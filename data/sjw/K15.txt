上在昌德宮。停常參·經筵。
大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷單子問安。答曰,知道。親上致詞箋文表裏祗迎,還入小次後,藥房·內閣·政院·玉堂口傳問安。答曰,知道。後四拜,入小次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂口傳問安。答曰,知道。
傳于趙寅熙曰,今日,卽元朝也,令都承旨,雲峴宮問候以來。
傳于洪淳馨曰,來二月初三日,卽府大夫人回甲晬辰也,予小子欣祝之私,無以爲喩,宴需錢一萬兩,鼎紬三同,木布各十同,白米一百石,粘米三十石,眞末十石,眞油三十斗,白淸三十斗,令度支輸送本宮,樂工,令梨園擧行,伊日當覲於本宮矣,該房知悉。
傳于洪淳馨曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏,姜判府事妻貞敬夫人任氏,故右議政朴珪壽妻貞敬夫人李氏,衣資食物,令該曹輸送。
傳于洪淳馨曰,姜判府事衣資食物,令該曹輸送,仍遣曹郞,存問以來。
禮曹,今正月二十二日,明憲淑敬睿仁正穆弘聖章純貞徽王大妃殿誕日陳賀時,應行節日,參考前例,磨鍊爲白去乎,依此擧行,何如?判付啓,旣承王大妃殿下敎,權停爲良如敎。
尹用求啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
金奎弘啓曰,武衛都統使李景夏,禁衛大將金箕錫,待易月使之受符事,命下矣。竝卽牌招,傳授虎符傳令牌及命召,何如?傳口,都統使,初三日受符,禁將初六日受符,其間兼察,依前爲之。
傳于金奎弘曰,前宣傳官趙載觀,宣傳官,令該曹口傳加設單付,使之承傳擧行。
兵曹口傳政事,宣傳官加設單,趙載觀。
傳于南一祐曰,中官閔浩昌·白樂胤,竝百官加親受。
傳于尹用求曰,輕囚放釋。
尹用求啓曰,臣用求,敬奉聖敎,馳往義禁府,取考囚徒案,則時囚罪人李澤奎,以寧陵受香官,罪關祀典,不可以輕囚論,故仍囚,仍往典獄署,取閱囚徒案,則公貨備納間,嚴囚罪人七名,公貨備納間家僮嚴囚罪人十一名,因傳敎嚴囚罪人一名,辭緣推覈間嚴囚罪人一名,査覈間嚴囚罪人二名,班家作挐罪人二名,公穀不納罪人二名,帳籍買得罪人二名,不可以輕囚論,故竝仍囚,其餘他錢不報,各司直囚罪人金元成等十七名,係是輕囚,故竝依傳敎,放送之意,敢啓。傳曰,知道。
趙寅熙啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事,當日爲之事,命下,而行判書金炳德,參判李淳翼,俱以病不來,參議未差,不得開政云,判書參判,竝卽牌招,何如?傳曰,允。參議有闕之代,前望單子入之。
吏曹參議前望單子入之,嚴世永落點。
傳于尹用求曰,啓辭誤下之當該中官金錫勳,推考。
傳于南一祐曰,發遣吏郞,諸執事淸齋與否,摘奸以來。
南一祐,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
趙寅熙,以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,一體書入。
南一祐,以弘文館言啓曰,新除授副校理南肅熙,卽爲牌招察任,何如?傳曰,允。
又以侍講院言啓曰,讀箋法意,何等審愼,而今日熙政堂陳賀,權停例行禮時,讀箋官,多有做錯,致煩遲滯,事體所在,誠極未安。當該讀箋官,所當重勘,而本院請推之外,無他可施之罰,何以爲之?敢稟。傳曰,令該府,拿問嚴勘。
又以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年,卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又以禮曹言啓曰,製述文臣,年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今戊寅年正朝,大殿大王大妃殿,諸道所封箋文中,統制使李奎奭,以應封官,兼別軍職,各爲封進,中和府使吳聖模,咸安郡守李淸烈,昆陽郡守王昌鎬,雖非應封官,亦以別軍職,封箋矣,一體看審捧入,而綾州牧使金度根,尙州牧使金奭根,方在罷黜中,所封箋文,依前例竝不爲捧入之意,敢啓。傳曰,知道。
又以禮曹言啓曰,今此稱慶陳賀時,諸道所封箋文中,統制使李奎奭,以應封官,兼別軍職,各爲封進,中和府使吳聖模,咸安郡守李淸烈,昆陽郡守王昌鎬,雖非應封官,亦以別軍職,封進矣,一體看審捧入,而綾州牧使金度根,尙州牧使金奭根,方在罷黜中,所封箋文,依前例竝不爲捧入之意,敢啓。傳曰,知道。
金奎弘,以兵曹言啓曰,今正月初三日宗廟·永寧殿春享大祭時,守門,當爲塡差,而本曹郞廳,都摠府郞廳,五衛將,除入直與呈辭在外未肅拜,排擬苟艱,依定式軍門將官,代差以入之意,敢啓。傳曰,知道。
勸農綸音,王若曰,相古先民,有虞咨十有二牧曰,食哉惟時,時則有若伯禹,九功惟敍,戒之董之,勸之以九歌,曁稷奏庶艱食鮮食,烝民乃粒,俾萬世永賴,亦越有周,先知稼穡之艱難,乃於元日,祈穀于上帝,帥三公九卿,親載耒耟,躬耕帝耤,命田畯修封疆,布農事,以敎道民曰,其自時天其降康,綏萬邦,屢豊年,用保乂厥民,肆惟我祖宗,政在養民,惟農是務,迺劂農書,以頒中外,迺繪豳風,以揭左右,每歲孟春,誕告用亶,使斯民趨事赴功,服田力穡,自古有年,式克至于今日,休予小子,不可不監于有虞,亦不可不監于有周,矧曰克有聽念于祖宗,勤家惟農,有國之本,宗官粢盛,於是乎供,財賦蕃殖,於是乎資,德敎沕穆,風俗淳厖,亦於是乎興,先王所以導其民者,先勸其農,農豈亶爲地利哉?嗚呼,今我民,惰農自安,不昏自勞,生之者寡,食之者衆,公私之積,曷其不蹶?矧乃一有極備,越厥阻飢,大命近止,莫之振救,予庸率肆矜爾,古人有言,不違農時,穀不可勝食,顧今東郊迎春,土膏脈起,遂大夫之簡稼器,修稼政,惟其時也,九農正之相五土,趣民耕,惟其時也,咨爾方伯居留牧府郡縣之臣,克殫乃心,各率其職,布德和令,使民以時,苟利於農,罔有不擧,有害於農,罔不除轉,而緣南畝嗣爾股肱,旣勤敷菑,尙永力畋,爾田,乃亦有秋,其惟安其業樂其生,以保惠我庶民,以輯寧我邦家,罔俾有虞有周,專美于古,爾尙式時猷訓,永孚于休,凡厥有位,率有衆,明聽予一人誥,故玆敎示,想宜知悉。行都承旨趙寅熙製進
敎中外大小臣僚耆老軍民閑良人等書,王若曰,迓新正而其休用申,上天啓得一之運,受介福而方進不已,東朝躋望八之齡,爰頌如阜如岡,誕告在朝在野,恭惟孝裕獻聖宣敬正仁慈惠弘德純化文光元成肅烈明粹協天隆穆壽寧大王大妃殿下,太上作萬姓父母,至德冠千古后妃,當寧考百物之迎,聽內治而佐虞攝政,逮純元千乘以養,執婦道而媲周嗣徽,襲嘉訓於獻·翼·孝·忠之門,大家詩禮,毓休慶於嫘·嫄·塗·㜪之室,百世本支,凡我三千里域內群生,孰不在顧復拊育,縱有十四度加上顯號,曷以形光大含弘,顧小子繼序思皇,荷聖母所成者遠翊,沖眇勤提誨之隆恩厚德,天地之大,莫能量,扶宗祀躋治平之偉烈嵬勳,后辟以來,未有盛,貽謨翼子,斂神功於鸞司撤簾,受祉施孫,供至歡於鶴駕問寢,博厚普施之澤,率土賴其永貞,憂勤弘濟之勞,皇天報以壽考,迨景籙,於萬有千歲,而寶籌,添一於七旬,自此頤期上壽之域,遐算啓八袠攸始,斯乃國朝之罕有之慶,洪祚基億年于玆,駐萱景而冥靈爲春,符蓂曆而攝提起歲,屬玆孟陽之載屆,合有彝章之式遵,頌騰稀年,旣稱觴於前冬慶節,誠效盡日,擬颺冊於上旬穀朝,連歲之鉅典將修,家法邦禮之斯爲盛,元朝之褥儀丕飾,天時人事之所固然,循輿情而勉謙挹之衷,備物采而極賁隆之道,攀華箋而鼇抃,禮擧呼嵩,擎芝函而驩康,誠推準海,太歲在戊,筮泰昌於鴻祺,惟星協寅,徵乾文於鳳紀,遒百祿而吉祥之事竝湊,囿一世而仁壽之域廣開,玆當獻發之辰,誕擧告布之典,御春臺而茂對,林蔥胥懽,莅昕庭而播脩,陬澨普聳,蒼杓轉柝木之次,爛瑞彩於婺躔,紅椒捧流霞之光,增遐籌於海屋,爰推帀域同慶之意,克體慈天好生之仁,鳳綍十行,導和氣於恒月升日,鷄竿肆赦,溥惠澤於解雨巽風,自本月初一日昧爽以前,除謀反大逆·謀反·子孫謀殺敺罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常贓汚·强竊盜外,雜犯死罪以下,徒流·付處·安置·充軍·已至配所·未至配所,已發覺·未發覺·已決正·未決正·咸宥除之,敢以宥旨前事,相告言者,以其罪,罪之,在官者,各加一資,資窮者代加,於戲,天心悅豫而致祥,坤道悠久而成化,俾熾俾昌,俾耆艾,頌魯宮壽母之詩,命哲命吉命歷年,敷箕範錫民之義,故玆敎示,想宜知悉。藝文館提學李源命製進
戊寅正月初一日午時,上詣仁政殿,大王大妃殿寶齡望八稱慶陳賀入侍時,行都承旨趙寅熙,左承旨金奎弘,右承旨趙熙一,左副承旨南一祐,右副承旨尹用求,同副承旨洪淳馨,記事官申箕善,假注書李觀會,別兼春秋洪承憲·金學洙,提學金炳德,檢校直提學趙寧夏·趙成夏·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·金興均,直閣趙同熙,檢校待敎李載兢·金演壽·閔泳翊,校理洪鍾運,修撰李鳳奎,以次侍立,時至,通禮,跪啓請外辦,上具遠遊冠·絳紗袍,乘輿出宣化門,藥房提調金壽鉉,副提調趙寅熙,進前奏曰,侵早勞動,聖體若何?上曰,一樣矣。仍傳曰,侍衛軍兵,毛具,從便爲之。出傳敎仍出協陽門,由肅章門詣仁政殿降輿所,通禮,跪啓請降輿,上降輿,通禮,跪啓請執圭,寅熙進圭,上執圭,寅熙曰,對擧承旨,以何承旨爲之乎?上曰,趙熙一爲之。通禮,導上詣版位北向,通禮,跪啓請鞠躬四拜興平身,上行四拜禮,宗親·文武百官,皆行四拜禮,通禮,跪啓請搢圭,上搢圭,代致詞官,讀致詞訖,承文院都提調李最應,捧致詞函·箋文函,以次跪授一祐,一祐,以次跪受以進,上以次受之,以授一祐,一祐·熙一,以次跪受,還置於案,濟用監提調越成夏,捧禮物函,以授一祐,一祐跪受以進,上受之,以授一祐,一祐·熙一,跪受還置於案。通禮,跪啓請執圭,上執圭,通禮,導上詣祗迎位,一祐·熙一,捧致詞箋文·禮物函,各置於龍亭,由正路,通禮,跪啓請鞠躬,上鞠躬,過後,上平身,仍釋圭,寅熙受圭。奎弘曰,都統使禁衛大將兼察,依前爲之事,命下矣。兼察武衛都統使金炳始,旣在闕中,使之聽傳敎,兼察禁衛大將李最應,係是都提調,在前如此之時,或有命招之例,亦有從事官發牌聽傳敎之規,今番則何以爲之乎?上曰,依爲之。從事官發牌聽傳敎。出駕敎上入小次,一祐·熙一,隨龍亭詣大王大妃殿閤門外,捧致詞箋文·禮物函,傳授尙傳以入,還至殿階,陳賀時至,通禮,跪啓請出次,上出次陞座,寅熙曰,二品以上,今將就位,出標信開作門,何如?上曰,以已下標信擧行,可也。通禮,跪啓請執圭,寅熙進圭,上執圭。寅熙曰,代致詞官及通禮院官員,擧行之際,做錯非細,揆以事體,極爲駭然。竝所當重勘,而本院請推之外,無他可施之罰,何以爲之乎?上曰,今日異於他日,特爲安徐,更勿如是之意,各別申飭,可也。出擧條贊儀,唱鞠躬·四拜興平身,宗親文武百官,行四拜禮,仍跪,代致詞官讀致詞訖,贊儀,唱俯伏興四拜興平身,宗親·文武百官,皆行四拜禮,一祐,臨階西向立,稱有敎,贊儀,唱跪,宗親·文武百官,行四拜禮,贊儀唱跪,搢笏三叩頭,宗親·文武百官,跪搢笏三叩頭,贊儀,唱山呼,宗親·文武百官,拱手加額曰,千歲,山呼曰千歲,再山呼曰,千千歲,贊儀,唱出笏俯伏興平身,宗親·文武百官,出笏行四拜禮。寅熙曰,宣敎之際,展敎官趁不待令,揆以擧行,誠甚駭然。所當重勘,而本院請推之外,無他可施之罰,何以爲之乎?上曰,拿處。出榻敎宣箋目官,宣箋目訖,贊儀,唱跪,宗親·文武百官跪,宣箋官,宣箋訖,贊儀,唱平身,宗親·文武百官平身,典禮,跪啓禮物請付攸司,通禮,跪啓禮畢。領府事李裕元,領敦寧金炳學,判府事洪淳穆,領議政李最應,右議政金炳國,進前奏曰,三陽泰來,百祿鼎臻,今此東朝寶齡望八,親上致詞箋文表裏,臨殿受賀,大小臣民,不勝慶祝之至,侵早勞動,聖體若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮今爲五歲,伏想去益嘉悅矣。上曰,近日則善爲戲遊,甚奇喜矣,仍敎曰,卿等善爲過歲乎?裕元曰,無頉善過矣。仍命大臣先退,通禮,跪啓請乘輿,上乘輿,由仁政門·肅章門,入協陽門,奎弘,請出標信解嚴,上入宣化門,還內,諸臣以次退出。
上在昌德宮。停常參·經筵。
藥房提調金壽鉉,副提調趙寅熙啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
洪淳馨啓曰,行大司憲徐堂輔,掌令柳宗植,持平李秉緯呈辭,執義奇禹鉉未肅拜,掌令李載允差祭,持平李敦煜在外,監察茶時之意,敢啓。傳曰,知道。
趙寅熙啓曰,左承旨金奎弘,今日不爲仕進,卽爲牌招,何如?傳曰,允。
又啓曰,明日大駕,詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
又啓曰,新除授吏曹參議嚴世永,一體牌招,何如?傳曰,允。
備忘記,昌城都護府使趙羲轍下直,長弓一張,長箭一部,片箭一部,筒兒一箇賜給。
傳于趙熙一曰,禮房承旨,馳詣宗廟·永寧殿,奉審摘奸以來。
傳于洪淳馨曰,宗正卿李載冕,知經筵除授。
吏曹,知經筵單李載冕,今超資憲,除授事承傳。
傳于洪淳馨曰,明日還宮時,貢市堂上,率貢市人,把子橋前路,待令。
洪淳馨啓曰,典翰閔泳翊,內閣進,應敎金羽均,副應敎尹相萬,別兼春秋進,校理洪鍾運,修撰李鳳奎,差祭,玉堂上下番俱空,事甚未安。校理李,副校理洪承穆·南肅熙,修撰鄭元夏,副修撰黃耆淵·姜鐸,竝卽牌招,推移入直,何如?傳曰,允。
以司謁口傳下敎曰,星壇淸道,以中軍代行。
傳于洪淳馨曰,明日出宮內門路,以協陽門爲之。
以左承旨金奎弘牌不進罷職傳旨,傳于洪淳馨曰,只推。
洪淳馨啓曰,行都承旨趙寅熙,藥院進,左承旨金奎弘,牌不進,右承旨趙熙一,須資出去,左副承旨南一祐,監祭進,右副承旨尹用求,內閣進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹用求,牌不進,伴直無人,右承旨趙熙一,所當牌招,而拘於廳規,不得請牌,何以爲之?敢稟。傳曰,牌招。
傳于洪淳馨曰,黃海監使箇滿代,慶尙右兵使閔成鎬除授,慶尙右兵使之代,全羅兵使金箕赫除授。
洪淳馨,以兵曹言啓曰,宣傳官趙翼顯,五衛將閔壽顯·林時炯·李應相,俱以病難供職,呈狀乞遞,竝改差,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書金炳德牌招不進,參判李淳翼牌招不進,參議嚴世永進,同副承旨洪淳馨進。啓曰,行判書金炳德,參判李淳翼,竝牌招不進,小臣獨政未安,何以爲之?敢稟。傳曰,只出緊任。
洪淳馨,以吏批言啓曰,侍從臣父年七十人,每於歲首抄啓加資事,載在法典矣,侍從臣父年七十人,別單書入之意,敢啓。傳曰,知道。
又以吏批言啓曰,前參知申在鱗,今年爲八十歲,而見漏於本道應資老人朝官秩,故考見政案,則其年,果爲的實矣,今日加資下批之意,敢啓。傳曰,知道。以閔鼎鎬爲長淵府使,知宗正卿單李載冕,行大護軍李孝淳,今加崇政,前前兵使李顯佑,前同知金哲源,以上今加嘉義,前承旨朴惇壽·沈能矩,前參知申在鱗,前參議金在獻·李晩翊,前都正黃鍾奭·鄭墧·趙基寅·申泰恒,前縣監金貞坤,前僉使李孝權,前營將李秉夏,前府使金相德,前中軍曺華振,前五衛將申義喆,以上今加嘉善,以上朝官年八十依法典加資,知事洪祐吉年七十,侍從臣洪承穆父,知三軍府事鄭岐源年七十,侍從臣鄭雲龜父,以上今加崇政,前假看役李會相年七十,侍從臣李啓魯父,前五衛將金錫敦年七十,侍從臣金炳洙父,幼學李在權年七十,侍從臣李能華父,幼學卞洪基年七十,侍從臣卞鋈父,幼學安夢任年七十,侍從臣安翊豊父,以上今加通政加資事承傳。兵批,判書閔謙鎬進,參判黃鍾顯,參議朴海哲病,參知徐鼎勳入直進,同副承旨洪淳馨進。啓曰,慶尙左兵使,今當差出,而擬望之人乏少,他道守令竝擬,何如?傳曰,允。以李容復爲宣傳官,鄭轍鎔·韓用勗·崔彰基爲五衛將,金炳春爲忠翊將,金泰郁爲全羅兵使,李泰鉉爲慶尙左兵使,黃海兵使單閔成鎬,慶尙右兵使單金箕赫,以上除授事承傳,同知加設五單,鄭天猷·白廣赫·宋鎭錫·崔昌善·黃碩憲,同知單金在獻,僉知三單,金鼎夏·閔壽顯·洪馹燮,上護軍李孝淳,護軍朴惇壽·金在獻·沈能矩·李晩翊·黃鍾燮·趙基寅·李敎獻·鄭完默·金錫敦·鄭墧·金貞坤·李孝權·金相德·李秉夏·曺華振·申義喆·金鳳周,副護軍趙翼顯·卞洪基·安夢任·李會相·李在模·朴亨鎭,副司直趙東萬·李元祺,副司果李軒卿,以上竝單付。傳于洪淳馨曰,見窠皆令差出。吏批,再政。以金大根爲平市提調,白樂薰爲鳳山郡守。以右副承旨尹用求牌不進罷職傳旨,傳于洪淳馨曰,只推。
洪淳馨,以議政府言啓曰,貢市人詢瘼事,命下矣。貢市堂上金輔鉉,有身病云,許遞,其代,行大護軍金炳始,差下,何如?傳曰,允。
又以奎章閣言啓曰,守宮檢校直提學南廷順,待開門牌招,何如?傳曰,允。
又以春秋館言啓曰,別兼春秋臣洪承憲,以御營廳從事官,今日軍布捧上時,晝仕出去之意,敢啓。傳曰,知道。
又以吏曹言啓曰,軍器寺判官吳永烈,以其身病,呈狀乞遞,改差,何如?傳曰,允。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。仍詣景慕宮,入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。春坊,遣宮官問安。答曰,知道。還宮後,藥房·內閣·政院·玉堂口傳問安。答曰,知道。
金奎弘啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,都統使李景夏,初三日受符事,命下矣。卽爲牌招傳授虎符及傳命牌,何如?傳曰,允。
傳于南一祐曰,禮房承旨,馳詣受香所,奉審摘奸以來。
傳于金奎弘曰,侍衛軍兵毛具,從便爲之。
趙熙一啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
左副承旨南一祐書啓,臣承命馳詣星壇壇上,神位版奉審則無頉,祭物祭器祭井看審則精潔,諸執事進排官佾舞工人摘奸則無頉矣,臣則仍留監祭,待將事還奉神位版後,復命之意,敢啓。傳曰,知道。
趙寅熙,以奎章閣言啓曰,大駕今已還宮,守宮檢校直提學南廷順,依定式減下,何如?傳曰,允。
金奎弘,以兵曹言啓曰,今正月初三日癸丑卯正一刻十分,立春,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
尹用求,以義禁府言啓曰,讀箋官假引儀任百夏,拿問嚴勘事,傳旨啓下矣,任百夏,係是雜技,依例移送秋曹之意,敢啓。傳曰,知道。
戊寅正月初三日辰時,大駕詣宗廟·景慕宮,展謁擧動入侍時,行都承旨趙寅熙,左承旨金奎弘,右承旨趙熙一,左副承旨南一祐,右副承旨尹用求,同副承旨洪淳馨,記事官申箕善,假注書李觀會,別兼春秋李鎬喆,金學洙,檢校直提學趙寧夏,李載冕·趙成夏·尹滋悳·金炳始·趙慶鎬,檢校直閣閔泳穆·金永壽·李鎬翼·姜·金興均,直閣趙同熙,檢校待敎李載兢·金演壽·閔泳翊,副校理洪承穆,修撰鄭元夏,以次侍立。時至,通禮,跪啓請外辦,上具翼善冠·衮龍袍,乘輿出宣化門,藥房提調金壽鉉,副提調趙寅熙進前奏曰,侵早勞動,聖體,若何?上曰,一樣矣。仍出協陽門外,通禮,跪啓請降輿乘輦,上降輿乘輦,由肅章門·進善門,出敦化門外,進發至宗廟大門外。通禮,跪啓請降輦乘輿,上降輦乘輿,入廟門至降輿所,降輿,入齋室,傳曰,隨駕軍兵,令各其營乾犒饋。展拜,時至,通禮,跪啓請出次,上改具冕服,出次,通禮,前導詣版位北向立,寅熙進圭,上執圭。贊儀,唱鞠躬四拜興平身,上行四拜禮,奎弘曰,侍衛使之待令于西神門外乎?上可之。仍詣殿內各室,奉審訖,降階,仍步詣永寧殿,入就版位,行四拜禮,各室奉審如儀訖,步出殿門外。通禮,跪啓請釋圭,上釋圭,寅熙,跪受圭,領府事李裕元,領敦寧金炳學,判府事洪淳穆,領議政李最應,右議政金炳國,進前奏曰,春氣載回,天寒尙甚,侵早勞動,聖體,若何?上曰,一樣矣。上曰,昨日天氣頗解,今日則寒緊矣。裕元曰,今日是立春也,故有此寒矣。上曰,然矣。上還入齋室,少頃,通禮,跪啓請外辦,上改具翼善冠·衮龍袍,出齋室門外。通禮,跪啓〈請〉乘輿,上乘輿,出廟門外,通禮,啓請降輿乘輦,上降輿乘輦,進發至景慕宮大門外。通禮,跪啓請降輦乘輿,上降輦乘輿,入宮至齋室門外,通禮,跪啓請降輿,上降輿,入齋室,展拜時至。通禮,跪啓請出次,上改具冕服出次,寅熙進圭,上執圭,入就版位,行再拜禮訖,陞自東階,奉審室內,仍步詣望廟樓,就版位,行四拜禮訖,命閣臣捲帳,奉審訖。通禮,跪啓請釋圭,上釋圭,寅熙跪受圭,上還入齋室,熙一,請承傳色入稟曰,臣承命問安于大王大妃殿·王大妃殿·大妃殿。答曰,知道。通禮,跪啓請外辦,上改具翼善冠·衮龍袍,出齋室門外,通禮,跪啓請降輿乘輦,上降輿,步過洞口。通禮,跪啓請乘輦,上乘輦,至宗廟前路,通禮,跪啓請降輦,上降輦,步過洞口。通禮,跪請乘輦,上乘輦,至把子橋回輦,奎弘進前奏曰,貢市堂上,率貢市人來待矣。上曰,入侍。奎弘曰,貢市堂上入侍時,請出開作門標信。上曰,以已下標信,擧行也。貢市堂上金炳始,率貢市人等,進前奏曰,貢市人,有所懷矣,何以爲之乎?上曰,自政院捧入也。仍命貢市堂上退出,回輦,由敦化門·進善門·肅章門,入協陽門,奎弘請出標信解嚴,還內,諸臣以次退出。
上在昌德宮。停常參·經筵。
藥房副提調趙寅熙,啓曰,廟宮展謁,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨趙熙一,今日不爲仕進,卽爲牌招,何如?傳曰,允。
備忘記,仇寧萬戶姜成潤下直,長弓一張,長箭一部,片箭一部,筒兒一箇賜給。
注書申箕善病,代以南奎熙爲假注書。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯,牌不進罷職傳旨,傳于金奎弘曰,只推。
金奎弘啓曰,行都承旨趙寅熙,藥院進,右承旨趙熙一,牌不進,左副承旨南一祐,式暇,右副承旨尹用求式暇出去,同副承旨洪淳馨內閣進,院中只有臣一人,伴直無人,同副承旨卽爲牌招,何如?傳曰,允。
傳于金奎弘曰,右副承旨·同副承旨許遞,前望單子入之。
承旨前望單子入之,尹泰經·洪遠植落點。
金奎弘啓曰,行都承旨趙寅熙,藥院進,新除授行左承旨洪遠植,行右承旨尹泰經未肅拜,右副承旨趙熙一牌不進,同副承旨南一祐式暇,院中只有臣一人,伴直無人,右副承旨,旣有只推之命,更爲牌招,何如?傳曰,允。
以右承旨趙熙一牌不進罷職傳旨,傳于金奎弘曰,只推。
金奎弘,以禮曹言啓曰,慶尙道觀察使封進,今正月令,宗廟薦新早藿,今初五日薦進,而景慕宮薦新早藿,則江原道,例爲封進矣,本道所封,未及上來,莫重薦獻,不可後時,依前例,以宗廟薦新,加封早藿,同日一體薦進,何如?傳曰,允。
又以兵曹言啓曰,五衛將鄭轍鎔·韓用勗·崔彰基,曹司五衛將李奎鶴,文臣兼宣傳官鄭元和,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠閔宗鎬,身病猝重,勢難察任,改差,何如?傳曰,允。
又以刑曹言啓曰,卽接全羅監司李敦相文移,則大逆不道罪人祐秀,私奴朴石伊,修成冊以來矣,罪人石伊,緣坐爲奴於平安道楚山府,而方囚全州府獄云,依例押送配所事,分付該道道臣之意,敢啓。傳曰,知道。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨南一祐,今日不爲仕進,卽爲牌招,何如?傳曰,允。
又啓曰,假注書李觀會,有身病,勢難察任,今姑改差,何如?傳曰,允。
又啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于金奎弘曰,只推。
以同副承旨南一祐牌不進罷職傳旨,傳于金奎弘曰,只推。
金奎弘啓曰,行都承旨趙寅熙,式暇,行左承旨洪遠植,行右承旨尹泰經,不爲仕進,右副承旨趙熙一,同副承旨南一祐,牌不進,院中只有臣一人,伴直無人,同副承旨,旣有只推之命,更爲牌招,何如?傳曰,允。
又啓曰,同副承旨南一祐,再牌不進,伴直無人,右副承旨趙熙一,卽爲牌招,何如?傳曰,允。
以同副承旨南一祐再牌不進罷職傳旨,傳于金奎弘曰,只推。
以右副承旨趙熙一牌不進罷職傳旨,傳于金奎弘曰,只推。
兵曹口傳政事,副護軍尹用求·洪淳馨,以上竝單付。
金奎弘,以武衛所言啓曰,本所右善騎將蔡奎常,身病甚重,勢難察任,改差,何如?傳曰,允。
又以承文院言啓曰,卽見盛京禮部咨文出來者,以爲春季統巡,揀派內城協領中和前往事矣,回咨,按例撰出,付撥下送灣府,傳給鳳城,轉致盛京之地,何如?傳曰,允。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛大將金箕錫,初六日受符事,命下矣。卽爲牌招,傳授命召,何如?傳曰,允。
傳于南一祐曰,三營都提調,復舊例爲之。
傳于南一祐曰,分館與越薦,復舊例爲之。
傳于南一祐曰,宗親儀賓問安,復舊例爲之。
李觀會改差,代以申悳均爲假注書。
南一祐啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯,牌不進罷職傳旨,傳于南一祐曰,只推。
南一祐,以刑曹言啓曰,侍講院啓辭內,讀箋法意,何等審愼,而今日熙政堂陳賀,權停例行禮時,讀箋官,多有做錯,致煩遲滯,事體所在,誠極未安。當該讀箋官,所當重勘,而本院請推之外,無他可施之罰,何以爲之?敢稟。傳曰,令該府,拿問嚴勘。
義禁府啓辭內,讀箋官假引儀任百夏,係是雜技,依例移送秋曹之意,敢啓。傳曰,知道事,命下矣。謹按律文,則大明律制書有違條,有曰,凡奉制書,有所施行而違者,杖一百,任百夏,依此律決杖一百後,放送之意,敢啓。傳曰,知道。
義禁府啓目,展敎官兵曹正郞金在鼎原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
上在昌德宮。停常參·經筵。
趙熙一啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
南一祐啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次矣。敢稟。傳曰,當次人受點,後日次待令。
洪遠植啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于洪遠植曰,只推。
南一祐啓曰,卽伏見全羅左水使趙存興去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
以全羅左水使趙存興狀啓,褒貶啓本,中路淹滯,溺職之責,在所難免,惶恐待罪事,傳于南一祐曰,勿待罪事,回諭。
傳于南一祐曰,發遣吏郞,諸執事淸齋與否,摘奸以來。
南一祐,以禮曹言啓曰,今正月初九日,大王大妃殿加上尊號稱慶陳賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
趙熙一,以兵曹言啓曰,再明日仁政殿親臨陳賀時,本曹堂上侍衛,當爲備員,而參知徐鼎勳,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以韓在絢爲兵曹參知。
趙熙一,以成均館同知館事·大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以禁衛營言啓曰,本營哨官崔壽崗,身病猝重,勢難察任,改差,何如?傳曰,允。
又以禁衛營言啓曰,本營千摠金善容,以前任阿耳僉使,姑未上來,領軍之職,久曠爲悶,改差,何如?傳曰,允。
義禁府啓目粘連,向前金在鼎亦,差備失待,囚供,容有可據,擧行攸重,事體亦難全恕,以此照律,何如?判付啓依允。
慶尙監司朴齊寅疏曰,伏以東朝之寶曆方新,咸仰望耋之慶,北宸之聖孝冞光,聿覩晉號之儀,禮擧三呼之隆,歡溢八域之外,仍伏念臣於前月,冒控衷懇,獲蒙恩諒,邱山之重負,始缷,水土之諸祟,可醫,自在一身,歸家任便,則從玆至未死之日,莫非聖上賜也,臣雙擎九頓,感極而涕,第伏見度支關文啓下者,以後漕倉稅運之,或至臭載,或至氷泊,乃有論罪之擧,而聖度包涵,罰止越俸,臣又滿心惶愧,不知措躬之所也,蓋此濡滯之由,前疏已陳梗槪,而饑荒之餘,公私赤立,官民俱困,自致遲稽,雖其勢使矣,臣爲道伯,旣不能先事操飭,罪合當勘,且裝載之時,監色之作弊,無常,浮洋之後,船格之奸僞,層生,仍訛襲謬,轉成痼瘼,而朝廷每施仁厚之政,方伯守令,亦無剛核之治,一年二年,恬以爲習,前後接踵,在在皆然,思之及此,寧不悚然而寒心哉?今若不別立科條,嚴示峻法,治臣僨誤之罪,又治該守令溺職之罪,以至監色船格輩,而隨犯輕重,無少容貸,則國綱,何以可振,正供,何由無滯乎?玆敢短章自列,伏乞聖明,亟令攸司,先治臣罪,以警其下,千萬幸甚。臣無任云云。答曰,省疏具悉。旣已輕勘,今不必如是更引矣。
上在昌德宮。停常參·經筵。
南一祐啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于南一祐曰,禮房承旨,與右副承旨,分詣受香諸處,奉審摘奸以來。
傳于南一祐曰,橫城縣監李奎遠,珍島府使除授,前府使李正弼,文川郡守除授,使之不日下送,珍島前府使李奎大,營將待窠,首先差送,文川前郡守朴孝容,守令待窠,首先差送。
南一祐啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于南一祐曰,只推。
傳于南一祐曰,明日出宮門路,以協陽門爲之。
南一祐,以議政府言啓曰,賀儀隔日,罷削人敍用與未付軍職人,竝令該曹,付軍職,使之參班,何如?傳曰,允。
又以奎章閣言啓曰,今此大王大妃殿上冊寶翌日,臣等進詣仁政殿東月臺,請出新冊,舊寶,奉安于宙合樓之意,敢啓。傳曰,知道。
又以禮曹言啓曰,卽接前郡守朴最壽所志,則以爲,同姓八寸兄故學生晟壽,嫡妾俱無子,以其同生兄故參判昇壽第二子郡守齊敎,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記,載在法典,而門長朴最壽,所訴旣如此,朴昇壽第二子齊敎,立爲朴晟壽之後,何如?傳曰,允。
又以禁衛營言啓曰,本營軍色從事官洪大重,身病甚重,勢難察任,今姑改差,何如?傳曰,允。
兵曹口傳政事,上護軍李豊翼,副護軍金奭鎭,徐鼎勳,副司果柳永燾·全洪敎·尹致琮·韓龍珪,以上竝單付。
義禁府照目粘連,展敎官兵曹正郞金在鼎矣本府議啓內,差備失待,囚供容有可據,擧行攸重,事體亦難全恕,以此照律,罪笞四十收贖,附過還職,私罪,奉敎依允。
上在昌德宮。停常參·經筵。
上詣仁政殿,親傳冊寶,還入小次後,藥房·內閣·政院·玉堂口傳問安。答曰,知道。
上冊寶後,大殿·大王大妃殿·王大妃殿·大妃殿·中宮殿·世子宮,內閣·政院·玉堂·朝廷二品以上·六曹堂上口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳問安。答曰,知道。
南一祐啓曰,臣依定式,進詣香室奉審,則香祝樻·祝版袱子,精潔之意,敢啓。傳曰,知道。
金奎弘啓曰,臣奎弘,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于南一祐曰,元朝親上致詞箋文表裏陳賀時,與上冊寶時及陳賀時禮房承旨,對擧承旨,宣敎官,竝加資。
傳于南一祐曰,上號都監都提調以下,別單書入。
傳于南一祐曰,親上致詞箋文,表裏及陳賀時,各差備官以下,別單書入。
傳于南一祐曰,上冊寶時及陳賀時,各差備官以下,別單書入。
傳于南一祐曰,中官金耆英·李用善,竝百官加親授。
傳于洪遠植曰,今日,異於他日,輕囚放釋。
洪遠植啓曰,臣遠植,敬奉聖敎,馳往義禁府,取考囚徒案,則時囚罪人李澤奎,寧陵受香官,罪關祀典,不可以輕囚論,故仍囚,仍往典獄署,取閱囚徒案,則公貨備納間嚴囚罪人七名,公貨備納間家僮嚴囚罪人十一名,辭緣推覈間嚴囚罪人二名,因傳敎嚴囚罪人三名,帳籍買得罪人三名,不可以輕囚論,故仍囚,其餘各司直囚罪人張舜煥等十八名,係是輕囚,故竝依傳敎放送之意,敢啓。傳曰,知道。
南一祐啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
以義禁府赦單子,傳于洪遠植曰,李澤奎放。
南一祐啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事,當日爲之事,命下,而行判書金炳德,參判李淳翼,參議嚴世永,俱以病不來,不得開政云,竝卽牌招,何如?傳曰,待明朝牌招。
南一祐,以吏曹言啓曰,橫城縣監李奎遠,珍島府使除授事,命下矣。以前任通津府使,方在解由未出中,前府使李正弼,文川郡守除授事,命下矣。以前任寧海府使,方在解由未出中,何以爲之?敢稟。傳曰,勿拘。
吏曹,珍島府使單李奎遠,文川郡守單李正弼,以上除授事,承傳。
南一祐,以吏曹言啓曰,江華府判官李鎬善呈狀內,矣身,受由上京矣,身病猝重,萬無還赴之望云,其身病旣如是,則有難强令還任,罷黜,何如?傳曰,松禾縣監柳進徽相換。
又以吏曹言啓曰,新除授楊州牧使申檀戶奴呈狀內,矣上典,身病猝重,萬無赴任之望云,其身病旣如是,則有難强令赴任,罷黜,何如?傳曰,允。
又以吏曹言啓曰,別歲抄,當日稟旨書入,而今正月初一日書入別歲抄,姑未啓下,不得循例書入,何以爲之?敢稟。傳曰,書入。
又以禮曹言啓曰,四賢祠祭,例以二月中丁日設行,而今年二月中丁,在十七日,與英陵忌辰相値矣,依定式,以三丁日退行之意,敢啓。傳曰,知道。
又以禮曹言啓曰,今此大王大妃殿加上尊號,乃是國家莫大之慶,設科取士,亦係應行之事,今番慶科,以何科設行,而以何間擇吉乎?敢稟。傳曰,除初試,庭試日字,來四月念後擇入。
又以禮曹言啓曰,大王大妃殿寶齡望八,祗告廟·社,頒敎中外,此誠國家莫大之慶,設科取士,乃是應行之事,今番慶科,以何科設行,而以何間擇吉乎?敢稟。傳曰,除初試,庭試日字,來四月念後擇入。
又以禮曹言啓曰,今此稱慶陳賀時,諸道所封箋文中,統制使李奎奭,以應封官,兼別軍職,各爲封進,中和府使吳聖模,咸安郡守李淸烈,昆陽郡守王昌鎬,雖非應封官,亦以別軍職封進矣。一體看審捧入,而綾州牧使金度根,尙州牧使金奭根,方在罷黜中,所封箋文,依前例竝不爲捧入之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書。王若曰,今天,命年命哲,慈齡啓八袠遐籌,大德,得壽得名,縟禮加二字顯號,監于祖宗之舊典,曁爾臣民而同休。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧大王大妃殿下,歲符檀君,立竝堯,功邁宣仁,號曰舜。晝修婦業,夜誦經傳,儆燕寢,非鷄則鳴,外無女謁,內進賢才,戒私門,如龍之馬,合其明合其德,至哉坤元之配乾元,止於慈止於仁,猗歟母道而兼君道,逮寡昧,叨承丕緖,而覆芘,奉荷洪恩,憧憧乎起居,飮食寒喧節宣之間,隨處保佑,眷眷於機務講學宵旰晉接之際,恒勤提撕,濟斯民於周窮卹災,畋爾田宅爾宅,闡吾道於衛正斥異,火其書人其人,鳳闕之輪奐重新,長樂受賀,鸞司之簾帷旋撤,延和釋勞,肆南面垂拱而仰成,賴東朝功德之普被,奉世獻於禰室,屢揚冊而一體儷尊,定名位於儲宮,每含飴而三朝供喜,猗茀祿遒百之日,迺慈壽望八之年,瑤算已踰於古稀,如幾如式,寶曆方躋於大耋,於萬於千,前冬屆沙麓誕辰,已稱七旬壽兕酌,明年値舟梁舊甲,咸仰六十載翟儀,靈萱之淑景長留,祝以南山北斗,瑞蓂之陽春載屆,時則正月上旬,顧微忱切知年之懽,宜晠典伸愛日之悃,慶讌未及連設,體慈衷之撝謙,彝章自有應行,詎浮文之侈泰?爰究丕烈之巍煥,庸圖大冊之發揮,鏤玉範金,允爲千百代徵信,測蠡窺管,敢曰萬一分形容?乃於本年正月初九日,謹奉冊寶,加上尊號曰,禧康,禧漢室而受玆,瑞運方啓,康箕疇而嚮用,玉度彌和,懿稱至十五加隆,尙揄揚之莫罄,賀儀爲一旬再擧,際吉慶之洊臻,駿惠篤而景籙鼎新,鴻號颺而徽烈益闡,祥光繞於桂掖,紅雲捧化日之長,協氣溢於璇闈,靑臺奏老星之見,薦犧尊而告淸廟,降鳳綍而布昕庭,德敎若日月照臨,行慶施惠,沛澤爲雷雨作解,蕩垢滌瑕,於戲,海籌與碧嵩齊高,㜈躔竝蒼杓呈曜,導群生皆有自樂,氣和聲和,天地和焉,膺諸福可致之祥,熙如皡如,驩虞如也,故玆敎示,想宜知悉。藝文提學臣李源命製進
戊寅正月初九日辰時,上詣仁政殿,大王大妃殿加上尊號稱慶陳賀入侍時,行都承旨趙寅熙,行左承旨洪遠植,行右承旨尹泰經,左副承旨金奎弘,右副承旨趙熙一,同副承旨南一祐,記事官申箕善,假注書申悳均,別兼春秋李鎬喆·趙昌夏·金羽均·尹相萬·金學洙,提學金炳德,檢校直提學趙寧夏·李載冕·趙成夏·尹滋悳·金炳始·趙慶鎬,檢校直閣閔泳穆·金永壽·李鎬翼·尹用求·金興均,直閣趙同熙,檢校待敎李載兢·洪淳馨·金演壽·閔泳翊,以次侍立。時至,通禮,跪啓請外辦,上具遠遊冠,絳紗袍,乘輿出宣化門,藥房提調金壽鉉,副提調趙寅熙進前奏曰,侵早勞動,聖體,若何?上曰,一樣矣。仍敎曰,侍衛軍兵,毛具,從便爲之。通禮,跪啓請執圭,寅熙進圭,上執圭,仍出協陽門,由肅章門·仁政門,詣版位北向立,寅熙曰,對擧承旨,以何承旨爲之乎?上曰,右副承旨爲之。通禮,跪啓請鞠躬四拜興平身,上行四拜禮,通禮,跪啓請搢圭,上搢圭,捧冊官·捧寶官,各捧冊函寶盝,由正門出,以次跪授都監都提調李最應,最應跪受,以授一祐·熙一,一祐·熙一,跪受跪進,上受之,以授尙傳,尙傳,以次跪受,還置於案。通禮,跪啓請執圭,俯伏興平身,上執圭,俯伏興平身。通禮,跪啓請搢圭,上搢圭跪,代致詞官,宣讀訖,承文院官,捧致詞函,禮曹佐郞,捧箋文函,跪授承文院都提調李最應,最應,以次跪授一祐·熙一,一祐·熙一,跪受跪進,上受之,以授尙傳,尙傳跪受,入置於案,濟用監官,捧禮物函,跪授濟用監提調趙成夏,成夏,跪受以授一祐·熙一,一祐·熙一,跪受跪進,上受之,以授尙傳,尙傳跪受,入置於案。通禮,跪啓請執圭,俯伏興平身,上執圭,俯伏興平身,通禮,跪啓請鞠躬四拜興平身,上行四拜禮,通禮,跪啓請禮畢。通禮,導上降就祗迎位,尙傳,各捧冊函·寶盝·致詞函·箋文函·禮物函,由正門出。通禮,跪啓請鞠躬,上鞠躬,冊函過後,平身。通禮,跪啓請釋圭,上釋圭,寅熙受圭,上乘輿,至小次前降輿,入小次,上命書傳敎曰,時原任大臣,率禮堂入侍,出傳敎領府事李裕元,領敦寧金炳學,判府事洪淳穆,領議政李最應,右議政金炳國,禮曹判書趙寧夏,參判洪祐昌,參議李在敬,進前訖。裕元曰,日吉辰良,親上冊寶,賀儀將擧,聖孝彌光,群情懽祝,侵早勞動,聖體,若何?上曰,一樣矣。裕元曰,今伏承臣等入侍之命,有何下敎乎?上曰,今年,卽我慈聖殿下舟梁六十年也,予小子懽忭之忱,曷有其極?昨年亞歲,欲爲竝擧,而如此莫大之慶,不必兼行,宜有所別爲稱慶,故今召卿等議之矣。裕元等曰,東朝殿下,舟梁六十年稱慶,自有我家禮別行告布,尤有光於聖孝,今者下敎,臣不勝欽仰萬萬矣。上命書傳敎曰,明年,卽我慈聖殿下舟梁回甲之慶年也,予小子懽忭之忱,曷有其極?飾慶之節,自有彛典,而前期稱慶,亦有已行之禮,昨冬亞歲,竊欲竝稱識喜矣,第念慶會連疊,如此罕有之大慶,不可不另爲稱賀,故已自內仰稟,而今日召見大臣禮堂,僉辭惟同,大王大妃殿舟梁六十年告布之節,令儀曹,今月內擧行,陳賀日,當親進表裏,以伸區區之誠,該房知悉。寧夏曰,告布進表裏之節,伏承下敎矣,應行節次,臣退出後,當以草記稟定矣。上曰,依爲之。出擧條陳賀時至,上出次,陞座,奎弘奏曰,宗親文武百官,今將入庭矣,出標信開作門,何如?上曰,已下標信,擧行,可也。宗親文武百官,入就位行四拜禮,贊儀,唱跪,宗親文武百官跪,代致詞官,讀致詞訖,宗親文武百官,行四拜禮。一祐,臨階西向立,稱有敎,宗親文武百官,行四拜禮,寅熙曰,今日吏曹省記,趁不來呈,以致遲滯,揆以擧行,誠極稽忽,當該郞廳,所當重勘,而本院請推之外,無他可施之罰,何以爲之乎?上曰,拿處,可也。出擧條贊儀,唱跪,搢笏,三叩頭,宗親文武百官,搢笏三叩頭。贊儀,唱山呼,宗親文武百官,拱手加額曰,千歲,贊儀,又唱山呼,宗親文武百官,呼千歲,贊儀唱山呼,宗親文武百官,唱千千歲。贊儀唱出笏四拜興平身,宗親文武百官,出笏行四拜禮,宣箋目官,宣訖,贊儀唱跪,宗親文武百官跪,宣箋官,宣訖。贊儀唱俯伏興平身,宗親文武百官,俯伏興平身,典儀,陞詣殿階上,當中俯伏,跪啓禮物,請付攸司。通禮,跪啓禮畢,上命書傳敎曰,侍衛與排立軍兵,令各其營乾犒饋,上降座,通禮,跪啓請釋圭,上釋圭,寅熙受圭。通禮,跪啓請乘輿,上乘輿出仁政門,由肅章門,入協陽門,奎弘,請出標信解嚴。上入宣化門,還內後,諸臣以次退出。
上在昌德宮。停常參·經筵。
藥房副提調趙寅熙啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行右承旨尹泰經,右副承旨趙熙一,同副承旨南一祐,今日不爲仕進,竝卽牌招,何如?傳曰,允。
備忘記,廣梁僉使金英國,植松萬戶田龍夏下直,各長弓一張,長箭一部,片箭一部,筒兒一箇賜給。
金奎弘啓曰,事變假注書朴壽昌,有身病,勢難察任,今姑改差,何如?傳曰,允。
朴壽昌改差,代以康鴻擧爲事變假注書。
傳于金奎弘曰,左右捕將許遞,前望單子入之。
金奎弘啓曰,命召親納,例也,而前左邊捕盜大將趙羲復,右邊捕盜大將任商準,謂有身病,使其軍官,替納,事甚未安。竝推考,何如?傳曰,允。
左右捕將前望單子入之,左邊捕盜大將李景夏,右邊捕盜大將金箕錫,落點。
武衛所,左邊捕盜大將單李景夏,右邊捕盜大將單金箕錫。
兵曹,左邊捕盜大將單李景夏,右邊捕盜大將單金箕錫。
金奎弘啓曰,新除授左邊捕盜大將李景夏,右邊捕盜大將金箕錫,竝卽牌招,傳授命召及大將牌傳令牌,何如?傳曰,允。
傳于金奎弘曰,兼輔德文學有闕之代,前望單子入之。
傳于金奎弘曰,呈告判義禁·弘文提學許遞,今日政差出。
傳于金奎弘曰,秋曹堂上竝許遞,今日政差出。
傳于金奎弘曰,在外工曹參議許遞,今日政差出。
傳于金奎弘曰,今番賞典中一人,雖兼數事,毋得疊授。
傳于金奎弘曰,不待傳旨,今日政賞典下批。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于金奎弘曰,只推。
以右副承旨趙熙一,同副承旨南一祐牌不進罷職傳旨,傳于金奎弘曰,只推。
金奎弘啓曰,明日傳香,禮房承旨,當爲齋宿,同副承旨南一祐,旣有只推之命,更爲牌招,何如?傳曰,允。
又啓曰,行右副承旨南一祐,再牌不進,伴直無人,所當更請牌招,而拘於廳規,亦係一日三牌,何以爲之?敢稟。傳曰,牌招。
又啓曰,行都承旨趙寅熙,藥院進,行左承旨洪遠植,式暇出去,行右承旨尹泰經,右副承旨趙熙一牌不進,同副承旨南一祐未承牌,臣吏兵批兼進之意,敢啓。傳曰,知道。
金奎弘,以吏批言啓曰,宣敎官副司果韓章錫加資事,命下矣。雖已資窮,未經準職,何以爲之?敢稟。傳曰,勿拘。有政。吏批,行判書金炳德進,參判李淳翼,參議嚴世永竝牌招不進,同副承旨金奎弘進。
以李載冕爲刑曹判書,李鍾浩爲參判,閔種默爲敦寧都正,洪淳馨爲刑曹參議,李載德爲工曹參議,洪祐吉爲判義禁,鄭基世爲弘文提學,閔泳國爲北部都事,申錫䄵爲楊州牧使,安鼎玉爲橫城縣監,軍資主簿單申台善·金好謙,廣興主簿單李演光,兼春秋二單,金澤烈·許綸,同副承旨南一祐,右副承旨趙熙一,以上今加嘉善,副司果韓章錫·李載德,文學閔種默,以上今加通政加資事,承傳,前同知孟祖述,今加嘉義,前五衛將李承海·王錫哲·趙箕錫,以上今加嘉善,朝官年九十,依法典加資,江華判官李鎬善,松禾縣監柳進徽,已上相換事承傳,海南縣監李敎憲,祥原郡守許璡,已上相換,故府使閔致鳳贈兵參例兼,故通德閔松,贈左承旨,已上黃海兵使閔成鎬兩代。
兵批,判書閔謙鎬病,參判黃鍾顯病,參議朴海哲病,參知韓在絢進,同副承旨金奎弘進。以延祐錫爲三田渡別將,僉知三單,鄭轍鎔·韓用勖·李應相,護軍成彝鎬·李承海·王錫哲·趙箕錫·宋潤文·安敎源,副護軍李承宇·洪殷謨·韓章錫·李載德·閔種默·金命根·鄭學默·李寅宇·朴炳錫,副司果李徽宰·兪鎭一·洪淳哲·鄭直鉉·趙濟升·蔡慶默·吳榮錫·崔晩喜·李龍鎭,以上竝單付。
吏批,再政。以金在獻爲工曹參判,行左副承旨趙熙一,行右副承旨南一祐,同副承旨金奎弘,贈吏判洪鼎周,贈左贊成例兼,贈吏參洪必榮,贈吏判例兼,已上判義禁洪祐吉兩代。
以吏曹參議嚴世永牌不進罷職傳旨,傳于金奎弘曰,只推。
金奎弘,以奎章閣言啓曰,今日臣等,請出大王大妃殿冊寶,奉安于宙合樓之意,敢啓。傳曰,知道。
禮曹,來己卯式年進士鄕漢城試初試,八月十九日,生員鄕漢城試初試,同月二十一日,文武科鄕漢城試初試,九月初四日,雜科初試,同月十五日。
金奎弘,以禮曹言啓曰,大王大妃殿舟梁六十年告布之節,令儀曹,今月內擧行事,命下矣。告廟頒敎陳賀吉日,令日官崔榮遠推擇,則今正月二十一日,二十五日俱吉云,以何日定行乎?敢稟。傳曰,以二十五日定行。
又以禮曹言啓曰,今此大王大妃殿舟梁六十年稱慶陳賀節目,當爲磨鍊,而謹稽謄錄,則親上致詞箋文表裏後,臨殿受賀矣,今亦依此擧行,何如?傳曰,允。
又以禮曹言啓曰,以大王大妃殿寶齡望八慶科,取稟草記,傳曰,除初試庭試日字,來四月念後擇入事,命下,以大王大妃殿加上尊號慶科,取稟草記,傳曰,除初試,庭試日字,來四月念後擇入事,命下矣。兩次慶科,當爲合設擧行,科名,以大王大妃殿寶齡望八大王大妃殿加上尊號合二慶慶科庭試,稱號而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以禁衛營言啓曰,本營哨官金顯觀·南相喆,俱有身病,勢難察任,竝改差,何如?傳曰,允。
又以扈衛廳言啓曰,謹依下敎,將官·將校·員役·軍兵等處,乾犒饋分給之意,敢啓。傳曰,知道。
領府事李裕元疏曰,伏以臣聞事君之禮,少壯不敢不勉,行己之義,老病不可不歸,昔臣壯也,旣勉而從政,今臣老也,不歸則忘恥,臣之求退,豈以爲名乎哉?特病而得閒,本其至願耳,噫,士大夫,重廉防,言去而不去,未之或聞,此皆老與年竝,疾隨衰及,途遙齒截,漏迫鍾催,而聖明之世,不卽遽許者,抑陽春之煦,時雨之濡,不忍棄枯木腓卉於生成之外也耶?臣以世臣,義無不仕,而常懼輪輕而載積,基薄而墉高,傾覆之危,人指鬼瞰,而況年迫七旬,重嬰一病,雖有欲攄之忠,而精神不能守舍,雖有可竭之力,而氣血不能充體,六時之內,五時頹唐,十步之間,七步顚仆,殘魂假魄,懵焉憒焉,家間細事,不能自理,朝暮相與之人,不記姓名,尋常書牘,或竟月忘答,或一日再答,殆若肉走木偶,做一癃痼之物,則縱欲奔奏先後,策勵振淬,有何銖黍分毫之效哉?古人有言曰,無益之子,無用之臣,不愛不畜,臣於家爲不孝,於國爲不忠,課年疏籲,不能有槪於天日之明,徒煩酬應,重結罪盭,有臣如此,生不如死,伏望聖慈,諒臣血懇,卽降三字之銜,俾歸臥畎畝,山水調養,得終餘年,不勝大幸。臣無任云云。答曰,省疏具悉卿懇。卿於休致之章,已所縷縷,而予於挽止之辭,亦云娓娓矣,每於登對時,見卿折旋奏論,深喜氣力無衰,識用有餘,雖使卿年至而請去,以予倚毗之地,實無以捨卿,況今請去於年未至而時多艱之日乎?西樞養閒,非曰有施措,而宿德雅望,坐鎭頹俗,卿之一去就,其關係輕重,果何如也?望卿更勿以此相聞,亟斷來章,以副予惓惓之至意,仍傳于金奎弘曰,此批答,遣史官傳諭。
領議政李最應箚曰,伏以邦籙無疆,慈齡望八,泥金鏤玉,闡徽烈於加隆,錦帕瑤函,光聖孝於親上,帀域群生,擧皆蹈舞於協氣歡聲之中矣,乃者廣慶之會,普施覃恩之渥,以臣之猥忝都提擧,亦被殊典,錫以上駟,具以繁飾,榮寵雖極,悚恧居先,臣以衰癃之姿,凡於敦匠之事,儀節則舊章之是遵,工役則郞僚之是仗,而特以名在首列,遽侈上賞,其在聖朝嚬笑之義,微臣辭受之節,豈不爲仰累而俯媿也哉?怵焉循顧,乘謝無望,玆敢冒入短箚,仰暴微諒,伏乞聖明,亟賜收還,以重恩賞,以安私分,不勝幸甚。取進止。答曰,省箚具悉卿懇。卿其勿辭,安心領受,仍傳于金奎弘曰,此批答,遣史官,傳諭。
敦寧都正鄭學默疏曰,伏以臣於年來,病伏鄕第矣,迺於月前,伏奉除旨,以臣爲敦寧府都正,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
假注書申悳均書啓,臣於本月初十日辰時量,以東·南·北郊諸壇奉審摘奸事,敬奉聖敎,馳詣風雲雷雨壇奉審是白乎則,階砌曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門壇上下莎草,俱爲無頉是白遣,仍詣漢江壇奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇奉審是白乎則,階砌曲墻及紅箭門壇上下莎草,俱爲無頉是白遣,仍詣馬祖壇奉審是白乎則,階砌曲墻及紅箭門壇上下莎草,俱爲無頉是白遣,仍詣先農壇奉審是白乎則,階砌曲墻及紅箭門壇上下莎草,俱爲無頉是白乎旀,日已暮矣,止宿是白遣,十一日平明,馳詣星壇奉審是白乎則,階砌曲墻及紅箭門壇上下莎草,俱爲無頉是白遣,仍詣先蠶壇奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣厲壇奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
以上號都監都提調以下,別單,傳曰,都提調領議政李最應,鞍具馬一匹面給,提調行戶曹判書閔致庠,行工曹判書金輔鉉,禮曹判書趙寧夏,各熟馬一匹賜給,都廳副司果李載德,文學閔種默,竝加資,郞廳戶曹正郞柳承根,禮曹佐郞申泰皞,工曹佐郞朴永軾,司僕判官李僖,副司果洪肯謨,竝陞敍,監造官軍資直長申台善,廣興直長李演光,軍資奉事金好謙,副司勇兪鎭一·洪淳哲·鄭直鉉·趙濟升·蔡慶默·吳榮錫·崔晩喜·李龍鎭,竝陞六,別工作繕工副奉事任龜鎬,兒馬一匹賜給,玉冊文製述官領敦寧金炳學,內下大虎皮一令賜給,書寫官行大護軍趙成夏,樂章文製述官行判尹曺錫雨,各內下虎皮一令賜給,玉寶篆文書寫官判府事洪淳穆,內下大虎皮一令賜給,捧玉冊官副司果李萬敎,相禮李秀萬,擧玉冊案執事戶曹佐郞李載哲,工曹佐郞朴永軾,褥席執事敦寧主簿李東宇,捧玉寶官副司果李載德,文學閔種默,擧玉寶案執事司饔直長朴泳學,司宰直長崔翰周,褥席執事典牲判官趙寬在,各上弦弓一張賜給,別看役司果閔致憲,守令待窠,首先擬入,前知事金景䆳,守令待窠擬入,司譯院前直長洪悳祖,司譯院前判官方天鏞,守令除授,前主簿趙載明,外職調用,香官白時淳,正書忠義李挺翼,各上弦弓一張賜給,奏時官韓應錫,外職除授,計士康載弘,寫字官白萬奭,竝外職調用,金永潗,察訪待窠擬入,崔健植,察訪除授,權載豊,右職調用,畫員朴鏞薰·白禧培,竝察訪除授,日官崔榮遠·高益均,竝加資。
玉冊腰輿領陪部將李鍾呂,儀仗領陪部將申鎬,待令捕校朱興元等四人,竝右職調用,玉寶彩輿領陪部將金錫九,外職調用,其餘計士·寫字官·畫員·日官·奏時官·領陪都將·捕校·員役·樂工·工匠等,竝依判下施賞。
以上冊寶時及陳賀時,各差備官以下別單,傳曰,進表裏濟用提調趙成夏,內下虎皮一令賜給,捧表裏主簿成泰永陞敍,金炳治,致詞官權知承文院副正字柳·韓甸鎬,致詞箋文陪進官判校金炳洙,校檢崔鼎獻,贊儀李奭鎭,階下典儀黃觀周,東西唱引儀方漢喆·李時泓,代致詞官假引儀任百夏,宣箋目官假引儀李時庠,各上弦弓一張賜給。左通禮李肇信,右通禮吳尙鉉,展敎官兵曹正郞崔奭奎,佐郞李明源,宣箋官校理李,展箋官禮曹佐郞盧德龍,副司果李建容,捧箋文官禮曹佐郞洪基泰,各兒馬一匹賜給,寫字官金尙鍵,加資,其餘寫字官·畫員·員役等,竝依判下施賞,以親上致詞箋文表裏及陳賀時,各差備官以下別單,傳曰,進表裏濟用提調趙成夏,內下虎皮一令賜給,捧表裏主簿成泰永,陞敍,判官李容晢,贊儀李奭鎭,階下典儀黃觀周,東西唱引儀方漢喆·李時泓,代致詞官假引儀任百夏,宣箋目官假引儀李時庠,各上弦弓一張賜給。左通禮李肇信,右通禮吳尙鉉,展敎官兵曹正郞金在鼎,佐郞李明源,宣箋官校理李,展敎官禮曹佐郞洪基泰·申泰皞,捧箋文官禮曹正郞柳龍䤴,各兒馬一匹賜給。寫字官皮相殷,加資,其餘寫字官·畫員·員役等,竝依判下施賞。
傳曰,大王大妃殿承傳色金圭復·李裕鼎,竝加資,資窮,各內下虎皮一張賜給。
玉冊差備鄭之良·周鍾悳,玉寶差備河俊浩·黃胤明,尙傳金圭復,竝加資,資窮,內下虎皮一令賜給。玉冊差備李昌萬·李源協,案差備康載範·崔鳳和,褥席差備金弘奫,讀冊案差備李吉龍,褥席差備韓孝箕,玉寶差備鄭敦圭·洪基一,案差備金洛豊·朴來元,褥席差備金浩純,讀寶案差備金弘淳,褥席差備鄭順朝,竝依丙子年例,施賞。薛里鄭琦和,掌務李正植,差備韓做弦,竝加資,薛里文世顯,掌務沈恩和,差備姜文燦·高龍鎭·王用殷·金弘奫·李敏吉,竝依丙子年例,施賞。飯監劉聖鍾·崔宗默,竝外職調用,其餘司鑰·別監·燈燭色·水賜別監·員役等,竝依判下施賞。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯,牌不進罷職傳旨,傳于金奎弘曰,只推。
金奎弘啓曰,行都承旨趙寅熙,行左承旨洪遠植,行右承旨尹泰經,行左副承旨趙熙一,不爲仕進,行右副承旨南一祐,牌不進,院中只有臣一人,伴直無人,行右副承旨,所當更爲牌招,而拘於廳規,不得請牌,何以爲之?敢稟。傳曰,牌招。
金奎弘,以禮曹言啓曰,大王大妃殿舟梁六十年稱慶陳賀吉日,以今正月二十五日,推擇啓下矣。宗廟永寧殿·社稷·景慕宮告由祭,同日曉頭設行,祝文,令藝文館撰出,獻官,依例以一品塡差事,分付,何如?傳曰,允。
又以禮曹言啓曰,今正月二十五日大王大妃殿舟梁六十年稱慶陳賀時,大殿·大王大妃殿·王大妃殿·大妃殿·中宮殿箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳,置之。
又以禮曹言啓曰,以大王大妃殿寶齡望八,大王大妃殿加上尊號合二慶,慶科庭試,卽日放榜,擇日放榜,取稟草記。傳曰,擇日放榜事,命下矣。令日官崔榮遠推擇,則文武科庭試,來四月二十一日,放榜,來五月初一日辰時,爲吉云,以此日時定行,何如?傳曰,允。
又以禮曹言啓曰,大祀誓戒之夜,如値陵寢忌辰,則誓戒正時,進定於齋所,呼唱起寢之前,留門,初更爲之事,曾有受敎定式矣。來二月初八日,行社稷大祭,誓戒在於來二月初一日三更四點子時正刻,而與穆陵忌辰相値,誓戒正時,依定式進定於二更,何如?傳曰,允。
又以兵曹言啓曰,禁軍別將許熠,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
又以兵曹言啓曰,內吹螺赤,今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局中軍李文永,身病猝重,勢難察任,改差,何如?傳曰,允。
吏曹啓目,思陵令李肇秀名字,與大逆不道罪人祐秀,同行列,故改以肇淵事告狀,依例令藝文館給帖,何如?判付啓依允。
領議政李最應疏曰,伏以臣之冒據匪據,歲以計,而今至五矣,五年間,食未嘗一日甘,寢未嘗一夜安,非敢擬范仲淹之以食較事,司馬光之臥齋蹶起而然也。竊自念,有國置相,位極人臣,百官以聽,萬類以統,其爲任,若是之重,矧玆元輔,首于承弼,厥簡尤難而愼,臣以萬萬無所肖之姿,承此萬萬不敢當之命,當初出膺,豈不知都喪廉隅,全沒分曉?第以如臣所處,爲大官而行大官事,特是曠世之罕典,出自展親之聖念感極而未敢崇飾,義重而不遑他恤,惟其所講於中者,暫效平日夷險向前之忱,欲追古人急流勇退之跡,計不從心,時適多事,倭之送使,三百年來初有者,而臣非富弼慴服之望,亦乏姚崇應變之才,凡厥措處,難免糊塗之譏,陰陽失其燮理,丙秋仍之歉荒,民命汲汲於艱食,宸憂憧憧於猶飢,俵災,廟務之大,而臣未能精劃,議賑,王政之先,而亦未能普濟,多孤我聖上注意之隆,而顧無所推諉,縱莫敢言去,臣由是食愈不甘,寢愈不安。且今賤齒,漸迫耋嗟,貞疾轉至醫走,比之始入中書時,不知幾級落下,以公,則相非其人,必致覆餗之憂,以私,則病至於痼,有若拭巾而待,不爾,則臣亦粗具彝性,委畀之重,如山,眷顧之深,如海,何敢昧盡瘁之義,而甘自歸於辜恩之科乎?玆臚衷懇,仰干聰聽,伏乞殿下,回日月熙燭之光,垂天地生成之澤,特解臣議政之銜,俾國事幸,而賤分安焉,實不勝大願至祝。臣無任云云。答曰,省疏具悉卿懇。除却千言萬話,今日國計民憂,果何如,而卿忍言去乎?以卿處地,雖不在其位,殫竭直前,如捄焚拯溺之不暇,今居可爲之地,予小子仰成圖理,惟卿是倚是毗,其付托之節,擔負之重,如是焉而便欲奉身而退者,求諸事理,萬萬無有是焉,卿其深加裁諒,亟斷來章,用副區區之望。仍傳于金奎弘曰,此批答,遣史官傳諭。
上在昌德宮。停常參·經筵。
尹泰經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,判義禁洪祐吉,工曹參判金在獻,除拜後,過三日不爲出肅,竝依定式,推考警責,仍卽牌招察任,何如?傳曰,允。
注書申箕善病,代以韓用卨爲假注書。
傳于尹泰經曰,藥院提調許遞,前望單子入之。
內醫院提調前望單子入之,李載冕添書落點。
尹泰經啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于尹泰經曰,只推。
尹泰經啓曰,行都承旨趙寅熙,行左承旨洪遠植,行左副承旨趙熙一,行右副承旨南一祐,不爲仕進,同副承旨金奎弘,式暇出去,院中只有臣一人,伴直無人,右副承旨,卽爲牌招,何如?傳曰,允。
又啓曰,行右副承旨南一祐,牌不進,伴直無人,更爲牌招,何如?傳曰,允。
尹泰經,以三軍府言啓曰,詰戎蒐補之一歲再講,有國大政,而比年久停之餘,徵發卒伍,有妨農務,今春八道·四都,水陸諸操,巡歷巡點,竝姑停止,官門聚點,堤堰移役,使之着意擧行事,分付,何如?傳曰,允。
又以春秋館言啓曰,別兼春秋臣金羽均,以禁衛營從事官,今日軍布捧上時,晝仕出去之意,敢啓。傳曰,知道。
又以禮曹言啓曰,今正月二十五日,大王大妃殿舟梁六十年稱慶陳賀時,外道方物物膳,置之事,命下矣。在前陳賀,外道方物物膳置之之時,各殿進獻,議政府,六曹物膳及京廳方物,京畿物膳,則例爲封進矣,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
又以訓鍊都監言啓曰,本局別將李公濂,身病猝重,勢難察任,改差,何如?傳曰,允。
又以禁衛營言啓曰,本營騎士別將元世,身病猝重,勢難察任,改差,何如?傳曰,允。
兵曹,以李邦鉉爲禁軍別將。
兵曹,以鄭雲翼爲訓鍊都監中軍。
行左副承旨趙熙一疏曰,伏以三陽載屆,百祿維新,猗我大王大妃殿下寶齡,肇啓於八耋,賀擧元日,顯號加隆於二字,禮行上旬,慈徽益闡,聖孝冞光,慶忭之忱,率溥惟均,仍伏念臣於是時,適忝邇綴,周旋於儀章物采之間,趨走於懽聲協氣之中,夤緣嘉會,獲覩爲榮,迺者我聖上,廣慶覃惠,以臣對擧之勞,遽降進資之典,臣資一進,則階嘉善而秩二品矣,聞命而退,居寵若驚,屛息駭汗,莫省攸措,夫是秩也,車服旌異,聯亞六卿,章善明理,與聞王政,選重朝倫,非材莫居,臣本碌碌下品,百不猶人,自策名以來,厚沐洪渥,馳聘亨衢,歷揚淸顯,感怵縱鏤於肝肺,酬報未效於絲毫,未敢知聖上,謂臣聞望之優,而將試以績庸乎,謂臣踐歷之久,而將擬以序遷乎?於斯數者,一無可據,藉曰,臣有微勞,職分所司,誠宜自效,況初無可紀而可酬者乎?臣聞爵賞,大柄也,計功程能,而予奪焉,則主恩不䙝,辭受,大枋也,量材度力而進退焉,則臣分不濫,以臣所叨竊者言之,罔功而賞恩已䙝矣,匪材而陞分斯濫矣。然則玷公器而開倖門,殆將繇臣而始,臣於此爲罪滋大,何罰可蔽乎?且念臣以早孤,惟偏母是依,年今八旬矣,奉華誥而告榮,推恩典而貤贈,此誠爲人子之至願也,大榮也,旣承寵命而又復退讓者,雖近矯飾,然公私重輕,不能無參較者存,玆敢罄暴衷情,仰瀆崇嚴,惟聖明,特軫藏袴之念,深察循墻之義,亟賜開兪,收還新資,則感載曲遂之仁,更有加於拔擢之恩矣。臣無任云云。答曰,省疏具悉。卿其勿辭行公。
行右副承旨南一祐疏曰,伏以臣邦運泰來,茀祿鼎臻,猗我太母殿下,寶算,肇開八袠,舟梁,恰滿六紀,瑤牒載揚,慈徽益闡,縟儀洊擧,聖孝冞光,臣於玆際,適忝該房之列,猥廁周旋之末,榮幸攢頌,有倍恒品,迺者廣慶之聖念,特推覃惠之晠典,進臣爲嘉善大夫,自奉新命,驚惶恧蹙,歷日靡定,竊聞明主,因才器使,人臣,量能承事,無瘝曠之失,免僨敗之患,一或反是,倖門啓而官邪興,故寧可虛而不備,不宜濫而妄受,冗散猶然,況貳卿峻秩乎?夫是秩也,車服之庸,班亞八座,才德之選,責重庶僚,如非聲望,矜式朝著,知慮,裨益民國者,莫或居之,今忽輕畀於物議之外,實左右究而未曉其故也,謂以循次,則稟質鹵下之用,謂以酬勞,則職分攸宜,無可稱之績,聖明奚所據而有此誤恩也?臣遭逢昌辰,厚被洪造,從前歷揚,罔非踰濫,感戴縱鏤於肝肺,報效莫著於絲毫,率以功能,黜猶餘罪,乃反夤緣慶會,遽紆殊渥,臣是何人?叨竊至此,先聖垂卽鹿之訓,詩人有懸貆之戒,臣雖無狀,安敢徒藉隆眷,冒昧趨膺,速不量之誚,而貽違器之累也。玆敢略綴文字,仰控衷悃,伏望聖慈,念公器之不可玷䙝,察賤分之在所必辭,亟收臣所授資級,俾重官方,而全微諒,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
洪遠植啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨金奎弘,今日不爲仕進,卽爲牌招,何如?傳曰,允。
南一祐啓曰,假注書韓用卨,有身病,勢難察任,今姑改差,何如?傳曰,允。
韓用卨改差,代以閔泳駿爲假注書。
趙熙一啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于趙熙一曰,只推。
以同副承旨金奎弘牌不進罷職傳旨,傳于南一祐曰,只推。
南一祐啓曰,卽伏見開城留守沈履澤去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
南一祐,以侍講院言啓曰,弼善金晩植,今以覲親事,下直出去矣,上番闕直,事甚未安。兼輔德·文學,前望未下,輔德李載完,兼弼善閔泳翊,兼文學李鎬喆,竝卽牌招,推移入直,何如?傳曰,允。
春坊前望單子入之,兼輔德金昌熙,文學金羽均落點。
南一祐,以內醫院都提調意啓曰,本院提調,例不得兼帶刑獄之官矣,提調李載冕,所帶刑曹判書,今姑許遞,何如?傳曰,允。
敦寧都正閔種默疏曰,伏以臣於日前,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南一祐啓曰,同副承旨金奎弘,今日不爲仕進,卽爲牌招,何如?傳曰,允。
備忘記,洪州營將趙羲仁,下直,長弓一張,長箭一部,片箭一部,筒兒一箇賜給。
傳于南一祐曰,禮房承旨,馳詣宗廟·景慕宮,奉審摘奸以來。
金奎弘啓曰,卽者刑曹郞廳來言,因武衛所粘目判下,酗挐罪人趙春石,當爲照律勘處,而判書未差,次堂例不得擧行云,未差之代,政官牌招,開政差出,何如?傳曰,前望單子入之。
刑曹判書前望單子入之,鄭基會落點。
傳于南一祐曰,左副承旨許遞,前望單子入之。
承旨前望單子入之,曺殷承落點。
傳于南一祐曰,再明日人日製,通方外爲之,試紙,用大好紙,弘文提學牌招。
傳于金奎弘曰,故待敎金英根夫人卒逝云,賻物,依定式輸送事,分付該曹。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于金奎弘曰,只推。
以輔德李載完,兼弼善閔泳翊,兼文學李鎬喆牌不進罷職傳旨,傳于金奎弘曰,只推。
金奎弘,以奎章閣言啓曰,明日卽書香閣春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以侍講院言啓曰,上番連日闕直,事甚未安。弼善金晩植,受由在外,輔德李載完,兼弼善閔泳翊,兼文學李鎬喆,旣有只推之命,與新除授兼輔德金昌熙,文學金羽均,竝卽牌招,推移入直,何如?傳曰,允。
又以御營廳言啓曰,本廳騎士將李寅復,身病甚重,勢難察任,改差,何如?傳曰,允。
上在昌德宮。停常參·經筵。
藥房提調李載冕,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區〈伏慮〉,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺殷承啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,黃海道觀察使鄭海崙下直,長弓一張,長箭一部賜給。
曺殷承啓曰,假注書閔泳駿,有身病,勢難察任,今姑改差,何如?傳曰,允。
閔泳駿改差,代以韓甸鎬爲假注書。
傳于曺殷承曰,黃海監司留待。
傳于曺殷承曰,黃海監司入侍。
傳于曺殷承曰,宗府進箋,前無其例,置之。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于金奎弘曰,只推。
傳于金奎弘曰,今夜弛禁。
曺殷承,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等,進詣書香閣御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,卽接社稷署所報,則明日人日製試取時,本署官員,俱爲觀光云矣,依定式本曹佐郞洪基泰,假官差送,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
金奎弘,以刑曹言啓曰,因武衛所文移,本所粘目內,今初三日動駕時,善騎隊聚會之信地,忽有何許漢,與右善騎隊李德奉,酗怒鬪鬨,轉相毆打,以至流血狼藉云,故卽今詳細査覈,則良人趙春石爲名漢,乘醉首先惹鬧,作拏衆中,至於捽打騎隊,而及其衆怒朋興,拳踢,亂加於趙漢,以至傷破頭面,此不可不別般嚴懲,趙春石,移送秋曹,依律嚴處,善騎隊李德奉,自本所決棍除案,何如?判下依粘施行爲旀,私相鬪鬨,有異,善騎隊除案宜當事,命下矣。謹按律文,則大明律鬪毆條,有曰奉制命出使,而部民毆之者,杖一百徒三年,罪人趙春石,決杖一百後,江原道平海郡徒三年定配所,卽爲押送之意,敢啓。傳曰,知道。
敎黃海監司鄭海崙書。王若曰,虞群牧之幽明黜陟,擇人伊難,周方岳之委寄旬宣,得君爲重,特簡二品卿月,俾作一路福星,眷玆域內要衝,莫如海西藩臬,壤界近接畿旬,體勢之襟帶控連,驛路,直通浿·灣,使价之冠蓋絡續,二千石刺史政理,山海粟麻魚鹽,卄三州封疆關防,水陸舟車兵馬,第全省凋瘵之益甚,由近歲歉荒之隨臻,村杼里罌之俱匱俱空,非忽恤下之仁政,社還市穀之或移或貿,政急先後之良籌,惟玆地最爲別焉,當是時屬之誰也?黃覇之特高車蓋,循良孰倂古人,郭賀之以章襜帷,才能豈借異代?惟卿,貞姿金玉,奕世簪纓,令聞令望之華國笙鏞,學業卽其餘事,文淸·文敬之王室柱石,忠孝早服家傳,歌鹿鳴而勤課黌堂,掖縫之儒風,載蔚,用牛刀而薄試郡邑,裂錦之民謠,丕騰,淸選銀臺,佐銓歷揚殆遍,顯秩金貂,宰輔位德俱隆,玆授卿以黃海道觀察使兼兵馬水軍節度使巡察使海州牧使,卿其勉懷令圖,祗服寵命,彈壓長吏,所貴乎必愼必嚴,懷保生靈,所貴乎不煩不擾,律己則廉明淸直,克殫奉揚仁風,從事焉便宜公平,備盡承流宣化,祖武繼按於棠社,勖召公是似之譽,鄕約修明於石潭,勉先賢克遵之道,吾且召矣,卿其念哉,故玆敎示,想宜知悉。修撰鄭元夏製進
戊寅正月十五日申時,上御熙政堂。黃海監司入侍時,同副承旨曺殷承,假注書申悳均,記注官石宗珍·尹善柱,黃海監司鄭海崙,以次進伏。上曰,史官分左右。上曰,黃海監司進前。海崙進前,上曰,海西比於兩南,幅員雖小,此是海防重地,卿須下去,各別對揚也。海崙曰,臣才器無取,踐歷素乏,猥當藩宣重寄,將不知何以對揚萬一,夙宵兢惕矣。上曰,漁採等事,爲弊不小,各別申飭也。海崙曰,謹依下敎,各別申飭矣。上曰,殊常船隻,非但彼船,雖我國船隻,若有殊常之跡,則別般操飭也。海崙曰,謹當嚴加操飭矣。上曰,在前已經外任乎?海崙曰,曾經靈光郡守矣。上曰,旣經外任,則做治似鍊熟矣。海崙曰,臣往年待罪南邑,撫字蔑效,況今方面之任,不啻守宰之比,而才具不逮,實所憧憧矣。上曰,今日當止宿於何處乎?海崙曰,當止宿於高陽郡矣。上曰,交龜當在何日何地,而到營亦在何日乎?海崙曰,十八日將交龜於金川地,而二十一日當到營矣。上曰,旣經外任,則比諸方伯,雖有大小之別,爲治則無異矣,實心做治也。海崙曰,謹當殫竭誠力,而聖敎如是鄭重,不勝悚惶矣。上曰,今將遠離,仰瞻,可也,海崙承命仰瞻訖。殷承曰,宣諭別諭,何以爲之乎?上曰,出去爲之,可也。仍命黃海監司先退,又命史官就座,又命退,承史以次退出。
上在昌德宮。停常參·經筵。
自酉時至一更,月食。
曺殷承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙寅熙啓曰,行左承旨洪遠植,行左副承旨南一祐,今日不爲仕進,竝卽牌招,何如?傳曰,允。
傳于曺殷承曰,前領議政,判府事下批。
傳于曺殷承曰,藥院都提調有闕之代,前望單子入之,內醫都提調前望單子入之,領府事李裕元落點。
傳于曺殷承曰,藥院提調許遞,前望單子入之,內醫提調前望單子入之,閔謙鎬落點。
趙寅熙啓曰,弘文提學鄭基世,旣已承牌,內閣提學金炳德,藝文提學李源命,竝卽牌招,同參考試,何如?傳曰,允。
傳于趙寅熙曰,都承旨,持此御題,與弘文提學偕往泮宮,試取以來。
曺殷承啓曰,假注書申悳均,有身病,勢難察任,今姑改差,何如?傳曰,允。
申悳均改差,代以姜友馨爲假注書。
曺殷承啓曰,前領議政,判府事下批事,命下矣。政官牌招開政,何如?傳曰,允。
傳于曺殷承曰,呈告同敦寧·兵曹參判許遞,今日政差出。
曺殷承啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯,牌不進罷職傳旨,傳于曺殷承曰,只推。
傳于曺殷承曰,左副承旨許遞,前望單子入之。
曺殷承啓曰,臣與行左副承旨南一祐,伴直矣,纔已許遞出去,伴直無人,行左承旨洪遠植,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,尹致聖落點。
曺殷承啓曰,臣吏兵批兼進之意,敢啓。傳曰,知道。
有政。吏批,行判書金炳德,參判李淳翼,竝牌招不進,參議嚴世永進,同副承旨曺殷承進。啓曰,行判書金炳德,參判李淳翼,竝牌招不進,小臣獨政未安,何以爲之?敢稟。傳曰,只出緊任。
曺殷承,以兵批言啓曰,前領議政李最應,判府事下批事,命下,而判中樞二窠,他大臣俱爲見帶,加設下批之意,敢啓。傳曰,知道。
傳于曺殷承曰,公事不審之中官黃胤明,推考。
以黃鍾奭爲同敦寧,南一祐爲禮曹參判,朴惇壽爲兵曹參判,李載冕爲同義禁,前領議政李最應勉副事,傳敎,軍器奉事單閔璟錫,副奉事單孫殷達,參奉單金鼎祿,兵批,判書閔謙鎬病,參判未差,參議朴海哲病,參知韓在絢入直進,同副承旨曺殷承進。判府事加設單李最應,同知單異海衍,僉知單崔彰基,護軍黃鍾顯·洪祐昌·南一祐·趙熙一,副護軍閔種默,副司果李康勳,以上竝單付,傳于曺殷承曰,見窠皆令差出。
吏批,再政。以李會相爲敦寧都正,趙熙一爲同春秋,知義禁單李載冕,前同知趙秉鯉,今加嘉義,朝官年九十依定式加資,故承旨南相善贈吏參例兼,故奉事南太淳贈吏議,已上禮曹參判南一祐兩代。
傳于曺殷承曰,別兼春秋李鎬喆減下。
趙寅熙啓曰,臣敬奉御題,與弘文提學鄭基世,偕往泮宮,人日製,通方外儒生試取,則收券爲三百六十張矣,捧入之意,敢啓。傳曰,知道。
傳于曺殷承曰,人日製賦居首三下幼學閔泳煥,直赴殿試,之次草三下幼學黃盛淵,直赴會試,之次次上幼學徐相熙等二人,竝給二分,之次次上進士徐公淳等二人,竝給一分,之次次上進士李啓舜等四人,各奎章全韻一件賜給。
傳于曺殷承曰,直赴閔泳煥,賜樂,放榜日,閔判敦寧內外祠版,遣承旨致祭。
傳于曺殷承曰,入格儒生,明日待令。
傳于曺殷承曰,公事不審之中官柳載賢,推考。
曺殷承,以禮曹言啓曰,永禧殿酌獻禮,當次之年,則本殿春奉審,例於酌獻禮前,擧行矣,今正月二十一日,臣曹與戶曹堂上進去,奉審後,稟處,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十一日,臣曹與戶曹堂上進去奉審後,稟處何如?傳曰,允。
領敦寧金炳學箚曰,伏以臣,現叨保護之任,于玆再更序而四閱朔矣,分義之可勉,在此,忱誠之可效,在此,而顧臣畢生貞祟,咳咯是耳,遇寒則劇,凌晨則劇,凡一彈束,一動作之稍涉勞撼,則其甚劇,猶影響焉,日次起居,常禮攸殷,而每於醫官之來問去就也,未嘗不悚然而慄,涊然而恧,欲起還頓者,亦屢矣。比緣將理失宜,重嬰外氣,頑痰梗喉,而夜不能交睫,冷汗及踝,而晝不得攝體,見今形實,無望時日,抖擻煩悶之極,具牘冒控,伏乞聖慈,有以鑑諒之,將臣藥院之銜,劃賜改免,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳于曺殷承曰,此批答,遣史官傳諭。
領議政李最應疏曰,伏以臣日者之疏,粵自受命初,年年擬陳,而荏苒至此,此其百思而百不可堪,萬量而萬不獲已,竊惟我殿下,殊遇臣,曲爲臣者,庶乎其一籲卽遞,終日不俟矣。及伏奉恩批之下,非惟靳斥,反加寵諭,首尾百有餘字,字字是不肖臣不敢當者,感泣而讀,未能成聲,惶汗而語,未能成倫,復何敢仰瀆,而亦無以仍蹲者,其情誠苦矣,隘矣。噫,得乎君,其專,行乎政,其久,雖以管仲之才,尙譏功烈之卑,蓋專則受寄愈重,而久則責成愈厚故也,顧臣本自蔑如,所叨不幸近之,寸功無紀,四譏宜招,此已臣向所謂寢食之不安不甘者也。抑嘗聞仕宦而至相,人情之所榮,而徒貪其榮,不知其止,則究竟是必辱必殆,以臣之榮而不止,姑免夫辱與殆者,莫非聖上天如覆,海如涵之隆恩深渥也。臣所以黽勉於鼎鼐,低徊於鍾漏者,報答先於斂遜,廉防輕於義分,不顧燥濕,欲效涓埃,其奈天之所癈,身嬰奇疾,其症日疝,其痼已貞,乍動則猝亘,少勞則輒,衰年懸異於一月之間,今日較甚於前疏之時,此猶屬外景言也。氣喘而體不從令,痰眩而神不守舍,俄署之尾,頃刻不記,昨接之面,經宵卽忘,如是而何以據元輔之席,奉中書之務,用副九重憧憧乎國計民憂之至意也哉?玆冒屢煩之悚,敢申畢暴之懇,伏願聖慈,俯加曲憐,特改臣相職,俾公私兩幸,千萬血祝。臣無任云云。答曰,省疏具悉卿懇。日前奉復,罄暴衷懷,庶望有見諒者,存,今焉巽辭又至,惘然不知攸圖矣。然卿之,至於再而虛文以相持,反非予小子倚毗仰成之意,元輔之任,今姑勉副,卿之擔負,豈以居任去位,有間者乎?卿其諒之,卿其諒之,仍傳于曺殷承曰,此批答,遣史官,傳諭。
上在昌德宮。停常參·經筵。
曺殷承啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于曺殷承曰,外醫金秉濟,議藥同參差下。
傳于曺殷承曰,應敎未差之代,前望單子入之。
傳于曺殷承曰,入格儒生入侍。
曺殷承啓曰,全羅右水使金箕赫,移拜兵使,未及赴任,而旋拜慶尙右兵使,昌原防禦使李容益,移拜全羅左水使,有除朝辭赴任之命矣,密符,竝以前所佩,諭書安寶,使院吏齎傳,何如?傳曰,允。
又啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
曺殷承啓曰,行都承旨趙寅熙,行左承旨洪遠植,行右承旨尹泰經,右副承旨尹致聖,不爲仕進,左副承旨金奎弘式暇,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹致聖,承牌來詣朝房,有身病不得肅謝,伴直無人,行右承旨尹泰經,所當牌招,而拘於廳規,不得請牌,何以爲之?敢稟。傳曰,牌招。
曺殷承,以觀象監提調意啓曰,上號都監別單日官朴珣周直付三,曆官待窠陞實事,命下矣。今無見窠,姑付額外,以爲隨窠塡補,何如?傳曰,允。
又以承文院言啓曰,交易咨文,今纔出來矣,依例撰出回咨,付撥下送灣府,傳給鳳城,入送北京之地,何如?傳曰,允。
又以兵曹言啓曰,宣傳官李載兢,曹司五衛將金在獻,忠翊衛將洪斗泳,文臣兼宣傳官金裕成,俱以病難供職,呈狀乞遞,竝改差,何如?傳曰,允。
兵曹口傳政事,副護軍單李載兢。
吏曹啓目粘連,觀此平安監司金尙鉉狀啓,則以爲,碧潼郡守金駿求,母年今爲七十歲,而邊地守令,親年七十歲者,許遞,載在法典矣,令該曹,稟處亦爲白有臥乎所,金駿求親年,旣爲七十,依法典改差,何如?判付啓依允。
義禁府啓目,密陽前府使元世澈原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,吏曹正郞黃基源原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處何如?判付啓,飭已施矣,分揀放送。
戊寅正月十七日申時,上御熙政堂。入格儒生入侍時,同副承旨曺殷承,假注書姜友馨,記注官朴鍾瀅,別兼春秋金羽均,以次進伏,幼學閔泳煥·黃盛淵·徐相熙,進士姜永典·徐公淳,幼學洪淳珪·姜敬熙·趙秉億·安志承等,序立階下訖。上曰,史官分左右。殷承曰,入格儒生中,李啓舜,有身病不得待令,而待令儒生,使之陞堂奏職姓名乎?上可之。泳煥等,以次陞堂,進前奏職姓名訖,殷承曰,儒生,使之頒賞行禮乎?上可之。殷承出楹外,頒賞行禮訖,殷承進前奏曰,儒生使之退出乎?上曰,直赴外儒生,皆出送,而直赴,則呼新來,可也。殷承曰,招入院隷擧行乎?上可之。殷承,承命退立楹外,再三進退,上曰,墨戲,可也。殷承,亦承命墨戲進退訖。上命直赴退出,仍命史官就座,又命退,承史以次退出。
上在昌德宮。停常參·經筵。
洪遠植啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨尹致聖,今日不爲仕進,卽爲牌招,何如?傳曰,允。
曺殷承啓曰,兵曹參判朴惇壽,除拜後,過三日不爲出肅,依定式推考警責,仍卽牌招察任,何如?傳曰,允。
玉堂前望單子入之,應敎趙昌夏落點。
洪遠植啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于洪遠植曰,只推。
金奎弘,以三軍府有司堂上意啓曰,卽接訓鍊都監所報,則今正月十九日,習陣日次,而敎場氷凍,未解,不得行操云矣,敢啓。傳曰,知道。
又以宗親府言啓曰,大王大妃殿加上尊號,今已禮成,卽當紀載於璿源譜略,而國朝御牒·八高祖圖·王妃世譜,亦當一體修正矣,在前如此之時,或有設廳之例,多有自本府擧行之例,今番則何以爲之?敢稟。傳曰,本府擧行。
又以敦寧府言啓曰,大王大妃殿加上尊號,今已禮成矣,卽當紀載於御牒·譜冊,依例修整次,設廳之意,敢啓。傳曰,知道。
又以義禁府言啓曰,卽接柒谷兼任善山府使李錫應牒報及成冊,則大逆不道罪人祐秀應坐之人,査出以來矣,妻柳分伊,平安道陽德縣,女如息,咸鏡道高原郡,竝緣坐爲婢,而右罪人等,方囚柒谷府獄云,依例令刑曹押送于各其配所,何如,傳曰,允。
義禁府啓目粘連,向前元世澈亦,歉穀愆納,縱諉列邑,稅船晩裝,責在該倅,揆以漕法,焉逭重勘?以此照律,何如?判付啓依允。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪遠植啓曰,行右承旨尹泰經,右副承旨尹致聖,同副承旨曺殷承,今日不爲仕進,竝卽牌招,何如?傳曰,允。
備忘記,楊州牧使申錫䄵下直,長弓一張,長箭一部,片箭一部,筒兒一箇賜給。
曺殷承啓曰,卽者別兼春秋金羽均,以其親病,陳疏經出,原疏,纔已捧入矣,所當直捧禁推傳旨,而此與無端經出,有異,推考警責,何如?傳曰,允。
又啓曰,左右史不可不備,別兼春秋趙昌夏·尹相萬·洪承憲·金學洙·閔泳翊,竝卽牌招推移入直,何如?傳曰,允。
傳于曺殷承曰,政官牌招開政。
傳于曺殷承曰,都承旨·右副承旨許遞,前望單子入之。
傳于曺殷承曰,大護軍申應朝,判義禁除授,副護軍韓弼敎·徐兢輔,副摠管除授。
曺殷承,以宗親府言啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,而跋文製述官,令政院稟旨擧行,何如?傳曰,允。
曺殷承啓曰,因宗親府草記,璿源譜略跋文製述官,令政院稟旨擧行事,允下矣,大提學未差,何以爲之?敢稟。傳曰,前前前大提學製進。
金奎弘啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
曺殷承啓曰,今二十五日,大王大妃殿舟梁六十年稱慶陳賀時,頒敎文,當爲製進,藝文提學李源命,待明朝牌招,使之製進,何如?傳曰,允。
曺殷承,以內醫院都提調·提調意啓曰,外醫金秉濟,議藥同參差下事,命下矣。外醫金秉濟,議藥同參差下,令該曹口傳付軍職,冠帶常仕,何如?傳曰,允。
兵曹口傳政事,護軍趙寅熙,副司勇金秉濟,以上竝單付。
承旨前望單子入之,趙寅熙·朴瑄壽落點。
兵曹副摠管二單,韓弼敎·徐兢輔,以上除授事承傳。
吏曹,判義禁單申應朝,今加崇政,副摠管二單,韓弼敎·徐兢輔,以上今加嘉善,除授事承傳。
金奎弘,以兵曹言啓曰,新除授德積僉使姜世興,身病猝重,時月之內,萬無登途赴任之望,呈狀乞遞,實病雖如此,邊將之任,不可循例改差,罷黜,何如?傳曰,允。
又以兵曹言啓曰,宣傳官李容復,以其病難供職,呈狀乞遞,改差,何如?傳曰,允。
有政。吏批,行判書金炳德牌不進,參判李淳翼進,參議嚴世永牌不進,右副承旨曺殷承進。啓曰,行判書金炳德,參議嚴世永,竝牌不進,小臣獨政未安,何以爲之?敢稟。傳曰仍爲之。以閔種默爲戶曹參議,朴永軾爲工曹正郞,閔相能爲監察,張允植爲豐川府使,李喜泰爲碧潼郡守。
兵批,判書閔謙鎬病,參判朴惇壽未肅拜,參議朴海哲進,參知韓在絢病,左副承旨金奎弘進。以柳冀大爲訓鍊都正,李奎鶴·金夢求爲宣傳官,閔宗鎬爲內禁將,李用俊·權載豊·李肯鎭爲五衛將,李冕榮·尹錫五爲曹司衛將,鄭寅觀爲忠翊將,洪鍾運·朴來冕爲文兼,朴準鎔爲守門將,朴順昌爲部將,洪在羲爲德積僉使,同知單李元根,上護軍申應朝,護軍韓弼敎·徐兢輔·金魯瞻,副護軍尹致聖·洪澈周·尹錫五·金駿求·李容復,以上竝單付。
吏批,再政。以鄭漢奎爲工曹佐郞。
三政。以林炳翼爲掌樂主簿。
四政。以宋鍾五爲監察。
五政。以崔光紳爲義盈主簿。
以吏曹參議嚴世永牌不進罷職傳旨,傳于金奎弘曰,只推。
曺殷承,以弘文館言啓曰,新除授應敎趙昌夏,卽爲牌招察任,何如?傳曰,允。
又以吏曹言啓曰,贈諡孝貞公茂山君悰,延諡,定行於來二月初二日,京畿廣州地本第云矣,敢啓。傳曰,知道。
金奎弘,以三軍府有司堂上意啓曰,卽接禁衛營所報,則今正月二十日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
又以刑曹言啓曰,義禁府啓辭內,卽接柒谷兼任善山府使李錫應牒報及成冊,則大逆不道罪人祐秀應坐之人,査出以來矣,妻柳分伊,平安道陽德縣,女如息,咸鏡道高原郡,竝緣坐爲婢,而右罪人等,方囚柒谷府獄云,依例令刑曹押送于各其配所,何如?傳曰,允事,命下矣。謹依批旨,緣坐爲婢罪人柳分伊·如息等,方囚柒谷府獄云,竝卽押送各其配所事,分付該道道臣之意,敢啓。傳曰,知道。
義禁府照目粘連,密陽前府使元世澈矣本府議啓內,歉穀愆納,縱諉列邑,稅船晩裝,責在該倅,揆以漕法,焉逭重勘?以此照律,罪杖一百收贖,告身盡行追奪,私罪奉敎,依允爲旀,功議各減一等爲良如敎。
別兼春秋金羽均疏曰,伏以臣於持被之中,卽接家信,則臣母,素患痰積之症,近因日候之峭寒,一倍添劇,委頓床玆,家僮踵至,促臣歸視,臣自聞此報,方寸焦灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調李裕元,提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。請診後,中宮殿,藥房口傳問安。答曰,知道。
曺殷承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹泰經啓曰,議政府郞廳來言,今日賓廳日次,而領議政·左議政未差,右議政金炳國有身病,不得來會云矣,敢啓。傳曰,知道。
又啓曰,同副承旨朴瑄壽,時在廣州地,斯速乘馹上來事,下諭,何如?傳曰,允。
備忘記,阿耳僉使李宅鉉,下直,長弓一張,長箭一部,片箭一部,筒兒一箇賜給。
以別兼春秋趙昌夏·尹相萬·洪承憲·金學洙·閔泳翊牌不進罷職傳旨,傳于尹泰經曰,只推。
宗親府,璿源譜略修正時,監印堂上單李沇應,國朝御牒書寫官單李寅命。
尹泰經啓曰,左右史不可不備,別兼春秋趙昌夏·尹相萬·洪承憲·金學洙·閔泳翊,旣有只推之命,竝卽牌招推移入直,何如?傳曰,允。
傳于趙寅熙曰,産室設廳,來二月旬前擇入。
傳于趙寅熙曰,中宮殿入診日字,以今月晦內擇入。
內醫院,中宮殿診候日字,令日官推擇,則今月二十八日午時,爲吉云,以此日時擧行事,入稟。
傳于尹泰經曰,捲草官京畿監司尹滋悳擬入。
有政。吏批,行判書金炳德進,參判李淳翼進,參議嚴世永進,行右承旨尹泰經進。以尹滋悳爲捲草官。
兵批,判書閔謙鎬病,參判朴淳壽未肅拜,參議朴海哲病,參知韓在絢進,右副承旨曺殷承進。同知單崔斗翰,僉知三單,李用俊·權載豊·李肯鎭。
傳于曺殷承曰,頒敎文中,赦句添入。
曺殷承啓曰,頒敎文中赦句添入事,命下矣。某罪以下,宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學李源命,旣在闕中,使之添入,何如?傳曰,允。
又啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
尹泰經,以宗親府言啓曰,璿源譜略修正事,命下矣。宗正卿,逐日輪回仕進,使之校正監董,何如,傳曰,允。
曺殷承,以三軍府有司堂上意啓曰,卽接御營廳所報,則今正月二十一日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
尹泰經,以內醫院都提調·提調意啓曰,中宮殿産室設廳,來二月旬前擇入事,命下矣。令日官劉漢翼推擇,則來二月初二日午時,爲吉云,以此日時擧行之意,敢啓。傳曰,知道。
又以內醫院都提調·提調意啓曰,中宮殿産室廳,別入直御醫李重植·李敬仁·金在瑚·崔性協·李好錫,鍼醫彭繼述,議藥同參鄭禮秀·鄭楫差下,別掌務官,李章赫差下之意,敢啓。傳曰,知道。
又以內醫院都提調·提調意啓曰,中宮殿産室廳,待令書員,延鳳仁·洪鎭友·金興奎·徐光淵,醫女月香·桂月差下之意,敢啓。傳曰,知道。
又以禮曹言啓曰,大報壇祭享,每年三月上旬內擇日設行事,曾有定式矣。吉日,令日官劉漢翼推擇,則來三月初三日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,三名日及各殿誕日陳賀時,王世子當有進箋致詞表裏之禮,而冠禮前則依前例權停,自內只進表裏事,已爲啓下矣,今此大王大妃殿舟梁六十年稱慶陳賀時,亦以此磨鍊以入之意,敢啓。傳曰,知道。
戊寅正月二十日未時,上御熙政堂。藥房入診入侍時,都提調李裕元,提調閔謙鎬,副提調趙寅熙,假注書韓甸鎬,記注官石宗珍·尹善柱,檢敎待敎洪淳馨,以次進伏,醫官李重植·鄭一龜·金在瑚·李命錫,以次進伏楹外訖。上曰,史官分左右。裕元進前奏曰,今日淸佳,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,連爲太平乎?上曰,近益太平矣。謙鎬曰,醫官待令,使之入診乎?上可之。重植等入診,退伏楹外訖,裕元曰,脈候奏之,重植等起伏奏曰,脈候,左右三部調均矣。裕元曰,湯劑別無議進者乎?重植等曰,別無議進者矣。裕元曰,伏聞承候官所傳,則中宮殿胎候,彌月在來朔矣,本支百世,子孫千億,伊自今日,不任懽忭之忱,前期入診及産室設廳,曾有已例,故敢此仰達矣。上曰,中宮殿入診,以今月晦內擇入,産室設廳,來二月旬前擇入,可也。出榻敎裕元曰,産室設廳,擧行事,命下矣。捲草官,令政院政官牌招,開政差出,何如?上曰,依爲之。出榻敎裕元曰,産室待令醫官,依例排望以入,而別入直醫官及別掌務官,亦爲依例擧行乎?上可之。裕元曰,借地法當書中宮殿下姓氏,故敢此仰達矣。上曰,依已例爲之。出擧條裕元曰,産室設廳後,當朔,則三提調自當竝直,而承候官,亦爲別入直于差備近處矣,今番則何以爲之乎?上曰,依例爲之。出擧條裕元曰,産室設廳成命,群情懽欣矣,先爲稟定者,已皆蒙允,而諸般事,筵退後,或稟記,或草記擧行矣。上曰,唯。仍敎曰,卿屢經産室之任,凡事想爛熟矣。裕元曰,臣近日精力,大不如前日,非但三四年前事,昨日之事,亦皆不記矣。上曰,卿之筋力,强健矣。仍敎曰,卿間者下鄕矣,近百里之地,何以視若咫尺而往來乎?裕元曰,頻頻往來,故不知其遠矣。上曰,秋牟之立苗,如何乎?裕元曰,昨冬稍旱,麥根多枯,今若雨下,或有蘇醒之望矣。上曰,雨雪稍慳而然耶?裕元曰,昨冬之雪,三南有大雪云,而畿內稍慳矣。上曰,史官就座,仍命大臣先退,又命退,諸臣以次退出。
上在昌德宮。停常參·經筵。
曺殷承啓曰,來二十五日,朝參日次,而陳賀相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨金奎弘,今日不爲仕進,卽爲牌招,何如?傳曰,允。
備忘記,昌原大都護府使李鍾觀下直,長弓一張,長箭一部,片箭一部,筒兒一箇賜給。
以別兼春秋趙昌夏·尹相萬·洪承憲·金學洙·閔泳翊牌不進罷職傳旨,傳于曺殷承曰,只推。
曺殷承啓曰,左右史不可不備,別兼春秋趙昌夏·尹相萬·洪承憲·金學洙·閔泳翊,旣有只推之命,竝卽牌招推移入直,何如?傳曰,允。
又啓曰,密符親納,例也,而前黃海監司李根弼,謂有身病,使其褊裨替納,事甚未安。推考,何如?傳曰,允。
又啓曰,行大司憲徐堂輔,執義奇禹鉉,掌令柳宗植·李載允,持平李秉緯,牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
以左副承旨金奎弘牌不進罷職傳旨,傳于曺殷承曰,只推。
曺殷承啓曰,行都承旨趙寅熙,行左承旨洪遠植,不爲仕進,行右承旨尹泰經式暇出去,左副承旨金奎弘牌不進,同副承旨朴瑄壽在外,院中只有臣一人,伴直無人,左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金奎弘,再牌不進,伴直無人,行左承旨洪遠植,所當牌招,而拘於廳規,不得請牌,何以爲之?敢稟。傳曰,牌招。
以左副承旨金奎弘再牌不進罷職傳旨,傳于曺殷承曰,只推。
以別兼春秋趙昌夏牌不進罷職傳旨,傳于曺殷承曰,只推。
曺殷承,以宗親府言啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會,勿參,何如?傳曰,允。
又以吏曹言啓曰,永懷園守奉官崔在澈,以其身病,呈狀乞遞,改差,何如?傳曰,允。
又以禮曹言啓曰,臣寧夏,與戶曹判書臣閔致庠,進詣皇壇奉審,則奉室大草芚二件,中竹二箇,敬奉閣大草芚二件,中竹二箇,壇上甲黃幕一浮內一幅,甲黃帳一浮內一幅,內簷甲黃帳二浮內一幅,甲黃帳二浮內一幅,油遮日四十張,付道里具內十張,白布遮日一浮內一幅,白木內揮帳二浮內一幅,黃綿絲小束乼一艮衣,黃綿絲三甲所一艮衣,從享位油遮日二十張,付道里具內五張,小束乼一艮衣,饌幕白布遮日一浮內一幅,排設竹二箇,籩五箇,䇺三箇,黃木擔乼一艮衣,雉尾箒一柄,雉尾兺,典祀廳三甲所二艮衣,饌卓二件,尊卓一坐,座面紙一件,竝破,改備事,分付各該司,何如?傳曰,允。
又以禮曹言啓曰,永禧殿今春奉審,則殿內無頉之意,敢啓。傳曰,知道。
上在昌德宮。停常參·經筵。
王大妃殿誕日,大殿·大王大妃殿·大妃殿·中宮殿·世子宮,內閣·政院·玉堂·百官口傳問安。答曰,知道。王大妃殿,內閣·政院·玉堂·百官單子問安。答曰,知道。
曺殷承啓曰,行大司憲徐堂輔,執義奇禹鉉,掌令柳宗植·李載允,持平李秉緯,呈辭,李敦煜在外,監察茶時之意,敢啓。傳曰,知道。
備忘記,黃海兵使閔成鎬下直,長弓一張,長箭一部,片箭一部,筒兒一箇賜給。
傳于朴瑄壽曰,二十五日次對,進定於再明日。
傳于朴瑄壽曰,自爾旌招,予欲必致之意,何時不眷眷于中也?儒者之必展蘊抱,世臣之必共休戚,已悉於向日之諭之批,意謂東岡之守,必有改圖,何乃跫音尙邈,一切退托,若將以致澤之事,必不欲自居者然,予之厚望於爾者,得無觖然慨然矣乎?夫崇奬儒術,卽我家相傳之心法也,予之寤寐一念,亦安得不必在於此,而顧予寡昧,學不通方,治不徯志,苟欲求其治,必資乎林下宿學,苟欲求其學,必待如爾之士矣,今又歲籥載新,東宮衣尺,漸長,左右導迪之責,亦所在爾,爾必體此至意,卽起賁然,予方側席而俟之事,遣地方官,傳諭于經筵官宋秉璿。
朴瑄壽,以宗親府言啓曰,今此璿源譜略修正時,進上進獻,以幾件封進,而五處璿源閣奉安件,今亦以全秩爲之乎?敢稟。傳曰,進上進獻件,改張以入,五處璿源閣奉安件,一體改張。
又以宗親府言啓曰,今此璿源譜略修正時,義禁府都事李晩沼,前郞廳李範直,別看役差下,使之察任,何如?傳曰,允。
傳于曺殷承曰,公事不審之中官黃胤明,推考。
金奎弘,以都摠府言啓曰,本府軍士趙龍石,偸出鑄字所木物,見捉於北所書員矣。常時不能操飭,不勝惶悚,而趙龍石,出付捕廳,使之嚴覈,何如?傳曰,允。
慶尙監司李根弼疏曰,伏以天佑我家邦,我太母殿下聖壽無疆,海籌之八耋方啓,儀闡檢玉,渭梁之六旬載回,頌溢俔磬,宸孝彌光,輿情胥抃,仍伏念物有千萬勻之重,而力能勝千勻勝萬勻者,鮮矣,若以責任之重,取倣諸物,海臬,千勻也,嶺臬,萬勻也。臣以至殘劣,至愚魯之姿,冒據海臬,荏苒數載,千勻在肩,喘息恒促,重之以夙抱貞疾,歇時少,劇時多,力疾視務,百務瘝隳,晝宵憂懼,譴何是俟,千萬不自意,特旨又下,移授臣嶺臬之任,恩由曠絶,宜倍榮感,而如嬰聞雷,昏迷不省,勘簿而自爾顚錯,須代而自爾淹滯,昨纔舁入城闉,替納符節,歸伏私次,呻囈委頓,艱召神精,冒入文字,益不勝惶隘之至。噫,嶠南一路,卽大計去處,幅員旣廣,民庶且衆,水陸關防之要,財賦兵農之盛,在國家何等倚靠,在諸路不啻倍蓰,所以在昔全才,尙使分治,而有全才者,莫不逡巡於其左其右。況乎合而爲一之後,管轄較多,繁縟爲最,任愈重而簡愈愼,亦已久矣。又況纔經大無之歲,尤非舊時之觀,田疇荒而十室九空,綱紀頹而百孔千瘡,廩庾,枵公私之儲,郡邑,乏矯捄之策,譬則千間廣廈之風雨所剝,萬斛巨艦之波濤所漂,所須者,惟細心榟匠,副手梢工,而臣豈其人乎哉?遽將此萬勻之重加之於不勝千勻之肩,旣動撣不得矣,暇論繩墨之妙,棙柂之神乎?剝者益剝,漂者益漂,不待燭照而數計,至若剸理劇煩之無其智,疏擧痼瘼之無其慮,鋤治奸猾之無其威,矜式長吏之無其望,承宣按察之全昧攸事,懷保奠安之莫盡其方,臣於海臬,已試而蔑效,則今不敢張皇爲辭,仰溷崇聽,而向臣所謂如嬰聞雷,是臣疾痛之呼。伏乞天地父母,特垂鑑諒,劃賜鐫改,以重淸朝藩寄,仍使臣獲逭罪戾,則匪直臣身之榮,多於荐建牙纛,抑亦嶺民之幸,有甚於海民之幸其去也。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
金奎弘啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨曺殷承,今日不爲仕進,卽爲牌招,何如?傳曰,允。
傳于朴瑄壽曰,二十四日次對,退定於二十六日。
朴瑄壽啓曰,卽者說書李容稙,以其親病陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
曺殷承啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
朴瑄壽,以侍講院言啓曰,說書李容稙,今以親病,陳疏徑出矣,下番闕直,事甚未安。司書趙同熙,兼司書洪大重,兼說書朴斗陽,竝卽牌招推移入直,何如?傳曰,允。
又以兵曹言啓曰,再明日仁政殿親臨陳賀時,本曹堂上侍衛,當爲備員,而新除授參判朴惇壽,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以南廷益爲兵曹參判。
以司書趙同熙,兼司書洪大重,兼說書朴斗陽,牌不進罷職傳旨,傳于朴瑄壽曰,只推。
朴瑄壽,以宗親府言啓曰,今此璿源譜略修正時,子孫錄中,改錄處,有從便釐正之例,今亦依此擧行,何如?傳曰,允。
又以禮曹言啓曰,今正月二十五日,大王大妃殿舟梁六十年稱慶,親上致詞箋文表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
又以訓鍊都監言啓曰,本局千摠李奎書,身病猝重,勢難察任,改差,何如?傳曰,允。
議政府右議政臣金炳國箚曰,伏以次對進定,成命已下矣,宵旰憂勤,側席求治,有不勝欽仰攢頌,而顧臣攝乏顓據,稟裁廟務,不第才具力量之奈何不下焉已,重以宿苦痰眩,遇寒斯劇,肢體之常所麻痺,頭目之動輒暈轉,此非一朝夕可獲其痊,則今雖欲黽勉彈束,冒沒趨承,誠有所行不得而做不去者,病裏惶蹙,若添一病,敢具短牘,畢臚實狀。伏乞聖慈,亟降威罰,以警具僚,千萬幸甚。取進止。答曰,省箚具悉卿懇。愼節奉慮,賓對自當退行,卿其安心調理。仍傳于朴瑄壽曰,此批答,遣史官傳諭。
說書李容稙疏曰,伏以臣於持被之中,卽接家信,則臣母素患痰眩之症,近因日候之不調,一倍添劇,委頓床席,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任屛營祈懇之至,謹昧死以聞。省疏具悉。爾其勿辭救護。
上在昌德宮。停常參·經筵。
曺殷承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴瑄壽曰,禮房承旨,馳詣社稷·宗廟永寧殿·景慕宮,奉審摘奸以來。
傳于曺殷承曰,前黃海監司留待。
傳于曺殷承曰,前黃海監司入侍。
傳于朴瑄壽曰,行首宣傳官有闕之代,令該曹口傳差出。
朴瑄壽,以侍講院言啓曰,下番連日闕直,事甚未安。司書趙同熙,兼司書洪大重,兼說書朴斗陽,旣有只推之命,竝卽牌招推移入直,何如?傳曰,允。
朴瑄壽啓曰,前銜疏之勿爲捧入事,前後飭敎,何等截嚴?而前修撰朴周雲,前銜陳疏,家僮直呈,俱係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
朴瑄壽,以侍講院言啓曰,今二十五日陳賀,權停例行禮于熙政堂時,本院當爲全數進參,而弼善金晩植,受由在外,無以備員,令政院稟旨變通,以爲備員進參之地,何如?傳曰,允。許遞,前望單子入之。
弼善前望單子入之,尹致聃落點。
朴瑄壽啓曰,新除授弼善尹致聃,以前任殷山縣監,方在解由未出中,何以爲之?敢稟。傳曰,勿拘。
曺殷承啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,李敦煜在外,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于曺殷承曰,只推。
傳于朴瑄壽曰,明日出宮門路,以協陽門爲之。
朴瑄壽,以觀象監提調意啓曰,今此中宮殿産室廳排設敎是時,待令日官前判官劉漢翼,前正全兢錫,泛鐵官前僉正金在奎,奏時官前主簿崔在德,前直長權泰淵差下,使之擧行,何如?傳曰,允。
曺殷承,以兵曹言啓曰,明日殿座時出入番禁軍等別將,當爲率領侍衛,而禁軍別將李邦鉉,在外,不得擧行,以一番羽林衛將李鍾懿,使之兼別將擧行,何如?傳曰,允。
又以兵曹言啓曰,來二月初二日入番騎兵,例於今月二十五日點考,而殿座相値,不得開坐,二十七日退行之意,敢啓。傳曰,知道。又以摠戎廳言啓曰,本廳哨官金履坤,身病猝重,勢難察任,改差,何如?傳曰,允。
又以刑曹言啓曰,産室設廳,在於來二月初二日矣,依定式自設廳日,至順娩後,百日停刑,坐衙設屠,三七日內勿爲之事,分付八道·四都之意,敢啓。傳曰,知道。
前修撰朴周雲疏曰,伏以古之聖帝明王,納工藝之諫,待磬鐸之扣,不以疎賤而忽之者,通下情也,況乎士者,有國之元氣,而所言,爲斯道斯文而發也哉?乃者嶺南儒生,以書院請復事,大議齊發,始會于安東,再會于義城,三會于順興,一道同聲,萬人聯名,自前年十二月初三日,抱函來伏于國門之外。夫今日書院之當復,凡環東土衣冠血氣之倫,有心者皆願,有口者皆言,而那意諸生之叫閽待命者,已爲閱月經歲,尙未登聞,遂至祁寒砭骨,飢困切膚,辛苦疾病,畢竟有顚仆道路之勢,而封章未達,進退末由,瞻聆所及,孰不悶歎,而殿下,深居九重,軒陛邃嚴,何以知外間儒生之岌嶪至此哉?嗚呼,書院之爲中國敎化之本,大東禮義之原,儒疏備矣,臣不必架疊,而嘗伏讀我英廟之爲麗太祖西京書院識曰,此其爲五百年高麗之根基也。夫高麗之爲是院者,只爲博士藏書而設也,非有崇道尊賢之實,而其爲有國之根基者,尙有如聖旨褒嘉者,況乎我國朝之爲書院乎?其扶正闢異,明倫秩祀,爲萬億年斯文之倡,非麗氏之所萬一擬議也。然則今者儒生之請復於殿下者,實通國之大義理也,可謂建天地質鬼神而永有辭於天下萬世者,則不可以韋布寒賤之言,而遂廢也,審矣。且其所以爲請者,不在於濫祀之猥穰,只欲復先朝之額院,與夫名世之賢祠,而其粢盛學田,則各自私備,上不干公事,其營造堂室,則姑設芧茨,下不煩民力,要於未死之前而復見俎豆之遺儀,絃誦之餘敎,以報答列聖朝崇儒重道之深仁厚澤而已。夫然者,蓋將無損於民國,有補於名敎,一轉移而修百廢之至願也。伏乞聖慈,亟命捧入儒章,早降處分,無致諸生之久淹國門,而頒下懇惻之綸音,許復國內之賢院,則其慰悅神人,感召祥和,以基我聖子神孫萬萬億無疆之業,當與天壤而終始也,豈不休哉?臣以至愚,厚蒙隆恩,收之屛棄之中,而復齒簪履之末,生死肉骨,糜粉莫酬,且臣於丙子冬,妄效狂瞽,兼陳復院,而至蒙留念之聖批,感戴洪私,彌增隕結,玆復千里前進,不敢言私,猥擧國人公義,而輒申之,惶恐懍惕,不知所云,惟殿下,留神採納焉。臣無任云云。答曰,省疏具悉。儒疏事,當有處分矣。
戊寅正月二十四日酉時,上御熙政堂。前黃海監司入侍時,右副承旨曺殷承,假注書韓甸鎬,記注官石宗珍,別兼春秋洪承憲,前黃海監司李根弼,以次進伏訖。上曰,史官分左右。仍敎曰,前黃海監司進前,根弼進前訖。上曰,好在而上來乎?根弼曰,數載逖違,今纔反面,伏不勝幸甚。上曰,三政中,得無巨弊乎?根弼曰,三政爲弊,可謂無邑不然,而自各該邑,姑爲牽補,旣難一切更張,則今若枚擧,徒歸屑越,而以其尤甚者而言之,平山壬申改量後,虛結冤徵,爲一千四百餘結,長連之流來虛結,亦爲二百四十餘結,而皆未蒙頉,民狀相續,兩邑之當初執摠,必有所以,而民之呼冤,旣如是矣。結政攸重,雖不可遽議蠲減,民隱攸關,亦不可一向抛置,使兩邑,先就結政最疑眩處,俾行査覈,以爲漸次釐正之,恐好,令廟堂稟處,伏未知何如。上曰,令廟堂稟處,可也。根弼曰,營下軍制,在昔甚盛,隊伍摠領,均有所司,而三部千摠,以道內宣薦中,有地閥有武略者,擇差,曾有首陽·長壽·九月三山城城將兼察之時,而寢弛不講,亦已久矣,韎韋解紐,相顧齎鬱,三山城將中,首陽別將,仍作千摠自辟之窠,定仕日,待滿陞付京職,循次遷轉,則其在遐〈鄕〉激勸之政,恐合事宜,而事係官制變通,令廟堂稟處,伏未知何如。上曰,三城將之不以千摠兼察,始於何時乎?根弼曰,本營之掌考斷爛,其年條未詳,而似是百年以前事,三窠雖難竝論,一窠則必爲還屬,乃可以慰悅矣。上曰,亦令廟堂稟處,可也。根弼曰,海州黑頭浦,南連甕津,西接長淵,唐船出沒之港口也,設置追捕武士六十名,每當風和,分番八防,而距邑爲百餘里之遠,脫有異船之漂泊,往來報警,動費數日,邊政之疎虞,誠極悶然,依長淵之吾叉,豐川之許沙例,設置鎭將,則其在固圉之策,大有實效,而該浦,屬在交井坊,以坊劃浦,磨鍊餼廩,庶可容措,而事係官方,令廟堂稟處,伏未知何如。上曰,亦令廟堂稟處,可也。根弼曰,使行公卜之沿路載運,實爲五站邑難支之端,而金川·平山,尤有巨瘼,詳定米中名曰,長湍以西刷價,每年以三百石,劃付兩邑,替行開城之役,輸至長湍,始乃遞傳開城,旣是沿路兩邑,不隷開城,況所受之米,未償其費乎?越境替役,已是無謂,弊到極處,容有變通,刷價米三百石,還付開城,使之各事其事,如有難便,付之豐德,俾無兩邑偏苦,恐好,故敢此仰達矣。上曰,竝令一體稟處,可也。上曰,此外又無鉅弊乎?根弼曰,外他諸弊,猝難一一指陳,而所謂吏逋徵族,毒流一省,其犯逋者,若括其産赤其身,罪其罪,則餘數之不得已替徵者,猶可爲也,其犯逋者,不以窮覈,不施當律,只以徵族爲事,則雖近族,豈非切骨之冤乎?臣於在營時,此等之弊,另行禁飭,而難保有久遠之效矣。上曰,嶺行當在何間,而新延亦已上來乎?根弼曰,臣以無似,猥膺藩寄,才智不逮,疾病相仍,數載因循,無一猷爲,得免僨誤,亦云倖矣。不意雄藩特旨,又出夢外,量分度力,萬難承當,日昨控懇,竟未獲準,不敢再瀆,行將辭陛,而新延下屬,已於歲前上來,許久逗遛,爲弊多端,雖不可一直遲延,賤疾之調將,先壠之往省,恐費多日,伏不勝悶隘矣。上曰,然則行期當在來月旬間乎?根弼曰,謹當速圖行期,而要不出來月旬望間矣。上曰,遞來黃海監司先退。仍命史官就座,又命退,承史以次退出。
上在昌德宮。停常參·經筵。
親上致詞箋文表裏祗迎,入小次後,藥房·內閣·政院·玉堂口傳問安。答曰,知道。
後四拜還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿·世子宮,內閣·政院·玉堂口傳問安。答曰,知道。
藥房提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
曺殷承啓曰,行大司憲徐堂輔,執義奇禹鉉,掌令柳宗植·李載允,持平李秉緯呈辭,李敦煜在外,監察茶時之意,敢啓。傳曰,知道。
以司書趙同熙,兼司書洪大重,兼說書朴斗陽牌不進罷職傳旨,傳于朴瑄壽曰,只推。
曺殷承啓曰,卽者義禁府都事來言,今日頒赦時,赦文書,當爲修正以入,而判義禁申應朝在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李景夏落點。
傳于金奎弘曰,今二十七日,當詣景祐宮展拜矣,該房知悉,門路,以曜金門爲之。
傳于金奎弘曰,親上致詞箋文表裏及陳賀時,各差備官以下,別單書入。
傳于金奎弘曰,親上致詞箋文表裏及陳賀時,禮房承旨·對擧承旨,竝加資。
傳于金奎弘曰,陳賀時宣敎官·宣箋官,竝加資。
傳于金奎弘曰,中官金聲玉·柳東燮,竝百官加親授。
曺殷承啓曰,頒赦事命下矣。未承授推考傳旨,自本院依例爻周之意,敢啓。傳曰,知道。
朴瑄壽啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書金炳德,參判李淳翼,參議嚴世永,俱以病不來,不得開政云,竝卽牌招,何如?傳曰,待明朝牌招。
曺殷承啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于金奎弘曰,今日異於他日,輕囚放釋。
金奎弘啓曰,臣奎弘敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則公貨備納間嚴囚罪人十四名,所犯贓錢備納間家僮嚴囚罪人十一名,辭緣推覈間嚴囚罪人二名,因傳敎,嚴囚罪人三名,帳籍買得罪人三名,不可以輕囚論,故竝仍囚,其餘他矣。錢不報各司直囚罪人梁元浩等十七名,係是輕囚,故竝依傳敎放送之意,敢啓。傳曰,知道。
兵曹口傳政事,以申樂熙爲宣傳官。
洪遠植,以侍講院言啓曰,新除授弼善尹致聃,卽爲牌招察任,何如?傳曰,允。
又以侍講院言啓曰,新除授弼善尹致聃,有實病,今日熙政堂陳賀,權停例行禮時,無以備員,令政院稟旨變通,以爲備員進參之地,何如?傳曰,允。許遞,前望單子入之。
弼善前望單子入之,尹相萬添書落點。
洪遠植,以吏曹言啓曰,別歲抄,當爲稟旨書入,而今正月初一日書入別歲抄及初九日書入別歲抄,竝未啓下,不得循例書入,何以爲之?敢稟。傳曰,依例書入。
又以禮曹言啓曰,今此稱慶陳賀時,諸道所封箋文中,中和府使吳聖模,雖非應封官,以別軍職封進矣,一體看審捧入之意,敢啓。傳曰,知道。
又以禮曹言啓曰,圖畫署有別遞兒祿窠,而自前以畫員實官中,久勤人,次次許付矣。付祿人金夏鍾有頉代,當次人李膺模,依例許付,何如?傳曰,允。
又以禮曹言啓曰,圖畫署畫員金夏鍾有頉代,本署實官窠,以差備待令畫員安道榮,陞付之意,敢啓。傳曰,知道。
敎中外大小臣僚·耆老·軍民·閑良人等書,王若曰,上有聖所成者遠,迓鴻祺於三陽,文定祥不顯其光,屆鳳曆於六紀。斯乃五百年罕有之慶,詎緩三千里播告之脩。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康大王大妃殿下,博厚含弘之姿,端莊純粹之德,聖女爲聖人聖配,二南被樛木之風。文母有文子文孫,百世衍瓜瓞之頌,已貴能勤,已富能儉,彤管播徽,至柔而剛,至靜而方,黃裳協吉。修女則而儆簪珥,夙著唐良佐懿規,臨母儀而躬練綈,冞仰漢明德隆範。顧沖藐承艱大之緖,賴慈聖垂保佑之恩。龜兆橫庚,整綴旒而奠丕業,燕謨翼子,杬裘冕而翊洪圖。思先君勖寡人,猗至德與天同大,諴小民祈永命,繄神化率土普均。揚顯稱而十五加隆,仰難名於嵬蕩,篤餘慶而四重騰頌,欣夙就於溫文。社稷終賴靈長,璜聲弘遠,祖宗默垂眷棐,璿度康彊。大哉地,寧得一之期,允矣天,祿遒百之會。受玆介而九五福曰壽,撫于辰而十三月爲正。叶檀君降著雍之年,吉戊回千一之運,符天皇起攝提之歲,生寅開萬八之休。猗瑤算稀年之已踰,迺舟梁初載之將屆。緬嬀汭觀型之盛,天工夙贊萬幾,想洽陽作合之時,星紀恰週六十。瑞㜈臨太微之座,自天用其休申,大璋稽親迎之文,明年又是舊甲。肆頣期方祝於慈極,況節文自有於我家,瑤觴旣稱於誕辰,尙菲忱之未罄,玉牒洊颺於諏日,亦晠禮之已行。寸心報暉,竊幸嘉會之連湊,大斗祈耇,若爲彝典之式遵。第懿衷,恒存於巽謙,而繁儀益戒於豐豫,在承意養志之道,敢不盡誠,顧抃手蹈足之倫,思與同慶。玆循中外顒祝之願,誕擧上下告布之儀,自廟徂宮,旣牲玉之祗薦,率濱環域,又鷄竿之特宣。體天道於好生,渙汗誕誥,順春令而布德,解澤旁流。自本月二十五日昧爽以前,除謀反,大逆謀叛·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒,關係國家綱常,贓汚强竊盜外,雜犯死罪以下,徒流·付處·安置·充軍·已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,卓越徽猷,潛周景貺,啓八旬而多受繁祉,如日月松栢之罄,無不宜,在一朔而三擧賀儀,自帝王后妃以來,未有盛。故玆敎示,想宜知悉。藝文提學李源命製進
行上護軍申應朝疏曰,伏以我東朝殿下寶算,方開於八帙瑤牒,騰頌萬年,慶初載之舟梁,增瑞輝於軒轅,此實天祐聖孝,錫以純嘏,凡有血氣者,孰不蹈舞歡忭?臣於此際,伏奉聖旨,授臣判義禁府事者,聞命惶駭,罔知所措。仍竊伏念臣之冒據八座,在洽滿致政之年,以致政之年而混擧於進用之列,已非古者量能與年之義,而鍾鳴漏盡,夜行不息。昔人,比之罪人,每自循省,未嘗不顔騂而背汗,今又過五年而加之以崇班峻秩,非但有違聖朝明試以庸之典,殆類捧土揭木,而被之以文繡矣。若徒藉寵光,冒玷恩資,視儻來恬若固有,則臣雖無狀,不知爲愧,而譏嘲姍笑,則必滿於一世矣。況臣狗馬賤疾,所欠惟死,跧伏窮山,視咫尺如千里,蹣跚勃窣之不能,傴僂疲曳之亦未由,則雖欲棄捐廉隅,力疾登道,一謝恩命而退,亦不可得矣。臣仰感眷顧之至厚,俯念皐負之難貰,惟有涕淚之被面而已。玆敢略具情實,仰瀆崇嚴,伏乞聖慈,特垂矜念,亟命收還臣新授資秩,俾得以畢命邱壑,涵泳聖澤,則自今至死之日,皆我聖明賜也。不勝千萬伏願。臣無任云云。答曰,省疏具悉。事勢似當如是,而見銜,旣已遞改矣。
慶尙道儒生幼學朴周鍾·權載珽·崔泰壽·曺有煥·李能璧·孫相秀·金炳善·李景善·金佑奭·朴秀五·孫在龜·權錫斗·曺璣承·金鎭誠,進士李鍾泰,幼學張來遠·柳道性·徐暻幹·鄭經述·白東浩·朴淇秀·蔡龜海·朴祐永·趙文九·黃贊周·李奎三·崔應夏·李桓周·盧秀學·權載會·金在鏞·李瓚周,進士成鍾震,幼學權載宣,生員權承夏,幼學金章銖·柳星樞·李壽華·李秀憼,進士徐在愚,幼學李瓆·柳致祐,進士李在韶,幼學李鉉珏·權夏運·李東佑·申載喆·呂錫武·張孝鎭·呂原燮·趙泰交·權命海·金斗錫·金性濬·洪秉雲·李敎禹·尹秀五·鄭祐錫·權德進·朴震陽·鄭慶愚·崔完述·柳道性·鄭昊錫·金錫洛·金耆永·金道和·李進淵,進士鄭建和,幼學金炳善·李能章,進士李炳商,幼學李晩正·李衡敎·鄭鎭奎·李重明,進士李震相,幼學李在穆·金輝濬·柳道直·金台應·權胄煥·朴致馥·李晩孫·金憲裕·申錫祐·金濟寅·金常壽·郭聖淵·朴宇永·李魯炳·李能熙·崔中植·成度敎·安浩淵·申泰鎭·金壽雲·權相琦·權永珏·朴禎燦·金輝轍·呂重祖·趙承基·白宗運·朴世明·李壽岳·李宗遠·申仁植·李敦大·南有·李南敎·宋寅璧·蔡斗鎭·南錫恒·張永華·金崑輝·朴齊尙,進士李善河·金奎錫,幼學趙性謙·李在祺·朴翰祺·黃範鉉·李殷榮·金商學·柳觀欽·申翊浩·鄭夏洛·鄭致龜·權永斗·李萬洙·蔡佑植·玉相基·金壽斗,進士朴周大,幼學金浩林·金錫欽·金炳昊·李章武·郭鍾泰·蔡龜海·李深在·李章珪·呂轍行·崔世升·鄭天欽,進士洪稷厚,幼學鄭壽基·張海相·南浩鎭·徐孝鍾·趙慶祜·李鍾禹·朴周淳·張鎭錫,進士柳駿軾·辛奎燮,幼學鄭達源·吳世溥·南祺運·朴顯宣·李羲運·李宗軾·洪秉銓·朴泰榮·權鉷·李羲洛·南極和·盧泰永·朴榮秀·張灝鶴·洪泰喆·金元相·申桂東·金東洙·朴相玉·金信裕·金弼華·李亨根·李鍾夏·康顯植·金喆洛·朴宗奎·南朝曮·朴汶植·金浩直·金永敎·李基一·李錫永·呂永準·李敍敎·趙南弼·李榦峻·李根宇,進士金奎永,幼學孫蘭秀·黃任周·洪龍燮·尹鳳錫·朴載洪·安鳳慶·郭宗錫·權東泰·李鉉相·許愈·金溶根·金肅鉉·許·朴典壽·成奎鎬·鄭文逵·崔世鶴·金弘健·鄭漢·趙尙和·崔慶穆·鄭寔·黃範鱗·李章漢·權在默·李政浩·鄭簡默·鄭奎相·尹光殷·趙鏞胄·蔡世龍·鄭源達·申相鈺·成禹柱·金進杰·孫秀賢·孫廷誾·金履洛,進士金驥善,幼學孫秀賢,進士李在韶,幼學權九夏·李晉浩·成載敎·徐應烈,進士柳孝睦·金宗杰,幼學成繇敎·朴孟元·朴春輔·金輝瓚·金樂義·權載兌·金悌永,進士金泰璜,幼學權載靖·金秉曦,進士柳進鳳,幼學金信永·金淵在·權大夏,進士李晩杰,幼學權載璧·金夔永·權光夏·李瀅·金老永·權鼎夏·邊光近·金樂孝·金輝國·李明稷·金重泰·李秀一·柳致淑·金明和·權靖夏·金漢模·鄭之坤,進士金魯善,幼學柳進璜·安必中·柳觀祚·李海一·柳進詩·鄭範洛·朴周鈺·權寅夏·李泰浩·安處默·金輝容·黃中明,進士李秉斗,幼學安守默·朴雲翼·李文奎·柳進禮,進士金喆銖,幼學鄭述愚·姜稫·鄭及愚,進士金輝鑰,幼學鄭鳴和·張祚遠·趙彦育,進士鄭昌翼,幼學張海相·吳秉文·柳致休·金鎭鱗,進士李璧洙,幼學金奭洛·李庭瓚·金大洛·金星鎭·權載瑀,進士宋泰仁,幼學鄭廈錫·黃鱗瑞,進士李卿佐,幼學鄭之穆·李載一·李能河,進士安孝寔·李鉉懋,幼學申應會·金輝鍵·尹炳斆·朴世翼,進士趙在一·安瓚·孫翼鉉,幼學金鳳九·權仁求·趙鉉明·李鎭國·南仁壽·朴禧壽·吉民益·河錫崑·權必奎·張基英,進士徐錫元,幼學南魯海·鄭宗鎬·權大聲,進士申義浩,幼學李晩坤·金瓚根·琴基一·秦載學·金炳爀·宋蘅·李以濩·金興杰·琴鼎基·都洙學·金樂謩·李東祐·鄭經洛·任游洙·朴海鵬·尹夏容·李世燦·李田在·金錘·金秀學·申熙錫·洪智修·尹仁錫·徐孝極·金承鎭·安學魯·申熙稷·高彦亨·申熙臣·李正洛·朴光基·許埰·鄭復永·黃在錫·崔基一·許鐫·宋鎭旭·金·柳醇遇·金禹宗·李鐸韶·柳秀睦·朴奎陽·李慶容·金德欽·韓虎烈·張奎煥·徐載敦·朴永魯·安昌烈·朴嵩祖·申泰雲·邊應均·張九鳳,進士成漢羽,幼學李炳極·柳道成·權·權經夏·金聖洙·李鳴和·金明洙·趙範九,進士崔龍基,幼學蔡衡鎭·李應錫·張志遠·張永河·金在輔·孫濟永·丁大顯·金鍾遠,進士李晩胤·金泰林·權世淵,幼學柳道獻·李文九,進士李敎英,幼學宋鎭澤,進士李能年,幼學金濟澈·崔翰成·柳元植·柳欽睦,進士張錫煦·金奎華·金增·金翰,幼學姜運熙·權敦淵·李中轍·鄭寅默·鄭柱紀·金慶奎,進士洪炳宇,幼學金書林·金魯憲·朴海齡·申相夏·金志遠·鄭萬容·金明會·金德永·金載東·柳厚植·申泰逵·南秉淵·李炳德·李炳星·金復林·金陽銖·權默淵·金百銖·鄭文逵·權璣夏·李炳壽·鄭最逵·李炳文·鄭義逵·李敎卨·柳道夔·李敎稷·金聲遠·吉民覺·申國成·申極成·李敦稷·李秀一·李炳國·李敏和·李敎榮·權珽夏·黃燦夏·權周夏·權載孝·李壽嶷·呂渭龍·余東建·權曦東·趙仁遠·鄭邁華·鄭壽五·成秀魯·鄭壽昌·鄭喆逵·鄭會逵·成鍾壹·成鍾遠·琴佑烈·琴基績·申泰日·申廈圭·朴禧鉉·洪範周·洪壽周·權大緯·洪泰裕·洪·權五夏·宋鎭杞·張天復·洪起德·洪起敬·洪煥文·張浩鎭·洪起甲·張錫恒·黃建夏·金輝鳳·金夏圭·金奎永·權鳴夏·金昌世·柳道耆·權世夏·金昌柱·金鳴欽·黃在恒·黃昌夏·金商濬·金時采·權大鏞·權學淵·琴錫夔·李鉉相·李鉉珏·李淵性·李震和·愼宗海·李鉉長·郭彭壽·李鉉聞·文秉一·李天均·李益均·金錫圭·李鉉卓·李圭義·李繪均·李雨均·金鏞祚·李鉉成·李采均·李鉉燾·鄭一欽·李鉉直·愼泰晟·朴基直·朴基一·郭逵壽·金炳七·金光燁·金聖斌·金聖遇·曺陽復·金聖時·金聖鍊·曺光復·曺啓晉·曺啓秀·曺啓郁·成鍾默·成鍾廉·曺啓節·曺啓川,進士李根德·李載燮,幼學曺啓佐·曺啓元·成鍾壽·曺啓文·曺啓成·曺有煥·李大浩·黃直老·金聲浩·黃圭老·黃杰老·黃玄老·黃宗老·金聲漢·金聲鉉·李大寬·李大振·黃時鉉·丁寬敎·金聲璜·金聲鎭·徐浩·丁晉敎·丁禹敎·李台久·李廷久·閔百興·林必華·黃摯鉉·黃萬善·黃炳善·任震永·丁禝敎·丁夏敎·李景久·李東久·黃鶴善·金聲八·李必久·李昌久·李敦久·黃安善·黃奎善·黃璧善·黃弼善·金聲達·金聲振·李章久·權準夏·黃昌善·李益久·金洪錫·金命錫,進士金奎錫,幼學黃逌善·黃文善·黃拜善·李煥九·黃憲周·朴基永·李東久·安彦模·黃止善·黃稶周·金炳錫·李承久·李瑛久·黃勉周·黃源周·金俊錫·金麟錫·黃源孝·黃源萬·李大久·李學久·黃源百·金土錫·趙秉圭·全鳳九·黃在明·趙秉直·李心久·金五錫·金重奎·黃在瓚·全洪九·全相鴻,進士李在一,幼學趙馹和·黃在玉·金遇河·全相玉·李在鍍·李在機·許烿·李在璐·李在璜·鄭晩基·鄭基穭·李在白·柳弘吉·李在鍾·李能魯·李在基·河導運·鄭九敎·李能睦·李能亮·李欽久·姜相華·李能宣·李文久·鄭世敎·李能璇·李邁久·南萬星·李敏久·朴齊尙·權轍·金壽華·金直善·金壽耆·李章華·申熙萬·金敦裕·申仁植·金羲鍾·金養庚·申錫祜·金相鎬·權大軫·成采敎·河載文·李熙赫·鄭蘭敎,進士成瀷,幼學鄭樂基·李敦心·姜鳳式,進士梁柱臣,幼學許燮·河復源·曺璣承·孫思弘·河一運·趙性家·鄭弘八·朴榮紹,進士李東弼,幼學朴昊壽·金宅善·金圭鎬·權文戴·吳致福·徐相·朴相大·韓容祐·李章德·鄭煥奎·李壽學·徐光麟·徐光牧·徐載芸·孫益龜·徐載鎔·徐壽錫·孫學秀·孫翊龜·孫彙秀·申永瑀·李能九·孫永秀·孫敬秀·孫必敎·金鍊·李益九·〈李〉東九·孫珉敎·孫廷敎·孫振鏞·黃棨·孫振國·孫振久·李敏行·朴浩永·孫·朴春永·朴崇穆·朴載昌·孫瀏·孫澂·孫格遠·孫肇夏·張鎭轍·張鎭恪·張復淳·張復夏·張復衡·柳一欽·權夏永·張鎭銖·孫萬憲·李章雲·高彦植·宋在崑·宋相箕·宋井煥·張鎭銈·張誠鎭·孫振琥·孫振瑀·孫台鉉·孫章鉉·安彦澤,進士安珉重,幼學張復韓·張復泰·張復九·高彦龜·高彦鳳·高彦學·權錫稱·高彦卨·高彦潤·高彦鎬·張復周·張鎭洪·權錫謨·李源益·李瑢相·李奎相·權德進·高彦崇·高淵·張復萬·張復天·張師永·張鎭鎬·張鎭彙·高浚·高潤·權夏進·權心浩·權心穆·孫振祐·孫振學·孫振萬·孫振基·高澔·權心國·孫鉏·孫振琪·李灝潤·李觀潤·孫錥·孫鍾·曺鎭國·曺煥奎·辛允正·孫鏞·辛潤正·李大雲·孫鍊·朴春永·黃在卨·金重斗·金重璧·朴必永·姜蘭永·黃在七·徐光昊·金橘植·朴夏永·朴晉永·姜龜永·金有源·黃在三·黃在正·徐光旻·徐光周·徐光漢·金宗源·黃在弼·姜柱永·趙禹·盧邁·李秉宇·金濬源·姜國永·李翊謨·金應基·姜萬永·黃在五·金應會·徐光璧·徐光軫·盧鳳九·呂重祚·姜煥永·姜大永·金應九·黃泰善·金鎭奎·徐光益·徐光翼·姜雲馨·黃憲周·黃建周·徐景錫·權仁哲·金鎭秉·郭林坤·林致馨·黃遇周·徐熙錫·權仁琪·權仁祐·朴致元·郭致坤·徐禹錫·黃重周·姜有馨··姜郁馨·鄭東道·崔昌漢·朴致貞·徐圭錫·權仁祚·黃兢周·崔昌洛·宋鎭洙·權仁祿·徐疇錫·徐載周·徐在穆·宋基哲·黃漢植·黃在晳·蔡錫廷·都殷浩·蔡經植·蔡應植·黃漢植·黃永周·蔡恒·郭鍾雲·黃鍾善·黃甲善·權秉樞·申斗錫·洪煥九·李錫永·李泰魯·李錫璜·洪起鵬·李元魯·蔡恒鎭·鄭直愚·李耆泳·金錫均·姜圭永·黃蘭善·高彦燮·柳其鎬·李憲相·權載宇·李冕相·權禹夏·鄭來休·高聖謙·權奎夏·金悌模·李珌·朴文虎·李晩協·李彙澈·金夔銖·權益和·金進夏·權載徽·李能宣·申綸錫·洪·徐在愈·李五奎·鄭思容·成鍾箕·裴永協·黃中瓊,進士金達永,幼學李瓊·金輝建·金樂鍾·申錫鼎·張祐遠·朴顯相·申錫履,進士柳道運·高彦相,幼學朴天任·柳星一·李鳳周·權錫夏·李命周·權載徽·安基寅,進士盧恒敬·黃震夏·柳扈根·朴顯淳·鄭敦默,進士李知秀,幼學金輝精·鄭壽民,進士裴升善,幼學成鍾璣·權範夏,進士姜鎏,幼學權東魯·朴東翼·權慶泌·朴壽翼,進士辛泳學·權絅夏·黃在衡,幼學安相鱗·鄭大燁·李光魯·朴顯肅·蔡漢植·蔡龍海·徐宇坤·蔡相震·姜昊永·姜敦永·申載喆·張永植·姜基永·申載基·姜道永·姜仁永·申載馹·姜義永·趙世永·申洪九·鄭東洛·李東奎·鄭世洛·李鍾遠·鄭泰和·鄭義和·黃弼善·鄭載和·黃聖善·鄭道和·鄭鎭和·黃在善·鄭弼和·金啓誠·黃履善·趙弼榮·柳復欽·黃基善·黃炳善·趙恒榮·金鎭允·柳泰欽·趙致榮·柳東欽·鄭羲和·趙雲榮·柳準欽·金鎭九·鄭致潤·趙宇榮·柳性欽·金鎭一·趙采榮·鄭致九·柳祈欽·金鎭憲·柳翊欽·柳敦欽·鄭致大·鄭致煥·柳聖欽·鄭致龍·鄭致鳳·余鍾旭·郭祺淵·李世弼·崔常植·余鍾大·郭在淵·李世永·崔元植·崔大植·余鍾遠·李世遠·李世寅·余鍾寔·崔建植·郭海淵·郭濟淵·黃奎鉉·崔宇植·李世璣·李世仁·崔浩植·黃斗鉉·崔海植·李世亨·崔信植·黃義鉉·李世珏·崔光植·黃翊鉉·黃祺鉉·黃禹鉉·黃麟郁·成時永·黃渭鱗·成聃永·李孝相·黃世鱗·南廷瓚·鄭中逵·裴永祜·裴漢植·權命淵·李承奎·權鎭淵·李星奎·權相稷·徐相孝·李晦奎·徐宅淳·琴基鎬·李成魯·李中建·李鍾運·李炳奎·權明七·金輝昺·金德輝,進士李輝鳳·黃祖夏,幼學成鍾會·成鍾稷,進士李寅久,幼學權載駿·金建永·裴基學·權相益·金騏遠·李章堯·李養浩·李章舜·姜濩·琴基學·姜德奎·金奎采·金雲洛·金鼎奎·裵漢東·金文洛·金正欽,進士裴鼎善,幼學金七奎·李喆輔·黃策漢·具光琦·黃馹夏·黃中洛·具光晦·趙明遠·李鍾鎬·柳東根·柳必永·朴道欽·柳東植·黃騵夏·洪佑碩·安熙默·安德淵·黃祐永·金大奎·黃載洛·金錫儒·權相泰·成敦敎·權益淵·權愚淵·成鍾七·朴貞秀·權禧淵·李晩正·金奎斗·權台淵·李中七·李宣燾·權佐淵·金炳奫·金起淳·許瑀·李英久·權仁奎·權采成·許薰·權錫模·權錫振·趙鉉明·趙鉉耇,進士許烒,幼學許·權仁求·趙鵬振·蔡廷植·徐燾·張昌翼·張晉翼·李鐸韶·李鐸夏·李鎭九·李寬容·李在容·李敬容·李奎洛·權佐夏·李敎容·李孝秀·金沂相·張漢相·李敎英·李載英·朴僖寧·朴百寧·李敎寬·李敎周·李敎華·朴鶴寧·朴周章·李元浩·李鎬鍾·朴周求·朴周岐·朴周鉉·李鍾林·李教五·朴周泰·朴周學·李翔永·朴義在·朴周恪·權蓍淵·權贊衡·權贊禹·朴周庠·朴義淵·朴斗鎭·權正夏·朴斗錡·朴義欽·朴義鎭·朴義大·李發榮·李挺東·李敎榮·李在榮·李鼎基·朴周一·朴周耆·權成夏·權龜夏·權翼淵·李鉉基·李冕鎭·李龍鎭·林龜鎬·李商鎭·權榮鎬·權周淵·權友夏·權佑淵·林驥鎬·林泰鎬·林致萬·林致五·林致一·張澲·張祿植·鄭致洛·洪宅修·張沁·洪雲修·鄭鍾洛·鄭柱茂·洪已修·張禧植·張弘植·張彦植·洪秉修·鄭柱國·鄭柱日·張鮮植·洪年修·洪竝修·任在遠·鄭東洛·洪在主·張佑植·張錫奎·張佑貞·洪佑敎·任在洪·張錫奎·朴羲敦·鄭斗軾·洪明在·洪己陶·張錫武·張錫勳·鄭基洛·張錫燾·鄭錫洛·朴己遠·崔百周·崔百興·張錫賢·潘在衡·張錫贊·張錫芝·潘在學·鄭龍洛·鄭柱龍·張錫蘭·潘在璣·權尙日·宋斗煌·權尙龍·宋在己·張錫夔·張錫英·張肇遠·張錫璜·潘在道·潘在遠·權尙鷹·權永浩·張錫璉·潘㶅·潘灝·權尙正·權尙任·張錫灝·權永韶·權永祈·權永頀·權尙周·張錫表·申永愚·張承遠·張敎遠·張聲遠·張鳳遠·申相鈺·宋鎭奎·許堉·李慶輔·張曜遠·張汶相·張濬相·張沂相·張永河·張斗紀·曺文煥·曺章煥·曺晟煥·成鍾運·曺喜元·曺奎煥·曺喜貞·權致淵·權致洪·曺進煥·權錫斗·安孝遠·曺斗煥·曺錫煥·權錫斗·曺喜萬·曺喜錫·權錫九·權錫琥·金進聲·曺仁復·權錫夏·曺龍復·曺日復·安斗遠·曺七復·安有遠·權錫升·權基洛·權啓洛·權宅洛·曺聖復·曺三復·權致宣·權致默·金宇聲·權承洛·權鼎洛·權斗榮·金有聲·金在瀅·丁澈昊·金在明·權斗煥·丁奎昊·丁在星·金在坤·權師必·權致久·丁泰夏·李泰宇·權永洛·權在洛·丁弼夏·李應斗·權宙洛·權奎洛·丁相夏·李致斗·韓容琥·權圭鉉·權定洛·丁南極·徐相大·權明洛·李基秀·權錫弼·金晉在·金敬在·金鍾聞·李麗在·朴春翼·朴春晦·趙在敎·申匡瀅·曺錫英·安悳·安道慶·安愈·曺錫五·曺錫龜·權·安會慶·安載慶·安秉龍·安秉一·權·權衡準·金光祜·安成烈·安秉敎·安兢烈·安承烈·安戇·柳浩榮·柳學榮·金永孝·金學淵·安潤聲·金永敎·金永厚·安潤敎·安昇烈·安景烈·金進修·金進漢·安爾斌·鄭周默·金進河·安在浩·鄭圭鎭·權宗燾·權宗薰·安在軾·權宗燁·李東燦·權宗爀·權基命·李東珏·李東瓓·權基大·權基昌·權基鎬·李遇榮·李勉榮·李奎榮·鄭柱五·琴相中·朴海鎭·李東瀅·文永奎·文學奎·文光奎·李東植·李春植·朴南鎬·李魯植·朴南軾·安爾昌·安爾冕·安胤極·柳道規·柳道絳·柳載榮·權相明·權相鶴·權基明·權基允·權鎬·李鍾洛·李鍾浩·李復佑·權準德·李益佑·李震佑·李銈·李鑄·趙恒震·趙恒奎·李鏞·趙恒集·安秉恒·安秉集·趙星璧·趙南璧·安相昊·安相喆·安相耇·安相孝·朴圭采·朴晉成·安相敎·李友會·李南會·李疇會·安會英·李畸會·鄭壽箕·鄭晉和·洪永稷·趙仁錫·申喆模·李南樞·李星樞·金輝昇·金輝采·金輝雲·邊奎建·全秀發·全弘祖·全述祖·朴周建·全衎祖·金樂逸·柳應睦·柳禧睦·柳晦睦·李中輔·成翊漢·成泰漢·成鼎漢·金基德·金基績·李在綱·李寅綱·成斗漢·成履漢·金基纘·李斗綱·李鼎九·成喆漢·金基弘·李弘九·李福九·全秀一·成胤漢·成濟漢·全秀仁·金基泰·金基鎬·全秀采·全秀學·柳萬植·成卓漢·成鍾範·金基明·趙永弼·趙永植·柳夏植·柳彦植·成鍾馹·趙永道·洪一遠·洪文遠·趙永基·洪秉遠·洪志遠·洪思遠·趙永錫·趙永泰·洪可遠·南斗燦·南斗元·權若壽·朴海永·南斗七·李宅周·孫鎭遠·鄭中逵·權鐸·南斗五·金銑·朴大翼·朴元翊·權相永·南斗煥·尹鎭·吉民善·玉相殷·柳基碩·宋在心·玉相春·柳道根·柳道濟·宋在誠·柳基弘·洪愨·洪基厚·柳基元·柳長浩·洪纘周·洪羲周·洪澈周·都基八·孫有淵·宋守玉·李一圭·權大鏶·權大恒·安元默·安容默·權大玉·安正默·安胤中·安世中·金輝璞·金樂祺·金樂行·金樂弼·金樂遠·李時敬·洪有錠·金昊欽·金允欽·申錫裕·成守中·金愼欽·鄭翊相·金景欽·金在欽·金鎬欽·柳殷永·尹彝觀·金纘欽·金重璉·金重寅·吳在德·金圭鉉·裴永佑·裴永周·金圭璋·金纘欽·金重基·金重允·金圭鏶·金重德·李允和·李在和·禹宅準·李應和·李鎭和·李根和·李守和·禹基準·禹彝準·權鏞夏·權心夏·權喆夏·權直夏·禹度準·權用夏·權國夏·禹敎準·禹炳日·禹炳九·姜·李樂淵·李升淵·朴敬天·金七銖·朴大秀·李庭揚·禹基萬·禹基億·李鍾夏·李元俊·李鍾岱·申錫晉·黃德夏·黃在冀·南基鴻·李中雲·李鍾萬·權友淵·李亨燾·權敍夏·申禹錫·尹正鉉·李鎬哲·權相哲·申光秀·張禹昌·鄭奇秀·朴周玉·黃在赫·裴仁俊·黃在鉉·李基德·權相耇·金俊永·金安欽·李炳雲·鄭泰運·朴熙壽·申光錫·裴相俊·崔泰運·河正懿·任俊祥·河大運·高胤錫·卞宅龍·卞海龍·權大圭·張祉燮·李然昌·張敬熙·卞騎龍·琴羲潤·盧善敬·琴基瓚·權魯夏·李善基·姜渤·吳仁默·權相虎·姜演·李中近·李·權瀅夏·金會鍾·裴善極·權·裴淵度·李晩好·崔炳恒·李晩頀·權宗斗·金㙽·李義永·徐相佑·金輝軾·金道圭·金直敎·金禮敎·金良鎭·徐在賢·徐在恁·尹秉圭·徐相鑽·安廷洛·洪佑錫·丁仁燮·丁義燮·金東佑·李勳夏·徐在性·徐在雲·李敬和·洪是敏·成鍾一·成鍾大·金秉鐸·金世洛·金祈永·金鼎永·姜·姜鎬·金鍾達·金翊永·金億銖·金文洙·權建夏·權迪夏·權泰淵·徐庠烈·徐在憙·黃範九·柳進欽·柳鼎欽·洪大裕·洪思廷·金輝晉·金錫奎·金輝暾·金星博·成鍾禹·朴正陽·朴齊喆·宋泰永·金顯奎·金世奎·宋在民·成信敎·柳道憲·朴春永·權秉銖·權明翼·李瑾奎·李文浩·李祥和·柳英根·柳源根·徐在寗·徐相鍾·柳東根·李述魯·李圭魯·安秉默·黃象鉉·黃禹鉉·黃中鈺·金鳳林·金秉悳·李宅準·李璉·禹世準·權載玹·權載頊·徐在奎·徐在·徐相鍵·權載一·金夏永·金震林·權載九·權鶴夏·洪宅厚·安欽·安鑕·許燦·徐相鉉·徐伯烈·許煜·許燫·金相順·鄭大益·徐相鎬·權庚夏·權啓淵·朴義浩·朴義澈·朴義炳·權九相·權斗煥·權澈相·權在斗·文啓煥·河聖洛·權塧·具述祖·白時獻·李根秀·孫大憲·李中鎬·李玉成·李鼎夏·李享麟·李宜時·李相稷·金大鍊·安鳳鎬,進士安在德·李郁成·朴道成·朴載默,幼學郭基魯·郭永珪·孫相基·李述久·金鳴遠·金珪一·朴載東·權祖夏·權晉夏·成鍾八·成鍾益·成錫敎·成建鎬·成宅鎬·李成俊·李志浩·辛志成·辛灝元·金熙準·吳道濟·權祉夏·金周永·李秉周·權緖夏·朴文欽·成聃壽·成益壽·朴啓周·崔翰文·盧元善·尹斗成·尹益成·李命珪·李明欽·權錫昊·崔世永·崔世顯·李能白·李在白·李在久·李存久·許·金道在·金聖在·金德在·鄭昌魯·林致大·全一銖·全一衡·金兢淵·金禧淵·金聖淵·李仁章·李仁燮·李廷仁·許述祖·鄭昌義·柳益祐·金道進·金汝寬·柳稷祐·鄭日澤·裴永祚·裴會周·申泰熙·申正熙·吳世寶·吳世潤·趙秉薰·趙秉休·趙命基·鄭廈洛·鄭大洛·權昌世·李壽瀅·李顯相·申泰鎭·金鎭大·權魯夏·金鳴欽,進士柳道耆·徐在正·成周永·朴遇尙·黃基敬·黃守夏·金景洛·金瑞洛·李璞·鄭龍文·權命夏·安斆默·徐相銖,幼學黃在恒·黃昌夏·金商濬·金時采·金商學·權大鏞·琴學淵·琴錫夔·權鳳夏·權受淵·朴顯承·權敎夏·成鍾翊·成箕敎·沈學魯·鄭在麒·黃在頀·黃在薰·黃益夏·金相範·李潤範·李範錫·金虎相·金永翊·金世翊·金壽鉉·李炳世·李敦和·李聖和·李道和·朴建秀·朴顯永·李炳斗·李炳極·朴海文·朴海明·黃基燁·李炳日·鄭麒燁·尹斗錫·黃基洛·朴學秀·權明斗·權泰東·柳奭·尹寅錫·李瑞翼·朴正秀·朴顯東·李炳星·李炳德·金復林·金陽銖·金百銖·權默淵·權璣夏·李炳壽·鄭文逵·鄭最逵·權九淵·金在一·金敬樞·金敬夏·金守欽·金天欽·金輝玉·金晉奎·金輝復·金縉欽·金台欽·李家周·李晩遇·李彙聞·李彙國·李晩喬·李中建·金憲相·權宅龍·李甲俊·申昊成·申冕昊·權錫珽·權商夏·金樂驪·朴顯緝·宋在學·洪思建·成燦敎·權必璜·洪思進·金燦奎·琴基晩·金弼永·金遠銖·權載鉐·邊應一·權規夏·權載璞·金魯銖·金奎銖·權圭夏·金蓍永·金洪林·洪起兌·鄭昌稷·李僖魯·李基魯·鄭昌寅·鄭昌頊·黃連夏·黃在韺·姜·姜鼎奎·李錫璜·成鍾建·權重淵·金浩永·李晩耇·李晩逌·李彙邁·任秉準·任在準·李晩昌·李中應·李晩瓛·柳擎鎬·柳健欽·金書洛·金圭鎭·金養鎭·李·李瑱·李有基·李錫基·李鍾恒·李在基·姜宅奎·金炳仁·金世和·金商說·金商覺·金商欽·黃鯉周·黃龍周·黃鑽周·黃運周·黃翊周·黃弼周·黃禹周·黃思周·黃若周·黃太周·黃敬周·黃洛周·李中㙫·秦載淑·黃永八·李衡鎭·郭永九·郭章憲·金赫林·黃中鎭·李建鎬·黃憲夏·朴義浩·朴周一·朴周鴻·黃華鎭·黃益鎭·金浩淵·權燦東·金振淵·宋源星·金輝汶·權義容·黃永五·黃大鎭·黃基鎭·鄭元錫·朴申圭·朴義鎭·朴義淳·蔡應九·蔡忠度·金相順·金重奎·李斗鎭·南基炯·南基旭·南基龍·南錫璜·金樂羲·南錫祿·朴周九·南錫晉·尹秉善·趙泰寅·金在璞·金和璞·尹漢成·尹漢澈·朴義鴻·金履在·趙啓遠·金載玹·金載璞·金載輝·黃勉欽·金商濬·蔡範九·鄭暉祖·金永俊·黃基和·黃基鎬·黃中憲·林漢成·張復七·張復宇·張復萬·鄭圭泰·黃在厚·朴齊昌·朴齊羽·朴齊明·朴齊竝·吳世轍·吳世仁·吳世百·吳世欽·朴顯寔·朴顯軾·朴顯運·李能甲·李能柱·洪禧默·李能奭·李能寔·李能實·李震裕·金秀益·李元振·李承潤·徐享淳·李承基·琴昊圭·琴定圭·琴宗圭·李燦斗·金輝鸞·李壽慶·張錫敏·宋在綺·權泰永·金秀一·金錫龍·李時益·李耆寅·金遇均·李能協·李能欽·李能珏·李能相·李能天·金震淵·金溥淵·金文在·金享在·朴宗衍·徐相敎·金岱宗·金弘烈·全秀翼·鄭華錫·李鼎久·李彝久·安慶熙·金允燮·金性穆·金學在·金昊淵·金祚淵·朴龍·朴永昊·朴載善·朴載璣·朴鍾浩·朴鎬秀·朴泰秀·朴信秀·朴義秀·朴瑀燦·朴燦·李俊英·李興敏·張世行·趙宗九·趙泰性·趙泰敎·趙泰殷·趙泰天·黃在學·黃在孝·黃在九·趙泰斗·趙泰敦·黃在喆·黃在斗·黃在奭·黃在玉·黃在璞·黃在赫·柳致復·金鎭泰·金翼欽·朴奎鍾·李光奎·李瑞軫·李鍾雲·朴顯永·李鍾相·權明濬·權夏運·權應奎·孫廷洛·禹世範·孫相洛·孫章洛·權尙鷹·權尙東·朴海明·權相濟·權宗奎·柳淵德·鄭容默·鄭元默·金述模·金鎭澈·黃啓夏·黃迪夏·琴章圭·琴龍圭·權性夏·安秉玉·安秉淵·黃在松·琴翼烈·權述淵·金直永·金養浩·李淇玉·李鍾殷·李象璧·權瀅夏·安在淵·李斆基·安奎淵·李鎬奎·申泰翼·朴海林·鄭建鎬·李相鶴·李文逵·許爀·許烒·張武相·安孝稷·權錫浩·權錫昊·鄭永錫·柳玄睦·柳畸睦·李洙元·李洙源·鄭敬朝·權錫疇·權在元·張駿遠·張駿八·張懋相·張奎睦·李宜春·李龍春·金肅鉉·金明奎·李相會·趙南輪·趙恒衍·趙鉉九·趙述憲·盧彦敬·盧恒敬·李鍾大·李鼎錫·趙文遠·金奎躔·安奎震·安奎昇·朴麟秀·徐光洙·徐光魯·徐光大·徐光國·徐光運·金時根·金千根·金萬根·金百根·盧鼎斗·盧鼎國·盧鼎熙·盧鼎運·盧鼎昌·盧鼎重·張鎭大·張嵩·張鎭國·張華鎭·宋泰和·宋泰鎭·宋泰東·宋泰望·宋中·宋國煥·宋仁煥·宋啓煥·宋運煥·宋雲煥·宋命煥·辛大成·辛熙成·辛允成·辛禧成·黃基衡·辛百成·辛以成·尹夏容·尹正容·尹復容·尹禮容·尹默容·尹夔容·尹周容·尹德容·河濟德·河濟均·河濟遠·河濟達·河濟行·河濟謙·河濟允·金元銖·金濟銖·金齊銖·金書銖·朴周寔·朴周永·朴周燮·朴周文·朴周彬·朴周容·朴周行·朴義元·朴義貞·朴義亨·朴義正·朴義弘·朴義明·朴義弼·朴義誠·權心煥·權世煥·權國煥·權明煥·權德煥·權義煥·權仁煥·權智煥·權奎煥·權斗煥·鄭昌璿·鄭昌鉉·鄭昌大·鄭昌運·李永培·丁昌敎·丁昌燮·邊奎鴻·李圓圭·呂東善·鄭玄默·李時倬·朴義泰·朴義鎭·姜春元·權一淵·朴義中·姜溎·權錫淵·安敎元·申夏圭·姜鳳元·琴瓚圭·金志淳·張友相·金瀁模·金正求·崔冕植·崔孝植·崔達植·權相敦·李以圭·金輝絅·金圭相·金輝文·權宗運·金樂璣·金輝近·金輝林·朴齊性·朴齊璣·孫相鉉·孫在鉉·權倫夏·權敦夏·金斗建·成漢益·成漢復·崔憲述·辛周成·李能大·鄭鳴九·曺仁植·蔣元欽·李奎明·李能煥·李元峻·宋志頤·宋在觀·朴載衡·朴壽聃·李壽榮·李壽鶴·吳允文·李鍾懋·李鍾磬·李鍾鼎·李鍾聲·崔日昇·崔健昇·崔允昇·崔海昇·崔德昇·崔翰鳳·崔翰屛·崔楨·崔翰國·都基大·都基弘·都基明·都基一·都基德·都基敬·具致休·具致德·具致一·具致萬·具致慶·具致誠·具致九·皇甫熽·皇甫煜·皇甫燦·皇甫焌·皇甫熑·皇甫·皇甫炯·余東寅·余東秀·余東柄·余東春·余東曦·鄭壽明·鄭壽南·鄭壽朋·鄭壽命·徐光漢·徐光晉·徐光圭·徐光瓚·徐光斗·李晩達·李晩稷·李中襍·李中升·李中錫·李中執·李中允·李中欽·朴文欽·朴敬欽·朴台欽·朴仁欽·朴義欽·朴思欽·朴禮欽·朴智欽·朴大欽·朴一欽·金炳鎏·金炳昇·金炳極·金炳壹·金炳暉·金炳運·金學鏞·金夏鏞·金士鏞·金遠鏞·金大鏞·李庭錫·李庭楊·朴周文·朴周新·朴周正·朴周八·朴周七·宋景欽·宋一欽·宋斗欽·宋允欽·宋守欽·宋堯欽·高尙濟·高殷濟·高逵濟·高夢濟·高用濟·閔相泰·閔元泰·申奎熙·申斗熙·申元熙·申允熙·申相熙·申仁熙·申義〈熙〉·趙宅淳·趙文淳·趙元淳·趙貞淳·金永振·金永周·金永文·金永學·黃泳宅·黃泳直·韓義源·韓在源·韓浩源·鄭台鉉·鄭夏鉉·鄭九鉉·鄭文永·宋克永·宋元永·宋在永·宋祖永·朴琦鉉·朴海翊·朴海觀·朴海宗·朴海遠·朴南碩·南鎭碩·南鎭遠·南鎭九·南鎭容·南鎭泰·南鎭奭·南浩達·南浩天·南斗柄·南斗槇·南斗七·成一漢·成大漢·成碩漢·金守洛·金必洛·金榮洛·金容洛·金琦洛·金東洛·金以植·金碩模·金永植·金永模·李晩大·金相模·金正模·金進植·金思植·金遠模·金進模·金思模·金近模·金載模·金佐模·金秀鍊·元世亮·元世衡·吳有謨·吳翼謨·吳顯謨·吳述謨·具致誠·具致有·具致亨·金鑽相·金秉相·金啓曦·金啓暉·金啓寅·朴顯河·朴顯濬·朴顯灝·朴顯沖·黃準鉉·黃宅鉉·黃秉鉉·黃斗鉉·金秉馹·金秉喆·金秉相·金秉鎬·金秉文·金秉準·金秉玉·金秉瓚·金春永·許墶·許埴·許·許墩·許埻·許埨·河漢運·河景運·河淸運·河英運·河大運·河一運·河道運·河聖運·河庚運·盧達洙·盧永洙·盧度洙·盧五洙·盧喆洙·盧深洙·盧秉洙·趙南轍·趙南福·趙南較·趙南·趙南輔·趙南輗·黃泳軾·黃泳睦·黃泳漢·黃泳雲·黃泳弼·黃泳雩·黃泳基·林時榮·林時春·林時華·林時雨·林時發·林時中·林時達·林時聖·林時若·邊達遠·邊大遠·邊聲遠·全學烈·全晟烈·全道烈·全敎烈·全秀烈·全克烈·全文烈·趙東欽·趙泰欽·趙安欽·趙一欽·趙文欽·趙思欽·趙允欽·趙明欽·趙德欽·金輝觀·金樂六·金衡奎·金晩奎·金輝春·金輝夏·金輝世·金樂重·宋寅鈺·宋寅協·吉元覺·金震奎·金弘奎·金輝瑞·金永珏·康世永·康泰永·金樂荇·金樂藻·金永興·金輝斗·金會奎·金昌鎭·金宇鎭·金龍鎭·金正鎭·金遠鎭·金壽鎭·金成鎭·李熙文·李熙敎·李熙一·李熙五·李熙九·辛聖河·辛重河·辛鼎河·辛錫漢·辛錫玄·辛錫洪·辛錫夏·辛錫圭·宋在錫·宋在鏷·宋在鈺·宋在明·宋寅翊·宋寅旭·宋寅珏·宋寅鐸·孫東和·孫東杓·孫東樞·權明喆·權明復·權明夏·權明達·權明周·權世東·權時東·權聖東·李聖浩·李承浩·李善浩·李中大·李中仁·李中喆·李中義·朴遇仁·朴遇聖·朴遇喆·朴遇陽·朴遇世·朴遇復·朴遇昌·具泰俊·具泰億·柳泰欽·柳明欽·睦以敦·睦以喆·睦以浩·睦以善·睦以陽·具光璧·具光斗·具光升·具光泰·具光春·具光夏·具光杓·具光大·姜璡·姜墩·姜㙽·姜坃·姜·姜埈·姜大奎·姜昌奎·余鍾仁·余鍾卨·余鍾大·余重大·余重仁·金仁洛·金元洛·金會洛·金亨洛·李萬永·金定洙·金啓洙·李承述·李世稙·金暿洙·金華鎭·李萬稙·金鳳周·金晩輝·申熙稷·金壽崙·金羲元·申柱東·南極英·金宅洙·金萬和·南錫晉·金羲稷·任肯洙·金崑輝·申相獻·李中洛·李晩坤·李貞坤·申仁植·申相衡·金麟洙·金贊和·金時翼·南出淵·權·南雨淵·李學淵·南極準·李萬燾·李貞鎭·李在坤·朴宗奎·申萬憲·李章濩·任希洙·申祖秤·金建和·南極星·南錫鼎·權鍍·李敦詩·李章珪·金潤輝·南基泰·金鶴和·金壽璜·申櫶·任晉洙·李希洛·李述洛·李明述·金蓍洙·權鈺·朴相基·金珽輝·任鎭洙·金壽學·南萬會·南基正·李景求·李仁坤·李學淵·申仁植·南基在·金麟周·金秉洛·金衡洛·金喆洛·任祖洙·金燾·申貞植·李宜燦·李重承·南錫恒·權準恒·申桂榮·李基淵·李建洛·李命坤·曺建植·曺忠植·許瓚·許玹·許瑨·李秀學·李秀洛·李秀民·李·李瑢·李·李元奎·李煥奎·李命奎·李寅敎·李明敎·李興敎·李容默·李道默·李玄默·李元默·李興默·李正默·吳大煥·吳大圭·吳大容·吳學進·吳學源·金若奎·金必奎·金華奎·金運奎·金命奎·金正奎·崔昌永·崔昌周·崔昌世·崔昌大·崔遇吉·崔忠吉·崔錫吉·崔修吉·鄭欽明·鄭欽文·呂渭洛·呂渭尙·呂渭璜·呂渭鴻·呂念祖·呂學祖·呂應一·呂河一·呂楊鷹·金鎭萬·金鎭玹·金正求·金應求·金玹·潘在洛·潘在達·洪秉一·洪秉五·洪秉斗·洪秉八·洪祐敎·洪祐文·洪正源·洪百源·洪大源·洪永源·李明煥·李明喆·申相弼·李基八·李基七·李文應·孫永奎·孫學培·孫日奎·金仁敎·金文敎·呂永漢·申載喆·申載文·崔太振·崔文振·蔡華鎭·蔡泰鎭·蔡定鎭·蔡鴻鎭·洪永命·洪永祈·洪永天·洪永昌·洪永耇·洪永煥·洪錫九·洪在九·洪鎭圭·洪執圭·洪正圭·高彦煥·高彦宅·高彦鐸·高源·高活·高澈·高溫·高宅揆·權大遠·權宗奎·權相成·姜志永·姜錫玹·姜錫瑨·姜錫廈·鄭八龍·鄭洛龍·鄭應龍·丁理燮·丁進燮·丁大燮·丁應燮·玄世百·玄世遠·玄世奎·玄世應·玄世謨·玄世周·玄世馹·玄世昌·玄世永·吳道永·吳道夏·吳道凝·吳道南·吳道東·吳道奎·吳道義·吳道敎·吳道聖·吳道命·吳道仁·吳道善·吳道性·吳道昌·田興萬·田龍萬·田富萬·田用文·田漢文·田元文·田亨文·田衡文·田仁文·田甲文·田致文·田壽文·田大行·田大疇·田大範·田大昌·田大錫·田大進·田大集·田大九·田大一·田大有·趙周永·趙和永·趙命永·趙祈永·趙昌永·鄭鎭夏·鄭鎭佑·鄭鎭默·鄭鎭鳳·鄭啓淳·鄭晉述·鄭鳳述·鄭道·鄭祖述·鄭志運·鄭內淳·鄭原淳·鄭萬淳·鄭志淳·鄭昇祐·鄭元燮·鄭基述·鄭芝述·鄭鳳述·鄭鳳會·鄭鳳三·鄭鎬淳·鄭昌淳·鄭鍾述·鄭夢述·鄭東極·鄭夏淳·鄭在俠·鄭道淳·鄭龜述·鄭致述·鄭致淳·鄭鎭祐·鄭鎭極·鄭洪燮·鄭一祐·鄭德述·鄭宅述·鄭東翰·鄭志海·鄭東基·鄭熙淳·鄭鎭斗·鄭箕淳·鄭在極·鄭象述·鄭鄰德·鄭麒述·韓尙愈·韓聖愈·韓錫胤·韓始龍·韓始德·韓始奎·韓浩甲·韓海俊·韓常俊·韓容俊·韓仁浩·韓仁周·蔣鎭九·蔣鎭宇·蔣鎭洪·蔣龍洙·蔣魯洙·蔣柱復·蔣渭復·蔣運洙·蔣志泳·蔣海周·徐文復·徐宇榦·徐仁榦·徐偉榦·徐有榦·徐奉榦·徐東榦·徐東春·徐國榦·徐晦榦·徐炳井·徐炳壽·徐炳翊·徐炳述·徐炳五·徐炳駿·徐炳龍·金秀鍊·金秀璞·金秀瓚·呂相弼·呂相周·呂相璜·吳相濟·吳守濟·尹垕·尹坤·尹·尹塡·尹㙽·尹埉·裴漢周·裴漢成·裵漢奎·裵漢祐·裵漢道·裵漢鼎·裵漢榮·裴漢植·裵漢星·趙鎭九·趙鎭五·趙鎭文·趙鎭衡·趙鎭恒·趙鎭坤·趙鎭龜·趙鎭河·權淑·權浩·權泳·權灝·權淳·權澄·權渙·權沇·權洵·李秀瓚·李秀球·李秀璞·李秀珽·李秀琳·李秀璉·李秀璋·李潤瓚·尹箕錫·尹玄錫·尹元錫·尹殷錫·尹夏錫·尹源孝·尹源世·尹源國·尹源洙·金芝永·金壽永·金祚永·金秉恒·金秉泰·金秉晉·金秉旭·琴聖淵·琴喆淵·琴兢淵·琴祺淵·琴容圭·琴錫圭·琴玄圭·張澈圭·張浩圭·張晉奎·張兌奎·張鏞奎·金哲濬·金大濬·金克濬·韓秀範·韓乃範·韓奎範·韓疇範·蔡敬植·蔡中植·金浩淵·金浩明·金浩聖·金浩義·金浩天·金浩養·金浩直·權相殷·權相容·權相吉·權相喆·權相斗·權相勃·李在洛·李基洛·李建洛·李啓洛·李弘洛·李龜洛·李書洛·洪仁燮·洪在燮·洪友燮·洪佐燮·洪膺燮·金在璧·金在箕·金在奎·金在鶴·金大林·金懋林·金喆林·秦恒心·秦恒升·洪鍾林·洪鍾夏·朴河鍾·李浩發·李宅揆·李河奎·李喆奎·許炯·琴基宇·琴基雄·琴基赫·琴大烈·琴光烈·金榮欽·朴周煥·朴在周·金成林·金玉林·朴大翼·朴鵬翼·朴天翼·朴鴻翼·朴睦翼·金炳東·金炳南·金炳一·金炳錫·金炳大·金海運·金東運·金東迪·金箕運·金明運·金在洙·金勉洙·金會洙·李載弘·李載明·李載益·李載德·李載崇·李載國·李明植·李忠植·李休植·李根植·李弘植·金載敎·金淑敎·權明恰·權明赫·李敎忠·李敎極·李敎仁·李敎義·成鍾弼·成鍾佐·成漢仁·成漢淑·成漢林·成永秀·成永春·成永和·成永洙·成永祚·成永九·成永萬·金在成·金在恒·金在敬·金在睦·金在準·金在澈·金在淑·金在榮·金龍珠·金龍圭·金龍大·金龍德·金龍鼎·金龍見·金龍九·金秀昌·金秀日·金秀鎭·金秀欽·金秀命·呂渭聖·呂胤祖·呂趾聖·呂重祖·呂鍾河·呂鍾洛·呂錫輔·呂錫立·呂錫峻·呂錫武·呂錫烈·呂錫璉·呂錫鍾·呂鍾漢·呂八膺·呂明章·呂渭龍·呂震龍·呂帥鷹·呂祥龍·呂渭逢·呂渭膺·呂東膺·呂一膺·呂永弼·呂永準·呂永輝·崔昌洛·崔昌文·崔昌南·崔弼永·崔楨廈·崔鸞吉·崔鳳吉·鄭欽斗·鄭欽游·鄭欽明·鄭欽元·金振永·金龍鎭·金驥鎭·金哲求·金鶴求·金珏·姜彙峻·姜珪·姜晉彙·姜基德·李龍周·李韻周·李賢周·李弼周·李基一·金昆壽·金碩濟·蔡坤鎭·權敎東·權灝元·權大元·權應和·權以和·鄭以和·鄭必圭·李程浩·李根浩·金稱銖·鄭以圭·鄭夏鎭·金程銖·金文永·權相珪·金漢永·李章奎·李五奎·李疇錫·權祺淵·黃敬夏·李相莘·張啓遠·張志求·張義遠·張升遠·鄭泰鎭·柳畦睦·柳厚榮·權啓淵·姜進永·柳進發·黃大周·柳喬榮·柳進喬·金樂鏞·金洛駉·李會洙·孫永鷹·宋奎采·李中杓·金鎭國·丁建燮·安挺中·李東佑·李象斗·全昌烈·全奎明·金會相·李在學·李載魯·朴允熙·朴允文·徐相舜·金斗輝·權斗相·權斗淵·金沇根·金正模·金聖模·李勉求·權中夏·權鑽淵·吳世濟·吳世永·趙九容·趙秉模·金秉文·裴顯周·朴文禧·李相呂·李相弼·李允祥·李思久·權述憲·呂遇熙·金載昌·鄭顯愚·鄭仁愚·蔡明鎭·許燦·金明銖·金升銖·金寬銖·鄭致和·南秉孝·孫佑永·南皐·尹道成·朴永旭·李載錫·李在河·金容圭·金思建·權勉承·權勉學·李敏稷·李秀華·李能懋·李相衡·李相鉉·崔敏述·崔永植·李佑永·李在懋·徐聖烈·徐觀輔·姜㶅·李錫煥·李錫祚·金來永·朴海宗·朴宗鉉·朴義浩·朴周永·朴周鎬·郭宗錫·郭宗周·李永基·李基宅·李基洛·鄭周洛·鄭肅容·鄭以儉·金昊林·權永浩·權必大·權必重·權進淵·權大潤·琴基永·琴基薰·琴其纘·金鳳模·金周洛·金相鈺·李琥·李璉·李珽·金濟允·金濟河·金壽永·金肇永·李中植·李堯欽·李文欽·李在翧·李能懋·李相行·李秀菊·李秀華·金馨遠·金氣遠·金源行·金時行·金允行·李敎學·李敎敏·李敎德·李敎行·李三秀·李芝秀·李馨秀·李英秀·李壽百·李壽萬·權時夏·權用夏·權克淵·權禮淵·朴大壽·朴呂壽·禹臣稷·禹纘稷·白淳德·朴宇燦··朴宇永·朴三秀·朴南秀·申熟敎·申錫命·金樂裕·金健輝·金冕輝·金鎭鐸·南鼎欽·李義裕·南錫鼎·裴淵發·裴永斗·李瑞翼·金耆洛·金壽明·申相漢·任相尹·任相說·李·李·權有煥·李壽栢·李壽炳·李壽潑·申冕珏·申冕德·金縉輝·金大輝·李中坤·李貞坤·李元會·朴瀅祖·朴崇祖·洪龍佑·洪龍善·金世洛·金履和·金履在·李象義·金仲輝·金啓洛·申復圭·金疇秉·金輝軾·金樂芹·申以圭·金輝琳·金輝珽·孫永箕·金健洛·宋敎煥·李周行·金汝輪·李萬晟·李萬浚·李中範·李中稷·李中栢·鄭元錫·鄭周洛·鄭元洛·金璋·金埏·金㘾·權天浩·金九容·金志洙·金基學·李泰鎭·朴元昊·權相舜·柳錫珪·權勉德·權勉敎·權必奎·裴玄錫·金鎭久·鄭在錫·鄭斗錫·鄭玄錫·鄭禹錫·鄭東柄·鄭東斗·鄭東華·鄭東泰·鄭東魯·鄭東運·李聖九·李敏九·李潤根·李潤珌·李潤發·李允圭·李德奎·李應奎··李壽國·金奎五·金壽華·金壽億·金壽萬·金壽箕·金壽一·金壽仁·郭宗德·郭宗敬·郭宗一·郭明坤·郭在坤·金奎明·金奎國·趙書欽·趙命欽·趙一欽·趙聖欽·趙炳欽·趙明欽·趙聖欽·成鍾旭·成鍾暾·成漢轍·成漢濯·成永相·成永祚·成永根·成永睦·成永穆·柳道翊·柳道翔·柳道述·柳道遠·柳道近·朴齊彧·朴齊恒·朴齊仁·朴震陽·朴周陽·朴必陽·朴斗壽·朴柟壽·李泰洙·李東洙·李任洙·申弘璧·申弘佑·申弘述·申運·申弘德·黃周鎬·黃寅鎬·黃基鎬·黃相鉉·金哲輝·金鍊輝·金絢輝·金纘輝·金珽輝·金琮輝·司空奭·司空弼·司空旼·司空馥·李遉燾·李贊燾·李夏燾·李義榮·李光濂·李相琬·李壽琰·李壽嵒·柳淵憲·柳淵溥·朴榮秀·朴昊秀·朴載萬·朴載九·李學榮·李斗榮·南朝漢·南敎哲·金章洛·金玄洛·黃載岳·朴佐翼·朴祖翼·金建洛·金乙洛·柳致善·柳頤欽·柳章憲·裴善源·裴善河·禹炳準·禹命準·李中權·李中標·金鎭瓛·柳昌植·金鎭敬·柳根永·李鍾奎·李奎明·李奎鳳·玉相履·金正履·金正肅·安基重·權準國·權準弼·權述鳳·趙宅容·趙宇容·趙秉明·金春植·金元洛·金亨淑·金貞洛·金基洙·柳淵稷·李孝祥·李孝基·南極會·南基弼·權鏞·權準喆·李重岳·李敦裕·李敦義·金鐸洙·金鐸魯·徐相鏸·徐相鍑·徐相祐·李鎬錫·李起祥·徐在箕·徐相祜·金會永·李顯相·李應文·李述求·李述久·李晉遠·徐光濂·鄭達逵·鄭進逵·鄭海逵·朴海雲·李秀明·吳世永·吳世求·金頊林·金獻相·孫廷馥·孫廷鑽·孫廷直·孫廷周·孫彦·孫廷九·權大坤·權大植·權大益·權大永·權大仁·權大煥·申命浩·申敬浩·申允浩·申世浩·申稷浩·申稷會·申卨會·申熙會·申基會·申重會·申益會·申思會·申允會·尹鏶·尹鈺·尹銑·尹煥·任聖洙·任海洙·鄭允愚·鄭道愚·鄭仁愚·鄭弼愚·鄭益愚·鄭敦愚·鄭世愚·金世洛·金亨洛·金書洛·金宅洛·金相洛·金耆洛·金明洛·金敬洛·金永玉·金永珏·金永璿·金永詩·金永喆·金樂鉉·金樂和·金樂協·金樂泰·金輝絗·金輝寔·朴喜允·曺錫禧·徐相一·李鍾恪·丁喆敎·朴南斗·金箕五·徐㝡達·趙泰九·趙澤·金定模·金直永·李浩雋·柳源秀·安震烈·安明烈·金熙在·金五相·李章殷·李章益·柳道哲·李晩埈·李圭魯·李泌·金用九·金斗九·金德九·安以烈·朴用秀·金用植·金·崔斗植·洪永斗·邊相郁·金郁林·李羲永·李相宣·李相夔·李宅周·李基周·鄭圭容·鄭復容·權仁復·曺仁顯·曺大承·鄭民采·鄭民榮·柳大榮·金思容·李在華·黃在中·申仁浩·申聖浩·申泰浩·權相宅·金萬洙·金明洙·李重華·權昌默·南斗極·朴載玉·權天斗·權錫琮·權錫璜·南斗煥·崔建植·李世顯·朴仁陽·崔灝·林在茂·林在震·權炳夏·權常夏·權進淵·李潤九·李觀善·金容兌·李鍾相·金重亨·李潤和·權東迪·皇甫軾·皇甫輻·皇甫明·皇甫德·皇甫敬·鄭壽參·鄭壽德·鄭光百·孫奎明·孫奎東·孫奎運·孫奎熙·孫奎炳·吉祖翼·吉祖遠·吉祖錫·吉祖永·吉祖承·吉祖述·吉祖憲·孫奎泰·孫奎煥·孫奎燦·孫奎台·鄭秀雲·鄭秀德·鄭秀萬··鄭光國·鄭光千·鄭光百·鄭達和·鄭國和·鄭光魯·盧鼎宇·閔致博·閔致德·閔致顯·閔致默·閔祖榮·閔根榮·閔春榮·尹源行·尹源長·尹源百·鄭國和·孫奎明·尹源德·尹源一·蔡唐植·蔡元植·蔡仁植·蔡忠植·蔡中植·蔡東植·李行遠·李達遠·趙龍鎭·朴海澈·李濟遠·趙龜鎭·李德遠·李鍾亨·趙鳳鎭·趙泰鎭·權亨鎭·權東運·申泰亨·權東明·徐相意·金樂熙·權東弼·申錫胤·申錫永·申錫九·徐相華·徐相玄·徐相若·申錫玄·徐光一·徐相鍮·申錫疇·李鍾邁·朴顯天·徐相鑰·徐相元·徐相善·徐在明·徐在元·李潤暢·徐在燮·徐在坤·李鍾九·李中五·李在元·金源根·徐在璿·徐在七·宋在亨·安台默·安一默·安聖默·徐在樞·金五永·安元默·安恭默·申錫圭·申錫旭·申泰雄·申泰一·申泰元·申泰先·申泰斗·申泰魯·申泰九·金九永·金萬永·金祺永·金胤永·金守永·蔡衡鎭·蔡禹鎭·蔡基鎭·蔡益鎭·蔡鴻逵·蔡鴻雨·蔡鴻淵·蔡鴻翼·蔡鴻趐·蔡鴻俊·蔡鴻珠·蔡鴻奎·蔡鴻郁·蔡鴻裕·洪永周·洪永鎭·洪永基·洪永夏·洪永睦·洪永九·洪範九·洪福九·洪用九·金錫圭·金文圭·金相圭·金燦圭·金星圭·金彦圭·金彦相·高允相·高彦郁·高彦龜·高宅麟·高澄·高瀅·高泳·高浩·高淵·高洛·高潑·高瀞·高漲·權海圭·權成圭·權瓚圭·權大圭·權用圭·權宗泰·權相洙·權相澈·權相穆·姜志準·姜志浩·姜志學·姜志德·姜志彀·姜志聖·姜錫玄·姜錫洪·姜錫九·曺錫範·曺錫瓚·曺錫命·曺錫祚·曺錫元·鄭在龍·鄭晉龍·鄭淵龍·鄭基龍·鄭漢龍·丁台燮·丁允燮·丁兌燮·權用兌·權用興·權周命·權周文·權周度·權周洛·權周正·權周武·權周一·權周百·權周學·朴昌默·朴星默·金昌潤·李玟善·朴洪德·朴玄默·李周善·朴經德·朴晉孝·朴秀幹·朴廷瑢·李挺善·朴廷賢·金七坤·金鳳魯·朴在馨·朴秀一·金輔坤·李綺善·金學魯·李秀楨·李廷幼·朴廷昌·朴衡默·李龜楨·朴奎德·芮東洛·李學善·金佑坤·朴在厚·朴聖默·鄭翊相·鄭柔寬·尹東一·鄭祐錫·鄭寅赫·尹秀五·尹赫東·尹任東·安泰鎭·安道慶·鄭鐸寬·洪奎喆·洪斗標·鄭寅八·鄭光模·高大元·鄭賢模·張進道·鄭源東·尹夏達·尹基東·尹秉珌·鄭源學·鄭學模·姜衡玉·李雲承·鄭昌猷·鄭寅澮·鄭寅洛·李相鉉·全相欽·玄聖一·鄭鎭寬·鄭圭運·柳升馨·權禹欽·權德欽·李思淵·李思澤·李思浩·李思湖·金鳳九·金鶴九·金龍九·金麟九·金馹九·裴仁佑·裴仁祐·裴仁喆·裴仁錫·裴仁弼·吳達洙·吳達德·吳達善·吳達和·洪福厚·洪昌厚·洪錫厚·洪德厚·洪義厚·洪仁厚·洪正厚·洪正洛·金時洛·金義洛·金之洛·金東洛·金中洛·金元洛·金鎭鎬·金鎭一·金鎭萬·金鎭世·金鎭大·金鎭賭·鄭昌浩·鄭昌德·鄭昌建·鄭昌近·鄭昌遠·鄭昌學·鄭昌民·鄭仁愚·鄭顔愚·鄭昌愚·鄭聖愚·鄭爾愚·孫壽永·孫夏永·孫漢永·孫龜永·孫德永·孫復永·孫羽永·孫幹永·孫基永·孫相永·孫相漢·孫相殷·孫相夏·孫相周·孫相大·孫相億·孫相貞·孫相五·朴齊元·朴齊亨·朴齊貞·朴齊萬·朴齊雲·朴齊一·朴周彬·朴周新·朴周郁·朴周臣·朴周盛·朴周益·李敎丈·李敎文·李敎德·李敎行·李敎學·李敎昌·李敎臣·李敎元·金裕遠·金一遠·金聲遠·金大遠·金受遠·金行敎·金行遠·申復敎·申夏敎·申泰敎·申泰基·申泰億·申泰伯·申·權容大·權寅大·權進大·權益大·權离大·權謙大·權海大·權河大·權崙大·權泰穆·權永穆·權欽穆·權敬穆·權春穆·權成穆·權熙穆·權仁穆·權義穆·權純穆·權承穆·權大穆·權緝穆·權周穆·權殷穆·權夏穆·金善浩·金善萬·金善一·金善河·金善魯·金善周·金善穆·金善三·金善養·金善聞·金善元·金善亨·金善貞·金善應·金善長·金河一·金河千·金河運·金河淸·金河善·金河年·金河壽·金河萬·金河泰·金河礪·金河鎭·金河泂·安泰鎭·安泰東·安泰宗·安泰紳·安泰靜·安泰國·安泰裕·安泰運·安泰壽·安泰重·安泰升·安泰恒·安泰日·安泰觀·安復敬·安復周·安復熙·安復道·安復仁·安復禮·安復己·安復漢·安復一·柳光夏·柳長夏·柳宅夏·柳宗夏·柳震夏·柳燦夏·柳坰·柳塡·柳墩·柳增·柳㙉·權穘·權應根·權應壽·權應河·權應吉·宋在璇·宋在喆·宋明欽·宋寅龜·成周敎·成寧俊·成敎俊·成宇俊·成國俊·成大俊·金之淳·金晦淳·金夏淳·金一淳·金晩淳·金大淳·金履昌·金履德·金履虎·金履喆·金履寬·金履鏞·金履哲·安弼鏞·安大鏞·安于鏞·安鳳鏞·安敎重·安命重·安鎬重·安泰重·洪命昌·洪命德·洪命聲·洪命虞·洪命喆·洪命九·金昌均·金聖均·金大均·金周鑽·金玉鑽·金龜鎭·金鑽圭·金龜鑽·金驥鑽·金弼鑽·金悳鑽·金炳龜·金炳虎·金炳善·金炳哲·金炳道·金炳一·金宅根·金春根·金東根·金榮根·金芝根·金雲根·李濟模·李雲模·李夏模·李範模·李哲模·李賢模·李敬模·安會成··安會周·安會昌·安會冕·安會慶·李文榮·權述學·鄭昌俊·鄭昌根·李基邦·李基春·李基云·金道鍾·李大樞·李象樞·沈宗澤·沈賢澤·洪鑽·洪鈺·洪鎛·洪銓·洪·權溭·權淑·權浚·權浩·權洁·權淯·張復允·張復休·張復初·張復聖·張復良·權驌·權騝·權·權騣·權駃·權·柳克培·柳用培·柳根培·柳英培·柳春培·權培·金是百·金是鍾·金是鍊·金是鈺·金是規·金是銓·金是鑄·李觀彪·李光彪·李元彪·李容彪·李亨彪·李禎彪·徐象羲·徐晩羲·徐演羲·徐命羲·徐長羲·權珌·權珏·權璧·權珪·權珥·權瑠·權璚·權瓚·黃㳣·黃渤·黃潑·黃濯·卓文義·呂大逵·呂大遇·呂大重·呂大用·呂大老·權必夏·權景夏·林在鎬·林在洙·林在震·林在珪·林在直·林在植·林在根·林鎭碩·林鎭周·林鎭元·朴鎭鎬·禹龜海·金相九·金相七·金相吉·張大鎭·張汝鎭·張鳳鎭·趙國鎭·趙鎭永·趙錫永·趙文永·趙景永·成永震·成永离·成永文·成永武·成永夏·成永春·朴奎泰·朴奎元·朴奎炳·朴奎斗·朴奎東·朴奎亨·朴奎貞·朴奎鎭·朴奎井·朴奎星·朴奎丙·朴奎成·朴奎兌·朴奎文·朴奎泂·朴奎澈·朴奎一·朴奎泰·朴奎大·朴奎七·朴奎南·朴奎五·朴奎瑞··朴奎寅·朴奎震·朴奎恒·朴奎應·朴奎暎·權義東·權義仁·權義禮·權濬·權義文·權義國·權泰·權義相·權禹鉉·權錫鉉·權相鉉·權三鉉·權寶鉉·權斗鉉·權玉鉉·權夏鉉·權國鉉·權弼鉉·權機鉉·權有鉉·權道鉉·權周鉉·權相鉉·權聖鉉·權昺鉉·權秉鉉·權宗鉉·權輔鉉·權奎鉉·徐雲洛·徐周洛·徐東洛·徐義洛·徐瑞洛·徐龜洛·徐龍洛·徐斗洛·徐河洛·徐閩洛·徐泰洛·徐湖洛·徐文洛·徐東哲·徐東周·徐東震·徐東晉·趙述敎·南萬齡·南斗相·李邁佑·安鍾祐·鄭愚奎·李復榮·李命佑·黃憲周·姜葂·姜薰·姜英·姜蓂·姜邁·金在容·金肅容·鄭鏞·鄭鋮·鄭鏞·鄭鍮·朴在翼·朴基明·朴浩燦·朴在明·朴周璧·李彦模·朴愚明·朴愚泰·朴遇慶·李潤鍍·秦相璧·秦相一·李羲鍾·李潤鍾·李基鍾·李準梓·金浩直·金浩相·洪喆永·洪喆裕·洪宅欽·洪文欽·洪稷欽·洪一欽·安景祿·安景祐·安景祚·朴在羽·朴在翊·朴南翼·朴東燦·朴貞燦·朴仁燦·朴義燦·朴昊燦·朴扈燦·李鉉燮·李鉉翼·李在務·李魯昌·李魯湯·李魯學·李魯洙·李遉在·李贊在·李蘭在·李章弼·李章輔·李章景·李章旭·李遇榮·李勉榮·李奎榮·鄭周五·琴相中·朴海鎭·李東瀅·文永奎·文學奎·文光奎·李魯植·李春植·朴南鎬·朴南軾·安爾昌·權絅洙·金晉在·金敬在·金鍾文·李麗玉·朴春益·朴春晦·趙在敎·申匡瀅·曺錫英·曺錫五·曺錫龜·徐允源·安悳·安愈戇·安度慶·安會慶·安載敬·安秉一·安秉敎·安成烈·安兢烈·安承烈·權述龜·權銑·權·權準衡·金光祐·安潤聲·安潤敎·安昇烈·安景·柳浩榮·柳學榮·金學淵·金永孝·金永敎·金永厚·安爾斌·金進修·金進漢·金進河·安在浩·安在軾·鄭周默·鄭圭鎭·張基厚·權宗燾·權宗薰·權宗燁·權宗赫·權基命·權基大·權基昌·權基鎬·李東燦·李東鈺·李東·鄭之京·鄭之洛·鄭之夏·鄭之龍·鄭之國·李載陽·李岐陽·李鳳陽·李于陽·權逌燾·權仁燾·權益燾·權用燾·權義燾·權有燾·朴用萬·朴用五·朴用華·朴用夏·朴用周·朴用修·朴用敏·金啓明·金啓健·金啓旭·金啓暾·崔雲慶·李在淑·任奭鍾·崔廈壽·李在緝,進士南箕恒,幼學李龍久·朴時英·朴時泰·任道永·孫相魯·孫相驥·韓穆源·李在躍·崔濟信·崔濟輳·李極中·李能烋·朴載鎭·崔爀·崔燁·李能儀·崔世邁·朴來慶·南敎寬·尹漢秀·徐楨一·任能宰·任壽鎬·任相鎬·徐·徐墪·李章秀·尹漢鼎·黃啓瓚·李相駿·任鼎鎬·李運楨·李演久·陳秉喆·孫星·孫星佾·孫星漢·崔九燾·崔萬壽·韓極範·鄭嚴和·權宜一·柳基澤·柳祥燁·朴時采·朱在明·孫晉模·孫晉奎·黃瑬錫·柳寅龍·韓麟範·李能懋·李涵·權奎運·權宜斗·鄭樸·權軾運·朱永基·韓奭源·徐亨勳·金相瀅·李鉉久·李敦久·孫聖祚·白南潤·白容復·李壽嵎·李徽文·李東發·黃祺一·黃在韺·黃在瓚·李奎海·徐景俊·南有瀚·崔世瀚·崔耆壽·崔晟壽·李佑榮·鄭圭成·韓復源·辛東陽·辛東郁·辛箕洛·辛宗洛·徐相錠·徐在·徐在彦·徐在恕·徐在鼎·徐光洙·徐光永·徐光殷·徐光夏·金龍圭·柳培根·李正夏·盧鎭岱·盧鎭九·盧鎭巘·盧鎭峻·盧鎭榮·宋寅洙·宋復休·宋仁珏·宋寅玉·朴勝紀·朴勝和·朴洙陽·丁雲燮·丁周燮·丁文燮·丁洪燮·丁箕·丁奎燮·丁台燮·丁大遠·丁大運·丁大麟·宋鎭彦·宋鎭九·李根一·李鍾暢·權雲夏·李圭夏·李晩鐸,進士安鳳熙·權國卿,幼學金斗燮·周鍾甲·金周燮·金·金弼文·金周和·金鶴和·金鳳和·金鼎輝·金永輝·金同輝·金洛輝·金井輝·金啓洙·金來洙·郭基萬·郭基億·郭基東·郭基昌·郭基德·金輝晟·金輝聖·金輝昌·金洛瑀·金洛運·金洛瑨·金繇在·李明在·李聲在·李天在·李魯弼,進士裴善萬,幼學南極壽·南極斗·南極天·南極漢·南佐漢·南弼漢·金時夏·金時國·金時·金時日·金時鳳·高彦鳳·高俊亨·裴永熙·羅鎭奎·羅鎭泰·蔡東學·蔡東憲·黃憲夏·白宗泰·白宗遠·白禧東·白佑東·白漢東·具述萬·具述時·具述國·具述憲·閔致三·閔致憲·閔致禹·禹東漸·禹東敎·禹東甸·禹東弼·禹東述·禹東憲·周聖甲·周昌甲·周大甲·周夢甲·周運甲·愼五欽·愼宅欽·愼達欽·愼甹欽·愼天欽·愼一欽·奇有聲·奇遠聲·奇夏聲·玉慶淵·玉重淵·玉希淵·玉成崙·玉致崙·沈東澤·沈東彦·沈東奭·權魯默·魚思渾·魚進海·權哲默·林圭相·林大相·林厚根·林栽根·嚴周鉉·嚴豊鉉·嚴晉鉉·申養浩·申致浩·申萬浩·申錫浩·鄭壽民·吉泰永·吉泰文·吉泰喆·吉民秉·李鍾休·吉民仁·吉民福·吉民德·吳東鎬·吳東鎭·吳鎭鎬·吳應文·吳在坤·吳在文·崔東奎·崔東檍·崔東榮·崔東華·黃弼鏞·黃善夏·黃琦夏·黃濟夏·黃翊夏·李潤大·李潤昊·李潤明·李潤雲·李潤海·李潤重·李潤基·李潤鍊·許·許璉·許璜·宋在奭·宋在寅·宋在元·宋在德·金輝元·金輝坤·金輝貞·金輝震·金輝萬·金輝億·金輝陽·金輝明·金英植·宋在河·高相容·高相鐸·高相鐥·高相鐛·蔡鎭東·蔡鎭轍·蔡鎭發·蔡鎭植·蔡海璜·張九應·張九萬·張九夏·張九榮·趙一欽·趙敬欽·趙寬欽·申泰奭·申泰東·申泰明·申泰佑·姜·姜鍊·姜鉉·姜鐛·崔晩輔·崔晩奎·崔晩達·崔晩相·崔晩雲·崔晩昌·安憲中·安猷中·安禧中·宋泰鎭·安守烈·安在烈·成兢漢·成八敎·成鍾道·成鍾泰·鄭在璿·鄭在衡·柳夔祐·柳余祐·柳鎭祐·柳泰祐·尹鋎·尹鎭·金以敎·金元敎·金守敎·金鎭敎·裵永祚·裴永基·裵永和·吳在猷·洪煥德·鄭龍逵·鄭光逵·崔南喬·崔南秀·黃中鎭·黃衡鎭·黃恁鎭·黃義鎭·金濟輪·金濟鎬·金濟軾·金濟轍·南錫祜·南錫胤·南錫祚·南錫寅·金夏奎·金義奎·金智奎·金仁奎·金禮奎·李廷浩·李斗浩·李象浩·李基浩·李炳祥·李炳三·李炳春·李炳國·吉祖述·吉祖憲·吉祖恒·黃奭夏·黃基大·黃永夏·李敬和·李德和·徐在心·徐相秀·徐相殷·徐光夏·徐光濂·徐光洙·金祚淵·金福淵·黃正鉉·黃斗鉉·朴春仲·朴春永·南廷應·南廷秀·金重鏞·金應鏞·徐相鍍·徐鏜·徐相若·徐在恕·李命夏·禹聖準·禹喆準·禹大準·金聖義·申周世·申周鎬·申周文·申周道·申周元·申周亨·申周穆·申周敬·申周熙·申周泰·朴章文·朴章一·朴章虎·金聖和·金聖泰·金聖時·金聖大·金聖周·金聖魯·金聖日·金聖敬·金聖浩·金聖達·崔耆述·崔時敎·崔南敎·崔文敎·崔雲祥·崔仁敎·崔命坤·崔命大·崔命璘·徐永坤·徐佑坤·徐羲坤·郭鍾泰·郭鍾瑀·郭鍾雲·孫廷夔·孫廷侃·孫廷誾·孫大遠·楊慶東·楊廷弼·楊廷泰·都在浩·都基錫·趙尙和·蔡佑植·蔡麟植·蔡炳樞·李義東·李義都·金瓚在·金大和·黃中應·黃中欽·黃能大·黃在景·黃在翊·金德欽·金龍欽·金在昊·金在敦·金在一·朴五奎·金在三·黃中龡·黃常夏·黃在俊·黃在元·黃在洛·黃在鍾·琴錫柱·金一元·李在浩·崔鉉禹·崔鉉夏·李集奎·李集輅·李賢秀·李集炳·李貞久·李恒久·崔世南·李珍脩·李能睦·崔熙壽·權炳運·權萬達·權致欽·崔範周·崔奎周·鄭馹樂·朴文佑·鄭在鳳·崔鉉杰·孫萬騎·孫宇·李在博·李能宣·李容華·尹漢光·李寬華·任公喆·任奉宰·李在杰·李鉉三·李在伯·權宅淵·權道淵·權悳淵·權胄淵·權奎淵·權德煥·權明煥·權胄夏·權相萬·權聲達·權聲國·權殷相·權國煥·權圭相·權禧相·李元敎·李載英·李範魯·李喆相·李敎華·李殷和·金東洙·金奎鎭·金周鎭·張圭漢·張奎海·張翰海·金樂三·金輝奫·金在東·金道柄·金學濬·金華濬·金禹濬·金鼎基·尹道鳳·尹璋·宋奎煥·李雲河·李鍾浩·朴洙陽·林龍鎬·洪載璋·申載基·申禹欽·申載馹·李喆韶·邊奎弘·邊永遠·李宅基·林檀·鄭惟洛·金達源·鄭九洛·鄭柱大·權仁煥·丁大駿·丁大善·丁基燮·李鍾洛·呂鐸永·呂和永·呂東泰·金錫淳·金容淳·宋相泰·尹道源·金萬述·李大英·李貞九·李一河·蔡衡鎭·蔡禹鎭·蔡基鎭·蔡益鎭·蔡鴻達·蔡鴻雨·蔡鴻淵·蔡鴻翼·蔡鴻趐·蔡鴻俊·蔡鴻珠·姜志仁·姜志求·姜志成·姜志誠·柳基·柳載·柳垣·柳·柳均·柳·柳㙫·柳培·柳·柳坃·柳埰·柳塤·柳埻·柳圭·柳垺·兪玉淳·兪學淳·兪容淳·兪大淳·兪聖淳·兪百淳·兪仁淳·兪東淳·兪秉淳·兪奎淳·兪進淳·兪寅淳·兪元淳·兪京淳·兪亨淳·尹斗陽·尹正陽·尹奎陽·尹景陽·尹大陽·尹敬陽·尹錫陽·尹之陽·尹岐陽·尹世陽·尹岡陽·申奎昺·申奎五·申奎明·申奎文·申奎東·申奎寅·申奎南·申奎白·申奎錫·申奎鎭·申奎泰·申奎鼎·申奎萬·申奎喆·申奎斗·申奎魯·申奎輝·申奎元·申奎信·申奎禮·申奎聚·申奎道·申奎復·申奎七·申奎秀·趙鎭龜·趙鎭龍·趙鎭鳳·趙鎭麟·趙鎭百·趙鎭泰·趙鎭恒·趙鎭岱·趙鎭華·趙鎭荆·趙鎭五·趙鎭一·趙鎭元·趙鎭亨·趙鎭八·趙鎭河·趙鎭九·趙鎭四·趙鎭海·徐在正·成周永·朴遇尙·朴周大·黃基敬·黃守夏·金景洛·金瑞洛·李璞·鄭龍文·權鳴和·安斆默·徐相銖·黃在恒·黃昌夏·琴學淵·琴錫夔·權鳳夏·權受淵·朴顯承·權敎夏·成鍾翊·成箕敎·沈學魯·鄭在麒·黃在頀·黃在薰·黃益夏·金相範·金相龍·李潤範·李範錫·金虎相·金永翊·金世翊·金壽鉉·李炳龍·李敦和·李聖和·李道和·李炳斗·李炳極·李炳日·朴建秀·朴顯相·黃基燁·黃基衡·黃基洛·尹斗錫·朴學秀·權明斗·權泰東·柳奭·柳源根·柳道根·柳容根·尹寅錫·李瑞翼·李瑞軫·李瑞日·安泰一·安麒寅·安道寅·朴正秀·朴顯周·朴顯東·徐光麟·安奎永·孫永皞·余爀·蔡容植·金禹均·金慶模·金永洛·邊馹遠·余鍾律·邊應均·姜震馨·洪起甲·姜文欽·金宇欽·金觀欽·金汶欽·朴顯鎬·朴顯章·成漢章·權在明·權翼淵·權相燾·徐相翼·李敎萬·李章發·權文欽·金極淳·尹陽來·李中敬·權應燮·趙命駿·尹彝敬·李潤林·姜鏋·洪壽重·李春鐸·宋夏鉉·李羲永·安相麟·李鎬錫·金始林·金錫儒·徐相鍊·朴東翼·金大奎·金昌奎·黃建夏·洪佑·洪佑天·徐光洙·黃鐸夏·黃明夏·黃柄夏·權心河·李彙實·安浩永·黃在元·徐在達·權鉐·李錫衍·李錫宗·權仁璧·權述夏·權載重·朴載基·朴載陽·朴濟聖·金舜欽·金應模·朴齊一·崔忠植·崔中植·李洛基·李鴻基·吳世熙·金書洛·權錫宇·張祿遠,進士權孝永·金奎炳·金奎學,幼學金載厚·權鸞和·權宅心·權用孚·張復容·鄭斗錫·張永遠·柳宣睦·李遇春·金來相·金聖淵·金聖滿·金玉相·權相殷·李錫淵·李禹淵·朴義哲·黃大鏞·黃丁洙·黃益洙·成漢德·金平壽·鄭壽元·朴春灝·金東奎·金翰奎·朴顯魯·洪學裕·鄭壽甲·朴海興·朴顯柱·黃鐸夏·黃瓚夏·黃榮夏·宋寅欽·李敏榮·李相質·權彝夏·趙斗榮·李慶在·趙鍾岱·安鼎烈·安光烈·李鳴夏·李龍夏·權虎淵·權喆夏·金蘭永·金喆林·朴虎翊·朴鵬翊·朴雲翊·鄭宅洛·張復奎·張復天·張復休·宋在瀅·金始曦·金宗鎭·張敬鎭·權相璟·權相濟·權瑞淵·黃載纁·黃載琪·安秉孝·朴禹鍾·金世翼·黃洛鉉·黃星夏·黃憲夏·朴德秀·李彙潑·李在聞·李在夏·李邁久·柳道卨·柳駿睦·李定相·李瑞三·李秀芝·李秀蘭·柳昌根·權睦淵·柳沇·琴海烈·琴大潤·權尙禹·李庭純·裵益賢·李鍾元·李鍾禹·李鍾建·金起元·琴澤烈·金義根·姜·金胤永·金度永·金根源·權啓淵·權達淵·權聖淵·姜好奎·權時永·李禧秀·許·許埱·李在田·李在亨·李在璧·李晩厚·李灝重·鄭天欽·鄭文欽·鄭一欽·鄭禹欽·鄭舜欽·鄭之淑·鄭之灝·鄭邁逵·鄭亨逵·鄭漸逵·鄭周逵·孫晩永·孫奎永·孫相周·孫相德·孫相洛·孫相殷·金重甲·張奎燦·張敬晉·黃秀極·任羲洙·任敦洙·任敎洙·任相漢·任相應·尹晉錫·尹萬錫·尹禹錫·尹天錫·尹大錫·蔣錫周·蔣錫漢·蔣錫光·蔣錫九·蔣錫龜·蔣錫龍·卞在龍·卞夏龍·卞麟龍·卞天龍·卞中龍·玄翼鵬·玄翼雲·玄翼鳳·玄翼鴻·徐相周·韓翼烈·韓翊成·韓相烈·韓承烈·韓禹烈·秦基魯·秦基萬·秦基一·秦基億·秦基彩·姜㯙·姜植·姜鎾·姜鐵·姜灝·金道昌·金道鑽·金八均·申泰登·申泰望·申泰齒·金重羽·金重九·金重八·金重昌·金秉欽·金鳳欽·權中宇·權中宅·權大準·權大絅·權在璇·權在奎·高榮植·高聖植·高春植·金光鏡·金光一·金弼巖·金弼說·金弼元·朴周冕·朴周翰·朴周壽·朴周軾·朴周轍·黃在赫·金商說·金商寬·金商欽·黃鯉周·黃龍周·黃贊周·黃運周·黃必周·黃禹周·黃思周·黃若周·黃太周·黃敬周·南極壽·南極錫·南極斗·金汝斤·金汝德·金汝根·金汝敎·金汝周·金汝翼·鄭周洛·鄭夏洛·鄭殷洛·金相周·金相說·金相殷·金相夏·金相應·安鼎烈·安光烈·安秉禮·安秉殷·安秉孝·朴禹秀·朴中秀·朴能秀·朴升秀·朴鶴秀·朴奎秀·李世熙·李世周·李世昌·李世敎·金在鎬·金周鎬·金晩鎬·金世鎬·金宅鎬·金基鎬·洪秉瑞·洪秉玉·趙基好·趙基福·趙基遠·趙基賢·郭在魯·郭定魯·郭基魯·郭陽魯·郭學魯·金養運·金養德·金養浩·金養直·金養玉·金在浩·金致浩·張元相·張奎相·李吾周·李玄周·李世周·李從周·李兢淵·李學淵·李有淵·李泰淵·張周相·張說相·張殷相·蔣天壽·蔣海珠·蔣海明·卞宅善·卞宅敎·吳世周·吳世運·吳世學·吳世述·吳世博·盧明瑞·盧仁瑞·盧基瑞·呂東虎·呂東龜·康永植·康允植·康賢植·康宇植·康魯植·張九籌·張九演·張九齡·張近七·孫奎植·孫奎業·孫奎泰·孫奎鎭·孫奎彦·孫相馹·孫相周·孫永灝·孫永弼·孫永顯·孫永泰·柳昌乙·柳昌寅·柳誠鎭·柳巖鎭·柳基鎬·柳弼鎬·柳宅鎬·柳周鎬·尹秉奎·尹秉禮·尹秉哲·尹秉玉·柳章圭·柳錫圭·柳成圭·尹銑·尹鏽·尹鎔·尹鐵·尹鎛·朴在默·朴哲默·朴賢默·朴聖默·朴周默·河錫胄·河錫龍·河錫麟·河宇龍·河進龍·李蘭坤·李大坤·李之坤·李義坤·李熙坤·金輝鳳·金輝在·金輝林·金輝喆·金宇鉉·權義燮·李容萬·安相龍·安奎淵·黃瓚夏·李潤九·權斗夏·權永和·李宗國·金樂礪·金樂明·金樂集·權大升·權在東·權在泰·權有淵·權東赫·李潤培·李鍾善·李潤一·權圭銖·權相麒·權相河·李道熙·琴廷河·琴廷海·琴廷五·金永鎭·趙明遠·鄭致善·鄭致允·鄭致元·鄭致百·鄭致先·玉相元·玉相寅·玉相煥·金炳年·金炳寔·金炳鉉·尹光植·尹光國·河錫斗·河錫晉·河錫允·河錫恒·河錫玄·河錫運·河錫鑽·許墩·許·許埴·黃在基·徐在寔·徐在煥·徐載玉·徐載淳·徐載運·徐載欽·朴必陽·朴秀陽·張應煥·張慶煥·張德煥·張祉煥·張福煥·張義煥·宋鎭九·宋鎭鳳·宋鎭岳·宋鎭泰·宋鎭億·宋鎭賢·宋鎭益·申大楗·申大根·申大榘·申大·申大·李晩賢·李晩九·李中在·李中元·李中義·金泰鎭·金泰華·李秉玉·李秀近·李秀遠·李敦弼·李敦裕·權鍊·權鐫·權準哲·權準大·權準錫·南萬會·南星會·南章漢·南佐漢·南壽漢·申冕佐·申冕殷·申冕博·申博敎·申馹敎·申夏敎·申思浩·申羲浩·申錫浩·申相殷·申相萬·任相奎·任相夏·任憲奎·任博洙·任公休·任昇爀·任景爀·李宅欽·李秉欽·安泰鏞·安鼎鏞·安華重·安鼎鎬·許堉·許壧·許·李有淵·李重淵·李學淵·李錫晉·李錫鼎·徐必淳·徐孝淳·徐相德·徐相友·徐相遠·張友遠·張履遠·金振周·金鳳周·金鐸周·金翰周·李章漢·李章億·李逌在·李深魯·李章德·玄基采·玄基鳳·白鎭東·白漢東·白必燦·朱時甲·朱熙祥·朱熙哲·殷斗七·殷聖浩·殷斗星·鄭晉錫·鄭斗錫·李能浣·李能河·李能弼·崔晩博·崔晩源·崔晩松·崔晩德·崔晩裕·高準植·高允植·金益淵·黃在玉·金正淑·金益模·金悌均·金彝敎·金貞敎·金迪敎·徐在彦·徐在肯·金正鏞·洪·徐在達·金樂鏞·許春·許峻·徐在協·徐相·徐在延·崔道述·崔聖述·崔敎述·崔世述·崔賢述·崔元述·崔仁述·崔大述·崔思述·崔遠述·崔南述·張世遠·張卨遠·張義遠·張思遠·張弼遠·崔慶述·崔樂述·崔義述·崔夔述·崔壯述·崔煥述·崔允述·崔學述·崔洛述·崔瑞述·崔恒述·張敦遠·張棋遠·權夔淵·權泰淵·張晩遠·張大遠·張述遠·張昊遠·張道遠·張昌遠·張斗遠·張奭遠·張祺遠·張基遠·張胤遠·姜錫永·姜大永·朴來七·沈東泰·姜貴永·姜守永·姜必永·姜弼永·姜胤永·柳羲鎬·柳泰鎬·柳洛鎬·柳鍾鎬·高永植·高東植·高遠植·高台煥·黃尙鉉·黃夏鉉·呂守行·呂景行·呂百行·呂世行·呂相行·呂天行·金聲喆·金敬喆·金奎喆·金斗喆·金永喆·金命喆·金養喆·金東喆·金鶴喆·金鸞喆·金鳳喆·金成喆·金普喆·金尙道·金進道·金成道·金升道·金準道·金觀道·李普淵·李晉淵·李夏淵·李漢淵·李鳴淵·李道淵·李聲垓·李景垓·李明垓·李進垓·李瑞垓·李祥垓·李雲垓·李鵬垓·李龍垓·高健欽·高健鉉·高㶅·金震錘·金聲錘·金鳴錘·金東錘·金景錘·金泰錘·金恒錘·成輔漢·成榮漢·成聲漢·成鳴漢·成章漢·成雲漢·成文漢·成重漢·成昭漢·成紹漢·成弼漢·成道漢·成馹漢·成鐸永·成東永·成震永·成日永·成鳳永·成鸞永·成鶴永·成大永·徐圖洛·徐驪洛·徐羲洛·徐宅洛·徐中洛·徐鳳洛·徐猉洛·徐禹洛·徐夔洛·徐稷洛·徐卨洛·徐恒洛·徐常洛·徐岱洛·徐鼎洛·徐長洛·徐祥洛·徐華洛·徐聖洛·徐鳴洛·徐明洛·李德承·李晩承·鄭仁儉·鄭昆儉·鄭邁儉·鄭逌儉·鄭行儉·鄭遵儉·鄭尙儉·沈元澤·沈仁澤·沈光澤·徐在寅·徐在煥·徐在斗·徐在元·徐在昊·徐在稷·徐在鍼·徐在泳·徐相道·徐相昊·徐相冕·徐相性·徐相行·徐相檠·徐相楫·徐相郁·徐相郊·徐相泰·徐儀·崔仁錫·崔仁遠·崔仁述·崔仁祜·崔仁基·崔仁復·許樟·許植·許燦·許均·秦恒泰·秦恒祜·秦恒喆·秦恒祚·宋在煥·宋有煥·宋兢煥·宋琦煥·宋若煥·宋能弼·宋能直·宋能正·宋能義·李能義·李能愨·李能中·張泰鎭·黃中哲·黃中德·黃中寅·黃中甲·黃中義·黃中道·黃中泰·黃中益·黃中復·黃元夏·黃兢夏·李晩必·李晩玉·李晩璞·李晩珪·李晩齊·李晩忠·李晩恕·李中行·李中洛·李中琦·李中璉·李中弼·李中鍼·李中甲·李中五·李中養·李中殷·李中馹·徐鍾洛·徐周洛·玉文明·玉崑明·玉崙明·玉海明·玉輝明·玉奎明·玉斗明·玉箕明·玉翼明·玉心明·玉章明·玉中明·玉達明·玉河明·玉重明·玉潤明·玉漢明·玉齊明·玉渭明·高大彦·高大胤·高大夏·高大翊·金世稷·金仁稷·金夏稷·裴領源·裴道源·裴聃鉉·裴哲源·安健修·安健寅·安垕·安塾·安·安鐸·洪來獻·洪來萬·洪來吉·洪彦燮·洪永弼·洪永翊·洪重和·洪晉和·洪晩和·洪炳寅·洪益和·洪秉奎·金輝甲·金輝元·李宜時·李宜國·李宜寅·李宜周·李宜燦·李宜豹·李宜仁·李學淵·李珵淵·李範夏·李雲夏·李雷夏·李象夏·具龍書·具命書·具光書·具明書·具樂書·具義書·具好書·具禮書·具遊書·具圓書·蘇永禧·蘇永集·蘇永軾·蘇永轍·蘇永老·魚敬中·魚思澤·慶德輝·崔嶪·崔岌·崔嵩·具光璉·具光璞·具光玉·具光瓊·蔡東輝·蔡東弼·蔡東植·權台淵·權守淵·沈啓夏·沈啓德·沈啓仁·盧應春·盧應和·盧仁·安奎采·安奎大·安奎聖·安奎德·朴壽崑·朴壽馹·朴壽宗·朴壽元·朴壽應·權永植·權永根·權永楨·權永杞·張浩喆·張浩直·張浩天·張浩仁·張浩文·南在魯·南泰魯·南元魯·鄭在燦·鄭文燦·鄭圭燦·鄭昌馹·鄭昌善·鄭昌寅·鄭昌義·鄭昌斗·鄭昌羲·鄭昌昺·鄭昌鉉·鄭昌泳·鄭昌弼·鄭昌殷·李喆益·李喆斗·李喆永·李喆河·李喆和·黃啓龍·黃萬鏞·黃在鏞·黃正鏞·黃守鏞·黃祜鏞·金啓見·金啓昆·金啓陽·金啓遠·金啓鐸·金啓東·尹汝行·尹道行·尹敎行·尹德行·尹義行·尹元行·崔興杰·崔明杰·崔扈杰·崔允杰·李勉承·李好承·李祚承·李祖承·李昆承·李裕承·李源承·李存承·李周璧·李鍾大·李晩簫·許玉·許璿·許璣·許璞·許璉·許珠·許潤·許·洪基周·洪在周·朴齊三·尹致觀·尹致璧·尹致任·尹致道·鄭明鐸·鄭聲鐸·鄭宇鐸·鄭泂·鄭洙·鄭淑·鄭演·鄭沇·鄭泌·趙宗震·趙宗元·趙宗澤·趙宗允·趙宗德·趙宗遠·趙宗植·趙宗運·趙宗大·趙宗恒·趙宗岱·朴周成·朴在成·安潤基·安允基·金福一·金壽一·李正泰·李壽參·李文瑞·鄭載成·鄭載星·鄭載衡·金容龜·金容世·金容一·金容七·金容成·金容九·趙炳八·趙炳寅·宋奎鎭·宋奎宗·宋奎陽·宋奎璧·宋在鎭·宋在一·宋在崗·宋在壽·宋在旭·徐東建·徐東延·徐東殷·徐東淵·徐東國·徐東井·徐東沃·徐東漢·徐東元·徐東洙·徐東根·徐東演·徐東浩·徐東泌·徐東宇·徐東翼·徐東輔·徐東恒·徐東泰·李在夏·李正夏·李行夏·李鍾夏·李郁夏·李敬夏·李庭桂·孫永祈·孫永胤·孫永駿·孫永秀·孫永孝·孫永命·鄭中洛·鄭宙洛·鄭星洛·鄭命洛·柳基正·柳基宅·柳基德·柳基命·柳基萬·朴顯誠·朴顯信·朴顯楡·朴顯杓·朴顯悌·朴顯敬·朴顯濟·徐光協·徐光德·徐光信·徐相奎·徐相斗·秦載錫·秦載陽·秦載德·秦載基·洪景厚·洪德厚·洪厚裕·洪時裕·洪昆裕·洪昌裕·李禮和·李敬和·李文和·李謙和·朴翰翼·朴輔翼·徐相準·徐相揆·徐相德·金震奎·金兌奎·金復奎·金星奎·李鍾必·金洛義·金道周·金道源·金河永·全河宗·金輝一·金輝萬·孫正洛·孫宅洛·孫周洛·張鎭方·張鎭復·張夏圭·安弼淵·安德默·徐相錡·徐在穗·徐在念·徐穆烈·權尙文·權尙秀·洪景祚·洪佑祚·洪錫祚·李永和·李秀和·朴顯定·朴顯必·權明參·權明濬·權明哲·李允夏·李祚夏·徐在亨·徐在元·徐在博·徐在弼·李精浩·李粹浩·徐必大·徐必昌·李錫珩·李錫天·李夏淵·李奎淵·尹秉翼·尹秉應·尹秉文·黃思欽·黃文欽·黃仁欽·黃敬欽·徐光殷·徐光濬·徐光獻·徐光魯·金弼鎔·金弼鏞·李寅暢·李寅曦·李寅華·李寅秉·李寅炳·李寅燦·李寅燮·李寅協·金命商·金斗商·金秀鍜·李秀球·李秀璞·李秀瑀·李秀玉·李秀元·李秀昊·李秀羲·李秀義·李秀仁·李秀利·金在敎·金仁敎·金學敎·金聖敎·金弼敎·金宗敎·金性敎·金道敎·金禹敎·金喆敎·金夏敎·金舜敎·金卨敎·金龍敎·金鳳敎·金鱗敎·金章敎·金驪敎·金宅敎·成永度·成永守·成永道·成永遵·成永矩·成永世·成永海·成永宗·成永泰·成永秦·成永恒·成永謙·成永鎭·成永觀·成永兌·成永剝·成永度·徐龍榦·徐章榦·徐宅基·徐元基·徐光基·徐德基·徐琳基·徐斗基·徐萬旬·徐炳胄·徐炳九·李錫輔·李錫宗·金佐欽·金述榮·金德永·李文龍·李秀三·孫基德·孫基範·孫鳳錫·孫黃錫·權繼一·權衡一·權允一·權聖模·權準模·權益模·鄭彙永·鄭仁和·鄭斗和·鄭志和·鄭雲錫·鄭仁錫·鄭斗錫·楊處根·楊德根·林在翰·林在周·朴宗魯·朴宗奎·蔡欽植·蔡南植·蔡靈植·蔡龜植·鄭南柱·鄭南極·鄭文杓·鄭基杓·鄭啓源·鄭時坤·鄭時敎·鄭時學·鄭儀鎬·金炳三·金炳昊·白海寅·白海範·崔翰東·崔胤慶·申弘祚·申正夏·李德基·李鳳儀·蔣鎭玉·呂玉璨·呂玉成·呂守成·崔南擧·崔尙碧·崔漖·申錫馥·金奉奎·金炳燦·金斗永·呂錫晉·呂錫圭·曺陽復·曺日復·曺進復·曺寅復·曺啓聖·曺啓東·曺啓昌·曺啓哲·曺啓德·朴永周·權明璣·朴永鎬·朴永老·朴永錫·權宗泰·權鍾赫·權得洙·朴永祈·朴永祐·朴永昊·朴永顯·朴友燦·朴東燦·李瑞斗·李瑞心·李瑞璧·李夏淵·徐大烈·徐在璣·朴春伯·朴春翊·朴春泰·朴春益·朴春和·李鍾萬·李鍾千·李敦裏·李敦學·秦恒德·秦恒大·蔡恒重·秦恒儉·韓弘烈·韓道烈·韓性烈·韓宗烈·韓欽烈·蔡周龜·蔡周洛·蔡周永·蔡周祺·蔡周佑·白宗大·白宗旨·白宗時·白宗泰·白宗周·白宗國·南崇朝·南憲朝·南光朝·南宅朝·南海朝·南貞朝·南利朝·南亨朝·南元朝·朴基鍾·李顯述·李憲顯·李信奎·李智奎·李義奎·李仁奎·李昂奎·李世奎·李雲奎·李鼎奎·呂東熙·金載淑·鄭玄愚·鄭善愚·蔡中鎭·許熽·金克銖·金顯銖·李鼎三·金炳鼎·金秉烋·金東根·金有均·權崇淵·李相皐·權相德·金河永·金濟百·金濟萬·朴載祐·申泰祚·姜熙永·李仁敎·李貞敎·孫大永·孫億永·崔彦植·崔震植·李以恭·鄭觀祚·鄭致龍·鄭致鳳·鄭泰鱗·李正熙·李東錫·鄭致大·南秉悌·孫祐永·南薰·尹汝成·朴永煦·李載玄·金在海·金白容·金思極·權勉修·權勉仁·李敏燮·李彦實·李秀實·李能發·李相銓·崔克述·崔勉植·李佐永·李在儉·徐性烈·徐忠輔·徐衡輔·李錫燦·李錫祺·金復永·朴海升·朴心鉉·朴義濬·朴周洛·朴周昊·朴周灝·朴海鶴·朴海羽·鄭周鎬·李相鳳·李鴻逵·許規·許烍·張文相·安景稷·權義浩·鄭琡鎭·柳遠睦·柳耆睦·柳遠睦·李洙行·李洙逵·鄭仁朝·權錫疇·權錫琦·權在正·張驥遠·張亨相·張止睦·李宜夏·李宜祥·金元鉉·金得奎·李相元·趙南運·趙九衍·趙鼎九·趙述模·金德均·金民均·李五周·李學周·李昌周·李基周·李祐周·李亨晉·李亨源·李亨逵·李亨道·李亨學·邊聲遠·邊周遠·邊昌遠·邊行遠·邊升遠·邊應基·邊應德·邊應河·邊應海·邊應運·河大運·河震運·河一運·河淸運·河千運·河聖運·河應運·河昌運·高允謙·高德謙·高有謙·高萬謙·高宅範·高宅龜·高宅鱗·高宅仁·高宅周·高宅基·高春植·高東植·朱時若·朱時聖·朱時獻·朱時昌·朱時遠·朱時行·朱時德·都元洛·都周洛·都夏洛·都宅洛·都基洛·皇甫喆·皇甫羽·皇甫兢·皇甫昌·皇甫珏·文成敎·文承敎·文聖敎·文博敎·文昌敎·文德敎·文進敎·張東奎·張聖奎·張德奎·張聚奎·張天奎·張光表·張光絅·張光植·張光周·辛大成·辛周成·辛學成·辛馹成·申鼎琦·申鼎斌·申鼎泰·申鼎德·申鼎周·申鼎漢·申思鑽·申錫豊·申錫恒·申錫元·申錫益·申泰星·申泰斗·申泰翊·申泰天·李根喆·李根敎·李根洛·李根浩·李根玉·李根百·李根洪·李根遠·權宗璧·權宗玉·權宗敎·李心敎·李轍敎·李範敎·李政敎·李簡敎·李命敎·李章敎·盧世永·盧秉永·盧錫永·盧祺永·盧和永·辛義燮·辛仁燮·辛羲燮·南胤和·南相和·南明和·洪泰善·洪泰元·洪泰運·洪泰寔·洪泰鉉·金仁洙·金秉洙·金宅洙·金元洙·金學洙·李柱鶴·李柱鳳·申鼎源·申錫厚·申錫時·申在五·申皞錫·朴齊鎬·吳世顯·尹光洙·南承敎·李宅善·黃岱鉉·姜濰·李錫琦·愼惟敬·洪·李承九·李彦弼·李泰綸·李中殷·李晩由·金性爀·成永禹·李喆寅·柳漢榮·柳夏榮·柳大榮·柳仁榮·柳世榮·柳敦榮·柳祈榮·黃驥夏·黃馹夏·黃宇鎭·黃啓周·朴桂壽·朴性壽·崔南壽·朴齊珏·朴禎壽·朴浩湯·朴齊鷹·辛漢錫·辛圭錫·辛成洛·辛周洛·辛永洛·權命九·權大辰·柳宗根·宋正欽·朴鳳壽·朴齊兢·朴齊兟·朴齊林·朴齊英·朴汶陽·朴武陽·朴泰陽·朴齊崑·宋寅鐸·趙斗遠·趙希遠·趙泰交·趙鍾應·趙泰嶤·李敎宅·李準宅·李潤秀·李潤鍾·李起鍾·金輝均·朴勝文·金樂訥·金樂敏·金樂天·金萬和·金東和·金正和·張奎煥·權河運·李元敎·洪載璋·鄭致洛·鄭雲洛·鄭星洛·鄭東洛·鄭柱茂·鄭柱八·鄭柱海·李中陽·朴義林·朴義大·朴義贊·朴義洙·朴義泗·權聲鎬·權聲鶴·權聲聞·權聲遠·權德淵·朴芝壽·朴華壽·朴弘壽·尹道鳳·尹章進·尹日進·尹鴻進·尹斗進·琴象烈·琴廷佑·金周德·權應壽·金周燮·金斗燮·金藎根·金薰根·李竝徽·張齊顯·張駿文·張哲文·張敎文·具述祖·鄭泰鎭·鄭泰安·權秉綱·權秉衡·鄭泰國·鄭泰魯·權秉樞·權秉紳·權秉洛·鄭泰東·鄭泰紳·鄭泰恒·權秉柱·權秉銓·鄭仁浩·鄭宅浩·鄭相浩·鄭基浩·權熺·權煥·權燦·鄭養浩·鄭文浩·鄭益浩·權煒·權燻·鄭寔浩·鄭元浩·薜仁燁·薜仁煥·薛仁泰·洪重鎭·洪泰鎭·洪岱鎭·薛仁德·薛仁敎·洪華鎭·洪基鎭·洪河鎭·韓檠·韓集·韓棨·洪東鎭·洪禹鎭·洪宇鎭·洪橋·洪·洪楫·韓道國·韓道泰·韓道觀·洪樞·洪植·洪橽·洪格·韓道熙·韓源·韓道光·韓道燁·洪樸·洪梓·洪杞·高必大·高必達·高必建·高必周·高必昌·金基德·金基浩·金基準·金基國·金基永·高必進·高必格·高必謙·高必讓·高必成·李郁成·李虞成·李玉成·李鳳成·金基穆·金基馹·金基泰·權龍河·權文欽·金佑周·權應河·權應海·權應錘·權應稷·權應龍·權大玉·權大珪·權大明·權大煥·權大德·權大用·權大遠·權大熙·李能大·李能泰··李能熙·李能晩·李能熟·李在範·李在衡·李在舜·李在中·李在德·李在性·李在善·李庸久·李孟久·李思久·李德久·李必久·李善久·李命久·李明久·李凝久·李定久·李鼎久·朴鍾大·朴鍾洪·朴鍾鼎·朴鍾洛·朴鍾斗·朴龍秀·朴鍾萬·朴耆秀·朴鍾周·朴鍾億·李潤海·李潤河·李晩春·李晩學·李宗殷·李宗夏·李宗卓·李宗國·韓在渭·李洛東·韓大緯·申永昊·朴義鐸·宋相宅·宋相洛·宋相王·宋文欽·宋泰欽·宋庭欽·宋正欽·宋寅鐸·李敏欽·李敏德·李敏政·李敏學·李敏性·李敏道·李敏守·李敏行·李敏敎·李敏常·李敦恒·李敦常·李敦久·李敦德·李敦行·李敦儉··李敦秉·李敦忠·李在潞·李在璜·崔鋥·南有馥·黃啓德·任箕鍾·李麒榮·權永復·鄭文佑·李能昇·李舜久·孫秀楨·蔣瑞坤·蔣祺源·孫相旼·李宇晟·李壽元·李世默·李綏永·南有洙·朱永浚·鄭熙洛·崔昺壽·崔德壽·鄭來淵·權擎運·李秉熙·李尹祥·李尹瑞·南有貞·崔正秀·崔邦秀·李奕周·韓樂天·李能鎖·李能璇·孫晉銑·孫冀永·李淵權·李集亨·權定魯·崔鉉祥·崔濟顯·崔容壽·任曦宰·金在河·孫晉洙·朱陽奭·朱陽運·鄭宅濂·黃文碩·柳文周·崔晩善·崔敬守·白南壽等疏曰,伏以臣等,俱以草野賤品,名係儒籍,所誦習者,儒敎也,所尊慕者,儒賢也,所依歸者,儒宮也。先王之所以建學造士,陶鑄治化者,卽是具也,先正之所以倡規設敎,啓牖後人者,卽是道也,後學之所以奉承君師之敎而自勉於藏修講誦之業,以爲王國賓興之本者,卽是物也,外此無他術也。世級漸降,風敎寢微,俗學末藝,雖未能一遵古制,而尙可以從事於鄕序黨塾之間,服儒服而行儒行,是臣等之職分,然耳。方今聖明在上,治敎隆洽,其礪世磨鈍之方,日有望於崇道作人之化,而乃者,我殿下,慮末俗之滋弊,懲濫祀之猥穰,申降嚴旨,一倂毁撤,固知聖慮周詳,損益因時,有此不得已之處分。然竊伏惟念列聖之所以尊尙先賢,命祀典而釋牲幣也。如是其至隆,勸奬髦士,頒經籍而廩學田也。如是其至厚,而今乃一朝而遂廢,使屢世虔奉之靈,無所捿托,帀域冠襟之流,無所遊息,則吾道之正脈,墜矣,國家之元氣,索矣。臣等聚首驚凜,出入傷衋,而第惟天道之霜雪雨露,無非敎也。闔闢有漸,變通有時,無往而不復者,乃自然之常理。故頃於辛未夏,嘗一冒昧號籲,冀徹宸嚴,而天門夐,微悃莫暴,荏苒而遂止者,已有年于玆矣。臣等敢謂朝家之爲此擧也。豈不以爲蠲弊警頹之方,而卽此十年之間,未見其驗,無補於公家,無益於生民。以至軍府之用,鄕邑之政,無一便宜,而日見風俗頹破,名敎紊亂,蕩然無復維持防範之道,學政之關於治化,不待久,遠而斯可以立見矣。臣等,抱積鬱之忱,懷莫訴之恨,前日周旋於罇俎禮法之地者,老者已死,存者已老,將至於日遠而月忘。故玆敢千里進前,請一言而死。惟殿下,留神澄省焉。臣等,伏見當日判下曰,三代之時,未有書院,夫書院之名,雖出於後世,而其制則實始於三代隆盛。有郊野小學之宮,有黨家庠塾之規,而其祭法曰法,施於民則祀之以死,勤事則祀之以勞,定國則祀之能捍,大亂則祀之能禦,大菑則祀之樂祖瞽宗之祭。不獨太學爲然,而里塾之左右師,莫不受其氣類之享,所謂鄕先生歿,而可祭於祀者,是也。降自漢唐,祭義益備,考諸圖誌,班班可見,而逮夫有宋之肇興也。丁一治之會,因南唐之舊,而爲書院尊祀先賢之制。名臣碩儒之可爲師表者,所在立祠,濂·洛·關·閩傳道之大賢,則無邑無祠,或一邑屢設,如建寧之有朱子兩書院,而竝皆欽降祝文,著爲令式,至于皇明,尤有盛焉。表表見於一統志者,指不勝僂,而其記閩中之學,則曰十步一庠,五步一塾,其時學舍之不厭其多也,蓋若是矣。洪惟我國朝,以道爲治,聖神相繼,敎化休明,眞儒輩出,道術丕闡,制度典章,一倣中華,而命祀之典,造士之規,燦然大備,書院之興,始於嶺南,遍於八域,而其所以尊祀者,皆社稷之元臣,儒林之宗師,亦有忠烈殉國之士,風節勵世之倫,雖流澤之垂世,有久近,功利之及人,有淺深,而皆後學之所當欽崇,朝家之所當褒異者也。故或特命立祠,或因士林陳請,或私自腏享而不之禁,自恭憲盛際,歷宣·仁·孝·顯之世,風敎四達,內自畿甸,外薄海堧,莫不有學。數百年間,雖鄕曲之士,各有尊尙,各述源流,而其本領,則一皆依歸於儒門,所宗者,濂·洛·關·閩之學也。所習者,道德仁義之說也。無有左道異說,浸淫之端,則斯豈非書院作興之方,皆有成法而然耶?且以嶺南而言之,當大東休明之會,而名世之賢,應運而作,前朝隮廡之四賢,本朝倡道之群哲,皆環一道而挺生焉。以鄒·魯之稱,重於一國,而其建院設敎之法,實先師文純公臣李滉所定也。列邑,倣而行之,區域所分,皆有尊奉之地,而敎化所及,竝被奬勵之典,表章之寵,歷世愈隆,亦有未及陳請,而自爲腏享者,其品式禮數,備簡雖殊,而有補於風敎,則固無間矣。遺老宿師之所敎授,新進後生之所誦法,必於是而觀感焉。雖此影響寢寂之日,而禮制文物,猶有可徵者,且其所謂院規者,守謹拙之遺法,遵質朴之舊制,入院之士,雖非古者比之登瀛之選,而類多鄕黨自好之士,則夫焉有滋弊貽害之端哉?猗歟盛哉。我正宗大王,褒美嶺南之敎曰,湖山鄕社之間,講誦相聞,家家詩禮,人人程·朱,又以邪敎之獨不染於嶺南,親綴雲章,致侑先正之廟,齎降御題,特施賓興之典,聖意之如是惓惓者,誠以先賢啓迪之功,猶有遺澤,而後人風勵之道,自有其方故耳。詩曰,不愆不忘,率由舊章,傳曰,親賢樂利,沒世不忘,殿下之所繼述者,先王之成憲也,臣等之所奉守者,先王之寵典也。夫法無久而不弊者,變而通之,亦隨時之宜也。近來儒風,不競,俗尙頹靡,講習之規,寢弛,而往往爲閒漫之徵逐,禮讓之風,或乖,而斷斷爲是非之爭辨,是不但儒林有識之所憂歎,而亦聖主之所當警勵者也。其矯革更張,豈無其道,而今乃至於一切毁掃,所在蕩然。臣等,撫己循省,臨淵集木,方自訟自咎之不暇,而第以爲書院之士,果有生弊之端,則是罪在於儒生也。其所祀之先賢,非有過也,而今不問儒生之罪,先去秩祀之重,有若罪在於祠院者,無乃過歟?嗚呼,卽今祠院旣撤,鄕邑蕭條,絃誦之聲,寂然無聞,揖讓之容,愾乎莫見,禮器學田,沒入公府之鬻賣,聖經賢籍,倂歸坊曲之抛棄,人文入於晦塞,士氣折於邱墟。讀法有規,而衣冠無一席之序坐,兩丁時至,而蕉荔無一豆之伸誠,所可見者,惟破礫殘礎,茂草寒煙,慘目而傷心而已。此豈治世之好氣像耶?神人失所,幽鬱干和,水旱疾疫,亦有感召之理,臣等,雖未敢仰質玄造,而不可謂今日之無其兆也,尤不亦懍懍矣乎?雖然,天道十年而一變,人情久鬱而必伸,今如蒙殿下之廓揮乾剛,亟賜反汗,下懇惻之敎,申復設之令,使之立棟宇於遺墟,陳俎豆於先賢,重返我三百年禮義文物之聖敎,則轉移之間,王化風行,指顧之中,衆志雷歡,聖朝太平萬世之休治,可拭目而覩也。臣等,亦當洗心滌慮,改舊圖新,服儒服入儒宮,勖儒術而敦儒行,以報答大聖人如天無極之洪造也。臣等,無任僭越戰兢激切懇祈之至,謹昧死以聞。省疏具悉。此豈遽議之事乎?爾等退修學業。
戊寅正月二十五日午時,上詣仁政殿。大王大妃殿舟梁六十年,親上致詞箋文表裏陳賀入侍時,行都承旨趙寅熙,行左承旨洪遠植,行右承旨尹泰經,左副承旨金奎弘,右副承旨曺殷承,同副承旨朴瑄壽,記事官申箕善,假注書姜友馨,別兼春秋尹相萬·洪承憲,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·金永壽·李鎬翼·尹用求·金興均,直閣趙同熙,檢校待敎李載兢·洪淳馨·閔泳翊,校理洪鍾運,修撰鄭元夏,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調閔謙鎬,副提調趙寅熙進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。出傳敎仍出協陽門,由肅章門,詣仁政殿降輿所,通禮跪啓請降輿,上降輿,通禮跪啓請執圭,寅熙進圭,上執圭,宗親文武百官,入就位。寅熙曰,對擧承旨,以何承旨爲之乎?上曰,右副承旨爲之。通禮導上詣版位北向立,通禮跪啓請鞠躬四拜·興平身,上行四拜禮,宗親文武百官,皆行四拜禮,通禮跪啓請搢圭,上搢圭,跪,代致詞官,讀致詞訖。承文院都提調金炳國,捧致詞函·箋文函,以次跪授瑄壽,瑄壽,以次跪受以進,上以次受之,以授瑄壽。瑄壽·殷承,以次跪受,還置於案,濟用監提調趙成夏,捧禮物函,以授瑄壽,瑄壽跪受以進,上受之,以授瑄壽,瑄壽·殷承,跪受,還置於案,通禮跪啓請執圭,上執圭,通禮導上詣祗迎位。瑄壽·殷承,捧致詞箋文禮物函,各置於龍亭,由正路出,通禮跪啓請鞠躬,上鞠躬,過後,上平身。仍釋圭,寅熙受圭,上入小次,瑄壽·殷承,隨龍亭詣大王大妃殿閤門外,捧致詞箋文禮物函,傳授尙傳,以入,還至殿階,通禮跪啓請出次,上出次,通禮跪啓請執圭。寅熙進圭,上執圭,通禮導上詣版位,通禮跪啓請鞠躬·四拜·興·平身,上行四拜禮,宗親文武百官,皆行四拜禮,通禮跪啓請禮畢,仍請釋圭。上釋圭,寅熙受圭,上入小次,陳賀時至,通禮跪啓請出次,上出次陞座。寅熙進前奏曰,百官今當就位出標信,開作門,何如?上曰,以已下標信,擧行,可也。通禮跪啓請執圭,寅熙進圭,上執圭,贊儀唱鞠躬·四拜·興·平身,宗親文武百官,行四拜禮,仍跪,代致詞官,讀致詞訖。贊儀唱俯伏興·四拜·興·平身,宗親文武百官,皆行四拜禮,瑄壽,臨階西向立,稱有敎。贊儀唱跪,宗親文武百官跪,宣敎官副司果金德均,宣敎訖。贊儀唱俯伏·興·四拜·興·平身,宗親文武百官,行四拜禮,贊儀唱跪,搢笏三叩頭,宗親文武百官跪,搢笏三叩頭。贊儀唱山呼,宗親文武百官,拱手加額曰,千歲,山呼曰,千歲,再山呼曰,千千歲。贊儀唱出笏,俯伏·興·四拜·興·平身,宗親文武百官,出笏行四拜禮,宣箋目官,宣箋目訖。贊儀唱跪,宗親文武百官跪,宣箋官宗府正洪大重,宣箋訖。贊儀唱俯伏·興·平身,宗親文武百官,俯伏興平身。典禮跪啓禮物請付攸司,通禮跪啓禮畢,領府事李裕元,領敦寧金炳學,判府事洪淳穆·李最應,右議政金炳國進前奏曰,今日盛擧,聖孝彌光,侵早勞動,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,連爲太平乎?上曰,安過矣。仍敎曰,今日日氣甚好矣。裕元曰,日氣果甚淸佳矣。上曰,近日頗有旱意,得無害乎?裕元曰,稍有旱意,而別無害矣。上曰,當此解氷之時,雨來,則甚好矣。裕元曰,堅氷姑未盡消,而雨必時若矣。上命大臣先退,通禮跪啓請乘輿,上乘輿,由仁政門·肅章門入協陽門,奎弘請出標信解嚴。上入宣化門還內,諸臣以次退出。
上在昌德宮。停常參·經筵。
藥房副提調趙寅熙啓曰,親臨受賀,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
趙寅熙啓曰,行右承旨尹泰經,右副承旨曺殷承,同副承旨朴瑄壽,今日不爲仕進,竝卽牌招,何如?傳曰,允。
金奎弘啓曰,明日大駕詣景祐宮入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
以大司諫李熙準,獻納李範祖,正言南秉文,執義奇禹鉉,掌令柳宗植·李載允牌不進罷職傳旨,傳于金奎弘曰,只推。
以親上致詞箋文表裏及陳賀時,各差備官以下別單,傳曰,進表裏濟用提調趙成夏,熟馬一匹賜給,捧表裏判官李容晢,主簿金炳治,左通禮李肇信,右通禮吳尙鉉,捧箋文官禮曹佐郞盧德龍,香官朴壽昌,各兒馬一匹賜給,展敎官兵曹佐郞李明源·吳仁泰,展箋官兵曹正郞崔奭奎,禮曹正郞柳龍䤴,致詞箋文陪進官校檢崔鼎獻,階下典儀黃觀周,東西唱引儀方漢哲·李時泓,宣箋目官假引儀李時庠,正書忠義李挺翼,代致詞官兼引儀金鏞賢,各上弦弓一張賜給,致詞官權知承文院副正字崔在澈,陞六,贊儀李奭鎭,外職除授,寫字官金在儉,六品職待窠擬入,金仁鏞,直付實官,待窠陞實,其餘寫字官·畫員·奏時官·員役·樂工等,竝依判下施賞。
傳于金奎弘曰,大臣·政府堂上引見。
以司謁口傳下敎曰,南關王廟楹聯,自本所造揭矣。今番驚蟄祭享祭文中告由,句語添入事,分付。
以司謁口傳下敎曰,東南關王廟親書楹聯刻役時,訓將趙寧夏,以前都統使進去監董,而使之從便往來事,分付。
金奎弘啓曰,假注書姜友馨,有身病,勢難察任,今姑改差,何如?傳曰,允。
姜友馨改差,代以李義甲爲假注書。
傳于金奎弘曰,都承旨·左承旨·左副承旨外,承旨竝許遞,前望單子入之。
傳于金奎弘曰,吏兵批別歲抄點下者,依例捧傳旨。
金奎弘啓曰,行都承旨趙寅熙,藥院進,行左承旨洪遠植,式暇出去,右承旨·右副承旨·同副承旨未差,院中只有臣一人,伴直無人,行都承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金敬均·洪鍾大·朴容大落點。
傳于金奎弘曰,明日出宮內門路,以協陽門爲之。
金奎弘,以吏曹言啓曰,西學敎授曺寅承,以其身病,呈狀乞遞,改差,何如?傳曰,允。
又以兵曹言啓曰,明日動駕時,本曹堂上守宮及侍衛,當爲備員,而參判南廷益,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以趙熙一爲兵曹參判。
金奎弘啓曰,臣吏兵批兼進之意,敢啓。傳曰,知道。
有政。吏批,行判書金炳德,參判李淳翼,竝牌招不進,參議嚴世永進,右承旨金奎弘進。以吏批言啓曰,行判書金炳德,參判李淳翼,竝牌招不進,小臣獨政未安,何以爲之?敢稟。傳曰,只出緊任。以李敎夏爲副應敎,金德均爲禮曹參議,金晩植爲宗府正,朴瑄壽爲同義禁,申正熙爲春川府使,學諭單吳鼎權。前承旨朴瑄壽·曺殷承,今加嘉善,副司果金德均,宗府正洪大重,已上今加通政加資事,承傳。
兵批,判書閔謙鎬病,參判趙熙一未肅拜,參議朴海哲病,參知韓在絢進,右承旨金奎弘進。以張益豊爲龍媒僉使,明安植爲修仁別將,同知單鄭聖泰,僉知二單李冕榮·鄭寅觀,護軍尹泰經·南廷益·朴惇壽·曺殷承·朴瑄壽,副護軍李在敬·金永穆·金德均·洪大重,副司直李國淵·李敦煜·金晩植·尹致聃,以上竝單付。
傳于金奎弘曰,見窠皆令差出。
吏批,再政。以李裕承爲大司成,南肅熙爲西學敎授。
傳于金奎弘曰,安東府使有闕之代,輔德李載完除授。
吏曹,安東府使單李載完除授事,承傳。
傳于金奎弘曰,安東府使李載完,谷山府使金綺秀相換,
傳于金奎弘曰,輔德有闕之代,前望單子入之。
金奎弘,以吏批言啓曰,侍講院輔德李載完,安東大都護府使除授事,命下矣。前任成川府使方在解由未出中,何以爲之?敢稟。傳曰,勿拘。
傳于金奎弘曰,兼司書有闕之代,前望單子入之。
金奎弘,以都摠府言啓曰,明日景祐宮動駕敎是時,侍衛寶劍守宮,當爲備員,而都摠管南廷順,副摠管金學初·朴承儒,俱有實故,都摠管尹滋承,副摠管洪淳大·徐兢輔,有實病,趙羲豊·李文永在外,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以鄭基會·李會正爲都摠管,洪祐昌·南一祐·趙熙一·吳晉泳·鄭雲龜·李冕熙爲副摠管。
金奎弘,以禮曹言啓曰,卽接京畿監司尹滋悳移文,則以爲,喬桐府鄕校聖殿鋪陳,年久破傷,將以今春釋菜,兼告修改告由,移還安祭香祝,自本曹啓稟下送云矣。喬桐府鄕校聖殿鋪陳,今春釋菜,當爲兼告修改告由,移還安祭,香祝,卽令該司,照例磨鍊下送,而祝文中,措辭撰出事,一體分付,何如?傳曰,允。
又以兵曹言啓曰,在前自曜金門·景祐宮展拜時,廣智營·西營入直軍各二十名除出,都統使率領,除旗鼓,只率前排,曜金門外,設布帳,外排立矣,今番則何以爲之乎?敢稟。傳曰,依此爲之。
又以兵曹言啓曰,明日動駕時,入直禁軍等別將,當爲率領侍衛,而禁軍別將李邦鉉在外,不得擧行,以一番羽林衛將李鍾懿,使之兼別將擧行,何如?傳曰,允。
又以兵曹言啓曰,來朔入番騎兵,今二十七日,當爲點考,而動駕相値二十八日退行之意,敢啓。傳曰,知道。
戊寅正月二十六日申時,上御熙政堂。大臣·政府堂上引見入侍時,左副承旨金奎弘,記事官申箕善,事變假注書康鴻擧,記注官尹善柱,別兼春秋金羽均,右議政金炳國,行知訓鍊院事李景夏,行吏曹判書金炳德,左參贊金翊鎭,右參贊洪鍾雲,刑曹判書鄭基會,禮曹判書趙寧夏,知三軍府事金箕錫,兵曹判書閔謙鎬,同知三軍府事趙羲復,校理洪鍾運,持平李秉緯,以次進伏訖。上曰,史官分左右。炳國進前奏曰,春寒惻惻,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,産室設廳,彌月將屆,本支百世,歡祝無疆,進御之節,何如?上曰,一安矣。炳國曰,世子宮氣度,連爲太平乎?上曰,安過而微有感滯,今則少差矣。炳國曰,似緣日候乖宜而然,則不受外風,自當遄復,區區下情,以是伏祝。上曰,春日不調,易致感祟,而今亦不使出外矣。仍敎曰,次對爲之。炳國曰,臣之據所匪據,歲已五計于玆矣。竊計五六十年來,先輩長德之處是任也。或一二年而去,或三四年而去,至若一連五年,蓋絶無而僅有,有輒苦辭力懇而去,此非便文自營而然也。上之所以許免者,均勞逸也,下之所以丐解者,勵具瞻也。夫以臣至不肖甚無似,其於趨走承佐去處,究厥報效之有無,中外評騭,固已森如,而雖以忝叨之歲年言之,遲而又久,有過乎先輩長德,則拚廉冒恥,此孰甚焉?古人所云卽臣自忖自思,亦不能自恕,敢望天下之恕臣者,先獲臣情事也。臣於黃扉宣麻之初,苟有一半分分曉,蔡謨之三年不出,鄭䋜之一出旋免,尙可幾焉,而迷劣莫之辨,荏苒光陰,迄于今懷祿固位而止,有臣如此,彼相焉用,臣之今始告去,誠亦晩之又晩矣。若復因其晩而滋益其晩,則中書莫盛之事,又將緣臣而壞了無餘,是豈臣可已而不已者乎?前席體嚴,不敢張皇,惟曲賜憫恤之是顒是祝,劃行斥黜,以全微諒焉。上曰,卿與元輔,同心寅協,匡予不逮,今五年于玆矣。元輔纔許西樞之閒,伊後庶務之稽滯,意謂卿必當一倍硬着,今乃逡巡退讓,有此辭巽之擧,予豈不悃然失圖乎?更勿以此相聞,益殫弘濟之責,區區深望焉。出擧條上曰,今以批旨詳諭,而如此之後,不可一向辭巽,積滯之務,須爲聽理也。炳國曰,旣承批旨,又承下敎,固當仰仰體聖意,而如臣無似,其何以承當乎?只切悚悶。上曰,予旣如此,卿亦承順,然後君臣上下,可以相孚,君臣之間,以義爲貴,義者意也。何不諒予意耶?從速視務,是望也。炳國曰,臣才識淺短,萬難堪承,俄有所冒悚丐免矣。連承下敎之如是隆重,何敢不奉承,而恐有僨誤之慮萬萬惶懍矣。上曰,安有僨誤廟務之理乎?炳國曰,近有旱憂,今則似有雨意矣。上曰,從速得雨,則幸矣。炳國曰,東作將近,農家待雨方切矣。上曰,今日最可憂者,旱意也。炳國曰,昨冬畿內,則頗旱,而外道則聞多壯雪云,果然則甚幸,而春雨尙遲,是所憧憧。上曰,外邑之雪,可喜,而畿內之事,甚可憂也。炳國曰,遠近均霑,然後可占大有,而今雖得雨,亦未晩矣。上曰,固所深憂,而今亦未晩乎?炳國曰,然矣。上曰,國計甚爲難絀,今年則各別申飭,稅船,使之從速上來,可也。炳國曰,昨冬前領相,以稅穀申飭事,有所筵奏,至於三懸鈴行會於各道,則其後安敢不惕念擧行,而今亦稅船之過限不來者,甚夥,又不得不申飭,然後事可紓矣。上曰,今則一時爲急,廟堂爲先申飭,可也。炳國曰,都下則惟以各道上納,爲經用,而每每愆滯,以致狼狽,寧不可㦖乎?上曰,然矣,而今年則稅船,無異三度往來矣。炳國曰,今年則事勢如此,而竊聞外道守令之言,則年前大歉之餘,沿海各邑之民,流離渙散,十室九空,宿欠新逋,散徵於留在之民,其勢可悶。雖以田畓言之,人力不足,多未得農作,因此而有民間之未收,而雖已收者,不無該色從中作奸之弊。又有船主·沙格輩偸弄之弊,故前領相,到底申飭,至於道臣越俸,守令拿勘,而終始掣肘,以致愆滯,正供不上,則何以支用乎?今承飭敎,謹當各別關飭矣。上曰,今則越俸與拿處,視若尋常,有似全不動念者矣。炳國曰,屢承飭敎之下,何敢不惕勵而擧行之?若是漫漶,亶由紀綱不嚴,下屬趨利者,則不能董飭之守令,容有稽忽之責,而道臣則豈無奉承之心?但從中作奸之弊,層生疊出,以致如此矣。上曰,前則不然矣。今聞京船,雖下去,而外邑不爲輸給稅穀云,此弊不可不革也。炳國曰,臣待罪舟橋司時,每以稅船之過限不來,令舟橋領將,査實,則船發久矣。追後聞之,則守令則以爲船不趁來,船主則以爲穀不出給,程途旣遠,難於査實,發關探其委折,則往還之間,已爲氷泊而互相推諉,往往如此,故其時嚴防,不無其效矣。況承下敎,而嚴飭,則自下豈無禁斷之道乎?數三十年來,奸僞日滋,利之所在,不畏法紀,轉益甚焉。究厥罪狀,憤歎極矣。此不可不痛禁,乃已也。上曰,守令雖爲出給,而下屬,從中作奸,船主,稱以不受,無難愆滯,寧有如許道理乎?炳國曰,列邑固宜以本色出給,而船主急於牟利,捧錢而來訪,貿於穀賤之處,以致中間逗遛,畢竟欠縮,尤可駭痛矣。上曰,下屬輩,趨利,而不畏刑法,利之一字,爲弊至此矣。炳國曰,的知故犯,利之所在,無所顧忌矣。上曰,當百錢時,一邊用律,一邊私鑄,其趨利果如此矣。炳國曰,潛賣亦一律,而乘危涉險,惟利之求,可謂全無良心矣。上曰,苟有人心,寧有是也?無人心而惟利是趨,誠可寒心矣。炳國曰,然矣。上曰,非徒稅米,各司上納錢木布,亦多愆滯之患矣。炳國曰,每有愆滯,而以木布言之,亦以代錢收捧,民間該色,中路牟利,以充其欲,故自然延拖,歇價所買,亦不堪用,以錢言之,不爲直馱,付換而來,其或不實而退換,則遲滯之弊,種種有之,且自本處,該色之偸逋,亦復不少,米木錢,都是利之所在,故百奸日生,無弊不滋矣。上曰,令各營各司,申飭列邑,可也。仍敎曰,近日所急者,稅船,每切憧憧矣。炳國曰,竊計戶惠廳各營一年出入之數,若趁期上來,則非徒經用之恒足,亦當漸有儲蓄,今若到底申飭,使無愆滯,則儲蓄雖不可遽議,而目前用度,似可排比矣。上曰,大臣就座。奎弘曰,諸宰奏事。景夏曰,無可奏之事矣。奎弘曰,臺諫所懷奏之。秉緯進前奏對,奎弘曰,持平李秉緯奏對之際,有所倒錯,乖損臺體,事甚未安。推考,何如?上曰,依爲之。出擧條秉緯出伏楹外,避嫌。奎弘傳奏曰,臣言議風采,本不合於淸朝耳目之任,猥登前席,有所做錯,至有承宣問備之擧,滿心悚恧,無地自容,以此情踪,何敢晏然臺次乎?請命遞斥臣職。上曰,勿辭,亦勿退待。出擧條秉緯進前,上曰,臺諫何鄕人乎?秉緯曰,臣居忠淸道溫陽地矣。仍奏曰,新除授持平李敦煜,時在慶尙道安東地,請斯速乘馹上來事,下諭。上曰,許遞。出擧條秉緯曰,伏以有嘉謨告后,臣子之誠,不以人廢言,聖主之德,伏念臣雖愧瑣瑣庸陋,思效區區愚忠,竊伏覩我殿下,以上聖姿,做無爲治,睿念從容合道,盛德蔑以更加。然而虞舜之朝而有賡載之戒,成周之際而陳卷阿之詩,此其所以爲虞舜成周也。見今和煦方舒,淸讌有暇,在治忽於方冊,克勉乾惕之工,勤顧問於臣隣,益軫晉接之念,孜孜乎陰惜禹寸,進進焉日新湯盤。夫如是,則興多士於譽髦濟濟,王以之寧矣。囿群生於熙皥,蕩蕩,民無能名焉。庶幾五帝復覩於今,罔俾三王專美於古,伏願殿下,懋哉懋哉。上曰,所陳當留念矣。出擧條奎弘曰,玉堂所懷奏之。鍾運曰,臣以新進末學,才識淺短,濫叨匪分之職,方切愧懼交中,豈敢以論思自居?第其芹曝之忱,亦有所不能已者,竊念古昔聖王治法政謨,致隆於上,莫不專藉乎典學一事。故書著厥修乃來,詩稱緝熙于光明,修之則有來,緝之則有光,此蓋時敏之功,月將之效,所由發也。顧今歲籥載新,春晷漸舒,日開講筵,無或間斷,經經緯史,溫故知新,浚其源而輔其志,措諸政令事爲之間,則大業可富,盛德可新,而使斯民涵育至澤,克臻郅隆之治矣,伏願深留聖意焉。上曰,所陳當留念矣。出擧條奎弘曰,今日賓對,諫院無一人進參,事甚未安。違牌諸臺,竝推考,何如?上曰,依爲之。出擧條上曰,禁御兩營軍哨,名存實無,此不可不釐正矣。炳國曰,禁御兩將,旣已登筵,使之進前,似好矣。上可之。箕錫·羲復進前,上曰,不爲完哨,名存實無,此不可因循矣。箕錫曰,五哨雖有其名,每哨軍額,多有欠縮,常不滿一百二十五名之數,其在師律,誠未穩矣。上曰,然矣。雖減哨數,期成完哨,使之名實相孚,可也。羲復曰,謹當出外議處矣。上曰,或各色軍中釐正添補,亦無不可矣。仍敎曰,大臣曾經將任,軍哨之弊,似當稔知矣。炳國曰,兵在精不在多,名爲幾哨而實不滿數,誠不可不釐正矣。箕錫曰,五哨中減一哨,則四哨可完其數,而前左中右後五哨中,未知當減何哨,而講當就議廟堂,別單稟定矣。上曰,前此都監,有別單之例矣。炳國曰,今承下敎,兩將臣,必當善爲釐正矣。臣待罪訓局時,欲爲完哨,而庫直·書員輩,亦在其中,故每多掣礙,竟未能矣。上曰,然矣。軍兵或差他任,則未滿其數矣。哨不滿數,則以他色軍充之,所以不得精實矣。炳國曰,名爲幾哨,而實無完哨,下敎至當,我國軍務,全是生疎矣。上曰,近來洋倭出入之後,雖或留心於此,其前則武備,可謂全闕,我國,何爲疎略於武備乎?炳國曰,祖宗朝右文之化,隆洽,無事乎武備,而近日則洋倭通行,天下,此乃氣數也。上曰,實是氣數也。炳國曰,彼夷,旣以水路通行,則山川險阻,亦不可恃陰雨之備,固不可忽也。上曰,史官就座。仍命大臣先退,又命退諸臣,以次退出。
上在昌德宮。停常參·經筵。
展拜還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿遣承旨問安。答曰,知道。世子宮遣宮官門安。答曰,知道。還宮後,藥房·內閣·政院·玉堂口傳問安。答曰,知道。
朴容大啓曰,行大司憲徐堂輔,執義奇禹鉉,掌令柳宗植·李載允,持平李秉緯呈辭,一員未差,監察茶時之意,敢啓。傳曰,知道。
趙寅熙啓曰,今日動駕時,承旨當爲備員,而左副承旨金敬均,時在春川府任所,同副承旨洪鍾大,時在安東府任所,何以爲之?敢稟。傳曰,竝許遞,前望單子入之。
承旨前望單子入之,朴定陽·洪萬植落點。
輔德前望單子入之,朴定陽落點。
傳于趙寅熙曰,承旨有闕之代,前望單子入之。
承旨前望單子入之,李鎬翼落點。
趙寅熙啓曰,今日動駕時,承旨當爲備員,新除授右副承旨李鎬翼,同副承旨洪萬植,竝卽牌招,何如?傳曰,允。
李義甲有頉,代以朴斗陽爲假注書。
傳于金奎弘曰,侍衛軍兵毛具,從便爲之。
傳于洪萬植曰,今二十九日,毓祥宮·延祐宮·宣禧宮當展拜矣,該房知悉。
金奎弘啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
洪萬植,以侍講院言啓曰,新除授輔德朴定陽,卽爲牌招察任,何如?傳曰,允。
兼司書前望單子入之,鄭元夏落點。
傳于朴容大曰,擧條遲滯之中官金錫勳,推考。
洪萬植,以弘文館言啓曰,新除授副應敎李敎夏,卽爲牌招察任,何如?傳曰,允。
又以禮曹言啓曰,大王大妃殿舟梁六十年,祗告廟·社,頒敎中外,此誠國家莫大之慶,設科取士,乃是應行之事,今番慶科,以何科設行,而以何間擇吉乎?敢稟。傳曰,除初試,合設於今番庭試。
又以承文院言啓曰,月食已過,回咨依例撰出,付撥下送灣府,傳給鳳城,轉致北京之地,何如?傳曰,允。
又以奉常寺都提調·提調意啓曰,祭享所用春等中脯,今月二十七日始造之意,敢啓。傳曰,知道。
金奎弘,以兵曹言啓曰,今正月二十九日,大駕詣毓祥宮·延祐宮·宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領,爲先廂,禁營步軍三哨,兩營騎士各一番,摠戎使率領,爲後廂,禁軍三番,隨駕,別抄軍一哨,領付中央陣,餘軍留營留陣,置之。
又以都摠府言啓曰,再明日動駕敎是時,侍衛寶劍守宮,當爲備員,而都摠管鄭基會,副摠管李冕熙,俱有實故,李炳敎·韓弼敎有實病,吳晉泳有拘忌,一員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
又以禁衛營言啓曰,本營中軍趙羲豊,身病甚重,勢難察任,今姑改差,何如?傳曰,允。
戊寅正月二十七日巽時,大駕詣景祐宮展拜,入侍時,行都承旨趙寅熙,行左承旨洪遠植,右承旨金奎弘,左副承旨朴容大,右副承旨李鎬翼,同副承旨洪萬植,記事官申箕善,假注書朴斗陽,別兼春秋金羽均·尹相萬·洪承憲·金學洙,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·金永壽·尹用求·金興均,直閣趙同熙,檢校待敎李載兢·洪淳馨·閔泳翊,校理洪鍾運,修撰鄭元夏,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調閔謙鎬,副提調趙寅熙進前奏曰,侵早勞動,聖體,若何?上曰,一樣矣。仍出協陽門,由肅章門·進善門,出曜金門,詣景祐宮齋室前,通禮跪啓請降輿,上降輿入齋室後,問安勿爲之事下敎,展拜時至,通禮跪啓請出次,上出次。通禮前導詣西神門內版位,贊儀唱鞠躬·再拜·興·平身,上行再拜禮訖,通禮前導。上詣誠一軒版位,贊儀唱鞠躬·四拜·興·平身,上行四拜禮,陞詣軒內,命閣臣展奉。純祖大王·翼宗大王御眞奉審訖,由夾門出。領府事李裕元,領敦寧金炳學,判府事洪淳穆,判府事李最應,右議政金炳國進前奏曰,今日晴佳,侵早勞動,聖體,若何?上曰,一樣矣。上曰,日氣雖佳,而甚旱矣。裕元曰,至驚蟄時,則似有雨澤矣。上曰,大臣先退。仍還入齋室,傳曰,南延君祠宇,遣都承旨看審以來。出傳敎傳曰,豐恩府院君內外祠版,遣都承旨看審以來。出傳敎以司謁口傳下敎曰,景祐宮修理,依前擧行事分付。還宮時至,通禮跪啓請外辦,上出次,通禮跪啓請乘輿,上乘輿,還由出宮門路,入曜金門·進善門·肅章門,入協陽門,至宣化門外,奎弘,請出標信解嚴。上還內,諸臣以次退出。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪萬植啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
兵曹口傳政事,以姜蘭馨爲都摠管,李世宰·朴瑄壽·曺殷承·朴惇壽·金在獻爲副摠管。
兵曹,以李冕熙爲禁衛中軍。
朴容大啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,一員未差,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于朴容大曰,只推。
傳于洪萬植曰,明日出宮內門路,以協陽門爲之。
洪萬植,以議政府言啓曰,道臣之春秋行部,所以省耕斂也。其在補助之義,有不可一往抛寘,而第於歉荒之餘,許多供億之費,民邑滋弊,亦所當念,今春八道巡審,竝令停免,北道陵寢,畿內陵園,依近例,以秩高守令替行事,分付,何如?傳曰,允。
又以奎章閣言啓曰,守宮檢校直閣洪殷謨,待開門牌招,何如?傳曰,允。
又以禮曹言啓曰,以大王大妃殿舟梁六十年慶科取稟草記,傳曰,除初試,合設於今番庭試事,命下矣。科名,以大王大妃殿寶齡望八,大王大妃殿加上尊號,大王大妃殿舟梁六十年,合三慶慶科庭試,稱號,何如?傳曰,允。
又以春秋館言啓曰,別兼春秋臣金羽均,以禁衛營從事官,今日軍布捧上時,晝仕出去之意,敢啓。傳曰,知道。
行護軍曺殷承疏曰,伏以歲籥載新,天休滋至,太母殿下,寶算,肇啓八袠,舟梁恰滿六紀,縟儀誕擧,聖孝冞光,欣忭蹈舞,率普惟均。臣於是際,適忝邇綴,周旋於儀章物采之間,趨走於歡聲協氣之中,榮莫大焉,勩何有焉?惟我聖上,廣慶於飭喜之日,覃惠於執事之列,以臣對擧之勞,特降進秩之寵,銜恩攢祝,繼之以震懍,無地自容也。夫貳卿之秩,古所稱命德之器也。苟非踐歷績庸,洽然爲搢紳推重者,而一或冒膺,則鮮不玷辱,臣本才疎識淺,百不逮人,幸際明時,策名立朝,二十有三年于玆矣。屢侍文陛,徒荷記簪之眷,久廁周行,恒切濫竽之愧,恩旣重於邱山,報曾蔑於絲毫,每自循省,轉益惶恧。豈有名途進步之計,而特蒙聖朝曲成之澤,亨衢平進,輥到至此,軒鶴之譏,縱未暇恤,負乘之戒,寧不知?一身顚沛,猶屬微私,仰累則哲,諒非細故,屢回揣量,末由趨承,玆敢略控短章,仰瀆崇聽,情實由中,語非飭外。伏願聖明,俯垂鑑諒,還收臣新授資級,則臣當感戴洪造,如新受賜矣。臣無任云云。答曰,省疏具悉。卿其勿辭行公。
行護軍朴瑄壽疏曰,伏以天休滋至,茀祿無疆,猗我太母殿下,寶齡肇啓八耋,舟梁恰滿六旬,瑤牒揚而慈徽益闡,縟儀成而聖孝冞光,此誠我國家稀有之大慶盛會也。仍伏念臣於是時,適忝執事之列,猥廁周旋之末,夤緣獲覩,與榮無比。迺者我聖上廣慶覃恩之澤,以臣有微勞可紀,遽降進資之典,臣自奉是命,惝怳蹙忸,歷日靡定,誠不知措躬之所也。夫貳卿,峻秩也。車服之庸,必彰其德,廊廟之選,必授其器,苟非聞望,足以矜式朝著,才猷足以裨益民國者,莫可擬議。今忽輕畀於空疎鹵下之一介賤品,臣實左右究而不可得也。臣蒲質早謝,樗散無用,從前歷試,乏絲毫之報效,隨分飮啄,甘草野之跧伏,歌誦太平,冀免罪戾,乃反因事媒榮,遽紆殊渥,臣是何人,冥升至此?竊嘗聞爵賞者,明主御下之大柄也,辭受者,人臣事上之大防也。不度其人而與之,是謂誤恩,不揣其才而據之,是謂濫分,上下俱失,諒非細故。官箴由臣而興,倖門由臣而開,臣身之惶愧跼蹐,固不足卹,其爲聖明之貽累,當何如哉?自知甚明,承膺無路。玆敢略綴文字,仰瀆崇嚴,伏乞聖慈,諒臣非飾之讓,察臣至切之懇,亟收新授恩資,俾重官方,而全微諒,不勝大願。臣無任云云。答曰,省疏具悉。卿其勿辭行公。
大司成李裕承疏曰,伏以臣於日昨,伏奉除命,以臣爲成均館大司成者,臣始焉駭惑,繼以惶恧,不知措躬之所矣。臣聞惟名與器,哲辟攸愼,量才度能,具臣知戒,今臣所叨之職,是何等名器也?乃擧以畀之於如臣不才不能者,臣又不顧量度之義,而遽進焉,則是一擧而上下俱失也。夫膠庠之設,化理攸源,師儒之地,衣冠所式,作育人才,以贊賓興,訓養德行,以正士趨,卽古所稱虞庭敎胄,周官造髦之職也。爲任若是綦重,故前後名碩之膺是任者,莫不通經學古,博雅端凝,有足以模階範物,儀表士林,然後始可居之,苟非其人,官曠而輕,以臣謏陋,何嘗一毫榜樣乎此哉?臣幼而失學,長益荒嬉,至於鉛槧,功令之文,亦未能啜糟粕而窺藩籬,直忞忞碌碌,四十而無聞者耳。今忽苟然充位,抗顔於皐比之席,揖讓於鹿鳴之場,則非但臣心之自愧,惟玆縫掖靑衿之彦,能無笑于列,而譏之者乎?參倚已熟,承當無路,玆敢罄暴衷悃,卿瀆崇嚴,伏乞聖明,諒臣言之非出飾讓,念淸選之不可濫䙝,將臣職名,亟命䥴改,以重官方,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
展拜還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿遣承旨問安。答曰,知道。世子宮遣宮官問安。答曰,知道。還宮後,藥房·內閣·政院·玉堂口傳問安。答曰,知道。
朴容大啓曰,司僕寺內乘來言,捲簾毛帳,取稟。傳曰,捲三面毛帳。
傳于洪萬植曰,本宮動駕,待下敎。
傳于金奎弘曰,侍衛軍兵毛具,從便爲之。
朴容大啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
朴容大啓曰,卽者義禁府都事來言,今日動駕時,衛外擊錚人徐光赫等八名,依例移送秋曹云矣,敢啓。傳曰,知道。
洪萬植,以奎章閣言啓曰,大駕今已還宮,守宮檢校直閣洪殷謨,依定式減下,何如?傳曰,允。
戊寅正月二十九日午時,大駕詣毓祥宮·延祐宮·宣禧宮展拜擧動入侍時,行都承旨趙寅熙,行左承旨洪遠植,右承旨金奎弘,左副承旨朴容大,右副承旨李鎬翼,同副承旨洪萬植,記事官申箕善,假注書朴斗陽,別兼春秋趙昌夏·金羽均·尹相萬·洪承憲·金學洙,檢校直提學趙成夏·尹滋悳·金炳始,檢校直閣閔泳穆·尹用求·金興均,直閣趙同熙,檢校待敎李載兢·洪淳馨,副校理南肅熙,修撰鄭元夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔謙鎬,副提調趙寅熙進前奏曰,侵早勞動,聖體,若何?上曰,一樣矣。仍由協陽門·肅章門·進善門,出敦化門詣毓祥宮,入齋室後,問安勿爲之事,下敎展拜。時至,通禮跪啓請出次,上出次,通禮導上步詣版位北向立,贊儀唱鞠躬·再拜·興·平身,上行再拜禮,陞詣廟內奉審訖,仍詣冷泉亭就版位立。通禮跪啓請鞠躬·四拜·興·平身,上行四拜禮,陞詣亭內奉審訖。上命閣臣展奉御眞。上曰,遣史官,命大臣入侍。賤臣承命,傳諭于大臣,領府事李裕元,領敦寧金炳學,判府事洪淳穆,判府事李最應,右議政金炳國進前。上曰,諸大臣,仰瞻御眞。諸大臣仰瞻訖。上曰,御眞諸本之不同,由十年而更奉,十年之間,則體容顯異故也,亦隨其所御服色而少異矣。裕元曰,然矣。上曰,第二本所御冠,是何冠?裕元曰,是所謂古冠也。上曰,今亦有此製乎?裕元曰,朝臣亦多用之。上曰,眞殿所奉御眞,初以少時本奉安,而其時大臣,以老來御眞,群臣尤所親灸,稟于貞純王妃,而移奉八旬御眞於眞殿矣。上降階。裕元曰,今日晴佳,侵早勞動,聖體,若何?上曰,一樣矣。日氣甚佳矣。上曰,大臣先退。傳曰,延祐宮·宣禧宮展拜時,百官行禮,置之。通禮導上出夾門,詣延祐宮入就版位,行再拜禮,陞詣廟內,奉審訖,仍詣宣禧宮入就版位,行再拜禮,陞詣廟內奉審訖,還入齋室。傳曰,永昭廟·文禧廟,遣右承旨奉審以來。出傳敎傳曰,禧嬪廟·宜嬪廟,遣內侍看審以來。出傳敎以司謁口傳下敎曰,毓祥宮修理,依前擧行事,分付。出傳敎傳曰,毓祥宮·景祐宮祭官,復舊例三獻官磨鍊,而初獻官從二品,亞獻官堂上三品,終獻官堂下三品,塡差。出傳敎還宮時至,通禮跪啓請外辦,上出次,通禮跪啓請乘輿,上乘輿,還由出宮路,入敦化門,由進善門·肅章門,入協陽門,奎弘請出標信解嚴,上入宣化門。還內,諸臣以次退出。
上在昌德宮。停常參·經筵。
藥房提調閔謙鎬,副提調趙寅熙啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮口傳問安。答曰,知道。
洪萬植啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
傳于洪萬植曰,禮房承旨,馳詣宗廟·景慕宮,奉審摘奸以來。
傳于洪萬植曰,閟宮都提調有闕之代,右議政爲之。
傳于洪萬植曰,禁衛都提調有闕之代,領府事爲之。
傳于洪萬植曰,別兼春秋趙昌夏減下。
洪萬植啓曰,卽者修撰鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,一員未差,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳于洪萬植曰,只推。
洪萬植啓曰,行都承旨趙寅熙藥院進,行左承旨洪遠植,右承旨金奎弘,左副承旨朴容大,不爲仕進,右副承旨李鎬翼,式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴容大牌不進,伴直無人,右承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
洪萬植,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,修撰鄭元夏,陳疏徑出,下番闕直,事甚未安。修撰李鳳奎差祭,副修撰一員未差,姜鐸卽爲牌招入直,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,而南壇西北邊紅箭門,馬祖壇北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
又以宣惠廳言啓曰,昨年穡事,比前稍登,諸道災結,不至夥多,京畿·嶺南,自今年依例解分磨鍊之意,敢啓。傳曰,知道。
又以兵曹言啓曰,大王大妃殿寶齡望八,大王大妃殿加上尊號,大王大妃殿舟梁六十年,合三慶慶科,除初試庭試,來四月二十一日設行事,自禮曹推擇啓下,而武科則例有初試,依定式分京外試取矣。吉日,令日官全兢錫推擇,則來三月十一日爲吉云,以此日擧行,而取考謄錄,則在前庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取四百人,初試日字,來三月念後擇入。
吏曹啓目粘連,觀此弘文館副校理南肅熙上疏,則以爲,臣四寸妹夫左副承旨臣朴容大,方帶春秋館修撰官矣。臣之所帶記注官之銜,其爲應避,典式攸在,伏乞聖明,亟令選部,照例遞改,以存公格亦爲白有臥乎所,相避之法,在下當遞,南肅熙所帶春秋館記注官之任,今姑減下,何如?判付啓依允。
行判府事李最應箚略曰,臣曩瀆積誠之懇,獲解不衷之服,如缷重擔,頓覺一身之輕,如投對劑,渾忘宿疴之沈,親踰周玉之展,惠邁疏金之養。臣方優遊於西樞時,或休沐於東郊,感戴洪造,歌詠聖澤,自今餘生,日月皆我殿下賜也。第臣兼管提擧廟宮,係是莫嚴之地,不敢一日放心,兩營雖異,司命之職,亦多有時署尾,譯院之要,太僕之重,俱非如臣癃聵,所能句當,瘝尸雖悚,而荏苒至今者,只以鼎餗之覆,爲懼,不遑漫及他冗。今焉泰山之負,旣釋,始可竝乞恩諒,玆具短牘,仰干崇嚴,伏願聖慈,亟遞臣所兼諸管,俾安微分千萬至祝。取進止。答曰,省箚具悉卿懇。所辭諸擧,何可竝解?閟宮禁衛兩提擧,今姑勉副,卿其諒之。仍傳于洪萬植曰,此批答,遣史官傳諭。
副校理南肅熙疏曰,伏以臣四寸妹夫,左副承旨臣朴容大,方帶春秋館修撰官矣。臣之所兼記注之銜,其爲應避,典式攸在,玆敢短章控籲,伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭,下該曹稟處。
修撰鄭元夏疏曰,伏以臣於持被之中,卽接家信,則臣父素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得。玆敢忙陳短章,徑出禁扃,伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
禮曹啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,來四月望間擇入。
禮曹,今二月初八日,王世子生辰,宗親·文武百官,以黑團領,熙政堂權停例行禮事,知委擧行,何如?啓依所啓施行爲良如敎。
政院啓曰,卽者司書趙同熙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,司書趙同熙,今以親病,陳疏徑出矣,下番闕直,事甚未安。兼司書鄭元夏,說書李容稙,兼說書朴斗陽,竝卽牌招,推移入直,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
內醫院啓曰,外醫李濬基·金淳基,術業俱爲精明,鍼醫差下,令該曹付軍職,冠帶常仕,何如?傳曰,允。
傳曰,發遣吏郞諸執事,淸齋與否,摘奸以來。
政院啓曰,行大司憲徐堂輔,執義奇禹鉉,掌令柳宗植·李載允,持平李秉緯牌不進,一員未差,監察茶時之意,敢啓。傳曰,知道。
以大司諫李熙準,獻納李範祖,正言南秉文,執義奇禹鉉,掌令柳宗植·李載允,持平李秉緯牌不進罷職傳旨,傳曰,只推。
以右承旨金奎弘牌不進罷職傳旨,傳曰,只推。
政院啓曰,今戊寅年京外守令邊將薦擧單子,三百六十一張,依例捧入,而其中應薦不薦人,令該曹察推,何如?傳曰,允。
議政府啓曰,本府公事官申㮋·洪祐範,奔走勤仕,已滿二十朔,依例陞敍,或守令除授事,奉承傳施行,何如?傳曰,允。
禮曹啓曰,以永禧殿酌獻禮,取稟草記,傳曰,四月望間擇入事命下矣。酌獻禮吉日,令日官崔榮遠推擇,則來四月十七日爲吉云,以此日定行乎?敢稟。傳曰,以此日定行。
三軍府啓曰,從事官李宗鎬,勤仕已滿二十朔,依例六品職遷轉事,捧承傳施行,何如?傳曰,允。
又啓曰,從事官申杓熙,勤仕四滿十五朔,依例陞敍,或守令除授事,承傳施行,何如?傳曰,允。
以兼司書鄭元夏,說書李容稙,兼說書朴斗陽,牌不進罷職傳旨,傳曰,只推。
刑曹啓曰,取考擊錚人原情,則醴泉私奴得伊,爲其上典黃致明,殺獄稱冤事也。黃州良人池承龜,爲其兄昌龜殺獄稱冤事也。西部良人申昌興,爲其父大元,殺獄稱冤事也。安州幼學安景洽,橫被奸鄕所奪農穀還推事也,四件外,呼籲極爲無嚴,原情竝勿施,何如?傳曰,允。
注書趙秉翊書啓,臣於本月初一日未時量,以外南山植木摘奸事,敬奉聖敎,出崇禮門至南關王廟主山及案山植木處看審,則松橡鬱密,自靑鶴亭至舊,失火處,面面周審,則老木穉株,叢雜茂盛,自典牲署後面至冷井洞,則大木參差,擁蓋一山,下詣南壇看審,則壇砌門墻,竝無圮場處而主山及案山,樹木甚盛,自文峴至梨泰院後麓水閣峴,則土性瘠确,略有穉松,前至馬石橋,則松木蓊翳,仍詣漢江壇看審,則亦爲無頉。自雁峰伏兵峴至畫景谷,則樹木茂略,由斗湖詣司寒壇看審,則亦爲無頉,自無學峰所經外南山諸處,一一看審,則別無斫痕之意,敢啓。傳曰,知道。
傳曰,右副承旨許遞,前望單子入之。
司書趙同熙疏曰云云。省疏具悉。爾其勿辭救護。
上在昌德宮。常參·經筵。
産室設廳後,大殿·大王大妃殿·王大妃殿·大妃殿·中宮殿·世子宮,藥房·內閣·政院·玉堂口傳問安。答曰,知道。
政院啓曰,行大司憲徐堂輔,執義奇禹鉉,掌令柳宗植·李載允,持平李秉緯呈辭,一員未差,監察茶時之意,敢啓。傳曰,知道。
傳曰,禮房承〈旨〉馳詣受香諸處,奉審摘奸以來。
承旨前望單子入之,李正魯落點。
兵曹口傳政事,副護軍李鎬翼。
政院啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍矣。
傳曰,藥房三提調同爲入侍。
政院啓曰,新除授承旨李正魯,以前任忠州牧使,方在解由未出中,何以爲之?敢稟。傳曰,勿拘。
以司謁口傳下敎曰,年老大臣,聞有愼節,藥院都提調直宿,間日爲之。
産室廳啓曰,中宮殿産室廳,今當排設,而謹考前例,設廳後,當朔則三提調,竝直本院矣。臣等自今日,入直于本院,承候官,亦爲別入直于差備近處,待令醫官及別入直醫官,各其處所入直,進排各其司,使之依例待令之意,敢啓。傳曰,知道。進排各司,依甲戌年例爲之。
又啓曰,産室廳待令醫官以下,員役等依例供饋事,分付該曹之意,敢啓。傳曰,知道。
政院啓曰,明日傳香禮房承旨,當爲齋宿,新除授左副承旨李正魯,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
吏曹啓曰,因承政院啓辭,守令應薦而不薦人,令該曹察推事允下矣。行護軍趙錫中·盧鎭衡·安永豊·申在麟,俱爲應薦而不薦,竝依法典,推考警責,何如?傳曰,允。
兵曹啓曰,因承政院啓辭,邊將應薦不薦人,令該曹察推事允下矣。行大護軍兪致崇,同知中樞府事林喜鎭·李敎寅,行護軍尹善應·李長會,奉常寺正金玉來,俱爲應薦而不薦,竝依法典,推考警責,何如?傳曰,允。
戊寅二月初二日巳時,上御熙政堂。時原任大臣·閣臣,承候入侍時,藥房三提調同爲入侍時,都提調李裕元,提調閔謙鎬,副提調趙寅熙,記事官申箕善,別兼春秋金羽均·尹相萬,右副承旨朴容大,記事官趙秉翊,別兼春秋金羽均·尹相萬,領府事李裕元,領敦寧金炳學,判府事洪淳穆·李最應,右議政全炳國,原任提學鄭基世,提學金炳德,原任提學金輔鉉·李載元·李㘾·金炳地,檢校直提學趙寧夏·趙成夏,原任直提學南廷順,檢校直提學尹滋悳·金炳始,原任直提學韓敬源,檢校直提學趙慶鎬,原任直閣鄭健朝·李淳翼·李承五·李承純·洪殷謨,檢校直閣李鎬翼·姜·尹用求,原任直閣金永哲,檢校直閣金興均,直閣趙同熙,原任待敎徐相翊,檢校待敎李載兢·洪淳馨·閔泳翊,以次進伏訖。上曰,史官分左右。裕元進前奏曰,今日晴佳,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿宮問候訖。裕元曰,日吉辰良,産室設廳,中宮殿保護之節,是今日之最當先者,而臣等相率來待,專以爲此矣。順娩前寢啖起居之節,當盡節宣之道,臣等竊以是伏祝矣。今日雖非日次,而醫官旣已待令,使之入診乎?上曰,脈候平順,不必入診矣。裕元曰,副提調入直之時,雖値政院備員之公故,勿令進參,使之專意擧行於本院,何如?上曰,依爲之。出擧條上曰,今日溫和,故世子宮,使之出外,任意動作矣。炳學曰,出外動作,可以仰揣氣度之充健,萬萬忻祝。上曰,近日日氣連佳,似當解氷矣。裕元曰,春意方紓,漸當解氷矣。上曰,解氷之後,稅船從速上來,則甚好矣。炳學曰,近日頗有旱意,不久似得春雨矣。上曰,從速得雨,則甚幸矣。驚蟄前後每有雨澤,連日暄煥,似易得雨矣。上命大臣就座,又命史官就座,仍命大臣先退。又命諸臣,以次退出。
上在昌德宮。停常參·經筵。
傳曰,今日卽府大夫人回甲晬辰,令左承旨,問候以來。
政院啓曰,行大司憲徐堂輔,執義奇禹鉉,掌令柳宗植·李載允,持平李秉緯呈辭,一員未差,監察茶時之意,敢啓。傳曰,知道。
傳曰,傳香承旨,馳詣景慕宮,奉審摘奸以來。
注書趙秉翊病,代以安禧遠爲假注書。
議政府,以鄭雲翼爲北兵使。
政院啓曰,兵曹郞廳來言,北兵使下批政事,取稟。傳曰,當日爲之。
議政府啓曰,忠淸監司趙秉式,旣已箇滿矣,其代今日政差出,何如?傳曰,允。
兵曹啓曰,今此慶科庭試武科初試,擇日草記批旨內,以來三月念後,擇入事判下矣。吉日令日官劉漢翼推擇,則來三月二十一日爲吉云,以此日擧行,何如?傳曰,允。
政院啓曰,卽者吏曹郞廳來言,政事當日爲之事命下,而行判書金炳德,參判李淳翼,參議嚴世永,俱以病不來,不得開政云,竝卽牌招,何如?傳曰,待明朝牌招。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令柳宗植·李載允,持平李秉緯呈辭,一員未差,監察茶時之意,敢啓。傳曰,知道。
又啓曰,右邊捕盜大將金箕錫,以禁衛大將,南關王廟修改事,今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,卽者宗廟署官員來言,再明日春奉審時,提調一員,當爲進參,而都提調李最應,提調洪祐吉,俱有身病,不得進參云,提調卽爲牌招,何如?傳曰,提調許遞,今日政差出。
又啓曰,卽者景慕宮官員來言,再明日春奉審時,提調一員,當爲進參,而都提調金炳國,提調鄭基會,俱有身病,不得進參云,提調卽爲牌招,何如?傳曰,提調許遞,今日政差出。
奉常寺啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
傳曰,會寧·江界,竝依舊例,令該曹差出。
傳曰,發遣吏郞,諸執事淸齋與否,摘奸以來。
以司謁口傳下敎曰,南壇·淸道中軍代行。
以吏曹參議嚴世永牌不進罷職傳旨,傳曰,只推。
有政。吏批,行判書金炳德進,參判李淳翼,參議嚴世永,竝牌招不進。吏批啓曰,會寧都護府使,今當差出,而堂品中,可擬之人乏少,堂上曾經兵使,竝擬,何如?傳曰,允。
以權仁成爲司諫,李軒卿爲持平,李鎬喆爲副應敎,柳宗植爲副修撰,朴齊寅爲知經筵,曺殷承爲知義禁,金輔鉉爲宗廟提調,金翊鎭爲景慕宮提調,金璣衡爲禮曹佐郞,李明應爲忠淸監司,徐相岳爲會寧府使,承文正字單韓甸鎬,兼鏡城府使單鄭雲翼。再政。以閔泳達爲掌令,同義禁單曺殷承,會寧府使徐相岳,今加嘉善,加資事承傳。
兵批,判書閔謙鎬病,參判趙熙一病,參議朴海哲入直進,參知韓在絢病。
兵批啓曰,前監司趙秉式,自吏曹送西,而瓜滿監司,例爲隨品付樞銜矣,資級係是嘉善,同中樞當爲下批,而時無見窠,依例作闕下批之意,敢啓。傳曰,知道。
以金錫九爲羅州監牧官,同知單鞠文榮,同知作闕單洪秉琬,同知單趙秉式,咸鏡北道兵馬水軍節度使單鄭雲翼,忠淸道兵馬水軍節度使單李明應,兼會寧鎭兵馬僉節制使北前衛將討捕使單徐相岳。
訓鍊都監啓曰,本局別將鄭洛鎔,身病猝重,勢難察任,改差,何如?傳曰,允。
又啓曰,本局別將,今當差出,而擬望之人乏少,外任竝擬,何如?傳曰,允。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
又啓曰,別將李根永,身病甚重,勢難察任,改差,何如?傳曰,允。
兵曹口傳政事,以李敎獻爲訓鍊都監中軍。
司僕寺啓曰,羅州監牧官李章赫,身病猝重,呈狀乞遞,今姑改差,何如?傳曰,允。
上在昌德宮。停常參·經筵。
藥房都提調李裕元,提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
又啓曰,行大司憲徐堂輔,執義奇禹鉉,掌令李載允,持平李秉緯呈辭,掌令閔泳奎,持平李軒卿未肅拜,監察茶時之意,敢啓。傳曰,知道。
傳曰,禮房承旨,與右承旨,分詣受香諸處,奉審摘奸以來。
政院啓曰,今日通禮院官員考講頉稟有所錯誤,致勤下詢,事甚疎忽,萬萬未安。臣之蒙然入稟,不勝惶悚,當該引儀,所當重勘,而本院請推之外,無他可施之罰,何以爲之?敢稟。傳曰,令該府拿問嚴勘,爾亦推考。
又啓曰,啓聞事體,何等審愼,而慶尙右兵使鄭雲星,月課鳥銃開坐啓本中,有所漏落,事甚稽忽,極涉未安。該帥臣不可無警,推考,何如?傳曰,允。
弘文館啓曰,新除授副應敎李鎬喆,副修撰柳宗植,竝卽牌招察任,何如?傳曰,允。
右副承旨李正魯書啓,臣承命馳詣南壇,神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山神位版,奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
內醫院啓曰,羅州監牧官李章赫,旣遞外任,令該曹口傳付軍職,何如?傳曰,允。
傳曰,發遣吏郞,諸執事淸齋與否,摘奸以來。
兵曹口傳政事,副司果李章赫。
御營廳啓曰,千摠白樂憲,身病甚重,勢難察任,改差,何如?傳曰,允。
義禁府啓曰,通禮院假引儀安東鍊,拿問嚴勘事,傳旨啓下矣。安東鍊,係是雜技,依例移送秋曹之意,敢啓。傳曰,知道。
行吏曹判書金炳德疏曰,伏以臣於昨日政,司諫初無見窠,而矇然擬代,至於蒙點,追始覺得,不勝惶慄,靡所容措矣。夫官爵注擬,何莫非審愼照察,而況此臺職,尤有所綦重者乎?緣臣昏謬,妄錯有此無前之僨誤,臣罪到此,實無所逃矣。玆敢露章自効,冒瀆崇嚴,伏乞聖慈,俯垂鑑諒,亟許原望勿施,遞臣銓職,仍勘臣當敬之律,以爲不職者栽焉,臣無任云云。答曰,省疏具悉。原望筒勿施,卿則推考。
上在景德宮。停常參·經筵。
政院啓曰,行大司憲徐堂輔,執義奇禹鉉,掌令李載允,持平李秉緯呈辭,掌令閔泳奎,持平李軒卿未肅拜,監察茶時之意,敢啓。傳曰,知道。
又啓曰,行左承旨洪遠植,同副承旨洪萬植,今日不爲仕進,竝卽牌招,何如?傳曰,允。
傳曰,禮房承旨,馳詣文廟·先農壇,奉審摘奸以來。
政院啓曰,卽者社稷署官員來言,今此春享大祭,神位版出安奉還時,提調一員,當爲進參,而都提調金炳學,提調金壽鉉,俱有身病,不得進參云,提調卽爲牌招,何如?傳曰,提調許遞,令該曹口傳差出。
傳曰,左承旨許遞,前望單子入之。
承旨前望單子入之,李玄翼落點。
奎章閣啓曰,景慕宮望廟樓,今春大奉審,臣同熙與本宮提調金翊鎭,儀賓宗正卿,進詣展奉,奉審無頉之意,敢啓。傳曰,知道。
禮曹啓曰,宗廟永寧殿·景慕宮,今春奉審,則殿內諸處,俱爲無頉之意,敢啓。傳曰,知道。
傳曰,發遣吏郞,諸執事淸齋與否,摘奸以來。
以同副承旨洪萬植牌不進罷職傳旨,傳曰,只推。
吏曹口傳政事,以沈舜澤爲社稷提調。
義禁府啓曰,北兵使趙羲純狀啓內,西水羅堡權管許璧,爲先罷黜,其罪狀,令攸司稟處事啓下矣。許璧時在任所,依例發遣府羅將,交代後拿來,何如?傳曰,待待命拿囚。
刑曹啓曰,義禁府啓辭內,通禮院假引儀安東鍊,拿問嚴勘事,傳旨啓下矣。安東鍊,係是雜技,依例移送秋曹之意,敢啓。傳曰,知道事命下矣。謹按律文,則大明律不應爲條有曰,不應得爲而爲之,事理重者,杖八十,安東鍊依此律當爲擧行,而時値停刑,依例收贖放送之意,敢啓。傳曰,知道。
忠淸監司李明應疏曰,伏以臣之頂踵毛髮,聖化之所陶甄也,本末長短聖鑑之所照燭也。不纔冥升,無能輥晉,冒忝貳卿之列,劣有歲年,而不過竊祿之一具臣耳。賤分自安於投閑,別凱不及於叨榮,不意湖臬報苽,銓注擧臣以代,至蒙恩點,奉檄告喜,私門之至願也。建節專制,仕宦之至榮也。臣何敢內懷貪進,外飾崇讓也哉?誠以量才度力,不啻若蚊負山,而蚷馳河矣。不審我殿下,何取於臣而陶甄大專之恩,誤加於照燭無蘊之地乎?噫,藩任劇部也,重擔也。剌擧列郡,緊望之陟罰是管,廉視一方,元本之休戚攸係,苟非猷爲足以綜理,威信足以憚壓,其不能稱明旨而宣恩德,古所謂監司非人,民國受害者是已,何況錦江以西,我國之鉅屛也?近接畿輔之捍蔽,遠控嶺·海之要衝,土貢民賦,如漢荆·揚,儒風士趨,若齊稷·淹,其鎭撫導率之難,振古爲然,而自經大荒之年,僅延孑遺之命,鶉鵠之形未盡蘇甦,鴻雁之嗷未及翔集,倉廒枵而牽補沒算,漕稅愆而徵督多岐。雖無蹤跡之所到,而亦多耳聞之攸及者,此時旬宣之任,必須渤海之治繩,宜急成都之救火,是豈不才如臣,無能如臣,所可一半分榜樣者乎?臣向綰西授,蔑效分憂,雖譴何之倖逭,尙愧悚之交切。夫百里之小而猶患不勝,一省之大而尤何可論?以殿下則哲之明,當有以諒臣而處臣者矣。念臣受國厚恩,與天靡極,圖報之誠,百倍餘人,而承命以後,徊徨踧踖,未敢爲冒膺計者,公而幸恩是懼,私而貽罹是戒故也。左右參倚,自知甚審,玆暴由中之懇,仰干聽卑之聰。伏望聖上,念藩毗之攸重,諒器使之各適,將臣新授職名,回授可堪之人,則非但臣一己之幸,卽南路幾萬生靈之幸也。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
政院啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,行大司憲徐堂輔,執義奇禹鉉,掌令李載允,持平李秉緯呈辭,掌令閔泳奎,持平李軒卿未肅拜,監察茶時之意,敢啓。傳曰,知道。
又啓曰,行左承旨李玄翼,今日不爲仕進,卽爲牌招,何如?傳曰,允。
傳曰,禮房承旨馳詣社稷,奉審摘奸以來。
傳曰,近年日次儒生殿講,每以今初八日爲之,而賜第實爲此日之識喜矣。今番亦於明日,以製代講後,設行於明倫堂,試紙用大好紙,夕食堂到記,令成均館修正以入,待御題書下,承旨與內閣提學,進詣泮宮,試取以來,試官則時原任閣臣·賓客·春坊及文任·入直玉堂爲之事,分付。
兵曹,來三月二十一日,慶科庭試武科初試規矩,鐵箭三矢一百二十步,片箭三矢一百三十步,一巡二中,騎芻一次三中,柳片箭五矢一百二十步,一巡三中,講書,粗以上,取三技落點。
訓鍊都監啓曰,本局別將鄭斗源,以前任會寧府使,方在任所矣,領軍之任,不可久曠,改差,何如?傳曰,允。
刑曹啓曰,謹依武衛所知彀官口傳下敎,熊川縣定〈配〉罪人金漢江,熙川郡定配罪人李範伊等,配文還收之意,敢啓。傳曰,知道。
上在昌德宮。停常參·經筵。
自人定至五更,灑雨下雨,測雨器水深二分。
世子宮生辰,大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。世子宮,內閣·政院·玉堂·春桂坊·朝廷二品以上·六曹堂上·大司諫單子問安。答曰,知道。
以司謁口傳下敎曰,時原任大臣·閣臣·宗親·儀賓·玉堂·二品以上·六曹兩司長官·承史,當賜饌矣留待。
以司謁口傳下敎曰,時原任師傅與賓客·春桂坊,當賜饌矣留待。
傳曰,右承旨持此御題,與內閣提學,偕往泮宮,試取以來。
傳曰,今日異於他日,輕囚放釋。
觀象監啓曰,日官金晉祐,以其子直付諏吉官,首先陞實事命下矣。今無見窠,姑爲權付,待窠首先陞實,何如?傳曰,允。
三軍府啓曰,今月初九日,訓鍊都監習陣日次,而內外中日停止間,依例停操云矣,敢啓。傳曰,知道。
訓鍊都監啓曰,本局千摠具然泓,身病猝重,勢難察任,改差,何如?傳曰,允。
御營廳啓曰,本廳哨官朴熙德,身病甚重,勢難察任,改差,何如?傳曰,允。
政院啓曰,臣玄翼敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則公貨備納間,嚴囚罪人五名,所犯贓錢備納間,家僮嚴囚罪人十一名,辭緣推覈間,嚴囚罪人二名,因傳敎嚴囚罪人三名,帳籍買得罪人四名,不可以輕囚論。故竝仍囚,其餘他錢不報隱匿訟民,各司直囚罪人奇仁德等三十二名,係是輕囚,故竝依傳敎,放送之意,敢啓。傳曰,知道。
又啓曰,臣敬奉御題,與內閣提學金炳德,偕往泮宮,日次儒生殿講以製代講試取,則收券爲二百七十張矣,捧入之意,敢〈啓〉。傳曰,知道。
傳曰,科次入侍。
傳曰,今夜弛禁。
傳曰,日次儒生製述居首三中一幼學鄭寅興,三中二生員金鶴善,竝直赴殿試,三下進士韓昌錫,直赴會試,三下進士尹泰元,給二分,草三下進士李重夏,給一分,次上幼學趙彦植,進士朴聃壽·李康潤·趙敬鎬·金思樂·尹翼鎭,生員韓應,各紙二卷·筆三枝·墨一笏賜給。
傳曰,入格儒生入侍。
戊寅二月初八日申時,上御熙政堂。日次儒生製述科次入侍時,行都承旨趙寅熙,左承旨李玄翼,右承旨金奎弘,左副承旨李正魯,右副承旨朴容大,同副承旨洪萬植,記事官申箕善·趙秉翊,別兼春秋金羽均·尹相萬,提學金炳德,缺以次侍立。上命考試,又命科次,炳德書等,奎弘坼封讀奏訖。上命書傳敎曰,今日儒生,製述居首三中一幼學鄭寅興,三中生員金鶴善,竝直赴殿試,三下進士韓昌錫,直赴會試,三下進士尹泰元給二分,草三下進士李重夏,給一分,次上幼學趙彦植,進士朴聃壽·李康潤·趙敬鎬,幼學金思樂·尹翼鎭,生員韓錫應,各紙二卷·筆三枝·墨一笏賜給。仍敎曰,入格儒生,使之待令。又命退諸臣,以次退出。
戊寅二月初八日戌時,上御熙政堂。入格儒生入侍時,右副承旨朴容大,記事官趙秉翊,記注官尹善柱,別兼春秋尹相萬,提學金炳德,以次進伏。幼學鄭寅興·金鶴善等,序立階下訖。上曰,史官分左右。仍命內閣提學進前,炳德進前。上曰,旱餘喜雨,爲兩麥甚幸矣。炳德曰,果是好雨也,非但有助於兩麥,亦將有益於春耕矣。上曰,其在春耕,亦爲大幸,而雨之始注如此,則終可占周洽矣。炳德曰,非徒周洽之可占,喜雨之適得於此日,誠非偶然矣。上曰,然矣。容大曰,待令儒生,使之陞堂奏,職姓名乎?上可之。寅興·鶴善等,進前奏職姓名訖。上曰,內閣提學,呼新進退,可也。寅興·鶴善,墨戱進退訖。上命賜樂,鼓吹而出,仍命史官就座,又命退諸臣,以次退出。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
備忘記,江華留守李鍾承下直,長弓一張,長箭一部,全羅兵使金泰郁下直,長弓一張,長箭一部,片箭一部,筒兒一箇賜給。
傳曰,東廟·南廟,御筆懸板修補與御筆楹聯新揭時,監董前都統使以下,別單書入。
政院啓曰,左邊捕盜大將李景夏,以武衛都統使,馬點考次,明日三仙坪出去矣,所佩命召及大將牌·傳令牌,何以爲之?敢稟。傳曰,仍佩往來。
傳曰,有實故玉堂許遞,前望單子入之。
政院啓曰,密符親納,例也,而前江華留守李喬翼,謂有身病,使其褊裨,替納,事甚未安。推考,何如?傳曰,允。
三軍府啓曰,今月初十日,禁衛營習陣日次,而內外中日停止間,依例停操云矣,敢啓。傳曰,知道。
上在昌德宮。停常參·經筵。
藥房都提調李裕元,提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳門安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政·左議政未差,右議政金炳國,有身病,不得來會云矣,敢啓。傳曰,知道。
傳曰,輪對官前後受點人,自明日,分半間日待令。
玉堂前望單子入之,應敎朴齊晠,副校理金羽均·李元祺,修撰李範九,副修撰李輔榮落點。
傳曰,文學有闕之代,前望單子入之。
文學前望單子入之,金允植落點。
注書趙秉翊病,代以金炳吉爲假注書。
傳曰,有實故摠管許遞,前望單子入之。
摠管前望單子入之,徐相岳添書落點。
內醫院啓曰,議藥同參李時成·金秉濟,鍼醫金淳基,術業俱爲精明,待令差下,使之輪回入診,何如?傳曰,允。
三軍府啓曰,今月十一日,御營廳習陣日次,而內外中日停止間,依例停操云矣,敢啓。傳曰,知道。
武衛所啓曰,東關王廟,御筆懸板修補與御筆楹聯新揭時,別單書入之意,敢啓。傳曰,知道。
禁衛營啓曰,本營千摠金在仁,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
弘文館啓曰,新除授應敎朴齊晠,副校理李元祺,修撰李範九,竝卽牌招察任,何如?傳曰,允。
又啓曰,新除授副修撰李輔榮,時在京畿抱川地,經筵入番事緊,請斯速乘馹上來事,下諭。答曰,許遞,前望單子入之。
侍講院啓曰,新除授文學金允植,卽爲牌招察任,何如?傳曰,允。
玉堂前望單子入之,副修撰趙重弼落點。
兵曹口傳政事,副司果鄭元夏。
傳曰,輪對官入侍。
以東廟·南廟御筆懸板修補與御筆楹聯新揭時,前都統使以下別單,傳曰,前都統使知三軍府事趙寧夏,內下豹皮一令賜給,東廟守直官張祉泰,南廟守直官李載根,竝邊將待窠差送,看役李俊謨付金看役李培根,竝外職除授,補畫寫字官劉翼,守令除授,其餘守僕·工匠等,竝依判下施賞。
以濟州牧使白樂淵狀啓,三邑飢口設賑事,傳曰,全島告歉,民情遑急,念其艱食之狀,丙枕靡安,雖連陸之地,荒年接濟,難得其宜,況此州之處在大海千里之外者乎?朝家所以眷眷顧念,每異於他者也。賑政已設,未知其善後之如何,而道臣如有措劃拯救之方,知委該牧,俾島中赤子,獲免顚連之歎事,廟堂分付。
忠淸監司趙秉式狀啓,懷德縣監安榮植牒呈內,卽者宋山林秉璿呈單內,以爲以無似賤品,猥叨恩命,虛縻華銜,亦已屢閱月,而祗緣瀆屑之懼,不敢更事陳籲,縮伏泯默,甘犯違傲,迺玆聖諭,又出夢外,辭旨愈懇,恩遇愈隆。此實我朝家所以待耆儒碩德之禮,而遽加於至愚極陋之類,反復思惟,誠不知何以獲此,跼蹐高厚,靡所容措。固當更暴情實,以冀恩斥,而草茅之踪終涉煩猥,玆敢冒控微忱,將此悶隘惶隕之狀,特賜報營,以爲轉聞于朝,俾蒙鐫免,以安微分,不勝幸甚事。入啓。踏啓字。
戶曹啓曰,各司各種丁丑元貢內,除當年用下,餘數米七千六百二十二石七斗九升二合六夕,錢一千二百二十一兩六錢,分道磨鍊,別單書入之意,敢啓。傳曰,知道。
兵曹啓曰,頒赦後,追褒貶居中居下者,以宥旨前草記書入,自是格式,而卽伏見全羅監司李敦相追褒貶啓本,則濟州監牧官金仕碩居下矣,居下秩單子,修整以入之意,敢啓。傳曰,知道。
又啓曰,宣傳官金夢求·柳完根,五衛將李用俊·權載豊·李肯鎭,忠翊衛將鄭寅觀,文臣兼宣傳官洪鍾運,俱以病難供職,呈狀乞遞,部將金尙質,過限未肅拜,新除授鎭東權管鄭煥珪,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
訓鍊都監啓曰,本局別將李鍾晉,身病猝重,勢難察任,改差,何如?傳曰,允。
戊寅二月十一日,上御熙政堂。輪對官入侍時,座目缺。
上在昌德宮。停常參·經筵。
政院啓曰,大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
弘文館啓曰,新除授副修撰趙重弼,卽爲牌招察任,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,金昌熙落點。
政院啓曰,新除授吏曹參議金昌熙,以前任永興府使,方在解由未出中,何以爲之?敢稟。傳曰,勿拘。
傳曰,景福宮後苑守直中官桂仁曄,禁苑松木,無難斫伐,數甚夥夕,極爲無嚴,爲先汰去,遠惡島定配。
以平安監司金尙鉉狀啓,三和府使金東壽,遭母喪事,傳曰,令該曹口傳差出,催促下送。
吏曹口傳政事,以李奎會爲三和府使。
禁衛營啓曰,本營千摠金在仁,身病猝重,勢難察任,改差,何如?傳曰,允。
義禁府啓曰,景福宮後苑守直中官桂仁曄,遠惡島定配事,承傳啓下矣。桂仁曄,全羅道康津縣薪智島,定配而以承傳內辭意,具罪目,依例發遣府羅將,押送配所,何如?傳曰,允。
吏曹啓目粘連,觀此濟州牧使白樂淵狀啓,則以爲,大靜郡守李友植,限明年麥秋,仍任,令該曹稟處亦爲白有臥乎所,瓜滿差代,已爲三朔,仍任一款,今無可論,狀啓內辭緣,置之,何如?啓依允。
義禁府啓目,群山僉使李敏正原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
吏曹參議嚴世永疏曰,伏以臣猥以不材,重叨見職,今已帀月矣。注擬代斲,班聯奔趨,是豈臣才足稱器,病可强策,視以宿固有哉?誠以恩深記簪,感激居先也,慶會連湊,瀆擾是懼也。顧何嘗一日而忘一辭乎?淟涊盤礴,遂至于今,內省愧恧,恒切兢惕,而臣本文質無當,鑑識全昧,四選格法,瞢若聾瞽,九流品藻,茫如烟海,卽卑守一官,猶患不稱,其可當佐貳之職乎?望輕而處重綆短而汲深,雕玉非止一再,鉛刀不可再試,仰累則哲,俯招嗤點,此臣所大恐也。且況臣稟質虛薄,未老先衰,榮衛內鑠,疾病外襲,痰核之結,肚腹牽掣,怔忡之急,頭眼爲眩,此乃四五年來已成之情,矜臣之病,亟行鐫改,以安微分,不勝大願。臣無任云云。省疏具悉。所請依施。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
傳曰,吏曹參判有闕之代,前望單子入之。
傳曰,輪對官入侍。
吏曹參判前望單子入之,李容直落點。
都摠府啓曰,副摠管曺殷承,以同義禁,坐起進參事,晝仕出去之意,敢啓。傳曰,知道。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
又啓曰,謹依下敎,哨軍變通,別單書入之意,敢啓。傳曰,知道。
御營廳啓曰,謹依下敎,哨官變通,別單書入之意,敢啓。傳曰,知道。
禮曹啓曰,卽接龍仁幼學李章彬所志,則以爲,族姪能信,嫡妾俱無子,以其同姓二十八寸兄孝信第三子敏善,欲爲繼後,兩家諸族,相議完定,而孝信夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李章彬所訴,旣如此,李孝信第三子敏善,立爲李能信之後,何如?傳曰,允。
義禁府啓目粘連,向前李敏正亦,漕稅法意,何等嚴重,前官癸酉之愆滯,拖至丁丑而畢納,囚供縱有分疏,營報旣是的確,以此照律,何如?啓依允。
又照目粘連,群山前僉使李敏正矣本府議啓內,漕稅法意,何等嚴重,前官癸酉之愆滯,拖至丁丑而畢納,囚供縱有分疏,營報旣是的確,以此照律,罪笞四十收贖,附過還職,私罪,奉敎依允。
右議政金炳國疏略曰,臣於政本重地,可謂耐久官矣。向來前席之懇,斷斷出刳瀝來,而臣之心,聖明有若弗諒之,臣之言聖明有若弗槪之。于玆歷月,霄越彌切,臣進違,其用,驟失其塗,五載以還而今焉孤立巖廊,仰成無所而猶復遮攔,飭虛蘄其不可效之,則卽不過違得失之一鄙夫,人之所以爲人,國之所以爲國,四維是耳。苟或自放,將安所屆,嗚呼,匡弼篤棐,集事圖功,相之職也而臣所不能也。整頓淬礪,興墜補蔽,相之職也而臣所不能也。旣不能乎此,而惟其榮之是豢是酣,誠非愚則妄矣。而下此而鼓發氣幹,鞭策軀殼,趨走班聯,奉行文書,亦道理義分之爲然,而疾疢之來,殆月異歲不同矣。夫重任旣久,則雖才亦去,矧不才乎?不才宜棄,則無病亦去,矧又病乎?是尤現前宜去之吃緊事狀也。臣於此雖不顧爲人爲國之四維,冒耐已耐之官,有未可得矣。將臣議政之銜,劃賜斥免。臣無任云云。答曰,省疏具悉卿懇。前月賓席,已悉予衷,意謂卿犂然相感,今於意想之外,巽牘忽至,不覺惘然失圖,一則愧予言之未孚,一則慨卿心之難回。予與卿相須之義,果如是已乎?卿以五年耐久,爲可去之義。然承弼匡輔之任,何嘗如庶官之有程限者乎?況今國計之艱絀,民憂之溢目,顧何如而卿於此時,言去,求諸事理,萬萬無有是焉。望卿體此至意,亟斷來章,毋孤予倚毗弘,濟我時艱。仍傳曰,此批答,遣史官傳諭。
吏曹參判李淳翼疏曰,伏以臣於銓綜典領之地,才不逮而力難任,較絜乎人職界分,曷嘗有一毫枋樣哉?年前濫叨,尙有不稱之悚,今又蹲冒,彌增愧恧之深,宜卽祈免辭退,而瀆撓是懼,淟涊盤礴,居然劣有時日矣。虛縻之悚,求解之心,豈或晷刻暫弛于中也?且臣稟質脆薄,自來善病,近因寒暄不適,重嬰吹霎,痰癖橫亘,而全却飮食,神精暈眩,而委頓床笫,以若見狀,萬無時日間彈束之望,選部非養病之坊,重任有瘝曠之譏,左右揣量,尤增惶阨。玆敢不避猥越,仰瀆崇嚴,伏乞聖明,俯垂鑑諒,亟遞臣天官佐貳之銜,以幸公私焉。臣無任云云。答曰,省疏具悉。所請依施。
戊寅二月十三日,上御熙政堂。輪對官入侍,時座目缺。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
弘文館啓曰,副校理李元祺,差祭出去,上番闕直,事甚未安。典翰閔泳翊內閣進,校理李瑀在外,副校理金羽均別兼春秋進,應敎朴齊晠,副應敎李鎬喆,校理洪鍾雲,竝卽牌招,推移入直,何如?傳曰,允。
傳曰,昨日之批,尙有餘蘊,又此敷心而覼縷,卿庶幾諒予苦心,而夫以予心之眷眷,益知卿意之斷斷也。顧今民國大勢,有百可憂,無一可恃,不翅如欹器漏船,以卿德望,以卿歷踐,不思直前擔夯,反欲求去於不可去之日,達宵思之,不覺丙枕之屢興矣。卿以久淹爲言,而予則曰不然。此在究蘊展抱之如何,則五年亦久,而十年亦不爲久者也。卿以孤位爲言,而予則曰不然。壎箎湛樂之中,自有同寅共貞之協,此可謂不待於外者也。然則卿無可去之義,予無可聽之理,尤豈不較然著明乎?君臣之間,貴相知心予言不再,卿其欽承事,遣左副承旨,傳諭于右議政。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
左副承旨李正魯書啓,臣於本月十四日申時量,敬奉聖諭,馳往傳諭于中部觀仁坊大寺洞議政府右議政金炳國所住處,則以爲,臣之日昨呼籲,諒非可已而辭不暢理,自阻聽卑,徊徨悶塞,莫省攸措。千萬不自意,夙夜之良,臨宣天札,其於民國大勢之如欹器漏船,詔臣以直前擔夯,勖臣以究蘊展抱,至諭以君臣之間,貴相知心,壎箎湛樂之中,同寅共貞,字字恩言,句句德誨,莊讀不覺感淚之被面,臣之受知我聖明,誠千載一有耳。自顧憃愚,何以得此?若臣兄之憂臣慮臣者,知臣之才不逮也病不堪也。莫護之短,莫揜之實,臣亦自知甚審。夫若是而曰優遊玩愒,可幸無事,非臣攸聞,此臣留不得而去,又不可不得之眞際實諦也。第臣去留,有甚關係,隆施異數,迥出常格,到今事體義分,姑不敢以區區賤私重犯瀆撓之誅,而惟其退之早與晩爲國家利害,則明甚惶霣猥越不知所以仰達云矣,敢啓。答曰,知道。
以李秀翼囚單子,傳曰,飭已施矣,分揀放送。
上在昌德宮。停常參·經筵。
藥房都提調李裕元,提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
備忘記,慶尙道觀察使李根弼下直,長弓一張,長箭一部賜給。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
傳曰,今二十日次對,進定於再明日。
御營廳啓曰,本廳中軍趙文顯,身病甚重,勢難察任,改差,何如?傳曰,允。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
傳曰,政官牌招開政。
兵曹,以李承儒,爲御營廳中軍。
兵曹口傳政事,部將加設十單,申·趙羲斌·李周永·金在豊·李豊鎬·鄭周永·徐光晉·李鍾林·李明憲。
兵曹啓曰,宣傳官金夢求·柳完根,五衛將李用俊·權載豊·李肯鎭,忠翊將鄭寅觀,文兼洪鍾運,俱以病乞遞,部將金尙賢,過限未肅拜,新除授鎭東權管鄭煥珪,母年今爲七十五歲,法不當遠離赴任,竝改差,何如?傳曰,允。
傳曰,吏曹參議疏批已下,卽爲牌招。
傳曰,龍安縣監李漢喆,振威縣令李勝宇,相換。
司僕寺啓曰,羅州監牧官金錫九,身病猝重,勢難察任,改差,何如?傳曰,允。
有政。吏批,行判書金炳德牌招不進,參判李容直在外未肅拜,參議金昌熙進。吏批啓曰,行判書金炳德牌招不進,參判李容直在外未肅拜,小臣獨政未安,何以爲之?敢稟。傳曰,只出緊任。又啓曰,會寧府使,今當差出,而當品中可擬之人乏少,堂上曾經僉使,竝擬,何如?傳曰,允。
傳曰,見窠皆令差出。
以沈舜澤爲禮曹判書,李敎昌爲會寧府使,吳胤泳爲德山郡守,龍安縣監李漢哲,振威縣令李勝宇,相換事承傳。再政。以金在顯爲弘文提學,曺錫雨爲藝文提學,金勝均爲禮賓主簿,韓甸鎬爲永懷園守奉官,會寧府使李敎昌,今加嘉善加資事承傳。三政。以閔泳肅爲司宰主簿。四政。以金炳軾爲永禧殿參奉。
兵批,判書閔謙鎬進,參判趙熙一呈辭受由,參議朴海哲入直,參知韓在絢病。以趙箕錫爲同知,吳夏泳爲兼訓鍊都正,元禹常爲宣傳官,卞洪基·劉聖鍾·金學善爲五衛將,尹相和爲忠翊將,韓義敎爲部將,金載琦爲白峙僉使,崔鳳善爲南桃浦萬戶,金膺銓爲明月萬戶,同知單林時炯,宣傳官單趙載觀,鎭東權管單李顯徑,西水羅權管單申禹鉉,副司果洪祐亨,兼三和鎭水軍僉節制使淸南水軍防禦使單李奎會。再政。以韓昌鎬爲右侍直,鄭煥珪爲部將,朴昌胤爲羅州監牧官,同知單金澤聖,僉知單卞洪基,兼會寧鎭兵馬僉節制使北前衛將討捕使單李敎昌。
禁衛營啓曰,本營千摠李宅鎬,以前任德山郡守,姑未上來,領軍之職,久曠可悶,改差,何如?傳曰,允。
摠戎廳啓曰,本廳哨官趙德奎,身病猝重,勢難察任,改差,何如?傳曰,允。
吏曹參議金昌熙疏曰,伏以臣,猥以顓蒙,分符于北,緬豊沛之龍興,陪原廟之月遊,賦政縻臣以春坊,又於日者,授臣以吏曹參議,數月之間,華誥聯翩,幸逭考蹟之斥黜,有若治行之增秩,臣雖無狀,寧不知感?第以量己視任,太不相稱,莫省措躬之所也。夫六部分職,孰非治化之攸係,而尤以吏部爲重,誠以官人之官,苟非周諳諸曹之事者,無以甄別衆能,爲官擇今也。周制天官之屬有下大夫,參掌選事,以決臧否,上裨王政之砥來,下補冢宰之闕遺,今臣所叨者,卽是耳。職位之淸峻,揀掄之難愼,固何如而擧而畀之於如臣無狀,得不有損於綜核之政哉?臣幸藉先庥,獲遭明時,弱冠策名,馳䳱華轍,滾躋緋玉,已爲一紀然久,蔑銖寸之增益,散班隨行,尙懼貽羞,閒司承旨,猶患不堪。矧玆擬倫於銓注參佐之地乎?與其恬然冒據,竟致罪戾,無寧早自丐免,還他本分,參倚旣孰,承趨無望,召牌儼臨,冒控衷情,伏願聖明,念官方之至重,察臣言之非飾,特遞臣三銓新銜,非惟於私爲幸,抑亦在公爲愜矣。臣無任云云。省疏具悉。爾其勿辭察職。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,來二十一日,輪臺日次矣,敢稟。傳曰,當次人受點後,日次待令。
又啓曰,大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
備忘記,慶尙左兵使李泰鉉下直,長弓一張,長箭一部,片箭一部,筒兒一箇賜給。
傳曰,禮房承旨,馳詣受香諸處,奉審摘奸以來。
傳曰,大臣·政府堂上引見。
政院啓曰,禁直法意,何等嚴重,而入直內乘尹錫元,以私調馬事出去,已呈省記之後,謂有親病,仍不入來,與張斗煥私相替直云。尹錫元之省記而不入直,張斗煥之省記外入直,事未前有,俱極駭然。竝所當重勘,而本院請推之外,無他可施之罰,何以爲之,而不察之兵曹入直堂上,亦不可無警,推考,何如?傳曰,允。竝拿處。
大司諫李晩運疏曰,臣得罪明時,竄配湖南,禍及所怙,三霜已盡,偏將老母,惟我聖上,眷顧草土餘喘,春秋兼銜,諫長寵除,聯翩於數月之中,觸處生感,驚惶震慄。臣待罪東京,無路報效,其時繡啓,實涉䵝昧,薄竄輕勘,獲覩今日,臣母今年八十有三,素患痰濕,且臣禍患餘喘,望絶榮塗。玆敢冒具短章,恭俟鈇鉞,伏乞亟遞臣薇垣之職焉。臣無任云云。答曰,省疏具悉。往事何必追引?卿其勿辭。
戊寅二月十七日午時,上御熙政堂。大臣·政府堂上引見入侍時,左副承旨李正魯,假注書金炳吉,事變假注書康鴻擧,記注官尹善柱,別兼春秋洪承憲,右議政金炳國,政府堂上缺,副校理李元祺,以次進伏訖。上曰,史官分左右。仍命大臣進前,炳國進前問候訖。上曰,昨有雨意,仍未周洽,甚爲悶然。炳國曰,夜來微雨,朝復開霽,中外民情,極爲遑悶矣。上曰,果甚憧憧矣。炳國曰,聖念如是切至矣。天心亦豈無感應乎?仍奏曰,臣於日昨,伏奉別諭,已有所附對者,而格外異數也。惶凜之私,去而益切矣。上曰,日昨敦諭,卽予敷心之語,而卿之若是過巽,豈非望外乎?炳國曰,連五年在相職,卽五六十年來所無之例,而臣又才不逮,病不堪,則其何以蹲冒乎?上曰,非惟五載,古有十年作相之人多矣。中書亦非奔走勤勞之職,卿何必如是乎?炳國曰,十年作相,可以堪承而然而如臣之萬萬不似,自知甚明。雖幾日難以堪承也,苟有少補於國事,則何敢煩達至此乎?上曰,次對爲之。炳國曰,今之大小臣工,開口輒陳與夫中外黎獻攢手顒祝,除却千萬急切之務,必以講學爲先,是豈有他而然也?誠以修齊治平之本,惟在於講學故耳。頌殷宗之德則曰終始典學,贊周王之聖則曰日就月長,此可見講學之工,若或間斷,則無以進其業,然則捨講學而奚以哉?尙書之議定繼講,今至數年,而尙不一番開筵,竝與召對而許久停閣,大小臣工之悶鬱,中外黎獻之缺望,倘復如何?臣亦前席,屢有所敷陳,至承翕受之懿,每不勝欽仰萬萬,而敷施之效,則或未免遷就,耿耿憂愛,不得不申複煩奏者,職由於有懷無隱之義,另賜體念,亟許開講焉。仍念啓沃資益之道,政須林樊經術之士,在外儒賢,豈無展布致澤之心?猶此固守東岡,不屑玉帛者,無或緇衣之誠意未孚,白駒之遐心難回歟?迨此春晷舒長之時,更宣敷心敦召之旨,盡禮而期致其身,使之羽儀明廷,出入經幄,專畀其任,則聖明所以觀感啓發,悅而且繹之方,必有勝於如臣等輩,故臣敢以是顒祝。上曰,勉戒若是切至,曷勝感歎?開講第當從近爲之,而儒賢之思致經席,予心亦切,每以誠淺,未得挽回其固守,甚慙當更宣禮召也。出擧條炳國曰,近以上納一事,屢承筵敎,關飭外道,不止一再,而曠日拖月,迄無動靜,朝家命令,歸之文具者,事之寒心,孰甚於此?雖以稅米言之,許多容奸,難以摟指計,而或聞官吏則不以本色而裝載,船主則乃以高價而執錢,穀賤則歇貿而利歸於私,穀貴則愆納而害及於公,逗留之弊在此,乾沒之患亦在此,而該邑則謂有勘合,更不干涉,視以爲例,恬不知戢,揆之漕法,寧容若是,見今捧稅方張矣。若有此等事之復踵前習,該色與船主,先斬後啓,該守令先罷後拿,不飭之失,亦有所歸,以此意三懸鈴行會於三南道臣,外他各項上納之舊未收,則遠道而限以今五月,近道而限以今四月,新捧,則趁月當劃卽發送,而某邑某上納,某日發送事,各該道臣,一一報府,以爲憑考勤慢之地,如過定限而有未畢納,則斷當別般示警之意,一體知委於各道道臣,何如?上曰,下之所納於上者,至有督責,則已失貢賦之義,而督責亦事玩愒,竟乃至於乾沒,寧有如許法紀乎?依所奏,各別提飭,期有實效,可也。出擧條炳國曰,貢市人,卽良民之最有根着者也。以其世守常業,故恪而奉公,家有恒産,故謹以畏法,供上用,應官役,財寶輕重與國贏絀,此其爲朝家之軫念都民,最先此輩者也。近因度支極艱之會,幾年來,逐等受價,漸滋冞積,今雖謂之竿頭弩末,不是過語,而貢市事勢,辦供無計,號呼道路,光景愁痛,所以有向日戶判陳疏之擧,繼之以廟堂之覆啓,聖念特加存恤,內下六十萬兩,此曠典也,隆渥也,成命一降,孰不欽仰,而此輩之蹈舞歡祝,容有已乎?第其餘數之猶爲夥然者,不可不急急區劃,而迨今中外罄竭之時,將何以取辦得去乎?臣意則就社還中,嶺南二萬石,湖南·湖西各一萬石,劃付度支,以爲牽補之地恐好,故敢達矣。上曰,貢市事勢,果甚矜悶,所以有向日特下者矣。其餘之若是區劃,係是不得不然,依爲之。出擧條上曰,如是區劃則可以支用乎?炳國曰,姑未可料度,而筵退之後,與戶判商確處之矣。上曰,六十萬兩,雖已劃下,豈能如數入量乎?炳國曰,非但上供之責於貢市,都民聊生,亦專籍乎此,而近因貢人之艱絀,都下貌樣,轉而遑汲矣。向來特下之後,不啻貢人輩之歡忭,民情亦從以胥悅矣。雖然,卽爲措劃,而俾無遷就然後,上澤可以下究,下情庶免抑鬱矣。戶曹判書閔致庠曰,雖蒙劃下,其捧上之難易,姑未可的知,故第爲關飭於嶺營,三月內,使之陸續畢納,而此錢之在於各邑者,民必有已發送,尙未來納者,亦似有姑未收刷,不得發送者,故自各邑,送別成冊先爲直報臣曹之意,亦爲申飭矣。炳國曰,以稅納愆滯事,而有嚴關,今將更飭,則第觀外邑擧行之如何,而蓋漕運法意,自有定例矣。每年二次,尙患氷泊,至於今年,因前未收之故,勢將一番加運,則必致遷就,極庸悶慮。至以漕法言之,該邑裝發,旣有定期,沿路護送,亦有成規,何患有愆納臭載之歎,而船格輩之每事漫漶,誠所痛歎,今以未納條言之,米爲累萬石,錢爲累十萬兩,此若趁限輸納,則目下艱絀,稍可舒力,而前後關飭,尙爾稽納,寧容若是乎?上曰,非徒稅米,各司上納錢木,亦多稽滯,此專由各邑之不憚朝令而然也。炳國曰,然矣。出擧條仍奏曰,上護軍李豐翼·朴齊寅,知敦寧閔泳緯,知宗正卿李會正,竝政府堂上還差,關東句管有闕之代,閔泳緯差下,何如?上曰,依爲之。出榻敎炳國曰,行護軍曺殷承陞資後,當爲追榮,而所后家前已貤贈,依近例移施其本生,何如?上曰,依爲之。出擧條炳國曰,遂安郡守趙榮夏,以侍從臣當爲推恩,而所后家,無可施處,依近例,移施其本生,何如?上曰,依爲之。出擧條炳國曰,登科十年人陞六,係是應行之典,而今亦有限滿當陞之人云,依例陞六之意,分付銓曹,何如?上曰,依爲之。出榻敎炳國曰,莊陵,禮堂奉審,當行於今年,而窮春之民邑事勢,有不可不念,待明年退行,何如?上曰,依爲之。出擧條上曰,大臣就座,正魯曰,諸宰奏事。缺,正魯曰,玉堂所懷奏之。元祺曰,臣學識鹵莽,踐歷鮮短,何敢以論思之任自居,而區區愚衷,有不能自已者,惟聖學一事也。古昔明王哲辟,致治之要,莫不由於學而資於治矣。近者講對停撤,已經歲月,臣不勝憧憧憂歎也。顧今春晷漸長,政合日御經筵,頻接臣隣之會也。伏願殿下,勤勤孜孜,以躋緝熙光明之域,是所顒祝之至。上曰,所陳當留念矣。出擧條正魯曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就〈座〉。仍命大臣先退,又命退諸臣,以次退出。
上在昌德宮。停常參·經筵。
中宮殿解娩後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上·六曹堂上,口傳問安。答曰,知道。世子宮,藥房·內閣·政院·玉堂·春桂坊·朝廷二品以上·六曹堂上口傳問安。答曰,知道。
大殿·大王大妃殿·王大妃殿·大妃殿·中宮殿,內閣·政院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安。答曰,知道。
傳曰,中宮殿今日寅時,誕生大君,該房知悉。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿氣度平順矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,長淵府使閔鼎鎬下直,長弓一張,長箭一部,片箭一部,筒兒一箇賜給。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
産室廳啓曰,臣等自今日,移直於司饔院之意,敢啓。傳曰,不必移直,仍直本院。
政院啓曰,藥房三提調,伏聞中宮殿解娩太平,不勝懽忭之忱,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳曰,藥房三提調,同爲入侍。
傳曰,輕囚放釋。
以內乘尹錫元·張斗煥,拿處傳旨,傳曰,飭已施矣,分揀。
政院啓曰,臣玄翼敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則所犯贓錢備納間,家僮嚴囚罪人,十一名,辭緣推覈間嚴囚罪人二名,公貨所逋督捧間,嚴囚罪人七名,因傳敎,嚴囚罪人三名,帳籍買得罪人四名,不可以輕囚論,故竝仍囚,其餘隱匿訟民,他錢不報,各司直囚罪人,吳民鎬等三十六名,係是輕囚,故竝依傳敎,放送之意,敢啓。傳曰,知道。
戊寅二月十八日巳時,上御熙政堂。藥房三提調入侍時,都提調李裕元,提調閔謙鎬,副提調趙寅熙,記事官申箕善,別兼春秋金羽均·洪承憲,以次進伏訖。上曰,史官分左右。裕元進前奏曰,春雨漸和,聖體,若何?上曰,一樣矣。各殿問候訖。裕元曰,中宮殿,順娩大君,伏想聖心嘉悅矣。上曰,東朝甚爲嘉悅,而今番順娩,最易,尤爲喜幸矣。裕元曰,今番解娩之平順,雖在私家,亦罕有之事也。況於至尊之地乎?萬萬慶祝,而胞衣亦果順乎?上曰,順下矣。甲戌解娩,甚爲平順,今番亦如此矣。裕元曰,此甚稀貴之慶也。自今保護之節,尤當審愼,不受外氣,似爲審愼之道矣。上曰,然矣。裕元曰,時刻則似是寅初矣。上曰,然矣。順娩後少頃天明矣。裕元曰,世子宮諸節,連爲太平乎?上曰,安過,而俄以同氣之生,甚爲歡悅矣。裕元曰,今日問安於世子宮,尤切慶祝矣。東宮睿姿日就,大君今又誕生,本支綿遠,子孫千億,自今伊始,此實我東方無疆之休矣。上曰,史官就座。裕元曰,臣於少間,當復登筵矣。上曰,然矣。仍命藥房三提調先退,又命退諸臣,以次退出。
戊寅二月十八日未時,上御熙政堂。時原任大臣·閣臣,承候,藥房三提調同爲入侍時,都提調李裕元,提調閔謙鎬,副提調趙寅熙,記事官申箕善,別兼春秋金羽均·洪承憲,左副承旨李正魯,記事官申箕善,別兼春秋金羽均·洪承憲·領府事李裕元,領敦寧金炳學,判府事洪淳穆·李最應,右議政金炳國,原任提學金大根·鄭基世,提學金炳德,原任直提學李㘾,檢校提學尹滋悳,原任直閣鄭健朝·李淳翼,檢〈校〉直閣閔泳穆,原任直閣李承純,檢校直閣李鎬翼·姜·尹用求,直閣趙同熙,原任待敎李秉文·徐相翊,檢校待敎李載兢·洪淳馨·閔泳翊,以次進伏訖。上曰,史官分左右。裕元進前奏曰,晩日尤佳,中宮殿諸節何如,而羹飯幾次進御乎?上曰,一樣平順,而羹飯亦屢進矣。裕元曰,今伏覩世子宮侍立,臣不任頌祝矣。炳學曰,中宮殿順娩後,玉度連爲太平,下情不勝歡祝,世子宮日就溫文,大君今又誕生,詵詵之慶,伏想聖心嘉悅矣。淳穆曰,中宮殿順娩,有此詵詵之慶,世子宮,亦必貴而悅之,此皆殿下盛大之福力矣。最應曰,中宮殿順娩後,玉度彌康,世子宮,睿齡已屆五歲,大君今又誕生,尤切慶祝矣。炳國曰,詵詵有慶,大君誕生,順娩後,中宮殿玉度萬安,萬萬歡祝,而今伏覩世子宮侍立,下情尤切慶祝矣。上曰,慈聖甚爲嘉悅,中宮殿分娩極順,尤爲萬幸矣。仍敎曰,世子宮,見大君之生,謂以幼弟,愛欲以手抱之,若使拒之,輒有怫然底意,而見世子與大君,則世子儼然若長者矣。裕元曰,果爲儼然夙就矣。上曰,亦有可笑事,世子聞大君之啼聲,則愛之欲止之矣。裕元曰,此可見天縱之姿,藹然仁心矣。炳學曰,此出於仁愛之心矣。裕元曰,洗胎吉日,或三日·或七日爲之,而七日,則多有節次,有難擧行矣。上曰,洗胎第三日擧行,可也。仍敎曰,予曾詳考,則洗胎於三日,肇自肅宗朝誕降時,而列聖朝因而行之矣。裕元曰,承旨奏事。上曰,此皆出擧條者乎?裕元曰,是皆應行之前例,則使承旨退出後,擧行亦未爲不可矣。正魯曰,順娩後朝廷問安,何以爲之乎?上曰,依已例爲之。仍敎曰,近日候,朝雖晴佳,午輒多風矣。炳學曰,連有雨意,而風輒開霽,爲兩麥甚憧憧矣。上曰,日前,則雨勢稍注矣。炳學曰,此雨雖少,不爲無助云矣。裕元曰,日昨之雨,有益於兩麥云矣。上曰,必是兩麥,異於畓穀而然也。上命大臣就座,又命史官就座,仍命退諸臣,以次退出。
上在昌德宮。停常參·經筵。
中宮殿順娩翌日,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春桂坊口傳問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
大殿·大王大妃殿·王大妃殿·大妃殿·中宮殿,內閣·政院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等彌切喜幸之忱,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
傳曰,同副承旨,馳詣受香所,奉審摘奸以來。
兵曹啓曰,卽接大報壇守直官鄭成淳牒報,則拱北門東邊水門鐵箭,全數拔落云。爲先令紫門監,堅實樹柵,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
禁衛營啓曰,因兵曹草記,拱北門東邊水門鐵箭,全數拔落處,西營入直軍八名除出,哨官一員率領,限修改間,嚴加守直之意,敢啓。傳曰,知道。
上在昌德宮。停常參·經筵。
中宮殿分娩後第三日,大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春桂坊·朝廷二品以上·六曹堂上口傳問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?臣等歡欣之忱,歷日彌切,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
藥房口傳啓曰,今日乃中宮殿,分娩後第三日也,洗浴吉時,擇入,而不無勞動觸風之慮,似當十分謹愼,只用手巾略拭,恐爲得宜,敢啓。答曰,知道。
大殿·大王大妃殿·王大妃殿·大妃殿·中宮殿,內閣·政院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,藥房三提調,爲承候來待矣。傳曰,入侍。
禮曹,來四月初四日,行宗廟·永寧殿,夏享大祭親祭,取稟。傳曰,遣大臣攝行,一依親祭例磨鍊。
吏曹啓曰,捲草時差備官安喆榮·李淳榮,時無職名,令該曹,口傳付軍職,何如?傳曰,允。
戊寅二月二十日巳時,上御熙政堂。藥房三提調入侍時,都提調李裕元,提調閔謙鎬,副提調趙寅熙,記事官申箕善,別兼春秋金羽均·洪承憲,以次進伏訖。上曰,史官分左右。裕元進前奏曰,近日風寒猶峭,聖體,若何?上曰,一樣矣。各殿問候訖。裕元曰,中宮〈殿〉氣候,連爲萬安乎?上曰,一向平順。裕元曰,日候猶寒,終始審愼於外氣似好矣。上曰,外氣當爲審愼矣。裕元曰,世子宮諸節太平乎?上曰,一安矣。裕元曰,今亦歡悅於同氣之慶乎?上曰,果爲歡悅矣。裕元曰,俄者洗胎後,聞醫官之言,則胞衣甚爲完實云。皆是吉祥之兆,不勝慶祝矣。上曰,然矣。裕元曰,每日請對,曾有故事,而臣等不能詳審,昨日未得請對,不勝惶悚矣。上曰,不必然矣。前例則因下敎而請對矣。裕元曰,故事則逐日請對,每因下敎而爲之者,則今亦更承下敎,然後可以擧行矣。上曰,今日後則第七日請對爲好矣。上曰,俗說今日雖薄陰,猶爲豐徵云,俄者灑雨,誠可辜幸矣。裕元曰,今日灑雨,誠爲有年之兆矣。上曰,雨猶未洽,若得洽注,則甚幸,於兩麥則此亦有益云,果然乎?裕元曰,麥是旱穀,故雖厭浥之露,亦有滋益,今日之微灑,亦可有效於兩麥,而春雨洽足,然後可以灌苗,可以敷榮,今薄氷已解,和照將舒,似當有漸次嘉澍矣。上曰,古詩云,春水滿四澤,春則固以雨水爲貴矣。裕元曰,然矣。上曰,今日旣得灑雨,年事似可占豐矣。裕元曰,農家皆謂今年多豐徵,而造化玄遠,未可臆料,惟在聖心默禱之如何耳。上曰,兩麥豐登然後,可望有秋云,然否?裕元曰,兩麥謂之小農,秋穀謂之大農,小農豐登,然後可以爲大農之糧,而窮春計活,亦全賴於此矣。上曰,大臣多日鎖直,種種晉接,予心極爲慰幸矣。裕元曰,頻登前席,昵近耿光,臣心萬萬欣幸矣。臣之當是任,今爲屢度,而今番則軫念老病,特賜休暇,前後鎖直,爲日不久,下情尤切感悚矣。上曰,史官就座。仍命藥房三提調先退,又命退諸臣,以次退出。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,內閣·政院·玉堂口傳朝問安。答曰,知道。世子宮,內閣·政院·玉堂·春桂坊口傳朝問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?昨日洗沐後,一向萬安乎?臣等喜幸之忱,歷日彌切,敢此問安。答曰,知道。中宮殿,氣度平順矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
大王大妃殿·王大妃殿·大妃殿·中宮殿,內閣·政院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,來二十五日,朝參日次矣,敢稟。傳曰,停。
又啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
兵曹口傳政事,副司果李淳榮·安喆榮。
傳曰,向日之諭,已罄予意,而一往是永矢考槃,遐心莫回,實由予誠有所未孚,禮有所未盡而然也,反省歉愧,不知爲喩。昔夫子曰,學而優則仕,今爾林下飭躬,劬經賾理,其學業之篤實,必聞必達,自有不可揜者則斯可以出而仕矣。蓋仕之出處,就適於義而已,反覆思惟,以爾之學有可仕之義,無不可仕之義,一切以獨善高尙爲志,則吾儒所願之學,果安所用哉?顧今春晷漸舒,講筵將開,此時經幄之任,政使宿儒當處,苟求宿儒,捨爾其誰?且我春宮早諭之道,惟賓僚之左右是須,以是筵中,大臣之所勉戒,亦惟曰延召儒賢,啓沃講學焉耳。爾其體此至意,幡然開圖,庸副予如渴之望事,遣地方官,傳諭于經筵官宋秉璿。
兵曹啓曰,今二十日,禁軍戎器點考日次,而産室設廳相値,不得設行,後日退行之意,敢啓。傳曰,知道。
上在昌德宮。停常參·經筵。
自午時至人定,灑雨下雨,測雨器,水深一寸二分。
中宮殿順娩第五日,大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。世子宮,內閣·政院·玉堂·春桂坊·朝廷二品以上·六曹堂上·大司諫口傳問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?臣等喜幸之忱,日以益切,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
大殿·大王大妃殿·王大妃殿·大妃殿,中宮殿,內閣·正院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安,答曰,知道。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂口傳朝問安。答曰,知道。世子宮,內閣·政院·玉堂·春桂坊口傳問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿,氣候,何如?臣等歡欣之忱,歷日彌切,敢此問安。答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
大殿·大王大妃殿·王大妃殿·大妃殿·中宮殿,內閣·政院·玉堂口傳夕問安。答曰,知道。世子宮,內閣·政院·玉堂·春桂坊口傳夕問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審午間,聖體,若何?中宮殿氣候,何如?臣等不任喜幸之忱,敢此問安,答曰,知道。中宮殿氣度平順矣。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,德陵·安陵·定陵,修改後,告安祭祝文,干支誤書,純陵丁字閣修改告由祭文,句語有所錯措,而傳香旣久,今始覺得,揆以祀典,所重,萬萬驚悚。原祝文今方政修正,使忠義陪往而日字甚迫,令兵曹別定禁軍,罔夜護送,以爲及時入用,已傳祝文,奉來洗草。當初祭文捧入及準祝時,臣等之矇未審察,惶恐待罪,而當該藝文館官員,知製敎及香室官員,竝所當重勘,而本院請推之外,無他可施之罰,何以爲之?敢稟。傳曰,極爲駭然。竝令該府,拿問,爾等亦爲推考。
上在昌德宮。停常參·經筵。
中宮殿,順娩第七日,大殿·大王大妃殿·王大妃殿·大妃殿·中宮殿,內閣·政院·玉堂·朝廷三品以上·六曹堂上·大司諫口傳問安。答曰,知道。世子宮,內閣·政院·玉堂·春桂坊,朝廷二品以上·六曹堂上·大司諫口傳問安。答曰,知道。
藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?七日已屆,臣等益不勝歡欣之忱,敢此問安。答曰,知道。中宮殿氣度平順矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
藥房口傳啓曰,今日乃中宮殿解娩後第七日也。捲草祭旣已設行産室廳撤罷矣。臣等與諸御醫官,依例罷直宿,退出,而差備待令醫官則姑爲仍留,何如?惶恐敢啓。答曰,知道。待令醫官一人,輪回入直于本院。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
以司謁口傳下敎曰,時原任大臣·閣臣·宗親·儀賓·二品以上·六曹長官·大司諫·承史·玉堂·春桂坊,當賜羹飯矣。留待。
政院啓曰,藥房三提調,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳曰,産室廳都提調以下,別單書入。
以司謁口傳下敎曰,依甲戌年例,闕內入直,竝書啓以入。
傳曰,禮房承旨加資。
傳曰,政官牌招開政。
傳曰,今日異於他日,輕囚放釋。
以司謁口傳下敎曰,秋曹家僮直囚,竝保放事,分付。
傳曰,兼輔德許遞。
禮曹,來四月初四日,行宗廟夏享大祭親傳香,取稟。奉敎敬依。
以産室廳都提調以下別單,傳曰,今番産室廳之慶,與甲戌雖有差等,而嘉悅之意,當無少異矣。此誠幾百年來稀貴之事也,其在識喜之方,豈可無諸般示意之擧乎?都提調李裕元,鞍具馬一匹面給,子壻弟姪中,初仕調用,提調兵曹判書閔謙鎬,崇品陞擢,副提調行都承旨趙寅熙,別兼春秋金羽均,竝加資,注書申箕善陞六,別入直典翰閔泳翊陞敍,捲草官京畿監司尹滋悳子姪中,敎官作窠,今日政擬入,捲草陪進時,內資奉事金台濟,兒馬一匹賜給,淸道次知前守門將吳信默,陞六,部將千奉柱,上弦弓一張賜給,待令醫官洪顯普·李漢慶·鄭在英,竝加資,李命錫,善地監牧官作窠差送,別掌務官李章赫,守令待窠首先擬入,別入直御醫李重植·金在瑚·崔性協,議藥同參鄭禮秀加資,議藥同參鄭楫,竝相當職調用,御醫李敬仁,鍼醫彭繼述,竝加資,御醫李好錫,察訪待窠差送,金溵·劉漢緯·李能基,竝加資,內醫安秉宜·邊應翼·李基徹·趙錫弘·崔奎憲·鄭鍾夏,鍼醫鄭光殷,加資,議藥同參李時成,掌務官崔性愚·玄行健,內別入直御醫李兢柱,議藥同參李海昌·高·安秉直,竝相當職調用,命白絲封進尙衣提調知事鄭基世,熱馬一匹賜給,行護軍趙敬夏,副提調行都承旨趙寅熙,各半熱馬一匹賜給,僉正金正秀,主簿金震銖·金龜洛,別提李恩植,直長洪祐衍,命白米陪進長興主簿趙容九,各上弦弓一張賜給,東西唱引儀李淳榮·安喆榮,竝外職陞敍,畫員金尙熙外職調用,寫字官李兢鉉,察訪待窠差送,待令日官劉漢益,察訪待窠首先差送,金兢錫外職調用,泛鐵官金在奎,相當職調用,奏時官崔在德,監牧官待窠差送,權泰淵,外職調用,其餘員役·樂工·醫女等,竝依判下施賞。
傳曰,産室廳次知金圭復,承傳色金在寬,中宮殿承傳色李敏五,竝加資,資窮代加,産室廳兼承傳色柳載賢,中宮殿承傳色柳載賢,加資,資窮令內府調用,薛里元宜亨·李東礪,掌務崔宗煥,竝加資,康載範,差備李時協·申泰鉉·柳源浩·朴勉夏·李乾和·崔鳳和,從事金德和,竝令內府陞敍,金惟甲加資,飯監河源一右職調用,趙性吉,書題除授,司鑰嚴昌號兒馬一匹賜給,安學柱賞加,其餘司謁·司鑰·飯監·別監·水賜別監·中禁燈燭色,員役,竝依判下施賞。
傳曰,大君宮次知內官李敏和加資,資窮令內府調用。
注書申箕善陞六,代以宋圭元,爲假注書。
政院啓曰,注書有闕之代,被薦人丁弘燮·洪鍾永,薦狀依例成送吏曹之意,敢啓。傳曰,知道。
吏曹啓曰,典翰閔泳翊陞敍事,命下矣。已經準職,何以爲之?敢稟。傳曰,加資。
傳曰,兼輔德未差之代,前望單子入之。
兼輔德前望單子入之,閔泳翊添書落點。
吏曹啓曰,副校理金羽均,加資事,命下矣。雖已資窮,未經準職,何以爲之乎?敢稟。傳曰,勿拘。
軍器寺啓曰,判官吳永烈,以呈狀蒙遞矣。其責任有難數遞,今姑仍任,何如?傳曰,允。
以吏曹參議金昌熙牌不進,罷職傳旨,傳曰,只推。
有政。吏批,行判書金炳德,牌招不進,參判李容直進,參議金昌熙牌招不進。
吏批啓曰,行判書金炳德,參議金昌熙,竝牌招不進,小臣獨政未安,何以爲之?敢稟。傳曰,仍爲之。
以尹致聃爲副校理,金晩植爲兼弼善,尹相衍爲童蒙敎官,丁弘燮爲注書,兵曹判書閔謙鎬,今超崇政,崇品陞擢事承傳,行都承旨趙寅熙,今加嘉義,右副承旨李正魯,今加嘉善,副校理金羽均,今加通政,已上加資事承傳,前判官趙秉允,今加通政,侍從臣趙榮夏,本生父推恩移施事承傳,軍器判官吳永烈,今姑仍任事承傳,右賓客單閔謙鎬,左副賓客單徐堂輔,右副賓客單金炳始。
兵批,判書閔謙鎬病,參判趙熙一病,參議朴海哲入直進,參知韓在絢病,同知單劉聖鍾,副司果吳信默。
政院啓曰,臣敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則公貨所逋督捧間,嚴囚罪人六名,因傳敎嚴囚罪人三名,辭緣推覈間,嚴囚罪人一名,帳籍買得罪人一名,不可以輕囚論,故竝仍囚,所犯贓錢備納間,家僮嚴囚罪人十一名,依傳敎保放,其餘他錢不報,隱匿訟民,各司直囚罪人張道錫等十二名,係是輕囚,故竝依傳敎放送之意,敢啓。傳曰,知道。
吏曹啓曰,今此大報壇祭獻官,當以時原任大臣中塡差,而領府事李裕元,藥院都提調例不得塡差,領敦寧金炳學,判府事洪淳穆,俱有身病,判府事姜㳣·韓啓源,俱以在外,判府事李最應,右議政金炳國,俱有身病,無可差之員,何以爲之?敢稟。傳曰,宗親儀賓中塡差。
兵曹啓曰,入直禁軍一百人,使該番將許洧,領率一宿於龍虎營,明日替直之意,敢啓。傳曰,知道。
訓鍊都監啓曰,金虎門入直軍一百名,弘化門入直軍一百名,建陽門入直軍三十名,別武士二人,永肅門入直局出身二十名,明禮門入直漢旅三人,守直官一員,以精潔之類,各別抄定,把摠沈寅澤,哨官李用夏·李建益,局別將鄭友永,今日竝爲留宿於北營,明日使之替直之意,敢啓。傳曰,知道。
戊寅二月二十四日未時,上御熙政堂。藥房三提調,時原任大臣,閣臣承候入侍時,都提調李裕元,提調閔謙鎬,副提調趙寅熙,記事官申箕善,別兼春秋金羽均·金學洙,右承旨金奎弘,記事官申箕善,別兼春秋金羽均·金學洙,領府事李裕元,領敦寧金炳學,判府事洪淳穆·李最應,右議政金炳國,原任提學金大根·鄭基世,提學金炳德,原任直提學李㘾,檢校直提學尹滋悳,原任直閣鄭健朝·李淳翼·李喬翼,檢校直閣閔泳穆,原任直〈閣〉李承純,檢校直閣李鎬翼·姜·尹用求,直閣趙同熙,原任待敎李秉文·徐相翊,檢校待敎李載兢·洪淳馨·閔泳翊,以次進伏訖。上曰,史官分左右。裕元進前奏曰,好雨新晴,日氣和暢,聖體,若何?上曰,一樣矣。各殿問候訖。裕元曰,今日坤殿娩後第七日也。益切慶祝,諸節連爲萬安乎?上曰,平順矣。裕元曰,臣等不勝欣幸之忱,相率來待矣。上曰,日前之雨,甚爲喜幸,而猶有未洽之歎矣。裕元曰,一雨終日,不爲不足,久待之餘,可以慰洽矣。上曰,非但有益於麥農,亦可有助於春耕矣。裕元曰,非但有助於春耕,群物從此發生矣。仍奏曰,世子宮,諸節太平乎?上曰,安過而今日早起,捲草時,遊嬉傍觀矣,今則就睡矣。裕元曰,大君善爲飮乳,而世子宮頻頻入見,有時欲勸飮食,誠可笑矣。炳學曰,友于之心,油然而發,睿德天成,萬萬欽仰矣。裕元曰,俄蒙羹飯之賜,臣等感恩共飽矣。上曰,如是善噉,甚可幸矣。裕元曰,産室今已撤罷,臣等將爲退去,一邊歡祝,一邊戀結矣。上曰,然矣。裕元曰,産室廳旣已撤罷,臣等今當退去矣。承候官,別入直,亦當退出,故敢此仰達矣。上曰,一體退去,可也。出擧條裕元曰,醫官則俄承處分,待令一人使之輪回入直矣。上曰,雨後頗有風勢,今日則春意喧暢矣。裕元曰,今日天氣甚佳,誠非偶然矣。炳學曰,入此年以來,今日日氣最好,聖心和悅,故天心從以和舒,可見感應之理矣。上曰,領府事其間入直處,所不甚疎冷乎?裕元曰,慣於此直,不知其疎冷矣。上曰,統計前後入直,似爲屢月矣。裕元曰,統計前後,則果爲屢月,而今番則特蒙處分,入直不多日矣。上曰,史官就座。仍命大臣先退,又命退諸臣退出。
上在昌德宮。停常參·經筵。
藥房副提調趙寅熙啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政左議政未差,右議政金炳國,無時急稟定事,不得來會云矣,敢啓。傳曰,知道。
又啓曰,新除授注書丁弘燮,卽爲牌招察任,何如?傳曰,允。
春秋館啓曰,別兼春秋金學洙,以兵曹正郞,今日軍布捧上時,晝仕出去之意,敢啓。傳曰,知道。
侍講院啓曰,新除授兼弼善金晩植,卽爲牌招察任,何如?傳曰,允。
傳曰,壽進宮次知李敏和,加資,資窮代加。
政院啓曰,卽者副校理李元祺,以其親病,陳疏徑行,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理李元祺,陳疏徑行,上番闕直,事甚未安。校理洪鍾運·李瑀,在外,應敎朴齊晟,副應敎李鎬喆,新除授副校理尹致聃,竝卽牌招,推移入直,何如?傳曰,允。
又啓曰,上番闕直,事甚未安。應敎朴齊晟,副應敎李鎬喆有身病,校理洪鍾運·李瑀,副校理李元祺在外,尹致聃,副修撰趙重弼有拘忌,修撰李鳳奎·李範九,竝卽牌招,推移姑陞入直,何如?傳曰,允。
注書趙秉翊病,代以具星喜,爲假注書。
司僕寺啓曰,羅州監牧官朴昌胤,身病猝重,勢難察任,改差,何如?傳曰,允。
戶曹啓曰,各道年終錢穀,御覽會計,每於翌年二月二十五日,啓請修整,而咸鏡道北關六鎭等邑,程途絶遠,不得趁限,待其會案齊到,修整以入之意,敢啓。傳曰,知道。
領府事李裕元箚曰,伏以,神人保佑,坤殿順娩,羹飯善進,玉度彌康,本支繁衍,喜溢區宇,臣屢參保護之任,每蒙便蕃之賜,番番光耀,榮感何極,而殊恩不可濫褻,上賞不可冒受,重之以任子之典,怔營惶懍,尤無所措。玆敢不避猥屑,忙陳短章,仰瀆崇嚴。伏乞聖明,俯垂鑑亮,亟命收還,以安私分焉。取進止。答曰,省箚具悉卿懇。卿其安心領受。仍傳曰,此批答,遣史官傳諭。
忠淸監司李明應疏曰云云。答曰,省疏具悉。卿其往省焉。
吏曹參判李容直疏曰,伏以,坤極順娩,坎索添慶,具僚相告,歡忭惟均。仍伏念臣,陳章徑行,往省先壟,意外銓銜,遽紆此際,寵靈攸宣,松楸增色,非臣顓昧,所可酬報,大小宰於長席,綦重有間,而其所以惟拂乎澄淸之地,軒輕乎馭世之具則一也。荀非風裁鑑識,素著於時者,莫宜居之,臣果其人乎?臣識短才蔑,本不堪備數於器使之列,而病懶相成,杜門寡交,一切班簿資格,未始經心,其何以參佐銓綜,仰答委寄之盛也?臣聞量而後入,未聞入而後量,臣之不合見職,自知已審,與其苟冒而終底僨誤,曷若早免而不致尤悔?今若諉之已肅,恬若自有,涯逾招眚,猶屬臣私,責鉅負乘,害將誰歸,百爾參衡,蹲仍無望,玆敢不揆僭越,仰暴衷懇。伏乞聖慈,諒臣不衷之實,亟解見帶職名,以幸公私焉。臣無任云云。答曰,省疏具悉。卿其勿辭行公。
輔德朴定陽疏曰,伏以,臣於日前,取見前大司諫臣李晩運疏本,則以前任慶州府尹事,有所自明,而其句語中,有曰其時繡啓,實涉䵝昧,甚以名不知之人,冒錄夥張云,其時繡衣,臣卽其人也,滿心驚悚,不覺惶汗之浹背。噫,臣素以匪材,猥荷重任,何敢曰事事得當,件件無錯,而其心則期欲築底審愼,無一毫疎漏。凡於擧劾之地,先採其民言,參之以吏招,更爲校驗於印蹟之昭然可信者,自以爲十分無疑,然後始爲論啓,而竟使被論者,受而無辭,果非臣愚之所能及也。到今追惟,尙切兢惕。今於此疏之來,臣罪益著,其曰䵝昧者,疑似不明之謂也,其曰冒錄者,虛張無實之稱也,以疑似不明之事,論人則是誣人也,以虛張無實之言告君,則是欺君也,欺君罪也,誣人亦罪也。俯仰慙悚,無所自容,臣何必區區臚辨於時移事往之後,徒傷事面,重煩瀆撓也?玆敢短章自列,仰溷崇聽。伏乞聖明,俯垂鑑諒,亟降威罰,以爲按事不職者戒焉。臣無任云云。省疏具悉。爾不必如是爲引也。
副校理李元祺疏曰云云。省疏具悉。爾其勿辭往護。
上在昌德宮。停常參·經筵。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
弘文館啓曰,上番闕直,事甚未安。校理洪鍾運·李瑀,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
政院啓曰,行都承旨趙寅熙,行左承旨李玄翼,行右承旨李正魯,左副承旨金奎弘,不爲仕進,同副承旨洪萬植,式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金奎弘牌不進,伴直無人,行右承旨李正魯,所當牌招,而拘於廳規,不得請牌,何以爲之?敢稟。傳曰,牌招。
兵曹啓目粘連,觀此黃海水使具完植狀啓,則白翎僉使李祥宇,母年七十,無兄弟獨身,揆以法典,在所當遞,令該曹,卽爲改差亦爲白有臥乎所,邊將之親年七十歲,他無兄弟者,許遞其任,載在法典,白翎僉使李祥宇,依法典改差,何如?啓依允。
行右承旨李正魯疏曰,伏以天休滋至,中宮殿,解娩萬安,麟趾呈瑞,螽斯衍慶,喜溢宮闈,歡均大小,臣於是時,適忝近密,趨隨起居之列,倍切忭祝之忱,不自意以臣名在該房,特旨覃恩,陞授臣嘉善階,臣聞命惝怳,莫省攸措。夫爵賞,人主馭世之大柄也,其必懋功懋德,其難其愼,人職相稱,豈有如臣庸愚而倖會苟充,濫竽於其間者哉?仍念臣,以無似,厚蒙洪造,通籍二十餘年,華貫膴仕,外內歷揚,涯量已溢,淵谷在前,今焉冥升缺漸,叨竊至此,實非臣寢夢攸到也。且臣有偏母,在堂,年踰八耋,攀誥告喜,相對感泣,攢手祝天。噫,一檄之捧,親在爲榮,而臣以此情私,荷此寵靈,進而膺命則珪組責躬,退而承歡則金貂繞膝,豈不是爲人臣爲人子?至願大幸,而猶此逡巡,不敢自居者,誠以才能不可强,名器不可褻,仰貽愼簡之累,俯速不衷之災也。反覆思惟,承當無路,猥控本末,冒溷崇聽。伏乞聖明,察臣由中之懇,非出飾外之讓,亟收臣新授資級,俾有以重官方而全微諒,不勝幸甚。臣無任云云。答曰,省疏具悉。卿其勿辭行公。
行兵曹判書閔謙鎬疏曰,伏以綿瓞誕啓本支,左弧慶洊璋裳,我坤殿殿下,彌月順娩,七日已過,群情胥欣,臣於是時,適忝藥院嘗先之任,尤倍華封祝多之忱,迺者飾喜之聖念,特異出常之殊典,超臣二資而擢爲一品,始奉別單之降,似疑而非眞,及承恩誥之頒,果的而非誤,臣誠驚震越,實不知榮之爲榮,寵之爲寵也。夫馭世之柄,惟爵賞是已,繁纓小飾也而聖人惜之,弊袴菲物也而明主愛之,矧今所叨之秩,其爲何等之崇章,侔三事,班絶八座,自非耇造重望,公議必至,譏姍,雖是久歷茂績前修,尙或逡巡,顧臣愚鹵,徒從前竊冒,罔非濫竽之吹,而更加進竿之步,則縱欲忘廉沒恥而居,其奈過福招災而何,此猶臣一己而言也。凡有慶喜於上,必推渥澤於下,或以其勞,而臣無毫絲之可記,或以其例而曾無躐級之可據,罔功而遽爾厚酬,則倖門開焉,越格而特之異數,則官箴興焉,豈不貽累於則哲之明,大公之政乎?噫,臣頂踵皆由乎造化,磨放不足以報效,寤寐自矢,趨走惟恭,第其不衷之服,不勝之任,非啻鵜在梁而蚊負山也,左揣右量,外汗內愧,寧被逋慢之罪,萬無承膺之望,玆臚衷懇,仰干仁覆。伏乞聖明,俯賜諒燭,亟收臣崇政新授之階,俾名器重而賤分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,來初一日輪臺日次矣,敢稟。傳曰,當次人受點後,日次待令。
又啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,同副承旨洪萬植,今日不爲仕進,卽爲牌招,何如?傳曰,允。
以忠淸監司趙秉式狀啓,舒川郡守金駿鉉罷黜事,傳曰,令該曹勿拘常格,口傳各別擇差,催促下送。
吏曹口傳政事,以韓應弼,爲舒川郡守。
政院啓曰,行都承旨趙寅熙,行左承旨李玄翼,不爲仕進,左副承旨金奎弘廚院進,右副承旨朴容大式暇出去,同副承旨洪萬植牌不進,院中只有臣一人,伴直無人,左副承旨卽爲牌招,何如?傳曰,允。
以同副承旨洪萬植牌不進罷職傳旨,傳曰,只推。
吏曹啓曰,羅州牧使金善根戶奴呈狀內,矣上典,身病猝重,萬無還官之望云。其身病旣如是,則有難强令還任,罷黜,何如?傳曰,此是大臣筵奏之善治守令也。洪州牧使吳達善,特爲相換。
訓鍊都監啓曰,本局千摠李尙濂,身病猝重,勢難察任,改差,何如?傳曰,允。
上在昌德宮。停常參·經筵。
備忘記,三和都護府使李奎會下直,長弓一張,長箭一部,片箭一部,筒兒一箇賜給。
政院啓曰,行大司憲徐堂輔,執義奇禹鉉,掌令閔泳奎·李載允,持平李秉緯呈辭,李軒卿未署經,監察茶時之意,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
傳曰,政官牌招開政。
傳曰,同副承旨許遞,今日政差出。
傳曰,呈告判義禁同春秋竝許遞,今日政差出。
傳曰,呈告兵曹參判許遞,今日政差出。
政院啓曰,卽者別兼春秋金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋尹相萬·李重七·洪承憲,竝卽牌招,推移入直,何如?傳曰,允。
侍講院啓曰,說書李容稙,方在直中,而以掃墳事,下直出去矣,下番闕直,事甚未安。司書趙同熙,兼司書鄭元夏,兼說書朴斗陽,竝卽牌招,推移入直,何如?傳曰,允。
兵曹口傳政事,大護軍徐堂輔,副司果李重七。
傳曰,右承旨許遞,前望單子入之。
承旨前望單子入之,金羽均落點。
以左副承旨金奎弘牌不進罷職傳旨,傳曰,只推。
吏曹啓曰,羅州牧使金善根,洪州牧使吳達善,特爲相換事,命下矣。羅州牧使金善根,以前任黃州牧使,方在解由未出中,洪州牧使吳達善,以前任南原府使,方在解由未出中,何以爲之乎?敢稟。傳曰,勿拘。
吏曹啓曰,軍器判官李裕健,以病乞遞,改差,何如?傳曰,允。
以吏曹參議金昌熙牌不進罷職傳旨,傳曰,只推。
有政。吏批,行判書金炳德進,參判李容直牌招不進,參議金昌熙牌招不進。
以閔泳翊爲承旨,李寅命爲大司憲,李在敬爲大司諫,李鳳德爲執義,南啓憲爲司諫,沈相薰·任憲鎬爲掌令,權采圭·尹永昶爲持平,趙東萬爲獻納,宋道淳·朴龍載爲正言,閔謙鎬爲判義禁,姜蘭馨爲知經筵,李載冕爲同春秋,李範壽爲軍器判官,龍仁縣令洪顯普,今加嘉義,積城縣監李漢慶,果川縣監鄭在英,已上今加嘉善,加資事承傳,羅州牧使金善根,洪州牧使吳達善,相換事承傳。再政。以李正魯爲兵曹參判,申箕善爲典籍,知春秋單李載冕,書題單丁大燁。
兵批,行判書閔謙鎬病,參判李正魯未肅拜,參議朴海哲入直進,參知韓在絢病,以李命錫爲羅州監牧官,同知單梁成根。
觀象監啓曰,今此大君阿只氏胎封,依例擧行,而取考本監所在謄錄,則其中坐向吉利地,只是忠淸道報恩郡外俗離山下大佛寺水精峯下酉坐之原,江原道平昌郡南十里許質峨山酉坐之原,京畿永平郡古鄕校西越一岡酉坐之原,三處而入錄旣久,難保無頉,依舊例發送本監相土官,更加看審後,備望以入,待稟下以爲涓吉之地,何如?傳曰,允。
又啓曰,今此大君阿只氏藏胎,自本監看審,後前期備三望受點擧行,何如?傳曰,允。嫡王孫依例擧行。
禮曹啓曰,卽接礪山幼學宋在雲所志,則以爲,族孫淳穆,嫡妾俱無子,以其同姓十四寸兄淳八第二子準相,欲爲繼後,兩家諸族,相議完定,而淳穆夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長宋在雲所訴旣如此,宋淳八第二子準相,立爲宋淳穆之後,何如?傳曰,允。
以尹相萬·李象奎·白時淳囚單子,傳曰,飭已施矣,分揀放送。
別兼春秋金學洙疏曰,伏以臣於持被之中,卽接家信,則臣母素患痰積之症,一倍添劇,委頓床玆,家僮踵至,促臣歸視,臣自聞此報,方自焦灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
巳時至人定,灑雨下雨,測雨器水深一寸。
政院啓曰,大司憲李寅命,執義李鳳德,掌令沈相薰·任憲鎬未肅拜,持平權采圭·尹永昶在外,監察茶時之意,敢啓。傳曰,知道。
以別兼春秋李重七·洪承憲牌不進罷職傳旨,傳曰,只推。
以司書趙同熙,兼司書鄭元夏,兼說書朴斗陽牌不進罷職傳旨,傳曰,只推。
政院啓曰,左右史不可不備,別兼春秋李重七·洪承憲,旣有只推之命,竝卽牌招,推移入直,何如?傳曰,允。
侍講院啓曰,下番連日闕直,事甚未安。說書李容稙,受由在外,司書趙同熙,兼司書鄭元夏,兼說書朴斗陽,旣有只推之命,竝卽牌招,推移入直,何如?傳曰,允。
傳曰,左副承旨許遞,前望單子入之。
承旨前望單子入之,李載德落點。
內醫院啓曰,本院提調例不得兼帶金吾之任,提調閔謙鎬所帶判義禁,今姑許遞,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深二分。夜三更,灑雨下雨,測雨器水深一分。
藥房提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲李寅命,執義李鳳德,掌令沈相薰·任憲鎬未肅拜,持平權采圭·尹永昶在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政左議政未差,右議政金炳國,有身病,不得來會云矣。敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
以別兼春秋李重七·洪承憲牌不進罷職傳旨,傳曰,只推。
以司書趙同熙,兼司書鄭元夏,兼說書朴斗陽牌不進罷職傳旨,傳曰,只推。
政院啓曰,左右史不可〈不〉備,別兼春秋李重七·洪承憲,旣有只推之命,竝卽牌招,推移入直,何如?傳曰,允。
侍講院啓曰,下番連日闕直,事甚未安。說書李容稙,受由在外,司書趙同熙,兼司書鄭元夏,兼說書朴斗陽,旣有只推之命,竝卽牌招,推移入直,何如?傳曰,允。
傳曰,摠管竝許遞,令該曹口傳差出。
兵曹口傳政事,以金有淵·成彝鎬爲都摠管,以尹秉鼎·洪遠植·趙秉世·洪鍾軒·李炳敎·沈能矩·徐相岳·李敎獻爲副摠管。
政院啓曰,密符親納例也,而前慶尙監司朴齊寅,謂有身病,使其褊裨替納,事甚未安。推考,何如?傳曰,允。
吏曹啓曰,今此寒食祭,祭官當爲磨鍊,除老病公頉,實無推移排比之路,依近例刑官司饔院官員及年六十以上人,竝通融塡差以入,而其中時無職名人員,令該曹口傳付軍職,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
以京畿監司尹滋悳狀啓,薦新生蛤·絡蹄,春寒尙峭,未及産出,限內不得封進,惶恐待罪事,傳曰,勿待罪事,回諭。
兵曹啓曰,拱北門東邊鐵箭拔落處,今已修改矣。把守軍兵,解送直所之意,敢啓。傳曰,知道。
禁衛營啓曰,拱北門東邊水門鐵箭拔落處,今已修改,把守軍兵,解送事,自兵曹,草記矣。把守西營入直軍,還入直所,哨官解送之意,敢啓。傳曰,知道。
上在昌德宮。停常參·經筵。
自人定至三更,灑雨下雨,測雨器水深一分。
中宮殿順娩第二七日,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春桂坊口傳問安。答曰,知道。藥房都提調李裕元,提調閔謙鎬,副提調趙寅熙啓曰,伏未審夜間,聖體,若何?中宮殿氣候,何如?日屆二七,臣等不勝歡欣忭慶之忱,敢來問安。答曰,知道。中宮殿氣度平順矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
傳曰,判義禁有闕之代,前望單子入之。判義禁前望單子入之,李孝淳落點。
禮曹啓曰,今三月二十三日大妃殿誕日陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日,啓稟退行,曾有定式,而二十四日·二十五日·二十六日,連値齋日,以二十七日,退行磨鍊節目,何如?傳曰,允。
奎章閣啓曰,卽接內需司牒報,則咸興·永興兩本宮四月別大祭時,造燭封香吉日,今月十六日巳時,衣襨香燭祭品奉詣吉日,同月十七日卯時俱吉云。以此日時擧行之意,敢啓。傳曰,知道。
注書丁弘燮病,代以南奎熙爲假注書。
以司書趙同熙,兼司書鄭元夏,兼說書朴斗陽牌不進罷職傳旨,傳曰,只推。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
傳曰,發遣吏郞,諸執事淸齋與否,摘奸以來。
禮曹,今三月二十三日明純徽聖正元粹寧大妃殿下誕日陳賀,以二十七日退行事,草記,允下矣。應行節目,參考前例磨鍊爲白去乎,依此擧行,何如?啓,旣承大妃殿下敎,權停爲良如敎。
吏曹啓曰,今此大報壇祭,進幣瓚爵官朴容大,時無職名,令該曹口傳付軍職,何如?傳曰,允。
兵曹啓曰,卽接大報壇守直官王景鎬牒報,則本壇奉室後墻垣近處,松木一株顚仆,三間許瓦子破傷云。令紫門監,卽速修改,而此與體墻頹圮,有異,令巡邏營門,申飭校卒,限修改間,晝察夜巡之意,分付,何如?傳曰,允。
奉常寺啓曰,各陵園寒食祭享所用藥果煎造後,進上看品藥果二十立,依定式封進之意,敢啓。傳曰,知道。
禁衛營啓曰,拱北門水門鐵箭拔落處,今已修改,把守軍兵解送之意,敢啓。傳曰,知道。
上在昌德宮。停常參·經筵。
政院啓曰,大司憲李寅命未肅拜,執義李鳳德,掌令任憲鎬差祭,沈相薰呈辭,持平權采圭·尹永昶在外,監察茶時之意,敢啓。傳曰,知道。
兵曹口傳政事,護軍趙熙一,副護軍朴容大。
傳曰,禮房承旨,馳詣大報壇,奉審摘奸以來。
傳曰,左承旨許遞,前望單子入之。
注書趙秉翊病,代以金斗秉爲假注書,承旨前望單子入之,朴憙陽落點。
弘文館啓曰,修撰李鳳奎差祭出去,下番闕直,事甚未安。修撰李範九,副修撰姜鐸差祭,副修撰趙重弼,卽爲牌招入直,何如?傳曰,允。
政院啓曰,行都承旨趙寅熙,不爲仕進,左承旨金奎弘廚院進,右承旨閔泳翊內閣進,新除授左副承旨朴憙陽未肅拜,右副承旨金羽均監祭進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,下番闕直,事甚未安。修撰李鳳奎·李範九,副修撰姜鐸差祭,趙重弼有拘忌,校理洪鍾運·李,副校理李元祺在外,副應敎李鎬喆,副校理尹致聃,竝卽牌招推移,姑降入直,何如?傳曰,允。
兵曹啓曰,正郞金在鼎,身病猝重,勢難察任,改差,何如?傳曰,允。
成均館啓曰,司成趙性鶴,直講玄弼濟,典籍趙璟淳,俱爲差祭,時無入直之員,以他郞官,姑爲代直,何如?傳曰,允。
上在昌德宮。停常參·經筵。
政院啓曰,大司憲李寅命未肅拜,執義李鳳德,掌令任憲鎬差祭,沈相薰呈辭,持平權采圭·尹永昶在外,監察茶時之意,敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
政院啓曰,應敎朴齊晟,修撰李鳳奎,副修撰姜鐸差祭,校理洪鍾運·李,副校理李元祺在外,尹致聃,副修撰趙重弼有拘忌,玉堂上下番俱空,事甚未安。副應敎李鎬喆,修撰李範九,竝卽牌招入直,何如?傳曰,允。
又啓曰,卽者兼司書鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
春秋館啓曰,別兼春秋臣金學洙,以兵曹正郞,今日軍布捧上時晝仕出去之意,敢啓。傳曰,知道。
侍講院啓曰,下番闕直,事甚未安。司書趙同熙,卽爲牌招入直,何如?傳曰,允。
御營廳啓曰,本廳千摠趙載恒,身病甚重,勢難察任,改差,何如?傳曰,允。
成均館啓曰,今月初三日儒生課試,當爲設行,而大提學未差,限內不得爲之之意,敢啓。傳曰,知道。
御營廳啓曰,本廳千摠今當差出,而擬望之人乏少,外任竝擬,何如?傳曰,允。
兼司書鄭元夏疏曰云云。省疏具悉。爾其勿辭救護。
上在昌德宮。停常參·經筵。
政院啓曰,大司憲李寅命未肅拜,執義李鳳德,掌令沈相薰·任憲鎬呈辭,持平權采奎·尹永昶在外,監察茶時之意,敢啓。傳曰,知道。
又啓曰,右副承旨金羽均,今日不爲仕進,卽爲牌招,何如?傳曰,允。
以司書趙同熙牌不進罷職傳旨,傳曰,只推。
侍講院啓曰,下番連日闕直,事甚未安。說書李容稙,兼說書朴斗陽,受由在外,司書趙同熙,旣有只推之命,卽爲牌招入直,何如?傳曰,允。
弘文館啓曰,上番闕直,事甚未安。校理洪鍾運·李,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
禁衛營啓曰,本營千摠柳鼎魯·柳興秀,俱有身病,勢難察任,竝改差,何如?傳曰,允。
御營廳啓曰,本廳千摠李容勳,身病甚重,勢難察任,改差,何如?傳曰,允。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
藥房副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲李寅命未肅拜,執義李鳳德,掌令任憲鎬·沈相薰呈辭,持平權采奎·尹永昶在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
弘文館啓曰,上番闕直,事甚未安。校理洪鍾運·李,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,行都承旨趙寅熙,藥院進,左承旨金奎弘,左副承旨朴憙陽,不爲仕進,右承旨閔泳翊,內閣進,同副承旨李載德,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,上番闕直,事甚未安。應敎朴齊晟,副應敎李鎬喆有身病,校理洪鍾運·李,副校理李元祺在外,尹致聃,副修撰趙重弼有拘忌,修撰李鳳奎,副修撰姜鐸,竝卽牌招推移,姑陞入直,何如?傳曰,允。
吏曹啓曰,贈謚忠毅公嚴興道延謚,定行於今月二十六日醴泉地西面花庄里鄕第云矣,敢啓。傳曰,知道。
政院啓曰,左副承旨朴憙陽牌不進,伴直無人,右承旨閔泳翊,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴憙陽牌不進罷職傳旨,傳曰,只推。
上在昌德宮。停常參·經筵。
政院啓曰,大司憲李寅命未肅拜,執義李鳳德,掌令任憲鎬·沈相薰呈辭,持平權采奎·尹永昶在外,監察茶時之意,敢啓。傳曰,知道。
又啓曰,同副承旨李載德,今日不爲仕進,卽爲牌招,何如?傳曰,允。
以右承旨閔泳翊牌不進罷職傳旨,傳曰,只推。
傳曰,禮房承旨,馳詣先蠶壇,奉審摘奸以來。
傳曰,直閣趙同熙,馳詣健陵,奉審摘奸,仍留監祭,顯隆園華寧殿,一體奉審以來。
傳曰,輔德有闕之代,前望單子入之。輔德前望單子入之,金永穆落點。
弘文館啓曰,上番闕直,事甚未安。校理洪鍾運·李,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
以同副承旨李載德牌不進罷職傳旨,傳曰,只推。
政院啓曰,卽見濟州牧使白樂淵守令邊將薦擧單子到院者,則不善封裹,油痕狼藉,事甚疎忽,萬萬未安。原單子雖不得不捧入,該牧使不可無警,從重推考,何如?傳曰,允。
訓鍊都監啓曰,本局別將鄭雲參,身病猝重,勢難察任,改差,何如?傳曰,允。
上在昌德宮。停常參·經筵。
政院啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,大司憲李寅命未肅拜,執義李鳳德,掌令沈相薰·任憲鎬呈辭,持平權采奎·尹永昶在外,監察茶時之意,敢啓。傳曰,知道。
又啓曰,左副承旨朴憙陽,同副承旨李載德,今日不爲仕進,竝卽牌招,何如?傳曰,允。
侍講院啓曰,新除授輔德金永穆,卽爲牌招察任,何如?傳曰,允。
弘文館啓曰,上番闕直,事甚未安。校理洪鍾運·李,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
以左副承旨朴憙陽牌不進罷職傳旨,傳曰,只推。
弘文館啓曰,上番闕直,事甚未安。應敎朴齊晟,副應敎李鎬喆有身病,校理洪鍾運·李,副校理李元祺在外,尹致聃,副修撰趙重弼有拘忌,修撰李鳳奎·李範九,竝卽牌招推移,姑陞入直,何如?傳曰,允。
上在昌德宮。停常參·經筵。
夜自五更至初九日開東,灑雨下雨,測雨器水深二分。
中宮殿順娩第三七日,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春桂坊口傳問安。答曰,知道。藥房都提調李裕元,提調閔謙鎬,副提調趙寅熙啓曰,伏未審日間,聖體,若何?中宮殿氣候,何如?日屆三七,臣等益不勝歡欣慶忭之忱,敢來問安。答曰,知道。中宮殿氣度平順矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲李寅命未肅拜,執義李鳳德,掌令沈相薰·任憲鎬呈辭,持平權采奎·尹永昶在外,監察茶時之意,敢啓。傳曰,知道。
傳曰,再明日春到記春塘臺親臨磨鍊,左副承旨馳往泮宮,明日夕食堂收取以來。
禮曹啓曰,來四月初四日行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來四月初四日行宗廟夏享大祭親行時,永寧殿,依例遣大臣攝行,何如?傳曰,允。
弘文館啓曰,上番闕直,事甚未安。應敎朴齊晟,副應敎李鎬喆有身病,校理洪鍾運·李,副校理李元祺在外,尹致聃,副修撰趙重弼有拘忌,修撰李鳳奎·李範九,竝卽牌招,推移姑陞入直,何如?傳曰,允。
吏曹啓目粘連,觀此承政院左副承旨朴憙陽上疏,則以爲,臣父齊寅,方帶知春秋館事矣。臣所帶春秋兼銜,揆以典式,在所當遞,伏乞聖明,亟令鐫改,以存公格亦爲白有臥乎所,相避之法,在下當遞,左副承旨朴憙陽所帶春秋館修撰官之任,今姑減下,何如?啓依允。
左副承旨朴憙陽疏曰云云。省疏具悉。疏辭下該曹,稟處。
上在昌德宮。停常參·經筵。
自人定至初十日開東,灑雨下雨,測雨器水深六分。
備忘記,北兵使鄭雲翼下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,政官牌招開政。
傳曰,左承旨許遞,前望單子入之。
承旨前望單子入之,朴容大落點。
傳曰,藥院都提調有闕之代,前望單子入之。
內醫都提調前望單子入之,右議政金炳國落點。
傳曰,秋曹堂上竝許遞,前望單子入之。
傳曰,在外摠管許遞,行護軍趙鳳夏,都摠管除授。
傳曰,京畿暗行御史入侍。
傳曰,春到記更待下敎。
秋曹堂上前望單子入之,判書沈舜澤落點。
吏曹,行護軍趙鳳夏,今超資憲,都摠管除授事,承傳。
兵曹,都摠管單趙鳳夏除授事,承傳。
弘文館啓曰,上番闕直,事甚未安。校理洪鍾運·李,副校理李元祺在外,尹致聃有拘忌,應敎朴齊晟,副應敎李鎬喆,竝卽牌招,推移入直,何如?傳曰,允。
春秋館啓曰,別兼春秋臣洪承憲,以御營廳從事官,今日軍布捧上時,晝仕出去之意,敢啓。傳曰,知道。
兵曹口傳政事,副護軍洪淳馨。
傳曰,奉審閣臣入侍。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
傳曰,明日出宮門路,以協陽門爲之。
傳曰,玉堂竝許遞,今日政差出。
傳曰,白川郡守之代,未準朔守令中擬入。
兵曹啓曰,正郞金學洙,身病猝重,呈狀乞遞,改差,何如?傳曰,允。
兵曹口傳政事,副司果金學洙。
兵曹啓曰,同知中樞府事趙箕錫,五衛將卞洪基·金鎭民·李儒行·金學善·劉聖鍾,部將韓義敎,俱以病難供職,呈狀乞遞,竝改差,何如?傳曰,允。
有政。吏批,行判書金炳德,參判李容直,牌招不進,參議金昌熙進。吏批啓曰,行判書金炳德,參判李容直,竝牌招不進,小臣獨政未安,何以爲之?敢稟。傳曰,只出緊任。
以趙昌夏爲應敎,李敎夏爲副應敎,洪英植·曺寅承爲校理,閔泳奎·南肅熙爲副校理,金宗漢·李範祖爲修撰,尹升求·鄭元和爲副修撰,朴瑄壽爲刑曹參判,兪鎭學爲參議,李輔榮·趙圭錫爲兵曹正郞,方漢哲爲中部令,鄭泰源爲茂山府使,申泰鼎爲白川郡守,宗府郞廳單李建儀。傳曰,見窠皆令差出。
再政。以徐兢輔爲工曹參判,洪大重爲參議,南一祐爲同義禁,鄭漢奎爲工曹正郞,李鼎善爲引儀,李啓好爲公事官,閔致純爲童蒙敎官,李章爀爲砥平縣監。
三政。以趙鳳夏爲禮曹判書,趙瑢熙爲工曹佐郞,權錫耆爲掌苑別提。
四政。以宋秉琮爲引儀,故學生趙學樑,贈吏參例兼,趙尙祿,贈吏議,趙,贈僕正,已上同知趙箕錫三代,故學生曺錫魯,贈吏參例兼,故通德曺宜振,贈吏議,故縣監曺允弼,贈僕正,已上副摠管曺殷承三代,贈吏判申常顯,贈左贊成例兼,贈吏參申㦉,贈吏判例兼,贈吏議申景翰,贈吏參例兼,已上前判義禁申應朝三代,贈吏判李世習,贈左贊成例兼,贈吏參李◆◆贈吏判例兼,已上判義禁李孝淳兩代。
兵批。判書閔謙鎬病,參判李正魯病,參議朴海哲入直進,參知韓在絢病,以李龍漢爲扈衛別將,金鶴柱爲馬梁僉使,副司果韓應輔,同知單李商爤。
以黃海監司鄭海崙狀啓,兔山縣民家失火事,傳曰,當此窮春,民家燒燼,若是夥多,聞甚驚慘。元恤典外,別加顧助,趁卽結構奠接,俾無失所棲遑之弊事,廟堂措辭,關飭。
以全羅監司李敦相狀啓,谷城縣民家失火事,傳曰,人戶燒燼,若是夥多,聞甚矜惻。元恤典外,別加顧助,趁卽結構奠接,俾無一民流離之患事,廟堂措辭,關飭。
禮曹啓曰,卽接韓山幼學劉雷秀所志,則以爲,同姓四寸弟德秀,嫡妾俱無子,以其同姓四寸弟義秀子承烈,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長劉雷秀所訴旣如此,劉義秀子承烈,立爲劉德秀之後,何如?傳曰,允。
禁衛營啓曰,本營騎士別將申奭熙,身病猝重,勢難察任,改差,何如?傳曰,允。
領府事李裕元箚曰,伏以臣,七日之候班,纔經三朔,而虛縻滋悚,求解之願,今始言私矣。臣以癃朽之物,周旋於保護之地,至蒙憫老之澤,恩已隆矣,分已足矣。其何敢思惟占便之計,而疾病之來,症形乖常,坐如駕船,臥如墮谷,擧目則雲煙籠塞於窓楹,投肢則藤蘿交加於床玆。人或曰衰邁之例祟,臣則去益澌鑠,以今見狀,回顧昨日之振作,其落下果如何哉?爲今之道,莫如乞暇還鄕,趁服水泉之效,粗得藥餌之扶,則無非我殿下生成中物也。伏望聖上,亟遞臣藥院之銜,俾安意調治,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
戊寅三月初九日未時,上御熙政堂。奉審閣臣·京畿暗行御史同爲入侍時,同副承旨李載德,假注書丁弘燮,記注官尹善柱,別兼春秋金學洙,直閣趙同熙,京畿暗行御史李永,以次進伏訖。上曰,史官分左右。仍命奉審閣臣進前,同熙進前奏曰,臣承命馳詣健陵,陵上奉審則安寧,碑閣丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,果爲太平,而碑閣丁字閣,亦無頉,殿內俱爲太平乎?同熙曰,俱爲太平矣。上曰,春雨頻繁,殿閣果無頉乎?同熙曰,無頉矣。上曰,何時將事,而何時發行乎?同熙曰,三更量將事,而因爲發行矣。上曰,將事時,似未及雨也?同熙曰,然矣。上曰,來時歷入水原府乎?同熙曰,暫爲歷入矣。上曰,今日雨澤如此,所經處麥農何如,而春耕亦就緖乎?同熙曰,沿路之麥事,可占有年,而耕播亦可無慮矣。上曰,道路難以跋涉,故如是乘暮乎?同熙曰,泥濘險艱,復命差暮矣。上命閣臣先退,仍命京畿暗行御史進前。上曰,屢月行役,果善爲往返乎?永曰,王靈攸曁,無事往返矣。上曰,書啓與別單,今已詳見,而此外無他弊瘼乎?永曰,啓單外,亦不無如干弊瘼,而此則足爲自營邑矯捄者矣。上曰,改量爲之可乎?永曰,改量,至爲數百年之久,而今若更爲改量,則自無吏輩之隱結,民間之冤徵矣。上曰,漣川如是,土瘠之甚也?永曰,全省內最是土瘠中,許多名目之虛卜疊徵,亦爲該民之痛瘼矣。已陳於別單中,而量案散逸,考正無據,至於都結,雖非經法,若蒙處分,則大爲斯民之惠澤矣。上曰,京畿土瘠,而此處尤然也。永曰,誠然矣。上曰,量案散逸,最難考驗也。永曰,實無以考驗矣。上曰,江華鎭江山各面加結,何如是乎?永曰,聽於民間,則百餘年前,三面有罰稅名色,以三十年爲限者,迄今冤徵云,而取考本府文簿,則罰稅之創始,無所可據,而是爲修城所收用者矣。上曰,此是以罰,暫爲之事也。留守亦知治規,而豈可如是乎?永曰,似是因循謬例矣。加稅十四斗內,臣減給四斗,而其餘十斗,以詳定代錢收捧,永爲定式,亦斯民之大願也。上曰,修城所,百餘年前,何所需用乎?永曰,未克詳知矣。上曰,砲糧米創出後,無本土徵稅乎?永曰,砲糧,卽各道所納,而亦有本土徵稅矣。上曰,然則有結稅,而又有此砲糧乎?永曰,誠然矣。上曰,軍額多闕云,信然乎?永曰,近者本府軍額,以三千砲士爲最,而隨闕塡代,別無欠闕矣。上曰,所聞則有之矣。永曰,至若幾箇名闕額,則或有未及充代之時矣。上曰,作還永寢,可乎?永曰,作還是錢還,而若蒙永寢,則大爲惠政矣。上曰,眞痼瘼也。永曰,還弊之痼瘼,莫甚於此矣。上曰,分還時見之乎?不完石之居半,與吏輩作奸,果何如耶?永曰,分還之庭,略有參見,而至於斛量之精濫,不無該吏之奸弄矣。上曰,此等事或有措處乎?永曰,隨其輕重而懲治矣。上曰,廣州北坊·月谷二面還穀,糶糴於水原倉可乎?永曰,詳陳於別單,而五面內北坊·月谷·聲串三面,距栗木倉最遠,而惟獨聲串一面,依舊糶糴於水原倉,其在北坊·月谷,豈非向隅之嘆乎?上曰,此是肆覲坪近處乎?永曰,似稍遠矣。上曰,然則此何處也?永曰,水原府也。上曰,此非水原之東乎?永曰,似是東北間矣。上曰,氷雪之時,渠輩必難行步也。永曰,往還之間,至爲三四日矣。上曰,其間冗費,似亦必多也。永曰,所受還穀,不過爲往還盤費矣。上曰,如是得無向隅之嘆乎?五面皆然則已,一面獨然,則豈不謂之抑鬱乎?永曰,誠然矣。上曰,守令上京,則每不趁卽下去,何故也?永曰,初無呈由於巡營,故從便往來之致也。上曰,此亦弊也。永曰,守令,是近民之官,而不可一日曠務也。上曰,守令,豈可遠其民乎?永曰,聖敎至當矣。上曰,濫把驛馬,前後申飭截嚴,而終不知戢乎?永曰,前後朝令,不啻截嚴,尙有此弊矣。上曰,如是嚴飭,則可有實效,而別出一副規模,然後乃可以防弊,又有他方略乎?永曰,別加嚴飭之外,似無他道理矣。上曰,驛田何如是賣買乎?永曰,殘驛貧卒,急於緊用所由,而此弊甚於濫把矣。上曰,其弊在於先旣賣食,則後何支保乎?永曰,誠然矣。上曰,經行孝烈之卓異,誠是詳細採探也。永曰,以臣愚昧,誠難鑑別,而只以的知無疑者,略有所陳矣。上曰,此別單中褒擧者,皆前所未聞者也。朝家之未及聞知而旌異者,還爲欠典也。永曰,聖敎及於此,不勝欽仰矣。上曰,江華前經歷,可謂有勞無賞也。永曰,此是一鄕之公議矣。上曰,丙寅年亦不入於褒薦中耶?永曰,不入於本營啓薦,故尙未蒙恩賞矣。上曰,麻田崇義殿事,尙不歸正乎?永曰,至有訴狀,因探事實,則有宣廟朝判敎及禮曹謄錄,故已具於別單矣。上曰,如此歸正,然後王氏子孫,亦可頌其洽然也。永曰,似然矣。上曰,守令治績,誰爲最乎?永曰,前振威縣令臣李勝宇,南陽府使臣洪南周,通津府使臣李奎遠,始興縣令臣金炳怡,是爲優異矣。上曰,坡州前牧使李樂熙,干犯錢穀,如是夥多乎?永曰,煮硝錢之挪用,係是法外矣。上曰,豐德前府使李文永,以其古家子孫,似不當如是,而乃反至此,甚爲駭然也。永曰,專由懦弱,而最其賑政,都歸該色奸弄,甚有不均之嘆矣。上曰,賑政不善爲之,則民其可堪乎?永曰,聖敎至當矣。臣査徵於該吏,而補弊於民間矣。上曰,善爲之也。永曰,亦足爲萬一之補弊也。上曰,加平前郡守徐弘淳,旣已封庫者,而作宰者若皆如此,則民何以全生乎?永曰,誠如聖敎矣。上曰,受賂勒徵之外,未知又有何事否也。永曰,誠然矣。上曰,非但贓汚,其於凡百事務,亦必多不善也。永曰,已陳於書啓中矣。上曰,安山郡守李稷鉉,改建蓮堂,此果何爲也?永曰,蓮堂未知何爲,而聽於役民,不無其謗矣。上曰,無論某邑倅,下吏弄奸,則其邑難堪也。永曰,守令必剛明,然後吏奸可察矣。上曰,始興前縣令李起錫加下,何如是夥多乎?永曰,以若殘邑,誠爲夥多矣。上曰,李起錫,今作何官乎?永曰,貶遞後無任矣。上曰,開城前留守,如此仁善,而裨將欺蔽之罪狀,甚痛憤也。永曰,以一箇幕裨,誠甚痛駭矣。上曰,若能以察,則幕裨與吏胥,豈可慢忽乎?永曰,誠然矣。上曰,留守政事固善矣,而此等作奸,由於懦弱所致也。永曰,不善於率人之致也。上曰,幕裨之贓至此,亦是初有之事也。永曰,似然矣。上曰,幕裨之贓,或使之徵捧乎?永曰,未有徵捧矣。上曰,往返首尾,爲幾月乎?永曰,爲九朔矣。上曰,初往沿海諸邑,次入依峽列郡,則此是無常往來乎,抑亦各各行之乎?永曰,次第行之,而或再往或三往矣。上曰,初去陽川,坼見封書乎?永曰,渡楊花津而開見矣。上曰,何處修正書啓與別單,而入來乎?永曰,修正啓單於古靈普光寺矣。上曰,此是何地耶?是寺名耶?永曰,古靈,卽山名矣。上曰,此是何邑境乎?永曰,普光寺,是楊州邑境,而又轉到京城外十里許奉元寺矣。上曰,取次收拾以來,故如是乘暮耶?永曰,誠然矣。上曰,仁川移邑事,報狀於政府云,似已聞之,而形果見之乎?永曰,見之矣。上曰,民願皆如此乎?永曰,民願則未聞矣。上曰,然則雖不移設,亦無妨耶?永曰,似然矣。上曰,欲移處,距時邑幾何,而是上京之路北邊耶?永曰,相距爲十里許,而自齊物浦上京之路,則爲北邊矣。上曰,踰一山峴,則是大路耶?永曰,大路在前,而上京則路由星峴矣。上曰,是踰星峴處乎?永曰,是然矣。上曰,今之邑,從海邊入去,而欲移設處,則稍遠乎?永曰,移邑云云處,稍近海邊,而時邑基,似低陷,欲移處,是高險矣。上曰,今之邑基,地勢低陷,欲移處則高險而然也。永曰,然矣。上曰,入見江華,則臺池軍械,果何如乎?永曰,有所過見,而姑無毁傷處矣。上曰,蓋不如設施之初乎?永曰,臣於設施之初,未見矣。上曰,江華軍校輩,無高下分等云,然乎?永曰,亦有分等矣。上曰,校卒則無之,別饒士有之云乎?永曰,校卒亦有之矣。上曰,三千三百名,盡存焉乎?永曰,雖未點考,而考其軍案,則別無闕額矣。上曰,今則徵稅外,又以砲糧用之乎?永曰,砲糧是各道所納,而本土自有三千餘結徵稅矣。上曰,若三千餘結,似無苟艱矣。永曰,四都中廣州等地,則不過二千餘結,而比此稍加矣。上曰,廣州則二千結,江華則三千結乎?永曰,雖未的知其零數,而擧其成數矣。上曰,假量廣州則幾何,而江華則幾何乎?永曰,廣州則昨年每結價十四兩餘,江華則錢米參,半收捧矣。上曰,江華外城修築之前,防禦反勝,今乃不然云,而城則完固乎?永曰,城是海門阨口,則亦爲防禦之益固,而城堞姑無傷處矣。上曰,每於各邑封庫時,何處爲之乎?永曰,露蹤於官舍,而封庫矣。上曰,出道時,亦皆如之乎?永曰,亦然矣。上曰,封庫時則與守令,不相見面,而尋常出道時,則皆相見乎?永曰,封庫後則其在事面,不可相接,而外他露蹤時,則相見矣。上曰,出道時,乘夕以入,而午間則不爲乎?永曰,臣則或夜或晝矣。上曰,乘晝爲之,則嫌其見面,故不爲云,否乎?永曰,或云然矣。上曰,出道幾邑乎?永曰,十一邑矣。上曰,何處何處乎?永曰,開城府·加平郡·楊州牧·坡州牧·水原府·安城郡·廣州府·驪州牧·仁川府·江華府·金浦郡矣。上曰,楊州前牧使申泰運,耄昏而然乎?永曰,是然矣。上曰,年齒旣耄,冊客從以蔽聰,豈不然乎?永曰,專由冊室之欺蔽矣。上曰,過境之後云者,守令姑未下去之時,已爲經過云者乎?永曰,是然矣。上曰,非以全道言之,但指其邑而已也。永曰,休行修啓之際,若有赴任者,則過境云云矣。上曰,京畿則入城前,畿則一也。永曰,是然矣。上曰,暫行處亦多乎?永曰,或有之,而行止無常矣。上曰,或有留宿處乎?永曰,或有多日留宿處矣。上命京畿暗行御史先退,仍命史官就座,又命退承史,以次退出。
上在昌德宮。停常參·經筵。
自開東至人定,灑雨下雨,測雨器水深三寸三分。自人定至十一日開東,灑雨下雨,測雨器水深三分。
藥房提調閔謙鎬,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
傳曰,藥院提調許遞,前望單子入之。
政院啓曰,玉堂上下番俱空,事甚未安。新除授應敎趙昌夏,副應敎李敎夏,校理洪英植·曺寅承,副校理閔泳奎·南肅熙,修撰金宗漢·李範祖,副修撰尹升求·鄭元和,竝卽牌招,推移入直,何如?傳曰,允。
內醫提調前望單子入之,趙成夏落點。
注書趙秉翊病,代以李羲鳳爲假注書。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
傳曰,右副承旨許遞,前望單子入之。政院啓曰,臣與右副承旨金羽均伴直矣,纔已許遞出去,伴直無人。右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,韓章錫落點。傳曰,戶刑換房。
弘文館啓曰,校理洪英植,時在京畿長湍地,曺寅承,時在加平地,經筵入番事緊,請竝斯速乘馹上來事,下諭。答曰,依啓。
兵曹啓曰,卽接大報壇守直官王景鎬牒報,則明禮門西邊外墻垣八間許頹圮云。爲先令紫門監,堅實圍排,卽速修築,而把守軍兵,令該營量宜除出,限修築間,嚴加守直之意,分付,何如?傳曰,允。
政院啓曰,右承旨朴容大牌不進,伴直無人。新除授同副承旨韓章錫,卽爲牌招,何如?傳曰,允。
以右承旨朴容大牌不進罷職傳旨,傳曰,只推。
禁衛營啓曰,因兵曹草記,明禮門西邊外墻垣八間許頹圮處,西營入直軍二十名除出,哨官一員率領,限改築間,嚴加守直,而元入直軍餘數不多,出番軍二十名,添入警巡之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。又啓曰,左副承旨朴憙陽,今日不爲仕進,卽爲牌招,何如?傳曰,允。又啓曰,禮曹判書趙鳳夏,除拜後過三日不爲出肅,依定式推考警責,仍卽牌招察任,何如?傳曰,允。
傳曰,左副承旨·右副承旨許遞,前望單子入之。承旨前望單子入之,姜文馨·金德均落點。
政院啓曰,卽者輔德金永穆,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
侍講院啓曰,輔德金永穆,今以親病,陳疏徑出矣,上番闕直,事甚未安。兼輔德閔泳翊,承政院進,文學金允植,受由在外,兼文學李鎬喆,呈辭受由,弼善尹相萬,兼弼善金晩植,竝卽牌招,推移入直,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,中日依例設行砲放,待下敎外中日習射,亦以此擧行。
侍講院啓曰,上番闕直,事甚未安。兼輔德閔泳翊,承政院進,弼善尹相萬,有拘忌,兼弼善金晩植,宗親府都監進,文學金允植,受由在外,兼文學李鎬喆,呈辭受由,上番無他入直之員,說書李容稙,兼說書朴斗陽,受由在外,兼司書鄭元夏,卽爲牌招,姑陞入直,何如?傳曰,允。
兵曹啓曰,卽接南所入直衛將金鎭民牒報,則景秋門南邊墻垣外面一間許缺落云。爲先令紫門監,以杻把子,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
輔德金永穆疏曰云云。省疏具悉。爾其勿辭救護。
黃海道儒生幼學李達信等疏,略曰,先賢杖屨之所,桑梓之鄕,建置院宇,妥奉祠板,專以道統爲主,則惟臣等所居道內海州石潭往日所存紹賢書院,是已。夫石潭,是先正臣文成公臣李珥,依紫陽武夷九曲,築精舍,爲暮年藏修之所,而以爲朱子旣沒,吾道東矣,我朝道學之正,無如文正公臣趙光祖,文純公臣李滉。遂創一祠於所寓之左,主享朱子,而以趙·李兩先生配焉。及李珥沒,襟紳合議,以李珥追配,實倣竹林配朱子之故事也。且文簡公臣成渾,以李珥道義之交,故又躋配焉。文元公臣金長生,以李珥之嫡傳也,故又陞配焉,文正公臣宋時烈,卽金長生之嫡傳,而李珥後一人也,又以配焉。往在辛未,以聖廡從享先正之院宇,只存一所,而毋得疊享,紹賢傳統之院,亦在毁撤中。夫先正院宇所重,雖無彼此之別,而至於紹賢院,嫡統相傳,規模節次,非他院所及。方今聖上,廓揮乾剛,渙發德音,法天地不遠復一變會之時,亟下臣等所居道內海州紹賢院復設之命焉。臣無任云云。省疏具悉。此非遽議之事,爾等退修學業。
上在昌德宮。停常參·經筵。
備忘記,忠淸監司李明應下直,長弓一張,長箭一部賜給。
政院啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨姜文馨,時在江原道伊川府任所,斯速乘馹上來事,下諭,何如?傳曰,許遞。前望單子入之。
傳曰,忠淸監司留待。
傳曰,受祿單子不審之掌務中官金永應汰去。
承旨前望單子入之,洪大重落點。
傳曰,忠淸左道御史留待。
傳曰,忠淸監司入侍。
傳曰,忠淸左道暗行御史入侍。
政院啓曰,卽者副應敎李敎夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,副應敎李敎夏,陳疏徑出,上番闕直,事甚未安。校理洪英植·曺寅承在外,副校理南肅熙,有拘忌,應敎趙昌夏,副校理閔泳奎,竝卽牌招,推移入直,何如?傳曰,允。
侍講院啓曰,上番連日闕直,事甚未安。兼輔德閔泳翊,承政院進,弼善尹相萬有拘忌,兼弼善金晩植,宗親府都監進,文學金允植,受由在外,兼文學李鎬喆,呈辭受由,上番無他入直之員,說書李容稙,兼說書朴斗陽,受由在外,兼司書鄭元夏,旣有只推之命,卽爲牌招,姑陞入直,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
議政府啓曰,卽見盛京禮部咨文出來者,則盜犯安秉關,供以朝鮮國靜源城人,査明見覆,以憑辦理爲辭矣。我國旣無靜源城邑號,則關問各道之際,査覆自爾遷就之意,令槐院措辭撰咨,入送鳳城,轉致盛京,何如?傳曰,允。
又啓曰,卽見忠淸監司趙秉式狀啓,則大興郡所捉火賊七名,移囚于公州鎭,竝與該鎭捉來五漢,次第取招,而其中金洪伊·鄭宗大·朴宗大·崔興文·申性等,竝已物故,不爲擧論,安奉吉·金乭伊·姜漢成·朴順石·朴用伊·崔辰甲,與窩主廉明化等七名,仍令具格嚴囚,其罪狀,請令廟堂,分輕重稟旨,分付矣。邇來竊發之患,往往有聽聞之可駭,而劫掠村里,戕殺鎭校,凶悖情節,孰甚於此?凡挺身投足,爲徒爲黨者,皆化外必誅也,別無首從輕重之可分,上項公州鎭在囚七漢,竝移送兵營,大會軍民,梟首警衆,漏網諸漢,令各鎭營,刻期詗捕之意,分付,何如?傳曰,允。
承文院啓曰,卽見都京禮部咨文,以爲上年秋季統巡會哨緣由,具奏奉旨知照事矣。回咨按例撰出,付撥下送灣府,轉給鳳城將處,以爲轉致北京之地,何如?傳曰,允。
訓鍊都監啓曰,因兵曹草記,景秋門南邊墻垣一間許頹落處,金虎門入直軍八名除出,將校一人率領,限改築間,嚴加守直,而將校則闕門已閉,預待闕外,待開門入去擧行,而其間使入直哨官,巡察之意,敢啓。傳曰,知道。
禁衛營啓曰,本營千摠鄭周默,前任靑山島僉使,具永植,前任茂山府使,俱爲尙在任所,姑未上來,領軍之職,久曠可悶,改差,何如?傳曰,允。
又啓曰,本營中軍李冕熙,身病甚重,勢難察任,今姑改差,何如?傳曰,允。
兵曹,以鄭完默爲禁衛中軍。
義禁府啓曰,卽接奉化兼任榮川郡守朴齊性牒報及成冊,則大逆不道罪人赫晉應坐諸人査出以來矣。子紫漢,年十懸錄,以年未滿,依律文免絞,咸鏡道德源府緣坐爲奴,妻崔召史,平安道江東縣,女碧成,殷山縣,竝緣坐爲婢,而右罪人俱囚奉化縣獄云。依例令刑曹,押送于各其配所,妹牙只,旣已出嫁懸錄,依律文免緣坐,何如?傳曰,允。
吏曹啓目粘連,觀此京畿暗行御史李永書啓,則加平前郡守徐弘淳段,繡啓旣請令攸司稟處,更無可論是白遣,楊州前牧使申泰運段,專由冊室之蔽聰,以致闔境之醜謗是如爲白有臥乎所,推考爲白乎旀,坡州前牧使李樂熙段,以言還政,則二十石之自官挪用,只以三兩式充代,六十石之所親許施,亦以八兩式捧納,災俵亦或不均,賑政隨以生奸,煮硝錢一千一百十五兩,惟意私用是如爲白有臥乎所,罷職爲白乎旀,安山郡守李稷鉉段,賑政之疎忽莫甚,民不救飢,結稅之收刷偏酷,吏多侵虐,大同價之不齊,官需價之非歇,各倉還之濫捧,俱係民怨,一境憂歎是如爲白乎旀,永平郡守全東赫段,利竇濫通,夤緣猾吏之斡旋,貨路曲開,專事饒民之威脅,鄙吝滋長,醜謗喧騰是如爲白有臥乎所,竝只罷黜爲白乎旀,金浦郡守李重允段,賑穀之有漏飢戶,需米之毋減春價,結政之均排未曉,巡營之救弊,徵捧之多條,專任該色之幻弄,咻咻衆謗,藉藉一境是如爲白乎旀,延曙察訪方孝隣段,二載居任,一念營私,馬戶改差時,趙得信五十兩,金北成二十兩,李文化十兩,吏房金殷周還差時,三十兩捧賂是白遣,京主人處四百兩,兵吏處一百兩責納,有此犯賂,合施當勘是如爲白有臥乎所,竝只爲先罷黜,令該府,拿問處之爲白乎旀,豐德前府使李文永段,災結之容奸,賑穀之乾沒,專由吏胥之斡旋,亦多冊客之欺蔽,不可以遞歸而勿論是如爲白乎旀,始興前縣令李起錫段,觴政太濫,每致刑杖之無度,山麓勒奪,只爲冊客之占葬,事多失錯,用亦過分,由吏及廚色處加下,爲一千三百兩之多是如爲白乎旀,陽城前縣監趙秉業段,賑政存拔,專任該色之手,富戶貸納,實無救濟之效,百結免稅,捧時價而歸屬不明,周年施措,聽闔境而喧謗莫遏是如爲白有臥乎所,上項三邑前任守令,竝只令該府拿問處之爲白乎旀,振威前縣令李勝宇段,嚴於束濕,吏莫售奸,勤於愛恤,民無不獲,捐七百金薄俸,先施賙急,均八九巡公賑,已無遺漏,變通幾許石剩穀,蠲蕩千餘缺收布,飢戶之全災,免稅之及田,無非良算,治最全省是如爲白有臥乎所,如此茂績,合施褒賞,似當施以陞敍調用之典是白乎矣,係于恩賞,臣曹不敢擅便,上裁敎是白乎旀,監司尹滋悳,廣州留守李載元,水原留守金炳地,開城留守沈履澤,江華留守李喬翼段,繡啓論列,俱甚推奬是白乎矣,道臣·守臣體重,今姑勿論爲白乎旀,開城前留守洪承億段,繡啓臚列,難免不察之失是如是白乎矣,守臣體重,臣曹不敢循例論斷,令廟堂稟處爲白乎旀,其餘前後守令·經歷·判官·察訪等段,績乏優異,疵無顯著,竝只置之爲白乎旀,其外梱帥·中軍·邊將監牧官等乙良,令兵曹稟處,何如?啓,依回啓施行爲良如敎。
平安監司金尙鉉疏曰,伏以,臣子之於君父,情急者,不敢不控刳瀝之籲,病甚者,不得不發疾痛之呼,情急也,故辭或涉於惻怛,病甚也,故恩必蘄於矜恤,下以殫無隱之忱,而上以垂曲成之仁矣。臣待罪西臬,居然三載,識闇氣衰,百事叢脞,府庫久枵,而徒擁故紙之謄傳,征斂多岐,而全昧弊源之淸釐,風俗窳薄,而臣不能牖導之,紀綱紊錯,而臣不能整肅之。百萬生靈,甫經大荒,轉益困瘁,杼柚俱空,徵索不息,恬然坐視,了無寸算之拯濟,於是乎臣職隳矣。臣於奉節辭陛之日,我聖上,以宵旰西顧之憂,前席玉音,諄諄勉飭,寔在於爲民一事,而臣未有萬分一報效,於是乎臣罪大矣。猶此蹲據方面,日縻腴俸,寧不靦騂而惶汗乎?且臣崦嵫餘景,已迫七耋,而近有人理所不堪之情界,神遁魄漂,宛一枯木冷灰,懨懨忽忽,病祟日深,痰火上升,元氣下陷,危惡之症,朝現夕劇,朱墨堆疊,塵埃埋沒,公務之抛置不理者,數朔于玆。以情以病,曷不思仰首長鳴,而春正以來,連値國家慶會,不敢以悽苦之辭,冒達淸燕,縮伏含默,以至于今,而情之逾急,病之逾甚,日加一日,實無以自禁自抑。公館靜夜,顧影呻囈,心懸魏闕,那堪逖違之戀?願入玉關,冀蒙再生之澤,玆敢罄寫衷實,馳馹遙奏。伏乞天地父母,憐之憫之,亟遞臣所帶觀察使之任,以爲公私兩幸焉云云。答曰,省疏具悉。方面重任,何可輕遞?卿其勿辭,益勉對揚之責。
副應敎李敎夏疏曰云云。省疏具悉。爾其勿辭救護。
戊寅三月十二日巳時,上御熙政堂。忠淸監司入侍時,左副承旨韓章錫,假注書朴壽昌,記注官尹善柱,別兼春秋李重七,忠淸監司李明應,以次進伏訖。上曰,史官分左右。仍命忠淸監司進前。上曰,湖西近於畿甸,且兩南要衝之地,善爲下去,實心對揚也。明應曰,臣以匪才蔑識,猥膺藩宣之命,恐無以對揚萬一,祗切惶懍矣。上曰,忠淸道,異於他處,土豪武斷之弊,另加禁戢也。明應曰,當依聖敎爲之矣。上曰,何日到營乎?明應曰,十六日當爲到營矣。上曰,何處交龜乎?明應曰,交龜於天安地矣。上曰,今日離發,則何處止宿乎?明應曰,今日辭陛,當止宿於始興縣矣。上曰,卿異於他人,德山墓所,何時往審乎?明應曰,到營後,公務無暇,當於開月往審矣。上曰,往審之時,啓聞,可也。明應曰,謹遵聖敎。上曰,自營距德山爲幾日程乎?明應曰,相距一百十里,而爲二日程矣。上曰,善爲下去,悉心旬宣也。明應曰,臣豈無殫竭對揚之誠,而才具空疎,今承聖敎,益切惶懍,實不知何以報答也。
戊寅三月十二日未時,上御熙政堂。忠淸左道暗行御史入侍時,左副承旨韓章錫,假注書朴壽昌,記注官尹善柱,忠淸左道暗行御史李承臯,以次進伏訖。上曰,史官分左右,仍命暗行御史進前。上曰,善爲往來乎?承臯曰,王靈所曁,無事往還矣。上曰,幾月而來?承臯曰,臣於昨年七月奉命,今日復命,洽爲九朔矣。上曰,其間居然爲九朔矣。仍敎曰,書啓別單,已爲見之,而守令臧否,民生疾苦,果何如?承臯曰,守令治績,民生利病,已具於書啓別單中矣。若入乙覽,則庶爲下燭矣。上曰,前兵使幕裨李敎文事,豈不可駭乎?雖在字牧之地,有此濁汚之弊,則已極可痛,而以若偏裨,如是作弊,尤庸痛駭矣。承臯曰,率人之地,易致甕蔽矣。上曰,忠州前前營將金駿求,戢盜是職,何事勒徵乎?承臯曰,羅卜伊則謂窩主而勒捧矣。上曰,外似戢盜,而內實侵虐矣。承臯曰,然矣。上曰,淸州前前營將,亦極可駭矣。承臯曰,臣取其技贖徵贓文簿,到底査實,則其所犯用與加下如此矣。上曰,徵出還給乎?承臯曰,遞歸已久,無處可捧,不得徵給矣。上曰,沃川郡守無根之謗云者,何謂也?承臯曰,昨年社還移用賑資時,經冬之穀,多有欠縮,而土豪頑悖之類,倡出浮言,以其欠縮,謂之社首之偸弄,興言不息,故臣另加鉤覈,則本事如是矣。上曰,過冬之穀,宜其有縮,而是豈守令之罪乎?承臯曰,下敎至當矣。上曰,前郡守李裕敦加下,何若是夥多乎?承臯曰,特以用度之無節,有此加下矣。上曰,前前郡守趙駿九,善治於他邑,而僨誤於此處,極爲可惜也。承臯曰,聖敎至當矣。上曰,報恩前郡守洪祐慶,拔逋始逋之事,何謂也?承臯曰,吏奴令所逋,收刷無路,出給還穀,使之作錢納逋數,爲一百五十石之多矣。上曰,不能嚴督,似緣仁善之致,故有此弊矣。承臯曰,然矣。上曰,鎭川前縣監,可謂善治矣。承臯曰,此人以忠厚性,兼嚴明操,有此成績矣。上曰,文義前倅,亦善治矣。承臯曰,設賑俵災,俱得其宜,已登道褒矣。上曰,新昌縣監李純應,何故虛錄,何故挪用?承臯曰,設賑時所謂官捐者,有名無實,此爲虛錄,以上納之無術,挪捧於新結,此爲挪用,雖異於貪汚,大違於經法矣。上曰,靑山前倅苽李之說,何謂也?承臯曰,賑餘社還米作錢時,先爲取用,及其立本之時,不以作錢時價立本,而以立本時價充納,則其爲剩餘,合爲八十餘兩之多,不無取剩之失,故臣徵出於其由吏處,以補該邑春等戶布矣。上曰,善爲措處矣。仍敎曰,平澤前郡守韓兢愚,何如是錯亂之多也?承臯曰,年旣衰邁,性又嗜酒,事多錯誤,實爲慨惜矣。上曰,以其衰老懦弱之致,如是矣。承臯曰,然矣。上曰,此人卽貶下者也。承臯曰,然矣。上曰,延豐縣監,可謂善治矣。承臯曰,局是弊敗,賴此良手,庶可實效矣。上曰,然則可謂成績矣。仍敎曰,前前倅李容弼,何若是多贓也?承臯曰,此皆出於文簿,證諸由吏而臚列矣。上曰,其贓大矣,字牧之任,不得不選擇而送之矣。承臯曰,聖敎至當矣。上曰,懷仁甚殘薄之邑乎?承臯曰,然矣。處在萬山絶峽之中,所見極凋殘矣。上曰,燕岐縣監閔泳大,何爲如此?承臯曰,此人性本柔善,作事疎闊,所以如此,而此非贓汚之致也。上曰,然矣。似必爲吏輩所作奸而致也。承臯曰,聖敎切當矣。上曰,稷山前官吳羲默,何如是乎?承臯曰,此亦老昏所致也。上曰,稷山縣監善治乎?承臯曰,此以詩禮古家之人,有循良做治之手矣。上曰,見其治績,可嘉矣。仍敎曰,堤川縣監,何爲至此?承臯曰,賑米之自官取用,俵災之出給都吏,俱是經法之外矣。上曰,都吏何以與之乎?承臯曰,以其無利之故,出給矣。上曰,公納何以爲之乎?承臯曰,此非出給於公結,卽劃下災之米,盡俵民者,故賑米則每石以十九兩式徵出,七兩則以立本次出給,災結則每結以十二兩式捧出,移補春等戶布矣。上曰,善爲之矣。仍敎曰,永春縣監徐應淳,如何做治乎?承臯曰,以文人之治,多疎汚之政矣。上曰,松坡書院,是誰之院?承臯曰,臣姑未詳,其土,卽養兵之需,而如是取用,甚違經法矣。上曰,經法所在,決不如是乎?仍敎曰,陰城前倅姜漢奎,何如是?承臯曰,年前支站時所入,至於民斂,以致興謗矣。上曰,以若弊殘之邑,豈可民斂乎?借貸於營門,似或當然,而何可斂民乎?承臯曰,堤川前縣監兪致益,年前修信使行及驪城國舅緬禮時,初不斂貸,賣其庄土千餘金,以爲入用矣。上曰,栗峯前察訪,何其贓汚之多也?承臯曰,弱少郵驛,如此貪汚,極爲駭然矣。上曰,勒捧如此,實爲可駭也。承臯曰,聖敎至當矣。上曰,沿路守令,何如乎?承臯曰,擧皆精白對揚,別無可論矣。上曰,別單中結政,果是大悶處,結摠何如多縮乎?承臯曰,此則三政中最難之事,奸猾舞弄,專在於是,一次査正,不容少緩矣。上曰,忠州摠外結,何以太多乎?承臯曰,此是吏輩隱結,多張名目,無難取用,萬萬可駭矣。上曰,忠州斗斛,如何歸正乎?承臯曰,臣至於興倉,目見捧稅,則元斛十三斗外,雜費條二斗,合爲十五斗,而上納則依例以十三斗斛捧,所謂雜費條,則不以斗捧,以升計斗,升如斗大,民有加納之患,吏有濫捧之弊,故臣爛議營邑,以容入十四斗零,改造斛子,民納十四斗,則吏取十三斗,以上納條除之,其餘一斗零,則以雜費條除之,盡破其升矣。上曰,上納情費,申飭截嚴,而吏胥猶弄奸。承臯曰,情費之弊,實爲痼瘼,吏有何物,以給情費乎?必取民而賦斂日重,卽此之由也。上曰,正廟朝時,有判下定式,而尙有此弊乎?承臯曰,此不可不別樣定制,然後吏民無弊矣。上曰,淸州吏逋,何若是夥多乎?承臯曰,吏輩互相迷藏,莫測端倪,若此不已,邑將無矣。上曰,此習不可長,此輩宜嚴懲矣。仍敎曰,逋吏七人矣。承臯曰,然矣。上曰,忠州站船領運之專任該州,果何如乎?承臯曰,本州以嶺·湖要衝,修城設砲之需,皆出於此矣。一自三邑輪差之後,修城勸砲之需,更無措處之道,城頹不修,砲發不勸,以臣愚見,宜復其舊,以爲修勸之地,恐合便宜矣。上曰,還穀如是零星,豈非深憂乎?承臯曰,然矣。非徒零星,至有全無之邑,國儲如此,不勝悶畓矣。上曰,國無所儲,何以爲國乎?上曰,軍政不得不修正矣。承臯曰,戶布收捧,邑各不同,或多或少,不一其揆矣。上曰,何爲其然乎?承臯曰,戶布之多少,係於木價之高歇而然矣。上曰,此則別般變通矣。仍敎曰,楸楓嶺設鎭,果何如乎?承臯曰,楸楓一面,平夷坦然,介在嶺·湖之間,嶺右便近之地,推可知矣。上曰,掛榜在何方?承臯曰,楸楓之南,地勢險峻矣。上曰,一夫當關,萬夫莫開,此地亦然矣。承臯曰,然矣。上曰,其地形,仔細看審,則當設鎭於何處乎?承臯曰,如欲築城設堡,則宜在楸楓矣。上曰,先移一鎭於此處,則似或便宜矣。承臯曰,此地距邑,不過十里,而以該邑句檢,恐合事宜矣。上曰,鳥嶺·竹嶺,近於畿甸乎?承臯曰,皆有嶺·湖之間,而非畿甸之接壤矣。上曰,曾前何不置邊將於此處乎?承臯曰,該邑偏少,似不置鎭矣。上曰,以其邑少,難於置鎭之故也?承臯曰,雖未詳知,似或然矣。上曰,左道沿路農形,何如?承臯曰,昨冬以後,雨澤均適,兩麥茁茂,豐穰可驗矣。上曰,七月以後,頗有旱乾矣。承臯曰,湖左則冬雪頗壯,至於沒脛矣。上曰,遞東伯來時,路頗多雪矣,入畿內,始無雪云矣。仍敎曰,豐年爲國瑞矣。承臯曰,民不飢寒,爲上瑞矣。上曰,民惟邦本,本固邦寧,而民以食爲天,豐稔所以爲上瑞也。承臯曰,然矣。上曰,畿內事,稍可得聞,而稍遠則果難詳知矣。承臯曰,地有遠近,所以然矣。上曰,何日離本道,何日入畿內乎?承臯曰,去月十五日離本道,十七日入畿內矣。上曰,書啓修正於何處乎?承臯曰,到廣州地奉恩寺修正矣。上曰,今日入闉,則日字頗多矣。承臯曰,修正正書,自費日字矣。上曰,各邑設砲者,皆有料布乎?承臯曰,或有或無,不一其道矣。上曰,左右道御史,或入巡營乎?承臯曰,巡營在於公州,而旣非所掌,故臣則只宿數日,採探監司治績而來矣。上曰,封庫守令有之乎?承臯曰,封庫法意,留一日則有一日之害,然後始爲封庫,而左湖二十七邑,初無如此守令,故臣則一無封庫矣。上曰,近聞外處明火强盜,攘劫民財云,信否?承臯曰,新昌縣間,有此警,故已飭各邑,另加詗捕矣。上曰,楸楓以南,卽掛榜嶺乎?承臯曰,然矣。上曰,皆是鳥嶺落脈乎?承臯曰,本是一山,各分支派,有此三嶺矣。上曰,湖西·畿甸,皆由此道,則實爲要衝矣。道帥臣善爲講究,則或有可爲之道乎?承臯曰,此則惟在處分矣。上曰,幾處露蹤乎?承臯曰,暗行露蹤,卽堤川·永同·天安,明行露蹤,卽丹陽·忠州·淸州·靑山·全義·新昌,凡九邑矣。上曰,暗行露蹤,則在於暮夜,明行露蹤,則在於午間乎?承臯曰,然矣。上曰,出道後,入處於東軒乎?承臯曰,然矣。上曰,巡營則不爲出道乎?承臯曰,公州則非臣所掌,故潛行往來矣。上曰,監司與御史,則抗禮相見,而守令則何以見之?承臯曰,守令之待御史,少無異於監司矣。上曰,公狀見之乎?承臯曰,然矣。上曰,李周熙事,誠極駭惋矣。承臯曰,此人行事,每多如此,而其所勒捧者,初無徵給該民矣。抑又思之,臣是過去之蹤,彼是土着之人,則臣之入京後,彼將更奪,故以其徵出錢五百餘兩,及該邑吏災結偸弄錢九百餘兩,亦爲徵出,合一千四百餘兩,全減本郡春等戶布矣。上曰,善爲措處矣。如此之流,若不懲治,必有無畏而效嚬矣。仍敎曰,才行孝烈,何無所擧乎?承臯曰,每到露蹤,凡所民狀孝烈才行,十居四五,而未詳實蹟,只憑文狀,則恐不無虛實相蒙之慮,故不敢妄薦,而旣載事目,不得薦啓。溺職之罪,不勝惶悚矣。上曰,旣無優異,空然論薦,亦涉苟且,今此無薦,至可至可,是焉得溺職乎?上命暗行御史先退,仍命史官就座。又命退承史,以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以司謁口傳下敎曰,進饌儀軌修正,一依乙卯整理儀軌規例,爲之事,分付。
傳曰,春到記明日爲之。
以兼司書鄭元夏牌不進罷職傳旨,傳曰,只推。
侍講院啓曰,上番連日闕直,事甚未安。兼輔德閔泳翊,承政院進,弼善尹相萬,有拘忌,兼弼善金晩植,宗親府都監進,文學金允植,受由在外,兼文學未差,上番無他入直之員,說書李容稙,兼說書朴斗陽,受由在外,兼司書鄭元夏,旣有只推之命,卽爲牌招,姑陞入直,何如?傳曰,允。
傳曰,明日出宮門路,以協陽門爲之。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,執義李鳳德,掌令沈相薰·任憲鎬牌不進罷職傳旨,傳曰,只推。
兵曹啓曰,景秋門南邊墻垣外面頹落處,今已畢築矣。把守軍兵,解送直所之意,敢啓。傳曰,知道。
又啓曰,去二月三十日口傳政,副摠管沈能矩,首擬蒙點,而除拜前卒逝,別致賻單子,今纔啓下矣。不可以已遞,仍置,原望筒勿施,何如?傳曰,允。
訓鍊都監啓曰,因兵曹草記,景秋門南邊墻垣外面一間頹落處,今已畢築矣。把守入直軍兵,還爲入直,將校解送之意,敢啓。傳曰,知道。
御營廳啓曰,千摠李鍾益,以前任滿浦僉使,方在任所,改差,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲李寅命未肅拜,執義李鳳德,掌令沈相薰·任憲鎬呈辭,持平權采奎·尹永昶在外,監察茶時之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
以兼司書鄭元夏牌不進罷職傳旨,傳曰,只推。
傳曰,侍衛與排立軍兵,令各其營乾犒饋。
傳曰,春到記講比較,仁政殿命官爲之。
傳曰,考官鄭基世,命官爲之。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
又啓曰,原任直閣李喬翼本生母喪,依定式遣檢書官,傳給內賜賻物以來之意,敢啓。傳曰,知道。
又啓曰,原任直閣李喬翼本生母喪,依定式遣檢書官致祭,仍爲勸粥以來之意,敢啓。傳曰,知道。
刑曹啓曰,卽接江原監司洪在鉉文移,則安峽縣徒一年定配罪人韓弼秀限滿云矣。依法典放送,徒流案頉下事,分付道臣之意,敢啓。傳曰,知道。
又啓曰,緣坐爲奴罪人紫漢等,方囚奉化獄云,竝卽押送配所之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
左議政金炳國箚曰,伏以,臣於日前,因前錦伯狀本啓下,以其賊情攸關,意謂不可遲淹,已有所稟覆者,而今始照檢,則當日停刑,向自秋曹知委矣。臣若早得覺察,豈或遽爾呈徹,而緣臣甚昏謬,致此大做錯,滿心惶悚,莫知容措。臣之不事事,固匪今斯今,而似此易知易曉去處,猶未能事其事,則臣之失職,此可反隅矣,用敢短章仰籲,竊附自劾之義。伏望聖慈,亟降威罰,以警具僚,不勝幸甚。答曰,省箚具悉卿懇。此乃偶然事爾。如是過引,誠意外也,卿其諒之。仍傳曰,此批答,遣史官傳諭。
戊寅三月十四日巳時,上詣春塘臺。春到記儒生分製講試取入侍時,行都承旨趙寅熙,左承旨閔泳翊,右承旨朴容大,左副承旨韓章錫,右副承旨金德均,同副承旨洪大重,記事官趙秉翊·丁弘燮,別兼春秋李重七·洪承憲,檢校直提學趙寧夏·趙成夏,檢校直閣閔泳穆·尹用求,直閣趙同熙,檢校待敎李載兢·洪淳馨,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙成夏,副提調趙寅熙,進前問候訖。由協陽門·建陽門·靑陽門,至春塘臺,通禮跪啓請降輿,上降輿陞座。寅熙請出標信開布城,儒生入場訖,仍讀奏入門單子。又奏曰,從陞中試官蒙點人,使之下去,一體行禮乎?上可之。讀券官領敦寧金炳學·李㘾·南一祐,對讀官金昌熙·金永穆·趙重弼·李重七,考官鄭基世·洪祐吉·李容直,參考官嚴世永·朴周陽·睦承錫·金正浩,行四拜禮,以次就位。上命試官進前,命書表擬周群臣賀宜爾子孫振振兮,㘾跪書讀奏,重七捧出懸題,容大奉進講冊望單子,上落點,仍命開講。少頃,寅熙請出標信開門,呈券儒生次次出送。上命書傳敎曰,春到記講比較,仁政殿命官爲之。又命書傳敎曰,考官鄭基世,命官爲之。又命書傳敎曰,還宮當自內爲之矣,該房知悉。通禮跪啓禮畢,容大請出標信解嚴,上還內,諸臣以次退出。
上在昌德宮。停常參·經筵。
藥房提調趙成夏,副提調趙寅熙啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
傳曰,吏曹參議有闕之代,前望單子入之。吏曹參議前望單子入之,金聲根落點。
訓鍊都監啓曰,謹依下敎,侍衛與排立將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
注書趙秉翊病,代以姜友馨爲假注書。
傳曰,入直軍兵試放有命,而局出身忠壯衛·忠翊衛·有廳軍漢旅等,以銃願放者,許付鳥銃秩,而鳥銃則先令北營明日試取,軍士房承旨進去,與兵判·禁將,眼同試取以來,射則待下敎待令事,分付。
傳曰,春到記講居首通幼學鄭承鉉·金奎榮,製述表居首三下生員李鎬冕,之次草三下進士申泰寬,竝直赴殿試,講之次通幼學玄龍泰等十一人,製述之次草三下生員趙重轍,竝直赴會試。講之次略幼學康鎭三等十人,製述之次次上進士洪鍾益等二人,竝給二分,講之次略幼學鄭愚淳等五人,製述之次次上進士尹徹求等二人,竝給一分,講之次略幼學崔秉斗等八人,製述之次次上進士朴喜容等三人,各奎章全韻一件賜給。
傳曰,入格儒生明日待令。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以黃海監司鄭海崙狀啓,薦新生石首魚,尙無魚形,未能捉得,限內不得封進,惶恐待罪事,傳曰,勿待罪事,回諭。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
姜友馨有頉,代以宋益勉爲假注書。
吏曹啓曰,永懷園守奉官韓甸鎬,以其身病,呈狀乞遞,改差,何如?傳曰,允。
兵曹啓曰,宣傳官元禹常,忠翊衛將尹相和,俱以病難供職,呈狀乞遞,竝改差,何如?傳曰,允。
義禁府啓曰,金浦郡守李重允,延曙察訪方孝隣,豐德前府使李文永,始興前縣令李起錫,陽城前縣監趙秉業等,拿問處之事,傳旨,啓下矣。李重允,時在任所,方孝隣,下去京畿驪州地,趙秉業,下去楊州地,李文永,下去忠淸道牙山地,李起錫,下去槐山地云。依例發遣府書吏·羅將,竝拿來,何如?傳曰,待待命拿囚。
觀象監啓曰,天文學兼敎授崔晳鎬仕滿代,三曆官前正金鎬,術業頗精,依例差下,使之付軍職,何如?傳曰,允。
吏曹啓目粘連,觀此忠淸左道暗行御史李承皐書啓,則沃川前前郡守趙駿九段,癸酉都結剩餘錢一千八百五十二兩七錢六分,歸屬無處,本郡民金德基等九人處,合一千四百兩,潛貸取用是如爲白乎旀,延豐前前縣監李容弼段,大同錢中二百四十兩,吏房安允烜二十兩,刷馬色李時興十兩,都色高德顯十兩,安用休二十兩,支應色金德允等處,竝以賂債持去,遂成逋源是乎旀,京邸吏處,謂有所捧,亦於大同錢中,取用五十兩,尙無歸屬是乎旀,本邑官需米一石價,永定以七兩五分,而官廳入用,則從時價出給是白加尼,歸之濫下,各年官廳色處,逐年減削,每斗價四錢七分式還給,其餘則盡爲推入,合錢一百六十八兩二錢三分,竝於結錢中引米,而以各吏所逋懸錄是乎旀,安富驛支站,謂以多濫,勒徵貧賤之吏者,亦爲三十六兩,陞戶防錢上送時,金東錫·林鳳根兩民處,各捧三十兩,新延兩都使令處,各捧十兩,都戶首處一百兩,尤是無名,瑣謗不已,有難曲貸是如爲白乎旀,栗峯前察訪朴文彬段,乙亥年公廳復戶錢一百八十兩,丙子年復戶錢六十四兩,自官捧入,仍不出給是白遣,將校廳稧錢貸用,則二十九兩五分,婢貢給代錢取用,爲十四兩,工房加下錢,爲一百九十八兩八錢三分,俱無歸屬是白遣,家在定州地,謂以往還,浮費分徵於各驛馬戶處者,亦四百二十三兩五錢三分是白遣,新興驛大馬戶千五範,捧錢七十兩,馬戶姜同煥處,亦捧七十兩,會同驛馬戶白宗得,捧錢一百二十五兩是白遣,乙亥本驛換房時,在官吏房朴重英處八十兩,兵房金文洙處一百五十兩,官廳色金炳連處四十兩,倉色朴必源處四十兩,營廳色兼工房朴元煥處二百兩,把摠朴仁植處二十兩,丙子換房時在官吏房姜永奎處八十兩,兵房金俊完處一百五十兩,官廳色李世達處四十兩,倉色朴東植處四十兩,營廳色兼工房朴元煥處二百兩,把摠金相敏處二十兩是白遣,增若驛乙亥換房時,吏房金應澤處一百兩,兵房金禮根處五十兩,營廳色李承一處二百兩,官廳色金相翼處四十兩,倉色姜致萬處二十兩,首校金允夏處四十兩,丙子換房時,吏房金元澤處一百兩,兵房姜永斗處五十兩,營廳色金相元處一百五十兩,補役色姜致萬處五十兩,給糧色金禮根處三十兩,官廳色姜渭顯處五十兩,倉色金錫範處二十兩,首校金命鉉處四十兩,合三千一百七十四兩四錢一分是乎所,雖已遞去,有難參恕是如爲白有臥乎所,上項前任兩邑守令,一驛察訪,竝只令該府,拿問嚴勘爲白乎旀,堤川縣監李段,賑穀取用,爲二十四石,災結不俵,爲十四結二十七負七束是如爲白有臥乎所,爲先罷黜,令該府拿問處之爲白乎旀,燕岐縣監閔泳大段,性本疎闊,有鄭人可欺之方,事多壅蔽,無孔公不醉之日,六百餘之冒錄賑簿,自謂捐廩,七八次之數遞校任,未必受賂,公納由是積滯,吏逋無以刷淸是如爲白有臥乎所,罷黜爲白乎旀,平澤前縣監韓兢愚段,任賂則吏房林弘順處一百兩,西面書員朴道俊處一百兩,稅色徐鶴順處一百兩,加下則官廳色八百餘兩,肉庫八十兩,以若僅十室殘邑,有此過千金眞贓是如爲白乎旀,永春縣監徐應淳段,六朔曠官,吏或舞弄,兩次行獵,民多繹騷,松院畓之無端奪入,雖不關於染指,火田稅之非時挪捧,有難免於騰口是如爲白有臥乎所,上項兩邑前後守令,竝只令該府拿問處之爲白乎旀,沃川前郡守李裕敦段,加下莫曰劃報,尙留千餘債帳是如爲白乎旀,靑山前縣監徐相祖段,錢米間官廩懸錄,縱曰無葛藤之弊,賑作中私買取剩,何不念苽李之嫌是如爲白有臥乎所,上項兩邑前任守令,竝只從重推考爲白乎旀,報恩前郡守洪祐慶段,吏奴令之多逋收刷,縱無好策,倉還米之勒給代納,是何經法,拔逋之計,難免始逋欲巧之事,遂成反拙是如爲白有臥乎所,推考爲白乎旀,稷山前縣監吳羲默段,身故勿論爲白乎旀,忠州前牧使李正魯段,秉公杜私,而聽斷如流,愛民束吏,而威惠竝行,畢刷餘三萬之逋,邑除弊源,至捐過二千之廩,人忘饑歲,聽輿誦而咸曰我公,按實績而最居諸州是如爲白有臥乎所,邇列分憂,係是職分內事,置之爲白乎旀,鎭川前縣監尹橚段,重厚質愨之資,嚴明周詳之政,邑中浮財之移補試費,徵斂不加,摠外隱還之劃付賑資,措處有方,土豪侵虐之痛禁,水火燒渰之厚恤,結價之減給,社還之精捧,合有褒嘉是如爲白有臥乎所,似當施以陞敍調用之典爲白乎旀,淸安縣監趙玄夏段,助種勸耕,野無陳荒之歎,給料治道,民忘勞役之苦,政均賑救,心不忍彼鶉之形,惠洽漂恤,人皆免其魚之歎,實合嘉詡是如爲白有臥乎所,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,前監司趙秉式,沿路京畿監司尹滋悳,廣州留守李載元段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道守令·察訪及沿路守令等段,績乏優異,疵無顯著,竝只置之爲白乎旀,梱帥·虞候·營將乙良,令兵曹稟處,何如?啓依回啓施行爲良如敎。
兵曹啓目粘連,觀此京畿暗行御史李永書啓,則德積前僉使韓鳳得段,罔念本分,專事貪虐,柴稅加捧,漁稅濫徵,殘島難保,居民幾散,似此不法,合施當勘是如爲白有臥乎所,其所論列,殊極可駭,令該府拿囚處之爲白乎旀,臨津別將金漢甲段,補船失檢,行人病涉是如爲白有臥乎所,其不職可知,罷黜爲白乎旀,水使李鳳儀段,望已孚於重厚,治亦著於嚴明,吏莫敢出村,訟無或滯庭,別備米之只捧耗條,結役租之永爲蕩減,均被實惠,可驗輿情是如爲白有臥乎所,閫帥事體,與守令·邊將,有異,今姑勿論爲白乎旀,長串前僉使鄭東周段,設私賑修鎭舍,捐薄廩創新規,減災結衆頌播是如爲白有臥乎所,設賑也,修舍也,捐廩也,減災也,俱爲嘉尙,似當施以兒馬帖賜給之典是白乎矣,係干恩賞,不敢擅便,上裁敎是白乎旀,其餘中軍·邊將·監牧官等,別無優績,亦無顯疵,竝只置之,何如?啓依回啓施行爲良如敎。
又啓目粘連,觀此忠淸左道暗行御史李承皐書啓,則前兵使元世段,壅蔽莫察於褊裨,鄙瑣多謗於貨賄,差任捧賂,爲六百八十兩,禮幕李敎文,挪貸公錢,貽害各庫,都捧色郭啓振·崔京武處,錢三百兩,兵庫錢完額,已滿程限,而加年取殖,苟究其源,責在元帥是如爲白有乎所,職在制閫,如此鄙瑣,殊極駭然。令該府拿問處之爲白乎旀,淸州前前營將柳冀默段,全事麯蘖,不戢校卒,政多橫濫,民受騷擾,賊贓技贖私用者,合六百三十兩八錢,兵校郭一成處加下錢,爲二百三十九兩七錢八分是如爲白有臥乎所,前以此任,入於道啓,已經拿勘,今姑勿論爲白乎旀,忠州前前營將金駿求段,羅卜里之雜技窩藏,未免橫侵,崔哥處之淫行構捏,至有勒徵是如爲白有臥乎所,橫侵也,勒徵也,難免溺職,施以罷職之典爲白乎旀,其餘閫帥·虞候·營將,別無優績,亦無顯疵,竝只置之,何如?啓依允。
吏曹參議金昌熙疏曰,伏以,臣於銓選參佐之任,以若不肖顓劣,何嘗有毫分近似,而感恩怵義,黽勉出肅,居然月已改,而政亦數行矣。衡度之必失其稱,而姑免罪戾,則非料攸及,實有厚幸也。鑑識之莫辨其品,而冀愜物議,則非才所逮,理宜難久也。矧乎承召自北,水土爲祟,節値木旺,痰眩益肆,乃於人官不相當之外,又兼時日不可强之病,玆敢略控衷悃,仰瀆崇聽。伏望聖慈,亟遞臣吏議之銜,俾公器無至久褻,賤疾得以調治焉。臣無任云云。省疏具悉。所請依施。
上在昌德宮。停常參·經筵。
自午時至酉時,灑雨下雨,測雨器水深七分。
自人定至十七日開東,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨,馳詣宣武祠,奉審摘奸以來。
政院啓曰,臣容大,以入直軍兵鳥銃試取事,北營進去下直之意,敢啓。傳曰,知道。
又啓曰,卽者輔德金永穆,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者副校理閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,副校理閔泳奎,陳疏徑出,上番闕直,事甚未安。校理洪英植·曺寅承在外,副校理南肅熙有拘忌,應敎趙昌夏,副應敎李敎夏,竝卽牌招,推移入直,何如?傳曰,允。
又啓曰,上番闕直,事甚未安。應敎趙昌夏,副應敎李敎夏,有身病,校理洪英植·曺寅承在外,副校理南肅熙有拘忌,閔泳奎陳疏受由,修撰金宗漢,副修撰尹升求·鄭元和,竝卽牌招推移,姑陞入直,何如?傳曰,允。
侍講院啓曰,輔德金永穆,今以親病,陳疏徑出矣,上番闕直,事甚未安。兼輔德閔泳翊,承政院進,弼善尹相萬有拘忌,兼弼善金晩植,宗親府都監進,文學金允植,受由在外,兼文學未差,上番無他入直之員,說書李容稙,兼說書朴斗陽,受由在外,兼司書鄭元夏,卽爲牌招,姑陞入直,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
注書丁弘燮病,代以金鎭祐爲假注書。
傳曰,公事不審之中官金錫勳推考。
傳曰,入格儒生,延英門外施賞。
刑曹啓曰,平安道油紙徒流案中,碧潼崔俊弘,渭原朱陽昇,咸鏡道油紙徒流案中,鍾城李甲龍等,放字書下矣。謹依書下,竝放送事,分付各該道臣之意,敢啓。傳曰,知道。
輔德金永穆疏曰云云。省疏具悉。爾其勿辭救護。
副校理閔泳奎疏曰云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金德均,今日不爲仕進,卽爲牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,遣承旨奉室奉審。
以兼司書鄭元夏牌不進罷職傳旨,傳曰,只推。
弘文館啓曰,上番姑陞入直,事甚未安。校理洪英植·曺寅承在外,副校理閔泳奎,陳疏受由,南肅熙有拘忌,應敎趙昌夏,副應敎李敎夏,竝卽牌招,推移入直,何如?傳曰,允。
侍講院啓曰,上番連日闕直,事甚未安。兼輔德閔泳翊,承政院進,弼善尹相萬有拘忌,文學金允植,受由在外,兼文學未差,兼弼善金晩植,卽爲牌招入直,何如?傳曰,允。
傳曰,兼文學未差之代,前望單子入之。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
以全羅監司李敦相狀啓,光州牧民家失火事,傳曰,當此農務方殷之時,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,關飭。
義禁府啓曰,沃川前前郡守趙駿九,延豐前前縣監李容弼,栗峯前察訪朴文彬等,拿問嚴勘,德積前僉使韓鳳得,堤川縣監李,平澤前縣監韓兢愚,永春縣監徐應淳等拿問處之事,傳旨啓下矣。趙駿九,以務安縣監,時在任所,李容弼,下去忠淸道扶餘地,朴文彬,下去平安道定州地,韓鳳得,下去京畿振威地,韓兢愚,下去安山地,徐應淳,下去坡州地,李,時在任所云。依例發遣府書吏·羅將,竝拿來,何如?傳曰,待待命拿囚。
訓鍊都監啓曰,本局千摠李普憲,身病猝重,勢難察任,改差,何如?傳曰,允。
諮議宋秉璿疏曰,伏以,臣濫被恩寵,虛縻職名,亦已半年于玆,而月前敦召之命,又出夢寐之外。臣當更暴衷懇,期蒙鐫斥,而自以草茅之賤,屢溷紸䌙,極涉煩猥,敢因縣道,略冀轉達。迺玆恩諭復降,諭之以出處去就,責之以啓沃輔導,辭旨之隆,毗寄之重,愈往愈加,臣聞命以來,益不勝惝怳震駴,繼之以羞愧,欲死跼蹐高厚,莫省自措也。噫,以禮招賢,有國之盛典,而或施於不當施,則適足以開虛僞之弊,揆分度能,人臣之常節,而或當其不敢當,則不得以辭僭冒之誚,臣終不能效絲毫,以補聖德,顧何忍玷名器,以累明時也,仍伏念臣不過恒調賤品耳。旣非抱道自重者也,亦非避世高蹈者也。臣若以世祿之裔,獲廁尋常蔭途,則臣亦何心,爲此苦辭之計,而今臣所叨,卽朝家所以處賢者之職,而待賢者之禮也,以臣視臣,曷嘗有一分近似,而敢膺此萬萬不可堪之恩禮也哉?臣聞人主一心,爲萬化之原,而正心之要,必在於讀書以理,顧今日悠悠萬事,孰有大於講學,而頻御法筵,親近賢士,使元良漸梁之耳目,已在沖年,智慮未定之時者,尤爲早諭之急先務。然則延召儒賢,講明聖學,果如大臣所奏,而如臣蔑劣,濫竽旌招之列,是豈可聞於人者耶?此臣所以寧陷逋傲之誅,而不敢爲趨走之恭也。區區迷執,斷斷如此,而緣臣無似,使殿下側席如渴之至意,虛擲於草莽而止,臣罪至此,尤當萬死,玆庸不避嚴畏,冒瀆崇聽。伏乞聖慈,曲賜燭諒,亟回召旨,永刊選籍,仍治臣前後慢命之罪,以昭公法,以安私分,不勝幸甚。答曰,省疏具悉爾懇。數行敷諭,未足以誠大禮厚,而眷眷予意,有所不能自已者,意謂庶挽遐心,想外牘辭忽至,東岡之守,一向浼浼,予爲之深用慨歎。士之讀書窮理者,以獨善,自爲安身處,則君子致澤之道,將幾乎熄矣,此非可悶事乎?況爾以爾家人,不思此個義諦,欲與巖穴隱淪之士,甘自同歸者,誠左右究,而不得其說矣。春序已晩,講筵將開,爾須亟斷來章,卽速登途,毋孤予如渴之望。仍傳曰,此批答,令地方官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,山林疏批誤書之中官柳在賢推考。
弘文館啓曰,上番姑陞入直,事甚未安。校理洪英植·曺寅承在外,副校理閔泳奎,陳疏受由,南肅熙有拘忌,應敎趙昌夏,副應敎李敎夏,竝卽牌招,推移入直,何如?傳曰,允。
政院啓曰,密符親納,例也,而前忠淸監司趙秉式,謂有身病,使其褊裨替納,事甚未安。推考,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
兼文學前望單子入之,尹升求落點。
上在昌德宮。停常參·經筵。
自午時至未時,灑雨下雨,測雨器水深一分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,全羅右水使趙羲升下直,長弓一張,長箭一部,片箭一部,筒兒一箇賜給。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
侍講院啓曰,新除授兼文學尹升求,卽爲牌招察任,何如?傳曰,允。
政院啓曰,卽者禮曹郞廳來言,今日宣武祠奉審時,本曹堂上進去事命下,而判書趙鳳夏未肅拜,參判南一祐在外,參議未差,不得擧行云。判書卽爲牌招,何如?傳曰,竝許遞。與參議未差之代,前望單子入之。
禮曹堂上前望單子入之,判書尹滋承,參判金炳三,參議洪大重落點。
傳曰,承旨有闕之代,前望單子入之。
弘文館啓曰,上番姑陞入直,事甚未安。校理洪英植·曺寅承在外,副校理南肅熙有拘忌,閔泳奎,由限已過,與應敎趙昌夏,副應敎李敎夏,竝卽牌招,推移入直,何如?傳曰,允。
政院啓曰,行都承旨趙寅熙,左承旨閔泳翊,右承旨朴容大,不爲仕進,左副承旨韓章錫,須資出去,同副承旨前望未下,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
承旨前望單子入之,朴弘壽落點。
都摠府啓曰,都摠管趙鳳夏,時無職名,令該曹口傳付軍職,何如?傳曰,允。
上在昌德宮。停常參·經筵。
藥房提調趙成夏,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨朴弘壽,時在江原道寧越府任所,斯速乘馹上來事,下諭,何如?傳曰,許遞。前望單子入之。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
以左副承旨韓章錫牌不進罷職傳旨,傳曰,只推。
兵曹口傳政事,大護軍趙鳳夏。
傳曰,入直武士試射,有待下敎待令之命矣。明日春塘臺,依內試射例試取,試官都統使·提調·閣臣爲之,禁軍·扈衛軍官等,中日閣分所試取,試官則兵判·禁衛大將·入直玉堂爲之事,分付。
承旨前望單子入之,趙秉弼落點。
弘文館啓曰,上番姑陞入直,事甚未安。校理洪英植·曺寅承在外,副校理南肅熙有拘忌,應敎趙昌夏,副應敎李敎夏,副校理閔泳奎,竝卽牌招,推移入直,何如?傳曰,允。
政院啓曰,行都承旨趙寅熙藥院進,左承旨閔泳翊廚院進,右承旨朴容大,左副承旨韓章錫,不爲仕進,新除授右副承旨趙秉弼未肅拜,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,贈諡孝憲公尹光普延諡,定行於來四月十二日魯城地鄕第云矣,敢啓。傳曰,知道。
奉常寺啓曰,祭享所用春等中脯三百六十三貼,今月二十日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
御營廳啓曰,軍色從事官洪承憲,身病甚重,勢難察任,改差,何如?傳曰,允。
又啓曰,本營哨官金相源,身病甚重,勢難察任,改差,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨韓章錫,今日不爲仕進,卽爲牌招,何如?傳曰,允。
傳曰,摠管有闕之代,前望單子入之。
摠管前望單子入之,副摠管李鳳儀落點。
傳曰,藥房提調許遞,前望單子入之。
傳曰,額外武勇衛趙羲斌·李周永·徐光晉·金在豐·李豐鎬·鄭周永·李根澔·李鍾林·李明憲,宣傳官申泰熙·李敏集,竝賜第。
武一所啓曰,臣所今日平明開場,擧子捧單數,自天字至荒字半字,合爲三百九十人矣。先自柳葉箭·片箭,試取之意,敢啓。傳曰,知道。
武二所啓曰,臣所今日平明開場,擧子捧單數,自天字至荒字半字,合爲三百六十九人矣。柳葉箭·片箭,同爲試取之意,敢啓。傳曰,知道。
政院啓曰,大司憲李寅命,執義李鳳德,試所進,掌令沈相薰·任憲鎬,牌不進,持平權采奎·尹永昶在外,監察茶時之意,敢啓。傳曰,知道。
以掌令沈相薰·任憲鎬,獻納趙東萬牌不進罷職傳旨,傳曰,只推。
以左副承旨韓章錫牌不進罷職傳旨,傳曰,只推。
武一所啓曰,柳葉箭今已畢試,仍爲鐵箭試取之意,敢啓。傳曰,知道。
又啓曰,鐵箭無一人入格,騎芻鱗次試取,而無一人應射者,仍爲開講之意,敢啓。傳曰,知道。
又啓曰,應講擧子入格五人矣。各技皆已畢試,今方修正榜目之意,敢啓。傳曰,知道。
武二所啓曰,柳葉箭·片箭入格,合爲十五人矣。日暮姑停之意,敢啓。傳曰,知道。
政院啓曰,試官之出榜詣闕,例也,而慶科庭試武科初試一所監試官李鳳德·南啓憲,謂有身病,自外徑歸,事甚未安。竝推考,何如?傳曰,允。
大護軍趙鳳夏疏。答曰,省疏具悉。卿其勿辭行公。
上在昌德宮。停常參·經筵。
政院啓曰,明日大妃殿誕日問安相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨金德均,今日不爲仕進,卽爲牌招,何如?傳曰,允。
又啓曰,卽者義禁府都事來言,忠淸前兵使元世拿問處之事,傳旨啓下,而判義禁李孝淳,知義禁李會正,同義禁南一祐在外,一員未差,不得擧行云。在外何以爲之,而未差之代,政官牌招,開政差出,何如?傳曰,竝許遞。前望單子入之。
金吾堂上前望單子入之,判義禁李豐翼,知義禁金壽鉉,同義禁李承五·李起鏞落點。
內醫提調前望單子入之,鄭健朝落點。
武二所啓曰,今日平明開場,昨日未畢試鐵箭,仍爲試取之意,敢啓。傳曰,知道。
政院啓曰,大司憲李寅命試所進,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以執義李鳳德,掌令沈相薰·任憲鎬,司諫南啓憲,獻納趙東萬牌不進罷職傳旨,傳曰,只推。
以同副承旨金德均牌不進罷職傳旨,傳曰,只推。
武二所啓曰,鐵箭應射擧子,無一人入格矣。鐵箭今已畢試之意,敢啓。傳曰,知道。
又啓曰,騎芻當爲試取,而無一人應射者,仍爲開講試取之意,敢啓。傳曰,知道。
又啓曰,各技今已畢試,仍爲修正榜目之意,敢啓。傳曰,知道。
政院啓曰,試官之出榜詣闕,例也,而慶科庭試武科初試二所監試官李寅命·李在敬,謂有身病,自外徑歸,事甚未安。竝推考,何如?傳曰,允。
訓鍊都監啓曰,謹依兵曹別單判下,大君誕生時,闕內入直軍兵等處,木布分等施賞之意,敢啓。傳曰,知道。
御營廳啓曰,闕內入直軍兵,鳥銃入格,自兵曹別單判下矣。銅龍門入直哨軍金五長等七名陞禁,金有良,木一疋,安世永等十九名,各布一疋施賞之意,敢啓。傳曰,知道。
吏曹啓目粘連,觀此承政院注書趙秉翊上疏,則以爲,臣兄秉弼,除拜右副承旨矣。臣之所帶職名,在法當遞,伏乞聖明,亟遞臣職,以存公格亦爲白有臥乎所,相避之法,在下當遞,承政院注書趙秉翊改差,何如?啓依允。
吏曹參判李容直疏曰,伏以,臣於佐貳天曹,才具之未允,標望之無著,不待乎途塗竊議,臣之自知,已審且熟矣。承命之初,義重叨謝,黽勉出膺,辭之不獲,仍據匪據,旬朔于玆,間或越局承攝,冒行政人之事,豈有所萬一稱當而然哉?竊惟聖明亦嘗知臣之不肖,而管蒯無棄簪履是記,感激殊遇,涓塵補報,思效一日之責,義所當然。以臣顓蒙無知,審量乎人職界分,靡所榜樣,而猶夫嫪戀蟠泊,不思早自爲計,則秖見其僨誤顚沛焉已。伏況臣本虛脆善病,近嬰吹霎之祟,淹頓床玆,殫束奔走,實無其望,典領司會之地,緣臣而曠隳,玆敢控章,仰瀆崇嚴。伏乞聖慈,俯垂鑑諒,遞臣見帶之任,俾公私兩幸焉云云。答曰,省疏具悉。所請依施。
注書趙秉翊疏曰云云。省疏具悉。疏辭下該曹,稟處。
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿,內閣·政院·玉堂·百官口傳問安。答曰,知道。大妃殿,內閣·政院·玉堂·百官單子問安。答曰,知道。世子宮,內閣·政院·玉堂·春桂坊·百官口傳問安。答曰,知道。
政院啓曰,明日常參·經筵,取稟。傳曰,停。
傳曰,吏曹參判有闕之代,前望單子入之。
傳曰,政官牌招開政。
傳曰,本宮動駕,來四月十一日爲之。
政院啓曰,卽者義禁府都事來言,忠淸前兵使元世拿問處之事,傳旨啓下,而新除授判義禁李豐翼,同義禁李承五,未肅拜,知義禁金壽鉉,有拘忌,同義禁李起鏞在外,不得擧行云。判義禁李豐翼,同義禁李承五,竝卽牌招,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而大妃殿誕日相値,不得設行之意,敢啓。傳曰,知道。
傳曰,在外玉堂許遞,今日政差出。
傳曰,安山郡守·永平郡守之代,準朔守令中擬入。
傳曰,河陽縣監之代,勿拘常格,各別擇差。
傳曰,泰川縣監之代,新錄中擬入。
傳曰,砥平縣監李章爀,始興縣令金炳怡相換。
吏曹啓曰,成均館典籍申箕善·康錫濟,以其身病,呈狀乞遞,竝改差,何如?傳曰,允。
兵曹啓曰,陞資拜營將者,瓜滿前,以不職遞罷,則勿計朔數多少,還收資級,載在法典,而忠州前營將金駿求,入於繡啓,旣已罷職,所授加資,依例還收之意,敢啓。傳曰,知道。
有政。吏批,行判書金炳德,牌招不進,參判未差,參議金聲根進。吏批啓曰,行判書金炳德,牌招不進,參判未差,小臣獨政未安,何以爲之?敢稟。傳曰,只出緊任。以李敎榮·白奎洙爲校理,嚴世永爲順天府使,閔致序爲伊川府使,朴海哲爲寧越府使,李文鉉爲安山郡守,李秀永爲永平郡守,趙岐淳爲金浦郡守,朴齊昇爲堤川縣監,宋明老爲燕岐縣監,黃夏欽爲延曙察訪。
再政。以朴齊寅爲知敦寧,申泰恒爲同敦寧,韓弼敎爲工曹參判,李基正爲兵曹參議,金羽均爲工曹參議,趙鳳夏·曺錫輿爲知經筵,李正魯爲知春秋,李珪永·李晩運爲同經筵,崔在澈·裵殷星爲典籍,李晩綏爲河陽縣監,金正秀爲同福縣監。兼喬桐府使單金箕弘,成均博士單康鴻擧,承文正字單韓甸鎬,校書博士單安念信,開城分敎官單崔尙峻。
三政。以吳信默爲軍器判官,曺寅承爲泰川縣監,同春秋單李正魯。
四政。以李錫珪爲監察。
五政,以李肯濂爲公事官,砥平縣監李章爀,始興縣令金炳怡,已上相換事承傳。龍仁縣令洪顯普,今加嘉義,積城縣監李漢慶,果川縣監洪在英,已上今加嘉善加資事承傳。前判官趙秉允,今加通政,年七十侍從臣前吏曹參議趙榮夏本生父追恩移施事承傳。
兵批啓曰,京畿水使今當差出,而當品中可擬之人乏少,堂上曾經兵使竝擬,何如?傳曰,允。
以閔泳穆爲同知,李種植爲宣傳官,金鳳周·李承海·張奉一·禹愼英·李昌淳爲五衛將,李翼夏爲忠翊將,尹友鎭爲忠壯將,吳鍾九爲景福將,嚴柱漢爲文兼,權秉龍爲部將,李東燮爲右捕從,尹養善爲宣傳官,金箕弘爲京畿水使,林百鉉爲廣州中軍,金善浩爲全羅左水使,朴永瓚爲白翎僉使,白樂源爲靑山島僉使,申命衍爲滿浦僉使,金致榮爲吾叉浦僉使,兪碩寬爲伐登僉使,禹健英爲臨津別將。濟州監牧官單金光秋,嗭洞權管單張亨極,同知單白永煥。
再政。以盧翼東爲僉知,南秉樞爲訓鍊僉正,李範疇爲中樞都事,金龜喜爲右捕從,同知單金學善,僉知二單,張奉一·禹愼英。
三政。以金炳式爲訓鍊僉正,閔相能爲都摠都事,同知單金鳳周。
四政。以申宅熙爲都摠都事,同知單李昌淳。
五政。以具然哲爲宣傳官,申采熙爲都摠經歷,同知單朴東奎。
六政。以閔泳國爲都摠經歷,李章權爲都摠都事,同知單朴有瑆。
七政。以李靖奎爲都摠都事,南振元爲三軍府從事官,同知單金禹錫。
八政。以李正圭爲都摠經歷,同知單李承海。
九政。以李昌鎬爲訓鍊僉正,李肯濂爲都摠都事,同知單吳鍾九。
十政。以蘇正奎爲訓鍊判官,張圭煥爲訓鍊主簿。
十一政。以朴準鎔爲訓鍊主簿,鄭志植爲武兼。
十二政。以南廷弼爲守門將。
吏曹參判前望單子入之,趙秉式落點。
戶曹啓曰,時御所周廻宮墻,依定式奉審,則姑無頉處之意,敢啓。傳曰,知道。
又啓曰,時御所各司,依定式看審,則姑無雨漏處之意,敢啓。傳曰,知道。
漢城府啓曰,濟州三邑民數,今始上來,依例入錄之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨趙秉弼,今日不爲仕進,卽爲牌招,何如?傳曰,允。
弘文館啓曰,新除授校理白奎洙,卽爲牌招察任,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
兵曹啓曰,明日親臨誓戒時,堂上侍衛,當爲備員,而參議李基正在外,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
內醫院啓曰,議藥同參全東赫,以永平郡守,方在罷散中,依例還屬本院,令該曹口傳付軍職,冠帶常仕,何如?傳曰,允。
兵曹啓曰,因內醫院草記,議藥同參全東赫,還屬本院,令該曹口傳付軍職事,允下矣。前以永平郡守,入於繡啓,方在罷散中,何以爲之乎?敢稟。傳曰,敍用。
兵曹口傳政事,副司果全東赫。
上護軍李豐翼疏,略曰,臣於春初,差永寧殿祀享初獻官,猝有下堂之憂,職在駿奔,望絶蠢動,以致肄綴之踰日,滿心惶隘。臣罪臣知,刋削嚴旨,曾未幾日,適値慶會,仍蒙收敍之命,今又特點于金吾前望,聖度雖大,臣情尤迫,乞遞新授之職,仍勘當被之律焉。臣無任云云。答曰,省疏具悉。旣已經勘,何必爲引?卿其勿辭行公。
上在昌德宮。停常參·經筵。
藥房提調鄭健朝,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣。傳曰,知道。
又啓曰,知敦寧朴齊寅,工曹參判韓弼敎,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。工曹參議金羽均,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳曰,太廟夏享大祭,遣大臣攝行,一依親祭例磨鍊,禮曹,來四月初四日行宗廟夏享大祭,親祭取稟。還入奉敎,攝儀改書下。
吏曹口傳政事,以金明鎭爲兵曹參議。
注書丁弘燮病,代以尹國柱爲假注書。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
訓鍊都監啓曰,本局別將柳冀大,身病猝重,勢難察任,改差,何如?傳曰,允。
上在昌德宮。停常參·經筵。
自卯時至酉時,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,當該承旨推考。
傳曰,公事不審之中官金錫勳,從重推考。
以司謁口傳下敎曰,進饌儀軌廳處所,移設於鑄字所。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
訓鍊都監·禁衛營·御營廳啓曰,明禮門西邊外墻垣八間許頹圮處,今三月二十七日爲始,三營合力改築之意,敢啓。傳曰,知道。
訓鍊都監啓曰,本局從事官趙同熙,身病猝重,勢難察任,改差,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,卽者義禁府都事來言,時囚罪人元世等,當爲捧供,而判義禁李豐翼,未肅拜,知義禁金壽鉉,有拘忌,同義禁李起鏞在外,只有同義禁李承五一員,不得備員開坐云。判義禁卽爲牌招,何如?傳曰,允。
傳曰,再明日次對,依例來會。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
禮曹啓曰,各陵園今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
承文院啓曰,卽見盛京禮部咨文出來者,以爲昨年德積漂漢人領去譯學,例賞銀兩,交付小通事鄭麟興,携帶回國,令該譯學秖領云矣。以承領之意,撰出回咨,下送灣府,轉致盛京之地,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨韓章錫,今日不爲仕進,卽爲牌招,何如?傳曰,允。
傳曰,直閣趙同熙,檢校差下。
傳曰,直閣會圈。
政院啓曰,直閣會圈事,命下矣。政官牌招開政,何如?傳曰,允。
奎章閣啓曰,直閣會圈事,命下矣。提學金炳德,檢校直提學趙寧夏·李載冕·趙成夏·尹滋悳·金炳始·趙慶鎬,檢校直閣閔泳穆·姜·尹用求·金興均,檢校待敎李載兢·洪淳馨·閔泳翊,竝卽牌招,以爲會圈,何如?傳曰,允。
又啓曰,直閣趙同熙,檢校差下事,命下矣。卽爲牌招察任,何如?傳曰,允。
傳曰,吏曹參判疏批已下,卽爲牌招。
直閣會圈五點,沈相薰·李輔榮·申一永,已上取三人。
傳曰,發遣吏郞,諸執事淸齋與否,摘奸以來。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
議政府啓曰,會寧·慶源開市,今已完畢,令槐院撰出咨文,順付回撥,下送灣府,使之傳給鳳城將處,以爲轉致北京之地,何如?傳曰,允。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
摠戎廳啓曰,本廳中軍吳晉泳,身病甚重,勢難察任,改差,何如?傳曰,允。
戶曹啓曰,景福宮差備內看審,則姑無頉處之意,敢啓。傳曰,知道。
又啓曰,慶熙宮崇政殿內,有頉處,從當修改之意,敢啓。傳曰,知道。
又啓曰,泥洞築臺,追慕洞碑閣,淨業院碑閣,戲竹軒奉審,則姑無頉處之意,敢啓。傳曰,知道。
又啓曰,訓鍊院慕華館看審,則姑無頉處之意,敢啓。傳曰,知道。
兵曹,以徐相岳爲摠戎中軍。
政院啓曰,明日次對,兩司當爲進參,除在外·未署經·肄儀進去外,呈告人員,竝待開門牌招,何如?傳曰,允。
以吏曹參議金聲根牌不進罷職傳旨,傳曰,只推。
有政。吏批,行判書金炳德,牌招不進,參判趙秉式進,參議金聲根,牌招不進。吏批啓曰,行判書金炳德,參議金聲根,竝牌招不進,小臣獨政未安,何以爲之?敢稟。傳曰,仍爲之。以林炳翼爲恭陵令,李喆永爲翼陵令,愼奎仁爲司僕主簿,沈相薰爲直閣。
再政。以宋秉琮爲禁府都事,柳止鎬爲掌樂主簿,兼校書校理單沈相薰。
三政。以閔泳肅爲監察,鄭日愚爲引儀。
奎章閣啓曰,新除授直閣沈相薰,事當卽爲牌招,而時値夜深,待明朝牌招入直,何如?傳曰,允。
義禁府啓目,忠淸前兵使元世原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?啓依允。
又啓目,豐德前府使李文永原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?啓依允。
又啓目,平澤前縣監韓兢愚原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
又啓目,永春縣監徐應淳原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
又啓目,德積前僉使韓鳳得原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
又啓目,金浦郡守李重允原情云云。傳旨內辭緣,泛稱遲晩,所當請刑,而時値停刑,不得請刑,議處,何如?啓依允。
又啓目,延曙察訪方孝隣原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
又啓目,始興前縣令李起錫原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
又啓目,陽城前縣監趙秉業原情云云。傳旨內辭緣,泛稱遲晩,所當請刑是白乎矣,時値停刑,不得請刑,議處,何如?啓依允。
吏曹參判趙秉式疏曰,伏以,臣顧以待罪湖臬,錯謬居多,分寸不效,水旱告警,而莫知奠濟州郡滋弊,而全昧更張,使斯民殿屎止此,難免樂歲之苦者,罔非臣罪也。聖度天大,尙逭譴罰,徒使臣坐費厚廩,享有江山魚鳥之娛而已。際玆報苽,內移有命,卽古人所云回翔也,登仙也。歸伏私次,感戴如新,銓衡佐貳特簡,有隕徊徨怵惕,罔知攸措。雖期會簿書應行事務,尙患其句當無術,況處之以官人之官,其能激濁揚淸,甄別流品乎?通塞之地,可否與聞,代斲之時,注擬自專,承資長席,亞三何異,已試蔑效,豈容重誤?開政命下,庚牌嚴臨,左右思量,承當無說,玆敢略陳衷懇,仰瀆崇嚴。伏乞聖慈,俯垂鑑諒,亟遞臣職,俾公器無玷,私分獲安,不勝幸甚。答曰,省疏具悉。卿其勿辭行公。
上在昌德宮。停常參·經筵。
藥房都提調金炳國,提調鄭健朝,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲李寅命,執義李鳳德,掌令沈相薰·任憲鎬牌不進,持平權采奎·尹永昶在外,監察茶時之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
傳曰,大臣·政府堂上引見。
傳曰,禁松不飭之各營將臣,竝從重推考。
奎章閣啓曰,新除授直閣沈相薰,敎旨安寶次,濬哲之寶請出之意,敢啓。傳曰,知道。
政院啓曰,卽者司書趙同熙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
侍講院啓曰,司書趙同熙,今以親病,陳疏徑出矣。下番闕直,事甚未安。說書李容稙,兼說書朴斗陽,受由在外,兼司書鄭元夏,卽爲牌招入直,何如?傳曰,允。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
政院啓曰,明日召對,取稟。傳曰,爲之。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
以慶尙監司李根弼狀啓,榮川郡民家失火事,傳曰,當此農節,民家之一時燒燼,若是夥多,聞甚驚慘。元恤典外,別加顧助,燒死人,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭,分付。
兵曹啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
宣惠廳啓曰,三月令宗廟薦新蕨菜,今月則節序差晩,始爲萌芽,尙未採得,限內不得封進矣。莫重薦新,致此過限,臣則惶恐待罪,而在前過限之時,多有待稍長封進之例,今亦依此擧行之意,分付禮曹,何如?傳曰,允。勿待罪。
義禁府啓曰,因京畿暗行御史李永書啓,吏曹回啓內,加平前郡守徐弘淳,繡啓旣請令攸司稟處,更無可論爲辭矣。徐弘淳,下去京畿高陽地云。依例發遣府羅將,拿來,何如?傳曰,待待命拿囚。
司書趙同熙疏曰,云云。省疏具悉。爾其勿辭救護。
戊寅三月二十九日巳時,上御熙政堂。藥房入診,大臣·政府堂上引見同爲入侍時,都提調金炳國,提調鄭健朝,副提調趙寅熙,記事官丁弘燮,記注官尹善柱,別兼春秋金學洙,右副承旨趙秉弼,假注書丁弘燮,事變假注書康鴻擧,記注官尹善柱,別兼春秋金學洙,右議政金炳國,政府堂上缺,副校理閔泳奎,以次進伏。醫官劉漢緯·崔性協·李好錫·金秉濟,進伏楹外訖。上曰,史官分左右。炳國進前問候訖,奏曰,醫官待令,使之入診乎?上可之。性協等,以次診候,仍退伏訖。炳國曰,脈候奏之。性協等奏曰,脈候左右三部調均矣。上命醫官先退。仍命藥房先退。炳國曰,世子宮氣度,連爲太平乎?上曰,平順。近日則只欲遊戲於庭墀矣。炳國曰,邇來日候漸煖,遊戲於庭墀,甚盛甚盛,下情忭祝矣。仍奏曰,雨事頗若支離,而旋卽晴嘉,甚可喜矣。上曰,今番之雨,可謂喜來喜去矣。炳國曰,誠然矣。上曰,近日東宮頗好書字,必使予先書而後模寫,暫不停息矣。炳國曰,先自沖年,必習乎翰墨中,則聞一知十,可臻日就,而卽伏見親書民字,若以一民字,常常留念,則凡我東土臣民,自底於樂生矣。爲國家慶祝,孰大於是乎?上曰,次對爲之。炳國曰,目下急先之務,卽安民二字也。斯民也,三代之民也,安業樂生,人情之所同然,而如之何無依無告,無安業樂生之心也?直惟曰,字牧之往往非其人耳。頸會箕斂,恣行非法,每以不當徵之私債,徵諸不當徵之地者,最爲斯民切骨之冤,而末乃按一邑之饒戶,百計勒貸而不應,則搆罪毒虐,罄奪其産後已。至於儒鄕之所不願,而威喝而出帖,詞訟之所必直,而顚倒其本事,無往非看作利竇,巧臆而生財。於是乎顚連呼號,有以上干天和,事之寒心,孰甚於此?此弊之革與不革,專在按察之嚴不嚴,而若有犯科者,卽其地論列啓罷,萬一拘於顔私,有所容護,則傳聞所及,責有所歸。將臣此奏,行會八道,以爲先事戒飭之道。至若從初擇差,銓官之職也,恒以擇差一事,爲莫越之政,則一日二日,必有丕變之效,故第此仰達矣。上曰,以牧民之職,反非虐民之政,事之及此,寧不痛歎?此專由於道臣之不察而玩愒,或知而掩護也。當初愼擇之責,又在銓曹,依所奏,各別申飭,可也。出擧條炳國曰,都下班家之私門捧債,勒奪民産,國法之所必禁者也。凡於捧債,自有法司之聽理,則今其私門之行此法外,已是可駭可惡之甚,而又或以不當之事,威脅平民,誅求討索,無般不有,竟至失業而蕩産。已往,雖不得一一追究,若復任其所爲,而不之禁,則哀彼僅僅資生之民,其何以得去乎?念之及此,寧欲無言。先令左右捕廳,譏詗其符同嗾囑之漢,隨現隨捉,按法嚴處,家主則直施遠配之典,俾有以一分懲戢之地,仍以此奏,揭付于五部坊曲,何如?上曰,私門徵債,已是國法之罔赦,而況又勒脅平民,誅求無厭?乃是亂類也。此豈尋常處置之事乎?依所奏爲之。出擧條炳國曰,各司郞官之面看替直,固是莫嚴之法,而近聞出直者,朝以出,入直者,夕以入,其間幾時,便是空番也。不第此已毋論有故無故,以推托不赴衙爲能事,當出直者,朝而出,當入直者,夕而不入,其間一晝夜,又是闕直也。公門百事之日就頹弛,未嘗不由於此,事體道理,寧容乃已?第以令申之義,姑先奉甘各該司,俾毋敢復蹈前習,而若或視以例飭,有所現發,則先汰後拿,嚴加勘處,何如?上曰,如此怠慢之習,不容不嚴加懲創。依所奏爲之。出擧條炳國曰,都城四山,非郊牧澤藪芻蕘與共之比,而長養樹木,法意有存,故所以各營之嚴於松禁者也。惟彼無知下流,暋不畏法,或斧彼而潛斫之,或鋸彼而暗伐之,機巧百出,無痕可尋,而山形則日漸童濯,此豈細憂也哉?申飭各營,另爲痛禁,如有犯之者,移送秋曹,加倍施法,不能禁止之參軍哨官與禁松軍,自各其營別般嚴繩之意,分付,何如?上曰,禁護巡檢,固自如,而童濯之日甚一日,此必禁護輩之自作奸細者,而各營將臣,倘不知此個事狀,而一任按例耶?依所奏別般嚴飭,各營將臣,竝施重推之典。出榻敎炳國曰,産室廳賞典中,領府事蒙任子之典,聞將移施其甥侄矣。勿拘年紀,多有已例,以此分付銓曹似好,故敢達矣。上曰,依爲之。出擧條炳國曰,兵曹參判李正魯,當爲追榮,而所后家無可施之處,依近例移施其本生,何如?上曰,依爲之。出擧條炳國曰,正言宋道淳,以侍從臣,當爲推恩,而所后家則無可施處。其本生祖,年今七十六云,依已例移施之意,分付,何如?上曰,依爲之。出擧條上曰,各處大同,幾至上來乎?爲慮不少矣。炳國曰,俄於賓廳,已與戶判語到,而近日風利水導,且無淺灘之慮,則此是趁卽上來之時矣,戶曹則尙無聞,而惠廳則次次上來云矣。上曰,第一軍料與貢價,大可悶然也。炳國曰,軍料·貢價之尙今未下,萬萬悶鬱,而向日貢價區劃條之內下六十萬兩,與劃付四萬石,竝以計之於未下條,則不足,爲十萬兩假量,而東萊所捧條中,不無愆滯之慮。戶判其間屢次行關,則待其回移之來,始可詳知其盡捧與否云矣。上曰,軍兵無料,則何以支保供職乎?炳國曰,夫軍兵者,必厚饋素養於昇平之時,然後雖幾百年後,脫有不虞,可以備禦無慮矣。上曰,近日風勢如是,果無患於大同上來乎?炳國曰,此非大風,每値花辰,則吹之不絶,無他可慮矣。上曰,外道所上來者,裝載幾何云乎?炳國曰,姑未裝發者,亦多有之,而已發而未到者,亦有之矣。上納之中間逗留,可謂匪今斯今。前後朝令,不啻截嚴,道臣董飭,亦非一再,則似當比前差少愆滯之患矣。第一可幸者,近聞則牟麥有豊登之占矣。上曰,誠甚可幸也。炳國曰,伏見春宮書下者,則筆法乃是銀鉤鐵索,臣當捧出,留作珍貺矣。上曰,何足然也?炳國曰,親手書頒,使臣擎退,豈非曠絶之恩數乎?上曰,麥農何處爲勝云乎?炳國曰,乍聞沿路所聞,則嶺·湖諸處,俱有豊徵,而畿·湖則旱處則秋牟已爲茁長,春牟及時立苖。老農之言,亦皆有占豊之兆云,則國家上瑞,莫大於豊年矣。上曰,麥先豊登,然後可占有秋也。炳國曰,誠然矣。上曰,東宮近頗號令不從令者也。炳國曰,睿質夙就,若是卓越,萬萬慶祝。臣今瞻望遊戲,則以夾侍一二之力,似不能隨意陪護也。上曰,遊戲池邊,不欲使夾侍近傍,且從望春門,日日上苑,是可慮也。炳國曰,如是行步好矣,而池邊則夾侍必不敢近其傍,第一房堗,毋至甚溫,是祝是祝。上曰,自惠廳捧大同米時,量斛之盈縮不均云,何爲而然也?炳國曰,非但米斛之不均,我東律度量衡,擧皆如是,大小長短,參差不齊,有司之不敢擅改,此斛亦行之旣久而然矣。上曰,鍮斛是自大明傳來者,而若依倣此制,則必無不均之患乎?炳國曰,雖倣此制斛,亦必有作奸之弊。且斗量時,無論此斛彼斛,多少容奸之層生疊出,指不勝摟,則嚴立科條,然後庶可有均平之道矣。上曰,各邑大同捧納時,人情所費,最是巨弊也。炳國曰,近來所謂人情浮費,年增歲加,前後申飭,不爲不多,畢竟禁止乃已者,而該邑吏領納時,若不費人情,則其受害,必浮於用費矣。然則必相與殷勤行賂,以免其害,故與受者,一體抵罪,然後稍可禁斷,而此禁得行,則萬端受奸,吏竇漸開。假如捧百石米,必至有數十石欠縮之弊矣。上曰,外倉捧還時,亦有此弊云矣。炳國曰,然矣。上曰,惠廳則人情比他尤甚云。此非巨弊乎?炳國曰,迨此利竇層出之時,若一切痛禁,不無祛弊之慮,而亦何可因此,而不爲嚴禁濫捧之習乎?謹當甘飭各司矣。上曰,正廟朝時,有令各營·各司,依鍮斛改制之命矣。炳國曰,其時有司,亦豈不奉承下敎,而必有難諧之端,故竟未得一齊通行矣。上曰,斛上有井間鐵,而準與云,然乎?炳國曰,近日以木爲之,而劃平時,猶有多少之弄奸矣。上曰,前忠淸左道御史入來時,聞其言,則量斛之差大改造,爲公平云,而似亦不然也。炳國曰,量斛之如是改造,必從便宜而然,故民雖樂從。若推此法,用諸他處,則必多不顧者矣。上曰,觀其啓草,楸楓嶺設置鎭將,爲好云矣。炳國曰,見今大小事勢之艱絀,莫今時若,又設此鎭將,則適以擾民,固結民,勝於設鎭防守。且其形便,臣雖未知,而創設於所未設之地者,必多掣肘之端矣。上曰,若移設右道邊將,則已,新設則果甚難處也。炳國曰,折柳樊圃,狂夫瞿瞿,以其防限之莫越,而若徒以設鎭防守爲策,則徒能慰心而已,亦復何益乎?以近移設,雖曰,便宜,其公廨之移建也,鎭民之移接也,許多凡節,必多艱窘矣。上曰,假量其所入,則爲十萬兩云。今若有十萬兩錢,則軍料貢價,可以略略彌縫矣。奚暇他事爲哉?炳國曰,以軍料與貢價事,屢承下敎,若是之切,萬萬欽仰。至於設鎭,果奚暇議到乎?上曰,鳥嶺則曾有城堞防守,而楸楓嶺何爲無之耶?炳國曰,鳥嶺則臣曾見之,楸楓嶺則形便,未能詳知矣。上曰,鳥嶺,何時見之乎?炳國曰,臣於戊戌年間,臣父在安東任所時,歷見此嶺,則城堞越絶,樹木參天,一夫當關,萬夫莫開之地也。人立其嶺,與下立人相見,言語聲音相通,而其相去乃爲五里許,則屈盤高險,推可知矣。上曰,竹嶺亦險峻乎?知訓鍊李景夏曰,嶺勢崎嶇,自龍湫渡橋,而上不知其幾許曲折矣。上曰,楸楓嶺則不然乎?景夏曰,只是一大峴,而在前倭擾初頭,晉州城與鳥·竹兩嶺,皆無事矣。上曰,楸楓嶺直入,則是右兵營乎?景夏曰,果是直路,而洛東江相對之地也。上曰,兵營相去,如是不遠,故鎭將所以不設也。炳國曰,有此信地,故似不設鎭矣。景夏曰,未抵晉州,又有山城矣。上曰,然則不設,亦無妨也。仍敎曰,松禁申飭之後,雖武監輩與武衛所軍摠,若或犯禁,則都統使必勿拘懲治,可也。景夏曰,謹當如敎矣。上曰,近者掖屬,先爲禁飭,然後可以懲他矣。炳國曰,每以煩稟爲拘矣。承此下敎以後,則當如法懲治矣。上曰,在前土豪,每多出於鄕曲,而近來則京中,亦多有之矣。炳國曰,居鄕武斷,猶可嚴禁,而況輦轂之下,有此可駭之習,尤切痛惋矣。上曰,私門捧債,如有現發者,則必大懲治,然後可以斂戢也。炳國曰,纔以不必追究仰達,而以此下敎,揭付於五部坊曲,則自當有改過遷善者矣。上曰,人孰無過?改之爲善也。炳國曰,聖敎誠然矣。上曰,大臣就座。秉弼曰,諸宰奏事。缺秉弼曰,玉堂所懷奏之。泳奎曰,伏以臣猥忝經幄,冒登前席,昵近耿光,已極榮耀,而素乏補衮之才,不敢以見職自居。然眷眷愚衷,亶在於聖學之進就矣。殷宗之終始典學,周王之緝熙光明,實是致治之龜鑑也。以殿下天縱之才,何待臣愚之仰勉,而宵旰之憂勤,雖少萬機之暇,講對之久停,豈無十寒之慮乎?第今春晷舒長,政宜召接臣隣,講論經史,益加涵養之工,期圖將就之效,則聖王之治法政謨,不越乎此。伏況我春宮衣尺漸長,襲習見聞,罔不在初,豈無勤孜講學,以躬先率乎?伏願殿下,懋哉懋哉。上曰,所陳當留念矣。出擧條秉弼曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎仍敎曰,當該注書推考。出榻敎上曰,史官就座,仍命大臣先退,又命退。諸臣以次退出。
戊寅三月二十九日申時,上御熙政堂。召對入侍時,參贊官趙秉弼,侍讀官閔泳奎,檢討官尹升求,直閣沈相薰,假注書丁弘燮,記注官石宗珍,別兼春秋金學洙,各持通鑑第卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以兼司書鄭元夏,牌不進罷職傳旨,傳曰,只推。
侍講院啓曰,下番連日闕直,事甚未安。說書李容稙,兼說書朴斗陽,受由在外,兼司書鄭元夏旣有只推之命,卽爲牌招入直,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
戊寅四月初一日申時,上御熙政堂。召對入侍時,參贊官金德均,侍讀官南肅熙,檢討官尹升求,直閣沈相薰,假注書尹國柱,記注官石宗珍,別兼春秋李重七,各持通鑑第卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以兼司書鄭元夏,牌不進罷職傳旨,傳曰,只推。
侍講院啓曰,下番連日闕直,事甚未安。說書李容稙,兼說書朴斗陽,受由在外,兼司書鄭元夏,旣有只推之命,卽爲牌招入直,何如?傳曰,允。
傳曰,發遣吏郞,諸執事淸齋與否,摘奸以來。
金德均啓曰,明日傳香,禮房承旨,當爲齋宿。左副承旨韓章錫,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
傳曰,同副承旨許遞,前望單子入之。
韓章錫啓曰,臣與同副承旨金德均,伴直矣。纔已許遞出去,伴直無人。右副承旨趙秉弼,卽爲牌招,何如?傳曰,允。
吏曹啓曰,奉常寺判官尹定求,以其身病,呈狀乞遞,改差,何如?傳曰,允。
兵曹啓曰,今四月初四日,宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與受由在外·未肅拜,排擬苟艱。依定式軍門將官,代差以入之意,敢啓。傳曰,知道。
承旨前望單子入之,鄭寅性落點。
韓章錫啓曰,右副承旨趙秉弼牌不進,伴直無人。新除授同副承旨鄭寅性,卽爲牌招,何如?傳曰,允。
以右副承旨趙秉弼,牌不進罷職傳旨,傳曰,只推。
義禁府啓曰,時囚罪人李起錫·韓兢愚,係是贓賄流配,竝依法典,不付功議以入之意,敢啓。傳曰,知道。
又啓曰,時囚罪人方孝隣·元世,各杖七十徒一年半定配,李起錫杖一百流三千里定配,趙秉業杖六十徒一年定配,韓兢愚杖一百流二千五百里定配,韓鳳得杖一百徒三年定配,照律公事判付內依允。方孝隣·元世,各功減一等事,命下矣。方孝隣·元世,功減一等,各杖六十收贖,告身盡行追奪。方孝隣江原道狼川縣山陽驛,元世忠淸道溫陽郡時興驛,各徒一年定配。李起錫·韓兢愚·韓鳳得,各杖一百收贖,告身盡行追奪。李起錫慶尙道大邱府流三千里定配。韓兢愚豐基郡流二千五百里定配。韓鳳得忠淸道公州牧日新驛徒三年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
吏曹啓目粘連,觀此弘文館副校理南肅熙上疏,則以爲右承旨臣朴容大,與臣爲四寸娚妹,而方帶春秋館修撰官矣。臣之所帶記注官之銜,其爲應避,典式攸在。伏乞聖明,亟令選部,照例遞改,以存公格亦爲白有臥乎所,相避之法,在下當遞。副校理南肅熙,所帶春秋館記注官之銜,今姑減下,何如?啓依允。
義禁府啓目粘連,向前李重允亦,賑穀之漏戶,需米之濫價,旣失法意,結政之不均,徵捧之幻弄,莫察吏奸。以此照律,何如?啓依允。
又啓目粘連,向前方孝隣亦,一念營私,各人捧賂,囚供雖有發明,繡論若是指的,參以律例,焉逭當勘?以此照律,何如?啓依允。
又啓目粘連,向前李起錫亦,事有失錯,或歸損體,吏屬加下,法難容恕。以此照律,何如?啓依允。
又啓目粘連,向前趙秉業亦,賑政之委吏存拔,稅價之歸屬不明,繡論自在,當律焉逭?以此照律,何如?啓依允。
又啓目粘連,向前韓兢愚亦,任賂也加下也,囚供發明,雖有可據,繡啓臚列,若是指的,論以律例,難免當勘。以此照律,何如?啓依允。
又啓目粘連,向前徐應淳亦,院畓之奪入,旣無染指,火稅之挪捧,分疏有據,繡啓如是臚列,法意難以全恕。以此照律,何如?啓依允。
又啓目粘連,向前元世亦,挪貸難免遺察之失,任賂自歸不法之科,繡啓指的,律例莫嚴。以此照律,何如?啓依允。
又啓目粘連,向前李文永亦,災結之容奸,賑穀之乾沒,俱由欺蔽,自歸遺察。以此照律,何如?啓依允。
又啓目粘連,向前韓鳳得亦,柴漁兩稅之濫捧,殘島衆民之幾散,貪饕所犯,重律自在。以此照律,何如?啓依允。
又照目粘連,金浦郡守李重允矣本府議啓內,賑穀之漏戶,需米之濫價,旣失法意,結政之不均,徵捧之幻弄,莫察吏奸。以此照律罪,杖一百收贖,告身盡行追奪,私罪奉敎依允爲旀,功減一等爲良如敎。
又照目粘連,延曙察訪方孝隣矣本府議啓內,一念營私,各人捧賂,囚供雖有發明,繡論若是指的,參以律例,焉逭當勘?以此照律罪,杖七十收贖,告身盡行追奪,徒一年半定配,私罪奉敎依允爲旀,功減一等爲良如敎。
又照目粘連,始興前縣令李起錫矣本府議啓內,事有失錯,或歸損體,吏屬加下,法難容恕。以此照律罪,杖一百收贖,告身盡行追奪,流三千里定配,私罪奉敎依允。
又照目粘連,陽城前縣監趙秉業矣本府議啓內,賑政之委吏存拔,稅價之歸屬不明,繡論自在,當律焉逭?以此照律罪,杖六十收贖,告身盡行追奪,徒一年定配,私罪奉敎依允爲旀,功減一等爲良如敎。
又照目粘連,平澤前縣監韓兢愚矣本府議啓內,任賂也加下也,囚供之發明,雖有可據,繡啓之臚列,若是指的,論以律例,難免當勘。以此照律罪,杖一百收贖,告身盡行追奪,流二千五百里定配,私罪奉敎依允。
又照目粘連,永春縣監徐應淳矣本府議啓內,院畓之奪入,旣無染指,火稅之挪捧,分疏有據,繡啓如是臚列,法意難以全恕。以此照律罪,笞五十收贖,附過還職,私罪奉敎依允爲旀,功議各減一等爲良如敎。
又照目粘連,忠淸前兵使元世矣本府議啓內,挪貸難免遺察之失,任賂自歸不法之科,繡啓指的,律例莫嚴。以此照律罪,杖七十收贖,告身盡行追奪,徒一年半定配,私罪奉敎依允爲旀,功減一等爲良如敎。
又照目粘連,豐德前府使李文永矣本府議啓內,災結之容奸,賑穀之乾沒,俱由欺蔽,自歸遺察。以此照律罪,杖一百收贖,告身盡行追奪,私罪奉敎依允爲旀,功減一等爲良如敎。
又照目粘連,德積前僉使韓鳳得矣本府議啓內,柴漁兩稅之濫捧,殘島衆民之幾散,貪饕所犯,重律自在。以此照律罪,杖一百收贖,告身盡行追奪,徒三年定配,私罪奉敎依允。
副校理南肅熙疏曰,云云。省疏具悉。疏辭,下該曹稟處。
戊寅四月初二日未時,上御熙政堂。召對入侍時,參贊官韓章錫,侍讀官南肅熙,檢討官尹升求,直閣沈相薰,假注書尹國柱,記注官石宗珍,別兼春秋李重七,各持通鑑第卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣宗廟·永寧殿,奉審摘奸以來。
傳曰,檢校直閣閔泳穆·金永壽,檢校待敎金演壽,竝減下。
以司謁口傳下敎曰,春·桂坊立燈竿。
鄭寅性啓曰,行都承旨趙寅熙廚院進,左承旨閔泳翊,右承旨朴容大,不爲仕進,左副承旨韓章錫監祭進,右副承旨趙秉弼式暇,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
刑曹啓曰,卽接江原監司洪在鉉文移,則洪川縣徒一年定配罪人李晩兼,限滿云矣。取考曹上配案,則晩兼以凌辱士夫罪,丁丑四月定配,今以限滿的實。依法典放送後,徒流案頉下事,分付道臣之意,敢啓。傳曰,知道。
又啓曰,始興前縣令李起錫,犯贓錢一千三百兩,陽城前縣監趙秉業犯贓一百結價錢一千三百兩,延曙前察訪方孝隣,犯贓錢六百十兩,依定式竝捉囚家僮,刻期督捧之意,敢啓。傳曰,知道。
又啓曰,忠淸前兵使元世,犯贓錢六百八十兩,平澤前縣監韓兢愚犯贓錢一千一百八十兩,依定式竝捉囚家僮,刻期督捧之意,敢啓。傳曰,知道。
又啓曰,加平前郡守徐弘淳,犯贓錢二千二百七十五兩,依定式捉囚家僮,刻期督捧之意,敢啓。傳曰,知道。
以右承旨朴容大,牌不進罷職傳旨,傳曰,只推。
鄭寅性啓曰,右承旨朴容大,牌不進,伴直無人。左承旨閔泳翊,所當牌招,而拘於廳規,不得請牌,何以爲之?敢稟。傳曰,牌招。
戊寅四月初三日未時,上御熙政堂。召對入侍時,參贊官鄭寅性,侍讀官南肅熙,檢討官尹升求,直閣沈相薰,假注書尹國柱,記注官尹善柱,別兼春秋李重七,各持通鑑第卷,以次進伏訖。
上在景德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以左承旨閔泳翊,牌不進罷職傳旨,傳曰,只推。
韓章錫啓曰,右副承旨趙秉弼,今日不爲仕進,卽爲牌招,何如?傳曰,允。
傳曰,近來儒疏之請以復院者,種種有之,向日數次賜批,特出於優容之意也。大抵復院之請,將以尊慕先賢,非院宇則不可講明斯道,亦非院宇則不可而然乎?尊賢講道之本,惟在於飭躬如何,篤學如何而已,則院宇之有無,何所關係,而鄕曲喜事之徒,不能自修其本,以復院事,乃作憑托之資。出沒京鄕,動輒成群,惹事於無事之中,豈有如許無嚴之習乎?未知近日則如何,而如或有來伏闕下者,此不可以士子待之。自政院·刑曹郞廳,發牌聽傳敎,使之卽爲退送,不爲退去者,竝移送秋曹,嚴囚以聞事,分付。
政院啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹啓曰,前同知孟祖述,丙子閏五月二十二日,朝官年九十,嘉善加資,而今年正月初十日,又以年九十,嘉義啓下,係是疊授,而臣之矇未覺察,不勝惶恐。所授嘉義敎旨,爻周之之意,敢啓。傳曰,知道。名以二品之人,有此挾雜之事,揆以朝綱,寧欲無言。此不可只收疊資而止,以通政降資。
以黃海監司鄭海崙狀啓,進上石首魚,限內不得封進,康翎縣監盧升熙罷黜,臣亦惶恐待罪事,傳曰,勿待罪事,回諭。此時迎送之弊,不可不念。特爲安徐,姑令戴罪擧行。
傳曰,全羅左道暗行御史入侍。
戊寅四月初四日申時,上御養心閤。召對,全羅左道暗行御史,同爲入侍時,參贊官趙秉弼,檢校直閣姜,侍讀官白奎洙,檢討官尹升求,假注書金斗秉,記注官尹善柱,別兼春秋洪承憲,各持通鑑第卷。全羅左道暗行御史沈東臣,以次進伏訖。上曰,史官分左右,仍命暗行御史進前。東臣進前。上曰,善爲往還乎?東臣曰,王靈所曁,無事往還矣。上曰,別單書啓,已見之,而其外有他可奏之說乎?東臣曰,守令臧否,民邑弊瘼,已有書啓別單之備陳者,此外更無可奏之事矣。上曰,守令中,誰爲最善治,誰爲最不治乎?東臣曰,最善治者,已有首褒一二守令,最不治者,亦有封庫二邑,此外治不治,亦從實枚論於書啓中矣。上曰,光州牧使南鎬元,論列中,官屬輩料賴之說,指何事乎?東臣曰,光州牧使,以屢典良手,治績非不茂著,而本州還弊更張時,排斂結戶,以充耗雜,以其剩餘,爲官屬沾漑之資,村民往往有不愜之論,書啓末端,槪以此論之矣。上曰,綾州前牧使金度根,不治至於此甚乎?東臣曰,其所犯贓,皆下吏欺蔽偸弄之致也。旣於公庭,有所現發,故書啓中,有此從實臚列矣。上曰,封庫守令之犯贓,果何如,而至於封庫乎?東臣曰,封庫一款,必有難掩之眞贓然後,不得已行之之事也。兩邑守令,果有眞贓,不可容貸,故已於出道之日,卽爲封庫矣。上曰,寶城前前郡守李鶴來,治績果何如乎?東臣曰,其捐惠之數,亦不少,雖遞去之後,尙多遺譽矣。上曰,其捐惠不少,則宜其有遺譽矣。東臣曰,民情每以周給爲感,徵斂爲怨,如有損上益下之政,則稱誦不已,歉歲之錢租周給,民惠多矣,所以有遺譽矣。上曰,樂安前郡守李熙春,亦不治乎?東臣曰,有如干疵政,故槪有論列於書啓中矣。上曰,淳昌前郡守,亦有治績乎?東臣曰,果有一二可稱之實績矣。上曰,損上益下,卽爲治之要,苟利於民,則民豈不稱誦乎?東臣曰,聖敎誠然矣。上曰,大不治之邑,凡幾邑乎?光陽前縣監之不治,至於如此之甚乎?東臣曰,果有許多犯贓,故臣於出道之日,已爲封庫矣。上曰,求禮前縣監之不治,亦至於此甚乎?東臣曰,雖已遞歸,民怨尙多矣。上曰,雲峰前縣監,亦不治乎?東臣曰,已有論列於書啓中,庶可洞燭矣。上曰,凡爲守令者,不思懷保小民,反爲虐民之政,則豈不痛惋乎?東臣曰,誠如聖敎矣。上曰,碧沙前察訪,亦不善治乎?東臣曰,別無大段欠處,而其兵吏之弄奸莫察,故末端一句語,但以小疵二字,爲貶論矣。上曰,吏輩本多奸弊,爲官者,不能禁戢,則其害必歸於民矣。東臣曰,聖敎節節至當矣。上曰,加里浦僉使之醉談問答何謂也?東臣曰,臣於潛行廉問時,有聞僉使自道之言,則吾無過失之事,繡廉不足畏怯也云故,歸之以醉中戲談,末段及之矣。上曰,誠若無過,豈有自道之說乎?東臣曰,偶爾醉談,非有眞過失之言也。且官門無事,或以釣魚遣日,此皆鎭務多暇之故也。上曰,若以釣魚爲事,政務似多抛置矣。東臣曰,不然矣。海外小島,本無煩劇之政務,有何抛置之可論乎?政治則實無過失之事矣。上曰,鉢浦萬戶駭悖之習,何謂也?東臣曰,前官之遞歸也,以公用之未及區劃,其資錢一百兩,有中路奪取之擧,故以駭悖之習,略論之矣。上曰,沿路道伯·守令治績,果何如乎?東臣曰,沿路治績,亦書啓臚列者,而過去歷路,只以傳說,採探其治績大略,不外乎書啓所陳矣。上曰,陳結之弊,何爲則可以矯捄乎?東臣曰,川沙舊陳,已無可論,纔經慘歉,又多陳荒,陳未蒙頉,稅固自在,年年白徵之冤,誠爲生民切骨之瘼也。各邑隱結,雖或有多寡之不同,無論某邑,官隱結·吏隱結,各邑可謂無邑無之。今若覈隱査陳,移其隱而補其陳,彼此相代,則誠爲捄弊之良策,故臣於別單中,已有臚陳者矣。上曰,隱結之數,可以詳知乎?東臣曰,隱結,卽帳付外隱漏之結也。其數爻之爲幾許,雖未詳知,蓋邑邑皆有之,官況吏賴,皆從此出,漏於王稅,歸之私橐者也。上曰,以隱結充陳結,誠爲良策矣。上曰,還穀分結之時,每以空穀分結云者,有是弊否?東臣曰,不但以空穀分給,或有以單代立,本米一石,以一兩二錢分給者亦有矣。上曰,分給之時,果有目見之乎?東臣曰,昨秋捧納之時,今春分給之時,每每目見者多矣。上曰,沿路邑捧分之時,亦或見之否?東臣曰,沿路諸邑,則不過一時過去之路也,未能適當其時,果未及見之矣。又曰,無論結弊還弊,臣於別單,槪有臚陳者,其所矯革之方,惟在道臣察飭之如何矣。上曰,此係民邑大政,道臣如到底察飭,則必有實效矣。東臣曰,誠如聖敎矣。上曰,昨年饑荒之際,以如干穀物,爲賑恤之擧,果有實效否,而御史亦申飭乎?東臣曰,臣於昨年八月,始入境,採察賑政勤慢,則果有實效,而尤甚邑·之次邑,公賑·私賑,規式雖各不同,如非此賑給之惠,則歉民幾乎盡劉矣。上曰,軍政之弊,亦何如乎?東臣〈曰〉,戶布設施之後,軍丁名疤勿論,只有欄後軍·火砲軍名色,而額數不多,不足爲軍丁,又有束伍軍名色,而闕額每多,不卽塡代,軍政疎虞,莫此爲甚矣。上曰,欄後軍·火砲軍,數爻爲幾乎?東臣曰,邑各不同,或爲二三十名,或爲五十名矣。上曰,束伍軍,何不塡代乎?東臣曰,束伍軍,亦有定額,而已疤者每多逃故,未疤者亦未充代,可謂有名無實矣。上曰,軍丁疎虞,亦極慨歎。何以則無此弊乎?東臣曰,此亦在道·帥臣之申飭如何矣。上曰,戰船·漕船通用事,有正廟朝受敎,而若通用則果是方便乎?東臣曰,戰船改造之後,等棄泥沙,任其朽敗,誠甚無謂。今若以戰船,稍變其制,通用於漕船,具其上粧而用於漕,則多得其便,省費不少矣。上曰,稅穀船變通之說,何謂也?東臣曰,稅穀有直上納邑焉,有漕倉納邑焉,直上納邑,以執籌船輸納者也,漕倉納邑,以漕運船輸納者也。直納邑之再運上納,必待初運船回還,則每有氷泊過歲之艱。臣意則直納邑,再運上納,若以漕倉船,使之輸納,則必無氷泊之慮,故別單中,槪有臚陳矣。上曰,有地土船上納之邑乎?東臣曰,地土船,卽賃船之謂也。畿·湖則有賃船上納之邑,而湖南則無賃船上納之例。債船上納之際,若有欠頉,則必責之於本邑,故本邑皆不願其賃船也。上曰,稅穀再運,以漕倉上納,衆論以爲何如乎?東臣曰,採聽民論,參互邑報,如一衆論,皆以爲方便矣。上曰,右道諸邑所聞何如乎?東臣曰,左右道所掌各異,未及詳聞矣。上曰,民庫之弊何如是乎?東臣曰,民庫之弊,惟湖南諸邑爲然,官用之許多責應,皆歸之民庫,民庫收斂,不一其端,殘民疲於徵調,誠爲痼瘼矣。上曰,此非民庫,可謂官庫乎?東臣曰,聖敎誠然矣。上曰,大同木上納,何至如此之難乎?東臣曰,昨年綿農告歉,可謂絶種,場市賣買,隨以絶罕,湖南各邑木,上納疋數,旣夥多,及期責捧,其勢末由。不得不待新木上納,而今若以高騰之時價,出令責捧,則雖秋後歇價之時,必以元定價責捧,徒貽民害,全歸吏橐矣。稍寬四五朔之限,待秋停捧,則公納自如,民力大紓。每於臣露踪之邑,以大同木停退事,民訴遝至,雖不敢擅便題決,民情如此,事勢如此,故臣於別單中,槪有臚陳者矣。上曰,綿農果不如他農乎?綿歉如此,則責捧誠難矣。上曰,籍弊何如是乎?東臣曰,籍弊,自昔伊然。民以免戶役爲幸,行賂拔戶,吏食其賂,拔之殆盡,許多徭役,推於殘戶,漏籍之戶,晏然矣事,此籍弊之所以到劇也。上曰,何以謂之漏籍乎?東臣曰,漏於籍則免戶役,此所以行賂於籍色,期漏於原籍也。秉弼曰,暗行御史,當爲出送,而金虎門,仍留標信請出。上可之。俠侍,以標信,跪授秉弼,秉弼跪受,以授注書,注書出傳于宣傳官,還入進伏。上曰,以籍弊觀之,則許多吏奸,推可知也。上曰,營邸吏之弊,何至如此乎?東臣曰,他道,亦有營邸吏名色,而其爲弊之端,不至如本道各邑之營邸吏。惟本道各邑之營邸吏,營下之權吏·豪胥,爭爲此役。其元定例役價外,創出新式,以錢以米,其討索於各該邑者,不一其端,邸役賣買之價,至近萬金,其許多爲弊,推此可知矣。上曰,苟欲捄弊,則有何方略乎?東臣曰,臣於別單,略控矯捄之策,而其遵行之道,惟在道臣·察飭之如何矣。上曰,無論某事,察飭之善否,都在於道臣矣。上曰,才行孝烈,果皆當薦之人乎?東臣曰,臣謹依事目,採訪列邑,得其實行實蹟然後,略以二三人,附陳於別單之末矣。上曰,此等事,每有虛實相蒙之嘆矣。東臣曰,聖敎誠然矣,而臣採取公議,拔其最尤者,以爲枚論矣。上曰,何日過全羅道地境乎?東臣曰,去月二十一日,自全州離發回程,二十三日過境矣。上曰,往還日字,凡爲幾日乎?東臣曰,臣於去年八月初,始入全羅道境內,今三月二十二日,過境回程矣。上曰,然則首尾凡幾日乎?東臣曰,以朔數計之,則雖曰十朔,以日字計之,則洽爲二百七十日矣。上曰,麥農果何如乎?東臣曰,向來數日之雨,田麥茁茂,往往有脴胎將發之穗,農民皆曰今年麥農,將有豊稔之望云矣。上曰,所經沿路,亦何如乎?東臣曰,忠淸·京畿之地,亦如湖南所見矣。上曰,許多蒼生,昨年饑饉之餘,果已勞徠安集乎?東臣曰,歉荒之餘,特蒙賑濟之澤,擧免捐瘠之患,昨秋穡事少康,流民稍稍還集矣。上曰,以書啓見之,則列邑諸倅,亦多有善賑之人矣。東臣曰,誠如聖敎矣。上曰,出道爲幾邑乎?東臣〈曰〉,出道爲七邑,路文爲五邑矣。上曰,露踪時,出道與路文,有不同乎?東臣曰,出道則以暗行爲之,路文則以明行爲之,路文則與他別星行無異,出道則每於夜深後不知不覺之中爲之矣。上曰,出道之邑,爲何邑,路文之邑,爲何邑乎?東臣曰,綾州·光陽·康津·光州·淳昌·雲峰·茂朱等邑,以出道爲之。順天·長興·潭陽·南原·谷城等邑,以路文爲之。其餘小小各邑,移其文簿罪囚於出道之邑,以爲査正勘處矣。上曰,列邑事,無他更達之事矣。東臣曰,果無更達之事矣。上曰,關防重地,亦何如乎?東臣曰,康津兵營,順天左水營,兵水營所屬各鎭·堡,皆關防重地,而別無可達之事矣。上曰,濟州,右道乎?左道乎?東臣曰,濟州雖屬右道,不受褒貶於監司,則別無左右道之可論矣。上曰,濟州則穀物極貴云,果然乎?東臣曰,濟州全務田農,只有粟麥而已。至於畓土,惟大靜,有如干畓土,而亦皆瘠薄,旌義則無水田,而只有旱田矣。臣於數十年前,以按廉之行,入濟州,濟州之風土俗習,槪有所領略者矣。上曰,書啓何處修正乎?東臣曰,臣自全州回程,直到始興華菴寺,留三四日修正書啓,今日自城外,卽爲入來矣。上曰,自古牧民之官,善爲政治則豈有封庫之說乎?東臣曰,聖敎誠然矣。上命暗行御史先退,仍開卷。
上在昌德宮。停常參·經筵。
藥房提調鄭健朝,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
傳曰,今十七日永禧殿酌獻禮後,仍詣儲慶宮展拜矣,該房知悉。
政院啓曰,卽者義禁府都事來言,時囚罪人徐弘淳,當爲捧供,而判義禁李豊翼,有身病,知義禁金壽鉉,有拘忌,同義禁李起鏞在外,只有同義禁李承五一員,不得備員開坐云。判義禁卽爲牌招,何如?傳曰,允。
傳曰,吏曹判書有闕之代,前望入之。
吏曹判書前望入之,朴齊寅落點。
傳曰,今十一日動駕時,出還宮門路,以敬覲門爲之。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
觀象監啓曰,大君阿只氏,安胎吉日時,令日官推擇以入之意,已爲啓下矣。招問日官,則藏胎之法,五朔以藏,而來六月,旣準五朔,且是吉月云。以此月擇入,何如?傳曰,允。
吏曹判書金炳德疏曰,伏以臣職閱屢序,而絲毫莫補,願結一辭,而纊聰未格,欲更事申籲,則煩瀆滋悚,欲苟安捱度,則瘝曠爲懼,公私計阻,進退路阻,不趐輿柴而牛掣矣。第念人臣辭職,或以才否,或以廉防,或以疾病,未有不陳懇而獲準,蓋由於上天至仁,無物不遂也。臣安得不仰首鳴號,以冀幸於終始之澤哉?臣於見職,旣再試而蔑效,止竟僨事,已矣前辭而今受,徒致妨矣,已矣則才否廉防,必有淵鑑之悉燭,而只就目下萬無奈之實狀言之。臣所年來衰頹,直殘疾者耳。進不能自力於陳就之列,退無以追隨於朋伍之間,凡一切做措,慢不省識,非特供職爲然,寔亦家常之已自如此矣。夫百體所維持,五官所應接,其惟精氣神三字而已,則疾從衰劇,衰緣疾催,精涸而視聽耗,氣餒而筋骸委,神亦從以遁爽,事爲錯了先後,語言遺却俄忽。將此樣子,周還文正,軒輕乎馭世之具,翺翔內府,表率乎群僚之右者,固已虺隤之陟高,而政赴班趨之荐,强寒嬰風,觸之輒感。重以木火交敓,百祟迭作,痰壅積肆,亘肚腹而絞引,勺飮糜啜,渟心胸而梗塞,尫羸宛轉之狀,可使良醫望走,蓋堇延之縷,積瘁加之也。臣家世受恩,報答無階,況又邇來隆注,山海崇深,苟或厚於身謀,規占便宜,是彝性所不出,而其於疾病難强,忱誠莫遂。臣情到此,吁,亦躬自悼矣。今玆見叨之綦重,無間本兼,而若又妄恃寵異,一往蹲據,不思自爲之圖,則旣誤復誤,厚速僨敗之辜,不待知者而知之。用是悸慄懍恧祈免之日急也。玆庸罄暴血懇,荐瀆宸嚴。伏乞聖明,特垂憫恤,將臣所有銓任閣銜,竝賜鐫斥,俾名器重而微諒安焉。答曰,省疏具悉。所辭中,長銓之任依施。
直閣沈相薰疏曰,伏以臣,門地寒素,學術空疎,倖竊科第,濫側法從,居常惶恧,弸中靡懈,至乃進步於淸階,實非夢想思慮之所及。今伏奉恩旨,以臣爲奎章閣直閣,臣聞命惝怳,繼以兢惕,莫知所以自措,而牙牌促召,事體冞尊,華誥宣旨,禮數尤異。揆諸故例,不敢違傲,遂托顚倒之義,粗效叩謝之忱,退自循省,愈不覺驚汗浹背也。竊伏以爲,昔我正宗大王,運撫休明,治尙右文,博稽故事,建置此閣,庸爲笙鏞黼黻之具。故其於揀選也,必取世閥之赫舃,文議之宏贍,使之標準乎當世,賁飾乎皇猷,奉雲漢之昭回,贊奎璧之光華。其選至重,其責不輕,有非尋常官職,或可以承乏苟充者比。建置之本意,有如是,揀選之古規,又若此,上不宜濫授,下不宜冒據。忽於衆望之襮,遽此謬恩之加,玷名器辱淸塗,不亦甚哉?臣本菲劣,最居人下,從前踐歷,何莫非猥越,而未有如今日新授之千不近,萬不似。臣何嘗以此自期,人何嘗以擬議之?自諒尙云如此,人所爲言,倘復如何?然而不量才器,恬然盤礴,晏若倘來,則徒致邇班之玷汚,必招擧朝之姍笑。臣身狼狽,固不足恤,辜負寵靈,莫逃難贖。玆不得不畢控衷懇,冒瀆崇聽。伏乞聖明,俯垂諒察,將臣閣銜,特賜鐫改,以重公器,以安私分焉。臣無任云云。省疏具悉。爾其勿辭察職。
戊寅四月初五日未時,上御熙政堂。召對入侍時,參贊官鄭寅性,侍讀官白奎洙,檢討官尹升求,直閣沈相薰,假注書尹國柱,記注官車有聲,別兼春秋洪承憲,各持通鑑第卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
禮曹啓曰,今四月二十一日,大王大妃殿寶齡望八,大王大妃殿加上尊號,大王大妃殿舟梁六十年,合三慶慶科·庭試·文科,親臨與命官,何以爲之而處所以何處爲之乎?敢稟。傳曰,春塘臺親臨磨鍊。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
兵曹啓曰,前同知孟祖述,以通政降資事,命下矣。資級旣已還收,則同中樞除拜單子,亦爲勿施之意,敢啓。傳曰,知道。
吏曹啓目粘連,觀此全羅左道暗行御史沈東臣書啓,則綾州前牧使金度根,光陽前縣監趙漢益等段,繡啓旣請令攸司稟處,更無可論是白遣。光州牧使南鎬元段,願助錢之賑政後排徵,縱諉公納之先充,結戶斂之官屬輩料賴,盍念民論之不愜是如爲白有臥乎所,從重推考爲白乎旀。樂安前郡守李熙春段,賑災之千兩虛勘,吏任之謬例是襲,大同米之停退不捧,致有船主之呼訴。砲保木之高價濫排,盍察軍色之取剩是如爲白有臥乎所,令該府拿問處之爲白乎旀。龍潭前縣令李鍾德段,徒事威猛,輕重無別於酷杖,主事貪饕,巨細都歸於私橐,民家燒燼,都不過一百十二戶,而以二百三戶瞞報,已是爽實。及其內帑特下之日,三百二十五兩,隱匿留置,營廉綻露,亦足駭聽是白乎旀,饒民處勒徵鳩財,合爲八千三百二十六兩三錢內,四千一百十七兩八錢六分,自歸私用。雖以成造下記言之,道先生賻儀錢五十兩,營廉客別給錢九十兩,邸債出給錢二百五十七兩,蔘價報給錢一百二十四兩,何關於成造下記,而憑營濫下,亦極駭然是白遣。雖以差任捧賂言之,座首金時欽處一百五十兩,丁漢明處一百兩,都書員文宅奎處二百兩,高錫元處一百兩,戶房姜文九處一百兩,都倉色陸宇鎭處一百兩,姜文弘處一百兩,兵房李斗弘處七十兩,二南面任鄭仁集處二百兩,官奴高仁龍陞吏案,仍差官廳色,捧賂錢五百兩,下吏文聖奎處,勒徵錢五百兩,親峴里安聖善處勒徵錢三百兩,已上都合,錢爲六千五百三十七兩八錢六分是白乎旀。賑餘穀之作錢入用,復戶結之濫價取剩,俱出肥己之私慾,難掩染指之眞贓,許多所犯,不可以已遞而勿論是如爲白乎旀。求禮前縣監鄭寅台段,處事自生狐疑,見物每多狼貪,乙亥冬作夫時,公兄都吏處,勒捧錢七百兩,丙子冬吏任派房時,差任諸吏處,分排勒捧,錢一千兩。都吏高瀅柱處,勒捧錢五百兩。縣內金容湜錢,稱以唱夫帖下,勒捧錢一千兩內,四百兩出給唱夫,六百兩歸之私橐。潭陽鄭會國處,稱以族譜所入,勒捧錢一千兩內,三百兩出給紹价人,七百兩歸之私橐。吐旨吳漢國處,勒捧錢二百兩,谷城兼官時吏房權鎭衡,無端執頉,威脅恐喝,勒捧錢三百兩。校儒朴萬浩·黃正中處,勒捧錢三百兩,吐旨朴基泰,差出官廳別監,至於使令降定,勒捧錢五百兩,又陞差校任,加捧賂錢三百兩,朴在夾差出官廳別監,捧賂錢一百五十兩,又陞差座首,加捧賂錢一百兩,鄭五大差出大同別監,捧賂錢三百兩,金洛珍差出校任,捧賂錢一百兩,李士長勒貸錢一百五十兩,金永祚處勒貸錢二百兩,金棋煥處勒貸錢二百兩,鄭五大處勒貸錢一百兩,崔任秀處勒貸錢一百兩,李化日處勒貸錢五十兩,已上都合,錢爲六千五百五十兩,似此貪虐之習,不可以已遞而勿論是如爲白乎旀。雲峯前縣監尙禹鉉段,政令每多顚倒,邑事以至潰裂。西面鄭昌權處勒捧錢一千兩,朴在基處勒徵錢三百兩,李彦宇處,勒捧錢二百兩,金啓喜處勒捧錢四百四十兩,徐相銓處勒貸錢四百兩,李時五處捧賂錢三百兩,金文汝處勒捧錢三百兩,鄭昌烈處勒捧錢五百兩,魯光佑處,勒捧錢一百兩,林君益處勒捧錢一百二十兩,李景儀處勒捧錢一百兩,座首金宗淑處,謂之仍任,勒捧錢五十兩。臨歸時,又以崔奎煥座首差出,捧賂錢一百五十兩,吏房朴炯鎭處,捧賂錢八百兩,隨陪金始煜處,捧賂錢五十兩,已上都合,錢爲四千八百十兩是白乎所,莅任不過六七朔,犯贓至於屢千金。似此貪鄙之習,合施當勘之律是如爲白有臥乎所,上項三邑前任守令,竝只令該府拿問嚴勘爲白乎旀。長興府使洪在鼎段,本之文學,濟以剛核,受任於旱荒之際,群情渴望,存心於懷保之策,百度就緖。奬孝烈而帖下米肉,先行彰善之政,巡田塍而助給糧牛,未有失農之歎。還弊期革,倉謬災俵,務從精核,前後捐惠,錢合爲一萬九千九百八十二兩三錢七分。惠澤浹於民心,仁風播在民口是如爲白有臥乎所,如此優異之績,合有褒賞,似當施以陞敍調用之典是白乎矣。係干恩賞,臣曹不敢擅便,上裁敎是白乎旀。監司李敦相,沿路忠淸監司李明應,京畿監司尹滋悳,水原留守金炳地段,繡啓論列,俱甚推奬是白乎矣,道臣·守臣體重,今姑勿論爲白乎旀。其餘本道守令·察訪,及沿路守令·察訪等段,績乏優異,疵無顯著,竝只置之爲白乎旀。其外梱帥·虞候·營將·中軍·邊將·監牧官等乙良,令兵曹稟處,何如?啓依回啓施行爲良如敎。
義禁府啓目,加平前郡守徐弘淳原情云云。問目內辭緣,泛稱遲晩,所當請刑是白乎矣,時値停刑,不得循例請刑,議處,何如?啓依允。
戊寅四月初六日未時,上御熙政堂。召對入侍時,參贊官趙秉弼,侍讀官白奎洙,檢討官尹升求,直閣沈相薰,假注書金斗秉,記注官車有聲,別兼春秋洪承憲,各持通鑑第卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
兵曹啓曰,新除授滿浦僉使申命衍,素患痰癖之症,每當換節之時,一倍添劇,萬無登途遠赴之望,呈狀乞遞矣。實病旣如此,則有難强令赴任,且邊將之任,不可循例改差,罷黜,何如?傳曰,雲峯縣監李秉一相換。
又啓曰,大王大妃殿寶齡望八,大王大妃殿加上尊號,大王大妃殿舟梁六十年,合三慶慶科庭試·武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
兵曹啓曰,今四月十七日永禧殿酌獻禮,儲慶宮展行動駕時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別哨軍幾番幾哨磨鍊,餘軍留營,何以爲之乎?敢稟。傳曰,依今春展謁時例,磨鍊。
又啓曰,在前本宮動駕時,廣智營·西營入直軍各三十名除出,禁衛大將率領,除旗鼓,只率前排,禁衛營大門外,設布帳外排立。訓鍊大將率步軍一哨,除旗鼓,只率前排,敦化門外,設布帳外排立矣。今亦依此擧行,何如?傳曰,允。敦化門外排立,都統使率訓局步軍一哨爲之。
又啓曰,今此大駕詣本宮時,設布帳,當爲磨鍊,而自敦化門外,議政府朝房東西門內外,禁衛營大門,至左右邊,設布帳,令訓·禁兩營,合力擧行,宮內設布帳,亦令訓·禁兩營,依前擧行,何如?傳曰,允。
又啓曰,今此大駕,詣本宮時,訓局步軍五哨除出,將官率領,宮大門南邊,至雲峴大門列立,環衛作門,何如?傳曰,允。摠使率領環衛。
承文院啓曰,冬至兼謝恩使,帶來咨文中,三節方物移準事,使臣加賞事,以前頭使行,奉表伸謝之意,先通咨文,押物官在途病故事,以承領之意,撰出回咨,竝順付回撥,下送灣府,入送鳳城,轉致北京之地,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
兵曹口傳政事,以李會正·趙秉式爲都摠管,以李正魯·韓敬源·金益容·趙文顯·吳晉泳·鄭完默爲副摠管。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,卽者說書李容稙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?,傳曰,允。
侍講院啓曰,說書李容稙,今以親病,陳疏徑出矣,下番闕直,事甚未安。司書趙同熙,兼司書鄭元夏,兼說書朴斗陽,竝卽牌招,推移入直,何如?傳曰,允。
傳曰,都承旨許遞,前望入之。
承旨前望入之,韓敬源落點。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹啓曰,卽接通禮院牒報,則以爲再明日雲峴宮動駕時,左右通禮,不可不備員,而左通禮李肇信,有身病,不得進參,卽速變通,及時擧行之地云。左通禮李肇信改差,其代口傳備擬以入之意,敢啓。傳曰,知道。
吏曹口傳政事,以吳慶履爲左通禮。
義禁府啓曰,徐弘淳,係是贓賄流配,依法典,不付功議以入之意,敢啓。傳曰,知道。
又啓曰,時囚罪人徐弘淳,杖一百收贖,流三千里定配,照律公事,判府內,依允矣。當定配所以入,而卽接戶奴呈狀,則徐弘淳,父年七十二,無兄弟獨身,依法典許贖,爲辭矣。取考律文,則大明律存留養親條,有曰凡祖父母·父母老疾應侍,家無以次成丁者,若犯徒流,止杖一百,餘罪收贖。徐弘淳流三千里,以其父年七十二,無兄弟獨身,依律文收贖,只告身盡行追奪,放送,何如?傳曰,允。
義禁府啓目粘連,向前徐弘淳亦,任賂勒貸,縱有囚供之發明,吏招民怨,奈此繡啓之指的,以此照律,何如?啓依允。
又啓目粘連,加平前郡守徐弘淳矣本府議啓內,任賂勒貸,縱有囚供之發明,吏招民怨,奈此繡啓之指的,以此照律,罪杖一百收贖,告身盡行追奪,流三千里定配,私罪,奉敎依允。
說書李容稙疏曰,云云。省疏具悉。爾其勿辭救護。
上在昌德宮。停常參·經筵。
自人定至十一日開東,灑雨下雨,測雨器水深四分。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次而領議政·左議政未差,右議政金炳國無時急稟定事,不得來會云矣,敢啓。傳曰,知道。
以司書趙同熙,兼司書鄭元夏,兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。司書趙同熙,兼司書鄭元夏,說書朴斗陽,旣有只推之命,竝卽牌招,推移入直,何如?傳曰,允。
兵曹啓曰,明日本宮動駕時,別雲劍實差閔泳穆,時無職名,依例口傳付軍職,何如?傳曰,允。
又啓曰,今此本宮動駕時環衛軍,摠戎使率領事命下,而前例所無信地與前排,臣曹節目,不爲磨鍊矣,該營有難擧行云。除旗鼓,只率前排,本宮大門外,排立之意,分付,何如?傳曰,允。
兵曹口傳政事,護軍閔泳穆。
政院啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
傳曰,明日出宮內門路,以協陽門爲之。
觀象監啓曰,甲戌年胎封時,安胎使一員,監役官·陪胎官·傳香官·奏時官各一員,以本監官員,差送擧行矣。今番則何以爲之乎?敢稟。傳曰,依甲戌年例爲之。
義禁府啓曰,龍潭前縣令李種德,求禮前縣監鄭寅台,雲峯前縣監尙禹鉉等,拿問嚴勘,樂安前郡守李熙春,拿問處之事,傳旨啓下矣。李種德以槐山郡守,時在任所,鄭寅台·李熙春等,下去京畿南陽地,尙禹鉉下去高陽地云。依例發遣府書吏·羅將拿來,何如?傳曰,待待命拿囚。
兵曹啓目粘連,觀此全羅左道暗行御史沈東臣書啓,則鉢浦萬戶禹啓榮段,付軍之闕額未充,不無疎虞之虛,遞去等之行資勒奪,是何駭悖之習是如爲白有臥乎所,軍額未充,行資勒奪,殊極駭歎,令該府拿問處之爲白乎旀。防踏僉使禹益疇段,禁松之五十負偸斫,至入營裨,別廉還穀之三兩式分給,亦非繡飭本意是爲白乎旀。呂島萬戶朴文杓段,掌內之偸葬已多,胡不察飭?目下之犯斫莫禁,亦足駭歎是如爲白有臥乎所,上項兩鎭將之繡啓論列,俱係不法,竝罷黜爲白乎旀。靑山島前僉使鄭周默段,八十一石免稅充納,六十九石貿穀貸給,廚糧米·支放米捐給錢二千四百餘兩是如爲白有臥乎所,以若殘廩,有此捐惠,其在激勸,合施褒賞是如爲白有臥乎所,如此捐廩,殊極嘉尙。似當施以兒馬帖賜給之典是白乎矣,係干恩賞,不敢擅便,上裁敎是白乎旀。前兵使李敏應,前左水使趙存興段,繡啓論列,俱甚推奬是白乎矣,帥臣體重,令姑勿論爲白乎旀。其餘梱帥·營將·中軍·虞候·邊將·監牧官等,別無優績,亦無顯疵,竝只置之爲白乎旀。奏御文字,何等審愼,而蛇渡僉使李圭三之圭字,以奎字書之,殊涉不審。當該御史沈東臣,推考,何如?啓依回啓施行爲良如敎。
上在昌德宮。停常參·經筵。
自開東至人定,灑雨下雨,測雨器水深七分。自人定至十二日開東,灑雨下雨,測雨器水深二分。
政院啓曰,大司憲李寅命,執義李鳳德,掌令沈相薰·任憲鎬呈辭,持平權采圭·尹永昶在外,監察茶時之意,敢啓。傳曰,知道。
傳曰,雨勢如此,本宮動駕,待下敎。
以司書趙同熙,兼司書鄭元夏,兼說書朴斗陽,牌不進罷職傳旨,傳曰,只推。
侍講院啓曰,下番闕直,事甚未安。司書趙同熙,兼司書鄭元夏,兼說書朴斗陽,旣有只推之命,竝卽牌招,推移入直,何如?傳曰,允。
觀象監啓曰,安胎時石物,庚戌年因特敎,只用甕石·蓋石,甲戌年亦用矣。今番何以爲之乎?敢稟。傳曰,依甲戌年例爲之。
義禁府啓曰,因全羅左道暗行御史沈東臣書啓,吏曹回啓內,綾州前牧使金度根,光陽前縣監趙漢益等,繡啓旣請令攸司稟處,更無可論爲辭矣。金度根下去忠淸道洪州地,趙漢益下去溫陽地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以司書趙同熙,兼司書鄭元夏,兼說書朴斗陽,牌不進罷職傳旨,傳曰,只推。
侍講院啓曰,下番闕直,事甚未安。司書趙同熙,兼司書鄭元夏,兼說書朴斗陽,旣有只推之命,說書李容直,由限已過,竝卽牌招,推移入直,何如?傳曰,允。
傳曰,吏曹參議有闕之代,前望入之。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙同萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹參議金聲根疏曰,伏以臣於見職,萬難承當,而再斯濫叨,才猷則未有始劣而終優,責任也亦非昔重而今輕,曷敢蹈宿趼於已試蔑效之地,重以玷名器而自底饕榮之誅也哉?然而第伏念臣,厚被洪造,夙塵邇列,報答一念,寤寐耿結,而凡屬任使之勞,徒懷兢恧之私,罔知殫竭,故犯違傲,則罪浮於瘝官,義隳於盡命。臣所以斗筲之瑣,不遑揣量,銓衡之要,復廁參佐,拚棄廉防,黽勉彈束,而今旣冒膺而閱朔矣,亦已代斲而行政矣。竟無絲毫之少補,只增瘢疣之畢露,有若駑馬之步,强策而必踣,鉛鐵之鋩,屢試而益鈍。周任之言,陳力就列,不能則止者,正爲臣今日進退之義,而且臣間偶嬰病,實爲力至於趨走之恭,猶莫能自效,則其不可虛縻而久據也審矣。玆敢略陳短籲,仰瀆崇聽。伏乞聖慈,俯垂鑑諒,亟遞臣所帶職名,俾公器無曠,私分獲安焉。臣無任云云。省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,南殿酌獻禮,更待下敎。
吏曹參議前望單子入之,洪淳學落點。
以司書趙同熙,說書李容稙牌不進罷職傳旨,傳曰,只推。
侍講院啓曰,下番連日闕直,事甚未安。司書趙同熙,說書李容稙,旣有只推之命,與兼司書鄭元夏,兼說書朴斗陽,竝卽牌招,推移入直,何如?傳曰,允。
朴容大啓曰,明日傳香,禮房承旨,當爲齋宿。左副承旨韓章錫,卽爲牌招,何如?傳曰,許遞,前望單子入之。
傳曰,同副承旨許遞,前望單子入之。
承旨前望單子入之,金炳翊·金性均落點。
朴容大啓曰,新除授左副承旨金炳翊,右副承旨金性均,竝卽牌招,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
兵曹啓曰,明禮門西邊墻垣頹圮處,今已畢築,把守軍兵,還入直所事,自兵曹草記矣。把守西營入直軍還入直所,將官及添入軍,解送之意,敢啓。傳曰,知道。
禁衛營啓曰,明禮門西邊外墻垣八間許頹圮處,今已畢築,把守軍兵,還入直所事,自兵曹草記矣。把守西營入直軍還入直所,將官及添入軍,解送之意,敢啓。傳曰,知道。
又啓曰,本營哨官金信泳,身病猝重,勢難察任,改差,何如?傳曰,允。
又啓曰,今此慶科庭試·武科殿試時,本營直赴應試應頉人,別單書入之意,敢啓。傳曰,知道。
領敦寧金炳學,判府事洪淳穆·李最應,右議政金炳國箚略曰,南殿酌獻禮,向已諏筮,成典將擧。第惟委巷市里之間,率多呻囈之相聞,太半是外氣所召。此時勞動,耿耿憂慮,乞賜開納,稍退涓日,用懋保嗇焉。取進止。答曰,省箚具悉卿等之懇。卿等之苦懇,旣如是,不得已勉從。仍傳曰,此批答,遣史官傳諭。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨金性均,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
以說書李容稙,牌不進罷職傳旨,傳曰,只推。
侍講院啓曰,下番連日闕直,事甚未安。說書李容稙,旣有只推之命,司書趙同熙,兼司書鄭元夏,兼說書朴斗陽,竝卽牌招,推移入直,何如?傳曰,允。
傳曰,忠淸右道暗行御史入侍。
傳曰,右副承旨許遞,前望單子入之。
承旨前望單子入之,金明鎭落點。
金炳翊啓曰,新除授同副承旨金明鎭,卽爲牌招,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
戊寅四月十四日未時,上御熙政堂。忠淸右道暗行御史入侍時,左副承旨金炳翊,假注書白時淳,記注官尹善柱,別兼春秋洪承憲,忠淸右道暗行御史李建昌,以次進伏訖。上曰,史官分左右,仍命暗行御史進前。建昌進前。上曰,善爲往返乎?建昌曰,王靈攸曁,無事往還矣。上曰,書啓別單,已爲詳覽矣。汝所云,與前監司不相得者,是何說耶?建昌曰,不相得一句,在於臚列之末,而其不相得之事端,則在於書啓頭辭中,前監司在任之時以下數句矣。上曰,欲臚列則臚列而已。何論相得與不相得耶?建昌曰,上項所陳不相得之故,卽臣以溺職自引之語也,下款臚列,以其治績而言也。上曰,奏御文字,豈容若是無嚴?汝之此行,專爲私也。建昌曰,聖敎至此,萬萬惶悚矣。上曰,如有不相得者,雖有治績,構罪臚列,相得者,則雖無治績,亦爲褒奬耶?若然則惟予信任特遣之意,果安在哉?如是而何可做國事乎?建昌曰,轉益惶懍,無以仰對矣。上曰,予亦別岐廉探,則非但此事也,書啓多是爽實云。此書啓,固當勿施,汝罪不可因置,而特念汝年淺也。建昌曰,今承此敎,雖死無限矣。上曰,書啓中事,果汝一一親廉後處之乎?建昌曰,臣質弱多病,或有隨從偵探之時,而至於監司,係是體重,故臣自多般廉探,問諸吏校,考諸文簿,至於的確無疑然後,入於書啓,而今至於僨誤之科,不勝悚惶矣。上曰,始焉詳廉,終爲僨誤云者,此何言耶?此書啓,聽他人之言而爲之耶?建昌曰,臣雖無狀,何敢聽他人之言而爲之乎?聖敎及此,萬萬無所容措矣。上曰,暗行御史先退,仍命史官就座。又命退,承史以次退出。
上在昌德宮。停常參·經筵。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
進御加味地黃湯,前方中,加鹿茸一錢製入事,榻前下敎。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨金明鎭,時在咸鏡監營,斯速乘馹上來事,下諭,何如?傳曰,許遞,前望單子入之。
又啓曰,議政府郞廳來言,今日賓廳日次,而領議政·左議政未差,右議政金炳國,無時急稟定事,不得來會云矣,敢啓。傳曰,知道。
以說書李容稙,牌不進罷職傳旨,傳曰,只推。
侍講院啓曰,下番連日闕直,事甚未安。司書趙同熙呈辭受由,說書李容稙旣有只推之命,與兼司書鄭元夏,兼說書朴斗陽,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進罷職傳旨,傳曰,只推。
兵曹,大王大妃殿寶齡望八,大王大妃殿加上尊號,大王大妃殿舟梁六十年,合三慶慶科·庭試·武科,原榜人及直赴會試人規矩,鐵箭三矢一百十步,片箭三矢一百三十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,取三技落點。
兵曹,大王大妃殿寶齡望八,大王大妃殿加上尊號,大王大妃殿舟梁六十年,合三慶,慶科庭試·武科直赴殿試人規矩,鐵箭三矢一百十步,柳葉箭五矢一百二十步一巡二中,講書粗以上,取一技落點。
承文院啓曰,卽見盛京禮部咨文出來者,以爲本年夏季統巡,箚派廣寗城守尉崇善前往,除分行外,相應咨行,轉飭該地方官,屆期遵辦云矣。回咨按例撰出,付撥下送灣府,轉致盛京之地,何如?傳曰,允。
傳曰,啓字誤踏之中官金錫勳,從重推考。
上在昌德宮。停常參·經筵。
自申時至人定,灑雨下雨,測雨器水深一寸五分。自人定至十七日開東,灑雨下雨,測雨器水深一寸三分。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
承旨前望單子入之,金奭鎭落點。
以兼司書鄭元夏,說書李容稙,兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。司書趙同熙呈辭受由,兼司書鄭元夏,說書李容稙,兼說書朴斗陽,旣有只推之命,竝卽牌招,推移入直,何如?傳曰,允。
金炳翊啓曰,新除授右副承旨金奭鎭,卽爲牌招,何如?傳曰,允。
傳曰,有實故摠管許遞,前望單子入之。
摠管前望單子入之,都摠管朴泳孝添書落點。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,李載純落點。
右副承旨金奭鎭疏曰,伏以臣捐滯庸闇,無足備數於任使之列,而昨年臘月,猥添選部佐貳之任,以享帖之趁不變通,至於肄儀之經夜未行,致有廟啓之論削。人臣之不審不職,孰大於是?祀典所重,顧何如,而有此無前之事,論以典憲,無所逃罪,而薄施譴削,旋蒙恩恕,縱極感戴,方切訟愆。不意玆者,承宣恩點,忽下於夢想之外,庚牌儼臨於縮伏之中,義當蹶,私切惶蹙,左右揆度,承膺無路,玆敢冒陳短章,仰瀆崇嚴。伏乞聖慈,俯垂鑑諒,亟遞臣新授之職,仍治臣未盡勘之罪,以昭紀綱,以安私分,千萬幸甚。省疏具悉。旣已經勘,何必爲引?爾其勿辭察職。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以兼司書鄭元夏,說書李容稙,兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。兼司書鄭元夏,說書李容稙,兼說書朴斗陽,旣有只推之命,竝卽牌招,推移入直,何如?傳曰,允。
傳曰,政官牌招開政。
傳曰,大君安胎使,以亞卿差下,嫡王孫安胎使,以堂上中差下事,分付銓曹。
政院啓曰,吏曹判書朴齊寅,參判趙秉式,參議洪淳學,牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。
傳曰,吏曹判書,疏批已下,卽爲牌招。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
有政。吏批,判書朴齊寅進,參判趙秉式牌招不進,參議洪淳學進。以沈相薰爲兼弼善,宋世憲爲司書,金壽鉉爲知敦寧,南一祐爲右尹,曺錫輿爲知春秋,李㘾爲弘文提學,金樂均爲漢城庶尹,朴氣會爲尙衣僉正,金正浩爲奉常判官,李貞夏爲內贍主簿,丁大懋爲司宰主簿,崔喜鎭爲司圃別提,趙秉翊爲注書。安胎使單朴齊寬,兼執義李敎榮,依定式減下。
兵批,行判書閔謙鎬病,參判李正魯入直進,參議金明鎭病,參知韓在絢病。以朴泰辰爲金沙別將,守判府事曺錫輿,依定式減下。
吏曹判書朴齊寅疏曰,伏以臣,四載嶠臬,卽一尸素耳,幸蒙聖上曲庇之恩,雖不至大戾,揆諸私分,悚悶猶先於榮寵。迺者納節之後,祗切訟愆,惟譴何是俟,選部恩點,忽下於千萬夢想之外,奉誥倘怳,益不省措躬之所也。噫,臣之姸媸長短,宜莫逃於淵鑑,而出則按藩,入則掌銓,節次推遷,有若非此,莫可然者,是誠說不去處也。淸朝官人,何莫非其難其愼,而是職也,居六部之首,摠三塗之選,一政之得失,而世道之汚隆係焉,一擧之當否,而人才之盛衰由焉,其綦重且大,果何如哉?如臣譾劣,揚歷外內,輥到崇顯者,恒存器滿溢·福過災之憂,而今若添擔於已赬之肩,加策於旣穿之蹄,則雖欲不仆而不蹶得乎?是臣參倚熟而冒承難者也。臣素患脚氣,又因嶺外水土之未愜,去益成痼,比前倍劇,新祟痰眩,近漸昏瞀,筋力之衰,精神之減,雖閒司漫職,有難陳力而就列,況於天官統百之任乎?靜言思惟,出膺無路,玆敢罄暴衷懇,仰瀆崇嚴。伏願聖明,俯垂鑑諒,察臣言之非出飾讓,念重任之不宜輕授,將臣新除吏曹判書之職,亟賜鐫改,俾公私獲安,不勝幸甚。答曰,省疏具悉。卿其勿辭行公。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
侍講院啓曰,新除授兼弼善沈相薰,司書宋世憲,竝卽牌招察任,何如?傳曰,允。
政院啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
傳曰,今番慶科武科殿試,訓鍊院,命官爲之。
傳曰,本宮擧動,再明日爲之。
傳曰,公事不審之中官金鍾益拿處。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
兵曹啓曰,今春等進上弓矢,看品在卽,而知弓品堂上有闕之代,依例以在京無故人,啓下之意,敢啓。傳曰,知道。
兵曹,知弓品堂上單,吳夏泳。
摠戎廳啓曰,本廳哨官趙羲文,身病猝重,勢難察任,改差,何如?傳曰,允。
刑曹啓曰,因武衛所文移,本所軍毆打之御營廳騎士金元泳査實報目,判下內,不意宿衛正軍,無難毆打之狀,極爲無嚴,移送秋曹定配事,命下矣。謹依傳敎,罪人金元泳,江原道平康縣定配所,卽爲押送之意,敢啓。傳曰,知道。
義禁府啓曰,全羅道放未放成冊中,羅州牧智島定配罪人金炳一名下,放字書下矣。金炳一放送事,分付該道道臣之意,敢啓。傳曰,知道。
以金鍾益·金錫勳囚單子,傳曰,飭已施矣,分揀放送。
上在昌德宮。停常參·經筵。
自酉時至人定,灑雨下雨,測雨器水深二分。自人定至四更,灑雨下雨,測雨器水深一分。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,摠戎使有闕之代,大護軍金炳始除授。
議政府,摠戎使金炳始。
兵曹,摠戎使單金炳始。
政院啓曰,摠戎使有闕之代,大護軍金炳始除授事,命下矣。新除授摠戎使金炳始,卽爲牌招,傳授密符及敎諭書,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
傳曰,明日出宮內門路,以協陽門爲之。
禮曹啓曰,卽接宗廟署所報,則今此慶科庭試時,本署官員,俱爲觀光云矣。依定式,本曹正郞柳龍䥁,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
兵曹啓曰,濟州,甲戌年庭試武科初試入格文斗天·康載淳,丙子式年武科初試入格曺秉浩,庭試武科初試入格金松,俱爲來訴本曹,願赴於今番庭試矣。本州,以候風駕海之致,初試人隨其上來,訴赴於當前他科,載在法典,故取考榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
又啓曰,今此慶科庭試·武科殿試時,直赴殿試人及直赴會試人,應試·應頉區別,別單書入之意,敢啓。傳曰,知道。
又啓曰,直赴殿試,奉承傳鄕騎士吳奎善等六百三人,直赴會試奉承傳別武士姜尙喜等四十二人,隨其錄名,依例許赴於明日殿試之意,敢啓。傳曰,知道。
又啓曰,四月二十日文臣朔試射日次,而動駕相値,不得爲之之意,敢啓。傳曰,知道。
又啓曰,明日動駕時,本宮環衛軍,摠戎使率領事,命下,而新除授摠戎使金炳始,姑未受符,不得擧行,以何營大將率領乎?敢稟。傳曰,御將率領。
知事申櫶疏曰,伏以臣,猥以庸鹵,歷遍戎垣,已屢矣,而埃報蔑效,恒自憂懼。往者亦屢陳情病之實,敢有控辭元戎之職,而獲蒙恩諒,數年優閑。自幸得遂至願,以免脫轅之戒,旋復宸簡愈重,叨榮於中外戎銜者,亦惟五年矣。感激怵畏,不敢更事煩籲,因循淟涊,訖至于今,而竊念臣年愈邁而病益痼,恩愈深而情益蹙,求解一念,又何嘗食息忘也?夫詰戎之政,有國之大事,視諸百務,最爲綦重,有非如臣庸才衰病,所可堪承。況復臣頃年嶺海,久受䗺瘴之毒,轉成風火之祟,纏綿沈頓,歲加月增,五官眩霿,矇無省覺,四支痿痺,蠢難彈束,尋常酬對,尙患顚錯,軍國機務,安望綜理?臣聞陳力就列,不能者止,今臣所苦,無望陳力,而强欲就列,則非徒不能而已,骩職之罪,瘝官之刺,當何如哉?且臣以憂畏餘生,汩沒榮途,一往而不返者,乃非愚則妄,亦無恥之甚爾。豈臣所安而不自知止乎?以情以病,有倍於前,抱此耿耿,仰瀆聰聽。伏乞聖慈,俯賜矜諒,將臣所帶摠戎之銜,亟賜鐫改,仍命廟堂,勿復檢擬,俾臣歸依松楸,歌詠聖澤,終始全保,以畢餘年。臣之志願,止在於斯。臣無任云云。答曰,省疏具悉。所辭摠戎之銜,依施。
上在昌德宮。停常參·經筵。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,摠戎使金炳始牌不進,推考傳旨,今方捧入,而密符及敎諭書傳授,一時爲急,如是違牌,事甚未安。更爲牌招,何如?傳曰,允。
傳曰,摠戎使疏批已下,更爲牌招。
傳曰,觀此忠淸右道御史李建昌書啓,則前監司趙秉式,犯贓臚列,數甚夥多,與左道繡啓,一切相反矣。一道之內,治績臧否,何若是判異也?此不可不另爲行査。公州牧使金善根,査覈官差下,使之詳査啓聞事,廟堂分付。
訓鍊都監啓曰,今此慶科庭試·武科殿試時,本局軍兵中,直赴殿試應試人,別單書入之意,敢啓。傳曰,知道。
摠戎廳啓曰,今此慶科庭試武科,訓鍊院命官殿試敎是時,本廳屬南陽別驍士·別砲軍,坡州·長湍別驍士,直赴殿試應試人,別單書入之意,敢啓。傳曰,知道。
傳曰,明日出宮門路,以協陽門爲之。
傳曰,公事不審之中官文用奎,從重推考。
傳曰,啓字誤踏之中官金錫勳拿處。
傳曰,讀券官領敦寧,更爲命招。
政院啓曰,摠戎使金炳始牌不進,推考傳旨,今方捧入,而密符及敎諭書傳授,一時爲急,如是違牌,事甚未安。更爲牌招,何如?傳曰,將兵重任,豈可如是違牌?從重推考,更爲牌招。
知事金炳始疏曰,伏以臣於千萬不自意,忽伏奉非常特除,震越凌兢,藏逃靡所,此殆臣畢命之會。臣本甚湔劣至疎闇者流耳。毋論甚差遣,僥不可希,倖不可占。況玆戎垣一步,非直天淵界限,軍旅之事,臣未曾讀,制三輔兵馬之用,廁五營鈐轄之末,綢繆遠圖,管鍊陣容,初非暇論。且於勳於戚,兩無攸據,今若憑恃寵殊,唐突出膺,則當世之嗤罵,臣將何顔而抗擡,後人之譏評,臣將何辭而辨解?念臣踰濫,非特今日爲然,則始於今日而自效循墻之義者,不足以少逭人鬼之誅,獲免擿埴之行,而至若緣臣而事乖典式,由臣而命拂瞻聆,臣獨不愧恨而欲死乎?徊徨危蹙之極,不能按住,冒控情實於仁覆之下。伏乞聖明,憫之恤之,亟遞臣摠帥新銜,仍治臣逋慢之罪,公私耦幸焉。臣無任云云。答曰,省疏具悉。戎垣特授,已例旣多,如是違召,實非道理。更勿固辭,卽爲受符。
大護軍鄭基會疏曰,伏以臣於年前,東堂初試試役也,事會所値,磨勘爲急,處隘而不能回旋,持鈍而不能淬礪,竟致僨誤,百疣畢露。人言之來,固所甘心,而第其危怖之極焉,則傍觀亦悸,汚辱之加焉,則追思猶愧。縱我聖上優容而寬假之,譴罰不至,歲月且久,而臣卽一有罪未勘之身耳。其所惶蹙,有不能一日自安于中,而至於試席一步之地,鐵限莫越,株守難變,日月臨下,必無遺照,嶺海在前,詎負初心?乃者見擬試望,召牌儼臨,抗顔趨承,斷無其望,隨詣朝房,短章陳籲。伏乞聖慈,諒臣罪負,亟降威罰,以爲勵廉恥之一端焉。答曰,省疏具悉。往事何必如是爲引?卽爲入來。
上在昌德宮。停常參·經筵。
政院啓曰,大司憲李寅命,執義李鳳德,掌令沈相薰·任憲鎬呈辭,持平權采圭,尹永昶在外,監察茶時之意,敢啓。傳曰,知道。
政院啓曰,摠戎使金炳始牌不進,推考傳旨,今方捧入,而密符及敎諭書傳授,一時爲急,如是違牌,事甚未安。更爲牌招,何如?傳曰,屢飭之下,終不承膺,是何道理?記過待令。
又啓曰,卽者兵曹郞廳來言,今日殿座時,別侍衛不可不備,而行判書閔謙鎬,以慶科庭試試官,訓鍊院進去,次堂例不得擧行云。何以爲之?敢稟。傳曰,次堂擧行。
傳曰,考官閔謙鎬命官爲之。
傳曰,別雲劍·兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。
傳曰,摠戎使金炳始,記過分揀,傳授密符·敎諭書。
傳曰,今番庭試取七人。
傳曰,前後直赴人,竝付之今番庭試榜末。
傳曰,明日三日製,通方外爲之,試紙,用大好紙,春塘臺親臨磨鍊,試官竝仍用。
傳曰,明日出宮門路,以協陽門爲之。
傳曰,還宮當自內爲之矣,該房知悉。
吏曹,査覈官單金善根,差下事,承傳。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
禮曹啓曰,前後直赴人,竝付之今番庭試榜末事,命下矣。取考謄錄,則在前除初試庭試時,有直赴人,付之榜末之命,則隨其直赴年次,付之榜末,一體放榜,曾有已例。今亦依此擧行之意,敢啓。傳曰,知道。
又啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則丁丑八月秋到記,殿講入格幼學梁漢容,製述入格進士趙秉升,同年九月日次儒生殿講入格幼學李景稙,同年十一月柑製入格幼學金文鉉,戊寅正月人日製入格幼學閔泳煥,同年二月日次儒生製述入格幼學鄭寅興,生員金鶴善,同年三月春到記,殿講入格幼學鄭承鉉·金奎榮,製述入格生員李鎬冕,進士申泰寬,合爲十一人云矣。直赴殿試儒生梁漢容等十一人,隨其直赴年次,付之榜末,一體放榜之意,敢啓。傳曰,知道。
又啓曰,來五月初一日辰時,大王大妃殿寶齡望八,大王大妃殿加上尊號,大王大妃殿舟梁六十年,合三慶慶科庭試·文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又啓曰,卽接永禧殿官員所報,則明日三日製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日三日製試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
兵曹啓曰,儒生入場時,弘化門開門,而閉門時,木靴金破傷,無以閉門云。弘化門入直軍十名除出,修改間嚴加把守,何如?傳曰,允。
以江原監司洪在鉉狀啓,杆城郡民家失火事,傳曰,民家燒燼,若是夥多,聞甚驚慘。元恤典外,別加顧助,趁卽結構奠接,俾無一民失所捿遑之弊事,廟堂措辭,分付。
以金鍾益囚單子,傳曰,飭已施矣,分揀放送。
以金錫勳囚單子,傳曰,飭已施矣,分揀放送。
訓鍊都監啓曰,因兵曹草記,今日儒生入場時,弘化門開門,而閉門時,木靴金破傷,無以閉門云。弘化門入直軍十名除出,修改間,嚴加把守,而入直哨官,仍爲率領之意,敢啓。傳曰,知道。
戊寅四月二十一日辰時,上詣春塘臺。慶科庭試·文科試取入侍時,行都承旨韓敬源,左承旨閔泳翊,右承旨朴容大,左副承旨金炳翊,右副承旨金奭鎭,同副承旨李載純,記事官趙秉翊·丁弘燮,別兼春秋洪承憲·金學洙,檢校直提學趙寧夏·趙成夏,檢校直閣尹用求·金德均·趙同熙,直閣趙同熙,檢校待敎李載兢·洪淳馨,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調鄭健朝,副提調韓敬源,進前問候訖。由協陽門·建陽門·靑陽門,詣春塘臺。通禮跪啓請降輿,上降輿陞座。敬源讀奏入門單子訖。仍奏曰,侍衛從陞中,試官蒙點人,使之下去,一體行禮乎?上可之。讀券官領敦寧金炳學·鄭基世·金在顯·曺錫雨·李㘾·李源命·鄭基會·沈舜澤·南廷順·尹滋承·洪鍾雲·李承五·李淳翼·南一祐·趙寅熙·朴齊寬·李容直·任孝準·閔泳穆·李正魯·鄭稷朝,對讀李冕榮·金昌熙·洪淳學·金奎弘·朴定陽·李裕承·洪大重·沈相漢·閔種默·李永·李鎬翼·尹用求·沈相穆·尹榮信·兪鎭學·趙定熙·金興均·趙同熙·金喆熙·趙東弼·鄭元和·李範祖·金允植·尹升求·南肅熙·李萬敎·閔泳奎·鄭元夏·沈東獻·李敎夏·李秀萬·洪承憲·李軒卿·嚴柱漢,以次行禮,就位訖。上命試官進前,命書賦題,酌以大斗,以祈黃耇,限申時。基世等跪書讀奏,柱漢等,捧出懸題。少頃,上命考試。仍命書傳敎曰,別雲劍·兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對券官加差下,使之分考。又命書傳敎曰,今番庭試取七人。又命書傳敎曰,前後直赴人,竝付之今番庭試榜末。又命書傳敎曰,還宮當自內爲之矣,該房知悉。通禮跪啓禮畢,兵曹判書跪稟放仗。容大請出標信解嚴。上還內,諸臣以次退出。
上在昌德宮。停常參·經筵。
自午時至申時,灑雨下雨,測雨器水深八分。
政院啓曰,大司憲李寅命,執義李鳳德,掌令沈相薰·任憲鎬呈辭,持平權采圭·尹永昶在外,監察茶時之意,敢啓。傳曰,知道。
傳曰,雨勢如此,三日製,設行於泮宮。
傳曰,試所承旨,持此御題,與讀券官鄭基世,偕往泮宮,試取以來。
傳曰,讀券官以下,留待考試。
傳曰,同副承旨許遞,前望單子入之。
承旨前望單子入之,李永落點。
政院啓曰,臣敬奉御題,與讀券官鄭基世,偕往泮宮,三日製儒生試取,則收券爲一萬二千六百五十張矣。捧入之意,敢啓。傳曰,知道。
傳曰,科次入侍。
傳曰,三日製詩,草三下幼學李泌榮等十人,竝直赴會試。之次次上幼學林廷奎等二十人,竝給二分。之次次上幼學金樂澈等二十人,竝給一分。之次次上幼學李俊求等五十人,各奎章全韻一件賜給。
傳曰,入格儒生,明日待令。
政院啓曰,吏曹郞廳來言,新恩下批政事,取稟。傳曰,明日爲之。
知事金炳始疏曰,伏以臣,干冒威尊,大聲疾呼者,豈可已不已,而辭未暢理,自沮聽卑,至承嚴諭,黽勉受符。恩雖荷於邱山,命實寄於鴻毛,睢盱俱歸,面目難擡,若臣悶隘,人有是否?念臣器小而受大,力弱而擔重,點檢前後,所叨無往不寒而慄。惟積誠輸悃,解棼投散,用究大化之生成,那料今日,添一踰濫?地望擬於勳戚,名籍通於文武,其所震惕,不特才否是絜,廉維是懼,直惟鴟鵂之晝瞋,尙何可論於捍衛邦畿,持衝韜,爲萬夫之長,調三令之律哉?祗足以厚招不衷之眚,自速惡盈之戒而已。嗚呼,慈父於子,必欲其生,或偏飽煖,則以其所欲生者,反害其生,臣於臣身,固不敢有,而所以仰望我殿下,其必曰使臣,保無悔吝,少免辜負之可幸耳。然則與臣一官,不如收臣一官,收臣一官,卽亦解臣一罪,天地幈幪,庶或有體恤者矣。淵谷在前,辭不暇雕。惟聖明,諒臣罔措,察臣無歸,亟遞臣摠戎之任,以幸公私,不勝攢祝。臣無任云云。答曰,省疏具悉。已悉於日昨之批矣,更不當若是固辭,而又此陳疏,是豈事體道理乎?卿其勿辭行公。
戊寅四月二十二日酉時,上御熙政堂。科次,坐直承旨同爲入侍時,行都承旨韓敬源,右承旨朴容大,同副承旨李永,記事官丁弘燮,別兼春秋洪承憲·金學洙,讀券官領敦寧金炳學·鄭基世·金在顯·曺錫雨·李㘾·李源命·鄭基會·沈舜澤·南廷順·尹滋承·洪鍾雲·李承五·李淳翼·南一祐·趙寅熙·李齊寬·李容直·任孝準·閔泳穆·李正魯·鄭稷朝,對讀官李冕榮·金昌熙·洪淳學·金奎弘·朴定陽·李裕承·洪大重·沈相漢·閔種默·李鎬翼·尹用求·沈相穆·尹榮信·兪鎭學·趙定熙·金興均·趙同熙·金喆熙·趙東弼·鄭元和·李範祖·金允植·尹升求·南肅熙·李萬敎·閔泳奎·鄭元和·沈東獻·李敎夏·李秀萬·李軒卿·嚴柱漢,以次侍立訖。上命大臣進前。炳學進前問候訖。上曰,今日開場時,儒生能無沾濕之患乎?炳學曰,雨雖多下,開場後則似不甚沾濕矣。上曰,近日東宮,頗喜書字,且能讀千字文,誦至律呂調陽矣。炳學曰,睿學先自沖年,大有將就之漸,伏切欽忭欽祝矣。上曰,在昔肅廟朝·正廟朝·純廟朝,翼考,有五歲入學之盛擧,而東宮今旣誦讀,則從近入學,似亦好矣。炳學曰,五歲入學,果是先朝盛擧,而式至今日,有丕承之休,慶祝無以盡達,此時入學,誠甚好矣。上命科次。炳學書等,敬源坼封讀奏訖。上命書傳敎曰,三日製初三下幼學李泌榮等十人,竝直赴會試。之次次上幼學林廷奎等二十人,竝給二分。之次次上幼學金樂澈等二十人,竝給一分。之次次上幼學李俊求等五十人,各奎章全韻一件賜給。又命書傳敎曰,入格儒生,明日待令。上命大臣先退,仍命試官先退,又命退。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,入格儒生申錫游,此是桂坊也,守令待窠,首先擬入。
政院啓曰,吏曹參判趙秉式,旣帶實銜,擅自下鄕,事體所在,誠極未安。從重推考,何如?傳曰,允。
傳曰,入格儒生入侍。
政院啓曰,卽者兼司書鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?,傳曰,允。
侍講院啓曰,兼司書鄭元夏,今以親病,陳疏徑出矣。下番闕直,事甚未安。兼說書未差,司書宋世憲,說書李容稙,竝卽牌招,推移入直,何如?傳曰,允。
議政府啓曰,今番庭試武壯元,當爲區處,而時無六品可擬之窠,令該曹,加設付職,隨闕陞實之意,分付,何如?傳曰,允。
又啓曰,卽見咸鏡監司金世均狀啓,則今此倭船所泊德源渴馬津,與赤田相距不過爲六七里,赤田卽湧珠里,而御製碑閣奉安之所。況安邊智陵,爲十五里之近,則所重尤爲自別,決非使異國人久留之地。以此意,關飭該府使及文川郡守,據理曉諭,俾知難便,恐未知何如云矣。測水船之其間撤歸,雖未可知,而所重之地,旣不遠矣。以此意,消詳曉諭事,分付,何如?傳曰,允。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹啓曰,今番庭試武科壯元,當爲區處,而時無六品可擬之窠,令該曹,加設付職,隨闕陞實事,廟啓允下矣。軍器寺主簿一員,加設以入之意,敢啓。傳曰,知道。
又啓曰,掌樂院正洪在瓚,成均館典籍金性默,俱以身病,呈狀乞遞,竝改差,何如?傳曰,允。
兵曹啓曰,滿浦僉使申命衍,以其身病,呈狀乞遞,罷黜,何如?傳曰,雲峯縣監李秉一相換。
有政。吏批,行判書朴齊寅病,參判趙秉式在外,參議洪淳學進。吏批啓曰,行判書朴齊寅病不來,參判趙秉式在外,小臣獨政未安,何以爲之?敢稟。傳曰,只出緊任。
以李載純爲兵曹參議。典籍單高雲,軍器主簿加設單金養善。前都正宋永老年七十,今加嘉善,侍從臣宋道淳本生祖,推恩移施事,承傳。滿浦僉使申命衍,雲峰縣監李秉一,已上相換事,承傳。
再政。以黃耆淵爲掌樂正。麗陵直長單薛寶錫,分敎官單金奎翰,分監役單金錫萬。出身閔泳殷,今超通政,行護軍吳夏泳,今加嘉義,副護軍申杓,今加嘉善,已上加資事,承傳。前同知孟述祖,今降通政,降資事,承傳。故學生李根斗贈吏參例兼,李玄老贈吏議,李奎會贈僕正,已上前兵曹參判李正魯,本生三代。
兵批,行判書閔謙鎬病,參判李正魯病,參議未差,參知韓在徇入直進。以柳冀大爲管城將,金瓊浣爲舊所非浦別將。訓鍊主簿九單趙羲斌·李周永·金在豊·李豊鎬·鄭周永·徐光晉·李根澔·李鍾林·李明憲。
兼司書鄭元夏疏曰,云云。省疏具悉。爾其勿辭救護。
戊寅四月二十三日午時,上御熙政堂。入格儒生入侍時,右副承旨金奭鎭,記事官丁弘燮,記注官尹善柱,別兼春秋洪承憲,以次進伏。幼學李泌榮等,序立階下訖。上曰,史官分左右。奭鎭奏曰,待令儒生,使之陞堂奏職姓名乎?上可之。泌榮等,以次進前奏職姓名,仍退立階下訖。奭鎭曰,儒生頒賞行禮乎?上可之。奭鎭奏曰,臚唱之際,做錯非細,揆以行禮,極爲駭然。當該引儀,所當重勘,而本院請推之外,無他可施之罰。何以爲之乎?上曰,拿處,可也。出擧條儒生等行禮訖。奭鎭曰,儒生使之退出乎?上可之。仍命書傳敎曰,入格儒生申錫游,此是桂坊也,守令待窠,首先擬入。上命史官就座,又命退。諸臣,以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以司書宋世憲,說書李容稙,牌不進罷職傳旨,傳曰,只推。
侍講院啓曰,下番連日闕直,事甚未安。兼司書未差,司書宋世憲,說書李容稙,旣有只推之命,竝卽牌招,推移入直,何如?傳曰,允。
兵曹啓曰,今番慶科庭試·武科殿試榜目中,役名與姓名,多有誤書處,臣不勝惶悚,而原榜目中,竝付標以入之意,敢啓。傳曰,知道。
傳曰,公事不審之中官申震夏,拿處。
義禁府啓曰,假引儀李時相拿處事,傳旨啓下,而李時相,係是雜技,依例移送秋曹之意,敢啓。傳曰,知道。
政院啓曰,卽者義禁府都事來言,時囚罪人柳章熙,當爲捧供,而判義禁李豊翼,同義禁李承五,俱有身病,知義禁金壽鉉有拘忌,同義禁李起鏞在外,不得備員開坐云。判義禁李豊翼,同義禁李承五,竝卽牌招,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
上在昌德宮。停常參·經筵。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·左議政未差,右議政金炳國,有身病,不得來會云矣,敢啓。傳曰,知道。
以司書宋世憲,說書李容稙,牌不進罷職傳旨,傳曰,只推。
侍講院啓曰,下番連日闕直,事甚未安。司書宋世憲呈辭受由,兼說書未差,說書李容稙旣有只推之命,卽爲牌招入直,何如?傳曰,允。
以咸鏡監司金世均狀啓,北靑府人命爛死事,傳曰,當此農殷,民家燒燼,已是矜惻,五口人命之一時爛死,尤極驚愕。元恤典外,別加顧助,俾卽厚埋,結構奠接之方,廟堂措辭關飭。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
兵曹啓曰,弘化門木靴金破傷處,今已修改矣。把守軍兵,解送直所之意,敢啓。傳曰,知道。
刑曹啓曰,義禁府啓曰,通禮院假引儀李時相拿處事,傳旨啓下矣。李時相,係是雜技,依例移送秋曹之意,敢啓。傳曰,知道事,批下矣。謹按律文,則大明律制書有違條,有曰凡奉制書,有所施行而違者,杖一百。李時相依此律,決杖一百,而時値停刑,收贖放送之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以說書李容稙,牌不進罷職傳旨,傳曰,只推。
侍講院啓曰,下番連日闕直,事甚未安。司書宋世憲呈辭受由,兼說書未差,說書李容稙旣有只推之命,兼司書鄭元夏,由限已過,竝卽牌招,推移入直,何如?傳曰,允。
傳曰,判府事李最應,復拜相職。
政院啓曰,判府事李最應,復拜相職事,命下矣。政官牌招開政,下批,何如?傳曰,允。
傳曰,弼善有闕之代,前望入之。弼善前望入之,李敎榮落點。
以江原監司洪在鉉狀啓,襄陽府民家失火事,傳曰,當此農節,民家燒燼,若是夥多,聞甚驚慘。元恤典外,別加顧助,趁卽結構奠接,俾無一民失所捿遑之弊事,廟堂措辭,關飭。
訓鍊都監啓曰,因兵曹草記,弘化門木靴金破傷處,今已修改矣。把守軍兵解送直所之意,敢啓。傳曰,知道。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹啓曰,淸州牧使朴履道,定州牧使李應夏,俱以身病,呈狀乞遞,竝罷黜,何如?傳曰,允。
有政。吏批,行判書朴齊寅牌招不進,參判趙秉式在外,參議洪淳學進。
吏批啓曰,行判書朴齊寅牌招不進,參判趙秉式在外,小臣獨政未安,何以爲之?敢稟。傳曰,只出緊任。
吏批啓曰,淸州牧使今當差出,而本州以營下劇邑,物衆地大,素稱難治,不可不擇差。他道未準朔守令竝擬,何如?傳曰,允。假監役李昧,今超通政,朝官年八十一依法典加資。以金蘊淳爲淸州牧使,洪淳馨爲定州牧使。領議政單李最應,兼世子師單李最應。
再政。以申錫游爲晉州牧使,韓處戇爲武烈祠參奉。
傳曰,卿之釋負就閑,今焉屢朔于玆矣。小子之所倚毗,卿之所匡輔,雖不以居位去位有間,而顧今民事國計,茫無涯畔,不啻欹器漏船之比,此所以煩卿復出,而仰成求助之意,有倍前日者也。國安與安,國休與休,卽卿處地,然則江湖廟堂,豈非皆卿之憂者乎?卿與小子之間,不必費辭多誥,亦不當備例逡巡,望卿卽起膺命,以幸民國事。遣史官,傳諭于領議政。
吏曹啓目粘連,觀此忠淸右道暗行御史李建昌書啓,則泰安前前府使趙儀顯段,抄飢設賑之初,奸鄕惟意而存拔,勸富補納之際,猾校捧賂而操縱,前後賑資餘在錢九千五十一兩九錢六分,竝爲私用是白遣。各項生財中,官屬出給條七百兩,名旣乖當,實又不存,密符新造,胡船浮費等條,二百八十五兩,亦爲濫錄。安興不虞備錢一千兩挪用乾沒,以上贓犯,合一萬一千三十六兩九錢六分,旣已現露,若是狼藉是如爲白乎旀。舒川前郡守金駿鉉段,每於賑分之際,閉窓酣眠,一不看檢,升斗無不減削,租米全是空殼,捐瘠遍野,怨讟盈途。露踪之日,取査文簿,則賑餘錢八百十五兩,該色所告,旣曰官用是白遣,鹽醬甘藿價二百五十兩,純是虛錄是白遣。稅米一百五十石,京居米商處,舊債報給條劃付,使之養戶防結,以官長而防結,以稅米而報債,古今所無。法紀攸係,已爲封庫是如爲白有臥乎所,上項兩邑前任守令,竝只令該府拿問嚴勘爲白乎旀。洪州前牧使吳達善段,各項雜米,竝捧高價,雖曰,謬例之襲,盍念前飭之違?至於鎭校之訊問,酷刑鍜鍊,經日致斃,大失法意,不可無論是如爲白乎旀。大興前郡守沈英慶段,吏罪虛構,事端起於爭妓,民産細問,意思存於索賂,居邊韓佐慶處三百兩,近東尹永培處六百兩,內北黃致道處四百兩,後寺李建斗處四百兩,勒貸勒奪尤有顯著,不可掩置是如爲白有臥乎所,上項兩邑前任守令竝只令該府拿問處之爲白乎旀。金井察訪金永㷽段,居官無可紀之績,臨歸有不充之慾,各驛驛屬處勒奪錢,至於八百兩之多,雖已推出還給,而其餘誅求之無厭,有難盡記,不可不懲是如爲白有臥乎所,爲先罷黜,令該府拿問處之爲白乎旀。石城縣監李用基段,洑役之非時興作,豈曰民願?客債之終歲收捧,無異公納是如爲白有臥乎所,從重推考爲白乎旀,禮山前縣監沈東瓚段,公錢之先挪後報,上納易愆,吏窠之乍屬還奪,下輩多怨是如爲白有臥乎所,推考爲白乎旀。靑陽縣監沈琦澤段,灑涕恤窮,賑庭之升合必厚,揮汗檢災,浸野之把束惟均,稅無濫督,惠皆頌於息肩,訟必公決,明足稱於察眉。兩載之政,醇乎無疵,半省之論,裒然居首是如爲白有臥乎所,如此優異之績,似當施以陞敍調用之典是白乎矣,係干恩賞,臣曹不敢擅便,上裁敎是白乎旀。監司李明應,前前監司沈舜澤段,繡啓論列,俱甚推奬是白乎矣,道臣體重,今姑勿論爲白乎旀。前監司趙秉式段,旣有參覈之命是白乎則,置之爲白乎旀。其餘本道守令·察訪,及沿路守令·察訪等段,績乏優異,疵無顯著,竝只置之爲白乎旀。其外梱帥·中軍·虞候·營將·邊將等乙良,令兵曹稟處,何如?啓依回啓施行爲良如敎。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
假注書康鴻擧書啓,臣敬奉聖諭,馳往傳諭于領議政李最應所住處,則以爲臣於病淹之中,忽伏奉相職復授之特旨,神魂迸遁,莫知攸措。向日臣之辭免,非規避也,卽由衷情之畢陳,殿下之矜許,非厭苦也,亦由實狀之洞察也。曾未幾月,又有是命,臣實訝惑,繼以惶恧。苟如是也,其始也臣何必苦辭,而殿下何必快許乎?事之苟艱,莫此爲甚。倉猝之頃,未敢以附奏,罄悉愚悃,容俟病情之稍可,抖擻精神,略入文字,以冀反汗云矣,敢啓。傳曰,知道。
傳曰,附奏批答,不審之中官,文有用拿處。
侍講院啓曰,新除授弼善李敎榮,卽爲牌招察任,何如?傳曰,允。
政院啓曰,判義禁李豊翼,同義禁李承五,牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
政院啓曰,卽者說書李容稙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,說書李容稙,今以親病,陳疏徑出矣,下番闕直,事甚未安。司書·兼說書未差,兼司書鄭元夏,卽爲牌招入直,何如?傳曰,允。
政院啓曰,判義禁李豊翼,同義禁李承五,牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,竝許遞,前望單子入之。金吾堂上前望單子入之,判義禁閔致庠,同義禁洪遠植落點。
又啓曰,開坐事,命下矣。新除授判義禁閔致庠,同義禁洪遠植,竝卽牌招,何如?傳曰,允。
傳曰,定州牧使洪淳馨,驪州牧使趙臣熙,令該曹口傳相換。
傳曰,額外武勇衛申,南行宣傳官,令該曹,口傳加設單付。
傳曰,在外摠管許遞,前望單子入之。
傳曰,公事所重果何如,而有此北道陵寢修改別單之閪失,至於謄報判下之境,極爲痛駭。閪失之差備中官金永振,遠地定配,不善傳授之羅世煥罷職。
傳曰,德陵·安陵·定陵陵上修改時,監董咸鏡監司金世均,熟馬一匹賜給。
政院啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
吏曹口傳政事,定州牧使洪淳馨,驪州牧使趙臣熙,以上換換事,承傳。
兵曹口傳政事,宣傳官加設單申。
義禁府啓曰,泰安前前府使趙儀顯,舒川前郡守金駿鉉等,竝拿問嚴勘。金井察訪金永㷽,洪州前牧使吳達善,大興前郡守沈英慶等,拿問處之事,傳旨啓下矣。趙儀顯下去忠淸道靑陽地,金駿鉉下去京畿楊根地,金永㷽時在任所,吳達善以羅州牧使,時在任所云。依例發遣府書吏·羅將,竝拿來。沈英慶以嘉山郡守,時在任所,依例發遣府羅將,差兼官後,拿來,何如?傳曰,待待命拿囚。
說書李容稙疏曰,云云。省疏具悉。爾其勿辭救護。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以兼司書鄭元夏,牌不進罷職傳旨,傳曰,只推。
侍講院啓曰,下番闕直,事甚未安。司書·兼說書未差,兼司書鄭元夏,旣有只推之命,卽爲牌招入直,何如?傳曰,允。
政院啓曰,卽者義禁府都事來言,時囚罪人柳章熙等,使當爲捧供,而知義禁金壽鉉,同義禁洪遠植,俱有拘忌,李起鏞在外,只有判義禁閔致庠一員,不得備員開坐云。何以爲之?敢稟。傳曰,判義禁外竝許遞,前望單子入之。金吾堂上前望單子入之,知義禁姜蘭馨,同義禁成彝鎬·尹秉鼎落點。
又啓曰,開坐事,命下矣。新除授知義禁姜蘭馨,同義禁成彝鎬·尹秉鼎,竝卽牌招,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
以德陵·安陵陵上莎草修改時,監董裨校·鄕吏·匠募等別單,傳曰,地方官咸興兼任中軍具光書,逢授官定平府使南俊熙,竝兒馬一匹賜給。陵上別看役,前縣監白榮洙加資。副司果鄭東翰,守令待窠擬入。都檢察,前學官李肯鉉陞敍。德陵直長金順鷹,安陵參奉李輔舜陞六。德陵陵上被沙及石物塗灰次知看役,出身洪秉德,陵上甕家及油芚造排次知看役,出身金瀅根,浮沙運土及內外階砌修補次知看役,出身李承蘭,安陵陵上被沙,及石物塗灰,表石籠臺補灰次知看役,出身具殷鉉,陵上甕家及油芚造排次知看役,出身任百禹,竝加資。浮沙運土及內外階砌修補次知看役,出身金億順,運灰塗灰都次知看役,司果洪在琓,曲墻修補及各樣器械次知看役,閑良吳台奎,各樣物種策應及工匠次知,咸興鄕所李善璹,定平座首李乃學,竝賞加。其餘竝令本道,分等施賞。以定陵陵上莎草修改時,監董官·裨校·鄕吏·匠募等別單,傳曰,地方官兼逢授官咸興兼任中軍具光書,兒馬一匹賜給。別看役前郞廳李在容陞六。出身尙加資。都檢察前學官金弘培,竝相當職調用。本陵令張應翰陞敍。被沙及石物塗灰次知看役,出身李義絅,甕家及油芚造排看役,出身安友植,竝加資。浮莎運土及內外階砌修補次知看役,資憲金應成,右職調用。運灰搗灰都次知看役,出身閔昌鎭,曲墻修補及各樣器械次知〈看役〉,司果申泰奎,各樣物種策應及工匠次知,咸興座首,出身魏達源,竝賞加。其餘竝令本道,分等施賞。
假注書康鴻擧書啓,臣敬奉聖批,馳往傳諭于領議政李最應所住處,則以爲自臣之復叨中書,若隱憂者之耿耿不寐,夜三曙而蹙蹙然靡所聘,敢瀉腔血,冒控衷懇。伏承十行批敎,不惟不賜之斥,反乃恩顧愈摯,非試可蔑效者,所敢承當,矧今國事茫無涯畔,民命急在溝壑。此時此任,雖使蕭·曹較劃,房·魏謀斷,猶且戞戞乎難矣。以臣愚拙,始未對揚,終又僨誤乎?偕來有命,趨膺無說,伏地戰戰,惟鈇鉞是俟。王人來守,尤增悚悶,亟賜召還云矣。臣旣承偕來之命,故姑爲仍留之意,敢啓。傳曰,知道。
領議政李最應疏略曰,伏以臣不量愚鈍之才,竊附鞠瘁之義,向蒙我聖上之德之恩,俾善其去,臣方公而爲國幸,私而爲身幸,仰戴洪造,以卒餘年矣。豈意前批之墨㾗未乾,中書之黃麻旋臨,繼以諭敦飭之期勉,有若古大臣進退係望者然?臣於是,且且惑,實莫究何有此謬典也。抑謂臣之處地有異,則尤有不然者,臣之有已獻於殿下之前,其昵陪香案,不違威顔,則其職名有無,不足論也。今乃乍去而復來,則反涉虛讓,而實貪任欲愈專,據欲愈久也。臣雖無狀,寧忍爲此孤恩慢命?罪固難逭,玆敢冒瀆,特垂矜諒焉。臣無任云云。答曰,省疏具悉卿懇。君臣之間,貴相知心,此謂罕接之群僚亦然,卿則旣朝夕予矣,左右予矣。卿之斷斷無他,予有所未盡究者乎?予之眷眷不已,卿有所未盡諒者乎?拜命之日,意謂卽起簉朝,今焉巽牘乃至,若將備例應文者然,予實惘然,不知爲計。卿云乍去復來,反涉虛讓,而實貪任欲愈專,據欲愈久,昔卿之去,本非可去之時,則今卿之來,實非復來之日也。設如卿言而虛讓實貪,小子則猶恐任之不專,據之不久矣。宮漏淸畫,每與卿,論時事,卿以民生之日以困瘁,經用之日以匱竭,紀綱風俗之日以頹靡,娓娓懇懇,憂心忡忡,此皆非今日待卿而彌綸者耶?卿云始來仰助,今何以更復勤求乎?設如卿言而無助,小子則惟望其無助之助也。除却千言萬話,已試已著之績,昭不可掩,是急是切之望,暫不可孤,卿其亟斷來章,毋俟駕屨,惟曁端揆,夾贊謨猷,俾予國事,其永有賴焉。仍傳曰,此批答,遣史官傳諭,仍與偕來。
上在昌德宮。停常參·經筵。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應未肅拜,左議政未差,右議政金炳國,有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,昨批之後,謂卿犂然,及見附牘,一直退托,予心鬱鬱,不覺丙枕之屢興。卿以今日事勢,謂蕭·曹·房·杜之猶且戞戞,惟其如是也,故倚毗傾注之必在於卿也。國事之無涯畔,人命之在溝壑,卿乃知之矣。旣知之矣,而復事規規於辭受進退之際,不欲直前擔夯焉,則是豈卿平日國耳公耳之斷斷宿志乎?無涯畔者,必賴卿而維持,在溝壑者,必賴卿而奠安,予又知之矣,而復授此任於卿,則其切急之望,果何如乎?卿若念到於此,庶不待予言之諄複也。罄盡衷曲,更煩無蘊,而又或逡巡,無意承膺,則予不敢知國事民命,將何以爲計?卿其深諒,卿其深諒事,遣右承旨,傳諭于領議政,仍與偕來。傳曰,偕來史官還入。
以兼司書鄭元夏,牌不進罷職傳旨,傳曰,只推。
侍講院啓曰,下番連日闕直,事甚未安。司書·兼說書未差,兼司書鄭元夏,旣有只推之命,卽爲牌招入直,何如?傳曰,允。
摠管前望入之,都摠管韓敦源,副摠管申正熙落點。
以司謁口傳下敎曰,今番殿試,未及呈單之直赴人,竝付之榜末,一體放榜。
傳曰,額外武勇衛申賜第。
傳曰,直赴申,付之今番庭試榜末,一體放榜。
傳曰,額外武勇衛申·李豊鎬·李根澔,竝別薦施行。
政院啓曰,大司憲李寅命,執義李鳳德,掌令沈相薰·任憲鎬,牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬,牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
右承旨朴容大書啓,臣敬奉聖諭,馳往傳諭于領議政李最應所住處,則以爲伏承恩批,一讀而感淚如雨,再讀而惶汗如漿,欲草附奏,而淚與汗竝不能成書,未暴衷情之萬一,經宵而淚猶被面,汗猶沾背。又宣別諭,較前而辭旨益重,在下而分義愈怵,臣身之畢竟狼狽,有不敢恤,只將此身,冒進前席,更煩乞身之懇,卽臣之道也。第於驚隕之餘,神不守舍,稍加將息,庶可自力,而邇臣之來守委巷,轉益惶隘,先卽召還,至祝云矣。臣旣承偕來之命,故姑爲仍留之意,敢啓。傳曰,知道。傳曰,領相不日簉朝云,爲國事萬幸。偕來承旨還入,以安大臣之心。
傳曰,來初五日,次對,進定於初三日。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而南壇東西北邊紅箭門,馬祖壇東邊紅箭門顚仆。卽爲修改事,分付該監,此後看護等節,另加申飭之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
以江原監司洪在鉉狀啓,三陟府民家被燒事,傳曰,當此農節,民戶之被燒,若是夥多,聞甚矜惻。元恤典外,別加顧助,趁卽結構奠接,俾無一民失所捿遑之弊事,廟堂各別措辭,分付。
兵曹啓曰,來五月初二日,景慕宮夏享大祭時,守門當爲塡差,而本曹郞廳·都摠府郞廳,除入直與受由在外,排擬苟艱。依定式,軍門將官代差以入之意,敢啓。傳曰,知道。
又啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,今番庭試,未及呈單之直赴人,付之榜末,一體放榜事,命下矣。直赴殿試人,鄕騎士吳奎善等二十二人,竝原榜目中添付以入,而父名與年本居住,未及懸錄者,關問後,更爲修整以入之意,敢啓。傳曰,知道。
禮曹啓曰,卽接安山幼學尹榮老所志,則以爲三從祖行益,嫡妾俱無子,以其同姓十二寸弟行善第二子秉,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹榮老所訴,旣如此,尹行善第二子秉,立爲尹行益之後,何如?傳曰,允。
義禁府啓曰,中官金永振,遠地定配事,承傳啓下矣。金永振慶尙道居昌府定配,而以承傳內辭意,具罪目,依例發遣府羅將,押送配所,何如?傳曰,允。
又啓曰,忠淸水使李熙訥,拿問處之事,傳旨啓下矣。李熙訥,時在任所,依例發遣府都事,交龜後拿來,何如?傳曰,待待命拿囚。
兵曹啓目粘連,觀此忠淸右道暗行御史李建昌書啓,則水使李熙訥段,分賑未均,民多烏昧之採,給代久曠,師有鞠藭之呼。出義人田弘圭處啓褒事,捧一千兩,東垈徐八男處,勒差軍官捧四百兩,鄕任韓有信處,勒差軍官捧三百兩,座首崔永觀處,捧二百兩,座首李雲璧處,捧三百兩,賣鄕錢四百兩,稱以公用,遂無歸屬是白遣。家在不遠之地,素有土豪之稱,頑奴悍僕之弊多端,至於島松之偸斫,傳聞狼藉,知而不察。板村盤臼等屬,藏置於別庫者,尤爲駭然是如爲白有臥乎所,繡啓臚列,若是狼藉,爲先罷黜,令該府,拿問處之爲白乎旀。馬梁僉使金錫喆段,不勉防守之責,敢生肥己之計,賑餘錢二十兩,兵船公錢不給條八十兩,竝爲乾沒,烙給松五株,漂到栢子木一株,小船一隻,亦爲賣用。日肆酗呶,惟竟刑威,鎭屬怨畔,募民流柝,雖已遞去,不可仍置是如爲白有臥乎所,公錢乾沒,烙松船隻之賣用,俱係不法,施以罷職之典爲白乎旀。前水使李泰鉉段,軍器之修補,未免虛名,田稅之代發,仍成逋額,還米貸下之幾年未捧,殊非典守之道,兵錢取殖之一利加出,遂致附益之然是如爲白有臥乎所,從重推考爲白乎旀。其餘梱帥·營將·中軍·虞候·邊將等,別無優績,亦無顯疵,竝置之,何如?啓依允。
義禁府啓目,中官申震夏,原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?啓飭已施矣,分揀放送。
又啓目,中官文有用,原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?啓飭已施矣,分揀放送。
又啓目,長興庫主簿柳章熙,原情云云。傳旨內辭緣,泛稱遲晩,所當請刑是白乎矣,時値停刑,不得循例請刑,議處,何如?啓飭已施矣,分揀放送。
又啓目,樂安前郡守李熙春,原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,雲峯前縣監尙禹鉉,原情云云。傳旨內辭緣,泛稱遲晩,所當請刑是白乎矣,時値停刑,不得循例請刑,議處,何如?啓依允。日記廳堂上金春熙郞廳趙秉健·郭琦
上在昌德宮。停常參·經筵。
李永啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,大司憲李寅命,執義李鳳德,掌令沈相薰·任憲鎬呈辭,持平權采圭·尹永昶在外,監察茶時之意,敢啓。傳曰,知道。
又啓曰,臣泳翊,今日判敦寧閔致久內外祠版致祭,進去下直之意,敢啓。傳曰,知道。
傳于李永曰,傳香承旨,馳詣景慕宮,奉審摘奸以來。
傳于李永曰,新及第高雲,賜樂。
傳于李永曰,新及第高雲,修撰特爲除授。
傳于李永曰,直閣沈相薰,檢校差下。
傳于李永曰,左副承旨許遞,前望單子入之。
承旨前望單子入之,金明鎭落點。
吏曹修撰單,高雲除授事,承傳。
李永,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
金奭鎭,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,竝通瀜塡差以入,而其中時無職名人員,令該曹,口傳付軍職,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
李永,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以義禁府言啓曰,忠淸水使李熙訥拿問處之事,傳旨啓下矣。李熙訥,時在任所,依例發遣府都事,交龜後拿來,何如?傳曰,待待命拿囚。
戊寅五月初一日辰時,上詣仁政殿。親臨放榜入侍時,行都承旨韓敬源,左承旨閔泳翊,右承旨朴容大,左副承旨金炳翊,右副承旨金奭鎭,同副承旨李永,記事官趙秉翊,假注書尹國柱,別兼春秋洪承憲·金學洙,檢校直提學李載冕·趙成夏,檢校直閣李鎬翼·尹用求·金興均·趙同熙,直閣沈相薰,檢校待敎洪淳馨,副校理南肅熙,修撰金宗漢,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調鄭健朝,副提調韓敬源,進前奏曰,侵早勞動,聖體,若何?王曰,一樣矣。仍出協陽門·肅章門,入仁政門。通禮跪啓請降輿,王降輿。通禮跪啓請執圭,泳翊進圭,上執圭,仍詣仁政殿陞座。敬源進前奏曰,文武擧人,今將入庭矣。出標信開作門乎,上曰,以已下標信擧行,可也。敬源曰,從陞諸臣中,有率榜人,使之下去,一體行禮乎?王可之。敬源曰,文武擧人及率榜人,使之行禮乎?王可之。引儀唱四拜,文武擧人及率榜人,行四拜禮。文武擧人,紅牌與賜花頒給訖。引儀唱四拜,文武擧人及率榜人,行四拜禮。通禮跪啓禮畢,上降座。通禮跪啓請釋圭,上釋圭,泳翊受圭。通禮跪啓請乘輿,上乘輿出仁政門,由肅章門,至協陽門。容大,請出標信解嚴。上入宣化門還內。諸臣以此退出。
上在昌德宮。停常參·經筵。
金奭鎭啓曰,明日常參·經筵,取稟。傳曰,停。
李永啓曰,合辭許久闕啓,事甚未安。諫院,無詣臺之員,除在外·未署經外,呈告人員,竝卽牌招,何如?傳曰,允。
金明鎭啓曰,禮曹郞廳來言,專經製述文臣案,修正次請出矣,敢啓。傳曰,知道。
傳于金奭鎭曰,新恩謝恩,當親受矣,該房知悉。
以司謁口傳下敎曰,宣傳官申,仍職陞六。
李永啓曰,假注書尹國柱,有身病,勢難察任,今姑改差,何如?傳曰,允。
注書趙秉翊病,代以鄭寅興爲假注書。
假注書尹國柱改差,代以閔泳煥爲假注書。
假注書鄭寅興有頉,代以趙秉升爲假注書。
假注書閔泳煥有頉,代以金鶴善爲假注書。
假注書趙秉升有頉,代以金文鉉爲假注書。
假注書金鶴善有頉,代以李鎬冕爲假注書。
假注書金文鉉有頉,代以金思轍爲假注書。
假注書李鎬冕有頉,代以李景稙爲假注書。
金奭鎭,以宗親府言啓曰,璿源譜略,今方修正,而當宁子孫錄中,大君誕生,依例入錄之意,敢啓。傳曰,知道。
李永,以奎章閣言啓曰,直閣沈相薰,檢校差下事,命下矣。卽爲牌招察任,何如?傳曰,允。
傳于李永曰,待敎會圈。
李永啓曰,待敎會圈事,命下矣。政官牌招開政,何如?傳曰,允。
金明鎭,以奎章閣言啓曰,待敎會圈事,命下矣。提學金炳德,檢校直提學趙寧夏·李載冕·趙成夏·尹滋悳·金炳始·趙慶鎬,檢校直閣李鎬翼·姜·尹用求·金興均·趙同熙,檢校待敎李載兢·洪淳馨·閔泳翊,竝卽牌招,以爲會圈之地,何如?傳曰,允。
待敎會圈入點,閔泳煥·金天洙·李起鍾,已上取三人。
傳于李永曰,司書有闕之代,前望單子入之。
司書前望單子入之,洪英植落點。
傳于李永曰,泮長有闕之代,前望單子入之。
有政。吏批,行判書朴齊寅牌招不進,參判趙秉式在外,參議洪淳學進,左副承旨金奭鎭進。啓曰,行判書朴齊寅牌招不進,參判趙秉式在外,小臣獨政未安,何以爲之?敢稟。傳曰,只出緊任。以柳爲校理,閔泳煥爲待敎,吳夏泳爲春川府使,劉漢翼爲金井察訪。
兵批,行判書閔謙鎬病,參判曺殷承病,參議李載純進,參知韓在絢病,同副承旨李永進。以崔錚遠爲元山別將。訓鍊主簿加設單申,宣傳官申,仍職陞六事,承傳。護軍白榮洙,副護軍李裕承·金炳翊·李容元·李冕宙·李承蘭·具殷鉉·任百禹·尙·朴熙房,副司果李範祖·宋世憲·金順喬·李輔舜,以上竝單付。
傳于李永曰,見窠,皆令差出。
金明鎭,以奎章閣言啓曰,新除授待敎閔泳煥,卽爲牌招察任,何如?傳曰,允。
吏批,再政。以金在顯爲弘文提學,李基瓚爲安陵參奉,李錫台爲昭慶園守奉官。前縣監白榮洙,今加嘉善,出身朴熙房·具殷鉉·李承蘭·任百禹,以上今超通政加資事,承傳。弘文正字單閔泳煥,校書正字單閔泳煥,兼待敎單閔泳煥。
金明鎭,以奎章閣言啓曰,新除授待敎閔泳煥,敎旨安寶次,濬哲之寶請出之意,敢啓。傳曰,知道。
以大司諫李在敬,司諫南啓憲,獻納趙東萬牌不進,罷職傳旨,傳于李永曰,只推。
李永啓曰,明日傳香,禮房承旨,當爲齋宿。右副承旨金明鎭,卽爲牌招,何如?傳曰,允。
又啓曰,明日次對,兩司當爲進參,除在外·未署經·差祭外,呈告人員,竝待開門牌招,何如?傳曰,允。
以右副承旨金明鎭牌不進,罷職傳旨,傳于李永曰,只推。
李永,以奉常寺提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
又以御營廳言啓曰,本廳軍色從事官尹相萬,身病甚重,勢難察任,改差,何如?傳曰,允。
戊寅五月初二日申時,上御熙政堂。新恩謝恩親受入侍時,行都承旨韓敬源,左承旨閔泳翊,右承旨朴容大,左副承旨金奭鎭,同副承旨李永,記事官趙秉翊,前假注書尹國柱,記注官石宗珍,別兼春秋李重七,檢校直閣沈相薰,以次進伏。文科甲科高雲,乙科金昌錫·金思轍,丙科金炳秀·申啓海·黃一龍·李容鎬·梁漢容·趙秉升·李景稙·金文鉉·閔泳煥·鄭寅興·金鶴善·鄭承鉉·金奎榮·李鎬冕·申泰寬,武科甲科金養善等,序立階下訖。上曰,史官分左右。敬源曰,文武放榜人及率榜人,使之一體行禮乎?上可之。敬源曰,登筵承史·閣臣中,有率榜人,使之下去,一體行禮乎?上可之。引儀倡鞠躬四拜興平身,文武放榜人及率榜人,行四拜禮訖。敬源曰,文武放榜人等,使之宣醞乎?上可之。敬源曰,宣醞已畢,文科放榜人,使之陞堂,奏職姓名乎?上可之。容大曰,武科甲科十人,使之陞堂,奏職姓名乎?上可之。高雲等,以次進前,奏職姓名,金善養,進前奏職姓名,退立階下訖。敬源曰,文武放榜人,使之出送乎?上可之。仍命史官就座,又命退。諸臣以次退出。
上在昌德宮。停常參·經筵。
金明鎭啓曰,明日常參·經筵,取稟。傳曰,停。
李永啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
傳于李永曰,大臣·政府堂上引見。
假注書金思轍有頉,代以金炳秀爲假注書。
假注書李景稙有頉,代以申泰寬爲假注書。
假注書金炳秀有頉,代以梁漢容爲假注書。
假注書申泰寬有頉,代以李容鎬爲假注書。
假注書梁漢容有頉,代以鄭承鉉爲假注書。
假注書李容鎬有頉,代以金奎榮爲假注書。
以大司諫李在敬,獻納趙東萬,執義李鳳德,掌令沈相薰·任憲鎬牌不進,罷職傳旨,傳于李永曰,只推。
金明鎭,以弘文館言啓曰,新除授校理柳,時在京畿交河地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理柳宗植落點。
金明鎭,以侍講院言啓曰,新除授司書洪英植,卽爲牌招察任,何如?傳曰,允。
李永,以兵曹言啓曰,再昨日武科放榜後,京居金寅鍾,平山居李基文,大丘居朴在根,來到臣曹,謂以入格之人,未受紅牌云。故取考榜目,則參榜的實,而頒牌紛踏之際,以致換面冒受,使當者失牌。臣曹不能照察之失,不勝惶恐,而在前似此失牌之人,有追書安寶頒給之例。金寅鍾·李基文·朴在根紅牌,竝改書安寶以給,閪失紅牌,令左右捕廳,別般譏詗,期於捉得之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹口傳政事,護軍單申正熙。
戊寅五月初三日申時,上御誠正閣。大臣·政府堂上引見入侍時,同副承旨李永,前假注書尹國柱,事變假注書康鴻擧,記注官尹善柱,別兼春秋洪承憲,領議政李最應,行戶曹判書閔致庠,行知訓鍊院事李景夏,行兵曹判書閔謙鎬,禮曹判書尹滋承,刑曹判書沈舜澤,知三軍府事金箕錫,行護軍趙寅熙,同知三軍府事趙羲復,副校理南肅熙,以次進伏訖。上曰,史官分左右。仍敎曰,大臣進前,最應,進前奏曰,近日日候不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,右議政,以身病,不得進參矣。上曰,頻雨之餘,數日晴熱,爲兩麥甚幸矣。最應曰,雨餘快晴,果然甚幸矣。上曰,次對爲之。最應曰,臣於是日,以是職,復登是筵,是豈臣必遞之本心也哉?以臣視臣,面目有靦,臣有經術可以輔君德乎?才猷可以濟時艱乎?雅量器識,亦可以備具瞻而鎭淆俗乎?臣於此無一近肖,重之以癃疾轉深,形殼僅存,家常事爲,猶且茫然不省,矧敢據董率之地,自任以論經之責乎?以疏以奏,微衷未格,批之諭之,敦勉彌摰,左揣右量,情窮勢蹙,秪有冒沒呈身,面陳至懇而已。筵席體嚴,不敢蔓辭。惟殿下,特賜矜諒,俾蒙終始之澤,則非臣一身之幸,卽民國之幸矣。上曰,向日暫解,特出於一遂卿志也。卿試思之。顧今國計民憂之岌嶪澒洞,是豈卿處閒傍觀之時乎?今於登對之筵,復申巽讓,誠意慮之外也。更勿以此爲辭,惟以民國爲念,是所區區之望也。出擧條最應曰,今於筵對,得借方寸之地,罄陳衷曲,恩諒未蒙,聖批愈摰,惶懍震越,尤無所措矣。伏乞更加深諒,亟賜斥退,千萬至祝。上曰,今此批答,已悉予意,何必屢煩?更勿以此相聞。最應曰,臣於見職,已爲五載之頃,而了無萬分一仰酬隆寄者,固不待人言,而臣罪,臣自知之,臣焉敢誣也?況今復叨於旣誤之地,撫躬慙恧,將不知爲計,而第其耿耿忠愛之一段良心則有之矣。雖以臣年來所陳達者言之,不過是綴拾前人之緖餘,而殿下,輒皆開納而俯施之矣。苟若朝飭攸頒,行之無閼,則一事而或不無補得一效,一令而或不無釐得一瘼,奈其中外習熟,視同文具,初不以愓厲奉承爲義,乃反以漫漶遮拒爲能,如是而曰有紀綱乎?夫國之有紀綱,猶人之有血脈,血脈不通,則百病皆生,此所謂紀綱不立,則百度久弛,必也先立紀綱,然後國可以爲國矣。目下國勢之岌嶪,民情之泮渙,果何如也?爲軍伍者,有儲胥之放,而儲胥俱停,爲吏隷者,有粟布之給,而粟布不繼。貢市之人,朝家所軫念,而進排倍繁,受價無期,陸海之民,朝家所顧恤,而侵漁漸橫,安堵末由。列省之繡衣遍行,而守牧之貪鄙猶熾,土豪之武斷狼藉,而營邑之懲戢未聞。外此可驚可憂者,誠難枚擧而摟陳。今日國勢民情,可謂毛髮俱病,而沁沁泄泄,莫之捄回,則一日二日,如水益下,將見其收拾不得,臣所以永念浩歎者,卽惟曰紀綱二字是已。伏願聖明,奮發率興,毋論事有巨細,凡厥怠慢不擧職者,切勿寬假,以法斷之,則綱擧而目張,警動維持之道,亶不外是,且臣雖甚無似,亦可以奉有明命矣。臣之此奏,屢蒙垂燭於淸燕之覿,而區區愚忱,不能自已。今登前席,敢玆申暴,深加體念,不以人廢言,千萬至祝。上曰,紀綱之猶人血脈,卿言是矣。紀綱不立,則何事可立乎?卿以小子之必奮發率興,勉戒甚切,敢不服膺,而元首股肱之責,卽一體相須之地也。此豈非卿之急先着力處乎?卿其深諒焉。出擧條仍敎曰,紀綱振然後,國事可正。至若稅船之如是遲滯,亦因紀綱之懈弛,必有大更張大變通然後,紀綱可立,此在君臣上下交相奮發之如何也。最應曰,紀綱之不振,由於賞罰之不明,賞罰明,則紀綱自立。日前聖諭,以欹器漏船爲敎,苟欲整欹而補漏,當先立紀綱,而聖批中奮發率興,卽立紀綱之大經大法也。自今凡厥有位之怠慢不職者,隨卽糾治,必無饒假,則紀綱,自然振肅。若上之所奮發者,下或以過中而爭執,下之所獻替者,上或以失當而靳持,則頹綱,將無以整刷矣。仍奏曰,臣纔以維持紀綱,警動怠慢事,縷縷陳白,獲蒙截嚴之批旨矣。只就稅穀拖滯一款言之,卽紀綱之不振也,亦怠慢之成習也。今之言者,動輒以丙歲大荒,雖爲話柄,昨秋年穀,幸占大有,則環東土圓頭橫目,芸芸職職之倫,豈不知此正賦之有所重而然乎哉?哀矜者民也,良順者民也。勞筋砭骨,終歲盻盻,罄其甁罌,如恐不及,必無拒納之理,而吏多舞弄,專事朶頤之計,官民挪換,潛售染指之術,且其船漢輩之偸犯情節,殆無所不至矣。於斯三者,眞無是也,奚由而新舊竝淹,頓無程限乎?外他上納之定期董督者,又復一例荏苒,見今戶·惠廳及各衙門準勘而考尺者幾希,竝與已發送之許久者,而亦無下落。這間奸僞,不見是圖,筵敎奏飭,前後相續,而去益稽延,褎如充耳,此其咎,將屬之於誰乎?苟罪在於吏屬,則其爲守令者,按法而酌處可也,苟罪在於守令,則任其藩司者,據實而論勘可也。於斯二者,何顧何憚,而不之猛察,以其罪罪之乎?三南道臣,姑先從重推考,仍以此星火行會,觀其勤慢,更爲各別規警,而近來財賦衙門之外劃,大是公貨愆欠之弊竇也。從今以往,一切禁斷,而若有襲謬之入聞,則當該堂上,難免其責之意,一體提飭,何如?上曰,以供稅事,前後董飭,果何如,而竟歸文具而止。推此一款,可見紀綱之無地可立。思之及此,寧不駭歎?竝依所奏爲之,別般嚴飭,可也。出榻敎仍敎曰,三南稅穀之尙今愆納,已極痛歎,而後漕倉之昨年六月裝發云者,尙不到泊,江華過境,狀之登聞,亦已三數朔矣。緣何委折,尙此稽遲也?是可曰國有法乎?最應曰,稅納尙愆,輒藉丙子歉荒,而昨年則秋旣大登,必無民間未捧之理,災陳最甚處,雖不無一二未捧,旣已勘合報營者,何可曰未收於民,而尙此滯納乎?六月裝發之船,縱諉以潦水而遲滯,秋何不納?秋後縱諉以氷泊,氷解宜卽趁納,而拖到三夏,必因船格輩作奸,而自邑,苟能先事操飭,豈容若是乎?上曰,非但吏胥沙格輩之從中作奸,不無守令之弄奸而然也。最應曰,爲守令者,寧有是也?高價執錢,則或不無染指之慮,而至於未捧,豈或有弄奸之弊乎?不飭之失,守令固難免矣。上曰,近聞祿米之頒,非徒升斗之不足,亦甚麤劣云,必因該掌輩之作奸而然也。最應曰,米品果甚麤劣,而幾百石幾千石之穀,是豈該掌輩之所可作奸乎?此專由於監色與船格輩作奸,而各衙門苦企之際,只幸其船到,仍爲捧上,移劃於各司,則米安得不麤乎?以船格輩言之,自該邑裝發之後,中路而高價發賣,到京而歇貿替納之弊,比比有之。此不可不出付捕廳,另加査得,而校卒輩之從中索賂,元納因以見縮。此則左右捕將,各別嚴飭然後,可有實效,而至於査得者,梟首警衆,懲一厲百,斷不可已也。致庠曰,以歉年之故,雖不得擇品以捧,而其中最甚者,至使舂精以納,亦不如前矣。上曰,今番法聖倉及後漕倉漕船到泊者,合爲十五隻乎?致庠曰,法聖船爲六隻,後倉船爲五隻,而又有他邑稅船一二隻竝到者矣。上曰,以各司情費言之,年增歲加,末流之弊,以至元納之見縮矣。最應曰,各司情費,自有廟堂節目,伊來奸竇日滋,所以有年前筵稟更定者,而近來加出甚多。元人情條,則不及於加出,而別加徵索以給,故情費如是加增,以致元穀之欠縮,此不可不另加禁斷矣。上曰,然則各司情費,一依廟堂節目遵行,可也。最應曰,因京畿暗行御史李永書啓,開城前留守洪承億繡啓臚列,難免不禁之失,而守臣體重,令廟堂稟處事,吏曹粘目啓下矣。率非其人,失之不察,責備之地,豈可無警?前留守洪承億,施以罷職之典。至於卞在成,則渠以幺麽一褊裨,罔念佐幕之義,專事弊聰之習,乾沒公貨,攘奪民財,其數恰過萬有餘金,無良不法,寧敢乃爾?令攸司査實定罪,何如?上曰,幺麽一裨之恣行攘奪,如是夥多,事甚痛惋。依所奏各別査處,可也。出榻敎最應曰,卽見江原監司洪在鉉狀啓,則杆城乾鳳寺三千一百八十三間,盡入燒燼,勢將趁今經紀,而空名帖劃下,多有已例,請令廟堂稟處矣。本寺,千年古刹也。素稱域內之名藍,而被燒間架,至於此多,事鉅力綿,實合存恤。俗帖三百張,僧帖二百張,依已例成給,以補修葺之資。亦自本道,另加顧助,俾許多緇徒,不至渙散之地事,分付,何如?上曰,依爲之。出擧條最應曰,羅州牧使吳達善,以前任洪州事,入於繡論,自吏曹覆啓請拿矣。見今稅政旁午,曠官可悶,姑令戴罪擧行,待竣事後拿處,何如?上曰,依爲之。出擧條仍敎曰,羅州稅納,何當畢捧乎?最應曰,聞方督捧,而一歲三運,則明年可畢,而尙未一運,誠極悶然矣。上曰,嶺南三漕倉,與洛東江相距爲幾何?景夏曰,三漕倉沿江分置,相距似不遠矣。上曰,大臣就座。永曰,諸宰奏事。致庠曰,無所懷矣。永曰,玉堂所懷奏之。肅熙曰,臣於前月,獲蒙召接,伏覩我殿下,臨筵問難,逈出尋常,實不勝欽仰萬萬,而幾日開筵,旋卽停撤,恐有欠於終始典學矣。顧今節屆長養,正是茂對化育之會也。尙書曰,天工人其代之,人君代天理物之道,亶在於學問上成就。繼自今,務殷宗時敏之學,法周文緝熙之工,日御講對,討論經史,體驗於古今得失之際,底績於修齊治平之事,則天時和而群生阜矣。伏願殿下,留神澄省焉。上曰,所陳當留念矣。出擧條永曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座,仍命大臣先退,又命退。諸臣以次退出。
上在昌德宮。停常參·經筵。
金明鎭啓曰,明日再明日,綏陵忌辰祭齋戒,正日相値,視事頉稟之意,敢啓。傳曰,知道。
李永啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
傳于金明鎭曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金明鎭曰,檢校直閣尹用求,馳詣綏陵,奉審摘奸,仍留監祭,局內諸陵,一體奉審以來。
金明鎭啓曰,記注法意,何等審愼,而今日次對擧條批旨中,有所誤書,至於改書以下,事甚疎忽,極涉未安。臣之矇未覺察,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
傳于金明鎭曰,文學有闕之代,前望單子入之。
玉堂前望單子入之,校理柳落點。
文學前望單子入之,洪承穆添書落點。
假注書鄭承鉉有頉,代以申啓海爲假注書。
假注書金奎榮有頉,代以金昌錫爲假注書。
假注書申啓海有頉,代以黃一龍爲假注書。
假注書黃一龍有頉,代以具星喜爲假注書。
假注書金昌錫有頉,代以韓甸鎬爲假注書。
朴容大啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以執義李鳳德,掌令沈相薰·任憲鎬,獻納趙東萬牌不進,罷職傳旨,傳于朴容大曰,只推。
兵曹,禁軍別將單申正熙。
金明鎭,以議政府言啓曰,卽見都京禮部咨文出來者,則准總理衙門具奏,朝鮮拏禁法國敎士理若望,據該國使臣白羅呢,籲懇奏請飭下朝鮮,査明因何拏禁,卽行釋送。中國牛莊海口,或他處海口,俟其到時,卽飭回國,以息事端云,而諭旨飛咨,酌核辦理爲辭矣。我國之於法國,非但區域之隔絶,初無聲氣之相及,而我國垂五百年所崇而所講者,卽惟曰正學焉耳。若外此而趨異,則必嚴闢之痛禁之,按法鋤治,斷不容貸者也。向日現執者,聞是法國人,而我國冒犯之類,築底査探,然後將擬處置矣。旣因該國使臣之籲懇,今有禮部之飛咨,則其在我國道理,宜遵上國指揮。該國人,領付灣府,入送鳳城,以爲次次轉致之意,令文任撰出回咨,斯速騎撥下送,何如?傳曰,允。
又以弘文館〈言〉啓曰,新除授校理柳宗植,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
又以弘文館言啓曰,副修撰鄭元和差祭,下番闕直,事甚未安。修撰金宗漢,副修撰尹升求,新除授修撰高雲,竝卽牌招,推移入直,何如?傳曰,允。
朴容大,以兵曹言啓曰,禁軍別將李邦鉉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以禁衛營言啓曰,本營千摠李敎一·金在仁,騎士將趙存鳳,俱有身病,勢難察任,竝改差,何如?傳曰,允。
上在昌德宮。停常參·經筵。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。進御二錢重人蔘粟米飮,自今日一貼式限二貼煎入事。榻前下敎大王大妃殿,進御二錢重人蔘粟米飮,自今日一貼式限二貼煎入事。榻前下敎王大妃殿,進御二錢重人蔘粟米飮,自今日一貼式限二貼煎入事。榻前下敎中宮殿,進御二錢重人蔘粟米飮,自今日一貼式限二貼煎入事。榻前下敎
韓敬源啓曰,藥房提調·副提調,持粟米飮來待矣。傳曰,封入。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨李永,今日不爲仕進,卽爲牌招,何如?傳曰,允。
金明鎭,以弘文館言啓曰,新除授校理柳,時在京畿交河地,經筵入番事緊,請斯速乘馹上來〈事〉,下諭。傳曰,許遞,前望單子入之。
玉堂前望單子入之,校理尹定求落點。
以咸鏡監司金世均狀啓,匪類潛越,驅去鎭民,掠取財産,不能防禦之西水羅前權管許璧,不可以已遞勿論。其罪狀,令攸司稟處。臣統轄之地,有此意外之變,惶恐待勘事,傳于李永曰,勿待罪事,回諭。
李永啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于李永曰,只推。
金明鎭,以侍講院言啓曰,新除授文學洪承穆,卽爲牌招察任,何如?傳曰,允。
李永,以禁衛營言啓曰,本營千摠騎士將,今當差出,〈而〉擬望之人乏少,外任竝擬,何如?傳曰,允。
上在昌德宮。停常參·經筵。
韓敬源啓曰,藥房提調·副提調,持粟米飮來待矣。傳曰,封入。
金明鎭啓曰,明日常參·經筵,取稟。傳曰,停。
李永啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金奭鎭曰,奉審閣臣入侍。
李永啓曰,卽者兼司書鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于李永曰,只推。
金明鎭,以吏曹言啓曰,因議政府申飭,受由上京守令,自臣曹催促,則信川郡守李商應,親病沈重,萬無還官之望云。其親病旣如是,則有難强令還任,改差,何如?傳曰,水原判官尹,相換。
李永,以奎章閣言啓曰,待敎閔泳煥,疏批已下,卽爲牌招察任,何如?傳曰,允。
又以侍講院言啓曰,兼司書鄭元夏,今以親病,陳疏徑出矣。下番闕直,事甚未安。司書洪英植,有拘忌,兼說書未差,說書李容稙,卽爲牌招入直,何如?傳曰,允。
又以弘文館言啓曰,修撰高雲,呈辭在外,下番闕直,事甚未安。修撰金宗漢,副修撰尹升求·鄭元和,竝卽牌招,推移入直,新除授校理尹定求,一體牌招察任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,本曹正郞金裕成,身病猝重,呈狀乞遞。宿衛重地,不可久曠,今姑改差,何如?傳曰,允。
又以御營廳言啓曰,本廳千摠洪俊謨,身病甚重,勢難察任,改差,何如?傳曰,允。
又以義禁府言啓曰,北兵使鄭雲翼狀啓內,西水羅前權管許璧罪狀,令攸司稟處事,啓下矣。許璧,前以他罪,方在待待命拿囚中,待就囚,添問目捧供,何如?傳曰,允。
兼司書鄭元夏疏曰,伏以臣於持被之中,卽接家信,臣父素患痰癖之症,近因風候之不調,一倍添劇,委頓床席,家僮踵至,促臣歸視。臣自聞此報,方寸煎灼,按住不得。玆敢忙陳短章,徑出禁扄。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
弘文正字閔泳煥疏曰,伏以臣以百無似之姿,犯一不幸之戒,自揣踰濫,媿恐交深。迺於唱名之初,天誥誕宣,授臣以奎章閣待敎·弘文館正字。華貫淸秩,竝湊一時,恩光所被,瞻聆俱聳,牙牌體嚴,無地鑽避,冒昩秪肅,退而循省,如夢如癡,歷累日而不知所以自解也。夫摛文二酉,世所稱淸都仙府,文華之軌而宰相之貯耳。推原建置之精義,歷溯掄揀之盛制,其聲明於當世,而物采於來許,以人方官,優多稱停,然上下百年之間,宿儒茂才,莫不逡巡却顧,不敢遽當。若臣者,學習則猶面墻壁,行義焉未達鄕黨,穉昧蔑劣,無所端長,頃蒙恩澤,備官于朝,而猶以童子不堪,蚤幸缷免。況玆西淸雋選,南床尤別,登奎璧文明之府,攀雲漢昭回之章,圖書琬琰,寶訓攸奉,黼黻笙鏞,皇猷是贊。造膝陳規,匡弼之謨自在,橫經待問,啓沃之責不替。未知聖明,奚取於臣,而所以處臣者,若是其不衷,則何異於使聾聵而審五音之繁,僬僥而荷千斤之重乎?用之而不適其宜,强之而不量其力,究竟狼狽,不竢智者而可判也。古人之言曰,名器之濫,由於不肖者居之,臣雖無狀,自知也審。顧今淸明之理,愼惜爲當務,而忍敢以臣極無當之流,遽然處于至難能之任,恬爲一己之榮,任他群議之嗤,其瑕纇則哲之明,玷辱名選之重,果何如也哉?職愈華而拙愈著,眷益厚而悚益滋,不能以濫叨作倘來,暫膺若固有,瀝暴衷私,仰干聰聽。伏乞聖慈,俯垂鑑諒,亟遞臣新授職名,以重公器,以安私分焉。臣無任云云。省疏具悉。爾其勿辭察職。
戊寅五月初六日巳時,上御熙政堂。奉審閣臣入侍時,左副承旨金奭鎭,假注書具星喜,記事官車有聲,別兼春秋洪承憲,檢校直閣尹用求,以次進伏訖。上曰,史官分左右。仍敎曰,奉審閣臣進前。用求,進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,諸陵上,俱爲太平,碑閣·丁字閣,亦無頉乎?用求曰,諸陵上,果安寧,而碑閣·丁字閣,亦無頉矣。上曰,何時將事乎?用求曰,二更量將事,旋卽離發矣。上曰,路雖不遠,沿路農形,何如乎?用求曰,兩麥果大登,移秧方張,而近因雨洽,將占有年矣。上曰,史官就座,仍命閣臣先退,又命〈退〉。承史以次退出。
上在昌德宮。停常參·經筵。
金奭鎭啓曰,來十一日朝參日次,而孝昌園忌辰祭正日相値,頉稟之意,敢啓。傳曰,知道。
又啓曰,來十一日輪對日次矣,敢稟。傳曰,當次人受點後,日次待令。
又啓曰,明日常參·經筵,取稟。傳曰,停。
李永啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以全羅監司李敦相狀啓,扶安縣人命渰死事,傳于李永曰,人命之一時渰死,若是夥多,聞甚驚慘。元恤典外,別加顧助,未拯屍身,期於拯得之意,廟堂措辭關飭。
以江原監司洪在鉉狀啓,通川〈郡〉民家燒燼事,傳于李永曰,當此農殷,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭分付。
以江原監司洪在鉉狀啓,高城郡民家延燒事,傳于李永曰,當此農節,民戶寺刹之燒燼,若是夥多,聞甚驚慘。元恤典外,別加顧助,結構奠接之方,廟堂措辭分付。
李永啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于李永曰,只推。
金奭鎭,以禮曹言啓曰,卽接平安監司金尙鉉移文,則以爲,順川郡鄕校聖殿,年久傾側,蓋覆破傷,間間滲漏,東西廡簷椽,亦爲傾頹,修葺之方,一時爲急,告由移還安祭香祝,自本曹啓稟下送云矣。順川郡鄕校聖殿修改時先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以奎章閣言啓曰,原任直閣李喬翼,本生母喪卒哭日,依定式遣檢書官,勸肉以來之意,敢啓。傳曰,知道。
又以侍講院言啓曰,下番連日闕直,事甚未安。司書洪英植,有拘忌,說書李容稙,呈辭受由,兼說書未差,下番無他入直之員,兼輔德閔泳翊承政院進,輔德金永穆,兼弼善沈相薰,文學洪承穆,兼文學尹升求,竝卽牌招,推移姑降入直,何如?傳曰,允。
上在昌德宮。停常參·經筵。
李永啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金奭鎭啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
李永啓曰,卽者副修撰鄭元和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?,傳曰,允。
以輔德金永穆,兼弼善沈相薰,文學洪承穆,兼文學尹升求牌不進,罷職傳旨,傳于李永曰,只推。
傳于李永曰,在外承旨許遞,前望單子入之。
承旨前望單子入之,金興均添書落點。
大司成前望單子入之,金奎弘落點。
李永啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于李永曰,只推。
金奭鎭,以弘文館言啓曰,副修撰鄭元和,陳疏徑出,下番闕直,事甚未安。修撰高雲在外,金宗漢,副修撰尹升求,竝卽牌招,推移入直,何如?傳曰,允。
又以侍講院言啓曰,下番連日闕直,事甚未安。司書洪英植,有拘忌,說書李容稙,呈辭受由,兼說書未差,下番無他入直之員,兼輔德閔泳翊,承政院進,輔德金永穆,兼弼善沈相薰,文學洪承穆,兼文學尹升求,旣有只推之命,竝卽牌招,推移姑降入直,何如?傳曰,允。
又以弘文館言啓曰,修撰金宗漢,有身病,高雲,呈辭在外,副修撰尹升求,有拘忌,鄭元和,陳疏受由,下番闕直,事甚未安。校理尹定求,有拘忌,應敎趙昌夏,副應敎李敎夏,副校理閔泳奎·南肅熙,竝卽牌招,推移姑降入直,何如?傳曰,允。
李永,以訓鍊都監言啓曰,本局別將李敏應,身病猝重,勢難察任,改差,何如?傳曰,允。
副修撰鄭元和疏曰,伏以臣於持被之中,卽接家信,則臣母素患痰癖之症,迨此換節之時,一倍添劇,促臣歸視。臣聞此報,方寸煎灼,按住不得,忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
李永啓曰,明日北苑親行望拜禮相値,視事頉稟之意,敢啓。傳曰,知道。
金興均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李永啓曰,明日北苑望拜禮時,闕字牌及爐盒,當爲奉來,門路,以何處爲之乎?敢稟。傳曰,集成門爲之。
又啓曰,明日北苑望拜禮時,九卿當爲進參,而行工曹判書金輔鉉,病不進,卽爲牌招,以爲淸齋之地,何如?傳曰,允。
以輔德金永穆,兼弼善沈相薰,文學洪承穆牌不進,罷職傳旨,傳于李永曰,只推。
金奭鎭,以兵曹言啓曰,明日北苑望拜禮時,本曹郞廳·侍衛及各差備,當爲備員,而正郞一員未差之代,仍令該曹,以在京無故人口傳差出,以爲進參之地,何如?傳曰,允。
金奭鎭啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于金奭鎭曰,只推。
傳于李永曰,明日出宮門路,以協陽門爲之。
又以弘文館言啓曰,下番闕直,事甚未安。修撰高雲,呈辭在外,副修撰尹升求,有拘忌,鄭元和,陳疏受由,修撰金宗漢,卽爲牌招入直,何如?傳曰,允。
李永,以弘文館言啓曰,修撰金宗漢,有身病,高雲,呈辭在外,副修撰尹升求,有拘忌,鄭元和,陳疏受由,下番闕直,事甚未安。校理尹定求,有拘忌,應敎趙昌夏,副應敎李敎夏,副校理閔泳奎·南肅熙,竝卽牌招,推移姑降入直,何如?傳曰,允。
金奭鎭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,明日北苑親行望拜禮時,入直禁軍等,別將,當爲率領侍衛,而禁軍別將,姑未差代,不得擧行,以二番內禁衛將尹彝烈,使之兼別將擧行,何如?傳曰,允。
又以都摠府言啓曰,副摠管鄭完默,以禁衛中軍,本營諸將官射會監試事,南小營良中,晝仕出去之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深三分。夜自二更至十一日開東,灑雨下雨,測雨器水深四分。
上詣北苑,入幕次後,藥房·內閣·政院·玉堂口傳問安。答曰,知道。展拜還入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調鄭健朝,副提調韓敬源啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
李永啓曰,明日常參·經筵,取稟。傳曰,停。
閔泳翊啓曰,議政府郞廳來言,今日賓廳日次,而望拜禮相値,不得來會云矣,敢啓。傳曰,知道。
吏曹口傳政事,以金宗漢爲兵曹正郞。
傳于朴容大曰,侍衛軍兵雨具,從便爲之。
傳于金興均曰,傳命不勤之中官金錫勳,從重推考。
傳于金奭鎭曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于朴容大曰,慶尙右道暗行御史留待。
傳于朴容大曰,慶尙右道暗行御史入侍。
李永,以宗親府言啓曰,國朝御牒·璿源譜略·王妃世譜中草,今已修正矣。御覽還下後,當爲付板入刊,而國朝御牒·王妃世譜,亦當正書矣。御覽日字,令日官推擇,則今月十二日午時爲吉云。以此日時,本府堂上郞廳,具儀仗鼓吹,陪進仁政殿,與承旨,請承傳色奉入之意,敢啓。傳曰,知道。
又以弘文館言啓曰,修撰金宗漢,移拜兵曹正郞,高雲,呈辭在外,副修撰尹升求,有拘忌,鄭元和,陳疏受由,下番闕直,事甚未安。校理尹定求,有拘忌,應敎趙昌夏,副應敎李敎夏,副校理閔泳奎·南肅熙,竝卽牌招,推移姑降入直,何如?傳曰,允。
大司成金奎弘疏曰,伏以臣,年淺學謏,輪翮無取,偏被我聖朝陶甄之澤,輥到緋玉之列,效蔑涓埃,懼深淵谷,世所稱淸貫膴銜,夢想不到。千萬不意,國子新命,有隕自天,臣誠惝怳震駴,繼又滋惑而不能自解也。竊伏念師儒之長,責任非輕,地望有別,育才俊以需明時,礪名行以培元氣,風俗之淳漓,世道之隆替,亦由於斯,故列朝以來,其難其愼,必用經術文學之矜式士林者,良以是也。今乃擧而畀之,不少留難,使之處黌塾之間,嵬然行虞司徒周樂正之事,循名思義,太不稱當矣。望實俱隆,振刷文風,旣非其人,位著者苟簡,聊此承乏,又非其時,而審彩於瞽,辨律於聾,不幸近之,臣之所謂惑而不解者此也。臣若徒恃寵靈,不揆逾濫,揚揚抗顔於皐比之座,與衣縫掖業操觚者,相與揖讓,而曰師曰儒,以試以講,則臣之顚頓狼狽,縱不足恤,厚速譏訕,博駭瞻聆,止竟是累聖簡而玷賢關,此臣所以內省發慙,繞壁徊徨,不敢爲冒膺之計也。玆敢略具衷懇,仰瀆崇嚴。伏乞聖明,俯賜諒察,亟遞臣新授職名,以重公器,以安私分焉,臣無任云云。省疏具悉。爾其勿辭察職。
戊寅五月初十日辰時,上詣春塘臺。北苑望拜禮親行入侍時,行都承旨韓敬源,左承旨閔泳翊,右承旨朴容大,左副承旨金奭鎭,右副承旨李永,同副承旨金興均,記事官丁弘燮,假注書具星喜,別兼春秋李重七·洪承憲·金學洙,檢校直提學趙寧夏,檢校直閣尹用求·趙同熙·沈相薰,檢校待敎洪淳馨,待敎閔泳煥,校理白奎洙,以次序立。時至,通禮跪啓請外辦。上具翼善冠·衮龍袍·靑玉帶·黑皮靴,乘輿出宣化門。藥房提調鄭健朝,副提調韓敬源,進前奏曰,侵早勞動,聖體,若何?上曰,一樣矣。通禮前導,由協陽門·建陽門·銅龍門·明光門·靑陽門,詣降輿所。通禮跪啓請降輿。上降輿,入小次。少頃,通禮跪啓請外辦。上具翼善冠·黑團領袍·素玉帶·靑鞓出次,仍步詣北苑版位帳殿前。通禮前導,詣拜位,北向立。贊儀唱鞠躬四拜興平身。上行四拜禮訖。贊儀唱跪。上跪。司香二員,進香案前,三上香,俯伏興退。贊儀唱鞠躬四拜興平身。上行四拜禮訖。通禮跪啓請禮畢。通禮前導,領敦寧金炳學,領議政李最應,進前奏曰,日候不調,勞動之餘,聖體,若何?上曰,一樣矣。上入小次。傳曰,戶房承旨與禮曹堂上·戶曹郞廳,依定式馳詣宣武祠,奉審以來。仍傳曰,還宮門路,以宜春門爲之。少頃,通禮跪啓請外辦。上改具翼善冠·衮龍袍·靑玉帶·黑皮靴出次。通禮跪啓請乘輿。上乘輿。通禮前導,至宜春門。敬源,請出標信解嚴。上還內,諸臣以次退出。
戊寅五月初十日酉時,上御熙政堂。慶尙右道暗行御史入侍時,右承旨朴容大,假注書具星喜,記事官車有聲,別兼春秋李重七,慶尙右道暗行御史李正來,以次進伏訖。上曰,史官分左右。仍敎曰,御史進前。正來進前訖。上曰,遠路無事往返乎?正來曰,王靈攸曁,無事回還矣。上曰,書啓別單,已爲覽悉,而前統制使申桓,何乃如是乎?正來曰,申桓之在任,不滿五朔,遭故徑遞,以致用下之過濫而然矣。上曰,前前統制使李鍾承,又何如是耶?正來曰,統營,以南方所重之地,事務繁劇,支用浩大,而當昨年大無之歲,或有措處之失,宜以致如此也。上曰,前後統使之事,甚是慨然矣。如是則烏在其朝家命送之本意耶?且統營,比諸監兵兩營,則其大小豊儉,爲何如耶?正來曰,統營,是海防重地,其設始鋪置,遠過於兵營,而亦不下於監營矣。近年則本營,以錢穀不足,支放之節,每患苟艱矣。上曰,前統虞候黃顯默,何乃如是耶?正來曰,黃顯默,以年老昧事之人,多有做錯矣。上曰,旣是昧事,安得不然乎?尙州前前營將宋淳億,又何至如是耶?正來曰,宋淳億之遞去,已經數年,而民怨尙多,故所以論列矣。上曰,守令贓否,擧其最著與不治者奏之。正來曰,知禮縣監金洛鉉,治績爲列郡之最矣。尙州前牧使金奭根,則臣於露踪之時,有封庫之擧矣。上曰,此倅,以若平日茂績,何至此境耶?正來曰,尙州,以嶠南大邑,近年爲劇弊之局,而又當災歲,年且衰邁,多有不事其事,以致如此矣。上曰,前前牧使李承敬,何爲致有許多加下耶?正來曰,李承敬,以年老之人,致任以後,長在病席,不能事事,以是之故,已經貶罷矣。上曰,晉州前牧使金蘊淳,果善治矣。正來曰,晉州,是劇務之邑,而其爲治,多有民頌矣。上曰,星州前牧使李稷鉉,又何如是乎?正來曰,星州,亦是邑巨弊劇,而以衰邁之年,多有錯謬之事矣。上曰,金海前前府使徐曾輔,何爲而然耶?正來曰,其初政,多有可觀,而及其遞歸之際,多行非法,民言,至今未已矣。上曰,巨濟前府使沈宜奭,何以如是耶?正來曰,其爲治,多有民頌,而以稱爲災結剩餘,徵出於該吏之事,及其貶罷之後,或有稱怨矣。上曰,固城前府使申相珪,又何如是耶?正來曰,適當本邑復設之時,工役浩大,而事多失宜,致有後言矣。上曰,咸陽郡守李象先,何爲而然也?正來曰,本以文士,學識有餘,初政事爲,多有稱頌,而以念之誤,厚招民謗矣。上曰,守令之如是取怨,誠爲慨然也。昆陽郡守王昌鎬之別軍職廳助納錢云云,是何事耶?正來曰,軍職廳助納錢云云。是何事耶?正來曰軍職舊勤之出宰,例有本廳所納錢,而王昌鎬,則以此爲民斂,以是取怨矣。上曰,前郡守趙羲周,何其如是耶?正來曰,以其不法,民怨,至今未已矣。上曰,前前郡守李奎性,亦然乎?正來曰,昆陽,以連三等之不治,今爲劇弊之邑,民情惶急,所見甚悶矣。上曰,民邑之難支,專由於守宰之不法,豈不痛歎乎?南海前縣令趙羲春,又何如是耶?正來曰,其遞去,已在五年之久,而取怨不少,尙有民言矣。上曰,開寧前前縣監李康準,何爲如是耶?正來曰,其爲治,非無善政,而亦多取怨於民矣。上曰,咸昌縣監趙鍾純,又何如是耶?正來曰,以其年少昧事,致有此誤也。上曰,丹城縣監李象暾,治績,果如是耶?正來曰,丹城,本是小邑,而此倅之居任,爲五年之久,其稱頌,溢于隣邑矣。上曰,聞甚嘉尙矣。守令之善治者,知禮金洛鉉,丹城李象暾,晉州金蘊淳,爲最乎?正來曰,然矣。上曰,三嘉前縣監李容準,何爲如是耶?正來曰,不無治績,而臣,取査本邑文簿,則或有未妥處矣。上曰,査櫛文簿,而有歸屬之不明,則是爲欠事也。正來曰,是則爲欠,而此倅,遞移之後,亦不無民頌矣。上曰,聞慶前縣監金益承,何乃如此耶?正來曰,聞慶,是峽邑,邑小事簡,而其事爲,擧多做錯矣。上曰,安義前縣監沈宜絢,何其如是耶?正來曰,以其年老,又多酒失,致有民怨矣。上曰,酒之爲物,誤人實多,眞是狂藥,可不戒哉?召村前察訪李鍾楨,何爲而然耶?正來曰,其取怨於驛民,不少矣。上曰,加德僉使梁柱燮,又何如是耶?正來曰,加德,是海島中設鎭,而此人,多行不法,臣於暗行之時,鎭民之稱怨,狼藉矣。上曰,暗行時,入加德鎭乎?水路爲幾許里?正來曰,駕海二十里,曾入此鎭矣。上曰,行此不法於島民,尤可痛歎也。赤梁,是殘鎭耶?正來曰,赤梁,是列鎭之最爲殘薄者也。上曰,鎭樣旣如是,則施措之間,安得不艱窘乎?容大奏曰,復命御史,將出去矣。鎖鎖時至,金虎門仍留,標信請出矣。上命挾侍,傳標信于容大。容大跪受,傳于賤臣。賤臣奉出協陽門,傳于宣傳官,還入進伏。上曰,薺浦萬戶田世興,何爲如是耶?正來曰,其爲人甚麤鄙,多行無例之事,有鎭屬之稱冤矣。上曰,永登前萬戶朴潤根,又何如是耶?正來曰,永登,亦是殘鎭,而亦有不法之事矣。上曰,蟾津前別將張周榮之所爲,亦可駭痛也。正來曰,以若至殘之鎭,有此所犯之不少,誠可痛駭矣。上曰,沿路邑守令贓否,亦爲詳探耶?正來曰,以臣之所聞所見,略略論啓矣。上曰,別單中移貿還名色,果爲嶺南痼弊耶?他道則無之,獨於本道有之,而何時創始乎?其矯革之方,責之道臣,則可有措畫之道耶?正來曰,此是他道所無者,而臣於嶺南,初見之矣。蓋嶺南一道穀摠,本爲一百三十餘萬石,而壬戌蕩減以後,只餘七十餘萬石,則支用,每患苟艱,致有此弊矣。臣聞今道臣,到營後另求矯革之方云。此弊若去,則誠爲嶺民之萬幸矣。上曰,禿用山城別會米,爲殘鎭之弊,則不可不蕩減乎?向時湖西御史,有楸楓嶺近處設鎭之請矣。禿用鎭之距楸楓嶺,遠近何如耶?正來曰,禿用,在楸楓嶺百餘里地,而鎭樣凋殘,若無革弊之擧,則似難支保矣。上曰,本道還弊,若蕩還歸結,則可以革除耶?正來曰,本道穀摠,擧多虛留,而害則歸民,若依關西例,蕩還歸結,則可爲除弊之方矣。上曰,金海稅米之屬納後漕倉,旣爲痼弊,則分而二之,自其邑上納則爲便耶?正來曰,漕邑之屬於都差邑,實爲列郡之弊,而金海爲甚矣。本邑,亦有倉廨,有船隻矣。自其邑上納,則似可無弊矣。且三漕倉都差邑,一倂革罷,自該邑,趁限上納,則尤爲萬幸矣。上曰,漕捧斛子之邑各不同,聞甚慨然,此則不可不釐正處也。正來曰,誠如聖敎矣。上曰,安骨·薺浦兩鎭萬戶領運差員之役,互相輪回,則可無向隅之歎耶?正來〈曰〉然矣。薺浦,每年空鎭,而安骨,則邊務偏多,合有通變之道矣。上曰,漕運船,體大麤率,則以千石,分載兩船,可免臭載之患,遲鈍之弊耶?此是賃船上納,而所謂唐道里船者也。正來曰,臣於暗行之時,詳探於沙格輩,有此所啓,而唐道里者,卽商賈船之可容五百石者,而沙格之方言,如是耳。上曰,大同木上納,待秋退定然後,民力可以得紓乎?正來曰,綿農,連年失稔,若趁限督納,則是行不得之政,且以秋退限,多有已例矣。上曰,百一稅,是監營所收,而果爲浦民之痼弊乎?正來曰,非徒浦民,緣此而商旅不入,舟楫不通,其所革罷,斷不可已者也。上曰,尙州別砲及別驍士,分屬於鎭營,果是方便之道耶?正來曰,本州砲軍及驍士,合爲一百五十名,而給貸之料,操鍊之方,自本牧,多不能檢察,若分屬於鎭營,則可有共濟之道矣。上曰,固城馬巖面疊稅之土,聞甚可慨也。正來〈曰〉,此雖些少之物,而該民,則爲切骨之瘼矣。上曰,金山直指寺進上冊紙,爲弊而然耶?正來曰,寺樣凋殘,不得應納,則勢將爲民邑之弊矣。上曰,學行及孝烈,何不擧論耶?必是難詳其實行實蹟而然也。正來曰,知名之士,請褒之狀,數難枚擧,而果難明知,故闕之矣。上曰,旣不明知,則何可論及耶?土豪則何如耶?正來曰,臣於踰嶺之初,關飭各邑,且或有懲治者,而嶺外武斷之弊,元無可論者矣。且臣於八月初,踰嶺而南,則災歲民情,所見愁慘,沿路村落,十室九空矣。秋成以後,則禾穀豊登,流民安集,便成熙皞世界矣。上曰,昨秋之稔,可謂民國之幸矣。嶺南亦均豊乎?正來曰,或有失稔處,而統而言之,則大有之歲矣。上曰,今春兩麥,亦豊登,而移秧,可趁時乎?正來曰,雨水洽足,移秧似無失時之歎,而嶺俗,擧皆種麥於畓,以雨澤太頻,反慮其損麥矣。近日所見,則沿路兩麥俱登,而京畿尤爲豊稔矣。上曰,往來之路,皆由鳥嶺乎?正來曰,然矣。從前嶺右御史之行,皆由此路矣。上曰,去來時踰嶺,在於何間,而爲日凡幾何,周行凡幾許里?正來曰,昨年八月初踰嶺,而今年四月念間踰嶺而來,計日凡二百八十餘日,周行爲六千四百餘里矣。上曰,露蹤凡幾邑,而何處則暗行,何處則明行乎?正來曰,露蹤於十餘邑,而暗行,則尙州·金海·統營·河東·宜寧·善山等處爲之,明行,則昌原·晉州·安義·居昌·固城·陜川·星州·聞慶等處爲之矣。上曰,監營及統營兵營,何時入去乎?正來曰,入去監營,在於三月念後,統營則在於昨年臘月念間,兵營則在於二月初矣。上曰,監營,近來何如耶?正來曰,以其經用之艱絀,今道臣,多有憂歎之語矣。上曰,一邑幾番入去乎?正來曰,露蹤則不過一次,而暗行則或至數三次矣。上曰,尙州·善山等地,鹽船來泊,至於忠淸道,亦資其鹽云,然乎?正來曰,鹽船,出自金海明旨島,而忠淸道,則雖未可知,嶺南全一道,則皆資此鹽矣。上曰,踰嶺以後,留於何處乎?正來曰,留於安城·果川等地寺刹間矣。上曰,自果川,今日直爲入來乎?正來曰,再昨日來住門外,而以調治身病暫留矣。上曰,留於何門之外乎?正來曰,住於崇禮門外矣。上曰,史官就座,仍命御史先退。又命退,承史以次退出。
上在昌德宮。停常參·經筵。
夜自五更至十二日開東,灑雨下雨,測雨器水深一寸。
輪直後,大殿·大王大妃殿·王大妃殿·大妃殿·中宮殿·世子宮,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。直宿後,大殿·大王大妃殿·王大妃殿·大妃殿·中宮殿·世子宮,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
朴容大啓曰,明日常參·經筵,取稟。傳曰,停。
金興均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
朴容大啓曰,左副承旨金奭鎭,右副承旨李永,今日不爲仕進,竝卽牌招,何如?傳曰,允。
又啓曰,奏御文字,何等審愼,而巡將望單子,有所誤書,致勤下詢,事甚疎忽,極爲未安。原單子,今方改付標以入,而臣之矇然捧入,不勝惶悚,不審之當該兵曹堂上,不可無警,推考,何如?傳曰,從重推考,爾亦推考。
注書丁弘燮病,代以朱明相爲假注書。
傳于朴容大曰,大妃殿,今有靡寧之候,輪直爲之。
傳于朴容大曰,領敦寧右議政錦陵尉朴泳孝,同副承旨金興均,兵曹參議李載純,竝大妃殿別入直。
傳于朴容大曰,大妃殿患候沈重,直宿爲之。
傳于朴容大曰,宗廟永寧殿·社稷·景慕宮·諸山川,不卜日祈禱祭設行。
兵曹,以李鳳儀爲禁軍別將。
金興均啓曰,大司憲李寅命,執義李鳳德,掌令沈相薰·任憲鎬牌不進,持平權采圭·尹永昶在外,監察茶時之意,敢啓。傳曰,知道。
以大司諫李在敬,司諫南啓憲,獻納趙東萬,執義李鳳德,掌令沈相薰·任憲鎬牌不進,罷職傳旨,傳于金興圴曰,只推。
以左副承旨金奭鎭,右副承旨李永牌不進,罷職傳旨,傳于朴容大曰,只推。
朴容大,以弘文館言啓曰,修撰高雲,呈辭在外,一員未差,副修撰尹升求,有拘忌,下番闕直,事甚未安。副修撰鄭元和,由限已過,卽爲牌招入直,何如?傳曰,允。
又以弘文館言啓曰,修撰高雲,呈辭在外,一員未差,副修撰尹升求·鄭元和,有拘忌,下番闕直,事甚未安。校理尹定求,有拘忌,應敎趙昌夏,副應校李敎夏,副校理閔泳奎·南肅熙,竝卽牌招,推移姑降入直,何如?傳曰,允。
又以禁衛營言啓曰,今五月初十日本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
又以禁衛營言啓曰,本營千摠李敏皐前任楚山府使,李鍾健前任朔州府使,騎士將崔致國前任慶尙中軍,俱爲尙在任所,姑未上來,領軍之職,久曠可悶,竝改差,何如?傳曰,允。
金興均,以刑曹言啓曰,今五月初三日大臣政府堂上引見入侍時,領議政李最應所啓,因京畿暗行御史李永書啓,開城前留守洪承億,繡啓臚列,難免不察之失,而守臣體重,令廟堂稟處事,吏曹粘目啓下矣。率非其人,失之不察,責備之地,豈可無警?前留守洪承億,施以罷職之典。至於卞在成,則渠以幺麽一褊裨,罔念佐幕之義,專事蔽聰之習,乾沒公貨,攘奪民財,其數恰過萬有餘金,無良不法,寧敢乃爾?令攸司,査實定罪,何如?上曰,幺麽一裨之恣行攘奪,如是夥多,事甚痛惋,依所奏各別査處可也事,命下矣。謹依傳敎,罪人卞在成,到底査問,則所供內以爲,居幕無狀,事多僨誤,致有繡啓,惶隕震懍,罔知攸措。今此嚴査之下,躬犯之罪,無辭發明,惶恐遲晩納招矣。旣已自服,焉逭當律?依法典嚴刑遠配,何如?傳曰,允。
又以刑曹言啓曰,罪人卞在成,嚴刑遠配事,草記蒙允矣。全羅道咸平縣遠地定配所,而時値停刑,待用杖嚴刑一次後,押送之意,敢啓。傳曰,知道。
上在昌德宮廬次。大行大妃初喪。
大妃殿昇遐擧哀後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。襲後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
閔泳翊啓曰,左副承旨金奭鎭,今日不爲仕進,卽爲牌招,何如?傳曰,允。
藥房口傳啓曰,臣等,卽伏承傳敎下者,大妃殿,今有靡寧之候,輪直爲之之命,繼伏承大妃殿患候沈重,直宿爲之之命,下情,伏不勝焦遑之至,亟許臣等率醫官入診,詳承症候,議定湯劑,千萬顒祝,惶恐敢啓。答曰,湯劑與入診,當自內爲之矣。卿等不必入侍矣。
李永,以內醫院都提調·提調意啓曰,本院直宿事命下矣。臣等,自今日直宿本院,而醫官金在瑚·李忠淵,竝爲直宿於差備近處,李重植·彭繼述·鄭禮秀,本院待令,玄光宣·鄭昌祖·鄭一龜,本院別入直,醫女二名,亦爲依例待令之意,敢啓。傳曰,知道。
朴容大啓曰,直宿間視事頉稟之意,敢啓。傳曰,知道。
李永,以內醫院都提調·提調意啓曰,領敦寧金炳學,右議政金炳國,錦陵尉朴泳孝,同副承旨金興均,兵曹參議李載純,竝大妃殿別入直事,命下矣。依下敎,自今日別省記入直之意,敢啓。傳曰,知道。
朴容大,以都摠府言啓曰,今日入直內三廳武兼禁軍及軍兵等,當爲中日留射技〈放〉,而直宿間姑爲停止之意,敢啓。傳曰,知道。
藥房口傳再啓曰,俄上口啓,伏請大妃殿入診矣。及承批旨,雖伏承不必入侍之下敎,區區下情,不勝焦迫,此時臣等,竝爲移直,隨時承候,不容少緩。伏乞亟許臣等率醫官竝直於差備近處,千萬顒祝,惶恐敢啓。答曰,移直考文館。
李永,以內醫院都提調·提調意啓曰,移直考文館事,命下矣。臣等,自今日竝爲移直,而廳號,以侍藥廳爲之,別掌務官崔性愚差下之意,敢啓。傳曰,知道。
傳于李永曰,大妃殿,進御一兩重人蔘粟米飮煎入。
韓敬源啓曰,藥房提調·副提調,持粟米飮來待矣。傳曰,封入。
傳于李永曰,誠孝淺薄,今日寅時,大妃殿,昇遐于養和堂,罔極曷喩?
傳于朴容大曰,宮城扈衛。
藥房口傳啓曰,當此罔極之慟,聖候必多傷損之節。大王大妃殿氣候,王大妃殿氣候,中宮殿氣候,亦必有損節。三錢重入蔘粟米飮,自今日,逐日煎入之意,敢啓。答曰,知道。
藥房口傳啓曰,臣等,職在保護,全昧醫方,未奏藥效,遭此罔極之慟,萬殞猶輕,謹此伏地待罪,惶恐敢啓。答曰,罔極之中,見此口啓,尤爲罔極。卿等勿待罪。
藥房口傳啓曰,臣等,自今日依例直宿,待令醫官李重植·彭繼述·鄭禮秀·李基徹·李碩柱,亦爲直宿,醫女二名,依例待令之意,敢啓。答曰,知道。
傳于李永曰,殯殿,以歡慶殿爲之。
李永,以禮曹言啓曰,今此大行大妃殿喪,王世子,當有擧哀之節,而謹稽謄錄,東宮,如在沖年,則只自內擧哀,而儀節,不爲磨鍊矣。今亦依此擧行之意,敢啓。傳曰,知道。
傳于閔泳翊曰,百官擧哀處所,以明政殿前庭爲之。
朴容大,以御營廳言啓曰,依兵曹節目,哭班時百官入參次,弘化左右挾門開門時,本廳哨軍一哨,哨官率領把守,而過成服後,撤罷之意,敢啓。傳曰,知道。
閔泳翊,以議政府言啓曰,卿宰侍從,罷散人敍用,竝與未付軍職人,令該曹口傳付軍職,使之入參哭班,何如?傳曰,允。
傳于李永曰,領敦寧·領議政·右議政,內哭班入參。
傳于李永曰,時原任大臣·禮曹判書入侍。
傳于李永曰,魂殿,以文政殿爲之。
以司謁口傳下敎曰,排設幕次,依例磨鍊上下。
傳于閔泳翊曰,摠護使,領敦寧爲之。
傳于閔泳翊曰,守陵官,完平君李昇應,差下。
傳于閔泳翊曰,侍陵官,李允亨差下。
傳于李永曰,永平君李景應,完平君李昇應,南寧尉尹宜善,錦陵尉朴泳孝,上護軍金炳㴤,廣州留守李載元,行吏曹判書朴齊寅,水原留守金炳地,知敦寧金壽鉉,知宗正卿李載冕,行護軍韓應國,前參判洪承億,行護軍朴齊寬,副護軍李載兢,兵曹參議李載純,谷山府使李載完,副護軍尹用求·金德均·閔羲軾·李承純,左副承旨金奭鎭,同副承旨金興均,定州牧使趙臣熙,舒川郡守韓應弼,前郡守李純翼,和順縣監金胤鉉,廣興令李承緯,前令李承紀,前判官李憲夔,敦寧參奉南世祐,前參奉洪蘭燮,進士李應宰,幼學金昇均·李寅稙·李載寬·李完稙·南承祐·閔容國,竝宗戚執事差下,襲斂時入參。
吏曹,銘旌書寫官單,知事金大根,預差行上護軍李豊翼,梓宮上面上字書寫官單,判敦寧尹宜善,預差知事洪祐吉。
傳于朴容大曰,進士李應宰,幼學李寅稙·李完稙·南承祐·閔容國,竝令該曹,口傳付軍職冠帶常仕。
朴容大啓曰,兵曹行巡無事單子,外巡監軍落點單子及闕內各處將官入直單子,依前例仍用之意,敢啓。傳曰,知道。
吏曹,摠護使單,領敦寧金炳學。
吏曹,守陵官單,完平君李昇應。
傳于朴容大曰,幼學金昇均,令該曹,口傳付軍職冠帶常仕。
傳于朴容大曰,幼學李載寬,令該曹,口傳付軍職冠帶常仕。
兵曹口傳政事,護軍洪承億·宋永老,副護軍金明鎭·李應夏·朴履道,副司果柳·柳宗植·金允植·金裕成·李肇信·李承紀,副司勇洪蘭燮·金昇均·李載觀,以上竝單付。
李永,以禮曹言啓曰,五禮儀,只行朝夕上食,而在前國恤時,竝行晝茶禮矣。今亦依前例擧行之意,敢啓。傳曰,知道。
又以禮曹言啓曰,五禮儀,自初喪至卒哭,竝停大中小祀,而殯後,惟祭社稷事載錄,依此擧行,何如?傳曰,允。
又以禮曹言啓曰,殯殿別薦新,依前例磨鍊,別單書入之意,敢啓。傳曰,知道。
又以禮曹言啓曰,各道朔膳,依前例限卒哭前,素膳封進,而殯殿,以常膳封進事,撥馬知委,何如?傳曰,允。
又以禮曹言啓曰,宗廟薦新之物,殯殿,一體封進事,已爲啓下知委,而取考謄錄,則正月令早藿,二月令水芹·半乾雉·生蛤·生絡蹄·雀舌,三月令生訥魚,四月令烏賊魚,八月令鮒魚,九月令生雁·山葡萄·獼猴桃,十一月令生瓜魚·天鵝,十二月令秀魚·生兔等十六種,依英廟朝受敎除減,殯殿,不爲薦新矣。今亦依此磨鍊之意,敢啓。傳曰,知道。
又以禮曹言啓曰,卒哭前,竝停大中小祀,而殯後,惟祭社稷事啓下矣。各道預送香祝幣,還爲上送,依前例香室浄潔處燒火事,知委之意,敢啓。傳曰,知道。
又以禮曹言啓曰,大中小祀,限卒哭停止事,啓下矣。各陵園忌辰,依朔望例焚香事,曾有定式,今亦依此擧行,何如?傳曰,允。
又以禮曹言啓曰,宗廟·各陵殿·宮園廟,卒哭前雖廢祭享,朔望焚香,則殯後,不可停廢,依前例擧行之意,敢啓。傳曰,知道。
又以禮曹言啓曰,小斂時具環絰一節,載於喪禮補編受敎條,而儀注中百官環絰,雖不區別載錄,在前國恤時,依受敎擧行矣。今番儀註中百官環絰,依例磨鍊之意,敢啓。傳曰,知道。
又以禮曹言啓曰,今此國恤時,百官衰經所入,依前例令戶曹,磨鍊題給,何如?傳曰,允。
又以禮曹言啓曰,自前國恤時,凡干公事,撥馬行會矣。今此國恤時,八道及四都知委公事,依前撥馬行會,何如?傳曰,允。
又以長生殿都提調意啓曰,本殿郞廳三員,依前例稱以都廳,監役官一員,稱以郞廳之意,敢啓。傳曰,知道。
傳于閔泳翊曰,左副承旨金奭鎭,同副承旨金興均許遞,金性均·洪大重除授。
吏曹,左副承旨單,金性均,同副承旨單,洪大重除授事承傳。
兵曹口傳政事,副護軍金奭鎭·金興均,以上竝單付。
以司謁口傳下敎曰,小斂吉時,以明日擇入。
長生殿梓宮望,露字梓宮,外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分,金字梓宮,外長七尺一寸七分,內長六尺五寸七分,外廣二尺二寸二分,內廣一尺六寸二分,外高二尺二寸七分,內高一尺六寸七分,水字梓宮,外長七尺一寸,內長六尺五寸,外廣二尺二寸,內廣一尺六寸,外高二尺二寸,內高一尺六寸,以露字,踏啓字。
有政。吏批,行判書朴齊寅進,參判趙秉式在外,參議洪淳學進,左承旨閔泳翊進。殯殿都監提調三單,金炳德·閔謙鎬·金壽鉉,郞廳六單,金樂均·朴孝憲·徐雲輔·金璣衡·李演光·丁大懋,國葬都監提調三單,閔致庠·李㘾·尹滋承,郞廳六單,趙秉燮·柳承根·趙容熙·申泰榮·金右根·柳止鎬,山陵都監提調三單,金輔鉉·金有淵·曺錫輿,郞廳八單,趙端鎬·趙弼永·朴永軾·洪冕周·宋勉老·申泰皞·吳仁泰·趙正熙。
朴容大啓曰,兵批無緊窠,吏批無送西之人,無政事之意,敢啓。傳曰,知道。
朴容大,以三軍府言啓曰,宮城扈衛事,命下矣。本府別抄軍二哨,當爲環衛,而武衛所,無步軍,各該哨官率領,屬之武衛所,合力扈衛之意,敢啓。傳曰,知道。
又以武衛所言啓曰,宮城扈衛事,命下矣。依已例都統使臣李景夏,率認旗前排,景化門外留住,善騎別將臣申正熙,代主將,率旗鼓前排,與善騎隊,自通化門至館峴,扈衛之意,敢啓。傳曰,知道。
又以訓鍊都監言啓曰,宮城扈衛事,命下矣。本局馬步軍兵等,依前信地,東自御營廳頭局東營西南邊爲始,西至金虎門南邊禁衛營頭局排立,斥堠伏兵將卒,依例定送之意,敢啓。傳曰,知道。中軍,代主將司令。
又以禁衛營言啓曰,依下敎,宮城扈衛,依前信地,南自金虎門訓鍊都監頭局,北至廣智營御營廳尾局,本營將校軍兵,率領排立,斥堠伏兵六處,將六人,軍二十四名,亦爲嚴飭定送之意,敢啓。傳曰,知道。
又以御營廳言啓曰,謹依下敎,本廳軍兵,大將臣趙羲復率領,宮墻外信地扈衛,而都門把守守門軍,合番嚴守斥堠,本廳分授字內鷹峰,惠化門外高峰,讀書堂後峰,往十里後峯,各將一人·軍四名,嚴飭定送,着實把守之意,敢啓。傳曰,知道。
又以摠戎廳言啓曰,宮城扈衛事,命下矣。臣率本廳諸將官·將校及標下軍,禁衛營新營東門外信地,排立之意,敢啓。傳曰,知道。中軍,代主將司令。
又以扈衛營大將意啓曰,臣承命宮城扈衛率領,扈衛軍官軍士,今日未時量,結陣扈衛之意,敢啓。傳曰,知道。別將,代主將司令。
戊寅五月十二日辰時,上御集福軒。時原任大臣,禮曹判書入侍時,右副承旨李永,記事官丁弘燮,別兼春秋金學洙·李重七,領敦寧金炳學,領議政李最應,右議政金炳國,禮曹判書尹滋承,以次侍立訖。上,以白袍御苫,遂散髮哀哭。炳學等泣奏曰,臣民無祿,當此罔極之慟,無辭仰達矣。炳學等進前哭。炳學請止哭。上止哭。最應奏曰,三都監堂郞,令政院,政官牌招,開政差出,何如?上曰,依爲之。出榻敎炳學曰,臣等退出矣,連加寬抑,千萬泣祝,承史先退以出。
上在昌德宮廬次。大行大妃初喪。
朝哭後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
小斂奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。晡哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。百官奉慰單子問安。答曰,罔極。世子宮,藥房·內閣·政院·玉堂口傳問安。答曰,知道。百官奉慰單子問安。答曰,知道。
藥房提調鄭健朝,副提調韓敬源啓曰,伏未審夜來,哀毁中聖體候,若何?此時診察之方,不容少緩,特許臣等,率醫官暫爲入侍承候,千萬顒祝,惶恐敢啓。答曰,罔極。卿等不必入侍矣。
藥房口傳啓曰,昨今哀慕罔極之中,聖候必多受損,區區下情,曷勝焦迫?玆敢奉進粥飮。伏乞勉强進御,懋盡保嗇之方焉,惶恐,敢啓。答曰,罔極。
韓敬源啓曰,藥房提調·副提調,持粟米飮來待矣。傳曰,封入。
藥房口傳啓曰,顧今悠悠萬事,莫先於保嗇聖躬,而哭泣踰度,調護失宜,勢所必至。臣等益不勝憂慮之忱,謹此奉進粥飮,勉抑孝思,頻頻進御,千萬懇祝,惶恐,敢啓。答曰,罔極。
傳于李永曰,入番宗室·儀賓,楹外成班,置之。
以司謁口傳下敎曰,進饌儀軌,姑爲停止,待生涼擧行事,分付。
閔泳翊,以議政府言啓曰,今此國恤,告訃使臣,依前例令該曹,卽爲口傳差出,自義州府,亦依例定送譯學,爲先傳通於鳳凰城之意,分付本道道臣及灣尹處,何如?傳曰,允。
吏曹口傳政事,告訃使趙翼永·沈相穆·趙命敎,書狀官洪在瓚·金容圭·任尙鎬,竝首望踏啓字。
國葬都監,諡冊文製述官,領府事李裕元,預差知事金大根,書寫官,行兵曹判書閔謙鎬,預差行大護軍李鎬俊,哀冊文製述官,判府事洪淳穆,預差行上護軍金在顯,書寫官行判尹曺錫雨,預差行大護軍南廷順,表石陰記製述官,領議政李最應,預差奉朝賀李敦宇,書寫官,知三軍府事金炳始,預差知宗正卿李秉文,行狀製述官,行工曹判書金輔鉉,預差行上護軍申應朝,誌文製述官,右議政金炳國,預差行上護軍宋近洙,書寫官,知三軍府事趙寧夏,預差行大護軍鄭健朝,改銘旌書寫官,廣州留守李載元,預差行戶曹判書閔致庠,下玄宮銘旌書寫官,錦陵尉朴泳孝,預差行大護軍李豊翼,表石大字篆文書寫官,行上護軍鄭基世,預差行大護軍李㘾,寶篆文書寫官,南寧尉尹宜善,預差知事李宜翼,國葬都監都廳二單,宗府正金晩植,副司果金弘集,監造官四單,前假監役李鎬仁,前假監役趙秉成,前假監役李鳳鉉,前假監役南廷琦。
兵曹口傳政事,副司果李純翼·李憲夔,副司勇李應梓·李寅稙·李完稙·南承祐·閔容國,以上竝單付。
李永,以長生殿都提調提調意啓曰,內梓宮詣闕吉日時,令日官崔榮遠推擇,則今五月十四日辰時爲吉云。以此日時擧行之意,敢啓。傳曰,知道。
又以殯殿都監摠護使意啓曰,取考各年謄錄,則奉常寺·內資寺·內贍寺·造果廳,排設於鑄字所矣。今番處所,依前例擧行之意,分付,何如?傳曰,允。
又以殯殿都監摠護使意啓曰,本都監都廳,弘文館應敎趙昌夏差下,使之察任,何如?傳曰,允。
又以殯殿都監摠護使意啓曰,本都監監造官,前假監役黃一淵·宋伯玉·李範成差下,而時無職名,竝令該曹,口傳付軍職,使之擧行,何如?傳曰,允。
又以山陵都監摠護使意啓曰,本都監都廳二員,依前例別單書入之意,敢啓。傳曰,知道。
又以山陵都監摠護使意啓曰,本都監監造官四員,依已例別單書入之意,敢啓。傳曰,知道。
山陵都監都廳二單,副司果尹致聃,副司直沈東獻,監造官四單,前假監役金思旭,前假監役丁大本,前假監役趙慶淳,前假監役任永準。
又以山陵都監摠護使意啓曰,本都監郞廳監造官,各所分掌,別單書入之意,敢啓。傳曰,知道。
又以山陵都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監摠護使意啓曰,今此看審時,方外地師朱雲煥·李賢弼·金在璟,竝相地官差下,而朱雲煥,時在北靑地,罔夜乘馹上來之意,分付該道道臣,何如?傳曰,允。
又以山陵都監摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以禮曹言啓曰,自前國恤三年內,凡進箋陳賀,勿爲擧行,而各殿誕日及正朝·冬至,百官,只進表裏矣。今亦依此擧行之意,知委,何如?傳曰,允。
又以禮曹言啓曰,殯殿所封京各司供上及京畿封進朔望雉鮮,月令·誕日·各明日物膳,則依例限三年仍爲封進,而諸道所封朔膳物膳,亦依前例,因山後勿爲封進之意,分付,何如?傳曰,允。
又以禮曹言啓曰,卽接司僕寺牒報,則今此國恤時,輦輿·駕轎·玉轎·仗馬·寶馬諸緣具,以何色擧行與否,卽爲啓稟施行云矣。大殿·中宮殿輦輿·轎子·仗寶馬,竝用白綿布,大王大妃殿輦輿·轎子·仗寶馬,依前擧行,王大妃殿輦輿·轎子·仗寶馬,以黑色擧行事,分付,何如?傳曰,允。
上在昌德宮廬次。大行大妃初喪。
自巳時至人定,灑雨下雨,測雨器水深三分。
朝哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。百官奉慰單子問安。答曰,罔極。世子宮,藥房·內閣·政院·玉堂口傳問安。答曰,知道。百官奉慰單子問安。答曰,知道。晡哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。百官奉慰單子問安。答曰,罔極。世子宮,藥房·內閣·政院·玉堂口傳問安。答曰,知道。百官奉慰單子問安。答曰,知道。靈床移奉後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
藥房提調鄭健朝,副提調韓敬源啓曰,伏未審夜間,聖體,若何?疚毁中保護之道,尤宜十分愼重,亟許臣等率醫官暫爲入侍,診察聖候,千萬顒祝,惶恐敢啓。答曰,罔極。卿等不必入侍矣。
藥房口傳啓曰,哀疚已至三日,諸節必致受損,臣等憂慮之忱,轉益罔措,今此奉進粥飮,勉强頻御,千萬至祝,惶恐敢啓。答曰,罔極。
韓敬源啓曰,藥房提調·副提調,持粟米飮來待矣。傳曰,封入。
藥房口傳啓曰,保嗇之方,不可一時少忽,粥飮,敢此更進,勉抑至衷,連加進御,不勝區區懇祝,惶恐敢啓。答曰,罔極。
傳于李永曰,成殯日子,進定於明日。
李永,以殯殿都監摠護使意啓曰,梓宮奉入時,權安處所,先爲稟定然後,當爲擧行,而取考各年謄錄,則權安於明政殿矣。今番則何以爲之乎?敢稟。傳曰,明政殿爲之。
又以殯殿都監摠護使意啓曰,正入棺衣畫黼補編,只以粉彩載錄,而取考各年謄錄,則用唐粉二靑三靑·泥金泥銀矣。今番則何以爲之乎?敢稟。傳曰,依各年例爲之。
又以殯殿都監摠護使意啓曰,取考謄錄,則梓宮內塗多紅廣的,四角塗草錄廣的,七星板內外塗多紅廣的,棺衣多紅廣的粉彩畫黼矣。今番則何以爲之乎?敢稟。傳曰,依此爲之。
又以殯殿都監摠護使意啓曰,梓宮銀釘上加漆,今月十八日爲始,間一日依例爲之,而時刻,令該曹推擇之意,敢啓。傳曰,知道。
又以殯殿都監摠護使意啓曰,本都監別看役,前學官閔泳夏,出身吳致沃差下,使之擧行,何如?傳曰,允。
又以國葬都監摠護使意啓曰,大行大妃諡冊文·哀冊文·表石陰記·行狀·誌文製述官實預差及改銘旌·下玄宮銘旌·表石大字篆文·陰記寶篆文·諡冊文·哀冊文·誌文書寫官,實預差職姓名,別單書入之意,敢啓。傳曰,知道。
又以國葬都監摠護使意啓曰,本都監都廳二員,依前例差出,別單書入之意,敢啓。傳曰,知道。
又以國葬都監摠護使意啓曰,本都監監造官四員,依前例差出,別單書入之意,敢啓。傳曰,知道。
又以國葬都監摠護使意啓曰,本都監別看役,前僉正吳慶喜,前奉事韓敎序,前守門將朴泰慶差下,使之擧行,何如?傳曰,允。
又以國葬都監摠護使意啓曰,本都監郞廳·監造官分房,別單書入之意,敢啓。傳曰,知道。
又以國葬都監摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以國葬都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
兵曹口傳政事,副司勇黃一淵·宋伯玉·李範成,以上竝單付。
李永,以山陵都監摠護使意啓曰,本都監三物所監造官前假監役金思旭,造成所監造官前假監役丁大本,大浮石所監造官前假監役趙慶淳,輸石所監造官前假監役任永準,俱無職名,令該曹口傳付軍職,使之冠帶常仕,何如?傳曰,允。
又以山陵都監摠護使意啓曰,本都監別看役,前奉事金重漢,前監牧官吳洪烈差下,使之擧行,何如?傳曰,允。
又以禮曹言啓曰,謹考謄錄,則殯殿所封,京各司供上中,非祭物所用者,因特敎除減,已有各年前例,而除減各種,竝令該曹,有區別別單書入之例矣。今亦依前例,令戶曹別單書入,以爲裁處之地,何如?傳曰,允。
上在昌德宮廬次。大行大妃初喪。
朝哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。百官奉慰單子問安。答曰,罔極。世子宮,藥房·內閣·政院·玉堂口傳問安。答曰,知道。百官奉慰單子問安。答曰,知道。大斂奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。奉下梓宮,成殯奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。晡哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。百官奉慰單子問安。答曰,罔極。世子宮,藥房·內閣·政院·玉堂口傳問安。答曰,知道。百官奉慰單子問安。答曰,知道。
藥房提調鄭健朝,副提調韓敬源啓曰,伏未審夜來,聖體,若何?靈床昨已移奉,聖慕益復無涯,此時診察保護之道,尤不容少緩,特許臣等率醫官暫爲入侍,千萬伏望,惶恐敢啓。答曰,罔極。卿等不必入侍矣。
藥房口傳啓曰,此時保護之方,惟在粥飮之頻進,臣等不任區區憂慮,敢此奉進粥飮,連爲勉進,千萬伏乞,惶恐敢啓。答曰,罔極。
李永啓曰,藥房提調·副提調,持粟米飮來待矣。傳曰,封入。
藥房口傳啓曰,朝者奉入粥飮,不審已有所進御乎?臣等不勝憂迫,更爲封進,抑哀勉進,千萬至祝,惶恐敢啓。答曰,罔極。
以司謁口傳下敎曰,宮城扈衛校卒,令各其營饋粥。
李永,以禮曹言啓曰,明日望奠,朝奠兼行事,已爲啓下,而大斂時刻,以卯時推擇啓下,則大斂奠,亦將明朝設行矣。一朝之內,兩奠,勢難竝行,大斂奠,兼行於望奠,何如?傳曰,允。
朴容大,以兵曹言啓曰,謹依下敎,宮城扈衛校卒等處,饋粥之意,敢啓。傳曰,知道。
又以訓鍊都監言啓曰,謹依口傳下敎,宮城扈衛將官·將校·軍兵等處,饋粥之意,敢啓。傳曰,知道。
又以禁衛營言啓曰,謹依口傳下敎,宮城扈衛校卒等處,饋粥分給之意,敢啓。傳曰,知道。
又以御營廳言啓曰,謹依下敎,宮城扈衛本廳校卒等處,饋粥分給之意,敢啓。傳曰,知道。
又以摠戎廳言啓曰,謹依下敎,本廳扈衛校卒等處,饋粥之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,饋粥之意,敢啓。傳曰,知道。
兵曹口傳政事,副司勇金思旭·丁大本·趙慶淳·任永準,以上竝單付。
上在昌德宮廬次。大行大妃初喪。
朝哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。世子宮,藥房·內閣·政院·玉堂口傳問安。答曰,知道。晡哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。世子宮,藥房·內閣·政院·玉堂口傳問安。答曰,知道。
藥房提調鄭健朝,副提調韓敬源啓曰,伏未審夜間聖體若何,多日哀隕之中,必有受損之節,而臣等入診之稟,尙未蒙兪,益不勝抑鬱煎灼之至。臣等率醫官暫爲入侍承候,千萬顒祝,惶恐敢啓。答曰,罔極,卿等不必入侍矣。
韓敬源啓曰,藥房提調·副提調,持粟米飮來待矣。傳曰,封入。
藥房口傳啓曰,保護之道,何時不重大,哀遑之日,尤宜十分致愼。今此奉進粥飮,勉强進御,千萬懇祝,惶恐敢啓。答曰,罔極。
傳于韓敬源曰,藥院都提調許副,領府事爲之,提調許遞,洪祐吉差下。
以司謁口傳下敎曰,宮城扈衛校卒,令各其營饋粥。
藥房口傳啓曰,聖體多日疚毁,臣等煎灼之衷,轉益罔措,奉入粥飮,伏望頻頻進御,以盡保嗇之方,千萬至祝,惶恐敢啓。答曰,哀隕罔極,〈去〉益何喩?粥飮當勉進矣。
李永啓曰,明日大行大妃殿諡號·徽號·殿號·陵號議定時,時原任大臣·政府·西壁·六曹參判以上·館閣堂上·三司長官·禮曹參議·奉常寺都提調·提調,當爲進參,竝待開門命招,吏曹參判趙秉式在外,何以爲之,而工曹參判同春秋一員,副提學·禮曹參議未差之代,竝令該曹口傳差出,待下批一體牌招,何如?傳曰,允。許遞,吏曹參判與副提學有闕之代,有望單子入之。
吏曹參判前望單子入之,南廷龍踏啓字。
吏曹口傳政事,工曹參判洪鍾軒·趙熙一·尹泰經,禮曹參議金興均·洪萬植·趙定熙,同春秋曺殷承·洪祐昌·李炳敎,竝首望踏啓字。
副提學前望單子入之,李淳翼踏啓字。
李永,以禮曹言啓曰,今此成服時,大王大妃殿·王大妃殿成服儀註,直爲書入各殿之意,敢啓。傳曰,知道。
李永,以殯殿都監摠護使意啓曰,梓宮銀釘上加漆,今月十八日爲始,間一日爲之,而時刻,則令該曹推擇事,纔已草記啓下矣。取考各年謄錄,則準十度進漆,今亦依此爲之之意,敢啓。傳曰,知道。
又以國葬都監摠護使意啓曰,本都監監造官前假監役李鎬仁·趙秉成·李鳳鉉·南廷琦,時無職名,竝令該曹口傳付軍職,使之冠帶常仕,何如?傳曰,允。
又以禮曹言啓曰,因殯殿都監草記,梓官銀釘上加漆,今月十八日爲始,間一日爲之,而時刻,令該曹推擇事,啓下矣。銀釘上加漆十度,吉時,令日官推擇後,別單書入之意,敢啓。傳曰,知道。
上在昌德宮廬次。大行大妃初喪。
朝哭後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,罔極。世子宮,藥房·內閣·政院·玉堂口傳問安。答曰,知道。成服後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
韓敬源啓曰,藥房三提調,持粟米飮來待矣。傳曰,封入。
藥房口傳啓曰,朝晡屢經,成服奄過,伏惟聖慕,益無所止屆矣。多日哀遑中粥糜之淡,雖或强進,薑桂之滋,尙此久闕,諸節受損,勢所必至,慈聖之所憂慮,當何如,而群情之所悶迫,亦當何如也?特軫從權之請,亟降復膳之命,勉循保嗇,千萬顒祝,惶恐敢啓。答曰,成服奄過,益復罔極,此時何可進常膳乎?勿爲煩請。
藥房口傳再啓曰,宸慕益復罔涯,必欲務盡其道,實不勝欽仰萬萬,而臣等從權之請,豈徒出於區區忱誠乎也哉?竊伏念慈聖之於我殿下,雖平日淸燕之時,其所憧憧,靡不用極,則矧今多日哀遑,易致受損之地乎?以殿下順志之孝,庶不待臣等之言,而必有所仰體者矣。今若以情文之末,禮節之細,反或有欠於大聖人節宣之道,則惟我慈聖止慈之念,果殿下,何如也?玆敢相率荐籲。伏乞亟復常膳,仰以安慈聖之心,俯以從群下之情,千萬顒祝,惶恐敢啓。答曰,已悉於前批,其勿更煩。
進御人蔘粟米飮,自明日停止事,榻前下敎。
大王大妃殿進御人蔘粟米飮,自明日停止事,榻前下敎。
王大妃殿進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
朴容大啓曰,公除間視事頉稟之意,敢啓。傳曰,知道。
閔泳翊啓曰,成服已過,承史竝直,自今日依例撤罷之意,敢啓。傳曰,知道。
李永,以內醫院都提調提調意啓曰,自今日撤直之意,敢啓。傳曰,知道。
韓敬源啓曰,藥房三提調,率醫官,爲承候來待矣。傳曰,入侍。
李永啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于李永曰,今番看審之行,先從睿陵局內以來。
傳于李永曰,度支經用,甚是不敷云,以內下錢三萬兩,分送三都監,少舒艱絀之患。
賓廳啓曰,臣等,今方來詣賓廳,大行大妃諡號·徽號·殿號·陵號,議定書入之意,敢啓。傳曰,知道。
大行大妃諡號望,哲仁,施仁服義曰仁,大行大妃徽號望,敬獻·莊穆,大行大妃殿號望,孝徽·孝端·孝僖,首望敬依,大行大妃陵號望,憲陵·熙陵·肅陵,首望敬依。
李永啓曰,大行大妃殿諡號·徽號·殿號·陵號,旣已啓下矣。招致禮曹郞廳,傳授之意,敢啓。傳曰,知道。
大司憲李寅命,大司諫李在敬,執義李鳳德,司諫南啓憲,掌令沈相薰·任憲鎬,持平權采奎,獻納趙東萬,正言朴龍㘽等啓曰,噫嘻,痛矣,今玆醫官之罪,可勝誅哉?惟我大行大妃殿下,近年諸節,縱有愆和之時,每奏翌瘳之慶,則証候之不至沈痼,自可仰揣,藥餌之隨輒對投,庶有推驗矣。凡我臣民之區區蘄祝,竊爲神明所佑,自此康寧,克享無疆之壽,豈意數刻違豫之祟,遽致八域罔極之慟哉?渠輩旣任平日診察之責,又在直宿待令之列,宜其脈度之熟諳,形症之詳承,而始昧萬全之方,終蔑一線之效,苟能十分審愼,亟進當劑,詎至半夜焦遑,奄遭此變?輿情去益痛冤,邦憲實難容貸。請醫官金在瑚·李忠淵·金瑨等,竝令王府設鞫,夬正典刑焉。答曰,依啓。
洪大重啓曰,卽者義禁府都事來言,右議政金炳國,今方胥命于金吾門外云。係是大臣去就,敢啓。傳曰,知道。
閔泳翊啓曰,卽者議政府錄事來言,右議政金炳國以爲,臣職在嘗藥,誠未自效,遽遭罔極之慟,而尙未蒙當被之律,衷情轉益崩迫,求死不得,走伏金吾門外,恭俟嚴誅云。仍納命召,何以爲之?敢稟。傳曰,勿待命。卽爲安心還第事,遣史官傳諭。仍傳命召。
洪大重啓曰,守臣,如非拿問與削黜,則例不得替行封啓,而江華留守李鍾承,謂以見被繡論,情踪惶蹙,退伏私次,廢却公務,雨澤狀啓,以判官替行,原狀啓,係是民事,雖不得不捧入,揆以事體,誠極未安。從重推考,何如?傳曰,允。
李永,以殯殿都監摠護使意啓曰,魂殿山陵所用銀器皿,例自尙方造成進排,而取考各年謄錄,則皆以內下件用之矣。今番則何以爲之乎?敢稟。傳曰,當內下矣。
又以殯殿都監摠護使意啓曰,魂殿,以文政殿爲之事,命下矣。臣等,謹詣奉審,則殿內唐家,自都監,依例從便修理,至於簷階及行閣諸處修改處,令該曹,卽爲擇日修理,而移安廳·御齋室·內哭臨廳·安香廳·祭器庫及殿官直所,獻官以下各項處所,一一稟定然後,可以分付該曹,一體修改,何以爲之乎?敢稟。傳曰,一體修改事,分付該曹。
又以山陵都監摠護使意啓曰,方外相地官李賢弼·金在璟,時無職名,令該曹,口傳付軍職,使之冠帶常仕,何如?傳曰,允。
兵曹口傳政事,護軍單趙秉式。
兵曹口傳政事,副司勇李鎬仁·趙秉成·李鳳鉉·南廷琦,以上竝單付。
兵曹口傳政事,副司勇李賢弼·金在璟,以上竝單付。
李永,以山陵都監摠護使意啓曰,傳曰,今番看審之行,先從睿陵局內以來事,命下矣。本都監提調曺錫輿,禮曹參判金炳三,觀象監提調李寅卨,率相地官等,今日先肅拜,明日出去之意,敢啓。傳曰,知道。
傳于李永曰,明日看審之行,都監堂上以下,除下直進去。
金性均,以戶曹言啓曰,文政殿以下諸處修理吉日時,令日官崔榮遠推擇,則今五月二十四日卯時爲吉云。以此日時擧行之意,敢啓。傳曰,知道。
又以戶曹言啓曰,因禮曹草記,殯殿供上物種,別單書入,而補編受敎中,勿爲封進條及丙子辛巳,因特敎除減各種,竝爲區別,懸註以入之意,敢啓。傳曰,知道。
朴容大,以兵曹言啓曰,成服已過,闕內各門把守軍兵,使之還入直所,闕門外扈衛軍兵,待標信罷送,何如?傳曰,允。
又以武衛所言啓曰,謹依下敎,宮城扈衛將官·將校·馬步軍兵解送之意,敢啓。傳曰,知道。
又以兵曹言啓曰,謹依下敎,宮城扈衛校卒等處,饋粥之意,敢啓。傳曰,知道。
又以訓鍊都監言啓曰,謹依口傳下敎,宮城扈衛將官·將校·軍兵等處,饋粥之意,敢啓。傳曰,知道。
又以禁衛營言啓曰,謹依口傳下敎,宮城扈衛校卒等處,饋粥分給之意,敢啓。傳曰,知道。
又以御營廳言啓曰,謹依下敎,宮城扈衛本廳校卒等處,饋粥之意,敢啓。傳曰,知道。
又以摠戎廳言啓曰,謹依下敎,本廳扈衛校卒等處,饋粥之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,饋粥之意,敢啓。傳曰,知道。
洪大重,以刑曹言啓曰,國葬都監,來設本曹矣。臣曹則移接平市署之意,敢啓。傳曰,知道。
戊寅五月十七日巽時,上詣殯殿。成服入侍時,行都承旨韓敬源,左承旨閔泳翊,右承旨朴容大,左副承旨金性均,右副承旨李永,同副承旨洪大重,記事官趙秉翊·丁弘燮,別兼春秋尹相萬,李重七·洪承憲·金學洙,領府事李裕元,摠護使領敦寧金炳學,領議政李最應,右議政金炳國,原任提學金大根·鄭基世·曺錫雨,提學金炳德,原任直提學金輔鉉·李載元·李㘾·金炳地,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始·趙慶鎬,原任直閣鄭健朝·李淳翼·李承五·閔泳穆·李承純·洪殷謨·金永哲,檢校直閣趙同熙·沈相薰,原任待敎李秉文·徐相翊,檢校待敎李載兢·洪淳馨,待敎閔泳煥,禮曹判書尹滋承,參判金炳三,參議金興均,以次序立。正時前一刻,通禮跪啓請外辦,禮曹判書,詣廬次前,跪啓請成服,上具衰服,出自廬次。通禮導上詣殯殿板位前,夾侍引上杖,入就位跪。贊儀唱俯伏哭,上俯伏哭,宗親·文武百官,皆俯伏哭。贊儀唱止哭四拜興平身,上止哭,四拜興平身,宗親文武百官,止哭,四拜興平身。代奠官,盥手陞自東階,香案前北向跪。三上香,斟酒奠于床,連奠三盞,俯伏興。少退,上哭盡哀,宗親·文武百官,哭盡哀。贊儀唱止哭興平身,上止哭,興平身。內侍挾引上,還入廬次,諸臣以次權退。
戊寅五月十七日巽時,上御廬次。藥房三提調,時原任大臣·閣臣承候同爲入侍時,都提調李裕元,提調洪祐吉,副提調李永,記事官趙秉翊,別兼春秋尹相萬·李重七,左承旨閔泳翊,記事官丁弘燮,別兼春秋尹相萬·李重七,領府事李裕元,領敦寧金炳學,領議政李最應,右議政金炳國,原任提學金大根·鄭基世·曺錫雨,提學金炳德,原任直提學金輔鉉·李載元·李㘾·金炳地,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始·趙慶鎬,原任直閣鄭健朝·李淳翼·李承五·閔泳穆·李承純·洪殷謨·金永哲,檢校直閣金興均·趙同熙·沈相薰,原任待敎李秉文·徐相翊,檢校待敎李載兢·洪淳馨,待敎閔泳煥,以次進伏訖。上哭,裕元等進前哭。裕元請止哭,上止哭。裕元泣奏曰,大妃殿昇遐,以何辭奉慰乎?時日易邁,奄當成服,伏想哀慕益切矣。上曰,罔極矣。裕元曰,多日哀毁之餘,聖體,若何?上曰,別無所損矣。裕元曰,各殿諸節,若何乎?上曰,一樣矣。裕元曰,中宮殿哀毁中氣候,若何乎?上曰,僅支矣。裕元曰,醫官待令,入診似好矣。上曰,不必入診矣。裕元曰,此時入診,不容少緩,雖一二人,暫爲入診,是臣等區區之望矣。上曰,別無顯證,置之也。裕元曰,哀毁之中,諸節必多所損,此時滋補,一時爲急,自今日復膳,顒望矣。上不答。最應奏曰,復膳,何可少緩乎?亟從群情之顒祝焉。上又不答。裕元曰,復膳事,屢次仰達,竟無答敎,下情抑鬱矣。退當以口啓仰請矣。仍奏曰,臣等退出矣。諸臣遂以次退出。
上在昌德宮廬次。大行大妃初喪,成服翌日,大殿·大王大妃殿·王大妃殿·中宮殿,內閣·政院·玉堂·朝廷百官奉慰單子問安。答曰,罔極。世子宮,內閣·政院·玉堂·朝廷百官奉慰單子問安。答曰,知道。
藥房都提調李裕元,提調洪祐吉,副提調李永啓曰,成服已過,聖心益復罔極,伏未審夜間,聖體,若何?臣等昨以薑桂勉進之意仰請,而未蒙允許,竊不勝抑塞焦迫之至,此時眞元之調補,一時爲急,伏乞勉抑孝思,俯循群情,千萬懇祝。臣等率諸御醫,趁早入診詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區憂慮,敢來問安,竝此仰稟。答曰,罔極。昨日屢次批旨,卿等庶有以諒之也。大王大妃殿·王大妃殿氣候一樣,中宮殿氣候安順,世子宮氣度平順,不必入侍矣。大王大妃殿·王大妃殿·中宮殿,口傳問安。答曰,罔極。世子宮口傳問安。答曰,知道。
行承政院都承旨韓敬源,左承旨閔泳翊,右承旨朴容大,左副承旨金性均,右副承旨李永,同副承旨洪大重等啓曰,伏惟我大行大妃,奄棄臣民,朝晡屢更,成服遽過,小大崩隕,率普惟均,念我殿下,上承宗祧之重,下係兆庶之望,果何如也哉?此時糜粥之屬,有不足以扶接眞元,薑桂之劑,亦不足以滋補榮衛,氣力之凘綴,勢所必至,則顧今聖躬保護之節,莫急於勉進常膳也。聖人制禮,喪禮雖嚴,而常變隨時,經權互資,故列聖朝持制之禮,卓越百王,而至於從權之請,未嘗不寬抑而勉從,此豈非在今日所當法者乎?伏願殿下,亟復常膳,以盡調護之方,千萬顒祝,敢啓。答曰,罔極。此非言此之時矣。
賓廳,領中樞府事李裕元,領敦寧府事金炳學,領議政李最應,右議政金炳國,判敦寧府事尹宜善,行知中樞府事申櫶·金大根·鄭基世,行上護軍金在顯,行戶曹判書閔致庠,行工曹判書金輔鉉,行判尹曺錫雨,廣州府留守李載元,行上護軍金炳德,行吏曹判書朴齊寅,行兵曹判書閔謙鎬,行大護軍李㘾·鄭健朝,左參贊金翊鎭,知宗正卿府事李秉文,知敦寧府事金壽鉉,行大護軍金有淵·徐堂輔·沈承澤,知宗正卿府事李寅應,右參贊洪鍾雲,行大護軍姜蘭馨,知宗正卿府事李會正,行大護軍鄭基會·韓敦源,知三軍府事金炳始,禮曹判書尹滋承,刑曹判書沈舜澤,知宗正卿府事李載冕,同知中樞府事許熠,大司憲李寅命,戶曹參判李敦應,宗正卿李沇應,行護軍趙文顯,宗正卿李珪永,左尹徐璟淳,行護軍趙寅熙,春川府使吳夏泳,行護軍成載玉·尹秉鼎,同知三軍府事趙羲復,行護軍申正熙,宗正卿李容直,行護軍李敎獻·朴承儒·南廷益·鄭完默·趙台顯·吳晉泳·鄭雲龜·金益容,吏曹參判南廷龍,開城府留守沈履澤,行護軍李僖魯,工曹參判洪鍾軒,宗正卿李起鏞,行護軍鄭稷朝·李冕熙·趙秉世·洪祐昌,右尹南一祐,行護軍趙熙一,刑曹參判朴瑄壽,兵曹參判曺殷承,行護軍徐相岳,兵曹參議李載純,參知韓在絢,戶曹參議閔種默,工曹參議金羽均等啓曰,伏以臣等,昨登筵席,仰瞻深墨之容,區區下忱,不勝焦迫之至。竊伏念我殿下,上承宗社之重,下係億兆之望,若或任情過毁,不自制節,則氣力恐致凘綴,而饘粥不足以扶接,薑桂正急於滋補,藥院之啓屢徹,而尙未蒙允許,群情之煎悶,去而益甚。況以大王大妃殿下止慈之念,惟疾之憂,尤當憧憧於保護聖體,則其所以仰承俯循,節哀順變者,莫急於常膳之進御,此豈非殿下所當念者乎?過孝傷孝,聖人攸戒,達權通變,禮經所訓,列聖朝故事,皆於成服後勉進常膳,又豈非殿下所當法者乎?凡今日中外臣庶,孰不仰聖孝之盡禮盡誠,無一毫自慊於宸衷,而猶復疾聲同籲,勉回而乃已者,豈徒然哉?伏乞聖上,毋拘疏節,益勉大義,亟賜允從之音,以慰臣民之望,千萬泣祝,敢啓。答曰,此時聞復膳之請,罔極愈切,卿等勿煩。
行承政院都承旨韓敬源,左承旨閔泳翊,右承旨朴容大,左副承旨金性均,右副承旨李永,同副承旨洪大重等啓曰,伏以臣等,聞從權合經,聖人之訓也,節嗇順變,君子之孝也。苟或當權而不行,當節而不制,則反非所以盡禮之義也。夫委巷匹庶之善於居憂者,或稟質弱而易於生疾,或葸綴甚而難於持制,不得不黽勉從權者,非特自愛其身而已。誠以克襄其事,無憾於心,是故禮家之論,不以是爲非。伏況人主一身,宗社神人之所托也,而我慈聖之於殿下,憧憧止慈,顧何如,而雖在罔極之中,豈可一毫自輕,反貽慈聖憂慮之至哉?以殿下順志之孝,不待臣等之言,而必有所仰體者矣。伏願勉回至衷,遄復常膳,以副群下之情焉,敢啓。答曰,賓廳之啓,已有所答矣。
賓廳再啓曰,伏以今日擧國臣民之區區顒祝,卽惟曰保嗇聖躬也。聖躬保嗇之方,亦惟曰亟復常膳也,而藥院之臣,屢請而不許,喉院之臣,聯啓而不許,盈庭大小之臣,齊聲呼籲,而又不許,焦遑煎迫,萬萬不能自安矣。惟我慈聖之於殿下,惟憂之念,靡事不眷眷保護,亦惟我殿下之於慈聖,盡誠之道,靡事不憧憧承順,而見今嚴廬戚容,柴毁踰度,我慈聖保護我殿下之念,必倍恒時,則我殿下,承順我慈聖之道,豈緩一日乎?夫禮有本末,道有經權,儀文疏節,禮之末也,君子不與,隨事制宜,道之權也。聖人用之,所以禮經,有節哀順變之訓,而申之以薑桂之滋也。且況人主一身,上有宗社,下有兆民,何可自輕,如委巷匹庶之任情而直行者乎?子思子有曰,先王之制禮也,過之者,俯而就之,今此兪音之尙靳,竊恐過之矣。以我殿下卓越之聖,穆然深思於先王制禮之義,則其所以俯而就之,必不待臣等之請矣。亟賜開允,千萬至祝,敢啓。答曰,卿等之懇迫如是,不得已勉從。
藥房口傳啓曰,臣等,以常膳之復,以奏以啓,而尙未蒙允兪之音,此非但臣等之焦迫,卽亦擧國之同情,此非但擧國之所焦迫,卽惟曰慈聖之所憂慮也。我殿下,豈容一向守經,不思所以勉從也乎?第惟薑桂滋補,自有經訓所許,而王朝典禮,與匹庶之守制,迥然有別,故惟我列聖朝,以達天之聖孝,尙有以節哀俯循者,蓋念宗社付托之重,而未嘗自輕焉耳。我家之制度,旣如此,慈聖之憂慮,又如此,臣等所以一啓再啓,不知止者,實非出於無稽而言也。伏乞聖明,特加三思,亟允所請,務盡保嗇之道,俾紓煎灼之情,千萬至祝,惶恐敢啓。答曰,卿等與賓廳之啓,迭懇未已,當思勉從矣。傳于洪大重曰,謹遵丁丑之敎,諸醫官,特爲安徐。
傳于洪大重曰,山陵看審都監堂上以下,入侍。
李永,以殯殿都監摠護使意啓曰,取考謄錄,則改銘旌書寫處所,以明政殿殿內爲之,初銘旌燒火處所,以明政殿南階上爲之矣。今亦依此擧行,何如?傳曰,允。
又以殯殿都監摠護使意啓曰,魂殿排設書硯匣·硯滴·筆墨補編,受敎載錄,而乙丑辛巳癸卯丁巳,依已例不爲排設矣。今番則何以爲之乎?敢稟。傳曰,依乙丑年例爲之。
又以殯殿都監摠護使意啓曰,魂殿所用銀器,依下敎待內下擧行,而至於鍮鑄祭器,依各年例,山陵祭器鑄成時,一體擧行之意,分付國葬都監,何如?傳曰,允。
又以禮曹言啓曰,卽接奉常寺所報,則今此國恤時,虞主造成及奉安處所,自本曹啓稟云矣。取考謄錄,則虞主造成處所,例設於空闕殿閣矣。今番則何殿閣造成奉安乎?敢稟。傳曰,崇政殿爲之。
又以禮曹言啓曰,謹稽五禮儀及喪禮補編,則卒哭後,自上視事服,以布裹翼善冠·布袍·布裹烏犀帶·白皮靴載錄,而公除後卒哭前視事服服色,無可據之文,故丙申年,因丁丑已行之例,以自內書下者,令尙衣院製入,而庚申乙丑辛巳甲午己酉丁巳癸亥,亦依此稟旨擧行矣。今亦依此擧行事,分付該院,何如?傳曰,允。
洪大重,以三軍府言啓曰,卽接訓鍊都監所報,則今五月十九日,習陣日次,而內外中日停止間,依例停操云矣,敢啓。傳曰,知道。
行判府事洪淳穆箚曰,伏以皇天不弔,大妃殿,奄棄臣民,菆塗載設,成服已過,聖孝哀霣之至慟,曷有其極?仍念臣,有事於湖中先隴,乃敢從便作行,千萬夢想之外,遽奉諱音於四百里途次,震剝號慟,神魄遁褫,遂倉皇星馳,罔有晝夜,而程里旣遠,竟未趁受纕奉慰之列。議諡,乃終事之大儀節,而亦不得趨參於會座,誠禮都蔑,罪戾彌增,有臣如此,合置何辟?臣苟能寸忱憧憧,豈或汗漫在外,當此上下哀遑之際,冥然頑然,有若木石之無知乎?慟恨纏心,靡所措躬。玆敢冒悚陳籲,竊附自劾之義。伏乞聖明,俯垂鑑諒,亟降威罰,勘臣擅行之罪,以肅朝綱焉。取進止,答曰,省箚具悉卿懇。皇穹降割,大行大妃,奄棄臣庶,成服已過,罔極曷喩?所陳事,今旣還第,何必如是爲引?仍傳于洪大重曰,此批答,遣史官傳諭。
行副提學李淳翼,應敎趙昌夏,副應敎李敎夏,校理尹定求·白奎洙,副校理閔泳奎·南肅熙,修撰高雲,副修撰尹升求·鄭元和,正字閔泳煥等聯名箚曰,伏以皇穹不弔,大行大妃殿下,騩馭上賓,慟寃罔極,率普惟均,惟我殿下,哀慕攀號,必多毁損,伏不勝焦遑憂慮之至。朝晡屢改,成服已經,顧今日悠悠萬事,惟在於亟復常膳,保嗇聖躬而已。在疚而食必飦粥,禮之經也,慮疾而滋以薑桂,禮之權也。可以從權,而一於持經,則豈非反乖於古聖人制禮之本意也哉?臣等雖無狀,何敢以禮經所無之事,遽爾仰勉於嚴廬之下乎?雖閭巷韋布,動循禮法者,其在銜恤之慟,不敢任情過哀,猶思所以自護,況人主一身,上受宗社至重之托,下係民庶咸戴之望,縱欲自輕,其可得乎?悶迫之極。玆敢相率聯籲。伏願殿下,軫節哀之道,懋從權之方,亟許臣等之請,千萬至祝。取進止,答曰,省箚具悉。何以言此於此時乎?
戊寅五月十八日酉時,上御廬次。山陵看審都監,堂上以下入侍時,同副承旨洪大重,記事官趙秉翊,記事官車有聲,別兼春秋尹相萬,山陵都監堂上曺錫輿,觀象監提調李寅卨,禮曹參判金炳三,以次進伏。相地官金在奎·李賢弼·金在璟,進伏楹外訖。上曰,史官分左右。仍命山陵都監堂上以下進前。錫輿等,進前訖。上曰,別單已爲詳覽,而卿等旣看審,則所見,果何如也?錫輿曰,臣等,承命先向睿陵局內看審,則陵上左邊,圓闊豊滿,凡眼亦知其吉地,而問於相地官,則皆曰,非但吉地,今年年運,亦大利云,萬幸萬幸。臣等,素昧堪輿之術,無以質對,而諸地師,今方待令,下詢裁處,恐好矣。上曰,諸地師進前,各奏所見。在奎曰,睿陵來龍行脈,到頭作穴之吉證,無容更議,而陵上左邊,亦是氣聚大吉之地矣。賢弼曰,睿陵龍穴砂水眞的,已有前達,而陵寢右邊則逼窄無證,左邊則豊厚聚氣,百無一欠,可謂大吉之地。在璟曰,睿陵龍局,曾有論說,今不必更達,而第左邊豊厚,亦爲穴證,實爲合格。上曰,今聞諸地師之言,則皆曰吉地云,再看審,以何日出送,可乎?錫輿曰,考見謄錄,則初看審後,或二日三日間再看審出去,而惟在自上處分。寅卨曰,諸地師之言,少無携貳矣。上曰,諸地師看審時言論,亦皆歸一乎?錫輿曰,其時言論,卽與前席奏達,少無異同。寅卨曰,李賢弼,先發大吉之論,諸地師,不謀而同,如出一口,萬幸萬幸。錫輿曰,雖以凡眼看之,左邊豊闊,果是十全大吉之地。上曰,然則坐向,當以何坐向用之乎?寅卨曰,陵上坐向,原是子坐午向,而左邊,若以子七分癸三分爲之,則實無所拘云矣。顧謂李賢弼曰,爾言不云乎?賢弼曰,然矣。上曰,李賢弼之言,旣如此,則他地師之言,又何如也?寅卨曰,他地師,亦一辭同然矣。上仍命書傳敎曰,再看審時,時原任大臣·摠護使進去。上命相地官先退,仍命山陵都監堂上以下退出。又命退,承史以次退出。
上在昌德宮廬次。大行大妃初喪。
傳于李永曰,左右賓客許遞,前望單子入之。
李永,以議政府言啓曰,農務旣殷,曠官可悶,守令有闕之代,令該曹口傳差出,而如有遷轉,則亦爲差代相換人,一體下批,與未下直守令,竝催促下送,而隨其有窠,依此擧行事,分付,何如?傳曰,允。
又以議政府言啓曰,昨秋三南,最被綿歉,民間之杼柚幾空,市上之懋遷極艱,當納稅木,末由措辦,道報連至,一辭告悶,此實事勢之奈何不得者也。其在朝家軫恤之政,豈可膠守常例,强其所不可强者乎?分付三道道臣,就其尤甚邑丙子丁丑條未納兩稅木邊,特許從便代錢,以爲民邑紓力之道,已捧以本色者,嚴飭各邑,卽速輸納之意,令戶惠衙門,竝各別措辭知委,何如?傳曰,允。
又以議政府言啓曰,交隣之地,有事相報,已著年前約款矣。今番國恤後,合行知會該國,令槐院,撰出書契,下送萊館,傳致于管理官處,何如?傳曰,允。
又以禮曹言啓曰,來七月二十五日,大殿誕日,在於殯殿發靷之前,而在前如此之時,大行大妃殿諸道方物,有像生時例封進之規。今亦依此擧行,何如?傳曰,允。
又以禮曹言啓曰,大殿·中宮殿服盡前,兩南所封端午節扇,以素色擧行之意,知委,何如?傳曰,允。
朴容大,以三軍府言啓曰,卽接禁衛營所報,則今五月二十日習陣日次,而內外中日停止間,依例停操云矣,敢啓。傳曰,知道。
李永,以山陵都監摠護使意啓曰,再看審時,時原任大臣摠護使以下進去事,命下矣。臣炳學,與領中樞府事李裕元,判中樞府事洪淳穆,領議政李最應,右議政金炳國,都監堂上金輔鉉,觀象監提調金壽鉉,禮曹判書尹滋承,率諸地師,今月二十日,依例除下直出去之意,敢啓。傳曰,知道。
上在昌德宮廬次。大行大妃初喪。
自巳時至人定,灑雨下雨,測雨器水深九分。
自人定至二十一日開東,灑雨下雨,測雨器水深一寸五分。
藥房提調洪祐吉,副提調李永啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
吏曹口傳政事,延安府使金靖鎭·李裕敦·洪鼎裕,朔州府使鄭健植·金鳳求·徐瑀淳,楚山府使李晩耆·金羽休·黃仁夏,竝首望踏啓字,信川郡守李商應,水原判官尹,已上相換事承傳,兼華寧殿令單,李商應。
傳于李永曰,山陵再看審時原任大臣·摠護使以下,留待。
傳于李永曰,山陵再看審時原任大臣·摠護使以下,入侍。
洪大重,以三軍府言啓曰,卽接御營廳所報,則今五月二十一日習陣日次,而內外中日停止間,依例停操云矣,敢啓。傳曰,知道。
李永,以禮曹言啓曰,魂殿山陵各祭奠所用物種中,以蔈古之有巨弊,特命勿封,代以粘炙事,載在喪禮補編受敎條,絲藿藿耳,亦依補編,不爲磨鍊矣。今亦依此擧行,何如?傳曰,允。
又以漢城府言啓曰,今此轝士軍抄出之役,萬分緊急,而東部都事李建喜,身病猝重,無以擧行,令該曹口傳相換,以爲專意擧行之地,何如?傳曰,允。
又以漢城府言啓曰,取考謄錄,則每當國恤時,轝士軍之役,與他坊役,所重自別,故上自公卿大夫,下至盲人獨女,有家有率,則擧皆出丁,至於掖屬及諸都監各該司員役等,無率丁者外,俱不頉給,上司下人,盡數應役,法例卽然,而近來謀避之習漸成,自該衙門,頉免之移文捧甘,紛紜踏至,非徒事體之未安,實軍充數,其勢末由。今亦依定式,各殿宮別監與各差備掖屬及各都監·各司員役等,無率丁者外,無敢頉下,各處移文捧甘之弊,一切嚴防事,令各該司,奉承傳擧行,何如?傳曰,允。
戊寅五月二十日酉時,上御廬次。山陵再看審時原任大臣·摠護使以下入侍時,右副承旨李永,記事官趙秉翊,記注官石宗珍,別兼春秋洪承憲,領府事李裕元,摠護使金炳學,判府事洪淳穆,領議政李最應,右議政金炳國,山陵都監堂上金輔鉉,觀象監提調金壽鉉,禮曹判書尹滋承,以次進伏,相地官金在奎·李賢弼·金在璟,以次進伏楹外訖。上曰,史官分左右。裕元,進前奏曰,多日哀毁之餘,聖體,若何?上曰,僅支矣。裕元曰,各殿氣候,何如?上曰,一樣矣。裕元曰,中宮殿哀毁中,氣候,何如?上曰,僅支矣。裕元曰,臣等承命馳往睿陵,陵上奉審則安寧,碑閣丁字閣一體奉審則無頉矣。上曰,山論與別單,已爲詳覽,而所見,何如?炳學曰,左邊豊闊,果是圓滿吉地,而地師之言,亦同然矣。上曰,然則其地,爲曲墻之內乎,外乎?其遠近,何如?炳國曰,自曲墻之外,不過數尺許矣。上曰,然則無補土處乎?炳學曰,略有補土處,而似不至浩大矣。仍奏曰,臣等雖已詳達,相地官待令矣。使之進前,下詢恐好矣。上曰,進前。相地官等進伏訖。在奎曰,初看審時,已有論說,今不必更達,而大抵十全大吉之地矣。賢弼曰,龍穴砂水眞的,無容更議,而今又再看審,則穴體陰陽,水神生旺,果爲合附上吉之地矣。在璟曰,龍局之眞的,砂水之吉貴,十全大吉之地矣。裕元曰,睿陵形局,本是十全大吉之地矣。上曰,坐向,何以定之乎?賢弼曰,睿陵,是子坐午向,而今年則三殺有忌,故以子七分癸三分,分金用之,則少無爲拘矣。上曰,七分三分,何以言之乎?炳學曰,分金之法,以幾分,分屬於方位,以見坐向矣。上曰,坐向,如是用之,則果不甚遠乎?炳學曰,雖有少間,不甚遠矣。上曰,奉安,豈無更加差近之道乎?炳學曰,雖未合封,其間之密邇,無異於合封矣。上曰,或有合封陵寢,或有各封陵寢,地理何如則可以合封,而私家則何如乎?裕元曰,合封則在於年運之叶吉,非因地理而然也。合封,或有通穴之法,而國家則不用此法,雖私家,禮家則不許矣。上曰,然則雖未得合封,其間,能不過遠乎?淳穆曰,雖是各封,其間,不過幾尺矣。炳學曰,山陵,今已再看審矣。當有次第儀節,而伏奉下敎然後,可以擧行矣。上曰,乙丑年例,則何如?炳學曰,乙丑年例,再看審後,仍爲封標矣。上曰,依乙丑年例爲之,可也。炳學曰,山陵再看審後封標,依乙丑年例爲之事,命下矣。吉日,令儀曹推擇,何如?上曰,依爲之。出擧條仍敎曰,乙丑年外,無各封之例乎?最應曰,孝陵·景陵,皆爲合封矣。炳學曰,謹稽已例,則合封之陵表石,皆以一坐入設,惟元陵,用兩表石,己酉景陵因封時,因摠護使箚請,有收議之擧,而因收議,以一表石入排矣。此可爲今日敬遵之例,而有不敢自下擅便,故謹玆仰達矣。上曰,然則今番,亦收議爲之,可乎?淳穆曰,景陵象設之時,以其創例故,至有收議之擧矣。上曰,然則以草記擧行乎?事係莫重矣,詳考謄錄,參互議定,可也。炳學曰,旣已稟定,則雖非草記,可以擧行矣。上曰,癸亥以後,所植樹木,何如也?裕元曰,右相在訓將時,所植樹木,長養成抱,甚爲茂盛矣。上曰,其時植木者,如是茂密乎?最應曰,其時三年後所植者,亦爲鬱密矣。炳國曰,陵上稍近處樹木,亦爲鬱密,今番始役時,不得不略爲芟除矣。炳學曰,山陵假丁字閣及吉帷宮,當建設於陵所東偏,而東偏,卽碑閣所奉之地也。基址狹窄,不如西偏之方便,謹遵仁陵已行之例,以西偏爲之恐好,故敢達矣。上曰,仁陵,亦如是乎?事勢似然,依此爲之。仍敎曰,封標之法,何如乎?裕元曰,臣曾未見之矣。炳學曰,新占之地,以末木,揷而標之也。裕元曰,穴在已封之內,則無封標,若在欄干石之外,則封標然後,可以行封陵之禮矣。上曰,觀地勢而行之者,今可曉得矣。仍敎曰,始役,何間爲之乎?炳學曰,吉日,姑未推擇,則難以預知矣。上曰,豈無初假量乎?炳學曰,日官則必有預量,而姑未詳問矣。輔鉉曰,限一朔後,可以始役矣。上曰,何如是遲也?裕元曰,措備物力,則一朔,猶促迫矣。仍奏曰,日候甚熱,潦雨將作,此時聖躬保嗇,不容少緩,勿爲過度哀毁,節哀順變,以副群情,是臣區區之望也。上曰,姑爲支過矣。淳穆曰,臣情踪難安,雖有日昨陳箚,而久愈惶懍,靡所措躬矣。上曰,爲先之行,異於他事,而今旣還第矣。何必深引乎?裕元曰,聖敎雖至洞燭,下情安得無惶悚之心乎?臣亦時在鄕廬,雖趁當日上來,而猶未及於擧哀之時,尙此惶悚矣。上曰,旣在鄕第,則勢固然矣。卿又何引?淳穆曰,臣則奉諱於四百里之外,雖星夜奔馳,其間許多儀節,一未得進參,揆以誠禮道理,寧不萬萬悚惶乎?上命相地官先退。仍命大臣就座。又命退,承史以次退出。
上在昌德宮廬次。大行大妃初喪。
藥房提調洪祐吉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,雲峰縣監申命行下直,長弓一張·長箭一部·片箭一部·筒兒一箇賜給。
賓廳啓曰,山陵各項吉日,推擇以入事,命下矣。摠護使臣金炳學,觀象監領事臣李最應,山陵都監提調臣金輔鉉·臣金有淵·臣曺錫輿,觀象監提調臣金壽鉉·臣李寅卨,禮曹判書臣尹滋承,參判臣金炳三,參議臣金興均,來到賓廳,招致觀象監諸日官,詳細會議,則今年癸坐,雖値坐殺,例有制用之法,以吉星制化之吉,九月卽吉朔云,故使之精擇,別單書入之意,敢啓。傳曰,知道。
山陵,右旋巽巳龍·甲卯落脈·丑艮轉換·壬入首·癸丑坐丁向,乙得巽巳得·丁歸癸坐,洪運丙辰·土忌木·年月日時,雖値坐殺,以吉星制化之吉,正運丙辰,土運泊中宮,大行大妃丁酉生,忌水日,始役斬草破土,七月初六日甲寅辰時,先始北方,祠后土告先陵,已上同日曉頭先行,作甕家,八月初二日己卯卯時,開金井,同月十七日甲午卯時,穴深六尺二寸,用營造尺,外梓宮陪進,九月初三日己酉卯時,下外梓宮,同月初四日庚戌辰時,啓欑宮,同月十五日辛酉卯時,先啓東方,周堂空,發引,同月十六日壬戌寅時,行喪忌方,甲方,成殯,大轝到陵所後隨時,停喪忌方,乾巽方,陵所啓欑宮,同月十七日癸亥戌時,先啓東方,進發,啓欑宮後隨時,下玄宮,同月十八日寅時,的呼辛丑生,正沖甲午生,同旬沖庚午生,已上下玄宮時少避,癸主不伏方,巳午未地,取土吉方,丙壬方,年戊寅土,坐山財局正祿,聖人登寶殿,月壬戌水,本命拱貴印綬,三奇帝星,造命,日甲子金,本命活祿馬貴,三元紫白,時丙寅火,太歲活祿馬貴,靑雲得路。
傳于李敎稙曰,山陵表石,以睿陵所排入用,陰記與前面,一體磨淨事,分付。
李敎稙,以議政府言啓曰,式年大小科初試擇日,在於國恤卒哭前矣。例不得試取,使之退行於明春,各樣都試·試射放,亦爲停止之意,知委於各道道帥臣·四都留守處,何如?傳曰,允。
又以議政府言啓曰,卽見京畿監司尹滋悳所報,則本道營邑庫儲,到底枵然,而今此因山時各樣進排,俱係時急緊重,目下事勢,萬萬悶隘,物力錢,限二萬五千兩,特許劃下爲辭矣。多般責應之節,罔非重且急焉,而顧今儲蓄,到處盡枵,無他着手之道,就內留庫還穀中,限三千石,從便取用,以爲撙節排比之地,嗣後立本之方,亦令道臣,善爲措處,形止報府事,分付,何如?傳曰,允。
又以議政府言啓曰,卽見咸鏡監司金世均,南兵使李祉秀狀啓,則枚擧德源府使李敎七,文川郡守李正弼馳報,以爲,德源府元山渴馬津來泊日本船問情時,我以德源所重之意曉諭,則彼答,當以實狀,歸報我政府,而自貴政府,亦通我政府好矣云,請令廟堂稟處矣。此地之有所重,彼旣詳悉,而且以通報該國爲懇,則不容不以書契,備言事實,令槐院措辭撰出,下送萊館,何如?傳曰,允。
又以國葬都監摠護使意啓曰,壙中翣扇,以白苧造成,載在補編,而庚申以後,每以紅貢縀,自內製下矣。今番則何以爲之乎?敢稟。傳曰,自都監,紅貢縀造成。
又以國葬都監摠護使意啓曰,謹稽謄錄,則輪臺板及小方牀所用,以長生殿所在黃腸板二立取用矣。今亦依前例取用,何如?傳曰,允。
又以國葬都監摠護使意啓曰,本都監,今日已爲始役,郞廳監造官中一員,依例輪回上直之意,敢啓。傳曰,知道。
又以山陵都監摠護使意啓曰,丁字閣上樑文,近例有之,假丁字閣上樑文,自前不用。今亦依此擧行,何如?傳曰,允。
又以山陵都監摠護使意啓曰,山陵始役日,都監堂郞,先期出去,仍留敦匠,而其入接假家造成,大爲弊端,借入於各陵齋室,往來看役,已有前例。今此始役後堂郞,亦爲借入於各陵齋室典祀廳,以爲一分省弊之地,而至若員役匠募入接假家艾幕所入材木,參互各年謄錄,則或取用於京貢,或分定於畿邑,或取用於伐去木,而見今睿陵局內,無可斫之木,欲取用於京貢,輸運難便,各項假家艾幕,竝令畿營,分定各邑,擔當進排事,預爲分付,何如?傳曰,允。
又以山陵都監摠護使意啓曰,陵所及浮石諸處,時急往來之際,附近驛馬二匹,依前例入把事,分付該道道臣,何如?傳曰,允。
洪大重,以武衛所言啓曰,謹稽壯勇營謄錄,則將校久勤,爲四十五朔,例有報仕遷轉之規,而本所設始,已過四十五朔,尙未稟定,知彀官·敎鍊官·別武士久勤,依壯勇營例,自今番都政爲始,越送兵曹,以爲依例遷轉之地,恐合事宜,而事係官方,不敢擅便,上裁,何如?傳曰,允。
又以兵曹言啓曰,今此告訃使一行赴燕時,所把驛馬,預先分定然後,可無窘急之弊。今亦依例前期知委,而應把驛馬二十匹內,忠淸道四匹,全羅道六匹,慶尙道七匹,來六月十八日京中逢點,江原道二匹,咸鏡道一匹,直送安州,來六月二十日逢點事,各道監司處,行移,何如?傳曰,允。
上在昌德宮廬次。大行大妃初喪。
王大妃殿公除翌日,大殿·大王大妃殿·中宮殿,藥房·內閣·政院·玉堂·朝廷二品以上口傳問安。答曰,罔極。王大妃殿,藥房·內閣·政院·玉堂·朝廷二品以上單子問安。答曰,罔極。世子宮,藥房·內閣·政院·玉堂·朝廷二品以上口傳問安。答曰,知道。
傳于金性均曰,殯殿都監堂上閔謙鎬,國葬都監堂上尹滋承相換。
注書丁弘燮病代,金思轍·金鶴善·申泰寬首望,踏啓字。
金性均,以殯殿都監摠護使意啓曰,本都監監造官李範成,有身病,勢難察任,改差,其代,以前監役宋淳爀差下,而時無職名,令該曹口傳付軍職,使之擧行,何如?傳曰,允。
又以山陵都監摠護使意啓曰,新陵始役時,不無喧雜之慮,謹稽各年謄錄,則皆以布帳,遮障本陵欄干石外面矣。今亦依此擧行,令訓鍊都監,新造排設,何如?傳曰,允。
又以山陵都監摠護使意啓曰,在前新陵,奉安於先陵同原,則兩設神路,而三年後,假丁字閣神路撤去,只存丁字閣神路矣。今番山陵,雖用祔左之禮,丁字閣,旣已各建,則神路,不可不兩設,依此擧行,何如?傳曰,允。
又以山陵都監摠護使意啓曰,考取各年儀軌,則大小轝吉凶儀仗假家,不爲造作,只設雨備及油遮日矣。今亦依此擧行,何如?傳曰,允。
又以山陵都監摠護使意啓曰,山陵始役之後,凡有時急往復定奪之事,不可一刻遲延,別設擺撥於陵所,乃是前例。令兵曹依例擧行,何如?傳曰,允。
兵曹口傳政事,副司勇單,宋淳爀。
上在昌德宮廬次。大行大妃初喪。
洪大重啓曰,假注書金思轍,時無職名,令該曹,依例付軍職冠帶常仕,何如?傳曰,允。
吏曹口傳政事,殯殿都監提調閔謙鎬,國葬都監提調尹滋承,已上相換事承傳。
李敎稙,以議政府言啓曰,嶺南繡衣,纔已次第復命,而書啓,自該曹,姑不得循例稟處矣。就其中,多有被論之守令,民邑事務,自致瘝抛之歎,使之斯速覆啓,何如?傳曰,允。
又以國葬都監摠護使意啓曰,因山擇日,已爲啓下矣。九月十六日寅時,大轝,自殯殿離發,黔巖晝停,仍詣陵所,以此排程,分付兵曹及畿營,使之前期看審,轝士軍替運處所,磨鍊立栍,道路橋梁,預爲修治,何如?傳曰,允。
又以國葬都監摠護使意啓曰,發靷時魂帛所盛土籐方箱子,例自都監造成,而尺寸,或有差誤之慮,曾前因草記,皆有內下見樣。今番則何以爲之乎?敢稟。傳曰,依丁巳年例爲之。
又以國葬都監摠護使意啓曰,魂殿所用鍮鑄祭器,依各年例,山陵祭器鑄成時,自國葬都監,一體擧行事,命下矣。依下敎,魂殿祭器與山陵祭器,同爲鑄成之意,敢啓。傳曰,知道。
又以國葬都監摠護使意啓曰,謹稽喪禮補編,誌石,以磁誌載錄,而己酉丁巳癸亥,皆以烏石入用矣。今番則依各年例擧行,何如?傳曰,允。
又以山陵都監摠護使意啓曰,謹考謄錄,則丁字閣東西南北,皆設紅箭門,而南則有左右夾門,東西則各有一夾門·帷門之制,一如補編所載,而洞口內外,又各立紅箭門一坐,因山後撤去,丁字閣正南及洞口外,皆立永排紅箭門各一坐矣。今亦依此擧行,何如?傳曰,允。
又以山陵都監摠護使意啓曰,取考各年儀軌,則丁字閣外四面帷門布城,例以軍門布帳擧行矣。今亦依此擧行之意,分付各該營,何如?傳曰,允。
洪大重,以工曹言啓曰,取考各年謄錄,則殯殿進上逐朔黃毛及人日梳函艾花等種,連因下敎,不爲封進矣。今番則何以爲之乎?敢稟。傳曰,不爲封進。
李敎稙,以山陵都監摠護使意啓曰,謹稽喪禮補編治喪條,王后祔葬,則別設紅箭門望陵位,三年後乃撤,而其後,因受敎定式,新陵望陵位,不爲別設矣。今番山陵,旣行祔左之禮,則恐不必各設,依此擧行,何如?傳曰,允。
上在昌德宮廬次。大行大妃初喪。
大君誕生百日,大殿·大王大妃殿·王大妃殿·中宮殿·世子宮,內閣·政院·玉堂口傳問安。答曰,知道。
藥房都提調李裕元,提調洪祐吉,副提調朴容大啓曰,伏未審日間,聖體,若何?日屆百日,中宮殿氣候,何如?臣等,不任攢祝之忱,敢來問安。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
以慶尙監司李根弼狀啓,進上生竹笋,節序差早,限內不得封進,惶恐待罪事,傳于洪大重曰,勿待罪事,回諭。
李敎稙,以議政府言啓曰,卽見咸鏡監司金世均狀啓謄報,則粘連德源·文川兩邑守令,與日本人問答辭緣中,我之言曰,昨年貴國米幾萬石,自萊館出來,又聞今年,我國米幾萬石,入于萊館,此是已行之事云云矣。彼人,設有有無相資之說,在我酬接之道,何患乎無辭,而且或聞潛出潛入之事,此則法外也,禁條也。況昨今兩年,幾萬包之其來其去,何由的知而明言之乎?大關邊政,不可但以駭妄論。德源府使李敎七,文川郡守李正弼,爲先罷黜,令該府,拿問嚴勘,雖以道臣言之,初無論斷於啓跋,只憑邑牒而謄報者,難免疎忽之失,咸鏡監司金世均,施以譴罷之典,而事過後,竝捧傳旨,姑令戴罪擧行,今此兩邑守令,錯認誤答之事實,更爲消詳開諭於彼船所住處,形止隨卽馳聞事,另飭分付,何如?傳曰,允。
上在昌德宮廬次。大行大妃初喪。
藥房提調洪祐吉,副提調朴容大啓曰,伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
傳于李敎稙曰,左副承旨許遞,金裕行除授。
吏曹,左副承旨李敎稙,右副承旨單,金裕行除授事承傳。
兵曹口傳政事,副護軍單,金性均。
吏曹啓目粘連,觀此慶尙左道暗行御使李萬稙書啓,則密陽前府使元世澈,仁同前府使李觀應,彦陽前前縣監鄭璣相,比安前縣監安橓等段,繡啓,旣請令攸司稟處,更無可論是白遣,興海前郡守李恒儀段,莅政漸至叢脞,而勤怠懸殊,遇事每多糊塗,而奸僞層生,賑資則營報中,牟五十九石四斗,米七十六石一斗,雖以自備懸錄是白乎乃,分錢粒米,初無捐補是白遣,丁丑下納米代錢中,在錢二千四百兩,稱以該色無利,事甚無謂是白遣,需米價加排錢五百兩,柳榮運座首仍任錢八十兩,鄭文石吏房勒捧錢一千四百兩,崔有夏吏房新差錢一千四百兩,崔南珣戶長差出錢二百兩,朴順鉉丙子砲糧色差出錢二百八十兩,崔丁珣丁丑砲糧色差出錢一百五十兩,竝歸私用,不可以已遞勿論是如爲白有臥乎所,令該府,拿問嚴勘爲白乎旀,義城縣令鄭雲韶段,偏聽李應魯之奸吏,久據都書員之要任,鄕帖之抑賣,使令之勒疤,稅作之濫價,災俵之討賂,奈此衰耗,矇未覺察是白遣,閑丁頉給價,爲二千七百五十兩,砲糧加排條,爲六百九十六兩,丁丑派任之預差捧賂,爲一千六百兩,已上都合錢五千四十六兩,雖曰謬例,竝歸私用,實非所料,有難全恕是如爲白有臥乎所,爲先罷黜,令該府,拿問處之爲白乎旀,英陽縣監李秉奎段,分賑錢四千七百十五兩七錢,以自官措備,懸錄報營是白乎矣,稱以補賑賣鄕錢六千八百兩內,租·鹽·醬·粥·米·藿價三千二百二十兩二錢三分計除,則實剩錢,爲三千五百七十九兩七錢七分是白如乎,剩條則無所歸屬,自備則有此瞞報,太欠誠實,恐難曲恕是如爲白有臥乎所,令該府,拿問處之爲白乎旀,慶州前府尹金奭鎭段,該色補縮卜之無利,終涉移乙,各面捄弊條之未分,安在令甲,以若治規,還爲慨惜是如爲白乎旀,大邱前判官金有鉉段,公錢之引用移充,上納自爾愆期,統還之分給替行,下民不無流謗是如爲白有臥乎所,上項兩邑前任守令,竝只從重推考爲白乎旀,龍宮前縣監洪岐周段,持身廉潔,察理綜明,賑資七百兩之捐補,民無菜色,火粟二百金之劃付,士有莪育,似此特異之績,合施非常之褒是如爲白有臥乎所,似當施以陞敍調用之典爲白乎旀,昌寧前縣監李敏性段,逋帳之課日親捧,吏不敢欺,訟牒之片言卽決,民自無怨,賑資米之五十餘石,預先措備,站費錢之一千餘兩,終不收斂,賴此循良之治,免彼捐瘠之患,以若優異,合施褒賞是如爲白有臥乎所,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,監司李根弼,沿路京畿監司尹滋悳,廣州留守李載元段,繡啓論列,俱甚推奬是白乎矣,道臣守臣體重,今姑勿論爲白乎旀,其餘本道守令·察訪及沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?判付啓,依回啓施行爲良如敎。
吏曹啓目粘連,觀此慶尙右道暗行御使李正來書啓,則尙州牧使金奭根,昆陽前郡守趙羲周等段,繡啓旣請令攸司稟處,更無可論是白遣,固城前府使申相珪段,衒其有能,事多沒廉,吏役廳米三十石五斗零,租五十六石,自人吏復戶結中,七十二結除給,添補貿易之費者,卽是已例也,柴炭添補錢五十兩,卽近年鄕民之公議補弊者也,氷丁錢一百兩,卽該色任賴也,而竝奪付官,況丙子秋災結中二十結,不俵民間,暗使都吏納上,歸之私橐,不可以已遞而勿論是如爲白乎旀,南海前前縣令趙羲春段,一自到任之後,洞開納賂之門,掌議張京心等十五人處合捧錢一千五百兩,都訓長崔英瑞等九人處合捧錢四百五十兩,齋任李九碩等八人處合捧錢三百二十兩,別監李文兼等九人處合捧錢二百七十兩,執綱崔雅石等十人處合捧錢三百兩,戶長金演祖四百兩,都書員趙楠顯五百兩,兵船色林南乙四百兩,穗倉色韓宇周四百兩,大同色鄭演昶二百兩,民倉色朴龍範七十兩,操鍊色韓胤浩七十兩,西面書員金永祖二百兩,一東書員金滿斗一百兩,二北書員李章吉一百兩,一南書員郭天垕七十兩,三北書員金台奎五十兩,縣內書員崔弘祿五十兩,稱以別錄勒捧錢合二千六百十兩,遞任後新延吏房金億祖七百兩,隨陪韓宇周四百兩,座首河五喜,都監鄭致龍,別監朴永贊·李文玉處合四百兩,兵校朴春植一百兩,首奴善生五十兩,合捧錢一千六百五十兩,已上勒捧錢合爲七千一百兩是白遣,壬申結頭錢半馱價七百兩,自歸私橐,雜逕通路之說,尙爲喧藉是如爲白有臥乎所,上項兩邑前任守令,竝只令該府,拿問嚴勘爲白乎旀,咸陽郡守李象先段,招接邑子,結姻土豪,漸染滾到,賄賂公行,馬川韓宗必處,以執穀闊狹事捧賂三百兩,獐項許權處,以免配事捧賂二百兩,席卜李致伯處,以免配事暗捧五百兩,馬川朴宗得處,差給鄕約有司捧賂二百兩,京居鄭五衛將處,捧給不正錢二千餘兩,而納賂八百兩,佳省村金賢明處,以邸債事成給立旨,而捧賂三百兩,梅村金茂朱處,構罪勒捧錢七百兩,北川盧班處,以淫行事勒捧錢三百兩,熊坪徐五奉處,構罪勒捧錢三百兩,馬川林時默處,以雜技罪勒捧錢三百兩,德谷李宅忠處,構罪勒捧錢八百兩,井甃許班處,以邸債事勒捧錢三百兩,熊坪徐班處,構罪勒捧錢七百兩,馬川石俊玉處,以詬辱兩班事捧賂錢四百兩,林敬允處,以畓訟事捧賂三百兩是白遣,鄕任捧賂,則鄭東勳等八人處,合捧二千三百錢餘兩是白遣,吏任捧賂,則任慶柱·朴在安·金文伯處,二千四百兩,田稅色朴桂煥處,以木價高定事暗捧錢一千二百兩,丙子大同色處,以直馱營關勿施事捧賂二百兩,以金奎培獄事言之,事在八朔之前,初無一人之告,而勒成獄案,以至正犯,於理無當,於事極冤是如爲白乎旀,昆陽郡守王昌鎬段,邑事則一委之吏房,任窠之差遞何多,訟決則專聽於冊客,狀訴之立落無常,吏校差任捧賂錢之暗中綢繆,俱係鄙瑣,別軍職廳助納錢之民間收斂,是何法例,橫侵及於一境,奪牛攫鼎之擧,是酷殘民,散而四方,飛鳥安棲之日無期,民情窮矣,邑勢末如是如爲白乎旀,咸昌縣監趙鍾純段,民情則一境難保,邑事則百弊俱生,以言乎訟賂,洛東金哥處四百兩,澟儀驛民處二百兩,蘇致長處一百兩,盤谷金班處五十兩,安用尹班處一百五十兩,良凡張元成處二百兩,倉新林厚培處二百兩,板夜李東培處一百兩,錢村權班處一百兩,尙州李達兼處五十兩,匠漢五石處二百兩,赤長許㙉處三百兩,件通金萬淳處二百兩,以憑藉願納暗捧條言之,猪音咸君實五十兩,大峴李應伯五十兩,上屹禹東寬一百兩,文坪金禎基五十兩,上里金班五十兩,印引儀四十兩,黑巖金哥五十兩,少巖蔡昌模五十兩,周巖郭東仁四十兩,第亭洪德五五十兩,沙斤朴時郁六十兩,葛山金占哲七十兩,胎峯金冠匠一百兩,李德允七十兩,李卜云七十兩,金基淑五十兩,朴尊位五十兩,尺洞金允和五十兩,木橋金穆道一百兩,嚴威振五十兩,梧洞金日三五十兩,件通金卜尙五十兩,舊衙朴時亨五十兩,韓卜京五十兩,匠漢老京二百兩,以任賂言之,孫孝根承吏債二百兩,韓錫九戶長債八百兩,吏房金奎勳差出債一千兩,座首申錫魯差出債七十兩,首校許差出債五十兩,新差座首安世潞七十兩,新差吏房韓錫九一千兩,戊寅條本大同色金奎弼三百兩,縣司色金尙浩一百五十兩,醫生金顯淑一百三十兩,上面書員金鼎鎭二百兩,京大同色韓錫五三百兩,結役色金奎燦七十兩,砲保色崔敦夏一百二十兩,南面書員金成律一百三十兩,禁御色金尙玉一百八十兩,兵房色金尙璿一百五十兩,砲糧色許源六十兩,戶籍色吳秉圭一百四十兩,官廳色朴俊植七十兩,內倉色金顯弼一百二十兩是白遣,減詳還耗條査出中六百三十兩,歸之官用,合錢爲九千七百九十兩,聽聞喧藉,不勝駭歎是如爲白有臥乎所,上項三邑守令,竝只爲先罷黜,令該府,拿問處之爲白乎旀,尙州前前牧使李承敬段,三萬金上納盡入時,吏房積逋七千兩,加下移錄,新由吏替當,任債則豊薄在物,訟賂則多少惟意,至今傳說之尙喧,有難貶黜而勿論是如爲白乎旀,金海前前府使徐曾輔段,自分見職,頓忘在得之戒,適値回祿之慘,乃圖取財之方,賂門廣開,衆怨朋興,派任時討債索賂,認爲應行之事,饒民處抑徵勒捧,多設機穽之術,其所贓汚,至今喧聒是如爲白乎旀,昆陽前前郡守李奎性段,私徑漸通,賂門大開,座首之六次遞改也,皆有捧賂,李留淳二百兩,鄭世基二百兩,趙德浩一百兩,姜正欽二百兩,鄭基協二百兩,鄭享載二百兩是白遣,沙工差出時,漕船沙工崔允辰三百兩,李目春三百兩,左倉沙工崔永式三百兩,以賂捧納河東民·李啓烈,稱以呼唱,杖囚幾日,威脅報營,勒捧錢一千三百兩內,一千兩,歸之私橐,貿鐵監官金基烈·金必禮·姜淑眞·文蘭用·沈漢武之子五人處,各錢五十兩式納賂頉免是如爲白乎旀,開寧前前縣監李康準段,到任未幾,吏戶吏無故汰遞,新差吏房裵潤浩處捧賂錢八百兩,族又遞去,差出禹正協,而捧賂錢一千兩,新差戶長洪琪彦處捧賂錢三百兩,北面金而俊債訟時捧賂錢一千兩,台星尹致殷處構脅勒捧錢三百兩,赤峴李丁秀處以宗畓屬公事納賂錢三百兩,牙浦金哥與若木金班相訟時捧賂六百兩是白遣,遞移時吏房處一千兩,都使令處三百兩,稱以例債捧納吏房禹正協處加下錢一千二百五十兩是如爲白乎旀,召村前察訪李鍾禎段,各任掌差出也,許張執籌而賂者無漏,修信使支站時,憑藉討徵而利則歸己,兵都長任債官納,伊自今日而始,支裝錢違例斂民,寧忘加年之恩,立馬畓添補錢,謂歉年而不給,驛屯土秋收物,比常年而無減,諸驛難保,衆口皆怨是如爲白有臥乎所,上項四邑前任守令,一驛前任察訪,竝只令該府,拿問處之爲白乎旀,山淸縣監閔範鎬段,觴情每患於過濫,邑事亦幾乎廢弛,文簿多不能親檢,訟牒自至於委積,弊冊由是而藉手,窮蔀何望乎察眉,稍完之邑,將成廢局是如爲白乎旀,泗川縣監安珽求段,莅任曾未幾何,做事全無次序,吏鄕之汰去,寧不太早,船主之遞易,又何沒量,公納必至於遷延,吏逋從此而滋漫,醜謗狼藉,怨讟朋興是如爲白乎所,上項兩邑守令,竝只罷黜爲白乎旀,星州前牧使李稷鉉段,三載官政,一是錯謬,冊室之靡事不囑,與和應者其誰?奸吏之惟利是謀,所締結者何多?贖緩之歸屬不明,自致後言,訟牒之立落無常,難免瑣謗是如爲白乎旀,聞慶前縣監金益承段,賑政專委於吏輩,弊至難言,訟牒多出於袖中,責將誰歸?下記是誰監削,冊舍之任怨可惜,贖錢何無歸屬,鄕紳之面迫絶倒,加下錢之擔着吏房,看作常例,轎軍貰之混入賑費,有違事面是如爲白乎旀,安義前縣監沈宜絢段,丙子丁丑戶布錢,加斂於民,虛名排錄,付之民庫者,大違經法是白遣,丁丑上納馱價之比前加斂,亦非歉年創爲之事是白遣,上納公木之以每匹四兩許代,卽朝家恤民之至意,而每疋二兩五錢之加斂民間,是豈守宰奉揚之道是白乎旀,田稅色處木價與情費中每結七錢式減削,謂以民間還給,而竟乃添錄於需米價是白遣,賑恤初等官賑米,十二等公賑鹽,歲前救急租,或以贖錢中取用,或以貿穀分石餘剩用下,而皆以自歸樣,僞報巡營,至登啓聞是乎遣,任債訟賂,認以應況,橫侵勒奪,爲作能事,邑人唾罵,至今未已,以其移遞,難於容貸是如爲白有臥乎所,上項三邑前任守令,竝只罷職爲白乎旀,三嘉前縣監李容準段,需米價減直報營,高價收捧,一石價至爲五十七兩,賑恤時餘在錢六百五兩五錢一分,初不報營措處,而移送鄕廳,火藥貿取云者,亦難明歸屬之不明是如爲白有臥乎所,推考爲白乎旀,知禮縣監金洛鉉段,太還作租,優祛民瘼之苦,災結準俵,亦爲荒政之先,救飢時損出,自有添補之惠,被饒處施措,爭騰奠接之譽,利器合試盤錯,鑿鑿中窾,細事無遺毫絲,井井有條,四載居官,一境稱訟,以此實績,優爲列郡之最是如爲白有臥乎所,合施陞敍調用之典是白乎矣,係干恩賞,臣曹不敢擅便,上裁敎是是白乎旀,監司李根弼,沿路京畿監司尹滋悳,廣州留守李載元段,繡啓論列,俱甚推奬是白乎矣,道臣帥臣體重,今姑勿論爲白乎旀,其餘本道及沿路守令·察訪等段,績乏優異,疵無顯著,竝只置之爲白乎旀,其外閫帥·虞候·營將·邊將·監牧官等乙良,令兵曹稟處,何如?判付啓,依回啓施行爲良如敎。
上在昌德宮廬次。大行大妃初喪。
朝奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
傳于李敎稙曰,判尹曺錫雨許遞。
禮曹,請諡宗廟,上諡殯殿,習儀吉日八月初七日,諡冊寶內入同月初十日午時,內出同月十一日卯時,請諡宗廟同月同日午時,上諡殯殿同月十二日卯時,改銘旌同月同日巽時,發靷習儀,初度同月二十日,二度九月初二日,三度同月初四日。
注書趙秉翊病代,假注書李景稙·鄭寅興·李鎬冕,首望踏啓字。
李敎稙啓曰,卽見吏曹草記,則右副承旨金裕行,以前任安岳郡守,方在解由未出中云矣。解由未出人之除拜實職,不得循例下批,自是例也,而昨日該曹之徑先單付,今始論稟,揆以事體,極爲未安。當該堂上,不可無警,推考,何如?傳曰,允。
又以吏曹言啓曰,行副護軍金裕行,承政院右副承旨除授事,命下矣。以前任安岳郡守,方在解由未出中,何以爲之?敢稟。傳曰,勿拘。
又以禮曹言啓曰,因殯殿都監草記,梓宮漆布上加漆,一體逐日進漆,依各年例,以十度擧行,而吉日時,令該曹推擇事,啓下矣。梓宮漆布上加漆初度吉日,令日官崔榮遠推擇,則今六月初四日爲吉云。故十度逐日吉時,一體推擇後,別單書入之意,敢啓。傳曰,知道。
又以禮曹言啓曰,山陵三年內守護軍,當爲分定,而取考謄錄,則舊陵守護軍七十名中,除出五十名,東南道各陵守護軍中,除出各二名,限三年移屬新陵,而舊陵守護等節及祭享時使喚,以餘軍二十名,實甚苟艱,故京畿上番軍十名,除出加定矣。今亦依前例定送之意,分付,何如?傳曰,允。
上在昌德宮廬次。大行大妃初喪。
夜自三更至初三日開東,灑雨下雨,測雨器水深四分。
李敎稙啓曰,假注書李景稙,時無職名,令該曹依例付軍職,冠帶常仕,何如?傳曰,允。
兵曹口傳政事,上護軍單曺錫雨。
李敎稙,以國葬都監摠護使意啓曰,國葬時服玩鏡梳函,若用常御者,則勿爲加造事,載在補編矣。今番則何以爲之乎?敢稟。傳曰,當內下矣。
又以山陵都監摠護使意啓曰,陵上莎草,自前浮取於慕華館,丁字閣前後面,則例以本陵近處莎草,浮出以用,而慕華館莎草軍一千五百名,陵所近處浮莎軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。
上在昌德宮廬次。大行大妃初喪。
自開東至人定,灑雨下雨,測雨器水深三寸六分。
上在昌德宮廬次。大行大妃初喪。
上在昌德宮廬次。大行大妃初喪。
大君卒逝後,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。
藥房提調洪祐吉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
傳于李敎稙曰,今日午時,新生大君卒逝。
以司謁口傳下敎曰,未成殤禮曹草記擧行等節,勿爲之。
藥房口傳啓曰,新生大君阿只氏卒逝,出於千萬意外,伏惟兩殿驚疚之懷,何以堪抑?累日惟憂之餘,聖體恐致受損,臣等不勝憂慮之忱,二錢重人蔘粟米飮煎入于兩殿之意,惶恐敢啓。答曰,知道。
進御二錢重人蔘粟米飮,自今日一貼式煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,煎入事,榻前下敎。
朴容大啓曰,藥房三提調,持粟米飮來待矣。傳曰,封入。
又啓曰,藥房三提調,爲承候來待矣。傳曰,不必入侍。
以司謁口傳下敎曰,大君護喪時,兵判·訓將,從便進去。
李敎稙啓曰,時原任大臣,爲承候來待矣。傳曰,不必入侍。
又啓曰,時原任閣臣,爲承候來待矣。傳曰,不必入侍。
金裕行,以戶曹言啓曰,殯殿供上別單中表裏白吐紬·白綿布除減事,判下矣。大行大妃殿所進各殿表裏白吐紬·白綿布,當爲一體減下,當減數爻,別單書入之意,敢啓。傳曰,知道。
李敎稙,以禮曹言啓曰,請諡宗廟時,前一日受香,載在喪禮補編,而謹考丙申謄錄,則以前一日受香,事多掣礙,因臣曹啓稟,當日受香,而伊後各年,俱依丙申年例擧行矣。今亦依此,當日受香,何如?傳曰,允。
又以長生殿都提調·提調意啓曰,外梓宮合木,六月初六日畢役,自初七日爲始着漆,而謹依己酉·丁巳·癸亥已例,以六十度擧行之意,敢啓。傳曰,知道。
兵曹啓目粘連,觀此慶尙右道暗行御史李正來書啓,則前前統制使李鍾承段,繡啓論列,雖若是狼藉,將臣體重,令廟堂稟處爲白乎旀,前統制使申桓段,加下錢之多數懸錄,雖緣徑遞,節扇條之無難取用,是何道理?昌原出身鄭在善處,錢二千兩假托統債,而發關捉致捧給京人,稱冤狼藉,至今不已,是亦非理,不可不論是如爲白乎旀,前虞候黃顯默段,詞訟爲上營操制,而猶不悛習,賄賂爲下輩慫慂,而間或潛捧,托以不爲賙恤,蟹島金哥處錢三百兩,鳥島朴哥處錢一百兩,誣以淫行,固城金仁業處錢二百兩,威脅勒捧是白遣,時値大侵,小小偸竊,卽是饑餒所致,而輒以賊律治之,傷命者,多冤號之聲是如爲白乎旀,永登前萬戶朴潤根段,二百餘公錢之挪用不報,八石零牟還之仍無立代,俱係法外,有難容貸是如爲白乎旀,蟾津前別將張周榮段,兩年派任時,捧賂錢四百七十五兩,遞任後公貨中引用錢二百三十兩,米牟還所負,爲十二石九斗是白如乎,如此無法之類,不可尋常勘處是如爲白臥乎所,上項前任閫帥·虞候·邊將之繡啓臚列,若是狼藉,俱係不法,竝令該府,拿問處之爲白乎旀,尙州前前營將宋淳億段,訟賂任債,勒捧勒貸錢,合爲五千六百三十兩是如爲白有臥乎所,如此貪墨之習,不可以已遞,勿論,令該府拿問嚴勘爲白乎旀,加德僉使梁柱奕段,條魚之攘民見利,豈無招怨之端,村牛之自官屠賣,何其露醜之甚,賑恤米十餘石僞報,天城錢一百兩勒捧,揆以法意,俱難容貸是如爲白有臥乎所,魚牛之招怨露醜,米錢之僞報勒捧,俱係不法,爲先罷黜,令該府拿問處之爲白乎旀,薺浦萬戶田世興段,鎭將加下之移斂殘民,是何例外,結錢運費之勒懲該色,尤爲可駭,到鎭無幾,校吏所任,無不遞易數三番,而皆有捧賂,鎭卒一名,亦爲賣食是白遣,鎭將月廩,自到防日計之,自是通規,而臆斷以除拜日計之,無例錢三百餘兩,勒懲於該掌,殘鎭殘屬,如逄禍亂是如爲白有臥乎所,以領運差使員,方在就囚中,爲先罷黜,以此添問目嚴勘爲白乎旀,禿用別將李達根段,鎭樣之殘弊是悶,山禁之解弛已警是如爲白有臥乎所,罷黜爲白乎旀,尙州營將李民熙段,紅絲不出門外,而已有戢盜之譽,皂衣不離衙前,而自成詰戎之功,間爲本府兼官,摠察一邑,庶務,收巨逋於四十餘日之內,考成尺於數萬餘金之多,一府弊瘼,幾至整賴是如爲白乎旀,晉州營將金奎淳段,旣廉旣平,而民樂吏服,不煩不擾,而令行禁止,待士以禮,撫軍以惠,口碑成頌,或恐有失,臣於露蹤之日,民有願借之狀是如爲白乎旀,加德前前僉使許煥段,統移轉一款,爲鎭弊瘼,而捐出廩錢二百三十兩,付民取殖,甲戌春島中凶荒,民情頷顑,而又捐廩錢一百五十兩,貿米分賑,極爲嘉尙是如爲白乎旀,唐浦萬戶李寅喆段,防錢之愆輸者,盡心督捧,吏逋之積滯者,從便畢刷,料錢無闕於隷屬,酒食且饋於軍民,還捧則減其色落,軍機則修其毁傷,釜炭錢之均排各班,深得鎭隷之心,禁松政之嚴立條約,永絶樵者之斧,似此才幹,實所難得是如爲白乎旀,鳥嶺別將鄭鶴善段,出米補賑,裹糧禁山,依數沈醬,俱爲嘉尙是如爲白有臥乎所,上項二營將,前後三鎭將之實心對揚,俱爲嘉尙,事當施以兒馬賜給之典,禿用前別將張天鶴段,廳廨之修建也,山松之禁護也,貿穀而恤飢也,買畓而捄弊也,皆出實心,而鎭民之飢者,給米而饋之,鎭卒之寒者,解衣而與之,及其遞去,傾其餘橐,以賑飢口,徒手執鞭,浩然而歸,如此之人,不可多得,雖已遞任,合有優典是如爲白有臥乎所,其所做治,皆出實心實績,事當施以邊將調用之典是白乎所,俱是係干恩賞,臣曹不敢擅便,上裁敎是白乎旀,統制使李奎奭,前右兵使鄭雲星,繡啓雖甚推奬,閫帥體重,今姑勿論爲白乎旀,其餘閫帥·虞候·營將·邊將·監牧官等,別無優績,亦無顯疵,竝只置之爲白乎旀,奏御文字,何等審愼,而尙州前營將徐瑀淳之瑀字,誤以志字書之,鳥嶺別將鄭鶴善之鶴字,誤以學字書之,殊涉不審,當該御使李正來,推考,何如?判付啓,依回啓施行爲良如敎。
兵曹啓目粘連,觀此慶尙左道暗行御史李萬稙書啓,則前前左水使梁柱華段,三載治規,一方流毒,悍卒四散於道路,猶恐壑慾之未充,殘民一入於囹圄,必至家産之盡蕩,松贖賣科,債訟任債,餉米浮費冒錄,儲留米發賣冒錄,移貿米排納冒錄條,都合錢一萬七千九十六兩三錢二分之多是白乎所,雖已遞去,合施重勘是如爲白乎旀,慶州前營將許鍍段,冊客出自本邑,幕校俱是雜類,饒戶搜括於闔境,無一遺漏,悍卒橫行於閭里,散四誅求,甚至遭故返櫬之日,尙有被繫納錢之人,前後勒捧錢,都合爲三千三百二十兩是白如乎,一境嗷嗷,怨謗尙多,恐不可以已遞,勿論是如爲白有臥乎所,上項前前水使·前營將,繡啓臚列,俱極可駭,竝令該府,拿問嚴勘爲白乎旀,西生僉使辛聖河段,還弊漸痼是如爲白乎旀,金井別將鄭必善段,給代失時是如爲白有臥乎所,上項兩鎭將之一則弊痼而未能祛,一則吏弄而莫知禁,俱係溺職,不可仍置,竝罷黜爲白乎旀,安東營將姜奎馨段,恩荷特仍,常切報答之誠,政懋時措,且做節愛之治,流丐則結幕而戢束,竊發無警,餓殍則給錢而收瘞,鰥寡皆頌是如爲白有臥乎所,其所做治,殊極嘉尙,事當施以兒馬賜給之典是白乎矣,係干恩賞,臣曹不敢擅便,上裁敎是白乎旀,前左兵使鄭完默段,繡啓雖甚推奬,閫帥體重,今姑勿論爲白乎旀,其餘閫帥·中軍·虞候·營將·邊將·監牧官等,別無優績,亦無顯疵,竝只置之,何如?判付啓,依回啓施行爲良如敎。
上在昌德宮廬次。大行大妃初喪。
大君卒逝翌日,大殿·大王大妃殿·王大妃殿·中宮殿·世子宮,藥房·內閣·政院·玉堂口傳問安。答曰,知道。
藥房提調洪祐吉,副提調朴容大啓曰,伏未審夜間,聖體,若何?伏惟聖上,以止慈之情,當疚懷之餘,諸節易致受損,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,藥房提調·副提調,持粟米飮來待矣。傳曰,封入。
洪大重啓曰,事變假注書康鴻擧,有身病,勢難察任,今姑改差,何如?傳曰,允。
事變假注書康鴻擧改差,代,尹國柱·李公燁·趙光祐,首望踏啓字。
李敎稙,以議政府言啓曰,卽見日本外務省書契,則以爲,聞駐箚我國佛蘭西全權公使所說,近來有佛國宣敎僧四五人,到貴國,捕縛下獄,若至慘刑,則佛國應不束手,因憶貴國,旣有此事,復踏故轍,則佛國之激怒益甚,我國與貴國,隣誼所存,佛國亦爲我友國,今聞此言,豈可緘默乎?爲貴國計者,莫善於速解其囚,寬遇以放還本國也。事至此,則彼輩深感不殺之恩云矣。敦尙正學,禁斥邪敎,旣我國規模之旣嚴且確者也。倘或背馳而趍異,隨輒誅殛而無遺,亦我國懸法之斷不假貸者也。向有異國人一個拿獲者云,是法國人也。該國隔在層溟幾萬里之外,彼此聲氣不相關之地,奚爲而冒入他邦,欲肆異術乎?且我國株連之類,罔有漏失,到底鉤査,竝擬處寘之際,乃因該國使臣之籲懇,至有上國放還之指揮,則在我事體,不容不奉遵皇旨,已於前月,一邊據實具咨,一邊解送其囚矣。日本今以善隣之義,有此專報,令槐院回答書契,備細撰出,下送萊館,何如?傳曰,允。
又以山陵都監摠護使意啓曰,各陵三年內所用山神床石,例設於丁字閣左邊,而睿陵丁字閣左邊,有山神床石排置者矣。謹稽己酉·丁巳儀軌,則依乙丑年例,舊床石移設於假丁字閣稍近左傍。今亦依此爲之,何如?傳曰,允。
又以山陵都監摠護使意啓曰,今此山陵所排石物木物,不得不預爲運入,然後可無臨時窘跲之歎,而看役郞廳牌將匠幕之入接假家艾幕,亦當造給矣。睿陵局內植木長養,更無空閒之地,雖始役前,略加疏剔,以爲從便造給之地,何如?傳曰,允。
又以山陵都監摠護使意啓曰,睿陵左邊曲墻撤毁,象設移置,然後可以始甕家之役,卯辰方欄干石,亦當退出,則當有告由之節,令禮曹擧行,何如?傳曰,允。
又以山陵都監摠護使意啓曰,山陵魂遊石,今當新排,而聞有舊仁陵所排之退置者,石品甚好云。更爲看審後,睿陵魂遊石,一體磨淨,竝爲安排之地,外他各樣石物,以翼陵·明陵·舊仁陵所在者,移用,其餘不足之數,亦爲浮出於三川里,該所郞廳,率匠手,先爲除下直出送,何如?傳曰,允。
上在昌德宮廬次。大行大妃初喪。
自午時至人定,灑雨下雨,測雨器水深一寸六分。自人定至初八日開東,灑雨下雨,測雨器水深一寸。
朴容大啓曰,藥房副提調,持粟米飮來待矣。傳曰,封入。
進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
注書丁弘燮病代,假注書金文鉉·鄭寅興·趙秉升,首望踏啓字。
傳于洪大重曰,藥院提調許遞,李鎬俊除授。
吏曹,藥院提調單李鎬俊除授事承傳。
洪大重,以國葬都監摠護使意啓曰,發靷及返虞時,神帛輦·平轎子,以外司僕寺所在,移來入用事,有辛未節目,依此擧行,神帛腰轝,一體陪來,如有渝傷,竝爲修補以用,何如?傳曰,允。
上在昌德宮廬次。大行大妃初喪。
自開東至未時,灑雨下雨,測雨器水深一分。
夜自三更至初九日開東,灑雨下雨,測雨器水深三分。
洪大重啓曰,假注書金文鉉,時無職名,令該曹依例付軍職,冠帶常仕,何如?傳曰,允。
李敎稙,以議政府言啓曰,因慶尙右道暗行御使李正來書啓,前前統制使李鍾承繡啓論列,雖若是狼藉,將臣體重,令廟堂稟處事,兵曹粘目啓下矣。制梱之地,其任不輕,而諸條臚列,旣如此,江華留守李鍾承,令該府拿問處之,何如?傳曰,允。
又以國葬都監摠護使意啓曰,魂殿所用祭器,山陵所用祭器造成吉日,令日官池有建推擇,則今六月初十日卯時爲吉云。以此日時始役之意,敢啓。傳曰,知道。
上在昌德宮廬次。大行大妃初喪。
自開東至酉時,灑雨下雨,測雨器水深三分。
李敎稙,以司饔院監膳提調意啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今當潦水,捉得無路云。在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
上在昌德宮廬次。大行大妃初喪。
自開東至酉時,灑雨下雨,測雨器水深三寸三分。
藥房提調李鎬俊,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪大重,以兵曹言啓曰,卽接西所衛將元世翼牒報,則永肅門外南邊中松一株,因雨拔根顚仆云。令該所依例斫去之意,敢啓。傳曰,知道。
上在昌德宮廬次。大行大妃初喪。
夜五更,灑雨下雨,測雨器水深一分。
以司謁口傳下敎曰,發靷時,輪臺板,以有輪平床擧行,輪轝,以欄干平床排設事,分付三都監。
上在昌德宮廬次。大行大妃初喪。
李敎稙啓曰,卽見南兵使李祉秀日本船問情狀啓,則尾紙狹窄,無踏啓處,事甚疎忽,極爲未安。原狀啓所當還下送,而係是邊情,雖不得不捧入,該帥臣不可無警,推考,何如?傳曰,允。
李敎稙,以禮曹言啓曰,來八月初一日行社稷大祭,依禮文設行事,啓下矣。自上方在諒闇中,依例以攝行磨鍊之意,敢啓。傳曰,知道。
又以禮曹言啓曰,謹稽謄錄,則發引時舊陵告由文及安陵奠時,舊陵一體告由矣。今此大行大妃殿發引時,睿陵告由文,來九月十六日曉頭,設行告安告由文,封陵事畢後,安陵奠日設行,而告由文,竝令藝文館撰出,何如?傳曰,允。
又以奉常寺都提調提調意啓曰,東耤親耕田所種大麥打作,則所出爲六石十四斗,小麥打作,則所出爲一石之意,敢啓。傳曰,知道。
又以國葬都監摠護使意啓曰,大小轝服色補編,則以縀綃載錄,而己酉丁巳,因縀屬內下,參用紋縀,甲午癸亥,自都監措備矣。今番則何以爲之乎?敢稟。傳曰,都監措備。
又以山陵都監摠護使意啓曰,山陵石儀中長明燭,或各設於兩陵之間,其制不一,而崇陵·元陵·景陵,俱爲移立於兩陵之間。今亦依此擧行,何如?傳曰,允。
洪大重,以兵曹言啓曰,魂殿雇立,依定式別單書入之意,敢啓。傳曰,知道。
又以兵曹言啓曰,卽接御營廳巡山哨官梁鍾律手本,則興仁門南邊第二城廊近處體城二間許頹圮云。爲先令繕工監,堅實圍排,分授軍門,卽速修築,而把守軍兵,亦令該營,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內興仁之門南邊第二城廊近處體城二間許頹圮處,令分授軍門,急速修築,把守軍兵,量宜定送事,自兵曹草記矣。修築時待晴擧行,而哨軍二十名,將校一人率領,限改築間,嚴加守直之意,敢啓。傳曰,知道。
上在昌德宮廬次。大行大妃初喪。
傳于洪大重曰,啓字誤踏之中官金錫勳,從重推考。
李敎稙啓曰,諸道道臣,如非拿問與削黜,則雖在罪罷中,凡狀啓不得以都事替行,而咸鏡監司金世均,謂以譴罷,廢閣公務,日本船離發誤答事實,不得開諭事狀啓,以都事替行,原狀啓係是邊情,雖不得不捧入,而揆以事體,誠極未安。推考,何如?傳曰,允。
又以殯殿都監摠護使意啓曰,梓宮漆布上加漆,今日已準十度矣。全體加漆,謹依各年例,以五度擧行,而吉日時,令該曹推擇,間一日進漆之意,敢啓。傳曰,知道。
上在昌德宮廬次。大行大妃初喪。
自卯時至酉時,灑雨下雨,測雨器水深六分。
進御加味地黃湯,自明日停止事,榻前下敎。
傳于李敎稙曰,判尹有闕之代,李會正除授。
吏曹口傳政事,密陽府使申奭均·沈宜斗·朴孝憲,高陽郡守尹橚·鄭泌鉉·兪鎭元,咸陽郡守金鳳洙·趙玄夏·閔泳學,昆陽郡守李相悳·趙存植·李東燮,義城縣令李象暾·李徽應·李憲基,咸昌縣監曺鎭億·李羲祖·鄭應夔,山淸縣監尹泰膺·洪輔燮·鄭渪,泗川縣監金奎文·崔鳳賢·金鼎炫,以上竝首望踏啓字。
吏曹,漢城判尹單李會正除授事承傳。
吏曹口傳政事,旌善郡守李勝宇·李需冕·安榮植,開寧縣監李承祐·金益相·林炳翊,丹城縣監洪顯昇·李近和·任奎鎬,靈山縣監趙容熙·申泰榮·趙弼永,以上幷首望踏啓字。
吏曹口傳政事,龍安縣監韓泰魯·金震銖·李恩植,首望踏啓字。
傳于洪大重曰,御營大將趙羲復,摠戎使金炳始相換。
洪大重啓曰,密符親納,例也,而前摠戎使金炳始,謂有身病,使其營校替納,事甚未安。推考,何如?傳曰,允。
議政府,御營大將單金炳始,摠戎使單趙羲復。
兵曹,御營大將單金炳始,摠戎使單趙羲復。
洪大重啓曰,新除授御營大將金炳始,摠戎使趙羲復,竝卽牌招,傳授命召及密符·敎諭書,何如?傳曰,允。
金裕行,以禮曹言啓曰,因殯殿都監草記,梓宮漆布上加漆,今日已準十度矣。全體加漆,謹依各年例,以五度擧行,而吉日時,令該曹推擇,間一日進漆事,啓下矣。梓宮全體加漆吉日時,令日官崔榮遠推擇,則初度今六月十七日巽時,再度同月十九日午時,三度同月二十一日午時,四度同月二十三日巽時,五度同月二十五日午時爲吉云。以此日時擧行,何如?傳曰,允。
敎摠戎使趙羲復書。王若曰,中宸起聽鼙之思,惟時注意,北城寄推轂之任,特簡在心,綸綍誕宣,旌旗頓變,睠彼漢北鎖鑰,卽是海東藩屛,天府金湯之形,接樓櫓於南漢,陰雨桑土之備,作輔車於上都,水陸牙制於沁·喬,世稱右輔節度,管轄肩比於湖·海,位列五營元戎,第玆昇平恬嬉之餘,不無軍容凋殘之嘆,餉儲耗竭,器械則朽鈍居多,梵宇虛疎,簽輔也老弱過半,苟非望實之俱隆,曷任莫重之關防?惟卿,王室干城,將門胄裔,內外營閫之歷試,聲績已孚,忠勇韜略之兼全,威望益著。玆授卿以摠戎使,卿其式膺寵命,茂恢良圖,威重則必如寇萊公,掌一營之鈇鉞,號令則必如李節度,變朔方之典型。故玆敎示,想宜知悉。修撰臣高雲製進
上在昌德宮廬次。大行大妃初喪。
大殿·中宮殿公除翌日,大殿·中宮殿,內閣·政院·玉堂·朝廷二品以上·大司諫單子問安。答曰,罔極。大王大妃殿·王大妃殿,內閣·政院·玉堂·朝廷二品以上·大司諫口傳問安。答曰,罔極。世子宮,內閣·政院·玉堂·朝廷二品以上·大司諫口傳問安。答曰,知道。
朝奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
藥房都提調李裕元,提調李鎬俊,副提調朴容大啓曰,時日易邁,公除奄過,伏惟聖慕,益復靡逮,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪大重啓曰,自今日視事,當爲取稟,而初伏已過,處暑間頉稟之意,敢啓。傳曰,知道。
又啓曰,議政府郞廳來言,今日賓廳日次,而公除翼日問安相値,不得來會云矣,敢啓。傳曰,知道。
又啓曰,本院今春夏等褒貶,當爲磨勘,而行都承旨尹秉鼎,不爲仕進,不得如例磨勘之意,敢啓。傳曰,知道。
洪大重啓曰,大司諫李在敬,司諫南啓憲,獻納趙東萬,正言朴龍㦳,持平權采圭,旣入闕中,不爲傳啓,直爲出去,事甚未安。竝推考,何如?傳曰,允。
傳于洪大重曰,臺臣之疏,可見公議之拂鬱,判府事姜㳣·韓啓源,施以中途付處。
注書趙秉翊病,代以鄭寅興爲假注書。
賓客前望單子入之,左賓客鄭基世,右賓客洪祐吉落點。
承旨前望單子入之,金敬均落點。
傳于洪大重曰,都承旨許遞,前望單子入之。
傳于洪大重曰,待敎閔泳煥,檢校差下。
洪大重,以奎章閣言啓曰,待敎閔泳煥,檢校差下事,命下矣。卽爲牌招察任,何如?傳曰,允。
傳于洪大重曰,待敎有闕之代,前望單子入之。
待敎前望單子入之,金永悳落點。
洪大重啓曰,新除授待敎金永悳,當爲下批矣。政官牌招開政,何如?傳曰,允。
兵曹口傳政事,副司正單閔泳煥。
洪大重啓曰,卽伏見諸道今春夏等褒貶啓本,則京畿監司尹滋悳,守令無一人居中居下,殊無嚴明殿最之意,推考警責,何如?,傳曰,允。
又啓曰,卽伏見開城留守沈履澤今春夏等褒貶啓本,則邊將無一人居中居下,殊無嚴明殿最之意,推考警責,何如?,傳曰,允。
傳于洪大重曰,右承旨·左副承旨許遞,前望單子入之。
承旨前望單子入之,朴定陽·閔種默落點。
洪大重啓曰,行吏曹判書朴齊寅,參判南廷龍,參議洪淳學牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體待明朝牌招。
洪大重,以議政府言啓曰,今戊寅年春夏等褒貶,當爲等第,而臣等俱有身病,不得磨勘之意,敢啓。傳曰,知道。
又以議政府言啓曰,京外竊發之患,挽近在在驚聞,閭閻叢集之中,甚至有非常偸盜之變,兩捕廳,苟能恒嚴詗戢,少無弛縱,則安有是也?揆以擧行,萬萬駭忽,左右捕將,竝從重推考,使之另究方略,不日捕捉,雖以外邑言之,明火放砲之賊,聚徒成群,殺越人命,掠奪財貨,場市多至空廢,民情大致繹騷,此非如干穿窬之可比矣。自各該邑,到底偵探後,調發砲軍,期於殄滅,而如是另飭之下,若或有玩愒失捕之入聞,則難免重勘之意,分付各該道臣,何如?傳曰,允。
又以議政府言啓曰,稅穀裝運,事目甚重,京船執籌,期限自在,而卽聞兩湖初運船隻,尙多有未下去之邑,雖儲穀而待之,無船可載云。然則其再運者,將了納於那時乎?稅政法綱之如是蕩弛,極涉寒心,舟司堂上,難免不飭之失,施以重推之典,都領將,令該司嚴棍懲礪,逗留不發之船漢,這這査摘,各別痛繩,而未下去處火速點送之意,另飭分付,何如?傳曰,允。
又以三軍府言啓曰,今戊寅年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今戊寅年春夏等褒貶,當爲等第,而領中樞府事臣李裕元,判中樞府事臣洪淳穆,俱有身病,臣姜㳣,臣韓啓源,俱以在外,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金炳學身病,不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而都事未差,不得爲之之意,敢啓。傳曰,知道。
又以忠勳府言啓曰,本府今戊寅年春夏等褒貶,當爲磨勘,而有司堂上寧豊君臣崔遇亨,有身病,淸恩君臣金益鼎在外,無以備員,限內不得爲之之意,敢啓。傳曰,知道。
金裕行,以戶曹言啓曰,本曹郞廳及所屬各司官員今戊寅春夏等褒貶,當爲磨勘,而臣致庠有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今戊寅春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
洪大重,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,今日,卽書香閣望奉審日次,臣進詣擧行之意,敢啓。傳曰,知道。
又以奎章閣言啓曰,本閣今戊寅年春夏等褒貶,當爲磨勘,而提學一員,直提學二員,直閣,俱未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師李最應,傅金炳國,有身病,貳師左賓客·右賓客未差,限內不得爲之之意,敢啓。傳曰,知道。
又以國葬都監摠護使意啓曰,本都監堂上閔致庠,時帶義禁府判義禁矣。見今工役浩大,職務相妨,所帶判義禁之任,今姑許遞,何如?傳曰,允。
又以國葬都監摠護使意啓曰,本都監郞廳趙容熙,移拜靈山縣監矣。其代以前郡守任泰準差下,而時無職名,令該曹口傳付軍職,使之冠帶常仕,何如?傳曰,允。
又以耆老所言啓曰,本所堂上,多有身病,無參座之人,今戊寅年春夏等褒貶,限內不得磨勘之意,敢啓。傳曰,知道。
又以武衛所軍色提調·餉色提調意啓曰,本所從事官及諸將官·將校·各哨色旗隊摠,今戊寅年春夏等褒貶勤慢,當爲等第,而軍色提調臣李景夏,餉色提調臣金炳始,俱有身病,不得磨鍊之意,敢啓。傳曰,知道。
又以兵曹言啓曰,去四月二十一日慶科庭試武科殿試時,直赴殿試奉承傳鄕騎士吳奎善等六百二十二人內,六百二人應試參榜,所授帖文,竝依例收聚爻周,武勇衛李奎聖,騎士朱應奎,別武士宋鍾元·張心浩·張啓郁·兪斗煥,火砲田尙珍,親騎衛趙聲振,別抄軍官任思奎,武士盧義俊,馬兵洪顯民,別付料軍官張在元,壯別砲康文錤,禦邊軍官李秉緯,別攔後邊成逸振,武士金以鳳等十六人遭故,別抄軍官朴喜鏞,以朞服未過葬,不爲赴試,竝依法典陳試,敎鍊官金寬淳,巡令手李基虎,桂坊使令李載吉等三人身死,待式年放榜,紅牌成給,直赴會試奉承傳選武軍官廉孝一等四十四人內,三十一人應試,所授帖文,收聚爻周,別砲衛李容現,別騎衛白東赫等二人遭故,竝依法典陳試,羽林衛金啓瀚,身病不赴,依例勿施,京畿監營火砲安永孫·禹命吉,黃海監營選武軍官金允碩,慶尙監營選武軍官尹富城·徐有林,別武士姜尙喜,昌原水軍朴斗成,慶尙右兵營馬兵金載國,忠淸兵營馬兵朴炳顯,全羅左水營禦邊選武李民傑等十人,無緣不赴,其委折,關問各該道帥臣後,稟處,何如?傳曰,允。
又以都摠府言啓曰,今戊寅年春夏等本府郞廳及部將等矣褒貶,當爲磨勘,而都摠管朴泳孝,以享官進,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今戊寅年春夏等褒貶,當爲等第,而都提調臣李最應,有身病,限內不得磨勘之意,敢啓。傳曰,知道。
又以訓鍊都監言啓曰,本局千摠徐光復,身病猝重,勢難察任,改差,何如?傳曰,允。
又以禁衛營都提調意啓曰,本營從事官及諸將官,今戊寅年春夏等褒貶,公除後當爲等第,而臣裕元,有身病,不得磨勘之意,敢啓。傳曰,知道。
又以禁衛營言啓曰,本營哨官邊錫麟,身病猝重,勢難察任,改差,何如?傳曰,允。
又以御營廳言啓曰,本廳從事官及諸將官今戊寅年春夏等褒貶,公除後當爲等第,而都提調臣金炳國,有身病,不得磨勘之意,敢啓。傳曰,知道。
又以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
又以摠戎廳言啓曰,本廳屬京外諸將官,今春夏等褒貶等第,公除後當爲磨勘,而臣有身病,不得磨勘之意,敢啓。傳曰,知道。
又以濬川司提調意啓曰,本司都廳及郞廳今春夏等褒貶,當爲等第,而臣等俱有故,不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,因慶尙左道暗行御史李萬稙書啓,吏曹回啓內,密陽前府使元世澈,仁同前府使李觀應,彦陽前前縣監鄭璣相,比安前縣監安橓等繡啓,旣請令攸司稟處,更無可論爲辭,又因右道暗行御史李正來書啓,吏曹回啓內,尙州前牧使金奭根,昆陽前郡守趙羲周等繡啓,旣請令攸司稟處,更無可論爲辭矣。趙羲周今方待命,拿囚,元世澈,下去江原道原州地,李觀應,下去京畿高陽地,安橓·鄭璣相等,下去楊州地,金奭根,下去忠淸道洪州地云。依例發遣府羅將,竝拿來,何如?傳曰,待待命拿囚。
又以義禁府言啓曰,咸陽郡守李象先,昆陽郡守王昌鎬,咸昌縣監趙鍾純,尙州前前牧使李承敬,金海前前府使徐曾輔,昆陽前前郡守李奎性,開寧前前縣監李康準,召村前察訪李鍾禎,義城縣令鄭雲韶,英陽縣監李秉奎,前前統制使李鍾承,前統制使申桓,前統虞候黃顯默,永登前萬戶朴潤根,蟾津前別將張周榮,加德僉使梁柱奕等,竝拿問處之,興海前郡守李恒儀,固城前府使申相珪,南海前前縣令趙羲春,前前慶尙左水使梁柱華,前慶州營將許鍍,尙州前前營將宋淳億等,竝拿問嚴勘,薺浦萬戶田世興,以領運差使員,方在就囚中,添問目嚴勘事,傳旨啓下矣。田世興待開坐,添問目捧供,李奎性·李鍾承·黃顯默·朴潤根·申相珪·梁柱華·宋淳億等,今方待命,拿囚,李象先,下去忠淸道天安地,趙羲春,下去公州地,王昌鎬·鄭雲韶·李秉奎,俱在任所,趙鍾純,下去水原地,李承敬,下去廣州地,徐曾輔,下去京畿麻田地,李康準,下去果川地,李鍾禎,下去楊州地,申桓,下去始興地,許鍍,下去長湍地,張周榮,下去平安道安州地云。依例發遣府書吏羅將,竝拿來,梁柱奕,時在任所,李恒儀,以蔚山兵虞候,時在任所,依例發遣府書吏·羅將,竝交代後拿來,何如?傳曰,待待命拿囚。
金裕行,以工曹言啓曰,今春夏等褒貶,當爲磨勘以入,而堂上有故,限內不得爲之之意,敢啓。傳曰,知道。
吏曹啓目,前繕工監假監役官李萬秀,權知承文院副正字李益秀名字,與大逆不道罪人祐秀,同行列,故李萬秀名字,改以萬淵,李益秀名字,改以益淵事爲等如,告狀依例令藝文館給帖,何如?判付啓依允。
大司憲李寅命疏曰,伏以嚴廬之流光不淹,禮制之公除遽過,仰惟聖慕,益復靡逮。仍伏念臣言議風采,本不稱當於長憲之任,分外屢叨,未持鷙擊之論,邇來虛縻,徒招烏噤之譏,每自循省,秪增悚恧,伏願亟遞見職,以安微分焉。臣方丐免,不宜贅他,而至於臣分之有所乖損,公議之不可泯默者,何敢不冒悚一陳乎?頃當孝徽殿禮陟之日,慟隕罔極,率普同情,況我殿下顔色之戚,哭泣之哀,有足以感動臣隣,凡在縉紳之列者,設有可引之義諦,難冒之情勢,莫不奔走冤號,罔敢晏處私次,卽彝倫也,常綱也,而惟彼西樞兩大臣,位備具瞻,家在不遠,亮陰深墨,群情擧切焦迫,而自阻候班之奉慰,襲斂成殯終事,何等重大,而未聞闕下之赴哭,縱諉私義之難安,盍念情禮之都隳?凡民有喪,猶思所以匍匐往救,矧以與國休戚之地,遭此帀域哀遑之際,忍與深山窮谷之愚夫愚婦,北望號哭而止哉?以若體重,誠爲慨然。玆敢不揆僭妄,短章論劾。請判府事姜㳣·韓啓源,竝施削黜之典,以昭法綱,以重公議,千萬幸甚,臣無任云云。答曰,省疏具悉。卿言無或有欠忠厚乎?當有處分矣。卿其勿辭行公。
上在昌德宮廬次。大行大妃初喪。
自人定至十七日開東,灑雨下雨,測雨器水深六分。
洪大重啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金敬均啓曰,新除授右承旨朴定陽,同副承旨閔種默,竝卽牌招,何如?傳曰,允。
金裕行啓曰,假注書鄭寅興,時無職名,令該曹依例付軍職,冠帶常仕,何如?傳曰,允。
注書丁弘燮病,代以金鶴善爲假注書。
傳于金裕行曰,藥院都提調有闕之代,前望單子入之。
內醫院都提調前望單子入之,判府事洪淳穆落點。
洪大重啓曰,卽伏見江原監司洪在鉉今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
又啓曰,卽伏見京畿水使金箕弘今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于洪大重曰,飭已施矣,且此時迎送之弊,不可不念。咸鏡監司金世均譴罷,特爲分揀,兩邑守令之罷拿,亦爲安徐。
傳于閔種默曰,有實故玉堂許遞,前望單子入之。
玉堂前望單子入之,副校理尹致聃落點。
傳于洪大重曰,全羅右道暗行御史留待。
傳于洪大重曰,全羅右道暗行御史入侍。
洪大重啓曰,大司憲李寅命,執義李鳳德,掌令沈相薰·任憲鎬,持平權采圭陳箚,尹永昶在外,監察茶時之意,敢啓。傳曰,知道。
傳于閔種默曰,忠州牧使趙龍夏,富平府使除授,忠州牧使之代,定州牧使趙臣熙除授。
閔種默,以吏曹言啓曰,忠州牧使趙龍夏,富平府使除授事,命下矣。以前任延安府使,方在解由未出中,何以爲之?敢稟。傳曰,勿拘。
吏曹,富平府使單趙龍夏,忠州牧使單趙臣熙,已上除授事承傳。
閔種默,以吏曹言啓曰,昨日口傳政〈事〉,新除授開寧縣監李承祐,與本曹參判南廷龍,有姨從應避之嫌,而臣之矇然擬入,至蒙踏啓以下,臣不勝惶恐。原望筒勿施,何如?傳曰,旣已啓下,特爲勿拘。
又以吏曹言啓曰,因議政府申飭,受由上京守令,自臣曹催促,則公州判官尹秉成,身病猝重,不得下去云,松禾縣監李鎬善,親病沈重,不得下去云。其身病·親病俱如是,則有難强令還任,公州判官尹秉成罷黜,松禾縣監李鎬善改差,何如?傳曰,允。松禾縣監李鎬善,天安郡守金謙秀相換。
又以吏曹言啓曰,新除授延曙道察訪黃夏欽,除拜過限未肅拜,改差,何如?傳曰,允。
兵曹口傳政事,副司果單任泰準。
朴定陽,以兵曹言啓曰,宣傳官申樂熙·梁柱顯·李種植,內禁衛將閔宗鎬,五衛將金鳳周·李承海·張奉一·禹愼英·李昌淳,曹司五衛將尹錫五,景福宮衛將吳鍾九·趙性善,中樞府都事李範壽,文臣兼宣傳官朴來冕·嚴柱漢,俱以病難供職,呈狀乞遞,竝改差,何如?傳曰,允。
傳于洪大重曰,疏批不審之中官羅世煥,從重推考。
有政。吏批,行判書朴齊寅進,參判南廷龍,參議洪淳學竝牌招不進,同副承旨閔種默進。啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以宋世憲爲修撰,李根命爲戶曹參議,李豊翼爲判義禁,李鎬性爲儀賓都事,柳令均爲崇陵令,安光默爲明陵令,朴健陽爲綏陵令,金在容爲引儀,元錫五爲德陵直長,姜運馨爲永懷園守奉官,李永爲定州牧使,閔斗鎬爲公州判官,尹致琮爲慶安察訪,白鳳三爲延曙察訪。
兵批,行判書閔謙鎬進,參判曺殷承病,參議李載純病,參知韓在絢入直,右副承旨洪大重進。啓曰,黃海兵虞候,今當差出,而擬望之人乏少,同道及他道水虞候竝擬,何如?傳曰,允。以宋潤文·白榮洙爲同知,李廷斗爲副摠管,趙存興爲訓鍊都正,李德熙爲兼訓鍊都正,鄭雲星·李奎璿·具永植爲宣傳官,李敎弼爲內禁將,洪祐人爲羽林將,權最善·沈賢澤·李在權·安夢任·王錫哲·朴潤豊·李義絅·崔性曾·李鍾郁·金相舜爲五衛將,朴興壽爲曹司衛將,權在德爲忠翊將,洪穎普爲忠壯將,車亨輪·金熙周爲景福將,李周永爲宣傳官,趙駿鎬爲左翊衛,吳信默爲中樞都事,宋勉老爲左司禦,李根奭爲忠淸水使,李奎書爲黃海水使,金敏植爲慶尙中軍,吳胤泳爲黃海兵虞候,河靖一爲加德僉使,金錫奎爲防踏僉使,太世春爲蝟島僉使,崔學基爲西生僉使,金溵澈爲宣沙浦僉使,朴永祜爲呂島萬戶,全錫源爲鉢浦萬戶,金命秀爲薺浦萬戶,金錫九爲禿用別將,訓鍊判官加設十五單田世鎭·任光鎬·白樂倫·柳冀先·李鳳鎬·具然河·金承烈·李基遠·李定載·申正均·李起俊·申浚均·李秉承·韓圭卨·具然恒,護軍尹秉鼎,副護軍朴容大·李敎稙·具完植·申樂熙·梁柱顯·李種植·李敏臯·閔晢鎬·李鍾健·李克烈·韓羲錫·李義絅·金瀅根·安友植·洪秉悳·元檍,副司果李肯鉉·金弘培·李在容·尹光秀,副司正鄭寅興,以上竝單付。
吏批,再政。以丁大懋爲戶曹佐郞,韓龍珪爲司藝,金炳治爲平市令,柳止鎬爲禧陵令,李承岳爲溫陵令,崔光紳爲監察,高翼龍爲義陵參奉,金洛鉉爲朔寧郡守。
兵批,再政。以金正植爲右司禦,徐相熙爲左侍直,康錫憲爲黃海水虞侯,同知單崔性曾,僉知三單李在權·安夢任·李義絅。
吏批,三政。以宋鍾五·趙鍾禹爲掌樂主簿,權有善爲濟用主簿,李暐爲假監役,韓鍾源爲純陵參奉,申泰榮爲知禮縣監。
吏批,四政。以鄭日愚爲司䆃主簿,李晩翊爲工曹參判,弘文正字單金永悳,校書正字單金永悳,兼待敎單金永悳,松禾縣監李鎬善,天安郡守金謙秀,已上相換事,承傳,兼保寧府使單李根奭,兼甕津府使單李奎書。
以吏曹參議洪淳學牌不進罷職傳旨,傳于洪大重曰,只推。
傳于洪大重曰,公事不審之中官文用奎,從重推考。
閔種默,以宗親府言啓曰,今此璿源譜略修正時,當宁子孫錄中,大君卒逝,一體入錄之意,敢啓。傳曰,知道。
又以宗親府言啓曰,本府郞廳等今春夏等褒貶等第,當爲磨勘,而堂上俱有實病·實故,不得爲之之意,敢啓。傳曰,知道。
又以奎章閣言啓曰,新除授待敎金永悳,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎金永悳,事當卽爲牌招,而家在城外,待明朝牌招入直,何如?傳曰,允。
又以吏曹言啓曰,今日本曹褒貶坐起時,堂上不可不備員,而參議洪淳學病不來,令政院牌招,以爲同參開坐之地,何如?傳曰,允。
又以吏曹言啓曰,曹所屬司甕院官員等矣今春夏褒貶,當爲等第,而因本院都提調有身病,不得磨勘之意,敢啓。傳曰,知道。
又以禮曹言啓曰,本曹今戊寅年春夏等褒貶,當爲磨勘,而堂上有故,不得爲之之意,敢啓。傳曰,知道。
又以國葬都監摠護使意啓曰,大行大妃殿寶篆文,令書寫官南寧尉尹宜善敬書,正副二本以入,仰備睿覽,裁擇之意,敢啓。傳曰,正本入刻。
又以國葬都監摠護使意啓曰,發靷時大轝前火鐵燭籠,神輦前三色燭籠,到山陵紅箭門內,例以忠贊衛奉持,而各年謄錄,仍以軍人奉持事,草記,蒙允矣。今亦依此擧行,何如?傳曰,允。
又以國葬都監摠護使意啓曰,丁字閣欑宮排設處,四壁有紬甲帳周遮之節,而己酉遷園時,因特敎除壁帳,以牧丹屛代用,其後國葬皆用此例矣。今亦依此擧行,何如?傳曰,允。
又以春秋館領·監事意啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
洪大重,以都摠府言啓曰,今日入直內三廳武兼·禁軍及軍兵等,當爲中日習射技,而國恤卒哭間,姑爲停止之意,敢啓。傳曰,知道。
又以義禁府言啓曰,判府事姜㳣·韓啓源,施以中途付處事,承傳啓下矣。姜㳣忠淸道稷山縣,韓啓源江原道春川府,竝中途付處,而以承傳內辭意具罪目,依例發遣府都事,押送于各其配所,何如?傳曰,允。
又以刑曹言啓曰,本曹郞廳等今春夏等褒貶,當爲磨勘以入,而參判·參議,俱有實故,不得磨勘以入之意,敢啓。傳曰,知道。
又以刑曹言啓曰,義禁府啓辭內,卽接綾州兼任南平縣監洪承五牒報及成冊,則大逆不道罪人鳳周應坐諸人,査出以來矣。子昌大年十四,懸錄以年未滿,依律文免絞,平安道肅川府緣坐爲奴,妻金召史,咸鏡道洪原縣緣坐爲婢,而右罪人等,具囚綾州牧獄云,依例令刑曹押送各其配所,何如?傳曰,允事,命下矣。謹依批旨,緣坐爲奴婢罪人昌大·金召史等,方囚綾州牧獄云,竝卽押送各其配所事,分付該道道臣之意,敢啓。傳曰,知道。
又以訓鍊都監言啓曰,本局局別將鄭友永,哨官金喜根,俱有身病,勢難察任,竝改差,何如?傳曰,允。
又以摠戎廳言啓曰,本廳哨官李寅羲,身病猝重,勢難察任,改差,何如?傳曰,允。
吏曹啓目粘連,觀此工曹參判洪鍾軒上疏,則以爲,臣與本曹判書臣金輔鉉,爲娚妹當避之親矣,揆以典式,在下是遞。伏乞聖明,亟令選部,照例鐫改,以存公格亦爲白有臥乎所,相避之法,在下當遞。工曹參判洪鍾軒,事當許遞是白乎矣,宰臣所帶遞仍當否,臣曹不敢擅便,上裁,何如?判付啓依所啓施行爲良如敎。
領府事李裕元箚曰,伏以臣於日昨候班退,猝中暍暑之祟,痰涎流下,急於建劇,胸膈痞憫,鬱若塞茅,瞢瞢聵聵,視聽俱昏。在昔稍强之時,或嬰似此之證,氣能勝邪,不藥而自弭,今則年迫七旬,榮衛都鑠,雖暫時吹霎,如經重病,每閱時日,然後始乃振作,是豈臣辭官之話也?事勢直然耳。臣之前後嘗藥之任,非嫺於醫方,又非筯力奔走,特承乏塡闕,俾伸起居之忱,而近因老病交促,重以現疾迭侵,屢闕日次之班,莫策動撣之力。公除纔過,遽懷卸免之計,情禮蔑矣,義分虧矣,自顧罪盭,不任悚慄。伏望聖上,亟遞臣內醫都提擧,俾重任無曠,賤疾調治,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于閔種默曰,此批答,遣史官,傳諭。
右議政金炳國疏曰,伏以朝晡屢更,易月之制奄成,聖慕皇瞿,安所逮及?竊不勝憂慮之至。仍念臣荷恩怵義,中撤不可撤之章,拚廉棄恥,顓據不可據之任,止竟人與職兩忘,僴然自放於半間不界去處,居然自春而徂暑矣。凡世之顯姍臣,匿笑臣者,其必曰,夫夫也自知其才之不逮,而猶不去,自謂其病之不堪,而猶不去,乃以不去爲去乎云爾。臣雖懸河爲舌,灸輠爲辯,終莫能自解,其欲自解,則臣果視臣不才,莫猶臣也,甚病莫猶臣也。天下國家之所以維持而彌綸,惟承弼之是倚是仗,而不才則可去矣,甚病則可去矣。不才矣甚病矣,而久於位,無所裨補,則斯又可去,去之之宜亟,不宜徐矣。噫,才固未易論,而經世尙矣,救時亦然。莛不可楹,谷不可陵,則不給於昔者,理無可進於今,已驗於今者,事必可推於後,此臣之宜去也。病與衰謀,難容醫技爲者,痰眩是耳,其發也,若輔車焉駏蛩焉,倚伏升降,迭相侵苦,而猝値哀遑之會,慟冤弸轖,五內如割,氣息若將垂盡,神思從以失守。人之日用事爲,必有資乎氣與神,是猶影響之不可相離,則今其氣息之如此,神思之如彼,假使有才無病,自爾妨功隳程,都歸乎弛廢焉已,況以必難强,而强之以必姑强。左右究度,無有是處,而聖人陳力之訓,繼之曰不能者止,此臣之宜去也。臣自承別諭以來,蓋嘗較絜乎去不去之間,則有萬當去,無一不當去,而特緣事會之不遑言去,汔于今欲去而不之去,使臣而早得一日去,有一日之益,遲得一日不去,有一日之害。然則公家之有益無害,在臣一去以後事,而若臣持祿怙寵,濡忍不去之罪,亦將因此一去而少贖之。惟聖慈,念臣才之非朝夕可就,諒臣病之非時日可瘳,憫臣憐臣,許臣之去。臣固不才甚病,猶知洪造之感戴,其將以去爲不去矣。臣無任云云。答曰,省疏具悉卿懇。旬朔變嬗,公除奄過,益切靡逮之慟,際見卿請去之章,尤不覺惘然。嗚呼,是豈卿求解之日乎?嗚呼,竊念我大行大妃,平昔眷眷於小子,卿必仰揣有年矣。今當萬事䆳古,卿在匡輔之位,則追報之誠,宜倍往日,而何乃反有此巽辭乎?且元輔之重卜屬耳,一席纔備,一席旋空,則廟堂之事體,果何如也?卿其諒之,卿其諒之。仍傳于閔種默曰,此批答,遣史官,傳諭。
工曹參判洪鍾軒疏曰,伏以旬朔變嬗,大行大妃公除奄過,臣民慟廓,益復靡及。臣於前月,伏奉工曹參判除旨,議諡應參,蹶叨謝,而臣與本曹判書臣金輔鉉,爲娚妹當避之親矣。揆以典式,在下是遞,而哀遑之中,不敢遽籲,今始陳章。伏乞聖明,亟令選部,照例鐫改,以爲存公格而安私分焉。臣無任云云。答曰,省疏具悉。疏辭下該曹,稟處。
大司憲李寅命,大司諫李在敬,執義李鳳德,司諫南啓憲,掌令沈相薰·任憲鎬,持平權采圭,獻納趙東萬,正言朴龍栽等聯名箚曰,伏以王章之所必伸,律不可輕勘而止,公議之所轉激,義不以荐瀆爲懼。臣等非不知昨日處分,較重於所請之典,而敢又相率聯籲者,良以是耳。噫,彼原任兩大臣,以位則赫赫具瞻,以年則休休老成,責當先憂,分固共戚,宜其平日所守,不至放倒於一進一退之間,而奈此國家哀遑之時,不念臣子奔問之義,自作鐵限,忍同木頑,賓天之音容寢邈,而尙闕班聯之赴哭,居廬之顔色易戚,而仍阻咫尺之奉慰,天彝人理,寧容若是?國綱臣分,掃地無餘。以若負犯,罰止付處,大聖人包荒之量,孰不欽仰萬萬,而其於禮維之不張,風敎之不振,豈細故也哉?伏願殿下,更加三思,亟降加律之命,以昭王章,以循公議,千萬幸甚。取進止。答曰,省箚具悉。已有處分,何如是更事煩聒乎?
副提學李淳翼,應敎趙昌夏,副應敎李敎夏,校理尹定求·白奎洙,副校理閔泳奎,修撰高雲,副修撰尹升求·鄭元和等聯名箚曰,伏以旬朔燮嬗,嚴廬之公除奄過,仰惟聖慕,益復靡逮。臣等卽伏見傳敎下者,因臺疏有判府事姜㳣·韓啓源中途付處之命矣。頃當孝徽殿禮陟之日,帀域臣民,普切慟隕,而惟我殿下,顔色之戚,哭泣之哀,有足以感動臣隣,凡在縉紳之列者,莫不奔走哀號,此卽彝倫常情之所同得也。噫,彼兩大臣,設有可引之義諦,難冒之情勢,固當蹶奔赴,而江郊近地,晏處私次,自襲斂成殯,以至受制之日,未聞一次趨哭於闕下,其在具贍之地,朝體虧矣,臣分蔑矣。以此負犯,罰止付處,雖出於大聖人包荒之量,而至於王章之不伸,公議之轉激何哉?伏願殿下,更加三思,亟允兩司之請,俾張禮維,以振風敎焉。取進止。答曰,省箚具悉。不必如是煩聒矣。
戊寅六月十六日酉時,上御誠正閣。全羅右道暗行御史入侍時,右副承旨洪大重,假注書鄭寅興,記注官朴鍾瀅,別兼春秋尹相萬,全羅右道暗行御史魚允中,以次進伏訖。上曰,史官分左右。仍命御史進前,允中進前訖。上曰,無事往還乎?允中曰,王靈攸曁,無事往還矣。上曰,書啓·別單,果皆見之,而守令治績,孰優孰劣乎?允中曰,茂長縣監臣成大永,特爲優著,民多賴活,而至於不能擧職者,已皆臚列於書啓中矣。上曰,全州前判官權用圭之不治,何以至於封庫乎?允中曰,十萬兩稅價,皆歸吏逋,而不能覺察。雖無犯贓,此皆昏庸之致,其不能擧職之狀已著矣。置之一日,則有一日之害,故果已罷遣矣。上曰,羅州前牧使金善根,觀於此啓,可見其善治矣。曾聞其善治,而能做如斯茂績乎?允中曰,分賑甚勤,而各邑皆勸貸於饒民,惟獨不行,此尤可稱也。上曰,長城府使徐中輔,亦善治矣。允中曰,然矣。上曰,礪山府使宋恒鎭之蕭墻難處,果指何事而說去乎?允中曰,其家族黨,多居該邑,有妨於做治,故如是書之矣。上曰,前府使閔義鎬,亦善治矣。允中曰,果有剛明之譽矣。上曰,珍島府使李奎遠,何如,而碧港募材云何?允中曰,勤於做治,而碧港,卽碧波亭開港處之謂,日本人有積炭之說矣。預爲募材以待,可謂綢繆之備,故如是書之矣。上曰,前前府使沈遠澤,亦善治矣。允中曰,果有實效,民皆安堵,木價之精排,最於右道矣。上曰,益山郡守金大鉉,似徒善而何如耶?允中曰,雖無大過,徒善而事多遺察,故擧實書之矣。上曰,書啓中每每有直書事實處也。允中曰,今臣所奉命,卽爲賑政,故凡係賑政,到底廉採,必據的實見聞而直陳之矣。上曰,古阜郡守徐相祖之曠官可悶,則何以捧稅乎?允中曰,捧稅方張,而欲請由而行,故臣果飭之而不遵,因爲作行,有曠官之弊,據實書之矣。上曰,前郡守李秀殷之貪饕,何若是甚乎?允中曰,其犯贓之數,至爲三萬二千餘兩之多,不法莫甚矣。上曰,靈光前郡守李起鎬之不治,至於如此之甚乎?允中曰,不能對揚賑濟之聖德,賑資之虛捐,爲三千七百餘金,一不躬檢賑分之事矣。上曰,巖岩郡守閔敞鎬,亦多治績,而繼父志而毋忝,何謂也?允中曰,年雖少而多有可稱。其父曾爲該郡守,亦有遺愛,故臣嘗以毋忝爲戒,如是書之矣。上曰,前郡守李奎大,亦善治矣。允中曰,然矣。上曰,錦山郡守金世基,亦有茂績矣。允中曰,新莅而多有可稱矣。上曰,前郡守吳敬善,何如也?允中曰,徒善而已。上曰,信乎徒善,不足以濟事也。允中曰,誠然矣。上曰,珍山郡守權在禹,亦善治也。允中曰,一境無怨矣。上曰,金堤郡守宋綺老之稅米精捧,木價停當,果是可稱也?允中曰,木價卽軍木價之謂,該吏之濫排者,各別査減之數,爲九百金也。上曰,前郡守尹秉成之高揭此九字云者,何謂也?允中曰,以敢以私干者勿入此門九字,揭於官門,故隨見而書之矣。上曰,臨陂縣令李喬榮,不治如是,民何以奠安乎?允中曰,賑資錢爲五千三百餘兩,而只以一千九百餘兩分賑,其餘移用於他處,故果擧劾矣。上曰,朝家賑濟之政,曾所矜恤,而實惠竟未下究,其在守令之道,豈容如是乎?允中曰,朝家雖有恤下之澤,守令不能對揚,則民不得被其澤矣。民之休戚,專在於守令矣。上曰,金溝前縣令李喆在冊客悍奴等說,何謂也?允中曰,雖非自作之孽,冊奴輩,果有生弊之端,故不敢隱而書之矣。上曰,咸悅縣監徐再淳之新延窠預定云者,何謂也?允中曰,未遞之前,先定新延窠之說,亦是不審之事,故書之矣。上曰,高山縣監李輔仁之治績,何如乎?允中曰,初政多譽矣。上曰,前縣監趙奭永,賑資,亦有捐廩矣。允中曰,頗有剛明之績矣。上曰,沃溝縣監尹永善,何如?允中曰,若非斯人,幾無此邑,而刷逋也捧稅也,無不刷勵,邑將蘇完。此莫非則哲之仁所及,欽誦萬萬矣。上曰,前縣監閔種洙,亦不治矣。允中曰,捐廩補賑條一千七百八十餘兩,全無實效,可謂誣罔矣。上曰,扶安縣監鄭晉默治績,亦何如乎?允中曰,恬約爲政,民多還集矣。上曰,泰仁縣監閔觀鎬之方思矯捄之功云者,果指何事乎?允中曰,該邑有民庫債,爲弊於民邑矣。以九千金之財,將欲捄弊,故書之矣。上曰,井邑縣監金益健,亦善治矣。允中曰,然矣。上曰,興陽縣監申寀,亦善治乎?允中曰,然矣。上曰,高敞縣監朴冕夏,亦有治績矣。允中曰,然矣。上曰,前縣監柳敦秀,多尙浮華云者,何事乎?允中曰,事不誠實爲浮華,賑資捐廩,稱以二千金,而實捐不過八百金,則此亦浮華之一端矣。上曰,權貸於饒戶,亦是不美事也。允中曰,雖異歸於私橐,亦是不善之事也。上曰,茂長治績,俄已聞之,而可爲右道之最也。允中曰,同是被災之邑,而人民皆無離散,公納亦不稽滯,以不擾民爲主矣。上曰,咸平縣監李用一,亦善治矣。允中曰,頗有初譽矣。上曰,前縣監趙璋熙,何如也?允中曰,莫重稅米,敢以代錢收捧,一萬七千餘兩,私自結斂,社米九百餘石,移充稅米,莫非不經之事,故果論之矣。上曰,務安縣監趙駿九祭餒鬼云者,何謂也?允中曰,餓莩之無人設祭者,官辦祭需而竝祭之,故書之矣。上曰,前縣監吳長善,不善賑矣。允中曰,七巡闕賑,民不得蒙至澤矣。上曰,擇置守令,責在安民,而今者守令之不治,若是夥多,烏在其爲民設官之意乎?甚爲痛歎矣。上曰,海南縣監許璡,少年而善治矣。允中曰,然矣。曾莅祥原郡守時,亦有茂績矣。上曰,前縣監金演奎,由吏何爲而至於五易乎?允中曰,此皆政令不謹之事也。賑資錢二千九百兩,亦爲虛捐矣。上曰,參禮察訪金禹鉉,何以謂盤錯乎?允中曰,盤錯者,盤根錯節也,有利器而後,可以試之矣。上曰,謂其才可用,故謂之合試盤錯矣。上曰,兵使金泰郁,可謂無弊矣。允中曰,兵使異於字牧之任,不爲干涉於民邑事,最是得體矣。上曰,然則干涉於邑事,還爲生弊矣。上曰,前兵使李敏應之尋事之習莫悛,見賓亦損體貌,何謂也?允中曰,兵使不過是兵馬節制之職,而多發校差,遍行島陸。奉命之臣,與他自別,故王人雖微,居於諸候之上,古之禮也。兵使比諸中國,則是連帥之職,而敢稱抗禮,擧措駭然。見左道御史時,多失體貌,故果擧論之矣。上曰,不善甚矣。上曰,前水使金箕赫治績,何如耶?允中曰,無校差侵掠之弊矣。上曰,全州前營將尹滋翊之金溝院畓再賣云者,何謂也?允中曰,魯城九成書院畓之在於金溝者,金溝民買得於本院儒生矣。尹滋翊貪於剩錢,再賣他處,民多呼冤,故書之矣。上曰,羅州營將吳正善,亦有茂績矣。允中曰,果有實績矣。上曰,法聖僉使李章漢之衆口咸頌云者,可知其善治也。允中曰,實心分賑,民多賴焉。上曰,臨淄僉使姜敏秀,似是不稱也。允中曰,該鎭酷被慘歉,民皆離散,不成鎭樣,故如是書之,非謂其人之不治也。上曰,荏子島僉使金鍾寬,非但不治,亦是悖習也。允中曰,賑資幻弄,最是悖習也。上曰,黑山島別將金商龍,豈有如此無嚴之習乎?允中曰,稱以所費,橫徵其族,至有殊死者,誠可痛也。上曰,宜令該道,勘處矣。上曰,生民休戚,係於守令云者,豈非久任責成之意乎?允中曰,雖有良吏,若不久任,不得以展布其才,故請令擇置久任矣。上曰,災結俵災之策,若如別單所陳則可乎?允中曰,災民之保不保,在於俵災之與否。德化攸曁,歲事稍熟,流民復集,而死亡太多,陳荒不能盡墾,今秋俵災之擧,誠不可已也。上曰,右道會付穀·別備米,全耗蠲蕩,以査徵錢拮据云者,詳陳也。允中曰,右沿各邑,流亡太多,則安民之策,莫如輕徭薄賦,故各邑流亡民所受還耗,竝許蕩減,羅州·靈光·務安·扶安·沃溝五邑兩還耗作,一切蕩減,以査徵錢四萬八千餘兩充數,俾無虧損於京營邑所納之數,以之宣布德意矣。上曰,如是爲之,果爲善處矣。上曰,羅州智島及諸島結弊矯捄之方,亦可詳陳乎?允中曰,智島等諸島,多是可僕寺折受之地,而稅納太重矣。曾於辛未年,査得五百餘結,而非是摠外査得也,卽是結上加斂,而島民因以莫保,此不可不蠲免乃已,故請卽永頉矣。上曰,災邑軍木,限十年代錢施行之事,何謂也?允中曰,奠安生民之策,莫如輕徭,故有此請,而砲保所係稍重,故擧砲保外軍木耳。上曰,各邑斗斛不同,故釐正乎?允中曰,斗斛較正,果是事目所載,故臣果謹依事目行之,而有此請也。上曰,漕船之制稍大,多有臭載之患。允中曰,非徒稍大,其制不便,一遇風濤,運用不利,輒致臭載。書啓所論唐船,卽俗名所稱唐道伊也,其制稍便,果有所陳矣。上曰,此果唐道伊之制,而向者嶺南繡衣,亦有所陳矣。上曰,結役之何以湖南尤甚乎?允中曰,湖南土沃物阜,故果有此弊。臣所釐正,卽爲有便於正供,以防實結私執之弊也。上曰,若如別單矯捄,則當有實效矣。允中曰,聖敎至此,果是南民再生之秋也。上曰,法聖倉漕米之加下,緣何而如是乎?允中曰,木一疋代錢二兩應下處,以米一石例下,故如是夥多矣。上曰,聖堂倉漕弊之若是,詳陳也。允中曰,始緣京倉情費之歲加,又因敗船造船之相續,若是難支矣。上曰,此弊不得不如別單所陳爲之,而別般矯捄之矣。上曰,奇宇萬,何人也?允中曰,此是前參判奇正鎭之孫,而躬耕養其祖矣。上曰,蘇輝冕,何人也?允中曰,故文敬公洪直弼之門生也。上曰,宋淳栢,何人也?允中曰,故判書宋英耉之後也。上曰,孝子田讓聖,孝婦金姓,皆生存乎?允中曰,皆有至行,而貧而無依,且無其後,而公議不泯,故擧之矣。上曰,孝婦以常賤,而能如是卓異,何論子孫之有無乎?上曰,靈光童蒙金永順及臨陂徐光表,皆生存乎?允中曰,生存矣。上曰,極爲嘉尙矣。上曰,今番命送御史,欲知歉餘民生之困瘁也,近果還集而樂業乎?允中曰,聖敎若是懇摯,南民可以永賴至澤矣,而右沿一帶諸邑,俱經酷歉,十室九空,而餘民近果還集,歌詠聖澤矣。上曰,農形,何如也?允中曰,果爲大登矣。上曰,沿路邑別無臧否之可論乎?允中曰,安敢飾辭仰對乎?沿路則不能詳廉,而只探大體之善否矣。上曰,還穀糴糶之間,多換給之弊云,果無此弊乎?允中曰,元還近無糴糶之實,社還則果無此弊矣。上曰,沿路農形,亦何如也?允中曰,亦爲大登矣。上曰,古之御史,有以藁稈裹進者矣。允中曰,今無此等弊之可以仰達者矣。上曰,湖南惜乾云,農形,何如,沿路,亦何如乎?允中曰,聖化普洽,雨暘適宜矣。上曰,何日入湖南境,何日過湖南境乎?允中曰,前年八月入境,而去月二十二日過境矣。上曰,何邑則暗行出道,何邑則明行路文,而爲幾邑乎?允中曰,出道爲三邑,明行爲九邑矣。上曰,露蹤邑爲有文簿査覈之事乎?允中曰,然矣。上曰,住何處修正書啓乎?允中曰,在水原地矣。上曰,邑底乎?允中曰,山寺,而名曰萬儀寺矣。上曰,取靜僻而然乎?允中曰,然矣。上曰,罔極之報,何處承聞乎?允中曰,在全州聞之,而日月淹滯,今於哀遑中,始爲復命,萬萬惶悚矣。上曰,事勢不得不然矣。上曰,今日自山寺入來乎?允中曰,然矣。上曰,江水不爲大漲乎?允中曰,不至大漲矣。上曰,碧波亭往見乎?允中曰,見之矣。上曰,形勝何如,而開港處,又有一處,亦爲往見乎?允中曰,此不過暫時積炭,而不便於開港矣。又有金魚島之說,而在於左道,故臣不得往見矣。上曰,自碧波亭,爲幾里乎?允中曰,似過二三百里矣。上命御史先退,又命退,承史以次退出。
上在昌德宮廬次。大行大妃初喪。
自開東至人定,灑雨下雨,測雨器水深五寸五分。
自人定至十八日開東,灑雨下雨,測雨器水深三分。
梓宮全體加漆後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·朝廷二品以上·大司諫單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上·大司諫單子問安。答曰,知道。
洪大重啓曰,大司憲李寅命,大司諫李在敬,旣入闕中,不爲傳啓,直爲出去,事甚未安。竝推考,何如?傳曰,允。
閔種默,以弘文館言啓曰,新除授副校理尹致聃,修撰宋世憲,竝卽牌招察任,何如?傳曰,允。
大司諫李在敬,執義李鳳德,司諫南啓憲,掌令沈相薰·任憲鎬,持平權采圭,獻納趙東萬,正言朴龍㘽等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眥裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腹,都人尹喆等等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑辭熒惑,潛圖不逞之計,是可忍也,吁,亦慘矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王意未伸,鬼誅先及,神人之憤痛,容有極哉?噫,原疏之陰憯,逆腸難掩,鞠招之凶慝,斷案已成,雖未及緖案,便是已緖案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲添祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又賊招之屢出,島會觀相之說,塞譎負來之謀,畢露無餘,由前而喜應之醞釀,跡旣狼藉,由後而禎·瑾之綢繆,情已掀發。惟其頑忍凶獰,抵賴不服,則尤當嚴加鞫覈而不可遽議於傅生之科。至於凶謀逆節,無不同參,賊徒迹類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容之,謂不足深誅貸之,付之惟輕,不施極律,則伏莽之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻,痛矣,亂臣賊子,從古何限,而豈有如兢善之窮凶絶悖者乎?渠以襟纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙且沸騰。請知情不告罪人兢善,亟施孥戮之典焉。嘻嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐士賤氓論,而脘把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘胡說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈可浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋泊之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。〈請〉謀反不道罪人鍾三·鳳周,竝施孥戮之典。噫嘻,痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂我疆域,文謨之潛形慝影,猶或似於顧忌,而此則改頭換面,無難染毒我人民。不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出而情迹尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於減口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨。凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賊性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學中巨魁也。渡海潛來,隱形慝影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀?倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將接踵而起,寧不大可懼?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,刑跡極其詭祕,情節尤所狡惡,與汝江一而二二而一者也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣,亂臣賊子,何代無之,而豈有如今日弼濟·歧鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無有育易種者審矣。歧鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖諱,煽動人心者弼濟,而歧賊實所主張,醞釀禍機,嘯聚黨與者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關一境,從以騷訛百靈,罹其凶害。究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天綱莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此歧·玉之罪,浮於弼賊者,乃反以弼齊之次律施之者,其非失刑之大者乎?請謀反大逆罪人歧鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未聞所未見之極逆大憝,豈有如今番鞠獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤,作之者應龍,而受頤揮於潤根,寫之者潤根,而得手法於應龍,兩箇凶種,打成一塊,前唱後和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫揜,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出柳下·司馬之間,久蓄梟獍之性,兼藏虺蜮之射,明火創財,自家而及國,脅劍藏銃,隱身而除人,以至乎托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也,柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眥裂也。宜有窮覈其罪,劓滅無遺,而天討未行,鬼誅先加,至使凶身任其徑斃,莽·卓之凶心未暴,懿·溫之逆節未彰,神人共憤,刑法失中。此若以其身之已死而不施極律,則亂賊無所懼而王法無所施。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處處分遽下,臣等愕然失圖,不勝憂慨。請徑斃罪人興榮,亟行适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快定邦憲,以重獄體焉。噫嘻,痛矣,崔益鉉之罪,可勝誅哉?渠之前後疏辭,已多悖惡,而最其再疏中未專政之日以下幾句語,尤非爲人臣所敢道,而以至末端之妄引經傳,顯有指斥,其在疏不間親之義,何忍萌心而發口也哉?淵鑑悉燭,以語逼爲敎,於是乎罪犯昭著,覆載難容,而酌處惟輕,王章未伸,公議轉激,輿憤愈鬱。罪人崔益鉉之投疏,雖渠伎倆,名在罪籍,又此投匭,無嚴無憚,已極可駭,做此誣逼君父之說,至於詬罵之,其中數三句語,至凶絶悖,有非北面臣子所可萌諸心而發諸口也。外托言事,內售凶圖,旨意陰慝,情狀閃忽,熒惑一世,莫揜包藏之迹,眼無君父,此誠天地之所不容也,神人之所共憤也。天鑑孔昭,酌處惟輕,此莫非大聖人好生之至仁大德,而奈此亂臣之層生,綱紀之將隳乎?罪固罔赦,義在必討。請黑山島圍籬安置罪人崔益鉉,設鞫得情,夬正典刑焉。噫嘻,痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法所必誅也。負犯如此,關係若是,豈可島置竄配而止乎?請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻,痛矣,今番鞫獄罪人,卽振古以來所未有之窮凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀寘密室,無事不議,朴景良之附耳細語,有言皆從,海舶妥帖,反思用術,而驚動火藥,暗投竟售,思亂而樂禍,凶節盡露,斷案已成。東根,以蟣蝨之賤,素蓄虺蜮之性,伴觀一而同舍,蹤迹甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻,痛矣,貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐甄陶之恩,滾躋卿列,歷試藩闑,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及乎海繡之臚啓,而其贓汚諸條,又畢露無餘矣。儲置米法意何如,而縱隷求索,封山木所重何如,而憑公斫賣,支勅貿銀之鎔鍊取剩,公廨各穀之舞弄沾利,俱係不法,恣行無忌。科榜則動輒索賂,詞訟則一是由賄,而狼饞之慾根未除,鳥攫之手勢愈滑,椎剝偏於饒戶,加斂創於浦稅,以至儒薦之視價爲錄,任窠之無物不差,許多鄙瑣,言亦汚口,全省毒流,生民困悴。總之,犯贓之數,爲十有一萬有餘金,律有四十貫以上,難免重究,則況此幾萬兩之多,合置何辟?今者圍置之命,非曰輕律,而於渠亦云薄勘。請濟州牧圍籬安置罪人鄭泰好,亟降處分,以施加律焉。答兩司曰,不允。
大司憲李寅命啓曰,臣之不稱之實,已陳於日前疏中,而第有私義之難安,舊啓則不得循例傳啓,滿心惶恧,無地自容。請命遞斥臣職。答曰,依啓。
大司憲李寅命,大司諫李在敬,副提學李淳翼,執義李鳳德,司諫南啓憲,應敎趙昌夏,副應敎李敎夏,掌令沈相薰·任憲鎬,特平權采圭,獻納趙東萬,校理尹定求·白奎洙,副校理閔泳奎·尹致聃,正言朴龍㘽,修撰宋世憲·高雲,副修撰尹升求·鄭元和,正字金永悳等啓曰,噫嘻,痛矣,姜㳣·韓啓源之罪,可勝誅哉?禮遇素隆於巖廊,身豈自己之私有?職名尙列於樞府,跡非明時之所棄,乃以區區之義諦,自作戞戞之情勢,處郊坰不遠之地,置國家相忘之域,苟非我殿下敬大臣全世臣之至恩厚澤,豈得以保有今日乎?奈彼迷執之膠固,竟致大義之乖損,至於國哀時不赴哭不奔問,而君臣之分,遂蔑如矣。徽音永閟於賓天,盍伸攀號之慟?玉度易愆於宅亮,忍違起居之班,雖使微末庶僚,有此負犯,固當懲討之不暇,況以具瞻之位,自速難逭之辜,此而不嚴加處分,何以洩公議之拂鬱,何以整國綱之頹弛乎?特敎之先施付處,已燭事體之嚴重,聯請之尙靳允兪,深軫究竟之張大。聖意所在,臣等非不仰揣,而彝性所激,不勝憂慨,敢又相率瀆撓。請稷山縣中途付處罪人姜㳣,春川府中途付處罪人韓啓源,廓揮乾斷,亟許加律,俾公議伸而國綱立焉。答曰,卿等之聯請加律,無乃已甚乎?
大司憲李寅命,執義李鳳德,掌令沈相薰·任憲鎬,持平權采圭等啓曰,新除授持平尹永昶,時在平安道定州地,請斯速乘馹上來事,下諭。答曰,許遞。
大司諫李在敬,司諫南啓憲,獻納趙東萬,正言朴龍㦳等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。新除授正言宋道淳,時在忠淸道恩津地,請斯速乘馹上來事,下諭。答曰,不允。下諭事,許遞。
傳于閔種默曰,臺諫竝許遞,前望單子入之。
傳于閔種默曰,如無負犯之不輕,臺論何若是一向峻發乎?中途付處罪人姜㳣·韓啓源,施以竄配之典。
閔種默,以義禁府言啓曰,卽接月令醫員李重勳手本,則以爲,時囚罪人李鍾承,猝得毒感,又添泄瀉,度數頻數,食飮全却,目下症形,實爲危劇云。罪人病勢如此,則一邊保放,一邊草記,載在法典矣。李鍾承,姑爲保放之意,敢啓。傳曰,知道。
又以義禁府言啓曰,保放罪人田世興·朴文彬等,還囚捧供以入,而病勢一向未差,竝仍爲保放之意,敢啓。傳曰,知道。
上在昌德宮廬次。大行大妃初喪。
閔種默啓曰,大司憲·執義·掌令二員·持平二員未差,監察茶時之意,敢啓。傳曰,知道。
金裕行啓曰,右副承旨洪大重,今日不爲仕進,卽爲牌招,何如?傳曰,允。
備忘記,高陽郡守尹橚下直,長弓一張,長箭一部,片箭一部,筒兒一個賜給。
閔種默啓曰,判義禁李豊翼,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議李根命,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于閔種默曰,右副承旨許遞,前望單子入之。
承旨前望單子入之,李容元落點。
傳于閔種默曰,左副承旨許遞,前望單子入之。
承旨前望單子入之,李龍雨落點。
閔種默啓曰,都承旨閔泳翊內閣進,左承旨金敬均不爲仕進,右承旨朴定陽廚院進,新除授左副承旨李龍雨,右副承旨李容元未肅拜,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
傳于閔種默曰,公事遲滯之中官金錫勳,從重推考。
閔種默,以山陵都監摠護使意啓曰,本都監各所役處,多有先期看檢之事,郞廳監造官中,不可不次次進去,依前例除下直出送,而木石輸入之際,有妨運路,紅箭門亦依已例,姑爲撤去,何如?傳曰,允。
李容元,以漢城府言啓曰,今此轝士軍抄戶之役,事係緊急,而東部都事洪鍾喜遭故,無以擧行,令該曹口傳差出,以爲及時擧行之地,何如?傳曰,允。
又以兵曹言啓曰,卽接尙衣院牒報,則今春夏等別造弓矢,進上在邇,而知弓品堂上有闕之代,依例以在京無故人啓下之意,敢啓。傳曰,知道。
兵曹,知弓品堂上單李敎獻。
李容元,以禁衛營言啓曰,本營軍色從事官洪承穆,身病甚重,勢難察任,今姑改差,何如?傳曰,允。
又以義禁府言啓曰,中途付處罪人姜㳣·韓啓源,施以竄配之典事,承傳啓下矣。忠淸道稷山縣付處罪人姜㳣,平安道中和府·江原道春川府付處罪人韓啓源,咸鏡道安邊府竝竄配,而以承傳內辭意具罪目,亦爲發遣府都事,各其所到處執捉,仍令押送于新定配所付處,押去都事還爲入來之意,分付,何如?傳曰,允。
義禁府啓目,前前慶尙左水使梁柱華原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?判付啓依允。又啓目,光陽前縣監趙漢益原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,沃川前前郡守趙駿九原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,泰安前前府使趙儀顯,舒川前郡守金駿鉉等原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,竝只議處,何如?判付啓依允。又啓目,金井察訪金永㷽原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,綾州前牧使金度根原情云云。問目內辭緣,泛稱遲晩,刑推得情,何如?判付啓除刑推議處爲良如敎。又啓目,尙州前牧使金奭根原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,固城前府使申相珪,南海前前縣令趙羲春等原情云云。傳旨內辭緣,泛稱遲晩,所當請刑是白乎矣,申相珪,曾經摠府郞,趙羲春,曾經宣傳官,勿爲請刑,載在法典,竝只議處,何如?判付啓依允。又啓目,延豐前前縣監李容弼,栗峯前察訪朴文彬等原情云云。傳旨內辭緣,泛稱遲晩,竝只刑推得情,何如?判付啓除刑推議處爲良如敎。又啓目,前統制使申桓,前統虞侯黃顯默,永登前萬戶朴潤根等原情云云。傳旨內辭緣,泛稱遲晩,申桓,所當請刑是白乎矣,曾經梱帥,勿爲請刑,載在法典,議處,黃顯默·朴潤根等,竝只刑推得情,何如?判付啓依允爲旀,黃顯默·朴潤根等段,竝只除刑推議處爲良如敎。又啓目,堤川縣監李原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,江華府留守李鍾承原情云云。傳旨問目內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?判付啓依允。又啓目,龍潭前縣令李鍾德原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,昆陽前郡守趙羲周原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,尙州前前牧使李承敬,金海前前府使徐曾輔,昆陽前前郡守李奎性,開寧前前縣監李康準,召村前察訪李鍾禎等原情云云。傳旨內辭緣,泛稱遲晩,李奎性所當請刑是白乎矣,曾經別軍職,勿爲請刑,載在法典,議處,李承敬·徐曾輔·李康準·李鍾禎等,竝只刑推得情,何如?判付啓依允爲旀,李承敬·徐曾輔·李康準·李鍾禎等段,竝只除刑推議處爲良如敎。又啓目,薺浦萬戶田世興原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,比安前縣監安橓原情云云。問目內辭緣,泛稱遲晩,刑推得情,何如?判付啓除刑推議處爲良如敎。又啓目,仁同前府使李觀應原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,彦陽前前縣監鄭璣相原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,尙州前前營將宋淳億原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
知三軍府事金炳始疏曰,伏以時日遄邁,公除奄過,聖慕遑遑,益復罔涯。仍伏念臣免戎銜,甘心鐵鑕,蓋亦屢遭矣,而際値哀遑,尙不敢畢輸餘蘊,含恧到今,豈料除旨,更換以御廂之銜,委寄愈往綦重,步武到底窮迫,殆類藩觸鋌步,不省臣稅駕之所。噫,釜鼓滿則人槪之,人滿則天槪之,此昭應之常數,哲士之著訓。若臣濫竊,滿而又滿,其必槪之也㫼矣。殿下於臣,至恩至愛,曠絶今昔,凡係臣禍福攸幾,存沒攸歸,恒所睿念周度,則固宜斂其華,毋速大悔,損其泰,留作餘地。前者苦懇,庶有以俯燭,株守而反復,以此易彼,有若鱗次循例。宸注雖隆,理無厚幸,瞻四極而一身縻措,將百口而群惑難解。仰惟恩愛一念,苟究其全安之道,在奪而不在予,在損而不在益,則必不至今日謬命也。況臣職掌九穀,補蔑塵露,固已莫恕之罪戾,而重荷心膂之托,句當軍國之要,戴旣不勝,任且壓焉,則辜負尤大,此不待惡盈之天,而人可以誅矣。伏乞聖慈,察臣片片血腔,特垂汪汪洪私,亟賜鐫斥,俾全性命,不勝大願大幸。臣無任云云。答曰,省疏具悉。有此陳疏,反損事體,卿其勿辭行公。
上在昌德宮廬次。大行大妃初喪。
梓宮全體加漆後,大殿·大王大妃殿·王大妃殿·中宮殿,藥房口傳問安。答曰,罔極,內閣·政院·玉堂·朝廷二品以上單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔種默啓曰,卽者吏曹郞廳來言,咸昌縣監曺鎭億,開寧縣監李承祐,知禮縣監申泰榮,當爲署經,而兩司前望未下,不得署經云,何以爲之?敢稟。傳曰,竝除署經。
又啓曰,卽伏見平安監司金尙鉉今春夏等褒貶啓本,則守令無一人居下,殊無嚴明殿最之意,推考警責,何如?,傳曰,允。
李容元啓曰,卽伏見平安監司金尙鉉今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
閔種默啓曰,卽伏見忠淸監司李明應今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
又啓曰,卽者副校理閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于閔種默曰,在外承旨許遞,前望單子入之。
承旨前望單子入之,趙秉轍落點。
兵曹口傳政事,副司果單沈相薰。
吏曹口傳政事,以洪承晩爲東部都事。
閔種默,以議政府言啓曰,卽見忠淸前監司趙秉式狀啓,則大興郡所捉火賊七名,移囚于公州鎭,竝與該鎭捉來五漢,次第取招,而其中金洪伊·鄭宗大·朴宗大·崔興文·申性大等,竝已物故,不爲擧論,安奉吉·金乭伊·姜漢成·朴順石·朴用伊·崔辰甲,與窩主廉明化等七名,仍令具格嚴囚,其罪狀,請令廟堂分輕重稟旨分付矣。邇來竊發之患,往往有聽聞之可駭,而劫掠村里,戕殺鎭校,兇悖情節,孰甚於此?凡挺身投足,爲徒爲黨者,皆化外必誅也,別無首從輕重之可分。上項公州鎭在囚七漢,竝移送兵營,大會軍民,梟首警衆,漏網諸漢,令各鎭營刻期詗捕之意,分付,何如?傳曰,允。
又以戶曹言啓曰,大行大妃殿封進表裏白綿布三十三疋,大行大妃殿所進各殿表裏白綿布十八疋減下事,別單啓下矣。白綿布元貢,當減數爻,分道磨鍊,別單書入,依此擧行之意,分付宣惠廳,何如?傳曰,允。
又以漢城府言啓曰,本府郞廳及五部官員今戊寅年春夏等褒貶,當爲等第,而判尹臣李會正有實故,不得磨勘之意,敢啓。傳曰,知道。
又以弘文館言啓曰,副校理閔泳奎,陳疏徑出,上番闕直,事甚未安。應敎趙昌夏,殯殿都監都廳進,副校理尹致聃,山陵都監都廳進,副應敎李敎夏,校理尹定求·白奎洙,竝卽牌招,推移入直,何如?傳曰,允。
李容元,以兵曹言啓曰,今戊寅年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今戊寅年春夏等褒貶啓本中,刀擦二處之意,敢啓。傳曰,知道。
又以兵曹言啓曰,每當都政,宣·部·守薦武臣前銜復職取才及宣薦內禁衛西北六道虛司果別取才,例爲試取,而中日及各樣試射,旣已停止,一體停止之意,敢啓。傳曰,知道。
又以司僕寺一二提調意啓曰,今此大行大妃殿發靷時,各差備入把馬數,別單書入之意,敢啓。傳曰,知道。
又以義禁府言啓曰,保放罪人尙禹鉉·李熙春·田世興·朴文彬·李鍾承等,當爲還囚議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員李重勳手本,則以爲,時囚罪人申桓,素患痰癖之症,挾感復發,金奭根·李種德等,猝得毒感,又添泄瀉,俱以目下症形,實爲危劇云。罪人病勢如此,則一邊保放,一邊草記,載在法典矣。申桓·金奭根·李鍾德等,故爲保放之意,敢啓。傳曰,知道。
又以義禁府言啓曰,卽接月令醫員李重勳手本,則以爲,時囚罪人金度根,素患疝積,又添毒感,食飮全却,目下症形,實爲危劇云。罪人病勢如此,一邊保放,一邊草記,載在法典矣。金度根,姑爲保放之意,敢啓。傳曰,知道。
副校理閔泳奎疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮廬次。大行大妃初喪。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉轍啓曰,議政府郞廳來言,今日賓廳日次,而領議政李最應,右議政金炳國有身病,左議政未差,不得來會云矣,敢啓。傳曰,知道。
趙秉轍啓曰,卽伏見黃海監司鄭海崙今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
又啓曰,卽伏見黃海兵使閔成鎬,水使具完植,平安兵使白樂莘今春夏等褒貶啓本,則邊將無一人居中居下,殊無嚴明殿最之意,竝推考警責,何如?傳曰,允。
趙秉轍啓曰,吏曹郞廳來言,大臣置處,政事,取稟。傳曰,當日爲之。
傳于趙秉轍曰,同副承旨許遞,前望單子入之。
承旨前望單子入之,尹成鎭落點。
趙秉轍啓曰,都承旨閔泳翊藥院進,左承旨金敬均,左副承旨朴定陽不爲仕進,右承旨尹成鎭在外,同副承旨李容元須資出去,院中只有臣一人,伴直無人,同副承旨卽爲牌招,何如?傳曰,允。
趙秉轍啓曰,新除授右承旨尹成鎭,時在咸鏡道鍾城府任所,交代後斯速乘馹上來事,下諭,如何?傳曰,許遞,前望單子入之。
承旨前望單子入之,李承宇落點。
傳于趙秉轍曰,泮長有闕之代,前望單子入之。
大司成前望單子入之,徐相翊落點。
傳于趙秉轍曰,在外同敦寧·工曹參判·敦寧都正許遞,今日政差出。
傳于趙秉轍曰,金海府使之代,勿拘常格,差出。
傳于趙秉轍曰,臨陂縣令之代,勿拘常格,各別擇差。
趙秉轍,以奎章閣言啓曰,待敎金永悳,疏批已下,卽爲牌招入直,何如?傳曰,允。
李容元,以三軍府言啓曰,國恤卒哭前,京外習操及官鎭門聚點,例不得設行,今亦竝爲停止之意,分付於各道道帥臣·四都留守處,何如?傳曰,允。
趙秉轍,以吏曹言啓曰,議政府右議政金炳國勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,中學敎授宋世憲,徽慶園守奉官李根永,俱以身病,呈狀乞遞,竝改差,何如?傳曰,允。
李容元,以兵曹言啓曰,右議政金炳國,勉副送西事,命下矣。判中樞有闕之代,依例下批之意,敢啓。傳曰,知道。
又以兵曹言啓曰,同知中樞府事宋潤文·白榮洙,五衛將安夢任·李在權·李義絅·金相舜·王錫哲·朴潤豊·崔性魯·李鍾郁,中樞府都事吳信默,景福宮衛將車亨輪·金熙周,俱以身病,無望供職,新除授忠淸水使李根奭,黃海水使李奎書,俱以素患痰癖之症,日倍添劇,萬無登途赴任之望,戶奴呈狀乞遞矣。實病旣如此,則有難强令赴任,加德僉使河靖一,母年今爲七十七歲,法不當遠離赴任云,竝改差,何如?傳曰,允。
有政。吏批,行判書朴齊寅進,參判南廷龍病,參議洪淳學病,右副承旨趙秉轍進。以吏批言啓曰,梱帥臣父年七十人,每於歲首,抄啓加資事,載在法典矣。新有應推恩人,雖非歲首,追後啓稟蒙恩,多有已例,今日政別單書入之意,敢啓。傳曰,知道。以宋永老爲同敦寧,李珪永爲工曹參判,趙昌永爲敦寧都正,金在容爲刑曹佐郞,趙鍾禹爲引儀,宋鍾五爲司宰主簿,李裕健爲軍器判官,尹永顯爲司䆃奉事,李奎相爲氷庫別檢,沈相薰爲中學敎授,金容培爲徽慶園守奉官,鄭䎘朝爲臨陂縣令,右議政金炳國勉副事承傳,兼掌令單洪在瓚。
兵批,行判書閔謙鎬進,參判曺殷承入直,參議李載純病,參知韓在絢病,同副承旨李容元進。以趙康夏·金永琦爲同知,鄭愚植·李宅緖·柳曦東·朴信根·金奎淳·李彰夏·韓喜榮·徐相厚爲五衛將,李壽勉·張文翼爲景福將,李昌權爲宣傳官,金在殷爲訓鍊僉正,南宮濮爲中樞都事,權致鎬爲訓鍊判官,李昌鎬爲左捕從,申㮨爲宣傳官,閔宗鎬爲忠淸水使,申樂熙爲黃海水使,李佑權爲慶尙左兵虞候,梁柱顯爲永宗僉使,孫亮文爲加德僉使,金秉洙爲蒜山僉使,金啓鎭爲包伊萬戶,判府事單金炳國,同知單王錫哲,僉知三單朴潤豊·金相舜·朴興壽,護軍洪鍾軒·李晩翊·申泰恒,副護軍李在敬·洪大重·金裕行·李龍雨·閔種默·尹成鎭·金奎弘·李會相·李奎書·李根奭·梁柱星·河靖一·李東春·魏達源,副司直李鳳德·南啓憲·任憲鎬·南肅熙·權采圭·尹永昶·趙東萬,副司果宋道淳·朴龍栽,以上竝單付。
吏批,再政。以徐夏淳·姜翼秀爲掌樂主簿,金奭鉉爲金海府使,副護軍李玄瑞今加嘉善,年七十二梱帥臣前忠淸水使李根奭父加資事,承傳。
兵批,再政。以李章權·金永豊爲訓鍊僉正,張圭煥爲都摠都事,鄭志植·李敏哲爲訓鍊主簿,李東燮爲部將,同知單洪祐人,僉知三單鄭愚植·柳曦東·韓喜榮,護軍李玄瑞,副護軍任禹鎬,以上竝單付。
兵批,三政,以尹致仁爲都摠都事,孫錫瑩爲訓鍊判官,金應稷爲主簿,李尙鉉·朴永善爲武兼,具然肯爲右捕從,同知單李鍾郁,僉知單徐相厚。
李容元,以刑曹言啓曰,謹依武衛所知彀官口傳下敎,蠶頭擧火罪人金永振,到底査實,則所供內以爲,矣身父鶴鉉,無罪而冤死於繡衣李建昌酷刑之下,矣身不孝無狀,不卽死滅,極天痛冤,冒萬死哀籲是白如乎,矣父世居鄕曲,本無出入校宮,曾於年前,自朝家有肅淸校宮之命,以矣父差任,屢辭不得,黽勉隨行而圖遞矣。今年正月,又爲差任,暫爲奉公,忽於三月晦日,御史李建昌,捉入矣父,施以刑杖曰,名以士族,出入校宮,此非挾雜而何?別刑杖箇箇考察,筋絶骨碎,卽地氣塞,不過幾日,竟爲致死於保囚所,天下寧有如許極冤至痛者乎?李建昌,素與矣家,有不共之世讎,卽一世之所洞知者也。今乃藉其持斧之威,欲售逞憾之計,設使矣父,出入校宮,有所作弊,按廉之地,固當警飭,而何可搏殺乃已乎?挾累世之憾,逞一時之毒,戕殺不辜,殺人者死,自有國典,敢齎復讎之義,玆供瀝血之訴云矣。旣伏承査實以入之命,故捧口招以入之意,敢啓。傳曰,知道。以直指之任,挾其私憾,戕殺人命,已是駭惋,而況無辜之士子乎?此不可尋常處之,李建昌極邊遠竄。
吏曹啓目粘連,觀此全羅右道暗行御史魚允中書啓,則全州前判官權用圭,古阜前郡守李秀殷,靈光前郡守李起鎬等段,繡啓旣請令攸司稟處,更無可論是白遣,臨陂縣令李喬榮段,觀其施爲,惜無束吏之政,公納多愆,迄無振刷之望,賑簿則營邑措備錢五千三百十一兩九戔內,一千九百四十九兩五戔賑資,下在錢三千三百六十二兩四戔內,二千三十三兩二戔四分,免稅結五百五十六兩,舊砲保步兵木上納是如。懸錄社米七百二十八石七斗五升內,三百七十四石十二斗,十巡分賑,下在米三百五十三石十斗四升九合內,二百四十一石十一斗七合,漕復·驛復移納六十二石,作錢立本是如。懸錄粧撰是白乎矣,免稅結舊砲保,漕復·驛復,何關於賑資是白乎旀,追後免稅結米中二百二十九石六斗,每石十兩式二千二百九十四兩三戔,移減於丁丑春等軍布是如。懸錄相計於賑餘移納條,而免稅米每石四十兩式,高價責納於丁丑春夏之間而上納,則每石不過五兩,一石取剩,爲三十五兩是白乎則,雖未準捧軍布之充補,不過是取剩之數,而猶有餘數是白遣,五百兩之官捐段,雖諉下記之未勘,實無所捐之蹟是白遣,丙子稅米之尙今未勘,雖稱民力之未敷,丁丑大同之春不開捧,實由吏奸之莫察,在得之戒罔念,溺職之責難辭是如爲白有臥乎所,罷黜爲白乎旀,沃溝前縣監閔種洙段,事皆決於吏手,昏昏無省,惠不及於民間,嗷嗷莫保,捐廩補賑是如。報營登啓者,爲一千七百八十五兩,而救急條七百餘兩段,以民願納分給是白遣,公賑條一千兩段,以需米四十九石價帖給該吏是白如可,追後社米不足徵捧條二千二十兩中,一體推入,竝充歸橐,印蹟昭然,吏招丁寧,不可以貶遞而勿論是如爲白乎旀,務安前縣監吳長善段,不嫺吏事,實緣學業之未優,酷被歲歉,亦關邑運之孔否。取考賑簿,則營劃錢四千餘兩中三千六百四十一兩,營邸役價區劃,而此皆舊債或災結難捧之數是白去乙,不能直請勿施,被制於營屬,恬然受之。益山社米段置,亦不趁卽運泊,以此而七旬闕賑,顑頷之類,不得被賑濟之澤,不可以罷歸而勿論是如爲白有臥乎所,上項兩邑前任守令,竝只罷職爲白乎旀,高敞前縣監柳敦秀段,二百石之權貸饒戶,雖因裝發之急,二千金之僞補賑資,敢備虛張之數是白乎旀,加下之不報,爲四千三十兩是如爲白乎旀,咸平前縣監趙璋熙段,丙子春捧稅米中三千三百二十七石,二月日每石代錢十二兩式收捧是白如可,及於夏末米直翔高之後,有難勒給船主,則稱以添錢一萬七千一百六十七兩五戔,橫徵於民結是白遣,社米九百九十五石,擅自移充稅米,及於立本之日,只以三兩派給,不可以遞去而勿論是如爲白有臥乎所,上項兩邑前任守令,竝只令該府拿問處之爲白乎旀,金溝前縣令李喆在段,弊冊悍奴,任自生弊,亂鄕猾胥,無不逞謀,孽不自作,人尙有言是如爲白有臥乎所,推考爲白乎旀,海南前縣監金演奎段,身故勿論爲白乎旀,茂長縣監成大永段,保赤之念彌勤,活靑之譽專美,災政則營俵災每結四十四負外,躬執災簿,另行査括,以五十負準俵是白遣,賑政則抄飢分賑,先捐三千金,流丐拯活,又爲千金是白遣,社耗作自備條,爲四百二十兩,合捐廩爲四千四百二十兩,需直則各邑所捧,或三十兩或四十·五十是白乎矣,減定二十四兩,而亦未嘗先捧,民人賴以安堵。似此實績,甲於半省是如爲白有臥乎所,似當施以陞敍調用之典是白乎矣,係干恩賞,臣曹不敢擅便,上裁敎是白乎旀,監司李敦相,前監司鄭範朝,沿路忠淸監司李明應,水原留守金炳地段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?判付啓,依回啓施行爲良如敎。
右議政金炳國疏曰,伏以臣抱必辭之志,冒屢瀆之悚,日者呼籲,諒非可已,而及奉批旨,哀痛懇惻,伏讀未竟,自不覺血淚之被面。惟我大行大妃,常以圖酬國恩勉戒臣,拖縻相職憂慮臣,臣於國恩,圖酬乎無聞,臣於相職,拖縻乎此久矣。今焉星軒淪輝,萬事䆳古,諄諄然耳提面命,遂無更承之地,叫叩昊壤,此何人斯?亦惟我殿下,慟徽音之永閟,感往事之莫攀,詔臣留臣,責臣追報之宜倍往日。夫追先之義,報今之誠,秉彝也,道理也。臣雖至頑且冥,木石之不若,豈忍以此時而妄效崇讓,豈敢以此時而荐煩酬應乎?其必有甚不得已者存焉故耳。念臣宜去不去,一連五載于玆,而間嘗攝乏顓據,爲民國猷爲慮憲者,非六州之鐵所可鑄其錯。然則由前而藉手者何事,至今焉抗顔者何心?初無涓塵可報之稱,而猥叨嵩泰莫重之任,愚而好用,負國也,負國所以誤國也,迷不知復,誤國也,誤國所以負國也。嗚呼,濯龍起居之日,勉戒臣憂慮臣者,知臣鹵莾,或恐負國也,諒臣闇劣,甚恐誤國也。臣旣不肖無狀,辜負則乃如此,僨誤則又如彼。苟殿下斥臣以必負國,黜臣以將誤國,俾臣得以粗守本分,自全微諒,他日玉欄,庶有歸拜之顔,而若臣之追先報今,亦在退而不在進矣。且元輔重膺,國事甚幸,而同寅共貞,臣未嘗全無職責,譬如支廈而一楹一莛,駕車而一驥一駘,其撐不住而行不去,厥有已試而已驗者,臣何敢怙寵隱恧,僴然恬然而莫之恤也?玆庸涕泣具牘,申控至此。惟聖慈穆察而澄省之,將臣議政之銜,劃行鐫免,臣所受賜,山海之崇深矣。臣無任云云。答曰,省疏具悉卿懇。日昨之批,罄暴予衷,巽牘又何至再不已乎?顧今國計民事,果何如也?雖輿儓婦孺,必知卿不可去之時,而卿之言去,若是其切,予誠左右究,而不可解者也。然而卿旣以實心告予,則予不以虛文待之,亦出於禮遇之義,而倚毗之篤,亦不以居位去位有間,議政之銜,今姑勉副,此豈爲卿就閑,而然特遂卿一遞之苦心也。卿其諒予至意,益殫匡輔之責,俾民國永賴焉。仍傳于趙秉轍曰,此批答,遣史官,傳諭。
大護軍許傳疏曰,伏以孝徽殿騩馭陟天,易月之制奄過,鮒隅筮日,甫竁之期漸近,哀纏嚴衷,慟均群情。臣以舊朝犬馬,老頑不死,苟存視息,豈敢於人世事,妄有所干,而第伏念以公以私,有不敢不冒萬死一言仰陳者,惟聖明之少垂察焉。竊惟自古聖王之於前代故國,莫不致敬而崇奉之,故周之武王,先封黃帝之後於薊,帝堯之後於祝,帝舜之後於陳,命曰三恪,恪之爲言,敬之之義也。繼又封夏·殷二王之後於杞·宋,尊之諸侯之上,蓋義之盡,禮之極也。至于我聖朝,箕子則平壤置崇靈殿,新羅則慶州置崇德殿,高麗則麻田置崇義殿,皆用其後孫命之官,以奉其祭祀,是誠至仁盛德之事也。嗚呼,駕洛國首露王,天降神人也,建國於東漢建武之歲,與新羅竝立而爲三韓之統王,五伽倻之宗國,享國一百五十有八年,歷世四百九十有一年,澤加於民,化被於世。蓋其遺墓,號爲納陵,在於金海府西三百步之地龜旨峰下,而猗我列朝,錫土置丁,歲祀不絶矣。及夫正宗大王之朝,遣官致祭,親製侑祭之文,若曰,燁如神人,自天儼臨,君乎牧乎?澤流南瀛。雲仍得姓,以萬以千,翼翼堂斧,在府之西。卽祀于傍,如漢拜陵,儀於何倣?崇靈·崇德,豊功異蹟,匹美齊禴。仍下綸音曰,致敬於歷代陵墓,卽帝王之令典,平壤·月城之立監降香,其儀可倣。遂命置陵監一員,春秋賜香,祝以祭之。蓋駕洛之於三國,一體無間,觀於聖敎,可以仰認矣。今者三國之崇靈·崇德·崇義,旣賜殿額,又設寢郞,而獨於駕洛之納陵,尙未蒙一視之恩,此所謂天地之大,猶有所憾,而滿堂歡樂,一人向隅者也。凡在伽倻故都之民人,孰不歎傷,而況臣卽其遺裔也,益不勝冤鬱之情,不揆僭猥,冒瀆崇嚴。伏乞天地父母,俯垂鑑諒,駕洛國首露王納陵,特降殿號,竝置陵官,如三國諸陵之例,一以遵前聖之盛典,一以慰故國之英靈。臣無任云云。答曰,省疏具悉。疏辭,令廟堂,稟處。
弘文正字金永悳疏曰,伏以凌玉淸遡紫霄,建玆祕閣,所奉者雲漢天章,所藏者弘璧河圖,于以儲才俊之士,于以贊聲明之化。惟其如是之重,故臣自釋褐以來,望之若天上,置之以分外,矧伊待制之官,尤豈濫取之地?不意自天鳳詔,導以象牌,儼其臨門,趣臣詣闕,臣誠章皇失措,譬猶初生之犢,見鞭而畏走,欲眠之蠶,聞雷以驚墜也。臣年纔弱冠,姿實蒙騃,惟戀慈父之愛,未學嚴君之禮,少年登科,已犯不幸之戒,童子備官,每切何知之愧,則出入供奉,東西必迷方矣,左右應對,尺寸必蔑效矣。臣雖欲感戴恩寵,誇宣榮耀,其如玷妙簡而辱淸朝何哉?夫西淸仙班,地分華峻,有非人人可登,故有宋洪景盧,以若風猷德望,父子兄弟,相繼入院,則時以爲古今所未有。今臣伯父,嘗入是院矣,臣從兄,亦嘗入是院矣。臣之陋劣,萬不及古人,而猥隨父兄之後,接武翺翔而不知止,則人將謂臣以何如也?臣幼志未棄,冥行如瞽,然名器瀆䙝之戒,家庭盈盛之懼,蓋嘗耳慣而心記,不可以隨牌一肅,仍蹲匪據,玆綴蕪拙之辭,仰干崇嚴之聽。伏乞聖明,鑑諒由中之懇,收還格外之恩,將臣待敎新銜,亟賜鐫改,許臣退讀父書,粗知趨向,然後以備任使之末,則實天地陶甄之澤矣。臣無任云云。省疏具悉。爾其勿辭察職。
上在昌德宮廬次。大行大妃初喪。
梓宮全體加漆後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左邊捕盜大將李景夏,以武衛都統使,明日拜表慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,右邊捕盜大將金箕錫,以禁衛大將,明日拜表慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于李容元曰,卽見査覈官狀啓,則與繡論雖有相左,許多所犯,若是狼藉,其人則二品之列也,其職則方面之任也,如有一分圖報之思,恣行不法,乃至於斯乎?前忠淸監司趙秉式,施以島配之典,査啓中所謂濁亂之辛·崔兩漢,令秋曹各別嚴繩。
李容元,以議政府言啓曰,頃因盛京禮部咨文,盜犯安秉關居籍之居於何地,行會各道,使之査考,則初無似此人云。以此意,令槐院撰出咨文,付送於今番使行,何如?傳曰,允。
又以國葬都監摠護使意啓曰,本都監監造官趙秉成·李鳳鉉,俱有身病,呈狀乞遞矣。改差,其代,以前守奉官李根永,前參奉沈衡澤差下,而時無職名,竝令該曹口傳付軍職,使之冠帶常仕,何如?傳曰,允。
又以國葬都監摠護使意啓曰,本都監郞廳柳止鎬,除拜靖陵令矣,職務相妨,改差,其代,以掌樂院主簿姜翼秀差下,使之察任,何如?傳曰,允。
又以國葬都監摠護使意啓曰,本都監郞廳申泰榮,除拜知禮縣監,其代,以刑曹佐郞金在容差下,使之察任,何如?傳曰,允。
又以山陵都監摠護使意啓曰,本都監造成所郞廳洪冕周,三物所郞廳宋勉老,俱以身病,呈狀乞遞,改差,其代,忠勳都事徐能淳,副司果宋淳鐸差下,竝使之察任,何如?傳曰,允。
又以兵曹言啓曰,今六月二十一日,武臣賓廳講書日次,而卒哭前不得設行之意,敢啓。傳曰,知道。
又以兵曹言啓曰,中日試射,卒哭前停止矣。文武試射,一體停止之意,敢啓。傳曰,知道。
又以義禁府言啓曰,李建昌極邊遠竄事,承傳啓下矣。李建昌,平安道碧潼郡極邊遠竄,而以承傳內辭意具罪目,依例發遣府羅將,押送配所,何如?傳曰,允。
又以義禁府言啓曰,高敞前縣監柳敦秀,咸平前縣監趙璋熙等,拿問處之事,傳旨啓下矣。柳敦秀,下去水原地,趙璋熙,以平昌郡守,時在任所云,依例發遣府羅將,竝拿來,何如?傳曰,竝待待命拿囚。
義禁府啓目粘連,向前金奭根亦,被繡論非止一段,而所犯俱係不法,縱有爰辭之分疏,難免律例之當勘,以此照律,何如?判付啓依允。又啓目粘連,向前李鍾德亦,鳩財之方,貪饕無厭,狼藉之贓,法律焉逭?以此照律,何如?判付啓依允。又啓目粘連,向前安橓亦,公錢之無難挪貸,私貨之許多所用,俱係不法,焉逭當律?以此照律,何如?判付啓依允。又啓目粘連,向前李亦,賑穀取用,災結不俵,俱係不法,以此照律,何如?判付啓依允。又啓目粘連,向前李承敬·徐曾輔·李奎性·李康準·李鍾禎等亦,李承敬段,公錢之入於吏逋,雖或欠察,加下之移錄替當,是何政體是白遣,徐曾輔段,討債勒徵,旣沒廉防,不可以無其指數,有所參恕是白遣,李奎性段,鄙瑣諸犯,論列甚的是白遣,李康準段,任訟諸賂,俱係貪汚,加下不報,尤涉傷廉是白遣,李鍾禎段,諸條所犯,俱涉非理,繡論攸重,有難參恕,竝只以此照律,何如?判付啓依允。又啓目粘連,向前申桓·黃顯默·朴潤根等亦,申桓段,加下錢節扇條,雖無指數,已涉沒廉,京債捧給,自取民怨,俱係疪政,有難參恕是白遣,黃顯默段,殘島之勒捧,已涉沒廉,飢民之致命,亦何可忍是白遣,朴潤根段,公錢之挪用,牟還之取貸,雖有囚供之發明,奈此繡論之指的,竝只以此照律,何如?判付啓依允。又啓目粘連,向前尙禹鉉亦,賂貸諸條,數甚夥多,臚列所執,一是指的,以此照律,何如?判付啓依允。又啓目粘連,向前趙漢益亦,飢口之加報,賑資之取剩,實係非法,任賂訟賂,又是沒廉,以此照律,何如?判付啓依允。又啓目〈粘連〉,向前趙羲周亦,任賂査錢之私用,稅太賑穀之取剩,臚列明的,當律焉逭?以此照律,何如?判付啓依允。又啓目粘連,向前金度根亦,吏鄕任之納賂,賑餘錢之乾沒,繡論旣有指的,律例焉逭當勘?以此照律,何如?判付啓依允。又啓目粘連,向前李鍾承亦,民錢之稱貸,移米之加作,數不指的,無以計贓是白乎矣,繡論攸重,有難全恕,以此照律,何如?判付啓依允。又啓目粘連,向前梁柱華亦,犯贓幾至數萬,繡論如是指的,律例所在,有難容貸,以此照律,何如?判付啓依允。又啓目粘連,向前金永㷽亦,贓錢雖曰徵給,誅求自取瑣謗,以此照律,何如?判付啓依允。又啓目粘連,向前宋淳億亦,訟賂任賂,已違經法,勒捧勒貸,尤係貪鄙,以此照律,何如?判付啓依允。又啓目粘連,向前田世興亦,裝晩雖非其責,運泊未得及時,漕法攸重,難以參恕是白遣,至若加下之排斂,結費之橫徵,殊涉可駭,鎭卒之擅賣,庫錢之勒索,俱係不法,以此照律,何如?判付啓依允。又啓目粘連,向前李觀應亦,擧措之駭妄,猶屬細故,訟賂任賂,有賂輒受,公錢私錢,無錢不取,繡論指的,焉逭當律?以此照律,何如?〈判付〉啓依允。又啓目粘連,向前鄭璣相亦,公錢取剩,民貨勒貸,已極可駭,任賂訟賂,牛贖技贖,尤是不法,以此照律,何如?判付啓依允。又啓目粘連,向前趙駿九亦,都結取剰,民錢潛貸,雖有囚供之分疏,奈此繡論之指的,以此照律,何如?判付啓依允。又啓目粘連,向前李容弼·朴文彬等亦,李容弼段,貪鄙之政,所犯狼藉,律例莫嚴,焉逭當勘是白遣,朴文彬段,貪汚之政,巨細不遺,直指之論,的確若是,竝只以此照律,何如?判付啓依允。又啓目粘連,向前申相珪·趙羲春等亦,申相珪段,補錢之奪入,已是非理,災結之不俵,尤爲不法是白遣,趙羲春段,諸條臚列,旣犯貪鄙,許多賂捧,的有指數,竝只以此照律,何如?判付啓依允。又啓目粘連,向前李熙春亦,賑資虛勘,吏任謬襲,俱係不法,砲木濫排,大同停退,亦違常經,以此照律,何如?判付啓依允。又啓目粘連,向前趙儀顯·金駿鉉等亦,趙儀顯段,賑餘錢之無難私用,不虞備之惟意乾沒,所犯諸條,俱係不法是白遣,金駿顯段,賑錢之私用,鹽價之虛錄,已是不法,至於換弄稅木,移報私債,尤爲可駭,竝只以此照律,何如?判付啓依允。
上在昌德宮廬次。大行大妃初喪。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
李承宇啓曰,左副承旨朴定陽,今日不爲仕進,卽爲牌招,何如?傳曰,允。
李容元啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
李承宇啓曰,三品官之毋得過三日,循例請牌,曾有定式矣。敦寧都正趙昌永,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李容元啓曰,卽伏見全羅監司李敦相今春夏等褒貶啓本,則守令無一人居下,殊無嚴明殿最之意,推考警責,何如?,傳曰,允。
傳于李容元曰,吏兵批歲抄點下者,依例捧傳旨。
傳于趙秉轍曰,輔德有闕之代,前望單子入之。
輔德前望單子入之,趙肅夏落點。
以左副承旨朴定陽牌不進罷職傳旨,傳于李容元曰,只推。
兵曹口傳政事,副司勇李根永·沈衡澤,以上竝單付。
趙秉轍,以議政府言啓曰,大護軍許傳上疏批旨,有疏辭令廟堂稟處之命矣。取見其疏本,則駕洛國首露王納陵,特降殿號,設寘陵官事也。自昔帝王之於前代故國,必致敬而無餘蘊者,寔禮與義之不容不已者,而至于我朝平壤之崇靈殿·慶州之崇德殿·麻田之崇義殿,皆宣其額號,錄其後孫,授其官而奉其祀者,卽亦崇報之至意也。今玆首露王之納陵,陵監而護之,香祝而祭之,雖有已行之成典,惟其殿號,則迄此未遑,重臣疏籲,迺命廟覆,誠有光於聖德矣。宣額之節,令儀曹稟旨擧行,殿宇營葺,不宜徐緩,依崇德殿庚午改建時例施行,參奉一窠,以金·許兩姓中,有地閥文識者,自本邑輪回望報巡營,巡營轉報吏曹,以爲啓下,而仕滿陞六等事,與凡係享祀儀節,竝照崇德殿例爲之之意,分付各該司及該道道臣,何如?傳曰,允。
又以宗親府言啓曰,國朝御牒·璿源譜略·王妃世譜中草,今已修正矣。御覽還下後,當爲付板入刊,而國朝御牒·王妃世譜,亦當正書矣。御覽日字,令日官推擇,則今月二十四日辰時爲吉云,以此日時,本府堂上·郞廳,具儀仗陪進仁政殿,與承旨請承傳色奉入之意,敢啓。傳曰,知道。
又以觀象監領事提調意啓曰,甲戌年冬至三書供上時,監印官金益鉉,以其子在三曆官差下事,旣承傳敎矣。三曆官崔悳淵有頉,代修述官前正金在陞差,修述官金在陞差,代前判官李根永塡補,何如?傳曰,允。
李容元,以兵曹言啓曰,今六月二十二日庚子寅正三刻七分土王改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以御營廳言啓曰,本廳軍色從事官趙昌夏,身病甚重,勢難察任,改差,何如?傳曰,允。
又以刑曹言啓曰,傳曰,卽見査覈官狀啓,則與繡論雖有相左,許多所犯,若是狼藉,其人則二品之列也,其職則方面之任也,如有一分圖報之思,恣行不法,奈至於斯乎?前忠淸監司趙秉式,施以島配之典,査啓中所謂濁亂之辛·崔兩漢,令秋曹各別嚴繩事,命下矣。謹依傳敎,罪人辛華錫·崔永學,竝依法典,當爲嚴刑遠配,而崔永學,方在江華地云,發關該府,罔夜捉上,待押來擧行之意,敢啓。傳曰,知道。
又以義禁府言啓曰,前忠淸監司趙秉式,施以島配之典事,承傳啓下矣。趙秉式,全羅道羅州牧智島島配,而以承傳內辭意具罪目,依例發遣府書吏,押送配所,何如?傳曰,允。
又以義禁府言啓曰,尙禹鉉·李熙春·朴文彬·趙羲周·朴潤根·宋淳億·梁柱華·李容弼·趙儀顯·李奎性·金駿鉉·趙駿九·李康準·鄭璣相·李鍾德·趙羲春·安橓·金度根·金奭根·李觀應·趙漢益等,係是贓賄流配,依法典,竝不付功議以入之意,敢啓。傳曰,知道。
又以義禁府言啓曰,保放罪人尙禹鉉·李熙春·田世興·朴文彬·李鍾承·申桓·金奭根·李鍾德·金度根等,當爲還囚,照律以入,而病勢一向未差,竝仍爲保放之意,敢啓。傳曰,知道。
上在昌德宮廬次。大行大妃初喪。
梓宮全體加漆後,大殿·大王大妃殿·王大妃殿·中宮殿,藥房問安。答曰,罔極。內閣·政院·玉堂·朝廷二品以上單子問安。答曰,罔極。
世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
李容元啓曰,大司憲·執義·掌令二員,持平二員未差,監察茶時之意,敢啓。傳曰,知道。
李容元啓曰,卽者副護軍李承臯,謂以繡啓自列,陳疏到院,而軍銜陳疏,家僮直呈,俱係禁令,所當退却。而此與尋常自列,有異,雖不得不捧入,不可無警,從重推考。何如?傳曰,允。
傳于李承宇曰,吏曹參議有闕之代,前望單子入之。
前望單子入之,金炳翊落點。
李承宇,以殯殿都監摠護使意啓曰,本都監郞廳李演光,監造官宋伯玉,俱有身病,勢難察任。其代以前縣監李舜宰,前參奉鄭禹達差下,而俱無職名,竝令該曹,口傳付軍職,使之擧行,何如?傳曰,允。
朴定陽,以漢城府言啓曰,今此轝士軍抄出之役,事關緊急,而南部令馮錫驥,有實病,勢難强令供職,令該曹以在京無故人,口傳相換,以爲專意擧行之地,何如?傳曰,允。
又以禁衛營言啓曰,本營千摠申彬,身病猝重,勢難察任,改差,何如?傳曰,允。
兵曹啓目粘連,觀此全羅右道暗行御史魚允中書啓,則黑山島別將金商龍段,符同羅州京邸吏,稱以鎭將所費,八千餘兩,橫徵於其族,至有瘐死之人是如爲白有臥乎所,徵錢八千,人命垂死,極涉無嚴,爲先罷黜,令該府拿問嚴勘爲白乎旀,荏子島僉使金鍾寬段,賑資之幻弄,已極可駭,訟債之干涉,亦何無憚是如爲白乎旀,木浦萬戶金振祐段,雖無可論,殘鎭難蘇是如爲白乎旀,笠巖別將朴東勳段,募民漸散,殘鎭難支是如爲白乎所,上項三鎭將之繡啓論列,俱難免溺職,竝罷黜爲白乎旀,全州前營將尹滋翊段,高山民錢之乾沒,醜謗莫掩,金溝院畓之再賣,橫徵可駭是如爲臥乎所,民錢乾沒,院畓再賣,殊極可駭,從重推考爲白乎旀,前兵使李敏應段,發校遍行島陸,見賓亦損體貌是如爲白有臥乎所,體重之地,有此損實,不可無警,推考爲白乎旀,法聖僉使李章漢段,捧稅無濫,惠在十二邑,分賑以誠,金捐五百鎭捧是如爲白有臥乎所,惠及十二邑,金捐五百捧,極爲嘉尙,事當施以兒馬賜給之典是白乎矣,係干恩賞,不敢擅便,上裁敎是白乎旀,其餘閫帥·中軍·虞侯·營將·邊將·監牧官等,別無優績,亦無顯疵,竝只置之,何如?判付啓依回啓施行爲良如敎。
義禁府照目粘連,前前統制使李鍾承矣,本府議啓內,民錢之稱貸,移米之加作,數不指的,無以計贓是白乎矣,繡論攸重,有難全恕,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,前統制使申桓,前統虞侯黃顯默,永登前萬戶朴潤根等矣,本府議啓內申桓段,加下錢節扇條,雖無指數,已涉沒廉,京債捧給,自取民怨,俱係疵政,有難參恕是白遣,黃顯默段,殘島之勒捧,已涉沒廉,飢民之致命,亦何可忍是白遣,朴潤根段,公錢之挪用,牟還之取貸,雖有囚供之發明,奈此繡論之指的,竝只以此照律罪,申桓段,杖八十收贖,奪告身三等,黃顯默段,杖七十收贖,告身盡行追奪,徒一年半定配,又永不敍用,朴潤根段,杖一百收贖,告身盡行追奪,流二千里定配,竝只私罪,奉敎依允爲旀,申桓段,功議各減一等,黃顯默段,功減一等爲良如敎。又照目粘連,尙州前前牧使李承敬,金海前前府使徐曾輔,昆陽前前郡守李奎性,開寧前前縣監李康準,召村前察訪李鍾禎等矣,本府議啓內,李承敬段,公錢之入於吏逋,雖或欠察,加下之移錄替當,是何政體是白遣,徐曾輔段,討債勒徵,旣沒廉防,不可以無其指數,有所參恕是白遣,李奎性段,鄙瑣諸犯,論列甚的是白遣,李康準段,任訟諸賂,俱係貪汚,加下不報,尤涉傷廉是白遣,李鍾禎段,諸條所犯,俱涉非理,繡論攸重,有難全恕,竝只以此照律罪,李承敬·徐曾輔·李鍾禎等段,各杖八十收贖,竝奪告身三等,李奎性·李康準等段,各杖一百收贖,流三千里定配,以喪後勘斷,依法典竝收贖,只告身盡行追奪,竝只私罪,奉敎依允爲旀,李承敬·徐曾輔等段,議減一等,李鍾禎段,功減一等爲良如敎。又照目粘連,昆陽前郡守趙羲周矣,本府議啓內,任賂私錢之私用,稅太賑穀之取剩,臚列明的,當律焉逭,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,泰安前前府使趙儀顯,舒川前郡守金駿鉉等矣,本府議啓內,趙儀顯段,賑餘錢之無難私用,不虞備之惟意乾沒,所犯諸條,俱係不法是白遣,金駿鉉段,賑錢之私用,鹽價之虛錄,已是不法,至於幻弄稅米,已報私債,尤爲可駭,竝只以此照律罪,趙儀顯段,杖一百收贖,而流三千里定配,以喪後勘斷,依法典收贖,只告身盡行追奪,金駿鉉杖一百收贖,告身盡行追奪,流三千里定配,竝只私罪,奉敎依允。又照目粘連,尙州前前營將宋淳億矣,本府議啓內,訟賂任債,已違經法,勒捧勒貸,尤係貪鄙,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,樂安前郡守李熙春矣,本府議啓內,賑資虛勘,吏任謬襲,俱係不法,砲木濫排,大同停退,亦違常經,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,延豐前前縣監李容弼,栗峰前察訪朴文彬等矣,本府議啓內,李容弼段,非理之政,所犯狼藉,繡例莫嚴,焉逭當勘是白遣,朴文彬段,貪汚之政,巨細不遺,直指之論,的確若是,竝只以此照律罪,李容弼段,杖一百收贖,告身盡行追奪,流三千里定配,朴文彬段,杖一百收贖,告身盡行追奪,流三千里定配,竝只私罪,奉敎依允。又照目粘連,領運差使員薺浦萬戶田世興矣,本府議啓內,裝晩雖非其責,運泊未得及時,漕法攸重,難以參恕是白遣,至若加下之排斂,結費之橫徵,殊涉可駭,鎭卒之擅賣,廩錢之勒索,俱係不法,以此照律罪,杖一百收贖,告身盡行追奪,私罪,奉敎依允。又照目粘連,綾州前牧使金度根矣,本府議啓內,吏·鄕任之納賂,賑餘錢之乾沒,繡論旣有指的,律例焉逭當勘,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,彦陽前縣監鄭璣相矣,本府議啓內,公錢取剩,民貨勒貸,已極可駭,任賂訟賂,牛贖技贖,尤是不法,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,雲峰前縣監尙禹鉉矣,本府議啓內,賂貸諸條,數甚夥多,臚列所執,一是指的,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,固城前府使申相珪,南海前前縣令趙羲春等矣,本府議啓內,申相珪段,補錢之奪入,已是非理,災結之不俵,尤爲不法是白遣,趙羲春段,諸條臚列,旣犯貪鄙,許多賂捧,的有指數,竝只以此照律罪,申相珪段,杖九十收贖,奪告身四等,又三年禁錮,趙羲春段,杖一百收贖,告身盡行追奪,流三千里定配,竝只私罪,奉敎依允爲旀,申相珪段,功減一等爲良如敎。又照目粘連,金井察訪金永㷽矣,本府議啓內,贓錢雖曰徵給,誅求自取瑣謗,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,比安前縣監安橓矣,本府議啓內,公錢之無難挪貸,私貨之許多所用,俱係不法,焉逭當律,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,龍潭前縣令李鍾德矣,本府議啓內,鳩財之方,貪饕無厭,狼藉之贓,法律焉逭,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,尙州前牧使金奭根矣,本府議啓內,被論非止一段,而所犯俱係不法,縱有爰辭之分疏,難免律例之當勘,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,光陽前縣監趙漢益矣,本府議啓內,飢口之加報,賑資之取剩,實係非法,任賂訟賂,又是沒廉,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,沃川前前郡守趙駿九矣,本府議啓內,都結取剩,民錢潛貸,雖有囚供之分疏,奈此繡論之指的,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,堤川縣監李矣,本府議啓內,賑穀取用,災結不俵,俱係不法,以此照律罪,杖七十收贖,奪告身二等,又三年禁錮,私罪,奉敎依允爲旀,功議各減一等爲良如敎。又照目粘連,仁同前府使李觀應矣,本府議啓內,擧措之駭妄,猶屬細故,訟賂任賂,有賂輒受,公錢私錢,無錢不取,繡論指的,焉逭當律,以此照律罪,杖一百收贖,告身盡行追奪,流三千里定配,私罪,奉敎依允。又照目粘連,前前慶尙左水使梁柱華矣,本府議啓內,犯贓幾至數萬,繡論如是指的,律例所在,有難容貸,以此照律罪,杖一百收贖,告身盡行追奪,流三千里定配,私罪,奉敎依允。
吏曹參議洪淳學疏曰,伏以臣見叨宿趼,褎如月三脁矣。何嘗有毫分大耐計而然哉?寔繇恩寵攸加,未遽爲率易退托,狃榮讓美,如古之人進止守常者也。攝乏行政,芒乎無辨,檢差祠官,棼然招謗。爲任之愼且難,顧何如,而不能塞其萬一者?日愈深恧蹙之私也。竊擬控實,以避賢路,忽因感冒,經旬貼床,頭疼而眩暈轉劇,痰牽而動作失便。趨違候班,屢怵義分,牌傲衙坐,一任息偃,以若見狀,彈束無期,庸敢不揆猥屑,略徹文字。伏乞聖慈,俯燭情懇,劃賜鐫改,俾重官方而安微分焉。臣無任云云。省疏具悉。所請依施。
敦寧都正趙昌永疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗申叨謝之忱。而第臣素無敦寧,揆以格例,自在應遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任云云。省疏具悉。所請依施。
副護軍李承臯疏曰,伏以臣性本昏慵,識又魯劣,動輒僨誤,無一可記。昨秋湖左持斧之命,寔出思慮夢寐之外,怵義畏分,竭蹶登道。宿食之際,憧憧慮其有錯,晝宵之間,縵縵恐其有失,信心直行,冀效萬一。而奈其鉛刀之鈍,不合大割?塵鏡之暗,莫察秋毫,恒自悚蹙,恭俟威罰。及伏見右道御史李建昌書啓,前監司趙秉式,臚列極其張大,至經査覈,處分旣降,則臣於是,罪著遺察,難乎其倖免矣。左右之所掌各異,則未必事事皆符,彼此之所見不同,則亦難一一相契。而去來之地,若是指的,收捧之數,亦甚夥然。臣獨裒如充耳,矇然閉目,逾時歷歲,所幹何事?噫,馬尾一割,猶稱死罪。況臣二十七邑按廉之責,豈特一馬尾而已哉?萬萬惶恧,莫省措躬,玆敢短章疾呼,仰瀆崇嚴。伏乞聖明,亟治臣瘝廢之罪,以爲不職者戒焉。不勝大願。臣無任云云。省疏具悉。爾不必如是爲引矣。
上在昌德宮廬次。大行大妃初喪。
自未時至酉時,灑雨下雨,測雨器水深一寸。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
李承宇啓曰,右副承旨趙秉轍,同副承旨李容元,今日不爲仕進,竝卽牌招,何如?傳曰,允。
傳于李承宇曰,左賓客許遞,前望單子入之。
賓客前望單子入之,左賓客李鎬俊落點。
吏曹口傳政事,南部令馮錫冀,典設別提邊應參,已上相換事承傳。
李承宇啓曰,咸鏡監司金世均,雖在罷職中,殿最封進,例也,而今春夏等褒貶,不爲封進,頉狀使都事替行,事體所在,極爲未安。推考,何如?傳曰,允。
朴定陽啓曰,卽伏見慶尙左水使朴鼎和今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
兵曹口傳政事,副司果李舜宰,副司勇鄭禹達,以上竝單付。
李承宇,以吏曹言啓曰,南學敎授趙重弼,以其身病,呈狀乞遞,改差,何如?傳曰,允。
又以吏曹言啓曰,崇德殿參奉朴齊應,以其身病,呈狀乞遞,改差,何如?傳曰,允。
又以弘文館言啓曰,下番修撰臣宋世憲,以御營廳從事官,今日軍布捧上時,晝仕出去之意,敢啓。傳曰,知道。
又以山陵都監摠護使意啓曰,山陵始役之後,堂上·郞廳·監造官·分差官及相地官·救療官·奏時官·別看役·計士·牌將糧饌等節,依前例,令戶曹磨鍊題給事,分付,何如?傳曰,允。
又以山陵都監摠護使意啓曰,善放砲手五名,令三軍門交替輪送于陵所,以防虎患,自是前例,今亦依此擧行,何如?傳曰,允。
又以侍講院言啓曰,新除授輔德趙肅夏,卽爲牌招察任,何如?傳曰,允。
朴定陽,以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
李容元,以義禁府言啓曰,時囚罪人趙羲周·宋淳億·梁柱華·李容弼·趙駿九·李鍾德·趙羲春·安橓·金度根·金奭根·李觀應·趙漢益等,各杖一百流三千里定配,李熙春杖一百流二千里定配,黃顯默杖七十徒一年半定配,又永不敍用,照律公事判付內,依允,黃顯默功減一等事,命下矣。趙羲周·宋淳億·梁柱華·李容弼·趙駿九·李鍾德·趙羲春·安橓·金度根·金奭根·李觀應·趙漢益·李熙春等,各杖一百收贖,告身盡行追奪,趙羲周平安道祥原郡,宋淳億慶尙道咸陽郡,梁柱華平安道三和府,李容弼全羅道益山郡,趙駿九茂朱府,李鍾德龍安縣,趙羲春平安道中和府,安橓全羅道礪山府,金度根珍山郡,金奭根錦山郡,李觀應慶尙道尙州牧,趙漢益全羅道高山縣,竝流三千里定配,李熙春平安道咸從府流二千里定配,黃顯默功減一等,杖六十收贖,告身盡行追奪,忠淸道公州牧日新驛徒一年定配,又永不敍用,而以議啓內辭意具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人尙禹鉉·朴文彬·金駿鉉·鄭璣相等,杖一百收贖,流三千里定配,朴潤根杖一百收贖,流二千里定配,照律公事判付內,依允矣。當定配所以入,而卽接各其戶奴呈狀,則尙禹鉉父年八十三,朴文彬母年七十一,金駿鉉承重祖母年七十六,鄭璣相母年八十四,朴潤根母年七十二,竝無兄弟獨身,依法典許贖爲辭矣。取考律文,則大明律存留養親條有曰,凡祖父母·父母老疾應侍,家無以次成丁者,若犯徒流,止杖一百,餘罪收贖。尙禹鉉·朴文彬·金駿鉉·鄭璣相等,流三千里定配,朴潤根流二千里定配,以尙禹鉉父年八十三,朴文彬母年七十一,金駿鉉承重祖母年七十六,鄭璣相母年八十四,朴潤根母年七十二,竝無兄弟獨身,依律文收贖,只告身盡行追奪,竝放送,何如?傳曰,允。
上在昌德宮廬次。大行大妃初喪。
自未時至酉時,灑雨下雨,測雨器水深三分。
自人定至二十六日開東,灑雨下雨,測雨器水深九分。
梓宮全體加漆後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安訓,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
李承宇啓曰,議政府郞廳來言,今日賓廳日次,而領議政李最應有身病,左議政·右議政未差,不得來會云矣,敢啓。傳曰,知道。
傳于李承宇曰,原任直閣洪殷謨馳詣健陵奉審,顯隆園·華寧殿,一體奉審以來。
趙秉轍啓曰,假注書鄭寅興有身病,勢難察任,今姑改差,何如?傳曰,允。
鄭寅興改差,代以吳濚澤爲假注書。
吏曹,左賓客單洪祐吉,右賓客單徐堂輔,左副賓客單李鎬俊。
趙秉轍啓曰,卽伏見全羅左水使李容益今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李承宇,以議政府言啓曰,卽見咸鏡監司金世均·北兵使鄭雲翼狀啓,則枚擧慶興府使徐珩淳馳報以爲,匪類幾百名,突入西水羅鎭庭,打破窓壁,鎭屬砲軍防禦之際,三名被丸,幸不至死境,而驅去民口,掠取財産,一戶中途乞還,八家上船叛越,揆以邊情,萬萬痛惋。該權管許璧,不可以已遞勿論,其罪狀,令攸司,稟處,該府使徐珩淳,不無失察之責,而適値空官,且依新式,不敢請勘,伏俟處分,犯越人家舍田土,待回下擧行爲辭矣。匪類之潛越聚群,鎭衙之闖入作鬧,已是變怪之大者,而至於民口財産之被搶,而尤不覺驚惋矣。第其殘鎭事力,雖曰未克捍禦,常時偵探,苟能另加團束,則邊禁之蕩然,豈至於此乎?該鎭將,道啓旣請令攸司稟處,更無可論。地方官之論警,亦不可已者,而適値空官,且有新式,姑令待罪擧行,被傷者之救療,乞還民之慰恤,亦自該邑各別顧念,犯越漢家舍田土,令帥臣從便措處,嗣後防守,別般嚴密之意,申飭行會,何如?傳曰,允。
又以議政府言啓曰,卽見咸鏡監司金世均·北兵使鄭雲翼狀啓,則犯越罪人崔宗吝,在逃未捕,其餘方仲植·孫汝寬·金宅吝·張已彦·金長孫等五漢等,自慶興府押到兵營,嚴覈取招後,具格牢囚于鏡城府獄,以待處分,犯越漢所居地方官,已有新式,不敢論罪,穩城府捉囚諸任掌及西水羅鎭留寘船隻汁物,竝待回下擧行爲辭矣。犯越諸漢中,作俑作魁者,崔宗吝也。交通匪類,和賣穀包,究厥情節,誅戮猶輕,而肆然漏網,未卽伏法,誠萬萬憤惋,嚴加詗捕,先斬後啓。雖以方仲植言之,載卜之初,甘聽洋物之受賃,行船之際,應辨地界之有殊,跡莫掩於知情,罪難逭於當律,令帥臣大會軍民,梟首警衆,其餘孫汝寬·金宅吝·張已彦等三漢,俱是艄工之輩,自有隨從之別,竝嚴刑遠配,金長孫卽宅吝之子,而蒙騃沒覺,合有參恕,竝與在囚諸任掌,懲礪放送,船隻汁物,亦令兵營區處事,竝爲分付,何如?傳曰,允。
又以議政府言啓曰,昨年全羅兵營所捉賊徒中,黃漢中爲名漢,追後就捕,自巡營嚴覈牢囚事,向有道啓矣。此罪人素以匠手之類,爲其糊口之計,往山寺而適逢三漢,因戲場而同留一夜,跡無可疑,罪難全恕,令本道刑配後,形止登聞,何如?傳曰,允。
又以殯殿都監摠護使意啓曰,梓宮全體加漆,今日已準五度矣。書上字及結裹吉日時,依各年例,令該曹同日推擇,何如?傳曰,允。
又以山陵都監摠護使意啓曰,本都監提調金輔鉉有身病,勢難董役,改差,其代,行知中樞府事鄭基世差下,使之察任,何如?傳曰,允。
又以觀象監領事提調意啓曰,天文學印曆句管崔悳淵·李應卨·金益顯自退,代加設句管李敦秀·李容善·皮秉侃竝爲陞實,印曆句管邊濟桓自退,代三曆官金在塡補,而加設窠段,永爲革祛,句管額數,以十一窠仍爲定式,使之恪遵擧行,何如?傳曰,允。
趙秉轍,以禁衛營言啓曰,本營千摠李昌濂,以前任薪島僉使,尙在任所,姑未上來。領軍之職,久曠可悶,改差,何如?傳曰,允。
又以義禁府言啓曰,黑山島別將金商龍,拿問嚴勘事,傳旨啓下矣。金商龍,時在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,因全羅右道暗行御史魚允中書啓吏曹回啓內,全州前判官權用圭,古阜前郡守李秀殷,靈光前郡守李起鎬等繡啓,旣請令攸可稟處,更無可論爲辭矣。權用圭下去京畿果川地,李秀殷下去楊州地,李起鎬下去忠淸道槐山地云,依例發遣府書吏,羅將,竝拿來,何如?傳曰,待待命拿囚。
吏曹參判南廷龍疏曰,伏以時月遄邁,公除奄過,仰惟聖慕,益復罔涯。仍伏念臣於見職,冒叨宿趼,荏苒閱朔,未敢爲退讓計者,詎或有毫分之可堪哉?職由尋常去就,有所怵畏而然也。準擬少閒之復,庸避群賢之路,忽自大昨以來,飮暑冒感,惉懘成祟,眩暈上肆,溏注下作,屢試刀圭,奏效尙遲。陳力就列,非時日可期,與其把膴貫而爲養疴之坊,毋寧控衷懇而要禠鞶之恩也,玆敢收召神精,罄敷肝膈。伏乞聖明,俯垂鑑諒,亟遞臣所帶吏曹參判之任,俾重公器,以安私分焉。臣無任云云。答曰,省疏具悉。所請依施。
上在昌德宮廬次。大行大妃初喪。
自卯時至申時,灑雨下雨,測雨器水深九分。
趙秉轍啓曰,大司憲·執義·掌令二員·持平二員未差,監察茶時之意,敢啓。傳曰,知道。
李承宇啓曰,同副承旨李容元,今日不爲仕進,卽爲牌招,何如?傳曰,允。
趙秉轍啓曰,假注書金鶴善有身病,勢難察任,今姑改差,何如?傳曰,允。
金鶴善改差,代以金商翼爲假注書。
臺諫前望單子入之,獻納宋世憲落點。
趙秉轍啓曰,獻納宋世憲,旣在闕中,不爲肅謝,直爲出去,事甚未安。推考,何如?傳曰,允。
吏曹,山陵都監提調單鄭基世差下事,承傳。
傳于李容元曰,摠管有闕之代,前望單子入之。
摠管前望單子入之,副摠管李祉秀落點。
傳于李容元曰,南兵使之代,前水使李奎書除授。
兵曹,南兵使單李奎書除授事,承傳。
傳于李容元曰,都統使李景夏,御營大將金炳始相換。
議政府,武衛都統使單金炳始,御營大將單李景夏。
兵曹,武衛都統使單金炳始,御營大將單李景夏。
吏曹口傳政事,武衛所軍色提調單金炳始,軍器寺提調單金炳始,訓鍊都監提調單金炳始,禁衛營提調單金炳始,御營廳提調單金炳始。
兵曹,龍虎營兼管堂上單金炳始,摠戎廳兼管堂上單金炳始,舟橋堂上單金炳始。
李容元啓曰,命召親納,例也,而前御營大將金炳始,謂有身病,使其營校替納,事甚未安。推考,何如?傳曰,允。
李容元啓曰,都統使李景夏,御營大將金炳始相換事,命下矣。新除授都統使金炳始,御營大將李景夏,竝卽牌招,傳授虎符·傳令牌及命召,何如?傳曰,允。
傳于李容元曰,江華留守有闕之代,御營大將李景夏除授,御營大將有闕之代,善騎別將申正熙除授。
吏曹,江華留守單李景夏除授事,承傳。
兵曹,鎭撫使單李景夏。
議政府,御營大將單申正熙。
兵曹,御營大將單申正熙,同知三軍府使單申正熙。
李容元啓曰,新除授御營大將申正熙,卽爲牌招,傳授命召,何如?傳曰,允。
又啓曰,左邊捕盜大將李景夏,除拜江華留守矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將金箕錫,卽爲牌招聽傳敎,何如?傳曰,允。
以武衛所軍器送成時監董提調以下別單,傳于李容元曰,提調金炳始,都統使李景夏,前都統使金箕錫,各內下豹皮一令賜給。別看役監官韓文奎,守令待窠擬入。別選軍官金正永,經年勤勞,效勞旣多,極爲嘉尙,不可無拔例施賞,六品職調用。李熙永,經年勤苦,效勞旣多,極爲嘉尙,不可無拔例施賞,監牧官待窠,首先差送。知彀官禹昌臣等四人,各內下生皮筒箇一部賜給。看役朴衡元,卽付實官,待窠陞實。洪愼煥,右職調用。林泰景,軍校調用。其餘員役·工匠·使喚軍,竝依判下施賞。
又啓曰,吏曹郞廳來言,守令多窠,政事,取稟。傳曰,當日爲之。
趙秉轍,以吏曹言啓曰,通禮院兼引儀李秀薰,以其身病,呈狀乞遞,改差,何如?傳曰,允。
又以弘文館言啓曰,修撰宋世憲,移拜獻納,下番闕直,事甚未安。修撰高雲,副修撰尹升求·鄭元和,竝卽牌招,推移入直,何如?傳曰,允。
李容元,以刑曹言啓曰,罪人辛華錫·崔永學等,當爲嚴刑遠配,而崔永學,在於江華地云,發關捉上,待押來擧行之意,已有所草記,蒙允矣。崔永學,自該府今纔押來,故各嚴刑一次後,華錫全羅道靈巖郡,永學平安道孟山縣,竝遠地定配所,而適値齋日,待用杖,嚴刑押送之意,敢啓。傳曰,知道。
上在昌德宮廬次。大行大妃初喪。
自開東至辰時,灑雨下雨,測雨器水深一分。
藥房提調李鎬俊,副提調閔泳翊啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃·殿王大妃殿·中宮殿,口傳問安。答曰,知道。世子宮,口傳問安。答曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,吏曹郞廳來言,政事當日爲之事命下,而行判書朴齊寅,參議金炳翊,俱以病不來,參判未差,不得開政云。判書·參議,竝卽牌招,何如?傳曰,允。
又啓曰,卽者兼弼善沈相薰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李容元曰,日熱如此,輕囚放釋。
李容元啓曰,臣容元,敬奉聖敎,馳往義禁府,取閱囚徒案,則無時囚,故仍往典獄署,取考囚徒案,則公貨備納間嚴囚罪人三名,所犯贓錢備納間家僮嚴囚罪人六名,辭緣推覈間嚴囚罪人八名,不可以輕囚論,故竝囚,其餘各司直囚罪人李致寬等三十三名,係是輕囚,故竝依傳敎,放送之意,敢啓。傳曰,知道。
傳于李容元曰,務安縣監之代,勿拘常格,各別擇差。
李容元,以吏曹言啓曰,司饔院奉事金炳軾,以其身病,呈狀乞遞,改差,何如?傳曰,允。
朴定陽,以兵曹言啓曰,同知中樞府事金永琦,五衛將徐相厚·韓喜榮,景福宮衛將李壽勉,慶熙宮衛將趙完璇,俱以身病,無望供職,五衛將鄭愚植前任順天營將,柳曦東前任三陟營將,李宅緖前任慶州營將,金奎淳前任晉州營將,朴信根前任南虞候,李彰夏前任北虞候,俱在任所,上來間該廳番次苟艱云,新除授忠淸水使閔宗鎬,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以御營廳言啓曰,本廳騎士將權鍾悅·金炳武,俱有身病,勢難察任,竝改差,何如?傳曰,允。
又以御營廳言啓曰,本廳騎士將,今當差出,而擬望之人乏少,外任竝擬,何如?傳曰,允。
有政。吏批,行判書朴齊寅進,參判閔泳穆未肅拜,參議金炳翊進,左副承旨朴定陽進。以閔泳穆爲吏曹參判,趙秉友爲敦寧都正,鄭基會爲知經筵,黃益秀爲修撰,趙鳳夏爲知春秋,南一祐爲同春秋,趙寅熙爲同成均,李東友爲監察,徐夏淳爲引儀,李遵夏爲司圃直長,李源祥爲司饔奉事,金弘集爲南學敎授,尹榮兌爲兼引儀,李徽應爲槐山郡守,李秉薰爲龍潭縣令,洪在鼎爲務安縣監,故府使金昌運贈兵參例兼,故營將金就大贈左承旨,已上同知金永琦兩代,故學生白畬鎭贈戶參例兼,同知白榮洙考。
傳于朴定陽曰,長興·禮安之代,勿拘常格擬入。
兵批,行判書閔謙鎬進,參判曺殷承入直,參議李載純病,參知韓在絢病,同副承旨李容元進。以金炳始爲知訓鍊,李晩翊爲副摠管,申杓爲同知,李承祚·金錫敦·李浩謙·金相稷·金敬集·朴熙房·金龍浩·河源一爲五衛將,李斗鎔爲御營騎士將,金千龜爲景福將,金鍊百爲慶熙將,閔相能爲訓鍊僉正,曺秉鎭爲主簿,邊得圭爲三軍府從事官,朴長夏爲忠淸水使,吳信默爲薪島僉使,林始得爲荏子島僉使,李忠甲爲恃寨僉使,李昌男爲木浦萬戶,宋在洙爲黑山島別將,梁謙弼爲花水山別將,同知單李壽勉,護軍李淳翼·南廷龍·李祉秀·白榮洙·金永琦,副護軍金永穆·洪淳學·趙昌永·閔宗鎬·李昌濂,副司勇韓敎序,以上竝單付。
吏批,再政。以鄭奎和爲掌樂主簿,李鳳鉉爲司宰奉事,徐相祖爲長興府使,南德熙爲禮安縣監,申鍾協爲假引儀。
傳于朴定陽曰,古阜郡守有闕之代,未準朔守令中擬入。
吏批,三政。以李雲溥爲古阜郡守,李憲基爲甑山縣令。
吏批,四政。任奎鎬爲淸河縣監,趙駿鎬爲平康縣監,承文著作單韓甸鎬,副正字二單全錫喬·尹國柱,兼保寧府使單朴長夏,廣興令單李演光,軍資判官二單申泰善·金好謙。
李容元,以弘文館言啓曰,修撰高雲,副修撰尹升求·鄭元和有身病,修撰一員未差,下番闕直,事甚未安。應敎趙昌夏,殯殿都監都廳進,副校理尹致聃,山陵都監都廳進,副應敎李敎夏,校理尹定求,副校理閔泳奎,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。修撰一員未差,高雲,副修撰尹升求·鄭元和,竝卽牌招,推移入直,何如?傳曰,允。
又以侍講院言啓曰,兼弼善沈相薰,今以親病,陳疏徑出矣。上番闕直,事甚未安。兼輔德閔泳翊,承政院進,輔德趙肅夏,弼善李敎榮,文學洪承穆,兼文學尹升求,竝卽牌招,推移入直,何如?傳曰,允。
又以吏曹言啓曰,今日本曹開坼坐起時,考見各道褒貶啓本,則通川郡守趙夔熙,以衰耄何傷爲目,杆城郡守李周鈺,以事或放心,民難結舌爲目,則俱宜置下考,而置諸中考,殊無嚴明殿最之意,該道臣推考警責,通川郡守趙夔熙,杆城郡守李周鈺,竝罷黜,何如?傳曰,允。
又以禮曹言啓曰,因殯殿都監草記,梓宮全體加漆,今日已準五度矣。書上字及結裹吉日時,依各年例,令該曹同日推擇事,允下矣。令日官崔榮遠推擇,則書上字今六月二十九日巽時,結裹同日申時爲吉云,以此日時擧行,何如?傳曰,允。
又以禮曹言啓曰,厲祭,例於十月初一日設行,城隍祭,前期三日先行,卽典式,而來九月二十八日,當行城隍發告祭矣。適當停祭之時,只以告文擧行,厲祭日字,則旣在卒哭後,依例設行之意,分付京外,何如?傳曰,允。
又以禁衛營言啓曰,本營千摠尹弘大,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以刑曹言啓曰,忠淸前監司趙秉式,所犯贓錢九萬六千三百六十一兩五錢,沃川前前郡守趙駿九,所犯贓錢三千二百五十二兩七錢六分,延豐前前縣監李容弼,所犯贓錢七百三十四兩二錢三分,泰安前前府使趙儀顯,所犯贓錢一萬一千三十六兩九錢六分,栗峰前察訪朴文彬,所犯贓錢三千一百七十四兩四錢一分,舒川前郡守金駿鉉,所犯贓錢一千五百十五兩,堤川前縣監李,所犯贓錢一百九十九兩八錢,全羅道綾州前牧使金度根,所犯贓錢一萬八千三百九十兩六錢五分,樂安前郡守李熙春,所犯贓錢一千兩,光陽前縣監趙漢益,所犯贓錢一萬八千五百九十兩,雲峰前縣監尙禹鉉,所犯贓錢四千八百十兩,龍潭前縣令李鍾德,所犯贓錢六千五百三十七兩八錢六分,慶尙道前前左水使梁柱華,所犯贓錢一萬七千九十六兩三錢二分,尙州前牧使金奭根,所犯贓錢五萬七千七百八十九兩六錢,仁同前府使李觀應,所犯贓錢一萬五千七百五十六兩五錢四分,固城前府使申相珪,所犯贓錢五百四十八兩二錢,昆陽前郡守趙羲周,所犯贓錢九千一百四十兩,前前郡守李奎性,所犯贓錢三千二百五十兩,南海前前縣令趙羲春,所犯贓錢七千八百兩,開寧前前縣監李康準,所犯贓錢六千八百五十兩,彦陽前前縣監鄭璣相,所犯贓錢二萬八千四百六十兩五錢四分,比安縣監安橓,所犯贓錢一萬八千六百六兩三錢七分,尙州前前營將宋淳億,所犯贓錢五千六百三十兩,前統虞候黃顯默,所犯贓錢六百兩,永登前萬戶朴潤根,所犯贓錢二百十八兩,薺浦前萬戶田世興,所犯贓錢三百兩,依定式竝捉囚家僮,刻期督捧,而開城前裨將卞在成,所犯贓錢一萬六千三百九十一兩三錢七分,捉囚次知,一體督捧之意,敢啓。傳曰,知道。
兼弼善沈相薰疏曰,伏以臣於持被之中,卽接家信,則臣父素患痰癖之症,近因日候之不調,一倍添劇,委頓床席,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮廬次。大行大妃初喪。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
金敬均啓曰,右承旨李承宇,右副承旨趙秉轍,今日不爲仕進,竝卽牌招,何如?傳曰,允。
金敬均啓曰,今三十日,都目政事爲之之意,敢啓。傳曰,知道。
以輔德趙肅夏,弼善李敎榮,文學洪承穆,兼文學尹升求牌不進罷職傳旨,傳于金敬均曰,只推。
傳于李容元曰,右承旨·右副承旨許遞,前望單子入之。
承旨前望單子入之,尹龜永·趙榮夏落點。
臺諫前望單子入之,執義李晩燾,掌令安在麟,持平金慶淵落點。
傳于李容元曰,奉審閣臣入侍。
傳于李容元曰,中官金鍾益·南廷胤·趙龍翼·申楨爗,差備中官裴憲永,罪犯罔赦,各嚴刑一次。至於申楨爗,査實之下,一向呑吐,尤極痛惋,嚴刑二次後,竝遠惡島限己身定配,勿揀赦前。
傳于李容元曰,桂坊有闕之代,令該曹口傳差出。
兵曹口傳政事,以金龍鎭爲左翊衛,以洪輔燮爲右翊贊。
金敬均,以宗親府言啓曰,璿源譜略·國朝御牒·八高祖圖·王妃世譜,今已改張矣。進上進獻吉日,令日官推擇,則今月三十日辰時爲吉云。以此日時,本府堂上·郞廳,具儀仗陪進仁政殿,大殿進上件,與承旨請承傳色奉入,世子宮進獻件,與侍講院官員請承言色奉入,而奉謨堂奉安璿源譜略改張印本,八高祖圖·王妃世譜改張書本,一體陪進,自內閣依例稟旨擧行,五處璿源閣奉安件改張,自本府次第擧行,頒賜件亦爲收聚,改張還給之意,敢啓。傳曰,知道。
李容元,以弘文館言啓曰,下番闕直,事甚未安。修撰高雲,副修撰尹升求·鄭元和,新除授修撰黃益秀,竝卽牌招,推移入直,何如?傳曰,允。
又以侍講院言啓曰,上番連日闕直,事甚未安。兼輔德閔泳翊,承政院進,輔德趙肅夏,弼善李敎榮,文學洪承穆,兼文學尹升求,旣有只推之命,竝卽牌招,推移入直,何如?傳曰,允。
又以御營廳言啓曰,本廳軍色從事官宋世憲,身病甚重,勢難察任,改差,何如?傳曰,允。
兵曹啓目粘連,觀此忠淸監司李明應狀啓,則公州營將李根豊,兩載居任,一心供職,邪學之禁捕,匪類知戢,火賊之詗捉,屬邑安堵,捐殘廩而補弊,抄窮戶而賙飢。本州間當數遞,久値曠官,凡干邑務,差定兼任是白加尼,聽訟剖決,民無陳冤,捧稅課督,吏莫掩逋,以此優績,合施褒奬,而瓜期已滿,輿情惜去,特爲仍任事,令該曹稟處亦爲白有臥乎所,道臣褒啓,特出爲民之政,該營將之若是勤擧,殊極嘉尙,依狀請施行,何如?判付啓依允。
知三軍府事金炳始疏曰,伏以臣被今昔罕絶之恩,積人鬼猜怒之招,居若淵墮,出如市撻者。蓋有非常之福,必有非常之災,而寵命去愈狎至,涯分日復驟溢,凡六旬有奇,三換戎旃,至于都統之任而極焉。夫以則哲之明,審選官材,必程功能,矧玆正衛莫嚴,綢繆尤備,技勇則蒐羅名武,制置則鈴轄諸厢,而乃以空疎如臣者,典領是事,命令之乖謬,任使之苟艱,於斯甚矣,寧不瞿然夢噩,怵然汗浹?嗚呼,勵廉知恥,不以趨走爲能,進止有常,辭受無苟,全一己之微諒,存四維之大防,此蓋立朝事君之彝性同得。臣今包羞赧而抗顔,任嗤罵而挺身,其將强謂之能乎趨走歟?卽惟曰傷廉沒恥焉已,臣之無狀,乃至此乎?第伏惟臣亦化育中一物,若置之力不堪義難冒之地,視其觳觫而不少垂恤焉,則竊謂仁覆之所不忍,而實不能無憾於天地也。伏祝臣於本所見帶提擧之職,一營兩銜,不當竝據,此尤臣拜命而滋惑者。顧以倥倥一書生,竝管錢穀·甲兵,是無異於左右手而畫方圓,究竟僨敗,可立而俟。用是惶怩,不敢徒懷嚴畏,疾聲控籲於聽卑之聰。伏乞聖慈,察臣至切之懇,哀之憐之,竝許鐫免,俾國體私分兩得其宜,仍治臣干瀆之罪,千萬血祝。臣無任云云。答曰,省疏具悉。一營兼銜,雖無其例,予豈無斟量而然也?卿其勿辭,益勉統轄之責。
戊寅六月二十八日戌時,上御誠正閣。奉審閣臣入侍時,同副承旨李容元,假注書吳濚鐸,記事官車有聲,別兼春秋李重七,原任直閣洪殷謨,以次進伏訖。上曰,史官分左右。命奉審閣臣進前,殷謨進前奏曰,臣承命馳詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧矣。上曰,陵上園上,果爲太平,碑閣·丁字閣,亦爲無頉乎?殷謨曰,陵上園上,莎草茂盛,果無蹲縮處,而兩所碑閣·丁字閣,亦無滲漏矣。上曰,華寧殿殿內,亦爲安寧乎?殷謨曰,年前修理塗彩後,至今如新矣。上曰,留宿水原府而還來乎?殷謨曰,各處奉審,昨午爲之,而仍少留健陵齋室,待陵令臣尹應燮焚香後,卽往水原府,則時過三更,故少憩曉發而來矣。上曰,陵官何時焚香乎?殷謨曰,比前祭享時矣。上曰,沿路農形,何如?殷謨曰,臣之所經,不過百里,而所謂草農,擧皆豐茂,似有大登之望矣。上曰,今番之行,得無難於雨中,而江水之漲溢,爲幾許乎?殷謨曰,臣再昨冒雨,發行抵江,別無張流矣。回還時則漲水方生,爲半丈許矣。上命閣臣先退,又命史官就座。仍命〈退〉,承史以次退出。
上在昌德宮廬次。大行大妃初喪。
書上字後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·朝廷二品以上單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上單子問安。答曰,知道。
梓宮結裹後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。世子宮,藥房口傳問安。答曰,知道。內閣·政院·玉堂·朝廷二品以上·六曹堂上單子問安。答曰,知道。
奠後,大殿·大王大妃殿·王大妃殿·中宮殿,藥房口殿問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
李容元啓曰,大司憲·掌令一員·持平一員未差,執義李晩燾,掌令安在麟,持平金慶淵在外,監察茶時之意,敢啓。傳曰,知道。
又啓曰,吏曹參判閔泳穆,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正趙秉友,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
朴定陽啓曰,左副承旨尹龜永,時在平安道慈山府任所,右副承旨趙榮夏,時在黃海道遂安郡任所,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,李容佐·權魯淵落點。
朴定陽啓曰,新除授右副承旨李容佐,時在咸鏡道安邊府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李根命落點。
以輔德趙肅夏,弼善李敎榮,文擧洪承穆牌不進罷職傳旨,傳于李容元曰,只推。
兵曹,以朴承儒爲陪往大將。
李容元,以議政府言啓曰,本府公事官尹吉炳,仕滿在於開月矣。仕日不足,未滿十日人之陞六,多有已例,六品職遷轉之意,分付銓曹,何如?傳曰,允。
又以吏曹言啓曰,各道都事瓜限,卽一周年,而自辭朝日,始計瓜矣。忠淸都事金尙萊,慶尙都事崔處心,江原都事裵喆周,已過幾年,仍不辭朝,臣曹無以計瓜,亦不可一任虛縻,竝改差,何如?傳曰,允。
又以奎章閣言啓曰,璿源譜略改張件,明日自宗親府陪來,而內上件,今番則自本府修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
朴定陽,以兵曹言啓曰,本曹正郞李輔榮,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,同知中樞府事申杓,五衛將李承祚·金錫敦·李浩謙·金相稷·金敬集·朴熙房·金龍浩·河源一,忠壯衛將李敏植,景福宮衛將金千龜,慶熙宮衛將金鍊百,守門將廉奉信,俱以身病,無望供職,新除授忠淸水使朴長夏,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,荏子島僉使林始得母年,今爲七十七歲,法不當遠離赴任云,竝改差,何如?傳曰,允。
又以武衛所言啓曰,善騎別將·左邊捕盜大將,今當差出,而擬望之人乏少,外任竝擬,何如?傳曰,允。
又以訓鍊都監言啓曰,本局從事官李敎夏,身病猝重,勢難察任,改差,何如?傳曰,允。
李容元,以義禁府言啓曰,中官金鍾益·南廷胤·趙龍翼,差備中官裴憲永,各嚴刑一次,申楨爗,嚴刑二次後,竝遠惡島限己身定配,勿揀赦前事,承傳啓下矣。金鍾益·南廷胤·趙龍翼·裴憲永·申楨爗等,今方待命拿囚,當爲刑推發配,而連値齋日,過齋後擧行,何如?傳曰,允。
江華留守李景夏疏曰,伏以臣卽一韎韋中庸常之品,而遭際聖明,蒙被拂拭,前後踐歷,無不過濫,而近又待罪戎行,猥隨邇密,寵榮之極,戒懼居先,私心慄慄,恒若負何。日前御廂相換之命,有隕自天,沁留特除之旨,遽又繼降,格外恩注,皆非夢想攸到。以臣顧臣,到底匪分,而偏被優渥,至于此極,不衷之災,知所儻來,迷復之憂,亦可自量。且伏念沁都一府,最是我東形勝去處,自勝國以來,逮至國朝,稱以金湯,恃而無恐,風雲儲胥,亦無不備,而一經洋擾,又接倭使,積歭者旣已蕩了,險固者隨又坦然,昔之金湯,安有所恃?目前之計,無如得人爲帥,鎭撫有方,使衆心成城,然後可以爲海門保障,而況異舶出沒,邪類窺伺,莫不以此島爲來去要衝,則在我備虞之道,豈可一時或忽也哉?此時此任,固宜倍加掄選,期授可合之人,而今乃畀之於不肖無似如臣者而不少留難,臣固未解也。歲前特除,雖卽換遞,至今思惟,若有聖簡所在,而臣本譾劣,兼以狷隘,雖在年少强壯之時,百不猶人,到處生疣,抵玆老邁,昏耗隨逐,進退之間,憒憒蔑效,縱非臣言,已有淵鑑之所照燭者矣。上有謬恩而下有倖榮,則衆人嗤點,雖無足恤,其於溺職之罪何哉?商蚷不能馳大河,焦僥無以强千斤,臣何敢貪榮恬寵,趨走向前,全昧負乘之戒也?參倚已熟,承膺無路,敢暴情衷於崇嚴之下。伏願聖慈,亟遞臣江華留守之職,俾公私兩便焉。臣無任云云。答曰,省疏具悉。卿其勿辭察任。
上在昌德宮廬次。大行大妃初喪。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
李容元啓曰,大司憲·掌令一員·持平一員未差,執義李晩燾,掌令安在麟,持平金慶淵在外,監察茶時之意,敢啓。傳曰,知道。
李根命啓曰,議政府郞廳來言,今日賓廳日次,而都目政事相値,不得來會云矣,敢啓。傳曰,知道。
又啓曰,同副承旨權魯淵,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,趙定熙落點。
傳于李根命曰,皇朝人·忠臣·淸白吏子孫·軍功人及西北·松都人落仕最久人,各別收用事,分付兩銓。
傳于李容元曰,臺諫竝許遞,今日政差出。
傳于李根命曰,呈告摠管許遞,今日政差出。
傳于李根命曰,同經筵竝許遞,今日政差出。
傳于李根命曰,泮長許遞,今日政差出。
傳于李根命曰,東壁竝許遞,今日政差出。
傳于李根命曰,璿源譜略修正時監董·校正堂上以下,別單書入。
李根命啓曰,咸鏡監司金世均,旣蒙分揀,而謂以情踪惶蹙,一向廢務,雨澤農形狀啓,使都事替行封啓,揆以事體,誠極未安。原狀啓係是民事,雖不得不捧入,該道臣不可無警,從重推考,何如?傳曰,允。分揀之命已有日,而一向處義,是何事體乎?以卽爲視務,更勿如是之意,廟堂措辭另飭。
傳于李根命曰,批答誤書之中官文有用,從重推考。
李根命啓曰,左右史不可不備,別兼春秋李重七·洪承憲·金學洙,竝卽牌招,推移入直,何如?傳曰,允。
傳于李根命曰,摠管竝許遞,前望單子入之。
摠管前望單子入之,都摠管南廷順·李南轅,副摠管趙寅熙·黃鍾顯·金炳三·李珪永·尹秉鼎·洪遠植·趙熙一落點。
李根命,以吏曹言啓曰,今都目大政時,本曹堂上,不可不備員,而參判閔泳穆未肅拜,參議金炳翊病不來,令政院牌招,以爲同參開政之地,何如?傳曰,允。如有違牌,勿爲呼望。
都政。吏批,行判書朴齊寅進,參判閔泳穆進,參議金炳翊進,同副承旨李根命進。啓曰,今都目大政,各歧仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員竝擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。以金奎應爲義盈主簿,李炳埴爲瓦署別提,金右根爲漢城判官,鄭奎和爲監察,鄭泌鉉爲通川郡守,典籍單安念信,校檢單康鴻擧,以李敍鉉爲內資直長,許爲平市直長,金炳肅爲主簿,曺裕承爲漢城主簿,徐應淳爲杆城郡守,故縣監宋奎熙贈吏參例兼,故郡守宋啓來贈吏議,故學生宋起淵贈僕正,已上同敦寧宋永老三代,以徐綺輔·趙性憙爲禁府都事,閔靖鎬爲徽慶園直長,洪用觀爲昭慶園直長,李秉世爲興德縣監,故學生金永祜贈戶參例兼,金思穪贈戶議,金弼大贈僕正,已上同知金敬集三代,以兪達濬爲司饔奉事,李仁宇爲內贍奉事,李象學爲敦寧主簿,姜翼秀爲監察,林炳翼爲軍威縣監,故通德申命俊贈戶參例兼,同知申杓考。
傳于李根命曰,中和府使之代,未準朔守令中擬入。以李喆應爲宗府直長,李敏翊爲活人別提,林星洙爲掌樂主簿,李道權爲永春縣監,趙國顯爲中和府使,崇靈殿直長單李東奎,以宋萬燮爲禁府都事,李源祥爲懿寧園直長,洪秉均爲光陵令,鄭完淳爲恭陵令,朴齊恒爲機張縣監,韓徽源爲尙瑞直長,徐相禹爲司饔奉事,李象學爲監察,李鼎善爲桃源察訪,尹錫元爲順川郡守,任龜鎬爲尙瑞副直長,朴應漢爲長陵令,魚秉璿爲昌陵令,李寅冕爲掌樂主簿,李奎鏞爲熊川縣監,朴齊璟爲繕工副奉事,金顯琇爲章陵令,李周弼爲莊陵令,馮錫驥爲安奇察訪,崔致永爲肅川府使,金台濟爲內資直長,鄭應夔爲敬陵令,申興均爲社稷令,李秉洙爲南海縣令,張斗煥爲河東府使,贈童敎宋養銓贈吏參例兼,故學生宋星駿贈吏議,故學生宋朝琦贈僕正,已上同知宋潤文三代,以閔靖鎬爲敦寧主簿,李文榮爲內資奉事,李秀彦·朴泳敎爲景慕宮令,李浩德爲引儀,兼保寧府使單李敎復。
李根命,以司饔院都提調意啓曰,本院奉事閔靖鎬,今日政移拜敦寧府主簿矣。見帶明年燔造官之任,而物力今方措備,多有擧行之事,本院主簿中,依例相換,以爲竣事之地,何如?傳曰,允。以申勝休爲徽慶園直長,趙重軾爲昭慶園直長,林星洙爲刑曹佐郞,趙寅奎爲典設別提,金義性爲旌義郡守,禁府都事趙性憙,繕工奉事任周鎬已上相換,禁府都事宋榮燮,內資奉事李文榮已上相換,以鄭基贊爲禁府都事,金東澔爲司饔奉事,金恩植爲造紙別提,閔致憲爲松羅察訪,李康鉉爲陽德縣監。
李根命,以吏批言啓曰,臺鍊多窠,今當差出,而擬望之人乏少,外任竝擬,何如?傳曰,允。
傳于李根命曰,望筒遲滯之吏兵判推考。以徐周輔爲尙衣別提,徐堂輔爲大司憲,李亮信爲大司諫,李正魯·趙熙一爲同經筵。
李根命,以吏批言啓曰,大司成,今當差出,而擬望之人乏少,承旨竝擬,何如?傳曰,允。以徐相翕爲氷庫別提,閔泳商爲大司成,趙東萬·金弘集爲掌令,朴周陽爲戶曹參議,趙鳳熙爲監察,尹兢鉉爲漢城主簿,李徽宰爲掌樂主簿,金奎應爲禁府都事,崔榮進爲典設別提,安貞國爲濬源殿令,李載洪爲義盈主簿,沈相薰爲應敎,金弘集爲副應敎,李容仁爲居山察訪,李鎬喆爲執義,尹相萬爲司諫,尹定求爲獻納,李在敬爲鍾城府使,趙秉弼爲遂安郡守,金世鎭·尹瑱爲持平,任尙鎬爲校理,金直淵爲安邊府使,閔種默爲慈山府使,南廷吉爲掌令,申箕善·姜聖喜爲正言,李能華爲梁山郡守,黃基源爲開城經歷,沈舜澤爲冬至兼謝恩正使,趙秉世爲副使,鄭元夏爲書狀官,李集鎬爲京畿都事,尹善柱爲金泉察訪,李建容爲右通禮,呂善驥爲吏曹正郞,金命來爲禮曹正郞,蔡東夏爲忠淸都事,朴齊用爲慶尙都事,吳致恒爲奉常主簿,金性默·金尙萊爲典籍,金在鼎爲江原都事,金秉洙爲咸鏡都事,兼春秋單金命來,李啓魯爲同經筵,金秉燮爲工曹佐郞,閔泳悅爲監役。
傳于李根命曰,望筒遲滯之吏兵判,從重推考。
傳于李根命曰,左副承旨許遞,前望單子入之。
李根命啓曰,臣與右副承旨李容元伴直矣,纔已許遞出去,伴直無人。左副承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪萬植落點。以李容元爲春川府使,李奎弘爲禁府都事,敦寧主簿閔靖鎬,司饔主簿崔壽光已上相換,金瀗秀爲假監役,李敎永爲宗府參奉,康始英爲禮賓參奉,李珉應爲典獄參奉,金東敏爲齊陵參奉,韓應周爲顯陵參奉,尹濟翼爲莊陵參奉,李觀永爲禧陵參奉,朴夏陽爲孝陵參奉,李根成爲徽陵參奉,李秉勉爲崇陵參奉,奉常直長單韓甸鎬。
李容元,以兵曹言啓曰,各道履歷成冊,每年六臘月修正,本曹以爲入啓,而今番咸鏡道履歷成冊,尙不來到,不得同爲入啓,事甚未安。該道臣推考,履歷成冊,使之從速修上之意,知委該道,何如?傳曰,允。
兵批,行判書閔鎌鎬進,參判曺殷承病,參議李載純病,參知韓在絢入直進,右副承旨李容元進。啓曰,今日都目政事時,本曹堂上,不可不備,而參判曺殷承,參議李載純,俱以身病不來,令政院牌招,同參政事,何如?傳曰,允。
李容元,以兵批言啓曰,營將·中軍·虞候·僉使,今當差出,而擬望之人乏少,他道中軍·虞候與已準數及未準數守令竝擬,何如?傳曰,允。
李容元,以兵批言啓曰,坼見諸道褒貶啓本,則全羅道右水使趙羲升啓本中,於蘭萬戶金璿,以益勉體例爲目,則宜置下考,而置諸中考,梨津萬戶李奇執,以益勉圖報爲目,則宜置下考,而置諸上考。平安兵使白樂莘啓本中,牛峴僉使金道鉉,以嶺阨莫重爲目,則宜置中考,而置諸上考,水口萬戶康成珪,以邊城所重爲目,則宜置下考,而置諸上考,殊無嚴明殿最之意。兩道帥臣,竝推考警責,牛峴僉使金道鉉,中考施行,於蘭萬戶金璿,下考施行,梨津萬戶李奇執,水口萬戶康成珪,純是貶語,其不職可知,竝罷黜,何如?傳曰,允。
又以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典,而中軍·虞候,依營將例施行矣。開城中軍李儒植,今春夏等褒貶居中所授加資,依法典還收之意,敢啓。傳曰,知道。以李玄瑞爲同知,李周永爲都摠都事,申學鉉爲訓鍊判官加設,丁載夏爲平安中軍,洪祐聖爲加泥浦僉使,同知單尹啓煥,僉知三單元世翼·具翰祖·姜天欽,訓鍊主簿單車順碩,判官李炳均·全昌烈,主簿申學鉉·崔壽崗·禹昌駿·金基鎭以上加設,依定式減下,護軍申杓·康祐鎭,副護軍李承宇·趙秉轍·尹龜永·趙榮夏·李容佐·徐相翊·具奭祖·朴長夏,副司直李晩燾·安在獜·金慶淵·宋世憲以上竝單付,公州營將李根豊姑爲仍任事承傳,前中軍李儒植今降禦侮,李熙正爲訓鍊判官加設,禹範善·李寅鍾·秦禎益·趙性吉爲主簿,同知單金鍊百,僉知三單朴熙房·金錫敦·金龍浩,任衡準爲慶州營將,金命求爲晉州營將,金商鎭爲三陟營將,閔致卨爲開城中軍,李奎大爲江原中軍。
李容元,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。以吳聖模爲訓鍊正,張斗煥爲宣傳官,申錫基爲武兼,李昌鎬爲部將,安弼煥爲守門將,訓鍊參軍單羅英完·李源長·金時永·金宇源爲五衛將,金永豊·李章權爲左捕從,訓鍊參軍單孫有達,韓鎭矩爲景福將,朴民壽爲慶熙將,李秉翼·李靖奎爲訓鍊僉正,李敎復爲忠淸水使,副護軍權魯淵,副司直趙昌夏·李敎夏以上竝單付,洪疇燮爲宣傳官,張斗煥爲都摠都事,張榮俊爲忠淸中軍,趙載恒爲高山里僉使,李濟萬爲訓戎僉使。
李容元,以兵批言啓曰,景福宮衛將韓鎭矩,慶熙宮衛將朴民壽,守門將安弼煥,俱以病難供職,呈狀乞遞,改差,何如?傳曰,允。
又以兵批言啓曰,同知中樞府事李玄瑞,五衛將李源長·金時永·金宇源,俱以病難供職,呈狀乞遞,新除授忠淸監營中軍張榮俊,身病猝重,萬無登程赴任之望云,竝改差,何如?傳曰,允。以閔泳國爲宣傳官,申寀爲順天營將,趙在鳳爲南虞候,白基虎爲北虞候,朴珪熙爲法聖僉使,慶州營將任衡準,晉州營將金命求,三陟營將金商鎭,開城中軍閔致卨,江原中軍李奎大,以上今加折衝加資事承傳,李孝權爲同知,張斗煥爲都摠經歷,許璥爲全羅兵虞候,朴信根爲城津僉使,李麒遜爲波知僉使,金養直爲景福將,金奎福爲慶熙將,張錫泰·趙鎭澤·李昌琯爲守門將,同知單金千龜,僉知三單李承祚·金時永·李浩謙。
李容元,以兵批言啓曰,景福宮衛將金養直,慶熙宮衛將金奎福,守門將張錫泰·趙鎭澤·李昌琯,俱以病難供職,呈狀乞遞,竝改差,何如?傳曰,允。以鄭斗源爲都摠管,張濟漢爲僉知,鄭昌赫爲忠淸中軍,李錫俊爲荏子島僉使,趙性默爲蛇梁萬戶,同知單李源長,僉知單金宇源。
李容元,以兵批言啓曰,同知中樞府事李孝權,僉知中樞府事張濟漢,俱以病難供職,呈狀乞遞,竝改差,何如?傳曰,允。以崔奎喆爲景福將,安思淵爲慶熙將,張熙淳·李重泰·劉焌爲守門將。
李容元,以兵批言啓曰,景福宮衛將崔奎喆,慶熙宮衛將安思淵,守門將張熙淳·李重泰·劉焌,俱以病難供職,呈狀乞遞,竝改差,何如?傳曰,允。
又以兵批言啓曰,僉知中樞府事申在洙,曹司五衛將朴興壽,俱以病難供職,呈狀乞遞,竝改差,何如?傳曰,允。以金明鎭爲曹司五衛將,鄭煥堯爲忠壯將,閔泳國爲都摠經歷,林亨魯爲古城僉使,朴承德爲麟山僉使,姜守文爲景福將,金振聲爲慶熙將,吳致沃·金顯穆·朴敏燁爲守門將,李能基爲同知,黃基俊爲僉知,李奎曾爲宣傳官,康注元爲牛峴僉使,金德信爲水口萬戶,任衡準爲副護軍,副司果李叙鉉·洪用觀以上竝單付。
李容元,以兵批言啓曰,同知中樞府事李能基,僉知中樞府事黃基俊,忠壯衛將鄭煥堯,景福宮衛將姜守文,慶熙宮衛將金振聲,守門將吳致沃·金顯穆·朴敏燁,俱以病難供職,呈狀乞遞,新除授忠淸監營中軍鄭昌赫,身病猝重,萬無登途赴任之望云,古城僉使林亨魯母年,今爲八十歲,麟山僉使朴承德父年,今爲七十九歲,俱以法不當遠離赴任,呈狀乞遞,竝改差,何如?傳曰,允。以金德鎭·閔泳殷·金應成·李光植·李基振爲五衛將,同知單金奎福·申膺均·李忠鎬爲訓鍊副正,鄭志植爲都摠都事,李秀榮爲守門將,吳鼎鉉爲波知僉使,同知單河源一,僉知二單金明鎭·鄭煥堯,護軍單吳夏泳。
李容元,以兵批言啓曰,五衛將閔泳殷·金應成·李光植·金德鎭·李基振,守門將李秀榮,俱以病難供職,呈狀乞遞,竝改差,何如?傳曰,允。以鄭至漢爲景福將,全在明爲慶熙將,金昇璉爲古城僉使,金昌年爲麟山僉使,林始得爲笠巖別將,韓圭卨爲內乘,申鎬·李龜永·徐相說爲守門將,張顯奎爲忠淸中軍,同知單韓鎭矩,僉知三單閔泳殷·金德鎭·李光植,護軍李孝權,副護軍張濟漢以上竝單付。
李容元,以兵批言啓曰,景福宮衛將鄭至漢,慶熙宮衛將全在命,守門將申鎬·李龜永·徐相說,俱以身病,無望供職,新除授忠淸監營中軍張亨基,親病沈重,萬無登途赴任之望,古城僉使金昇璉母年,今爲七十六歲,麟山僉使金昌年父年,今爲七十八歲,俱以法不當遠離赴任,呈狀乞遞,竝改差,何如?傳曰,允。以吳宗默·李翊成·徐在煥爲五衛將,朱秉魯爲古今島僉使,安寀鎭爲委曲僉使。
李容元,以兵批言啓曰,五衛將吳宗默·李翊成·徐在煥,俱以病難供職,呈狀乞遞,竝改差,何如?傳曰,允。以朴炯集爲臨淄僉使,趙在閵爲麟山僉使,張履淳爲古城僉使,韓性浩爲薪智島萬戶,許鋌爲水口萬戶,朱完興爲景福將,崔宗恒爲慶熙將,李敏應·趙正孝·權信圭爲守門將,同知單金養直,護軍李玄瑞,副護軍申在修以上竝單付。
李容元,以兵批言啓曰,景福宮衛將朱完興,慶熙宮衛將崔宗恒,守門將李敏夏·趙正孝·權信圭,俱以病難供職,呈狀乞遞,竝改差,何如?傳曰,允。以李永奭·金敬珍·朴基炯·柳春浩·金尙義爲五衛將,邊慶涵爲僉知,權在豊爲忠壯將,李寅相爲梨津萬戶,金敬律爲長木浦別將,康孝運爲大峴別將,李秉夏爲同知,鄭漢楨·金桂璜爲慶熙將,王謹鎬爲訓鍊判官,李鳳容爲忠淸中軍,吳㑲模·李章有·金顯弼·劉以豊·朴盛根爲五衛將,洪鳳觀·鄭煥大·曺完承爲五衛將,朴永善·韓聖周爲訓鍊主簿,姜霖聖爲僉知,尙爲忠壯將,李鍾郁爲武兼,金翼培爲守門將,金相舜爲忠淸中軍。
李根命,以兵批言啓曰,同知中樞府事李秉夏,僉知中樞府事邊慶涵,五衛將吳㑲模·李章有·金顯弼·劉以豊·朴盛根,忠壯衛將權在豊,俱以病難供職,呈狀乞遞,新除授忠淸監營中軍金相舜,親病猝重,萬無登途赴任之望云,竝改差,何如?傳曰,允。
又以兵批言啓曰,僉知中樞府事姜霖聖,五衛將洪鳳觀·鄭煥大·曺完承,忠壯衛將尙,景福宮衛將鄭漢楨,慶熙宮衛將金桂璜,俱以病難供職,呈狀乞遞,竝改差,何如?傳曰,允。以韓致烈爲景福將,金明奎爲慶熙將,安鴻吉·金舜柱·朴馹來爲守門將,兪石柱·李寅復·李忠呂·王履疇·崔敬善爲五衛將。
李根命,以兵批言啓曰,景福宮衛將韓敬烈,慶熙宮衛將金明奎,守門將安鴻吉·金舜柱·朴馹來,俱以病難供職,呈狀乞遞,竝改差,何如?傳曰,允。以邊弘圭爲僉知,崔鳳鎭·白致均·金九鎔爲五衛將,金秉大爲於蘭萬戶,李爲忠壯將,羅世弘爲景福將,朴泰淳爲慶熙將,柳致養爲武兼,金泰鉉爲忠淸中軍,安榏爲同知,尹相和爲僉知,安應柱·李承文·鄭基峻爲守門將,同知單劉以豊。
李根命,以兵批言啓曰,景福宮衛將羅世弘,慶熙宮衛將朴泰淳,俱以病難供職,呈狀乞遞,竝改差,何如?傳曰,允。
又以兵批言啓曰,守門將安應柱·李承文·鄭基峻,俱以病難供職,呈狀乞遞,竝改差,何如?傳曰,允。以具然河·李秉憲爲宣傳官,金泰震爲武兼,同知單鄭至漢,僉知二單朴盛根·金顯弼,李源松·尹永昌·朴聖泰爲守門將,洪疇燮爲禁衛把摠。
李根命,以兵批言啓曰,守門將李源松·尹永昌·朴聖泰,俱以病難供職,呈狀乞遞,竝改差,何如?傳曰,允。以孟錫寬爲景福將,辛學魯爲慶熙將,李忠鎬爲宣傳官,同知單金明奎,僉知三單洪鳳觀·鄭煥大·曺完承,李奎魯爲訓鍊副正,丁學敏·尹泰逸·崔宗默爲守門將。
李根命,以兵批言啓曰,景福宮衛將孟錫寬,慶熙宮衛將辛學魯,守門將丁學敏·尹泰逸·崔宗默,俱以病難供職,呈狀乞遞,竝改差,何如?傳曰,允。以玄履楨爲慶熙將,崔致基爲景福將,李敎性爲宣傳官,金養善爲武兼,李正和·林淳喆·林才賢·金永珪爲守門將。
李根命,以兵批言啓曰,守門將金永珪·林才賢,俱以病難供職,呈狀乞遞,竝改差,何如?傳曰,允。以元喆常·孫璟憲爲宣傳官,閔俊鎬·權鳳圭·宋大洙爲武兼,金慶秀·柳泳·崔興燁·鄭鎭永爲部將,具然燮·尹錫祺·金騎龍爲守門將,李源春爲南道參軍,李康夏爲濬源殿守門將,華寧殿守門將單龍元彩,甲岩權管單姜憲國,楸仇飛權管單胡致昇,副司果趙長夏·趙章夏·崔晳鎬·朴來根·申㮋·洪祐範·李宗鎬·洪承德·李信載·尹岐善·金載耆·趙升鎬·沈履澤·魚秉翼·黃宅圭·沈相武·閔台植·李勉植·崔忠錫·李載夏·尹吉炳,以上竝單付。
傳于李根命曰,守令·邊將·初仕人,皆令明日待令。
李根命,以司饔院監膳提調意啓曰,全羅道朔膳進上,今日來到,而莫重膳狀,不善封裹,致有水沈之境,其在事體,誠極未安。當該道臣,不可無警,推考,領來陪持人,令本道嚴繩,何如?傳曰,允。
又以戶曹言啓曰,時御所內各司,依定式,發遣本曹正郞臣徐雲輔,與兵曹參知臣韓在絢,佐郞臣卞鋈,東所衛將臣片在德,西所衛將臣元世翼,南所衛將臣具翰祖,北所衛將臣沈賢澤,眼同看審,則姑無雨漏處之意,敢啓。傳曰,知道。
又以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,駕洛國首露王殿宇宣額之節,令儀曹稟旨擧行,凡係享祝儀節,竝照崇德殿例爲之事,自政府草記,允下矣。宣額與享祀節目,參酌磨鍊,別單書入之意,敢啓。傳曰,知道。
又以國葬都監摠護使意啓曰,發靷時,大轝·肩轝·神輦及腰彩輿·馬木擔運隨後之際,每値失次紛聒之患,且或有軍人觸傷之慮,故各年經稟後,馬木預爲排設於各處所矣。今亦依此擧行,何如?傳曰,允。
又以國葬都監摠護使意啓曰,陵所丁字閣·宿所,當有傳漏,而取考謄錄,則傳漏軍折半以衛軍擧行,折半自畿營擧行。今亦依此分付於禁漏及該曹該道,何如?傳曰,允。
又以國葬都監摠護使意啓曰,發靷班次圖,一依各年謄錄磨鍊,而哭宮人行帷帳,在承·史·閣臣都監班之前,遮截前後,難於檢飭。乙亥以後,因特敎立於銘旌前,都薛里·守侍陵官,立於銘旌後,宗戚執事,立於守侍陵官後矣。今亦依此磨鍊,殯殿·國葬兩都監堂·郞各一員,分立於大轝·肩轝·神輦·神轝之後,往來檢飭,而大轝·肩轝侍衛之員,雖於神輦·神轝之後,不改服色,從便檢飭,載在各年謄錄,依此擧行,何如?傳曰,允。
上在昌德宮廬次。大行大妃初喪。
自開東至未時,灑雨下雨,測雨器水深一寸,傳于洪萬植曰,臺諫竝許遞。
洪萬植啓曰,大司憲·執義·掌令二員,持平二員未差,監察茶時之意,敢啓。傳曰,知道。
李根命啓曰,館錄爲之事,命下矣。新除授兼副提學閔泳翊,卽爲牌招,何如?傳曰,允。
以兼副提學閔泳翊牌不進罷職傳旨,傳于李根命曰,只推。
李根命啓曰,館錄爲之事,命下矣。兼副提學閔泳翊,旣有只推之命,更爲牌招,何如?傳曰,允。
以兼副提學閔泳翊再牌不進罷職傳旨,傳于李根命曰,只推。
兵曹口傳政事,大護軍徐堂輔,副司果尹相萬。
李根命,以國葬都監摠護使意啓曰,本都監郞廳姜翼秀,除拜司憲府監察矣。職務相妨,令該曹口傳閒司相換,何如?傳曰,允。
洪萬植,以司僕寺一二提調意啓曰,今此大行大妃殿,發靷時,各差備入把馬,以本寺馬盡數入用,而其不足之數,京畿外各道驛馬中,限二百匹分定補把,何如?傳曰,允。
又以義禁府言啓曰,卽接月令醫員朴兢淵手本,則以爲時囚罪人李起鎬,素患瘡疾,又添暑泄,目下症形,實爲危劇云,罪人病勢如此,則一邊保放,一邊草記,載在法典矣。李起鎬,姑爲保放之意,敢啓。傳曰,知道。
又以義禁府言啓曰,中官金鍾益·南廷胤·趙龍翼,差備中官裵憲永,各嚴刑一次,申楨爗嚴刑二次後,竝遠惡島限己身定配,勿揀赦前事,承傳啓下矣。金鍾益·南廷胤·趙龍翼·裵憲永·申楨爗等,各嚴刑一次,訊杖第三十度後,申楨爗,依法典待拷訊限滿,更加嚴刑,金鍾益,全羅道康津縣古今島,南廷胤興陽縣呂島,趙龍翼興陽縣鹿島,裵憲永康津縣薪智島,限己身定配,勿揀赦前,而以承傳內辭意,具罪目,依例發遣府書吏·羅將,押送于各其配所,何如?傳曰,允。
又以刑曹言啓曰,以武衛所知彀官口傳下敎曰,漢城府書吏梁周興,罪犯罔赦,嚴刑遠配事,命下矣。謹依傳敎,罪人梁周興,嚴刑一次後,慶尙道淸河縣遠地定配所,卽爲押送之意,敢啓。傳曰,知道。
義禁府啓目,靈光前郡守李起鎬厚情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,高敞前縣監柳敦秀原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,英陽縣監李秉奎原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,求禮前縣監鄭寅台原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,古阜前郡守李秀殷原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,咸陽郡守李象先原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,全州前判官權用圭原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,前慶州營將許鍍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮廬次。大行大妃初喪。
洪萬植啓曰,大司憲·執義·掌令二員,持平二員未差,監察茶時之意,敢啓。傳曰,知道。
以兼副提學閔泳翊牌不進罷職傳旨,傳于金敬均曰,只推。
洪萬植啓曰,卽者義禁府都事來言,時囚罪人鄭寅台等,當爲議處,而判義禁李豊翼有身病,次堂例不得擧行云,判義禁卽爲牌招,何如?傳曰,允。
又啓曰,館錄爲之事,命下矣。兼副提學閔泳翊,旣有只推之命,更爲牌招,何如?傳曰,允。
以兼〈副〉提學閔泳翊再牌不進罷職傳旨,傳于洪萬植曰,只推。
洪萬植啓曰,判義禁李豊翼牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞。前望單子入之。判義禁前望單子入之,朴齊寅落點。
洪萬植啓曰,開坐事,命下矣。新除授判義禁朴齊寅,卽爲牌招,何如?傳曰,允。
傳于洪萬植曰,工曹判書有闕之代,前望單子入之。
工曹判書前望單子入之,鄭基世落點。
傳于洪萬植曰,御覽官案,修正留置政院,當初不爲入之之當該承旨罷職,今番因循不覓之承旨,從重推考。
洪萬植啓曰,臣與左副承旨朴定陽伴直矣。纔已罷職出去,伴直無人,右承旨金敬均所當牌招,而拘於廳規,不得請牌,何以爲之?敢稟。傳曰,牌招。
傳于洪萬植曰,右副承旨許遞,前望單子入之。
承旨前望單子入之,洪澈周·李敦夏落點。
洪萬植啓曰,館錄爲之事,命下矣。兼副提學閔泳翊,旣有只推之命,所當更請牌招,而係是一日三牌,何以爲之?敢稟。傳曰,牌招。
吏曹,監察姜翼秀,義盈主簿李載洪,已上相換事,承傳。兵曹口傳政事,上護軍單金輔鉉。
兵曹口傳政事,副護軍單李鎬喆·洪萬植,以殯殿都監總護使意啓曰,本都監郞廳朴孝憲·金樂均·丁大懋,監造官黃一淵,俱有身病,勢難察任,改差,其代以儀賓府都事李鎬性,工曹佐郞趙瑢熙,前令李鏞夏,前參奉朴齊應差下,而李鏞夏·朴齊應時無職名,令該曹口傳付軍職,使之擧行,何如?傳曰,允。
又以山陵都監摠護使意啓曰,山陵始役,在於今月初六日矣。本都監提調以下,明日先肅拜,再明日出去而京都監郞廳一員,依例,以兵曹佐郞李明源差下,使之察任,何如?傳曰,允。
又以國葬都監摠護使意啓曰,本都監都廳金晩植,今已加資矣。其代以前執義李鎬喆,差下,使之察任,而時無職名,令該曹口傳付軍職,何如?傳曰,允。
又以國葬都監摠護使意啓曰,本都監監造官李鎬仁,有身病呈狀乞遞矣。改差,其代以前守奉官金泰顯差下,而時無職名,令該曹口傳付軍職,使之冠帶常仕,何如?傳曰,允。
又以國葬都監摠護使意啓曰,本都監郞廳趙秉燮,有身病,呈狀乞遞矣。改差,其代以司宰監主簿宋鍾五差下,使之察任,何如?傳曰,允。
又以司譯院都提調·提調意啓曰,漢學堂上譯官李容肅·金載禹·李應三·金仁栻·韓應晩·卞元圭·李用俊,淸學堂上譯官金履周,倭學堂上驛官玄昔運,非但久次,效勞亦多,特加一資,漢學堂下譯官金載僖·朴鎭元,淸學堂下譯官李宜祚·李福基·朴基勉,履歷俱備,竝加資施行,以爲前頭任使之地,何如?傳曰,允。
又以承文院言啓曰,日食已過,回咨依例撰出,付撥下送灣府,傳給鳳城,轉致北京之地,何如?傳曰,允。
又以禁衛營言啓曰,本營哨官朴昌欽,身病猝重,勢難察任,改差,何如?傳曰,允。
行吏曹判書朴齊寅疏曰,伏以日月不淹,旬朔屢嬗,仰惟聖慕,益復靡逮。仍伏念臣於見職,才具之不稱,涯分之踰濫,已有所仰控於拜命之初,而誠未孚格,讓歸虛飾,畢竟以趨走爲恭,雖緣於怵義,求解一念,如熱思濯,直欲疾聲叫閽冒瀆不已,而遽當上下含恤之日,不敢再籲,黽勉蹲據,豈或有一毫近似而然乎?轉眄之間,京察斯迫,臨時丐免,亦涉惶悚,惟以大政之磨勘,視同銓家之瓜熟,唱注纔畢,旋卽呈單,退伏私次,顒俟曲諒,尋因政牌儼臨,呼望路阻,恬然復晉,縱値事會之不得不爾,其於大壞廉防,重招譏訕,何哉?且臣素患脚痿之症,際玆金火之交敓,一倍苦劇,蠢動末由,以情以病,果難久冒,玆敢仰暴崇嚴。伏乞聖明,憐臣㦖臣,亟遞臣所帶職名,以安私分,不勝幸甚。臣無任云云。答曰,省疏具悉。長銓重任,何可輕遞?卿其勿辭行公。
知宗正卿李寅命疏曰,伏以臣於是年春,遭逢慶會,猥叨御牒書寫之任,黽勉隨諸僚之役,輪檢工役,纔若干日而已蔑有分寸自效之勞,及伏奉別單下者,進臣階爲資憲大夫,罔功而賞濫,則工不勸,故明主有嚬笑之愛,匪材而位顯,則身必災,故人臣審辭受之義,臣用是震駴,歷日靡定,攀恩誥而不知爲榮也。一資半級,何莫非朝家之所愼惜,而至若是秩,班聯逼三孤,步武列八座,其綦重尤有別焉,決不可遽爾輕畀也。古人有言曰,官高一級,卽人品降一等,以臣最下之人品,品之於曾所踐履之官,已是人降乎官幾等,而今又官高一級,則其人之愈降,不待秤衡而知之,自顧慙惶,不覺顔騂而背汗,且臣有所嘗承於過庭者,臣先父晩年語臣曰,吾以素門凡流,輪翤無取,而厚蒙國恩,濫躋正卿,所以常懷兢惕,汝幸補末蔭,無大僨誤,得以繼簪纓則足矣。臣父戒盈之意,若是其切,而其所知子者,亦明矣。以臣之萬不克肖,倖竊科第,歷揚二十年間,無襪線之長,僥冒冥升,輥到臣父所兢惕之地,臣追念先訓,亦安得不凜若隕谷,懼如集木,蹙蹙乎靡所措躬哉?以公以私,萬難趨膺,玆敢罄衷赤,仰瀆崇嚴。伏望聖慈,俯賜鑑諒,還收臣新授資級,俾公器無褻,微分獲安焉。臣無任云云。答曰,省疏具悉。卿其勿辭行公。
開城留守趙敬夏疏曰,伏以居諸迅駛,旬朔屢嬗,仰惟聖慕,益復靡逮。仍伏念臣,最居人下,文質無當,徒藉先庥,揚歷華顯,滾到亞卿之列,恩荷海山,效蔑絲毫,每自循省,未嘗不騂顔粟背,迺者居留特旨,忽下於夢想之外,臣誠惝惶踖踧,靡所止屆,夫保釐之責,何莫非愼重,而若其松京古都,控禦之難,事務之殷,視他尤別,其地則箕·灣輻轃之都會也。遼·薊往來之要衝也。設施制置,本自不輕,而挽近浸不如古,公儲枵罄,戎政弛廢,俗趨末利,駔詐歲增,痼弊漸致,蝟興更僕,難以毛擧,苟欲及此整頓,則必須任得其人,才諝足以綜理庶務,威望足以彈壓物情,然後可以矯捄得一半分,此豈如臣疎闇湔劣,所可擬議哉?顧臣毛檄之喜,潘輿之養,卽臣至願攸在,德意淪浹,闔門攢頌,而況臣先父,以累經是任,遺愛尙存,民到于今稱焉。臣之百無一能,其何以爲役於斯乎?今若憑恃寵靈,恬然冒據,上而累則哲之明,下而速添先之譏,則觴竽之濫,負乘之戒,雖不足自恤,其在保障重寄,僨誤必至,諒非細故也。左右參倚,承膺無路,玆敢略暴衷懇,仰瀆崇嚴。伏乞聖慈,俯垂鑑諒,亟遞臣新授開城留守之任,公私不勝幸甚。臣無任云云。答曰,省疏具悉。卿其勿辭察任。
上在昌德宮廬次。大行大妃初喪。
洪澈周啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙定熙啓曰,館錄爲之事,命下矣。兼副提學閔泳翊,旣有只推之命,卽爲牌招,何如?傳曰,允。
傳于洪澈周曰,臺諫有闕之代,前望單子入之。
傳于洪澈周曰,禁衛大將有闕之代,兵曹判書閔謙鎬除授,兵曹判書之代,上護軍金輔鉉除授。
議政府,禁衛大將單閔謙鎬。
兵曹,禁衛大將單閔謙鎬。
兵曹,行知三軍府事單閔謙鎬。
洪澈周啓曰,命召親納,例也,而前禁衛大將金箕錫,謂有身病,使其營校替納,事甚未安。推考,何如?傳曰,允。
吏曹,行兵曹判書單金輔鉉除授事,承傳。
洪澈周啓曰,新除授行兵曹判書金輔鉉,禁衛大將閔謙鎬,竝卽牌招,傳授命召,何如?傳曰,允。
傳于洪澈周曰,政官牌招,開政。
洪澈周,以吏曹言啓曰,內資寺直長金台濟,以其身病,呈狀乞遞,改差,何如?傳曰,允。
又以吏曹言啓曰,繕工監假監役官兪弼煥,以其身病,呈狀乞遞,改差,何如?傳曰,允。
有政。吏批,行判書朴齊寅牌不進,參判閔泳穆牌不進,參議金炳翊進,右承旨李敦夏進。啓曰,行判書朴齊寅,參判閔泳穆,竝牌招不進,小臣獨政未安,何以爲之?敢稟。傳曰,只出緊任。以李正魯爲右尹。
兵批,行判書金輔鉉病,參判曺殷承病,參議李載純病,參知韓在絢入直進,右副承旨洪徹周進。同知單李光植,僉知三單,金敬珍·白致均·曺完承,護軍張榮俊,副護軍李根命·李熙準·河靖一,副司直趙東萬·崔德明·金世鎭·李駿善·尹定求,副司果林瑢相·權采圭,以上竝單付,兼平安道兵馬水軍節度使管餉使單閔泳緯,兼全羅道兵馬水軍節度使單沈履澤,兼管理使單趙敬夏。
傳于洪澈周曰,見窠皆令差出。
吏批,再政。以洪祐吉爲弘文提學,李寅命爲同春秋,朴齊寅爲尙衣提調,金輔鉉爲軍器提調,李宗植爲假監役,訓鍊都監提調單金輔鉉,禁衛提調單金輔鉉,御營提調單金輔鉉。三政。知春秋單李寅命,故參判李樂重,贈吏判文衡例兼,知宗正卿李沇應考,故郡守李義會贈兵參例兼,故僉知李基敬贈左承旨,已上同知李秉夏兩代。
以兼副提學閔泳翊牌不進罷職傳旨,傳于洪澈周曰,只推。
洪徹周啓曰,館錄爲之事,命下矣。兼副提學閔泳翊,旣有只推之命,更爲牌招,何如?傳曰,允。
洪澈周啓曰,明日傳香,禮房承旨當爲齋宿,左副承旨金敬均,卽爲牌招,何如?傳曰,允。
以左副承旨金敬均牌不進罷職傳旨,傳于洪澈周曰,只推。
兵曹口傳政事,副司果李鏞夏,副司勇朴齊應·金泰顯,以上竝單付。
以司謁口傳下敎曰,兵判家在城外,從便往來。
洪澈周,以議政府言啓曰,卽見山陵都監所報,則需用米木,卽爲區劃云矣。許多役費,無非緊急,以惠廳米五百石,木十五同,訓·禁兩營木各五同,御廳木十同,劃送之意,分付,何如?傳曰,允。
又以議政府言啓曰,卽見京畿監司尹滋悳所報,則當此因山大役,各驛人馬,留京糧料,排用無路,依已例米太各一百三十石,令該廳卽速上下爲辭矣。依已例,以米太各四十石劃給之意,分付惠廳,何如?傳曰,允。
又以議政府言啓曰,卽見山陵都監所報,則見今鍮石之役,極爲浩大,車牛喂養太一百石,特爲劃下爲辭矣。今番則不過運鍮之費,而已以惠廳太五十石,劃送之意,分付,何如?傳曰,允。
洪澈周,以國葬都監摠護使意啓曰,諡冊文草圖書,敬書以入之意,敢啓。傳曰,知道。
又以國葬都監摠護使意啓曰,哀冊文草圖書,敬書以入之意,敢啓。傳曰,知道。
又以山陵都監摠護使意啓曰,山陵斬草破土,在於今月初六日矣。臣今初五日,依例除下直進去之意,敢啓。傳曰,知道。
又以訓鍊都監言啓曰,本局別將李熙甲,身病猝重,勢難察任,改差,何如?傳曰,允。
又以訓鍊都監言啓曰,善放砲手,令三軍門交替,輸送于陵所,以防虎患事,自山陵都監草記允下矣。本局善放砲手五名,今月初五日爲始,限因山畢役,輪回定送之意,敢啓。傳曰,知道。
知三軍府事金箕錫疏曰,伏以流光太驟,旬朔屢嬗,仰惟聖慕,去益靡逮。仍伏念臣椎魯譾劣,不堪驅策,有百僨誤,無一埃報,惟我殿下,知臣而明燭無餘者也,復何敢贅辭煩籲於日月之明乎?臣之叨添匪據,今三載于玆矣。豈敢自謂一半分堪承而然也?但感恩怵義,因循淟涊,玩愒時日,幸免大何者,卽賴我殿下,幈幪之至恩厚澤也。臣於是,惟當蹶趨走,不擇夷險,生死向前,顧何堪言私也?至於風雲儲胥陰雨備禦,其任綦重,其責甚大,而一誤再誤,駸駸然瘝隳,則其所關係,豈獨臣一人之不幸也?究竟狼狽,明若觀火,以聖慈愛欲生之渥恩,豈或使蚊負泰山,自陷罪戾乎?臣之憑恃寵靈,不得不厚望於天地之大者,此也。臣早失恃怙,孤露零丁,兄弟相依,僅保餘生,脆弱多病,未老先衰,夙祟闖發,重務多曠。況今臣兄弟符節,中外烜爀,求之往昔,亦所罕有,此寔臣夢寐之所不到者,而居然占據,恬若固有,臣於是憂懼熏灼,五內失守,繞壁彷徨,若隕淵谷,盈盛之戒,求解之願,顧何嘗食息少弛也?以情以病,刳心瀝血,疾聲呼籲於慈覆之下,天地父母,哀之憐之,明命赫然,臨之在上,臣雖無狀,焉敢一毫飾讓,不由赤衷乎?伏乞聖明,俯垂鑑諒,將臣所帶之將兵及捕將之任,竝賜鐫斥,伏蒙終始生成,全保餘年,俾戎政無曠,私分獲安,不勝幸甚。臣無任云云。答曰,省疏具悉。所辭中將兵之任,依施。
知宗正卿李沇應疏曰,伏以流序遄邁,易月之制奄過,復土之期漸邇,聖幕靡逮,撫時如新,竊不勝區區憂慮之至。仍伏念臣於璿譜修整之役,猥膺鋟印監董之命,臣忝在屬籍之末,有事爲榮,竭蹶趨承,於焉工匠效誠,剞劂告竣,臣雙擎進呈,只切攢頌之忱而已。不意別單之下,混被恩賞,進臣爲資憲大夫者,聞命震惕,背汗及踝,未暇鑿坏而逃,直欲鑽地而入,夫爵賞者,人主之所愼惜,而世敎之所磨礪也。爵必以德則才臣進,賞必以功則勞臣勸,此異尋常賜與之具,非珠玉縑帛之比,故未嘗輕易授之於匪其人也。是以韓侯之藏袴,唐宗之惜緋,爲前史之所美,而況玆八座之列,何等峻袠也?位亞上宰,班起中階,地崇責鉅,振古爲然,名之曰重臣,或望實俱優,或績庸茂著,亦或積勩久次,爲世所推,始可擧擬於斯,其人之得失而朝廷常爲之重輕矣。臣本無似,幸逢盛際,依近日月之光,蒙被雨露之私,策名十許年間,冥升旣濫,輥晉無漸,遍歷要班,滾到貳卿,恩重邱山,效蔑涓滴,省躬揆分,過福是怵,以知足之足,爲不報之報,本願自安於致散,別覬不及於名級,更進一步,視若艮限之自劃也,久矣。臣於是役,曾蒙賞資,已積罔功之愧,今者謬恩,尤切濫分之悚,聖朝爵賞,自是愼惜之器,非爲私昵而設焉,則上不可以偏其弛,而下不可以專其寵,此又臣難冒之一段諦義也。臣聞翾飛騖遠則止,短步急走則躓,物理爲然,鬼嘖從之,臣身狼狽,固不足恤,在官人量授之意,不其盭乎?世之所榮者,臣之所懼,人以爲寵者,臣實爲憂,所以歷日者屢,未敢爲趨膺之計,庶冀則哲之明,曲察無隱之情,玆敢露誠臚實,仰干黈聽。惟聖上軫器使之道,推簡在之心,將臣新授資級,亟收成渙,全微諒於循墻,愼峻選於超階,在公私界分,其爲耦幸也,厚矣。臣無任云云。答曰,省疏具悉。卿其勿辭行公。
應敎沈相薰疏曰,伏以臣外從四寸弟都承旨臣閔泳翊,除拜副提學矣。臣之所帶春秋兼銜,揆以典式,在所當避,玆敢援例陳章,仰瀆崇嚴。伏乞聖明,俯垂鑑諒,亟遞臣所帶兼銜,以存公格,以安私分焉。臣無任云云。省疏具悉。疏辭,下該曹,稟處。
上在昌德宮廬次。大行大妃初喪。
洪萬植啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,江華留守李景夏下直,長弓一張,長箭一部賜給。
備忘記,古城僉使張履淳,牛峴僉使康注元,麟山僉使趙在藺,委曲僉使安寀鎭下直,各長弓一張,長箭一部,片箭一部,筒兒一箇賜給。
傳于洪澈周曰,發靷及返虞時,神帛輦平轎子,以常時所御件入用事,分付國葬都監。
洪澈周啓曰,注書有闕之代,被薦人洪鍾永薦狀,依例成送吏曹之意,敢啓。傳曰,知道。
又啓曰,假注書金商翼有身病,勢難察任,今姑改差,何如?傳曰,允。
金商翼改差,代以金思轍爲假注書。
洪萬植啓曰,卽者副校理閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪澈周,以弘文館言啓曰,副校理閔泳奎陳疏徑出,上番闕直,事甚未安。應敎沈相薰,內閣進,副應敎金弘集國葬都監都廳進,副校理尹致聃山陵都監都廳進,校理任尙鎬·白奎洙,竝卽牌招,推移入直,何如?傳曰,允。
又以弘文館言啓曰,應敎沈相薰內閣進,副應敎金弘集國葬都監都廳進,校理任尙鎬·白奎洙有身病,副校理閔泳奎陳疏受由,尹致聃山陵都監都廳進,上番闕直,事甚未安。修撰高雲在外,黃益秀,副修撰尹升求,竝卽牌招,推移姑陞入直,何如?傳曰,允。
又以侍講院言啓曰,新除授兼司書金允植,卽爲牌招察任,何如?傳曰,允。
洪萬植,以御營廳言啓曰,本廳哨官金禎益,身病甚重,勢難察任,改差,何如?傳曰,允。
又以摠戎廳言啓曰,本廳中軍徐相岳,身病甚重,勢難察任,改差,何如?傳曰,允。
又以義禁府言啓曰,時囚罪人鄭寅台·李秀殷·權用奎·李秉奎·李起鎬·李象先等,各杖一百,流三千里定配,照律公事,判付內依允矣。鄭寅台·李秀殷·權用奎·李秉奎·李起鎬·李象先等,各杖一百收贖,告身盡行追奪,鄭寅台平安道順川郡,李秀殷全羅道茂朱府,權用奎慶尙道金山郡,李秉奎聞慶縣,李起鎬平安道中和府,李象先全羅道龍潭縣,竝流三千里定配而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人申楨爗,拷訊限滿,加刑一次,訊杖第三十度,今已準二次矣。申楨爗,全羅道珍島府金甲島,限己身定配,勿揀赦前,而以承傳內辭意,具罪目,依例發遣府書吏,押送配所,何如?傳曰,允。
義禁府啓目,西水羅堡權管許壁原情云云。問目內辭緣,泛稱遲晩,刑推得情,何如?啓,除刑推議處爲良如敎。又啓目,大興前郡守沈英慶原情云云。傳旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓依允。
敎江華留守李景夏書。王若曰,控千里金湯之險,地是周甸服屛翰,仗三朝笠轂之望,人惟宋邊門鎖鑰,寄以方面,簡惟在心,睠彼沁都一區,實是海口重鎭,孫石,據一面之阻,嚴樓櫓之暸探,祖·江·通三路之交,管漕輓之轉運,咽喉乎內洋則唐睢陽之蔽遮江海,羽翼我上京則漢扶風之被帶山河,西舶無常去來,旣往劫不足言也。東俗每多騷訛,非宿望,曷以鎭之?惟卿世篤忠貞,姿兼文武,聲績赫舃,茂著於制閫秉銓之時,雅量桓閎,綽裕於敦詩說禮之地,有猷有爲有守,實罕得於斯人,汝翼·汝宣·汝明,豈借才於異代?片言可使折獄,無多讓仲由之公明,利器不遇盤根,何以別虞詡之才智,玆授卿以江華府留守兼鎭撫使,卿其克體重宸拊髀之想,益恢萬甲藏胸之籌,地利不如人和,莫恃天塹之險阻,外捍實由內固,宜先陰雨之綢繆,謹籍伍而詰爾戒秋霜有肅,嚴關隘而偵匪類,妖氛自消,寵遇寧間於始終,雄韜可恃於緩急。於戲,高牙大纛,壁壘之精彩增輝,緩帶輕裘,江漢之風流藹被,故玆敎示,想宜知悉。知製敎臣白奎洙製進
副校理閔泳奎疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭,救護。
上在昌德宮廬次。大行大妃初喪。
自辰時至酉時,灑雨下雨,測雨器水深三分。
洪萬植啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,慶州營將任衡準下直,長弓一張,長箭一部,片箭一部,筒兒一箇賜給。
洪萬植啓曰,今日下直肅單中晉州營將金命求之求字,以來字誤書,來呈至於入啓,事未前有,萬萬駭然。原單子勿施,而臣之趁未覺察,不勝惶悚,該營將及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處。
傳于洪澈周曰,右賓客有闕之代,前望單子入之。
賓客前望單子入之,右賓客金輔鉉落點。
金敬均啓曰,假注書金思轍,時無職名,令該曹依例付軍職,冠帶常仕,何如?傳曰,允。
吏曹左賓客單金輔鉉,右賓客單洪祐吉。
兵曹,以鄭斗源,爲摠戎中軍。
洪萬植,以弘文館言啓曰,上番闕直,事甚未安。應敎沈相薰內閣進,副應敎金弘集國葬都監都廳進,副校理閔泳奎陳疏受由,尹致聃山陵都監都廳進。校理任尙鎬·白奎洙,竝卽牌招,推移入直,何如?傳曰,允。
傳于洪萬植曰,副學外玉堂竝許遞,前望單子入之。
玉堂前望單子入之,應敎李鎬喆,校理李敎夏·李萬敎落點。
洪萬植,以承文院言啓曰,冬至兼謝恩使,今旣差出矣。三節方物,當爲磨鍊,而前此入送之方物,多有不受,而留貯者依已例,自今年以爲移准之意,分付該曹,而今春節使之回,使臣加賞三節方物移准事已上二起謝恩以無方物磨鍊之意,亦爲分付,何如?傳曰,允。
又以義禁府言啓曰,卽接月令醫員金永錫手本,則以爲時囚罪人沈英慶,素患疝積,又添暑泄,目下症形,實爲危劇云,罪人病勢如此,則一邊保放,一邊草記,載在法典矣。沈英慶,姑爲保放之意,敢啓。傳曰,知道。
義禁府啓目粘連,向前許壁亦,邊門守飭,何等截嚴,而始焉鎭民之散賣船隻,矇不覺察,終焉匪類之突入掠奪,亦未防禦,論厥溺職,難免當勘,以此照律,何如?判付啓依允。又啓目粘連,向前沈英慶亦,民貨勒貸,旣著繡列,法例攸在,難以容恕,以此照律,何如?判付啓依允。
右賓客徐堂輔疏曰,伏以旬朔嬗段,易月之制已過,仰惟聖慕,益復靡逮。仍伏念臣之見帶賓銜,旣再玷矣,又久叨矣。始也承乏冒膺,固知踰越,而今復虛縻蹲仍,尤切悚恧,求解一念,曷嘗少弛于中,而間緣事會,淟涊蟠泊,居然半載有餘矣。夫宮官之任,不輕而重,苟非學識聞望,足以盡敎諭輔翼之責,則莫宜居之,如臣無似,一之猶濫,豈可再乎?再之太濫,矧可久乎?周旋鶴禁,密邇离光,一身之榮寵,雖極而其將公器由臣而褻,官謗由臣而興,則詎不大可懼哉?日昨呈告,反紆加由之恩命,臣誠惝怳踧踖,感惶靡措,玆敢冒陳短章,略暴哀懇。伏望聖慈,俯垂諒察,亟賜褫改,俾幸公私焉。臣無任云云。答曰,省疏具悉。所請依施。
上在昌德宮廬次。大行大妃初喪。
自開東至未時,灑雨下雨,測雨器水深七分。
洪萬植啓曰,大司憲·執義,掌令二員,持平二員未差,監察茶時之意,敢啓。傳曰,知道。
金敬均啓曰,右副承旨洪澈周,今日不爲仕進,卽爲牌招,何如?傳曰,允。
備忘記,北虞候白基虎下直,長弓一張,長箭一部,片箭一部,筒兒一箇賜給。
洪萬植啓曰,大政考之都政翌日啓請,例也,而該曹之今始來請,事甚稽忽,極爲駭然。當該吏兵曹郞廳,所當重勘,而本院請推之外,無他可施之罰,何以爲之?敢稟。傳曰,竝拿處。
又啓曰,卽見忠淸水虞候李敎臣狀啓,則水使李熙訥,身死,誤以卒逝書之,水使係是三品職,而如是措語,有違格式,事甚疎忽,極涉駭然。原狀啓,雖不得不捧入,該虞候不可無警,從重推考,何如?傳曰,允。
兵曹口傳政事,副司果沈相薰·金弘集,以上竝單付。
吏曹,待敎單金永悳。
金敬均啓曰,玉堂上下番俱空,事甚未安。副應敎副校理二員,修撰二員,副修撰二員未差,新除授應敎李鎬喆,校理李敎夏·李萬敎,竝卽牌招,推移入直,何如?傳曰,允。
金敬均,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以右副承旨洪澈周牌不進罷職傳旨,傳于金敬均曰,只推。
特進官抄啓,洪祐昌·申在鱗·趙熙一·朴瑄壽·曺殷承·李正魯·金在獻·李晩翊。
弘文錄三點,嚴柱漢·李軒卿·宋道淳·金學洙·洪承憲·李重七·金裕成·丁弘燮·申箕善·趙秉翊,已上凡十人。
金敬均,以禮曹言啓曰,諡冊寶·哀冊,內入內出及奉安殯殿之節,當爲磨鍊,而謹稽謄錄,則諡冊寶,自都監內入時,哀冊同爲內入,而內出後,哀冊則先爲奉安於殯殿,諡冊寶則奉詣宗廟請諡後,權安於殯殿中門外幄次,上諡日行禮後,奉安於殯殿矣。今亦依此擧行,何如?傳曰,允。
洪萬植,以刑曹言啓曰,全羅道古阜前郡守李秀殷所犯贓錢三萬二千六百四十七兩五錢三分,求禮前縣監鄭寅台,所犯贓錢六千五百五十兩,高敞前縣監柳敦秀,所犯贓錢六千三十兩,慶尙道咸陽前郡守李象先,所犯贓錢一萬二千五百兩,英陽縣監李秉奎,所犯贓錢八千二百九十五兩四錢七分,慶州前營將許鍍,所犯贓錢三千三百二十兩,竝依定式,捉囚家僮,刻期督捧之意,敢啓。傳曰,知道。
又以義禁府言啓曰,許璧係是邊遠充軍,沈英慶係是贓賄流配,依法典,竝不付功議以入之意,敢啓。傳曰,知道。
又以義禁府言啓曰,保放罪人沈英慶,當爲還囚照律以入,而病勢一向未差,仍爲保放之意,敢啓。傳曰,知道。
又以義禁府言啓曰,時囚罪人許璧,杖一百,發邊遠充軍照律公事判付內依允矣。許璧當定配所以入,而卽接其戶奴呈狀,則以爲其上典母年七十一,無兄弟獨身,依法典許續爲辭矣。取考律文,則大明律存留養親條有曰,凡父母老疾,應侍家無以次成丁者,若犯徒流,止杖一百,餘罪收贖,許璧杖一百收贖,而邊遠充軍,依法典準流三千里,以其母年七十一無兄弟獨身,依律文收贖,只告身盡行追奪,放送,何如?傳曰,允。
又以義禁府言啓曰,晉州營將金命求,通禮院假引儀申鍾協等,竝拿處事,傳旨啓下矣。金命求,今方侍命拿囚,申鍾協,係是雜技,依例移送秋曹之意,敢啓。傳曰,知道。
義禁府照目粘連,西水羅堡權管許璧矣,本府議啓內,邊門守飭,何等截嚴,而始焉鎭民之發賣船隻,矇不覺察,終焉匪類之突入掠奪,亦未防禦,論厥溺職,難免當勘。以此照律,罪杖一百收贖,告身盡行追奪,發邊遠充軍,私罪,奉敎依允。又照目粘連,大興前郡守沈英慶矣,本府議啓內,民貨勒貸,旣著繡列,法例攸在,難以容恕。以此照律,罪杖一百收贖,而流三千里定配,以年七十依律文收贖,只告身盡行追奪,私罪,奉敎依允。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
金敬均啓曰,臣依定式,進詣香室奉審,則香祝樻·祝板·袱子精潔之意,敢啓。傳曰,知道。
傳于洪澈周曰,右捕將許遞,御營大將申正熙除授。
兵曹,右邊捕盜大將單申正熙除授事,承傳。
武衛所,右邊捕盜大將單申正熙除授事,承傳。
洪澈周啓曰,命召親納例也,而前右邊捕盜大將金箕錫謂有身病,使其軍官替納,事甚未安。推考,何如?傳曰,允。
又啓曰,右捕將御營大將申正熙,除授事,命下矣。新除授右邊捕盜大將申正熙,卽爲牌招,傳授命召及大將牌·傳令牌,何如?傳曰,允。
又啓曰,右邊捕盜大將金箕錫許遞事,命下矣。左捕將兼察,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申正熙,卽爲牌招,聽傳敎,何如?傳曰,允。
傳于趙定熙曰,政官牌招,開政。
趙定熙啓曰,行吏曹判書朴齊寅,參判閔泳穆,參議金炳翊牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體待明朝牌招。
趙定熙,以吏曹言啓曰,繕工監假監役官李宗稙,以其身病,呈狀乞遞,改差,何如?傳曰,允。
又以承文院言啓曰,卽見盛京禮部咨文,本年秋季統巡扎派鳳凰城城守尉興麟,前往充當除分行外預行知照云矣。回咨按例撰出,付撥下送灣付,傳給鳳城,轉致盛京之地,何如?傳曰,允。
又以觀象監領事提調意啓曰,命課學印曆句管李興善退去代,今方補闕矣。本窠卽諏吉官所掌,而該廳則適無可合之人,其代以修選官洪命煥差下,使之擧行,何如?傳曰,允。
洪澈周,以禁衛營言啓曰,善放砲手五名,令三軍門交替輸送于陵所,以防虎患事,自山陵都監草記允下矣。本營善放砲手五名,今月初十日爲始,限因山畢役,輪回定送之意,敢啓。傳曰,知道。
領敦寧金炳學箚曰,伏以旬朔屢嬗,秋序奄屆,聖慕皇皇,安所逮及。仍念臣,於哀遑之會,遽承摠護之命,義重終事,臣不敢控辭職同往役,臣又不敢丐解,而工募敦蕫,委之諸堂,凡厥簿領奏記,只是在家占位署而止,藉曰自來已然,非今玆爲始,其悚與恧,則誠滋厚矣。況臣畢生貞崇,眩掉是焉,而叫號崩霣,神思遁失,事爲顚錯,十居八九,則雖占位署之簿領奏記,亦無以摠察周攝,此其疾病之不可强也。且一廞儀一庀具,莫敬矣莫愼矣,而從未有一人之專管終始,此其事體之不容已也。以公則事體如此,以私則疾病如此,此臣所以冒悚具牘,仰干崇聽者也。惟聖慈有以憫諒之,亟賜變通,不勝區區幸甚。取進止。答曰,省箚具悉卿懇。摠護之任,卽卿終事之地也。何可以一時愼節,遽議遞解乎?卿其勿辭,益勉殫竭。仍傳于洪澈周曰,此批答,遣史官傳諭。
上在昌德宮廬次。大行大妃初喪。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
趙定熙啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右承旨李敦夏,左副承旨金敬均,同副承旨洪萬植,今日不爲仕進,竝卽牌招,何如?傳曰,允。
閔泳翊啓曰,臣泳翊今日入直,禁軍戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
傳于趙定熙曰,直提學未差之代,今日政差出。
有政。吏批,行判書朴齊寅牌招不進,參判閔泳穆牌招不進,參議金炳翊進,左承旨趙定熙進。啓曰,行判書朴齊寅,參判閔泳穆,竝牌招不進,小臣獨政未安,何以爲之?敢稟。傳曰,只出緊任。以閔泳翊爲直提學,金允植爲副應敎,洪鍾運·朴齊晠爲副校理,沈東獻·申錫淵爲修撰,鄭友鉉·李錫弘爲副修撰,趙同熙爲兵曹正郞,李僖爲英陽縣監,注書單洪鍾永,故學生李赫秀,贈戶參例兼,同知李孝權考。兵批,行判書金輔鉉病,參判曺殷承病,參議李載純病,參知韓在絢入直進,右副承旨洪澈周進。同知單崔奎喆,護軍趙康夏,副司直任尙鎬·白奎洙·閔泳奎·尹致,副司果黃益秀·高雲·尹升求·鄭元和·趙秉翊·丁弘燮,以上竝單付,順天監牧官閔肯鎬,興陽監牧官趙錫容,晉州監牧官高,以上姑爲仍任事,承傳。傳于洪萬植曰,見窠皆令差出。
洪萬植啓曰,新除授注書洪鍾永,卽爲牌招,察任,何如?傳曰,允。吏批,再政。以李卨鉉爲假監役,李沇應爲知春秋,豐德府使趙羲贊,南陽府使洪南周,已上相換。
洪萬植啓曰,假注書金思轍有身病,勢難察任,今姑改差,何如?傳曰,允。
以右承旨李敦夏,左副承旨金敬均牌不進罷職傳旨,傳于洪萬植曰,只推。
洪萬植,以奎章閣言啓曰,新除授直提學閔泳翊,卽爲牌招察任,何如?傳曰,允。
又以奎章閣言啓曰,新除授直提學閔泳翊,敎旨安寶次,濬哲之寶請出之意,敢啓。傳曰,知道。
又以禮曹言啓曰,取考乙丑·丁巳謄錄,則發引至山陵,成殯奠後,陪從百官,改服淺淡服·烏紗帽·黑角帶,就光陵紅門外,行展謁之禮矣。今亦依此磨鍊擧行,何如?傳曰,允。
又以禮曹言啓曰,取考各年謄錄,則返虞習儀,自路祭所,至明政殿庭爲之矣。今亦依此擧行,何如?傳曰,允。
又以禮曹言啓曰,朝祖儀節,五禮儀則無所載錄,喪禮補編,則以神帛行禮載錄,而正廟朝丙申年,博詢大臣·儒臣後,命依五禮儀施行,故其後各年國恤,俱自臣曹考據丙申已例,稟旨不爲磨鍊矣。今亦依此不爲磨鍊,何如?傳曰,允。
洪澈周,以兵曹言啓曰,今七月初十日戊午丑正一刻十分,立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以禁衛營言啓曰,本營中軍鄭完默,身病甚重,勢難察任,今姑改差,何如?傳曰,允。
又以刑曹言啓曰,忠淸道大興前郡守沈英慶,所犯贓錢一千七百兩,依定式,捉囚家僮,刻期督捧之意,敢啓。傳曰,知道。
又以刑曹言啓曰,政院啓辭內,今日下直肅單中,晉州營將金命求之求字,以來字誤書來呈,至於入啓,事未前有,萬萬駭然。原單子勿施,而臣之趁未覺察,不勝惶悚,該營將及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處。義禁府啓辭內,晉州營將金命求,通禮院假引儀申鍾協等,竝拿處事,傳旨啓下矣。金命求,今方待命拿囚,申鍾協係是雜技,依例移送秋曹之意,敢啓。傳曰知道事,批下矣。謹按律文,則大明律制書有違條有曰,凡奉制書,有可施行而違者,杖一百,申鍾協,依此律,決杖一百後放送之意,敢啓。傳曰,知道。
平安監司閔泳緯疏曰,伏以皇穹不弔,大行大妃仙馭莫攀,旬朔迅邁,公除已過,仰惟聖慕,皇皇益復靡極。仍伏念臣,素抱貞疾,當暑添劇,痰火上攻,胃脘湫阻,津血下澙,榮衛枯損,床笫刀圭,與以爲命,凡四三朔于玆矣。轉側須人,起動末由,奔問情禮,尙今闕如,跼高蹐厚,此何人斯,臣於呻囈昏憒之中,忽伏奉除旨,以臣爲關西觀察使者,臣惝怳震恧,罔知攸措也。臣於年前,待罪東臬,威望素乏,才諝不周,瘡疣疊出,笑詈厚至,夷考二年,內務爲卽不出伈泄捱過,虞考漢課,宜有譴黜,而及瓜納節,歸伏卿廬,自以謂倖逭之物已矣。未敢知殿下何取於臣,而曾未幾月,誤恩又若是偏注也。噫,藩臬之重,何時不然,而此地此任,尤難其人,檀·箕故址,文物燦備,遼·薊通路,財貨委輸,俗尙弓馬,士有拔什之勁,民力農蠶,商有利百之趨,繁華佳麗,殷豊富衍,泱泱乎一大都會也。臣於玆省,曾綰邑紱矣,亦膺使輶矣。聽理咨諏之際,劣有所耳目睹記,而一局事計,歲凋時瘵,閭里之殷富,今焉靡敝,城府之繁麗,今焉蕭索,防禁蕩弛,塞徼潛有犯越,使价交織,邑驛疲於供頓,如傾廈漏船,正須都科副工,而其牽補支柱,不可以時月論也。今乃不少留難,遽以畀之於已試蔑效之人,是何朝家之淺之憂而西道而西民之悵悵失望,果何如也?臣家本儒素,世守拙約,一副之規,亶在於夷險不擇,生死向前,而臣亦通籍後三十年,矢心而藉手者,此也。今何可崇飾例讓,張皇瀆撓,不思所以圖報萬一哉?誠以十駕之駑,難期充乘,一割之鉛,無望游刃,以若空疎譾劣,止竟顚倒,勘臣罪臣,雖重且深,其已僨已誤,固無補於西民矣。才能則如此其不逮,疾病則如彼其難强,左右參倚,承當無路,玆敢不避猥屑,從縣道封章,仰瀆崇嚴。伏乞聖慈,俯垂鑑諒,亟遞臣新授職名,以重民事,以安微分,不勝大願。臣無任云云。答曰,省疏具悉。卿其勿辭往欽哉。
上在昌德宮廬次。大行大妃初喪。
自五更自十二日開東,灑雨下雨,測雨器水深四分。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,開城府留守趙敬夏下直,長弓一張,長箭一部賜給。
金思轍改差,代以韓甸鎬爲假注書。
洪澈周啓曰,密符親納,例也,而前開城留守沈履澤,謂有身病,使其褊裨替納,事甚未安。推考,何如?傳曰,允。
兵曹,以吳晉泳爲禁衛中軍。
洪萬植,以弘文館言啓曰,下番姑降入直,事甚未安。新除授修撰沈東獻,山陵都監都廳進,申錫淵,副修撰李錫弘,竝卽牌招,推移入直,副應敎金允植,副校理洪鍾運,一體牌招察任,何如?傳曰,允。
又以弘文館言啓曰,新除授副校理朴齊晠,時在京畿永平地,副修撰鄭友鉉,時在慶尙道咸陽地,經筵入番事緊,請竝斯速乘馹上來事,下諭。傳曰,竝許遞。
又以禮曹言啓曰,謹稽續五禮儀·喪禮補編,則發引時,殿下奉辭,返虞時祗迎處所,皆以城門外載錄,而庚申年奉辭祗迎,皆以闕門外磨鍊,乙丑·辛巳年,奉辭於闕門外,祗迎於城門外磨鍊,乙未年,奉辭於內庭,祗迎於闕門內磨鍊,己酉年,依辛巳年例磨鍊,丁巳年,奉辭於闕門外,而下玄宮時親臨,返虞時隨後還宮磨鍊,甲子年,依庚申年例磨鍊矣。今番則何以爲之乎?敢稟。傳曰,依乙丑年例磨鍊。
洪澈周以兵曹言啓曰,今七月十一日,武臣賓廳武經講書日次,而卒哭前內外中日,旣已停止,試講依例停止之意,敢啓。傳曰,知道。
敎開城留守趙敬夏書。王若曰,有漢扶風,同隷三輔,在唐學士,留後兩京,其地則捍禦門庭,是任也維持內外,睠玆崧京名府,實在漢都上游,鎖鑰重宋朝之門,雄城鉅鎭,山河壯魏國之寶,靑石碧瀾,控灣州而冠蓋交馳,泉布紭貨之所輻奏,接沁津而樓櫓相望,陰雨桑土之宜綢繆,供億繁而機務殷,蕃殖滋而訟獄起,官府則逋負相續,市井則奢侈日興。昔聞忠孝之閭,遺風猶在,今何俗尙之薄,末利爭趨,如欲宿瘼之矯捄,必須通材之剸理,方懋厥績,譬如琴瑟之須改絃,而難其人,誰是盤錯之別利器?惟卿淸朝吉士,孝文肖孫,戰兢臨履,做將來宰相器局,進退尺寸,窃識視故家典型,同朝播水鏡之譽,贊貳佐於銓地,英年處緋金之列,據長席於銀臺,才德竝優,惟是人而必備,望實俱著,顧何適而不宜?玆授卿以開城府留守兼管理使,卿其式展令圖,祗服寵命,綜庶務而勤守法度,經遠略而愼固封疆,保障繭絲,必懋內修而外攘,士農工商,要使遠悅而近懷,惟誠信可以孚民,非簡嚴無以鎭物,郭喬卿之去幨帷,宣揚德化,羊叔子之輕裘帶,整暇風儀,凡措劃無循常規,若稟裁自有舊典。於戲花潭遺跡,一境之絃誦可興,竹橋淸風,百世之忠義多感,行矣且召,得君重臥而治之,往哉汝諧,與我理其惟良也。故玆敎示,想宜知悉。校理臣李萬敎製進
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
洪澈周啓曰,假注書韓甸鎬,謂有身病,今日廳座,不爲仕進,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,拿處。
以韓甸鎬囚單子,傳于洪澈周曰,飭已施矣。分揀放送。
洪萬植,以奎章閣言啓曰,直提學閔泳翊,疏批已下,卽爲牌招察任,何如?傳曰,允。
又以刑曹言啓曰,卽接江原監司洪在鉉文移,則襄陽府徒一年定配罪人鄭俊相,限滿矣。取考曹上配案,則俊相以詬辱士夫罪,丁丑七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,忠淸前水使李熙訥,以賣鄕賣任島松偸斫罪,方在待待命拿囚中,而卽接戶奴呈狀,則其上典,今月初三日因病身死云矣。李熙訥旣已身故,罪名勿論,何如?傳曰,允。
全羅監司沈履澤疏曰,伏以大行大妃仙騈寢邈,月朔已屢告矣。仰惟宸慕,益復如新。仍伏念臣忝叨留臺,再辭不獲,命怵分畏義,黽勉冒膺,任重而責鉅,才劣而能薄,已經八九箇月,未有絲毫效答,揆度公私,祗切憂懼而已。迺者湖南按察之命,有隕自天,臣於是,惕然憂懣,茫然失圖,益不知所以措躬也。臣聞君父之欲生成其臣子者,造化以施之,爵祿以縻之,而至其所不能當之任,乃量器而授,不可苟也。臣子之欲酬報於君父者,湯火無所辭,死生未之計,而於其決難冒之地,雖循墻而走,未爲慢也。夫國家之分置八路,以爲藩屛之職者,蓋倣於周之方伯漢之良二千石,而觀察承流之責,亦不輕而重矣。雖以前輩之材質聲名,蔚然爲衆望所屬者,猶且察之而見其可然後命之,況如臣者,苦窳無用之狀,已莫逃於淵鑑之下,而中經缺裂,無復聚完,兼之天賦句而不通,小固不可以受大,淺且不足以容深,汎濫盈溢,可立而待,其在聖人器使之政,苟乎不苟乎?臣之區區微諒,殿下之所已悉燭也。旣不能守匹夫之志,又不能踐宿昔之言,眞情反爲虛飾,固辭亦歸例讓,平居默念,俯仰愧怍,而我殿下屢赦瀆屑之誅,仍施陶甄之仁,隆渥異數,在朝鮮倫,以至于今日新命而榮寵極矣。臣之出脚旣久,供職且多,復引情勢,固所不敢,然監司與守令不同,操其黜陟之柄,察乎郡邑之治,治己然後可以治人,責己然後可以責人,而臣之自治無聞於平素,自責難恕於餘生,雖欲有求於人,人且不與之矣。人且不與之矣,而猶復擁持旌節,管轄列郡,則將何以見孚而按事乎?此臣所以欲循墻而走者也。在上而不可授者如此,在下而決難冒者又如此,臣於是,縱欲掩舊瘢而戴新榮,宣上德而與民樂,其勢誠末由也已。交符之前,例不敢露章,縮伏有日,惟俟駁正,仄聽公論,亦且泯然,玆不得不披瀉肝膈,齋沐籲天,此豈但效近日按藩者一疏故事而然哉?伏願聖上,俯賜諒察,將臣新授藩銜,亟行鐫改,以幸國事,以安賤分焉。臣無任云云。答曰,省疏具悉。卿其勿辭,往欽哉。
都承旨閔泳翊疏曰,伏以臣瀛銜陳辭之墨未乾,直學恩授,又何爲於夢想之外也?第念臣之通籍,今纔周歲餘,許多緊漫差除,有命輒膺,無敢爲却顧計者,誠以崇飾例讓,自是廷紳美事,非如臣者所可與能也。至於館閣淸峻之秩,尤爲萬不稱當。處深嚴而資啓沃,撰詞命而備顧問,黼黻皇猷,笙鏞治化,其爲任,較他綦重,雖以臣之無似,專以僥冒爲榮者,不可僩然自安,靦然自居,往年之閣銜,近日之館職,始伸鳴暴,竟不獲諒,拚廉掃恥,一往滾滾,而其區區畏慄于中者,誠晷刻不遑寧矣。迺者謬恩騈注,使之急走而不憚恥,過飱而不計噎,有若非此莫可然者,臣誠惶懍震越,不知攸措也。噫,臣以蒙騃翦劣,跡忝肺腑,效蔑毫毛,只宜居冗處散,守拙抱約,昵攀覆燾之慈,厚沐雨露之私,時日起居,粗效陳力,乃其職也。凡係一切榮觀,非第臣自劃,抑亦物議之所不到也。今何可冒據匪據,右群僚而亞長席,奉謨訓圖書之章,贊聲明文物之采也乎?承命焉如蠶聞雷,量力而若駏憑河,此殆臣本分甚薄,自速咎徵之會也。臣嘗讀商書說命矣。其曰無啓寵納侮,今我殿下所以榮寵臣者,適足以來四方之姗笑,聖簡由臣而累,名器由臣而褻,臣罪至此,其無所逃矣。牙牌體重,冒沒祗肅,而因仍蹲據,實非義分,猥綴衷懇,仰瀆崇嚴。伏乞聖慈,俯垂鑑諒,亟遞臣新授職名,以重名選,以安微分,不勝大願。臣無任云云。省疏具悉。爾其勿辭察職。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,波知僉使吳鼎鉉下直,長弓一張,長箭一部,片箭一部,筒兒一箇賜給。
洪澈周啓曰,假注書李鎬冕,時無職名,令該曹依例付軍職,冠帶常仕,何如?傳曰,允。
洪萬植,以國葬都監摠護使意啓曰,本都監提調閔謙鎬,有身病,勢難蕫役,改差,其代行大護軍南廷順差下,使之察任,何如?傳曰,允。
又以長生殿都提調意啓曰,本殿奉安梓宮,元以十部定式,而年來入用,合爲五部矣。事當如數備奉,而時在板材,數旣不敷,多有欠處,就其中擇其可合者,爲先一部,合木治鍊,見今所儲旣乏無餘,不可不及今斫來,待秋成依例,發遣敬差官於黃腸所在三道,使之斫取以來,何如?傳曰,允。
兵曹口傳政事,副司勇單李晩起。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
吏曹,輓章製述官九十六望,領府事李裕元,領敦寧金炳學,判府事洪淳穆,領議政李最應,判府事金炳國·李景應·李昇應·尹宜善·朴泳孝·李敦宇·李宜翼·金大根·鄭基世·金在顯·閔致庠·金輔鉉·金炳㴤·宋近洙·曺錫雨·李載元·李豐翼·金炳德·朴齊寅·洪祐吉·閔謙鎬·李㘾·李源命·鄭健朝·金炳地·徐堂輔·金壽鉉·金有淵·南廷順·姜蘭馨·李鎬俊·尹滋悳·金炳始·趙寧夏·尹滋承·沈舜澤·趙成夏·李載冕·成彝鎬·閔泳穆·任孝準·趙寅熙·尹秉鼎·李承五·韓敬源·尹泰經·南廷龍·趙慶鎬·洪遠植·李淳翼·洪鍾軒·朴齊寬·趙秉世·洪祐昌·趙熙一·李正魯·徐相翊·洪澈周·朴履道·兪晩源·李承皐·李冕榮·金奭鎭·李承純·趙昌永·金炳翊·金昌熙·金聲根·李裕承·金奎弘·洪殷謨·李根命·洪萬植·姜文馨·朴容大·李鎬翼·金明鎭·金永穆·姜·李載兢·李載純·鄭寅性·閔泳翊·金羽均·金興均·趙同熙·沈相薰·尹相萬·洪承憲·閔泳煥·金永悳·宋秉璿。預差四望,李僖魯·洪淳學·任冕鎬·丁觀燮。書寫官十望,金允植·趙昌夏·李鎬喆·李敎夏·尹升求·黃耆淵·李萬敎·李正來·閔泳奎·金容圭。預差二望,柳·鄭元和。
吏曹,國葬都監提調單南廷順差下事,承傳。
洪萬植,以國葬都監摠護使意啓曰,本都監堂上南廷順,時帶都摠府都摠管矣。見今工役浩大,職務相妨,所帶摠管之任,今姑許遞,何如?傳曰,允。
洪澈周,以兵曹言啓曰,今此大行大妃發引返虞時,闕門外奉辭,城門外祗迎,依乙丑年例爲之事,自禮曹草記批下,而乙丑年,則奉辭處所弘化門外磨鍊,祗迎處所,普濟院磨鍊矣。今番則奉辭處所弘化門外爲之,祗送處所,今不可以乙丑年例磨鍊,依辛巳年例,以崇禮門外磨鍊,何如?傳曰,允。
又以禁衛營言啓曰,本營千摠朴善陽,身病猝重,勢難察任,改差,何如?傳曰,允。
又以義禁府言啓曰,江原監司洪在鉉狀啓內,三陟府使洪鍾漢,罪狀令攸司稟處事,啓下矣。洪鍾漢,時在任所云,依例發遣府羅將,拿來,何如?傳曰,待待命拿囚。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
李敦夏啓曰,左副承旨金敬均,今日不爲仕進,卽爲牌招,何如?傳曰,允。
傳于金敬均曰,政官牌招,開政。
傳于金敬均曰,平昌郡守之代,準朔守令中,擬入。
金敬均,以吏曹言啓曰,繕工監假監役官李卨鉉,以其身病,呈狀乞遞,改差,何如?傳曰,允。
有政。吏批,行判書朴齊寅進,參判閔泳穆進,參議未差,左副承旨金敬均進。以閔泳翊爲吏曹參議,柳爲副校理,李正來爲副修撰,李敦相爲禮曹參判,趙秉允爲敦寧都正,金晩植爲工曹參議,金尙鉉爲知春秋,金在獻爲同義禁,沈宜絢爲司僕判官,南周元爲假監役,李需冕爲平昌郡守,李錫珪爲嘉山郡守。
兵批,行判書金輔鉉病,參判曺殷承病,參議李載純病,參知韓在絢入直進,右副承旨洪澈周進。同知單金錫敦,護軍金炳三,副護軍金炳翊·金羽均·趙秉友,副司直朴齊晠,副司果鄭友鉉·李夔憲,副司正李鎬冕,以上竝單付。吏批,再政。以金正植爲懷仁縣監。
傳于金敬均曰,都承旨有闕之代,前望單子入之。
承旨前望單子入之,趙寅熙落點。
以慶尙監司李根弼狀啓,薦新進上胡桃,節序差早,姑未成實,限內不得封進,惶恐待罪事,傳于洪萬植曰,勿待罪事,回諭。
金敬均,以國葬都監摠護使意啓曰,發靷時內外門路及欄干平床排設處所,肩轝·大轝待令處所,預爲稟定,然後可以趁期擧行,自殯殿門,由弘仁門·賓陽門出,由明政殿後門入,復由明政殿正門出,至月臺,排設欄干平床,自月臺陪奉於肩轝,至弘化門外,移奉於大轝,至宗廟前路排設所,少駐,進發至崇禮門內排設所,少駐,換用短橫杠,出城門排設所,少駐,還用本杠,至路祭所,自路祭所離發,至黔巖晝停所,少駐於幕次,自黔巖離發至陵所紅箭門外,仍以大轝至丁字閣月臺,自月臺至欑宮,排設欄干平床,依此磨鍊,而所經左右,雖有人家路狹處,依已例從便換杠之意,分付於各都監及轝士大將處,何如?傳曰,允。
又以國葬都監摠護使意啓曰,發靷時祖奠後,冊寶,先盛於腰彩轝,遣奠前二刻,前進排列于大路通廣處,預爲整待事,載在補編,今亦依此擧行,何如?傳曰,允。
又以國葬都監摠護使意啓曰,發靷時,大轝欄後作門,雜人出入,固當嚴禁,而至於三都監員役,轝士廳所屬,許令出入,然後凡諸擧行,可以及期,以此意預爲分付於當該營門,何如?傳曰,允。
洪澈周,以御營廳言啓曰,本廳騎士將姜學賢,身病甚重,勢難察任,改差,何如?傳曰,允。
又以刑曹言啓曰,慶尙道咸昌前縣監趙鍾純,所犯贓錢一萬三十兩,依定式捉囚家僮,刻期督捧之意,敢啓。傳曰,知道。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨洪澈周,今日不爲仕進,卽爲牌招,何如?傳曰,允。
傳于洪萬植曰,承旨有闕之代,前望單子入之,承旨前望單子入之,李裕承落點。
傳于洪萬植曰,政官牌招,開政。
洪萬植,以議政府言啓曰,卽見京畿暗行御史李永別單,則其一,道內元帳付田畓結摠中,時起執稅,不過四萬六千四百五十餘結,而浦落泥生間土起墾,殆無邑不然,奸吏專事隱匿,殘民無土責稅,特令各邑行尋改量,這這執摠事也。二十年一改量,自有國典攸載,而若其簡便奏效之方,亦査陳是耳。毋論改量與査陳,惟在乎守令之得其人擧其職而已。自營邑爛商便否,從長釐正,使公賦無縮,而民隱有紓事,竝爲關飭諸道。其一,漣川結弊,最甚於省內,加之以虛卜疊徵,上納積滯,衆情幽鬱,依民願特許都結施行事也。漣之一境,土瘠民艱,加之以虛徵漸滋,吏奸從生,其所矯捄,不容虛徐,然而今以都結二字,直爲陳請者,縱由於爲窮蔀不獲已之意,揆諸繡體,終欠斟量,該御史推考,令道臣從長講究,得以蘇完之道。其一,江華府鎭江山牧場舊基,仁定·吉祥·佛恩三面,所納元定結稅外,又有加稅米疊徵者,民情可矜,故露蹤之日,量減四斗,其餘十斗,永以詳定代捧事也。旣有原稅,則又責加稅者,抑何故也?事繫違法,民情可恤,其創始之在於何時,其入用之歸於何處,關問守臣後處之。其一,道內還穀糶糴之際,偸弄操縱,殆無限節,而錢還之弊,大關民隱,作還一款,自今永寢事也。本省糴簿,比他道尤爲枵然,而第其中錢分穀捧,非不曰爲弊,苟非此則有數應用,將於何辦得而排比乎?將此繡單所論,亦令道臣爛商措處。其一,廣州境內,北防·月谷二面,還穀,亦依聲串面例,如前糶糴於水原倉事也。三面之內,一面則從其便易,兩面則被其困苦者,有非一視之政,而況三面之相距該倉,無甚異同者乎?許令依前糶糴之意,分付該守臣處。其一,畿邑曠官,便成謬例,依他道守宰例,必使呈由單於巡營,移粘文於吏曹,不得已之公行及所共知之實故外,勿許給由事也。曠官之弊,朝家飭禁何如,而畿邑守令,最有甚焉。公衙視若旅次,簿牒滯於私第,三政以之而瘝廢,百瘼以之而繁興,從今以往,由單粘移,依他道例施行,毋敢擅離事,著爲定式。其一,各驛凋敗,由於戶首之爭奪,而京居無賴輩,圖出帖文,勒奪位土,喂馬京第,自作戶首,殘卒失業,站戶離散,馬位之橫占者,別般査得,還給原戶,濫把濫騎之弊,嚴加禁斷,位土賣買者,査實嚴繩,掩置之郵丞,亦爲論勘事也。驛弊之到劇,固匪今斯今,而朝令之申嚴,亦匪今斯今矣。不奉朝令也,故驛弊自如也,故將至無卒無馬後已,寧不萬萬駭歎?一依繡衣臚陳,行關本道,期於以法從事,俾有改觀之效。其一,加平幼學金平默,水原幼學李容耇,才行事及水原故學生崔聖益,廣州故學生沈文舟,孝行事也。此則令各該曹稟處。其一,江華前經歷閔致斗,丙辛兩年洋擾時,以助防將把守通津,屯兵廣城,又於乙亥,捍衛草芝,積苦戰陣,而獨漏薦啓,合施褒賞事也。屢著勞勩,尙漏褒賞,甚非酬勸之政,令該曹各別調用。其一,麻田崇義殿監,以高麗太祖正派王勳子孫,世襲奉祀,改貫冒差之王希至削殿監事,曾有宣廟朝判敎,而年前以殿監爲參奉差出之際,希之後孫師熙,僞冒圖占,紊亂宗派,依前判敎,必以麗太祖正派,世襲奉祀,繼差本職事也。判敎定式,若是嚴重,繡單摭實,又此的據,令開城留守,其眞其僞,築底辨別,宗派分明者,差以本職圖占冒襲者,繩之當律,以爲覈實歸正之道,何如?傳曰,允。
又以議政府言啓曰,卽見忠淸左道暗行御史李承皐別單,則其一,湖左二十七邑時起田畓,摠爲五萬六千結零,而舊頉與隱漏,皆不入此中,見今土地盡墾,版籍宜其有加,而王稅則日縮,民賦則日重,此專由於經界之不正,自廟堂講定均一之制,頒下列邑,計畝分等,隨等定賦,如以張大爲拘,先從溫陽而試之事也。田政之到處紊亂,莫今日若,地無遺利而國結未增,民輸重賦而公稅漸縮者,卽吏之奸而官之不察,此不待繡論而常所憂悶者也。苟能査剔而釐正,則原有改量之著法,又何必另有講定乎?從前有是議者,蓋欲一時竝擧,則不但事勢之爲難,末稍利害,亦無以逆料故也。先從一二邑試之,以爲漸次成就之道。其一,忠州牧摠外結,九百十一結四十六負五束,還付帳內,事理當然,行關道臣,使之執摠事也。寸土尺地,俱係版圖之內,則今其摠外云者,卽是法外也。屬付元帳,無容更議。自今秋爲始,永爲執摠,而此邑如此,他可反隅。令道臣到底査櫛,一一登聞事,分付。其一,各邑斛子,一依戶曹元式盡改,其不如式者,痛禁其大斗小斛事也。我國斗斛之不均,誠可寒心,而第其較正云者,亦不容易,其能無祛弊生弊之端乎?目今窮蔀之難支者,卽倉隷輩之厚捧也,濫索也,許多奸弄也。若不革此弊,而只改其斛,則雖斛小如斗,其弊固自如矣。先令道臣邑倅嚴加操制,期圖收效之地。其一,上納情費,嚴立科條,參酌原人情,定爲一切之法,使不敢一毫加取,而違者繩以重律事也。情費之年增歲加,朝令之必禁乃已者,而究其爲弊之源,則京外吏屬蓋一也。點退操縱,則雖在於京司,苟充麤劣則實在於外邑,由是而互相締結,奸僞百出,由是內轉輾橫濫,虛罔萬端,止竟其害,輒歸於民,事之痛惋,孰甚於此?旣有原定節目,則不必更立科條,築底紂察,如或踰越,則與者受者,隨其摘發,各別重繩之意,竝飭於各司及各道。其一,淸州,乙亥·丙子未納兩稅,以錢摠計,爲十萬四千餘兩,或不無窮民處未捧,而此皆吏屬之加下挪貸,轉相乾沒,故關飭該牧,刻期督徵,而根株已固,睯不知畏,外邑逋魁,待其畢納後,斷用元律,勿復饒貸,則可免輕犯之患,申明律典,永爲懸法事也。淸州一邑,乙·丙兩年,多數公納之皆爲犯逋云者,誠變怪也。長吏則袖手而觀乎,道臣則裒耳而坐乎?斂於民而不入于公,豪胥猾吏,爛漫消瀜,蔑法無憚,胡至此極?第未知其間督刷之爲幾何,而不有一番大懲創之擧,國綱稅政,將無可講之地,令本道詳覈顚末,按法處之,至若逋漢之待畢納施律事,從當商確而稟裁。其一,忠州站船差員永定,本州取其剩餘,以補城役砲料,槐山·淸安·陰城三邑,輪當之例革罷事也。於三縣非曰無益,於一州大爲有補,況城役軍需之賴而資之者乎?然而彼此便否,有難懸度,關問該道後,裁處亦似未晩。其一,昨年大歉之餘各邑別備穀,或移用賑資,或輸納京師,儲蓄之枵然,可謂寒心,而全無時存者,亦多有之,從長稟處,及時區劃事也。自夫壬戌更張之後,一省還案,未免零星,而重以年前大荒,郡倉社窖,益就枵然,國計民情,憂虞靡屆,其準充之不可緩,非不知爲先務,而營邑之或捐廩自備,或省費立本,且饒民之出義入粟,自有由來成憲,則顧何可輒煩命令,反損事體乎?現前完糴之是急,不但此道,他路亦然,而實無以猝乍議到,第當取次講究。其一,軍丁只以正軍成案,大州小郡,參酌定數,使之除布應役,而外他京外保率,盡爲革罷,戶布則依前收捧,畫一均排,俾無多寡之弊事也。名其軍而收其布者,古豈有是哉?蔽一言曰不獲已也,而戶布之設,已閱多年矣。今若盡罷京外保率,則果得無戞戞不便之議乎?毋論此事彼事,不容不慮始而圖終,行關道臣,使之量宜措施。其一,黃澗秋風嶺,卽嶺右便近之程,而南·北兩峰,特起爲捍門,中間有可城處,其南十里許有掛榜嶺,與秋風分爲二岐,山豀險阻,便一關隘,今若就其平地,築城設鎭,控制咽喉,則南門鎖鑰,庶可無憂,而時絀財艱,誠難遽議,先令道帥臣講究方略,待時擧行事也。天塹之地,設關重鑰,自是不易之論,而第今時絀擧嬴,非所可議,寘之。其一,各驛疲弊,專由於濫騎之弊,從今以往,大小使客及京外往來之人,一依大典郵驛條法文一騎以上濫把者,與科外討索者,這這摘發,繩以重律事也。非法不存,特法不行也,非禁不嚴,特禁不得也。其濫把者,其討索者,營與邑,何不據實糾摘,以其法而禁之乎?大則啓聞,小則自斷,使殘驛期獲矯完之道。其一,忠州幼學趙東燮,昨年大歉時,出義私賑,至蒙七品職調用之命,而銓曹尙不擧擬,恩命久稽拔例收用事也。恩命之久稽,甚非懋賞之義,令該曹斯速調用。其一,閭里武斷之類,到底鋤治,而天安郡前僉使李周熙,怪悖駭妄,專事侵虐,闔境繹騷,民不奠接,係是朝官,令攸司稟處事也。武斷之禁,前後何如,而況名以朝官,許多悖惡之習,若是無憚,此若尋常懲放,則哀彼無辜殘民,其何以奠厥居乎?令攸司各別重勘,今以一時過去之蹤,有此摘發論奏,則外他土豪之頑不知戢,可以推知,令道臣嚴加探察,這這刑配,而朝官則指名馳聞事,分付,何如?傳曰,允。
又以議政府言啓曰,卽見忠淸右道暗行御史李建昌別單,則其一,湖右一路,虛結冤徵,最是難醫之瘼,而隱結之入於吏賴者,厥數夥多,前監司時,至有査出之擧。第今行會各邑,勿爲張大査起,只從無土之結,務從精實隨査隨頉,其所應稅條,卽以已査出之隱結代充事也。田政事,才因左道繡單,備陳於覆啓,而苟如此論,何必改量爲也?又何必査陳爲也?今有已査出之隱結,則於此而冤稅,可蠲於此,而正賦可補,爲公私事計,誠幸甚矣。然而只副民願,則難期於無濫,或循吏言,則易歸於不實,自營邑,另行措處,俾有成效。其一,前監司時社還發賣餘剩錢,二萬八千九百七十七兩零,散在各邑,或以此減定於發賣價,或以此留用於立本之意,令道臣量宜措處事也。繡論非不好矣。第今大農告匱,經用艱急,纔已劃送於該曹,自在勿論。其一,守令官需,每於作伕之初,以饒結收捧養戶防結,自官犯之,而官需則任寘該色,米價翔高後,通計責出,鄙瑣莫甚,一經該色,積逋如山,自今爲始,令道臣嚴飭各邑,每朔需米捧下冊,報營準還,每第三朔,則又竝上兩朔已準之冊,通同勘送,而先下與會在無過一朔,如或過數而越當者,小則懲治其吏,大則論勘其官,此後繡衣事目中,以不遵排朔之守令,按簿後,直爲封庫之意,著式事也。正供與官需,雖云皆出於民,而揆諸事體道理,其先後輕重,果何居也?罔念奉公,惟意營私,饒結之預執,高價之追入,不法大矣,無恥極矣。如是而尙可曰處其官而臨其民乎?道臣之視若尋常,莫之糾正者,尤庸慨歎。以此繡單臚陳,行會道臣,嚴明摘察,悉祛謬弊之習,至於繡衣事目係是祕旨持下者,則某條某件,有不敢自下擅請,況此必革乃已之事乎?該御史宜有警責,而已因他事被配,勿論。其一,保寧之合付蘇營後,許多不便者,一一臚陳,自今水使之兼保寧府使減下,水虞候,還住元山別將,移定〈他〉鎭,該府使,以蔭官之秩高有聲績者差出,或以文臣差出,仍令該水使專意戎政,益加團束事也。是邑之附是營,蓋出於鞏固邊圉之意,而今以繡單觀之,則以形便而言,以事勢而言,其合之之爲不便,其分之之爲便,旣若是較然明甚,令道臣更加博採,據實陳啓後,稟處。其一,安興鎭,合付泰安,以府使兼防禦使,六朔分住之際,體貌逈別,擧行各異,邑鎭吏校,强弱不同,主反爲客,積成嫌怨,侵漁多端,民弊日甚。且安興卽三南交會之路,而泰安四十里間,半是無人之境,空城殘卒,極爲疎虞矣。該府使旣兼水軍防禦使,則安興守城別將,以邊地僉使,爲名武履歷窠差定下送事也。安興復鎭之論其與保寧還邑之事,同條而共貫矣。此亦關問道後處之。其一,舒川郡稅米·軍錢之虛留,厥數過萬,陳田·破戶,十倍他邑,故他邑私徵錢四千兩,先爲移劃本郡,各吏處作奸錢米査徵者,亦使督刷,且官需米中一百八十石零,自今除出,補弊之意,已有知委,另飭該道,從速句當事也。邑弊轉劇,公納拖滯,而繡衣之區別充補,還爲可幸,自營邑爛商措劃,圖〈處〉所以永久之效。其一,安眠島,封山所重之地,挽近憑藉公用,惟意偸斫,已極駭然,而且水營營屬,謂以禁斫,威脅民間,勒贖濫捉,民無以支保,而此島本非水營地也。四里屬瑞山,一里屬泰安,從今以後,島松一事,全付兩官,使之課植禁斫,水營則春秋一次式摘奸外,勿復干涉,仍飭本道,廉探兩邑松禁之善否,以爲殿最事也。此島之日就童濯,專由於偸斫濫伐,而然而水營所屬之憑藉侵索,乃是附近民蕩敗之穽罟也。不可無變通之政,而今若如是行之,則更無它罣礙之端乎?令巡水營,具意見報府,以爲裁處之地。其一,唐津·沔川·瑞山·泰安·洪州·結城·保寧·舒川等地,漁箭鹽盆,私設濫稅,多有蠲革,而今春自監營,因內需司傳令,新設收稅,比均廳元額爲三倍之多,各浦旅閣器店等屬,皆不得賣買,亟令該司收其傳令,撤其收稅,忠勳府公文,亦如內司傳令,此亦一切禁斷,其餘各宮各營,無名新稅,竝令永革事也。沿海諸處,漁鹽稅額,本有均廳句管,則今此內司之新設收稅云者,是豈成說,而竝與旅閣器店而一聽知委,使不得賣買,則其貽害流毒,將及於何地乎?且勳府之干涉於此等事,尤是前所未聞。毋論某宮某司,所謂差人名色,一竝嚴刑遠配後,馳報本府事,爲先分付道臣,而更當有別般行會。其一,沿海邑鎭,搜討軍有名無實,貽害不少,從今革罷,糧米出付該邑鎭,或補儲寘,或設砲料事也。名雖搜討,旣無其實,則除不緊之費,補有益之需,在事理固然,營邑商議,從長處之。其一,魯城前參奉尹相甲學行事也。其一,全州李昌夏妻閔氏烈行事也。其一,禮山前縣監張胤植,保寧前五衛將田弘圭,石城前司果尹滋慶,幼學朴來貞,韓山幼學金在俊,補賑之數,旣有道啓,不可無示意,令該曹稟處事也。此三條,竝令各該曹,稟處,何如?傳曰,允。
又以議政府言啓曰,卽見全羅左道暗行御史沈東臣別單,則其一,結政有不容一毫紊錯,而近來列邑,私立稅率,名以計版,恒典外添出條目,殆無限節,加斂與防納等許多弊端,隨以滋興,且年分九等之法,米豆準折之式,雖有槪狀區別,民皆不知所出,則優厚而所入則精略,中間消瀜則又不知爲幾千萬矣。及今矯革,不容少緩,令道臣行會各邑,三四年計版,都聚査刮,一一釐正,載于刊冊,此外雖一粒米,毋敢加斂,其或踰越者,直用重律事也。國典常賦之外,雖一絲一粒之微,必禁必革之不容不嚴者,則結弊之若是其極,而守令惟署而已。藩司任寘而已者,抑何故也?憑此而年增歲加,藉彼而日甚月盛,於是乎淆雜鄙瑣之習,至於無所顧憚,吏手愈滑,殆同秦求之無已,民膏漸竭,便若越視而不恤,言念法綱,不覺哀痛,繡單所陳,如是纖悉,令道臣嚴刑遠配事,另飭行會。其一,各邑陳結,以隱結査代,而假量陳摠爲萬結,則通執列邑,分排配搭,萬結之隱受其自受,以充陳結,又此陳田,限年停稅,募民入耕,則雖無量田之名,斯有闢土之實,關飭道臣,收聚各邑結簿,覈隱査陳,彼此相代事也。田政事已於畿繡別單覆啓,竝請行會諸道,而此專在乎綜察釐整之如何,依繡單,更爲申飭。其一,糶糴法意,本自嚴重,而所謂單代·立本·加分·加留等名色,俱係還民切骨之瘼,上項還弊諸條,另飭道臣,一切嚴禁事也。還穀,本所以救民,而今反爲厲階,前後朝飭,徒歸文具而止,是誰之咎也?大低察之不明,則奸猾益生,罪之不嚴,則欠逋益滋,痛歎之極,寧欲無言,使之申明科條,亟祛諸般積弊之端。其一,各邑器械,滲濕朽敗,無一可用,束伍軍未疤者,全不充代。且春秋聚點,無端停擱,軍政疎虞,另飭道帥臣,使各該邑,器械則反閱繕修,束伍軍則査括充疤,春秋聚點,申明舊式事也。戎器之虛疎,已極寒心,而挽近朝家之捐費修繕者,輒不免有名無實之歸,罪關欺罔,合置何辟?且以束伍軍言之,旣不徵布,臨急調發者,則奚爲而伈伈泄泄闕而不塡乎?至若春秋兩操之許久停擱,縱因事勢而然,何嘗有竝與聚點而停擱之朝令乎?揆諸綢繆之備,誠不可使聞者也。管轄之臣,到底惕勤,克殫修擧之,政事令三軍府關飭於諸道道帥臣處。其一,戰兵船,少變其制,戰漕互用,而待新造年限,次第變通事也。戰漕通用,不但古制爲然,且有近來令飭,而遂廢不行者,職由憚於更張之故耳。第又行會,以爲便宜施行之地。其一,直納邑之稅穀執籌,船漢輩,幻弄售奸,不一其端,再運每有氷泊之患,直納邑再運,勿待初運船回還,每以三倉漕船載運,則再運上納,亦必於六七月內裝發,更無氷泊過歲之歎事也。漕倉船,尙有許多奸弊,況執籌船之初無領率者乎?初運之愆晩,而再運之隨以拖滯,固其勢然矣。若罷京江再運之例,創行漕船替輸之規,則是移疾也,添瘼也,漕倉事勢之窒外礙不便,不見是圖,寘之。其一,民庫濫下,比前百倍,動輒徵民,無異攘奪,另飭道臣,收聚各邑文簿,築底爬櫛,除其冗費,定其條例,載之刊冊,永爲遵行事也。以民而名,其庫亦寓爲民之意也,而取之無制,用之無節,消瀜之甚,加入焦釜,滲洩之害,終歸尾閭,官吏交攻,惟民何辜?令道臣躬執簿書,十分照檢,其不可不應用者外,亟行刪減,嚴立科式,而摘發其踰濫者,依法重勘。其一,本道一經歉荒,民力已絀,又於昨夏大水,綿農無異絶種,各邑大同木,特令待秋停捧事也。特軫民情之艱絀,已有代納之行會,不必更論。其一,籍法之不以實久矣,而自有稧防以後,虛實艱分,排役不均,另飭道臣,通執各邑戶摠,罷其稧防,搜其漏戶,以嚴籍法,立爲率,大者家立一戶,其次二家一戶,又其次三四家一戶,及其均排之後,本里有闕,每令本里充代,著爲令甲,毋敢違越事也。有國大政,莫嚴於籍法,而此而蕩弛,他尙何說?其所謂稧防名色,卽一逋逃之淵藪也。道臣邑守,更毋敢視以文具,嚴明搜括,以爲徵滑吏保殘民之道。其一,各邑營邸吏原定役價米外,添出許多名色,橫斂民結,加倍還摠,其所爲弊,去益難言。自今以後,營主人,依他道例,以奴令之微賤無權力者,買窠立役,新添役價,竝行刪汰,嚴立律令,毋敢毁劃事也。營邸役價,必有定例,則其所橫斂也,加排也,是何名目,亦何意思?渠輩之充慾無厭,還不足深究,若其橫斂而加排之者,非營邑之所知乎?不念民弊,只念邸弊,是果事理之攸當乎?一依繡單,成節目施行,切勿撓改之意,分付道臣。苟繫民邑之瘼,則按廉之臣,宜其隨聞隨啓,而似此邸窠立役等瑣屑之事,往復道臣,足可矯革,何必至煩稟處乎?該御吏不可無警推考。其一,本道各驛,在在凋殘,今若抛置,蘇醒無望,另飭道臣,各驛中場市則申明舊式,卽爲劃給,保率則隨其闕額,亦卽充給,烟還戶布,一竝頉給事也。各驛之凋瘵,諸路同然,而復結之幻弄,雜役之混侵,尤係難支之鉅弊,依此繡單,可推者推之,可頉者頉之,可充者充之,恪遵舊式,俾獲安保之地。其一,綾州幼學梁相鼎,寶城進士李志容收用事,及光州故士人鄭準,谷城故士人安濟遠,茂朱故士人朴鵬齡孝行事也。此則依已例,令該曹,稟處,何如?傳曰,允。
又以議政府言啓曰,卽見全羅右道暗行御史魚允中別單,則其一,右沿被災邑守令,令該曹另擇良吏,限五年,勿許遞易事也。守令之久其任,所以責終效也。苟如繡論,五年之限,其能不遲不速,適中而無缺歟?治績臧否,道臣已自驗悉,則其不得不請仍處,必有據實登聞,此姑置之。其一,扶安一邑,羅州·靈光諸島,災結,合二千六百五十八結八十六負二束,宣布德意,便宜蠲災,本道俵下災中,一百九十八結四十九負八束,免稅錢,宮結二千二百三十七結十負二束,移劃充數,而不足災二百二十三結二十六負二束,所納賦稅雜役及免稅結所納宮結錢,三手炮糧結作米結錢,營邑應斂以査徵錢措劃,其數爲三萬八千六百餘兩,令道臣待今秋從實抄災,各邑仍陳仍未移災結,竝許蠲稅,待起墾排年還實之意,申明知悉事也。査徵錢,未知從何査徵,而措劃得宜,民受其惠,則固幸矣。至若災結之蠲稅,何嘗無朝家惠施,而以其虛實之竝混,不容不每存愼難故耳。待年分狀本,自當參酌處之。其一,右道丁丑流亡還耗及羅州等五邑會付穀,別備米,全耗竝行蠲蕩,以査徵錢四萬八千三百餘兩,俾充京營納邑用之數,而羅州·靈光·扶安·務安·沃溝等五邑虛還,合二萬五千三石零,卽令減摠耗作錢七千五百兩零,自戊寅秋作爲始,以己卯春捧結排錢加磨鍊條中,區劃充數,勿爲責徵於各該邑事也。査徵之區處,又此夥然,實所未料者,而五邑還之減摠,結排錢之充耗,繡單所陳,雖如是,揆以重糴政之道,合有一番關問,其可捧與不可捧者,令道臣詳査區別啓聞,然後可以稟施。其一,羅州智島等諸島,多是司僕寺折受之地,而辛未年稱以漏結査得者,爲五百八十六結八負,付於元帳,疊徵稅納,島民莫保,竝卽另許頉免事也。其所謂漏結執稅者,非摠外也,而旣係冏寺所管,則是一土而兩稅也。宜有島民之叫冤,亦令道臣詳査論啓後裁處。其一,被災尤甚之羅州·靈光·務安·扶安·沃溝等五邑,所納軍木砲保外,限十年代錢施行事也。五邑事勢之艱棘,誠甚矜悶,而年前大歉之餘,他道他邑,亦多有事勢如此者矣。畢竟相繼而竝請,則一視之下,何許何否,而京營軍布,將至停闕乃已乎?第觀綿農之勝遜,當有隨時參量之道,寘之。其一,各邑公私斗斛,一依鍮斗斛較正,而京倉斗斛,比前漸大,戶惠廳各衙問亦爲釐正,以此意申飭京外事也。斗斛之不均,非定制也,而較正之論,前人亦難之者,此有深意而然矣。蓋其先矯民瘼者,該色之濫討也,亟祛民害者,倉隷之厚捧也。外他色落散米等,侵索之端,可謂指不勝屈。苟不盡革此習,則雖日改斗斛,寅緣奸弊,愈出愈巧,終無可矯可祛之日,誠奚補之有哉?至若京倉斗斛之其大其小,句管之地,豈無斛量者存,而有非一繡衣所可摠論而擅請者,該御史不可無警責,從重推考。其一,新造漕船,毋論舟橋司及嶺·湖漕倉,竝依唐船改造,公穀載運後,任作商業,盡心修裝,沿海營邑鎭兵船,有名無實,應下船費,屬之漕船,無事則爲漕轉之需,有事則爲戰守之備事也。戰漕互用事,纔於左繡別單,有所稟覆,而漕船之遲鈍不利,累如此論,昨年關問變通於本道,則不如仍舊之爲便云矣。然而苟知有端的效益,則何可牽掣於更張之擧乎?以此行會道臣,第爲試可之道。其一,結役之重,莫如湖南,許多出米與正稅一般,故另行査櫛,公賦稅與守令衙祿官需外,不得以米徵結雜役米及京營邸役米色落知數米等名目,竝以每石五兩式,依戶曹作價施行之意,成給節目,令廟堂申明知悉,俾有實效事也。結弊事,亦因左繡之單,詳悉無餘,而念其殘民事力,雖是當納之稅,猶難責辦,況常賦外,各樣徵米,厥數甚夥,且其實結,皆入私橐,白徵徒歸正供云者,最其違法虐民之惡習也。身爲長吏,豈忍爲此?駭惋之極,寧欲無言,此亦由於道臣糾核之不嚴故也。自今以後,隨現隨啓,按律重勘,至於諸條代錢,自巡營築底裁量,務從稱停。其一,法聖倉漕米,加下夥然,沙格糧料,無以取給,故不足錢二千一百餘兩,從他劃給,加下米竝拮据充數,漕布一疋代米一石應下之例,永爲勿施,如有漕布加下之時,必以漕米,從時直執作,每疋只以詳定二兩上下之意,令廟堂行會事也。曰布曰米,名目各殊,則豈可圇通同,以致漕米之蕩無限節乎?竝依此施行,切勿毁劃。其一,聖堂倉所負公私債,爲三萬八千九百兩,未拯米代錢,爲二萬一千九百八十餘兩零,五隻船新造所費,又可爲一萬五千兩,而幾個船格,無以辦當,令廟堂另加稟裁,未拯米代錢,劃卽蕩減,攔後廳邸債,一萬七千五百兩,亦令道臣蕩減,該廳軍料錢計數量減,各人舊債節目排報錢一萬八千四百兩,格浦支放錢三千兩,一體勿施事也。此漕倉之弊弊難支,合有亟行矯捄,而公私債幾萬之數,一筆豁除,則非不快乎哉,而第其中有正供焉,有軍需焉。揆以事體,實難遽施,其便宜措處之策,令本道講究報來。其一,驛路凋弊,將至絶站,此後公行定式外,毋得濫把,雖有草料者,非傳命之事,毋敢責騎責供於驛路之意,各別禁飭事也。無驛不弊矣,無弊不痼矣,而濫把濫騎,本有法禁,惟在營邑間申嚴之如何,此意關飭本道。其一,長城進士奇宇萬,全州幼學蘇輝冕·宋淳柏才學事,及沃溝故士人田讓聖·朴連得妻金姓,靈光童蒙金永順,咸悅幼學徐光表孝行事也。此則依已例,令各該曹,稟處,何如?傳曰,允。
又以議政府言啓曰,卽見慶尙左道暗行御史李萬植別單,則其一,本道還弊移貿尤甚,而且秋作時,謂以年例,許貸耗條,應作外,加排爛用,拖過時月,始劃移貿,邑吏引用,轉成巨逋,今以元穀七十二萬石,一從各邑結摠,均排取耗,無犯元摠,則糴法可正,而年久逋還,猝難淸帳,自今刪多裒寡,元耗作外,更勿更劃,許貸名色,則東萊作結錢作漕船汁物價作合爲三萬石,而下段所奏後倉漕運,若以京船賃載,則該倉汁物,自當勿論,左右倉汁物價,以甲子摠外別錄米,依例作錢,許貸東萊作結錢作,量宜存減,自今秋作錢時,大邑小縣,參量排作,至翌春,必以該邑營納,相換其作錢之數,監營給代,自壬戌每患不足,而昨年砲糧餘剩,未得劃付,以致元穀之犯用,令道臣具由登聞,從長區處事也。移貿還名色,卽嶠南還弊之最尤甚者也。亟捄此弊,然後庶期有端本淸源之效,而苟依所論,移還於結,則結弊,果不如還弊乎?第其加作,元係法禁,裒益惟在措劃,竝以此行會道臣,使之講究釐革,炮糧事,已有道啓,自當稟復處之。其一,漕倉之弊,後倉尤甚,而密陽以都差邑,開倉之際,誅求多端,由是而上納愆滯,屬邑稱冤,自明年爲始,該倉漕米,使各該邑分載輸納,造船米錢,移作舟橋司句管,自該司差送京江船幾隻,參量定價,裝載領納事也。漕納有漕納之弊,邑納有邑納之弊,以此以彼,弊自隨之,變通未幾,施復舊例者,已有年前著驗之事矣。今若自各邑而分納,以京船而輸轉,則其所滋弊,安知不有浮於漕納之時乎?兩湖皆說京船之爲弊,而不欲載運,嶺繡獨言京船之爲便,而還請創行者,實非十分周全之道,此則寘之,其從長措處之策,付之道臣,爛商施行。其一,蔚山西山鎭,年久逋還,多至七千餘石,在今日刷逋之道,勢將先罷該鎭,以其每年給代錢米,竝付逋還,次第充納事也。雖曰蕞爾小堡,凡有瘼而不思醫瘼,輒以革撤爲得計,則其免夫革撤者,將無幾矣。揆諸古人制寘之義,有不當如是輕議,該御史推考,申飭道臣,圖所以矯捄之方。其一,龍宮縣流來逋還,殆爲全省之最,永廢糶糴,而耗條則結頭收斂,排年充納矣。丙辰移邑時,丙·丁兩年排納錢,用於邑役,耗條仍作元還,穀簿漸致增衍,今爲三萬七百餘石,行會道臣與該縣監,講究方略,從長措處事也。以若十室殘局,還逋甲於一省,漸至尾大不掉之境,邑何以爲邑乎?道臣與邑守,另究方略,隨宜措處。其一,本道軍政,一自戶布以後,積弊一竝洗滌,保軍名色,卽該邑猥雜之用,而在前闕額者,混同加徵,民稱其冤,元上納外,保軍名色,一切蠲減,乾沒未俵之一一啓聞論勘事也。保軍名色,無關於上納,而乃是猥雜之費,則何可與戶布,一例分排,混同加徵乎?自巡營,這這禁斷,以其罪罪之,且其砲料之從中乾沒,極涉可駭,其違越程限之邑,査摘論啓,以爲照律嚴勘之地。其一,本道元帳付田畓實結,爲十九萬八千五百餘結,而窮峽擧多開墾,陳田或爲肥饒,還起査得,宜倍前日,且舊災中,此落彼泥,理之常也,而各邑都吏輩,槪狀不以實報自首,未免塞責,就其陳頉日,反另加査執,而如有一向循蹈之弊,則別般論勘之意,申飭道臣事也。田政之弊,諸路繡單之一辭苦悶者也。改量與査陳,從便行之之意,才有知會,今不必加疊。其一,年前講約後,適値丙子大禮,彼穀多出港口,牟利輩轉相交易,至有憑藉公貿者,而昨冬以來,彼亦潛貿我穀,後弊難言,東萊以上沿江各港關阨處,嚴立科條,以禁其米穀潛洩之意,關飭道臣事也。米穀潛洩,大係邊禁,則營邑之臣,豈可尋常抛置,蕩然至此乎?慨歎之極,寧欲無言,沿邊諸處,嚴密搜捕,我人之作俑和賣者,不待啓聞,先施梟警事,行關本道道臣及該府使處。其一,倭人所住處,我商往來不絶,而各貨去來,曾有定稅,今亦依此立規,先抄物目,各定稅額事也。毋論灣柵與萊館,貨物出入處,自有稅額,亦不易之例也。此已有熟量者存,今姑寘之。其一,豆毛浦船艙,掘沙辨察所,廨舍修建之役費劃下,尙無所推,以至停役之境,發關道臣,董飭竣役事也。掘沙建廨,俱是不容已者,而纔始旋撤,緣於役費淹滯而然矣。令道臣董飭劃給,使之斯速告竣後,形止修報。其一,萊府田稅,依大同例,竝付於劃給米事,邑勢民情,不得不如是爲便也。故已爲許施,不須更論。其一,萊府城牒,在在頹圮,以査徵錢二千兩,爲先劃給,餘外不足,亦令自邑措處,而事鉅力綿,易致遲滯,關飭萊伯告竣事也。修牒亦不可癈之政也。該繡衣已有先劃而始役者,繼此董工之節,關飭萊府,着意垂訖之地。其一,安東幼學姜鎤,大邱進士朴海奎,禮安進士李晩胤,才行事及大邱營吏李道根妻徐姓烈行事也。此則依已例,令各該曹,稟處,何如?傳曰,允。
又以議政府言啓曰,卽見慶尙右道暗行御史李正來別單,則其一,移貿還,卽本道還弊中最鉅者也。年例應劃,少不下六七萬石,而末流之害,未知止泊於何處,令廟堂關飭道臣,另加措處,永爲革罷事也。移貿還之爲全省鉅瘼,常所悶歎,而才因左繡別單,已有稟覆,知悉道臣,自當査櫛釐正。其一,禿甲山城所在,監營句管別會米,爲八百餘石,駸駸入於逋藪,耗條辦納,勢所難支,四百餘石特爲許蕩,四百石價一千二百兩,責納本鎭,移送他邑事也。餉儲,盡入逋藪,鎭戶勢必蕩析,則止竟爲空城乃已。揆以設險備豫之義,誠亦萬萬寒心,行會本道,使之從長措處。其一,本道還穀,壬戌定摠之役,舊尙存有名無實,依關西例,歸之結摠,而耗條亦以結頭磨鍊,待秋收捧事也。壬戌釐正之後,宿瘼未祛,新弊又滋,糴法之蕩然,良非細憂,而今於罷還歸結之議,左繡則微發其端,右繡則力陳當行,要其歸則大略相同,而凡創革之事在一省,而便否不侔,在一郡而利病或異,有未可以一槪言者也。湖西之排於結,關西之排於戶結,非曰無已施之例,而兩道則更張之初,還簿盡枵,應用無術,所以廣詢博訪,特行不得之政耳。不知其是個事實,直謂之壬戌未遑者,難免不審之失,該御史推考警責,凡保矯整之策,自營邑爛確施行。其一,金海以漕邑,屬於後漕倉,密陽府,而距在都倉下流八十里之地,納稅與裝發,不無拘束難便之端,且漕色輩之勒奪幻弄,年增歲加,依年前分倉例,自邑捧稅,自邑直納事也。毋論合倉與分倉,其弊則一也,而年前暫行旋覆,亦田民願,而然則今又以分倉爲請者,殊未知其妥當,而不但旣往之蔑效,徒有銷刻之爲嫌,寘之,都差邑多般侵奪之習,自巡營築底察禁,另爲懲創之道。其一,漕運之有都差邑,卽管轄屬邑,句檢漕捧之意,而弊竇漸開,反不如各自上納,從今以後,三漕倉都差邑,竝爲革罷,各自該邑,前期捧稅,趁期上納事也。都差邑之諸條貽弊,誠有如繡論者,而當初設始,豈無意義而然也?不容不統率屬邑,句檢稅穀故也。若任其該邑,各自輸納,則其弊也尤當何居?令罷其都差,卽罷其漕倉也。漕倉法意,何等重大,而今以三倉之竝當竝罷,斷然爲請者,甚非愼重之道,設有已見之眞的,事體則固不當如是,該御史從重推考。其一,漕捧斛子,大小不一,分載之時,例有不足,加斂民間,稅民難支,自明年爲始,都倉及屬邑斛子,依惠廳斛子,一通改造,逢烙監營,以爲永久遵行事也。斛子之不均,纔有兩湖繡單之稟覆者,而目下急切痛革者,倉色輩之厚捧濫索也。不革其習,只改其斛,則便是隔鞾之爬,奚益於民,而奚補於公乎?如欲改之,何不準度支鍮斛而必依惠廳斛子乎?令道臣邑宰,先從弊源而猛察嚴防,以爲取次較正。其一,安骨·薺浦,處在熊川,邊鎭防守,合力擧行,而薺浦萬戶,以後漕倉差員,駕海回還,動費一年,安骨萬戶,不無偏苦之歎,自今爲始,該倉差員,以安骨·薺浦兩萬戶,輪回差送事也。領漕之役,本有原定,則變更之際,亦無生弊之慮乎?令本道酌處之。其一,漕船樣質鈍,每致狼狽,所謂新造,一無完實,以令漕船一隻所入之數,賃商船五百石容載者,名稱唐道里船一隻所載之千石,分載於二隻,各該捧稅領納之節,一依湖西賃船邑例,施行事也。船制之至鈍不便,船役之過期未造,沙工之視賂遞差,情費之比前增加,均是弊也,而弊旣到此,合有更張,然而今若邑捧,則豈能無弊?今若賃船,則亦豈能無弊?欲矯由來之弊,易啓層生之弊此,則深裁熟講,然後可期永遠之圖,姑爲寘之。其一,大同木上納,自有定限,而綿農失稔,辦納末由,列邑大同中,錢邊爲先上納,木邊則待新綿摘取間,特許退限事也。民情聞極矜悶,已許代錢收納,自在勿論。其一,沿邑各浦口,有監營百一稅名色,而所用汗漫,民怨狼藉,關飭道臣,一竝革罷事也。旣革之稅,不當更請,況所用則冗費,而民怨則喧藉者乎?躬涉目擊,有此論啓,行關本道,亟令禁止後,形止登聞。其一,尙州牧別炮手一百名,別驍士五十名,分屬邑鎭,給料課試事,令三軍府稟處事也。此則令武府,稟處。其一,固城馬巖面所在,宣禧宮有土結十一結零,已爲還出,賦稅折受,永爲勿施,而年前自內需司,謂以移屬本司,依宮結例責捧,實爲該民切骨之瘼,更勿責徵之意,嚴飭分付事也。出賦之田案自在,疊稅之民冤可念,從今以往,更勿橫徵之意,甘飭於內需司。其一,金山直指寺,寺樣凋殘,進上冊紙,萬無辦納之路,情費又爲四百餘兩,數三殘僧,各懷散渙,而進上所重,不敢遽議蠲減,令該司稟旨分付事也。數三緇徒之難以責應,勢所然矣。係是進供所重,則固不敢闊狹,而若其情費一款,不可無垂恤之政,此則永勿擧論,俾爲一分支保之地,何如?傳曰,允。
洪萬植,以弘文館言啓曰,新除授副校理柳,副修撰李正來,竝卽牌招察任,何如?傳曰,允。
左承旨趙定熙疏曰,伏以臣與行都承旨臣趙寅熙,有從兄弟應避之嫌,揆以格例,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜遞改,俾公格存而私分安焉。臣無任云云。省疏具悉。疏辭下該曹,稟處。
吏曹啓目粘連,觀此承政院左承旨趙定熙上疏,則以爲臣與行都承旨臣趙寅熙,有從兄弟應避之嫌,揆以格例,在下當遞,亟賜遞改亦爲白有臥乎所,相避之法,在下當遞,承政院左承旨趙定熙,改差,何如?判付啓依允。
上在昌德宮廬次。大行大妃初喪。
藥房提調李鎬俊,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
洪萬植啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
洪澈周啓曰,右副承旨李裕承,今日不爲仕進,卽爲牌招,何如?傳曰,允。
備忘記,忠淸水使李敎復下直,長弓一張,長箭一部,片箭一部,筒兒一箇賜給。
洪萬植啓曰,同義禁金在獻,除拜後,過三日不爲出肅,依定式推考警責,仍卽牌招察任,何如?傳曰,允。
藝文館,駕洛國首露王金海府殿宇宣額,額號望,崇善·崇安·崇翼。爲首望落點。
傳于李裕承曰,待敎陞六。
傳于李裕承曰,兵曹判書有闕之代,前望單子入之。
兵曹判書前望單子入之,李載元落點。
傳于李裕承曰,在外與呈告禮曹堂上,竝許遞,今日差出。
傳于李裕承曰,有實病玉堂許遞,今日政差出。
傳于李裕承曰,傳敎遲滯之中官羅世煥,推考。
李裕承啓曰,吏曹參議閔泳翊,疏批已下,卽爲牌招,何如?傳曰,允。
又啓曰,新除授行兵曹判書李載元,時在廣州府任所,傳授命召,一時爲急,交龜後斯速乘馹上來事,下諭,何如?傳曰,允。
兵曹口傳政事,上護軍金輔鉉,副護軍金興均,以上竝單付。
有政。吏批,行判書朴齊寅牌招不進,參判閔泳穆牌招不進,參議閔泳翊進,右副承旨李裕承進。啓曰,行判書朴齊寅,參判閔泳穆,竝牌招不進,小臣獨政未安,何以爲之?敢稟。傳曰,只出緊任。以金永悳爲副修撰,李勉愚爲禮曹參判,任冕鎬爲參議,張基濂爲監察。兵批,行判書李載元未肅拜,參判曺殷承病,參議李載純病,參知韓在絢入直進,同副承旨洪萬植進。同知單張文翼,護軍李敦相,副護軍趙定熙,副司果李正來·金永悳,以上竝單付。傳于李裕承曰,見窠皆令差出。吏批,再政。以李寅命爲知經筵,李載元爲軍器提調,鄭憲時爲內資直長,李秉祥爲孝昌園守奉官,玄膺善爲䋖學敎授,訓鍊都監提調單李載元,禁衛提調單李載元,御營提調單李載元。傳于李裕承曰,公事遲滯之中官朴奎鉉,罷職。
李裕承,以春秋官言啓曰,別兼春秋臣李重七,以禁衛營從事官,今日軍布捧上時,晝仕出去之意,敢啓。傳曰,知道。
又以禮曹言啓曰,謹稽丁巳國恤謄錄,則九月二十二日,行華寧殿誕日祭,在卒哭前而依陵寢忌辰祭例,只焚香矣。今亦依此擧行事,知委,何如?傳曰,允。
行兵曹判書金輔鉉疏曰,伏以臣,冒膺中權,今纔旬餘矣。材具器識,初非謂堪承萬一,而上恩旣出於試可,下義莫先於從令,且以家在城外,特許任便往來,則體下之仁,感戴如天,惟當殫竭趨走,以盡一日之責,縱有區區情私,敢生辭避之計哉?第臣有一弟,得病六七朔,挽近肌日益削,肚日益脹,備見危篤,難於暫捨,子姪數輩非不左右看護,而尋問醫藥,必須臣口,診察形症,必經臣目,每當嚴城遲曉,屢起彷徨,一夜之間,不啻三秋,方寸已亂,臣豈不亦生一病,又豈不致誤重務乎?情私切迫,不暇緩聲,玆忘僭越,敢犯瀆擾。伏乞聖慈,曲垂矜諒,亟遞臣本兵之任,俾便公私,千萬幸甚。臣無任云云。答曰,省疏具悉。情理然矣。所請依施。
吏曹參議閔泳翊疏曰,伏以臣,以人則百不猶人,以進取則己百於人,迨近三數朔以來,凡世所稱淸貫雋途,古昔名輩宿流,幾年一得之者,一朝咸萃臣躬,至於今日,三詮之命而益無所措躬矣。今夫經寸之珠,昏夜遇之於路,則人固取之也。若每夜遇之,則童子之有挈甁,智者猶且逡巡不敢取,懼夫害或及己也。今臣前後所叨之職,非珠賢之比,而臣雖蒙騃,能不及挈甁之童子乎?臣嘗聞天官之任,人物所宗,統百職管九流,使功能咸乂,庶績其凝,太宰之屬,亦復選妙秩淸末議之與聞,越局之代,斲其曲領峻而司會,切不與他等,今乃畀之於如臣顓蒙,責之以承佐之列,則臣將撥煩治劇,辯論於均邦之官材乎?又將甄奇錄異,潤飾於馭世之大具乎?臣之寸長尺短,無所逃於日月之明,則臣焉敢崇飾爲也?開政有命,庚牌儼臨,參倚已熟,承膺無路,慈敢猥控衷懇,仰瀆崇嚴。伏乞聖慈,俯垂鑑諒,亟遞臣吏曹參議之職,俾公器重而私分安焉。臣無任云云。省疏具悉。爾其勿辭察職。
上在昌德宮廬次。大行大妃初喪。
洪萬植啓曰,大司憲·執義,掌令二員,持平二員未差,監察茶時之意,敢啓。傳曰,知道。
金敬均啓曰,左副承旨洪澈周,今日不爲仕進,卽爲牌招,何如?傳曰,允。
傳于金敬均曰,禮房承旨進詣皇壇奉審,宣武詞一體奉審以來。
李裕承啓曰,假注書李鎬冕有身病,勢難察任,今姑改差,何如?傳曰,允。
李鎬冕改差,代以南奎熙爲假注書。
議政府薦望,以金輔鉉爲廣州留守。
傳于李裕承曰,左賓客有闕之代,前望單子入之。左賓客前望單子入之,趙寧夏落點。
吏曹,左賓客單洪祐吉,右賓客單李鎬俊,左副賓客單金炳始,右副賓客單趙寧夏。傳于李裕承曰,兼文學有闕之代,前望單子入之。兼文學前望單子入之,宋世憲添書落點。
以左副承旨洪澈周牌不進罷職傳旨,傳于李裕承曰,只推。
金敬均,以弘文館言啓曰,新除授副修撰金永悳,卽爲牌招,察任,何如?傳曰,允。
上在昌德宮廬次。大行大妃初喪。
洪萬植啓曰,大司憲·執義,掌令二員,持平二員未差,監察茶時之意,敢啓。傳曰,知道。
金敬均啓曰,左副承旨洪澈周,同副承旨洪萬植,今日不爲仕進,竝卽牌招,何如?傳曰,允。
傳于李裕承曰,政官牌招開政。
以左副承旨洪澈周牌不進罷職傳旨,傳于洪萬植曰,只推。
以吏曹參議閔泳翊牌不進罷職傳旨,傳于洪萬植曰,只推。
李裕承,以吏曹言啓曰,繕工監假監役官南周元,永禧殿參奉李建喜,俱以身病,呈狀乞遞,竝改差,何如?傳曰,允。
有政。吏批,行判書朴齊寅進,參判閔泳穆牌不進,參議閔泳翊牌不進,右副承旨李裕承進。以李會正爲司饔提調,宋近洙爲宗廟提調,金喜秀爲假監役,鄭旭朝爲永禧殿參奉,金學永爲律學敎授,行廣州留守單金輔鉉。兵批,行判書李載元未肅拜,參判曺殷承病,參議李載純病,參知韓在絢入直,政事進,同副承旨洪萬植進。同知單金應成,兼南漢守禦使單金輔鉉。
李裕承,以議政府言啓曰,今秋諸道巡部,自當如例爲之,而畿甸·兩西,使价行將絡續,東北·三南,民力尙多未紓,此時供億,有不容不念,竝置之,國恤卒哭前,陵寢奉審,每令停止矣。今亦依此,知委於京畿·關東·北道道臣,何如?傳曰,允。
洪萬植,以國葬都監摠護使意啓曰,睿陵表石前面,令大字篆文書寫官,行工曹判書鄭基世,敬書以入之意,敢啓。傳曰,知道。
又以禮曹言啓曰,郊壇四孟朔遣禮曹郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,而南壇東西北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以義禁府言啓曰,因忠淸左道暗行御史李承皐別單,議政府啓辭內,前僉使李周熙名以朝官,許多悖惡之習,若是無憚,令攸司各別重勘事,批旨允下矣。李周熙家在忠淸道天安地云,依例發府書吏拿來,何如?傳曰,待待命拿囚。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
臺諫前望單子入之,獻納宋世憲落點。
以京畿監司尹滋悳狀啓,竹山府使李秉漢,以其身病,呈狀乞遞,不得已罷黜事。
傳于洪萬植曰,令該曹口傳各別擇差,催促下送。
上在昌德宮廬次。大行大妃初喪。
藥房提調李鎬俊,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
趙寅熙啓曰,右承旨金敬均,右副承旨李裕承,今日不爲仕進,竝卽牌招,何如?傳曰,允。
備忘記,薪島僉使吳信默,恃寨僉使李忠甲,宣沙浦僉使金溵澈下直,長弓一張,長箭一部,片箭一部,筒兒一箇賜給。
以義禁府徒流案,傳于李裕承曰,金永振放。
以全羅道放未放成冊,傳于李裕承曰,桂仁燁放。
以右承旨金敬均牌不進罷職傳旨,傳于洪萬植曰,只推。
吏曹口傳政事,李在靖爲竹山府使。
洪萬植,以兵曹言啓曰,來八月初一日,立番騎兵,例於今月二十五日點考,而大殿誕日相値,不得開坐,二十六日退行之意,敢啓。傳曰,知道。
上在昌德宮廬次。大行大妃初喪。
大殿誕日,大殿,內閣·政院·玉堂·朝廷百官單子問安。答曰,知道。大王大妃殿·王大妃殿·中宮殿·世子宮,內閣·政院·玉堂·朝廷百官口傳問安。答曰,知道。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
李裕承啓曰,議政府郞廳來言,今日賓廳日次,而誕日問安相値,不得來會云矣。敢啓。傳曰,知道。
又啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
洪澈周,以司僕寺一二提調意啓曰,大靜前郡守李友植遞任,進上馬二匹,今纔上來,禾毛色,別單書入,依例內廐立養之意,敢啓。傳曰,知道。
又以義禁府言啓曰,各道放未放,成冊啓下,全羅道康津縣薪智島定配罪人桂仁曄,名下放字,書下,本府徒流案中,慶尙道居昌府定配罪人金永振名下放字,書下矣。竝放送事,分付各該道道臣之意,敢啓。傳曰,知道。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
李敦夏啓曰,右副承旨李裕承,今日不爲仕進,卽爲牌招,何如?傳曰,允。
洪澈周啓曰,密符親納,例也,而前廣州留守李載元,謂有身病,使其褊裨替納,事甚未安。推考,何如?傳曰,允。
又啓曰,行兵曹判書李載元,以前任廣州留守,旣已交龜,卽爲牌招,傳授命召,何如?傳曰,允。
備忘記,行廣州留守金輔鉉下直,長弓一張,長箭一部,賜給。
備忘記,滿浦僉使李秉一下直,長弓一張,長箭一部,片箭一部,筒兒一箇賜給。
注書洪鍾永病,代以金斗秉爲假注書。
平安監司閔泳緯疏曰,伏以臣以匪才冒膺藩毗,丐免不獲,行將辭陛矣。臣之父母墳山,在於江原道原州地,而方伯之任,異於守宰,到營之後,無以歸省。且於是時,拚旌節而告嘉,敶誥命而伸誠,情理攸在,榮幸何極?玆敢不避猥屑,短章控籲。伏乞聖慈,特許臣往來恩暇,汛揚塋壠,得遂私懇焉。臣無任云云。答曰,省疏具悉。卿其往省焉。
敎廣州留守金輔鉉書,王若曰周東郊之爰命保釐,地重夾輔,宋西都之特置留後,職居分司,玆循廟剡之公,庸昇門鎖之要,眷我南漢城府,卽是東漢關防,扼湖·嶺而最係咽喉,形便擅金湯鞏固,介沁·華而迭爲唇齒,局勢,據水陸要衝,在陰雨綢繆之謨,講䙡未迨之戎政,況旱澇歉荒之備,懋急子惠之民情,惟卿詩禮古家,圭璋美質,奎璧贊笙鏞之治,夙播眞學士華譽,銓部著鑑衡之平,咸稱賢宰相朗識,盤根錯節之器利,俱當履屐險夷,幹局籌畫之綜詳,實合于城保障,玆授卿爲廣州府留守兼南漢守禦使,卿其祗服寵命,勉恢公猷,魯郊遂之峙乃芻糧,宜殫備預之遠略,漢關輔之壯我根柢,須念奠泰之良圖,於戲,山甫之補闕是儀,豈予暫捨?潞公之出守難代,煩君以行,故玆敎示,想宜知悉。
上在昌德宮廬次。大行大妃初喪。
李裕承啓曰,大司憲·執義,掌令二員,持平二員未差,監察茶時之意,敢啓。傳曰,知道。
李敦夏啓曰,左副承旨洪澈周,同副承旨洪萬植,今日不爲仕進,竝卽牌招,何如?傳曰,允。
備忘記,水口萬戶許鋌下直,長弓一張,長箭一部,片箭一部,筒兒一箇賜給。
傳于李裕承曰,政官牌招,開政。
李裕承啓曰,假注書韓甸鎬有身病,勢難察任,今姑改差,何如?傳曰,允。
韓甸鎬改差,代以朱明相爲假注書。
以左副承旨洪澈周,同副承旨洪萬植牌不進罷職傳旨,傳于李裕承曰,只推。
李裕承啓曰,行吏曹判書朴齊寅,參判閔泳穆,參議閔泳翊牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
傳于李裕承曰,公事遲滯之中官金錫勳,拿處。
以全羅監司李敦相狀啓,咸平縣監李用一身死事,傳于李裕承曰,令該曹勿拘常格,口傳各別擇差,催促下送。
吏曹口傳政事,以尹永善爲咸平縣監。
李裕承,以吏曹言啓曰,繕工監假監役官金喜秀,以其身病,呈狀乞遞,改差,何如?傳曰,允。
又以殯殿都監摠護使意啓曰,魂殿,以文政殿爲之事,命下矣。修理之役,自戶曹擧行,而至於殿內儀物,例自都監二房,造備擧行矣。該房移接於明政殿月廊後,郞廳二員及監造官一員,輪回入直,使之檢察,何如?傳曰,允。
義禁府啓目,義城縣令鄭雲韶原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,密陽前府使元世澈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
全羅監司沈履澤疏曰,伏以大行大妃,仙輧寢邈,月朔已屢告矣。仰惟宸慕,益復如新。仍伏念臣,忝叨留臺,再辭不獲命,怵分畏義,黽勉冒膺,任重而責鉅,才劣而能薄,已經八九箇月,未有絲毫效答,揆度公私,祗切憂懼而已。迺者湖南按察之命,有隕自天,臣於是惕然憂,茫然失圖,益不知所以措躬也。臣聞君父之欲生成其臣子者,造化以施之,爵祿以縻之,而至其所不能當之任,乃量器而授,不可苟也。臣子之欲酬報於君父者,湯火無所辭,死生未之計,而於其決難冒之地,雖循墻而走,未爲慢也。夫國家之分置八路,以爲藩屛之職者,蓋倣於周之方伯,漢之良二千石,而觀察承流之責,亦不輕而重矣。雖以前輩之材質聲名,蔚然爲衆望所屬者,猶且察之而見其可,然後命之,況如臣者苦窳無用之狀,已莫逃於淵鑑之下,而中經缺裂,無復就完,兼之天賦局而不通,小固不可以受大,淺且不足以容深,汎濫盈溢,可立而待,其在聖人器使之政,苟乎不苟乎?臣之區區微諒,殿下之所已悉燭也。旣不能守匹夫之志,又不能踐宿昔之言,眞情反爲虛飾,固辭亦歸例讓,平居默念,俯仰愧怍,而我殿下,屢赦瀆屑之誅,仍施陶甄之仁,隆渥異數,在朝鮮倫,以至于今日新命,而榮寵極矣。臣之出脚,旣久,供職且多,復引情勢,固所不敢,然監司與守令不同,操其黜陟之柄,察乎郡邑之治,治己然後可以治人,責己然後可以責人,而臣之自治,無聞於平素,自責難恕於餘生,雖欲有求於人,人且不與之矣。人且不與之矣,而猶復擁持旌節,管轄列郡,則將何以見孚而按事乎?此臣所以欲循墻而走者也。在上而不可授者如此,在下而決難冒者又如此,臣於是,縱欲掩舊瘢而戴新榮,宣上德而與民樂,其勢誠末由也已。交符之前,例不敢露章,縮伏有日,惟俟駁正,仄聽公論,亦且泯然,玆不得不披瀉肝膈,齋沐籲天,此豈但效近日按藩者,一疏故事而然哉?伏願聖上,俯賜諒察,將臣新授藩銜,亟行鐫改,以幸國事,以安賤分焉。臣無任云云。答曰,省疏具悉。卿其往省焉。
上在昌德宮廬次。大行大妃初喪。
李裕承啓曰,大司憲·執義,掌令二員,持平二員未差,監察茶時之意,敢啓。傳曰,知道。
金敬均啓曰,左副承旨洪澈周,同副承旨洪萬植,今日不爲仕進,竝卽牌招,何如?傳曰,允。
傳于李裕承曰,同副承旨許遞,前望單子入之。承旨前望單子入之,朴定陽落點。
李裕承啓曰,新除授承旨朴定陽,方在罷職中,何以爲之?敢稟。傳曰,敍用。
傳于李裕承曰,摠管有闕之代,前望單子入之。摠管前望單子入之,都摠管沈承澤,副摠管李鳳儀·李容直·南一祐,落點。
李裕承啓曰,新除授摠管南一祐,方在罷職中,何以爲之?敢稟。傳曰,敍用。
傳于李裕承曰,前學官李肯鉉,議藥同參差下。
傳于李裕承曰,有實故摠管許遞,今日政差出。
李裕承,以兵曹言啓曰,宣傳官具永植,五衛將金九鎔·白致均·崔衡植,曹司五衛將李晃榮,守門將金騎龍,俱以病難供職,呈狀乞遞,守門將金悳奎,除授在外,過限未入,竝改差,何如?傳曰,允。
又以兵批言啓曰,陞資拜營將者,瓜滿前,以不職遞罷,則勿計朔數多少,還收資級,載在法典,而慶州前營將許鍍,入於繡啓,旣已奪告身矣。所授加資,依例還收之意,敢啓。傳曰,知道。
有政。吏批,行判書朴齊寅進,參判閔泳穆牌招不進,參議閔泳翊牌招不進,右副承旨李裕承進。以李源命·李沇應爲知經筵,金基憲爲假監役,閔相能爲沃溝縣監,成均博士單李泰燮,學正單白時淳。
兵批,行判書李載元進,參判曺殷承病,參議李載純病,參知韓在絢入直進,右承旨金敬均進。以閔謙鎬爲知事,李沇應爲都摠管,李源長·卞元奎爲同知,李寅命·尹泰經·申泰運爲副摠管,李克烈爲宣傳官,柳秉大·韓鎭龜·金永吉爲五衛將,閔泳翊爲曹司衛將,閔泳肅爲右司禦,金永悳·全弘集爲文兼,李敎英·趙正孝爲守門將,金基宅爲金井別將,同知單崔致基,副護軍洪萬植·具永植以上竝單付,前營將許鍍令降禦侮。
吏批,再政。以徐周輔爲監察,具然河爲訓鍊僉正,張熙爲右副率,同知單吳㑲模,僉知單權秉大,韓鎭龜·金永吉,都摠管單李寅命。
吏批,三政。以朴齊應爲尙衣別提。兵批,三政。以李敎元爲宣傳官,同知單玄殷楨。
傳于李裕承曰,沃溝縣監閔相能,咸安郡守李淸烈相換。
吏批,四政。以李寬稙爲假監役,故學生金載儉,贈戶參例兼,金應魯贈左承旨,金振聲贈僕正,以上同知金陽敦三代,沃溝縣監閔相能,咸安郡守李淸烈以上相換事,承傳。
傳于李裕承曰,發遣吏郞,諸執事淸齋與否摘奸以來。
李裕承啓曰,明日次對,兩司當爲進參,獻納宋世憲,待開門牌招,何如?傳曰,允。
以左副承旨洪澈周牌不進罷職傳旨,傳于李裕承曰,只推。
以吏曹參議閔泳翊牌不進罷職傳旨,傳于李裕承曰,只推。
李裕承,以議政府言啓曰,卽見山陵都監所報,則前劃米木,幾盡無餘,更加劃下,以爲繼用爲辭矣。大役旁午,前劃告罄,以惠廳米五百石,兵曹御營廳木各十同,訓·禁兩營木各五同,加劃以送,何如?傳曰,允。
上在昌德宮廬次。大行大妃初喪。
朝奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
洪澈周啓曰,大司憲·執義,掌令二員·持平二員未差,監察茶時之意,敢啓。傳曰,知道。
金敬均啓曰,卽者宗廟署官員來言,明日秋奉審時,提調一員,當爲進參,而都提調李最應有身病,提調宋近洙在外,不得進參云,何以爲之?敢稟。傳曰,提調許遞,前望單子入之。宗廟提調前望單子入之,金在顯落點。
注書洪鍾永病,代以金炳吉爲假注書。
以金錫勳囚單子,傳于洪澈周曰,飭已施矣,分揀放送。
以全羅監司李敦相狀啓,南原等邑民家全頹,人命渰死事,傳于朴定陽曰,民家之頹壓,人命之渰死,若是夥多,極爲驚慘,元恤典外,別加顧助,渰死人,如有生前身還布,竝蕩減,卽爲結構奠接,俾無一民失所捿遑之弊事,廟堂措辭,分付。
以慶尙監司李根弼狀啓,金海等邑人命渰死事,傳于朴定陽曰,人命之渰死,若是夥多,極爲驚慘。元恤典外,別加顧助,如有生前身還布,竝蕩減,未拯屍身,期於拯得,俾卽厚埋事,廟堂措辭,分付。
洪澈周,以三軍府言啓曰,本府從事官李承河,奔走勤仕,已滿二十朔,依例六品職遷轉事,捧承傳施行,何如?傳曰,允。
朴定陽,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以戶曹言啓曰,臣致庠,今日以慶尙道右漕倉點檢事,出來江上矣。全羅道群山倉所屬全州等七邑,丁丑條田稅·大同,合米一萬五千五十一石零,太二千三百一石零,本倉元漕船十八隻,賃船兩隻,合二十隻亦中分載,法聖倉所屬光州等十二邑,丁丑條先運田稅米一萬一千二百四十八石零,太三千四百三十七石零,本倉元漕船十三隻,賃船三隻,合十六隻亦中分載,元漕船一隻,到泰安郡民於里浦致敗,其餘十五隻,竝只無事到泊于西江前洋,故一體點檢之意,敢啓。傳曰,知道。
洪澈周,以兵曹言啓曰,今此大行大妃發引時,侍衛軍兵當爲磨鍊,而謹考謄錄,則兵曹·都摠府堂上·郞廳各一員,五衛將二員,武臣兼宣傳官四員,內禁衛十員,兼司僕羽林衛各五員,挾靈轝軍八十名,前後射隊訓局軍四百名磨鍊矣。今亦依此擧行乎?敢稟。傳曰,依此擧行。
又以兵曹言啓曰,今此大行大妃發引時,大駕弘化門外奉辭時,侍衛軍兵當爲磨鍊,而謹考謄錄,則乙丑年禁軍全數侍衛,訓局軍八百名環衛,其餘軍兵,大將率領,右邊通衢結陣,御營軍兵,大將率領,左邊通衢結陣,辛巳年,禁軍全數侍衛,訓局軍八百名,左右列立扈衛,其餘軍兵,大將率領環衛,兩營軍兵,禁衛大將都領,左邊通衢結陣,己酉年,禁軍全數磨鍊,訓局軍兵,禁衛大將率領,幕次環衛,御營大將·摠戎使,各率後營軍兵,左右邊通衢結陣,丁丑年,禁軍全數侍衛,禁·御兩營軍兵,御營大將都領,板廛屛門下路結陣,訓局軍八百名,左右列立扈衛,其餘軍兵,訓局中軍代領,幕次後環衛矣。今番則依已例,禁軍出入番,全數磨鍊,訓局軍八百名環衛,而何營大將環衛,何營大將結陣乎?敢稟。傳曰,依此爲之。訓局軍兵,都統使率領,幕次環衛,訓·禁兩將率禁·御兩營軍兵,左右通衢結陣。
又以兵曹言啓曰,今此大行大妃發引時,傳語軍當爲磨鍊,而依前例,十里內則以轝士軍二百名排立,十里外則以畿邑所屬束伍步軍擧行,何如?傳曰,允。
又以兵曹言啓曰,今此大行大妃因山時,設布帳外虎網子,當爲磨鍊,而謹考謄錄,則連因下敎置之矣。今番則何以爲之乎?敢稟。傳曰,置之。
又以兵曹言啓曰,今此大行大妃因山時,設布帳,當爲磨鍊,而謹考謄錄,陵所設布帳,廣州府擧行,晝停所設布帳,或有訓局擧行之例,或因下敎置之之例,而丁巳年陵所設布帳,廣州府擧行,晝停所設布帳置之,甲子年陵所設布帳,訓局專當擧行,晝停所設布帳置之矣。今番則何以爲之乎?敢稟。傳曰,依甲子年例爲之。
又以兵曹言啓曰,今此大行大妃因山時,扈衛軍當爲磨鍊,而謹考謄錄,則陵所七百名,晝停所四百名或二百名,以畿邑所屬束伍步軍擧行,丁巳年陵所扈衛軍,以五百名磨鍊,水原·廣州軍擧行,晝停所,以前後射隊扈衛,甲子年陵所扈衛軍一百名磨鍊,晝停所扈衛軍置之矣。今番則陵所晝停所扈衛軍,各以幾哨磨鍊乎?敢稟。傳曰,依甲子年例磨鍊。
兵曹口傳政事,副司果李鼎謨·李廷器·李建栻·李選鎔·李晩應·李載善·李濟龜·李象一·李周憲·李鼎和·李雲夏·李會英·李曾宇·李敏承·李元儀·李象郁,副司勇李準儀·李載性·李碩·李純宇·李心求·李建喜·李燾·李萬儀·李容圭,以上竝單付。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同副承旨李裕承,今日不爲仕進,卽爲牌招,何如?傳曰,允。
傳于朴定陽曰,檢校直閣趙同熙馳詣仁陵奉審,仍詣獻陵,一體奉審以來。
朴定陽啓曰,明日傳香,禮房承旨當爲齋宿,右承旨金敬均,所當牌招,而拘於廳規,不得請牌,何以爲之?敢稟。傳曰,牌招。
以同副承旨李裕承牌不進罷職傳旨,傳于朴定陽曰,只推。
金敬均,以議政府言啓曰,陪往大將已爲差出矣。例當兼帶捕將,而左邊捕將,今旣有闕,以陪往大將擬入,何如?傳曰,允。
又以奎章閣言啓曰,景慕宮望廟樓,今秋大奉審,臣泳煥,與本宮提調金翊鎭,宗正卿,進詣展奉,奉審無頉之意,敢啓。傳曰,知道。
又以禮曹言啓曰,宗廟·永寧殿·永禧殿殿內,景慕宮室內,今秋奉審,則俱爲無頉之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
洪澈周,以兵曹言啓曰,謹考謄錄,則丁巳·甲子年國恤發引時,宮城扈衛,俱因下敎置之矣。今番則何以爲之乎?敢稟。傳曰,置之。
又以兵曹言啓曰,今此大行大妃發引時,斥堠伏兵當爲磨鍊,而依前例十里內,則令訓局次知定送,十里外則以畿邑所屬束伍步軍擧行,何如?傳曰,允。
義禁府啓目粘連,向前鄭雲韶亦,所犯皆係非法,擬律無以容恕,以此照律,何如?判付啓依允。
又啓目粘連,向前元世澈亦,許多臚列,俱係不法,囚供雖或分疏,律例難免重勘,以此照律,何如?判付啓依允。
行護軍南一祐疏曰,伏以時序流邁,孝徽殿旬朔屢嬗,仰惟宸慕皇瞿,益復靡逮,仍念臣,以椎魯譾劣,最居人下,本不足以備數任使之末,而屢叨邇密,隨事昏謬,蚤夜悚惕,惟竢譴何,乃以昨冬在院時,御覽官案,未卽修納事,至蒙罷職之典,尤不勝惶懍恧慽,靡所自容。夫喉舌之任,專掌出納,尋常簿書,少或淹滯,尙有當律,況以選部要會之有備乙覽者,未克照檢,竟至抛置,其所顚錯之失,孰甚於此?苟使臣志慮周詳,處事審愼,則焉有應行院務,漫不省覺,致勤詢責,自速重戾哉?聖度天大,罰止薄罷,又未幾何,周廬恩點,遽下特敍之命,繼降寵榮,所被若偏臣身,不審負罪賤臣何以得此於聖明也。固當拚棄廉隅,冒沒肅膺,少伸感激之忱,而竊念舊愆未贖,新除踰分,顧何敢諉以經勘,晏然就列,昧自訟之義,而犯貪戀之戒也哉?玆綴短章,略暴衷情。伏願聖慈,俯垂諒察,亟鐫臣見授之職,仍治臣逋慢之罪,以爲肅朝綱,警具僚,千萬幸甚。臣無任云云。答曰,省疏具悉。旣已經勘矣。卿其勿辭行公。
上在昌德宮廬次。大行大妃初喪。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
朴定陽啓曰,大司憲·執義,掌令二員,持平二員未差,監察茶時之意,敢啓。答曰,知道。
趙寅熙啓曰,左副承旨洪澈周,今日不爲仕進,卽爲牌招,何如?傳曰,允。
備忘記,南兵使李奎書下直,長弓一張·長箭一部·片箭一部·筒兒一箇賜給。
武衛所,以朴承儒爲左邊捕盜大將。
李裕承啓曰,新除授左邊捕盜大將朴承儒,卽爲牌招,傳授命召及大將牌·傳令牌,何如?傳曰,允。
武衛所,左邊捕盜大將單朴承儒。
李裕承啓曰,卽伏見南兵使李祉秀,今春夏等褒貶啓本,則邊將無一人居中居下,殊無嚴明殿最之意,推考警責,何如?,傳曰,允。
又啓曰,卽者輔德趙肅夏,以其親病,陳疏徑出,原疏纔已捧入矣。所當直捧罷職傳旨,而此與無端徑出有異,推考警責,何如?,傳曰,允。
以左副承旨洪澈周牌不進罷職傳旨,傳于李裕承曰,只推。
吏曹,虞主書寫官徐相翊,預差朴履道,誌文草圖書書寫官金弘集,預差李敎夏。
李裕承,以國葬都監摠護使意啓曰,來九月初三日,外梓宮陪進山陵時,轝士大將,依近例,使之陪往之意,敢啓。傳曰,知道。
又以國葬都監摠護使意啓曰,發靷三度習儀時,大轝,例至慕華館路祭所還入,而仍行返虞習儀矣。追慕峴,素稱險峻,大轝陪奉,不容不另加愼重,使轝士大將,只奉大轝,踰追慕峴,以爲先試,曾有甲午癸亥已例,今番則何以爲之乎?敢稟。傳曰,依癸亥年例爲之。
又以國葬都監摠護使意啓曰,來九月十五日陳列時,及十六日撤排時,都監所屬及該曹員役軍人輩,自多出入於闕門及殯殿門,而有難續續煩稟,令兵曹區別其當入不當入,無令雜亂沮滯事,預爲分付,何如?傳曰,允。
又以侍講院言啓曰,輔德趙肅夏,今以親病,陳疏徑出矣。上番闕直,事甚未安。兼輔德閔泳翊,弼善李敎榮,兼弼善沈相薰,文學洪承穆,兼文學宋世憲,竝卽牌招,推移入直,何如?傳曰,允。
輔德趙肅夏疏曰,伏以臣於持被之中,卽接家信,臣祖母年迫崦嵫,常患風痺,近因驟涼,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。狀乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
以兼輔德閔泳翊,弼善李敎榮,兼弼善沈相薰,文學洪承穆,兼文學宋世憲牌不進罷職傳旨,傳于李裕承曰,只推。
兵曹,左邊捕盜大將單朴承儒。
傳于李裕承曰,奉審閣臣入侍。
傳于李裕承曰,政官牌招,開政。
李裕承,以吏曹言啓曰,繕工監假監役官金基憲,以其身病,呈狀乞遞,改差,何如?傳曰,允。
有政。吏批,行判書朴齊寅進,參判閔泳穆牌招不進,參議閔泳翊牌招不進,同副承旨李裕承進。以李鎬俊爲知經筵,李寅命爲同義禁,趙鳳熙爲司宰僉正,尹瑞求爲假監役,李鳳德爲槐山郡敬差官,頓遞使單李會正。
李裕承,以吏批言啓〈曰〉,侍從臣父年七十以上人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
兵批,行判書李載元病,參判曺殷承病,參議李載純病,參知韓在絢入直進,左副承旨洪澈周進。以文鉉奎爲扈衛別將,同知單李基振。吏批,再政。以金升集爲監察,李元奎爲武烈祠參奉,知義禁單李寅命,兼執義單李鳳德,幼學尹致一今超通政,年七十二侍從臣前持平尹瑱父,加資事,承傳,贈吏參李一淵贈吏判例兼,贈吏議李家亨贈吏參例兼,以上知宗正卿李寅命本生考·祖考,追恩移施事,承傳。
以吏曹參議閔泳翊牌不進罷職傳旨,傳于李裕承曰,只推。
李裕承,以侍講院言啓曰,上番連日闕直,事甚未安。兼輔德閔泳翊,弼善李敎榮,兼弼善沈相薰,文學洪承穆,兼文學宋世憲,旣有只推之命,竝卽牌招,推移入直,何如?傳曰,允。
又以國葬都監摠護使意啓曰,睿陵表石陰記,令書寫官知三軍府事金炳始敬書以入之意,敢啓。傳曰,知道。
又以山陵都監摠護使意啓曰,睿陵丁字閣·御齋廳·香大廳·典祀廳,間或有頉,墻垣亦多頹圮,丁字閣所排鋪陳中,有新備者,有修補者,迨此設都監之時,不可不隨處修改,依已例,令本陵官仍爲監董,使之擧行,何如?傳曰,允。
洪澈周,以兵曹言啓曰,在前發引返虞三度習儀時,大駕奉辭祗迎節次,依正日例,同爲習儀,而謹考謄錄,則乙未·己酉年挾輦軍,不爲磨鍊矣。今亦依此擧行乎?敢稟。傳曰,依此擧行。
又以兵曹言啓曰,今此發引返虞三度習儀時,侍衛以下各差備,一依正日例擧行,而謹考謄錄,則禁軍及挾靈轝軍,前後射隊軍兵,竝依例除標信解嚴矣。今亦依此擧行,何如?傳曰,允。
戊寅八月初四日巳時,上御誠正閣。奉審閣臣入侍時,左副承旨洪澈周,假注書朱明相,記注官朴鍾瀅,別兼春秋洪承憲,檢校直閣趙同熙,以次進伏訖。上曰,史官分左右。仍敎曰,奉審閣臣進前。同熙進前奏曰,臣承命馳詣仁陵,陵上奉審則安寧,碑閣·丁字閣奉審則無頉,仍詣獻陵,陵上奉審則安寧,碑閣·丁字閣奉審則無頉之意,敢此仰達矣。上曰,陵上俱爲太平,而碑閣·丁字閣亦無頉乎?同熙曰,太平矣。上曰,焚香後,仍爲發行乎?同熙曰,然矣。上曰,方今秋陽曝熱,沿路農形,似多惜乾之慮矣。仍敎曰,禾穀雖無爲損,田穀似有所害矣。同熙曰,誠然矣。上曰,日旱如此,尙無雨意,誠爲悶然,道路塵埃,想難冒行,而往還之路,皆由於蔓川坪乎?同熙曰,然矣。仍奏曰,獻陵丁字閣蘆簾,年久破傷,萬不成樣,令該曹修改,恐好,故敢此仰達矣。上曰,令該曹從速修改,此後亦有頉處,陵官卽卽馳報該曹,斯速修改之意,分付。出擧條上曰,非但獻陵爲然也,雖他陵所,如有頉處,依此例爲之,而今番則內閣,亦爲分付該曹,卽速修改。同熙曰,當令本閣申飭矣。上曰,此外更無頉處乎?同熙曰,此外無頉矣。上命史官就座,仍命閣臣先退,又命退史官,以次退出。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右邊捕盜大將申正熙,以御營大將字內巡審事,惠化門外,今方出去矣。所佩命召及大將牌·傳令牌,何以爲之?敢稟。傳曰,仍佩往來。
以司謁口傳下敎曰,下玄宮時,望哭處所,文政殿庭磨鍊事,分付。
以司謁口傳下敎曰,國葬都監·山陵都監,牌將以下至工募,各令本都監乾犒饋分給。
李裕承,以國葬都監摠護使意啓曰,謹依下敎,牌將以下至工募七百八十七名,乾犒饋錢,一百五十七兩四錢,分給之意,敢啓。傳曰,知道。
洪澈周,以司僕等一二提調意啓曰,水原監牧官李鎬冕,珍島監牧官趙鼎九,今已箇滿,而水原則方有釐整之事,珍島則適値復設之餘,難付生手,竝姑爲仍任,何如?傳曰,允。
又以訓鍊都監言啓曰,本局別將申永翰,身病猝重,勢難察任,改差,何如?傳曰,允。
義禁府啓目,內司次知中官姜元基,原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?判付啓依允。
上在昌德宮廬次。大行大妃初喪。
趙寅熙啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,左承旨李敦夏,左副承旨洪澈周,今日不爲仕進,竝卽牌招,何如?傳曰,允。
臣寅熙,臣敬均,今日請諡宗廟,上諡殯殿習儀,進去下直之意,敢啓。傳曰,知道。
傳于李裕承曰,右捕將許遞,知三軍府事金箕錫除授。
又啓曰,命召親納,例也,而前右邊捕盜大將申正熙,謂有身病,使其軍官替納,事甚未安。推考,何如?傳曰,允。
兵曹,右邊捕盜大將單金箕錫,除授事,承傳。
武衛所,右邊捕盜大將單金箕錫,除授事,承傳。
李裕承啓曰,右捕將許遞,知三軍府事金箕錫除授事,命下矣。新除授右邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
以左承旨李敦夏,左副承旨洪澈周牌不進罷職傳旨,何如?傳于李裕承曰,只推。
李裕承,以三軍府言啓曰,卽見慶尙右道暗行御史李正來別單,則以爲尙州牧別炮手一百名,別驍士五十名,折半分屬於營將,邑鎭互管,則軍容可成,而係是軍制變通,請令三軍府稟處矣。分管互濟,雖是變通之策,給料課試,豈無掣礙之端?事係更張,有難遽議,置之,何如?傳曰,允。
又以禮曹言啓曰,國恤卒哭前,竝停大中小祀,惟祭社稷事,已爲啓下,而推考謄錄,則大報壇祭享,雖在卒哭前,依例設行,亦爲用樂矣。今此萬東廟祭享,以來月初三日,已爲推擇啓下後,知委本道,而本廟事體,與大報壇無異,則依例設行,恐合事宜,而祀典重大,臣曹不敢擅便,上裁,何如?傳曰,依例設行。
又以春秋館言啓曰,別兼春秋臣李重七,以禁衛營從事官,今日軍布捧上時,晝仕出去之意,敢啓。答曰,知道。
又以兵曹言啓曰,卽接廣智營入直哨官黃鼎吉手本,則大報壇宮墻外面二間許缺落云,爲先令紫門監,以杻把子堅實圍排,卽速修築,而內壁自如,則此與全頹有異,令該營廣智營入直軍,限修改間,晝察夜巡之意,分付,何如?傳曰,允。
又以刑曹言啓曰,慶尙道義城前縣令鄭雲韶,所犯贓錢五千四十六兩,依定式捉囚家僮,刻期督捧之意,敢啓。傳曰,知道。
義禁府啓目粘連,向前姜元基亦,浦稅創設,雖諉前任,因襲前謬,亦關後弊,事係民隱,有難容恕。以此照律,何如?判付啓依允。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,訓戎僉使李濟萬下直,長弓一張·長箭一部·片箭一部·筒兒一箇賜給。
傳于洪澈周曰,吏曹參議有闕之代,前望單子入之。
吏曹參議前望單子入之,李裕承落點。
洪澈周啓曰,筵說修正,何等審愼,而今初四日奉審閣臣入侍筵說,有所錯誤,至於改書以下,事甚疎忽,極爲未安,原筵說,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,假注書朱明相有身病,勢難察任,今姑改差,何如?傳曰,允。
朱明相改差,代以李羲鳳爲假注書。
傳于洪澈周曰,承旨有闕之代,前望單子入之。
兵曹口傳政事,副護軍單閔泳翊。
傳于洪澈周曰,政官牌招開政。
傳于洪澈周曰,呈告禮曹參判·兵曹參議許遞,今日政差出。
兵曹口傳政事,副護軍單李載純。
洪澈周,以吏曹言啓曰,繕工監假監役官尹瑞求,以其身病,呈狀乞遞,改差,何如?傳曰,允。
洪澈周啓曰,行都承旨趙寅熙,左承旨李敦夏,右承旨金敬均不爲仕進,右副承旨朴定陽,須資出去,同副承旨未差,院中只有臣一人,伴直無人,右副承旨卽爲牌招,何如?傳曰,允。
洪澈周啓曰,臣吏兵批兼進之意,敢啓。傳曰,知道。
有政。吏批,行判書朴齊寅牌招不進,參判閔泳穆牌招不進,參議李裕承進,左副承旨洪澈周進。啓曰,行判書朴齊寅,參判閔泳穆,竝牌招不進,小臣獨政未安,何以爲之?敢稟。傳曰,只出緊任。以尹泰經爲禮曹參判,李萬稙爲兵曹參議。
兵批,行判書李載元病,參判曺殷承入直進,參議李萬稙未肅拜,參知韓在絢病,左副承旨洪澈〈周〉進。同知單姜守文,護軍李勉愚,副護軍尹致一,以上竝單付,水原監牧官李鎬冕,珍島監牧官趙鼎九,以上姑爲仍任事,承傳。
傳于洪澈周曰,見窠皆令差出。
吏批,再政。以林敦洙爲假監役。
承旨前望單子入之,李晩由落點。
洪澈周啓曰,右副承旨朴定陽牌不進,伴直無人,新除授同副承旨李晩由,卽爲牌招,何如?傳曰,允。
以右副承旨朴定陽牌不進罷職傳旨,傳于洪澈周曰,只推。
洪澈周,以國葬都監摠護使意啓曰,發靷時,道路·橋梁摘奸事,本都監堂上·都廳郞廳,及頓遞使,兵曹·工曹堂上,繕工監提調各一員,今月十五日先肅拜,十六日進去時,祭器一體陪進,欄干平床排設處所,亦當預先看審矣。凡諸擧行,依例待令之意,分付京畿監司處,何如?傳曰,允。
又以國葬都監摠護使意啓曰,魂殿山陵祭器,今已鑄成,故數爻別單書入之意,敢啓。傳曰,知道。
又以國葬都監摠護使意啓曰,本都監郞廳任泰準,以其親病,呈狀乞遞,改差其代,以造紙署別提金益相差下,使之察任,何如?傳曰,允。
又以國葬都監摠護使意啓曰,本都監郞廳金右根·姜翼秀,監造官沈衡澤有身病,呈狀乞遞矣。改差其代,以漢城府主簿尹兢鉉,掌苑署別提趙章敎,前假監役金哲秀差下,而前假監役金哲秀,時無職名,令該曹口傳付軍職,使之察任,何如?傳曰,允。
又以殯殿都監摠護使意啓曰,本都監郞廳李鎬性·李舜宰·洪善周,監造官鄭禹達,俱以身病猝重,勢難察任,改差其代,以掌樂院主簿李徽宰,掌苑署別提權錫耆,典牲署判官趙寬在,前監役安敎弼差下,而安敎弼,時無職名,令該曹口傳付軍職,使之擧行,何如?傳曰,允。
又以山陵都監摠護使意啓曰,本都監監造官丁大本·金思旭,以其身病,呈狀乞遞,改差,其代以司勇李純宇,前參奉申命洙差下,而前參奉申命洙,時無職名,令該曹口傳付軍職,使之察任,何如?傳曰,允。
又以兵曹言啓曰,卽接景福宮入直衛將尹啓煥牒報,則今日巳時量,長松板四立負出,而問其委折,則守宮內官出去,故執置云矣。空闕守直,何等愼重,而身爲守直官,反有偸去之狀,萬萬無嚴。此不可尋常處之,當該守直內官,令該府拿問嚴勘,負出之漢,令秋曹照法嚴繩,何如?傳曰,允。
又以禁衛營言啓曰,因兵曹草記,大報壇宮墻外面二間許缺落處,廣智營入直將卒,限修改間,晝察夜巡之意,敢啓。傳曰,知道。
又以摠戎廳言啓曰,本廳哨官朴熙德,身病猝重,勢難察任,改差,何如?傳曰,允。
義禁府照目粘連,內司次知中官姜元基矣,本府議啓內,浦稅創設,雖諉前任,因襲前謬,亦關後弊,事係民隱,有難容恕。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。
吏曹參議閔泳翊疏曰,伏以臣於見職,寧有毫分稱當,而感恩怵義,未克終辭,是所謂不失始利,終得美名者也。間嘗一番代斲,緣臣年少識淺,罅漏立見,疵纇多積,臣誠內愧于心,外懼于譏,未敢以榮塗名宦,一日自安矣。今若許久蹲冒,一以累淸朝,一以妨賢路,則臣之罪,又不止於瘝素,堂堂天官參佐,豈可以藐末如臣,任其龍斷乎?玆敢短章控籲。伏乞聖明,鑑諒衷懇,將臣吏曹參議之任,亟賜遞免,毋使公器久褻,以便私分之萬一,不勝大願。臣無任云云。省疏具悉。所請依施。
上在昌德宮廬次。大行大妃初喪。
洪澈周啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨朴定陽,今日不爲仕進,卽爲牌招,何如?傳曰,允。
又啓曰,同副承旨李晩由,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,李承宇落點。
洪澈周啓曰,新除授右副承旨李承宇,卽爲牌招,何如?傳曰,允。
傳于洪澈周曰,吏曹參判有闕之代,前望單子入之。
吏曹參判前望單子入之,洪鍾軒落點。
兵曹口傳政事,副司勇金哲秀·安敎弼·申命洙,以上竝單付。
洪澈周,以禁衛營言啓曰,本營中軍吳晉泳,身病甚重,勢難察任,今姑改差,何如?傳曰,允。
吏曹參判閔泳穆疏曰,伏以臣於吏侍拜命之初,冒控辭單,冀蒙開允,誠未上格,反紆溫旨,區區所瀝暴情實,苦辭懇祈者,未免虛文飾讓之歸,徊徨悶蹙,不知所以措躬。臣素無人倫之鑑,又昧班簿之格,凡係甄別注措,瞢然不省何事洵所云,官非其人,與曠等耳。猶此一往盤礴,不知早自爲計,臣固無狀,而堂堂天官貳選之要,寧可一任其瘝墜,不之變通也?廉恥之於人,大矣。故有加以不衷之服,則必不能安於體,與之無功之食,則亦不能慊於心,今臣之久叨匪據,傷廉害義,奚止如不衷之譏,無功之愧而已哉?且臣近嬰疾病,委淹旬時,屢違召命,積犯逋慢,微末平日,所自矢以筋力服勤之義,今竝失之矣。拊心慙悚,尙復云何?職蔑效於絲毫,禮則違於駕屨,一日在官,祗增一日之罪,所以仰首疾呼,祈幸垂憫。伏望殿下,諒臣由中之言,將臣銓任,劃賜鐫免,回授可堪,俾便公私,不勝大願。臣無任云云。答曰,省疏具悉。所請依施。
上在昌德宮廬次。大行大妃初喪。
藥房提調李鎬俊,副提調趙寅熙啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,大司憲·執義·掌令二員,持平二員未差,監察茶時之意,敢啓。傳曰,知道。
李承宇啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金敬均曰,再明日,當親進香,祭文親撰,祭物亦當自內措備,執事以宗戚爲之,該房知悉。
金敬均啓曰,再明日親進香事,命下矣。丁巳年親進香時,有百官入參之例,今番則何以爲之?敢稟。傳曰,依丁巳年例爲之。
傳于李承宇曰,政官牌招開政。
傳于李承宇曰,左副承旨許遞,前望單子入之。
承旨前望單子入之,朴履道落點。
李承宇啓曰,行吏曹判書朴齊寅,參判洪鍾軒,參議李裕承牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,待明朝一體牌招。
以全羅監司李敦相狀啓,順天等邑民家全頹事,傳于朴定陽曰,歉荒之餘,昨年雖云少康,未免蘇醒,又有此孔酷之災,哀彼赤子,叫呼顚連之狀,如在目前,思之及此,寢食靡甘,漂戶之結構,各別提飭,毋至失所流離之歎事,廟堂措辭分付。
兵曹,以趙台顯爲禁衛中軍。
李承宇,以議政〈府〉言啓曰,亢旱跨朔,東風連吹,農形民情,萬萬渴悶,謹考已例,則祈雨祭,或有國恤卒哭前設行之時,又有處暑後設行之時矣。今亦不卜日虔誠設行之意,分付儀曹,何如?傳曰,允。
又以議政府言啓曰,釜山開港,旣有年矣。凡貨物出入處,原有稅額,乃是通行之規,而灣府則不過一年三門,至於釜山長時和賣,則較灣府,不容不分數增加矣。其出與入之諸般貨物,參互酌量,各定稅目,另成冊子,下送于萊府,俾爲恪遵擧行,而今於創始之初,苟不肅邊政而嚴條式,則暗輸潛漏之弊,將至於蕩無防限,其何以示信於隣國,而立法於我民乎?我民之無賴雜亂者,一切禁遏,按律懲治,而萬一有違繣失飭之歎,則該府使,當有論責,辦察官難逭重勘之意,各別關飭,亦以此行會於該道臣處,何如?傳曰,允。
金敬均,以奎章閣言啓曰,宙合樓所奉大行大妃各年冊寶,明日臣進詣奉出,當傳于殯殿都監,而辛亥敎命玉冊,前已移奉于江都,入于丙寅回祿,不得一體奉傳之意,敢啓。傳曰,知道。
朴定陽,以訓鍊都監言啓曰,本局千摠具羲祖,身病猝重,勢難察任,改差,何如?傳曰,允。
又以御營廳言啓曰,本廳騎士將柳相羲,身病甚重,勢難察任,改差,何如?傳曰,允。
又以刑曹言啓曰,兵曹啓辭內,卽接景福宮入直衛將尹啓煥牒報,則今日巳時量,長松板四立負出,而問其委折,則守宮內官出去,故執置云矣。空闕守直,何等愼重,而身爲守直官,反有偸去之狀,萬萬無嚴,此不可尋常處之,當該守直內官,令該府,拿問嚴勘,負出之漢,令秋曹,照法嚴繩,何如?傳曰,允事,命下矣。謹按律文,則大明律賊盜條,有曰盜其餘官物者,杖一百徒三年,罪人趙順南,依此律,決杖一百後,忠淸道連山縣,徒三年定配所,卽爲押送之意,敢啓。傳曰,知道。
吏曹參議李裕承疏曰,伏以臣於日昨喉司持被之中,伏奉三銓恩旨,龍光遍體,一院動色,繼以開政有命,天牌儼臨,臣他不暇顧,雖不得不顚倒肅命,冒行代斲,退伏私次,惶恧靡已,略暴衷曲,仰懇崇聽,實非臣瀆擾而然也。臣本孱劣,百不猶人,通籍十五年之間,輥到下大夫之列,偏被者洪造也,藉手者先蔭也。有何可取一能,而左右兜攬,無非淸要,內外歷試,無非踰濫,朝除夕遷,有若非此莫可者然。臣則依舊是一空空沒字碑等耳。況今天官參佐,固何等極選也?如非當世之俊彦,頡頏於峻塗者,莫宜居之,臣是何人?拾靑拖紫,若固有之,全忘鵜梁之譏,自取蚊山之重乎?夫朝廷之名器至愼,士夫之廉防至重,臣豈忍笑罵從他,不念聖簡之爲累也哉?參倚已熟,仍冒滋悚,玆敢疾聲呼籲於天地父母之前,伏乞聖明,俯垂矜諒,亟遞臣吏曹參議之職,俾官方毋褻,臣情獲安焉,臣無任云云。省疏具悉。爾其勿辭察職。
上在昌德宮廬次。大行大妃初喪。
李承宇啓曰,大司憲·執義·掌令二員,持平二員未差,監察茶時之意,敢啓。傳曰,知道。
禮曹,初次祈雨祭,不卜日,今十二日,三角山·木覔山·漢江,依例遣堂下三品官,虔誠設行事,知委,何如?判付啓,依所啓施行爲良如敎。
傳于朴履道曰,禮房承旨,馳詣宗廟·永寧殿,奉審摘奸以來。
傳于朴定陽曰,傳香承旨,與同副承旨,分詣受香諸處,奉審摘奸以來。
傳于朴定陽曰,吏曹參判疏批已下,卽爲牌招。
傳于朴定陽曰,呈告泮長許遞,今日政差出。
朴履道,以吏曹言啓曰,繕工監假監役官林敦洙,以其身病,呈狀乞遞,改差,何如?傳曰,允。
朴履道啓曰,臣吏·兵批兼進之意,敢啓。傳曰,知道。
有政。吏批,行判書朴齊寅牌招不進,參判洪鍾軒進,參議李裕承牌招不進,左承旨朴履道進,啓曰,行判書朴齊寅,參議李裕承,竝牌招不進,小臣獨政未安,何以爲之?敢稟。傳曰,仍爲之。以沈承澤爲大司憲,朴弘壽爲大司諫,吳尙鉉爲執義,李冕柱爲司諫,李範祖·睦承錫爲掌令,李晙淵·權仁斗爲持平,李駿善·張逵鴻爲正言,閔泳翊爲大司成,南一祐爲同經筵。
兵批,行判書李載元病,參判曺殷承病,參議李萬稙病,參知韓在絢入直進,左承旨朴履道進,同知單吳宗默,僉知單閔泳翊,護軍閔泳穆,副護軍洪澈周·李晩由·閔泳商以上竝單付。
吏批,再政。以趙秉翊爲典籍,金商絢爲假監役。
以吏曹參議李裕承,牌不進罷職傳旨,傳于朴履道曰,只推。
以慶尙監司李根弼狀啓,晉州牧人命渰死事,傳于朴履道曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減事,廟堂措辭分付。
以慶尙監司李根弼狀啓,昌原等邑民家漂壓事,傳于朴履道曰,民家漂壓,若是夥多,聞極驚慘,元恤典外,別加顧助,趁卽結構奠接,俾無一民失所棲遑之弊事,廟堂措辭分付。
朴定陽,以訓鍊都監·禁衛營·御營廳言啓曰,大報壇宮墻外面二間許缺落處,今八月十二日爲始,三營合力改築之意,敢啓。傳曰,知道。
又以刑曹言啓曰,因兵曹文移,武衛所知彀官口傳下敎內,兵曹庫直金錫賢,所當軍律施行是矣。十分容恕,嚴刑二次,遠惡島限己身,減死爲奴事,命下矣。謹依傳敎,罪人金錫賢,嚴刑二次,全羅道康津縣薪智島,遠惡島限己身減死爲奴定配所,而適値齋日,待用杖,嚴刑準二次後,押送之意,敢啓。傳曰,知道。
吏曹參判洪鍾軒疏曰,伏以臣一庸流散材耳,備位列卿,已出分望之外。況復榮塗要津,冒進貪涉,則是眞鼴鼠之不知量矣。不圖濫恩橫加,授臣以天官貳席,夫參銓,顯職也,代斲,重事也。銓不得平,則衡必差矣,斲不能善,則指必血矣。其望至峻,其簡至愼,故淸朝官格,務得其人,通然後擬,其非尋常除遷,循資歷階而上者明矣。顧臣器識,有優洽歟?政理有鍊達歟?鑑別足以辨流品歟?風議足以佐長官歟?無一於是,而能勝其任者,臣未之前聞。此臣所以內媿不稱,外懼匪據,承命屢日,逡巡却顧,愈思循墻而走者也。在昔唐宋盛際,有自州郡高第,選入吏部,則人皆謂榮,視若喬遷,蓋其旌功賞能,官不苟授而然也。臣則待罪西邑,無一善狀,百里之寄,不加治,三考之黜,幸而免。惟當歸處閑秩,優游涵容之內,或備百執事之末,猶之可也。今者解紱未幾,旋縻好爵,有若古之選職,以待治行之最者。然以殿下,德懋懋官,官懋懋賞之政,豈容傎施之至此乎?臣恐四方之竊議,不徒在臣身,而貽累知人之哲,亦不貲矣。籌度已熟,去就自判,而今於召牌之下,重犯違傲,靡恤瀆撓,伏乞聖明,念官人之必愼,諒臣言之非飾,將臣吏曹參判新授之銜,亟賜鐫改,俾公器重而私分安焉,臣無任云云。答曰,省疏具悉。卿其勿辭行公。
上在昌德宮廬次。大行大妃初喪。
上諡殯殿後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安,答曰,知道。改銘旌別奠,及親進香後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
傳于朴履道曰,有實故玉堂許遞,前望單子入之。
朴定陽啓曰,左邊捕盜大將朴承儒,以陪往大將,轝士軍點考次,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
朴履道啓曰,肅單之廳座來呈,例也,而執義吳尙鉉,掌令李範祖,肅拜單子,今始來呈,所當退却,而合啓方張,雖不得不捧入,揆以事體,誠極未安,竝推考,何如?傳曰,允。
執義吳尙鉉,掌令李範祖等啓曰,臣等言議風采,本不合於淸朝耳目之任,而今當三司合啓方張之時,俱以肅單之晩呈,至蒙喉院之請推,以此情踪,何敢一刻晏然於臺次乎?請命遞斥臣等之職。答曰,勿辭。亦勿退待。
行大司憲沈承澤,大司諫朴弘壽,執義吳尙鉉,司鍊李冕柱,掌令李範祖·睦承錫,持平李晙淵·權仁斗,獻納宋世憲,正言李駿善等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽,夬施神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腹,都人尹喆等等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦慘矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱〈然〉自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及緖案,便是已緖案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲添祿仕,國家何負於渠,而梟心獍腸,與生俱生,幸西賊之有警,則曰當爲蜀漢。分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言。煽動人心之計,而至於第一子指擬之目,十三日至凶之說,與鍾一,一而二二而一也。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽。凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆抵,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又賊招之屢出,島會觀相之說,塞譎負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參。賊徒迹類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施極律,則伏莾之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻,痛矣。亂臣賊子,從古何限,而豈有如兢善之窮凶絶悖者乎,渠以衿纓之士族,陰結韎韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙且沸騰,請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉,忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而脘把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘胡說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌。施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染而乃反糾結異類?看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此。憂深伏莾,何異於黃巾綠林?禍將滔天,有浮洪水猛獸,何幸太陽中天,奸狀莫逃?夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱。潛懷不軌之圖,敢生射天之計,遂乃越海招冠,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦。此實窮天地亘萬古所未有之極逆大憝也。嗣賊之海舶精兵,未及於凶圖,而此則甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲。王法之所必誅,不宜少淹。及其捕招之出,而情迹尤著,逮使之發而罪人斯得,天討可以大行,王章可以快伸。而噫,彼猷善之凶狡,乃敢先機,而營護聲氣,直走於暗地指畫,素定於減口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地。其爲民國無窮之憂,將無止屆也。演承渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賊性至慝。鳳周·在誼,俱是邪窩,夤緣在宜,交通鳳周,惟一·大洙,無非邪類。相識惟一,親知大洙,詭謀祕計,明若串貫而環連,凶圖悖節,互相蛇盤而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時。偕弟屈膝前席之相禮甚恭,與婢貫面內室之酒會頻來,通用錢貨,情誼倍加慇懃,輸送魚脯饋遺,從又絡繹,甘心設法,奉敎主若神明,聚首習講,視禍囿爲樂地。此是渠莫淹之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪,蓋此指畫排布,最爲至憯絶慝。其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不僭?魯·觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情迹無貳。若不大加懲創,亟施典刑,則亂臣賊子,其將接踵而起,寧不大加懼?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機。敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然?帳殿親問之下,端緖畢露,奸狀莫逃。大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其詭祕,情節尤所狡惡,與汝江一而二二而一者也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者甚矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖諱,煽動人心者弼濟,而岐賊實所主張,醞釀禍機嘯聚黨與者弼濟,而玉賊實爲謀主。雈盜之警,屢發於郡邑,莽戎之變,潛伏於嶺關。一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天綱莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者。乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事?貪利忘義,萬死不顧其身,觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤。作之者應龍,而受頤揮於潤根,寫之者潤根,而得手法於應龍,兩箇凶種,打成一塊,前唱後和,綢繆醞釀,其實一而二二而一也。何幸天道孔昭,乾斷赫然?帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣?闖出於柳下·司馬之間,久蓄梟獍之屬,兼藏虺蜮之射,明火劫財,自家而及國,脅劍藏銃,隱身而除人,以至乎托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也。柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身,任其徑斃,莽·卓之凶心未暴,懿·溫之逆節未彰,神人共憤,刑法失中。此若以其身之已死而不施極律,則亂賊無所懼,而王法無所施,至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處處分遽下,臣等愕然失圖,不勝憂慨。請徑斃罪人興榮,亟施适·雲已施之例,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快定邦憲,以重獄體焉。噫嘻,痛矣。崔益鉉之罪,可勝誅哉?渠之前後疏辭,已多悖惡,而最其再疏中,未專政之日以下幾句語,尤非爲人臣所敢道,而以至末端之妄引經傳,顯有指斥,其在疏不間親之義,何忍萌心而發口也哉?淵鑑悉燭,以語逼爲敎,於是乎罪犯昭著,覆載難容,而酌處猶輕,王章未伸,公議轉激,輿憤愈鬱。罪人崔益鉉之投疏,雖渠伎倆,名在罪籍,又此投匭,無嚴無憚,已極可駭。做此誣逼君父之說,至於詬罵之,其中數三句語,至凶絶悖,有非北面臣子,所可萌諸心而發諸口也。外托言事,內售凶圖,旨意陰慝,情狀閃忽,熒惑一世,莫掩包藏之迹,眼無君父。此誠天地之所不容也,神人之所共憤也。天鑑孔昭,酌處惟輕,此莫非大聖人好生之至仁大德,而奈此亂臣之層生,紀綱之將隳乎,罪固罔赦,義在必討。請黑山島圍籬安置罪人崔益鉉,設鞫得情,夬正典刑焉。噫嘻,痛矣。楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷?常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅也。負犯如此,關係若是,豈可島置竄配而止乎?請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻,痛矣。今番鞫獄罪人,卽振古以來所未有之窮凶絶悖者也。哲均厚被國恩,濫躋梱師,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良之附耳細語,有言皆從,海舶安帖,反思用術而驚動,火藥暗投,竟售思亂而樂禍。凶節盡露,斷案已成,東根以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣。貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐甄陶之恩,滚躋卿列,歷試藩臬,其所感激圖報,宜倍餘人,而賦性本自鄙陋,行己尤極回譎。方技誣惑之稱,遍受嗤點,雜類締結之跡,已被論竄。及乎海繡之臚啓,而其贓汚諸條,又畢露無餘矣。儲置米,法意何如,而縱隷求索,封山木,所重何如,而憑公斫賣?支勅貿銀之鎔鍊取剩,公廨各穀之舞弄沾利,俱係不法,恣行無忌。科榜則動輒索賂,詞訟則一是由賄,而狼饞之慾未除,鳥攫之手勢愈滑。椎剝偏於饒戶,加斂創於浦稅,以至儒薦之視價爲錄,任窠之無物不差,許多鄙瑣,亦言汚口,全省毒流,生民困悴。總之犯贓之數,爲十有一萬有餘金,律有四十貫以上,難免重究,則況此幾萬兩之多,合置何辟?今者圍置之命,非曰輕律,而於渠亦薄勘。請濟州牧圍籬安置罪人鄭泰好,亟降處分,以施加律焉。答曰,不允。
行大司憲沈承澤,大司諫朴弘壽,執義吳尙鉉,司諫李冕柱,應敎李鎬喆,副應敎金允植,掌令李範祖·睦承錫,持平李晙淵·權仁斗,獻納宋世憲,校理李敎夏,副校理洪鍾運·柳,正言李駿善,修撰申錫淵,副修撰李錫弘等啓曰,噫嘻,痛矣。姜㳣·韓啓源之罪,可勝誅哉?禮遇素隆於巖廊,身豈自己之私有?職名尙列於樞府,跡非明時之所棄,乃以區區之義諦,自作戞戞之情勢,郊坰不遠之地,置國家相忘之域,苟非我殿下敬大官全世臣之至恩厚澤,豈得以保有今日乎?奈彼迷執之膠固,竟致大義之乖損,至於國哀時,不赴哭不奔問,而君臣之分,遂蔑如矣。徽音永閟於賓天,盍伸攀號之慟,玉度易愆於宅亮,忍違起居之班。雖使微末庶僚,有此負犯,固當懲討之不暇,況以具瞻之位,自速難逭之辜,此而不嚴加處分,何以洩公議之拂鬱,何以整國紀之頹弛乎?特敎之先施付處,已燭事體之嚴重,聯請之尙靳允,愈深軫究竟之張大,聖意所在,臣等非不仰揣,而彝性所激,不勝憂慨,敢又相率瀆撓。請稷山縣中途付處罪人姜㳣,春川府中途付處罪人韓啓源,廓揮乾斷,亟許加律,俾公議伸而國綱立焉。答曰,已有處分,勿煩。
大司諫朴弘壽,司諫李冕柱,獻納宋世憲,正言李駿善等啓曰,梟示罪人性世,與極逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典,新除授正言張逵鴻,時在京畿開城地,請斯速乘馹上來事,下諭。答曰,不允。下諭事許遞。
朴履道,以禮曹言啓曰,卽接奉常寺所報,則東耤親耕田,所種稻豆太皮唐黍皮粘粟皮稷,來九月念間,當爲成熟云。依定式親刈取稟單子,當爲磨鍊,而國恤三年內,有不敢循例取稟,令該司,依已例以攝刈擧行,而此後刈穫之節,亦依此施行之意,分付,何如?傳曰,允。
李承宇,以刑曹言啓曰,因禁衛營文移,本營庫直張鎭奎,營貨犯逋,爲二千六百兩之多,閤門入稟矣。下敎內,如此無嚴之類,不可仍置,嚴刑遠配事,命下矣。罪人張鎭奎,當爲嚴刑遠配,而成命之下,逃避不現,究厥罪狀,尤極痛惡,分付左右捕廳,另加譏詗,待捉得擧行之意,敢啓。傳曰,知道。逃躱之狀,尤極無嚴,令左右捕廳,不日捉得,嚴刑二次後,遠惡島充軍。
上在昌德宮廬次。大行大妃初喪。
自卯時至午時,灑雨下雨,測雨器水深三分。
朴履道啓曰,右承旨李敦夏,同副承旨朴定陽,今日不爲仕進,竝卽牌招,何如?傳曰,允。
朴履道啓曰,今十七日山陵開金井時,承旨進去事,禮曹單子啓下矣。何承旨進去乎?敢稟。傳曰,左承旨進去。
備忘記,鍾城都護府使李在敬下直,長弓一張·長前一部·片箭一部·筒兒一箇賜給。
玉堂前望單子入之,副修撰魚允中落點。
傳于朴履道曰,司書有闕之代,前望單子入之。
司書前望單子入之,鄭元夏落點。
李承宇啓曰,卽伏見北兵使鄭雲翼,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
行大司憲沈承澤,大司諫朴弘壽,執義吳尙鉉,司諫李冕柱,掌令李範祖·睦承錫,持平李晙淵·權仁斗,獻納宋世憲,正言李駿善等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉,亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律焉。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上答曰,不允。
行大司憲沈承澤,大司諫朴弘壽,執義吳尙鉉,司諫李冕柱,應敎李鎬喆,副應敎金允植,掌令李範祖·睦承錫,持平李晙淵·權仁斗,獻納宋世憲,校理李敎夏,副校理洪鍾運·柳,正言李駿善,修撰申錫淵,副修撰李錫洪等啓曰,請中和府竄配罪人姜㳣,安邊府竄配罪人韓啓源,廓揮乾斷,亟施加律,俾公議伸而國綱立焉。措辭見上答曰,已有處分,勿煩。
大司諫朴弘壽,司諫李冕柱,獻納宋世憲,正言李駿善等啓曰,請梟示罪人性世,亟施孥戮之典。措辭見上答曰,不允。
以右承旨李敦夏,同副承旨朴定陽,牌不進罷職傳旨,傳于朴履道曰,只推。
朴履道,以議政府言啓曰,卽見開城留守趙敬夏所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以禮曹言啓曰,初次虔禱,甘霔伊始,惜乾之餘,誠甚萬幸,而見今濃雲不解,有時霏灑,繼此快霔,方切顒望,再次祈雨祭,姑爲觀勢設行,何如?傳曰,允。
又以殯殿都監摠護使意啓曰,取考謄錄,則殯殿排設諸具,依例移用於路祭所·晝停所·陵所矣。今亦依此擧行,而魂殿排設神榻牧丹屛,別無所傷,改漆改塗入排,而冊寶欌香欌·交椅祭床,以戶曹尙方所在件,取用,何如?傳曰,允。
又以侍講院言啓曰,新除授司書鄭元夏,卽爲牌招察任,何如?傳曰,允。
李承宇,以兵曹言啓曰,禁軍別將徐相岳,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以金永求爲禁軍別將。
李承宇,以禁衛營言啓曰,本營哨官趙雲正,身病猝重,勢難察任,改差,何如?傳曰,允。
上在昌德宮廬次。大行大妃初喪。
自辰時至未時,灑雨下雨,測雨器水深八分。
李承宇啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
朴履道啓曰,右承旨李敦夏,同副承旨朴定陽,今日不爲仕進,竝卽牌招,何如?傳曰,允。
傳于李承宇曰,公事不謹之差備中官李東殷汰去。
行大司憲沈承澤,大司諫朴弘壽,執義吳尙鉉,司諫李冕柱,掌令李範祖·睦承錫,持平李晙淵·權仁斗,獻納宋世憲,正言李駿善等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉,亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律焉。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上答曰,不允。
行大司憲沈承澤,大司諫朴弘壽,執義吳尙鉉,司諫李冕柱,應敎李鎬喆,副應敎金允植,掌令李範祖·睦承錫,持平李晙淵·權仁斗,獻納宋世憲,校理李敎夏,副校理洪鍾運·柳,正言李駿善,修撰申錫淵,副修撰李錫弘等啓曰,請中和府竄配罪人姜㳣,安邊府竄配罪人韓啓源,廓揮乾斷,亟施加律,俾公議伸而國綱立焉。措辭見上答曰,已有處分,勿煩。
大司諫朴弘壽,司諫李冕柱,獻納宋世憲,正言李駿善等啓曰,請梟示罪人性世,亟施孥戮之典。措辭見上答曰,不允。
傳于朴定陽曰,摠管有闕之代,前望單子入之。
禮曹,冬至兼謝恩使拜表,來十月二十七日午時,方物封裹,同月二十四日。
以右承旨李敦夏,牌不進罷職傳旨,傳于朴定陽曰,只推。
金敬均,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,新除授副修撰魚允中,時在忠淸道保恩地,經筵入番事緊,請斯速乘馹上來事,下諭。傳曰,依啓。
又以殯殿都監摠護使意啓曰,魂殿排設寶冊三層欌·香欌,以戶曹所在,移來看審,則有破傷處,故當改造改漆,而補編,以唐朱漆載錄,癸卯己酉,皆以磻朱漆,丁巳癸亥,依甲午年例,以倭朱漆擧行矣。今番則何以爲之乎?敢稟。傳曰,依乙丑年例爲之。
又以侍講院言啓曰,新除授司書鄭元夏,時在忠淸道天安地,斯速乘馹上來事下諭,何如?傳曰,允。
金敬均,以禮曹言啓曰,喪禮補編受敎條,有曰若奉慈殿,則本殿中官內人,從上服事載錄,故今番服制節目中,大王大妃殿王大妃殿,尙宮以下及內侍·司謁·司鑰·飯監,以至別監各差備人,竝以從上服,懸註啓下,而謹稽謄錄,則肅廟朝癸亥,明聖王后國恤時,初以大王大妃殿服盡後,尙宮以下,從上服,內侍以下,闕內吉服,出外與百官服同磨鍊,追以本殿內侍及各差備人,則與各殿內侍以下服同事,改付標啓下,憲宗朝癸卯,孝顯王后國恤時,大王大妃殿,尙宮及內侍以下服,初以從上服磨鍊,追引癸亥年例,大王大妃殿服盡後,本殿內侍以下,則竝以祥後吉服,改付標啓下,英廟朝庚戌,宣懿王后國恤時,大王大妃殿內侍以下服,與大殿·中宮殿內侍以下服同,而練後入直時,則服淺淡服,祥後入直時,則服吉服矣。今番服制磨鍊中,大王大妃殿·王大妃殿服盡後,兩殿尙宮以下,則當從上吉服,而兩殿內侍以下服,則參互各年例,與大殿·中宮殿內侍以下服同,而惟本殿服盡後,入直時,服淺淡服,祥後入直時,服吉服事,原節目中,改付標以入之意,敢啓。傳曰,知道。
朴定陽,以御營廳言啓曰,本廳別將鄭洛鎔,身病甚重,勢難察任,改差,何如?傳曰,允。
又以刑曹言啓曰,黃海道油紙徒流案中,黃州定配罪人鄭基範,慶尙道油紙徒流案中,山淸定配罪人李豊稙等,放字書下矣。謹依書下,竝卽放送事,分付各該道臣之意,敢啓。傳曰,知道。
上在昌德宮廬次。大行大妃初喪。
望奠,兼行秋夕奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂奉慰單子問安。答曰,知道。
藥房提調李鎬俊,副提調趙寅熙啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴履道啓曰,議政府郞廳來言,今日賓廳日次,而望奠相値,不得來會云矣,敢啓。傳曰,知道。
摠管前望單子入之,副摠管洪承億落點。
注書洪鍾永病,代以宋奎元爲假注書。
執義吳尙鉉,司諫李冕柱,掌令李範祖·睦承錫,持平李晙淵·權仁斗,獻納宋世憲,正言李駿善等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥藉之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉,亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律焉。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上答曰,不允。
執義吳尙鉉,司諫李冕柱,副應敎金允植,掌令李範祖·睦承錫,持平李晙淵·權仁斗,獻納宋世憲,校理李敎夏,副校理洪鍾運·柳,正言李駿善,修撰申錫淵,副修撰李錫弘等啓曰,請中和府竄配罪人姜㳣,安邊府竄配罪人韓啓源,廓揮乾斷,亟施加律,俾公議伸而國綱立焉。措辭見上答曰,已有處分,勿煩。
司諫李冕柱,獻納宋世憲,正言李駿善等啓曰,請梟示罪人性世,亟施孥戮之典。措辭見上答曰,不允。
朴定陽,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,再次祈雨祭,觀勢設行事,草記允下矣。兩日之雨,旣過寸餘,渴望之際,庶慰三農,見今秋序且晩,祈雨祭,仍爲停止,報謝之節,待國恤卒哭後,擇日擧行,何如?傳曰,允。
又以山陵都監摠護使意啓曰,山陵開金井,在於今十七日矣。奉審次,臣炳學,與領中樞府事李裕元,判中樞府事洪淳穆,領議政李最應,判中樞府事金炳國,觀象監提調金壽鉉,禮曹參議任冕鎬,依例除朝辭,明日進去之意,敢啓。傳曰,知道。
又以御營廳言啓曰,本廳中軍朴承儒,身病甚重,勢難察任,改差,何如?傳曰,允。
上在昌德宮廬次。大行大妃初喪。
李承宇啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
朴履道啓曰,右承旨李敦夏,左副承旨金敬均,今日不爲仕進,竝卽牌招,何如?傳曰,允。
以大司諫朴弘壽,獻納宋世憲,正言李駿善,執義吳尙鉉,掌令李範祖·睦承錫,持平權仁斗,牌不進罷職傳旨,傳于李承宇曰,只推。
司諫李冕柱,持平李晙淵等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥藉之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉,亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律焉。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上答兩司曰,不允。
司諫李冕柱,持平李晙淵,修撰申錫淵等啓曰,請中和府竄配罪人姜㳣,安邊府竄配罪人韓啓源,廓揮乾斷,亟施加律,俾公議伸而國綱立焉。措辭見上答三司曰,已有處分,勿煩。
司諫李冕柱啓曰,請梟示罪人性世,亟施孥戮之典。措辭見上答院曰,不允。
傳于李承宇曰,臺諫竝許遞,前望單子入之。
以右承旨李敦夏,左副承旨金敬均,牌不進罷職傳旨,傳于朴定陽曰,只推。
朴定陽,以國葬都監摠護使意啓曰,發靷班次圖,依例摹寫以入之意,敢啓。傳曰,知道。
又以御營廳言啓曰,本廳字內,興仁之門南邊第二城廊近處,體城二間許頹圮處,今八月十七日爲始,改築之意,敢啓。傳曰,知道。
義禁府啓目,前僉使李周熙,原情云云,問目內辭緣,從稱遲晩,所當請刑是白乎矣,年過七十,法不當請刑,議處,何如?判付啓依允。
又啓目,景福宮守直內官河禎顥,原情云云,傳旨內辭緣,從稱遲晩,刑推得情,何如?判付啓,除刑推議處爲良如敎。
上在昌德宮廬次。大行大妃初喪。
李承宇啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,平安道觀察使閔泳緯下直,長弓一張·長箭一部·片箭一部·筒兒一箇賜給。
傳于李承宇曰,平安監司留待。
傳于李承宇曰,平安監司入侍。
傳于朴定陽曰,奉審大臣以下入侍。
傳于朴定陽曰,孝徽殿虞祭後,神帛埋安于山陵,儀節,令禮曹磨鍊。
兵曹,以李邦鉉爲御營中軍。
忠淸監司李明應狀啓,懷德縣監安榮植牒呈內,卽者宋山林秉璿呈單內,以爲以無似,虛叨謬恩,徒犯逋傲,居恒悚縮,罔知自措。忽於此際,伏奉吏曹關文,則又差輓章製述之任,顧此草萊之賤,豈宜濫廁於淸朝詞翰之列,而有此萬萬不可堪承之擧耶?屢回思惟,不敢爲循例製進之計,有命輒違,祗增死罪而已。玆敢具由仰籲,伏乞將此情實,特賜報營,以爲轉聞于朝,俾卽鐫改,以安賤分,不勝千萬幸甚,玆以牒報,緣由馳啓云云,踏啓字。
朴履道,以禮曹言啓曰,卽接奉常寺所報,則虞主,來九月十二日當爲畢造成云,故奉安吉時,令日官推擇,則同日午時爲吉云。以此時,知委擧行,而依前啓下,奉常寺都提調及臣曹長官,眼同奉審後,奉安于崇政殿之意,敢啓。傳曰,知道。
又以傳講院言啓曰,司書鄭元夏,自鄕上來云,故卽爲牌招察任,何如?傳曰,允。
朴定陽,以兵曹言啓曰,今此大行大妃返虞時,大駕詣崇禮門外祗迎時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,武衛所善騎隊一哨,訓局馬軍二哨,步軍十哨,都統使率領爲先廂,禁營步軍三哨,騎士三番,御營騎士一番,禁將率領爲後廂,御將率該營馬步軍留陣,禁軍全數侍衛,別抄軍一哨,領付中央陣。
敎平安監司閔泳緯書,王若曰,卿月之班蹔輟,簡在上心,觀風之任是毗,憂分西顧,共理其惟良也,得君臥而治之,眷玆關西一區,實是海東重鎭。按句麗千里舊界,壯哉山河要衝,襲箕聖八條遺敎,依然井田區劃。冠蓋織遼·瀋之路,珠玉皮幣之所委輸,閭閻接胡羯之隣,弓馬金革之成習俗。物産商貨,可以阜民之財,形勝關防,足以固吾之圉。第近日法綱之太弛,伊邊門防守之多疎。馹路供億之多端,民力已竭,獵騎出沒之無算,邊釁易生。蔀屋愁歎,那得生齒之日殖,尾閭漏洩,無復貨財之泉流。人稱士馬之精强,予則見其虛弱,昔慮民物之侈靡,今反病其凋殘。丙枕屢興,每念四十州積弊,朝臣歷數,誰屬二千石良材。惟卿詩禮古家,儒雅本色,內外歷試,文學政事之靡不宜,恪勤奉公,夷險燥濕之無所擇。籌司政壁,與聞廊廟之訏謨,角巾楸鄕,積有山林之經濟。循良之盛未有過,麥謠播降仙之樓,方面之任不敢辭,棠陰在蓬萊之閣。玉節之東還未久,顧施措何間於列藩,墨綬之西行有年,宜利害尤熟於一路。故予意非此莫可果,廟剡惟汝往諧。玆授卿以平安道觀察使·兼兵馬水軍節度使·都巡察使·管餉使·平壤府尹,卿其勉殫弘猷,祗服明訓,推慈諒樂易之性,撫恤黎元,以沈靜詳審之才,綢繆備禦,殫壓州郡,盡剛直無私之心,愼固封疆,用尺寸不遺之度。凡厥金銀蔘貂之有關民害,必須痛除,至若庠序學校之可振儒風,亟宜修擧。發硎游刃,固知卿恢恢有餘,臨殿宣麻,何待予諄諄多誥?自餘裁稟,厥有典常,體九重宵旰之憂,勤民事於夙夜,畀一面屛翰之責,殫乃心於始終。故玆敎示,想宜知悉。校理臣李萬敎製進
戊寅八月十七日午時,上御誠正閣。平安監司入侍時,右副承旨李承宇,假注書宋圭元,記事官車有聲,別兼春秋洪承憲,平安監司閔泳緯,以次進伏訖。上曰,史官分左右。仍敎曰,平安監司進前。泳緯進前訖。上曰,關西一省,非但地廣人衆,近來弊滋民困,且接彼地潛犯之弊,倍加惕念也。泳緯曰,爲民聖念,若是懇摯,謹當實心對揚,而臣本才質庸鈍,祗切悚懍矣。上曰,比聞灣府凋殘尤甚,須與灣尹商確,期於成樣之地也。泳緯曰,灣尹自來老鍊,似有矯捄之方,而下去後,另爲講確矣。上曰,使行在前,勅期不遠,將何以接濟乎?泳緯曰,列邑庫儲掃如,指劃之道,遙難預揣,尤切憧憧矣。上曰,江邊諸邑,犯越潛商,比比有之,此必防守不嚴之致也。泳緯曰,益可警禁矣。上曰,潛商尤可嚴禁也。泳緯曰,奸竇日生,無難犯禁,駭惋極矣,期於各別詗察矣。上曰,近日勅需,似益蕩然矣。泳緯曰,臣待罪成川時,已見其空枵,況今年久,似益甚矣。上曰,曾經成川,在於何年乎?泳緯曰,甲寅年矣。上曰,今爲二十餘年矣,似尤枵然矣。上曰,兩西已經幾邑乎?泳緯曰,殷山·成川·安岳矣。上曰,然則慣知西俗,尤可善治矣。泳緯曰,臣以鈍質遐士,物情何能盡知,而年前待罪東藩,亦不能對揚萬一,迄今惶悚,又伏奉委寄之重,將不知何以圖報矣。上曰,其時治績,予已習知,而按藩之大小雖異,治規則一也。泳緯曰,聖敎至此,益不勝悚蹙矣。上曰,下去善爲也。承宇曰,宣諭別諭,何以爲之乎?上曰,出去爲之也。上曰,平安監司先退。泳緯退出,仍命史官就座,又命退。承史以次退出。
戊寅八月十七日申時,上御廬次。奉審大臣以下入侍時,同副承旨朴定陽,假注書李羲鳳,記事官車有聲,別兼春秋洪承憲,領府事李裕元,領敦寧金炳學,判府事洪淳穆,領議政李最應,判府事金炳國,觀象監提調金壽鉉,禮曹參議任冕鎬,以次進伏訖。上曰,史官分左右。上曰,大臣進前。裕元等進前奏曰,秋日尙熱,聖體,若何?上曰,一樣矣。裕元曰,寢睡水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。仍敎曰,近日尙熱矣。裕元曰,雨餘日熱,利於農形矣。炳學曰,日前雨後,田穀皆蘇矣。裕元曰,臣等進去山陵,開金井奉審後,還來矣。炳學曰,土色已爲封進,而紫黃明潤,果爲上吉之地,誠爲萬幸矣。上曰,土色各異,何也?裕元曰,三次封進,而朝晝之氣,有異,有乾曝之殊矣。炳學曰,穴深爲六尺餘,而三尺以前,皆浮土,三尺以下,始露眞土,至于六尺,土品或光潤,或紫黃,所以有各異其色,爲風陽所曬,則色或稍變矣。仍奏曰,諸般工役,今幾就緖,誠萬幸矣。上曰,表石豎立,在於何日乎?最應曰,石役,已爲訖工,而排立日字,姑未的知矣。炳學曰,魂遊石,亦將磨光,而睿陵魂遊石,廣爲十尺,山陵魂遊石,則爲九尺六寸,高則差厚,入排時,下磚石稍爲低,排則高低似均矣。上曰,魂遊石長廣高低之不同,前亦有之乎?裕元曰,然矣。上曰,此是交河石,石品似好矣。炳學曰,石品甚好,而日候近幸晴佳,輸運亦免遲滯矣。上曰,今日差早還來矣。裕元曰,奉審畢後,卽爲復路,今纔入來矣。上曰,穴深爲幾許乎?炳學曰,深爲六尺二寸,而爲均地平,故較其尺數,勢不得不稍深矣。上曰,東朝下敎曰,虞祭後,神帛埋安于魂殿近處,而前因宮墻修築時,神帛函,痕露於宮墻近處,雖使內官,卽行燒火,而地近不精,極爲未安。此後則埋安于陵所恐好,而癸亥則未及下敎,今始有敎矣。諸大臣之意,何如?裕元曰,禮法加一分不得,減一分不得,而列聖朝,多有受敎,增補於喪禮補編小註矣。今番若有特敎,則自可遵行矣。上曰,陵所奉安,似爲精潔矣。炳學曰,禮者,自天子達于庶人,私家虞祭後,魂帛之埋安墓庭,禮家之所不許,亦或有許之者矣。國朝典禮,神帛之埋安魂殿北階,在禮卽然,而虞祭後,陵所埋安,亦甚精潔,臣豈有他見乎?淳穆曰,禮之爲用,無貴賤一也。以私家言之,魂帛埋安於廟之兩階,自是禮意所在,而取其屛處精潔,埋之墓庭者,亦多有之矣。上曰,私家亦有是例乎?淳穆曰,然矣。最應曰,神帛,埋安於陵所,雖是創禮,若有下敎,可以奉行矣。仍奏曰,虞祭祝文,告由兼行,恐好矣。炳學曰,祝文製述時,措辭告由,似好矣。上曰,魂殿,多於通和殿爲之,似因便近於內哭臨廳而然,而丁巳年,則以文政殿爲之矣。仍敎曰,東朝親鑑神帛函之露見,稟于純元王后,至爲燒火,今已三十餘年矣。最應曰,燒火果不得不然之事矣。炳國曰,禮節之遽變定例,非不至愼至審,而曾埋神帛之露出於汚穢之中。故東朝殿下,旣親鑑而燒火,則階上之追後不潔,可以仰揣,返虞後,埋安於陵所,恐好矣。上曰,三年以後,魂殿廢而不用,則似不得精潔,而陵所埋安,則三年以後,永可精潔矣。炳學曰,萬年幽宮,神理亦當妥安矣。上曰,其儀節,何以磨鍊乎?最應曰,有傳敎然後,自該曹,可以草記擧行,而似當有禮堂陪進矣。炳學曰,儀仗,亦當有之,而禮堂陪進於城門外,山陵堂上一員,出待於中路,陪進爲好矣。上曰,大臣出去,參互磨鍊好矣。最應曰,旣奉虞主,已爲移神,則神帛陪進時,似用彩轝或香亭子矣。上曰,神帛輦,似不當用之矣。裕元曰,北道本宮衣襨香燭陪進儀節,可以傍照,禮堂與閣臣陪進,奉傳于畿伯,畿伯奉傳于楊州牧使,今番儀仗,若用之,則亦當於部字內用之,似可矣。炳學曰,儀節似當磨鍊矣。上曰,傳敎,當以傳曰書之乎?淳穆曰,喪禮補編受敎分類,凡係下敎所在,皆以傳曰書之矣。上命書傳敎曰,孝徽殿虞祭後,神帛埋安于山陵,儀節,令禮曹磨鍊。出傳敎仍敎曰,傳敎雖如是,而筵說似可詳記矣。裕元曰,然矣。上曰,辛巳年則再虞行於始興行宮,神帛埋安,似在再虞後矣,丁巳年則再虞返虞後,行之矣。炳學曰,然矣。上曰,睿陵,從間路往來乎?裕元曰,間路爲三十里,而爲其便近,從此而作行矣。上曰,其路,何如?炳學曰,踰禧陵靑龍,而由紅箭門外,則幸行路程,勢不得爲之矣。最應曰,路出於田壠之間,而旁多冢墓,勢無以作大路矣。上曰,純祖朝,曾有下敎,東陵幸行,平明動駕,未暮還宮,而西陵,則雖未明動駕,還宮每至夜深矣。最應曰,越嶺而然矣。上曰,憲宗朝辛丑幸行,夜深還宮矣。裕元曰,伊時臣以假注書陪從,果爲三更量還宮矣。最應曰,慕華峴·碌磻峴·礪峴,俱是險嶺矣。上曰,昨夕之雨,頗霔矣,沿路農形,何如乎?裕元曰,田穀皆爲蘇醒矣。上曰,年年大登然後,可蘇年前歉荒矣。炳學曰,十年豐登然後,可爲復舊矣。上曰,大臣就座。仍命史官就座,又命退。諸臣以次退出。
上在昌德宮廬次。大行大妃初喪。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,高山里僉使趙載恒下直,長弓一張·長箭一部·片箭一部·筒兒一箇賜給。
傳于朴定陽曰,判府事金炳國,拜左相。
朴定陽啓曰,判府事金炳國,拜左相事,命下矣。政官牌招,開政下批,何如?傳曰,允。
傳于朴定陽曰,直提學未差之代,前望單子入之。
直提學前望單子入之,李載兢落點。
傳于朴定陽曰,左承旨·右副承旨許遞,前望單子入之。
朴定陽啓曰,行都承旨趙寅熙不爲仕進,右承旨李敦夏,左副承旨金敬均廚院進,左承旨·右副承旨未差,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏·兵批兼進之意,敢啓。傳曰,知道。
有政。吏批,行判書朴齊寅牌招不進,參判洪鍾軒牌招不進,參議李裕承進,右副承旨朴定陽進,啓曰,行判書朴齊寅,參判洪鍾軒,竝牌招不進,小臣獨政未安,何以爲之?敢稟。傳曰,只出緊任。以曺錫輿爲判義禁,左議政單金炳國,世子傅單金炳國。
兵批,行判書李載元病,參判曺殷承病,參議李萬稙入直進,參知韓在絢病,右副承旨朴定陽進,以兵批言啓曰,判中樞今方有闕,輔國知中樞李宜翼,依例陞付之意,敢啓。傳曰,知道。以申翊淵爲草芝僉使,張完國爲昇天堡萬戶,趙基衡爲鼎足山城別將,判府事單李宜翼,同知單朴民壽,大護軍沈承澤,副護軍朴履道·李承宇·朴弘壽,副司直吳尙鉉·李冕柱·李範祖·睦承錫·李晙淵·權仁斗·宋世憲,副司果金永悳·洪英植·張逵鴻·李駿善,以上竝單付。
承旨前望單子入之,趙濟華·金永穆落點。
朴定陽啓曰,右承旨金敬均牌不進,伴直無人,新除授同副承旨趙濟華,卽爲牌招,何如?傳曰,允。
朴定陽,以奎章閣言啓曰,新除授直提學李載兢,卽爲牌招察任,何如?傳曰,允。
又以奎章閣言啓曰,新除授直提學李載兢,敎旨安寶次,濬哲之寶,請出之意,敢啓。傳曰,知道。
又以殯殿都監摠護使意啓曰,本都監別看役閔泳夏,有頉代,前僉正李兢懋差下,使之擧行,何如?傳曰,允。
又以山陵都監摠護使意啓曰,山陵事役,今幾就緖,諸郞廳之竝爲留住,恐反有貽弊之端,依京都監例,使之輪回,堂上亦依已例,從便往來,何如?傳曰,允。
上在昌德宮廬次。大行大妃初喪。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,全羅道觀察使沈履澤下直,長弓一張·長箭一部賜給。
傳于朴定陽曰,全羅監司留待。
傳于朴定陽曰,全羅監司入侍。
傳于金永穆曰,發靷習儀日字,退定擇入。
趙濟華啓曰,卽者義禁府都事來言,時囚罪人河禎顥等,當爲議處,而新除授判義禁曺錫雨未肅拜,次堂例不得擧行云,判義禁卽爲牌招,何如?傳曰,允。
傳于金永穆曰,向日聽卿之去,特遂卿苦懇之意也。豈可去而去者乎?卿以目下事計,蓋謂何如時也?有百可憂無一可恃,正爲今日準備語,而惟可恃者,卽輔相焉耳。卿試思之,顧今最切急之憂,是紀綱之頹墮也。譬如人,元氣委靡,百體不從,此非易知之病乎?自卿爰立,浹衆望而鎭淆俗,民國之賴以安,今有年矣,此非旣效之良醫乎?夫以旣效之醫,治自知之病,則其霍然而瘳,可立而待。且以卿斷斷憂國之誠,雖優遊西樞,耿耿魏闕之心,必倍蓰於不去位之時,則與其處閑而心勞,無寧安心而處劇,此予所以旋授卿左揆之任,而求助之意,急於今日者矣。流光莫淹,因奉隔月,予小子皇皇之慕,曷有其極,而此時戀德之懷,有不能自已。卿其深諒予至意,勿事虛文,卽起簉朝,曁我元輔,夾贊翊亮事,遣史官傳諭于左議政。
事變假注書尹國柱書啓,臣於本月十九日未時量,敬奉聖諭,馳往傳諭于中部寬仁坊大寺洞契,議政府左議政金炳國所住處,則以爲臣於千萬不自意,伏奉中書之命,十行辭敎,懇到鄭重。其於民國事,諭之以旣效之醫,易知之病,奬且臣,慰勉臣,許臣安心而處劇,俱非如臣無似,所可承當,而此是臣已試蔑效之地也。況曩臣之退,甫經數朔,今臣之進,遽陞一座,則此又臣由退而媒進也。惶霣震越,于何措躬?秋序向闌,因奉隔月,臣於此時,寧敢以區區去就?仰煩嚴廬之酬應,而顧臣所叨,則誠萬萬匪據也。附對體嚴,有不得支蔓其辭,謹當收召神思,冒控文字,仰冀諒恤之恩矣云矣,敢啓。傳曰,知道。
以全羅監司李敦相狀啓,高敞縣民家頹壓事,傳于金永穆曰,當此農殷之時,許多民戶之一時頹壓,聞極驚慘,元恤典外,別加顧助,趁卽結構奠接,俾無一民失所棲遑之歎事,廟堂措辭分付。
以慶尙監司李根弼狀啓,蔚山等邑民家頹壓事,傳于金永穆曰,日前之報,已不勝萬萬驚聞,而今此五邑之人命渰死,民戶頹壓,堤堰潰決,又此夥多,極爲驚慘,居焉而失其所,農焉而失其地,哀彼窮民,將何爲生?渰死人身還布,竝蕩減,未拯屍身,期於拯得,結構之方,修築之節,亦不容少緩,自廟堂,各別措辭分付。
金永穆,以禮曹言啓曰,今此發靷時及下玄宮時,大王大妃殿·王大妃殿·中宮殿,望哭儀註,直爲書入各殿之意,敢啓。傳曰,知道。
又以國葬都監摠護使意啓曰,發靷時各項儀註,正書以入,而大王大妃殿·王大妃殿·中宮殿,望哭儀註,以諺書書入之意,敢啓。傳曰,知道。
朴定陽,以兵曹言啓曰,大報壇北邊墻垣外面缺落處,今已畢築矣,把守軍兵解送直所之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預先分定然後,可無窘急之弊,今亦依例前期知委,而應把驛馬五十二匹內,忠淸道九匹,全羅道十二匹,慶尙道二十二匹,來十月十五日,京中逢點,江原道五匹,咸鏡道四匹,直送安州,來十月十八日逢點事,各道監司處,行移,何如?傳曰,允。
又以訓鍊都監言啓曰,本局千摠李熙忠,身病猝重,勢難察任,改差,何如?傳曰,允。
又以摠戎廳言啓曰,本廳哨官李敏承,身病猝重,勢難察任,改差,何如?傳曰,允。
敎全羅監司沈履澤書,王若曰,西都懋保釐之績,得君重臥而治之,南國膺旬宣之任,與我理其惟良也。惟玆重藩之迭畀,可見僉議之獨推。惟卿,圭璋令儀,鍾鼎華閥,恢恢如硎石之發刃,綜明鍊達之通才,亭亭若玉樹之倚葭,恬雅愷悌之宿望。藝垣叨簪筆之選,風範端凝眞貴人,銀臺長納言之班,宿儒常處深嚴地。佐金秤於銓席,才簡茹茅,返星槎於遼河,志勵氷蘖。共王室休戚之義,丹心自持,襲家庭秉執之嚴,素操愈確。惟其望實之俱著,所以眷注之冞隆。眷玆湖南一方,實維海東重鎭,饒桑麻魚稻之利,素稱衣食之本原,控嶺湖水陸之衝,是爲舟車之都會。奉汛掃於寢殿,每瞻月遊之儀,攬漕運於稊航,必勤歲輸之貢。近者凋弊之轉甚,加以歉荒之屢經,邑弊民瘼之有百難支,孰恤暑雨之咨怨,公藏私蓄之無一可恃,不復閭里之富殷。穀簿擁虛,流來之逋負莫補,戎籍多闕,連年之逃故難充。譬如敗局殘枰,到處無着手之地,必也輕車熟路,然後有稅駕之方,視諸路爲任最難,當此時捨卿誰屬。玆授卿以全羅道觀察使·兼兵馬水軍節度使·巡察使·全州府尹,卿其祗服寵命,勉恢嘉猷,黜幽陟明,無大吏之或憚,承流布德,惟小民之允懷。城堞器械之疎虞,寧忽桑土陰雨之責,倉庾積貯之耗竭,宜盡繭絲保障之才。凡施措可從便宜,而稟裁厥有典憲。於戲,擁節旄於江山千里,宜圖方面之宣風,阻冠珮於天陛九重,想勞寸心之向日。故玆敎示,想宜知悉。校理臣李萬敎製進
戊寅八月十九日午時,上御誠正閣,全羅監司入侍時,右副承旨朴定陽,假注書宋圭元,記事官朴鍾瀅,別兼春秋尹相萬,全羅監司沈履澤,以次進伏訖。上曰,史官分左右。仍敎曰,全羅監司進前。履澤進前訖。上曰,湖南異於他道,物衆地大,自前難治,須悉心爲之也。履澤曰,臣才識淺短,恐無以對揚聖意,萬萬惶懍矣。上曰,此地,卽王迹肇基之鄕,而且多漕倉之弊,尤爲惕念也。履澤曰,湖南甫經極無,尙未蘇完,至於漕倉弊瘼,近來益甚,誠爲可悶矣。上曰,廟殿朔望,監司亦爲行禮乎?履澤曰,客舍則有望賀禮,而廟殿,則未詳前例矣。上曰,漕運愆滯,亦爲到底申飭也。履澤曰,謹當各別申飭矣。上曰,卿於松留,已有治績,今番尤可善做也。履澤曰,聖敎至此,益切惶悚矣。上曰,到營當在,何日乎?履澤曰,二十七日矣。上曰,交龜似在前期矣。履澤曰,二十六日矣。上曰,善爲下去也。定陽曰,宣諭別諭,何以爲之乎?上曰,出去爲之也。仍敎曰,全羅監司先退。履澤退出。上曰,史官就座。又命退承史,以次退出。
上在昌德宮廬次。大行大妃初喪。
藥房提調李鎬俊,副提調趙寅熙啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳〈日次〉,而領議政李最應,無時急稟定事,左議政金炳國未肅拜,右議政未差,不得來會云矣,敢啓。傳曰,知道。
又啓曰,今此大行大妃發靷時,承旨當爲陪從,而取考前例,則二員進去矣,今番則何承旨進去乎?敢稟。傳曰,左副承旨·同副承旨進去。
又啓曰,卽者義禁府都事來言,時囚罪人河禎顥等,當爲議處,而判義禁曺錫雨,有身病,次堂例不得擧行云,判義禁卽爲牌招,何如?傳曰,允。
又啓曰,假注書李羲鳳,有身病,勢難察任,改差,何如?傳曰,允。
李羲鳳改差,代以白時淳爲假注書。
吏曹,輓章製述官宋秉璿,付標代尹用求。
趙濟華啓曰,明日傳香,禮房承旨,當爲齋宿,左副承旨金永穆,所當牌招,而拘於廳規,不得請牌,何以爲之?敢稟。傳曰,牌招。
傳于趙濟華曰,右副承旨許遞,前望單子入之。
承旨前望單子入之,洪承億落點。
趙濟華啓曰,行都承旨趙寅熙藥院進,新除授行左承旨洪承億未肅拜,右承旨李敦夏廚院進,左副承旨金敬均不爲仕進,右副承旨金永穆牌不進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,判義禁曺錫雨牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,金在顯落點。
趙濟華啓曰,開坐事,命下矣。新除授判義禁金在顯,卽爲牌招,何如?傳曰,允。
以右副承旨金永穆,牌不進罷職傳旨,傳于趙濟華曰,只推。
趙濟華,以吏曹言啓曰,今此國恤發靷敎是時,啓殯及到山陵啓殯,拭梓宮官,依禮文,以右議政啓下,而見今右議政未差,何以爲之?敢稟。傳曰,左議政爲之。
又以漢城府言啓曰,開城府市民五十一名,今方上來,自願轝士軍,依例添付使用於引曳軍之意,分付轝士大將,何如?傳曰,允。
又以禮曹言啓曰,今此國恤時,自初喪至卒哭,竝停大中小祀,殯後惟祭社稷事,前已啓下矣。卒哭,在於來九月三十日,而三十日以後,各祭享,依例磨鍊以入之意,敢啓。傳曰,知道。
又以奎章閣言啓曰,直提學李載兢疏批已下,卽爲牌招察任,何如?傳曰,允。
又以兵曹言啓曰,五衛將權秉大·韓鎭龜·金永吉,俱以病難供職,呈狀乞遞,竝改差,何如?傳曰,允。
又以訓鍊都監·禁衛營·御營廳言啓曰,大報壇北邊墻垣外面缺落處,今已畢築之意,敢啓。傳曰,知道。
又以禁衛營言啓曰,大報壇北邊墻垣外面缺落處,今已畢築,把守軍兵解送事,自兵曹草記矣。把守廣智營入直將卒,還入直所之意,敢啓。傳曰,知道。
又以御營廳言啓曰,本廳別將尹錫五,身病甚重,勢難察任,改差,何如?傳曰,允。
直提學李載兢疏曰,伏以臣於閣銜,亦嘗以參外玷䙝矣。吹竽之愧,集木之惴,迄五年如一日,今玆直提學新命,尤非夢因間攸希,若蠶於雷洊,聞而越驚,若蚊於山,疊負而愈壓,不啻如前冒之濫可比也已。夫奎華爲職,疇然淸峻,而待制而躋直學,其地漸高一步,其責較重諸僚,所以遴選之最難最愼,寧曠而不可苟充,非臣舄鹵闒嬯者,所可銖黍彷彿也。臣以蔀蒙,宿添榮觀,點檢乎伊來所做爲者,學識無加於尺寸,報效蔑稱於萬一,依舊是黔驢也,鉛刀也,豈可使再割之重踏之乎?自臣之依近日月,偏蒙雨露,睡眄無非恩渥,磨放不足報答,凡有所命,惟當向前,安敢邊幅崇讓,而全眛趨走爲榮哉,所可懼者哉?上或貽及昵之累,下必招不良之蟣也。體嚴牙牌,雖未及循墻而逃,手擎華誥,尙不覺浹袍之汗。玆臚衷懇,仰干慈覆,伏願聖明,曲成臣如天地,照燭臣如日月,亟遞臣新授職名,俾公私萬幸,千萬至祝,臣無任云云。省疏具悉。爾其勿辭察職。
上在昌德宮廬次。大行大妃初喪。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行左承旨洪承億,時在京畿楊州地,斯速乘馹上來事,下諭,何如?傳曰,允。
傳于趙濟華曰,刑·工換房。
以右副承旨金永穆,牌不進罷職傳旨,傳于趙濟華曰,只推。
趙濟華啓曰,左副承旨金敬均牌不進,伴直無人,右副承旨金永穆,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨金敬均,牌不進罷職傳旨,傳于趙濟華曰,只推。
吏曹,拭梓宮官單左議政金炳國。
兵曹,口傳政事,上護軍單洪祐吉。
金敬均,以禮曹言啓曰,傳曰,發靷習儀日字,退定擇入事,命下矣。令日官崔榮遠,更爲推擇,則初度習儀,來九月初二日,二度習儀同月初四日,三度習儀同月初七日爲吉云,以此日,推移退定,而原粘目中,改付標以入之意,敢啓。傳曰,知道。
又以國葬都監摠護使意啓曰,諡冊諡寶哀冊,印本各一件,粧貼以入之意,敢啓。傳曰,知道。
又以殯殿都監摠護使意啓曰,本都監郞廳趙瑢熙,監造官朴齊應,俱有身病,勢難察任,改差,其代,以副司果李健容,前監役尹滋善差下,而尹滋善,時無職名,令該曹,口傳付軍職,使之擧行,何如?傳曰,允。
又以國葬都監摠護使意啓曰,本都監監造官金泰顯·南廷琦,俱有身病,呈狀乞遞矣。改差,其代,以前監役李宗稙·洪永周差下,而時無職名,竝令該曹,口傳付軍職,使之冠帶常仕,何如?傳曰,允。
左議政金炳國疏曰,伏以臣,獲缷政本重寄,月其再更于玆矣。灼知其久據無堪,而荐控血懇,燭臨其必退乃已,而特紆諒恤此誠,泰繇所云,上下交而其志同也。行藏綽有其說,去就咸歸大造,欲報之忱,與天無際,際玆旋予授之,以臣代臣,西樞優遊,反若禮遇之不足,中書敍次,必令進陟以爲重,聞命震越,四體縻措,不審淵衷所注,奚爲而然也?惟我聖上,不以臣不肖,嘗置三事之列者,姑且試其可也,及夫試之也。凡覯畫之鬯明,展拓之布濩,有甚取可於臣者乎?旣試之而無其可矣,滋欲以更試其可而不已,則不第不效而止。聖上所以眷顧臣,委毗臣者,一失再失,而不一失,臣安得不寤寐標拊,自悼其由臣無似,貽累則哲之明也,且臣旣以不才去矣,甚病去矣。今於轉眄之頃,將謂才有所進而來乎?病有可强而來乎?臣之不才,猶夫昔也,臣之甚病,猶夫昔也。旣去復來首尾橫決,僴然自放於四維之外,而曰非我也,威恩所怵迫耳。自欺欺天,此孰甚焉?臣又竊以爲我聖上,前日之許免也,此日之復授也。才與病之都不計,惟丞弼之是備,謀斷之互資,致使顚倒而來,止意狼狽而去,則恐非天道下濟,誠信及物之盛,而向所謂交泰志同之義,其能無胥不克終者乎?猥列情實,冒瀆崇高之聽,惟聖慈,惻怛軫察,鐫臣重畀之銜,廉恥不至道喪,進退得以義全,則豈不千萬幸甚?臣無任云云。答曰,省疏具悉卿懇。泰繇所云,上下交而其志同,卿言是矣,如是也。故復授卿是任也,曩卿之請解於予也。予旣斷然奉副矣,今予之求助於卿也。卿若退然却顧焉,則上下交而其志同,惡在其義乎?日昨敷心之諭,予則曰,盡衷曲罄實際,而凝佇之餘,巽牘此至,自顧誠淺,不覺慙歎,而亦不無慨然於卿者也。予不多誥,卿其諒之。仍傳于金敬均曰,此批答,遣史官傳諭。
上在昌德宮廬次。大行大妃初喪。
自巳時至人定,灑雨下雨,測雨器水深三分。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
金敬均啓曰,右副承旨金永穆,今日不爲仕進,卽爲牌招,何如?傳曰,允。
傳于金敬均曰,昨批之後,意謂犁然,竟日虛竚,德音藐然,是豈予平日厚望於卿者耶?卿於今日去就,若將逡巡而不自去者,予誠求其說,而不可得矣。顧其任則宿趼之地也,論其時則纍卵之勢也。予之所猗毗方切,朝野之所想望日急,卿將何以爲計,而徒事曠日,不思所以直前擔夯乎?君臣交泰之義,卿旣昨言之,而予又復之矣。上之必推誠於下,下之必盡誠於上,是乃流通往來之至意也。卿於此,若更加深究,則庶不待予言之覶縷,而自有所蹶然而起者矣。卿其深諒事,遣史官傳諭于左議政。
事變假注書尹國柱書啓,臣於本月二十二日未時量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲臣,冒控血懇,冀蒙憫恤,及奉批旨,反徼恩寵,霣越恓惶,無所容措。卽又敦綸洊降,辭敎曠絶,眷眷以君臣交泰之義,開示申複,此臣疏所以仰陳於聖明,而聖批所以俯勉於臣者也。今其圖理求助之盛,愈往非如臣不似,所敢承當,而若臣罔效之畢呈之醜,已是韜隱之不可得,則畀臣以宿趼之地,諭臣以纍卵之勢。斯何等大擔夯去處,而妄欲其復據匪據,一誤再誤,滋益其誤而後已也。諒臣之無能,念臣之難强,使臣得以退守本分,獲全微諒,是誠上下相孚,朝廷之泰,臣之攢手蘄幸者此耳。屢煩酬應,固甚猥屑,而尙有情私之未及悉暴者,方擬更入文字,仰請處分矣云矣,敢啓。傳曰,知道。
傳于趙濟華曰,弼善有闕之代,前望單子入之。
弼善前望單子入之,尹升求落點。
以慶尙監司李根弼狀啓,薦新進上石榴,節序差早,姑未成熟,限內不得封進,惶恐待罪事,傳于趙濟華曰,勿待罪事回諭。
傳于趙濟華曰,除拜幾日,尙不肅命,豈有如許道理?左承旨洪承億,下義禁府推考。
金敬均啓曰,行左承旨洪承億,下義禁府推考事,命下矣。依定式,遞差傳旨捧入之意,敢啓。傳曰,禁推分揀,卽爲牌招,如有違牌,勿爲呼望。
又啓曰,行左承旨洪承億,飭敎之下,謂有情勢,奉牌闕外,陳疏請納,而原疏,時値下鑰,不得捧入,何以爲之?敢稟。傳曰,原疏捧入。
傳于金敬均曰,左承旨洪承億,仍以前牌,更爲牌招。
傳于金敬均曰,有實故摠管許遞,前望單子入之。
以右副承旨金永穆,牌不進罷職傳旨,傳于金敬均曰,只推。
兵曹口傳政事,副司勇李宗稙·洪永周·尹滋善,以上竝單付。
金敬均,以禮曹言啓曰,因吏曹草記,今此國恤發引時,啓殯及到山陵啓殯,拭梓宮官,以右議政未差,有左議政爲之之命矣。遷奠儀,梓宮安於外梓宮內,右議政再整棺衣,銘旌令平正云,封標玄宮門後,右議政覆土九鍤云,而見今右議政未差,何以爲之乎?敢稟。傳曰,左議政爲之。
又以侍講院言啓曰,新除授弼善尹升求,卽爲牌招察任,何如?傳曰,允。
又以殯殿都監摠護使意啓曰,因山時靈駕陪從官,自闕門外乘馬事,丁巳癸亥則因下敎擧行矣,今番則何以爲之乎?敢稟。傳曰,依癸亥年例爲之。
又以山陵都監摠護使意啓曰,本都監監造官任永準,以身病,呈狀乞遞,改差其代,以前監役李圭復差下,而時無職名,令該曹口傳付軍職,使之察任,何如?傳曰,允。
兵曹口傳政事,副司勇單李圭復。
趙濟華,以禁衛營言啓曰,本營騎士將李雲宰,身病猝重,勢難察任,改差,何如?傳曰,允。
又以御營廳言啓曰,本廳騎士將朴完龜,身病甚重,勢難察任,改差,何如?傳曰,允。
又以義禁府言啓曰,嶺南右漕倉漕船領運差使員,蛇梁萬戶太敬植,拿問嚴勘事,傳旨啓下矣。太敬植,下去京畿果川地云,依例發遣府羅將拿來,何如?傳曰,待待命拿囚。
行左承旨洪承億疏曰,伏以大行大妃殿徽音寢邈,旬朔屢嬗,而因封隔月矣。仰惟宸慕皇瞿,益復如新,仍伏念臣匪分保釐,乃生福過之災,畢竟狼狽,果至負乘之寇,昨冬,彼持斧之蹤,忽露臣守松之日,誘致首幕,直下臀棒,雖以非將之故,卽幕之罪爲辭,而幕是其將之代,則爲其將者,以何面而坐堂,皇對軍民乎?遂敢廢務而擅還,屛居而自訟,及見其復命書啓許多之犯,全誘於幕,而只以不察二字,泛加於臣,此是同朝忠厚之意,在臣罔措罔測之狀,反有甚於直斥之曰躬犯。臣安敢歸罪於幕,而晏若無辜,不思自劾乎?所謂幕之罪目,或偸弄公貨,或奸奪人財,厥數旣甚夥多,則其跡亦必狼藉,臣之不聞不見,是爲無耳無目。臣固昏闇,而豈至於此?此臣之罪也,此臣之罪也。噫,臣未冠失怙,惟祖是依,祖常誨之勉之曰,汝本百無肖之姿,妄犯一不幸之戒,偏被渥寵,歷揚華膴,凡有職思,宜倍殫竭,以效涓埃之萬一,今祖不在,其言尙記,遽有此自作之孼,難洗之羞,上而負國恩,下而忘家訓,則臣之質已虧矣,臣之顔且厚矣。自知爲國家罪人,永矢以聖世棄物,不意幈幪之覆,特垂簪履之記,除旨洊降,敦召繼摰,仰感拂拭之恩,敢昧趨走之恭,且臣忝在宗戚執事之末,彝性所同,豈不欲卽日奔哭?盡誠於終事之地,而其罪如山,其限如鐵,臣之情理,吁亦窮且迫矣。抑又有外粟於背,內熬於腸者,幕是至微之流,名登繡論,於渠亦濫,而其勘,旣至刑配,則罪之本在臣。臣之罪較大,而臣不過薄罷,亦未幾旋敍。今復縻之好爵,廁之周行,則竊恐三尺,由臣而不允,四維,由臣而不張。藏垢匿瑕,縱感曲成之洪造,沒廉無憚,此爲難冒之大防,而旣承禁推之命,旋蒙分揀之恩,私分惶感,愈往愈切,牌望路阻,進退維谷。玆敢齎悚瀉腔,抱牘干威,伏乞聖慈,俯賜憐察,先遞臣承宣之銜,仍施臣當勘之律,俾勿更玷朝籍,以全息補之微諒,千萬不勝大願至祝,臣無任云云。答曰,省疏具悉。此不必如是爲引之事,卽爲肅命。
上在昌德宮廬次。大行大妃初喪。
李敦夏啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨金永穆,今日不爲仕進,卽爲牌招,何如?傳曰,允。
傳于金敬均曰,原任直閣洪殷謨,馳詣景陵奉審,局內諸陵,一體奉審以來。
金敬均啓曰,假注書宋圭元,有身病,勢難察任,今姑改差,何如?傳曰,允。
宋圭元改差,代以金炳秀爲假注書。
傳于金敬均曰,左承旨許遞,前望單子入之,承旨前望單子入之,金聲根落點。
以右副承旨金永穆,牌不進罷職傳旨,傳于金敬均曰,只推。
李敦夏啓曰,明日傳香,禮房承旨,當爲齋宿,右副承旨金永穆,旣有只推之命,更爲牌招,何如?傳曰,允。
以右副承旨金永穆,再牌不進,罷職傳旨,傳于金敬均曰,只推。
兵曹口傳政事,護軍單洪承億。
金敬均,以議政府言啓曰,因山時,各道道臣之出待境上,自是典式,而爲念民邑之弊,曾有停止之例,今亦依此知委,何如?傳曰,允。
又以議政府言啓曰,卽見黃海兵使閔成鎬所報,則以爲隨營牌,入防多年,許久停番之餘,忽責徵赴,則民情萬萬罔措,依已例停番,毋論元保軍,每名二兩式,收布雇丁,爲辭矣。有軍而停番,收布而替丁,揆以綢繆之義,誠甚疎虛,而第其停番,旣軫民弊,替丁便成年例,則徵赴之猝難,實合可念,依報辭施行,何如?傳曰,允。
又以殯殿都監摠護使意啓曰,發引後,本都監,尙多擧行之事,限返虞日,郞廳輪回,依例入直之意,敢啓。傳曰,知道。
又以吏曹言啓曰,成均館典籍趙秉翊,以其身病,呈狀乞遞,改差,何如?傳曰,允。
義禁府啓目粘連,向前李周熙亦,壓良勒贖,凌辱奪岱,許多侵虐,旣登繡單,揆以法律,難免重勘,以此照律,何如?判付啓依允。
又啓目粘連,向前河禎顥亦,守直空闕,宜察偸竊,乃反躬犯,旣至現發,其在懲後,合施嚴勘,以殿庭所排磚石掘取律,旁照勘處,何如?判付啓依允。
上在昌德宮廬次。大行大妃初喪。
自開東至人定,灑雨下雨,測雨器水深一寸二分,自人定至二十五日開東,灑雨下雨,測雨器水深二寸六分。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
李敦夏啓曰,大司憲·執義·掌令二員·持平二員未差,監察茶時之意,敢啓。傳曰,知道。
金聲根啓曰,右副承旨金永穆,同副承旨趙濟華,今日不爲仕進,竝卽牌招,何如?傳曰,允。
趙濟華啓曰,假注書金炳秀,時無職名,令該曹,依例付軍職,冠帶常仕,何如?傳曰,允。
傳于金永穆曰,政官牌招開政。
傳于金永穆曰,金海府使金奭鉉,沃川郡守洪鼎裕相換。
金聲根啓曰,左議政金炳國疏批,遣左副承旨傳諭,仍與偕來事,命下矣。左副承旨金敬均,卽爲牌招,何如?傳曰,允。
左副承旨金敬均書啓,臣於本月二十四日申時量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲臣荐控悶蹙之私,冀幸諒恤之仁,夙夜之良,臨宣聖批,所以奬借期勉,愈往愈隆,徊徨抑鬱,莫知爲計。惟我聖上,於交修乎而命臣對揚,於倚重乎而詔臣擔負,此旣試之於臣矣,臣果其人乎?揆地之共貞,庶僚之協恭,亦旣驗之於臣矣,臣果其人乎?聞望績庸,是誠何等人,而挽回頹瀾,支拄傾廈,臣又其人乎?若臣之已著者僨誤也,莫掩者疵類也。天分所局,卒莫能化愚而智,僨誤疵類,宜無今昔之殊。夫以今昔之本末伎倆,不揆不量,恬然而冒據曰,是其宿踐可藉云爾,則豈其可乎哉?臣偏蒙不世之恩,位遇日隆,榮觀赫然,將此身心,報答塵刹,卽畢生貼額之符也。區區一身,何敢自有,而今其一往力抗,屢瀆而不知休者,爲國也,非爲身也。情窮衷苦,言涉屑越,伏地怔忪,惟遄被威罰之是俟,而邇臣之來守陋次,甚庸惶悚,亟賜召還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
以山陵都監提調鄭基世等狀啓,治木假家及宗戚執事堂·郞以下假家,盡爲燒燼,常時不能檢飭之失,臣等惶恐待罪事,傳于金永穆曰,卿等勿待罪。
趙濟華啓曰,行吏曹判書朴齊寅,參判洪鐘軒,參議李裕承,牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更牌招,何如?傳曰,允。參議只推,待明朝一體牌招。
金永穆,以國葬都監摠護使意啓曰,誌石刻字之役,今已告訖,今月二十九日,令監造官朴壽昌,陪進山陵時,凡諸擧行,依例等待之意,分付京畿監司處,何如?傳曰,允。
又以國葬都監摠護使意啓曰,本都監各房工役,今已告訖,諸色工匠,竝皆放送,堂上輪回仕進,郞廳監造官,依例上直之意,敢啓。傳曰,知道。
又以承文院言啓曰,院吏文學官閔泳夏有頉,代幼學愼炳吉差下,付軍職冠帶常仕,何如?傳曰,允。
左議政金炳國疏曰,伏以臣忘庸人耳。庸固不足責其備焉,而忘實有自召者,嗚呼,臣非崕岸絶俗高尙者比,而祿仕志計,不出乎圈子以外,其於經世經邦大去處,智識所不給也。初未嘗留心講究,惟隨逐行隊旅,進退於周行之末,此臣忘庸之所由來者久矣。及夫厚蒙我聖上不世之遇,備數燮理之列,則辭受去就,宜其有自量而自劃,不徒不量,又從以不之劃。呈身抗顔於天威不違之前,厲色發謨於百僚師師之地,心口不應,笑罵從他。荏苒五載之頃,凡妨賢誤國之千塗百轍,皆由此其程,臣非欲妨賢而迷不知復,則斯妨賢矣。臣非欲誤國,而矇不解事,則斯誤國矣。此又臣忘庸之大盤托出,而今其終朝之褫,旋叨縻爾之命,區區刳瀝之懇,徒歸乎謎讕扮飾而止,人臣之以去要君,君子非之。況乍去復來,直爲此草率苟簡之甚者,卽前此一出,爲之兆,執其跡而究其事,無往非臣之罪,而每中夜無寐,厥或有良知良能所不泯者,蹶起長吁,涊然顔發騂也屢矣。夫若是而狃尋已僨之轅,重踏已壞之堤,尙可以四維之防,論定其人,三事之重,蘄倖其會乎?嗚呼,才有限劃,非一朝夕驟襲之可進,參前揆後,灼知臣根基幹局之攸存,而饕冒不息,顚沛後已焉,則師尹表率,博取彼其之誚,而接輿之言,豈但爲往固不諫而發也?上下相持,致令事體之滋損,文字冒瀆,不免義分之徒隳,顧臣忘庸之所自召,乃有如此者,而尤悔之山積,卽亦剗平不去之一大閑也。惟聖玆,推恩勤顧復之私,軫弼亮贊襄之重,亟賜鐫斥,用究洪勻之造,千萬幸甚,臣無任云云。答曰,省疏具悉卿懇。卿之巽辭,今焉再至,實未知卿意之何居也。以卿體國愛君之誠,必不以身家自有,而又如是一向浼浼,若將不欲助予,此豈予眷注畀付之本意也哉?寡昧之交修,國勢之倚重,惟在於卿,揆地之共貞,庶僚之協恭,亦在於卿。則以已著之聞望,莫掩之績庸,挽回欲頹之瀾,支拄將傾之廈,卿曰不能,伊孰之能?卿之退托爲辭,卽惟曰乍去復來也,才有限劃也。今日之卿,卽昔日之卿,而以此汗漫巽讓於切急之時,必萬萬無有於事理矣。望卿亟斷來章,幡然膺命,以副予如渴之思。仍傳于趙濟華曰,此批答,遣左副承旨傳諭。仍與偕來。
全羅監司李敦相疏曰,伏以居諸迅駛,山陵因封之期日漸近,仰惟聖慕撫時,益復如新。仍伏念,臣待罪南藩,居然準瓜,而行將返節矣。觚稜入望,冞切戀結之忱,臣本庸愚,猥叨重寄,兩載尸素,一味伈泄,苟幸無事,捱延至今,是豈始料之攸及哉?其奈知識蔑劣,旣無望於剸理,精力衰耗,亦莫能於周察。隨事儱侗,觸境瘡疣,凡厥溺職之罪,更僕難盡,而幸免大何,特緣庇覆之洪造耳。每自循省,惶汗常浹,乃有昨春各邑鎭頒符誤錯之事,而始於月前覺得,驚悚萬萬。雖卽以右隻換給,遠近邑鎭,次第歸正。然第念分符法意,何等重大,新造傳授,尤當審愼,而緣臣昏憒,未克臨事照檢。且素昧典例,竟誤左右之分看,致此無前之做錯,滿心慙悚,無地自容。玆敢短章自列,馳驛控奏,伏乞聖明,亟降誅罰,以爲不職者之戒焉。臣無任云云。答曰,省疏具悉。雖已釐正符信之重,何可如是不審乎?施以刊削之典。
上在昌德宮廬次。大行大妃初喪。
自開東至巳時,灑雨下雨,測雨器水深六分。
藥房都提調洪淳穆,提調李鎬俊,副提調趙寅熙啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御加味地黃湯,自今日五貼式,日次製入事,榻前下敎。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
金永穆啓曰,議政府郞廳來言,今日賓廳日次,而領議政李最應,無時急稟定事,左議政金炳國未肅拜,右議政未差,不得來會云矣,敢啓。傳曰,知道。
傳于金永穆曰,奉審閣臣入侍。
金永穆啓曰,卽者司書鄭元夏,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?,傳曰,允。
傳于趙濟華曰,以諭乎而予之衷,已悉矣,以批乎而予之辭,已竭矣。昨於附牘之來,又無惠然之意,惘然失圖,將何爲計?風雨丙枕,五夜不寐,念時事之多艱,歎治志之不徯,耿耿一念,惟仰成圖理於股肱承弼之地,而如卿憂愛之忱,誠如卿殫壓之負望,其將傍觀而雍容暇〈豫〉乎?其將勇往而匡輔拯濟乎?卿於此二者,必當有劑量焉矣。更有一轉語,爲卿申之者,今予之必欲致卿,非阿私卿也,非强迫卿也。亶出於求助之切急故耳。卿於予,果待其求而助之者也。不惟不待求而助之,求之切急,而又不思助焉,則君臣情志,竟無可孚之日,予實自反,深愧否德而已。卿其深裁善處事,遣左承旨,傳諭于左議政,期於偕來。
金永穆啓曰,左議政金炳國敦諭,遣左承旨傳諭,期於偕來事,命下矣。左承旨金聲根所當牌招,而拘於廳規,不得請牌,何以爲之?敢稟。傳曰,牌招。
傳于金永穆曰,偕來承旨還入。
左承旨金聲根書啓,臣於本月二十五日二更量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲臣之慢命辜恩,日甚一日,俯仰跼蹐,嚴譴是俟。迺者邇臣繼至,敦綸荐宣,誨勖之備摯,臣何以冒承?若夫雍容暇豫,臣所不敢,則其敢乎傍觀,匡輔拯濟,臣所不能,則其能乎勇往哉?必不敢而傍觀,卽罪也,必不能而勇往,亦罪也。區區情蹤,洵進退維谷而第惟一轉辭敎,惶懍震越,到今分義道理,不容不抗顔呈身於天威咫尺之地,悉暴至懇,冀幸生成之澤,而夙夜之良,相守委巷,揆之事體,冞增悚仄,先賜召還,不勝幸甚云矣。臣旣承期於偕來之命,故姑爲仍留之意,敢啓。傳曰,知道。
傳于金永穆曰,左相不日簉朝云,爲國事萬幸,偕來承旨還入,以安大臣之心。
傳于金永穆曰,晦日次對,進定於再明日。
金永穆,以吏曹言啓曰,金海府使金奭鉉,沃川郡守洪鼎裕相換事,命下矣。金海府使金奭鉉,以前任龍潭縣令,方在解由未出中,何以爲之?敢稟。傳曰,勿拘。
有政。吏批,行判書朴齊寅牌招不進,參判洪鍾軒進,參議李裕承牌招不進,右副承旨金永穆進,啓曰,行判書朴齊寅,參議李裕承,竝牌招不進,小臣獨政未安,何以爲之?敢稟。傳曰,仍爲之。
又啓〈曰〉,大丘都護府判官,今當差出,而本府,以營下劇邑,物衆地大,素稱難治,不可不擇差,同道及他道有聲績,已準朔·未準朔守令,竝擬,何如?傳曰,允。以朴齊寬爲禮曹參判,李沇應爲知義禁,曺殷承爲同經筵,金尙鉉爲弘文提學,徐夏淳爲溫陵令,李奎鴻爲戶曹佐郞,丁弘燮爲典籍,李宗稙爲司饔奉事,兪致益爲大丘判官,金海府使金奭鉉,沃川郡守洪鼎裕,已上相換,承文正字單尹國柱。
兵批,行判書李載元病,參判曺殷承病,參議李萬稙病,參知韓在絢進,同副承旨趙濟華進,以洪俊武爲古突山別將,同知單羅世弘,護軍尹泰經,副護軍朴定陽,副司直李敎榮,副司正金炳秀,副司猛愼炳吉,以上竝單付。
金永穆啓曰,平壤府庶尹,今當差出,而本府,以營下劇邑,物衆地大,素稱難治,不可不擇差,同道及他道,有聲績已準朔·未準朔守令,竝擬,何如?傳曰,允。
傳于金永穆曰,林川郡守之代,未準朔守令中,擬入。
吏批,再政。以權寅夏爲禁府都事,鄭在範爲引儀,尹滋祿爲平壤庶尹。
吏批,三政。以李敏善爲林川郡守。
吏批,四政。以金鳳鎬爲陽川縣令。
以吏曹參議李裕承,牌不進罷職傳旨,傳于金永穆曰,只推。
金永穆,以殯殿都監摠護使意啓曰,本都監監造官李晩起,身病猝重,勢難察任,改差其代,前監役洪用燮差下,而時無職名,令該曹,口傳付軍職,使之擧行,何如?傳曰,允。
又以山陵都監摠護使意啓曰,本都監監造官趙慶淳,以身病,呈狀乞遞,改差其代,前監役兪弼煥差下,而時無職名,令該曹,口傳付軍職,使之察任,何如?傳曰,允。
又以侍講院言啓曰,司書鄭元夏,今以親病,陳疏徑出矣。下番闕直,事甚未安,說書·兼說書未差,兼司書金允植,卽爲牌招入直,何如?傳曰,允。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,武衛所別卜定馬十匹,合九十八匹內,二匹中路故失除,實納馬九十六匹禾毛色,別單書入之意,敢啓。傳曰,知道。
司書鄭元夏疏曰,伏以臣於持被之中,卽接家信,臣父素患痰癖之症,近因換節之時,一倍添劇,委頓床席,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扃,伏乞聖明,俯賜鑑諒,亟遞臣職,仍治臣罪,以肅朝綱焉,臣無任云云。省疏具悉。爾其勿辭救護。
戊寅八月二十五日午時,上御誠正閣。藥房入診入侍時,都提調洪淳穆,提調李鎬俊,副提調趙寅熙,檢校直閣沈相薰,假注書白時淳,記事官車有聲,別兼春秋金學洙,以次進伏。醫官劉漢緯·鄭一龜·李好錫·李基徹,進伏楹外訖。上曰,史官分左右。淳穆進前奏曰,涼雨連日滂沱,雖有開霽之意,而午氣尙此熏蒸,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,夏秋換節之際,朝晝異候,保嗇爲尤難,世子宮諸節,連爲太平乎?上曰,果爲太平,此是換節之時也。故使不欲遊嬉庭中,而難禦其出遊之心矣。淳穆曰,沖年陽氣之所由發,而此時節宣之方,尤當十分戒愼,至於生冷果實之類,或恐有妨於珍攝矣。上曰,東宮近日多誦千字中字矣。淳穆曰,此正習與知長,化與心成之時,而睿質聰明,迥出尋常,下情不勝慶祝矣。上曰,近日東宮,不由正路而曰,此是御路,不敢擅行云矣。淳穆曰,識慮夙就,已知此等威之有別,尤爲欽仰矣。仍奏曰,醫官侍令,使之入診乎?上可之。漢緯等,以次入診,退伏楹外訖。鎬俊曰,脈候奏之。漢緯等曰,脈候,左右三部調均矣。上曰,此時可始調理之劑矣。淳穆曰,當此新涼漸生,正宜調理湯劑進御矣。仍問醫官曰,湯劑別無議定者乎?漢緯等曰,湯劑依前方進御,恐好矣。淳穆曰,前方中,或無加減者乎?漢緯等曰,一無加減矣。淳穆曰,醫官所奏如此,湯劑謹當依前方,而若今日製入,則出榻敎然後,可以擧行矣。上曰,今日筵中,出榻敎無妨矣。寅熙曰,雖是依前方,而方文必正書入鑑後,例出榻敎,每日次製入矣。上曰,例旣然矣,則筵退後,擧行可也。淳穆曰,此湯劑進御,今至屢年,則其所適宜順下,有可以仰揣矣。上曰,雖不知顯效,果適宜矣。淳穆曰,不知不覺之中,其效自至於長遠矣。上曰,昨夜風雨甚乖宜,不無損穀之慮矣。淳穆曰,一夜風雨,必不至過爲損穀,而田穀最易受損。然似當已始刈穫,畓穀姑未成熟,雖有所偃,若卽快霽暘乾,則自可還豎矣。上曰,然則幸矣。淳穆曰,臣於向日山陵之行,以所經言之,可謂豐登,而田穀則成熟,畓穀尙帶靑色矣。上曰,速速序移,各穀盡爲登場,則可以釋慮,而幾年大登然後,年前歉荒餘毒,似可紓矣。淳穆曰,昨今兩年豐登,是乃仁愛上天眷顧之澤,而雖今十年屢豐,歉荒餘毒,恐難就蘇矣。上曰,國之上瑞,莫過於年豐矣。淳穆曰,所以自古稱民不飢寒,爲上瑞矣。上曰,今年雨澤,每有之則輒亦霽矣。淳穆曰,雖有七月之旱,大抵雨順風調之年矣。上曰,醫官先退。仍敎曰,奉審閣臣使之入來也。原任直閣洪殷謨進伏訖。上曰,奉審閣臣進前。殷謨進前奏曰,臣承命馳詣景陵,陵上奉審則安寧,碑閣·丁字閣奉審則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉之意,敢達矣。上曰,諸陵上,俱爲太平,碑閣·丁字閣,亦皆無頉乎?殷謨曰,諸陵上莎草茂盛,無蹲縮處,而碑閣·丁字閣,亦無滲漏處矣。上曰,昨行何處値雨乎?殷謨曰,自陵所發還時冒雨矣。上曰,焚香則以前祭享時刻爲之乎?殷謨曰,依前祭班將事時,而陵官暫爲擧行而下來矣。上曰,焚香後旋發乎?殷謨曰,焚香後卽爲還發,到于東門,少俟開鑰而入來矣。淳穆曰,然則昨夜風雨,必於中路經過矣。上曰,中路果經其風雨矣。殷謨曰,然矣。上曰,沿路農形,何如?殷謨曰,近畿農形別無豐歉之顯著,至於今秋所經歷處,果爲大熟矣。上曰,風雨得無妨於穀乎?殷謨曰,雨後風急,穀皆偃地,則不無受損矣。上曰,史官就座。仍命大臣先退,又命退。諸臣以次退出。
上在昌德宮廬次。大行大妃初喪。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,奏御文字,何等審愼,而今日監軍單子中,有所誤錯,致勤下詢,事甚疎忽,極涉未安,原單子今方改付標以入,而臣之矇然捧入,不勝惶悚,當該堂上,不可無警,推考,何如?傳曰,從重推考,爾亦推考。
以兼司書金允植,牌不進罷職傳旨,傳于金永穆曰,只推。
傳于金永穆曰,公事不審之中官柳東燮推考。
兵曹口傳政事,副司勇兪弼煥·洪用燮,以上竝單付。
金永穆,以議政府言啓曰,卽見山陵都監所報,則已區劃米太木,用盡無餘,匠料難以繼給,米二百三十石,太一百石,木二十七同,卽速加劃,爲辭矣。工役未竣,需用尙多,今玆更報,自有酌量而然。米太則以惠廳所儲木邊,則以戶曹所儲,竝準此數,卽爲劃送之意,分付,何如?傳曰,允。
又以侍講院言啓曰,下番連日闕直,事甚未安,說書·兼說書未差,兼司書金允植,旣有只推之命,卽爲牌招入直,何如?傳曰,允。
又以殯殿都監摠護使意啓曰,魂殿祭器陪進吉日時,令日官崔榮遠推擇,則來九月初四日辰時爲吉云,以此日時,陪進傳授於魂殿參奉,仍令省記直宿之意,敢啓。傳曰,知道。
上在昌德宮廬次。大行大妃初喪。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙寅熙啓曰,左承旨金聲根,右承旨李敦夏,左副承旨金敬均,今日不爲仕進,竝卽牌招,何如?傳曰,允。
又啓曰,知義禁李沇應,除拜後過三日,不爲出肅,依定式推考警責,仍卽牌招察任,何如?傳曰,允。
兼司書金允植,牌不進罷職傳旨,傳于金永穆曰,只推。
趙寅熙,以議政府言啓曰,新差堂上李沇應·李寅命,今日賓對,俱爲懸病不進,事甚未安。令政院,卽爲牌招,使之進參,何如?傳曰,允。
傳于金永穆曰,大臣·政府堂上引見。
傳于趙濟華曰,當該注書從重推考。
以左承旨金聲根,左副承旨金敬均,牌不進罷職傳旨,傳于趙濟華曰,只推。
趙濟華,以侍講院言啓曰,下番連日闕直,事甚未安。說書·兼說書未差,兼司書金允植,旣有只推之命,卽爲牌招入直,何如?傳曰,允。
又以承文院言啓曰,院吏文學官愼炳吉有頉,代幼學李直浩差下,付軍職冠帶常仕,何如?傳曰,允。
李敦夏,以兵曹言啓曰,卽接廣智營入直哨官李容奭手本,則拱北門西邊墻垣近處,松木顚仆,一間許外面缺落云,爲先令紫門監,以杻把子,堅實圍排,卽速修築,而內壁自如,則此與全頹有異,令該營廣智營入直軍中,量宜除出,限改築間,晝察夜巡之意,分付,何如?傳曰,允。
趙濟華,以司僕寺一二提調意啓曰,濟州出來後運歲貢馬二百匹,武衛所別卜定馬二十匹,合二百二十匹內,七匹中路故失,十匹水原府別驍士,五匹江華府別驍士,二十匹武衛所,二十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬一百十六匹,禾毛色別單書入之意,敢啓。傳曰,知道。
又以司僕寺一二提調意啓曰,濟州山馬監牧官金光秋,丁丑戊寅兩年條封進馬二匹,今纔上來,禾毛色別單書入之意,敢啓。傳曰,知道。
李敦夏,以義禁府言啓曰,李周熙,係是流配,依法典,不付功議以入之意,敢啓。傳曰,知道。
義禁府照目粘連,前僉使李周熙矣本府議啓內,壓良勒贖,凌弱奪垈,許多侵虐,旣登繡單,揆以法律,難免重勘,以此照律,罪杖一百收贖,而流三千里定配,以其年七十四,依律文收贖,只告身盡行追奪,私罪,奉敎依允。
又照目粘連,景福宮守直內官河禎顥矣,本府議啓內,守直空闕,宜察偸竊,乃反躬犯,旣至現發,其在懲後,合施嚴勘,以殿庭所排磚石掘取律,旁照勘處,杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。
李敦夏,以義禁府言啓曰,時囚罪人河禎顥,杖一百徒三年定配,照律公事判付內,依允,功減一等事,命下矣。河禎顥功減一等,杖九十收贖,徒二年半,當定配所以入,而卽接戶奴呈狀,則以爲其上典,承重祖父,年八十五,依法典許贖,爲辭矣。取考律文,則大明律存留養親條,有曰凡祖父母·父母,老疾應侍,家無以次成丁者,若犯徒流,止杖一百,餘罪收贖,河禎顥徒二年半定配,以其承重祖父,年八十五,依律文收贖,只告身盡行追奪,放送,何如?傳曰,允。
戊寅八月二十七日午時。上御誠正閣,大臣政府堂上引見入侍時,同副承旨趙濟華,假注書金炳秀,事變假注書尹國柱,記事官車有聲,別兼春秋李重七,領議政李最應,左議政金炳國,行戶曹判書閔致庠,行吏曹判書朴齊寅,行知中樞府事閔謙鎬,左參贊金翊鎭,判尹李會正,知三軍府事趙寧夏,行都承旨趙寅熙,同知三軍府事趙羲復·申正熙,副校理柳,以次進伏訖。上曰,史官分左右。仍敎曰,大臣進前。最應進前奏曰,近日日候晴佳,聖體,若何?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。炳國曰,晝朝異候,世子宮氣候,何如?上曰,連爲太平,而多遊庭中,一日所行,亦爲不少矣。炳國曰,行步每日如是,氣力之卓越,可以仰揣,萬萬欽仰矣。上曰,近日則東宮,不由正路而行,似有智慮而然矣。炳國曰,睿智若是夙就,令聞日以益彰,下情不勝慶祝矣。上曰,間以暑毒爲苦矣。炳國曰,沖年發陽之時,此是例候,而發於外,尤爲伏喜。上曰,雨已快晴,而風雨之餘,百穀得無受損乎?最應曰,雨非多日,不過一夜之頃,則似無傷損之慮,而自鄕來信,歲果大稔云矣。上曰,近日之雨,雖不支離,一夜風雨則果大段矣。最應曰,冷雨非但旋止,日候連爲晴佳,果無害於穡事矣。炳國曰,今旣實稔,則日昨之雨,似無所損,而見今午熱頗劇,退霜從此可知,亦萬幸矣。上曰,退霜若至來月念間,則快有西成之望矣。炳國曰,是固不可望,而雖不至於此,快有西成之望矣。上曰,歉荒之餘,今雖少康,自玆屢豐然後,使民可蘇矣。最應曰,爲民事而聖念如此憧憧,可期退霜矣。炳國曰,爲民聖念如是切摯,如坻之慶,可以預占,而民不飢寒,爲上瑞矣。上曰,次對爲之。最應曰,卽見京畿監司尹滋悳,報本府辭緣,則備陳邑勢民情,迫不獲已之狀,仍請豐德賦稅,與仁川·富平·通津大同,更加展限,以錢代納矣。前此正供之限年許代,旣出格外殊恩,則恐不當更爲煩陳,而第念豐德,則復邑之餘,牽補尙艱,仁川則陞營之後,排劃多缺,富平·通津則設砲之資,措辦無術。今若責之常例,準以本色,則畿沿要衝,各項餼料,其將無可靠可藉之地矣。念其事勢,寧不萬萬憫迫,而道臣所請,亦必有深量者存,豐德一府之賦稅,仁川等三邑之大同,限三年特爲展限,詳定代納,期有就緖之效事,申飭行會,何如?上曰,依爲之。出擧條最應曰,卽見全羅監司李敦相所報,則枚擧靈光郡守朴齊敎牒呈以爲,丙丁大歉,卽設邑之初,有一省之最甚,而重之以癘疫流亡居多,各項上納,如例督責,則餘民盡散,邑將空虛,該郡丙子稅米流亡條九百餘石,特爲蠲蕩,未收條一千餘石,詳定代捧,爲辭矣。本郡自經大荒,衆瘼成痼,其所遑汲之狀,與扶安互相甲乙,則今玆報辭中,將有民散邑虛之慮云者,諒非過語也。其何以苛斂於不墾之土,而强督於近止之命乎?其在朝家懷保之義,有不可膠守恒式,依扶安已施之例,丙子條未納稅米,竝許詳代,俾爲一分紓力之意,行會該道,何如?上曰,依爲之。出擧條最應曰,卽見咸鏡監司金世均所報,則以爲,道內甲山地,惠山·雲寵兩鎭,與彼地,只隔一帶江水,其爲要衝,比他尤別,而畿個鎭屬,疲殘孤弱,旣無聊賴之資,亦無防禦之術。惠山鎭則以本社中,本府還民二十一戶及田結一百八十八結,劃付本鎭,還耗與結納竝取之,而設砲放料。雲寵鎭則以本社中,本府還戶一百二戶,劃付本鎭,以鎭屬,差出倉監色庫,依例糶糴,而還穀雖管於本府,任賴全屬於本鎭,俾爲設砲放料,則殘鎭有稍蘇之望,而第其主鎭邑之一朝兩失,不可不念。該府之近年以來,閒廣墾闢之地,籍外添增之戶,皆是免賦免稅者也。逐處査櫛,參量執稅,俾充兩社虧欠之代,爲辭矣。此兩鎭之距彼地,不過一衣帶之間,而奸民之潛通,胡匪之來擾,比年尤甚,誠憂虞非細矣。固圉肅邊之政,蕩然至此,此所以道臣之所以苦心講究者也。若而民人之移付,若而還結之移劃,雖不如屯戌之廣置,惟其漸次成就之方,在乎人存政擧之如何,竝與主邑充代事,而依報請許施,俾責終始實效之意,行關道·帥臣處,何如?上曰,依爲之。出擧條最應曰,卽見廣州留守金輔鉉狀啓,則以爲,本府公都會解額,歲不過三人,而水原·開城每年取額爲八人,則其在揆文之政,宜無彼此之異同,依水原·開城例,冀蒙一視之澤事,請令廟堂稟處矣。是府,重地也,凡厥制置,固無遜乎華城·開城,而第惟都會之額,未居兩府之半,闔境多士之齎鬱,亦無怪其然矣。特許守臣所陳,從今以往,依兩都例,試取八額之意,著式施行,何如?上曰,依爲之。出擧條最應曰,守令之赴任,計其除拜與辭朝日字,如至稽緩,則具由請勘,自有朝飭,而若其除朝辭一款,卽傍近地方之移差者,或緊急機會之下去者而已。蓋以不瘝民事而然也,亦以無曠邑務而然也。挽近此規寢弛,其不當許施者,該曹之種種煩啓,已是違越之失,而該守令,則受出公文之後,便成占便之習,無難偃處,淹延時月,其爲民邑之滋瘼,儻如何哉?令各該道臣,較程計日,其赴任遲滯者,一一論啓,以爲憑處之地,從玆以往,守令除朝辭,除非定式所在外,毋敢擧論之意,一體分付,何如?上曰,依所奏爲之,可也。出擧條最應曰,紀綱之頹靡,俗習之乖頑,未有甚於此時,誠不覺凜然寒心,而至若各衙門徒隷,雖是迷蠢下賤,旣有公役之所管,粗解奉公之不輕矣。苟作挐而犯罪,則自該司,隨現懲治,卽不得不然者也。苟非理而呼屈,則自該司,據實斥退,亦不得不然者也。而近聞此輩,往往不滿其意,則輒以徒散爲伎倆,罔念本事之如何,期欲副其願而止,愚而漸肆,暋不知戢,將不悟其逃散之爲重罪而自陷矣。安有似此紀綱,復安有似此俗習乎?此若不一番洞諭而明示定律,則惟彼輿儓之徒,其何能知所懼而不妄犯乎?從今以後,或有此等之事,則査發其首唱幾漢,直爲啓稟梟警之意,揭示于各衙門廳壁,俾爲曉然知悉,以存畏愼之道,而今臣所奏,縱涉煩屑,亦係目下弊習,故敢此仰達矣。上曰,依所奏爲之,可也。出擧條最應曰,濟州一島,僻在層溟之外,朝家眷念,視他有別,而本州人物,自來殷繁,文武科宦,前後相繼矣。文官則旣許槐院,而武官則不許宣薦,非徒遠人之懷菀,寔非均一之政,此後則擇其有地閥人,許越宣薦之意,分付銓曹及宣傳官廳,何如?上曰,依爲之。出擧條仍敎曰,文旣許槐院,而武何不宣薦乎?最應曰,松都西北,旣許宣薦,而獨於濟州,則尙未許之矣。上曰,松都西北之人,得被宣薦,創自何時乎?炳國曰,其年條,雖未詳記,此非一時竝擧,幾年之間,似是次第爲之,則今此濟州,亦未遑而拖到于今矣。最應曰,文科放榜後分館,自有應行之規,而每煩提飭,亦近日謬弊之一也,分付該院,使之從速會圈,何如?上曰,依爲之。出擧條最應曰,行大護軍金尙鉉,政府堂上還差,何如?上曰,依爲之。出榻敎仍敎曰,各司徒隷之弊,聞近尤甚,此而不痛戢,則大關末流之弊,紀綱必將不立乃已,揆以事理,豈容若是?如或復肆前習,一有犯科者,則另飭,法司及左右捕廳,嚴加痛懲,不但各司徒隷,雖係掖屬,到底糾治也。最應曰,如有所懷,則輒爲逃散,此渠輩所謂各立也。炳國曰,臣於丞弼之地,乍解而旋叨,恩諭恩批,曠絶隆重,若臣之自反有恧,內省多疚者,亦旣浹旬于玆矣。由昔而力於退,由今而勇於進,體諒之仁,所以玉成,而怙戀之跡,自同酌取,古人所謂,臣不足言,有辱朝廷者,卽臣當下發牓語也。夫昔者之退是也,則今玆之進非也,今玆之進是也,則昔者之退非也。爲是爲非,宜居其一,而其退其進,將安所據,臣之中書,日月不爲久矣。典學,爲君德之宗,而臣其有啓沃者乎?恤隱,爲民事之本,而臣其有道達者乎?紀綱不立,而臣無以振肅之,財用常絀,而臣無以籌畫之,此皆臣昔者之所不能也。由其不能於此,故臣果力於其退,而其退之甫一彈指頃,智無所益矣,才無所長矣。猶爲之可能於此,而臣敢勇於其進,則此不但兩截論矣,揆諸事理,寧有若是之無謂乎?且念三事之任,固無窠座序次之可言,而至如臣者,黜猶餘罪,陟於何有?此又臣可退不可進之一副義諦也。附奏體嚴,章牘辭拙,其無以仰格聽卑之天,臣不容不進借方寸,無隱至此,而今玆區區之所冀幸者,卽惟曰昔者之已施乎臣者也。諒臣苦衷,劃賜終始之澤,不任千萬血祝。上曰,渴望之餘,登對接話,深幸,曷已?鼎席今旣備位,予之倚賴益重,此豈非上下交修之日乎?卿勿以巽讓,更爲相聞,惟以民國爲念焉。出擧條賤臣,不善讀批。上命書傳敎曰,當該注書,從重推考。最應曰,以注書事,前後申飭,不爲不多,而厭避居先,初不留意,猝登筵席,易致生疎,又當申飭于政院矣。炳國曰,設使生疎,苟可隨時誾鍊,則做錯疎澁,豈至於斯乎?仍奏曰,荐煩荐瀆,雖甚惶悚,已試蔑效矣。早賜斥免,俾幸公私焉。上曰,大臣之言,皆出於事事巽讓,而自予視之,則績庸丕著,事事咸熙,安心論道,更勿過謙也。炳國曰,行兵曹判書李載元,政府堂上當爲還差,而首揆存內擧之嫌,不爲同差,臣意則一體還差,似好矣。上曰,依爲之。出擧條濟華曰,諸宰奏事。致庠曰,無所懷矣。濟華曰,玉堂所懷奏之。曰,臣以鹵才蔑學,濫竊科第,雖在論思之列,何敢以見職自居,而區區微忱,惟在聖學。第伏念自古帝王家治法,皆從學問中出來,故程子告其君曰,習與智長,化與心成。今夫民之善敎其子第者,亦必延名德之士,使與之處,薰陶成性。況陛下春秋之富,睿聖雖得於天,資其輔養之道,不可不至。大率一日之中,接賢士大夫之時多,親寺人宮女之時少,則氣質變化,自然而成。願選名儒入侍勸講,講罷留之分直,以備訪問,或有少失,隨事獻規,歲月積久,必能養成聖德,此誠今日準備語也。春宮邸下,衣尺漸長,一動一靜,一聞一見,莫不先入,他日睿學之誠與不誠,亶在今日聖學之勤不勤,誠若如程子之言,博選名儒,侍而使勸講,留而備訪問,如是而積久,不但養成聖德,其在輔養春宮之道,亦不外乎是也,惟殿下澄省焉。上曰,所陳當留念矣。出擧條仍敎曰,大臣就座。上曰,仁川·富平等地,有墩臺可設之處,自本所,有所經略,而較諸江華,尤爲要衝,創鎭設墩,以爲防守之節,好矣。最應曰,異舶之來,每由仁川,而此邑密邇京洛,今雖陞爲防禦之營,其他關阨之口,不可不設鎭堡,益爲陰雨之策矣。炳國曰,仁·富之於京江,不過爲幾十里之近,而無一邱一壑之遮隔者,則邇來疎虞,果未甚於此矣。上曰,昔在英廟朝時,曾有長山島創鎭之事矣。最應曰,英廟朝,旣有此事,而今又行之,豈不爲繼述之美事乎?炳國曰,前聖後聖,同一其揆矣。上曰,此地距京師甚近,爲目下第一關防,其在固圉之道,不可疎虞矣。最應曰,然矣。上曰,此事豈可任之於營校輩乎?將使御將監董爲計矣。最應曰,御將,似可善爲之矣。上曰,御將進前。正熙進前訖,上曰,仁川·富平地,自本所,創設墩臺事,似應聞之矣。正熙曰,臣爲別將時,已有聞之者矣。上曰,已自本所,句管此事,而御將旣經別將,本無時·原任之別,則雖帶將任,從便往來,而日間下去,商度形便也。正熙曰,謹依下敎,當擧行矣。最應曰,旣帶將任,何以爲之乎?上曰,自政院,雖爲兼察啓辭,似無拘礙矣。最應曰,非一二次往來者,則亦難以兼察之事,屢煩啓辭矣。上曰,然矣。一往可費五六日,又不知幾次來往,則以此屢啓,果是難便,而長山設鎭時,監董將臣,應有兼察之例,年久未能詳知,何以則今番兼察,仍用,何如?最應曰,其時事例,縱不能詳知,將兵兼察,番番啓辭之外,恐無他道理矣。上曰,何日下去乎?正熙曰,謹當明日下去矣。最應曰,此係關防重事,旣任御將,則凡屬制置,使之終始責成,以爲後日賞罰之地,恐好矣。上曰,然矣。仍敎曰,工役之際,本所營屬之作弊者,自當嚴禁也。正熙曰,謹當另飭矣。上曰,坡州,屬於摠戎廳,而永宗,屬於御營廳,仁川,屬於何營乎?羲復曰,仁川,屬於御營廳矣。上曰,江華墩臺事,御將之父,爲鎭撫使時,善爲制置,御將亦當善做此事矣。最應曰,一年餼料與軍制,亦將講究,恐好矣。上曰,此則尙未晩也,臨時變通,亦可也。仍敎曰,經始之際,如有可議之事,就議於時·原任大臣·將臣,從長商確,亦爲無妨矣。正熙曰,臣於奔走任使之際,謹當悉心對揚,而至若設置軍額,非但臣之才智淺短,無以堪承,事體重大,有未敢質對,惟願下詢廟堂,博采而裁處焉。上曰,仁川·富平兩倅,不可不另擇矣。最應曰,此不可不比前另擇矣。上曰,江華是重鎭,而兵不精利云,未知何故也。最應曰,江華設鎭之制,初無異於京營,而軍無固心,任自聚散,其爲保障之地,誠非細悶也。上曰,仁川·富平設鎭後,本府軍額,亦爲增置,可得臨時緩急之效也。最應曰,仁·富甚凋弊,以其邑力,防禦之節,不可全責,今若增置軍額,則可謂維持相資之道矣。上曰,向見錦伯狀啓,則韓山之民,至於毆打倭人云,事面所在,聞甚可怪,此由於我國規模之不立故也。最應曰,此亦由於紀綱解弛而然矣。上曰,雖無知之兒輩,中國則無此理矣。炳國曰,大國則無論老少,皆有恒産,故萬無此等不緊之事,而我國則不然。向於嶺沿,倭人所標之旗,村童輩,逢輒拔之之云,此專由於無所業而徒事遊戲也。上曰,中國則不然,而我國太半非士農工商,而全事遊食也。最應曰,然矣。上曰,史官就座。仍命大臣先退,又命退,諸臣以次退出。
上在昌德宮廬次。大行大妃初喪。
夜五更,灑雨下雨,測雨器水深二分。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
金敬均啓曰,右副承旨金永穆,今日不爲仕進,卽爲牌招,何如?傳曰,允。
趙濟華啓曰,御營大將申正熙,仁川·富平等地砲臺監董事,今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,御營大將,摠戎使兼察事,命下矣。兼察御營大將趙羲復,卽爲牌招,聽傳敎,何如?傳曰,允。
以兼司書金允植,牌不進罷職傳旨傳于趙濟華曰,只推。
傳于趙濟華曰,政官牌招開政。
傳于趙濟華曰,秋曹堂上許遞,今日政差出。
傳于趙濟華曰,左承旨許遞,前望單子入之。承旨前望單子入之,尹榮信落點。
以右副承旨金永穆,牌不進罷職傳旨,傳于金敬均曰,只推。
傳于趙濟華曰,本所提調有闕之代,京畿監司尹滋悳除授。
吏曹,武衛所提調單尹滋悳,除授事承傳。
金敬均啓曰,明日傳香,禮房承旨,當爲齋宿,右副承旨金永穆,旣有只推之命,更爲牌招,何如?傳曰,允。
以左副承旨金永穆,再牌不進,罷職傳旨,傳于趙濟華曰,只推。
趙濟華,以議政府言啓曰,京畿監司尹滋悳,武衛提調除授事,命下矣。宣惠堂上,依定式例兼,使之察任,何如?傳曰,允。
又以兵曹言啓曰,去六月三十日都目政事中,新除授部將金慶秀,以在任遭故,已闋制人,首擬以入,至蒙恩點,而追見其該廳報狀,則居在鄕廬,今正月又爲遭故云,原望筒勿施,何如?傳曰,允。
又以兵曹言啓曰,本曹正郞金宗漢,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,同知中樞府事鄭夔和,僉知中樞府事邊弘圭·尹相和,兼訓鍊院都正李德熙,內禁衛將李敎弼,曹司五衛將金明鎭,文臣兼宣傳官金永悳,俱以病難供職,呈狀乞遞,竝改差,何如?傳曰,允。
又以兵曹言啓曰,宣傳官李克烈,以其病難供職,呈狀乞遞,改差,何如?傳曰,允。
有政。吏批,行判書朴齊寅,參判洪鍾軒,竝牌招不進,參議李裕承進,右承旨金敬均進,啓曰,行判書朴齊寅,參判洪鍾軒,竝牌招不進,小臣獨政未安,何以爲之?敢稟。傳曰,只出緊任。啓曰,京畿監司,今當差出,而擬望之人乏少,承旨竝擬,何如?傳曰,允。以韓敦源爲刑曹判書,申正熙爲參判,李龍雨爲參議,趙寅熙爲京畿監司,司僕提調單尹滋悳。兵批,行判書李載元進,參判曺殷承病,參議李萬稙病,參知韓在絢入直,右副承旨趙濟華進,以金箕錫爲知事,金應夏爲都摠管,李敎獻爲同知,李東洙·成樂韶爲僉知,鄭完默爲兼訓鍊都正,金東三爲宣傳官,李普憲爲內禁將,姜夔欽·朴基勉·安錫俊爲五衛將,金秀煥爲曹司衛將,吳成默爲忠壯將,李軒卿爲文兼,李昌鉉爲武兼,黃羲哲爲部將,申錫祜爲德津萬戶,趙熙淵爲安骨萬戶,知事單李恒基,同知單孟錫寬,大護軍沈舜澤,護軍朴瑄壽·鄭夔和,副護軍金聲根·兪鎭學·邊弘圭·尹相和·李克烈,副司果鄭成淳,副司猛李直浩,以上竝單付。
傳于趙濟華曰,寧邊府使金永壽,爲都承旨。
吏批,再政。沈相薰爲兵曹正郞,洪萬植爲寧邊府使。
兵批,再政。邊錫麟爲宣傳官,同知單辛學魯,僉知三單姜夔欽·朴基勉·安錫俊,兼京畿兵馬水軍節度使單趙寅熙,副摠管單金應夏。
趙濟華啓曰,新除授都承旨金永壽,時在平安道寧邊府任所,交代後,斯速乘馹上來事,下諭,何如?傳曰,允。
趙濟華,以侍講院言啓曰,下番連日闕直,事甚未安。說書·兼說書未差,兼司書金允植,旣有只推之命,司書鄭元夏由限已過,竝卽牌招,推移入直,何如?傳曰,允。
又以春秋館言啓曰,別兼春秋臣李重七,以禁衛營從事官,今日軍布上下時,晝仕出去之意,敢啓。傳曰,知道。
又以奉常寺都提調提調意啓曰,祭享所用秋等中脯,今月二十八日始造〈之〉意,敢啓。傳曰,知道。
又以訓鍊都監言啓曰,本局千摠李敏皐,身病猝重,勢難察任,改差,何如?傳曰,允。
又以禁衛營言啓曰,因兵曹草記,拱北門西邊墻垣外面一間許缺落處,廣智營入直將卒,限修政間,晝察夜巡之意,敢啓。傳曰,知道。
義禁府啓曰,蛇梁萬戶太敬植,原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,三陟府使洪鍾漢,原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,加德僉使梁柱奕,原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
知三軍府事金炳始疏曰,伏以臣,器匪大受,身萃重務,未始不聞命輒駭,積誠蘄免,而淺薄之微辭已竭,浩蕩之君恩彌極,怵感自歸,怙戀踰濫,祗增辜負。典旅,卽安危之注,而統轄昧方,司會,乃支調之源,而經理寡謀。於是乎軍國事計,興受其害,淵衷包瑕,縱荷寬假,萬口有在,百身難贖,臣所蚤夜悸惕,千勻一縷,不足以喩其凜然矣。噫,臣蒙被恩渥,山海崇深,有非此生此世,所可酬得一分,臣雖迷劣,敢不鏤心磨頂,永矢結草,而寸藜無望備棟,一葦不可抗海。況又手持丈引,目睹繩墨,不恤悔吝之來者,非愚則妄耳。且臣自料恒疾,無堪制棼,比歲擔荷,不離戎穀。水陸劑會之互殷,流坎行止之所受,柴削崇於勞惱,痞癖交於煩酲,暈甚則窒,瘁積而尫。夫事爲之賴以發用者神識,而莫可淬礪,趨走之賴以承當者筋骸,而莫可支柱,其不容盤礴,非特才具之疎闇已也。伏惟大化體物,曲成不遺,諒臣情之靡他,矜臣言之可哀,將臣見帶武衛提擧·都統之銜,竝賜缷下,俾卒生成之澤,不勝攢祝,臣無任云云。答曰,省疏具悉。卿之苦懇,旣如是屢屢,所辭中提擧之任,不得已依施。
上在昌德宮廬次。大行大妃初喪。
藥房提調李鎬俊,右承旨金敬均啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹榮信啓曰,大司憲·執義·掌令二員·持平二員未差,監察茶時之意,敢啓。傳曰,知道。
以司書鄭元夏,兼司書金允植,牌不進罷職傳旨,傳于尹榮信曰,只推。
以江原監司洪在鉉狀啓,薦新進上生松茸,節早旱甚,尙無産土,封上未能及期,該封官春川府使李容元,原州判官趙熙百,洪川縣監李承耆,橫城縣監安鼎玉,麟蹄縣監黃義龍,爲先罷黜,臣亦惶恐待罪事,傳于尹榮信曰,此時迎送之弊,不可不念,守令論罪,特爲安徐,姑令戴罪擧行,卿其勿待罪事,回諭。
傳于尹榮信曰,公事不審之中官金錫勳,從重推考。
尹榮信,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以議政府言啓曰,卽見左右捕廳所報,則近畿各邑所捉火賊,合爲二十九名,而其中行賊之最久最大者四漢,取招修報云矣。徒黨之嘯聚,而乃敢橫行村里,財貨之劫掠,而至于殺越人命,獰毒之手段,漸滑悖頑之情節盡露,況居其魁於現捉之諸賊者乎?斷之王法,必亟誅而罔赦者也。在囚罪人申俊伊·吳用玄·金今石·僧月鏡等四漢,竝出付軍門,大會軍民,梟首警衆,其餘諸漢,令本廳酌處,今此賊徒,與尋常穿窬之類有異,則該譏校,合有激勸之政,邊將待窠,首先差送,頭目捕校,施以賞加事,分付該曹,何如?傳曰,允。
又以三軍府言啓曰,卽接御營廳所報,則謹依啓下傳旨,罪人金今石·僧月鏡·申俊伊·吳用玄,梟首次,今八月二十九日,兼大將臣趙羲復,率諸將官·將校·軍兵,出去蔓川坪云矣,敢啓。傳曰,知道。
又以左右捕盜廳言啓曰,謹依議政府草記批旨,臣廳在囚火賊申俊伊·吳用玄·金今石·僧月鏡等四漢,竝出付軍門,大會軍民,梟首警衆,其餘諸漢,令本廳酌處事,允下矣。臣廳在囚火賊申俊伊·吳用玄·金今石·僧月鏡等四漢,竝出付御營廳,其餘諸漢,自本廳酌處之意,敢啓。傳曰,知道。
又以御營廳言啓曰,罪人申俊伊·吳用玄·金今石·僧月鏡等,大會軍民於蔓川坪,梟首警衆之意,敢啓。傳曰,知道。
又以承文院言啓曰,院吏文學官李直浩有頉,代幼學鄭煥龍差下,付軍職,冠帶常仕,何如?傳曰,允。
又以兵曹言啓曰,卽接慶熙宮入直衛將朴景祿牒報,則本宮西墻內小松二株,因風顚仆云,依例斫去之意,敢啓。傳曰,知道。
又以訓鍊都監·禁衛營·御營廳言啓曰,拱北門西邊墻垣外面一間許訣落處,來九月初一日爲始,三營合力改築之意,敢啓。傳曰,知道。
又以義禁府言啓曰,槐山郡殿牌作變罪人陰德煥·白云,當依乙巳年安山郡兩犯竝施一律之例,而旣無定式,則不敢擅便,何以爲之事,判付內,依乙巳年例擧行事,命下矣。罪人德煥·白云,謹依乙巳年例,旁照犯上不道律,令本道道臣,近邑守令中,別定假都事,與地方官眼同,大會軍民,卽其地,竝待時處斬,孥戮破家瀦澤等節,依法典勿論事,分付,何如?傳曰,允。
義禁府啓目粘連,向前太敬植亦,跨海候風,無怪遲滯是白乎矣,船綜旣失,團束臭載,至爲六隻,漕法攸重,焉逭重勘,以此照律,何如?判付啓依允。
又啓目粘連,向前梁柱奕亦,攘魚屠牛,俱係鄙瑣是白遣,賑餘米僞報,縱諉報營,天城錢勒捧,終涉非理,以此照律,何如?判付啓依允。
又啓目粘連,向前洪鍾漢亦,重囚逃躱,雖出无妄,過限未捕,有失操飭,以此照律,何如?判付啓依允。
上在昌德宮廬次。大行大妃初喪。
自辰時至人定,灑雨下雨,測雨器水深一寸八分。
尹榮信啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金永穆曰,見今雨勢如此,明日習儀,退行於初四日,再度習儀,兼行於三度習儀。
金永穆,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
尹榮信,以三軍府言啓曰,本府從事官韓昌履,奔走勤仕,五滿十五朔,依例陞敍,或守令除授事,捧承傳施行,何如?傳曰,允。
金永穆,以禮曹言啓曰,取考乙丑·丁巳謄錄,則返虞後,百官陪祭時,若値雨雪,則哭班,移設於明政殿南月廊事,稟旨定奪矣,今亦依此擧行,何如?傳曰,允。
又以禮曹言啓曰,永昭廟·文禧廟展拜,每年季秋取稟事,曾有定式,而因山前,不得循例取稟之意,敢啓。傳曰,知道。
尹榮信,以兵曹言啓曰,卽接弘化門入直守門將趙正孝牒報,則弘化正門及東挾門木靴金,年久破傷,開閉無路云,令該曹嚴飭該監,卽速修改,而把守軍兵,弘化門入直軍十名除出,限修改間,嚴加把守之意,分付,何如?傳曰,允。
又以訓鍊都監言啓曰,因兵曹草記,弘化正門及東挾門木靴金,年久破傷,開閉無路云,弘化門入直軍十名除出,限修改間,嚴加把守,而入直哨官,仍爲率領之意,敢啓。傳曰,知道。
義禁府照目粘連,三陟府使洪鍾漢矣本府議啓內,重囚逃躱,雖出无妄,過限未捕,有失操飭,以此照律,杖七十徒一年半定配,依法典收贖,公罪。奉敎依允。
又照目粘連,加德僉使梁柱奕矣本府議啓內,攘魚屠牛,俱係鄙瑣是白遣,賑餘米僞報,縱諉報營,天城錢勒捧,終涉非理,以此照律,罪杖七十收贖,奪告身二等,私罪。奉敎依允爲旀,功減一等爲良如敎。
又照目粘連,蛇梁萬戶太敬植矣本府議啓內,跨海候風,無怪滯遲是白乎矣,水宗旣失團束,臭載至爲六隻,漕法攸重,焉逭當勘,以此照律,罪杖八十收贖,奪告身三等,私罪。奉敎依允。
上在昌德宮廬次。大行大妃初喪。
尹榮信啓曰,大司憲·執義·掌令二員·持平二員未差,監察茶時之意,敢啓。傳曰,知道。
金永穆啓曰,右副承旨趙濟華,今日不爲仕進,卽爲牌招,何如?傳曰,允。
尹榮信啓曰,假注書白時淳,有身病,勢難察任,今姑改差,何如?傳曰,允。
傳于尹榮信曰,政府堂上一員,依備局副提調例,通政中,自廟堂啓差。
尹榮信啓曰,左邊捕盜大將朴承儒,以陪往大將,外梓宮陪進事,明日出去矣,所佩命召及大將·傳令牌,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,左邊捕盜大將,他邊大將兼察事,命下矣。兼察左邊捕盜大將金箕錫,卽爲牌招聽傳敎,何如?傳曰,允。
摠管前望單子入之,都摠管韓敦源,副摠管許熠·趙羲豊·徐相岳·李祉秀落點。
尹榮信,以議政府言啓曰,卽見慶尙監司李根弼狀啓,則統營以下,各營鎭砲糧,以收租頒降中新結米,劃下,而自丁酉每爲預劃於別會米,蓋因砲手之急於卒歲,難以經春故也。所以有還米預貸之例,有新米劃報之例。又有米價取剩充補還摠之例,而丁丑下納革罷後,左沿砲糧,則以東萊新劃米中,劃下,右沿砲糧,不爲劃下預貸之還米,竝耗虛留,餘剩之立本,隨以無麪,軍心齎鬱,措劃末由。今年砲糧米一千七百二十一石零,劃下之節及還摠中丁丑虛留條,竝耗六千一百七十一石零,戊寅虛留條四千二十一石零,立本之方,竝請令廟堂稟旨分付矣。砲糧,旣無關於下納,則下納,雖曰革撤,該廳之不爲劃下,殊未知其故,而毋論左沿右沿,砲軍一也,防守一也。況左沿則如例放下,右沿則不免停闕,卒伍之失哺,合有可恤,糴簿之擁虛,亦所當念。昨今兩年未劃下砲糧,以戊寅條大同中,準原數使之除給,一以爲頒料之資,一以爲充還之道,自明年,依前區劃之意,竝爲分付於本廳及本道,何如?傳曰,允。
又以議政府言啓曰,向因全羅右道繡啓,古阜前郡守李秀殷,論列中,泰仁·古阜地,所買土,竝屬之肇慶廟·慶基殿,以補官役之費云矣。莫重之地,以此補役,其在事體,極涉屑越,勿施,該御史,施以罷職之典,何如?傳曰,允。
又以議政府言啓曰,卽見濟州牧使白樂淵狀啓,則本島三邑賑政,今已告畢,而明月萬戶金應銓,補賑田米,爲二百石,前萬戶金基鎬,補賑田米,爲二百石,當有褒嘉之典,爲辭矣。以若殘鎭薄廩,有此實心優助,極庸嘉尙,不可無激勸之政,兩鎭將,竝加資事分付銓曹,今此狀本中,初無請稟之句語者,有違格例,該牧使,推考,何如?傳曰,允。
又以國葬都監摠護使意啓曰,來九月十八日寅時,下玄宮後,自陵所離發,仍爲返虞之意,敢啓。傳曰,知道。
又以山陵都監摠護使意啓曰,下外梓宮,在今初四日辰時矣。臣炳學,奉審次,明日依例除朝辭進去之意,敢啓。傳曰,知道。
又以承文院言啓曰,院吏文學官鄭煥龍有頉,代幼學李圭容差下,付軍職冠帶常仕,何如?傳曰,允。
知三軍府事閔謙鎬疏曰,伏以流光不留,因封屆期,仰惟聖慕,益復皇瞿。仍伏念有國之重,政本爲最,政本之佐,有司爲緊,承斡樞機,參和鼎實,其責果何如責,而其人亦何如人乎?萬萬非無他之技,不移之愚,所可妄脊而冒肩,臣之濫據,一日二日而居然再離暑矣。始豈敢不量而入,終豈欲如彼其久?祗以趨走不揀夷險,進退惟戴造化,自未覺尸官罔聞之譏,如酌孔取之嫌也。今焉造化,太偏於久假,趨走,反涉於過恭,其愧其悚,愈往愈大,不啻如斲者之血指汗顔焉已。臣若徒懷嚴畏,一任瘝曠,則是自阻於慈覆之天也。用玆爲懼,齎怵干威,伏願聖明,俯賜諒燭,亟遞臣政府有司之銜,俾公私耦幸,千萬不勝至祝,臣無任云云。答曰,省疏具悉。所請依施。
京畿監司趙寅熙疏曰,伏以流光易駛,秋序將暮,仰惟聖上,撫時攀慕,益復罔涯。仍伏念臣於待罪銀臺之日,忽伏奉除旨,以臣爲京畿觀察使者,臣誠怔忪震駴,莫省所以自措也。臣聞人君,處九重之䆳,臨億兆之衆,採風謠而得以上達,布闓澤而得以下究者,玆非承流宣化之職,惟其人乎哉。然而其人也,寬而不嚴,則不足以憚壓列郡,廉而不明,則不足以綜理庶務。是以一方之休戚,常視其人之能否,其爲任之綦重,有不可人人畀之也,審矣。以臣望實,言之,庸愚疎鈍,百無一能,雖閒漫職司,猶不勝任,臣果其人乎哉?以臣踐歷,言之,頃年南邑,一行作吏,已試蔑效,雖小去處,猶不勝,臣果其人乎哉?夫有國之畿甸,惟民所止,王化之自近及遠,實周家之二南也,京邑之以內捍外,亦漢室之三輔也。至若寢園之所拱護,陪都之所綰轄,較諸他省,尤有別焉。方今因封在前,國役浩鉅,歉荒纔經,民産凋瘵,當此之時,以其人授其任,尙宜却顧而退步,迺擧而畀之於臣,不少留難。凡朝家官人之政,殆繇臣而隳耳。臣雖無狀,受恩如天,圖報之忱,炳然如丹。況此方面之授,隆寄也,徽數也。豈不欲竭誠盡力?少酬夙心之萬一,而揣分量己,列郡無憚壓之望,庶務無綜理之策。此臣所以非其人,而尤不敢承當者也。玆將實狀,仰籲於天地父母之前,伏乞聖慈,俯垂鑑諒,亟遞臣新授畿臬之任,以重官方,以安私分焉,臣無任云云。答曰,省疏具悉。卿其勿辭往欽哉。
上在昌德宮廬次。大行大妃初喪。
尹榮信啓曰,大司憲·執義·掌令二員,持平二員,未差,監察茶時之意,敢啓。傳曰,知道。
白時淳改差,代以李在明爲假注書。
傳于尹榮信曰,政府堂上中,通政有司,稱以副有司。
傳于尹榮信曰,公事不審之中官金錫勳,從重推考。
尹榮信,以議政府言啓曰,本府有司堂上有闕之代,禮曹判書尹滋承,大司成閔泳翊差下,使之卽爲察任,何如?傳曰,允。
又以議政府言啓曰,華留,今已報瓜矣。此守臣,莅任於歉荒之會,殫心於懷保之策,著績旣優,宜責終效,水原留守金炳地,限一瓜特爲仍任,何如?傳曰,允。
又以司譯院都提調·提調意啓曰,義州監稅官有闕,本院前僉正李根培差下,以爲任使之地,何如?傳曰,允。
又以兵曹言啓曰,拱北門西邊墻垣外面缺落處,今已修築矣,把守軍兵,解送直所之意,敢啓。傳曰,知道。
又以兵曹言啓曰,五衛將朴基勉·姜夔欽·安錫俊,俱以病難供職,呈狀乞遞,竝改差,何如?傳曰,允。
又以訓鍊都監·禁衛營·御營廳言啓曰,拱北門西邊墻垣外面缺落處,今已畢築之意,敢啓。傳曰,知道。
又以禁衛營言啓曰,拱北門西邊墻垣外面一門許缺落處,今已畢築,把守軍兵解送事,自兵曹草記矣。把守廣智營入直將卒,還入直所之意,敢啓。傳曰,知道。
又以禁衛營言啓曰,本營中軍趙台顯,身病甚重,勢難察任,今姑改差,何如?傳曰,允。
上在昌德宮廬次。大行大妃初喪。
尹榮信啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,假注書李在明,謂有身病,今日廳座,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,拿處。
金永穆啓曰,臣永穆,臣濟華,今日發引初度習儀,進去下直之意,敢啓。傳曰,知道。
李在明拿處,代以鄭寅興爲假注書。
傳于尹榮信曰,有實故摠管許遞,前望單子入之。
尹榮信啓曰,卽者別兼春秋尹相萬,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
尹榮信啓曰,左右史不可不備,別兼春秋李重七·洪承憲·金學洙,竝卽牌招,推移入直,何如?傳曰,允。
兵曹,以李承淵爲禁衛中軍。
尹榮信啓曰,都承旨金永壽在外,左承旨李敦夏,右承旨金敬均不爲仕進,左副承旨金永穆,右副承旨趙濟華習儀進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙濟華牌不進,伴直無人,左副承旨金永穆,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙濟華牌不進罷職傳旨,傳于尹榮信曰,只推。
尹榮信,以國葬都監摠護使意啓曰,返虞時晝停所,當爲磨鍊,而九月十八日,神輦,自陵所離發,黔巖晝停,仍爲返虞之意,敢啓。傳曰,知道。
又以承文院言啓曰,卽見都京禮部咨文,漂民金春等出送云矣。前頭使行,具表伸謝之意,撰出先通咨文,付撥下送灣府,傳給鳳城,傳致北京之地,而漂民出送謝恩,一起無方物磨鍊,兼付於今番節使之意,分付該曹,何如?傳曰,允。
又以承文院言啓曰,院吏文學官李圭容有頉,代幼學李象萬差下,付軍職冠帶常仕,何如?傳曰,允。
又以義禁府言啓曰,領運差使員永登萬戶朴在實,與全羅監司狀啓戶曹粘目,憑閱處之事,傳旨啓下矣。朴在實,今方領運,未及上來云,待到泊拿囚,何如?傳曰,允。
別兼春秋尹相萬疏曰,伏以臣於持被之中,卽接家信,則臣母素患痰癖之症,一倍添劇,委頓床席,家僮踵至,促臣歸視,臣聞是報,方寸煎灼,按住不得。玆敢忙陳短章,徑出禁扃,伏乞聖明,俯垂鑑諒,亟遞臣職,俾便救護,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮廬次。大行大妃初喪。
藥房提調李鎬俊,同副承旨尹榮信啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李敦夏啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨趙濟華,今日不爲仕進,卽爲牌招,何如?傳曰,允。
摠管前望單子入之,副摠管李鳳儀·金鶴根·李僖魯·吳晉泳落點。
傳于李敦夏曰,出身具永祖,令該曹,內乘,口傳加設單付。
兵曹口傳政事,內乘加設單具永祖。
以左副承旨金永穆牌不進罷職傳旨,傳于李敦夏曰,只推。
以別兼春秋李重七·洪承憲·金學洙牌不進罷職傳旨,傳于李敦夏曰,只推。
李敦夏啓曰,左右史不可不備,別兼春秋李重七·洪承憲·金學洙,旣有只推之命,竝卽牌招推移入直,何如?傳曰,允。
又啓曰,假注書金炳秀,有身病,勢難察任,今姑改差,何如?傳曰,允。
金炳秀改差,代以宋圭元爲假注書。
李敦夏啓曰,明日傳香,禮房承旨,當爲齋宿,左副承旨金永穆,旣有只推之命,更爲牌招,何如?傳曰,允。
傳于李敦夏曰,同副承旨許遞,前望單子入之。
承旨前望單子入之,趙定熙落點。
以義禁府徒流案,傳于李敦夏曰,洪正厚放。
以右副承旨趙濟華牌不進罷職傳旨,傳于金永穆曰,只推。
以慶尙監司李根弼狀啓,慶州等邑民家頹壓,人命渰死事,傳于金永穆曰,列邑被災,固已慮之,而民家之頹壓,人命之渰死,若是夥多,極爲警慘,當今秋事未成,失所之民,必不免顚連之患,念其情狀,尤不啻若恫在己,渰死人生前身還布,竝蕩減,掩埋結構之方,雖有顧助,於恤典之外,此若不別般救助,另爲措劃,奠安復業,難期,趁速營邑,必更加爛商,俾無一民棲遑之歎事,廟堂措辭關飭。
李敦夏,以訓鍊都監言啓曰,本局別將李根奭,身病猝重,勢難察任,改差,何如?傳曰,允。
又以刑曹言啓曰,加德前僉使梁柱奕,所犯贓錢一百兩,依定式捉囚家僮,刻意督捧之意,敢啓。傳曰,知道。
上在昌德宮廬次。大行大妃初喪。
趙定熙啓曰,大司憲·執義·掌令二員·持平二員,未差,監察茶時之意,敢啓。傳曰,知道。
又啓曰,同副承旨趙濟華,今日不爲仕進,卽爲牌招,何如?傳曰,允。
以別兼春秋李重七·洪承憲·金學洙牌不進罷職傳旨,傳于金永穆曰,只推。
趙濟華啓曰,左右史不可不備,別兼春秋李重七·洪承憲·金學洙,旣有只推之命,竝卽牌招推移入直,何如?傳曰,允。
又以兵曹言啓曰,明日三度習儀時,本曹堂上郞廳侍衛,不可不備員,而參議未差,正郞趙同熙·沈相薰,內閣進,不得進參,今姑改差,其代,竝令該曹,以在京無故人口傳差出,參議,待下批牌招,以爲進參之地,何如?傳曰,允。
吏曹口傳政事,以李承純爲兵曹參議,金容圭·李載允爲正郞。
趙濟華啓曰,左邊捕盜大將朴承儒,以陪往大將再三度習儀事,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以司謁口傳下敎曰,架子軍貳拾柒牌,今初九日,待令于日安門,五牌,今十二日,待令于日安門。
金永穆,以承文院言啓曰,院吏文學官李象萬有頉,代進士金炳宛差下,付軍職冠帶常仕,何如?傳曰,允。
趙濟華,以禁衛營言啓曰,本營騎士別將閔宗鎬,身病猝重,勢難察任,改差,何如?傳曰,允。
又以義禁府言啓曰,本府徒流案中,平安道昌城府極邊遠竄罪人洪正厚名下,放字書下矣。洪正厚放送事,分付該道道臣之意,敢啓。傳曰,知道。
大司成閔泳翊疏曰,伏以臣菲忱蕪辭,不能仰格聖衷,邈然周行,孟晉不止,豈有一分可堪而然哉?職由奔走爲誠,瀆撓是懼焉已耳。千萬匪意,政府有司之命,又何爲及於臣身也?此卽籌司副提擧,而倣例新設,責任綦重,揆剡聖允,宜在於德進事,擧以極一代之選,今乃畀之於如臣無似。廊廟訏謨之宏碩,臣何以共貞,郡國機務之劇要,臣何以參聞乎?夫孩提之童,沒有裁量於噉着,而厥父母,重綿而燠之,加饛而飫之,愛有所蔽,疾病隨之。臣雖蒙蔀,裁量辭受,粗勝於孩提,而其濫授之無節,冒膺之招咎,萬萬非燠綿飫饛之比也。噫,以其官則寧不備而惟在其人,則試蔑可已,只當乃已。此臣所以自劃於望實踐履之外,今迺驅使躐進,僴然高據,淸朝名器之緣臣玷䙝,一至於此哉?若謂臣猥託葭莩,依近末光,兜攬而無惜,瘝隳而姑恕云,則物議攸在,必當曰私於臣而已。臣雖不恤,累將焉歸,臣情到此,自不勝忞忞蹙蹙,靡所容措。玆敢悉暴肝膈,仰瀆聰聽,伏乞聖慈,俯垂鑑諒,亟遞臣新授政府副有司之任,以幸公私事計,不勝大願,臣無任云云。省疏具悉。爾其勿辭察職。
上在昌德宮廬次。大行大妃初喪。
自二更至初八日開東,灑雨下雨,測雨器水深一寸五分。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
金永穆啓曰,臣永穆,臣濟華,今日發引再三度習儀,進去下直之意,敢啓。傳曰,知道。
以別兼春秋李重七·洪承憲·金學洙牌不進罷職傳旨,傳于金永穆曰,只推。
金永穆,以吏曹言啓曰,奉常寺判官金正浩,軍器寺判官吳永烈,成均館典籍丁弘燮,奉常寺直長韓甸鎬,俱以身病,呈狀乞遞,竝改差,何如?傳曰,允。
趙濟華,以兵曹言啓曰,知中樞府事李恒基,同知中樞府事李源長,訓鍊院都正趙存興,內禁衛將李普憲,五衛將具翰祖,忠翊衛將姜文欽,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局從事官金永悳,身病猝重,勢難察任,改差,何如?傳曰,允。
又以御營廳言啓曰,本廳別將趙存興,身病甚重,勢難察任,改差,何如?傳曰,允。
又以御營廳言啓曰,本廳千摠尹秉善,身病甚重,勢難察任,改差,何如?傳曰,允。
上在昌德宮廬次。大行大妃初喪。
自開東至申時,灑雨下雨,測雨器水深九分。
趙定熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右承旨李敦夏,右副承旨金永穆,今日不爲仕進,竝卽牌招,何如?傳曰,允。
備忘記,京畿觀察使趙寅熙下直,長弓一張,長箭一部賜給。
以右承旨李敦夏牌不進罷職傳旨,傳于趙濟華曰,只推。
趙濟華啓曰,密符親納,例也,而前京畿監司尹滋悳,謂有身病,使其褊裨替納,事甚未安,推考,何如?傳曰,允。
兵曹口傳政事,副司果沈相薰·趙同熙,以上竝單付。
金永穆,以承文院言啓曰,院吏文學官金炳宛有頉,代幼學李善儀差下,付軍職冠帶常仕,何如?傳曰,允。
趙濟華,以訓鍊都監言啓曰,本局千摠李鍾健,身病猝重,勢難察任,改差,何如?傳曰,允。
又以御營廳言啓曰,本廳別將·千摠,今當差出,而擬望之人乏少,竝外任竝擬,何如?傳曰,允。
又以御營廳言啓曰,本廳騎士將韓慶五,身病甚重,勢難察任,改差,何如?傳曰,允。
敎京畿監司趙寅熙書,王若曰,禹貢,制五百里甸服,之屛之翰,漢廷選二千石循良,爲汝爲翼。特撤銀臺之長,庸侈玉節之榮,眷玆一面邦畿,實是四方綱紀。月遊之衣冠孔邇,陵園奉灑掃之儀,天設之襟帶甚宏,山河衝捍衛之要。統四都而靲其勢也,殷邦之綴旒駿庬,湊八路而梯杭是地則,關中之扶風馮翊。夫何凋瘵之轉甚,及今剸理之尤難,驛路之使星將馳,想多供億之貽弊。鮒嵎之遠日奄迫,可無徭役之勞民,苟非得鍊達之才,以畀按察之責,孰能效振刷之策,俾弛宵旰之憂。惟卿,圭璋令姿,簪組華閥,文章著於經術,宰相讀書之人,孝悌根於本心,浚明有家之士。入翰苑而任經幄,先朝之眷注彌隆,長芹宮而佐銓衡,近日之歷揚殆遍。潤辭命於上國,已效咨度之勤,試盤錯於南州,尙切去思之詠。際交隣講修之會,勞勩旣多,參籌司彌綸之謨,聞望增重,固知無適不可,是以如彼其專。玆授卿以京畿觀察使兼兵馬水軍節度使水原府留守廣州府留守開城府留守江華府留守巡察使,卿其勉恢令圖,祗服寵命,實爲邦寧而本固,勞之徠之,莫曰內重而外輕,國耳公耳。陽春騰有脚之頌,子惠之政當先,省秋無不足之嘆,丙枕之憂將弛。故玆敎示,想宜知悉。副修撰李錫弘製進
上在昌德宮廬次。大行大妃初喪。
自午時至人定,灑雨下雨,測雨器水深九分。
自人定至初十日開東,灑雨下雨,測雨器水深一寸九分。
趙濟華啓曰,大司憲·執義·掌令二員·持平二員未差,監察茶時之意,敢啓。傳曰,知道。
金永穆啓曰,吏曹郞廳來言,判書有闕,政事,取稟。傳曰,當日爲之。
兵曹口傳政事,上護軍單朴齊寅。
金永穆啓曰,吏曹郞廳來言,政事當日爲之事,命下,而判書未差,參判洪鍾軒,參議李裕承,俱以病不來,不得開政云,事甚未安,竝卽牌招,何如?傳曰,待明朝牌招。
義禁府啓目,假注書李在明原情云云,傳旨內辭緣,泛稱遲晩,刑推得情,何如?判付啓,飭已施矣,分揀放送。
金永穆,以禮曹言啓曰,全羅道觀察使封進,今九月令,宗廟殯殿薦新石榴,來十月令,宗廟殯殿薦新柚子,今初十日薦進,殯殿薦新,則同日朝奠兼薦,而景慕宮薦新,則慶尙道,例爲封進矣。本道所封,未及上來,莫重薦新,不可後時,依前例以宗廟薦新加封石榴·柚子,同日一體薦進,何如?傳曰,允。
行吏曹判書朴齊寅疏曰,伏以流光迅邁,騩馭漸邈,因山有期,廞衛將戒,瑤闈之德音永閟,欑宮之像設垂空,臣民靡逮,曷有其極?仰惟聖慕皇皇,益復如新。仍伏念臣於選部之任,屢控不稱,瀝陳情懇,而未孚崇聽,尙不獲命,居然爲半載尸素,非但自知不堪,人將謂臣斯何?始也感試可之厚眷而猶或逡巡,終焉知不耐於重任而復思仍冒,以蔑效而若將有能,惟恃寵而去益無厭,自速衆謗,徒累聖簡,其爲罪戾,當如何哉?旣蹲匪據,則分數之宜乎退去而莫遂其退,又勘大政,則格例之在所當遞而不得其遞。臣於是,計窮勢迫,通宵繞壁,茫然失其所圖也。況臣貞痼脚痿之証,輒値交節而忒甚,近亦如期而侵發,一倍酸痛,行步牽掣,尋常起居,每須傍人,目下病狀,果無時日間振作之望,此又臣疾聲仰籲之情實也。玆敢申暴衷私,冒瀆聰聽,伏乞聖慈,俯垂矜察,將臣所帶銓銜,亟許鐫改,俾重器無瘝,微分獲安,千萬幸甚,臣無任云云。答曰,省疏具悉。所請依施。
知中樞府事尹滋悳疏曰,伏以旬朔屢更,嚴廬皇瞿,撫時聖慕,益復如新。伏惟我殿下,不以臣不才,國有保障而命臣往釐,國有藩翰而命臣往宣,四載二節,迭相先後,眷遇之,委寄之,得乎君上者,如彼其隆且盛焉,而曷嘗發一慮,展一籌,以對揚我殿下休命乎?責臣者,謂臣無狀,知臣者,謂臣不能。兩說俱是,固不敢辭,則罰之可也,斥之亦可也,而乃又特下恩命,命臣提擧本所,竝管惠局,正所謂榮逾望表,懼溢情涯也。夫鉤陳儲胥之所總轄,番衛部署之所句檢,托之心膂,典綏王師,豈凡百執事者,所可比擬,而至若九貢九賦,古太宰職也。天倉委積而歛散以時,國泉流通而出入有數,權乎其輕重而均民之役,參乎其貴賤而平物之情。月要歲會,以考其成,卽中外公私贏絀利害之大關棙,則苟非聰明有幹諝者,孰能與此?凡爲國家,豈財之務,而有國則有財賦,財賦者,取於民也,取之有制,則用之亦有節,故必擇有司而謹節之,非財之務,惟節財之是務,則易所云節以制度,不傷財不害民者,此也。矧今封樁枵然,支調不繼,目下事計,其殆遑汲,雖使計然,執籌,劉晏,按簿,尙戞戞乎難矣。乃使如臣者流,劑量鉤較,左補右撐,則誠萬萬無是理也。臣家本寒素,而華膴非其分也。性又疎拙,而要劇,非其材也。今玆所叨,居然一擧,而兼有之,國計私計,都歸兩失,止竟狼狽,可立而待,以我殿下生成臣,陶甄臣,至仁至慈,曠古特達之眷,竊庶幾曲垂,憫念於此矣。臣自聞命以來,歷日徊徨,靡所底屆,而昨才納符,今始陳章,亦不暇張皇緩聲,只擧斷斷衷曲,庸敢祈幸於天地父母之前,伏乞聖明,亟遞臣新授職名,以幸國事,以幸私分焉,臣無任云云。答曰,省疏具悉。卿其勿辭行公。
上在昌德宮廬次。大行大妃初喪。
藥房都提調洪淳穆,提調李鎬俊,左承旨趙定熙啓曰,日月不留,因山奄迫,伏惟聖心哀慕,益復罔極。伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
趙定熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
金永穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙定熙啓曰,右承旨李敦夏,左副承旨金敬均,今日不爲仕進,竝卽牌招,何如?傳曰,允。
備忘記,三陟營將金商鉉下直,長弓一張,長箭一部,片箭一部,筒兒一箇賜給。
玉堂前望單子入之,副修撰魚允中落點。
金永穆啓曰,新除授副修撰魚允中,方在罷職中,何以爲之?敢稟。傳曰,敍用。
傳于金永穆曰,司書有闕之代,前望單子入之。
司書前望單子入之,趙同熙落點。
傳于金永穆曰,慶源府使之代,勿拘常格,各別擇差。
傳于金永穆曰,孟山縣監之代,勿拘常格,各別擇差。
金永穆,以內醫院都提調·提調意啓曰,今十八日返虞祗迎動駕時,本院三提調,當爲陪從矣。院中直宿提調,無以備員,分提調,令該曹口傳差出,何如?傳曰,允。
吏曹口傳政事,以李源命爲分內醫提調。
趙定熙,以兵曹言啓曰,宣傳官金東三,文臣兼宣傳官李軒卿,俱以病難供職,呈狀乞遞,竝改差,何如?傳曰,允。
啓曰,判書金炳始,參議李裕承,竝牌招不進,小臣獨政未安,何以爲之?敢稟。傳曰,仍爲之。
有政。吏批,判書金炳始牌招不進,參判洪鍾軒進,參議李裕承牌招不進,右副承旨金永穆進。以金炳始爲吏曹判書,尹滋悳爲知經筵,鄭範朝爲知春秋,洪祐昌爲同經筵,李承五爲同成均,金元均爲奉常判官,安基鎬爲軍器判官,李基肇爲典籍,金在璇律學敎授,洪圭爲慶源府使,尹九成爲价川郡守,李秉綸爲孟山縣監,水原留守金炳地,姑爲仍任事承傳,兼執義李鳳德減下,兼養賢直長單白時淳。啓曰,新判書金炳始,命招,同參政事,何如?傳曰,允。
兵批,行判書李載元進,參判曺殷承病,參議李承純病,參知韓在絢入直進,左承旨趙定熙進。以鄭範朝爲副摠管,洪祖燮爲同知,具完植爲訓鍊都正,李種植爲宣傳官,李鍾晉爲內禁將,金宗淳·金晉炯·金載僖·朴弘敏爲五衛將,金鎭民爲忠翊將,趙秉翊爲文兼,李圭一爲武兼,愼容九爲東津僉使,知事單吳致默,同知單姜夔欽,護軍鄭範朝,副護軍尹榮信·李萬稙·趙存興·金東三·鄭濟旻·鄭甫鉉,副司果鄭元夏·金在珣·副司正具永祖,副司猛鄭煥龍·李圭容·李象萬·金炳宛·李善儀,明月萬戶金應銓,前萬戶金基鎬,及第金致沃·崔鳳奎·朴致格·孫承範·朴鎭華,閑良方念潞·康洛箕,以上今加折衝,加資事承傳。
吏批,再政。趙正熙爲敦寧判官,同春秋單鄭範朝。
吏批,三政。鄭在範爲工曹佐郞。
吏批,四政。吳英錫爲引儀。
以右承旨李敦夏,左副承旨金敬均牌不進罷職傳旨,傳于金永穆曰,只推。
以吏曹參議李裕承牌不進罷職傳旨,傳于金永穆曰,只推。
金永穆,以議政府言啓曰,今此因山時,結所及各項策應之際,多有檢察之事,副司果趙東弼·南肅熙·趙重弼·尹定求,竝文公事官差下,以爲分遣糾摘之地,何如?傳曰,允。
又以內醫院都提調·提調意啓曰,御供事體,何等嚴重,而忠淸水使封進有匣生鰒,擧皆腐傷,全不成樣,其在重御供尊事體之道,決不可捧入,還爲退送,使之卽速改封進,當該水使,罷職,何如?傳曰,允。
又以國葬都監摠護使意啓曰,睿陵表石前後面仰本各四件,粧簇誌石仰本四件,粧貼以入之意,敢啓。傳曰,知道。
又以承文院言啓曰,院吏文學官李善儀有頉,代幼學金溶根差下,付軍職冠帶常仕,何如?傳曰,允。
上在昌德宮廬次。大行大妃初喪。
趙定熙啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,右承旨李敦夏,左副承旨金敬均,同副承旨趙濟華,今日不爲仕進,竝卽牌招,何如?傳曰,允。
金永穆啓曰,應敎李鎬喆國葬都監進,校理李萬敎,副校理洪鍾運,修撰申錫淵,副修撰李錫弘告由文大祝進,修撰沈東獻山陵都監進,玉堂上下番俱空,事甚未安。副應敎金允植,校理李敎夏,副校理柳,副修撰魚允中,竝卽牌招,推移入直,何如?傳曰,允。
以右承旨李敦夏,左副承旨金敬均牌不進罷職傳旨,傳于趙濟華曰,只推。
金永穆,以議政府言啓曰,因山漸迫矣,卿宰罷削人,敍用與未付軍職人,竝令該曹口傳付軍職,使之進參哭班,何如?傳曰,允。
又以禮曹言啓曰,今此大行大妃殿因山敎是後,神帛埋安之由,初虞祭祝文中,措辭添入事,已爲啓下,而孝徽殿虞祭後,神帛埋安于山陵事,命下矣。孝徽殿初虞祭祝文中,神帛奉詣陵所埋安之由,措辭添入,山陵不可無告由之節,立主奠祝文中,神帛埋安之由,亦爲措辭添入事,分付,何如?傳曰,允。
趙定熙,以都摠府言啓曰,都摠管韓敦源,以刑曹判書,本曹坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以訓鍊都監言啓曰,本局千摠李秉淑,身病猝重,勢難察任,改差,何如?傳曰,允。
又以刑曹言啓曰,卽接黃海監司鄭海崙文移,則瑞興府徒一年定配罪人廉壽煥,限滿云矣。取考曹上配案,則壽煥以詬辱士夫罪,丁丑九月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
上在昌德宮廬次。大行大妃初喪。
卯時,下霜。
趙濟華啓曰,大司憲·執義,掌令二員,持平二員未差,監察茶時之意,敢啓。傳曰,知道。
金永穆啓曰,吏曹判書金炳始,除拜後過三日,不爲出肅,依定式推考警責,仍卽牌招察任,何如?傳曰,允。
趙濟華啓曰,卽者吏曹郞廳來言,价川郡守尹九成,孟山縣監李秉綸,當爲署經,而兩司前望未下,不得署經云,何以爲之?敢稟。傳曰,除署經。
又啓曰,假注書鄭寅興,有身病,勢難察任,今姑改差,何如?傳曰,允。
傳于趙濟華曰,政官牌招開政。
傳于趙濟華曰,金吾堂上竝許遞,今日政差出。
兵曹口傳政事,護軍李敦相,副司果金正浩,以上竝單付。
趙濟華啓曰,吏曹判書金炳始,疏批已下,卽爲牌招,何如?傳曰,允。
又以承文院言啓曰,院吏文學官金溶根有頉,代幼學朴齊參差下,付軍職,冠帶常仕,何如?傳曰,允。
有政。吏批,行判書金炳始進,參判洪鍾軒,參議李裕承竝牌招不進,左副承旨金敬均進。以李龍夏爲敦寧都正,朴齊寅爲判義禁,趙鳳夏·李會正爲知義禁,趙熙一爲同義禁。前縣監吳仁杓,今加資憲加資事,承傳。
兵批,行判書李載元病,參判曺殷承進,參議李承純病,參知韓在絢病,同副承旨趙濟華進。同知單金宗淳,僉知三單金晉炯·金載僖·朴弘敏,大護軍吳仁杓,副護軍趙秉允,副司猛金溶根,以上竝單付。
以吏曹參議李裕承牌不進罷職傳旨,傳于趙濟華曰,只推。
趙濟華,以弘文館言啓曰,下番闕直,事甚未安。修撰沈東獻山陵都監都廳進,副修撰魚允中陳疏,修撰申錫淵,副修撰李錫弘,竝卽牌招,推移入直,何如?傳曰,允。
又以訓鍊都監言啓曰,今此因山時,丁字閣帷門布城排設次,將校一人,軍五名,布帳四十浮,明日出送,使之擧行,而仍留守直之意,敢啓。傳曰,知道。
又以禁衛營言啓曰,今此山陵丁字閣帷門布城排設次,將校一人,軍十名,布帳五十浮,今月十三日出送,使之擧行後回還,而其中五名,仍爲守直之意,敢啓。傳曰,知道。
又以御營廳言啓曰,因山陵都監草記,陵所丁字閣設布帳次,將校一人,軍十名,布帳四十浮,明日出送,使之排設後回還,而其中五名,仍留守直之意,敢啓。傳曰,知道。
又以禁衛營言啓曰,本營哨官成斗永,身病猝重,勢難察任,改差,何如?傳曰,允。
吏曹判書金炳始疏曰,伏以,日月不淹,因封奄迫,仰惟嚴廬,皇瞿靡所止屆。仍伏念臣,襲不衷之服,懷無隱之義,忱辭屢積,頃蒙兪音,而恩諒終靳,竝解重擔,仍舊偏着,且感且懼,不敢荐籲。第念赬肩,只合將息,疲蹄,易致僨蹶,豈宜越添千勻之重,策驅乎峻坂長塗哉?今玆天官之命,又奚爲而誤及於無似也?是任卽周官冢宰,統百官而均邦國,掌六典而辨流品者也。激濁揚淸,撥煩治劇,于以補弘化而闡國華,于以綜選理而厭人望,自非智周才博,公淸篤素,鑑衡在手,履屐俱當者,莫宜居之,淵鑑所照,知臣莫如,其果一分榜樣,大耐此官,仰塞則哲之明命否乎?天職之重,非爲一身榮寵已也。不稱而授,恩斯䙝矣,不量而入,分斯濫矣。臣雖無狀,安敢徒恃寵靈,撇棄四維,自速曠天工玷聖簡之科哉?臣偏被幈幪之恩,蔑有塵刹之報,邇來兜攬,寢夢猶驚。臣是何人,朝金穀而暮樞機,左笠轂而右銓鏡,濟濟朝著,群彦麻列,而有若非臣莫可者然,臣竊惑焉。走急則躓,器滿則溢,理之常也。以我殿下庇覆生成之至仁洪渥,恐非所以曲遂全保之道也。奉誥踧踖,蚤夜靡措,開政有命,天牌儼臨,疾聲之呼,言不敢文。伏望聖慈,俯垂鑑諒,回光受恩,將臣所叨典選之銜,亟賜鐫免,以重公器,則臣之感戴洪造,不啻如新受賜也。臣無任云云。答曰,省疏具悉。卿其勿辭行公。
副修撰魚允中疏曰,伏以臣,孼由自速,罰止薄罷,滿心悚恧,跧伏省愆,曾未浹旬,復授臣前職,爲弘文館副修撰,繼有特敍之命,臣誠感激惶隕,罔知措躬之所也。臣本單寒,性且戇騃,不足備數於百執事之末,而謬被聖簡,廉訪湖南,隨處僨誤,惟譴何是竢,果於月初,以古阜前郡守李秀殷犯贓田土,屬之肇慶廟·慶基殿官役事,廟啓,論以屑越,臣蒙譴罷之典,臣之冥行不顧之罪,已著矣。雖有百喙,何敢置辨?今若貪寵冒進,自同無故,則臣身固不足恤,其如廉防,何哉?玆敢略暴情實,仰瀆崇嚴,伏乞聖慈,俯垂鑑諒,亟遞臣職,仍治臣罪,以爲不職者戒焉。臣方自訟之不暇,何可攙及他說,而愚衷所蘊,敢此附陳。謹稽我列聖朝,雖在諒闇之中,未嘗不頻御經筵,誠以典學之要,貴無間斷也。伏願殿下,仰法祖宗,朝晡之暇,時賜召接,益懋緝熙之效焉。臣無任云云。省疏具悉。旣已經勘,何必爲引?尾附事,當留念矣。
上在昌德宮廬次。大行大妃初喪。
趙濟華啓曰,大司憲,執義,掌令二員,持平二員未差,監察茶時之意,敢啓。傳曰,知道。
金敬均啓曰,右副承旨金永穆,今日不爲仕進,卽爲牌招,何如?傳曰,允。
趙濟華啓曰,因山只隔三日,緊急公事外,閑漫公事,不爲捧入之意,敢啓。傳曰,知道。
金敬均啓曰,明日傳香,禮房承旨,當爲齋宿,右副承旨金永穆,旣有只推之命,更爲牌招,何如?傳曰,允。
又啓曰,今此大行大妃發引時,別入直承旨,當爲備員,而都承旨金永壽在外,何以爲之?敢稟。傳曰,許遞,前望單子入之。
傳于趙濟華曰,左副承旨許遞,前望單子入之。
承旨前望單子入之,尹秉鼎·趙秉友落點。
兵曹口傳政事,副護軍金永壽·趙定熙,以上竝單付。
鄭寅興改差,代以金商翼爲假注書。
臺諫前望單子入之,大司憲李寅命,大司諫林喜鎭,執義奇禹鉉,司諫吳慶履,掌令洪時衡·柳冕鎬,持平南肅熙·朴奎燦,正言陳秉燮·高時協落點。
趙濟華啓曰,今此大行大妃發引時,十六日黔巖晝停所問安,到山陵問安,十七日翌日問安,十八日上山陵問安,下玄宮問安,何承旨進去乎?敢稟。傳曰,陪從承旨兼進,下玄宮時,同副承旨進去。
以右副承旨金永穆牌不進罷職傳旨,傳于趙濟華曰,只推。
兵曹口傳政事,副司果鄭友鉉·姜運重·金箕文,以上竝單付。
以右副承旨金永穆再牌不進罷職傳旨,傳于趙濟華曰,只推。
金敬均,以戶曹言啓曰,魂殿修理,今已完畢之意,敢啓。傳曰,知道。
趙濟華,以弘文館言啓曰,副修撰魚允中,疏批已下,卽爲牌招察任,何如?傳曰,允。
又以御營廳言啓曰,本廳中軍李邦鉉,身病甚重,勢難察任,改差,何如?傳曰,允。
又以御營廳言啓曰,本廳字內興仁之門南邊第二城廓近處體城二間許頹圮處,今已畢築矣。把守軍兵,依例撤罷,女墻,仍爲始役之意,敢啓。傳曰,知道。
上在昌德宮廬次。大行大妃初喪。
趙濟華啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金敬均啓曰,左副承旨金永穆,今日不爲仕進,卽爲牌招,何如?傳曰,允。
金永穆啓曰,知義禁李會正·趙鳳夏,除拜後過三日,不爲出肅,依定式推考警責,仍卽牌招察任,何如?傳曰,允。
金永穆啓曰,前望修正,何等審愼,而臺諫前望中,高時協之在喪,初不付籤,至蒙恩點,事甚疎忽,極涉未安。原前望,今方改修正以入,而當該吏曹堂上,不可無警,推考,何如?傳曰,允。
傳于金永穆曰,因山時,時原任大臣進去。
傳于金永穆曰,享官完平君李昇應,上護軍金炳㴤減下,行護軍洪承億,副護軍李載純·金興均·尹用求·閔羲軾·金奭鎭·金德均,竝加差下。
以司謁口傳下敎曰,聞睿陵局內,多有虎患云,令三營發砲行獵。
趙秉友啓曰,卽者吏曹參議來言,今十八日,行孝徽殿初虞祭親行時,大院君行亞獻禮爲敎云矣,敢啓。傳曰,知道。
傳于趙濟華曰,公事不審之中官金錫勳,從重推考。
臺諫前望單子入之,正言金德濟落點。
趙秉友啓曰,新除授正言金德濟,一體牌招,何如?傳曰,允。
趙濟華啓曰,行大司憲李寅命,執義奇禹鉉,掌令洪時衡·柳冕鎬,持平南肅熙牌不進,朴奎燦在外。監察茶時之意,敢啓。傳曰,知道。
以執義奇禹鉉,掌令洪時衡·柳冕鎬,持平南肅熙,司諫吳慶履牌不進罷職傳旨,傳于趙濟華曰,只推。
臺諫前望單子入之,獻納金國顯落點。
金永穆,以吏曹言啓曰,卽接通禮院牒報,則今此發引奉辭敎是時,左右通禮,不可不備員,而左通禮有闕之代,卽速變通,以爲及時進參之地云。其代,口傳備擬以入之意,敢啓。傳曰,知道。
吏曹口傳政事,以金正浩爲左通禮。
又以承文院言啓曰,院吏文學官朴齊參有頉,代幼學鄭達溶差下,付軍職,冠帶常仕,何如?傳曰,允。
又以承文院言啓曰,院寫字官前銜劉漢敏·金漢朝·劉綺祜·金薰泳·李基馥·李胤榮陞實,代肄習李重雨·李潤善·全恒默·金榮㳣·李泰煥·韓益鎭,依例付軍職,冠帶常仕,童蒙李奭雨·金春熙·李商善·李敏善·崔德模·金鍾吉·金鍾璜·金重集·金敎熙·金重錫·李起懋·崔永祿·玄學眞·崔喜善·韓周鉉,筆才頗有成就之望,屬于本院肄習,使之鍊業,何如?傳曰,允。
趙秉友,以訓鍊都監言啓曰,謹依司謁口傳下敎,睿陵局內虎獵次,本局善放砲手二十名,將校率領,卽爲發送之意,敢啓。傳曰,知道。
又以禁衛營言啓曰,謹依司謁口傳下敎,睿陵局內有虎患處,發遣善放砲手二十名,將校率領,行獵之意,敢啓。傳曰,知道。
又以御營廳言啓曰,謹依司謁口傳下敎,睿陵局內虎獵次,善放砲手二十名,將校率領,卽爲發送之意,敢啓。傳曰,知道。
上在昌德宮廬次。大行大妃初喪。
望奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。啓欑宮別奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
祖奠後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
藥房都提調洪淳穆,提調李鎬俊,副提調尹秉鼎啓曰,時日易邁,欑塗將啓,伏惟聖心號慕,益復罔極。伏未審哀疚之中,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御三錢重人蔘粟米飮,自今日一貼式煎入事,榻前下敎。大王大妃殿進御三錢重人蔘粟米飮,自今日一貼式煎入事,榻前下敎。王大妃殿進御三錢重人蔘粟米飮,自今日一貼式煎入事,榻前下敎。中宮殿進御三錢重人蔘粟米飮,自今日一貼式煎入事,榻前下敎。
尹秉鼎啓曰,藥房三提調,持粟米飮來待矣。傳曰,封入。
金永穆啓曰,議政府郞廳來言,今日賓廳日次,而望奠相値,不得來會云矣,敢啓。傳曰,知道。
又啓曰,知義禁趙鳳夏,旣入闕中,不爲肅謝,直爲出去,事甚未安。推考,何如?傳曰,允。
藥房都提調洪淳穆,提調李鎬俊,副提調尹秉鼎啓曰,廞儀將戒,哀慕益新,伏未審午間,聖體,若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
吏曹,殯殿享官七單,洪承億·李載純·金興均·尹用求·閔羲軾·金奭鎭·金德均,以上加差下事,承傳。
兵曹,以李鳳儀爲御營中軍。
注書洪鍾永大轝陪從,代以李景稙爲假注書。
傳于金永穆曰,明日出宮內門路,以賓陽門爲之,還宮內門路,以協陽門爲之。
趙濟華啓曰,行兵曹判書李載元,以宗戚執事,明日山陵出去矣。所佩命召,何以爲之?敢稟。傳曰,仍佩往來。
又啓曰,御營大將申正熙,摠戎使趙羲復,路祭參班事,明日慕華館出去矣。所佩命召及密符,何以爲之?敢稟。傳曰,仍佩往來。
又啓曰,左邊捕盜大將朴承儒,以陪往大將,明日出去矣。所佩命召及大將牌·傳令牌,何以爲之,而捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,禁將兼察,使之授符。
又啓曰,左邊捕盜大將,禁將兼察,使之授符事,命下矣。兼察捕盜大將閔謙鎬,卽爲牌招,聽傳敎,傳授命召及大將牌·傳令牌,何如?傳曰,允。
又啓曰,崇禮門留門時,捕盜大將進去,限天明檢察事,兵曹節目啓下,而兼察左邊捕盜大將閔謙鎬,環衛進,右邊捕盜大將金箕錫,有身病,不得進去云。右邊捕盜大將,卽爲牌招,何如?傳曰,前捕將李邦鉉,權察進去。
又啓曰,崇禮門留門時,檢察前捕將李邦鉉,權察進去事,命下矣。權察右邊捕盜大將李邦鉉,卽爲牌招,聽傳敎,何如?傳曰,允。
兵曹口傳政事,副司果單趙鍾弼。
金永穆,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以吏曹言啓曰,孝徽殿再虞祭祭官中,前典籍丁弘燮,時無職名,令該曹口傳付軍職,何如?傳曰,允。
趙濟華,以兵曹言啓曰,弘化正門及東挾門,木靴金破傷處,今已修改矣。把守軍兵,解送直所之意,敢啓。傳曰,知道。
又以義禁府言啓曰,今十八日動駕時,各差備都事,無以推移,都事宋秉琮在喪之代,令該曹口傳差出,以爲備員擧行之地,何如?傳曰,允。
上在昌德宮廬次。大行大妃初喪。
遣奠親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。上詣弘化門外,入幕次後,藥房·內閣·政院·玉堂口傳問安。答曰,知道。神輦祗迎,還入幕次後,藥房·內閣·政院·玉堂口傳問安。答曰,罔極。奉辭還入幕次後,藥房·內閣·政院·玉堂口傳問安。答曰,罔極。
還內後,藥房·內閣·政院·玉堂口傳問安。答曰,知道。發引後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
藥房都提調洪淳穆,提調李鎬俊,副提調尹秉鼎啓曰,廞儀已戒,哀慕益新,侵曉奉辭,勞動旣多,伏未審此時,聖體,若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金永穆啓曰,臣永穆,臣濟華,大轝陪從進去,下直之意,敢啓。傳曰,知道。
尹秉鼎啓曰,藥房三提調,持粟米飮來待矣。傳曰,封入。
趙秉友啓曰,假注書李景稙,時無職名,令該曹依例付軍職,冠帶常仕,何如?傳曰,允。
又啓曰,卽者兵曹郞廳來言,再明日親行望哭時,別侍衛,不可不備,而行判書李載元,以宗戚執事,隨詣山陵,次堂,例不得擧行云,何以爲之?敢稟。傳曰,次堂擧行。
傳于趙秉友曰,符信所重,果何如,而奉辭時,開門標信,遺落見失,當該中官申震夏,令該府拿問嚴處。
以司謁口傳下敎曰,神輦大轝侍衛軍兵,令各其營,乾犒饋。
兵曹口傳政事,副司果單丁弘燮。
趙秉友,以武衛所言啓曰,本所左司把摠申杓,身病猝重,勢難察任,改差,何如?傳曰,允。
吏曹口傳政事,以朴齊應爲禁府都事。
李敦夏,以承文院言啓曰,院吏文學官鄭達溶有頉,代幼學黃世浩差下,付軍職,冠帶常仕,何如?傳曰,允。
趙秉友,以兵曹言啓曰,謹依下敎,神輦大轝侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,神輦大轝侍衛將校·軍兵等處,乾犒饋分給之意,敢啓。傳曰,知道。
又以訓鍊都監言啓曰,因兵曹草記,弘化正門及東挾門木靴金破傷處,今已修改矣。把守軍兵,解送直所之意,敢啓。傳曰,知道。
又以禁衛營言啓曰,謹依司謁口傳下敎,神輦大轝侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,神輦大轝侍衛本廳軍兵等處,乾犒饋分給之意,敢啓。傳曰,知道。
又以刑曹言啓曰,國葬都監,今已撤去矣。臣曹還接本衙之意,敢啓。傳曰,知道。
戊寅九月十六日寅時,上詣弘化門外。發引奉辭入侍時,行都承旨尹秉鼎,左承旨李敦夏,右承旨金敬均,同副承旨趙秉友,假注書金商翼·李景稙,別兼春秋李重七·洪承憲,檢校直提學趙慶鎬,直提學閔泳翊,檢校直閣李鎬翼·姜·趙同熙,檢校待敎洪淳馨·閔泳煥,副校理洪鍾運,修撰申錫淵,以次序立於賓陽門外。時至,通禮跪啓請外辦。上具衰服,出集瑞門,通禮跪啓請乘輿,上乘輿。藥房都提調洪淳穆,提調李鎬俊,副提調尹秉鼎進前奏曰,遣奠奄過,靈駕將啓,伏想聖心哀慕,益復罔極。上曰,罔極。淳穆曰,侵曉勞動,聖體,若何?上曰,一樣矣。由賓陽門·明政門,出弘化門,左通禮跪啓請降輿,上降輿,入幕次,諸臣問安侍立。以司謁口傳下敎曰,神輿進發及梓宮奉詣與否,知入。敬均,令院隷催促,國葬都監書吏,又以三營門敎鍊官,以次連奏,仍請司謁,這這入稟。少頃,神輿出弘化門,左通禮跪啓請出次。上出幕次,詣褥位。神輿將過,引儀唱鞠躬,上鞠躬。神輿過後,通禮跪啓請興平身,上興平身。通禮導上還入幕次,諸臣問安。以司謁口傳下敎曰,小輿進發與否,知入。敬均,令院吏分付敎鍊官,陸續來奏,又請司謁,連爲入奏。少頃,小輿出弘化門時,已設大輿于馬木上,以輴之前杠,接于大輿後,小輿則先發。通禮跪啓請出次。上出幕次,詣褥位。引儀唱俯伏哭,上俯伏哭,諸臣及侍衛,皆號哭。攝左通禮跪啓請靈車進發,仍請止哭四拜興平身,上止哭四拜興平身。左右通禮導上還入幕次。諸臣以次問安後,通禮跪啓請外辦,上出幕次。通禮跪啓請乘輿,上乘輿,入弘化門,由集禮門·景化門·銅龍門·建陽門,至協陽門。秉鼎請出標信解嚴,上可之。仍由宣化門,還內。諸臣以次退出。
大行大妃發引。九月十六日寅時。遣奠畢後,左副承旨金永穆,右副承旨趙濟華,記事官洪鍾永,別兼春秋尹相萬,檢校直提學趙慶鎬,直提學閔泳翊,檢校直閣李鎬翼·姜·趙同熙·尹用求·金興均,檢校待敎洪淳馨·閔泳煥,應敎李鎬喆,以次成班於殯殿門外。宮人皆退避舁梓宮官都摠都事李肯濂·張圭煥,進輴於殯殿門外南向,神帛輦,陳於輴南,神帛轝,陳於殯殿階下。時至,攝左通禮進當靈座前,北向俯伏跪,啓請降座陞輿,俯伏興。內侍以敎命·諡冊寶·哀冊及平時冊寶,授執事者,各置於腰轝。其案授捧擔入執事者,捧香爐·香盒,置於香亭,挾侍,其案授捧擔入內侍捧神帛函,安於腰轝,虞主櫃置其後。其交椅,內侍捧出門外,授捧擔入內侍捧腰轝,由中門出。攝左通禮進當梓宮前跪,啓請詣輴,內侍捧銘旌降階。左議政金炳國率舁梓宮官及內侍,捧梓宮從欄干平牀上。自殿內至輴所,連鋪欄干平牀。補編,用輪轝,今番因特敎,以欄干平牀排設。將進詣輴所,覆以素錦禇,內外皆哭。攝左通禮前導內侍,以翣及行障,障梓宮,銘旌先行,至殯殿門外。攝左通禮進當神帛轝前,啓請降轝陞輦,內侍捧神帛函,安於輦,虞主匱置其後。攝左通禮進當梓宮前,啓請陞輴,左議政金炳國率舁梓宮官等,捧梓宮陞輴,攝左通禮前導,至弘化門外,上行奉辭禮于弘化門外幄次。見假注書日記。時已設大轝于馬木上,捲後面帷帳。攝左通禮啓請降輴陞大轝,舁梓宮官等,捧梓宮陞大轝南首。降輴陞大轝時,用欄干平牀。凡陞降同。神帛輦·敎命諡冊寶腰轝·哀冊腰轝·平時冊寶腰轝·羽葆·銘旌及翣,以次陳列。攝左通禮進當神帛輦前,啓請車駕進發,又進當大轝前,啓請靈駕進發,儀衛導從如式。吉凶儀仗,具在班次執鐸者振鐸。靈駕進止,皆振鐸靈駕動,宮人乘馬從,哭不絶聲。幛以行帷內侍哭步從。左副承旨金永穆,右副承旨趙濟華,記事官洪鍾永,別兼春秋尹相萬,檢校直閣尹用求·金興均,皆乘馬陪從。神帛輦至宗廟前路。攸司,先鋪褥席於前路北向攝左通禮進當神帛輦前,啓請車駕少駐,擔士回輦北向,停於褥席南。少頃,攝左通禮啓請車駕進發,擔士回輦進發,又大轝至。攝左通禮進當大轝前,啓請靈駕少駐,回大轝北向,安於褥席。少頃,攝左通禮啓請靈駕進發,轝士回大轝進發。先陵望見處,攸司先鋪褥席於前路,少駐進發,啓請亦如之靈駕至崇禮門內少駐,去長杠,用短橫杠,出城門外,還用本杠。至慕華館路祭所,靈駕少駐,在都群官,分東西序立,祗迎後進香,奉辭如儀。神帛輦至黔巖晝停所帷門外,攝左通禮進當輦前,啓請降輦陞轝,內侍以腰轝,進神帛輦前,內侍捧神帛函,入安於帳殿中,靈座儀仗,列於帷門外左右。凡冊寶·明哭·服玩,仍安腰轝,停於帷內大轝至,攝左通禮進當大轝前,啓請靈駕少駐,安於幄次,攸司進饌,行晝停,奠畢。攝左通禮啓請降座陞轝,內侍以腰轝進幄門內,內侍捧神帛函,安於腰轝,進捧腰轝,進輦前,又啓請乘輦,復安神輦,又詣大轝前,啓請進發。午時,至陵所丁字閣帷門外。前一日,設欑宮於假丁字閣,當中近北南向,設榻鋪陳褥席之制,一如殯殿,設布帳於假丁字閣,四面東西南北,皆設紅箭門,而南則有左右夾門,東西各有一夾門攝左通禮啓請降轝陞輴,舁梓宮官等,捧梓宮,降轝陞輴。攝左通禮前導,內侍以翣及行障,障梓宮,轝士捧輴於假丁字閣正階前。攝左通禮啓請降輴,舁梓宮官等捧梓宮從欄干平牀上,進安於欑宮內榻上南首。榻制則疊鋪兩平牀,另造圜木,如彈丸而稍長,橫經二寸,豎經三寸,上牀之下,上牀之上,正中,俱作圓鑿,恰容圜木,以圜木納圓鑿,而使兩床之間,稍有空隙,以備回旋,姑以片木四支,四隅空隙,俾勿搖動,及捧梓宮,從輪轝入安床上,後去片木,左旋牀上,以便於梓宮南首,復支片木如初又奉神帛函,奉安於梓宮之南靈座,虞主匱置於後,設香案於其前。又設銘旌於靈座之右,又設敎命·諡冊寶·哀冊·平時冊寶於靈座之左近東。又設靈寢於梓宮之東,輦轝儀仗,分列於帳殿帷門外左右。輦轝等物,至夜乃退,卽玄宮時還陳宮人入就侍位,哭如初,仍行成殯奠。攸司進禮饌,尙食,傳捧入設如常監察·典儀·贊儀·宗親及文武百官,竝入就位,奉禮請大院君入就位。遣奠後,先詣陵所守陵官·侍陵官,杖入就位,俯伏哭,大院君及宗親·文武百官,竝俯伏哭,盡哀止,尙食,盥手詣香案前,三上香,仍爲奠酒于靈座前。連奠三盞俯伏興退。守陵官·侍陵官哭盡哀,大院君及宗親·文武百官,竝哭盡哀止,興四拜興平身,皆出就次。俯伏哭止哭興拜,贊儀每唱仍行夕上食。申時,行脯哭後,仍行夕奠。十七日子時,朝哭後,行朝奠,仍行遷奠,兼行朝上食大院君及百官,皆行禮如儀後,左議政金炳國詣欑宮南,跪啓曰,左議政臣金炳國,謹以吉辰,啓欑宮。啓訖,尙傳率諸內侍,陞撤欑宮。上山陵正時,同日丑時,陳輦轝儀仗,如發靷儀。攝左通禮進當靈座前,跪啓請降轝,內侍捧神帛函,安於轝,虞主櫃置其後,捧詣吉帷宮。在丁字閣西,施屛帳啓請降轝陞座,安於靈座,敎命·諡冊寶·平時冊寶·香爐·香盒,竝置於靈座前,吉仗則陳於吉帷宮門外。仍又詣梓宮前,啓請降輴卽玄宮,內侍捧哀冊函,安於腰轝,立于輴前。至隧道閣,捧哀冊官傳捧內侍捧銘旌前導,左議政金炳國,帥舁梓宮官等,捧梓宮從欄干平牀上,陞輴。攝左通禮導梓宮捧翣者,以翣障梓宮,轝士捧輴左回北首,將卽玄宮,宮人皆哭。梓宮,至隧道閣,宮人先還守陵官·侍陵官·大院君及百官,皆哭從。至奉辭位,輴至隧道閣,左議政帥舁梓宮官等,捧以有輪平牀,捧梓宮,內侍,覆以素錦禇,復從欄干平牀上,進安於退壙方木橫杠上。補編則退壙上,用散輪,而今番則用方木橫杠去素錦禇,奉審解裹,用轆轤。如下外梓宮安於退壙內輪轝上。內侍去棺衣,執事者一人,捧拂梓宮之巾以進。左議政金炳國,盥手捧巾,進拭梓宮。依啓欑宮時例,尙傳爲之乃覆以棺衣三重。初綠廣織,再藍廣織,三紅廣織取銘旌。見銘旌條置於其上。下玄宮,正時十八日寅初三刻,禁漏官,報前二刻,又報前一刻。及正時至,左議政金炳國帥舁梓宮官等,捧入梓宮,先以貼木三,置於外梓宮內,一橫置於北,二縱置於東西兩旁。又用槊木二,以其末薄處向北,縱置於東西兩旁貼木之內,設貫軸木於退壙輪轝之北端。左右各一,長一尺四寸,北高六寸,圓鑿其間,闊二寸,高四寸,上下各留一寸,外則殺其南而着兩鐵釘,另造小輪軸,細腰如揭簾所用者二,用圓鐵釘二,通貫於左右,貫軸木。又以小木丸四分,置於兩輪軸上下,以紅綠爲索,而中屈之,自梓宮南端,環繞,以其兩端,各繞於左右輪軸之腰,引出其端。又令數人助之,梓宮,從貼木內槊木上,平正進安,長生殿提調,以支機木,負以推之,仍用小槊木二,承梓宮底板下,微微擧動,以佐進安。旣卒事,抽出貼木槊木,安於外梓宮內北首。大院君及諸臣,哭盡哀,仍行禮興平身。左議政金炳國率內侍,再整棺衣銘旌,令平正。引儀引領議政李最應,就進玉帛位西向立,捧哀冊官,捧哀冊函,跪進最應,最應跪受入,跪奠于退壙之西,次捧玉帛官,各捧玉帛函,以次跪進,最應以次跪受入,跪奠于哀冊之南。國葬都監提調閔致庠帥其屬,以黼翣·黻翣·畫翣,樹於梓宮兩旁。內侍以遺衣,覆於梓宮上撤去輪轝及轆轤。大院君及摠護使以下百官,哭四拜,奉辭訖,山陵都監提調鄭基世,長生殿提調尹滋承率其屬,取外梓宮正下隅板合之,其合縫處,周回以漆塗細布。領議政及司憲府執義奇禹鉉,竝監封標玄宮門。都監堂郞,將厚紙膠貼下隅板正中,封閉官執義奇禹鉉,書臣謹封,臣字下着名左議政金炳國,覆土九鉮,山陵都監率工作先用油灰,塡補左右墻灰。卽坼開假下偶板時微鑿處正壙南,距三尺,橫置隔板,築灰如三墻,補築,半釜形,南面灰卽退壙金井機所加處捧明器·服玩,入退壙。預具石函如數,先置退壙,各藏其木函於石函中各以次逐便陳之,使有行列。以石灰,隨空缺塡塞之,下磁誌,埋於陵南近地石床之北。同日卯時,俟閉玄宮畢後,摠護使·禮曹判書·魂殿都監提調·承史·閣臣·玉堂,進詣吉帷宮外,內侍盥手陞詣靈座前,跪奉虞主匱,置於卓,開匱捧出桑主,以香湯浴主,拭以巾,臥置於卓。摠護使以下,陞詣卓前西向立。題主官副護軍徐相翊,盥手詣卓前西向跪,題前面云,明純徽聖正元粹寧敬獻莊穆哲仁王后金氏墨書訖。寫字官李斗赫,以光漆重摸之。內侍捧虞主納于匱,加蓋,安於靈座,神帛函置其後。摠護使以下,還復位。少頃,陳設禮饌,內侍開匱,捧出虞主,設於座,覆以白苧巾,設立主奠訖。內侍捧虞主,納于匱。同日巳時,返虞時至,攝左通禮進當吉帷宮前,跪啓請降座乘轝,執事者捧敎命·諡冊寶·平時冊寶,各置於腰轝,執事者捧香爐·香盒,置於香亭,挾侍內侍,捧虞主匱,安於轝,神帛函置於後。攝左通禮前導至帷門外,進當轝前,啓請降轝陞輦,又啓請進發。儀仗,以次前引,陪從諸臣,隨至陵門外,皆上馬,以次侍從如初。至黔巖晝停所,仍行晝茶禮。進發及奉安儀註,竝上同少頃後,進發如儀。至崇禮門外,祗迎所小駐,上出崇禮門外幄次,祗迎如儀。祗迎時節次,見假注書日記在都群官,俱乘馬前導。文左武右至宗廟前路,攸司先鋪褥席於前路北向攝左通禮啓請車駕少駐,擔士回輦北向,停於褥席南。少頃,攝左通禮啓請車駕進發,擔士回輦進發。至弘化門外,前導群官下馬序立,虞主輦至,鞠躬,過則平身。先還攸司,設靈座于魂殿北壁南向虞主輦,入弘化門,由集禮門,至文政門外。攝左通禮啓請降輦陞轝,內侍捧虞主匱,安於轝,神帛函置其後。諸內侍捧轝,攝左通禮前導,入文政門。至魂殿階上,攝左通禮又啓請降轝陞座,內侍捧虞主匱,安於靈座,神帛置其後,執事者捧敎命·諡冊寶·平時冊寶,置於靈座前。稍東,殿司設鳳扇·雀扇各一,靑紅蓋各一於左右,奉安如儀訖。諸臣,皆退出,各就位。
上在昌德宮廬次。大行大妃初喪。
藥房都提調洪淳穆,提調李鎬俊,副提調尹秉鼎啓曰,因山隔夜,哀慕冞切,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹秉鼎啓曰,藥房三提調,持粟米飮來待矣。傳曰,封入。
趙秉友啓曰,臣秉友,下玄宮時,問安進去,下直之意,敢啓。傳曰,知道。
金敬均啓曰,明日大駕詣崇禮門外,入幕次後,大王大妃殿·王大妃殿問安,何承旨進去乎?敢稟。傳曰,左承旨進去。
又啓曰,明日下玄宮望哭時,承旨當爲備員,而左副承旨金永穆,右副承旨趙濟華,大轝陪從,何以爲之?敢稟。傳曰,竝許遞,前望單子入之。
承旨前望單子入之,金昌熙·朴定陽落點。
李敦夏啓曰,新除授承旨金昌熙,以前任永興府使,方在解由未出中,何以爲之?敢稟。傳曰,勿拘。
又啓曰,今日別入直承旨,當爲備員,新除授左副承旨朴定陽,右副承旨金昌熙,竝卽牌招,何如?傳曰,允。
傳于李敦夏曰,明日出宮內門路,以協陽門爲之。
傳于李敦夏曰,明日出宮門路,以協陽門爲之。
金敬均啓曰,應敎李鎬喆,國葬都監都廳,山陵進,修撰沈東獻,山陵都監都廳進,副校理一員,修撰一員未差,玉堂上下番俱空,事甚未安。副應敎金允植,校理李敎夏·李萬敎,副校理洪鍾運,副修撰魚允中·李錫弘,竝卽牌招,推移入直,何如?傳曰,允。
傳于李敦夏曰,有實病玉堂,許遞,前望單子入之。
玉堂前望單子入之,校理尹升求,副校理洪承穆,修撰趙同熙落點。
兵曹口傳政事,副護軍金永穆·趙濟華,以上竝單付。
朴定陽,以奎章閣言啓曰,守宮檢校直閣李鎬翼,待開門牌招,何如?傳曰,允。
又以侍講院言啓曰,司書趙同熙,方在直中,而移拜修撰矣。下番闕直,事甚未安。說書·兼說書未差,兼司書金允植,卽爲牌招入直,何如?傳曰,允。
金昌熙,以武衛所言啓曰,城外動駕時,捕將隨駕,則兼察草記,自本所爲之事,更爲所下敎矣。明日崇禮門外動駕時,兼察左邊捕盜大將閔謙鎬,後廂陣出去矣。兼察,何以爲之乎?敢稟。傳曰,仍爲兼察。
上在昌德宮廬次。
上詣孝徽殿,入齋室後,藥房·內閣·政院·玉堂口傳問安。答曰,知道。
下玄宮望哭後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
還內後,藥房·內閣·政院·玉堂口傳問安。答曰,知道。
大駕詣崇禮門外,入幕次後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。世子宮,遣宮官問安。答曰,知道。
返虞祗迎,還入幕次後,藥房·內閣·政院·玉堂口傳問安。答曰,知道。還詣孝徽殿後,藥房·內閣·政院·玉堂·朝廷二品以上口傳問安。答曰,知道。返虞後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
初虞祭親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
藥房都提調洪淳穆,提調李鎬俊,副提調尹秉鼎啓曰,因封禮成,哀慕冞切,伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹秉鼎啓曰,藥房三提調,持粟米飮來待矣。傳曰,封入。
又啓曰,司僕寺內乘來言,捲簾,取稟。傳曰,捲三面。
李敦夏啓曰,臣以大王大妃殿·王大妃殿問安進去,下直之意,敢啓。傳曰,知道。
傳于朴定陽曰,當詣睿陵親祭矣,該房知悉。日子,來十月旬前擇入。
傳于朴定陽曰,孝徽殿再虞祭,攝行磨鍊。
傳于朴定陽曰,祀典所重,自別,而況又啓稟之事矣,戶·禮判,其可無端變通者乎?揆以事體,極爲駭歎,竝施以刊削之典。
傳于朴定陽曰,當該承旨推考。
傳于金昌熙曰,公事徑先出給之中官朴奎鉉,從重推考。
傳于金昌熙曰,左捕將許遞。
金昌熙啓曰,命召親納,例也,而兼察左邊捕盜大將閔謙鎬,謂有身病,使其軍官替納,事甚未安。推考,何如?傳曰,允。
金昌熙啓曰,左捕將許遞事,命下矣。捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,禁將兼察,使之授符。
以司謁口傳下敎曰,今日擊錚人等,令秋曹嚴懲事,分付。
趙秉友,以禮曹言啓曰,傳曰,當詣睿陵親祭矣,該房知悉。日子,來十月旬前擇入事,命下矣。令日官崔榮遠推擇,則來十月初九日爲吉云,以此日定行乎?敢稟。傳曰,以此日定行。
又以國葬都監摠護使意啓曰,返虞後,燒火物件,別單書入之意,敢啓。傳曰,知道。
兵曹口傳政事,副司果李敎夏·柳·申錫淵,以上竝單付。終獻官領敦寧金炳學,贊禮禮曹判書尹滋承,典祀官奉常正金玉來,宮闈令尙膳金宜協,執禮校理尹升求,執尊相禮李秀萬,大祝修撰趙同熙,祝史兵曹正郞金容圭,齋郞副校理洪承穆,盥洗位典籍李基肇,禮曹佐郞金璣衡,爵洗位兵曹佐郞李明源,刑曹佐郞金永濟,亞獻·終獻盥洗位兵曹正郞趙圭錫,贊者引議李浩德·李時泓,謁者兼引儀崔光駿,假引儀尹榮兌,贊引假引儀申鍾協·任百夏,祭監監察李東宇·徐周輔。
戊寅九月十八日寅時,上詣孝徽殿西庭。下玄宮望哭入侍時,行都承旨尹秉鼎,左承旨李敦夏,右承旨金敬均,左副承旨朴定陽,右副承旨金昌熙,同副承旨趙秉友,假注書金商翼·李景稙,別兼春秋李重七·洪承憲,檢校直提學趙慶鎬,直提學閔泳翊,檢校直閣李鎬翼·姜·趙同熙,檢校待敎洪淳馨·閔泳煥,副校理洪承穆,副修撰魚允中,以次侍立。時至,通禮跪啓請外辦。上具衰服乘輿,出宣化門。藥房都提調洪淳穆,提調李鎬俊,副提調尹秉鼎進前奏曰,侵曉勞動,聖體,若何?上曰,一樣矣。仍由協陽門·建陽門·銅龍門·景化門·崇化門,入幕次。少頃,通禮跪啓請出次,上出次詣望哭位,引儀唱俯伏哭,上俯伏哭,引儀唱止哭四拜興平身,上止哭,行四拜禮訖,還入幕次。少頃,通禮跪啓請外辦,上出次,通禮跪啓請乘輿,上乘輿,由崇化門·景化門·銅龍門·建陽門,至協陽門。秉鼎請出標信解嚴,上可之。由宣化門,還內。諸臣以次退出。
戊寅九月十八日午時,上詣崇禮門外。返虞祗迎入侍時,行都承旨尹秉鼎,左承旨李敦夏,右承旨金敬均,左副承旨朴定陽,右副承旨金昌熙,同副承旨趙秉友,假注書金商翼·李景稙,別兼春秋李重七·洪承憲,檢校直提學趙慶鎬,直提學閔泳翊,檢校直閣李鎬翼·姜·趙同熙,檢校待敎洪淳馨·閔泳煥,副校理洪承穆,副修撰魚允中,以次侍立。時至,通禮跪啓請外辦。上具衰服乘輿,出宣化門。藥房都提調洪淳穆,提調李鎬俊,副提調尹秉鼎進前奏曰,因封禮成,伏想聖慕,益復靡逮。上曰,罔極。淳穆曰,聖體,若何?上曰,一樣矣。仍出協陽門,通禮跪啓請降輿乘輦。上降輿乘輦,由肅章門·進善門,出敦化門進發,由鍾閣前路,出崇禮門,至幕次前。通禮跪啓請降輦入幕次,上降輦入幕次。以司謁口傳下敎曰,神輦來到處,知入。秉鼎,令院隷催促訓局,敎鍊官以次連奏,以司謁這這,入稟。少頃,敎鍊官來奏,先廂方到幕次前矣。秉鼎又以司謁入稟。有頃,執事者陪進前班,腰轝移轝而至,通禮跪啓請出次,上出幕次,詣版位。稍久,神輦至,摠護使及都監堂上·陪從諸臣,哭從,引儀唱俯伏哭,上俯伏哭,諸臣及侍衛皆號哭,引儀唱止哭興四拜興平身,上止哭行四拜禮訖。通禮導上還入幕次,上還入幕次。少頃,通禮跪啓請出次,上出次,通禮跪啓請乘輦,上乘輦。行兵曹判書李載元奏曰,挾輦槍劍侍衛,何等嚴密,而放逸軍馬,橫入駕前,萬萬驚悚。當該挾輦槍劍,將事過後,令該府拿問處之,何如?上曰,依爲之。出擧條行都承旨尹秉鼎奏曰,俄者大駕出崇禮門時,禁衛營騎士馬,橫逸入於衛內,閑雜之人,無難攔入,事未前有,萬萬驚悚。當該騎士,令該營嚴加懲勵,騎士別將,各該侍衛將領,禁喧郞廳,所當重勘,而本院請推之外,無他可施之罰,何以爲之乎?上曰,依爲之。竝記過,可也。出駕敎仍入崇禮門,至宗廟前,降輦步過,仍乘輦入弘化門,通禮跪啓請降輦乘輿,上降輦乘輿,由集禮門,入崇化門,通禮跪啓請降輿,上降輿,入齋殿。諸臣以次退出。
戊寅九月十八日申時,上詣孝徽殿。親行夕上食兼初虞祭入侍時,行都承旨尹秉鼎,左承旨李敦夏,右承旨金敬均,左副承旨朴定陽,右副承旨金昌熙,同副承旨趙秉友,假注書金商翼·李景稙,別兼春秋李重七·洪承憲,檢校直提學趙慶鎬,直提學閔泳翊,檢校直閣李鎬翼·姜·趙同熙,檢校待敎洪淳馨·閔永煥,副校理洪承穆,副修撰魚允中,以次侍立。時至,通禮跪啓請出次。上具衰服杖出,贊禮導上入孝徽殿東夾門,由東階詣版位西向立。贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜訖。贊禮導上詣盥洗位,上盥洗訖,仍詣尊所北向立。執尊者擧羃酌,贊禮導上詣靈座前跪,秉鼎奉香,秉友奉爐,贊禮跪啓請三上香,上三上香,贊禮跪啓請執瓚灌地,秉鼎奉瓚跪進,上執瓚灌地訖,以授秉友,秉友跪受,還置於尊所。贊禮跪啓請執幣獻幣,秉鼎奉幣篚跪進,上受幣授秉友,秉友跪受,奠于靈座前訖。贊禮導上降復位,贊禮導上詣尊所。執尊者擧羃酌醴齊,贊禮跪啓請跪,上跪,贊禮跪啓請執酌獻酌,秉鼎奉酌跪進,上受酌授秉友,秉友跪受,奠于靈座前,贊禮跪啓請俯伏興少退跪,上少退跪。大祝檢校直閣趙同熙讀祝文訖,贊禮跪啓請平身,上平身,贊禮導上降復位。亞獻官大院君,終獻官領敦寧金炳學,行禮如儀訖。贊禮跪啓請俯伏哭,上俯伏哭,贊禮跪啓請止哭興四拜興平身,上止哭,行四拜禮訖。宮闈令納虞主如儀訖。贊禮導上詣望燎位,望燎訖。大祝奉祝,贊禮跪啓請禮畢。贊禮導上還入齋殿,通禮跪啓請出次,上出齋殿門外,通禮跪啓請乘輿,上乘輿。領府事李裕元,領敦寧金炳學,判府事洪淳穆,領議政李最應,左議政金炳國,進前奏曰,日月易邁,因封禮成,初虞奄過,伏想聖慕,益復靡逮矣。上曰,罔極矣。裕元曰,日氣淸溫,向晩回鑾,聖體,若何?上曰,一樣矣。上曰,日氣極好,陵役可以善竣也。裕元曰,日氣果好矣。上曰,陵所諸差備,皆無頉乎?裕元曰,聖孝所感,有何不及之事乎?仍由景化門·銅龍門·建陽門,至協陽門·宣化門,還內。諸臣以此退出。
上在昌德宮廬次。
翌日,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·朝廷二品以上·六曹堂上口傳問安。答曰,知道。
藥房都提調洪淳穆,提調李鎬俊,副提調尹秉鼎啓曰,返虞祗迎,親行虞祭,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹秉鼎啓曰,藥房三提調,持粟米飮來待矣。傳曰,封入。
藥房口傳啓曰,常膳不進,今已五日矣。哀慕靡極之中,聖體保嗇,易致受損,事理之所必至,臣等區區下情,曷任憂慮之極?哀戚踰制,聖人所戒,俛仰中節,禮經有訓,顧今榮衛調護之方,惟在薑桂滋補之資,其何可徒循盡情,而不思所以達權之道乎?臣等職忝保護,誠切焦迫,玆敢相率冒籲。伏乞特加節哀,亟命復膳,千萬顒祝,惶恐敢啓。答曰,因奉奄過,益復罔極,此時何可常膳乎?卿等諒之。
傳于朴定陽曰,檢校直閣沈相薰馳詣華寧殿,奉審,仍詣健陵·顯隆園,一體奉審以來。
趙秉友啓曰,左邊捕盜大將,禁將兼察,使之授符事,命下矣。兼察左邊捕盜大將閔謙鎬,卽爲牌招,聽傳敎,傳授命召及大將牌·傳令牌,何如?傳曰,允。
兵曹,睿陵幸行時軍令,十月初九日出宮,黔巖碑閣所晝停,自闕門二十六里,睿陵展謁,自晝停所十五里,以上四十一里,親祭,還詣黔巖碑閣所晝停,當日還宮。
傳于朴定陽曰,今番幸行,凡節擧行,務從省約,係於民弊者,以儲置之米,會減,出還宮時植炬,置之。
傳于朴定陽曰,當該承旨,從重推考。
藥房口傳再啓曰,臣等俄陳從權之請,顒俟允兪之音,及奉批敎,倍切抑鬱之忱。嚴廬皇瞿,必敬必愼,雖此疏節,罔或一毫未恔於情,我聖上篤摯之純誠,益不勝欽仰萬萬,而第伏念制禮垂訓,節文旣著,隨時處宜,經權自在,顧今節宣保嗇之方,孰有大於遄復常膳乎?慈聖之所憂,群情之所悶迫,臣等之所一籲再籲,不得請則不止者,此也。伏乞特賜允從,千萬顒祝,惶恐敢啓。答曰,不必如是煩請矣。
以慶尙監司李根弼狀啓,晉州等邑民家頹壓事,傳于朴定陽曰,前日之報,已極驚慘,又此民家之漂頹,若是夥多,尤不勝矜惻。結構奠接之方,營邑各別一體顧護後,形止一一狀聞事,廟堂另加關飭。
傳于朴定陽曰,啓字誤踏之中官朴奎鉉,從重推考。
朴定陽,以承文院言啓曰,卽見盛京禮部咨文出來,則以爲本年夏季統巡會哨,緣由具奏,奉旨知照云矣。回咨,按例撰出,付撥下送灣府,傳給鳳城,轉致盛京之地,何如?傳曰,允。
又以承文院言啓曰,院吏文學官黃世浩有頉,代幼學尹萬鎭差下,付軍職,冠帶常仕,何如?傳曰,允。
趙秉友,以兵曹言啓曰,今此幸行時,隨駕軍兵,當爲磨鍊矣,何營軍兵隨駕,何營軍兵留都,而禁軍及馬步軍·別抄軍,以幾番幾哨磨鍊乎?敢稟。傳曰,本所善騎隊一哨,訓局馬軍二哨,步軍六哨,都統使率領爲先廂,禁營步軍一哨,騎士二番,御營步軍三哨,騎士一番,御將率領爲後廂,禁軍三番爲之,別抄軍一哨,領付中央陣,訓御兩營餘軍,訓局中軍代領留都,禁營餘軍,該營中軍代領,留駐於御營廳,餘軍留營,依例爲之。
又以兵曹言啓曰,在前幸行時,先廂步軍一哨,除出,晝停所作門矣。今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以御營廳言啓曰,本廳別將具駿鉉,前任慶源府吏,千摠鄭濟旻,前任東津僉使,俱在任所,上來尙遠,久曠可悶,竝改差,何如?傳曰,允。
又以御營廳言啓曰,本廳哨官趙存膺,身病甚重,勢難察任,改差,何如?傳曰,允。
又以禁衛營言啓曰,謹依下敎,本營騎士黃起彦,決棍懲勵之意,敢啓。傳曰,知道。
又以刑曹言啓曰,以司謁口傳下敎曰,今日擊錚人等,令秋曹嚴懲事,分付事,命下矣。衛外擊錚人淸安吳性權,泰安韓應智,古阜崔永學,康津金有祥,海州吳致福,甕津全暻默,平山金孝源,鏡城私奴得成等,此時錚籲,極涉猥屑。揆以民習,萬萬無嚴。原情竝勿施,當爲嚴刑懲勵,而適値不用杖日,待用杖擧行之意,敢啓。傳曰,知道。
上在昌德宮廬次。
藥房都提調洪淳穆,提調李鎬俊,副提調尹秉鼎啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御人蔘粟米飮,自明日停止事,榻前下敎。
大王大妃殿進御人蔘粟米飮,自明日停止事,榻前下敎。
王大妃殿進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
尹秉鼎啓曰,藥房三提調,持粟米飮來待矣。傳曰,封入。
藥房口傳啓曰,臣等再控至懇,莫回崇聽,復此冒瀆申籲,益不勝惶恧之至。蓋禮者,不敢過也,不敢,不及也。葬以前饘粥,葬以後蔬食,自是喪紀有限,而薑桂滋補,亦聖人之所嘗許也。儻殿下,仰體慈聖惟憂之念,固當勉從之不暇,而況又禮經之大權達道乎?且旣經再虞,輒許復膳,列聖朝已行之禮,則恐未可以堅守細節,有踰於從先之義也,審矣。此時此請,莫宜暫緩,玆敢不避猥越,齎誠煩溷。伏乞亟降兪音,俯答臣民之望,千萬顒祝,惶恐敢啓。答曰,卿等之懇,若是切摯,當勉從矣。
李敦夏啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
傳于李敦夏曰,禮曹判書有闕之代,前望單子入之。
禮曹判書前望單子入之,徐衡淳落點。
傳于李敦夏曰,向日忠淸水使事,存事體而然矣。此時迎送之弊,亦不可不念,罷職,特爲分揀。
傳于李敦夏曰,出宮門路,以協陽門爲之。
以司謁口傳下敎曰,孝徽殿事知守僕,不善擧行,刑配。
朴定陽,以內醫院都提調·提調意啓曰,駞酪粥,自十月初一日,當爲封進,依定式擧行事,預爲分付司僕寺之意,敢啓。傳曰,知道。
尹秉鼎,以兵曹言啓曰,在前幸行,當日回鑾時,侍衛,例以全數磨鍊,而乙丑年元陵幸行時,特因下敎,兵曹·都摠府堂上·郞廳各一員,五衛將二員,武臣兼宣傳官七員,隨駕。辛未年長陵幸行時,依庚午年例,兵曹堂上·郞廳各二員,都摠府堂上二員,郞廳一員,五衛將二員,武臣兼宣傳官一員,隨駕。壬申年齊陵·厚陵幸行時,依庚午年例磨鍊矣。今番則何以爲之乎?敢稟。傳曰,兵·摠府堂上·郞廳,五衛將各二員,武臣兼宣傳官六員磨鍊。
又以兵曹言啓曰,在前幸行時,挾輦軍四百名或三百名,餘軍二百名磨鍊,而乙丑年元陵幸行時,挾輦軍三百名,餘軍三百名磨鍊。辛未年長陵幸行時,依庚午年例,挾輦軍三百名,餘軍一百名磨鍊。壬申年齊陵·厚陵幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,挾輦軍三百名,餘軍一百名磨鍊。
又以兵曹言啓曰,禁軍別將金永求,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以兵曹言啓曰,今二十一日孝徽殿三虞祭親行時,入直禁軍等別將,當爲率領侍衛,而禁軍別將,姑未差出,不得擧行,以二番內禁衛將尹彝烈,使之兼別將擧行,何如?傳曰,允。
又以兵曹言啓曰,今九月二十日,禁軍戎器點考日次,而卒哭前各營習操,旣已停止矣,不得設行之意,敢啓。傳曰,知道。
上在昌德宮廬次。
夜自五更至二十二日開東,灑雨下雨,測雨器水深二分。
上詣孝徽殿。入齋室後,藥房·內閣·政院·玉堂口傳問安。答曰,知道。三虞祭親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
傳于趙秉友曰,政官牌招開政。
趙秉友,以承文院言啓曰,院吏文學官尹萬鎭有頉,代幼學兪百煥差下,付軍職,冠帶常仕,何如?傳曰,允。
兵曹,以李承淵爲禁軍別將。
兵曹,趙文顯爲禁衛中軍。
趙秉友,以兵曹言啓曰,景福宮衛將尹啓煥·張文翼,慶熙宮衛將朴慶祿,文臣兼宣傳官趙秉翊,俱以病難供職,呈狀乞遞,竝改差,何如?傳曰,允。
又以兵曹言啓曰,同知中樞府事洪祖燮,僉知中樞府事黃鎭奎,宣傳官李種植,內禁衛將李鍾晉,五衛將金宗淳·金晉炯·金載熙·朴弘敏,俱以病難供職,呈狀乞遞,竝改差,何如?傳曰,允。
有政。吏批,判書金炳始,參判洪鍾軒牌招不進,參議李裕承進,左副承旨朴定陽進。
以吏批言啓曰,判書金炳始,參判洪鍾軒,竝牌招不進。小臣獨政未安,何以爲之?敢稟。傳曰,只出緊任。
政事,以金在顯爲戶曹判書,金好謙爲稷山縣監。
兵批,行判書李載元進,參判曺殷承病,參議李承純病,參知韓在絢入直進,同副承旨趙秉友進。以趙基寅·金秀男爲同知,金炳虎爲僉知,韓羲錫爲宣傳官,李秉淑爲內禁將,咸在鉉·卞東奎·高益均·金基鎬爲五衛將,李聖燁·金演儀爲景福將,金處允爲慶熙將,南宮濮·李肯濂爲訓鍊僉正,申泰熙爲武兼,申杓爲慶尙右兵使。同知單李翊成,護軍洪祖燮,副護軍黃鎭奎·李種植,副司正李景稙,副司猛朴齊參·鄭達溶·黃世浩·尹萬鎭,副司勇李重雨·李潤善·全恒默·金萬㳣·李泰煥·韓益鎭,以上竝單付。
傳于趙秉友曰,見窠皆令差出。
吏批,再政。金在顯爲禮賓提調,李驥相爲引儀,李啓夏爲尙衣別提,吳應善爲活人別提。訓鍊都監提調單金在顯,承文博士單韓甸鎬。
兵批,再政。李敏哲爲中樞都事,李秉憲爲都摠都事。同知單朴泰淳,僉知單成在鉉·卞東圭·高益均,副護軍具駿鉉。
兵批,三政。李啓興爲宣傳官,李昌鉉爲訓鍊主簿。同知單李聖燁,僉知單金基鎬。
兵批,四政。權致鎬爲都摠經歷,李建九爲武兼。同知單金演儀。
兵批,五政。朴永善爲訓鍊判官,李悳烈爲部將。同知單金處允。
兵批,六政。金養善爲訓鍊主簿。
兵批,七政。兪果煥爲武兼。
兵批,八政。李敎性爲訓鍊都監把摠。
兵批,九政。李冕承爲宣傳官。
趙秉友啓曰,明日傳香,禮房承旨,當爲齋宿,左副承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
又以司僕寺一二提調意啓曰,今此睿陵親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此睿陵親祭時,補把驛馬,湖西·海西·關東,限九十匹分排,知委各驛,以爲入用之地,何如?傳曰,允。
又以刑曹言啓曰,以司謁口傳下敎曰,孝徽殿事知守僕,不善擧行,刑配事,命下矣。謹依傳敎,罪人崔允吉,嚴刑一次,江原道金城縣定配所,而連値不用杖日,待用杖嚴刑,押送之意,敢啓。傳曰,知道。
亞獻官領敦寧金炳學,終獻官行判府事洪淳穆,贊禮禮曹判書徐衡淳,典祀官奉常寺主簿吳致恒,宮闈令尙膳金宜協,執禮應敎李鎬喆,執尊副司果尹相萬,大祝副司果金宗漢,祝史副司果金學洙,齋郞副司果嚴柱漢,贊者李浩德·李時泓,謁者兼引儀崔光駿·尹榮兌,贊引假引儀任百夏·申鍾協,盥洗位承文判校金炳洙,校判宋祥淳,爵洗位兵曹佐郞李明源,刑曹佐郞金永濟,亞終獻盥洗位校檢康鴻擧,祭監李東宇。
戊寅九月二十一日子時,上詣孝徽殿。三虞祭親行入侍時,行都承旨尹秉鼎,左承旨李敦夏,右承旨金敬均,左副承旨朴定陽,右副承旨金昌熙,同副承旨趙秉友,假注書金商翼·李景稙,別兼春秋李重七·洪承憲,檢校直提學趙慶鎬,直提學閔泳翊,檢校直閣李鎬翼·姜·趙同熙,檢校待敎洪淳馨·閔泳煥,應敎李鎬喆,副應敎金允植,副校理洪鍾運·洪承穆,副修撰李錫弘,以次侍立。時至,通禮跪啓請外辦。上具衰服,乘輿出宣化門。藥房提調李鎬俊,副提調尹秉鼎進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿。上降輿,步入齋殿。少頃,親祭時至,通禮跪啓請出次。上杖出,贊禮導上入孝徽殿東夾門,由東階詣版位西向立。贊禮跪啓請俯伏哭,上俯伏哭。贊禮跪啓請止哭興四拜興平身。上止哭興四拜訖,贊禮導上詣盥洗位,上盥洗訖。仍詣尊所此向立,執尊者擧羃酌酒,贊禮導上詣靈座前跪,秉鼎奉香,秉友奉爐。贊禮跪啓請三上香。上三上香。贊禮跪啓請執瓚灌地。秉鼎奉瓚跪進,上執瓚灌地訖,以授秉友,秉友跪受,還置於尊所。贊禮跪啓請執幣獻幣。秉鼎奉幣篚跪進,上受幣,以授秉友,秉友跪受,奠于靈座訖。贊禮導上降復位,贊禮導上詣尊所,執尊者擧羃酌醴齊,贊禮導上詣靈座前跪。贊禮跪啓請執酌獻酌。秉鼎奉酌跪進,上受酌以授秉友,秉友跪受,奠于靈座前。贊禮跪啓請俯伏興少退跪。上少退跪,大祝副司果金宗漢,讀祝文訖。贊禮跪啓請平身。上平身,贊禮導上降復位,亞獻官領敦寧金炳學,終獻官判府事洪淳穆,行禮如上儀訖。贊禮跪啓請俯伏哭。上俯伏哭。贊禮跪啓請止哭興四拜興平身。上止哭興四拜禮訖,宮闈令,納虞主如儀訖。贊禮導上詣望燎位,望燎訖。贊禮跪啓請禮畢。贊禮導上還入齋殿。少頃,通禮跪啓請出次。上步出崇化門外,通禮跪啓請乘輿,上乘輿。領府事李裕元,領敦寧金炳學,判府事洪淳穆,領議政李最應,左議政金炳國進前奏曰,夜氣稍冷,侵曉勞動,聖體,若何?上曰,一樣矣。由景化門·銅龍門·建陽門,至協陽門。秉鼎請出標信解嚴。上可之。行兵曹判書李載元奏曰,孝徽殿虞祭卒哭時,今番雲寶劍,仍用,何如?上曰,依爲之。出擧條由宣化門,還內。諸臣以次退出。
上在昌德宮廬次。
自開東至未時,灑雨下雨,測雨器水深五分。
李敦夏啓曰,右副承旨金昌熙,今日不爲仕進,卽爲牌招,何如?傳曰,允。
傳于李敦夏曰,孝徽殿四虞祭,攝行磨鍊。
傳于朴定陽曰,吏曹參判有闕之代,前望單子入之。
吏曹參判前望單子入之,尹泰經落點。
傳于朴定陽曰,各都監摠護使以下,別單書入。
金昌熙啓曰,卽伏見忠淸水使李敎復今春夏等褒貶啓本,則邊將無一人居中居下,殊無嚴明殿最之意,推考警責,何如?,傳曰,允。
傳于李敦夏曰,奉審閣臣入侍。
傳于李敦夏曰,山陵都監堂上留待。
傳于李敦夏曰,山陵都監堂上入侍。
金昌熙,以訓鍊都監言啓曰,本局別將李敏宇,身病猝重,勢難察任,改差,何如?傳曰,允。
又以訓鍊都監·禁衛營·御營廳言啓曰,睿陵火巢外,大虎一頭,捉得,謹此封進,而仍爲行獵之意,敢啓。傳曰,旣已捉得,行獵撤罷。
吏曹參判洪鍾軒疏曰,伏以,隙駟儵忽,孝徽殿因奉奄過,仰惟聖慕皇皇,益復靡逮。臣於此時,乃以區區丐免,致瀆嚴廬,屑越之罪,臣焉敢逃?第伏念聖明所以授臣見職,豈徒爲顯其身榮其名已哉?將以佐冢宰治群吏,俾掌八枋之貳,而顧臣闇劣,一再從政,何嘗有毫末對揚?不過是糊塗樣子耳。一日而有一日之愧,二日而有二日之悚,決不當冒昧蹲據,久妨賢路,不能者止,況有古人之戒乎?且臣脆薄之質,値玆寒涼之交,重嬰薪憂,長尋刀圭,寧日恒少,堂堂銓席,恐非臣養病之坊矣。玆控情實,仰冀鑑諒,伏乞聖慈,特垂㦖念,亟遞臣亞銓之任,俾天官無曠,賤分獲安,則實公私之兩幸。臣無任云云。答曰,省疏具悉。所請依施。
戊寅九月二十二日酉時,上御誠正閣。奉審閣臣·山陵都監堂上同爲入侍時,右副承旨金昌熙,假注書李景稙,記事官車有聲,別兼春秋洪承憲,檢校直閣沈相薰,行工曹判書鄭基世,行大護軍金有淵·曺錫輿,以次進伏訖。上曰,史官分左右。仍敎曰,奉審閣臣進前。相薰進前奏曰,臣承命馳詣華寧殿,殿內奉審則安寧。仍詣健陵,陵上奉審則安寧,碑閣·丁字閣奉審則無頉。仍詣顯隆園,園上奉審則安寧,碑閣·丁字閣奉審則無頉。還詣華寧殿,焚香安寧之意,敢此仰達矣。上曰,殿內及陵上·園上,俱爲太平乎?相薰曰,太平矣。上曰,非時之雨連霔,陵上·園上莎草,無損傷,碑閣·丁字閣,亦無滲漏處乎?相薰曰,雨雖連霔,陵上·園上莎草,無損傷,碑閣·丁字閣,亦無滲漏處矣。上曰,昨日何時焚香乎?相薰曰,三更量焚香矣。上曰,沿路農形,今至收穫之境乎?相薰曰,今皆取次收穫矣。上命奉審閣臣先退。仍敎曰,山陵都監堂上進前。基世等進前訖。上曰,因封奄過,工役告竣,卿等亦爲上來,予心甚虛廓矣。基世曰,流光迅邁,喬祔禮成,聖慕皇瞿,當復如何?群情攀慟,何以悉達?上曰,凡干擧行,無事善竣,而亦無一人有頉者乎?基世曰,臣等奉命敦匠,三閱其朔,而許多所屬,竝匠募爲幾千,盛炎之中,幸無一人告病者,凡干工役,則連因日候之晴佳,無一日停役之時,自致速就,實非始料攸及矣。上曰,雖値㦖旱之時,工役則必爲善就也。基世曰,山陵,處於兩陵之間,且甲子植木以後,樹木未嘗不茂密,而基址開拓,已多傷損,匠募數千及轝士軍,來往之路,稚榦柔枝,自致蹂躪,卽事勢之不得不然矣。陵所近處,稀闊尤悚。臣於復路之前,自都監雖有萬餘株補植者,而植木之節,今亦稍早,待立冬候,令畿營另飭地方官,眼同本陵官員,以爲及期加植之地,恐好矣。上曰,植木事,事勢果然矣。自畿營從便爲之之意,令政院知委,可也。基世曰,睿陵陵上封築,間或低蹲,莎草略爲枯損,事體所在,極爲悚悶,而今年適値年運所拘,向於丁字閣修改之啓,不敢擧議者也。待明年令儀曹擇日擧行,恐好,故敢達矣。上曰,事勢如此,亦令政院知委該曹也。基世曰,本陵丁字閣·碑閣以下諸處修改之節,前旣草記蒙允。竝與丹雘而告竣,禧陵·孝陵齋室以下,多有頹圮處,而工役旣不至張大,故依近例從便修改矣。上曰,近多有從便修改之例矣。仍敎曰,新陵之於大王陵,其間爲幾許,而水道石,僅可容旋乎?基世曰,新陵之於大王陵,其間爲五尺許,而水道石,鋪排於兩陵面隅石之間,而不過爲九寸許矣。上曰,大王陵欄干石,仍用乎?基世曰,果仍用,而寅卯辰三方欄干石,退出,移用於新陵,而舊陵寅卯辰方欄干石,更爲新備,與新陵申戌方欄干石,相連合設,而通連之處,卽舊陵卯方,新陵酉方矣。上曰,石物,竝皆取色乎?基世曰,石儀竝爲洗淨一新矣。上曰,夏間始役後,不無潦雨之爲慮,而善爲竣事,誠甚萬幸。而自京下去之轝士軍輩,亦皆無頉乎?基世曰,纔已仰奏,而匠募及轝士軍輩,果皆無頉云矣。始役之時,果不無因雨妨工之慮矣。兩朔旱乾,爲農則甚悶,而爲工役則大幸。幾至垂畢之時,雨澤連爲優渥,農功亦致大登,此誠萬萬喜幸矣。八月旬間亢旱之時,被莎之處,恐有枯損之慮,每日令結所汲水灌漑,而豈可如雨露之澤乎?一日片刻,驟雨忽過,被莎處皆得滋潤,追後聞之,則惟陵內,得此雨云。且以失火時言之,火起於東邊,治木假家,片時連燒,至及碑閣近處,不過四五間,而瞬息之頃,忽爲反風,碑閣萬安,此皆有若神相者然,一都監之內,莫不稱以奇異之事矣。上曰,誠異矣。趁卽撲救,果甚幸也。上曰,安陵祭,今日行之乎?基世曰,今日卯時,將事安寧,而臣以獻官擧行矣。上曰,隨時過行乎?基世曰,例爲隨時設行,而每在於平朝矣。上曰,過行於新陵丁字閣乎?基世曰,然矣。上曰,新陵所留者,陵所屬員役乎?基世曰,守侍陵官及所屬員役,爲供朝夕上食及晝茶禮擧行,而三年內仍留矣。上曰,竝豆湯合四次乎?基世曰,然矣。仍奏曰,陵所近處,或有虎患,不至於甚,而至有三營門砲手行獵之擧矣。昨夕捉得一虎云矣。上曰,虎患,聞甚可驚,今果捉得於何處乎?基世曰,聞捉得於洞口近處,而每於樹木茂密之處,或有此患,而陵所則不至於甚,以其衆聚之時,故亦不無訛說之相傳矣。上曰,雖若浮說,虎豹成群,晝行咆哮云,故至有行獵之擧矣。基世曰,晝行之說,轉轉傳訛者也。上曰,行獵之際,貽弊於民,亦所當念。且旣捉一虎,則似更無此患,卽爲撤捕之意,令政院分付,可也。基世曰,今當秋成之時,特軫民力,有此下敎,伏不勝萬萬欽仰矣。上命山陵都監堂上先退。又命退,承史以次退出。
上在昌德宮廬次。
李敦夏啓曰,左副承旨朴定陽,同副承旨趙秉友,今日不爲仕進,竝卽牌招,何如?傳曰,允。
又啓曰,行戶曹判書金在顯,除拜後過三日不爲出肅,依定式推考警責,仍卽牌招察任,何如?傳曰,允。
傳于朴定陽曰,孝徽殿五虞祭,攝行磨鍊。
趙秉友啓曰,假注書金商翼,有身病,勢難察任,今姑改差,何如?傳曰,允。
金商翼改差,代以姜友馨爲假注書。
傳于朴定陽曰,開金井時取土承旨朴履道,半熟馬一匹賜給,發引時陪從承旨金永穆·趙濟華,竝加資,別兼春秋尹相萬,兒馬一匹賜給,注書洪鍾永陞六。
以殯殿都監摠護使以下別單,傳曰,摠護使領敦寧金炳學,廐馬一匹面給。提調行護軍金炳德,知敦寧金壽鉉,前禮曹判書尹滋承,各半熟馬一匹賜給。知三軍府事閔謙鎬,日淺勿論。都廳副司直趙昌夏,加資。郞廳漢城庶尹金樂均,廣興守朴孝憲,戶曹佐郞徐雲輔,禮曹佐郞金璣衡,廣興主簿李演光,戶曹佐郞丁大懋,副司果李舜宰,工曹佐郞趙瑢熙,副司果李鏞夏,掌苑別提權錫耆,竝陞敍。儀賓都事李鎬性,繕工副正洪善周,掌樂主簿李徽宰,典牲判官趙寬在,副司果李健容,竝日淺勿論。監造官副司勇黃一淵·宋伯玉·李範成·宋淳爀·鄭禹達·朴齊應·李晩起·安敎弼·尹滋善·洪用燮,竝陞六。別工作監役官繕工監役徐相熙,奉事任周鎬·趙性憙,欑宮修理所監役官繕工監役朴洪壽,各兒馬一匹賜給。宗戚執事判敦寧尹宜善,永平君李景應,錦陵尉朴泳孝,完平君李昇應,上護軍金炳㴤,兵曹判書李載元,上護軍朴齊寅,水原留守金炳地,知敦寧金壽鉉,知宗正卿李載冕,各內下虎皮一令賜給。行護軍韓應國·洪承億·朴齊寬,副護軍李載兢·閔羲軾,谷山府使李載完,兵曹參議李承純,忠州牧使趙臣熙,舒川郡守韓應弼,各內下鹿皮一令賜給。副護軍李載純·尹用求·金奭鎭·金德均·金興均,各半熟馬一匹賜給。和順縣監金胤鉉,廣興令李承緯,副司果李純翼·李憲夔·李承紀,敦寧參奉南世祐,副司勇洪蘭燮·金昇均·李載寬·李應宰·李寅稙·李完稙·南承祐·閔容國,各兒馬一匹賜給。啓殯時拭梓宮,到山陵,啓殯時拭梓宮官左議政金炳國,熟馬一匹面給。執巾者濟用主簿成泰永,判官李容晢,執水者奉常正金玉來,各兒馬一匹賜給。初銘旌書寫官知事金大根,改銘旌書寫官兵曹判書李載元,各半熟馬一匹賜給。梓宮上面上字書寫官判敦寧尹宜善,下玄宮銘旌書寫官錦陵尉朴泳孝,各熟馬一匹面給。別看役前學官閔泳夏,前守門將吳致沃,前僉正李兢懋,竝守令除授。魂殿參奉李洛應·李鼎漢·忠義李象翼·李慶和·金演植·沈宜奭,各上弦弓一張賜給。待令日官崔榮遠,加資。奏時官權泰淵·朴永奎,寫字官崔佑植等四人,畫員李景鈺等十一人,竝本衙門高品付料。李漢根,右職調用。其餘牌將·計士·錄事·守僕·員役·工匠等,竝依乙丑年例,施賞。
以國葬都監摠護使以下別單,傳曰,摠護使領敦寧金炳學,廐馬一匹面給。提調前戶曹判書閔致庠,知三軍府事閔謙鎬,大護軍南廷順,各半熟馬一匹賜給。大護軍李㘾,加資。前禮曹判書尹滋承,日淺勿論。都廳工曹參議金晩植,勿論。副司果金弘集,應敎李鎬喆,竝加資。郞廳司䆃僉正趙秉燮,戶曹正郞柳承根,漢城判官金右根,副司果任泰準,刑曹佐郞金在容,掌樂主簿姜翼秀,司宰主簿宋鍾五,竝陞敍。靈山縣監趙容熙,知禮縣監申泰榮,靖陵令柳止鎬,漢城主簿尹兢鉉,造紙別提金益相,掌苑別提趙章敎,竝日淺勿論。監造官副司勇李鎬仁·趙秉成·南廷琦·李根永·沈衡澤·金泰顯·李鍾祐·金哲秀·李宗稙·洪永周,竝陞六。李鳳鉉,別工作繕工假監役張熙,奉事鄭寅壽,虞主所監造官奉常正金玉來,表石所監造官奉常僉正高永錫,誌石所監造官奉常副奉事白時淳,奉事朴壽昌,分長興奉事徐鏘淳,分典設別檢任永鎬,各兒馬一匹賜給。請諡宗廟上諡殯殿時捧冊寶官領議政李最應,下玄宮時捧哀冊贈玉帛官領議政李最應,熟馬一匹面給。諡冊文製述官領府事李裕元,熟馬一匹面給。書寫官知三軍府事閔謙鎬,內下虎皮一令賜給。哀冊文製述官判府事洪淳穆,熟馬一匹面給。書寫官上護軍曺錫雨,內下虎皮一令賜給。表石陰記製述官領議政李最應,熟馬一匹面給。書寫官吏曹判書金炳始,行狀製述官廣州留守金輔鉉,各內下虎皮一令賜給。誌文製述官左議政金炳國,熟馬一匹面給。書寫官知三軍府事趙寧夏,改銘旌書寫官兵曹判書李載元,表石大字篆文書寫官工曹判書鄭基世,各內下虎皮一令賜給。下玄宮銘旌書寫官錦陵尉朴泳孝,寶篆文書寫官南寧尉尹宜善,各熟馬一匹面給。虞主書寫官副護軍徐相翊,加資。輓章書寫官副應敎金允植,副司果趙昌夏,應敎李鎬喆,校理李敎夏,副司果尹升求·閔泳奎·金容圭,掌樂正黃耆淵,校理李萬敎,副修撰李正來,各上弦弓一張賜給。頓遞使判尹李會正,陪往大將護軍朴承儒,各半熟馬一匹賜給。從事官前府使李夔憲·李儒植,竝陞敍。讀諡冊官副司果金弘集,讀諡寶官應敎李鎬喆,竝加資。捧諡冊官奉常判官金元均,副司果李儀用,擧案執事掌苑別提權錫耆,司圃別提李遵夏,褥席執事廣興令洪冕周,擧讀諡冊案執事副司果洪肯謨,褥席執事掌樂主簿李徽宰,捧諡寶官典籍趙璟淳,副司果奇陽衍,擧案執事禁府都事任周鎬,濟用奉事鄭一源,褥席執事平市直長許,擧讀諡寶案執事典牲判官趙寬在,褥席執事義盈直長李海益,捧哀冊官軍資正權鍾祿,副司果高必相·李駿善,兵曹佐郞卞鋈,擧案執事內資直長鄭憲時,禮賓直長李鼎宰,褥席執事東部都事洪承晩,擧讀哀冊案執事工曹佐郞趙瑢熙,典簿趙雲兢,褥席執事刑曹佐郞林星洙,發引時各差備官,各兒馬一匹賜給。封閉官執義奇禹鉉,加資。別看役司譯前僉正吳慶善,前奉事韓敎序,竝守令除授。前守門將朴泰慶,加資。看役牌將池在鉉·金萬集,竝邊將除授。孫光鉉,牌將李仁鎭·吳永學·廉善慶,寫字官李仁謨,竝右職調用。看役牌將韓性敦,牌將金命賢等五人,畫師金應鉉,竝賞加。寫字官李斗爀等七人,畫員趙重默等八人,竝本衙門高品付料。寫字官劉宜龍,畫員尹志燦,竝加資。領率衛將李泰圭等十二人,各上弦弓一張賜給。攝左通禮南啓憲·吳尙鉉,攝贊儀申鍾協,攝典儀任百夏,東西唱假引儀方漢初·安東鍊,奉禮兼引儀權世圭,各兒馬一匹賜給。香陪官白時淳,正書忠義衛李夏承,各上弦弓一張賜給。奏時官韓應錫,察訪待窠差送。其餘雲劍·差備·看役·牌將·奏時官·計士·寫字官·畫員·錄事·待令捕校·員役·工匠等,竝依乙丑年例施賞。
以山陵都監摠護使以下別單,傳曰,摠護使領敦寧金炳學,廐馬一匹面給。提調廣州留守金輔鉉,工曹判書鄭基世,行大護軍金有淵·曺錫輿,各半熟馬一匹賜給。都廳副司直尹致聃,修撰沈東獻,竝加資。郞廳司僕僉正趙端鎬,副司果宋淳鐸,工曹佐郞朴永軾,忠勳都事徐能淳,刑曹正郞趙弼永,兵曹佐郞吳仁泰,禮曹佐郞申泰皞,敦寧判官趙正熙,竝陞敍。戶曹佐郞宋勉老,廣興令洪冕周,竝日淺勿論。京郞廳兵曹佐郞李明源,陞敍。監造官副司勇金思郁·申命洙·丁大本·李能宇·趙慶淳·兪弼煥·任永準·李圭復,竝陞六。別工作假監役閔泳悅,分長興主簿柳章熙,各兒馬一匹賜給。贈玉帛官領議政李最應,熟馬一匹面給。拭梓宮兼覆土官左議政金炳國,熟馬一匹面給。封閉官執義奇禹鉉,加資。京畿監司趙寅熙,前監司尹滋悳,各半熟馬一匹賜給。陵所排設兼雜務差使員高陽郡守尹橚,陞敍。長生殿都提調領議政李最應,熟馬一匹面給。提調前戶曹判書閔致庠,前工曹判書金輔鉉,工曹判書鄭基世,前禮曹判書尹滋承,各半熟馬一匹賜給。都廳戶曹正郞徐雲輔,禮曹佐郞盧德龍,工曹正郞朴永軾,郞廳監役閔泳集,各兒馬一匹賜給。別看役前監牧官吳洪烈,前奉事金重漢,竝守令除授。相地官觀象監判官金在奎,方外地師參奉朱雲煥,司勇李賢弼·金在璟,竝相當職調用。牌將鄭在瑊,右職調用。黃憙源,外職調用。都看役池福祿,看役李士福·金元哲,竝邊將待窠差送。鄭應鉉等四人,竝邊將除授。廉鎭一,朴性晉,石刻看役劉在瑾,領役孫尙琳等五人,竝賞加。其餘看役·牌將·醫員·奏時官·監官·忠義衛·計士·錄事·守直·鄕所·將校·員役·工匠等,竝依乙丑年例施賞。
傳曰,殯殿次知石泰元·金在寬,各半熟馬一匹面給。造果次知鄭之薰,都薛里劉應祿·金宜協,複差備潘學榮,各半熟馬一匹賜給。襲斂差備金鳳珞·朴正淳·潘學榮·朴履鎬,謚冊差備韓孝箕·玄仁哲,案差備李東殷·李乾和,褥席差備朴來元,謚寶差備金基重·鄭弘祥,案差備安在悳·魏啓周,褥席差備吳敬穆,哀冊差備李敏吉·孔載文·文璟河·河禎顥,案差備金秉五·金一連,褥席差備金元奎,讀哀冊案差備吉天佑,褥席差備李昌植,薛里黃羲吉·孫錫範,酒房許峻·金沃鎭,進支差備鄭玟誠·金弘淳·金時文·金浩純,從事官姜世鼎·金弘奫,造果從事官吳敬穆,緊絞差備河承吉·白來絢·孫永祐·奉慶夏,各兒馬一匹賜給。羅排哭差備李完珍·趙冀天·金基宗·金揀浩·朴珪植·李珪夏·姜成業·鄭基福·崔賢俊·金錫柱·李潤根·李泰定·文器恒·金履鎬·南永哲·姜興周·李有敏·崔學善·金有吉·李錫俊,寶差備王用殷,香盒差備朴來元,香爐差備尹泰鎭,香床差備鄭弘周·李澤根,素扇差備李昌萬·徐在珩,素蓋差備高龍鎭·金元奎,跌差備朴基溫·安在悳·玄仁哲·南容吉·李昌植·金義錠,交椅差備裴憲永·姜顯文,各上弦弓一張賜給。大轝侍衛石泰元·金在寬,奉虞主差備兼尙傳李用善,神輦侍衛安倬榮,奉神帛差備盧致和,諡冊寶差備梁重吉,殯殿撤毁次知金基默,各熟馬一匹賜給。別輦侍衛李裕鼎,山陵問安官兼別輦侍衛鄭之良,各半熟馬一匹賜給。玉冊差備文華鉉,玉寶差備沈能一,諡冊差備高鳳翼,諡寶差備朴來元,哀冊差備金鉉弼·邊敏河,銘旌差備奉慶夏,遺衣稱函差備鄭弘周,大轝前六色實果差備姜世鼎·金弘奫,行帷帳差備金沃鎭·許峻,翣扇奉持差備王用殷·金有準·金漢鼎·安在悳·文周夏·印亨純,殯殿撤毁從事官李澤振·朴來元,各兒馬一匹賜給。魂殿都薛里劉應祿·金宜協,各熟馬一匹賜給。薛里黃羲吉·孫錫範,酒房金沃鎭·許峻,進支差備金時文·鄭玟誠·金弘淳·金洽純,各兒馬一匹賜給。羅排哭差備崔鶴善·朴珪植·南永哲·李錫俊·趙冀天·李泰貞·文器恒·金履鎬·金揀浩·姜晟業·金基宗·李由敏·李珪夏·姜興周·金錫柱·李潤根·鄭基福·金有吉·李完珍·崔賢俊,各上弦弓一張賜給。其餘烏朱杖差備·歸遊赤·司謁·司鑰·統長·飯監·別監·武藝廳守僕·員役·門旗手·飯工等,竝依乙丑年例施賞。
傳于朴定陽曰,政官牌招開政。
朴定陽啓曰,吏曹判書金炳始,參判尹泰經,參議李裕承牌不進推考傳旨及罷職傳旨,今方捧入,而開政命下之後,如是遞牌,事甚未安。判書·參判,竝更牌招,何如?傳曰,參議只推,待明朝一體牌招。
趙秉友啓曰,撥路申飭,前後何如,而慶尙監司李根弼,今初二日封發之河東府使等到任狀啓,初三日封發之雨澤農形狀啓,初六日封發之金海府使到任狀啓,有旨祗受狀啓,東萊府使尹致和,今初一日封發之倭飛船去來狀啓,初四日封發之倭船問情狀啓,今始到院入啓,致勤下詢,事體所在,誠極未安。該道臣及該府使,竝推考,何如?傳曰,竝從重推考,更勿如是之意,嚴飭。
又以兵曹言啓曰,明日五虞祭親行時,本曹堂上侍衛,當爲備員,而參議李承純,呈辭受由,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞,今日政差出。
朴定陽,以奉常寺都提調·提調意啓曰,祭享所用秋等中脯三百六十三貼,今九月二十三日畢造,而所入牛隻,爲三百六首矣。進上看品中脯二貼,依定式封進之意,敢啓。傳曰,知道。
又以承文院言啓曰,院吏文學官兪百煥有頉,代幼學李羲仁差下,付軍職,冠帶常仕,何如?傳曰,允。
趙秉友,以訓鍊都監·禁衛營·御營廳言啓曰,謹依草記批旨,睿陵局內虎獵將卒,仍爲撤還之意,敢啓。傳曰,知道。
又以訓鍊都監·禁衛營·御營廳言啓曰,今番睿陵局內,捉虎軍等,自各該營,考例施賞之意,敢啓。傳曰,知道。
上在昌德宮廬次。
藥房提調李鎬俊,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
傳于趙秉友曰,春坊未差之代,前望單子入之。
春坊前望單子入之,弼善李敎榮,文學尹升求,司書洪英植,說書李容稙,兼說書朴斗陽落點。
傳于趙秉友曰,臺諫竝許遞,前望單子入之。
趙秉友啓曰,假注書李景稙,有身病,勢難察任,今姑改差,何如?傳曰,允。
李景稙改差,代以嚴胄永爲假注書。
傳于趙秉友曰,呈告戶曹參判許遞,今日政差出。
傳于趙秉友曰,今番賞典中一人,雖兼數事,無得疊授。
趙秉友啓曰,吏曹參判尹泰經,疏批已下,卽爲牌招,何如?傳曰,允。
傳于趙秉友曰,鴻山縣監吳敬善,朔寧郡守金洛鉉,相換。
趙秉友,以吏曹言啓曰,鴻山縣監吳敬善,朔寧郡守金洛鉉相換事,命下矣。鴻山縣監吳慶善,以前任錦山郡守,方在解由未出中,朔寧郡守金洛鉉,以前任知禮縣監,方在解由未出中,何以爲之?敢稟。傳曰,竝勿拘。
金昌熙,以兵曹言啓曰,知中樞府事吳致默,同知中樞府事趙基寅·金秀男,五衛將咸在鉉·卞東圭·高益均·金基鎬,俱以病難供職,呈狀乞遞,新除授慶尙右兵使申杓,素患痰癖之症,每當換節之時,一倍添劇,萬無登塗赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書金炳始牌招不進,參判尹泰經進,參議李裕承牌招不進,同副承旨趙秉友進。以吏批言啓曰,判書金炳始,參議李裕承,竝牌招不進,小臣獨政未安,何以爲之?敢稟。傳曰,仍爲之。以趙秉世爲戶曹參判,尹相賢爲兵曹參議,李正魯爲知義禁,申應朝爲藝文提學。鴻山縣監吳敬善,朔寧郡守金洛鉉,已上相換事,承傳。
兵批,行判書李載元進,參判曺殷承病,參議尹相賢病,參知韓在絢入直進,右副承旨金昌熙進。以李章郁·金溵爲同知,金恒淳·李泌基·韓鎭奎,石泰慶爲五衛將,申箕善爲文兼,趙秉七爲慶尙右兵使。知事單李應三,中嶺別將單金志亨,赴戰嶺別將單金潤悳,上護軍吳致默,護軍林喜鎭·洪鍾軒·趙基寅·金秀男,副護軍李承純·任龍準,副司勇吳慶履·洪時衡·柳冕鎬·南肅熙·朴奎燦·金國顯,副司果陳秉燮·金德濟,副司猛兪百煥·李羲仁,以上竝單付。
吏批,再政。同義禁單李正魯。故學生趙學汶贈戶參金吾例兼,故學生趙德英贈左承旨,已上同知趙基寅兩代。
以慶尙監司李根弼狀啓,進上黃栗,節序差晩,姑未成熟,限內不得封進,惶恐待罪事,傳于趙秉友曰,勿待罪事,回諭。
以慶尙監司李根弼狀啓,薦新進上柚子,節序差晩,未及成熟,限內不得封進,惶恐待罪事,傳于趙秉友曰,勿待罪事,回諭。
以吏曹參議李裕承牌不進罷職傳旨,傳于趙秉友曰,只推。
趙秉友,以議政府言啓曰,慶尙右兵使金箕赫,在任卒逝矣。返柩時,擔軍,依例題給之意,分付所經各道,何如?傳曰,允。
又以司饔院監膳提調意啓曰,今日慶尙道朔膳進上來到,而物種中石榴·柚子,多有腐傷,萬無捧入之路。進獻事體,何等重大,而如是不謹,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,進上則還下送,使之更爲封進,何如?傳曰,允。
金昌熙,以兵曹言啓曰,今此睿陵幸行時,各差備所把驛馬,磨鍊書入,而本曹驛馬外,不足之數,依例京畿驛馬十五匹,補把事,分付本道之意,敢啓。傳曰,知道。
又以刑曹言啓曰,謹依武衛所知彀官口傳下敎,戶曹書吏鄭慶淵,全羅道務安縣遠地定配所,禮曹書吏張信永,平安道江東縣遠地定配所,竝卽押送之意,敢啓。傳曰,知道。
領府事李裕元箚曰,伏以,日月易邁,孝徽殿虞事屢成,伏惟聖慕,益復皇皇。卽伏見各都監別單下者,以臣冒居撰述之列,濫參錫馬之典,臣驚蹙惶懍,不省所云。夫終事之地,哀戚居先,設或有可紀之勞勩,因而獲賞,不敢承當,況事係重大,功無可稱者乎?臣本不嫺四六,每當文字之役,才短筆退,不能揄揚盛德,而輒蒙匪頒之恩,此臣所以恧縮不自安者,前後無異矣。左右揣量,承受無說,玆敢短箚控暴,不避煩瀆。伏乞聖上,將臣所蒙賞典,劃賜還收。取進止。答曰,省箚具悉卿懇。卿其勿辭,安心領受。仍傳于趙秉友曰,此批答,遣史官傳諭。
領敦寧金炳學箚曰,伏以,居諸易得,孝徽殿四虞奄成,聖慕皇瞿,安所逮及?臣伏見三都監別單下者,臣名忝在摠護之任,蒙有厩駟面給之命,臣於是役,不過裒然前列而已。董工徒,趲限率作,有僚堂焉,有郞官焉。若臣者,五朔閱涉,一切拖縻,何問不及,已自銜戴,酬予之覃,實所慙悚。況初無可紀之勞與勩,由哀媒寵,至於斯濫,弸塞悲冤,尤當何居?且無論勞勩之有無,今於終事之會,以臣而受國人之功,則此生此世,將無自效之地,臣雖冥頑,寧敢承領?掩抑控章,冒溷崇聽,惟聖明,亟許收還,俾重恩典。臣所攀頌,何翅爲如新之賜?千萬至祝。取進止。答曰,省箚具悉卿懇。卿其勿辭,安心領受。仍傳于趙秉友曰,此批答,遣史官傳諭。
判府事洪淳穆箚曰,伏以,日月易爲,孝徽殿四虞禮成,仰惟聖慕,皇瞿冞新,臣民慟隕,愈久愈深。卽者三都監賞單,如臣罔功,獲蒙錫馬之典,奉旨踧踖,靡所容措。臣於文字之役,不以固陋鈍拙,乃敢自效於終事之地者,才雖不逮,誠切必盡,而曷嘗有盛德至善之揄揚萬一者哉?臣方慙悚之不暇,夫何恩賚之遽及?蕃庶,上賞也。蔑有寸功之可紀,而其與勞勩諸臣,輥被殊典,在朝家懋實之政,得無盭乎?此臣所以愧懼,先於乘謝也。玆敢具牘陳懇,伏願聖明,亟賜反汗,俾恩典重,而私分安,不勝幸甚。取進止。答曰,省箚具悉卿懇。卿其勿辭,安心領受。仍傳于趙秉友曰,此批答,遣史官傳諭。
領議政李最應箚曰,伏以,日月迅邁,孝徽殿四虞奄過,仰惟聖慕,益復靡逮,區區耿結,曷有其已?際伏見都監別單下者,乃以賤名,忝在陰記製述官捧冊寶贈玉帛之列,屢蒙文駟之典,雖不疊受,便是荐授。竊伏念臣以老白首,忍與斯役,冊寶之捧,玉帛之贈,卽所以周旋於終事之地也。至若文字供奉,不過是幾字幾句之添入而已。以是數事,自效微誠,榮則有之,賞於何哉?竊謂聖朝嚬笑之政,不宜若是踰濫也。玆敢略具短章,仰瀆崇嚴,伏願聖明,亟賜收還,以重彝典,以安私分焉。取進止。答曰,省箚具悉卿懇。卿其勿辭,安心領受。仍傳于趙秉友曰,此批答,遣史官傳諭。
左議政金炳國箚曰,伏以,朓朒莫淹,孝徽殿四虞奄過,仰惟聖慕,益復靡逮。臣伏見別單判付下者,以臣之冒膺撰述之役,與夫周旋執事之列,重其事而普其施,至蒙錫馬之命矣。嗚呼,二十有八載,盛德至善,鋪張揚厲,敎詔萬世者,初非如臣荒陋,所敢承當,而重之慟霣結轖,精遁魄失,文字形容,未伸萬一之忱,罪固莫大,功於何有?夫不程其能,徒稽其名,賞僭典濫,所由興,而況臣冥頑,叨此非頒,循省以還,輒增冤號,臣雖欲强顔領受,其於塡胸之哀,盈眶之淚,何哉?玆用掩仰具牘,仰塵聰聽,伏乞聖慈,俯諒情悃,劃收恩旨,不勝幸甚。取進止。答曰,省箚具悉卿懇。卿其勿辭,安心領受。仍傳于趙秉友曰,此批答,遣史官傳諭。
行戶曹判書金在顯疏曰,伏以,居諸不留,孝徽殿四虞奄過,仰惟宸慕,益復靡逮。仍伏念臣,自開月告存之齒,漸底日如下之形,惟有俟於符到,更無戀於棧餘,忽於夢所不因,分所所不宜,以度支缺長,廟剡謬擧,臣名至蒙天點,於新舊選濟濟之中,簡惟在上,粃何居前?臣誠魂宇越驚,神舍失守,達三曙而耿耿不能寐,顧四方而蹙蹙靡所騁也。臣本至愚而不移,性又太癡而未了,宜一寒素門老書生耳,幹家焉柴米茶鹽之都昧管理,莅官焉金穀簿券之莫知頭緖。且今年迫耋嗟,病至扁走,臨事則朝做而夕忘,出言則十發而九錯,雖冗漫執事,尙無以句當,矧此大農之爲任,其重果何如乎哉?職內職歲,掌邦財之出入,司版司會,酌經費之贏絀,一違心算,多漏尾閭,又自丙歉之餘,尙夥未輸之供,目下國計,可謂岌岌,必得如仲由之才,可使治千乘之賦,乃反責之於疎迂昏耄,不解事者,是何異於策虺隤而駕折軸之車,涉太行之險乎?噫,臣之策名立朝,二十餘年間,內外歷揚,罔非濫竽,而有除輒膺,若昧廉防,只是恩造如天,圖報無地,欲以夷險前向,鞠瘁後已也。獨於此任,千揣萬度,而千不可堪,萬不可承。玆具不衷之實,仰干則哲之下,伏乞聖慈,亟遞臣新授職名,俾國事無僨,賤分獲安,不勝大願至祝。臣無任云云。答曰,省疏具悉。卿其勿辭行公。
吏曹參判尹泰經疏曰,伏以,日月不居,大行大妃玄宮永閟,虞事載擧,伏惟聖慕,益復皇瞿。仍伏念臣,猥以無似,濫叨卿班,八年于玆矣。姿性疎闇,村識湔劣,雖於汗漫之職,動多僨誤,未敢承當,怵惕之懷,愈久愈深,投閒置散,固其分也,而華貫淸銜,誠非夢想之所及矣。迺者亞銓新命,遽降於臣身,臣惝慌震越,罔知攸措。夫是職也,非獨參座而與聞,又或有時而代斲,甄別而激揚淸濁,掄選而注擬通塞,其爲任也,顧不重歟?雖使望實俱隆者,當之,猶且憆乎却步,況如臣者,所可承乏而冒膺也哉?銓衡人物,尙矣無論,循例按簿,必致差謬,反覆思惟,實有負乘之懼,祗切汗顔之愧,政牌儼臨,轉益惶隘。玆敢據實控籲,仰瀆崇嚴,伏乞聖明,俯察愚衷之非出飾讓,公器之不可輕授,亟遞臣新除職名,俾官方無濫,私分獲安,千萬幸甚。臣無任云云。答曰,省疏具悉。卿其勿辭行公。
上在昌德宮廬次。
朴定陽啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁口傳下敎曰,眞殿蘆簾及蘆簾索破傷處與階上所鋪蘆簟,竝改備,正殿瓦上除草,御齋室肅敬齋,守直房溫堗樓春舌,亦爲修理事,分付。
朴定陽,以侍講院言啓曰,新除授弼善李敎榮,司書洪英植,兼說書朴斗陽,竝卽牌招察任,何如?傳曰,允。
又以侍講院言啓曰,新除授說書李容稙,時在京畿楊州地,斯速乘馹上來事,下諭,何如?傳曰,允。
又以承文院言啓曰,院吏文學官李羲仁有頉,代幼學趙漢鳳差下,付軍職,冠帶常仕,何如?傳曰,允。
又以兵曹言啓曰,來十月十一日當,上番騎兵一百六十三名所着襦衣,本曹點考後,令該曹題給之意,敢啓。傳曰,知道。
上在昌德宮廬次。
朴定陽啓曰,右副承旨金昌熙,今日不爲仕進,卽爲牌招,何如?傳曰,允。
李敦夏啓曰,今日齋宿,承旨,當爲備員,行都承旨尹秉鼎,所當牌招,而拘於廳規,不得請牌,何以爲之?敢稟。傳曰,牌招。
傳于李敦夏曰,出宮門路,以協陽門爲之。
以尹宜鉉·李根琮·徐相卨·沈宜奭·李鍾謙囚單子,傳于李敦夏曰,竝飭已施矣,分揀放送。
朴定陽,以禮曹言啓曰,今此睿陵幸行時,展謁之禮,謹依補編受敎,以兼行哭拜,磨鍊節目以入之意,敢啓。傳曰,知道。
又以奎章閣言啓曰,原任待敎金永悳父喪,依定式遣檢書官,傳給內賜賻物以來之意,敢啓。傳曰,知道。
尹秉鼎,以兵曹言啓曰,謹依口傳下敎,宣薦初仕禁軍,還付一內番矣。自今爲始,通六番輪回入直之意,敢啓。傳曰,知道。
又以摠戎廳言啓曰,本廳中軍鄭斗源,身病甚重,勢難察任,改差,何如?傳曰,允。
吏曹啓目粘連,觀此漢城府右尹兼同知義禁府事李正魯上疏,則以爲臣與判義禁臣朴齊寅,有內外從應避之嫌,揆以格例,在下當遞,伏乞聖明,俯垂鑑諒,亟許遞改亦爲白有臥乎所,相避之法,在下當遞,同知義禁府事李正魯,似當許遞是白乎矣,宰臣所帶遞仍當否,臣曹不敢擅便,上裁,何如?判付啓依回啓施行爲良如敎。
右尹李正魯疏曰,伏以,臣於日昨,伏奉金吾除旨,感恩怵義,雖已蹶祗肅,而第臣與判義禁臣朴齊寅,有內外從應避之嫌,揆以格例,在下當遞,玆敢短章控籲。伏乞聖明,俯垂鑑諒,亟許遞改,以便公私,千萬幸甚。臣無任云云。答曰,省疏具悉。疏辭,下該曹稟處。
上在昌德宮廬次。
自巳時至人定,灑雨下雨,測雨器水深五分。
上詣孝徽殿,入齋室後,藥房·內閣·政院·玉堂口傳問安。答曰,知道。六虞祭親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
傳于朴定陽曰,孝徽殿七虞祭,攝行磨鍊。
傳于朴定陽曰,政官牌招開政。
傳于金昌熙曰,傳敎遲滯之中官文有用·羅世煥,竝拿處。
武衛所,以申正熙爲左邊捕盜大將。
金昌熙啓曰,命召親納,例也,而兼察左邊捕盜大將閔謙鎬,謂有身病,使其軍官替納,事甚未安。推考,何如?傳曰,允。
武衛所,左邊捕盜大將單申正熙。
兵曹,左邊捕盜大將單申正熙。
金昌熙啓曰,新除授左邊捕盜大將申正熙,卽爲牌招,傳授命召及大將牌·傳令牌,何如?傳曰,允。
傳于朴定陽曰,校理有闕之代,前望單子入之。
校理前望單子入之,李輔榮落點。
趙秉友,以吏曹言啓曰,殯殿都監都廳副司果趙昌夏,國葬都監都廳弘文館應敎李鎬喆,副司果金弘集,竝加資事,命下矣。雖已資窮,俱未經準職,何以爲之?敢稟。傳曰,勿拘。
又以吏曹言啓曰,成均館典籍韓用肯,受由過限,不上來,改差,何如?傳曰,允。
又以承文院言啓曰,院吏文學官趙漢鳳有頉,代幼學李來應差下,付軍職,冠帶常仕,何如?傳曰,允。
有政。吏批,判書金炳始,參判尹泰經,竝牌招不進,參議李裕承進,右副承旨趙秉友進。以吏批言啓曰,判書金炳始,參判尹泰經,竝牌招不進,小臣獨政未安,何以爲之?敢稟。傳曰,只出緊仕。以李正來爲應敎,趙鍾弼爲修撰,徐相翊爲同義禁。行大護軍李㘾,今加崇政,行副護軍徐相翊·金永穆·趙濟華,以上今加嘉善,副司果趙昌夏·金弘集·李鎬喆·尹致聃·沈東獻·奇禹鉉,以上今加通政加資事,承傳。
兵批,行判書李載元病,參判曺殷承病,參議尹相賢進,參知韓在絢病,右副承旨金昌熙進。同知單石泰慶,僉知三單金恒淳·李泌基·韓鎭奎,上護軍李㘾,護軍徐相翊·金永穆·趙濟華·申杓,副護軍趙昌夏·金弘集·李鎬喆·尹致聃·沈東獻·奇禹鉉,副司果洪鍾永·黃一淵·宋伯玉·李範成·宋淳爀·鄭禹達·朴齊應·李晩起·安敎弼·尹滋善·洪用燮·李鎬仁·趙秉成·南廷琦·李根永·沈衡澤·金泰顯·李鍾祐·金哲秀·李宗稙·洪永周·金思旭·申命洙·丁大本·李純宇·趙慶淳·兪弼煥·任永準·李圭復,副司猛趙漢鳳,以上竝單付。
傳于趙秉友曰,見窠皆令差出。
吏批,再政。洪鍾永爲典籍,申一永爲南學敎授,閔泳集爲軍資奉事。
吏批,三政。李暐爲監役。
吏批,四政。具德喜爲假監役。故同知趙德永,贈兵參訓都例兼,守慶尙右兵使趙秉七考。
傳于金昌熙曰,毓祥宮失火云,聞甚驚悚。入直承旨,馳詣冷泉亭奉審,毓祥宮·延祐宮·宣禧宮,一體奉審以來。
趙秉友,以奎章閣言啓曰,原任待敎金永悳父喪第三日,依定式遣檢書官致弔,仍爲勸粥以來之意,敢啓。傳曰,知道。
又以侍講院言啓曰,說書李容稙,自鄕上來云,卽爲牌招察任,何如?傳曰,允。
又以戶曹言啓曰,禮曹啓下關內,大行大妃山陵,三年內所用炭燒木及各樣菜物,依例令戶曹磨鍊擧行事,據取考前例,則山陵自下玄宮日,至大祥日,朝夕上食,晝茶禮所用柴炭菜物,自本曹磨鍊啓下後,自宣惠廳,啓稟給價矣。今亦依定奪一從丁巳例,磨鍊別單書入,而待啓下,令宣惠廳考例給價,奉常寺·司圃署·內資寺貢人及下人等處,分給一款,亦令依例擧行,何如?傳曰,允。
金昌熙,以兵曹言啓曰,禁軍別將李承淵,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李邦鉉爲禁軍別將。
兵曹,以申杓爲摠戎中軍。
金昌熙,以御營廳言啓曰,本廳中軍李鳳儀,身病甚重,勢難察任,改差,何如?傳曰,允。
亞獻官左議政金炳國,終獻官行判敦寧尹宜善,贊禮禮曹判書徐衡淳,典祝官奉常寺令高永錫,宮闈令尙饍金宜協,執禮副司果閔泳奎,執尊兵曹正郞金容圭,大祝副司果金學洙,祝史修撰李錫弘,齋郞副司果丁弘燮,盥洗位典籍李基肇,爵洗位典籍安念信,亞終獻盥洗位典籍金昌夏,贊者引儀李浩德·李時泓,謁者兼引儀玄景運·尹榮兌,贊引假引儀申鍾協·任百夏,祭監監察崔光紳·韓鎭宅。
戊寅九月二十七日子時,上詣孝徽殿。六虞祭親行入侍時,行都承旨尹秉鼎,左承旨李敦夏,右承旨金敬均,左副承旨朴定陽,右副承旨金昌熙,同副承旨趙秉友,假注書姜友馨·嚴胄永,別兼春秋李重七·洪承憲,檢校直提學趙寧夏·李載冕·趙成夏·尹滋悳·金炳始·趙慶鎬,直提學閔泳翊·李載兢,檢校直閣金興均·趙同熙·沈相薰,檢校待敎洪淳馨·閔泳煥,副校理洪承穆,副修撰李錫弘,以次侍立。時至,通禮跪啓請外辦。上具衰服,乘輿出宣化門。藥房提調李鎬俊,副提調尹秉鼎進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿。上降輿,步入齋殿。少頃,親祭時至,通禮跪啓請出次。上杖出,贊禮導上入孝徽殿東夾門,由東階詣版位西向立。贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜訖。贊禮導上詣盥洗位,上盥洗訖,仍詣尊所北向立。執尊者擧羃酌酒,贊禮導上詣靈座前跪,秉鼎奉香,秉友奉爐。贊禮跪啓請三上香,上三上香,贊禮跪啓請執瓚灌地,秉鼎奉瓚跪進,上執瓚灌地訖,以授秉友,秉友跪受,還置於尊所。贊禮跪啓請執幣獻幣。秉鼎執幣篚跪進,上受幣以授秉友,秉友跪受,奠于靈座訖。贊禮導上降復位,贊禮導上詣尊所,執尊者擧羃酌醴齊,贊禮導上詣靈座前跪,贊禮跪啓請執酌獻酌,秉鼎奉酌跪進,上受酌以授秉友,秉友跪受,奠于靈座前。贊禮跪啓請俯伏興少退跪,上少退跪,大祝副司果金學洙讀祝文訖。贊禮跪啓請平身,上平身。贊禮導上降復位。亞獻官左議政金炳國,終獻官行判敦寧尹宜善,行禮如上儀訖。贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜禮訖。宮闈令納虞主如儀訖。贊禮導上詣望燎位,望燎訖。贊禮跪啓請禮畢。贊禮導上還入齋殿。少頃,通禮跪啓請出次,上步出崇化門外,通禮跪啓請乘輿,上乘輿。領府事李裕元,領敦寧金炳學,判府事洪淳穆,領議政李最應,左議政金炳國進前奏曰,夜氣稍涼,侵曉勞動,聖體,若何?上曰,一樣矣。由景化門·銅龍門,至建陽門。秉鼎進前奏曰,記過之禁喧郞廳·騎士將,旣伏承日後待令處分矣。今已待令,何以爲之乎?上曰,竝分揀。後勿如是之意,自政院各別申飭,可也。出駕敎仍入協陽門,秉鼎請出標信解嚴。上由宣化門,還內。諸臣以次退出。
上在昌德宮廬次。
毓祥宮失火後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。世子宮,藥房·內閣·政院·玉堂口傳問安。答曰,知道。
以司謁口傳下敎曰,毓祥宮失火諸處,改建事,分付戶曹。
傳于朴定陽曰,右承旨·左副承旨外,竝許遞,前望單子入之。
朴定陽啓曰,臣與同副承旨趙秉友伴直矣,纔已許遞出去,伴直無人。右承旨金敬均,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,閔泳翊·李彙秉·趙定熙·趙秉換落點。
傳于朴定陽曰,在外摠管許遞,前望單子入之。
摠管前望單子入之,都摠管南廷順落點。
金敬均,以戶曹言啓曰,參判臣趙秉世與正郞臣柳承根,依定式進詣時御所,周回宮墻奉審,則姑無頉處之意,敢啓。傳曰,知道。
朴定陽,以弘文館言啓曰,新除授修撰趙鍾弼,時在京畿龍仁地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰朴齊晠落點。
又以弘文館言啓曰,新除授應敎李正來,校理李輔榮,竝卽牌招察任,何如?傳曰,允。
上護軍李㘾疏曰,伏以,流光迅邁,孝徽殿因封之禮,倏焉已過,虞事且七行矣,仰惟宸慕皇瞿,攀逮無所,率普慟霣,曷有其已?臣於日昨,伏奉都監別單傳敎下者,以臣賤名,在於董役諸臣之列,而不考其實,匪分恩數,迥出尋常,至擢以崇政大夫之命。今臣所蒙被,卽陞品也,崇階也。顧其賞爵之難愼,名器之綦重,果何如?本非夫夫所皆得者也,而以臣之至不材,以臣之甚罔效,獨荷優且重之殊恩,則若臣之靦面汗背,姑置勿論,竊恐朝家懋實之政,不宜若是。仍伏念,臣年旣衰,癃職又蒙昧,凡於典式之間,每仰大僚之裁定,董勅之際,專資同列之審度,得以莫重莫嚴之工,雖幸告竣,而藉使臣眞有可紀之勞勩,卽義分之常耳,固不當論及。況隨諸僚之後,只不過備數而進,逐隊而退而已,初無涓塵之效,而徒積猥越之罪矣,勞於何有,賞焉遽議乎?臣於是惶愧縮伏,歷日靡措,玆敢冒綴短牘,悉暴微諒。伏乞亟命收還臣新授資級,以示聖朝重恩賞之意,不勝幸甚。臣無任云云。答曰,省疏具悉。卿其勿辭行公。
行護軍金永穆疏曰,伏以,嚴廬之流光易遒,睿寢之禮祔旣安,剛柔迭用,裕成備薦,伏惟聖慕皇皇,益復靡逮。臣於是時,猥忝陪從之列,祗切摧洏之忧,不意恩旨自天,加臣以嘉善大夫之秩,臣聞命惝恍,未敢知聖衷攸曁,何以至斯也?將謂以微勞之可紀,因事會而甄錄,則臣實惶恐不敢承焉。趨扈於崇牙璧翣之後,攀號於羨門便房之下,其在終事之地,不過應行之職,是不足甄錄之矣。將謂以班簿之多滯,按資格而拔擢,則臣尤惶恐不敢當焉。臣之唱第,爲九年,而叨廁下大夫之階,纔四年于玆,較諸久次踐歷者,猶不免眇然新進,而聞望才猷,無一可稱,是不足以拔擢之矣。自頃通籍,螭坳豹被,地分淸切,昵瞻耿光,霑濡渥澤,不爲不多,則臣之姸醜長短,已有淵鑑之畢燭,臣果可以貳乎卿尹之位,副其命德之實者乎?其將爲官方之玷累,物論之評駁,灼然可知,不亦大懼哉?被金豹而乘墨車,馳騁翺翔於春明之門,仕宦者之至願也。顧臣所後及本生,有八耋九耋之親,遇榮而歡悅,含恩而感誦,闔家相賀,爛有光輝,人子私情,寧或有飾讓退避之理,而濫授者,非熙朝之美典,驟進者,爲先哲之至戒。參倚前衡,實難冒膺,敢控衷懇,仰瀆崇嚴。伏乞天地父母,俯賜鑑諒,亟命還收新資,以安私分,千萬幸甚。臣無任云云。答曰,省疏具悉。卿其勿辭行公。
行護軍趙濟華疏曰,伏以,日月迅駛,大行大妃因封禮成,伏惟聖慕,撫時靡逮。仍竊伏念臣,廁身邇列,掩涕廞班,只是朝晡之洩哀,敢曰道塗之爲萃,千萬不自意,伏奉恩旨,謂臣有陪往勞,進臣爲嘉善大夫,臣誠惝恍震駴,莫省所以措躬也。夫是秩也,亞八座貳六部,金豹以珥之,車服以旌之,世所稱命德之器,則此豈夫夫之所可倖玷而冒據也哉?臣本憃遇賤品,晩暮釋褐,遭際聖明,蒙被渥澤,算計揚歷,已逾涯量,循省班綴,亦近驟躐,材諝乎則履屐不當,報答乎則襪線無補,而今又罔功徼賞,轉哀爲榮,尤非臣夢寐所不到也。揆以義分,固無暇於俟駕,抱此微諒,終莫遂於循墻,則姍笑之來,猶屬臣身,則哲之累,夫豈細故?左右參倚,承膺無路,用敢畢臚衷懇,仰瀆崇嚴。伏乞聖慈,俯垂鑑諒,將臣新授資級,劃賜收還,俾公器無䙝,私分獲安焉。臣無任云云。答曰,省疏具悉。卿其勿辭行公。
行護軍徐相翊疏曰,伏以,日月流邁,大行大妃因封奄過,虞卒將畢,仰惟宸孝攀慕,皇皇靡逮,而臣民慟廓,曷其有極?仍伏念,臣於卽遠終事之地,猥忝書寫之役,粗效恪執之忱,則分所當爲,勞於何有?際伏奉別單下者,以臣名列其中,混被恩典,晉秩爲嘉善大夫,臣誠惶蹙震,歷屢日而莫省攸措也。夫貳卿階級,不輕而重,古所稱命德之器也,苟非才猷聞望,爲世所推詡者,則上不可以濫授,下不可以冒膺,惟濫與冒,官謗之所由起也。然則車服之庸,爲熙朝所愼惜也,審矣。臣之庸陋湔劣,百無肖似之實,已莫逃於淵鑑之明,而自通籍以來,厚蒙洪造,與天無極,歷揚淸華,滾到緋玉,榮已至矣,分已踰矣,敢有何一步更進之望乎?今於寵命之下,遽叨罔功之賞,專昧循墻之義,甘犯不衷之戒,則負乘招災,猶屬臣一身之私,其於貽累聖簡,何哉?參倚已熟,承膺無路,玆敢罄暴衷懇,仰瀆崇嚴。伏乞聖慈,俯賜鑑諒,亟令收還臣新降資級,俾爵賞無䙝,私分獲安。臣無任云云。答曰,省疏具悉。卿其勿辭行公。
上在昌德宮廬次。
朴定陽啓曰,右副承旨趙秉稷,時在咸鏡道北靑府任所,同副承旨李彙秉,時在慶尙道禮安地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,黃仁夏·金興均落點。
朴定陽啓曰,新除授右副承旨金興均,同副承旨黃仁夏,竝卽牌招,何如?傳曰,允。
朴定陽啓曰,同副承旨黃仁夏,時在慶尙道豐基地,斯速乘馹上來事,下諭,何如?傳曰,許遞,前望單子入之。
朴定陽啓曰,卽者奉常寺官員來言,來十月初三日行宗廟冬享大祭祭物,明日監封時,提調一員,當爲進參,而都提調金炳國差祭,提調曺錫雨有身病,不得擧行云。提調卽爲牌招,何如?傳曰,提調許遞,沈承澤爲之。
傳于朴定陽曰,兼文學有闕之代,前望單子入之。
兼文學前望單子入之,李輔榮添書落點。
兵曹,以鄭完默爲御營中軍。
傳于趙定熙曰,出宮門路,以協陽門爲之。
趙定熙啓曰,今日齋宿,承旨當爲備員,都承旨閔泳翊,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴弘壽落點。
趙定熙啓曰,今日齋宿,承旨當爲備員,新除授同副承旨朴弘壽,卽爲牌招,何如?傳曰,允。
傳于金興均曰,公事不審之中官金錫勳,從重推考。
以文有用·羅世煥囚單子,傳于金興均曰,飭已施矣,竝分揀放送。
金興均啓曰,撥路申飭,果何如,而南兵使李奎書,去月二十三日封發之虞候到防狀啓,今始到院,事甚疎忽,極爲未安。該帥臣,不可無警,推考,何如?傳曰,允。
朴定陽,以禮曹言啓曰,來十月初一日,大王大妃殿除服儀註,直爲書入大王大妃殿之意,敢啓。傳曰,知道。
趙定熙,以弘文館言啓曰,新除授修撰朴齊晠,卽爲牌招察任,何如?傳曰,允。
閔泳翊,以三軍府言啓曰,卽接兵曹所報,則國恤卒哭前,禁軍習陣,不得設行云矣,敢啓。傳曰,知道。
金敬均,以戶曹言啓曰,臣在顯與正郞臣柳承根,進詣景福宮差備內,謹依啓下手本,眼同看審,則各殿堂,姑無頉處,而如干雨漏處,從便修改之意,敢啓。傳曰,知道。
又以戶曹言啓曰,慶熙宮泥洞築臺·追慕洞碑閣·淨業院碑閣·戲竹軒,依定式發遣本曹郞廳,奉審則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳,摘奸則姑無頉處之意,敢啓。傳曰,知道。
朴定陽,以承文院言啓曰,院吏文學官李來應有頉,代李洪宇差下,付軍職,冠帶常仕,何如?傳曰,允。
閔泳翊,以禁衛營言啓曰,本營軍色從事官李重七,身病甚重,勢難察任,今姑改差,何如?傳曰,允。
上在昌德宮。停常參·經筵。
上詣孝徽殿,入齋室後,藥房·內閣·政院·玉堂口傳問安。答曰,知道。卒哭祭親行,還入齋室後,藥房·內閣·政院·玉堂口傳問安。答曰,知道。卒哭祭後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。
藥房提調李鎬俊,副提調閔泳翊啓曰,卒哭奄過,聖慕靡逮,侵曉將事,勞動旣多,伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國差祭,右議政未差,不得來會云矣,敢啓。傳曰,知道。
傳于朴定陽曰,禮房承旨馳詣宗廟·景慕宮,奉審摘奸以來。
傳于朴定陽曰,明日晝茶禮,當親行矣,該房知悉。
傳于朴定陽曰,泮長有闕之代,前望單子入之。
傳于朴定陽曰,藥院提調許遞,前望單子入之。
內醫提調前望單子入之,金炳德落點。
傳于朴定陽曰,出宮門路,以協陽門爲之。
以司謁口傳下敎曰,自明日進饌儀䡄之役,依例爲之事,分付。
朴定陽,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
金敬均,以戶曹言啓曰,時御所內各司,依定式發遣本曹正郞臣徐雲輔,與兵曹參議臣尹相賢,佐郞臣卞鋈,東所衛將臣片在德,西所衛將臣李寅復,南所衛將臣兪石柱,北所衛將臣崔敬善,眼同看審,則姑無雨漏處之意,敢啓。傳曰,知道。
金興均,以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿朔祭齋戒相値,不得設行之意,敢啓。傳曰,知道。
行大護軍沈舜澤疏曰,伏以,居諸易得,孝徽殿虞卒奄畢,仰惟宸慕,益復靡逮。仍伏念,臣奉有使命,行將經歲而返矣,出疆之前,請暇省楸,固情理之所不容已者,而臣父母墳山,在於忠淸道公州地,松栢入望,霜露興感,益不勝惻愴怵惕之至,冒具短牘,有此陳乞。伏望殿下,察臣區區私懇,許以恩暇,俾伸至情焉。臣無任云云。答曰,省疏具悉。卿其往省焉。
行護軍徐相翊疏曰,伏以,臣於見叨金吾之銜,感怵居先,雖已冒肅恩命,判義禁臣朴齊寅,卽臣妻三寸,在下應避,援例陳瀆。伏乞聖慈,俯賜鑑諒,臣所帶金吾之任,亟令遞改,以存公格焉。臣無任云云。答曰,省疏具悉。疏辭,下該曹稟處。
修撰朴齊晠疏曰,伏以,臣父同副承旨臣弘壽,方帶春秋館修撰官矣,臣所帶記事官之銜,揆以典式,在所應避,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。答曰,省疏具悉。疏辭,下該曹稟處。
亞獻官領府事李裕元,終獻官判府事洪淳穆,贊禮禮曹判書徐衡淳,典祀官奉常主簿安翊豊,宮闈令尙膳金宜協,執禮公事官趙東弼,執尊副司果柳,大祝副校理洪承穆,祝史副司果趙重弼,齋郞副司果李軒卿,盥洗位司藝林俊養,兵曹佐郞李明源,爵洗位典籍金昌夏·安敎熙,亞獻終獻盥洗位典籍安念信,贊者引儀李浩德·李時泓,謁者兼引儀崔光駿·尹榮兌,贊引假引儀申鍾協·任百夏,祭監監察徐輔·崔光紳。
戊寅九月三十日子時,上詣孝徽殿。卒哭祭親行入侍時,都承旨閔泳翊,左承旨趙定熙,右承旨金敬均,左副承旨朴定陽,右副承旨金興均,同副承旨朴弘壽,假注書姜友馨·嚴胄永,別兼春秋尹相萬·洪承憲,原任提學金大根·鄭基世·金炳德,原任直提學李載元·金炳地,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學李載兢,原任直閣鄭健朝·李淳翼·閔泳穆·李承純·洪殷謨,檢校直閣李鎬翼·趙同熙·沈相薰,原任待敎李秉文·徐相翊·洪承億,檢校待敎洪淳馨·閔泳煥,副應敎金允植,校理李輔榮·李萬敎,副校理洪鍾運·洪承穆,修撰趙同熙,副修撰李錫弘,以次侍立。時至,通禮跪啓請外辦。上具衰服,乘輿出宣化門。藥房提調李鎬俊,副提調尹秉鼎進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿。上降輿,步入齋殿。少頃,親祭時至,通禮跪啓請出次。上杖出,贊禮導上入孝徽殿東夾門,由東階詣版位西向立。贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜訖。贊禮導上詣盥洗位,上盥洗訖,仍詣尊所北向立。執尊者擧羃酌酒,贊禮導上詣靈座前跪,秉鼎奉香,秉友奉爐,贊禮跪啓請三上香,上三上香。贊禮跪啓請執瓚灌地,秉鼎奉瓚跪進,上執瓚灌地訖,以授秉友,秉友跪受,還置於尊所。贊禮跪啓請執幣獻幣,秉鼎執幣篚跪進,上受幣以授秉友,秉友跪受,奠于靈座訖。贊禮導上降復位,贊禮導上詣尊所,執尊者擧羃酌醴齊,贊禮導上詣靈座前跪。贊禮跪啓請執酌獻酌,秉鼎奉酌跪進,上受酌以授秉友,秉友跪受奠于靈座前。贊禮跪啓請俯伏興少退跪,上少退跪,大祝副校理洪承穆讀祝文訖。贊禮跪啓請平身,上平身,贊禮導上降復位。亞獻官領府事李裕元,終獻官行判府事洪淳穆,行禮如上儀訖。贊禮跪啓請俯伏哭。上俯伏哭,贊禮跪啓請止哭興四拜興平身,上止哭興四拜禮訖。宮衛令納虞主如儀訖。贊禮導上詣望燎位,望燎訖。贊禮跪啓請禮畢,贊禮導上還入齋殿。少頃,通禮跪啓請出次。上步出崇化門外,通禮跪啓請乘輿,上乘輿。領府事李裕元,領敦寧金炳學,判府事洪淳穆,領議政李最應,左議政金炳國進前奏曰,夜氣稍涼,侵曉勞動,聖體,若何?上曰,一樣矣。最應曰,廣州留守金輔鉉,先壠有事,當爲陳疏請暇,而有不潔事,不得陳疏云,使之從便往來,何如?上曰,依爲之。出擧條泳翊奏曰,出宮時,下輿所,多有雜人,致勤下詢,揆以事體,誠極未安。當該不善檢飭之禁喧郞廳,所當重勘,而本院請推之外,無他可施之罰,何以爲之乎?上曰,拿處,可也。行兵曹判書李載元奏曰,孝徽殿朔祭·冬享大祭親行時,雲寶劍,今日侍衛人員,仍用,何如?上曰,依爲之。出擧條仍入協陽門,泳翊請出標信解嚴。上由宣化門,還內。諸臣以次退出。
上在昌德宮。停常參·經筵。
上詣孝徽殿,入齋室後,藥房·內閣·政院·玉堂口傳問安。答曰,知道。親祭還入齋室後,藥房·內閣·政院·玉堂口傳問安。答曰,知道。
朔祭後,大殿·大王大妃殿·王大妃殿·中宮殿,藥房·內閣·政院·玉堂·百官單子問安。答曰,罔極。世子宮,藥房·內閣·政院·玉堂·春桂坊·百官單子問安。答曰,知道。大王大妃殿除服後,大殿·大王大妃殿·王大妃殿·中宮殿,藥房·內閣·政院·玉堂·百官單子問安。答曰,罔極。世子宮,藥房·內閣·政院·玉堂·春桂坊·百官單子問安。答曰,知道。
政院啓曰,明日孝徽殿冬享大祭親行齋戒相値,視事頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
傳曰,政官牌招開政。
傳曰,京兆堂上許遞,前望單子入之。
京兆堂上前望單子入之,判尹徐衡淳落點。
大司成前望單子入之,趙定熙落點。
傳曰,在外同敦寧許遞,今日政差出。
政院啓曰,卽者校理李萬敎,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,上番闕直,事甚未安。應敎李正來,副應敎金允植,校理李輔榮,副校理洪鍾運·洪承穆,竝卽牌招,推移入直,何如?傳曰,允。
傳曰,承旨有闕之代,前望單子入之。
承旨前望單子入之,朴定鉉落點。
以司謁口傳下敎曰,尊所擧行時當該守僕,令攸司從重科治。
政院啓曰,假注書姜友馨,有身病,勢難察任,今姑改差,何如?傳曰,允。
姜友馨改差,代以南奎熙爲假注書。
傳曰,毓祥宮失火時入直所任,令秋曹照律勘處,上直奴子等,出付捕廳,失火根因,各別嚴覈。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
敦寧府啓曰,大行大妃追上尊號·廟號·諡號,今當記載於御牒及譜册,依例修正次,設廳之意,敢啓。傳曰,知道。
宗親府啓曰,大行大妃卒哭已過,璿源譜略·國朝御牒·王妃世譜,當爲修正,而在前如此之時,或有設廳之例,多有自本府擧行之例,今番,何以爲之乎?敢稟,傳曰,自本府擧行。
傳曰,發遣吏郞,諸執事淸齋與否,摘奸以來。
承文院啓曰,院吏文學官李洪宇有頉,代幼學尹灝鎭差下,付軍職,冠帶常仕,何如?傳曰,允。
吏曹啓曰,繕工監假監役官具德喜,以其身病,呈狀乞遞,改差,何如?傳曰,允。
兵曹啓曰,知中樞府使李應三,同知中樞府使李章郁·金溵,宣傳官韓羲錫,五衛將李恒淳·李泌基·韓鎭奎·石泰慶,景福宮衛將李聖燁·金演儀,慶熙宮衛將金處允,俱以病難供職,呈狀乞遞,新除授慶尙右兵使趙秉七,素患痰癖之證,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,前判書閔奎鎬終制,自吏曹送西矣。資級,係是輔國,知中樞有闕之代,依例下批之意,敢啓。傳曰,知道。
又啓曰,今番因山時陪往從事官李夔憲·李儒植,有陞敍之命,而俱經三品,且已資窮,何以爲之乎?敢稟。傳曰,加資。
以吏曹參議李裕承牌不進罷職傳旨,傳曰,只推。
有政。吏批,判書金炳始牌招不進,參判尹泰經進,參議李裕承牌招不進。吏批啓曰,判書金炳始,參議李裕承,竝牌招不進。小臣獨政未安,何以爲之?敢稟。傳曰,仍爲之。以閔奎鎬爲禮曹判書,鄭範朝爲同敦寧,金永穆爲左尹,趙濟華爲右尹,鄭稷鉉爲知義禁,李啓魯爲同義禁,閔奎鎬爲司宰提調,李㘾爲分內醫提調,李時夏爲北靑府使。
再政。以李裕文爲假監役。同義禁單鄭稷朝。
兵批,行判書李載元進,參判曺殷承病,參議尹相賢病,參知韓在絢入直。以張赫根·金仁栻爲同知,李敏中爲宣傳官,朴泰慶·金尙熙·朴昌順·崔鶴圭爲五衛將,金性均爲曹司五衛將,林致根·李允錫爲景福宮衛將,劉聖煥爲慶熙將,李範九爲文兼,閔宗鎬爲慶尙右兵使,張禹喆爲全羅兵虞候,朴泰雄爲漢江渡別將。知事單閔奎鎬,副司猛李來應·李洪宇。
再政。以裵龍九爲訓鍊主簿。同知單林致根,僉知二單朴泰慶·金尙熙。前府使李夔憲·李儒植,以上陪往從事官加資事,承傳。
三政。以李德雨爲守門將。同知單李允錫,僉知單金性均。
四政。以南宮爲左捕從。
五政。以李忠鎬爲訓鍊僉正。同知單劉聖煥。
六政。以李敎性爲宣傳官。
七政。以李靖奎爲訓鍊都監把摠。
八政。以李敎元爲訓鍊僉正。
九政。以閔箕泳爲宣傳官。
十政。以金炳式爲禁衛把摠。
十一政。以李啓興爲訓鍊僉正。
十二政。以徐光泰爲宣傳官。
十三政。以梁柱植爲武兼。判三軍府事單閔奎鎬。
議政府啓曰,頃因京畿繡單,麻田崇義殿參奉,依宣廟朝判敎,以高麗太祖正派王勳子孫,世襲奉祀,改貫冒差之王希後孫師熙,紊亂宗派事,其眞其僞,令開城留守覈實歸正之意,覆啓行會矣。卽見該留守趙敬夏狀啓,則兩家諸族,招致同庭,現納春曹立案及王氏世譜,到底溯考,則公蹟雖各有據,依前判敎,以王勳子孫,繼差本職事,請令廟堂稟處矣。王希之被削殿監者,以其冒差之罪也,王勳之世襲奉祀者,以其正派之後也。判敎正式,昭如日星,則此不待兩言,而眞僞可以辦正矣。時參奉王師熙,不當仍寘,爲先汰去,從今以往,必以王勳後孫,繼差本職,更無敢違越之意,分付該守臣處,何如?傳曰,允。
禮曹啓曰,卽接龍仁幼學李恭明所志,則以爲族姪薳,嫡妾俱無子,以其同姓二十寸第用魯子祖弘,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李恭明所訴旣如此,李用魯子祖弘,立爲李薳之後,何如?傳曰,允。
又啓曰,卽接文義幼學李可愚所志,則以爲族姪用一,嫡妾俱無子,以其同姓二十四寸弟胤翼第三子祖衡,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李可愚所訴旣如此,李胤翼第三子祖衡,立爲李用一之後,何如?傳曰,允。
兵曹啓曰,今十月初三日宗廟冬享大祭時,守門當爲塡差,而本曹郞廳·都摠府郞廳·五衛將,除入直與呈辭·受由·在外·未肅拜,排擬苟艱,依定式軍門將官代差以入之意,敢啓。傳曰,知道。
吏曹啓目粘連,觀此弘文館修撰朴齋晠上疏,則以爲臣父同副承旨臣弘壽,方帶春秋館修撰館矣,臣所兼記事官之銜,揆以典式,在所應避,伏乞聖明,照例遞改,以存公格亦爲白有臥乎所,相避之法,在下當遞,弘文館修撰朴齋晠所帶春秋館記事官之任,今姑減下,何如?啓依允。
又啓目粘連,觀此同義禁徐相翊上疏,則以爲判義禁朴齊寅,卽臣妻三寸,在下應避,伏乞聖慈,臣所帶金吾之任,亟令遞改,以存公格亦爲白有臥乎所,相避之法,在下當遞,同義禁徐相翊,似當許遞是白乎矣,宰臣所帶遞仍當否,臣曹不敢擅便,上裁,何如?啓依回啓施行爲良如敎。
大護軍沈承澤疏曰,云云。答曰,省疏具悉。所辭中司宰提擧之任,依施。
校理李萬敎疏曰,云云。省疏具悉。爾其勿辭救護。
戊寅十月初一日,上詣孝徽殿。朔祭親行入侍時,都承旨閔泳翊,左承旨趙定熙,右承旨金敬均,左副承旨朴定陽,右副承旨金興均,同副承旨朴弘壽,假注書姜友馨·嚴胄永,別兼春秋尹相萬·李重七·洪承憲·金學洙,直提學李載兢,檢校直提學趙寧夏·尹滋悳·金炳始·趙慶鎬,檢校直閣李鎬翼·尹用求·趙同熙·沈相薰,檢校待敎洪淳馨·閔泳煥,玉堂缺以次侍立。時至,通禮跪啓請出次。上具衰服,乘輿出宣化門。藥房提調李鎬俊,副提調閔泳翊進前問候訖。由協陽門·建陽門·銅龍門·景化門,至崇化門外,通禮跪啓請降輿,上降輿入齋殿。親祭時至,通禮跪啓請出次,上杖出,贊禮導上入詣孝徽殿版位西向立。贊禮跪啓請俯伏哭,上俯伏哭。贊禮跪啓請止哭興四拜,上止哭興四拜,次詣盥洗位,上盥洗,仍詣尊所,執尊擧羃酌酒訖。上入詣靈座前,泳翊奉香,弘壽奉爐,上三上香。贊禮跪啓請執爵獻爵,泳翊奉爵跪進,上受爵以授弘壽,弘壽跪受,奠于案。贊禮跪啓請俯伏興少退跪,上俯伏興少退跪,大祝進跪讀祝訖。贊禮導上降復位。亞獻官·終獻官行禮如儀。贊禮跪啓請俯伏哭,上俯伏哭,又啓請止哭興四拜,上止哭興四拜。宮闈令納虞主如儀訖。贊禮導上詣望燎位,望燎訖。贊禮跪啓禮畢,上還入齋殿。少頃,通禮跪啓請出次,上出次,至崇化門外,通禮跪啓請乘輿,上乘輿。大臣進前問候訖。由景化門·銅龍門,至協陽門外。泳翊請出標信解嚴。上還內。諸臣以次退出。
戊寅十月初一日午時,上詣孝徽殿。晝茶禮親行入侍時,都承旨閔泳翊,左承旨趙定熙,右承旨金敬均,左副承旨朴定陽,右副承旨金興均,同副承旨朴弘壽,假注書姜友馨·嚴胄永,別兼春秋尹相萬·李重七·洪承憲·金學洙,直提學李載兢,檢校直提學趙寧夏·尹滋悳·金炳始·趙慶鎬,檢校直閣李鎬翼·尹用求·趙同熙·沈相薰,檢校待敎洪淳馨·閔泳煥,玉堂缺以次侍立。時至,通禮跪啓請出次。上具衰服,杖出齋殿。通禮導上入孝徽殿,詣版位。贊儀唱跪俯伏哭,上跪俯伏哭,贊儀唱止哭興四拜,上止哭興四拜。通禮導上詣靈座前北向跪,泳翊奉香,弘壽奉罏,上三上香。通禮跪啓請執盞獻盞,泳翊奉盞跪進,上受之以授弘壽,弘壽奠于靈座前,上連獻三盞。通禮導上降復位,贊儀唱跪俯伏哭,上跪俯伏哭,贊儀唱止哭興四拜,上止哭興四拜。通禮導上還入齋殿。諸臣以次退出。
上在昌德營,停常參·經筵。
夜自初更至初三日開東,灑雨下雨,測雨器水深一寸一分。
政院啓曰,明日常參·經筵,取稟。傳曰,停。
又啓曰,大司憲·執義·掌令二員未差,持平二員未差,監察茶時之意,敢啓。傳曰,知道。
又啓曰,同副承旨朴定鉉,時在慶尙道丹城地,斯速乘馹上來事,下諭何如?傳曰,許遞,前望單子入之。
傳曰,禮房承旨馳詣宗廟,奉審摘奸以來。
承旨前望單子入之,朴履道落點。
政院啓曰,今日齋宿,承旨當爲備員,新除授左承旨朴履道,卽爲牌招,何如?傳曰,允。
傳曰,留都守宮大將,復舊例爲之。
傳曰,藥院提調許遞,前望單子入之。
內醫提調前望單子入之,金有淵落點。
宗親府啓曰,璿源譜略修正事,命下矣。國朝御牒書寫官一員,監印堂上一員,以宗正卿中差下,何如?傳曰,允。
議政府啓曰,向以萊館潛蔘事,分付捕廳,永爲發捕,而該譏校之無端半塗而還者,跡涉殊常,事極痛駭。令該廳到底鉤覈,期得情節,而不徒行査之澷漶,究竟之前,擅送法司,遽欲勘處,甚違事體,故該校使之還囚捕廳矣。不爲嚴囚,意致逃失,而亦不關由於廟堂。大抵潛蔘,國之大禁也。邊政之蕩弛,經用之關係,顧何如,而似此獄情,任他沁泄,階梯中斷,盤覈無路,由前而有經庭之失,由後而有疎忽之責。近日法綱,雖曰掃如,詗戢之地,寧有如許道理?該捕將金箕錫,亟施竄配之典,在逃漢,刻期跟捉之意,嚴飭兩捕廳,何如?傳曰,允。
政院啓曰,因議政府草記,右邊捕盜大將金箕錫,亟施竄配之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊捕盜大將兼察事,命下矣。兼察左邊捕盜大將申正熙,卽爲牌招,廳傳敎,何如?傳曰,允。
又啓曰,卽者副修撰李錫弘,以其親病,陳疏徑出,原疏,纔已捧入矣。所當直捧禁推傳旨,而此與無端經出,有異,推考警責,何如?傳曰,允。
傳曰,明日出宮門路,以協陽門爲之。
傳曰,捕將有闕之代,前望單子入之。
議政府啓曰,幸行不遠矣,畿邑結所,各司飯果,不可無檢察之擧。校理李輔榮·李萬敎,竝文公事官差下,使之糾摘之地,何如?傳曰,允。
又啓曰,知中樞府事尹滋悳,本府堂上還差,仍察有司之任,何如?傳曰,允。
禮曹啓曰,祈雨報謝祭,待國恤卒哭後,擇日擧行事,已爲草記,允下矣。三角山·木覓山·漢江報謝祭吉日,令日官崔榮遠推擇,則今十月十一日爲吉云。以此日擧行事,分付,何如?傳曰,允。
又啓曰,取考謄錄,則國恤三年內,年例禳災歲畫,停止矣。今亦依前例停止之意,敢啓。傳曰,知道。
副修撰李錫弘疏曰,云云。省疏具悉。爾其勿辭救護。
上在昌德宮。停常參·經筵。
上詣孝徽殿,入齋室後,藥房·內閣·政院·玉堂口傳問安,答曰,知道。親祭還入齋殿後,藥房·內閣·政院·玉堂口傳問安。答曰,知道。冬享大祭親行後,大殿·王大妃殿·中宮殿,藥房·內閣·政院·玉堂·百官單子問安。答曰,罔極。大王大妃殿,藥房·內閣·政院·玉堂·百官單子問安。答曰,知道。世子宮,藥房·內閣·政院·玉堂·春桂坊·百官單子問安。答曰,知道。還內後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同敦寧鄭範朝,同義禁李啓魯,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,今初九日睿陵山陵親祭祭文,當爲製進,而藝文提學申應朝在外,弘文提學金尙鉉呈辭受由,何以爲之?敢稟。傳曰,竝許遞,前望單子入之。
弘文提學前望單子入之,洪祐吉落點。
藝文提學前望單子入之,李源命落點。
傳曰,吏曹參議有闕之代,前望單子入之。
吏曹參議前望單子入之,金鉐落點。
傳曰,同副承旨許遞,前望單子入之。
承旨前望單子入之,尹用求落點。
宗親府,璿源譜略修正時監印堂上李會正,國朝御牒書寫官李寅應。
宗親府啓曰,璿源譜略修正事,宗正卿,逐日輪回仕進,使之校正監蕫,何如?傳曰,允。
政院啓曰,今此幸行時,何大臣留都乎?敢稟?傳曰,領府事爲之。
兵曹,以李㘾爲留都大將。
政院啓曰,都承旨閔泳翊不爲仕進,左承旨朴履道,右副承旨金興均式暇,右承旨金敬均廚院進,新除授同副承旨尹用求享官直,院中只有臣一人,伴無直人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,今初九日睿陵山陵親祭祭文,當爲製進,新除授藝文提學李源命,待明朝牌招,使之製進,何如?傳曰,允。
義禁府啓曰,右邊捕盜大將金箕錫,亟施竄配之典事,承傳啓下矣。金箕錫,全羅道長水縣竄配,而以承傳內辭意,具罪目,依例發遣府都事,押送配所,何如?傳曰,允。
兵曹啓曰,今此幸行時,本曹堂上守宮及侍衛,當爲備員,而參判曺殷承有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又啓曰,今此幸行時,侍衛之職,領軍之將,不可不備,而宣傳官李敏中除授,在外上來無期,內禁衛將李秉淑,身病猝重,無望供職云,竝改差,其代,依例口傳擬入,何如?傳曰,允。
政院啓曰,右承旨金敬均牌不進,伴直無人,都承旨閔泳翊,所當牌招,而拘於廳規,不得請牌,何以爲之乎?敢稟。傳曰,牌招。
以右承旨金敬均牌不進罷職傳旨,傳曰,只推。
承文院啓曰,院吏文學官尹灝鎭有頉,代幼學李敞宇差下,付軍職,冠帶常仕,何如?傳曰,允。
御營廳啓曰,本廳字內興仁之門南邊第二城廊近處體城改築處女墻,亦已畢築之意,敢啓。傳曰,知道。
摠戎廳啓曰,本廳中軍申杓,身病甚重,勢難察任,改差,何如?傳曰,允。
行護軍李啓魯疏曰,伏以,日月迅邁,孝徽殿虞卒遽畢,伏惟聖慕,益復靡逮。仍竊伏念,臣獲戾于天,禍及臣母,頑不自滅,震剝叫號,靡所止屆,禮有所壓,杖朞而除。前焉則慈覆附育,報德罔階,後焉則官業光寵,告喜無地,俛仰今昨,萬念灰冷。千萬不意,大行大妃,奄棄臣民,奉諱窮山,啜泣樵牧之伍,結戀觚稜,寢夢起居之班,公私冤廓,度日如年,因封之禮月遽迫,廞衛之蹕路將戒,不但義有所不敢,抑亦情有所不已。只欲致身於輦轂之下,泄哀於旋翣之間,扶曳登途,竭蹶入闉,而至若榮途一步,實非夢想之所敢到也。迺者經筵金吾,除旨聯翩,叨肅有限,召牌儼臨。天地至仁,恩雖出於記簪,草土餘喘,感轉深於風木,撫新愴舊,遇榮興哀,左右思惟,承膺無路,用敢刳瀝衷懇,仰瀆崇嚴。伏乞聖慈,俯垂鑑諒,將臣新授兼銜,劃行鐫免,仍命選部,刊臣仕籍,俾臣歸侍老父,畢命松楸,則臣與臣老父餘日,罔非殿下之賜也。臣無任云云。答曰,省疏具悉。卿其勿辭行公。
吏曹參議李裕承疏曰,伏以,臣於見職,分所不稱,力所難任,爵祿予寘之與聞,而知識不能鑑別,祭祀戒具之是式,而塡差每患疎謬,隨處瑕累,愧恧冞切,求解一念,耿然如結,而始焉辭未獲準,繼又瀆擾爲悚,荏苒尸素,居然數月于玆,臣實靦然,人當謂何?且臣受氣虛薄,居常善病,乍冷則疝癖衝亘,暫勞則痰眩暴作。近因日候不調,重添感冒,寒熱交攻,嘔咳不止,而時値大小奔走之會,雖得力疾廁跡於咸造之列,若其不堪供職之狀,卽此外著,人皆見諒,銓部重任,豈劃臣許久虛縻,徒增瘝曠爲哉?玆敢不癈猥越,疾聲哀籲於聽卑之下,伏乞聖慈,俯垂矜諒,亟遞臣吏曹參議之職,俾官方重而私分安焉。臣無任云云。省疏具悉。所請依施。
大司成趙定熙疏曰,伏以,臣待罪銀臺,甫有日耳,千萬匪意,國子恩點,謬加於臣名,鳳誥聯翩,龍光焜燁,臣誠惶隕震駴,莫省所以措躬也。夫國學,大敎之官也,有道之選也。敦儒術端士趨,贊昭代作育之化,任賢關導迪之責,苟非道藝鑑識,矜式于士林,鎦銖于文場,則其莫宜居之也,審矣。臣若譬引前輩,據例蘄免之語,則亦近於稍可承當,而倣傚飾辭者然,臣不敢猥陳蔓說,以煩荃聽,而只以目今舊望宿儲,磊落相望,而乃以臣後生藐末,越序驟進,其何以協物情而鎭士心乎?今使臣冠章甫而處鼓篋之列,必不免目笑而鼻侮,反使據師席而誨諸生,則不第臣心恧顔騂,其玷名器而羞衿紳,爲何如哉?臣本愚騃蒙陋,百不如人,厚荷陶鎔之恩,猥廁緋玉之列,前後所蒙被者,榮已極矣,分斯濫矣。惟以筋力奔走,爲萬一之報,凡有除拜,未始非蹶趍膺,而至於是職,判非臣所可堪承。若復遲回費日,不早効免,則妨賢曠職,又添一罪。玆敢構牘號籲,悉暴情實,伏乞聖慈,諒察徵懇,將臣大司成之職,亟賜鐫斥,俾官方重而私分安焉。臣無任云云。省疏具悉。爾其勿辭察職。
戊寅十月初三日子時,上詣孝徽殿。冬享大祭親行入侍時,都承旨閔泳翊,左承旨朴履道,右承旨金敬均,左副承旨朴定陽,右副承旨金興均,同副承旨朴弘壽,假注書嚴胄永·南奎熙,別兼春秋尹相萬·李重七·金學洙·洪承憲,提學金炳悳,直提學李載兢,檢校直提學趙寧夏·李載冕·趙成夏·尹滋悳·金炳始·趙慶鎬,檢校直閣李鎬翼·尹用求·趙同熙·沈相薰,檢校待敎洪淳馨·閔泳煥,玉堂缺以次侍立。時至,通禮跪啓請出次。上具衰服,乘輿出宣化門。藥房提調金有淵,副提調閔泳翊進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外,通禮跪啓請降輿,上降輿入齋殿。親祭時至,通禮跪啓請出次。上杖出,贊禮導上入孝徽殿,詣版位西向立。贊禮跪啓請俯伏哭,上俯伏哭,贊禮跪啓請止哭興四拜,上止哭興四拜。贊禮導上詣盥洗位,上盥洗訖,仍詣尊所北向立。執尊擧羃酌酒。贊禮導上詣靈座前跪,泳翊奉香,敬均奉罏,贊禮跪啓請三上香,上三上香。贊禮跪啓請執瓚灌地,泳翊奉瓚跪進,上執瓚灌地訖,以授泳翊,泳翊跪受,還寘尊所。贊禮跪啓請執幣獻幣。泳翊奉幣篚跪進,上受幣以授泳翊,泳翊跪受,奠于靈座前。贊禮導上降復位,仍導詣尊所。執尊擧羃酌醴齋。贊禮導上詣靈座前跪,贊禮跪啓請執爵獻爵。泳翊奉爵跪進,上受爵以授泳翊,泳翊跪受,奠于靈座前。贊禮跪啓請俯伏興少退跪,上少退跪,大祝副司果李重七讀祝訖。贊禮跪啓請平身,上平身,贊禮導上降復位。亞獻官判府事洪淳穆,終獻官左議政金炳國行禮如儀。贊禮跪啓請俯伏哭,上俯伏哭,贊禮跪啓請止哭興四拜,上止哭興四拜。宮闈令納虞主如儀。贊禮導上詣望燎位,望燎訖。贊禮跪啓禮畢,上還入齋殿。少頃,通禮跪啓請出次,上步出崇化門外,通禮跪啓請乘輿,上乘輿。領府事李裕元,領敦寧金炳學,判府事洪淳穆,領議政李最應,左議政金炳國進前奏曰,夜氣淸涼,侵曉勞動,聖體,若何?上曰,一樣矣。仍敎曰,班儀稀疎,自今以後,令政府各別申飭,可也。最應曰,班儀稀疎,致勤下詢,萬萬惶悚。實病·實故外,竝捧現告,從重推考,何如?上曰,依爲之。出駕敎由景化門·銅龍門,至協陽門外,泳翊請出標信解嚴。上由宣化門,還內。諸臣以次退出。
上在昌德宮。停常參·經筵。
政院啓曰,明日常參經筵,取稟,傳曰,停。
又啓曰,大司憲·執義,掌令二員未差,持平二員未差,監察茶時之意,敢啓。傳曰,知道。
以都承旨閔泳翊牌不進罷職傳旨,傳曰,只推。
兵曹,留都從事官單洪承穆。
吏曹口傳政事,以洪遠植爲兵曹參判。
兵曹口傳政事,以蔡奎常爲宣傳官,李敎弼爲內禁將。
兵曹,以李冕熙爲摠戎中軍。
傳曰,右捕將有闕之代,都統使金炳始除授。
武衛所,右邊捕盜大將單金炳始除授事,承傳。
兵曹,右邊捕盜大將單金炳始除授事,承傳。
政院啓曰,新除授右邊捕盜大將金炳始,卽爲牌招,傳授命召及大將牌·傳令牌,何如?傳曰,允。
又啓曰,假注書嚴胄永有身病,勢難察任,今姑改差,何如?傳曰,允。
嚴胄永改差,代以申悳均爲假注書。
政院啓曰,都承旨閔泳翊不爲仕進,右承旨金敬均式暇,左副承旨朴定陽式暇出去,右副承旨金興均內閣進,同副承旨尹用求享官進,院中只有臣一人,伴直無人。右副承旨,卽爲牌招,何如?傳曰,允。
宗親府啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
戶曹啓曰,眞殿蘆簾等修改吉日,令日官推擇,則今月十一日午時爲吉云。以此日時,擧行之意,敢啓。傳曰,知道。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
奉常寺啓曰,東耤親耕田所種稻打作,則爲一石五斗,皮黍爲五斗,皮稷爲一石二斗,皮粘粟爲五斗,皮唐黍爲一石二斗,豆爲十三斗,太爲十四斗矣,敢啓。傳曰,知道。
成均館啓曰,文廟守僕,備三望受點次,別單書入之意,敢啓。傳曰,知道。
左右捕盜廳啓曰,謹依批旨,在囚罪人李興用·朴元用·崔用凡·金云成·崔已弘·金明順·金老味等七名,竝移送秋曹之意,敢啓。傳曰,知道。
御營廳啓曰,本廳千摠趙存昇·柳海魯,俱以身病,呈狀乞遞,竝改差,何如?傳曰,允。
義禁府啓目,龜山僉使洪萬植原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,鉢浦萬戶禹啓榮原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,中官申震夏原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?啓依允。
同敦寧鄭範朝疏曰,伏以,流光莫淹,孝徽殿虞卒奄過,徽音愈邈,聖慕彌新,凡厥大小悲廓之情,曷有其已?臣身在憂蟄,趨哭於禁門之外,拜輓於菆塗之傍,愴慟之忱,有倍於人。仍伏念臣爲子無狀,獲戾神明,臣母棄臣,臣何爲生?俯仰唬呼,穹壤茫茫。嗚呼,人孰無母,受母恩情,豈有若臣之於臣母者哉?臣之母,不以臣不肖,撫愛特甚,鞠育顧復,恩斯勤斯,臣年過四旬,而至今若嬰孩之呼乳矣。自臣釋褐以來,常語之曰,兒若除一外官,則吾可以得受榮養,每以是爲願,臣爲臣母,亦以是爲願。南藩恩命,特推孝理,使臣母子,獲遂志願,德至渥也,隕結曷酬?哀慶變嬗,俄頃滄桑,未卒烏鳥之哺,遽抱風樹之慟。板輿之來,而靈輀以返,玉節之榮,而桐杖以哭。驛店霜風,行路抆涕,痛冤纏骨,此何人斯,孑然靡恃?理宜溘然,而堂有老父,情不自任,餟飮寢興,苟延性命,鑽燧屢更,縞綅序變,慨然廓然,萬念俱息。乃者記簪之寵,至及釋衰之微,恩旨屢降,呼臣於不呼之際,臣感激寸腸,宜卽趨承,而餘哀未盡,觸處生感,手擎除書,瞻天拜稽,不覺情淚之被面也。噫,臣之逖違文陛,三閱星霜,夢繞香案,戀結觚棱,覲耿至願,固不自勝,而況朔望庭班,卽分義之所不容已者?然纔綴苫塊,遽隨冠冕,反躬自顧,情所不忍,回首榮塗,已屬前塵,抗顔周行,實無其望。惟有瞻依邱壠之鄕,粗伸追慕之私而已。玆敢披瀝衷曲,哀籲天地父母,深察悲苦之懇,特垂憫恤之仁,亟遞臣見職,仍令選部,勿復檢擬,以全徵諒,俾副私願焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金有淵,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,左副承旨朴定陽,今日不爲仕進,卽爲牌招,何如?傳曰,允。
奎章閣啓曰,卽接內需司牒報,則咸興·永興兩本宮祭享時,造燭·封香吉日,今月十四日巽時,衣襨·香燭·祭品奉詣吉日,同月十五日卯時,俱吉云。以此日時,擧行之意,敢啓。傳曰,知道。
議政府啓曰,新差有司堂上尹滋悳,副有司堂上閔泳翊,今日賓對,俱爲懸病不進,事甚未安。令政院竝卽牌招,使之進參,何如?傳曰,允。
傳曰,大臣·政府堂上引見。
以右副承旨金興均牌不進罷職傳旨,傳曰,只推。
政院啓曰,前望修正,何等審愼,而今日別雲劍前望,有所錯誤,致勤下詢,事甚疎忽,極爲未安。臣之矇然捧入,不勝惶悚。當該兵曹堂上,不可無警責,推考,何如?傳曰,允。爾亦推考。
兵曹啓曰,卽接通禮院牒報,則以爲,今此睿陵山陵幸行敎是時,左右通禮,不可不備員,而左通禮金正浩有身病,不得進參矣,卽速變通,及時擧行之地云。左通禮金正浩改差,其代,口傳備擬以入之意,敢啓。傳曰,知道。
吏曹口傳政事,以吳慶履爲左通禮。
禮曹啓曰,昨年十月,因京畿監司李載元移文,抱川縣鄕校聖殿修改移安後,物財艱繼,癘疫大熾,勢難訖役,則還安香〈祝〉,經歲齎奉,事甚惶悚,還爲上送云。故依前例,香室淨潔處燒火事,自臣曹草記,蒙允,而卽接京畿監司趙寅熙移文,則以爲,抱川縣鄕校聖殿修改,今纔畢役,還安日字,以今二十六日擇定,同香祝幣,依例磨鍊下送云矣。抱川縣鄕校聖殿修改,今旣告訖,還安祭香祝,卽令該司,更爲磨鍊下送,以爲趁時設行之意,分付,何如?傳曰,允。
宣惠廳啓曰,魂殿山陵三年內所用菜物·柴炭等價,自戶曹磨鍊,分定於京畿各邑,而己亥以後,國恤時,爲除畿民之弊,始令本廳,句管給價,而價本,則或以常平賑廳·宣惠各廳與兵曹·戶曹·各軍門所在銀錢米布,啓稟取用者,已成恒例矣。今此大行大妃三年內菜物等價,亦依此例,以米·木·錢,三分磨鍊,米一千一百二十五石十四斗三升七合二勺,木六十七同二十八疋,錢六千七百五十六兩,取用於宣惠各廳·常平賑廳·兵曹·戶曹·各軍門,而自本廳有難直爲派定。依前例,特令廟堂參量區劃,一依各其司定式上下,以爲貢人進排,俾無窘急之弊,何如?傳曰,允。
承文院啓曰,院吏文學官李敞宇有頉,代幼學兪鉉昇差下,付軍職,冠帶常仕,何如?傳曰,允。
又啓曰,文臣登科年滿五十人,分館後陞六,載在法典矣。今亦有如此之人,依例陞六事,分付銓曹,何如?傳曰,允。
又啓曰,成均分館人金昌錫,合寘槐院,而入於次點,前次成均分館人金炳洙,公議稱屈,竝以槐院調用,芸閣分館人白璿行,亦爲稱屈云。國子調用之意,分付銓曹,何如?傳曰,允。
吏曹啓目,權知承文院副正字金思轍·金炳秀·李容鎬·梁漢容·趙秉升·李景稙·金文鉉·鄭寅興·金鶴善·鄭承鉉·金奎榮·李鎬冕·申泰寬,爲等如口傳施行,何如?啓依允。
又啓目,權知校書館副正字申啓海,口傳施行,何如?啓依允。
戊寅十月初五日辰時,上御誠正閣。大臣·政府堂上引見入侍時,左承旨朴履道,假注書申悳均,事變假注書尹國柱,記事官車有聲,別兼春秋李重七,領議政李最應,左議政金炳國,政府堂上缺校理李輔榮,以次進伏訖。上曰,史官分左右。仍命大臣進前,最應進前問候,各殿宮問候訖。上曰,次對爲之。最應曰,卽見忠淸監司李明應狀啓,則備陳綿農慘歉之狀,仍請各軍布以木上納條,自今年十月至明年九月,兵曹及各營門·各衙門,以純錢代捧,訓局布保,一體代捧,舒川等七邑苧納軍布,亦許限明秋代納事,竝令廟堂稟旨,分付矣。軍布所重自別,綿農苟非判歉,則例不得遽議許代,而近來則不然,暯澇之間,少或被損,輒煩狀聞,認若應行者,揆諸事體,誠未妥當。矧今需用之十分艱絀者乎?各軍門·兵曹納布,竝以本色,趁限收納,各司所納及七邑苧布,依狀請純錢施行,何如?上曰,依所奏爲之,可也,。出擧條最應曰,卽見咸鏡監司金世均所報,則北關開市所用差需與支差穀,運入停蕩,駸駸耗損,以各樣閒衙門穀·會錄耗,每年添補事,至有按撫使別單請劃,而隨入輒下,無補留儲,來頭市事,必至狼狽。各穀耗之移劃還收,勿論,就本穀中南關折米三千五百六十三石零,北關折米八千二百四十八石零,作錢移轉,換作北關折米一萬三千五百九十餘石,則可補數年之資,亟令許施,趁今秋分俵爲辭矣。淸市所需,原有定例,作穀取耗,爲資其用也,而連値歉荒,多入停蕩,其耗不足,而至於割本,其本漸蹙,而至於移劃,今則竝與他穀,而餘者無幾矣。迨此立本,雖不可已者,目下事勢,實無議到,言念備豫之政,極爲憂悶。道臣之如是請報,非曰經遠之策,亶爲紓急之方,準此數依式執錢,移轉·換作等節,斯速措處之意,行會,何如?上曰,依爲之,。出擧條最應曰,卽見京畿監司趙寅熙所報,則今番因山時,各項會勘,尙此甚多,來頭排用,亦爲不少。就本道免稅結之自戶曹劃去者中,剩錢未推條三千八百八十餘兩,限今明兩年,還劃本營,以爲補用之地爲辭矣。畿甸事力,近益凋弊,而況當大役,策應浩穰,前劃之數不敷,繼用之道甚絀,此不容不另存軫念。以移劃結所納中,依此數,限今明年,還劃該營之意,分付度支,何如?上曰,依所奏爲之,可也。出擧條最應曰,沁都,畿沿之喉嗌也。所以軍制之創設,儲胥之措劃,未始不優且足焉,而第其規度不嚴,事例未確,各庫支放之際,名目太繁,冗濫居多,往往有匱乏難繼時。此若荏苒捱過,則不出幾年,必致不成營樣之歎矣。凡厥修擧之政,宸念憧憧,屢勤辭敎,瞻聆攸曁,孰不欽仰萬萬,而如臣空疎昏昧,毫無所補於深遠之聖謨,惶隕之極,罔知所達,而竊惟軍政之要,莫先於重峙儲,峙儲之方,莫急於祛耗費。且夫用兵之道,在精不在多。今雖百萬勇銳,苟無資糧,則奚所恃而爲用乎?臣意則關飭於該守臣,凡支放之不得恒定者外,諸般冗濫名目,築底釐正,另成節目,啓聞施行。以簽伍而責整備之效,以公貨而塞滲洩之害,恐合事宜,故敢此仰奏矣。上曰,沁都事,誠如卿言矣。保障之要,只在精鍊,不在煩冗。依所奏關飭守臣,期有實效,可也,。出擧條最應曰,沁都軍額,實多烏合,罕有土着之兵,而若乏資糧,則雖有百萬之師,可謂有名無實,將何用之?今有三千之兵,而緊漫相雜,名色居多,今爲釐正,則必多實效矣。上曰,沁都冗費之刪煩,軍容之修擧,宜有守臣裁處,而必當有廟堂商確者矣。待爛高敦定,然後修啓,可也。最應曰,守臣亦當有商議矣。上曰,江華軍制,如京營門,而調度冗煩,資糧不足,許多名目,皆是有名無實矣。最應曰,誠然矣,而沁營之調度凡百錢穀,豈可曰不足乎?支放冗濫,每多艱絀,今若釐正,盡去冗費,則似無不足之慮矣。上曰,左相曾經沁留乎?炳國曰,臣之待罪沁留,到營未幾日,而旋卽遞任矣。上曰,江華異於京營,此地軍制,不必以多爲主,必當以精銳爲主,而形便亦多有要害處矣。卿之在沁營時,或見境內要害諸處乎?炳國曰,屬耳遞任,亦不得審察矣。最應曰,用兵之術,大抵以信爲主,軍若不信,紀律不立,難得精銳矣。然則營何爲營乎?至於沁都,此是保障重地也。軍制精銳,可謂急務,而精銳之本,在於示之以信矣。又奏曰,各營字內植松之役,有名無實矣。顧今立冬不遠,另加申飭。且字內冒禁犯葬之弊,往往有之,至於士夫家,比多冒犯云。此後則更無敢如是之意,分付各營,何如?上曰,依爲之。出擧條仍敎曰,禁松·植松,申飭,果何如,而松禁則一向蕩弛,寧不慨然?且以犯葬言之,無難入葬,莫之禁焉,此實各營之不爲嚴加操飭而然矣。自今以後,另爲嚴禁之意,申飭,可也。最應曰,各營字內松禁申飭,不爲不嚴,而今則日候漸寒,不無解弛之慮,宜加另飭,而且前者字內中,稍遠不合養松處,或有都民許葬之例,而近日則士夫家,無難入葬,法意所在,誠切慨然,而雖以各營言之,有何顧忌,而因循玩愒,聽其入葬,莫敢禁之,焉有申飭之本意,而因此松禁蕩弛,寧不駭然?另加嚴飭於各營,甚好矣。上曰,近日之士夫家入葬之弊,果然尤甚矣。着實禁斷之意,申飭各營,可也。最應曰,同敦寧鄭範朝,政府堂上還差,貢市堂上有闕之代,行戶曹判書金在顯差下,何如?上曰,依爲之。出榻敎仍敎曰,漕船再運,尙不到泊者甚多云。秋成已過,寧有是理?必因該邑,不善擧行,或歸吏逋,而莫之收刷,乃至經用絀縮。且若過此時,輒謂氷泊,每因船主之中間作奸,以至此境,極爲痛惋。各別嚴飭,可也。最應曰,稅米裝發,自有期限,而近見再運之及期到泊者,絶罕矣。此是該邑不善察飭,每歸吏逋,經年未納,謂以民間未捧者,甚爲駭然。且成出勘合,且報巡營,自巡營考還尺文,法意本自愼重,而已裝發之未納者多,此則專由於船主船格輩之弄奸也。明其所犯,船主等先施梟警,然後可以懲創。至於犯逋之該色,從其所犯多寡,自有重律,而每見犯逋之漢,無論錢穀多寡,畢竟族徵·廳徵,至於里徵,全以收刷爲主,刷逋之後,自在無事,然則國法將何所施乎?從今以後,逋吏依律梟警後,犯逋錢穀,使之徵納。且以各司·各營上納,自有月當,而過當之該守令論勘之意,年前筵敎截嚴,而昨年春,只有密陽論罷之擧而已,其後則絶無所聞。上納愆滯,一向如前,各司·各營之不能糾察論勘,誠甚慨然。此亦申明嚴飭,而先自京司,摘發作奸之船主,然後外邑亦是隨其所逋,施之當律,恐好矣。炳國曰,各邑上納,若過月當,則道臣一一申飭,嚴督考尺,愆納似不至此矣。上曰,自京司論勘監司,監司論勘守令,則似有實效也。最應曰,聖敎誠然矣。京司之論責監司·守令,若申以明之,則實效可期。至於積弊之邑,不可一槪論之,然法旣劃一,不可低昂。竝依法罷黜後,擇其觀過知仁者,間間甄復,至於不堪其任者,雖勿更用,亦可也。上納未勘之守令,勿許解由,法意自在,而或爲成出解由,而上納依舊愆滯,此誠究說不得也。苟能如法依行,安有是理乎?未納各邑,自各司·各營,俱定期限,限內督納,若或過限,隨卽嚴勘,在所不已也。上曰,京司上納之愆滯,每因船主作奸及該邑犯逋而然,寧有民間未捧者乎?民若不納,則其星火督捧,不聞可知也。民之所納,必是盡納矣。因此而經用窘絀,紀綱頹墮,若此不已,國何以爲國乎?大臣須與財賦之臣,爛商嚴立科條,新定節目,甚好矣。最應曰,財賦之臣,已爲登筵,承此下敎,必當悉心對揚,而以臣無似,亦當有商議措處矣。上曰,掩逋守令,姑未入聞矣。最應曰,飭敎不啻裁嚴,豈有掩逋之守令乎?臣亦姑未聞之矣。上曰,廟堂關飭,所重,固何如,而外邑守宰,視若尋常,少無顧忌,認以文具,事之痛駭,莫此爲甚。後若一向玩愒,復踵前習,自廟堂摘發重勘,可也。最應曰,聖敎誠至當矣。近日外邑之此弊,去去益甚,廟堂關子下去,則未卽擧行,玩愒爲主,視若尋常,無所顧忌者,此因紀綱不立,國何以爲國乎?從今以後,另加嚴飭,摘發重勘,似好矣。上曰,此後廟堂關子下去後,不爲趁卽擧行,無論道·帥臣,自廟堂嚴飭,可也。仍敎曰,前日聞之,則廟堂關子下去外邑,則星火擧行,無敢稽遲云矣,今則不然,甚爲痛惋矣。最應曰,包容,爲聖德之事也,臣不勝欽仰萬萬,而有罪者,徒恃包容之澤,而無所顧忌,自今以後,有罪必罰,勿爲包容焉。上曰,如此嚴飭之後,豈有包容之理也?仍敎曰,爲先各司·各營外劃,各別嚴禁,而議及戶·惠堂,新定節目,可也。最應曰,謹當與戶·惠堂,商議著式矣。上曰,非但邑事,人有過而改之爲貴,此之謂也。最應曰,外邑守令,若故犯罪科,而勘處則已矣,或有善治之人,實無罪而混歸論罷之中,亦爲可惜。蔭官之一遭罷黜,猝難復職矣,亦爲冤屈。每加省察,以守令復職施行,則亦合愼簡之義矣。上曰,善治人中,若有罷散,則另擇守令復職,未爲不可矣。仍敎曰,御將監董仁川役事,間果始役,而今至何境乎?刑曹參判申正熙曰,間已始役,而先從濟物津,築砲臺矣。上曰,日候漸寒,今年內,似未及畢役矣。正熙曰,若値成凍,役事,自可停止矣。上曰,砲臺,今旣優數加築,則役費似違所料,此則不計勞費遲速,務從堅緻,可也。聞石材取用於沁都云,石物堅實可合用乎?正熙曰,謹當各別對揚,而石材則沁都所出,甚堅固,方以此取用矣。上曰,何時又當下去幹事乎?正熙曰,幸行後,待役事可集時,又當下去矣。最應曰,役費每見,假量爲萬兩,則竟當三倍入用矣。此則不計所費多寡,專責堅固,然後可以集事矣。上曰,今則倭人盡爲入去乎?最應曰,不爲入去,而近日尤極叵測。各國規模,本來不同,而一向以渠意,所在相持,誠爲可悶矣。上曰,戶曹經費,甚爲艱絀,而今番毓祥宮失火,誠是意慮之外也。雖以戶曹專當擧行,事勢實爲悶然。故間數不必如前,而以六七十間爲定矣。最應曰,聖敎切當,而開春後始役,恐好矣。炳國曰,向來失火,尙今驚悚,而改建則待開春始役,可以完固矣。上曰,然矣。仍敎曰,十月日氣猝寒,故幸行時䦑慮不些矣。以今日論之,似溫和矣。最應曰,聖敎至當矣。炳國曰,其在節宣之方,不至侵夜回鑾,是祝是祝。上曰,未明時出宮,似好矣。最應曰,路有大嶺,而趁早出宮,待天明踰嶺,似好矣。上曰,若然,則何時入去陵所乎?最應曰,似爲午間,而亦爲未暮還宮,似好矣。上曰,今番幸行,異於他時,飯果務從省費,只爲療飢,而不必盛備矣。最應曰,聖敎切當矣。上曰,文公事官已爲差出矣,間果出送乎?以到底糾察之意,申飭,可也。最應曰,文公事官固當出送,而糾察之地,每以捱過爲主,則不可以到底糾察爲言矣。至若武衛所·春桂坊·內閣·政院所屬中,如有作奸者,不可擅自棍治矣。然則何能有糾察之責乎?還不如自各其司,別般申飭,俾有實效,似好矣。上曰,以各別操束之意,申飭,可也。最應曰,畿營今番幸行時,策應甚多,結所事力,每患不敷,若有作弊之端,誠爲可悶。各別操束,似好矣。上曰,今番則另加申飭,可也。最應曰,結所之作弊,不可不念。以臣所帶提擧之寺見之,所費物力,已爲一一上下,而至於結所,多少物種,更爲討索,誠爲弊端,預爲申飭,似好矣。上曰,結所作弊,不可不念,預爲申飭,可也。仍命大臣就座。履道曰,諸宰奏事。缺履道曰,玉堂所懷奏之。輔榮曰,臣以菲材鹵學,猥叨經幄,不敢以見職自居,而耿耿憂愛之忱,固秉彝之所同得,故敢此仰陳焉。竊伏念,自古明君哲辟,莫不由講學而致治,夏后之惜寸陰,殷宗之念終始,不外乎此矣。亦惟我列聖相承,重熙累洽,用此道耳。以殿下天縱之姿,日新之德,溫繹涵養,高明光大,已有欽仰萬萬,而間因嚴廬之皇懼,筵接之停撤,已閱夏秋矣。轉眄之頃,冬令倏屆,正宜召接臣隣,討論經史,體認乎精一中極之謨,講究乎治亂得失之原,恒存十寒戒,克底百度之熙,是臣區區攢祝者也。伏願澄省焉。上曰,所陳當留念矣,。出擧條履道曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座。仍命大臣先退,又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,生徒內官孫東熙,詬辱卿宰,至於拔劍之境,究厥罪狀,極爲痛惡矣。令秋曹嚴刑一次,遠惡島限己身定配,勿揀赦典。
政院啓曰,卽者義禁府都事來言,時囚罪人申震夏等,當爲議處,而判義禁未差,次堂,例不得擧行云。未差之代,政官牌招,開政差出,何如?傳曰,竝許遞,前望單子入之。
宗親府啓曰,璿源譜略修正時,前五衛將李容達,前縣監李靖宇,別看役差下,何如?傳曰,允。
又啓曰,今此璿源譜略修正時,進上進獻,以幾件封進,而五處璿源閣奉安件,今亦以全秩爲之之意,敢啓。傳曰,進上進獻件,改張以入,五處璿源閣奉安件,一體改張。
政院啓曰,都承旨閔泳翊,同副承旨尹用求內閣進,左承旨朴履道式暇出去,右承旨金敬均式暇,右副承旨金興均享官進,院中只有臣一人,伴直無人。同副承旨,卽爲牌招,何如?傳曰,允。
兵曹啓曰,去四月二十一日慶科庭試武科殿試時,直赴會試人京畿監營火砲安永孫·禹命吉,黃海監營選武軍官金允碩,慶尙監營選武軍官尹富成·徐有林,別武士姜尙喜,昌原水軍朴斗成,慶尙右兵營馬兵金載國,忠淸兵營馬兵朴炳顯,全羅右水營禦邊選武李民傑等,無緣不赴,其委折,關問該道帥臣後,稟處事,草記蒙允後,關問矣。卽接京畿前監司尹滋悳,黃海監司鄭海崙,慶尙監司李根弼,慶尙前右兵使金箕赫,忠淸兵使尹錫九,全羅右水使趙羲升回移,則馬兵朴炳顯遭故,依法典陳試,火砲安永孫·禹命吉,選武軍官金元碩,禦邊選武李民傑,俱以身病不赴,竝依例勿施,選武軍官尹富成·徐有林,別武士姜尙喜,水軍朴斗成,馬兵金載國身死云。所授帖文,竝收聚爻周,何如?傳曰,允。
政院啓曰,同副承旨尹用求牌不進,伴直無人,右副承旨金興均,卽爲牌招,何如?傳曰,允。
以同副承旨尹用求牌不進罷職傳旨,傳曰,只推。
刑曹啓曰,以司謁口傳下敎曰,毓祥宮失火時入直所任,令秋曹照律勘處,上直奴子等,出付捕廳,失火根因,各別嚴覈事,命下矣。謹依律文,則大明律失火條有曰,延燒廟宮者絞,犯罪自首條有曰,至死者,減一等,杖一百,流三千里。當該入直所任金基駿,依此律決杖一百後,全羅道益山郡流三千里定配所,卽爲押送之意,敢啓。傳曰,宮奴旣已經勘,杖一百,懲勵放送。
又啓曰,毓祥宮失火根因嚴覈事,左右捕廳啓目內,奴子李興用·朴元用·崔用凡段,分守各異,內外稍別是白乎矣,不能終夜巡更,乃至占便入睡,失火之後,不卽撲滅,罪難容貸是白遣,金云成·崔己弘段,守直處所,無難擅離,東曲廊之鋪芚,奴子房之就溫,極爲駭惋,罪當何居?至於金老味之吸烟,罪犯罔赦,而雖無遺火延燒之迹,焉逭無忌無嚴之律是白乎旀,失火根因,到底窮覈是白乎矣,參以情迹,端緖未確,抵死忍刑,一辭發明,究厥所爲,尤極痛惡是白乎所,罪人李興用·朴元用·崔用凡·金云成·崔己弘·金明順·金老味等七名,竝嚴囚臣廳,恭俟處分。啓判付內,移送秋曹,分輕重考律勘處事,判下矣。罪人李興用·朴元用·崔用凡等,不勤巡更,占便入睡,不知失火罪,依大明律失火條守衛宮殿者杖一百之文,各決杖一百後,懲勵放送。金云成·崔己弘·金明順等,守直處所,無難擅離,至於失火罪,依大明律失火條若官府內失火者杖八十徒二年之文,各決杖一百後,云成江原道金化縣,己弘忠淸道大興縣,明順黃海道兔山縣,竝徒二年定配所,金老味,莫嚴之地,敢恣吸烟,雖無遺火之迹,難免罔赦之罪,依大明律失火條若延燒廟宮者絞,自首至犯者減一等杖一百流三千之文,慶尙道仁同府流三千里定配所,竝卽押送之意,敢啓。傳曰,觀此文案,別無可疑之端,竝杖一百,懲勵放送。
摠戎廳啓曰,本廳千摠李南輪,身病甚重,勢難察任,改差,何如?傳曰,允。
上在昌德宮。停常參·經筵。
政院啓曰,明日睿陵山陵親祭齋戒,再明日幸行相値,視事頉稟之意,敢啓。傳曰,知道。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,兼禮曹判書閔奎鎬拜相。
政院啓曰,兼禮曹判書閔奎鎬拜相事,命下矣。政官牌招開政,下批,何如?傳曰,允。
傳曰,明日晝茶禮,當自內親行矣,該房知悉。
傳曰,兼司書有闕之代,前望單子入之。
以右副承旨金興均牌不進罷職傳旨,傳曰,只推。
政院啓曰,都承旨閔泳翊,左承旨朴履道,右承旨金敬均,不爲仕進,右副承旨金興均牌不進,同副承旨尹用求式暇,院中只有臣一人,伴直無人。右副承旨旣有只推之命,更爲牌招,何如?傳曰,允。
傳曰,右副承旨許遞,前望單子入之。
政院啓曰,右副承旨金興均,纔已許遞出去,伴直無人。右承旨金敬均,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴容大落點。
兵曹口傳政事,副護軍金興均。
政院啓曰,右承旨金敬均牌不進,伴直無人,新除授右副承旨朴容大,卽爲牌招,何如?傳曰,允。
以右承旨金敬均牌不進罷職傳旨,傳曰,只推。
吏曹啓曰,軍器判官安基錫,監役李裕文,俱以身病,呈狀乞遞,竝改差,何如?傳曰,允。
政院啓曰,臣吏兵批兼進之意,敢啓。傳曰,知道。
有政。吏批,判書金炳始牌不進,參判尹泰經進,參議金鉐,在外未肅拜。以洪遠植爲兵曹參判,吳慶履爲左通禮,朴齊寅爲禮曹判書,鄭順朝爲同敦寧,趙昌夏爲戶曹參議,李鎬俊爲知春秋,吳永烈爲軍器判官,閔泳國爲端川府使。右議政單閔奎鎬,宗府郞廳單李直。
再政。以禹成圭爲假監役。
承文院啓曰,院吏文學官兪鉉昇有頉,代幼學鄭敎烈差下,付軍職冠帶常仕,何如?傳曰,允。
兵曹啓曰,去四月二十一日,庭試武科殿試時,直赴會試人,無緣不赴,其委折,關問該道帥臣後稟處事,草記蒙允後關問矣。卽接前京畿監司尹滋悳,黃海監司鄭海崙,慶尙監司李根弼,前右兵使金箕赫,忠淸兵使尹錫九,全羅右水使趙羲昇回移,則馬兵朴炳顯遭故,依法典陳試,火砲安永孫·禹命吉,軍官金允碩,選武李民傑,俱以身病不赴,竝依例勿施,軍官尹富成·徐有林,武士姜尙喜,水軍朴斗成,馬兵金載國身死云,所授帖文,竝收聚爻周,何如?傳曰,允。
又啓曰,今此幸行時,別雲劍預差鄭範朝,時無職名,依例口傳付軍職,何如?傳曰,允。
兵曹口傳政事,護軍鄭範朝。
兵曹啓曰,闕內入直訓鍊都監局別將·把摠·哨官及內三廳將·御營廳哨官·守門將等番單子,每中日入啓矣。今初九日中日當次,而幸行相値,勢難入啓,依例回鑾翌日入啓,分所單子,待番單子啓下,卽爲書入,巡將·監軍,以今初八日受點人員,初九日至,使之仍察之意,敢啓。傳曰,知道。
刑曹啓曰,謹依傳敎,金基駿,決杖一百後,懲勵放近之意,敢啓。傳曰,知道。
又啓曰,謹依傳敎,李興用·朴元用·崔用凡·金云成·崔己弘·金明順·金老味等,各決杖一百後,懲勵放送之意,敢啓。傳曰,知道。
又啓曰,傳曰,生徒內官孫東熙,詬辱卿宰,至於拔劍之境,究厥罪狀,極爲病惡矣。令秋曹嚴刑一次後,遠惡島限己身定配,勿揀赦典事,命下矣。謹依傳敎,罪人孫東熙,嚴刑一次後,全羅道珍島府金甲島遠惡島,限己身勿揀赦典,定配所押送之意,敢啓。傳曰,知道。
又啓曰,平安道油紙徒流案中,楚山府定配罪人安國賢,放字書下矣。謹依書下,卽爲放送事,分付該道臣之意,敢啓。傳曰,知道。
同敦寧鄭範朝疏曰云云。答曰,省疏具悉。所請依施。
上在昌德宮。停常參·經筵。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日大駕詣睿陵,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
兵曹,領三軍府事閔奎鎬。
傳曰,自卿不呼,歲其再週矣。服盡從政,在禮卽然,而尙不見卿,心焉耿結。念卿世顯之美,何如,名義忠貞之有自來,何如?文學之淵邃,才猷之通鍊,器量德望之爲世推服,又何如也?勤勞王室,績庸茂著,吾之相,不於卿,而伊誰之定乎?成命一下,朝野相賀,人情之賢於夢卜,於此可見,而顧今民國事計,如員輪之當絶險,漏船之在中流,將伯之助,副手之責,不於卿,而亦誰之任乎?經濟之所不得辭,知遇之所不可孤,尙論之士,必無貳辭,則今卿之所不得辭,所不可孤者,尤豈非大同之議乎?卿其勿拘古規,卽起簉朝,以副予側席之望事,遣史官傳諭于右議政。
傳曰,敦諭誤書之中官黃胤明推考。
兼司書前望單子入之,鄭元夏落點。
金吾堂上前望單子入之,判義禁閔致庠,知義禁金炳始·尹滋承,同義禁申正熙落點。
政院啓曰,新除授判義禁閔致庠,知義禁尹滋承,方在刋削中,何以爲之?敢稟。傳曰,蕩滌敍用。
兵曹口傳政事,上護軍閔致庠,大護軍尹滋承。
傳曰,掌樂提調趙寧夏,典牲提調金在顯,口傳相換。
吏曹口傳政事,掌樂提調趙寧夏,典牲提調金在顯,以上相換事,承傳。
政院啓曰,開坐事,命下矣。新除授判義禁閔致庠,知義禁金炳始·尹滋承,同義禁申正熙,卽爲牌招,何如?傳曰,允。
武衛所啓曰,今此幸行時,左邊捕盜大將申正熙,以御營大將,後厢隨駕,右邊捕盜大將金炳始,以都統使,先厢隨駕矣。在前如此之時,有曾經大將權察之例,回鑾間,以摠戎使趙羲復,姑令察任,何如?傳曰,允。
政院啓曰,因武衛所草記,今此幸行時,左邊捕盜大將申正熙,以御營大將,後厢隨駕,右邊捕盜大將金炳始,以都統使,先厢隨駕矣。在前如此之時,有曾經大將權察之例,回鑾間摠戎使趙羲復,姑令察任事,允下矣。權察左右邊捕盜大將趙羲復,卽爲牌招聽傳敎,何如?傳曰,允。
三軍府啓曰,卽接訓鍊都監所報,則今月初九日訓鍊都監習陣日次,而幸行相値,不得行操云矣,敢啓。傳曰,知道。
以趙圭錫囚單子。傳曰,飭已施矣,分揀放送。
傳曰,明日出宮門路,以協陽門爲之。
事變假注書尹國柱書啓,臣於本月初八日未時量,敬奉聖敎,馳往傳諭于中部壽進坊磗石洞契議政府右議政閔奎鎬所住處,則以爲,臣私制奄闋,賤疾方劇,一縷頑喘,宛轉呼楚,忽此非常之命,有隕寢夢之表,簪筆之臣,臨宣聖諭,跼高蹐厚,五內震越。恩䙝典濫,臣不暇張皇,而第以痛冤弸轖,奇祟沈綿,目下見狀,莫之收拾,尤不知所以仰對云矣,敢啓。答曰,知道。
奎章閣啓曰,守宮檢校直提學李㘾,待開門牌招,何如?傳曰,允。
扈衛廳啓曰,今日申時量,結陣之意,敢啓。傳曰,知道。
義禁府啓曰,領運差使員永登萬戶朴在實,與全羅監司狀啓,戶曹粘目,憑閱處之事,傳旨啓下矣。朴在實,前以領運到泊後,拿囚事蒙允矣。待就囚,添問目捧供,何如?傳曰,允。
禁衛營啓曰,睿陵幸行時,本營餘軍,中軍代領,留駐於御營廳事,命下矣。兩營哨官孫再興,哨官三十名,廣智營哨官李裕臣,哨官三十名,新營千摠金在仁,騎士將趙基安,把摠金炳式,哨官李基馥,旗牌官金定賢,騎士二十五人,兼別破陣二名,標下軍三十名,率領入直,南別營哨官李建大,哨軍五名,火藥庫哨官沈宜峻,別破陣八名,兼別破陣六名,率領守直之意,敢啓。傳曰,知道。
戊寅十月初八日,上詣孝徽殿。茶禮親行入侍時,都承旨閔泳翊,左承旨朴履道,右承旨金敬均,左副承旨朴定陽,右副承旨朴容大,同副承旨尹用求,假注書南奎熙·申悳均,別兼春秋李重七·金學洙,原任直提學李㘾·鄭範朝,原任直閣李承純,檢校直閣李鎬翼·姜籫·尹用求,玉堂缺以次侍立。時至,通禮跪啓請出次,上具衰服·杖,出齋殿,通禮導上入孝徽殿,詣版位西向立。通禮跪啓請俯伏哭,上俯伏哭,通禮跪啓請止哭興四拜,上止哭興四拜。通禮導上詣尊所北向立,泳翊擧羃酌鬯訖,仍詣神位前。通禮跪啓請跪,上跪,泳翊奉香,用求奉罏,上三上香。泳翊奉爵跪進,上執爵,以授用求,用求跪受,奠于案,上連獻三爵訖。通禮導上降復位,跪啓請俯伏哭,上俯伏哭,通禮跪啓請止哭興四拜,上止哭興四拜。通禮跪啓禮畢,仍導上還入齋殿。諸臣以次退出。
上在昌德宮。停常參·經筵。
大駕詣黔巖晝停所,入幕次後,藥房·內閣·政院·玉堂口傳問安。答曰,知道。仍詣睿陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。親祭後,藥房·內閣·政院·玉堂·朝廷二品以上·六曹堂上口傳問安。答曰,知道。山陵親祭後,藥房·內閣·政院·玉堂·百官口傳問安。答曰,罔極。大王大妃殿·王大妃殿,遣承旨問安。答曰,知道。大駕還詣晝停所,入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·掌令,執義二員,持平二員未差,監察茶時之意,敢啓。傳曰,知道。
又啓曰,同敦寧鄭順朝,除拜後過三日,不爲出肅,依定式推考警責,仍卽牌招察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而幸行相値,不得設行之意,敢啓。傳曰,知道。
傳曰,侍衛軍兵,毛具從便爲之。
傳曰,檢校待敎洪淳馨,左副承旨朴定陽,分詣敬陵·昌陵·明陵·翼陵·弘陵·順昌園,奉審以來。
傳曰,同副承旨,馳詣禧陵·孝陵·昭慶園,奉審以來。
傳曰,京畿監司率各務差使員,待令于陵所。
政院啓曰,臣以大王大妃殿·王大妃殿問安進去下直之意,敢啓。傳曰,知道。
傳曰,隨駕軍兵,令各其營乾犒饋。
傳曰,京畿監司,率各務差使員,還宮時晝停所待令。
傳曰,京畿監司,率各務差使員,駕前待令。
傳曰,京畿監司,率各務差使員入侍。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
政院啓曰,卽者義禁府都事來言,今此幸行時,衛外擊錚人金孝源等二十一人,依例移送秋曹云矣,敢啓。傳曰,知道。
傳曰,親祭時亞·終獻官,各內下大豹皮一令賜給,禮房承旨加資。
傳曰,親祭時贊禮禮曹判書,內下虎皮一令錫給,大祝加資,其餘左右通禮以下,竝依乙丑年例施賞。
傳曰,守陵官完平君李昇應,內下虎皮一令賜給,參奉忠義及員役以下,竝依乙丑年例施賞。
兵曹啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
兵曹啓曰,隨駕校卒·各差備等犒饋,依定奪乾物分給之意,敢啓。傳曰,知道。
禁衛營啓曰,隨駕將官·將校·軍兵等處,依定奪乾物分給之意,敢啓。傳曰,知道。
御營廳啓曰,隨駕將官及駕前別抄將校·軍兵等處,依定奪乾犒饋分給之意,敢啓。傳曰,知道。
摠戎廳啓曰,隨駕將校·軍兵等處,依定奪乾犒饋分給之意,敢啓。傳曰,知道。
刑曹啓曰,平安道徒流案中,楚山府定配罪人安國賢,放字書下矣。卽爲放送事,分付該道道臣之意,敢啓。傳曰,知道。
三軍府啓曰,今十月初十日禁衛營習陣日次,而大將臣閔謙鎬,有身病,不得行操云矣,敢啓。傳曰,知道。
戊寅十月初九日,大駕詣睿陵,山陵親祭幸行入侍時,都承旨閔泳翊,左承旨朴履道,右承旨金敬均,左副承旨朴定陽,右副旨旨朴容大,同副承旨尹用求,假注書南奎熙·申悳均,別兼春秋李重七·洪承憲·金學洙,直提學李載兢,檢校直提學趙寧夏·李載冕·趙成夏·尹滋悳·金炳始·趙慶鎬,檢校直閣李鎬翼·金興均·趙同熙·沈相薰,檢校待敎洪淳馨·閔泳煥,玉堂缺以次侍立。時至,通禮跪啓請外辦,上具布戎服,乘輿出宣化門。藥房提調金有淵,副提調閔泳翊,進前問候訖。出協陽門外,通禮跪啓請降輿乘馬,上降輿乘馬,出敦化門。宣傳官跪稟招搖旗三行分立,行鼓。進發,至崇禮門外,宣傳官跪稟鳴金二下,鑼鼓作。進發至追慕峴,乘駕轎,踰碌磻峴,還乘座馬。至黔巖碑閣所,宣傳官跪稟旗幟分列左右,鳴金三下,鑼鼓止。通禮跪啓請降馬,上降馬入幕次。上命書傳敎曰,拾校待敎洪淳馨,左副承旨朴定陽,分詣敬陵·昌陵·明陵·翼陵·弘陵·順昌園,奉審以來。少頃,兵曹判書進軍令,命三吹。通禮跪啓請外辦,上出次,碑閣奉審訖。通禮跪啓請乘馬,上乘馬,宣傳官跪稟旗幟三行分立,鳴金二下,鑼鼓作。進發至睿陵洞口,宣傳官跪稟旗幟分列左右,鳴金三下,鑼鼓止。至降馬所,通禮跪啓請降馬乘輿,上降馬乘輿,入齋室。少頃,通禮跪啓請外辦,上改具布裹翼善冠·布袍·布裹烏犀帶·白皮靴,以出。通禮跪啓請乘輿,上乘輿,至紅箭門外,降輿,詣望陵禮版位,俯伏哭行四拜禮,仍詣陵上奉審,碑閣奉審訖,還入小次。親祭時至,贊禮跪啓請出次,上出次。贊禮導上詣舊丁字閣,行四拜禮,仍詣神位前,三上香,行初獻禮。大祝讀祝訖,降復位。亞獻官·終獻官,行禮如儀訖。上行四拜禮,仍詣望燎位,望燎訖。贊禮跪啓禮畢,仍導上還入小次。上改具衰服以出,贊禮導上詣假丁字閣版位,俯伏哭行四拜禮,仍詣神位前,三上香,行初獻禮。大祝讀祝訖,降復位。亞獻官·終獻官,行禮如儀訖。上俯伏哭行四拜禮,仍詣望燎位,望燎訖。贊禮跪啓禮畢。泳翊進前奏曰,今此親祭時,祝史洪鍾運,出入之際,做錯非細,致勤下詢,事體所在,誠極未安,推考,何如?上曰,拿處,可也。出駕敎上還入小次,小頃,上改具布裹翼善冠·布袍·布裹烏犀帶·白皮靴以出,通禮導上詣辭陵禮版位,俯伏哭行四拜禮訖。出紅箭門外,上乘輿,大臣進前問候訖。上降輿入齋室。少頃,通禮跪啓請外辦,上改具布戎服,乘輿以出。至降馬所,通禮跪啓請降輿乘馬,上降輿乘馬。泳翊進前奏曰,知義禁金炳始,旣爲從陞,不爲肅謝,事甚未安,推考,何如?上曰,依爲之。出駕敎宣傳官跪稟旗幟三行分立,鳴金二下,鑼鼓作。進發至晝停所,宣傳官跪稟旗幟分列左右,鳴金三下,鑼鼓止。通禮跪啓請降馬,上降馬入幕次。少頃,兵曹判書進軍令,命三吹。通禮跪啓請出次,上出次,乘座馬。宣傳官跪稟旗幟三行分立,鳴金二下,鑼鼓作。進發至碌磻峴,降馬乘轎,踰追慕峴,還乘座馬。至崇禮門外,宣傳官跪稟,鳴金三下,鑼鼓止。由敦化門,入協陽門,宣傳官請出信箭解嚴。上還內,諸臣以次退出。
上在昌德宮。停常參·經筵。
幸行翌日,大殿,內閣·政院·玉堂口傳問安,答曰,知道。朝廷二品以上·六曹堂上單子問安。答曰,知道。大王大妃殿·王大妃殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春桂坊口傳問安。答曰,知道。
藥房都提調洪淳穆,提調金有淵,副提調閔泳翊啓曰,兩陵親祼,聖慕克伸,侵夜回鑾,勞動旣多,伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,左承旨朴履道,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而翌日問安相値,不得來會云矣,敢啓。傳曰,知道。
傳曰,傳香承旨與右承旨,分詣受香諸處,奉審摘奸以來。
政院啓曰,臣容大,今日入直禁軍戎器點考進去之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
又啓曰,臣依定式進詣香室奉審,則香祝樻·祝板·袱子精潔之意,敢啓。傳曰,知道。
又啓曰,卽者義禁府都事來言,時囚罪人申震夏等,當爲議處,而判義禁閔致庠在外,次堂例不得擧行云,何以爲之?敢稟。傳曰,令政院嚴飭,上來肅命。
訓鍊都監啓曰,今此幸行時,隨駕將校·軍兵等犒饋,依定奪以乾〈物〉磨鍊分給之意,敢啓。傳曰,知道。
傳曰,政官牌招開政。
傳曰,藥院都提調有闕之代,右議政爲之。
政院啓曰,卽者吏曹郞廳來言,端訓府使閔泳國,兩司當爲署經,而前望未下,不得署經云,何以爲之?敢稟。傳曰,除署經。
傳曰,今番幸行時,地方吏校之不卽待令,極爲駭然。失飭之高陽郡守,拿問嚴勘,該吏校定配。
吏曹啓曰,睿陵山陵親祭時,大祝弘文館應敎李正來加資事,命下矣。雖已資窮,未經準職,何以爲之?敢稟。傳曰,勿拘。
又啓曰,繕工監假監役官禹成圭,以其身病,呈狀乞遞,改差,何如?傳曰,允。
都摠府啓曰,都摠管韓敦源,以刑曹判書,坐起進參事,出去之意,敢啓。傳曰,知道。
以左承旨朴履道牌不進罷職傳旨,傳曰,只推。
傳曰,左承旨許遞,前望單子入之。
承旨前望單子入之,鄭寅性落點。
傳曰,應敎有闕之代,前望單子入之。
有政。吏批,判書金炳始,牌招不進,參判尹泰經進,參議金鉐,在外未肅拜。吏批,啓曰,判書金炳始,牌招不進,參議金鉐,在外未肅拜,小臣獨政未安,何以爲之?敢稟。傳曰,仍爲之。以朴履道爲刑曹參判,徐相翊爲工曹參判。前承旨朴履道,今加嘉善,應敎李正來,今加通政,以上加資事,承傳。
再政。以宋寅植爲假監役。崇德殿參奉單朴駿陽。故學生金昌門,贈戶參,通德金漢〈球〉,贈戶議,引儀金泰壽,贈樂正,已上同知金壽男三代,故生員趙錫耆,贈嘉善,通德趙鼎基,贈通政,已上右尹趙濟華兩代。
兵批,行判書李載元病,參判洪遠植病,參議尹相賢病,參知韓在絢入直進。同知單金振聲,副司猛盧炳穆。
承文院啓曰,院吏文學官鄭敎烈有頉,代幼學盧炳穆差下,付軍職冠帶常仕,何如?傳曰,允。
戶曹啓曰,毓祥宮失火諸處,改建吉日時,令日官推擇,則今月十二日卯時爲吉云,以此日時擧行,何如?傳曰,允。
三軍府啓曰,今月十一日御營廳習陣日次,而大將臣申正熙,有身病,不得行操云矣,敢啓。傳曰,知道。
訓鍊都監啓曰,本局千摠李鳳憲,身病猝重,勢難察任,改差,何如?傳曰,允。
御營廳啓曰,千摠具寅熙,前任椒島僉使,李元弼前任鐵島僉使,俱在任所,上來尙遠,竝改差,何如?傳曰,允。
判府事洪淳穆箚曰云云。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
同敦寧鄭順朝疏曰,伏以,居諸流邁,孝徽殿成事奄畢,伏惟聖心皇懼,益復靡逮,而喬陵親祼,追慕克伸,淸蹕穩旋,群情胥悅。臣雖苫堊餘喘,不勝區區慰幸之至。仍伏念臣獲戾神明,禍延所恃,一縷頑如木石,三霜迅於隙駟,終祥遽結,巾裳如舊,茫茫穹壤,俯仰無憑。迺者記簪之念,雖微不遺,敦府除旨,忽下於不呼之餘,臣雙擎恩誥,不覺感淚之被面也。噫,臣屢行州牧,晩竊科第,輥到卿列,養以專城,榮及推恩,粗伸反哺之願,少遂報暉之情,此莫非我聖上天地河海之澤也,私心感激,惟隕結是期。況臣逖違軒陛,倏然三載,瞻天望雲,寤寐戀結。今於恩召之下,豈不欲蹶趨承,以伸覲耿之忱,而抑臣情理,竊有所至悲且切者。臣以無似,不揆濫叨,有除輒膺,恪不知退,職爲老母在耳。臣賦命畸薄,家世中替,專承母訓,至于成立。臣母年過八耋,臣亦老,白首相依爲命,未忍離側,今焉風樹不定,堂萱永閟,出而無告,入而無聞,煢煢然倀倀然,臣情到此,若無所歸。數年以來,尤有所觸境而感,遇榮而懼者。臣之諸子,陞秩占科,湊在後先,光耀所被,門闌增赫,聖恩天大,而誰與之頌祝,私分日濫,而誰與之兢懼?耿耿一念,惟有謝絶榮途,歸守壠墓,以效不報之報而已。且臣犬馬賤齒,奄迫七旬,蒲柳旣零,樗櫟自棄,雖彈束無故之時,猶當斂迹而退伏。矧此窮蟄餘命,喘息奄奄,復何以彯纓拖緋,揚揚周行,自同恒人强膂之年也哉?承恩命而陳就無望,攬朝衣而欲起旋仆,榮與感極,有淚無從。玆敢罄暴衷臆,冒昧仰籲。伏乞聖慈,憐臣悲苦之情,諒臣癃朽之狀,特遞臣見帶職名,仍命選部,更勿檢擬,俾得退依松楸,以畢餘生,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨朴定陽,今日不爲仕進,與新除授右副承旨鄭寅性,竝卽牌招,何如?傳曰,允。
又啓曰,來十六日日次儒生殿講日次,而親臨與命官,何以爲之?敢稟。傳曰,春塘臺親臨磨鍊。
玉堂前望單子入之,應敎李敎夏落點。
侍講院啓曰,左副賓客金炳始,除拜知義禁矣。賓客例不得兼帶刑獄之官,左副賓客金炳始所帶金吾之任,今姑許遞,何如?傳曰,允。
兵曹啓曰,今十月十一日武臣賓廳講書日次,而禁軍取才相値,不得爲之之意,敢啓。傳曰,知道。
又啓曰,今番幸行時,御前前排軍等,分等施賞之意,敢啓。傳曰,知道。
御營廳啓曰,御前前排軍等處,賞木分給之意,敢啓。傳曰,知道。
傳曰,明日秋到記,仁政殿命官爲之,左承旨馳往泮宮,明日夕食堂收取以來。
政院啓曰,假注書南奎熙,有身病,勢難察任,今姑改差,何如?傳曰,允。
南奎熙改差,代以韓甸鎬爲假注書。
以右承旨朴定陽牌不進罷職傳旨,傳曰,只推。
傳曰,右捕將許遞,前望單子入之。
政院啓曰,右捕將許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右捕將,他邊大將兼察事,命下矣。兼察左邊捕盜大將申正熙,卽爲牌招聽傳敎,何如?傳曰,允。
捕盜大將前望單子入之,右邊捕盜大將吳夏泳落點。
政院啓曰,新除授右邊捕盜大將吳夏泳,卽爲牌招,傳授命召及大將牌·傳令牌,何如?傳曰,允。
又啓曰,命召親納,例也,而前右邊捕盜大將金炳始,謂有身病,使其軍官贊納,事甚未安,推考,何如?傳曰,允。
三軍府啓曰,卽見平安監司閔泳緯狀啓,則以爲,作隊軍入防冬操,自是已例,而勅奇不遠,軍伍多闕,時許停免事,請令三軍府稟處矣。依狀請施行,何如?傳曰,允。
訓鍊都監啓曰,本局中軍李敎獻,身病猝重,勢難察任,改差,何如?傳曰,允。
御營廳啓曰,本廳千摠李奎璿,身病甚重,勢難察任,改差,何如?傳曰,允。
禮曹參判朴齊寬疏曰云云。答曰,省疏具悉。疏辭下該曹稟處。
戶曹參判趙秉世疏曰云云。答曰,省疏具悉。卿其往省焉。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
弘文館啓曰,新除授應敎李敎夏,卽爲牌招察任,何如?傳曰,允。
武衛所,右邊捕盜大將單吳夏泳。
傳曰,同副承旨許遞,前望單子入之。
承旨前望單子入之,李根命落點。
兵曹啓曰,今此睿陵幸行時,元內吹尹啓哲等三十名處,木各一疋題給之意,敢啓。傳曰,知道。
政院啓曰,今此試官望中,時無職名人,令該曹口傳付軍職,何如?傳曰,允。
議政府啓曰,日前賓對筵席,以公納愆淹事,聖敎申複截嚴,至承別般立規,期責實效之命矣。正賦常祝所重,果何如也?毋論米穀錢布,水陸之轉運,月令之當限,原有典式,莫敢違越,而挽近以來,法綱隳弛,京司之知會,道臣認若文具,道臣之指揮,守令漫不遵行,是固今日之弊源也。先自稅賦之政,而至於如此,則何事其可做也?駭歎之極,寧欲無言。一則曰,守令之溺職也,二則曰,道臣之失察也。縱欲掩過而逭罪,烏可得乎?其在按藩守土之任者,及伏聞筵飭之鄭重,則其必惶懍警愒,思所以殫心董勵之方矣。凡上納之積滯者,特付令申之義,限歲前一齊磨勘,而自各其巡營,逐邑考尺,過限未考尺之守令,劃卽啓聞,先罷後拿,切勿饒恕。道臣如或掩覆,不以實陳,則斷當有重究之擧。若其米穀,則海風漸高,一往稽延,將於何時,可以了納乎?其發船與未發船者,一一區別,消詳馳報,以爲憑處之意,令各衙門措辭行關。仍伏念稅穀封載時,成給勘合,亶爲照驗之資,而裝發之際,監色初不同騎,裝發之後,守令更不句檢,船漢輩之偸弄拖久,安得不然乎?從今以往,築底査發,監色·船漢,則依本律施行,守令解由,則遵舊規拘礙。且公納未勘,若係前官者,則時任守令之解由勿拘,亦非舊規也。由是而只爲目下捱過之計,不念舊納淸帳之道,豈有如許事體,如許道理乎?此後一竝拘礙解由事,分付吏·戶曹,何如?傳曰,允。
承文院啓曰,院吏文學官盧炳穆有頉,代幼學沈能德差下,依例付軍職,冠帶常仕,何如?傳曰,允。
吏曹啓目粘連,觀此禮曹參判朴齊寬上疏,則以爲,臣所帶禮曹參判之職,與判書臣朴齊寅,有同姓四寸應避之嫌,揆以格例,在下當遞,伏乞聖明,亟令選部,照例遞改亦爲白有臥乎所,相避之法,在下當遞,禮曹參判朴齊寬,似當許遞是白乎矣,宰臣所帶遞仍當否,臣曹不敢擅便,上裁,何如?啓依回啓施行爲良如敎。
上護軍閔致庠疏曰,伏以,穀朝是諏,祗謁仙寢,舊慕克伸於曠展,新感冞增於茹恤,羽旄穩旋,群情胥欣。仍伏念臣於司農之職,才疎任鉅,蔑有堪勝,而屢辭不獲,黽勉蹲冒,耐到于五年之久。遇事焉尙昧領要,有過則輒蒙寬假。式至今,僅免大何,無往非曲庇鴻私,而怙寵狃倖,理必顚沛,居常懍慄,不啻淵谷之在前,至於今番事,而疎謬僨錯,竟莫逃罪。不審旣著於祀典之重,所失又關於啓稟之嚴,論犯擬律,郵罰猶輕,刋削薄譴,匪怒伊敎,震越罔措,屛伏訟愆。曾未幾久,遽蒙金吾之恩點,繼有收敍之特旨,因罪媒榮,感極而涕。聖度雖出包涵,私心益切悸懼,若以旋宥之殊眷,自諉當勘之已經,恬然趨膺,揚揚於周行,則此誠無憚無恥之甚者也。臣雖愚妄,寧敢爲此?棲遑郊坰,呈身無路,際又承上來肅命之飭敎,惶阨轉深,進退靡屆,冒還私次,具牘暴實。伏乞聖明,察臣難貰之辜,加臣未勘之律,以爲嚴國紀而安私分焉。臣無任云云。答曰,省疏具悉。旣已經勘,何必如是爲引?卿其勿辭,卽爲肅命。
京畿監司趙寅熙疏曰,伏以,仙寢親祼,聖慕克伸,鑾蹕穩旋,群情胥忭。仍伏念臣待罪畿藩,纔有月矣。顧以無似,叨此重寄,其於旬宣方面之職,夫豈有一分堪承之望,而只緣受恩如天,報答無地,顚沛不計,殫竭是圖,以臣生疎,畢竟僨誤,惟早晏間事耳。卽伏見昨日傳敎下者,今番幸行時,以地方吏校之不卽待令,至有高陽郡守拿處,該吏校定配之命,臣於是,滿心惶懍,靡所容措。旣在按察之地,苟能先事檢飭,寧有是理?莫非臣溺職之罪,此豈可專諉於該倅,而晏然自恕也哉?玆敢略陳短牘,仰瀆崇嚴。伏乞聖明,亟降威罰,以昭法紀焉。臣無任云云。答曰,省疏具悉。今此處分,事體而然也,不必爲引。卿其勿辭,益勉旬宣之責。
刑曹參判朴履道疏曰,伏以,兩寢親祼,宸慕克伸,六駕穩旋,群情胥欣。仍伏念臣於玆際,適忝邇密,陪扈於羽旄之間,周旋於罇彝之側,祗切私意之與榮,焉有微勞之可紀?不謂日者,恩賞之頒,以臣名在該房,超授嘉善階,繼又秋官佐貳,華誥誕宣。臣聞命以還,五內失守,震懼先於感祝,慙恧多於榮耀,莫省措躬之所也。今臣所叨,卽古昔命德之器也,秩躋二品,班亞八座,資級旣峻,位望自別。苟非踐歷之久,績庸之茂,恰然爲一世之所推詡者,則上畀下據,均之爲失。誠以聖主馭世,名器是惜,人臣立朝,辭受必愼,一或踰濫,所關非細故耳。顧臣地本寒素,人且譾劣,幸際明時,濫通朝籍,居然二十年于玆矣。聞望蔑稱於短長,文質無當於左右,夷考揚歷,無往不濫,而屢叨邇列,曾乏尺寸之補,薄試下邑,未效涓埃之報,居常愧懼,若隕淵谷。區區所自矢者,惟以守分於散地,斂跡於榮塗,爲畢生不報之報,復安有更進一步之妄想也哉?況臣暫時駿奔,不過率職之事,而乃以無名之責,忽及罔功之賤。固知聖衷,雖出於示意之無間,然甁罌之淺,不能受十斛之水,僬僥之弱,不能任千觔之重,止竟滿損而僨敗,理勢之所必不免者也。臣若貪戀冥升,視以儻來,晏然冒膺,不思所以自處,則梁鵜之刺,軒鶴之譏,縱屬臣一己之私,其爲貽累於則哲,滋感於物情,當何如哉?參前倚衡,趨承無路,玆綴由中之懇,仰干體下之仁。敢望聖慈,察臣不堪之實,諒臣匪飾之讓,將臣新授爵秩,亟許收還,俾公器重而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日孝徽殿望祭親行齋戒相値,視事頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,慶源都護府使洪圭下直,長弓一張,長箭一部,片箭一部,筒兒一箇賜給。
傳曰,孝徽殿望祭,攝行磨鍊。
傳曰,再明日當詣冷泉亭展拜矣。該房知悉。毓祥宮·延祐宮·宣禧宮展拜,一體磨鍊。
傳曰,考官金有淵,讀劵官洪祐吉,命官爲之。
兵曹,以李鳳儀爲訓鍊都監中軍。
兵曹口傳政事,副護軍尹用求。
以司謁口傳下敎曰,自明日進饌儀軌之役,依例爲之事,分付。
議政府啓曰,卽見江原監司洪在鉉狀啓,則本道丙子丁丑停退條初擇覆試及戊寅條公都會,當爲設行,而多士往來,勢將轉至深冬,竝待明春設行事,請令廟堂稟旨分付矣。爲念事勢,多有退行之例,依狀請許施,何如?傳曰,允。
又啓曰,卽見咸鏡監司金世均狀啓,則南·北道公都會,當爲設行,而冬節已屆,儒生來往,不無氷雪阻塞之慮,待明春,監試後仍設事,請令廟堂稟旨分付矣。式科旣已退行,此亦依狀請施行事,知委,何如?傳曰,允。
又啓曰,卽見慶尙監司李根弼狀啓,則備陳綿農慘歉之狀,仍請各營門·各衙門上納軍身布及樂工保布,竝以純錢代捧,訓局保布,限五分四代錢事,令廟堂稟處矣。本道今年綿農,不無水潦之所損,而晩候頗適,綽有收楡之功,則煩啓請代,便若歲課者,甚非事體攸當,而況目下各營封樁,匱空無餘,將何以措辦爲用乎?依湖西已施之例,兵曹及諸軍門納布,竝以本色,趁限輸上,各衙門納布,純錢施行事,分付,何如?傳曰,允。
又啓曰,卽見慶尙監司李根弼狀啓,則本道公都會初擇覆試,丙子丁丑停退條及今年條,固當合設,而式年大小科初試,旣已退行明春,則此亦待春設行事,請令廟堂稟處矣。參諸事勢,亦合便宜,依狀請待春退行之意,分付,何如?傳曰,允。
兵曹啓曰,今十月十三日己丑亥正初刻十三分,立冬改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·奎章閣·承政院·漢城府,一體頒火之意,敢啓。傳曰,知道。
又啓曰,今十月十五日大駕詣冷泉亭展拜,毓祥宮展拜,延祐宮展拜,宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍六哨,都統使率領,爲先厢,御營步軍三哨,兩營騎士各一番,御將率領,爲後厢,禁軍三番隨駕,別抄軍一哨,領付中央陣,摠使率訓局馬軍一哨,禁營步軍一哨,留陣,餘軍·留營,依例爲之。
訓鍊都監啓曰,本局分授內外山諸處,明日爲始,松木補植之意,敢啓。傳曰,知道。
義禁府啓曰,熊川縣監金敎益,下去京畿龍仁地云,拿來之意,敢啓。傳曰,待待命拿囚。
都摠府啓曰,今十月十五日毓祥宮動駕時,侍衛·寶劍·守宮,當爲備員,而都摠管南廷順·韓敦源,副摠管李鳳儀·金鶴根·李僖魯,俱有實故,趙羲豊·李祉秀·吳晉泳,俱有實病,無以備員。令政院稟旨變通,仍令該曹,以在京無故人,口傳差出,待下批牌招,何如?傳曰,允。竝許遞。
傳曰,秋到記講居首通幼學吳英秀,製述賦居首三下幼學閔泳韶·金定均,竝直赴殿試,講之次通幼學金翊龍等三人,製述之次草三下生員趙東協,竝直赴會試,講之次通幼學權泰植等二人,製述之次次上幼學趙秉植等二人,竝給二分,講之次略幼學金炯翼等十二人,製述之次次上進士鄭景調等二人,竝給一分,講之次略生員李中斗等十五人,製述之次次上幼學洪正憙等三人,各奎章全韻一件賜給。
傳曰,入格儒生,明日待令。
傳曰,入格儒生宋勉老,此是桂坊也,守令待窠,首先擬入。
領府事李裕元箚曰,伏以,臣於今番幸行,伏奉留都之命,路次祗迎,仰瞻回鑾萬安,只切攢祝之忱。退自候班,旋尋鄕路,伏聞以初九日各營留都狀啓,有所致誤事,乃至下詢之擧,臣滿心惶懍,無地自容。夫留都,何等重大,啓聞,又何等審愼,而漏落一營之報,使師律有違,條例有闕,至勞聖聰,喉査綻露,論臣罪盭,合寘何辟。噫,臣少不學軍旅之事,老益甚昏聵之病,遇事招眚,竟鑄六州之錯,莫逃於日月之明,宜罪而聖度包容,當刻而司直不聞。雖緣朝家禮待之厚,臣情到此,豈敢自安?舁伏城外,猥陳短章,恭俟鈇鉞之誅。伏望聖上,亟降威罰,俾重事體,以戒具僚焉。取進止。答曰,省箚具悉卿懇。今番留駐,出於特例,事或無怪矣,卿何必如是爲引?卿其諒之,卿其諒之。
行大護軍金有淵疏曰云云。答曰,省疏具悉。旣有已例,卽爲考講。
上在昌德宮。停常參·經筵。
政院啓曰,明日動駕,再明日殿座相値,視事頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日大駕詣冷泉亭,入幕次後,大王大妃殿·王大妃殿,問安,何承旨進去乎?敢稟。傳曰,左承旨進去。
傳曰,傳香承旨,馳詣宗廟·景慕宮,奉審摘奸以來。
兵曹口傳政事,以李會正·李敦相爲都摠管,金永穆·徐相翊·朴履道·趙濟夏·尹喜秀·申杓爲副摠管。
兵曹,副摠管單李敦相。
傳曰,都承旨許遞,前望單子入之。
承旨前望單子入之,鄭範朝落點。
政院啓曰,卽者義禁府都事來言,時囚罪人申震夏等,當爲議處,尹橚等,當爲捧供,而知義禁尹滋承在外,同義禁申正熙有身病,一員未差,只有判義禁閔致庠一員,不得備員開坐云。在外何以爲之,而同義禁申正熙,卽爲牌招,未差之代,政官牌招,開政差出,何如?傳曰,允。未差之代,前望單子入之,知義禁令政院嚴飭,上來肅命。
金吾堂上前望單子入之,同義禁李珪永落點。
政院啓曰,開坐事,命下矣。新除授同義禁李珪永,卽爲牌招,何如?傳曰,允。
奎章閣啓曰,明日,卽書香閣冬孟朔大奉審日次,奉謨堂奉審日次,而動駕相値,不得擧行。依節目,當朔內更爲擇日擧行之意,敢啓。傳曰,知道。
政院啓曰,假注書申悳均,有身病,勢難察任,今姑改差,何如?傳曰,允。
申悳均改差,代以金思轍爲假注書。
傳曰,明日出宮內門路,以協陽門爲之。
傳曰,入格儒生入侍。
以司謁口傳下敎曰,明日進饌儀軌,依例爲之事,分付。
奎章閣啓曰,守宮檢校直閔洪殷謨,待開門牌招,何如?傳曰,允。
議政府啓曰,卽見平安監司閔泳緯分等狀啓,則尤甚名邑,不爲擧論,平壤等十八邑,寘之稍實,安州等二十六邑,寘之之次,後錄諸條,令廟堂稟旨分付矣。其一,各邑鎭帳外火田,四分一權減,鎭堡給代不足條,戶結分排區劃事也。其一,陳田·火田還加起執摠,依近例停免事也。其一,各宮房·各衙門屯田,從實執摠,其中內閣屯土之在於淸北者,別遣摘奸,不至冤徵事也。本省多峽少野,專尙旱種,雖値惜乾之時,能免痒稼之患,幸又秋陽晴曝,霜信晼晩,畢竟成就,均獲穰熟,旣無一邑之尤甚,只存二等之分劑,道臣稟啓,必有斟量而然,竝與後錄條陳,依所請準施,何如?傳曰,允。
又啓曰,卽見咸鏡監司金世均分等狀啓,則安邊等十五邑,寘之稍實,文川等六邑,寘之之次,茂山等三邑,寘之尤甚,後錄諸條,竝請令廟堂,稟旨分付矣。其一,嗣歲種糧,窮春接濟,惟糴是恃,故趁早開倉,另加督捧之意,嚴飭列邑事也。其一,新還餉當捧中,豆太木麥,限折半,以相當穀準折代捧,待明秋還作本色事也。其一,文川·甲山·三水官屬逋還,竝姑仍停事也。其一,尤甚邑限明秋,勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。關南·北之農功,不利於澇,無害於旱者,蓋緣乾播多,而水種少故也,較挈長短,足稱康年,而道啓分劑,自有酌量,依施,下段諸條,俱係爲民之政,竝依狀請許施,何如?傳曰,允。
又啓曰,因宣惠廳草記,魂殿山陵所供菜蔬柴炭價,令廟堂區劃事,允下矣。米木錢依定式分定,而近例多以純錢磨鍊,今亦以純錢輸送之意,分付各營·各司,何如?傳曰,允。
傳曰,聞右相病患沈重云,遣御醫持相當藥物,不離看病。
都摠府啓曰,明日動駕時,侍衛·寶劍·守宮,當爲備員,而副摠管李敦相·朴履道,俱有實痛,金永穆,以左尹導駕進,尹喜秀·申杓在外,無以備員。令政院稟旨變通,仍令該曹,以在京無故人,口傳差出,待下批牌招,何如?傳曰,允。許遞。
承文院啓曰,院吏文學官忱應德有頉,代鄭世好差下,依例付軍職,冠帶常仕,何如?傳曰,允。
吏曹啓目粘連,觀此刑曹參議李龍雨上疏,則以爲,臣與本曹參判臣朴履道,有娚妹應避之嫌,揆以格例,在下當遞,伏乞聖明,亟令選部,照例遞改,以存公格亦爲白有臥乎所,相避之法,在下當遞,刑曹參議李龍雨改差,何如?啓依允。
刑曹參議李龍雨疏曰,伏以,臣與本曹參判朴履道,有娚妹應避之嫌矣,揆以格例,在下當遞。伏乞聖明,亟令選部,照例遞改,以存公格,以安私分焉云云。省疏具悉。疏辭下該曹稟處。
戊寅十月十四日申時,上御重熙堂。入格儒生入侍時,右副承旨李根命,假注書韓甸鎬,記事官車有聲,別兼春秋金學洙,以次進伏,幼學尹英秀等,序立堦下訖。上曰,史官分左右。根命進前奏曰,待令儒生,使之進前奏職姓名乎?上可之。儒生等以次進前,奏職姓名訖。根命曰,儒生頒賞行禮乎?上可之。儒生頒賞行禮訖。根命曰,儒生使之出送乎?上可之。仍命史官就座,又命退,承史以次退出。
上在昌德宮。停常參·經筵。
大駕詣毓祥宮,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。
藥房提調金有淵,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
兵曹口傳政事,以南一祐·鄭順朝·洪鍾軒·韓敬源·南廷益爲副摠管。
傳曰,侍衛軍兵,毛具從便爲之。
政院啓曰,臣以大王大妃殿·王大妃殿問安進去下直之意,敢啓。傳曰,知道。
傳曰,都承旨馳詣永昭廟·文禧廟,奉審以來。
傳曰,禧嬪廟·宜嬪廟,遣內侍看審以來。
傳曰,延祐宮·宣禧宮展拜時,百官行禮寘之。
奎章閣啓曰,大駕今已還宮,守宮檢校直閣洪殷謨,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人鄭直鉉等四人,依例移送秋曹云矣,敢啓。傳曰,知道。
傳曰,無妄病患,雖至沈綿,而尙冀萬一之幸,今見逝單,不勝慟惜。此大臣,文學經濟之蘊,介然有常之姿,實爲朝野之所倚,而年來疾祟,未嘗不由於勤勞鞠瘁而然也。際玆不呼之餘,委以爰立之用,未及簉朝,遽至於斯,予之嚮用苦心,今焉已矣。端凝愷悌之儀,忠亮匡弼之猷,不可復覩,重爲之愴衋,曷以言喩?卒右議政喪,東園副器一部,輸送,成服日遣承旨致祭,祭文當親撰矣。易名之典,令太常不待狀,卽爲擧行,祿俸限三年輸送,禮葬等節,照例擧行。
傳曰,日次儒生殿講待下敎。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,五禮儀,大臣之喪,自上有擧哀之節,而方在諒闇中,不爲磨鍊之意,敢啓。傳曰,知道。
戶曹啓曰,卒右議政閔奎鎬喪,禮葬輸送,則主家以常時遺意,不敢祗受云矣,敢啓。傳曰,更爲輸送。
戊寅十月十五日午時,上詣冷泉亭,毓祥宮·延祐宮·宣禧宮展拜擧動入侍時,行都承旨鄭範朝,左承旨金敬均,右承旨朴定陽,左副承旨朴容大,右副承旨李根命,同副承旨鄭寅性,假注書韓甸鎬·金思轍,別兼春秋尹相萬·李重七·洪承憲·金學洙,直提學閔泳翊·李載兢,檢校直提學趙寧夏·李載冕·趙成夏·尹滋悳·金炳始,檢校直閣姜籫·尹用求·洪殷謨·沈相薰,檢校待敎洪淳馨·閔泳煥,玉堂缺以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調鄭範朝,進前問候訖。出協陽門,通禮跪啓請降輿秉輦,上降輿乘輦,出敦化門,進發至毓祥宮大門外,降輦乘輿,入幕次。冷泉亭展拜時至,通禮跪啓請出次,上改具翼善冠·無揚黑團領袍·靑鞓素玉帶·黑皮靴以出。通禮導上詣版位,行四拜禮,陞詣亭內奉審訖,還入幕次。傳曰,延祐宮·宣禧宮展拜時,百官行禮寘之。傳曰,都承旨馳詣永昭廟·文禧廟,奉審以來。傳曰,禧嬪廟·宜嬪廟,遣內侍看審以來。傳曰,諸司預備。毓祥宮展拜時至,通禮跪啓請出次,上改具布裹翼善冠·布袍·布裹烏犀帶·白皮靴以出,通禮導上詣版位,行再拜禮,陞詣宮內奉審訖。乘輿詣延祐宮神門外,降輿詣版位,行再拜禮,陞詣宮內奉審訖。次詣宣禧宮,入就版位,行再拜禮,陞詣宮內奉審訖。乘輿出宮大門外,通禮跪啓請降輿乘輦,上降輿乘輦。定陽進前奏曰,作門法意,何等嚴重,而車馬混入於下輦所,致勤下詢,揆以擧行,萬萬疎忽。當該將領,所當重勘,而本院請推之外,無他可施之罰,何以爲之乎?上曰,記過可也。出駕敎進發由敦化門,至協陽門外,降輦乘輿,入協陽門。兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
政院啓曰,明日停朝市相値,視事頉稟之意,敢啓。傳曰,知道。
又啓曰,大司憲·執義,掌令二員,特平二員未差,監察茶時之意,敢啓。傳曰,知道。
又啓曰,左副承旨朴容大,同副承旨鄭寅性,今日不爲仕進,竝卽牌招,何如?傳曰,允。
傳曰,右副承旨許遞,前望單子入之。
承旨前望單子入之,洪淳學落點。
政院啓曰,卒右議政閔奎鎬,成服日,遣承旨致祭事,命下矣。何承旨進去乎?敢啓。傳曰,左承旨進去。
又啓曰,撥路申飭,前後果何如,而南兵使李奎書,去月十三日封發之坡知僉使到坊狀啓,今始到院,啓聞之如是遲滯,極涉未安。該帥臣不可無警,推考,何如?傳曰,允。
戶曹啓曰,謹奉傳敎,卒右議政閔奎鎬喪,禮葬更爲輸送,則本家以常時遺意,又不敢祗受云,何以爲之?敢稟。傳曰,更爲輸送。
兵曹啓曰,今十月十七日武臣堂上朔試射日次,而停朝市相値,不得爲之之意,敢啓。傳曰,知道。
奎章閣啓曰,原任提學閔奎鎬喪,依定式遣檢書官,傳給內賜賻物以來之意,敢啓。傳曰,知道。
議政府啓曰,卽見廣州留守金輔鉉年分狀啓,則新災一款,不爲擧論,流來舊災餘在七十一結二負八束,連加査括,隨執出稅計料,而本府軍餉及各衙門,今秋當捧各穀竝耗,期於歲前準捧事,請令廟堂,稟旨分付矣。膏譯普洽於耕耘之節,日候均適於碩茂之時,若其入秋以來,種田之如干被損,不過是尺寸之朽,況檢災之初無擧論者乎?舊陳之査執,還餉之準捧,竝依狀請施行,何如?傳曰,允。
又啓曰,卽見水原留守金炳地災實狀啓,則新災四十八結七十八負七束,特令劃下,流來舊陳未及充補之九十九結四十六負六束,期於査起,盡充計料,而推奴徵債,限明秋防塞事,請令廟堂稟旨分付矣。濱海鹹鹵之地,縱有秋暵之痒損,統以言之,則宜稱降康之歲,奚論執災之政,而守臣旣以民隱攸關,據實陳啓矣。所請災結,特爲準劃,至若舊陳之末及充補者,期於査櫛,以復元摠。推徵防塞,依施,何如?傳曰,允。
又啓曰,卽見告訃使先來狀啓,則上副勅使,已爲派出矣。迎接之節,不容不預先整待,行上護軍金炳德,遠接使差下,行知三軍府事閔謙鎬,館伴差下,迎接都監堂郞,令政院政官牌招,開政差出,問禮官,依近例令關西道臣,以道內文堂下守令中差定,儀註齎送於儐使之行,何如?傳曰,允。
又啓曰,客使將匪久臨境矣。凡干接應之需,以今列邑事勢,必多窘跲之嘆,而許多糜費,憑藉濫下,專在於使星之往來供億,吏隷之從中容奸而然矣。物種之贈給,館宇之修理,反歸餘事,貽羞非細,豈有如許不誠實之甚者乎?毋論儐使與道臣·守令,出待之際,簡其騶率,除其煩冗,而如或有違劃遺檢之端,則別般嚴勘,在所不已。下屬輩之橫恣付索者,一一摘發,卽施重律,竝以此意,預先操飭於遠接使·三道道臣·開留·灣尹處。各差員之量宜兼行,護行將之勿爲差定,亦係近例,便宜擧行。且以中使之行言之,沿路貽弊,每每有駭聽聞,此亦不可不痛禁乃已,隨其現頉,從重論罪事,一體分付,何如?傳曰,允。
承文院啓曰,院吏文學官鄭世好有頉,代幼學蔡奎承差下,依例付軍職,冠帶常仕,何如?傳曰,允。
刑曹啓曰,傳曰今番幸行時,地方吏校之不卽待令,極爲駭然,失飭之高陽郡守,拿問嚴勘,該吏校定配事,命下矣。謹依傳敎,高陽當該將校崔潤官·李萬卜,色吏李聖集·朴春植等,竝卽捉上,崔潤官忠淸道禮山縣,李萬卜黃海道平山府,李聖集黃海道兎山縣,朴春植江原道安峽縣,定配所,竝卽押送之意,敢啓。傳曰,知道。
戶曹啓曰,謹奉傳敎,卒右議政閔奎鎬喪,禮葬更爲輸送,則本家以爲聖恩雖極感惶,遣意未忍孤負,又不敢祗受云,何以爲之?敢稟。傳曰,遺意旣如此,葬需從優輸送。
大護軍尹滋承疏曰,伏以,仙寢祗謁,聖慕克伸,鑾輿穩旋,群情胥欣。仍伏念臣綿才薄識,百無肖似,僬僥於班綴之後,聾鼓於條例之間,而至若宗伯之任,尤豈臣所可堪副者哉?雖尋常典禮,恒戒於疎謬,遽當哀遑之會,臣何以抖摟拼擋乎?畢竟做錯,已所自分矣。迺者以祀典所重,已蒙嚴旨,規以所失,當寘何辟。聖度天大,罰止刊削,臣於是,惶懍震越,跧伏郊坰,泥首訟愆。匪意金吾特點,遽降於未幾何之頃,繼有蕩敍之命。記簪之眷,已極感頌,俟屨之義,轉益悶隘,直欲鑽地而不可得。今又有嚴飭〈上〉來肅命之敎,緣臣倖逭之路,反作媒寵之階矣。如以薄警旋收爲幸,而自同無故,抗顔趨膺,則臣之蔑恥貽譏,固不足恤,將使瘝官不職者,無所知懼,則豈非爲累於淸明之朝乎?徊徨跼蹐,步武不前,而逋傲恩命,尤增辜戾,不避猥越,冒入私次,玆敢疾聲呼籲於聽卑之下。伏乞聖慈,俯垂鑑諒,亟治臣未勘之罪,以昭法紀,以安私分焉。答曰,省疏具悉。旣已經勘,何必如是爲引?卽爲肅命。
上在昌德宮。停常參·經筵。
政院啓曰,明日常參·經進,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當差人受點,後日次待令。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,吏曹判書金炳始,參判尹泰經牌不進推考傳旨,今方捧入,而開政命下之後,如是違牌,事甚未安。參議金鉐在外,判書·參判竝更牌招,何如?傳曰,允。
春秋館啓曰,別兼春秋臣金學洙,以御營廳從事官,今日軍布捧上時,晝仕出去之意,敢啓。傳曰,知道。
弘文館啓曰,副修撰魚允中,呈辭出去,下番闕直,事甚未安。修撰趙同熙,內閣進,副修撰李錫弘在外,修撰朴齊晠,卽爲牌招入直,何如?傳曰,允。
禮曹啓曰,取考謄錄,則內喪弔勅時,只有賜祭,而無賜弔之節矣。今亦依前例,磨鍊儀註之意,敢啓。傳曰,知道。
又啓曰,取考謄錄,則弔勅之行,不設宴享,只行茶禮,故遠接使齎傳問禮官儀註以下,有茶禮磨鍊,而城闕門結綵,亦不磨鍊矣。今亦依此擧行,何如?傳曰,允。
又啓曰,遠接使齎傳問禮官儀註,當爲磨鍊,而取考乙丑·辛巳·丁巳謄錄,則迎勅行禮於明政殿,而門路則以敦化門爲之矣。今番迎勅處所,以何殿擧行,而門路亦以何門磨鍊乎?敢稟。傳曰,依乙丑年例爲之。
傳曰,東壁竝許遞,前望單子入之。
吏曹啓曰,掌樂院正黃耆淵,奉常寺正金玉來,繕工監假監役官宋寅植,俱以身病,呈狀乞遞,竝改差,何如?傳曰,允。
有政。吏批,判書金炳始進,參判尹泰經牌不進,參議金鉐,在外未肅拜。以金永穆爲禮曹參判,李鎬喆爲刑曹參議,金弘集爲工曹參議,朴瑄壽·南廷益爲同經筵,兪錫煥爲同春秋,尹相萬爲掌樂正,金允植爲奉常正,趙同熙爲檢詳,趙晉永爲假監役。遠接使單金炳德差下事,承傳。館伴單閔謙鎬差下事,承傳。迎接都監提調單金在顯,郞廳八單金容圭·徐雲輔·柳龍䥁·李德來·鄭在範·趙端鎬·朴孝憲·李徽宰。訓鍊正吳聖模,前水虞候權鍾悳,已上今加通政,加資事,承傳。再政。以李雲夏爲修撰,李晩運爲左尹。司果李昌烈,出身全仁鎬,已上今加通政。故牧使朴承圭,贈吏參,故繕工副正朴致榮,贈吏議,故府使朴英秀,贈僕正,已上刑曹參判朴履道三代。故學生張箕煥,贈戶參,張鵬擧贈左承旨,張泫贈僕正,已上同知張赫根三代。故學生李南彦贈戶參,李意一贈左承旨,李國新贈僕正,已上同知李章郁三代。故學生金履三贈戶參,金原行贈左承旨,金善謙贈樂正,已上同知金宗淳三代。
兵批,行判書李載元病,參判洪遠植病,參議尹相賢病,參知韓在絢入直進。以孔時德爲赤梁僉使,張來勖爲南固別將。守判府事加設單沈舜澤,冬至兼謝恩正使,依定式單付。副司猛沈能德·鄭世好·蔡奎永。
戶曹啓曰,卒右議政閔奎鎬喪,葬需錢五百兩,木五同,布五同,從優輸送之意,敢啓。傳曰,知道。
奎章閣啓曰,原任提學閔奎鎬喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
傳曰,在外吏曹參議許遞,前望單子入之。
吏曹參議前望單子入之,吳俊泳落點。
議政府啓曰,卽見黃海監司鄭海崙災實分等狀啓,則遂安等三邑,寘之尤甚,海州等七邑,寘之之次,延安等十三邑,寘之稍實,新災七百五結,特許準劃,後錄諸條,竝請令廟堂稟旨分付矣。其一,還摠中小米,限折半以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑,均廳免稅米太,以詳定執錢上納事也。其一,推奴徵債,限明秋防塞事也。其一,尤甚邑限明秋,勿定配所事也。肇自春和而膏雨渥,矧又秋曝而肅霜遲,穀有早晏,而咸就穎栗,地無肥瘠,而終多黍稌,全省之年形,可云均登。度支之事目,旣不頒降,則似此之歲,何可强分三等乎?尤甚以之次施行,所請災結寘之,三營結作米,軍需攸關,實難擧議,以本色趁限準納。餘外諸條,俱係便民之政,竝依狀請許施,何如?傳曰,允。
又啓曰,卽見京畿監司趙寅熙年分狀啓,則三等分劑,不爲擧論,而喬桐·通津·金浦等三邑,或被蟲損,或爲水浸,以事目災五十結,量宜均俵,後錄諸條,竝請令廟堂稟旨分付矣。其一,大興·臨津·長山等餉穀,依已例全敎捧留本邑,附近民之自願輸納者,依願許施,耗條竝以代錢輸送事也。其一,禁·御兩營江都留餉米太,及守·摠兩營壯抄牙兵等身米,依已例以代錢收捧事也。其一,因山時魂遊石奉運之際,所經坡州·交河兩邑受損結稅,合二結三十八負九束,今年減稅事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。載雨載暘,嘉徵已叶於早晩,徂原徂濕,豊謠相聞於遠邇,場圃纔築,倉箱迺求,初無分劑之區別,尤驗年成之大同。至於若干邑旱損水浸,特不過點瑕寸朽矣。旣有地部之頒災,可期蔀屋之霑惠,而諸條附錄,便成近例,竝依施。交·坡兩邑民土之入於作路者,亦不容無軫恤之政,許令今年蠲稅事,分付,何如?傳曰,允。
弘文館啓曰,下番闕直,事甚未安。校理李萬敎,副校理洪承穆,竝卽牌招,推移入直,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨金敬均,左副承旨朴定陽,今日不爲仕進,竝卽牌招,何如?傳曰,允。
又啓曰,臣淳學,今日卒右議政閔奎鎬喪成服致祭,進去下直之意,敢啓。傳曰,知道。
又啓曰,御營大將申正熙,仁川·富平等地砲臺監蕫事,今方出去矣。所佩命召,兼帶左邊捕盜大將命召及大將牌·傳令牌,何以爲之,而將兵之任,不可一刻無摠察之人,何以爲之,而捕將重任,亦不可一刻暫曠。在前如此之時,有他邊大將兼察之例,今番則何以爲之?敢稟。傳曰,仍佩往來,御將摠戎使兼察,捕將他邊大將兼察。
又啓曰,御營大將摠戎使兼察,捕將他邊大將兼察事,命下矣。兼察御營大將趙羲復,兼察左邊捕盜大將吳夏泳,竝卽牌招聽傳敎,何如?傳曰,允。
弘文館啓曰,下番闕直,事甚未安。副修撰魚允中·李錫弘在外,修撰朴齊晠,新除授修撰李雲夏,竝卽牌招,推移入直,何如?傳曰,允。
政院啓曰,今此勅使出來時,問禮官,依近例自該道道臣,以道內文堂下守令,藝文館校理借銜,使之擧行事,下諭于該道臣處,儀註,使遠接使齎去,何如?傳曰,允。
又啓曰,今此勅使出來時,黃州·平壤·安州·定州·義州五處,迎慰使及平壤問安假承旨,依例以道內守令,借銜差下,御帖及空名帖,遠接使齎去,以爲從便奉傳之地,而亦爲下喩于兩西道臣及各其守令處,使之擧行,何如?傳曰,允。
以右承旨金敬均,右副承旨朴定陽牌不進罷職傳旨,傳曰,只推。
吏曹啓曰,今此客使出來時,兩西迎慰使,例以道內堂上守令下批矣。臨時若或有頉,則往復變通之際,有緩不及之慮。迎慰使中,若有不得不更爲塡差之事,道臣以便近處守令,先爲塡差,借銜亦以已下批之塡書後,具由狀聞之意,措辭知委兩西道臣,何如?傳曰,允。
又啓曰,受由上京守令,自臣曹催促,則金海府使洪鼎裕,親病沈重,不得下去云,改差,玉果縣監閔哲鎬,身病猝重,不得下去云,罷黜,何如?傳曰,金海府使洪鼎裕,茂朱府使金益成相換,玉果縣監閔哲鎬,江西縣令李裕敦相換,竝口傳下批。
傳曰,左承旨詳遞,前望單子入之。
承旨前望單子入之,李漢永落點。
奎章閣啓曰,原任提學閔奎鎬喪成服日,遣檢書官,致祭以來之意,敢啓。傳曰,知道。
承文院啓曰,院吏文學官蔡奎承有頉,代幼學金得鉉差下,依例付軍職,冠帶常仕,何如?傳曰,允。
三軍府啓曰,今十月十九日訓鍊都監習陣日次,而大將臣趙寧夏,有身病,不得行操云矣,敢啓。傳曰,知道。
弘文館啓曰,下番闕直,事甚未安。校理李萬敎,副校理洪承穆,竝卽牌招,推移姑降入直,何如?傳曰,允。
訓鍊都監啓曰,本局字內內外山,補植松木,今已畢役,而今十四日至十七日,爲五萬二千二百株之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,卽者校理李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應校·副應敎前望未下,校理李輔榮,陳疏徑出,副校理洪鍾運拿處,副修撰魚允中·李錫弘在外,玉堂上下番俱空,事甚未安。校理李萬敎,副校理洪承穆,修撰朴齊晠·李雲夏,竝卽牌招,推移入直,何如?傳曰,允。
奎章閣啓曰,書香閣冬孟朔大奉審,奉謨堂奉審日字,令日官推擇,則今月二十二日爲吉云,以此日擧行之意,敢啓。傳曰,知道。
傳曰,長水縣竄配罪人金箕錫放。
吏曹啓曰,金海府使洪鼎裕,茂朱府使金益城,相換事,命下矣。金海府使洪鼎裕,以前任沃川郡守,方在解由未出中,茂朱府使金益成,以前任韓山郡守,方在解由未出中,何以爲之?敢稟。傳曰,勿拘。
吏曹口傳政事,金海府使洪鼎裕,茂朱府使金益成,已上相換,玉果縣監閔哲鎬,江西縣令李裕敦,已上相換事,承傳。
吏曹啓曰,贈諡文簡公金相岳延諡,定行於今月二十四日本第云矣,敢啓。傳曰,知道。
以慶尙監司李根弼狀啓,進獻物種,雖是各該邑封進,不審監封之罪,臣固難免,惶恐待罪事,傳曰,勿待罪事,回諭。
三軍府啓曰,今十月二十日禁衛營習陣日次,而大將臣閔謙鎬,有身病,不得行操云矣,敢啓。傳曰,知道。
訓鍊都監啓曰,本局馬兵都試,今月二十日設行於慕華館,而南營入直馬兵,以先試者,替代應試之意,敢啓。傳曰,知道。
義禁府啓目,高陽郡守尹橚原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,龜山僉使洪萬植原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,鉢浦萬戶禹啓榮原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,昆陽郡守王昌鎬原情云云,傳旨內辭緣,泛稱遲晩,所當請刑是白乎矣,曾經別軍職,勿爲請刑,載在法典,議處,何如?啓依允。
又啓目,興海前郡守李恒儀原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,熊川前縣監金敎益原情云云,傳旨內辭緣,泛稱遲晩,所當請刑是白乎矣,曾經摠郞,勿爲請刑,載在法典,議處,何如?啓依允。
又啓目,山陵祝史洪鍾運原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目粘連,向前尹橚亦,吏校等待,自致失飭,地方擧行,未免溺職,以此照律,何如?啓依允。
又啓目粘連,向前洪萬植亦,裝載旣晩,滯留亦久,其敗雖非一處,厥數合爲三隻,揆以漕法,自有當律,以此照律,何如?啓依允。
又啓目粘連,向前禹啓榮亦,軍額未充,旣係疎虞,行資勒奪,亦出駭妄,囚供非不發明,繡啓自有臚列,以此照律,何如?啓依允。
又啓目粘連,向前王昌鎬亦,任窠之捧賂,旣係鄙瑣,民間之斂錢,亦及橫侵,雖無繡啓計贓,難以囚供而原罪,以此照律,何如?啓依允。
又啓目粘連,向前李恒儀亦,賑資穀之瞞報自備,任差錢之竝歸私用,俱有繡啓之明的,焉逭律例之當勘?以此照律,何如?啓依允。
又啓目粘連,向前金敎益亦,配囚逃失,自有常律,限後捉得,亦難原恕,以此照律,何如?啓依允。
又啓目粘連,向前洪鍾運亦,周旋不能謹愼,錯誤自歸非細,以此照律,何如?啓依允。
又啓目粘連,向前申震夏亦,標信自有所重,漏失旣致不審,畢竟拾得,亦在他手,則縱云已覓,實非可原,以此照律,何如?啓依允。
慶尙監司李根弼疏曰,伏以,居諸迅駛,孝徽殿卒哭奄過,伏惟聖慕皇皇,益復靡洎,中外普痛,曷有其極?仍伏念臣,以甚衰甚劣之姿,當至煩至劇之務,智慮已沒榜樣,疾尤難抖摟,昏謬迭現,顚沛在卽。按臬八九朔之間,無非譴何是俟之日,而迺於朔膳榴柚監封之際,成實雖曰稍早,旣不能盡誠揀品,秋序雖曰再熟,又不能先事操飭,竟至腐傷改封之境。於是乎溺職之罪,臣實爲首,而問備薄警,反輕於封進官譴罷之典。聖度包容,縱荷殊恩,臣分蔑缺,曷以蔽辜?惶懍恧蹙,直欲鑽地,而不可得矣。玆敢忙具短控,冒瀆崇嚴。伏乞聖慈,亟下威罰,勘臣當勘之律,俾公典重而私分安焉。臣無任云云。答曰,省疏具悉。向日處分,事體而然矣,何必如是爲引?卿其勿辭,益勉藩宣之責。
校理李輔榮疏曰云云,省疏具悉。爾其勿辭救護。
上在昌德宮。停常參·經筵。
自申時至人定,灑雨下雨,測雨器水深三分。
藥房提調金有淵,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨金敬均,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
傳曰,日次儒生殿講,再明日仁政殿爲之。
義禁府啓曰,長水縣竄配罪人金箕錫放事,命下矣。全羅道長水縣竄配罪人金箕錫,卽爲放送事,分付該道道臣之意,敢啓。傳曰,知道。
三軍府啓曰,今月二十一日御營廳習陣日次,而大將臣趙羲復,有身病,不得行操云矣,敢啓。傳曰,知道。
承文院啓曰,院吏文學官金得鉉有頉,代幼學崔鍾甲差下,依例付軍職,冠帶常仕,何如?傳曰,允。
禮曹啓曰,卽接洪州幼學張鎭柱所志,則以爲,同姓五寸姪炯喆,嫡妾俱無子,以其同姓六寸弟炯郁第二子錫善,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡繫繼宗立後,兩邊與受,明有可據,而不得登聞者,許令該曹論理草記事,載在法典,而門長張鎭柱所訴旣如此,張炯郁第二子錫善,立爲張炯喆之後,何如?傳曰,允。
訓鍊都監啓曰,馬兵都試,今日未畢,故明日仍爲設行於慕華館之意,敢啓。傳曰,知道。
義禁府照目粘連,高陽郡守尹橚矣,本府議啓內,吏校等待,自致失飭,地方擧行,未免溺職,以此照律,罪杖八十收贖,奪告身三等,私罪。奉敎依允爲旀,功減一等爲良如敎。
又照目粘連,龜山僉使洪萬植矣,本府議啓內,裝載旣晩,滯留亦久,其敗雖非一處,厥數合爲三隻,揆以漕法,自有當律,以此照律,罪杖八十收贖,奪告身三等,私罪。奉敎依允。
又照目粘連,鉢浦萬戶禹啓榮矣,本府議啓內,軍額未充,旣係疎虞,行資勒奪,亦出駭妄,囚供非不發明,繡啓自有臚列,以此照律,罪杖八十收贖,奪告身三等,私罪。奉敎依允。
又照目粘連,熊川前縣監金敎益矣,本府議啓內,配囚逃失,自有當律,限後捉得,亦難原恕,以此照律,罪杖一百收贖,公罪。奉敎依允爲旀,功減一等爲良如敎。
又照目粘連,中官申震夏矣,本府議啓內,標信自有所重,漏失旣致不審,畢竟拾得,亦在他手,則縱云已覺,實非可原,以此照律,罪杖九十收贖,告身盡行追奪,徒二年半定配,私罪。奉敎依允爲旀,功減一等爲良如敎。
又照目粘連,昆陽郡守王昌鎬矣,本府議啓內,任窠之捧賂,旣係鄙瑣,民間之斂錢,亦及橫侵,雖無繡啓之計贓,難以囚供而原罪,以此照律,罪杖一百收贖,告身盡行追奪,徒三年定配,私罪。奉敎依允。
又照目粘連,興海前郡守李恒儀矣,本府議啓內,賑資穀之瞞報自備,任差錢之竝歸私用,俱有繡啓之明的,焉逭律例之當勘?以此照律,罪杖一百收贖,告身盡行追奪,流三千里定配,私罪。奉敎依允。
又照目粘連,祝史洪鍾運矣,本府議啓內,周旋不能謹愼,錯誤自歸非細,以此照律,罪笞四十收贖,附過還職,私罪。奉敎依允。
義禁府啓曰,李恒儀,係是贓賄流配,不付功議以入之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日殿座相値,視事頉稟之意,敢啓。傳曰,知道。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同副承旨鄭寅性,今日不爲仕進,卽爲牌招,何如?傳曰,允。
傳曰,政官牌招開政。
政院啓曰,卽者副校理洪承穆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理洪承穆,陳疏徑出,上番闕直,事甚未安。校理李輔榮,陳疏受由,應敎李敎夏,副應敎金允植,校理李萬敎,副校理洪鍾運,竝卽牌招,推移入直,何如?傳曰,允。
傳曰,吏曹判書有闕之代,前望單子入之。
吏曹判書前望單子入之,洪祐吉落點。
政院啓曰,新除授行吏曹判書洪祐吉,一體牌招,何如?傳曰,允。
又啓曰,假注書韓甸鎬,身病猝重,勢難察任,今姑改差,何如?傳曰,允。
韓甸鎬改差,代以趙秉升爲假注書。
傳曰,明日出宮門路,以協陽門爲之。
奎章閣啓曰,書香閣冬孟朔大奉審,奉謨堂奉審,殿座相値,不得擧行之意,敢啓。傳曰,知道。
吏曹啓曰,靈光郡守朴齊敎,親病沈重,不得下去云,改差,何如?傳曰,允。
議政府啓曰,新除授檢詳趙同熙,以其身病,呈狀乞遞矣。議諡有命,不宜遲淹,改差,何如?傳曰,允。
義禁府啓曰,時囚罪人申震夏,杖九十,徒二年半定配,王昌鎬,杖一百,徒三年定配,李恒儀,杖一百,流三千里定配,照律公事判付內,依允。申震夏功減一等事,命下矣。王昌鎬·李恒儀,各杖一百收贖,告身盡行追奪,王昌鎬忠淸道丹陽郡長林驛徒三年定配,李恒儀平安道祥原郡流三千里定配,申震夏功減一等,杖八十收贖,告身盡行追奪,忠淸道淸風府黃江驛徒二年定配,而以議啓內辭意,具罪目,依例發遣府羅將,押送于各其配所,何如?傳曰,允。
政院啓曰,今此試望中,時無職名人,令該曹口傳付軍職,何如?傳曰,允。
又啓曰,行吏曹判書洪祐吉,參判尹泰經牌不進推考傳旨,今方捧入,而開政命下之後,如是違牌,事甚未安。參議吳俊泳在外,判書·參判,竝更牌招,何如?傳曰,待明朝牌招。
兵曹口傳政事,副司果趙秉翊。
兵曹啓曰,今十月二十一日武臣賓廳講書日次,而禁軍祿試射相値,差備官勢難推移,不得爲之之意,敢啓。傳曰,知道。
又啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
訓鍊都監啓曰,馬兵都試優等及沒技人,別單書入之意,敢啓。傳曰,知道。
吏曹判書金炳始疏曰,伏以,臣倥疎鹵下,文質無當,自撫平生,何嘗有銖長龠能,可以藉手於淸朝,而惟殿下庇拂而甄鎔之,華顯樞要,驟躐無漸,若下板之車,遇風之颿,勢不自止。雖或爲傍觀之所快,安得不心悸膽慓,有頃刻顚墜之虞也?用人必須儲望,任事固宜責實。郤穀,見推於敦詩,而蒐戎之政修焉,山濤,稱美於啓事,而綜選之責擧矣。此二職者,萬萬非臣攸敢擬議,至於團伍節制之略,流品注措之宜,居常澷不經心,事到茫無下手,而始旣誤卑耕織,不恤於失問,終焉冒據斗筲,罔戒於受大。鞱鈐權衡,非通瀜之塗,而强使左擔右荷,折衡激揚,無兼能之術,而妄諉東牽西補,伈泄盤泊,日復一日,臣雖無恥,害將安歸?苟非然者,以臣遭際,與臣蒙被,豈不知急病讓夷,少酬塵刹,爲第一義締,而何敢妄竊克讓之名,甘犯瀆撓之科,殆若一切規模者然哉?且臣見狀,積瘁成祟,飮啖停格,神思昏瞀,應接或至棼氄,則遺忘相續,彈束有時頻仍,則蕙薾轉甚,雖欲强加警策,實難自力。及今一着,惟有簡省公私,稍自將息,大爲微分之幸,情窮辭蹙,悉暴至此。伏願聖明,俯垂鑑燭,念瘝隳之戒,矜疾痛之呼,將臣見帶都統冢宰之銜,竝賜鐫免,以全生成之惠,不勝攢祝。臣無任云云。答曰,省疏具悉。重任何可竝解?所辭中長銓之任依施。
副校理洪承穆疏曰云云,省疏具悉。爾其勿辭救護。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,侍衛軍兵,毛具徒便爲之。
傳曰,日次儒生未畢講,便殿爲之。
政院啓曰,行吏曹判書洪祐吉,疏批已下,卽爲牌招,何如?傳曰,允。
兵曹口傳政事,副司果趙同熙。
司僕寺啓曰,以上納愆滯事,前後申飭,不啻截嚴,而關督旣至屢朔,竝與形止,而初不修報,此由於京司行會,視諸弁髦而然也,寧有如許事體乎?慶尙監司李根弼,全羅監司沈履澤,姑先從重推考,何如?傳曰,允。
禮曹啓曰,今此聖節冬至,來己卯年正朝兼謝恩使齎去禮物中,御覽落點單子,當爲書入,而三節方物,旣以前方物,全數移准,故只以表狀筒,列書以入之意,敢啓。傳曰,知道。
吏曹啓曰,繕工監假監役官趙晉永,以其身病,呈狀乞遞,改差,何如?傳曰,允。
又啓曰,寧海府使金甲根,身病猝重,不得下去云,罷黜,何如?傳曰,允。
兵曹啓曰,同知中樞府事張赫根·金仁栻,五衛將李忠臣·朴昌順·崔鶴圭·朴泰慶·金尙熙,文臣兼宣傳官申箕善·李範九,俱以病難供職,呈狀乞遞。新除授慶尙右兵使閔宗鎬,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
傳曰,司宰直長·典牲直長敍陞以入。
傳曰,高陽郡守之代,未準朔守令中擬入。
傳曰,寧海府使之代,勿拘常格,各別擇差。
有政。吏批,行判書洪祐吉進,參判尹泰經牌招不進,參議吳俊泳,在外未肅拜。以洪英植爲檢詳,任周鎬爲司宰直長,鄭寅壽爲典牲直長,朱冕爕爲義陵奉事,閔東鎬爲假監役,李直溥爲順陵參奉,金胤鉉爲寧海府使,洪大重爲靈光郡守,李建膺爲高陽郡守。承文著作單尹國柱。再政。以申學休爲禁府都事,金疇鉉爲繕工奉事,李昌權爲明川府使,宋勉老爲和順縣監,趙東萬爲金化縣監。三政。以李肯濂爲監察。兵批,行判書李載元進,參判洪遠植病,參議尹相賢入直,參知韓在絢病。兵曹啓曰,訓鍊正今當差出,而擬望之人乏少,外任竝擬,何如?傳曰,允。又啓曰,椒島僉使,今當差出,而擬望之人乏少,他道虞候,竝擬,何如?傳曰,允。以朴齊寬·趙羲純·宋持和爲同知,鄭洛鎔爲副摠管,申德顯·尹瑾烈·吳用善·洪在吉·吳永學爲五衛將,申鳳均爲訓鍊正,李周永爲都摠經歷,洪鍾永爲文兼,南宮濮爲武兼,李錫夏爲部將,鄭龍基·李敏鳳·高鎭赫爲守門將,具完植爲慶尙右兵使,王錫疇爲鐵島僉使,鄭元基爲椒島僉使,金命錫爲龜山僉使。僉知加設單吳聖模,於汀灘權管單朴禹根,副司猛金得鉉·崔鍾甲。再政。以張基濂爲都摠都事,權致鎬爲左捕從,李種植爲統虞候。同知單申德顯,僉知三單,吳用善·尹瑾烈·洪在吉。三政。以申宅熙爲都摠經歷。同知單吳永學。四政。以李秉憲爲訓鍊僉正,李冕承爲都摠都事。五政。以李正圭爲宣傳官,金震善爲都摠都事。六政。以張圭煥爲都摠經歷,李正和爲訓鍊主簿。七政。以李昌鉉爲都摠都事,張鳳鎭爲守門將。八政。以金養善爲訓鍊主簿。
兵曹啓曰,禁軍祿試射沒技人,別單書入之意,敢啓。傳曰,知道。
傳曰,不善擧行之中官柳東爕,從重推考。
傳曰,更鼓已深,日次比較儒生,明日待令。
以司謁口傳下敎曰,日次儒生比較時,侍衛寘之。
承文院啓曰,院吏文學官崔鍾甲有頉,代幼學成昌鎬差下,依例付軍職,冠帶常仕,何如?傳曰,允。
吏曹啓目粘連,觀此行護軍李啓魯上疏,則以爲,臣病父年滿七旬,奄奄氣息,日添時劇,家素貧寒,計拙謀生,養口之資,全然闕如,臣情到此,吁亦慼矣。伏乞聖明,特命選部,許畀一小縣,幸便一日之養。李啓魯之爲親,情理甚懇,且有前例,特許一邑,以遂便養之願,實合於孝理之政。宰臣之出補外邑,事體不輕,臣曹不敢擅便,上裁,何如?啓依回啓施行爲良如敎。
行吏曹判書洪祐吉疏曰,伏以,臣年邁病痼,不堪供職,從前冥升,涯分已溢,居常所冀望,惟在於投間寘散,幸賴調息,以歌詠聖朝之至恩厚澤而已。不料今日,又蒙天官新除。夫持衡握銓,進退人物,實非如臣儱侗所可議,而臣性本疎迂,交遊常罕,甄別賢否,尤所昧昧。縱欲循資計格,隨闕排塡,亦茫無頭緖,以是爲政,必致僨誤,此臣之一倍憂悸,罔知所以自措也。臣受恩太厚,濫躋崇顯,殫竭願忠,卽臣貼額銘肺之符,若以一身之私,妄生占便之念,圖免睢盱之場,孤負委畀之眷,萬萬非愚忱所敢出也。聖明在上,豈敢飾辭,荐違嚴召?諒非獲已。伏乞聖慈,俯賜鑑諒,將臣新授之職,亟許鐫改,俾遂至願,千萬幸甚。臣無任云云。答曰,省疏具悉。卿其勿辭行公。
行護軍李啓魯疏曰,伏以臣,卽草野愚微之踪,通籍以來,歷揚華要,罔非僥踰,節次推遷,輥到貳卿,優恩異渥,殆遍臣身,感泣攢祝,夙夜悚恧,跧伏窮山,歌咏聖澤,尙何敢更復希望,而第有所區區情私,按抑不得者。臣賦命崎嶇,邇來十載之間,連遭生養母草土之艱。惟有病父在堂,相依爲命,而年滿七旬,症痼痰癖,奄奄氣息,目添時劇。且家素貧寒,計拙謀生,凡滫瀡養口之資,全然闕如,臣情到此,吁亦窮且慼矣。竊伏念聖明在上,無微不燭,如臣情地,有懇輒許,此一國之所觀感也。臣終抱迫切之私,値此可陳之會,而徒懷嚴畏,逡巡未暴,則是自阻於仁覆之天,非但臣情之無窮,亦非所以仰體錫類之化也。玆敢不避瀆撓,瀝血陳情。伏乞天地父母,俯垂鑑諒,特令選部,擧擬臣名,許畀一小縣,幸便一日之養,俾無不獲之歎,千萬至祝。臣無任云云。答曰,省疏具悉。疏辭許令該曹稟處。
戊寅十月二十二日辰時,上御仁政殿。日次儒生殿講試取入侍時,行都承旨鄭範朝,左承旨李漢永,右承旨金敬均,左副承旨朴定陽,右副承旨朴容大,同副承旨鄭寅性,假注書金思轍·趙秉升,別兼春秋尹相萬·洪承憲·金學洙,檢校直提學趙寧夏·尹滋悳·金炳始·趙慶鎬,直提學李載兢,檢校直閣李鎬翼·尹用求,檢校待敎閔泳煥,玉堂缺以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調鄭範朝,進前問候訖。由協陽門,詣仁政殿,上降輿陞座。引儀引考官金炳德·李㘾·朴齊寬,參考官李裕承·李鎬喆·金喆熙·趙秉翊,行四拜禮訖,以次就位。上命開講,儒生等以次應講。傳曰,日次儒生未畢講,便殿爲之。出傳敎通禮跪啓禮畢,上降座乘輿,入協陽門。承旨請出標信解嚴。上還內,諸臣以次退出。
戊寅十月二十二日戌時,上御重熙堂。日次儒生未畢講試取入侍時,行都承旨鄭範朝,左承旨李漢永,右承旨金敬均,左副承旨朴定陽,右副承旨朴容大,同副承旨鄭寅性,假注書金思轍·趙秉升,別兼春秋尹相萬·洪承憲·金學洙,檢校直提學趙寧夏·尹滋悳·金炳始·趙慶鎬,直提學李載兢,檢校直閣李鎬翼·尹用求,檢校待敎閔泳煥,玉堂缺以次侍立。上命開講,儒生等以次應講訖。傳曰,更鼓已深,日次比較儒生,明日待令。出傳敎上命退,諸臣以次退出。
上在昌德宮。停常參·經筵。
政院啓曰,明日方物封裹相値,視事頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,卽者校理李萬敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,校理李萬敎,陳疏徑出,上番闕直,事甚未安。應敎·副應敎未差,校理李輔榮,由限已過,與副校理洪鍾運·洪承穆,竝卽牌招,推移入直,何如?傳曰,允。
傳曰,吏曹判書有闕之代,前望單子入之。
吏曹判書前望單子入之,閔致庠落點。
兵曹口傳政事,上護軍洪祐吉。
傳曰,司書有闕之代,前望單子入之。
司書前望單子入之,洪承穆落點。
傳曰,原任直提學鄭範朝,原任直閣金永壽,竝檢校差下。
奎章閣啓曰,原任直提學鄭範朝,原任直閣金永壽,竝檢校差下事,命下矣。檢校直提學鄭範朝,卽爲牌招察任,檢校直閣金永壽,時在平安道寧邊府,斯速乘馹上來事,下諭,何如?傳曰,允。
傳曰,日次儒生比較,明日待令。
刑曹啓曰,興海前郡守李恒儀所犯贓錢六千四百十兩,依定式捉囚家僮,刻期督捧之意,敢啓。傳曰,知道。
行吏曹判書洪祐吉疏曰,伏以臣,卽一衰癃視蔭之物耳,何意記簪之眷,忽授掌銓之任?逡巡陳籲,未蒙恩諒,張皇叩肅,猥行唱注,是豈臣自諒其筋力,猶可以奔奏,自度其聰明,亦可以甄綜而然哉?特以寵命太隆,不敢不趨走也,分義莫重,不敢不怵畏也。政席纔退,更鼓已闌,貼席昏眩,如在於雲霧彌漫,波濤蕩潏之中。如是而尙難充備於間司冗員,至若循格考資之曰崇曰庳,希調候選之難淹難速,其何以鑑別衡平,無所遺失乎?臣廁迹周行,于今三十年,前後洪渥,山海崇深,外內歷試,器量踰濫,苟具一分彝性,雖至虀粉肢體,赴蹈湯火,寧或有却顧退步之心?然崦嵫餘景,已迫西夕,蒲質易零,樗櫟全朽,疾病乘虛,氣脫精耗,凡百事務,到手旋忘。每於鍾鳴漏盡之夜,瞻戀觚棱,拊枕不寐,陳力就列,漸無其望,不禁悽然而永歎矣。除拜數日,冒控再懇,極知其屑越,而以情以病,左右思量,玆敢仰首長鳴於崇嚴之下。伏乞天地父母,憐之憫之,亟遞臣所帶吏曹判書之職,賓客·弘提之猥縻兼銜者,竝賜鐫改,以垂生成之澤,不勝大願。臣無任云云。答曰,省疏具悉。所辭中長銓之任依施。
戊寅十月二十三日辰時,上御重熙堂。日次儒生殿講比較試取入侍時,行都承旨鄭範朝,左承旨李漢永,右承旨金敬均,左副承旨朴定陽,右副承旨朴容大,同副承旨鄭寅性,假注書金思轍·趙秉升,別兼春秋尹相萬·洪承憲·金學洙,直提學李載兢,檢校直提學趙寧夏·尹滋悳·金炳始,檢校直閣李鎬翼,檢校待敎閔泳煥,玉堂缺以次侍立。上命開講,儒生等以次應講。傳曰,日次儒生比較,明日待令。出傳敎上命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,臣寅性,今日方物封裹進去下直之意,敢啓。傳曰,知道。
承文院啓曰,使行文書査對,今方擧行,而本院提調,多有病頉,無以備員。行大護軍趙成夏,戶曹參判趙秉世差下,使之察任,何如?傳曰,允。
傳曰,政官牌招開政。
弘文館啓曰,上番闕直,事甚未安。應敎·副應敎未差,校理李萬敎·李輔榮,副校理洪鍾運,竝卽牌招,推移入直,何如?傳曰,允。
侍講院啓曰,新除授司書洪承穆,卽爲牌招察任,何如?傳曰,允。
議政府啓曰,遠接使金炳德,聞其實病難强云,減下,其代行吏曹判書閔致庠差下,令該曹口傳單付。勅行早晩,雖未遙度,儐接等節,不宜遲延,使之從近啓程,何如?傳曰,允。
吏曹口傳政事,遠接使單閔致庠。
政院啓曰,行吏曹判書閔致庠,疏批已下,卽爲牌招,何如?傳曰,允。
兵曹啓曰,同知中樞府事宋持和,五衛將申德顯·吳用善·洪在吉·吳永學,曹司五衛將金秀煥,俱以病難供職,呈狀乞遞,新除授慶尙右兵使具完植,素患痰癖之證,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,再昨日政事中,五衛將望尹瑾烈,誤認以有加資人,首擬以入,至蒙恩點,臣不勝惶恐,而原望筒勿施,何如?傳曰,允。
傳曰,慶尙右兵使有闕之代,南陽府使趙羲贊擬入。
兵曹啓曰,慶尙右兵使有闕之代,南陽府使趙羲贊擬入事,命下矣。以前任豐德府使,方在解由未出中,何以爲之乎?敢稟。傳曰,勿拘。
有政。吏批,行判書閔致庠進,參判尹泰經牌招不進,參議吳俊泳,在外未肅拜。以鄭㵙爲副校理,鄭順朝爲同經筵。奉常直長單尹國柱。再政。以李秉淑爲南陽府使。三政,以申來爲軍器主簿。兵批,行判書李載元進,參判洪遠植入直,參議尹相賢病,參知韓在絢病。以柳仁魯爲同知,李公濂爲訓鍊僉正,李東春·方漢斗·廉善慶·金大鏞·金昌年爲五衛將,李載德爲曹司五衛將,李鎬性爲左司禦,權致鎬·兪炳應爲武兼,金哲範爲部將,張源珪爲守門將,趙羲贊爲慶尙右兵使。副司猛成昌鎬·權鍾悳。再政。以林淳憲爲左捕從。同知單金昌年,僉知三單,李東春·方漢斗·廉善慶。三政。以李冕承爲訓鍊僉正。僉知單金大鏞。四政。以尹暎爲都摠都事。僉知單李載德。五政。以崔吉鎭爲訓鍊主簿。
傳曰,兼弼善有闕之代,前望單子入之。
兼弼善前望單子入之,尹相萬添書落點。
傳曰,日次儒生比較,明日待令。
承文院啓曰,卽見盛京禮部咨文,則本年冬季統巡揀派本城協領依克津布,前往充當,除分行外,相應咨行知照云矣。回咨按例撰出,付撥下送灣府,傳給鳳城將處,以爲轉致盛京之地,何如?傳曰,允。
又啓曰,院吏文學官成昌鎬有頉,代幼學權鍾悳差下,依例付軍職冠帶常仕,何如?傳曰,允。
成均館啓曰,文廟守僕久任一窠,旣以有闕,其代以時任守僕李秀白,單望啓下,以爲久任之意,敢啓。傳曰,知道。
行吏曹判書閔致庠疏曰,伏以,臣負辜而未盡蔽,蒙敍而有餘懼,道極愆尤,感戴洪造。際玆天官有缺,恩點遽下於賤名,臣奉有華誥,且驚且惶,莫省其自措也。夫六卿之職,何莫非綦重,而度支以下五官,管理不越本司,臧否只止一事,至於冢宰,其爲任也,上關治化,下範俗尙。得其人,則材畯咸擧,而百工熙,不得其人,則躁競成習,而庶績隳,苟非公明正直,可以鑑別群流,風裁一世者,莫宜居之。朱夫子所謂今要爲治,只須揀吏部尙書一人者,良有以也。臣本疎迂憃闇,百無肖似,顯要初非敢期,時務亦所未識,官制沿革,政注當否,尤爲貿昧,今以何材識,而能辨賢愚,亦以何威望,而能抑僥倖,以贊我明良喜起之治也?今之言者曰,用人之道,世有升降,資格勝而德選衰,循例纂排,不過是簿書之事,是誠不知言也。資格自有多歧,德選亦無恒規,衡權之低昂,淸濁之激揚,寔由於銓家裁制。公私名實之間,世敎之沔隆可驗,人心之向背隨殊,豈可曰有古今之異宜也哉?且厚沐恩渥,河海莫量,圖報一念,寸丹炳然,夷險燥濕,惟命是趙,而獨於此,瞿瞿却顧,不敢爲承膺之計者。曾於五官之一事,旣蔑涓埃之報,徒積邱山之罪,而況至要最重之地,視以倘來,恬然冒據,自歸於喪廉忘恥,則其所云圖報者,究竟是孤負而止矣。庚牌臨召,甘犯逋傲,敢綴文字,猥瀆崇嚴,亶出十分肝膈,實非毫忽崇飾。伏乞聖明,特垂鑑諒,將臣新授銓任,亟行鐫改,以重官方,以安私分,千萬至祝。臣無任云云。答曰,省疏具悉。卿其勿辭行公。
戊寅十月二十四日辰時,上御重熙堂。日次儒生比較試取入侍時,行都承旨鄭範朝,左承旨李漢永,右承旨金敬均,左副承旨朴定陽,右副承旨朴容大,同副承旨鄭寅性,假注書金思轍·趙秉升,別兼春秋尹相萬·洪承憲·金學洙,直提學李載兢,檢校直提學趙寧夏·尹滋悳·金炳始,檢校直閣李鎬翼,檢校待敎閔泳煥,玉堂缺以次侍立。上命開講,儒生等以次應講。傳曰,日次儒生比較,明日待令。出傳敎上命退,諸臣以次退出。
上在昌德宮。停常參·經筵。
藥房提調金有淵,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來向安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
傳曰,日次儒生殿講比較,明日仁政殿命官爲之。
傳曰,考官金炳德,命官爲之。
弘文館啓曰,新除授副校理鄭㵙,卽爲牌招察任,何如?傳曰,允。
侍講院啓曰,新除授兼弼善尹相萬,卽爲牌招察任,何如?傳曰,允。
傳曰,左承旨李漢永,工曹參判除授。
傳曰,承旨有闕之代,前望單子入之。
吏曹,工曹參判單李漢永,今加嘉善,除授事,承傳。
承旨前望單子入之,沈相穆落點。
禮曹啓曰,自前勅使在我境,如遇節日,則有遣官問慰之例矣。今此勅使渡江後,若値冬至節日,則當爲遣官問慰,而此時沿路廚傳之弊,不可不念。依前例問慰官一員,令該曹以道內堂下守令,借銜差出,御帖及禮單,照例磨鍊,齎付於遠接使之行,以爲觀勢擧行之地,何如?傳曰,允。
戊寅十月二十五日辰時,上御重熙堂。日次儒生比較入侍時,行都承旨鄭範朝,左承旨李漢永,右承旨金敬均,左副承旨朴定陽,右副承旨朴容大,同副承旨鄭寅性,假注書金思轍·趙秉升,別兼春秋尹相萬·洪承憲·金學洙,檢校直提學趙寧夏·趙成夏·尹滋悳·金炳始,檢校直閣李鎬翼·沈相薰,檢校待敎閔泳煥,玉堂缺以次侍立。上命開講,儒生等以次應講。傳曰,日次儒生比較,明日仁政殿命官爲之。出傳敎傳曰,考官金炳德,命官爲之。出傳敎上命退,諸臣以次退出。
上在昌德宮。停常參·經筵。
政院啓曰,明日拜表相値,視事頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,別兼春秋金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
玉堂前望單子入之,應敎沈相薰落點。
傳曰,同副承旨許遞,前望單子入之。
承旨前望單子入之,金奎弘落點。
傳曰,副護軍金奭鎭,禮曹參判除授。
吏曹,禮曹參判金奭鎭,今加嘉善除授事,承傳。
都摠府啓曰,副摠管徐相翊,時無職名,令該曹口傳付軍職,何如?傳曰,允。
兵曹口傳政事,護軍徐相翊。
政院啓曰,今此勅使出來時,冬至節日,當遇於我境,問慰官,以兩西道內堂下守令,借銜差下,御帖禮單及空名帖,遠接使齎去,以爲從便奉傳之地,而亦下諭于各其道臣及守令處,使之觀勢擧行,何如?傳曰,允。
議政府啓曰,卽見日本書契二度出來者,則其所爲說,大乖事體,不容不明言其不然。答書契,令槐院措辭撰出,斯速下送于萊館,而今此書契之據理責諭,固非一端,而專事含默,循例捧納者,揆以邊政,極涉駭忽。東萊府使尹致和,施以重推之典,辦察官及任譯,竝當有嚴處之道,姑令戴罪擧行,何如?傳曰,允。
又啓曰,今番日本書契出來者,不容不移咨上國,令槐院措辭撰咨,付送於節使之行,何如?傳曰,允。
承文院啓曰,本院公事提調鄭基會,以其身病,不得察任云,今姑減下,行大護軍金尙鉉差下,何如?傳曰,允。
又啓曰,院吏文學官權鍾悳有頉,代幼學林鼎相差下,依例付軍職,冠帶常仕,何如?傳曰,允。
禮曹啓曰,各陵園所,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞云矣,敢啓。傳曰,知道。
以司謁口傳下敎曰,近聞定配罪人,無難給由云,紀綱所在,極爲駭然。自各該司,嚴飭諸道,一切禁斷,而若有不容不給暇之事,則該守令報于該曹,待回題給由,而如是申飭之後,若復如前,該邑守令,道臣摘發論勘之意,一體分付。
傳曰,更鼓已深,日次儒生殿講比較,姑爲停止。
傳曰,日次儒生殿比較,明日便殿待令。
別兼春秋金學洙疏曰,伏以,臣於持被之中,卽接家信,臣母素患痰癖之症,近因日候之稍寒,一倍添劇,委頓床玆,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,來初一日輪對日次矣,敢稟。傳曰,當次人受點,後日次待令。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳曰,三使臣留待。
以別兼春秋尹相萬·李重七·洪承憲牌不進罷職傳旨,傳曰,只推。
傳曰,三使臣入侍。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
議政府啓曰,卽見忠淸監司李明應狀啓,則丙子·丁丑停退條覆試,戊寅條覆試,當爲合設,而公都會初擇,尙未設行,多士之深冬往來,貽弊當念,待明春退行事,請令廟堂稟旨分付矣。事勢如此,且多已例,依狀請待明春設行之意,分付,何如?傳曰,允。
吏曹啓曰,今此勅使出來時,問慰官,以兩西道內堂下守令下批矣。臨時若或有頉,則往復變通之際,有緩不及之慮。道臣以便近處守令,先爲塡差,借銜,亦以已下批之職,塡書後,具由狀聞之意,措辭關飭於兩西道臣處,何如?傳曰,允。
又啓曰,今此勅使出來時,問慰官,以兩西文臣守令中,當爲塡差,而海西守令中,時無文臣矣。以察訪中塡差之意,敢啓。傳曰,知道。
承文院啓曰,院吏文學官林鼎相有頉,代幼學李敎卨差下,依例付軍職冠帶常仕,何如?傳曰,允。
戊寅十月二十七日辰時,上御重熙堂。日次儒生比較試取入侍時,行都承旨鄭範朝,左承旨金奎弘,右承旨金敬均,左副承旨朴定陽,右副承旨朴容大,同副承旨沈相穆,假注書金思轍·趙秉升,別兼春秋尹相萬·洪承憲,直提學李載兢,檢校直提學趙寧夏·尹滋悳·金炳始,檢校直閣李鎬翼·沈相薰,檢校待敎閔泳煥,玉堂缺以次侍立。上命開講,儒生以次應講訖,仍行科次。傳曰,日次儒生殿講通居首進士金喜洙·閔啓鎬,竝直赴殿試,之次通幼學尹起榮,赴之進士榜末,之次通進士尹命爕等七人,竝直赴會試,之次通進士李重德等十一人,竝給二分,之次略進士朴喜容等十二人,竝給一分,之次粗進士金敎憲等十四人,各奎章全韻一件賜給。出傳敎上命退,諸臣以次退出。
戊寅十月二十七日未時,上御重熙堂。三使臣入侍時,同副承旨沈相穆,假注書金思轍,別兼春秋尹相萬·洪承憲,冬至正使沈舜澤,副使趙秉世,書狀官鄭元夏,以次進伏訖。上曰,史官分左右。仍命三使臣進前。上曰,遠路善爲往返也。舜澤等曰,謹當憑仗王靈,而往返矣。上曰,此行雖是年例,日候甚寒,行人雨雪之勞,實爲關慮。舜澤曰,聖念及此,不勝惶感。上曰,三使臣中曾有燕行者乎?舜澤曰,皆是初行矣。上曰,日本書契事,雖悉於咨文,而亦爲詳陳於禮部,可也。舜澤曰,謹當詳陳矣。上曰,燕行雖有書狀聞見錄,此外亦有外國事可聞者,竝爲博採以來。舜澤曰,謹當詳探歸奏矣。上曰,何間到義州,仍留幾日而渡江乎?舜澤曰,開月十五日到灣,二十八日渡江,則留灣似爲十餘日矣。上曰,復命當在明春,而此在回咨遲速,則似難指日矣。舜澤曰,然矣。上命史官就座,仍命三使臣先退。又命退,承史以次退出。
上在昌德宮。停常參·經筵。
政院啓曰,明日孝徽殿朔祭親行齋戒相値,視事頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,藥院都提調有闕之代,前望單子入之。
內醫都提調前望單子入之,領敦寧金炳學落點。
傳曰,泮長有闕之代,前望單子入之。
大司成前望單子入之,金聲根落點。
傳曰,都承旨許遞,前望單子入之。
承旨前望單子入之,金永壽落點。
政院啓曰,新除授都承旨金永壽,以前任寧邊府使,方在解由未出中,何以爲之?敢稟。傳曰,勿拘。
兵曹口傳政事,護軍鄭範朝·趙秉世。
傳曰,孝徽殿朔祭攝行磨鍊。
傳曰,入格儒生入侍。
政院啓曰,假注書金思轍,以其身病,勢難察任,今姑改差,何如?傳曰,允。
金思轍改差,代以朱明相爲假注書。
議政府啓曰,今番節使齎去銀子,當以管稅廳遺在中上下,而聞其所儲告匱云。以度支所在銀,限一萬兩,卽爲貸劃,而待春稅準數還納之意,分付,何如?傳曰,允。
又啓曰,今番議諡時,外他諡狀之積滯者,依已例一體擧行事,分付,弘文館,何如?傳曰,允。
刑曹啓曰,以司謁口傳下敎曰,近聞定配罪人無難給由云,紀綱所在,極爲駭然。自各該司,嚴飭諸道,一切禁斷,而若有不容不給暇之事,則該守令,報于該曹,待回題給由,而如是申飭之後,若復如前,該邑守令,道臣摘發論勘之意,一體分付事,命下矣。謹依傳敎,定配罪人無難給由,嚴飭禁斷事,分付各該道臣之意,敢啓。傳曰,知道。
又啓曰,謹依武衛所知彀官口傳下敎,配囚逃躱罪人姜命云,嚴刑一次後,全羅道康津縣薪智島遠惡島限己身充軍定配所,卽爲押送之意,敢啓。傳曰,知道。
以慶尙道黃場敬差官李奎鴻狀啓,曾前封標之木,擇其稍優者,依分定,僅爲作板監封,黃廣尺數,不滿事目內定式,惶恐待罪事,傳曰,勿待罪事,回諭。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而南壇東西北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
御營廳啓曰,本廳千摠李宅鎬·李鍾健,俱有身病,勢難察任,竝改差,何如?傳曰,允。
禮曹參判金奭鎭疏曰,伏以,臣量能度分,最居人下,陳力就列,常在人後。樗散只合於恬退,駑劣無望於策進,而偏蒙洪造,濫廁緋班。十有三年之間,外內任使,輒致僨誤,循省以還,惶汗浹背。乃於日昨,伏見傳敎下者,特授臣以禮曹參判,仍進嘉善階,臣聞命惝怳,五情爽惑,莫省措躬之所也。夫中批,曠典也,貳卿,峻秩也。雖使德望已宿,績庸素著者當之,猶必逡巡焉不遑自安,況以空疎如臣,鹵下如臣,膺此非常之寵命乎?藉使臣,或有可紀之勞,可錄之功,匪材濫升,必招不衷之災。顧臣曾無勞勩之可言,又乏才諝之可取,宜黜而不宜陞。若以臣稍久於邇列,秪可以循資而進階,則班聯之內,群彦濟濟,超臣等輩者,的歷可紀,以臣視臣,宜殿而莫宜先矣。今乃拔之人望之外,寘諸宰列之間,不惟臣心之驚惶悚恧,其爲一世之駭惑嗤點,倘如何哉?臣若自諉趨走之恭,而罔念負乘之爲咎,徒懷瀆撓之誅,而不知玷褻之爲罪,恬若倘來,裒然冒據,則揚粃之譏,濫竽之刺,猶屬臣身,靡暇自恤,竊恐四維之敦尙,囚臣而壞,百僚之愼簡,緣臣而輕,其在聖朝綜核之政,爲累非細。此臣所以歷日徊徨,不敢爲冒膺之此者也。玆庸刳瀝血肝,仰首嗚號。伏乞聖明,察臣言之非由崇飾,念名器之不可輕褻,亟收臣新授資級,以重官方,以安微分焉。臣無任云云。答曰,省疏具悉。卿其勿辭行公。
戶曹參判趙秉世疏曰云云。答曰,省疏具悉。所請依施。
戊寅十月二十八日申時,上御重熙堂。入格儒生入侍時,同副承旨沈相穆,假注書金思轍,記注官朴鍾瀅,別兼春秋洪承憲,以次進伏,進士金喜洙·閔啓鎬,幼學尹起榮等,序立階下訖。上曰,史官分左右。相穆奏曰,待令儒生,使之陞堂奏職姓名乎?上可之。儒生等以次進前,奏職姓名訖。相穆曰,儒生頒賞行禮乎?上可之。儒生頒賞行禮訖。相穆曰,儒生等使之出送乎?上可之。仍命史官就座,又命退,承史以次退出。
上在昌德宮。停常參·經筵。
藥房提調金有淵,同副承旨沈相穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,都承旨金永壽,以前任寧邊府使,姑未上來云,斯速乘馹上來事,下諭,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,無時急稟定事,右議政未差,不得來會云矣,敢啓。傳曰,知道。
傳曰,傳香承旨,馳詣宗廟·景慕宮,奉審摘奸以來。
議政府啓曰,卽見左右捕廳啓目,則大內偸竊漢等,次第究覈爲辭,而判付,有令廟堂稟處之命矣。人心雖曰獰頑,咫尺肅嚴之地,許多貨物,恣意偸取,卽係萬戮難贖之罪,而謹按法典曰,御庫物偸竊者,以强盜律論,況此情跡之掀露無餘者乎?罪人金祿伊·方漢石兩漢,出付軍門,大會軍民,梟首警衆,金得伊·全有信,雖無緊犯,亦難全恕,竝移送秋曹,照律酌處,何如?傳曰,允。
又啓曰,卽見左捕廳所報,則聞有火賊金千順爲名漢,居在西部松亭洞,校卒等追入其家,則賊漢拔劍亂刺。譏校李明順,軍士嚴吉,俱被傷仆,而戮力不捨,千順竟至就縛,同黨李巖石·李東根·李致三,亦爲捉得,取招修成冊牒報云矣。聚徒黨而劫貨物,旣至許多年矣,揮劍棒而戕人命,亦非一二遭矣。蓋其凶悖獰毒,初無首從之可辦,而三尺之律莫嚴,四囚之供畢露。罪人金千順·李巖石·李東根·李致三,竝出付軍門,大會軍民,梟首警衆。在逃諸漢,另飭兩捕廳,刻期詗捉。挺身冒刃,當先捕賊之譏校李明順,令該曹善地邊將,作窠差送,捕卒令本廳,從厚施賞,何如?傳曰,允。
兵曹啓曰,今十月各廳堂下武臣朔試,而臣曹連因有故,不得爲之之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,明日晝茶禮,當自內親行矣,該房知悉。
傳曰,同副承旨許遞,前望單子入之。
政院啓曰,臣與同副承旨沈相穆,伴直矣,纔已許遞出去,伴直無人。左副承旨朴定陽,所當牌招,而拘於廳規,不得請牌,何以爲之乎?敢稟。傳曰,牌招。
承旨前望單子入之,金羽休落點。
以司謁口傳下敎曰,御營廳習陣,摠戎使趙羲復進去。
三軍府啓曰,卽接御營廳所報,則謹依啓下傳旨,罪人金千順·李巖石·李致三·李東根·金祿伊·方漢石,梟首次,今月二十九日摠戎使趙羲復,率諸將官·將校·軍兵,出去蔓川坪云矣,敢啓。傳曰,知道。
左右捕盜廳啓曰,臣廳在囚賊漢金祿伊等兩漢,竝出付御營廳,金得伊等兩漢,竝移送秋曹之意,敢啓。傳曰,知道。
左邊捕盜廳啓曰,臣廳在囚火賊金千順等四漢,竝出付御營廳之意,敢啓。傳曰,知道。
義禁府啓曰,以司謁口傳下敎曰,近聞定配罪人,無難給由云,紀綱所在,極爲駭然。自各該司嚴飭諸道,一切禁斷,而若有不容不給暇之事,則該守令報于該曹,待回題給由,而如是申飭之後,若復如前,該邑守令,道臣摘發論勘之意,一體分付事,命下矣。謹依傳敎,定配罪人無難給由,嚴飭禁斷事,分付各該道道臣之意,敢啓。傳曰,知道。
政院啓曰,左副承旨朴定陽牌不進,伴直無人,新除授同副承旨金羽休,卽爲牌招,何如?傳曰,允。
以左副承旨朴定陽牌不進罷職傳旨,傳曰,只推。
御營廳啓曰,罪人金千順·李巖石·李東根·李致三·金祿伊·方漢石,大會軍民於蔓川坪,梟首警衆之意,敢啓。傳曰,知道。日記廳堂上金春熙郞廳趙秉健·郭琦
上在昌德宮。停常參·經筵。
金奎弘啓曰,來初五日朝參日次矣,敢稟。傳曰,停。
又啓曰,明日景慕宮冬享大祭齋戒相値,視事頉稟之意,敢啓。傳曰,知道。
金羽休啓曰,大司憲·執義,掌令二員,持平二員未差,監察茶時之意,敢啓。傳曰,知道。
金奎弘啓曰,卒右議政閔奎鎬等諡望,議政府粘目啓下矣。政官牌招,開政下批,何如?傳曰,允。
又啓曰,卒右議政閔奎鎬等諡號,兩司當爲署經,而前望未下,何以爲之?敢稟。傳曰,新除授臺諫,竝卽牌招署經。
臺諫前望單子入之,大司憲李秉文,大司諫朴弘壽,執義李敎榮,司諫李鳳德,掌令姜鐸·金顯喆,獻納趙鍾弼,持平沈相說·李,正言申永均·黃夏謙落點。
傳于金奎弘曰,發遣吏郞,諸執事淸齋與否,摘奸以來。
假注書朱明相書啓,臣於本月初一日午時量,以外南山植木摘奸事,敬奉聖敎,出崇禮門,至南關王廟主山及案山,植木處看審是白乎則,松橡茂密是白遣,自靑鶴亭至舊失火處,面面周審是白乎則,老木稚株,叢帀茂盛是白遣,自典牲署後面,至冷井洞,大木參差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山,樹木甚盛是白遣,自文峴,至梨泰院後麓水閣峴是白乎則,土性瘠确,略有稚松是白遣,前至馬石橋是白乎則,林松蓊翳是白遣,漢江壇看審是白乎則,亦爲無頉是白遣,自雁峯伏兵峴,至畫景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峯所經外南山諸處,曲曲看審是白乎則,別無斫痕之意,敢啓。傳曰,知道。
金羽休,以戶曹言啓曰,廣興倉令李承緯,今已瓜滿矣。本倉多有釐正之事,難付生手,姑爲仍任,何如?傳曰,允。
有政。吏批,行判書閔致庠牌招不進,參判尹泰經進,參議吳俊泳在外未肅拜,左承旨金奎弘進。啓曰,行判書閔致庠牌招不進,參議吳俊泳在外未肅拜,小臣獨政未安,何以爲之?敢稟。傳曰,仍爲之。
以右議政閔奎鎬諡號爲忠獻,右議政朴珪壽諡號爲文翼,贈吏判李聞政諡號爲貞簡,吏判趙秉徽諡號爲文靖,吏判趙基應諡號爲文憲,刑判徐承輔諡號爲文憲。申一永爲副應敎,南一祐爲同敦寧,朴來萬爲戶曹參判,金龜根爲儀賓都事,李啓夏爲監察。承文提調二單,趙成夏·趙秉世。廣興令李承緯,姑爲仍任事,承傳。
兵批,行判書李載元病,參判洪遠植病,參議尹相賢進,參知韓在絢病,同副承旨金羽休進。護軍金永穆·鄭順朝,副護軍鄭寅性·沈相穆·金亮淵·趙定熙·李冕榮·任榮鎬,副司猛林弼相·李敎卨,以上竝單付。
吏批,再政。以李德來爲宗廟令,李敏五爲禧陵參奉。故學生具秉一贈戶參例兼,故通德具亨錫贈左承旨,以上慶尙左兵使具完植兩代,故同知趙存中贈兵參例兼,守慶尙右兵使趙羲贊考。
金奎弘,以議政府言啓曰,本府公事官尹一成,奔走勤仕,七滿十五朔,依例陞敍,或守令除授事,捧承傳施行,何如?傳曰,允。
又以宗親府言啓曰,璿源各派冠童錄名成冊,修正以入,而舊件請出之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,贈諡忠獻公閔奎鎬延諡,定行於今月初二日本第云矣,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑限,都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
金羽休,以兵曹言啓曰,今月初三日,一內禁軍番次矣。該番將李敎弼,以其身病,呈狀乞遞,改差,其代依例口傳差出,何如?傳曰,允。
兵曹口傳政事,以李熙甲爲內禁將。
金羽休,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疎滯之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿晝茶禮親行相値,不得設行之意,敢啓。傳曰,知道。
行吏曹〈判書〉閔致庠疏曰,伏以,臣於天官重任,豈可毫分堪勝,而一日冒據也哉?辭不獲命,黽勉出膺,祗以感恩眷而怵義分耳。間行唱注之事,點簿循格,糊塗塡補而已,退自省,恧蹙交切。際又奉儐使之命,其爲任亦自不輕,延接周旋,儀節愼嚴,以臣之樸訥蹇拙,萬難承當,而義重往役,復恐違傲,遽爾俶裝,行將辭陛矣。顧臣所帶銓銜,纔試一割,已知鉛刀無用,則使其就列,尙祈禠鞶,而矧今出外,計其往回淹頓,要之四五旬頃矣。以若劇地,一任停務,非徒國體之苟且,虛縻濫榮,晏然登塗,亦豈臣分之所安也?實不勝私心惶阨,敢具短章,仰瀆崇聽。伏乞聖明,念是任之不宜暫曠,察臣言之非出例讓,亟賜遞改之恩,俾專馳驅之役,不勝幸甚。臣無任云云。答曰,省疏具悉。卿其勿辭往來。
工曹參判李漢永疏曰,伏以,臣以無狀賤品,早竊科第,今爲三十一年于玆矣。自臺省而至緋玉,再沾州郡之俸,以備先祖之烝嘗,恩已隆矣,榮已極矣。自量自揣,寧有萬一稱當於是哉?惟我列聖朝,眷念先正,收錄孱孫,前後寵顧,天高地厚。我翼宗大王聖敎若曰,先正臣文成公李珥,卽我東夫子也。列聖朝尊崇之典,靡不用極,而聞年來,久未官享云。其嗣孫,今日政,外職擬入。是時,臣祖父蒙恩外除矣。我聖上卽位之初,臣以安邊府使,辭陛入侍也,我慈聖殿下簾敎諄複,勉戒鄭重,臣感淚被面,至今莊誦,此生此世,雖至隕結,何以圖報?惟思守先人之弊廬,抱先人之遺編,隨分飮啄於石潭九曲,歌詠仁澤,以送歲年,獲免大戾矣。玆於國哀奔赴之餘,院銜恩點,有隕自天,臨軒試士,昵陪耿光。東宮邸下,特賜引接,至及先故,詢問便蕃。臣惶汗恭瞻,日表岐嶷,玉音溫朗,周王之無憂,漢儲之仁聞,復覩於今日。不惟臣身所被之榮,廻踰涯分,太平萬世無疆惟休,自不勝手足之蹈舞矣。筵未退而恩旨忽降,擢臣以嘉善大夫工曹參判,臣於是,惝恍震越,不省攸措。臣之無才無能,徒藉先蔭,濫廁周行,仰而無涓埃之答,俯而有忝墜之譏,今不敢一一枚陳,而爵賞者,聖主所以進賢命德,礪世磨鈍之具也。上非其人而授之,謂之謬恩,下非其人而據之,謂之倖占,雖微官末僚,猶懼人器之不相稱。矧玆卿列,關治道之汚隆,係朝廷之輕重,如臣無肖,冒玷其間,則累聖人則哲之明,當如何哉?卽日秪肅,縱緣義分之所在,因仍冒據,實愧廉隅之大防,玆敢猥陳衷懇,仰瀆崇嚴。伏乞聖明,天地父母,諒臣非飾之讓,察臣由中之懇,所授資秩,亟令收還,以重公器,以安賤分,不勝大願。臣無任云云。答曰,省疏具悉。卿其勿辭行公。
戊寅十一月初一日午時,上詣孝徽殿。晝茶禮親行入侍時,左承旨金奎弘,右承旨金敬均,左副承旨朴定陽,右副承旨朴容大,同副承旨金羽休,假注書趙秉升,別兼春秋尹相萬·金學洙,檢校直提學李載冕·尹滋悳·金炳始,直提學李載兢,檢校直閣尹用求·金興均,檢校待敎閔泳煥,校理李萬敎,修撰李雲夏,以次侍立。時至,通禮跪啓請出次,上具衰服,出齋殿幄次,通禮前導入孝徽殿,詣板位。引儀唱跪俯伏哭,上跪俯伏哭,引儀唱止器興四拜興平身,上止哭行四拜禮訖。仍詣靈座前,北向跪。通禮啓請三上香,奎弘奉香,羽休奉爐,上三上香訖。通禮啓請執盞·獻盞,奎弘奉盞跪進,上受盞以授羽休,羽休跪受奠于靈座前,連獻三盞如儀訖。通禮導上降復位,引儀唱跪俯伏哭,上跪俯伏哭,引儀唱止哭興四拜興平身,上止哭行四拜禮訖。通禮導上還詣齊殿,上由東階出東夾門,還入幄次,諸臣以次退出。
上在昌德宮。停常參·經筵。
金奎弘啓曰,明日常參·經筵,取稟。傳曰,停。
又啓曰,右承旨金敬均,右副承旨朴容大,今日不爲仕進,卽爲牌招,何如?傳曰,允。
傳于金奎弘曰,禮房承旨馳詣景慕宮,奉審摘奸以來。
金羽休啓曰,假注書趙秉升有身病,勢難察任,今姑改差,何如?傳曰,允。
趙秉升改差,代以金炳吉爲假注書。
傳于金羽休曰,遠接使留待。
傳于金羽休曰,遠接使入侍。
傳于朴容大曰,當該承旨推考。
朴容大啓曰,大司諫朴弘壽,司諫李鳳德,獻納趙鍾弼,持平沈相說·李,旣入闕中,不爲傳啓,直爲出去,事甚未安,竝推考,何如?傳曰,允。
以右承旨金敬均牌不進罷職傳旨,傳于金羽休曰,只推。
金奎弘,以宗親府言啓曰,國朝御牒·璿源譜略·王妃世譜中草,今已修正矣。御覽還下後,譜略當爲付板入刊。國朝御牒·王妃世寶,亦當正書矣。御覽日字,令日官推擇,則今月初四日午時爲吉云。以此日時,本府堂上·郞廳,具儀仗陪進仁政殿,與承旨,請承傳色奉入之意,敢啓。傳曰,知道。
又以吏曹言啓曰,景慕宮冬享大祭初獻官鄭基世,時無職名,令該曹口傳付軍職,何如?傳曰,允。
又以弘文館言啓曰,新除授副應敎申一永,時在廣州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副應敎李晩燾落點。
金奎弘啓曰,新除授副應敎李晩燾,以前任梁山郡守,方在解由未出中,何以爲之?敢稟。傳曰,勿拘。
金奎弘,以承文院〈言〉啓曰,院製述官趙昌鎬瓜滿,代前副司果李時宇差下,付軍職冠帶常仕,何如?傳曰,允。
朴容大以御營廳言啓曰,騎士都試時,各技優等人,沒技人及鐵箭遠射人,別單書入之意,敢啓。傳曰,知道。
兵曹口傳政事,上護軍單鄭基世。
戊寅十一月初二日未時,上御誠正閣。遠接使入侍時,同副承旨金羽休,假注書朱明相,記注官金命來,別兼春秋尹相萬,遠接使閔致庠,以次進伏訖。上曰,史官分左右。仍敎曰,遠接使進前。致庠進前訖。上曰,今日將行幾里,而何間到灣府耶?致庠曰,今日宿于高陽,而明日將抵松都,可於望間到灣矣。上曰,如此短晷,明日一百二十里,何以趲程乎?致庠曰,勅奇早晩未可知,故不得不如是速行,而入關西境,牌文尙不到,則從可以觀勢緩行矣。上曰,支勅之節,自是難愼,須圖善爲,而沿路弊端,各別察飭,可也。致庠曰,非但迎接節次而已,各站諸具與諸般弊端,專管申飭者,而臣素蔑威望,精思未周,善能竣事,恐未可知,是所憧憧矣。上曰,此豈爲謙之事乎?致庠曰,若有威望,則列邑弊端,雖未及細細察飭,自可有望風知戢之道矣。上曰,雜人喧擾,外邑則似不如京中,而此亦到底嚴飭也。致庠曰,似雖異於京中,必欲別般申飭矣。上曰,勅行可於何時到灣乎?致庠曰,向見諺書狀啓,則以十月念間上馬云。其行遲速雖未可知,我國使行則自柵發行,每以二十五六日到皇城。以此推之,似於今月望後到灣,而詳聞於先來軍官,則該軍官在北京時,委往上勅家,欲探行期,雖未接上勅,聞其家人之說,則將以念後晦前發行,歲前必欲還渡江云。若如是則臘月望前,可以京城下馬矣。上曰,勅行接見,則其或無倭人之說耶?致庠曰,彼人之意,雖未可知,而以臣所料,似不出此言矣。上曰,何以知其然耶?致庠曰,彼人與倭人,今用平等之禮,必以此爲羞恥,似不先發,而且遠接使,則勅行到灣時,先行迎詔禮,勅使則只是一次接見云,似無說矣。上曰,雖譯官許,或有倭說與否,必詳探可也。致庠曰,或出倭說,若有關繫者,則當卽啓聞矣。上曰,遠接之行,譯官幾人下去乎?致庠曰,各有差備,故爲八九人矣。上曰,吏判曾經節使,且以戶判支勅,今又有此行,彼人事可以慣熟矣。致庠曰,曾經兩次節行,年前連次迎接堂上,竝今番之與彼人相關,爲五次矣。上曰,北京事狀,漸益凋弊云矣。致庠曰,臣於庚戌年,以書狀赴燕,而辛未上使時見之,則雖未知裏許如何,至於人物市肆,大不如初見時矣。上曰,今番殿講,卿之子八十餘次比較,其平時善爲敎訓而然也。致庠曰,未擧之兒,能爲屢次比較,誠是僥倖,竟蒙格外之恩數,榮感無地矣。上曰,吏判亦以書傳殿講登科,其時講何篇而爲幾次比較乎?致庠曰,此亦十月殿講,而原講則君牙十三次比較,末篇則伊訓矣。上曰,卿爲幾次應講乎?致庠曰,三次應講,只誦詩·書二經矣。上曰,卿子則多觀殿講矣。致庠曰,今爲四年,書傳爲再回矣。上曰,書傳講科,此是卿家世業,而卿子爲人,亦可用矣。致庠曰,極爲未擧矣。上曰,寒節遠程,善爲往返也。致庠曰,節雖寒沍,王靈攸曁,自可無事往來矣。上賜給臘藥等物一封,挾侍傳于羽休,羽休傳于致庠,致庠跪受。羽休奏曰,別遣問安使,以迎慰使中,依已例,從便擧行,而平壤問安假承旨,以便近邑守令,推移塡差事云云。上曰,依爲之,出擧條仍敎曰,史官就座,仍命遠接使先退。又命退,承史以次退出。
上在昌德宮。停常參·經筵。
金羽休啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金羽休啓曰,戶曹參判朴來萬,除拜後過三日,不爲出肅,依定式,推考警責,仍卽牌招察任,何如?傳曰,允。
傳于金羽休曰,此時迎送之弊,不可不念,向日榴·柚不善封進之守令罷職,竝特爲分揀,姑令戴罪擧行。
傳于朴容大曰,在外摠管許遞。
朴容大啓曰,行大司憲李秉文,掌令姜鐸,持平沈相說·李牌不進,執義李敎榮,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴容大曰,只推。
金羽休,以奎章閣言啓曰,檢校直閣金永壽,遞任上來云,卽爲牌招察任,何如?傳曰,允。
又以奎章閣言啓曰,原任待敎金永悳父喪卒哭日,依定式遣檢書官,勸肉以來之意,敢啓。傳曰,知道。
又以弘文館言啓曰,新除授副應敎李晩燾,時在慶尙道禮安地,經筵入番事緊,請斯速乘馹上來事,下諭。傳曰,許遞,前望單子入之。
金永壽,以兵曹言啓曰,今月初六日,二內禁軍番次矣。該番將有闕之代,依承傳口傳擬入之意,敢啓。傳曰,知道。
上在昌德宮。停常參·經筵。
金永壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金羽休啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金永壽啓曰,左承旨金奎弘,今日不爲仕進,卽爲牌招,何如?傳曰,允。
金羽休啓曰,卽者修撰朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司諫朴弘壽,司諫李鳳德,獻納趙鍾弼,持平沈相說·李牌不進罷職傳旨,傳于朴容大曰,只推。
以左承旨金奎弘牌不進罷職傳旨,傳于金羽休曰,只推。
兵曹口傳政事,以吳聖模爲內禁將。
金羽休,以議政府言啓曰,卽見江原監司洪在鉉分等狀啓,則新災一款,不爲擧論,橫城等八邑,寘之稍實,原州等十五邑,寘之之次,麟蹄等三邑,寘之尤甚,後錄諸條,竝請令廟堂稟旨分付矣。其一,江陵等四邑,大同布及各軍門·各衙門軍布,特許純錢代納事也。其一,寧越所在麟坪大君房出稅田畓中,七結三十七負五束,以各年川浦,指懲無處,依已例,以時起九結五十四負四束收稅事也。其一,各軍門屯稅及各宮房·各衙門有土免稅,勿爲比摠,從時起收稅事也。其一,尤甚邑,限明秋勿定配所事也。其一,推奴徵債,限明秋防塞事也。雨暘俱調,實賴天時之不愆,原野皆闢,可見入功之克勤。似此降康之歲,旣無檢災之政,則尤甚名目,不當擧論,以之次施行。四邑大同與軍布之分數永代,亶由於格外殊恩,則何以更有闊狹乎?寘之。至若諸條陳請,繫是援例之事也,竝依施,何如?傳曰,允。
又以議政府言啓曰,卽見忠淸監司李明應災實分等狀啓,則稷山等十六邑鎭,寘之尤甚,公州等二十六邑,寘之之次,沃川等十三邑,寘之稍實,事目災外,不足災五千六十結三十負八束,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭各司所納箭竹,量宜權減事也。其一,尤甚邑,限明秋勿定配所事也。其一,推奴懲債,限明秋防塞事也。峽稼沿農,縱有差殊,春播夏耘,不失其時。況又晩候暄暖,竟占大登,則所請災結,誠違始料,寘之,尤甚,以之次施行。各邑鎭所納箭竹,限三分一權減,餘外條陳,不但已例爲然,俱繫便民之政,依狀請許施,何如?傳曰,允。
又以弘文館言啓曰,修撰朴齊晠陳疏徑出,李雲夏,副修撰魚允中·李錫弘在外,下番闕直,事甚未安。應敎沈相薰內閣進,副應敎未差,校理李萬敎,副校理洪鍾運·鄭㵙,竝卽牌招推移,姑降入直,何如?傳曰,允。
朴容大,以禁衛營言啓曰,本營中軍趙文顯,身病甚重,勢難察任,今姑改差,何如?傳曰,允。
修撰朴齊晠疏曰,伏以,臣於持被之中,卽接家信,則臣母素患痰癖之症,迨此隆寒,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金有淵,副提調金永壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金奎弘啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金奎弘啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓,傳曰,知道。
金奎弘啓曰,右副承旨朴容大,今日不爲仕進,卽爲牌招,何如?傳曰,允。
傳于金奎弘曰,再明日館學儒生應製試取矣。該房知悉,通方外爲之,試紙用大好紙,處所春塘臺,親臨磨鍊,試官,時原任賓客·春坊中擬入。
傳于金奎弘曰,在外玉堂竝許遞,前望單子入之。
以司謁口傳下敎曰,原任大臣·時原任閣臣·承史·玉堂再明日來會。
朴容大啓曰,行大司憲李秉文,掌令姜鐸,持平沈相說·李牌不進,執義李敎榮,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴容大曰,只推。
兵曹,以李敎獻爲禁衛中軍。
義禁府啓目,領運差使員永登萬戶朴在實原情云云,傳旨及問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金羽休啓曰,明日殿座相値,視事頉稟之意,敢啓。傳曰,知道。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于朴容大曰,摠管未差之代,前望單子入之。
摠管前望單子入之,副摠管南廷龍·申泰運·李敦相落點。
傳于金羽休曰,春坊有闕之代,前望單子入之。
春坊前望單子入之,弼善李敎榮,兼司書金允植,兼說書朴斗陽落點。
朴容大,以兵曹言啓曰,明日親臨春塘臺應製試取時,本曹堂上侍衛,當爲備員,而參判洪遠植呈辭受由,參知韓在絢有身病,不得進參。令政院稟旨變通,竝令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以成彝鎬爲兵曹參判,洪澈周爲兵曹參知。
吏曹,兵曹參議單洪澈周,參知單尹相賢。
副應敎前望單子入之,金允植落點。
玉堂前望單子入之,修撰閔泳奎,副修撰申錫淵·洪英植落點。
朴容大,以兵曹言啓曰,明日親臨春塘臺應製試取時,本曹堂上侍衛,當爲備員,而新除授參判成彝鎬在外未肅拜,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞,前望單子入之。
兵曹參判前望單子入之,尹秉鼎落點。
傳于金羽休曰,方淑儀喪,棺板一部輸送。
傳于金羽休曰,左衛率朴寅陽,儀賓都事金龜根,令該曹口傳相換。
朴容大啓曰,行大司憲李秉文,掌令姜鐸,持平沈相說·李牌不進,執義李敎榮,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴容大曰,只推。
傳于金羽休曰,明日出宮門路,以協陽門爲之。
金羽休,以弘文館言啓曰,下番姑降入直,事甚未安。修撰朴齊晠陳疏受由,新除授修撰閔泳奎,副修撰申錫淵·洪英植,竝卽牌招,推移入直,何如?傳曰,允。
朴容大,以武衛所言啓曰,本所左司把摠鄭洛鎔,身病甚重,勢難察任,改差,何如?傳曰,允。
上在昌德宮。停常參·經筵。
夜自一更至五更,灑雨下雨,測雨器水深一分。
金奎弘啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
傳于金永壽曰,侍衛軍兵毛具,從便爲之。
傳于朴容大曰,輕囚放釋。
吏曹口傳政事,左衛率朴寅陽,儀賓都事金龜根,以上相換事,承傳。
金永壽,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,今日親臨春塘臺應製試取時,本曹堂上侍衛,當爲備員,而新除授參判尹秉鼎,有身病未肅拜,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞,前望單子入之。
兵曹參判前望單子入之,李正魯落點。
傳于金奎弘曰,館學儒生應製詩居首三下幼學柳觀秀,進士徐誼淳,竝直赴殿試,之次草三下幼學趙學元·金晩秀·趙世熙,竝付之進士榜末,之次次上進士李喆壽等五人,竝直赴會試,之次次上進士朴喜容等五人,竝給二分,之次次上進士徐相祖等五人,竝給一分,之次次上幼學姜敬熙等十人,竝付之監試初試榜末,之次次上幼學尹泓鎭等二十人,各奎章全韻一件賜給。
傳于金奎弘曰,入格儒生,明日待令。
金永壽,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與環衛將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,乾犒饋分給之意,敢啓。傳曰,知道。
戊寅十一月初七日辰時,上詣春塘臺。館學儒生通方外應製試取入侍時,都承旨金永壽,左承旨金奎弘,右承旨金敬均,左副承旨朴定陽,右副承旨朴容大,同副承旨金羽休,假注書朱明相,金炳吉,別兼春秋尹相萬·李重七·洪承憲·金學洙,檢校直提學趙寧夏·趙成夏·尹滋悳·金炳始·趙慶鎬,直提學閔泳翊·李載兢,檢校直閣李鎬翼·尹用求·金興均·趙同熙·沈相薰,檢校待敎閔泳煥,副校理鄭㵙,修撰閔泳奎,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調金永壽進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·景化門·明光門·靑陽門,詣春塘臺。通禮跪啓請降輿,上降輿陞座。永壽讀奏入門單子,仍奏曰,從陞中有試官蒙點人,使之下去,一體行禮乎?上可之。讀券官領議政李最應,行上護軍洪祐吉·李㘾,行大護軍徐堂輔,行護軍閔泳穆·趙康夏·金永穆,對讀官行副護軍閔泳翊·李載兢·金昌熙,輔德趙肅夏,行副護軍金性均·趙定熙,掌樂正尹相萬,司書洪承穆,弼善李敎榮,副修撰洪英植,副應敎金允植,宗府正金喆熙等,行四拜禮,以次入就位訖。永壽進前奏曰,時原任大臣來待矣。上曰,入侍。賤臣承命出傳諭,與領府事李裕元,領敦寧金炳學,判府事洪淳穆,左議政金炳國偕入,以次侍立訖。裕元等以次進前。裕元曰,日氣雖不甚寒,親試勞動,聖體,若何?上曰,一樣矣。裕元曰,世子宮氣度連爲太平乎?上曰,平順矣。裕元曰,今日臣等承命來會于春坊,祗受賜饌矣。上曰,物其略矣,別無下著矣。裕元曰,飽德善食矣。上曰,東宮入學,今自內伊始,而東朝提勸,予亦傍敎,至讀數遍矣。裕元曰,今日盛擧,我東方萬億年無疆之休,臣等不任攢祝之忱。炳學曰,今日我東朝殿下,我殿下嘉悅之日也,億兆臣民,蹈舞欣忭之日也,歡聲協氣,際天蟠地,萬億無疆,基于今日,慶祝之忱,有不勝形達矣。淳穆曰,睿質夙就,令聞暢達,溫文自今日伊始,此誠千載之會,萬億無疆之慶,大小臣民歡欣忭祝之忱,實無以形達矣。最應曰,春宮邸下自內入學,此誠我東方萬億無疆之慶。今日設科取士,祥光協氣,洋溢區宇,歡欣忭祝,不勝形達矣。炳國曰,今日慶祝,我東方圓顱方趾,擧皆同然,而臣猥忝師傅之列,蹈舞下忱,尤不可形達矣。上命書傳敎曰,侍衛與環衛軍兵,令各其營乾犒饋。仍命試官進前。祐吉等進前。上命書題詩,樂正司業,父師司成,一有元良,萬國以貞,押有字,限申時。祐吉等書題,讀奏訖,允植等奉出懸之。上命大臣及試官權退。上命書傳敎曰,輕囚放釋。容大曰,臣以推考房,輕囚放釋,進去之意,敢達矣。上曰,唯。上入小次。少頃,永壽以司謁入稟曰,已爲收券,考試何以爲之乎?上命考試。仍傳曰,時原任賓客,竝讀券官加差下,時原任春坊,竝對讀官加差下,使之分考。出傳敎永壽,以司謁入稟曰,取幾張乎?上命取五十張。永壽,以司謁入稟科次,上命科次。少頃,上出次,仍敎曰,大臣入侍。賤臣承命出傳諭,與領府事李裕元,領敦寧金炳學,判府事洪淳穆,左議政金炳國偕入,以次侍立訖。最應奏曰,書等何以爲之乎?上曰,第一張書正三下一,第二張書正三下二,之次三張,竝書草三下,其餘皆書次上。最應書等訖。允植讀奏第一張至二句,上命止之。永壽曰,坼封何以爲之乎?上曰,承旨坼封。永壽坼封讀奏。上曰,諸承旨輪回坼封讀奏也。坼封讀奏訖。上命書傳敎曰,館學儒生應製詩居首三下幼學柳觀秀,進士徐誼淳,竝直赴殿試,之次草三下幼學趙學元·金晩秀·趙世熙,竝付之進士榜末,之次次上進士李喆壽等五人,竝直赴會試,之次次上進士朴喜容等五人,竝給二分,之次次上進士徐相祖等五人,竝一分,之次次上幼學姜敬熙等十人,竝付之監試初試榜末,之次次上幼學尹泓鎭等二十人,各奎章全韻一件賜給。仍命書傳敎曰,入格儒生,明日待令。仍傳曰,侍衛軍兵雨具,從便爲之。又命書傳敎曰,還宮當自內爲之矣,該房知悉。出傳敎永壽奏曰,向日待處分之作門將領記過,何以爲之乎?上曰,今日異於他日,特爲分揀。出榻敎容大〈曰〉,臣敬奉聖敎,馳往義禁府,取考囚徒案,時囚罪人永登萬戶朴在實,以領運差使員,稅船致敗,罪不可以輕囚論,故仍囚。仍往典獄署,取閱囚徒案,辭緣推覈間嚴囚罪人三名,査覈間嚴囚罪人四名,公錢備納間嚴囚罪人一名,所犯贓錢備納間家僮嚴囚罪人四十一名,所犯贓錢備納間嚴囚罪人一名,因傳敎嚴囚罪人八名,不可以輕囚論,故竝仍囚。其餘他錢不報,詬辱作拏,各司直囚罪人劉起俊等二十七名,係是輕囚,故竝依傳敎放送之意,敢達。上曰,唯。永壽請出標信解嚴。上還內,諸臣以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于朴定陽曰,入格儒生入侍。
傳于朴定陽曰,右承旨·同副承旨許遞,前望單子入之。
朴定陽啓曰,行大司憲李秉文,掌令姜鐸,持平沈相說·李牌不進,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴定陽曰,只推。
朴定陽啓曰,臣與同副承旨金羽休伴直矣。纔已許遞出去,伴直無人。右副承旨朴容大,卽爲牌招,何如?傳曰,允。
承旨前望單子入之,吳俊泳·張時杓落點。
朴定陽啓曰,右副承旨朴容大牌不進,伴直無人,新除授同副承旨張時杓,卽爲牌招,何如?傳曰,允。
以右副承旨朴容大牌不進罷職傳旨,傳于朴定陽曰,只推。
朴定陽,以議政府言啓曰,見今勅務旁午,凡係民邑貽弊者,不容不軫念。畿甸·兩西支站各邑,勿爲遷轉之意,分付銓曹,何如?傳曰,允。
又以議政府言啓曰,曾前支勅時,畿輔·兩西殿最,每於送勅後封進矣。今亦依已例擧行事,知委於三道道·帥臣及廣州·開城留守處,何如?傳曰,允。
又以議政府言啓曰,卽見全羅監司沈履澤災實分等狀啓,則靈光等五邑,寘之尤甚,光州等三十二邑鎭,寘之之次,錦山等十九邑,寘之稍實,事目災外不足災二萬五千五十八結九十五負一束,特許準劃,後錄諸條,竝請令廟堂稟旨分付矣。其一,訓局砲保三分一,兵曹各營折半代錢,各司·各衙門純錢代捧事也。其一,京外所納箭竹,尤甚邑折半,之次邑三分一蠲減事也。其一,尤甚邑勿定配所事也。其一,推奴徵債,限明秋防塞事也。當春而雨洽,耕播罔有差愆,徂秋而霜退,穗穎俱獲堅好。若其如干痒損,卽亦穰歲之所不免者,而丙子雖曰大荒,昨今兩年,連値豊熟,則何無把束之査起,只以仍陳未墾等語,輒煩狀聞乎?依他道已施之例,所請新災,寘之,尤甚,以之次換定。至於舊陳則猝難責稅,自明年另飭爬櫛,期復元摠。番布許代,設有已例,揆以軍需攸重,不當課歲請稟,況今支調之到底匱缺者乎?兵曹及各營,竝以本色準納,各司所納,特許純錢施行。箭竹限三分一蠲減,推徵防塞,依施,何如?傳曰,允。
護軍李敦相疏曰,伏以,臣頃忝藩寄,罪著昏謬,露章自暴,猥控危蹙之私,冀蒙鈇鉞之誅。溫批遠宣,諭以不審,誨責備至,罰止刋削,臣雙擎九頓,感悚交切,以罪爲榮,不省措躬之所,歸伏闉外,含恩訟愆。曾未幾日,甄敍有命,時値騩廞將戒,菆塗已啓,冒參庭臨之列,粗伸奔哭之忱,而諉以一出,晏若無故,馳逐周行,尤所不敢。縮伏泥首,惟俟重譴。乃者周廬除旨又降,記簪之眷,迥出匪望,俟屨之義,不容小緩,顧何敢更事逡巡,而第臣溺職之罪,執跡蔽辜,嶺海金木,固所甘心。聖度天大,曲加涵貸,暫施薄譴,旋紆殊渥,臣誠包悚齎慄,靡所止屆。冒沒趨承,斷無是望,玆敢忙陳短章,粗效追劾之義。伏乞聖明,俯垂鑑諒,亟降威罰,以爲不職者之戒,仍治臣瀆撓之罪,以昭法綱焉。臣無任云云。答曰,省疏具悉。旣已經勘,何必爲引?卿其勿辭行公。
戊寅十一月初八日未時,上御重熙堂。入格儒生入侍時,左副承旨朴定陽,假注書金炳吉,記注官石宗珍,別兼春秋洪承憲,以次進伏。幼學柳觀秀,進士徐誼淳,幼學趙學元·金晩秀·趙世熙,進士李喆壽·兪鎭弼,生員李重崙,進士尹泰興·朴喜容·李冕相·尹命燮·徐相祖,幼學宋榮晦·李範肇·姜敬熙·洪健植·趙衡夏·尹達榮·洪正憙·尹泓鎭,生員尹達善,幼學兪致禎,生員趙台燮,進士鄭履源·沈樂在,幼學吳翰應·徐相晩·閔景勳等,序立階下訖。上曰,史官分左右。定陽奏曰,入格儒生中尹滋鴻等二十一人,有身病不得待令矣。待令儒生,使之陞堂奏職姓名乎?上可之。仍敎曰,徐誼淳,誰某也?定陽曰,前承旨臣徐正淳之近族云矣。上曰,與正淳爲幾寸云乎?定陽曰,寸數未詳知矣。觀秀等以次陞堂,進前奏職姓名訖。定陽奏曰,儒生使之頒賞行禮乎?上可之。定陽出楹外頒賞。定陽曰,儒生等行禮已畢,使之退出乎?上曰,直赴二人,進士三人外,先爲退出。仍敎曰,此科異於他科,直赴與進士,進退墨戲也。定陽曰,招入院隷,使之擧行乎?上可之。定陽進退墨戲訖。上曰,使之出送也。仍敎曰,史官就座。又命退,承史以次退出。
上在昌德宮。停常參·經筵。
張時杓啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,行大司憲李秉文,掌令姜鐸,持平沈相說·李牌不進,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴容大曰,只推。
行大護軍趙成夏疏曰,伏以,臣於政府有司之任,曷嘗有一分襯似,而仰感殊眷,冒昧承膺者,居然三年于玆,每自循省,食息靡甘。夫廊廟訏謨之與聞,軍國機務之共貞,是其責耳,老成猷詢,踐履諳委,悉在乎是。其非才德兼優,望實俱隆,爲世推重而居之者,沿今溯昔,未之或聞也。臣以顓蒙,偏被涵育,早玷華顯,歷揚殆遍,而旣蔑絲毫之報,彌覺涯量之溢,至於訏謨機務之地,又此虛縻,徊徨不去,則久招濫竽之譏,徒滋素餐之愧,究以公私事計,無有是處。從今以往,惟有投閑置散,折補酬贖,消受不衷,來猶可追而已。不惟臣自謀如此,安得不以此,冀幸於憫覆之下也?臣無任云云。答曰,省疏具悉。所請依施。
上在昌德宮。停常參·經筵。
藥房都提調金炳學,提調金有淵,副提調金永壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
張時杓啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
張時杓啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢稟。傳曰,知道。
金永壽啓曰,左承旨金奎弘,右承旨吳俊泳,左副承旨朴定陽,今日不爲仕進,竝卽牌招,何如?傳曰,允。
傳于張時杓曰,吏·戶換房。
朴容大啓曰,行大司憲李秉文,掌令姜鐸,持平沈相說·李牌不進,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于朴容大曰,只推。
以左承旨金奎弘,左副承旨朴定陽牌不進罷職傳旨,傳于張時杓曰,只推。
朴容大,以三軍府言啓曰,卽接御營廳所報,則依定式,十一月·十二月習陣,不爲設行云矣,敢啓。傳曰,知道。
張時杓,以議政府言啓曰,卽見咸鏡監司金世均狀啓,則本營及南·北兵營親騎衛·新砲衛等,今戊寅條四等都試,固當設行,而當此氷程,馳射末由,且騎衛之雪寒來往,亦所當念,待明秋合設事,請令廟堂稟旨分付矣。參以事勢,合有可念,依狀請施行事,分付,何如?傳曰,允。
朴容大,以兵曹言啓曰,今月十二日,二兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以權鍾悳爲兼司僕將。
上在昌德宮。停常參·經筵。
夜自五更至十二日開東,灑雨下雨,測雨器水深二分。
金奎弘啓曰,明日·再明日仁陵忌辰祭齋戒·正日相値,視事頉稟之意,敢啓。傳曰,知道。
又啓曰,右承旨吳俊泳,今日不爲仕進,卽爲牌招,何如?傳曰,允。
朴容大啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于金奎弘曰,原任直提學金炳地,馳詣仁陵,奉審摘奸,仍留監祭,仍詣獻陵,一體奉審以來。
張時杓啓曰,假注書朱明相有身病,勢難察任,今姑改差,何如?傳曰,允。
朱明相改差,代以李羲鳳爲假注書。
張時杓啓曰,卽者義禁府都事來言,時囚罪人朴在實,當爲議處,而判義禁閔致庠奉命在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,鄭基世落點。
張時杓啓曰,開坐事,命下矣。新除授判義禁鄭基世,卽爲牌招,何如?傳曰,允。
又啓曰,行大司憲李秉文,掌令姜鐸,持平沈相說·李牌不進,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平沈相說·李牌不進罷職傳旨,傳于張時杓曰,只推。
以右承旨吳俊泳牌不進罷職傳旨,傳于張時杓曰,只推。
以慶尙監司李根弼狀啓,薦新進上生靑魚,姑未捉得,限內不得封進,惶恐待罪事,傳于張時杓曰,勿待罪事,回諭。
金奎弘,以奎章閣言啓曰,原任提學曺錫雨喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任提學曺錫雨喪,依定式遣檢書官,致弔恤孤,仍爲勸粥以來之意,敢啓。傳曰,知道。
又以迎接都監言啓曰,臣等與諸郞廳,會同開坐,檢飭迎勅諸事,而應行事目及啓下郞廳八員外,不足郞廳二員,依例加差,別單書入之意,敢啓。傳曰,知道。
迎接都監加差郞廳二單,金喆熙·閔泳奎。
金奎弘,以迎接都監言啓曰,本都監郞廳李德來,移拜宗廟令矣。改差,其代以漢城主簿曺裕承差下,使之察任,何如?傳曰,允。
又以迎接都監言啓曰,在前弔勅時,不設宴享,只行茶禮,故宴享色郞廳,不爲差出,茶禮時,使盤膳色郞廳兼管矣。今亦依此擧行之意,敢啓。傳曰,知道。
張時杓,以兵曹言啓曰,知中樞府事柳仁魯,五衛將李東春·方漢斗·廉善慶·金大鏞·金昌䄵,曹司五衛將金性均,文臣兼宣傳官洪鍾永,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳千摠李敏皐,身病甚重,勢難察任,改差,何如?傳曰,允。
上在昌德宮。停常參·經筵。
大王大妃殿進御歸葺君子湯,自後日次五貼式,日次製入事,榻前下敎。
吳俊泳啓曰,孝徽殿望祭親行齋戒相値,視事頉稟之意,敢啓。傳曰,知道。
朴容大啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金永壽啓曰,左承旨金奎弘,今日不爲仕進,卽爲牌招,何如?傳曰,允。
傳于金奎弘曰,孝徽殿望祭攝行磨鍊。
傳于吳俊泳曰,奉審閣臣入侍。
傳于金奎弘曰,同副承旨許遞,前望單子入之。
朴容大啓曰,假注書金炳吉有身病,勢難察任,今姑改差,何如?傳曰,允。
傳于金奎弘曰,方淑儀喪,依趙貴人喪例,葬需令度支量宜輸送。
朴容大啓曰,行大司憲李秉文,掌令姜鐸,持平沈相說,李牌不進,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納赴鍾弼,掌令姜鐸,持平沈相說·李牌不進罷職傳旨,傳于朴容大曰,只推。
金奎弘,以迎接都監言啓曰,今番迎勅時儀節,依乙丑年例,贈給,依丁巳年例,擧行之意,分付各該司,一體知委於遠接使及開城留守·三道道臣處,何如?傳曰,允。
又以迎接都監言啓曰,內殿國恤賜祭勅時,別殿受祭處所,當爲稟定,而乙丑·辛巳·甲辰·丁巳,俱以涵仁亭爲之矣。今番則何以爲之乎?敢稟。傳曰,涵仁亭爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
戊寅十一月十三日未時,上御誠正閣。奉審閣臣入侍時,同副承旨張時杓,假注書安昌範,記注官朴鍾瀅,別兼春秋金學洙,原任直提學金炳地,以次進伏訖。上曰,史官分左右。仍命奉審閣臣進前,炳地進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢達矣。上曰,陵上太平乎?炳地曰,安寧矣。上曰,碑閣·丁字閣亦無頉乎?炳地曰,無頉矣。上曰,何時將事乎?炳地曰,果於三更量,將事矣。上曰,旋卽離發乎?炳地曰,卽爲離發,而至於門外,暫爲遲滯矣。上曰,雪時下雨,或無行路之險乎?炳地曰,果皆泥濘矣。上曰,秋牟旣已播種,而或無此雨之害乎?炳地曰,姑無爲害,而不如覆雪矣。上命閣臣先退,仍命史官就座。又命退,承史以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
金奎弘啓曰,右承旨吳俊泳,左副承旨朴定陽,今日不爲仕進,竝卽牌招,何如?傳曰,允。
傳于金奎弘曰,禮房承旨馳詣宗廟·景慕宮,奉審摘奸以來。
金炳吉改差,代以金鎭祜爲假注書。
傳于朴容大曰,禮曹判書有闕之代,前望單子入之。
禮曹判書前望單子入之,李源命落點。
傳于朴容大曰,未肅拜摠管竝許遞,前望單子入之。
摠管前望單子入之,副摠管任應準落點。
傳于朴容大曰,政官牌招開政。
傳于朴容大曰,在外京兆堂上竝許遞,今日政差出。
傳于朴容大曰,吏曹參議有闕之代,前望單子入之。
吏曹參議前望單子入之,金永壽添書落點。
傳于朴容大曰,都承旨有闕之代,前望單子入之。
朴容大啓曰,新除授吏曹參議金永壽,一體牌招,何如?傳曰,允。
傳于朴容大曰,吏曹參議疏批已下,卽爲牌招。
朴容大,以兵曹言啓曰,內禁衛將李熙甲·吳聖模,俱以病難供職,呈狀乞遞,改差,何如?傳曰,允。
朴容大啓曰,行大司憲李秉文,掌令姜鐸,持平李牌不進,沈相說差祭,執義未差,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,掌令姜鐸,持平李牌不進罷職傳旨,傳于朴容大曰,只推。
承旨前望單子入之,金炳翊落點。
朴容大啓曰,新除授同副承旨金炳翊,卽爲牌招,何如?傳曰,允。
有政,吏批,行判書閔致庠奉命在外,參判尹泰經牌招不進,參議金永壽進,右承旨吳俊泳進。啓曰,行判書閔致庠奉命在外,參判尹泰經牌招不進,小臣獨政未安,何以爲之?敢稟。傳曰,只出緊任。以南啓憲爲執義,洪時衡爲校理,魚允中爲副修撰,趙寧夏爲工曹判書,李沇應爲判尹,李啓魯爲左尹,金在容爲刑曹正郞,李基正爲永興府使。
兵批,行判書李載元進,參判李正魯病,參議洪澈周病,參知尹相賢入直,右副承旨朴容大進。以金奭鎭·李漢永爲副摠管,李祉秀爲同知,李敎獻爲兼訓鍊都正,申在儉·李彰夏爲內禁將,沈宜甲·李觀榮·黃基鍾·李雲宰·李仁謨·李愼赫·李載健爲五衛將,李根秀爲曹司衛將,尹滋國爲忠翊將,兪達源爲御營騎士將,趙鍾哲爲宣傳官,丁弘燮·朴奎燦爲文兼,李德雨爲訓鍊都監哨官,閔泳稑爲武兼,韓用純爲部將,柳升魯·朴玲煥爲守門將,李謇熙爲安東營將,李瑗儀爲平安兵虞侯,呂昌燮爲慶尙右兵虞侯,李儒必爲慶尙左水虞侯,僉知單權鍾悳,上護軍朴齊寅,大護軍徐衡淳,護軍尹秉鼎·成彝鎬·洪遠植·李晩運·柳仁魯,副護軍金敬均·張時杓·金羽休·韓在絢·趙秉老,白南鳳,副司直申一永·李晩燾·李萬敎,副司果李雲夏·魚允中·李錫弘·洪英植·李時宇·兪炳應·金哲範·高鎭赫,以上竝單付。及第閔泳紳·沈能旭·李承東,以上今加折衝,加資事,承傳。
傳于朴容大曰,見窠皆令差出。
吏批,再政。宋近洙·鄭基會爲知經筵,李會正爲知春秋,閔泳穆爲同經筵,徐相翊爲同春秋,金尙鉉爲藝文提學,宋彙仁爲奉常正,閔泳郁爲刑曹佐郞,故都正李敏道贈戶參例兼,故縣監李宗孝贈左承旨,故進士李默贈僕正,以上工曹參判李漢永三代。兵批,再政。金益聲爲訓鍊判官,李章權爲武兼,徐相誾爲守門將,申采熙,爲訓鍊都監把摠,僉知三單,黃基鍾·李愼赫·李仁謨,副護軍閔泳紳·沈能郁·李承東,以上竝單付。吏批,三政。趙寬在爲孝陵令。兵批,三政。張基濂爲都摠經歷,南廷弼爲訓鍊主簿,李秉憲爲左捕從,僉知單李載健,護軍單任應準。吏批,四政。李容晢爲典牲判官。兵批,四政。李建溥爲訓鍊僉正,李正和爲都摠都事,鄭雲五爲守門將,僉知單李根秀。吏批,五政。成泰用爲濟用判官。兵批,五政。韓聖周爲訓鍊判官,李尙鉉爲主簿,僉知單李雲宰。六政。林淳喆爲訓鍊主簿,金正永爲武兼。七政。趙箕夏爲守門將。
承旨前望單子入之,金永壽落點。
以左副承旨朴定陽牌不進罷職傳旨,傳于朴容大曰,只推。
朴容大,以吏曹言啓曰,贈諡文憲公徐承輔延諡,定行於今十一月十六日本第云矣,敢啓。傳曰,知道。
又以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以奎章閣言啓曰,原任提學曺錫雨喪,依定式遣檢書官,致祭以來之意,敢啓。傳曰,知道。
又以春秋館言啓曰,別兼春秋臣金學洙,以御營廳從事官,今日軍布捧上時,晝仕出去之意,敢啓。傳曰,知道。
吏曹參議金永壽疏曰,伏以,臣待罪西邑,閱序纔三,庸績未潰于成,瘝隳爲狃,積有憂悸,惟何問是俟。迺者知申特授,閣銜還差,忽下於千萬夢想之表,恩旨聯翩,馹召荐降,榮光攸被,兢慄靡措。居無唯何,又伏奉添書特點,以臣爲吏曹參議者,謬恩也,罕例也,其在綜賓實簡觕良,一何甚左至斯?臣聞命省循,戃怳怔忪,罔知攸蔇。夫國有六典,何莫非亮工惠疇,撥煩理劇,而至若管九流統百職,佐淸明之治,擧激物之政,惟天官悉總其枋,古所稱掌群玉之版,以詔王理者,而唐之文部·司列,宋之審官·選事是也。逮夫我朝,其遴柬之愼,典領之重,截然爲名塗雋秩。太宰屬官,其三曰小選,承佐仰成,雖有軒輊,唱注之緊,時或攝斲,以至品藻之澄汰,資格之通枳,靡不參聞而與議。況齋祀排遣,其責尤重,其任尤顓,則是又不可以階級隆庳,差殊觀焉。必須明解如鄒淵,風稜如劉鼎,乃可謂職與人稱。未敢知今臣所授,謂足以甄別流品,薄試銓鏡歟?姓曆冑籍之未嘗手披也。且謂以劣有踐履,俾涉津梁歟?故常典式之未能心究也。此雖欲怙寵饕恩,冒行政人之政,其如鑑之未磨,莫辨姸媸,秤之無星,難定銖絫,何哉?臣添備侍從,周旋邇列,已滋年所,愚闇輇薄,蔑一近似,莫淹於容光攸照,而積繇遭遇,隆私若偏。旣往兜攬,無藝到極,至竟埤遺以銓綜劇要,則綆短之汲深,蹄蹇之騖遠,其必不絶則蹶已。此猶臣一己私也,未遑自恤,至於貽聖簡褻名器,萬萬非微分所敢安。開政有命,庚牌狎臨,惶阨轉深,玆庸輸寫衷悃,仰瀆聰聽。惟聖慈,念天職之莫宜濫畀,諒愚懇之匪出崇飾,亟收臣三銓新銜,改授時髦,俾允僉諧,伏不勝大願。臣無任云云。省疏具悉。爾其勿辭察職。
上在昌德宮。停常參·經筵。
自開東至未時,灑雨下雨,測雨器水深一分。
藥房都提調金炳學,提調金有淵,右承旨吳俊泳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
吳俊泳啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
吳俊泳啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨朴定陽,今日不爲仕進,卽爲牌招,何如?傳曰,允。
朴定陽,以議政府言啓曰,勅務方張,曠官可悶,新除授高陽郡守,使之當日辭朝,何如?傳曰,允。
備忘記,高陽郡守李建膺下直,長弓一張,長箭一部,片箭一部,筒兒一箇賜給。
金永壽啓曰,時原任大臣,率禮堂,依下敎來待矣。傳曰,入侍。
傳于吳俊泳曰,今番世子宮患節平復,喜幸曷已?雖未問安,入直上下憂悶勤勞之餘,有此大慶,豈無施賞之典?都提調領敦寧金炳學,鞍具馬一匹面給,子壻中一人調用,提調金有淵,副提調金永壽,竝加資,差備待令醫官始興縣令李章赫,前後效勞旣多,守令陞敍,豹皮一令賜給,抱川縣監李兢柱,效勞尤多,守令陞敍,熟馬一匹面給,晉州監牧官高鑂,雖不待令,勤勞則有之,守令除授,李海昌·安秉直·李肯鉉,竝善地監牧官首先差送,掌務官崔性協,令該院拔例調用,趙錫弘,兒馬一匹賜給,藥色書員,竝書題除授,其餘書員·員役等,竝依丙戌年例施賞。
傳于吳俊泳曰,廣慶之義,春·桂坊不可無施賞之擧,師領議政李最應,傅左議政金炳國,內下大豹皮一令賜給,左賓客洪祐吉,右賓客李鎬俊,左副賓客金炳始,右副賓客趙寧夏,各內下虎皮一令賜給,輔德趙肅夏,兼輔德閔泳翊,各內下大鹿皮一令賜給,弼善李敎榮,兼弼善尹相萬,文學尹升求,兼文學李輔榮,司書洪承穆,兼司書金允植,說書李容稙,兼說書朴斗陽,各內下鹿皮一令賜給,諮議兼書筵官宋秉璿,內下大鹿皮一令賜給,左翊衛金龍鎭,右翊衛朴齊億,左司禦李鎬性,右司禦閔泳肅,左翊贊金應漢,右翊贊洪輔燮,左衛率金龜根,右衛率尹昌燮,左副率尹泰昌,右副率張熙,左侍直徐相熙,右侍直韓昌錫,左洗馬李貞稙,右洗馬徐相隣,各內下鹿皮一令賜給,畫員·寫字官,令本衙門拔例調用,陪吏,各紬一疋,白木二疋,其餘書吏·員役等,令該曹,米布分等題給。
傳于吳俊泳曰,中官之今番晝夜效勞者,不可無施賞,世子宮長番鄭泰吉·黃胤明·柳載賢,竝加資,資窮,令內府調用,金圭復,熟馬一匹賜給,其餘長番鄭之良·李敏和·文有用·朴奎鉉,各半熟馬一匹賜給,薛里二·掌務二,各兒馬一匹賜給,差備八,各上弦弓一張賜給,司鑰二,各兒馬一匹賜給,日傘事知六,各上弦弓一張賜給,飯監·別監·員役等,依丙戌年例施賞。
傳于朴定陽曰,今日賞典下批,不可踰日,政官牌招擧行。
吳俊泳,以禮曹言啓曰,世子宮患候平復告布吉日,今月內擇入事,命下矣。告廟頒敎陳賀吉日,令日官崔榮遠推擇,則今十一月二十六日·二十七日,俱吉云,以何日定行乎?敢稟。傳曰,二十七日定行。
傳于朴定陽曰,敦寧都正許遞,今日政差出。
傳于朴定陽曰,吏曹參議未差之代,前望單子入之。
有政。吏批,行判書閔致庠奉命在外,參判尹泰經進,參議未差,左副承旨朴定陽進。啓曰,行判書閔致庠奉命在外,參議未差,小臣獨政未安,何以爲之?敢稟。傳曰,仍爲之。
以朴齊鴻爲敦寧都正,行大護軍金有淵今加正憲,都承旨金永壽今加嘉善,已上加資事,承傳。
兵批,行判書李載元病,參判李正魯病,參議洪澈周病,參知尹相賢入直進,同副承旨金炳翊進,副護軍李龍夏,副司果魚允中,以上竝單付。吏批,再政。行都承旨單金永壽。
金炳翊啓曰,卽見全羅兵使金泰郁濟州等邑漂民生還啓本,則後面連幅,不爲踏印,事甚疎忽,極爲未安。原啓本所當還下送,而係是邊情,雖不得不捧入,該帥臣不可無警,推考,何如?傳曰,允。
朴容大啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
朴定陽,以議政府言啓曰,北道先運襦衣一千二百領,照數捧上,稱量看品後,仍爲監封逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,允。
吳俊泳,以禮曹言啓曰,以世子宮患候平復告廟頒敎陳賀擇日草記,傳曰,二十七日定行事,批下矣。同日曉頭,先行告祭於宗廟·永寧殿·社稷·孝徽殿·景慕宮,巽時頒敎陳賀,而大殿·大王大妃殿·王大妃殿·中宮殿箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,應敎沈相薰內閣進,副校理鄭㵙呈辭在外,上番闕直,事甚未安。副應敎金允植,校理李輔榮,副校理洪鍾運,新除授校理洪時衡,竝卽牌招,推移入直,何如?傳曰,允。
又以弘文館言啓曰,新除授副修撰魚允中,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副修撰李載允落點。
戊寅十一月十五日未時,上御重熙堂。藥房入診入侍時,都提調金炳學,提調金有淵,右承旨吳俊泳,假注書安昌範,記注官石宗珍,別兼春秋金學洙,檢校直閣趙同熙,以次進伏。醫官劉漢緯·鄭一龜·李好錫·李基徹,以次進伏楹外訖。上曰,史官分左右。炳學進前奏曰,非時之雨,邇來頻數,日候從以不調,此時聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,中宮殿氣候,何如?上曰,安順矣。炳學曰,臣伏聞世子宮日前靡寧之候,旋卽平復,下情萬萬慶祝,日間諸節,何如?上曰,其時果是大段爲慮矣,今則快復,甚可喜幸也。炳學曰,臣於日前赴院之時,聞諸醫官,則當夜先進星香飮,旣是滯候,則此湯劑之議進,必也醫官過慮而然矣。上曰,非但醫官之過慮,上下群情,亦皆爲慮,而今則平復。果爲欣喜也。炳學曰,此宗社臣民莫大之慶,臣不勝欣祝之至,診候後,臣有仰請之事矣。仍奏曰,醫官待令,使之入診乎?上可之。漢緯等以次入診,退伏楹外訖。炳學曰,脈候奏之。漢緯等起伏奏曰,脈候左右三部調均矣。炳學顧謂醫官曰,脈候調均,調理湯劑,別無更爲議定者乎?漢緯等曰,別無更爲議定者矣。上命醫官先退。炳學曰,地黃湯連爲順下乎?上曰,地黃湯屢劑試飮,果是有效矣。炳學曰,地黃甚有益,長時進御,恐好矣。上曰,連爲試飮也。炳學曰,世子宮諸節之旋卽平復,實國家莫大之慶也,此誠由於祖宗之默佑,不可不告廟陳賀,而粵在英廟乙酉世孫宮患候平復後,因診筵都提調仰請告布之節矣。此是我家已行之禮,伏願博詢焉。上曰,皇天祖宗之所默佑,且我家已行之事也,豈無告布之禮乎?第當廣詢于時原任大臣矣。仍命書傳敎曰,時原任大臣率禮堂來待。炳學曰,此千一之慶也,歡祝之忱,不勝形達矣。上曰,藥院雖無別入直,賞典施之矣。炳學曰,施賞非急也,而告布宜先於施賞矣。上曰,告布詢問爲之,而施賞次次爲之矣。炳學曰,聖敎如此,而告布不可緩時矣。上曰,史官就座。仍命大臣先退,又命退,諸臣以次退出。
戊寅十一月十五日申時,上御重熙堂。時原任大臣率禮堂入侍時,都承旨金永壽,假注書金鎭祜,記注官石宗珍,別兼春秋金學洙,領府事李裕元,領敦寧金炳學,判府事洪淳穆,領議政李最應,左議政金炳國,禮曹判書李源命,參判金奭鎭,參議任冕鎬,以次進伏訖。上曰,史官分左右。裕元進前奏曰,冬日不至甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮患候,卽臻平復,不勝慶祝萬萬矣,近日諸節,若何?上曰,其時大段爲慮,近日夬復,萬萬喜幸矣。裕元曰,臣承命來待,而閤外聞藥院都相之言,今日登筵,告布之節,以英廟朝故事,有所仰奏,此乃我家禮,値玆大慶,合有賁飾之盛典矣。炳學曰,臣於俄筵,已有所仰奏者,今無更達矣。淳穆曰,世子宮諸節,卽臻康復,太平萬歲,告布一節,非徒已有故事,以如此大慶,如此盛典,中外群情,方切顒祝之忱矣。最應曰,今番世子宮患候非輕,旋卽平復,實是祖宗默祐陰騭,萬萬欣幸,慶祝告布之節,有我家已行之例,臣無容更達矣。炳國曰,祖宗默佑,世子宮患候,旋卽平復,臣民慶忭,曷以形達?告布之節,曾有我家已行之例,卽下成命,千萬顒祝矣。上曰,向日遄復,實是皇天祖宗默祐矣。最應曰,世子宮患候,旋卽平復,宗社臣民莫大之慶也,此有我家已行之禮,僉議且詢同,告布之節,令該曹擇日擧行,何如?上曰,依爲之。出榻敎源命進前奏曰,告布之節,擇日擧行事,命下矣。日字以何間推擇乎?上曰,以今月內擇入可也。出擧條最應曰,告布時禮曹諸般儀節,以草記擧行,何如?上曰,依爲之。上曰,外間亦有所聞乎?裕元曰,臣於其間在鄕,平復後始乃得聞矣。上曰,其間又爲還鄕乎?裕元曰,因有事而還鄕矣。上曰,何其好鄕居乎?裕元曰,臣是鄕人,自底如是,而明日又當還鄕矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳翊啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳翊啓曰,今此陳賀時,京外箋文頭辭,令文任撰出事,命下矣。藝文提學金尙鉉未肅拜,卽爲牌招,何如?傳曰,允。
朴容大啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
金炳翊,以禮曹言啓曰,今此世子宮患候平復稱慶陳賀時頒敎,以親臨磨鍊乎?敢稟。傳曰,親臨磨鍊。
金炳翊,以春秋館言啓曰,別兼春秋臣金學洙,以御營廳從事官,今日軍布捧上時,晝仕出去之意,敢啓。傳曰,知道。
領敦寧金炳學箚曰,伏以,祖宗默垂眷祐,睿候旋奏平復,上告下布,吉辰且涓矣。臣職忝保護之列,進而陳慶祝之辭,退而切舞蹈之誠,迺者隆旨特宣,寵光遽侈,廐駟琱飾,房輝垂輝,家人蔭補,門籍增光,此何等上賞異數,而疊酬濫授於勞無可紀之身乎?値千一罕有之會,覩萬億無疆之休,此在臣爲榮爲幸,今玆腆其賜而厚其施者,有非臣僥希倖跂之所敢到也,惟聖明深軫惜纓之義,旋紆藏袴之命,卽許收還,以全微諒,不勝幸甚。取進止。答曰,省箚具悉卿懇。卿其勿辭,安心領受。仍傳于金炳翊曰,此批答,遣史官傳諭。
上在昌德宮。停常參·經筵。
金炳翊啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,三品官之毋得過三日,循例請牌,曾有定式矣。敦寧都正朴齊鴻,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
朴容大啓曰,行都承旨金永壽,右承旨吳俊泳,左副承旨朴定陽不爲仕進,左承旨金奎弘式暇,同副承旨金炳翊式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴定陽牌不進,伴直無人,右承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴定陽牌不進罷職傳旨,傳于朴容大曰,只推。
朴容大,以禮曹言啓曰,今此世子宮患候平復,稱慶陳賀,親臨頒敎處所,以何殿擧行乎?敢稟。傳曰,仁政殿爲之。
義禁府啓目粘連,向前朴在實亦,身爲差員,不勤領護,前後臭載,竟致多數,八隻以上致敗者罷黜,載在典式,依法文罷黜放送,何如?判付啓依允。
行都承旨金永壽疏曰,伏以,惟天惟祖宗,默佑陰騭,世子宮邸下,睿度卽康復,揀吉呼嵩,縟儀將覩,萬億無疆之慶,實基于玆,大小群情蹈抃祝,曷有其極?卽伏見特旨下者,迺以臣名,冒叨藥銜,授嘉善階,臣聞命愯慄,惶汗彌滋,莫省所以裁之也。臣以寒素家人,猥廁邇列,周旋文陛,劣有歲月,材乏菅蒯之微,效蔑襪線之補,瞿瞿兢惴,常若集木,惟以一副謹拙,爲貼額之符,夫何邇來聖眷,若偏臣身,峻塗華貫,朝除夕遷,未及旋踵,又有此晉秩之命,旣往兜攬,極知踰濫,今玆驟躐,胡遽至斯?況無勞勩之可紀,焉有望實之可稱哉?小器不合大受,弱蹄莫宜遠服,此臣所以悸懼先於寵榮,左右究而容措不得者也。若臣過福之災,不衷之咎,猶屬私恤,而熙朝懋賞懋官,綜名核實之政,緣臣而隳壞,是尤大恐也。至於命德之器,車服以庸,縻暇張皇崇飾,玆敢冒昧刳瀝,仰首鳴號於聽卑之天。伏乞聖明,俯諒微臣恧蹙之情,特收臣新授資級,俾官方重而賤分安,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
吳俊泳啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
吳俊泳啓曰,同副承旨金炳翊,今日不爲仕進,卽爲牌招,何如?傳曰,允。
備忘記,慶尙右兵使趙益贊下直,長弓一張,長箭一部,片箭一部,筒兒一箇賜給。
吳俊泳啓曰,卽者副修撰李載允,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
吏曹參議前望單子入之,申檀落點。
朴容大啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
以慶尙道黃腸敬差官李奎鴻狀啓,本道黃腸,有名無實,擧皆不準尺數,封進惶恐待罪事,傳于朴容大曰,勿待罪事,回諭。
朴容大,以三軍府言啓曰,卽接訓鍊都監所報,則今十一月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
金炳翊,以弘文館言啓曰,副修撰李載允陳疏徑出,下番闕直,事甚未安。修撰閔泳奎迎接都監都廳進,朴齊晠,副修撰申錫淵,竝卽牌招,推移入直,何如?傳曰,允。
又以弘文館言啓曰,修撰閔泳奎迎接都監都廳進,朴齊晠,副修撰申錫淵有身病,李載允陳疏受由,下番闕直,事甚未安。應敎沈相薰內閣進,副校理洪鍾運·鄭㵙呈辭在外,副應敎金允植,校理李輔榮,竝卽牌招推移,姑降入直,何如?傳曰,允。
副修撰李載允疏曰,伏以臣於持被之中,卽接家信,則臣母素患痰癖之症,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣罪,以肅朝綱焉。臣無任云云。〈答曰〉,省疏具悉。爾其勿辭救護。
上在昌德宮。停常參·經筵。
金炳翊,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴定陽啓曰,明日常參·經筵,取稟。傳曰,停。
金炳翊啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
金奎弘啓曰,右承旨吳俊泳,今日不爲仕進,卽爲牌招,何如?傳曰,允。
傳于朴定陽曰,濟用監提調趙成夏,氷庫提調鄭健朝,令該曹口傳相換。
吏曹口傳政事,濟用監提調趙成夏,氷庫提調鄭健朝,已上相換事,承傳。
金炳翊啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于金炳翊曰,只推。
以右承旨吳俊泳牌不進罷職傳旨,傳于金炳翊曰,只推。
金炳翊,以三軍府言啓曰,卽接禁衛營所報,則依定式,十一月十二月習陣,不爲設行云矣,敢啓。傳曰,知道。
朴定陽,以議政府言啓曰,勅行牌文,今旣出來矣,行大護軍南廷順,伴送使差下,何如?傳曰,允。
又以議政府言啓曰,牛禁,國之大禁也,其有關於農政,果何如,而觀乎古人不食耕牛之訓,猶足以感發惻恒之仁心矣。況以此事,前後朝令,不趐申複嚴截,而連聞傳說,則京都閭里之中,列邑場村之間,無處不狼藉,無時不蕩弛,先自卿宰士夫之家,各有主張開屠,而莫之敢誰何,隷屬輩又從以締結襍類,自作窩窟,不少顧忌,大抵大民爲小民之標準,而肆行其惡習如此,豈能不自媿而自縮乎?有法而至於無法,有禁而歸於無禁,則將有何事之可做可講者哉?內而法司捕廳,旣有其職矣,外而方伯守令,旣任其責矣。何所憚而輒捱過乃已也?駭歎之極,寧欲無言,姑付令申之義,使之築底糾摘,班戶則這這指名,啓聞嚴勘,小民則切勿許贖,直爲刑配,而萬一有闊狹操縱之弊,則中外掌法之官,自本府草記論罷,斷不可已。且聞近日雜技熾盛,殆與攘奪無異,多民蕩析之患,由於是,諸處竊發之憂,亦由於是,而第其中爲之媒囮者,非班家廊屬,則卽法司下隷也。此不可不別般禁止,犯者隨所捉,治以治盜之律,不飭之家長及官員,竝當重究之意,揭示防里,俾各知悉,何如?傳曰,允。
又以弘文館言啓曰,下番闕直,事甚未安。修撰閔泳奎迎接都監都廳進,副修撰李載允陳疏受由,修撰朴齊晠,副修撰申錫淵,竝卽牌招,推移入直,何如?傳曰,允。
又以弘文館言啓曰,修撰閔泳奎迎接都監都廳進,朴齊晠,副修撰申錫淵有身病,李載允陳疏受由,下番闕直,事甚未安。應敎沈相薰內閣進,副校理洪鍾運·鄭㵙在外,副應敎金允植,校理李輔榮,竝卽牌招推移,姑降入直,何如?傳曰,允。
又以都摠府言啓曰,都摠管李會正,以宗親府監印堂上,璿源譜略進上件監封事,晝仕出去之意,敢啓。傳曰,知道。
上在昌德宮。停常參·經筵。
藥房提調金有淵,副提調金永壽啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金炳翊啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳翊啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,今此勅使接見時說話,依例書入,而或不無未盡之處,令廟堂增刪以備御覽,何如?傳曰,允。
朴容大啓曰,行大司憲李秉文,執義南啓憲,掌令姜鐸,持平沈相說,李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
金炳翊,以議政府言啓曰,卽見忠淸監司李明應狀啓,則丙子慘歉以後,無邑不病,而就其中公州·新昌兩邑,乙亥·丙子稅米之尙在未納者,實無以本色責納,公州牧丙子條大同米及位米太元上納竝船價雜費二千五百九十餘石,新昌縣乙亥條大同未收米二百九十餘石,位太七十餘石,特許小詳定代納事,請令廟堂稟旨,分付矣。正供之積年淹滯,大非事體攸重,而湖西五十餘州之內,道臣必於此兩邑而拈出登聞者,其最弊弊之狀,可以想到矣。然而小詳定代納,揆諸法例,尤不當擧論,公州則元納中限折半,以元詳定許施,船雜費一體代錢,新昌則局旣殘小,數且無多,竝以元詳定許施,何如?傳曰,允。
又以議政府言啓曰,卽見慶尙監司李根弼災實分等狀啓,則尤甚各邑,不爲擧論,尙州等四十三邑,置之稍實,慶州等二十八邑,置之之次,事目災一百結外,不足災五千三百五十三結二十二負八束,特許準劃事,請令廟堂稟旨,分付。川浦泥生處,査得還起一結七十八負五束,竝令當年出稅,新還起田畓十五結八負二束,懸錄田案,限三年免稅爲辭矣。本道,大省也,幅員素廣,結簿隨夥,其與湖南相甲乙矣。而今年年形,縱不免中間隔竝之患,此非邑邑之所同然,且其照候調而霜信遲,蔚有成就之喜,則若而痒損,特不過杞榟之寸杇焉,而況又尤甚名目之置而不擧者乎?依他道已施之例,請災一款,勿論,兩等分劑,依施,査起結之出稅與免稅,亦依狀請施行,何如?傳曰,允。
又以議政府言啓曰,卽見慶尙監司李根弼狀啓,則道內迎日縣改量,今纔了畢,而元帳付田畓合爲三千三百三十四結三十八負七束內,陳雜頉一千二百九十九結九十二負二束除之,時起爲二千三十四結四十六負五束,比己酉量田畓,加爲二百十一結五十二負八束,而自今爲始,以新量結行用之意,請令廟堂稟處矣。量田,有國大政也。經費之贏絀,在乎此,民生之休戚,係乎此,此而能區別陳起,經界就正,該邑事,誠爲之可幸,依道臣所請,以施量案施行之意,分付,何如?傳曰,允。
又以議政府言啓曰,卽見濟州牧使白樂淵狀啓,則本島三邑年形,荐遭大饑,民情遑汲,先從飢戶,自十二月爲始,限麥秋排巡抄付,則容入還米爲二萬七百四十石零,而今秋當捧穀一萬一千二百四十八石零,俱是尤甚等所受之還,勢難責捧,不得已盡數停退,則夏還捧留,只爲一萬六千二百十四石零矣。秋還停退耗條及排巡不足,合爲五千六百五十一石零,而自本營雖卽如干措劃,荐饑之餘,事勢罔措,沿邑所在某樣穀中折米限三千石,以精實米劃給事,請令廟堂稟處矣。孤絶一島,隔在重溟,穡事荐歉,民命近止,其在朝家惠恤之政,不容不船粟往哺,就本道沿邑所在社還米中,限二千石,定差員斯速運送,無至一民捐瘠之患事,行會何如?傳曰,允。
又以議政府言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以弘文館言啓曰,下番闕直,事甚未安。修撰閔泳奎迎接都監都廳進,副修撰李載允陳疏受由,修撰朴齊晠,副修撰申錫淵,竝卽牌招,推移入直,何如?傳曰,允。
又以內醫院都提調·提調意啓曰,年例各殿宮進上臘藥所入牛黃一百二部壹錢壹分肆里壹毫,麝香壹百陸拾捌部伍分柒里玖毫,竝令戶曹·宣惠廳進排,而丙申定式牛黃參拾七部伍分捌里玖毫,以本院春秋兩等元貢中取用,何如?傳曰,允。
說書李容稙疏曰,伏以,臣年少學淺,不幸早科,再仕春坊,漫不知何,匪分華職,恒愧尸素,擬一自鳴,瀝血懇辭矣。際伏覩我春宮邸下,衣尺漸長,睿智日新,月初有自內授學之擧,四方延頸,蹈舞相慶,又因一時惟憂,旋臻康復,重宸嘉悅,縟儀將擧,大小臣僚,孰不歡忭,而職在本院,尤切頌禱,敢以膚淺之見,效古人執藝之諫,伏願聖明垂神澄省焉。臣聞自古元良,莫不以左右輔導之方爲重,故漢臣賈誼,引成王襁褓時事,以見正事聞正言,左右前後,皆正人之說,告其君,歷代因之,而師其法,亦惟我列聖朝東宮之官,極其掄選,先正大儒,皆膺其職,莫不惓惓以聞見左右之正則輔之翼之之道,豈非萬世之常法,而今日之當務乎?惟我春宮邸下,天縱岐嶷,鳳姿日表,聰明漸進,步趨有常,習與正人,一時爲急,臣竊以爲,宮僚雖盛,而諮議不至,則不可謂之備員,官惟其人,而如臣蔑學者,亦參末僚,則不可謂之精選矣,而顧乃寥寥一時,未聞有以招賢簡能爲意者,臣誠悶然不知其故,伏願殿下,亟詢廟堂,盡崇儒之道,愼簡僚之方,則林樊之士,樂爲時用,輔導之職,各得其人矣。噫,人主一心,大公至正,樂善好義,則其體立矣,一變至道,復俊秀之選,罷科目之謬,則其用費矣,夫如是,則拔茅育莪,斐英可致,而保傅之任,輔弼之良,濟濟可觀矣。孔子曰,德之流行,速於置郵而傳命,擧措得宜,風行草偃,夫何憚而不爲乎?惟聖明留意焉,則宗社幸甚,生民幸甚。臣又聞聖人之生,莫善於胎敎,爼豆之戲,乃成於三遷,我殿下以止慈之心,盡養正之功,日御經筵,以親學士大夫,講洙·泗三無之訓,法橫渠六有之工,俾我東宮,蚤夜效法,有文王我師之稱,則實東方萬世之福也。嗚呼,我世子作聖作賢之坯模,實基於今日,惟殿下念哉念哉。臣於是職,榮已踰分,俯仰怵愓,不敢媒進。伏乞聖明,察臣愚衷,諒臣至懇,亟賜鐫斥,仍治臣寡學膴仕之罪,拔去仕籍,勿擬銓望,則臣當杜門省愆,講究經傳,年久業進,粗效淸朝之使令,未爲晩也,惟聖慈矜諒曲遂,則實天地生成之恩,臣無任云云。〈答曰〉,省疏具悉。所陳切實,當留念矣,爾其勿辭察職。
上在昌德宮。停常參·經筵。
金炳翊啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金奎弘啓曰,右承旨吳俊泳,左副承旨朴定陽,今日不爲仕進,竝卽牌招,何如?傳曰,允。
朴容大啓曰,卽者別兼春秋尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李重七·洪承憲·金學洙,竝卽牌招,推移入直,何如?傳曰,允。
傳于朴容大曰,疏批誤書之中官柳載賢,推考。
朴容大啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說·李牌不進罷職傳旨,傳于朴容大曰,只推。
以右承旨吳俊泳,左副承旨朴定陽牌不進罷職傳旨,傳于朴容大曰,只推。
兵曹口傳政事,大護軍單尹滋悳。
朴容大,以兵曹言啓曰,同知中樞府事李祉秀,兼司僕將權鍾悳,俱以病難供職,呈狀乞遞,竝改差,何如?傳曰,允。
別兼春秋尹相萬疏曰,伏以,臣於持被之中,卽接家信,則臣母素患痰癖之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扄。伏乞聖明,俯賜鑑諒,亟遞臣職,俾便救護,仍治臣罪,以肅朝綱焉。臣無任云云。〈答曰〉,省疏具悉。爾其勿辭救護。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳俊泳啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金奎弘啓曰,同副承旨金炳翊,今日不爲仕進,卽爲牌招,何如?傳曰,允。
吳俊泳啓曰,左右史不可不備,別兼春秋李重七·洪承憲·金學洙,旣有只推之命,竝卽牌招,推移入直,何如?傳曰,允。
以別兼春秋李重七·洪承憲·金學洙牌不進罷職傳旨,傳于吳俊泳曰,只推。
金炳翊啓曰,行大司憲李秉文,執義南啓憲,掌令姜鐸,持平沈相說·李牌不進,掌令金顯喆在外,監察茶時之意,敢啓。傳曰,知道。
以大司諫朴弘壽,司諫李鳳德,獻納趙鍾弼,執義南啓憲,掌令姜鐸,持平沈相說,李牌不進罷職傳旨,傳于金炳翊曰,只推。
吳俊泳啓曰,今二十七日世子宮患候平復,稱慶陳賀頒敎文,當爲製進,藝文提學金尙鉉,待明朝牌招,使之製進,何如?傳曰,允。
傳于金炳翊曰,臺諫竝許遞,前望單子入之。
臺諫前望單子入之,掌令朴來冕,添書落點。
吳俊泳,以禮曹言啓曰,三名日及各殿誕日陳賀時,王世子當有進箋致詞表裏之禮,而冠禮前則依前例權停,自內只進表裏事,已爲啓下矣。今此世子宮患候平復,稱慶陳賀時,亦依此磨鍊以入之意,敢啓。傳曰,知道。
金炳翊,以訓鍊都監言啓曰,本局千摠李鍾鳳,身病猝重,勢難察任,改差,何如?傳曰,允。
上在昌德宮。停常參·經筵。
吳俊泳啓曰,明日常參·經筵,取稟。傳曰,停。
金炳翊啓曰,大司憲·執義·掌令一員,持平二員未差,掌令朴來冕未肅拜,監察茶時之意,敢啓。傳曰,知道。
吳俊泳啓曰,左副承旨朴定陽,右副承旨朴容大,今日不爲仕進,竝卽牌招,何如?傳曰,允。
以別兼春秋李重七·洪承憲·金學洙牌不進罷職傳旨,傳于吳俊泳曰,只推。
吳俊泳啓曰,左右史不可不備,別兼春秋李重七·洪承憲·金學洙,旣有只推之命,竝卽牌招,推移入直,何如?傳曰,允。
傳于吳俊泳曰,頒敎文中,赦句添入。
吳俊泳啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學金尙鉉,旣在闕中,使之添入,何如?傳曰,允。
又啓曰,今此勅使出來時,開城府別問安使假承旨,依近例,以道內守令啓下,御帖及名帖上來,親受下去,以爲臨時擧行之地事,本道監司及該守令處,下諭,何如?傳曰,允。
以左副承旨朴定陽牌不進罷職傳旨,傳于金炳翊曰,只推。
金炳翊,以議政府言啓曰,卽見京畿監司趙寅熙狀啓,則本道儒生公都會及選武軍官都試,固當設行,而纔經因山,又當勅務,目下事勢,有多相姑,竝爲待明春退行事,請令廟堂稟旨,分付矣。都會都試之因事故退行,多有已例,依請許施,何如?傳曰,允。
又以禮曹言啓曰,卽接安城進士李周琬所志,則以爲,族孫源一,嫡妾俱無子,以其同姓三十二寸弟璞亨第二子相台,欲爲繼後,兩家諸族,相議完定,而源一夫妻,俱爲作故,拘於常規,不得循例禮斜,依法典草記稟處事,呈狀矣。凡繼宗立後,兩邊與受,明有可據,而不得登聞者,許令該曹,論理草記事,載在法典,而門長李周琬所訴旣如此,李璞亨第二子相台,立爲李源一之後,何如?傳曰,允。
上在昌德宮。停常參·經筵。
金炳翊啓曰,明日常參·經筵,取稟。傳曰,停。
朴容大啓曰,大司憲·執義·掌令一員,持平二員未差,掌令朴來冕未肅拜,監察茶時之意,敢啓。傳曰,知道。
以別兼奉秋李重七·洪承憲·金學洙牌不進罷職傳旨,傳于金炳翊曰,只推。
金炳翊啓曰,左右史不可不備,別兼春秋李重七·洪承憲·金學洙旣有只推之命,尹相萬由限已過,竝卽牌招,推移入直,何如?傳曰,允。
又啓曰,假注書安昌範有身病,勢難察任,今故改差,何如?傳曰,允。
安昌範改差,代以金秀馨爲假注書。
金炳翊啓曰,卽者社稷署官員來言,今此陳賀告由祭神位版出安奉還時,提調一員,當爲進參,而都提調金炳學有身病,提調沈舜澤奉命在外,不得進參云,何以爲之?敢稟。傳曰,提調許遞,令該曹,口傳差出。
吏曹口傳政事,以尹滋悳爲社稷提調。
金炳翊啓曰,卽者校理李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金炳翊,以弘文館言啓曰,校理李輔榮陳疏徑出,上番闕直,事甚未安。應敎沈相薰內閣進,副校理洪鍾運·鄭㵙在外,副應敎金允植,校理洪時衡,竝卽牌招,推移入直,何如?傳曰,允。
傳于金炳翊曰,東壁外玉堂,竝許遞,前望單子入之。
金炳翊啓曰,玉堂上下番俱空,事甚未安。應敎沈相薰內閣進,副應敎金允植,卽爲牌招入直,何如?傳曰,允。
傳于金炳翊曰,內閣提學未差之代,前望單子入之。內閣提學前望單子入之,金輔鉉落點。
傳于金炳翊曰,未肅拜臺諫許遞與未差之代,前望單子入之。
玉堂前望單子入之,校理鄭元和·朴齊晠,副校理黃耆淵·李,修撰李雲夏·李範祖,副修撰吳益泳·李元祺落點。
金炳翊啓曰,應敎沈相薰內閣進,副應敎金允植有身病,玉堂上下番俱空,事甚未安。新除授校理鄭元和·朴齊晠,副校理黃耆淵·李,修撰李雲夏·李範祖,副修撰吳益泳·李元祺,竝卽牌招,推移入直,何如?傳曰,允。
金炳翊,以奎章閣言啓曰,新除授提學金輔鉉,事當卽爲牌招,何如?傳曰,允。
又以迎接都監言啓曰,取考謄錄,則每於勅行,如非宴享,則迎勅後殿內接見時,設行茶禮,翌日館所新臨茶禮,送勅日親臨餞茶禮,竝爲設行,而乙丑接見茶禮及餞茶禮設行,辛巳甲辰丁巳,三次茶禮,竝爲磨鍊矣。今番則何以爲之乎?敢稟。傳曰,依丁巳年例爲之。
又以迎接都監言啓曰,取考致祭時謄錄,則祭幣與賻物,勅使入京前一日,入送都監,則祭帛·檀香·銀壺·銀爵,移送弔祭所,賻物縀疋與銀子,行禮時陳列,事過後入呈于承政院矣。今亦依例,使任譯輩,預爲周旋,入京前入送都監之意,分付儐臣,何如?傳曰,允。
又以迎接都監言啓曰,取考謄錄,則別殿殿內修理排設,戶曹郞廳與司鑰,眼同擧行,唐家前面,設紅綃甲帳,御間又設草綠輕光紬揮帳,前三門設朱簾,而自尙方進排,香卓則取用於繕工監及尙方,爵坫則取用於工曹,祭物排設等事,本殿守僕賜祭所,次知擧行,勅使依幕及庭內排設,軍色檢飭擧行,左右月廊,訓鍊都監·禁衛營,以布帳圍遮矣。今番亦依已例擧行之意,分付各該司,何如?傳曰,允。
又以迎接都監言啓曰,卽接京畿監司趙寅熙狀本,則勅行時沿路禁辟之節,楊州·高陽·坡州·長湍等邑所在守摠兩營屬軍校,每邑各一百五十名式抄出擧行,曾有定式是白如乎,今番段置,同禁辟軍校,楊州·高陽,則守·摠兩營屬牙兵束伍標下軍,坡州·長湍,則摠戎廳屬別驍士,每邑各一百五十名式,就附近面里,抄出排立事,令迎接都監稟旨,分付矣。近年勅行時沿路禁辟軍,以楊州等四邑軍校各一百五十名,每爲出用,今亦依例擧行之意,分付道臣,何如?傳曰,允。
朴容大,以摠戎廳言啓曰,本廳屬三鎭營別驍士等,今戊寅條都試初抄,纔已齊報矣。今月二十五日合試,設行於南別營之意,敢啓。傳曰,知道。
校理李輔榮疏曰,伏以,臣於持被之中,卽接家信,則臣母素患痰癖之症,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
上在昌德宮。停常參·經筵。
藥房提調金有淵,副提調金永壽啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴容大啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
以別兼春秋尹相萬·李重七·洪承憲·金學洙牌不進罷職傳旨,傳于朴容大曰,只推。
朴容大啓曰,左右史不可不備,別兼春秋尹相萬·李重七·洪承憲·金學洙,旣有只推之命,竝卽牌招,推移入直,何如?傳曰,允。
傳于朴容大曰,左副承旨許遞,前望單子入之。
承旨前望單子入之,閔泳商落點。
傳于朴容大曰,在外摠管竝許遞,前望單子入之。
摠管前望單子入之,都摠管任商準落點,副摠管趙榮夏添書落點。
朴容大,以吏曹言啓曰,卽接通禮院牒報,則以爲,今二十七日世子宮患候平復,稱慶陳賀敎是時,左右通禮,不可不備員,而左通禮吳慶履,右通禮李建容,俱有身病,不得進參矣。卽速變通,及時擧行之地云。左通禮吳慶履,右通禮李建容,竝改差,其代口傳備擬以入之意,敢啓。傳曰,知道。
又以兵曹言啓曰,再明日仁政殿親臨陳賀時,本曹郞廳侍衛及各差備,當爲備員,正郞一員未差之代,令該曹,以在京無故人口傳差出,以爲進參之地,何如?傳曰,允。
吏曹口傳政事,以朴來冕爲左通禮,任商鎬爲右通禮,尹定求爲兵曹正郞。
傳于朴容大曰,惠民提調李載冕,內資提調徐堂輔,令該曹,口傳相換。
朴容大啓曰,明日傳香,禮房承旨當爲齋宿,右承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
朴容大,以弘文館言啓曰,新除授副校理黃耆淵,時在京畿果川地,副修撰李元祺,時在積城地,經筵入番事緊,請竝斯速乘馹上來事,下諭。
傳曰,竝許遞,前望單子入之。
玉堂前望單子入之,副校理鄭㵙,副修撰趙鍾弼,落點。
兵曹口傳政事,副司果單,李輔榮·閔泳奎。
吳俊泳,以議政府言啓曰,賀儀隔日,未付軍職人,令該曹,口傳付軍職,使之參班,何如?傳曰,允。
又以議政府言啓曰,北關後運紙衣六百七十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以禮曹言啓曰,今十一月二十七日,世子宮患候平復,稱慶陳賀時,大王大妃殿·王大妃殿·中宮殿,百官進箋文表裏行禮儀註,直爲書入各殿之意,敢啓。傳曰,知道。
又以奎章閣言啓曰,新除授提學金輔鉉敎旨安寶次,濬哲之寶請出之意,敢啓。傳曰,知道。
朴容大,以兵曹言啓曰,來十二月巳卯正月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
又以摠戎廳言啓曰,本廳屬南陽·坡州·長湍別驍士,今戊寅條都試合試後,居首人別單書入,其餘入格之類,依例施賞事,知委各該邑,而南陽別砲軍都試居首人別單,亦爲書入之意,敢啓。傳曰,知道。
行大護軍許傳疏曰,伏以,皇天眷佑我宗社,東宮邸下有勿藥之喜,實萬世無疆之休,臣民慶忭,曷有其極?粵自詩負之禮擧,覃訏之頌興,一索最長,貳極重光,天朝錫琱珉之冊,春坊備承華之儀,國本永固,民心大定,居然歲周四度,天縱之姿,生知之性,日以明睿,書筵已開,自玆以往,無非遇物則誨之時也。先王之禮曰,凡生子,擇於諸母,寬裕慈惠,溫良恭敬者,使爲子師,其不曰乳母·保母,而必曰子師者,敎重於養,故變母爲師也。賈生之策曰,太子乃生,固擧以禮,自爲赤子,敎固已行,是以文王之聖,本於胎敎,夏啓之賢,由於孩習,古之哲辟,早敎有如此者,此莫非作聖之基,享國之本也。昔在純祖盛際,先臣正言珩,有意於輔翼元良,嘗裒輯三代以來世子之禮及我列聖朝敎冑之典,將以進獻於离筵,書未及成,天不假年,臣常恨焉。今其遺墨,藏在巾衍,手澤尙新,心跡如舊,於乎惜哉?臣喘息苟存,幸逢慶會,若徒畏僭越之誅,則先臣忠誠,湮而不章,倘效繼述之志,則歷代嘉猷,燦然備具,益采當法之謨,踵成未畢之書,釐爲上下二篇,名以哲命,哲命者,周書曰,生子罔不在厥初,生自貽哲命,其義則臣竊取之矣。臣又伏念世子之敎,敎之始而近者也,帝王之學,學之大而遠者也,先後有序,體用兼該,然後天德王道,可得以盡矣。臣嘗稽宋儒愼德秀之言曰,五經各主帝王政事之一端,書則備記全體修齊治平之規模事業,盡在五十八篇,無一語不主敬永命之道,修德與愛民,又作大學衍義,以推闡之,臣乃卽書經以紬繹焉,則曰德,曰敬,曰民,爲九百四十餘句,而言天者,又四百九十餘處,若夫大學,則一經十傳,民字之多二十有一,而明德止敬,天之明命等語,亦皆從書經中出來,乃知是聖之所以修身齊家治國平天下者,其道則本乎德,其理則出乎天,其要則主乎敬,其功化則極乎民,故臣不揆僭忘,特取書·學中天民敬德句語表章之,以爲四綱領,旣復蒐輯經傳及先儒之說,凡屬於天民敬德者,彙分類聚,以爲十卷,名曰宗堯錄,蓋堯典爲四代書之祖宗,而大學,又以堯典爲祖宗故也。欲望聖明,將此二部書,作爲法程,則實爲祈天永命之本,而可以致聖功神化之極,爲生民立極,開萬世太平也。仍伏念,臣至愚極魯,無他技能,惟篤信古聖人賢人書,雖爲學未卒,望道未見,然至若堯·舜·禹相傳之心法治道,粗有所管窺,常懷獻芹之忱矣。遭値千一之運,星輝海潤,天迪從保,狗馬之戀,不能自已。況臣耄耋之年,屢蒙特恩,濫廁講官之列,絲毫蔑報,而賤齒已八十二矣。恐溘先朝露,罪重孤負,敢不以一得之愚,庶幾其萬一之補哉?臣無任云云。答曰,省疏具悉。所陳冊子,可作敎導學問之要覽,甚庸歎賞。
上在昌德宮。停常參·經筵。
吳俊泳啓曰,明日殿座,再明日孝徽殿冬至祭親行齋戒相値,視事頉稟之意,敢啓。傳曰,知道。
朴容大啓曰,大司憲·執義·掌令二員,持平二員未差,監察茶時之意,敢啓。傳曰,知道。
吳俊泳啓曰,右副承旨金炳翊,今日不爲仕進,卽爲牌招,何如?傳曰,允。
又啓曰,同副承旨閔泳商,時在京畿驪州地,斯速乘馹上來事,下諭,何如?傳曰,許遞,前望單子入之。
傳于吳俊泳曰,禮房承旨馳詣社稷·宗廟·永寧殿·景慕宮,奉審摘奸以來。
以別兼春秋尹相萬·李重七·洪承憲·金學洙牌不進罷職傳旨,傳于吳俊泳曰,只推。
承旨前望單子入〈之〉,李根命落點。
吏曹口傳政事,惠民署提調李載冕,內資寺提調徐堂輔,以上相換事,承傳。
朴容大啓曰,卽者義禁府都事來言,明日頒赦時赦文書,當爲修正以入,而判義禁未差,次堂例不得擧行云。未差之代,政官牌招,開政差出,何如?傳曰,前望單子入之。
判義禁前望單子入之,金在顯落點。
傳于吳俊泳曰,明日出宮門路,以協陽門爲之。
以右副承旨金炳翊牌不進罷職傳旨,傳于朴容大曰,只推。
吳俊泳,以奎章閣言啓曰,提學金輔鉉疏批已下,卽爲牌招察任,何如?傳曰,允。
又以弘文館言啓曰,校理鄭元和差祭,上番闕直,事甚未安。應敎沈相薰內閣進,副應敎金允植,校理朴齊晠,副校理李,新除授副校理鄭㵙,竝卽牌招,推移入直,新除授副修撰趙鍾弼,一體牌招察任,何如?傳曰,允。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例,刑官·司饔院官員及年六十以上人,竝通融塡差以入,而其中時無職名人員,令該曹,口傳付軍職,何如?傳曰,允。
又以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
又以承文院言啓曰,卽見都京禮部咨文,爲本年夏季統巡會哨緣由具奏奉旨知照云矣,回咨按例撰出,付撥下送灣府,傳給鳳城,轉致北京之地,何如?傳曰,允。
朴容大,以兵曹言啓曰,今月三十日,二禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹口傳政事,以成定鎬爲兼司僕將。
朴容大,以都摠府言啓曰,新除授副摠管趙榮夏,時無職名,令該曹,口傳付軍職,何如?傳曰,允。
兵曹口傳政事,護軍趙榮夏·李祉秀,副護軍朴定陽·閔泳商·朴弘壽,副司果吳慶履·李建容·金正浩·李肇信·金玉來·南啓憲·李鳳德·姜鐸·金顯喆·洪義燮·洪時衡·洪鍾運·黃耆淵·沈相說·奇觀鉉·金宗漢·裴喆周·金基周·尹愼炳一·申永均·黃夏謙·全在鳳·李喆南·全洪敎·曺承鐸·金敬義·劉學洙·金昌倫·韓用肯·金昌一·申錫淵·李載允·李元祺·郭基洛·朴鳳煥·崔國鎭·李藥秀·王用周·黃夏欽,以上竝單付。
朴容大,以禁衛營言啓曰,本營軍色從事官趙同熙,身病甚,勢難察任,今姑改差,何如?傳曰,允。
又以刑曹言啓曰,因武衛所文移本所粘目,移送秋曹是在,葛隅坪屯所作梗諸漢,究其悖習,固當按法處之,而當此慶會,方有赦典,則合有參恕,首唱漢朴太凡·李永世,特貸一縷,嚴刑二次,遠惡島限己身定配,隨從漢田石宇·朴承初·朴元達·金奉已·劉宜豊·金長連,嚴刑一次,遠地定配,兵營在囚諸漢,分輕重酌處事,命下矣。謹依傳敎,首喝罪人朴太凡·李永世等,各嚴刑二次,太凡,全羅道康津縣薪智島,永世,全羅道靈光郡荏子島,竝遠惡島限己身定配所,隨從罪人田石宇·朴承初·朴元達·金奉已·劉宜豊·金長連等,各嚴刑一次,石宇,全羅道玉果縣,承初,慶尙道盈德縣,元達,咸鏡道高原郡,奉已,咸鏡道定平府,宜豊,慶尙道金海府,長連,全羅道雲峰縣,竝遠地定配所,而適値齋日,待用杖,嚴刑押送,太凡·永世等,待栲限,加刑押送之意,敢啓。傳曰,知道。
行廣州留守金輔鉉疏曰,伏以皇天眷佑宗社,春宮邸下,睿候康復,頒慶宇內,縟儀將擧,此誠我東方萬億無疆之休,凡厥含生之倫,孰不懽忭?仍伏念,臣上懼叨竊,下慙逯遬,夙夜揣量,心口相語曰,藐末一身,有甚才德,淸貫華秩,鮮不踐歷,如斗如筲,不已濫歟?爲椳爲楔,寧有取歟?天高地厚之殊遇曠恩,亦又何報歟?臣方懾盛悔亢之不暇,而迺者內閣提學之命,有隕自天,臣恐臣涯分淺薄,不能承當得萬一也。夫冠蓬萊枕斗魁,依近日月,攀挐雲漢,淸切貴重,非他官比者,莫是若也。前席待賢,參裁皇猷,號稱內相之尊者,亦莫是若也。是以士大夫策名立朝,一入是閣,則視若登仙,然況一入再入,至於三入,其位彌峻,而其選愈重,其選愈重,而其榮益光,設閣百年來,育英儲彦,彬盛矣,其隨階平步,進長一院,蓋未嘗十之二三,豈非貴命之不可易得,榮塗之不可屢幸而然耶?臣自參外,卽玷奎華,節次推遷,于今凡三入焉。淸朝美職,非爲臣一人設。則決不當前兜後攬,進進而不已矣。古人云,天下之寶,當爲天下惜,臣竊爲朝廷惜之。伏乞聖明,諒此衷懇,非出飾讓,將臣新授閣銜,劃賜褫回,俾名器毋至太褻,私分得以粗足,則陶甄生成之澤,孰加於此乎?臣無任云云。答曰,省疏具悉。卿其勿辭行公。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。世子宮,藥房·內閣·政院·玉堂口傳問安。答曰,知道。
吳俊泳啓曰,來初一日輪對日次矣,敢稟。傳曰,當次人受點後,日次待令。
李根命啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金永壽曰,侍衛軍兵毛具,從便爲之。
傳于李根命曰,今日異於他日,爲先輕囚放釋。
傳于金永壽曰,侍衛與排立軍兵,令各其營乾犒饋。
以司謁口傳下敎曰,內閣提學金輔鉉,此後凡動駕與殿座時,依例從陞。
吳俊泳啓曰,領赦事,命下矣。未承授推考傳旨,自本院依例爻周之意,敢啓。傳曰,知道。
傳于李根命曰,陳賀時各差備以下,別單書入。
傳于李根命曰,陳賀時禮房承旨·宣敎官·宣箋官·左右通禮,竝加資。
傳于李根命曰,知宗正卿李彙重,副護軍張錫龍,吏曹參議申檀,竝百官加親授。
傳于李根命曰,中官金慶雲·文用奎,世子宮中官文有用·朴奎鉉,竝百官加親授。
以陳賀時各差備以下別單,傳于李根命曰,展箋宮兵曹佐郞卞鋈·李明源,香官金商翼,正書忠義金駿九,階下典儀黃觀周,東西唱引儀李時泓,兼引儀李雲承,宣箋目官兼引儀李鏞賢,各上弦弓一張賜給。展敎官成均直講玄弼濟,兵曹佐郞吳仁泰,各兒馬一匹賜給。贊儀李奭鎭,守令除授,捧表裏濟用判官成泰永,主簿權有善,箋文陪進官承文副正字朱明相,竝依甲戌年例,捧傳旨,其餘奏時官·寫字官·忠贊衛·員役·工匠等,竝依甲戌年例施賞。
李根命啓曰,吏曹郞廳來言,百官加下批政事,取稟。傳曰,當日爲之。
傳于李根命曰,向來處分,卽因事體而然,已過屢朔,不無斟量者存,中和府竄配罪人姜㳣,安邊府竄配罪人韓啓源,竝特爲放送。
傳于李根命曰,被謫蒙放罪人李承輔·金箕錫,奪告身罪人李鍾承,竝蕩滌敍用。
傳于李根命曰,吏曹參議有闕之代,前望單子入之。
吏曹參議前望單子入之,閔泳商添書落點。
傳于李根命曰,輔德有闕之代,前望單子入之。
輔德前望單子入之,趙定熙落點。
李根命,以吏曹言啓曰,宣敎官弘文館應敎沈相薰加資事,命下矣,雖已資窮,未經準職,何以爲之?敢稟。傳曰,勿拘。
兵曹口傳政事,副護軍單沈相薰。
有政。吏批,行判書閔致庠奉命在外,參判尹泰經進,參議閔泳商在外未肅拜,同副承旨李根命進。以吏批言啓曰,行判書閔致庠奉命在外,參議閔泳商在外未肅拜,小臣獨政未安,何以爲之?敢稟。傳曰,仍爲之。
又以吏批言啓曰,瓜近敎官作窠人六品職首先擬入事,命下矣,李耕稙當爲作窠,六品職擬入,而未經出六講,何以爲之?敢稟。傳曰,勿拘。以李敎夏爲應敎,宋世憲爲文學,韓敦源爲知經筵,任應準爲同經筵,趙榮夏爲同義禁,金永壽爲同春秋,黃耆淵爲左通禮,李在淳爲右通禮,崔壽光爲濟用主簿,李耕稙爲尙衣別提,吳益泳爲中學敎授,金昇均爲童蒙敎官,校書提調單金輔鉉,右承旨吳俊泳今加嘉善,應敎沈相薰,文學尹升求,左通禮朴來冕,右通禮任尙鎬,已上今加通政加資事,承傳。知宗正卿李彙重今加崇政,副護軍張錫龍,吏曹參議申檀,已上今加嘉善,百官加親授,行左承旨單吳俊泳,右承旨金奎弘。
兵批,行判書李載元病,參判李正魯病,參議洪澈周病,參知尹相賢進,左副承旨金炳翊進。以高在鎔爲明月萬戶,護軍申檀·張錫龍,副護軍尹升求·朴來冕·任尙鎬,以上竝單付。
傳于李根命曰,左副承旨許遞,前望單子入之。
承旨前望單子入之,趙肅夏落點。
傳于吳俊泳曰,發遣吏郞,諸執事淸齋與否,摘奸以來。
朴容大啓曰,臣容大,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人三名,査覈間嚴囚罪人三名,因傳敎嚴囚罪人九名,所犯贓錢備納間家僮嚴囚罪人四十二名,所犯贓錢備納間嚴囚罪人一名,不可以輕囚論,故竝仍囚,其餘他錢不報,隱匿訟民,各司直囚罪人李萬稙等八名,係是輕囚,故竝依傳敎,放送之意,敢啓。傳曰,知道。
以司謁口傳下敎曰,家僮直囚竝保放事,分付秋曹。
李根命,以吏曹言啓曰,在前頒赦時,有別歲抄書入之例矣,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下一體書入乎?敢稟。傳曰,一體書入。
吳俊泳,以禮曹言啓曰,世子宮患候平復,此實宗社莫大之慶,旣已祗告廟社,頒赦八方,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試日字,來二月念後擇入。
又以禮曹言啓曰,今此世子宮患候平復頒敎陳賀時,諸道所封方物中自京廳封進方物,依例看品內入,而各道方物,亦依前例,待其齊到,看品捧入之意,敢啓。傳曰,知道。
又以禮曹言啓曰,以世子宮患候平復慶科取稟草記,傳曰,除初試庭試日字,來二月念後擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
金永壽,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,乾犒饋分給之意,敢啓。傳曰,知道。
又以刑曹言啓曰,以司謁口傳下敎曰,家僮直囚竝保放事,分付秋曹事,命下矣。謹依傳敎,臣曹所囚忠淸前兵使元世禎家僮貴福,延曙前察訪方孝隣家僮石俊,平澤前縣監韓兢愚家僮德汝,陽城前縣監趙秉業家僮完根,始興前縣令李起錫家僮致雲,雲峯前縣監尙禹鉉家僮乭伊,忠淸前監使趙秉式家僮吉伊,海南前縣令趙羲春家僮士彦,舒川前郡守金駿鉉家僮順興,樂安前郡守李熙春家僮福乭,綾州前牧使金度根家僮健永,堤川前縣監李家僮萬釗,昆陽前前郡守李圭性家僮彦孫,昆陽前郡守趙羲周家僮永石,龍潭前縣令李種德家僮得伊,延豐前縣監李容弼家僮成根,泰安前府使趙儀顯家僮判得,比安前縣監安橓家僮雲伊,沃川前郡守趙駿九家僮得伊,前統虞候黃顯默家僮凡石,栗峯前察訪朴文彬家僮龍伊,薺浦前萬戶田世興家僮孫伊,固城前府使申相珪家僮順得,慶尙前左水使梁柱華家僮點得,永登前萬戶朴潤根家僮士得,尙州前牧使金奭根家僮順老味,光陽前縣監趙漢益家僮福伊,開寧前縣監李康準家僮吉伊,尙州前營將宋淳億家僮順伊,仁同前府使李觀應家僮點釗,彦陽前縣監鄭璣相家僮老味,開城前裨將卞在成,次知金永植,慶州前營將許鍍家僮得釗,咸陽前郡守李象先家僮興乭,英陽前縣監李秉圭家僮河得,高敞前縣監柳敦秀家僮俊哲,求禮前縣監鄭寅台家僮判哲,古阜前郡守李秀殷家僮允之,咸昌前縣監趙鍾純家僮宗喜,義城前縣令鄭雲韶家僮仁瑞,加德前僉使梁柱奕家僮成吉,興海前郡守李恒儀家僮鳳伊,大興前郡守沈英慶家僮老味等,竝保放之意,敢啓。傳曰,知道。
敎中外大小臣僚耆老軍民閑良人等書。王若曰,溫文夙就於貳極,問寢曰安,保養乍愆於一時,勿稟有喜,用玆播告于衆,示予嘉悅之深。念寡躬丕承瑤圖,幸元良漸長衣尺,太傅前而少傅後,智慮方進於素成,日重光而月重輪,吉祥誕應於英表,脩禮樂於早諭,居王家正體之尊,彰仁孝於幼年,係國人延頸之望,所以撫愛也至切,凡於保護者甚勤,姿稟精剛,得自四時元氣,榮衛充旺,如在一團春風,惟其寒暑節宣之方,造次未嘗少忽,至若飮食起居之際,平日每恐過中,豈意惟疾之憂,遽勞止慈之念,非曰證祟之是急,而予心自不能安寧,固知神祗之所扶,而群情尙或有驚動,何幸竟夕不寐之後,幸見翌日乃瘳之祥,玉質遄復陽和,冬至屬序,珍劑旋收神效,淸明在躬,璇闈晨昏,喜覩繞膝之愉色,冑筵誦讀,欣聽盈耳之洪音,式至于休,賴列聖之垂隲,所助者順,荷皇穹之降祺,際玆相臣援禮之論,寔循擧國同慶之願,謂今日方至之福,將鞏億萬年丕基,有我家已行之儀,爰尋乙酉年故事,蕆雕篹於太寢,宣冊綸於廣庭,廓乎六沴之夬消,同流天地大化,藹然萬物之泰彙,自樂草木群生,滌雷雨於垢瑕,肆赦考典,帀陬澨於遐邇,壹視覃恩,自本月二十七日昧爽以前,除謀反大逆謀叛,子孫謀殺敺罵祖父母父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所·未至配所·已發覺·未發覺·已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,少海增淸,前星彌耀,箕聖龜疇之錫,百祿是遒,周王燕翼之詔,萬世永賴,故玆敎示,想宜知悉。藝文提學金尙鉉製進
戊寅十一月二十七日辰時,上詣仁政殿。世子宮患候平復陳賀頒敎入侍時,行都承旨金永壽,左承旨金奎弘,右承旨吳俊泳,左副承旨朴容大,右副承旨金炳翊,同副承旨李根命,假注書金鎭祜·金秀馨,別兼春秋李重七·洪承憲,檢校直提學趙寧夏·李載冕·趙成夏·尹滋悳·金炳始·趙慶鎬·鄭範朝,直提學閔泳翊·李載兢,檢校直閣李鎬翼·尹用求·金興均·趙同熙·沈相薰,檢校待敎洪淳馨·閔泳煥,副校理鄭㵙,副修撰趙鍾弼,以次侍立。時至,通禮跪啓請外辦,上具布裹翼善冠·布袍·布裹帶·白皮靴,乘轝出宣化門,藥房提調金有淵,副提調金永壽進前奏曰,侵早勞動,聖體,若何?上曰,一樣矣。仍出協陽門·肅章門,入仁政門,陞月臺,入殿內。通禮跪啓請降轝陞座,上降擧陞座,永壽進前奏曰,出標信開作門,二品以上使之入就位乎?上曰,以俄下標信擧行。宗親·文武百官行四拜禮訖,傳敎官跪啓傳敎,由東門出,宣敎官宣敎訖。百官又行四拜禮,宣箋目官詣箋案南,宣箋目訖,宣箋官進前宣箋,仍降復位。通禮跪啓請禮畢,領府事李裕元,領敦寧金炳學,判府事洪淳穆,領議政李最應,左議政金炳國進前奏曰,臨殿受賀,勞動旣多,聖體,若何?上曰,一樣矣。裕元等曰,寢睡·水刺之節,何如?上曰,一樣矣。裕元等曰,大王大妃殿氣候,何如?上曰,一樣矣。裕元等曰,王大妃殿氣候,何如?上曰,一樣矣。裕元等曰,中宮殿氣候,何如?上曰,安順矣。最應曰,向日賞典中,領敦寧蒙任子之典矣。勿拘年記,瓜近敎官作窠擬入事,分付銓曹,何如?上曰,依爲之。出擧條上曰,前童蒙敎官六品職擬入也。最應曰,然則前敎官當爲陞六矣。上曰,然矣。最應曰,前敎官,旣承六品職擬入之命矣,雖已遞職,待其朔數之滿,擬入六品職乎?上曰,旣已遞職,何待朔數?若有窠則先擬可也。最應曰,謹當依敎矣。上曰,侍衛與排立軍兵,令各其營乾犒饋。上出殿內,由仁政門·肅章門,入協陽門。命出標信解嚴,諸臣以次退出。
上在昌德宮。停常參·經筵。
藥房提調金有淵,副提調金永壽啓曰,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安,答曰,知道。
吳俊泳啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
李根命啓曰,明日冬至問安相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
吳俊泳啓曰,左承旨金奎弘,右副承旨趙肅夏,今日不爲仕進,卽爲牌招,何如?傳曰,允。
傳于吳俊泳曰,傳香承旨馳詣宗廟·永禧殿·景慕宮,奉審摘奸。仍詣受香諸處,奉審摘奸以來。
傳于李根命曰,時原任大臣,率禮堂明日來待。
傳于李根命曰,左副賓客有闕之代,前望單子入之。
傳于李根命曰,吏·兵批別歲抄點下者,依例捧傳旨。
傳于李根命曰,回還告訃使留待。
傳于李根命曰,回還告訃使入侍。
金永壽,以都摠府言啓曰,今十一月二十九日行孝徽殿冬至祭親行敎是時,侍衛寶劍,當爲備員,而副摠管李敦相·李漢永·徐相翊·鄭洛鎔,俱爲差祭,金奭鎭享官進,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李承輔·金箕錫,副摠管李鍾承·姜晉奎·元世顯落點。
臺諫前望單子入之,大司憲金有淵,大司諫權泳夏,執義李在淳,司諫李鳳德,掌令朴齊晠·南宗斗,獻納黃耆淵,持平魚允中·李錫弘,正言柳宗植·金基龍落點。
趙肅夏,以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿冬至祭齋戒相値,不得設行之意,敢啓。傳曰,知道。
傳于吳俊泳曰,孝徽殿冬至祭,攝行磨鍊。
傳于吳俊泳曰,明日晝茶禮,當自內親行矣,該房知悉。
吳俊泳,以禮曹言啓曰,以世子宮患候平復慶科庭試卽日放榜,擇日放榜取稟草記,傳曰,擇日放榜事,命下矣。令日官崔榮遠推擇,則文武科庭試,來二月二十七日,放榜,六月初二日辰時爲吉云,以此日時定行,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成趙性鶴,直講玄弼濟,典籍趙璟淳,俱爲差祭,時無入直之員,以他郞官,姑爲代直,何如?傳曰,允。
又以弘文館言啓曰,副修撰趙鍾弼差祭,下番闕直,事甚未安。修撰李雲夏·李範祖,副修撰吳益泳,竝卽牌招,推移入直,新除授應敎李敎夏,一體牌招察任,何如?傳曰,允。
又以侍講院言啓曰,新除授輔德趙定熙,卽爲牌招察任,文學宋世憲,時在忠淸道懷德地,斯速乘馹上來事,下諭,何如?傳曰,允。
文學許遞,前望單子入之。
趙肅夏,以義禁府言啓曰,中和府竄配罪人姜㳣,安邊府竄配罪人韓啓源,竝特爲放送事,承傳啓下矣。姜㳣·韓啓源,臺啓方張,不得擧行之意,敢啓。傳曰,卽爲擧行。
又以摠戎廳言啓曰,本廳千摠李宅鎬·趙存昇,俱有身病,勢難察任,改差,何如?傳曰,允。
知三軍府事金炳始疏曰,伏以,天佑宗祊,震邸違豫之候,遄復康和,庭賀載擧,群情胥忭。仍伏念臣於冑筵輔導,初非其人,而不圖荐玷,又閱屢序,是豈一日所可安也?誠以踰分之授,殆無虛月,可控之辭,有涉太煩,蓋疊床是懼,黽勉至今,而顧其職則匪臣諛陋所宜久冒也審矣。庸是踧踖,頃有請告,旣蒙恩暇,仍復淟涊,此尤臣懷寵增悸,繞壁而不知止也。玆陳短章,仰溷崇聽,伏乞聖慈,諒臣至懇,亟褫賓客之銜,以安微分焉。臣無任云云。答曰,省疏具悉。所請依施。
行左承旨吳俊泳疏曰,伏以惟天惟祖宗,眷佑我邦家,王世子邸下,睿度旋奏康復,四殿悅豫,八域慶賀,萬億無疆之休,實基於此。臣適忝邇列,獲覩盛儀,區區頌祝之忱,有倍餘人。迺者飾喜之聖命,廣推覃惠之晠典,以臣院房管禮,特加臣資爲嘉善大夫,聞命惝怳,惶汗浹體,誠莫省措躬之所也。夫爵賞,聖主之所愼也,名器,熙朝之所重也,是以弊袴之微而必待有功,赤芾之華而反刺不稱,豈非以勸忠奬善,勵世磨鈍之具,在於是歟?矧玆貳卿之秩,卽古所以命有德也,須其材用茂而望實孚,蔚然爲當時所推,始乃擬議,非大夫所能僥倖而可得也。臣之該房周旋,不過職分內事,榮乎云爾,勞於何有,而今此誤恩之侈,有若紀功懋德者然,私心惶愧,猶屬歇后,其於朝廷政令,得不駭四方之聽乎?臣本空疎譾劣,百不猶人,早從末蔭,謬玷文籍,外內歷揚,罔非踰分,蔑有涓埃,仰酬洪造,居恒惴恐,如集于木,樗櫟之散,本不適用,斗筲之小,無堪大受,今何敢夤緣事會,徼取恩寵,使慶賞由臣而濫,公器由臣而輕乎?量力而進,臣子所以事君,考才而用,人主所以使衆,臣之傴僂罄暴,仰冀生成,實由衷赤,可質神明。伏乞聖慈,俯賜鑑諒,亟收臣新授資級,匪惟臣獲免負乘之戒,名器是賴,不勝幸甚。臣無任云云。答曰,省疏具悉。卿其勿辭行公。
應敎李敎夏,副應敎金允植,校理鄭元和·朴齊晠,副校理鄭㵙,修撰李雲夏·李範祖,副修撰吳益泳等箚曰,伏以,臣等卽伏見傳敎下者,有中和府竄配罪人姜㳣,安邊府竄配罪人韓啓源放送之命,臣等相顧愕眙,不勝憂歎之至。噫,兩罪人孽由自作,罰止薄竄,三司諸臣,以其所請之尙未蒙允,方且齎鬱,今何可遽議宥釋乎?固知大聖人好生之德,適當慶會,特施廣蕩之恩,臣等非不欽仰萬萬,而莫重者典憲也,莫嚴者隄防也,臣等職忝論思,義難泯點,玆敢相率聯籲。伏乞聖明,淵曲深思,亟寢成命焉。取進止。答曰,省箚具悉。今此處分,實有斟量者存,其勿煩瀆。
戊寅十一月二十八日申時,上御誠正閣。回還告訃使入侍時,右副承旨趙肅夏,假注書金鎭祜,記事官車有聲,別兼春秋洪承憲,告訃使趙翼永,書狀官洪在瓚,以次進伏訖。上曰,史官分左右。仍命告訃使進前,翼永進前訖。上曰,遠路善爲往返乎?翼永曰,王靈所曁,無事往還矣。上曰,炎程離發,當寒回來,想必勞苦矣。翼永曰,回還時中路猝寒,不得趲程矣。上曰,何時抵皇城乎?翼永曰,八月二十日入城矣。上曰,時當八月,彼地行役之時,則似可生涼矣。翼永曰,然矣。上曰,勅使渡江,的在何時,或可詳知耶?翼永曰,自前上馬後一朔,可以渡江云,而今月初四日上馬,則渡江似在來月初四五日間,然雨雪連綿,瀋陽以後,路多泥濘,如期趲程,未可預質矣。上曰,彼地泥濘,爲幾許里乎?翼永曰,幾爲數百餘里矣。上曰,此時日氣甚寒,如或成凍,則勅使出來之期,似無遲滯矣。翼永曰,然矣。上曰,覽書狀官及首譯聞見錄,則皇帝間讀大學云,可認其英明矣。在瓚曰,然矣。八歲沖年,已讀大學,其聰明夙就,可知矣。上曰,萬靑藜·賀同善,輔導皇帝之講學云,果然乎?在瓚曰,然矣。上曰,聞前日所傳,則翁同龢爲師傅云矣。今則不然乎?在瓚曰,今則不參講學矣。上曰,翁同龢何爲不參講學耶?在瓚曰,其已遞與遷去他職,臣未能詳探矣。上曰,李鴻章與恭親王,多預國事云,果然否?在瓚曰,李鴻章多預國事云矣。上曰,今則恭親王不預朝政,而李鴻章爲主管乎?在瓚曰,然矣。上曰,穆宗毅皇帝·哲孝毅皇后山陵役事,使欽天監今始涓吉云,此果財錢之艱絀而然耶?在瓚曰,非但財竭,寢殿石廓,事役浩大,明春似可訖工,而始爲永遠奉安云矣。上曰,御史蕫俊漢,監察御史傅大章,建策立議,大有勳勞云,果然乎?在瓚曰,然矣。上曰,若此年凶,大國事勢,想多艱虞矣。翼永曰,今年十三省內,杭州·錢塘沿海邊,水災特甚,年形大饑,廷臣奏請預備賑濟之方矣。上曰,被災地方爲幾許里乎?翼永曰,沿海千餘里云矣。上曰,慶賀時,使臣入參耶?翼永曰,慶賀時,使臣入參,例也,而今番則自禮部,初無指揮矣。上曰,名謂告訃使,而使之不參耶?翼永曰,似然矣而且陳賀姑未定行云矣。上曰,皇太后誕辰,亦行陳賀乎?翼永曰,自來古規云矣。上曰,河南懷慶府,以旱災虔禱于關帝神廟,前後得雨云,可驗關王精靈之不泯矣。翼永曰,精魄尙存,故每每有此靈應云矣。上曰,知府躬往禱雨耶?翼永曰,州郡村閭,皆建關廟,故有此往禱矣。上曰,尊崇關王,我國則雖未家家敬奉,第其尊慕之道,不可謂不備矣。翼永曰,然矣。上曰,琉求國,今則不事大國而事倭云,果然乎?翼永曰,所聞果如是矣。上曰,琉求國之不事大國,專由於洋倭之狡譎,不勝其侵漁而然也,大國亦爲抛置而致此,甚可歎也。翼永曰,此國處在海島,與倭爲隣,而距中國截遠,故雖有如此,似是存而勿論矣。上曰,今春廣東·香岡地方有遊龍,而洋人見以加砲,因以致災,人命所傷甚衆云,洋人所傷,甚爲爽快,然中國人之無辜遭殃,殊可慘惻也。翼永曰,中國人之橫罹,誠極慘矣。上曰,房屋所傷爲數千家,則人命之所傷甚衆,可知矣。翼永曰,然矣。上曰,洋人輩之居館也,其所玩好之物,多爲燒燼云,亦爲爽快矣。翼永曰,然矣。上曰,洋人彌滿中國,亦一時運數也,今春此事,想必天厭腥塵,使其降災也。翼永曰,果然矣。上曰,倭洋依前多在皇城否?翼永曰,倭人之處館,別無所聞,而洋人則如前尙多,然以大臣李鴻章憚壓氣勢,比前大損云矣。上曰,洋人之見傷,中國人亦云爽快乎?翼永曰,人多傳之,則必是快之之意矣。上曰,洋倭則送其公幹,交通中原,而大國亦如是相通耶?翼永曰,未聞其詳矣。上曰,福建·浙江等地,連歉之餘,今被水災,民多流散,遺棄稚兒云,聞甚惻然矣。翼永曰,果然矣。上曰,此外或有可奏之事乎?在瓚曰,臣於在館時,得見九月二十七日京報,則江南道監察御史周開銘所奏,江西·饒州·湖北·安陸·荊州·湖南·常德等七邑,夏秋之交,復因蛟起,頹渰人家,向黃之穀腐朽,故請以措劃賑穀云矣。上曰,關內·關外,雖有被災,統以言之,則爲豊年耶?在瓚曰,豊登矣。上曰,大國物情,比前不如耶?翼永曰,連値歉荒,民窮財竭云矣。上曰,土匪果不爲大段乎?在瓚曰,不至大段矣。上曰,前聞有回匪·苗匪之說矣,今亦有之云耶?翼永曰,俱是西方羌狄之類,犯則有之,退則無之。上曰,中國尙多夷藩云耶?翼永曰,西南方外夷,自古然矣。上曰,往還首尾爲幾許日乎?翼永曰,月爲六朔,日爲一百五十四日矣。上曰,今番使臣,見皇帝耶?翼永曰,在前陳賀與動駕時,參班祗迎,則仰瞻皇帝云矣。今十月初一日太廟展拜時,初無指揮,故未得見之矣。上曰,使臣雖未見皇帝,譯官等中,或有見之者耶?翼永曰,太廟在正門之內,譯官無緣,不得入參,故亦無潛見者矣。上曰,未入闕內,只行禮於闕門外,則何門爲正門耶?翼永曰,大淸門爲正門矣。上曰,中國物價,比前倍加云,人心漸至淆薄而然耶?翼永曰,然矣。上曰,勅使歲前還渡江耶?翼永曰,初聞十月晦前還渡云矣。今月初四日上馬,則似難歲前還渡矣。上曰,勅行之自灣抵京,可爲一望矣,望後到京,則歲前還渡江,亦未可必也。翼永曰,然矣。上曰,入我境,年形何如耶?翼永曰,豊年矣。上曰,臨津間已氷合乎?翼永曰,雖氷而未堅,伐氷而行船矣。上曰,告訃使先退。仍命史官就座,又命退,承史以次退出。
上在昌德宮,停常參·經筵。
大殿·大王大妃殿·王大妃殿·中宮殿,藥房口傳問安。答曰,知道。內閣·政院·玉堂·朝廷二品以上·六曹堂上冬至單子問安。答曰,知道。世子宮,藥房口傳問安。答曰,知道。內閣·政院·玉堂·朝廷二品以上·六曹堂上冬至問安。答曰,知道。
議號後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。世子宮,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
吳俊泳啓曰,明日常參·經筵,取稟。傳曰,停。
金永壽啓曰,行大司憲金有淵,掌令朴齊晠未肅拜,南宗斗,執義李在淳,持平魚允中在外,李錫弘差祭,監察茶時之意,敢啓。傳曰,知道。
又啓曰,時原任大臣率禮堂,依下敎來待矣。傳曰,入侍。
吳俊泳啓曰,今日議號時應參人員中,時原任大臣·禮曹堂上,旣在闕中,九卿·館閣堂上·六曹參判·三司長官,竝卽牌招,以爲進參之地,何如?傳曰,允。
傳于李根命曰,在外諫長許遞,前望單子入之。
大司諫前望單子入之,趙肅夏落點。
傳于李根命曰,副提學未差之代,前望單子入之。
副提學前望單子入之,李載兢落點。
傳于李根命曰,承旨有闕之代,前望單子入之。
傳于吳俊泳曰,上號都監都提調,領議政爲之。
純祖大王追上尊號望,啓統垂曆建功裕範,純元王后追上尊號望,粹穆,翼宗大王追上尊號望,莊義彰倫行健配寧,大王大妃殿加上尊號望,顯定。
吳俊泳啓曰,純祖大王追上尊號,純元王后追上尊號,翼宗大王追上尊號,大王大妃殿加上尊號議號單子,旣已啓下矣。招致禮郞,傳授之意,敢啓。傳曰,知道。
傳于吳俊泳曰,晠典載擧,隆號加進,予小子愴昔忭今之忱,曷已形喩?追上尊號及加上尊號,當行親上矣,諸般儀節,令儀曹擧行。
追上尊號都監,純祖大王玉冊文製述官領府事李裕元,預差知事金大根,書寫官南寧尉尹宜善,預差判府事李宜翼,樂章文製述官行廣州留守金輔鉉,預差行上護軍申應朝,金寶篆文書寫官行兵曹判書李載元,預差行上護軍李豊翼。純元王后玉冊文製述官領敦寧金炳學,預差奉朝賀李敦宇,書寫官行上護軍金炳㴤,預差知宗正卿李秉文,樂章文製述官行上護軍鄭基世,預差行大護軍金尙鉉,金寶篆文書寫官水原留守金炳地,預差行大護軍李鎬俊。翼宗大王玉冊文製述官判府事洪淳穆,預差行上護軍宋近洙,書寫官行知三軍府事閔謙鎬,預差行大護軍金有淵,樂章文製述官行上護軍洪祐吉,預差禮曹判書李源命,金寶篆文書寫官知宗正卿李載冕,預差行大護軍鄭健朝。加上尊號都監大王大妃殿玉冊文製述官左議政金炳國,預差行戶曹判書金在顯,書寫官行大護軍尹滋悳,樂章文製述官行上護軍李㘾,預差行大護軍李興敏,玉寶篆文書寫官行大護軍趙成夏,預差行大護軍尹滋承。上號都監都廳二單,洪承穆·尹相萬。上號都監監造官六單,尹永顯·宋寅植·鄭景朝·李裕文·洪承烈·朴岐秉。
禮曹,來己卯式年進上鄕·漢城試初試,正月十九日,生員鄕·漢城試初試,同月二十一日,文武科鄕·漢城試初試,同月二十六日,雜科初試,二月十三日,進士覆試,同月二十九日,生員覆試,三月初一日,生進放榜,同月十三日午時,文科講經·武科覆試,同月十七日,文武會試,講畢後間一日,文武科殿試,閏三月初六日,放榜,同月十五日卯時,雜科覆試,同月十七日,放榜,同月二十九日巽時。
兵曹,知三軍府事單金箕錫,同知三軍府事單李鍾承。
傳于吳俊泳曰,翰圈爲之。
傳于吳俊泳曰,別兼春秋尹相萬減下。
吳俊泳啓曰,翰圈爲之事,命下矣。別兼春秋李重七·洪承憲·金學洙,旣在闕中,使之會圈,何如?傳曰,允。
翰林會圈三點,李起鍾·朴斗陽·李容稙·趙秉升·金文鉉·閔泳煥·鄭寅興·李鎬冕,已上取八人。
傳于吳俊泳曰,翰林召試,明日仁政殿,命官爲之。
吳俊泳啓曰,翰林召試,明日仁政殿,命官爲之事,命下矣。領·監事以下館閣堂上,竝待開門命招,何如?傳曰,允。
傳于李根命曰,待敎未差之代,前望單子入之。
待敎前望單子入之,李壽榮落點。
文學前望單子入之,洪英植落點。
李根命啓曰,新除授待敎李壽榮,今日政下批,何如?傳曰,允。
有政。吏批,行判書閔致庠奉命在外,參判尹泰經進,參議閔泳商在外未肅拜,行左承旨吳俊泳進。以吏批言啓曰,行判書閔致庠奉命在外,參議閔泳商在外未肅拜,小臣獨政未安,何以爲之?敢稟。傳曰,仍爲之。以洪在瓚爲校理,吳俊泳爲同春秋,趙性鶴爲左通禮,姜鐸爲右通禮,上號都監都提調單領議政李最應,提調三單,金在顯·李源命·趙寧夏,郞廳五單,徐雲輔·林相僖·朴永軾·李徽宰·金炳肅,知宗正卿府事單李承輔,宗正卿單李鍾承,弘文正字單李壽榮,兼待敎單李壽榮,校書正字單李壽榮。兵批,行判書李載元病,參判李正魯進,參議洪澈周病,參知尹相賢病,左副承旨金炳翊進。護軍權泳夏,副護軍朴容大·李秉漢·洪謹周·李儒植,副司直宋世憲,以上竝單付。吏批,再政。柳爲司成。
金永壽,以都摠府言啓曰,來十二月初二日孝徽殿朔祭親行敎是時,侍衛寶釰,當爲備員,而都摠管李承輔·金箕錫,副摠管李鍾承·元世顯·姜晉奎在外,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管金善弼·南廷順,副摠管金鶴根·趙熙一·李承淵落點。
李根命,以吏曹言啓曰,別兼春秋金學洙父永壽,除拜同春秋矣。依癸酉受敎定式,同春秋改差,何如?傳曰,允。
吳俊泳,以奎章閣言啓曰,新除授待敎李壽榮,時在京畿楊州地,斯速乘馹上來事,下諭,何如?傳曰,允。
又以侍講院言啓曰,新除授文學洪英植,卽爲牌招察任,何如?傳曰,允。
承旨前望單子入之,趙肅夏落點。
傳于李根命曰,臺諫竝許遞,前望單子入之。
吳俊泳,以禮曹言啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號吉日,以何間推擇乎?敢稟。傳曰,來正月旬前擇入。
又以禮曹言啓曰,來己卯年元朝稱慶陳賀慶名,以大王大妃殿舟梁回甲稱號,何如?傳曰,允。
又以禮曹言啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號稱慶陳賀時,大殿·大王大妃殿·王大妃殿·中宮殿,箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。外道方物物膳,置之。
又以禮曹言啓曰,來己卯年元朝大王大妃殿舟梁回甲稱慶陳賀時,大殿·大王大妃殿·王大妃殿·中宮殿,箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。外道方物物膳,置之。
又以禮曹言啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號議定時儀節,當爲磨鍊,而謹稽謄錄,則追上尊號·加上尊號竝行時,無議號單子親受及親上箋文之例,百官只進箋于大殿,而親臨仁政殿受箋矣,今番則何以爲之乎?敢稟。傳曰,置之。
又以禮曹言啓曰,因慶尙左道暗行御使李萬稙別單議政府覆啓內,大邱營吏李道根妻徐姓烈行,令該曹稟處事,允下矣。取考其別單,則大邱營吏李道根妻徐姓,生長寒微之家,稟得貞烈之性,年甫十七,三載爲婦,夫病轉劇,備盡治療之方,夙夜禱天,願以身代,及其疾革日,已懷下從之心,崩城纔過數時,落花遽謝三春,苟非至烈之氣,滿腔成血,豈於少艾之年,辦命如毛,滿城士女,無不嗟歎而聳動,臣於露蹤之日,目擊此狀,題給賻物,先示嘉尙之意,而此與道路之採訪,迥有別焉,似此特異之烈,合施褒旌之典云矣。大邱故營吏李道根妻徐姓烈行卓異,旣登繡單之摭實,又有廟覆之請褒,特施旌閭之典,恐合樹風之政,而事係恩典,臣曹不敢擅便,上裁何如?傳曰,依回啓施行。
又以刑曹言啓曰,全羅道到配啓本中,務安縣定配罪人鄭慶淵,平安道到配啓本中,江東縣定配罪人張信永,江原道到配啓本中,金城縣定配罪人崔允吉等,放字書下矣。謹依書下,竝卽放送事,分付各該道臣之意,敢啓。傳曰,知道。
金炳翊,以義禁府言啓曰,竄配罪人姜㳣·韓啓源特爲放送事,雖伏承卽爲擧行之命,而臺啓方張,格例莫越,不得擧行之意,敢啓。傳曰,知道。
行大司憲金有淵,司諫李鳳德,掌令朴齊暇等箚曰,伏以,臣等卽伏見傳敎下者,有中和府竄配罪人姜㳣,安邊府竄配罪人韓啓源,竝放送之命,臣等相顧愕然,竊不勝憂歎之至。噫,兩罪人負犯果何如,而罰止薄竄,三司之所請,竟未蒙允,齎鬱轉深,今不可遽議宥釋矣。仰認大聖人覆載之德,適値慶會,特施廣蕩之典,固欽仰萬萬,而其於莫重之典憲,莫嚴之隄防,何哉?臣等忝在言地,不敢泯默,相率聯籲。伏願聖明,淵然深思,亟寢成命焉。取進止。答曰,省箚具悉。今此處分,豈無參量而然乎?其勿煩瀆。
應敎李敎夏,副應敎金允植,校理鄭元和,副校理鄭㵙·李,修撰李雲夏·李範祖,副修撰吳益泳·趙鍾弼箚曰,伏以臣等敢控齊聲之籲,冀蒙反汗之音,及伏奉批旨下者,諭之以今此處分,實有斟量者存,其勿煩瀆,固知我殿下包荒之量,必欲匿瑕而納汚,曲恕之仁,重以遇慶而覃恩,則臣等惟當承順之不暇,而究其罪則典憲不可倖逭,顧其罰則臺論猶爲薄勘,今於時月未幾,遽施大霈之澤,則竊恐刑政因此而或乖,紀綱因此而或弛也,其在曰宥勿宥之義,不避屑越,敢此荐瀆。伏乞聖明,更加三思,亟寢成命焉。取進止。答曰,省箚具悉。已諭於前批,更勿煩瀆。
行護軍張錫龍疏曰,伏以,震邸之玉度不日康復,天休用伸,泰階之縟儀穀朝盛觀,邦籙不已,迺者廣慶之典,至有百官加親授之命,冒忝臣名,授臣以嘉善大夫之階,臣聞命震越,措躬靡所也。臣本疎虞魯鈍,不足備數於器使之末,而釋褐以來,偏荐兩先朝鴻恩厚渥,出入經幄,輥躋緋玉,逮夫我聖上光御,過蒙淸顯之列,又試字牧之任,事多瘡尤,效蔑絲毫,惶恧至今,譴聞是竢,遲回京輦,趨走爲恭,畢生江湖,欲詠爲事,以爲臣不報之報,而一步榮進之望,萬非寢夢之外,今玆誤恩,雖出於覃慶盛典,而又奚爲而遽及於如臣無似也?況亞卿峻陛也,周之中大夫,宋之佐侍郞是已,步屐亞八座之位,車服炤庶僚之綴,德選能擧之所表章也,除非望實優著,踐履鍊熟,上固不可以苟授,下亦不可以冒膺,無名之與,非分之授,榮觀雖極,冥升常愧,若以臣立朝之歲年稍久,姑且與之資級,不少留難,則又非臣義分之所安也,恩造雖云迥絶,私情去益惶蹙,屢回思量,萬難承當,悉輸悃愊,仰瀆崇嚴。伏乞聖明,必惜莊袴之義,深推禠鞶之典,亟令選部,還收臣新授嘉善之資,以重公器,以安私分焉。臣無任云云。答曰,省疏具悉。卿其勿辭行公。
行護軍申檀疏曰,伏以,世子宮邸下玉度康復,賀儀載擧,四殿悅豫,八域欣忭,此誠我東方莫大之慶,而寔今日無疆之休也。臣於班退之後,伏奉除旨,以臣爲百官加親授,進秩爲嘉善大夫者,臣驚惶震越,莫省所以措躬也。夫嘉善,峻秩也,淸望也,資級亞於八座,禮遇超於庶常,卽古所以命德之器也,至於特授,又是曠絶之異數也。亶出於廣慶之盛典,而至及於如臣無似百不猶人者,臣何敢晏然承當乎哉?且況臣素抱奇疾,卽醫家所謂雀目也,未暮之夕,已曙之晨,圉圉焉倀倀焉,居家而戶庭不分,在途而夷險莫辨,尋常起動,易致顚躓,然而通籍數十年之間,恬不知愧,自同平人,歷揚淸要,趨走於邇密之列者,豈專爲貪戀榮寵之計而然哉?誠以老母在焉耳。情急祿養,志在悅親,甘自犯於厚誣當世之歸矣。何乃聖度包含,同朝忠厚,駁黜之典,迄今倖逭,而每自追惟,慙悔何及?惟當置身邱壑,混跡樵牧,沒齒歌詠,以畢餘生,庶可爲自贖之道,而今當慶會,攢賀是急,馳進輦下,際伏蒙三銓恩點,不敢不冒沒暫膺,而迺其素所蓄積於心者,苟不自陳其實,則全失勿欺之義,而重速大戾也。方欲呼籲,伸暴衷私,而卿月恩命,又何爲而謬及也?臣又萬萬惶蹙,五內失守,臨淵集木,猶未足以諭其萬一也,詑門闌而榮生枯木,展家廟而慟切風樹,祗自感淚無從而已。若其軒鶴之誚,梁鵜之譏,臣不敢張皇贅陳,我敢悉暴苦衷,仰瀆崇嚴。伏乞聖慈,天地父母,悶臣疾病之實,特垂生成之澤,將臣新授資級,亟爲收還,仍命選部,勿復檢擬於仕籍,兼治臣瀆撓之罪,以肅朝綱,以安私分。千萬萬甚云云。答曰,省疏具悉。卿其勿辭行公。
行護軍趙榮夏疏曰,伏以天佑宗祊,景籙無疆,震邱玉候,旋卽復常,頒音載降,縟儀已擧,蹈抃之忱,小大同情。仍伏念,臣譾劣賤品,猥蒙鴻渥,叨陪邇聯,亦旣有年,而涓埃蔑效,涯分不稱,迺者周廬特命,遽下於夢想之外,惝怳震越,尤無容措躬也。夫添書,異數也,貳品,峻秩也。雖使望實俱隆者當之,其必傴僂循墻,矧如臣者,何以免梁鵜鶴軒之譏乎?顧臣老母,閱序篤疾,氣息奄奄之中,猶且聞命驚喜,攢手感泣,聖恩浩蕩,若偏臣身,烏鳥私情,當復如何?然以資格則亞卿是命德之器,輇材寧可冒據?以情勢則老母有貞痼之證,床笫不忍暫離,玆敢據實控籲於聽卑之天。伏乞聖明,俯念卿月之淸峻,不容濫竽,深軫報日之短長,特垂反汗,將臣新授之資,亟加鐫削之典,以重公器,以安私分,不勝大願。臣無任云云。答曰,省疏具悉。卿其勿辭行公。
戊寅十一月二十九日午時,上詣孝徽殿。晝茶禮親行入侍時,行都承旨金永壽,行左承旨吳俊泳,右承旨金奎弘,左副承旨金炳翊,右副承旨趙肅夏,同副承旨李根命,假注書金鎭祜·金秀馨,別兼春秋李重七·洪承憲·金學洙,提學金炳德·金輔鉉,原任直提學李㘾·李載元·金炳地,檢校直提學趙寧夏·李載冕·趙成夏·尹滋悳·金炳始,原任直提學韓敬源,檢校直提學趙慶鎬·鄭範朝,直提學閔泳翊·李載兢,原任直閣李承五,檢校直閣李鎬翼·尹用求·金興均·沈相薰·趙同熙,原任待敎李秉文·徐相翊·洪承億,檢校待敎洪淳馨·閔泳煥,副校理李,修撰李雲夏,以次侍立。時至,通禮跪啓請外辦,上具衰服,出齋殿。永壽進前奏曰,左右通禮,以臺諫蒙點,其代未差矣,以入直武兼假通禮差下,使之擧行乎?上可之。仍入孝徽殿東夾門,陞詣板位,西向立。贊儀跪啓請俯伏哭,上俯伏哭。贊儀跪啓請止哭,興四拜興平身,上止哭,行四拜禮。贊儀導上詣尊所,北向立。永壽擧羃酌鬯訖。上仍詣靈座前。贊儀跪啓請跪,上跪。贊儀跪啓請三上香,永壽奉香,俊泳奉爐,上三上香。永壽奉爵跪進,上受爵以授俊泳,俊泳受奠于靈座前,連獻三爵如儀訖。上由東夾門出,降復位。贊儀跪啓請俯伏哭,上俯伏哭。贊儀跪啓請止哭,興四拜興平身,上止哭,行四拜禮。贊儀跪啓請禮畢。上還入齋殿。諸臣以次退出。
戊寅十一月二十九日申時,上御重熙堂。時原任大臣率禮堂入侍時,行都承旨金永壽,假注書金秀馨,別兼春秋李重七·金學洙,領府事李裕元,領敦寧金炳學,判府事洪淳穆,領議政李最應,左議政金炳國,禮曹判書李源命,參判金奭鎭,參議任冕鎬,以次進伏訖。上曰,史官分左右。仍敎曰,大臣進前。裕元進前奏曰,南至令節,百祿鼎臻,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節,近益夬復,連爲太平乎?上曰,連爲平順。近讀千字文,已至半卷矣。裕元曰,臣等承命來待矣。上曰,惟我翼考曁慈聖殿下,盛德至善,比如天地高厚矣。今當舟梁寶甲之誕回,予小子歡欣頌禱之切,曷以形喩?范金鏤玉,闡揚聖德之萬一,卽少伸誠忱之禮,而亦一國臣民蹈舞慶忭之情也,將欲竝擧晠典,追進隆徽於純祖大王曁純元王后,以寓小子遇慶追感之誠,乃情禮之不可已者,故已爲仰稟慈聖,得蒙允兪矣。卿等之意何如?裕元曰,今年之慶,卽國家初有之慶也。臣民歡祝,曷勝形達?追上翼考,加上慈聖,允情文,而純祖大王聖德大業,純元王后至仁盛德,擧國生靈,於戲不忘,范金鏤玉,闡徽揚美,聖孝冞光矣。炳學曰,明年大慶,國朝初有之盛也。萬億無疆,群情胥祝,而况太室追闡,長樂加隆,因情制禮,大德得名也,儀文物采,有光聖孝,欽仰頌忭,顒俟成兪矣。淳穆曰,明年大慶,國朝以來初有者,而値玆千一熙運,誕擧大典禮,玉牒揄揚,以爲昭垂百歲,聖孝之所冞光,神人之所胥悅,寔萬億無疆之休矣。最應曰,明年太歲,國朝初有之慶年也,凡在含生之倫,擧莫不歡忭蹈舞,而今其禮緣情起,庸賁鉅典,追闡先美,加隆慈徽,卽大德之必得也,有光聖孝,欽仰攢祝,臣無容更達矣。炳國曰,國朝以來初有之慶,在於明年矣。環東土萬子姓,擧皆蹈舞於歡聲協氣之中,而追上加上之一時誕擧,禮緣情起,聖孝益光,臣不勝欽仰萬萬。上命書傳敎曰,惟我翼考曁我慈聖殿下至仁盛德,比如天地之無不覆燾矣。今當舟梁寶甲之回,此誠我家初有之大慶也,予小子羹墻之慕,岡陵之祝,容有其極?玉牒加隆,闡徽揚美,乃情禮之宜先,而擧國同慶之忱,將竝擧晠典,追進隆徽於純祖大王曁純元王后,稱揄聖德之萬一,卽出於義起之禮,而予小子遇慶追遠之誠,庶得少伸,故今於亞歲之日,召見大臣禮堂,詢議僉同,亦已仰稟慈殿矣。純祖大王追上尊號,純元王后追上尊號,翼宗大王追上尊號,大王大妃殿加上尊號都監,合設擧行,政官牌招開政,都監堂郞差出。出傳敎源命進前奏曰,議號有當日擧行之例,亦有擇日擧行之例,今番則何以爲之乎?上曰,當日擧行,可也。出榻敎最應曰,追上尊號都監,加上尊號都監,合設擧行事,命下矣,都監以上號都監稱號,何如?上曰,依爲之,出擧條上曰,明年雖揚徽闡美,元朝不可進表裏告布之節,故將欲出敎矣。仍命書傳敎曰,明年晠典將擧,歡祝無疆,元朝告布,旣有已例之可援,謹當於月正元日,親上裏于慈殿,粗伸祝岡之忱矣,告布之節,竝令儀曹,依例磨鍊。出傳敎裕元曰,此是我家禮,而聖孝益闡,臣等尤切慶祝矣。炳學曰,大慶之年,先行告布,我禮亦宜,聖孝益光,臣不勝慶祝之至。淳穆曰,如此曠慶之歲,將以賁飾盛典,而迺於月正元日,先行告布之節,允愜情禮,臣不勝忭祝之至矣。最應曰,明年月正元日,親上表裏,告布之節,允愜情禮,尤有光於聖孝,臣不勝欽仰攢祝矣。炳國曰,値此莫大之慶,表裏親上於元朝,情文尤爲允愜,群情益切忭祝矣。上曰,世子宮每見好果,則欲薦于宗廟,又見美饌,則欲獻于東朝,甚可喜也。裕元曰,此世子宮天縱之孝也,實爲我東邦億萬年無疆之福,臣不勝攢賀之忱矣。炳學曰,惟我世子宮,天縱岐嶷,日就溫文,已不勝慶忭萬萬,而今其睿孝之若是卓越,尤切攢祝之至。淳穆曰,是乃睿衷油然感發之誠孝也。最應曰,世子宮天縱之孝,每於尋常見物之際,油然感發,臣恒切攢祝之至。炳國曰,睿孝卓越,自合於文王世子宮篇,臣等之常所慶忭者,而今又承聞下敎,益不勝欽仰萬萬矣。最應曰,儀曹諸般儀節,當令草記入啓矣。上可之。上命史官就座,仍命大臣先退,又命退,諸臣以次退出。
上在昌德宮,停常參·經筵。
藥房提調金有淵,副提調金永壽啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
吳俊泳啓曰,明日常參·經筵,取稟。傳曰,停。
金炳翊啓曰,大司憲·執義·掌令二員,持平二員未差,監察茶時之意,敢啓。傳曰,知道。
吳俊泳啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右承旨金奎弘,右副承旨趙肅夏,同副承旨李根命,今日不爲仕進,竝卽牌招,何如?傳曰,允。
傳于吳俊泳曰,禮房承旨馳詣宗廟·景慕宮,奉審摘奸以來。
傳于吳俊泳曰,孝徽殿朔祭,攝行磨鍊。
吳俊泳啓曰,內閣提學金炳德·金輔鉉,直提學閔泳翊,弘文提學洪祐吉,藝文提學金尙鉉,同春秋徐相翊牌不進,推考傳旨及罷職傳旨,今方捧入,而翰林召試命下之後,如是違牌,事甚未安。內閣提學·弘文提學·藝文提學·同春秋,竝更牌招,何如?傳曰,允。
以直提學閔泳翊牌不進罷職傳旨,傳于吳俊泳曰,只推。
傳于吳俊泳曰,今番翰林召試,取四人。
吏曹口傳政事,檢閱單金文鉉。
吳俊泳啓曰,左右史不可不備,翰林召誠被選人金文鉉,令該曹口傳付職,牌招入直,何如?傳曰,允。
以右承旨金奎弘牌不進罷職傳旨,傳于李根命曰,只推。
兵曹口傳政事,大護軍單金有淵。
以全羅監司沈履澤狀啓,靈巖郡人命渰死,傳于金炳翊曰,當此寒沍之時,人命渰死,聞甚驚憚。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
以慶尙監司李根弼狀啓,盈德縣監尹滋善身死事,傳于金炳翊曰,令該曹,口傳差出,催促下送。
以司謁口傳下敎曰,方淑儀葬時凡節,依趙貴人葬時例爲之事,分付畿營。
李根命,以議政府言啓曰,關西後運襦衣四百九領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吳俊泳,以宣惠廳言啓曰,十一月令宗廟薦新天鵞,忠淸道當次,而貢人處,使之趁限封進矣。月令已盡,尙未捉得,莫重薦新,致此過限,萬萬未安。臣則惶恐待罪,該貢人,令攸司從重科治,期於捉得,卽爲封進之意,分付禮曹,何如?傳曰,允。卿其勿待罪。
又以禮曹言啓曰,以純祖大王追上尊號,純元王后追上尊號,翼宗大王追上尊號,大王大妃殿加上尊號吉日,何間推擇取稟草記,傳曰,來正月旬前擇入事,命下矣。令日官崔榮遠推擇,則太室追上尊號冊寶,來己卯正月初三日,大王大妃殿加上尊號冊寶,同月初四日,爲吉云,以此日時定行乎?敢稟。傳曰,以此日定行。
又以禮曹言啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號稱慶陳賀時,外道方物物膳置之事,命下矣。在前外道方物物膳置之之時,各殿進獻議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
又以禮曹言啓曰,來己卯年元朝大王大妃殿舟梁回甲稱慶陳賀時,宗廟·孝徽殿·景慕宮告由祭,正月初一日正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官依例以一品塡差事,竝以分付,何如?傳曰,允。
又以禮曹言啓曰,來己卯年元朝大王大妃殿舟梁回甲稱慶陳賀時,外道方物物膳置之事,命下矣。在前外道方物物膳置之之時,各殿進獻議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
又以禮曹言啓曰,因大臣筵奏,都監以上號都監稱號事,命下矣。在前追上尊號,加上尊號合設時,凡係啓辭與移文,則隨其所掌,分而書之,今亦依此擧行,何如?傳曰,允。
又以禮曹言啓曰,因忠淸右道暗行御史李建昌別單議政府覆啓內,李昌夏妻閔氏烈行,令該曹稟處事,允下矣。取考其別單,則以爲,韓山幼學閔準鎬女,卽故士人李昌夏之妻也,昌夏年十七,委禽閔家,因留甥館,不過一朔,因病奄忽,方屬纊也,閔氏引刀斫三指,流血灌口,終不得效,撫尸一痛,旋卽收淚,曰哭何爲哉?七日不食,可以從君於地下矣。遂閉口却食,至期未絶,乃潛求毒藥,服而自殞,此事在昨年八月,臣於入境之初,目覩其雙槥返葬,驚歎之極,尤不可使之泯然,請令該曹,亟施旌典云矣。李昌夏妻閔氏烈行卓異,旣登繡單之摭實,又有廟覆之請褒,特施旌閭之典,恐合樹風之政,而事係恩典,臣曹不敢擅便,上裁,何如?答曰,依回啓施行。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,新除授校理洪在瓚,卽爲牌招察任,何如?傳曰,允。
又以追上尊號都監都提調意啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹,依例推擇擧行,何如?傳曰,允。
又以追上尊號都監都提調意啓曰,玉冊文製述官書寫官,及樂章文製述官,金寶篆文書寫官實預差,別單書入之意,敢啓。傳曰,知道。
又以加上尊號都監都提調意啓曰,玉冊文製述官書寫官,及樂章文製述官,玉寶篆文書寫官實預差,別單書入之意,敢啓。傳曰,知道。
又以上號都監都提調意啓曰,本都監都廳郞廳二望,別單書入之意,敢啓。傳曰,知道。
又以上號都監都提調意啓曰,本都監監造官六望,別單書入之意,敢啓。傳曰,知道。
又以上號都監都提調意啓曰,本都監郞廳監造官分房,別單書入之意,敢啓。傳曰,知道。
又以上號都監都提調意啓曰,本都監別看役,前郡守李澤永,司譯院前判官吳致儉差下,使之看役,何如?傳曰,允。
又以上號都監都提調意啓曰,玉冊,或以五簡爲一貼,或以六簡爲一貼,而謹考謄錄,近年皆以七簡爲一貼矣,今番則何以爲之乎?敢稟。傳曰,七簡爲一貼。
又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以迎接都監言啓曰,別殿受祭處所,涵仁亭爲之,命下矣。祭物熟設處所,依例以鑄字所爲之之意,敢啓。傳曰,知道。
趙肅夏,以兵曹言啓曰,來十二月初一日孝徽殿朔祭親行時,入直禁軍等,別將當爲率領侍衛,而禁軍別將李邦鉉有身病,不得擧行,以一番兼司僕將吳有善,使之兼別將擧行,何如?傳曰,允。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以摠戎廳言啓曰,本廳屬北漢管城將柳冀大,身病甚重,勢難察任,改差,何如?傳曰,允。
金炳翊,以工曹言啓曰,來己卯年人日進上梳函·艾花·首花·銅人勝等種,大王大妃殿,旣已服盡,自當依例封進,大殿·王大妃殿·中宮殿進上各年謄錄,自上服盡前,連因下敎,不爲封進矣,今番則何以爲之乎?敢稟。傳曰,不爲封進。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,平安兵營虞候李瑗儀下直,長弓一張·長箭一部·片箭一部·筒兒一箇賜給。
政院啓曰,明日常參·經筵,取稟。傳曰,停。
又啓曰,來初五日朝參日次,而崇陵忌辰祭齋戒相値,頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨趙肅夏,今日不爲仕進,卽爲牌招,何如?傳曰,允。
傳曰,備忘遲滯之中官李有泰拿處。
政院啓曰,左右史,不可不備,翰林召試被選當次人金文鉉,薦狀公事,啓下矣。令該曹,口傳付職,仍卽牌招入直,何如?傳曰,允。
又啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
又啓曰,假注書金鎭祐,有身病,勢難察任,改差,何如?傳曰,允。
奎章閣啓曰,新除授待敎李壽榮敎旨安寶次,濬哲之寶請出之意,敢啓。傳曰,知道。
又啓曰,景慕宮望廟樓,今朔奉審無頉之意,敢啓。傳曰,知道。
吏曹口傳政事,檢閱單金文鉉。
金鎭祐改差,代以吳光洙爲假注書。
以司謁口傳下敎曰,眞殿殿內廳板頹落,卽速修改事,分付戶曹。
傳曰,公事不審之中官羅世煥,從重推考。
政院啓曰,明日傳香禮房承旨,當爲齋宿,行左承旨吳俊泳,卽當牌招,而拘於廳規,不得請牌,何以爲之乎?敢稟。傳曰,牌招。
以慶尙監司李根弼狀啓,進上生靑魚,日氣和暖,尙未捉得,過限不得封進,惶恐待罪事。傳曰,勿待罪事,回諭。
議政府啓曰,卽見黃海監司鄭海崙狀啓,則本道儒生公都會,秋成後設行,自是年例,而今以支勅相値,不得擧行,待明春設行事,請令廟堂稟旨,分付矣。勅務旁午,勢難設行,依狀請許施,何如?傳曰,允。
又啓曰,頃因忠淸監司李明應狀啓,所請軍布各營,及兵曹本色收納各司所納,及舒川等七邑苧布,純錢施行之意,覆啓行會矣。卽見該道臣狀啓,則復陳綿農慘歉之狀,仍請兵曹及各營軍布,竝純錢,訓局砲保折半代納事,更令廟堂稟旨,分付矣。綿農之優遜,非無所驗悉也,軍需之嬴絀,亦非無所參量也,而道啓又此告悶,民情實合顧念,兵曹及各營,限五分一,特許代錢,砲保事體尤別,依前行會,以本色準納之意,分付,何如?傳曰,允。
又啓曰,頃因湖西年分狀啓,事目災五十結外,不足災五千六十結三十負八束,寘之之意,覆啓行會矣。卽見該道臣李明應狀啓,則復陳穡事失稔之狀,特許準劃事,請令廟堂稟旨,分付矣。前啓之寘而不許,亦豈無斟酌年形而然,而第其入秋以來,或不免旱澇之所損,則其在益下之義,有難一切防塞,事目外一千五百結劃下,使之卽速均俵,以爲究惠之地事,分付,何如?傳曰,允。
又啓曰,本府公事官李秀翼,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
兵曹啓曰,世子宮患候平復慶科,除初試庭試,來己卯年二月二十七日設行事,自禮曹推擇啓下,而武科則例有初試,依定式,分京外試取矣。吉日,令日官金東萬推擇,則來正月二十日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取六百人。
漢城府啓曰,今戊寅年獻民數時,京中及八道戶口摠數,抄錄入啓,而濟州三邑民數,姑未上來矣,海島之往來遲速,有難預度,不得一時磨勘,此則待其上來,追後入錄之意,敢啓。傳曰,知道。
以慶尙監司李根弼狀啓,盈德縣監身死事,傳曰,令該曹,口傳差出,催促下送。
御營廳啓曰,本廳中軍鄭完默,身病甚重,勢難察任,改差,何如?傳曰,允。
領府事李裕元疏曰,伏以臣,厚被曲遂之澤,往來鄕山,飮啄自適,恩已隆矣,分已足矣。有何濫想之些萌,而不意臣之子壽榮,猥蒙奎華之命,榮動班綴,人孰不艶羡,而渠素生長村遂,重嬰疾病,其在文字上,便屬笆籬,策名之初,仰請十年之暇,少免三淸之直,今忽以一條氷銜,加之於千不當萬不似之無知蒙騃者,是誠設閣百年來所未有所未見之擧也。請以臣所經歷仰陳之,臣初參首圈,爲南床之職,在乎臣賤齒二十九矣。其時猶以臣眇少新進,無能爲役,老成皆憂之,今臣之子,踵臣之武,繼臣之選其年,則尙不及七歲,而疾病如此,蒙騃如此,回顧往昔忝叨之日,又復如何哉?馹召之下,使之不日登程,一肅恩命,臣分之所莫越,渠亦有難進之情勢,臣當戒之飭之,凡於密邇之職,俾不得近前,以免罪上添罪,此非抗命而然,卽士大夫重名檢勵廉隅之義也。聖念縱切於收簪私義,莫變於守株,玆敢不避僭妄,仰煩崇聽。伏望殿下,愛臣憐臣,亟遞臣子壽榮職名,仍治臣瀆撓之罪,以全保終始,則臣之父子,無往非仰誦德音之日也。答曰,省疏具悉卿懇,卿子奎銜,卽予簡心也。卿雖以十年請暇爲說,做官讀書,竝有成就,古之人,多如此,至於情勢難進云云,有何可引者乎?須卽使之肅命。仍傳曰,此批答,遣史官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,傳香承旨,馳詣受香所,奉審摘奸以來。
禮曹啓曰,來己卯年元朝,大王大妃殿舟梁回甲稱慶陳賀儀節,當爲磨鍊,而謹稽謄錄,則哲宗朝,辛亥戊午元朝稱慶親上表裏時,因臣曹草記,頒敎陳賀,以親臨行禮磨鍊矣。今亦依此擧行乎?敢稟。傳曰,依此擧行。
又啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
又啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來正月初三日子時磨鍊乎?敢稟。傳曰,子時磨鍊。
上號都監啓曰,本都監提調金在顯,時帶判義禁矣。都監事役方張,職務相妨,所帶判義禁,今姑許遞,何如?傳曰,允。
又啓曰,各房自今日始役,郞廳監造官中一員,依例入省記,輪回上直,何如?傳曰,允。
吏曹口傳政事,以柳百均爲盈德縣監。
戶曹啓曰,眞殿殿內廳板修改吉日,令日官推擇,則今十二月初三日巽時爲吉云,以此日時擧行,何如?傳曰,允。
以李有泰囚單子,傳曰,飭已施矣,分揀放送。
司饔院啓曰,勅使接見時茶禮,以九器磨鍊,則例以武臣跪進,而自乙未以後,跪進置之,代以饌案床矣。今亦依此擧行之意,敢啓。傳曰,知道。
承文院啓曰,告訃使回便,帶來咨文中,有漂民出送事矣。以前頭使行奉表伸謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卽者副修撰趙鍾弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰趙鍾弼,陳疏徑出,下番闕直,事甚未安。修撰李雲夏·李範祖,副修撰吳益泳,竝卽牌招,推移入直,何如?傳曰,允。
禮曹啓曰,來己卯年元朝,大王大妃殿舟梁回甲稱慶陳賀親臨頒敎處所,以何殿擧行乎?敢稟。傳曰,仁政殿爲之。
又啓曰,來己卯年正月初三日,純祖大王·純元王后·翼宗大王追上尊號告由,同月初四日大王大妃殿加上尊號告由,當以各爲磨鍊,而謹稽謄錄,則在前追上·加上告由祭,同日兼行,祝文中措辭矣。今亦依此擧行,何如?傳曰,允。
又啓曰,諸道元朝稱慶陳賀箋文,追上尊號·加上尊號後,稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,知委,何如?傳曰,允。
兵曹,御營廳中軍鄭洛鎔。
兵曹啓曰,今月初六日,二羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李儒植爲羽林將。
政院啓曰,明日傳香禮房承旨,當爲齋宿,行左承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,本府有司堂上有闕之代,行大護軍李鎬俊差下,使之察任,何如?傳曰,允。
弘文館啓曰,下番闕直,事甚未安。修撰李雲夏·李範祖,副修撰吳益泳,有身病,應敎李敎夏,校理鄭元和·洪在瓚,副校理鄭㵙·李,竝卽牌招,推移姑降入直,何如?傳曰,允。
副修撰趙鍾弼疏曰云云。〈答曰〉,省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨趙肅夏,同副承旨李根命,今日不爲仕進,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹慶科庭試武科初試時規矩,鐵箭三矢一百十步,片箭三矢一百三十步一巡一中,騎芻一次二中,柳葉箭三矢一百二十步一巡三中,講書粗以上,取三技落點。
上在昌德宮。停常參·經筵。
藥房提調金有淵,副提調金永壽啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,安東營將李謇熙下直,長弓一張·長箭一部·筒兒一箇賜給。
政院啓曰,明日大王大妃殿誕日問安,再明日·三明日,睿陵忌辰祭齋戒正日相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國,無時急稟定事,右議政未差,不得來會云矣,敢啓。傳曰,知道。
議政府啓曰,年前因安撫使別單,北評事更勿差送,式科主試,從當稟處之意,覆啓蒙允矣。武科與都會主試,令道臣以文守令中差定試取,形止登聞事,知委該道,何如?傳曰,允。
又啓曰,式年大小科試期,隔在開歲矣。春務政殷之時,廚傳驛遞,必多貽弊,依近例,都事勿爲差送,令該道道臣主試之意,預先行會,何如?傳曰,允。
兵曹口傳政事,副護軍李載兢。
政院啓曰,假注書金秀馨,有身病,勢難察任,今姑改差,何如?傳曰,允。
又啓曰,明日傳香禮房承旨,當爲齋宿,行左承旨吳俊泳,所當牌招,而拘於廳規,不得請牌,何以爲之乎?敢稟。傳曰,牌招。
弘文館啓曰,下番姑降入直,事甚未安。修撰李雲夏·李範祖,副修撰吳益泳,竝卽牌招,推移入直,何如?傳曰,允。
金秀馨改差,代以金炳秀爲假注書。
臺諫前望單子入之,大司憲姜蘭馨,大司諫兪晠煥,執義李肇信,司諫李尙燁,掌令金瑛默·金瓊,獻納申鴻朝,持平申錫淵·朴寅壽,正言黃益秀·睦承錫落點。
上號都監啓曰,監造官前都事洪承烈,前假監役朴岐秉,有頉代,前監役韓益源·李會迪差下,而時無職名,竝令該曹,口傳付軍職,使之冠帶掌仕,何如?傳曰,允。
迎接都監啓曰,在前勅使接見茶禮時,御床用淡薑茶,上副勅床用白毫茶,已有定式矣。今亦依此擧行之意,分付,何如?傳曰,允。
又啓曰,勅使入京第三日,大臣有請行茶禮之例,今亦依此備待之意,敢啓。傳曰,知道。
訓鍊都監啓曰,本局千摠朴長夏,身病猝重,勢難察任,改差,何如?傳曰,允。
兵曹口傳政事,副司勇韓益源·李會迪。
吏曹啓目粘連,觀此江原監司洪在鉉狀啓,則以爲保安察訪金載舜,莅任以來,實心供職,荒歲捐廩,災民支保,各站蠲役,散卒募聚,一郵蔚譽,願留相續,特爲仍任,令該曹稟旨,優異之績,旣如是,則其在激勸之道,合施褒嘉之典,依狀請,姑爲仍任,何如?啓依允。
上在昌德宮。停常參·經筵。
大王大妃殿誕日,大殿·王大妃殿·中宮殿,內閣·政院·玉堂·百官口傳問安。答曰,知道。大王大妃殿,內閣·政院·玉堂·百官單子問安。答曰,知道。世子宮,內閣·政院·玉堂·春桂房·百官口傳問安。答曰,知道。
傳曰,檢校直閣金興均,馳詣睿陵,奉審摘奸,仍留監祭,局內諸陵,一體奉審以來。
禮曹啓曰,三名日及各殿誕日陳賀時,王世子當有進箋致詞表裏之禮,而冠禮前,則依前例權停,自內只進表裏事,已爲啓下矣。今此大王大妃殿舟梁回甲,稱慶陳賀時,亦依此磨鍊以入之意,敢啓。傳曰,知道。
又啓曰,來己卯年元朝,大王大妃殿舟梁回甲稱慶陳賀時,外道方物物膳,置之事,命下矣。在前陳賀,外道方物物膳置之之時,各殿進獻,議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之之意,敢啓。傳曰,知道。
又啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號,稱慶陳賀時,外道方物物膳,置之事,命下矣。在前陳賀,外道方物物膳置之之時,各殿進獻,議政府·六曹物膳,及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
上號都監啓曰,監造官宋寅植·鄭景朝·李裕文,時無職名,竝令該曹,口傳付軍職,使之冠帶常仕,何如?傳曰,允。
傳曰,旣有大臣聯箚之批矣。追上尊號·加上尊號·冊寶,竝以攝行磨鍊。
兵曹口傳政事,副司勇宋寅植·鄭景朝·李裕文。
戶曹啓曰,黃海道長山以北黃州等十一邑稅太,每年以錢代捧,貿取於道內而上納矣。尙未貿納,今已氷塞,在前多有以錢直納,自京貿用之例,今亦依此代捧,而舊未收太,一體督納,何如?傳曰,允。
訓鍊都監啓曰,本局哨官宋完碩,身病猝重,勢難察任,改差,何如?傳曰,允。
領府事李裕元,領敦寧金炳學,判府事洪淳穆,領議政李最應,左議政金炳國等箚曰,伏以,太室追上尊號冊寶,大王大妃殿加上尊號冊寶,以親上有命矣。追慕伸誠,聖孝攸至,臣等豈不欽仰讚歎,而第伏念朱絃瑟瓚,於戲之思,玉繩玳檢,有繹之盛,其典莫大矣,其禮莫重矣,其以黲袍乎,則殊非尙吉之儀,其以盛服乎,則亦違守制之節,於典而無可比援,於禮而無可旁引,此所以從前諒闇中未得親上者也。夫比援旁引之未得,而若或儀節之有欠,則其所未安,當復何居,情文經權之間,終難裁量而合宜,用敢聯控愚見,惟殿下勉回聖衷,特許攝儀焉。答曰,省箚具悉卿等之懇。其於情事,雖爲悵缺,禮典則無以違越,上冊寶,當攝行矣,卿等其諒之。仍傳曰,此批答,遣史官傳諭。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿,進御二錢重人蔘粟米飮,自今日一貼式,限二貼煎入事,榻前下敎。中宮殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調持粟米飮來待矣。傳曰,封入。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人,受點後,日次待令。
又啓曰,合辭許久闕啓,事甚未安。除在外,未肅拜·呈告人員,竝卽牌招,何如?傳曰,允。
又啓曰,右承旨金奎弘,左副承旨金炳翊,右副承旨趙肅夏,今日不爲仕進,竝卽牌招,何如?傳曰,允。
又啓曰,訓鍊大將趙寧夏,今日諸將官射會監試事,南茷營,今方出去矣。所佩命召,何以爲之?敢稟。傳曰,仍佩往來。
禮曹啓曰,向以勅行上來時,冬至節日問慰官,以道內守令差出事,草記蒙允,御帖及禮單,齎付於遠接使之行,而今於冬至已過之後,勅使渡江,其將回還時,正朝節日,必當遇於我境矣。問慰官,與御帖·禮單,依前仍用,從便擧行事,分付兩西道臣及遠接使處,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
政院啓曰,大司憲姜蘭馨,持平申錫淵陳箚,執義李肇信,掌令金瑛默·金瓊,持平朴寅壽在外,監察茶時之意,敢啓。傳曰,知道。
以右承旨金奎弘,右副承旨趙肅夏,牌不進罷職傳旨,傳曰,只推。
議政府啓曰,向日萊館潛蔘根因,因譏校之逃躱,未及究覈矣。日前自該廳,捉得該校,前後情節,到底嚴査,則其所云端緖者,全屬虛謊,其所云徑還者,極涉駭怪,而至若末梢逃躱者,卽由於自知其罪,無辭可諉而然也。囚供旣如是納款,則本事更不必究詰,而此不可歸之狂妄,尋常懲治而止,該捕校金尙炫,移送秋曹,嚴刑三次,遠惡島限己身定配,勿揀赦典,何如?傳曰,允。
武衛所啓曰,本所從事官尹相萬,與其父提調臣滋悳,在法應避,勢難察任,改差,何如?傳曰,允。
訓鍊都監啓曰,本局軍崔漢周,今秋等慶尙監營都試時,以慶州別武士,冒籍直赴,今始現露矣。以團束之卒,罪犯師律,不可仍置,原榜目,令該曹爲先拔去,移送秋曹,照律嚴繩,臣亦有常時不能操飭之失,惶恐待罪之意,敢啓。傳曰,知道。卿勿待罪。
禁衛營啓曰,謹依定式,臣進詣南壇,奉審摘奸,則壇上與階砌紅箭門內外,俱爲無頉,松柏則漸就蒼鬱,禁樵守護等節,另加申飭之意,敢啓。傳曰,知道。
又啓曰,本營哨官李建大,身病猝重,勢難察任,改差,何如?傳曰,允。
宗親府啓目,德興大院君奉祀孫李海昌,明年滿十五,依定式,以本府加設參奉付職事,移文吏曹,何如?啓依允。
知宗正卿李彙重疏曰,伏以,世子宮睿候康復,臨殿受賀,縟儀誕擧,歡聲協氣,洋溢區宇。仍伏念,臣卽一衰癃庸陋之賤姿也,枯朽之質,莫施雕鏤,駑蹇之步,無賴鞭策,而斗筲易盈,潢汗先涸,匪德之祿,徒積罪戾,過福之災,逐嬰疾病,崦嵫頹景,惟俟符到矣。幸値邦國莫大之慶會,以臣無似,擢之以隆秩,加之以光寵,臣誠感激惶隕,無地自容。噫,超資陞秩,有國重典,或以勞勩之可紀,或以才德之可取,非此數者,上不可以虛授,下不可以冒受,顧臣湔劣,偏荷洪造,前後歷揚,罔非踰分,今忽施以優典,晉以崇班,不小難愼,區區私義,雖不足言,豈不有累於聖上愛嚬笑惜名器之政哉?反覆思惟,終難冒膺,故玆敢仰瀆崇嚴。伏乞聖慈,俯垂鑑諒,亟令收還臣新授資級,以重公器,以安私分焉。臣無任云云。答曰,省疏具悉。卿其勿辭行公。
行大司憲姜蘭馨,持平申錫淵,正言黃益秀·睦承錫等箚曰,伏以臣於月前,卽伏見傳敎下者,中和府竄配罪人姜㳣,安邊府竄配罪人韓啓源,竝放送之命,臣等相顧愕貽,竊不勝憂歎之至。噫,莫重者典憲也,莫嚴者堤防也。今此兩罪人負犯何如,而只止薄竄,三司臣所論方張,而旋卽宥釋,固知包荒之德,適値曠慶之會,施此寬典,非不欽仰,而其於王章自在,輿情尙鬱何哉?臣等忝在言地,有不容泯默,玆敢相率仰籲。伏乞聖明,俯垂鑑諒,亟寢成命焉。取進止。答曰,省箚具悉。已諭於前批,何必如是煩聒乎?
上在昌德宮。停常參·經筵。
政院啓曰,藥房三提調持粟米飮來待矣。傳曰,封入。
又啓曰,明日常參·經筵,取稟。傳曰,停。
傳曰,同副承旨許遞,前望單子入之。
傳曰,三司竝爲牌招,罪人姜㳣·韓啓源卽爲停啓。
弘文館啓曰,副應敎金允植呈辭出去,上番闕直,事甚未安。校理洪在瓚呈辭受由,應敎李敎夏,校理鄭元和,副校理鄭㵙·李,竝卽牌招,推移入直,何如?傳曰,允。
侍講院啓曰,兼司書金允植,方在直中,以掃墳事,下直出去矣。下番闕直,事甚未安。司書洪承穆上號都監進,說書李容稙,兼說書朴斗陽,竝卽牌招,推移入直,何如?傳曰,允。
禮曹啓曰,謹稽謄錄,則在前追上尊號加上尊號竝行時,頒敎陳賀,每以加上尊號日擧行矣。今亦依已例,來正月初四日擧行,而以親臨磨鍊乎?敢稟。傳曰,親臨磨鍊。
又啓曰,今此大王大妃殿加上尊號時,冊寶攝上處所,以何殿磨鍊乎?敢稟。傳曰,仁政殿磨鍊。
傳曰,待敎陞六。
右邊捕盜廳啓曰,罪人金尙炫,移送秋曹之意,敢啓。傳曰,知道。
承旨前望單子入之,尹成鎭落點。
政院啓曰,行大司憲姜蘭馨,持平申錫淵陳箚,執義李肇信,掌令金瑛默·金瓊,持平朴寅壽在外,監察茶時之意,敢啓。傳曰,知道。
傳曰,奉審閣臣入侍。
吏曹口傳政事,檢閱單趙秉升。
以司謁口傳下敎曰,姜㳣·韓啓源放送草記,令政院各別嚴飭,卽速捧入。
傳曰,近來竊發之患,聞甚狼藉,而尙未詗捕,極爲駭然。左右捕將,竝施罷職之典,首校定配,更加譏詗,從速捕捉之意,從事官發牌聽傳敎。
政院啓曰,左右捕將,竝施罷職之典事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?而左邊捕盜大將申正熙,所帶御營大將之任,亦不可一刻無摠察之人,何以爲之?敢稟。傳曰,御將都統使金炳始兼察,左右捕將,曾經大將趙羲復權察。
以司謁口傳下敎曰,近聞各司皁隷中,浮浪之類,或有混雜竊發之弊,至於平民難支之境云,此不可不一切痛禁,以懲惡習乃已,自今爲始,所謂加出名色,一竝革去,額數一依大典定例,擧行後入稟,而若有復踵前習,勿爲關由,犯禁之漢,及該頭目,竝施治盜之律,而當該堂上,難免不飭之失矣。雖掖屬與軍摠,或有此等混入之弊,亦勿草記進來任意捉去,如法處之事,分付各營·各司及左右捕廳。
議政府啓曰,勅使接見說話,令廟堂增刪以入事,允下,而別無釐改處,還送政院之意,敢啓。傳曰,知道。
又啓曰,卽見江華留守李景夏狀啓,則本營武士等,今秋等都試,連値事故,年內不得設行,待明春合設事,請令廟堂稟旨,分付矣。事勢旣如此,依狀請施行,何如?傳曰,允。
又啓曰,行戶曹判書金在顯,見帶迎勅都監提調,而有應避之私義矣。在前判堂有故之時,已有亞堂替行之例,今番迎送之節,令亞堂擧行,何如?傳曰,允。
迎接都監啓曰,卽接遠接使移文,則今此勅行時,講定諸事中,依例停免者外,大小宴享,亦爲停免云,在前例,有中路申謝之擧,而取考謄錄,則乙丑辛巳弔勅時勞問使,自都監草記,令政院稟旨,擧行,庚寅乙未甲辰己酉丁巳,自政院啓稟,令儐臣迎慰中,從便擧行矣。今亦依已例,令政院稟旨,擧行,何如?傳曰,允。
又啓曰,卽接遠接使謄移,則勅行今月初四日渡江,義州止宿,初五日離發,十九日入京停當,路程記謄書上送云矣,正書以入之意,敢啓。傳曰,知道。
又啓曰,勅使留館時,若値空日,有別茶排入之禮矣。今亦依例備待,何如?傳曰,允。
又啓曰,卽接遠接使謄移,則庭排茶啖,除減飯捧,及城門砲上下馬砲,依例爲之,開閉門,初二三次,以砲代行,更鼓依例用鼓云矣之意,敢啓。傳曰,知道。
又啓曰,卽接遠接使謄移,則祭弊數爻謄書上送,而其中帛一疋,爲焚帛云矣,祭帛數爻,正書以入之意,敢啓。傳曰,知道。
又啓曰,卽接遠接使謄移,則上副勅·通官·跟役等,姓名年歲,後錄上送矣,正書以入之意,敢啓。傳曰,知道。
又啓曰,卽接遠接使謄移,則諭祭時,勅使服色,不用胸褙云矣,敢啓。傳曰,知道。
又啓曰,卽接遠接使謄移,則諭祭文謄書上送矣,正書以入之意,敢啓。傳曰,知道。
又啓曰,卽接遠接使謄移,則勅行路程記,謄書上送矣,正書以入之意,敢啓。傳曰,知道。
又啓曰,當次牌文中,通官二人,無大次區別矣。卽接遠接使謄移,則書以一大通官·二大通官·跟役十六名出來云,依此磨鍊擧行之意,分付各該司,何如?傳曰,允。
兵曹啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則甲子年迎勅動駕時,訓局步軍三哨,馬軍一哨,兩營騎士各一番,禁衛大將都領,爲先後廂,禁軍一番爲之,餘軍留營留陣斥堠伏兵置之,三營及龍虎營·摠戎廳餘軍,摠戎使都領,先詣慕華館環衛,乙亥年迎勅動駕時,本所善騎隊一哨,別將率領,前後分半隨駕,訓局馬軍二哨,步軍三哨,都統使率領,爲先廂,禁衛營步軍二哨,兩營騎士各一番,禁衛大將率領,爲後廂,三營及龍虎營·摠戎廳餘軍,摠戎使都領,先詣慕華館,環衛禁軍,入直外,全數磨鍊,別抄軍一哨,領付中央陣,餘軍留營留陣斥堠伏兵,竝寘之矣。今番則何營軍兵隨駕,何營軍兵留陣,何營軍兵環衛,而禁軍及馬步軍·別哨軍,以幾番幾哨磨鍊,餘軍留營斥堠伏兵,何以爲之乎?敢稟。傳曰,本所善騎隊一哨,訓局馬軍三哨,步軍六哨,都統使率領,爲先廂,御營步軍四哨,騎士與禁營騎士入番外,竝隨駕,爲後廂,摠戎使,龍虎營·訓鍊都監·禁衛營·御營廳·摠戎廳餘軍,都領先詣,環衛禁軍,入直外,全數磨鍊,別哨軍一哨,領付中央陣,留營留陣斥堠伏兵,竝寘之。
又啓曰,謹稽謄錄,則在前迎勅動駕時,出還宮門路,或由崇禮門,或由敦義門,而甲子乙亥年迎勅動駕時,出宮門路,連以崇禮門爲之,還宮門路,敦義門爲之矣。今番則何以爲之乎?敢稟。傳曰,出宮門路,崇禮門爲之,還宮門路,敦義門爲之。
又啓曰,卽伏見訓鍊都監草記啓下者,則本局軍崔漢周,今秋等慶尙監營都試時,以慶州別武士,冒籍直赴,今始現露矣。原榜目,令該曹爲先拔去爲辭矣。原啓目,付標以入之意,敢啓。傳曰,知道。
禮曹啓曰,卽接童蒙敎官閔致純所志,則以爲九寸侄星鎬,嫡妾俱無子,以其同姓十八寸兄龍鎬子泳德,欲爲繼後,兩家諸族,相議完定,而星鎬夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長閔致純,所訴旣如此,閔龍鎬子泳德,立爲閔星鎬之後,何如?傳曰,允。
刑曹啓曰,議政府啓辭內,向日萊館潛蔘根因,因譏校之逃躱,未得鉤覈矣。日前自該廳捉得該校,情節到底嚴査,則其所云端緖者,全屬虛詤,其所云徑還者,極涉駭怪,而至若末梢逃躱者,卽由於自知其罪,無辭可諉而然也。囚供旣如是納款,則本事更不必究詰,而此不可歸之狂妄,尋常懲治而止,該捕校金尙炫,移送秋曹,嚴刑三次,遠惡島限己身定配,勿揀赦典,何如?傳曰,允事,命下矣。謹依傳敎,罪人金尙炫,嚴刑三次,全羅道珍島府金甲島遠惡島,限己身勿揀赦典定配所,適値齋日,待用杖次次加刑後,押送之意,敢啓。傳曰,知道。
又啓曰,訓鍊都監啓辭內,本局軍崔漢周,今秋等慶尙監營都試時,以慶州別武士,冒籍直赴,今始現露矣。以團束之卒,罪犯師律,不可仍寘,原榜目,令該曹爲先拔去,移送秋曹,照律嚴繩,臣亦有常時不能操飭之失,惶恐待罪之意,敢啓。傳曰,知道。卿勿待罪事,命下矣。謹按律文,則大典會通武科條,有曰賊科者,絶島爲奴,罪人崔漢周,全羅道康津縣古今島絶島爲奴定配所,卽爲押送之意,敢啓。傳曰,知道。
訓鍊都監啓曰,本局新除授千摠金炳一,方在職牒還授中,仍爲敍用,令該曹口傳付軍職,何如?傳曰,允。
領府事李裕元疏曰,伏以臣,猥陳情私,恭俟允兪之音,及奉批旨,十行辭敎,溫諄懇摯,開誨備至,如慈父之詔迷子,臣是何人,得此異數於聖明之前也?有淚交逬,惶隘靡措,臣之子所授職名,若有一半可堪之道,則恩渥如此之隆,榮耀又如此之盛,臣豈不指導以不俟駕屨,渠豈不感激而顚倒承命乎?臣有一段可陳之情,冒悚更籲,惟殿下矜察焉。噫,臣之立朝,今爲三十八年于玆矣。前後聖眷,罕與倫比,世所稱淸銜美職,無不兜攬,冥升驟躐,輥躋窮階,天道惡盈,神怒鬼猜,畢竟醜辱,至及于黃口之兒,殆同臨流而斷橋,擠坑而壓石,莫非臣自取也,而今也光寵愈重,門闌益盛,災眚之來,理之必然,此臣所以夙夜憂懼,不遑安處者矣。且況爲子辭官,竟蒙還收,多有國朝故事,庸敢不顒望於今日乎哉?敢將無隱之義,悉暴於仁覆之天。伏望殿下,淵然深思,亟遞臣之子壽榮閣銜,仍命選部,勿擬邇班之職,特垂終始之澤,千萬血祝,臣無任云云。答曰,省疏具悉卿懇。以若卿之雅量,今引不必引之事,以爲難進之義者,誠是意外也。然苦懇旣如此,當有變通,卿其諒之。仍傳曰,此批答,遣史官傳諭。
行大司憲姜蘭馨,持平申錫淵,正言黃益秀·睦承錫等箚曰,伏以臣等,以中和府竄配罪人姜㳣,安邊府竄配罪人韓啓源放送事,請寢成命矣。卽伏奉批旨下者,則以已諭於前批,何必如是煩聒爲敎,繼以有停啓之命,臣等非不知煩瀆之是懼,而所可懼者,義分將隳,隄防將壞也。臣等安得不罄暴葵忱,期回荃聽?噫,凡所遇慶得赦者,直不過尋常罪過是耳。其曰,罰疑有赦,罰疑而赦也。其曰,無辜開釋,無辜而釋也。顧此兩罪人負犯,其將諉罰疑也,亦將曰,無辜乎?雖休勿休,以不可循其命也。曰宥勿宥,只當以由厥中也。顧此兩罪人負犯,其可休而休也,亦可宥而宥乎?夫莫嚴者邦憲也,莫遏者公議也。邦憲所係,不可赦不可釋也,公議所在,亦不可休不可宥也。今雖承勿煩之敎停啓之命,其於義分與隄防何哉?臣等有不敢奉承,又此相率申籲。伏乞聖明,亟回三思,仍寢兩人放送之命焉。取進止。答曰,省箚具悉。何可如是煩聒乎?卽爲停啓。
應敎李敎夏,校理鄭元和·洪在瓚,副校理鄭㵙·李,修撰李雲夏,副修撰趙鍾弼等箚曰,伏以臣等,以中和府竄配罪人姜㳣,安邊府竄配罪人韓啓源放送事,再控明張之義,冀蒙反汗之音矣。不惟不降允兪,繼以有停啓之命,臣等愕然失圖,竊不勝憂歎之至。夫莫嚴者,典憲也,莫遏者,公議也。以若負犯,視之如尋常罪過,而遇慶得赦者然,典憲安得不壞損,公議安得不齎鬱乎?況臣等,不徒宥命後,荐乞還寢,諸寮中亦或有初發啓時聯參者,則今何可前後異見,與兩司有異哉?不避猥越,敢又相率聯籲。伏乞聖明,俯垂鑑諒,亟允臺臣之請,以存隄防,亦治臣等瀆撓之罪,以嚴法綱,不勝幸甚。取進止。答曰,省箚具悉。已諭於兩同之批矣。
戊寅十二月初八日,上御誠正閣。奉審閣臣入侍時,右副承旨趙肅夏,假注書金炳秀,記注官朴鍾瀅,記事官金文鉉,檢校直閣金興均,以次進伏訖。上曰,史官分左右,仍命閣臣進前。興均進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,諸陵陵上,俱爲安寧,而碑閣丁字閣亦皆無頉乎?興均曰,果皆太平矣。上曰,何時將事乎?興均曰,三更量將事矣。上曰,日寒氷程,無事往來乎?興均曰,無事往返矣。上曰,往來之路,雪中秋麥,何如耶?興均曰,歷路秋麥,擧皆帶靑矣。上命奉審閣臣先退。文鉉奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,經稟連付,亦多已例,被選當次人趙秉升,令該曹口傳付軍職,牌招入直,何如?上曰,依爲之。出擧條文鉉曰,時政記纂修事緊,新除授檢閱趙秉升,署前行公,何如?上曰,依爲之。出擧條仍命史官就座,又命退,承史以次退出。
上在昌德宮。停常參·經筵。
藥房提調金有淵,副提調金永壽啓曰,伏未審日間,聖體,若何?寢睡·水刺之節何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨金炳翊,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,無時急稟定事,右議政未差,不得來會云矣,敢啓。傳曰,知道。
侍講院啓曰,下番連日闕直,事甚未安。司書洪承穆上號都監進,說書李容稙呈辭受由,兼說書朴斗陽,卽爲牌招入直,何如?傳曰,允。
禮曹啓曰,今此純祖大王追上尊號,純元王后追上尊號,翼宗大王追上尊號,大王大妃殿,加上尊號稱慶,親臨頒敎處所,以何殿磨鍊乎?敢稟。傳曰,仁政殿磨鍊。
政院啓曰,今此勅使回還時,開城府·平壤·義州三處,問安使,依近例,以道內守令借銜差下,御帖及空名帖,伴送使齎去,以爲從便擧行之地,而亦爲下諭于兩西道臣及各其守令處,何如?傳曰,允。
又啓曰,今此勅使回還時,正朝節日,當遇於我境,問慰官以前啓下冬至節日問慰官仍差,借銜擧行,御帖禮單及空名帖,亦以前齎去,從便奉傳,觀勢擧行之意,預爲下諭于遠接使·兩西道臣及各其守令處,何如?傳曰,允。
奎章閣啓曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
義禁府啓曰,竄配罪人姜㳣·韓啓源,竝放送事,連伏承卽速擧行之命,而臺啓方張,自有格例之莫可違越者,成命之下,末由擧行之意,敢啓。傳曰,知道。
兵曹啓曰,迎勅時闕內設布帳,自敦化門至明政殿排設處,令訓禁兩營分力擧行,城內外道路左右屛門布帳,則亦令三營分掌擧行,何如?傳曰,允。
又啓曰,今此迎勅動駕時,依下敎,出宮門路,崇禮門爲之,還宮門路,敦義門爲之矣。送勅動駕時,出還宮門路,何以磨鍊乎?敢稟。傳曰,崇禮門爲之。
又啓曰,卽伏見訓鍊都監草記啓下者,則本局軍崔漢喆,禁軍祿試代射時,以兼司僕借名,冒籍直赴,今始現露,原榜目,令該曹拔去,爲辭矣。原別單付標以入,而臣之不能檢察,惶恐待罪之意,敢啓。傳曰,知道。卿勿待罪。
臺諫前望單子入之,大司憲兪致崇,大司諫姜夏奎,執義申一永,司諫李冕柱,掌令吳尙鉉·金正浩,獻納沈相說,持平李鳳奎·李範九,正言南廷吉·李擎日落點。
傳曰,新除授臺諫牌招,使之停啓。
兵曹啓曰,勅使傳語軍,例以禁御兩營,輪回磨鍊矣。今番則以當次禁衛營軍一百名定送,習儀時則以四十名擧行之意,分付,何如?傳曰,允。
又啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又啓曰,在前迎勅習儀時,慕華館環衛軍兵,比正日減數排立矣。今亦依此擧行之意,分付各該營,何如?傳曰,允。
迎接都監啓曰,卽接三道監司所報,則今此勅行時,沿路邑名館名有當避字,不可不變通,故朔寧改以朔安,弘濟站改以濟站,載寧改以文昌,麒麟改以麒山,寧邊改以永邊,寧遠改以永遠,仇寧改以仇永,肅寧館改以肅永館,麟山改以仁山之意,敢啓。傳曰,知道。
又啓曰,迎勅習儀,今月十六日設行,仍行明政殿茶禮習儀之意,敢啓。傳曰,知道。
又啓曰,三道支勅差使員,今纔報來,故別單書入之意,敢啓。傳曰,知道。
武衛所啓曰,從事官金晢根,時在綾州牧任所,斯速乘馹上來事,下諭,何如?傳曰,允。
刑曹啓曰,訓鍊都監啓辭內,本局軍金溝陞戶崔漢喆,去十月二十一日,禁軍祿試射時,以二番兼司僕借名直赴,今始現露矣。身爲團束之卒,罪關師律,不可仍置,原榜目,令該曹爲先拔去,移送秋曹,照律嚴繩,臣亦有常時不能操飭之失,惶恐待罪之意,敢啓。傳曰,允,卿勿待罪事,命下矣。謹按律文,則大典會通武科條,有曰賊科者,絶島爲奴。罪人崔漢喆,依此律,全羅道興陽縣鹿島爲奴定配所,卽爲押送之意,敢啓。傳曰,知道。
司饔院啓曰,今日供上生鮮腐傷體小,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來十六日日次,儒生殿講日次,而迎勅習儀相値,頉稟之意,敢啓。傳曰,知道。
又啓曰,行大司憲兪致崇,執義申一永,掌令吳尙鉉·金正浩,持平李鳳奎·李範九在外,監察茶時之意,敢啓。傳曰,知道。
又啓曰,同副承旨趙肅夏,今日不爲仕進,卽爲牌招,何如?傳曰,允。
傳曰,璿源譜略修正時,校正堂上以下,別單書入。
傳曰,來正月初二日,當詣太廟展謁,上冊寶時,親奉審矣,該房知悉。
傳曰,太廟春享大祭祭官,以親祭例塡差,百官入參。
傳曰,此時迎送之弊,不可不念,向日罷職之全羅右水使趙羲升,特爲分揀。
以兼說書朴斗陽,牌不進罷職傳旨,傳曰,只推。
以獻納沈相說,正言南廷吉牌不進罷職傳旨,傳曰,只推。
政院啓曰,啓聞事體,何等審愼,而遠接使閔致庠,平安監司閔泳緯,勅行止宿狀啓中,通官派送例咨上送,不以承政院爲辭,而誤書議政府,致勤下詢,事甚疎忽,極爲未安。不審之儐臣·道臣,不可無警,竝推考,何如?傳曰,允。
又啓曰,撥路申飭,前後何如,而卽見遠接使閔致庠,平安監司閔泳緯,勅行止宿狀啓,則今初六日自宣川府封發者,今始到院,如是稽緩,極涉未安。該道臣不可無警,推考,何如?傳曰,允。
追上尊號都監啓曰,純祖大王金寶篆文書寫官,行兵曹判書李載元,書出正副本,純元王后金寶篆文書寫官,水原留守金炳地,書出正副本,翼宗大王金寶篆文書寫官,知宗正卿李載冕,書出正副本,謹此封進,以備睿裁後入刻事,敢啓。傳曰,正本入刻。
加上尊號都監啓曰,大王大妃殿玉寶篆文書寫官,大護軍趙成夏,書出正副本,謹此封進,以備睿裁後,入刻事,敢啓。傳曰,正本入刻。
加上尊號都監啓曰,純祖大王玉冊文草圖書一本,純元王后玉冊文草圖書一本,翼宗大王玉冊文草圖書一本,謹此封進,待啓下,令書寫官南寧尉尹宜善,上護軍金炳㴤,行知三軍府事閔謙鎬,正書入刻之意,敢啓。傳曰,知道。
加上尊號都監啓曰,大王大妃殿玉冊文草圖書一本,謹此封進,待啓下,令書寫官大護軍尹滋悳,正書入刻之意,敢啓。傳曰,知道。
義禁府啓曰,竄配罪人姜㳣·韓啓源,竝放送事,連伏承卽速擧行之命,而臺啓方張,格例所在,不可違越,成命之下,末由擧行之意,敢啓。傳曰,知道。
迎接都監啓曰,卽接遠接使移文,則勅使入京日,百官見官禮停免云矣之意,敢啓。傳曰,知道。
又啓曰,勅使入闕時及還來館所時,自前以三營門將卒,排立於闕外禁喧等,兵曹專當擧行,俾無人馬紛雜之弊矣。今亦依此擧行之意,嚴勅,何如?傳曰,允。
兵曹啓曰,在前迎勅習儀時,挾輦軍四十名,禁軍入直外全數磨鍊,先後廂軍兵,訓局軍三百名或二百名擧行,而乙丑年迎勅習儀時,訓局軍二百名磨鍊,辛巳戊午年迎勅習儀時,訓局軍三百名磨鍊矣。今番則何以爲之乎?敢稟。傳曰,依乙丑年例磨鍊。
又啓曰,在前迎勅時,三營入直馬兵騎士等,各留三名,餘皆除出殿門排立,扈衛軍官六十人及標下軍,別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營,別定椊卒,另加禁飭矣。今亦依此擧行,何如?傳曰,允。
又啓曰,在前勅使入京日,慕華館環衛軍兵中,二哨除出,將官率領,勅行左右列立遮後,嚴禁雜人,而習儀日及勅使詣館所時,依此爲之,回還日,則訓局出番軍二哨,除出擧行,而各其日,竝除標信除器械擧行矣。今亦依此磨鍊,何如?傳曰,允。
又啓曰,勅使詣闕詣館所時及回還日,以不參隨駕營中軍,率該營標下軍及訓局步軍一哨,除標信除器械前導,嚴禁雜人,習儀日亦依正日例擧行事,曾有定式,而今此迎勅動駕時,武衛所爲先廂,御營廳爲後廂,摠戎廳先詣慕華館環衛作門,而訓鍊都監·禁衛營不參隨駕矣。今番則以何營中軍擧行乎?敢稟。傳曰,都監中軍擧行,先詣環衛,摠戎中軍,代主將司令。
又啓曰,在前迎勅動駕時,寶劍別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
又啓曰,迎勅翌日館所動駕時,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依迎勅時例爲之。
奎章閣啓曰,原任提學閔奎鎬喪卒哭日,依定式,遣檢書官,勸肉以來之意,敢啓。傳曰,知道。
禮曹啓曰,今此勅使弔祭魂殿時,執事官等,依前例,令吏曹預爲差出,何如?傳曰,允。
又啓曰,卽接慶基殿守僕金敬瑞所志,則今十二月二十日,行本殿臘享祭香祝,本殿官員一員,當爲前期祗受陪往,而令趙膺奎,入直參奉柳寅睦,受香上來,中路得病,無以受香云,令趙膺奎,令該曹以在京無故人,口傳相換,以爲受香之地,何如?傳曰,允。
摠戎廳啓曰,本廳千摠李鍾健,身病甚重,勢難察任,改差,何如?傳曰,允。
以全羅道黃腸敬差官盧德龍狀啓,巨磨島黃腸前後所封,間或有不滿定式,惶恐待罪事,傳曰,勿待罪事,回諭。
以京畿監司趙寅熙狀啓,朔寧郡守吳敬善身死事,傳曰,令該曹口傳差出,當日下送。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲兪致崇,執義申一永,掌令吳尙鉉·金正浩,持平李鳳奎·李範九在外,監察茶時之意,敢啓。傳曰,知道。
傳曰,原任直閣李承五馳詣顯隆園,奉審摘奸,仍留監祭,健陵·華寧殿,一體奉審以來。
吏曹口傳政事,慶基殿令趙膺奎,典設別提趙寅奎,已上相換事,承傳。
吏曹口傳政事,以李源麟爲朔寧郡守。
政院啓曰,卽者副修撰趙鍾弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者兼說書朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰趙鍾弼,陳疏徑出,下番闕直,事甚未安。修撰李範祖,副修撰吳益泳在外,修撰李雲夏,卽爲牌招入直,何如?傳曰,允。
禮曹啓曰,三名日及各殿誕日陳賀時,王世子當有進箋致詞表裏之禮,而冠禮前則依前例權停,自內只進表裏事,已爲啓下矣。今此追上尊號加上尊號稱慶陳賀時,亦依此磨鍊以入之意,敢啓。傳曰,知道。
吏曹啓曰,今此宗廟親享大祭祭官中,時無職名人,令該曹口傳付軍職,何如?傳曰,允。
迎接都監啓曰,勅使在館時,館門把守及各差備等名數,別單書入之意,敢啓。傳曰,知道。
兵曹啓曰,今此大駕詣慕華館送勅時,何營軍兵隨駕,何營軍兵留陣,而禁軍及馬步軍別哨軍,以幾番幾哨磨鍊,餘軍留營,何以爲之乎?敢稟。傳曰,依迎勅時例爲之。
又啓曰,在前館所接見勅使時,別雲劍·別軍職·侍衛·信箭宣傳官·承傳宣傳官各一員,侍衛寶劍及兵曹堂上·郞廳各一員,承傳宣傳官·挾輦軍·長槍手,隨入大門外,其餘侍衛及槍劍軍·倭槍手,大門外留駐處,龍旗作門外留駐矣,今亦依此擧行,何如?傳曰,允。
議政府啓曰,頃因湖南年分狀啓,事目災一百結外,新災一萬五千二百八十九結八十七負八束,寘之之意,覆啓行會矣。卽見該道臣沈履澤狀啓,則復陳策稅末由之狀,特許準劃事,更請令廟堂稟旨,分付矣。歉荒之餘,連獲登稔,則設有仍陳,如是夥數,誠是始料之外也。然而今秋水潦之所過,果不無被損之處,道啓荐至,民情可恤,限三千五百結,特爲劃下,使之精實俵給,列邑租案,卽速告勘之意,分付,何如?傳曰,允。
又啓曰,頃因嶺南年分狀啓,事目災一百結外,不足災五千四百五十三結二十二負八束,寘之之意,覆啓行會矣。卽見該道臣李根弼狀啓,則復陳穡事失稔之狀,特命準劃事,更請令廟堂稟旨,分付矣。俵災之政,本自愼重,不容不深存斟量者,而至若本道,則往往有暵澇痒稼之歎,此所以道啓之一煩再煩,苦不知止者也。民隱攸關,合有顧恤,事目外限三千結劃下,使之斯速均派,租案磨勘,毋致遲淹之意,申飭,何如?傳曰,允。
又啓曰,因兵曹草記,都試沒技修啓之全羅右水使,施以罷職之典,其沒技之許用與否,請令廟堂稟處,允下矣。當初試規,旣無沒技之許施,則帥臣之擅自啓聞,大有不審之失,該曹論警,卽事體然矣。特軫迎送之弊,旣蒙分揀之命,今無可論,而沒技則勿施事,分付,何如?傳曰,允。
又啓曰,諸漕倉之弊,未有甚於近日,而嶺南之後漕倉,尤有甚焉。敗船愆納,前後相續,至於今年臭載之數,爲十餘隻之多,寧不萬萬警駭乎?苟究其弊源,則卽惟曰,都差邑故也。倉隷之恣意濫取,由於此,船漢之夤緣偸弄,由於此,屬邑之興受侵虐,漕稅之欠逋臭載,皆由於此,所以有戊辰通變之擧,而復舊未幾,有害無效,於貢稅而課歲告蹙,於各邑而逐年滋瘼,雖以本倉邑密陽言之,吏逋邑瘼,亦未始不由於此矣。揆諸事勢,參以物議,不可不亟速更張,都差名色,永爲革罷,捧稅輸運之節,依年前已行之例,自各其邑,從便爲之,而外他杜奸善後之策,令道臣,商度措處事,分付,何如?傳曰,允。
弘文館啓曰,下番闕直,事甚未安。修撰李雲夏,有身病,應敎李敎夏,校理鄭元和,副校理鄭㵙,竝卽牌招,推移姑降入直,何如?傳曰,允。
以璿源譜略修正時,校正堂上以下別單,傳曰,校正堂上領宗正卿領議政李最應,內下大豹皮一令賜給,判宗正卿李景應·李昇應·李敦宇·李景宇,知宗正卿李載元·李彙重·李秉文·李載鳳·李寅應·李會正·李南轅·李升洙·李寅卨·李載冕·李沇應,宗正卿李敦應·李珪永·李鳳儀·李鍾浩·李俊英·李邦鉉·李容直·李廷斗·李象億,各熟馬一匹賜給,有司堂上,判宗正卿李昇應,知宗正卿李載元·李載冕,監印堂上知宗正卿李會正,國朝御牒書寫官李寅應,各內下大鹿皮一令賜給,監印正金喆熙陞敍,參奉李敎承,忠義李會元,兼郞廳李建儀,各兒馬一匹賜給,別看役前五衛將李容達,前縣監李靖宇,竝相當職調用,校正唱準鄭圭鎭·張鎭奎,竝加資,其餘寫字官唱準·畫員·日官·錄事·員役·工匠等,竝依乙丑例施賞。
副修撰趙鍾弼疏曰云云。省疏具悉。爾其勿辭救護。
檢閱趙秉升疏曰,伏以臣,猥膺名掄,祗肅隆命,持綾被趨,花塼龍光,遍體榮耀,兢慄歷日愈滋。第伏念都承旨臣金永壽,臣之姊夫也,別兼春秋臣金學洙,臣之甥侄也。臣之所帶春秋兼銜,揆以格例,在下應避,玆陳短章,仰瀆崇嚴。伏乞聖明,亟遞臣春秋兼銜,俾存公格,以安私分焉。臣無任云云。〈答曰〉,省疏具悉。疏辭下該曹,稟處。
兼說書朴斗陽疏曰云云。〈答曰〉,省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日乃是小寒,自明日日暖間視事頉稟之意,敢啓。傳曰,知道。
又啓曰,大司憲兪致崇,執義申一永,掌令吳尙鉉·金正浩,持平李鳳奎·李範九在外,監察茶時之意,敢啓。傳曰,知道。
又啓曰,卽者兼文學李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,兼文學李輔榮,姑降入直矣。今以親病,陳疏徑出矣,下番闕直,事甚未安。司書洪承穆上號都監進,兼司書金允植受由在外,說書未差,兼說書朴斗陽陳疏受由,下番無他入直之員,兼弼善未差,輔德趙定熙,兼輔德閔泳翊,弼善李敎榮,竝卽牌招,推移姑降入直,何如?傳曰,允。
禮曹啓曰,來正月初二日,太廟展謁奉審儀節,當爲磨鍊,而春享大祭,百官入參事,命下矣。祭享相値,還宮時隨駕百官,以宗親每品各一員及六曹堂郞各一員,磨鍊乎?敢稟。傳曰,依此磨鍊。
政院啓曰,假注書金炳秀,有身病,勢難察任,今姑改差,何如?傳曰,允。
金炳秀改差,代以申泰寬爲假注書。
傳曰,兼弼善·說書未差之代,前望單子入之。
政院啓曰,行都承旨金永壽廚院進,行左承旨吳俊泳服制,右承旨金奎弘,左副承旨尹成鎭,不爲仕進,同副承旨趙肅夏式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之乎?敢稟。傳曰,牌招。
春坊前望單子入之,兼弼善趙同熙,添書落點,說書李起鍾落點。
兵曹啓曰,再明日孝徽殿望祭親行時,堂上侍衛,當爲備員,而參判未差之代,令該曹口傳差出,待下批牌招,何如?傳曰,允。
都摠府啓曰,今月十五日,孝徽殿望祭親行時,侍衛寶劍,當爲備員,而都摠管金善弼,副摠管李承淵在外,都摠管南廷順,副摠管金鶴根,俱有實故,韓敬源有實病,二員未差,無以備員,令政院稟旨變通,仍令該曹,口傳差出,待下批牌招,何如?傳曰,允。竝許遞,前望單子入之。
摠管前望單子入之,都摠管李承輔·李寅命·李載鳳·金箕錫,副摠管李鍾承·金永求·吳晉泳落點。
議政府啓曰,式科試期,定於正月望後矣。關西道臣,以送勅事,將往灣上,則回還之頃,不無礙窒之慮,且道臣有故之時,節度使替行,已多其例,今番送勅之節,令帥臣擧行事,知委,何如?傳曰,允。
迎接都監啓曰,今此勅行時,上副勅·通官·頭目等,贈給物種數爻,三道及開城府俱爲報來矣,別單書入之意,敢啓。傳曰,知道。
兵曹啓曰,今此迎勅動駕敎是時,領軍之將,侍衛之職,不可不備,而羽林衛將李儒植,五衛將黃基鍾·李寅復·李雲宰·李愼爀·李仁謨·李載健,俱以病難供職,呈狀乞遞,竝改差,其代與兼司僕將·五衛將未差之代,竝口傳擬入,何如?傳曰,允。
政院啓曰,左副承旨尹成鎭牌不進,伴直無人,右承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹成鎭牌不進罷職傳旨,傳曰,只推。
以兼輔德閔泳翊牌不進罷職傳旨,傳曰,只推。
以慶尙左水使朴鼎和狀啓,進上生靑魚,尙無捉得,趁未封進,惶恐待罪事,傳曰,勿待罪事,回諭。
兼文學李輔榮疏曰云云。〈答曰〉,省疏具悉。爾其勿辭救護。
上在昌德宮。停常參·經筵。
政院啓曰,行大司憲兪致崇,執義申一永,掌令吳尙鉉·金正浩,持平李鳳奎·李範九在外,監察茶時之意,敢啓。傳曰,知道。
又啓曰,同副承旨趙肅夏,今日不爲仕進,卽爲牌招,何如?傳曰,允。
以右承旨金奎弘,牌不進罷職傳旨,傳曰,只推。
傳曰,傳香承旨,馳詣宗廟·景慕宮,奉審摘奸以來。
傳曰,孝徽殿望祭,攝行磨鍊。
傳曰,明日晝茶禮,當自內親行矣。該房知悉。
兵曹口傳政事,兼司僕將李夔憲,羽林將李文容,五衛將張泳汲·李儒行·李東參·李敏植·朴鵬源·朴重敬·金善翼·李昌淳。
吏曹口傳政事,以洪承億爲兵曹參判。
傳曰,政官牌招開政。
侍講院啓曰,下番連日闕直,事甚未安。司書洪承穆上號都監進,兼司書金允植受由在外,說書李起鍾在外,兼說書朴斗陽陳疏受由,下番無他入直之員,弼善李敎榮有拘忌,兼輔德閔泳翊旣有只推之命,與輔德趙定熙,新除授兼弼善趙同熙,一體牌招,推移姑降入直,何如?傳曰,允。
又啓曰,新除授說書李起鍾,時在忠淸道忠州地,斯速乘馹上來事,下諭,何如?傳曰,允。
政院啓曰,本院今秋冬等褒貶,當爲磨勘,而注書未差,不得如例磨勘之意,敢啓。傳曰,知道。
又啓曰,假注書吳光洙,有身病勢難察任,今姑改差,何如?傳曰,允。
傳曰,呈告禮曹參判,在外玉堂竝許遞,今日政差出。
吏曹啓曰,宗府正金喆熙,陞敍事,命下矣,已經準職,何以爲之?敢稟。傳曰,加資。
又啓曰,司僕寺正趙益元,以其身病,呈狀乞遞,改差,何如?傳曰,允。
吳光洙改差,代以嚴胄永爲假注書。
傳曰,都承旨·左承旨許遞,前望單子入之。
傳曰,在外臺諫許遞,前望單子入之。
承旨前望單子入之,閔泳穆·金性均落點。
臺諫前望單子入之,大司憲鄭順朝,大司諫朴瑄壽,執義李在淳,司諫吳尙鉉,掌令柳宗植·宋希明,持平金熙國·金章漢,正言張錫烋落點。
奎章閣啓曰,明日卽書香閣奉審日次,臣進詣擧行之意,敢啓。傳曰,知道。
兵曹啓曰,再明日迎勅習儀時,本曹堂上侍衛,當爲備員,而新除授參判洪承億,參議洪澈周,俱有身病,不得進參,令政院稟旨變通,竝令該曹,口傳差出,待下批牌招,何如?傳曰,允。竝許遞,今日政差出。
迎接都監啓曰,卽接遠接使謄移,則上·副勅·兩通官,自持來匹縷緋,各色洋綢七十二端,分排於關西·海西後,海西則分授各邑,疋數修成冊,故別單書入,而關西則隨其成冊來到,追後正書以入之意,敢啓。傳曰,知道。
又啓曰,卽接平安監司所報,則今番勅行時講定事件,初無詔與勅,故奉陪詔勅差使員,竝減下云,黃海監司所報內,奉陪詔勅差使員,竝減下云,京畿監司所報內,奉勅奉誥命,陪誥命賜物,奉勅陪進差使員,竝減下云矣。三道各務差使員兼差,與有頉代,改差人員,別單中,改付標以入之意,敢啓。傳曰,知道。
政院啓曰,行吏曹判書閔致庠,奉命在外,參判尹泰經,參議閔泳商,牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,待明朝一體牌招。
承文院啓曰,卽見都京禮部咨文,以爲勅使通官派出云矣。以承領之意,撰出回咨,付撥下送灣府,傳給鳳城,轉致北京之地,何如?傳曰,允。
成均館啓曰,迎勅時,假儒生祗迎等事,今亦依例各該司,預爲申飭知悉之意,敢啓。傳曰,知道。
摠戎廳啓曰,今此勅使迎送時,都監堂上前排巡視旗手·令旗手·軍牢·燈籠手·隨率軍,自本廳,別定次知執事,習儀日爲始,依例領送之意,敢啓。傳曰,知道。
吏曹啓目粘連,觀此檢閱趙秉升上疏,則以爲都承旨臣金永壽,臣之妹夫也,別兼春秋臣金學洙,臣之甥侄也。臣之所帶春秋兼銜,揆以格例,在下應避,伏乞聖明,亟遞臣春秋兼銜,俾存公格,相避之法,在下當遞,史官春秋兼銜,法不得減下,都承旨金永壽,所帶春秋館修撰官之任,今姑減下,別兼春秋,亦爲減下,何如?啓依允。
上在昌德宮。停常參·經筵。
藥房提調金有淵,左承旨金奎弘啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安,答曰,知道。世子宮口傳問安。答曰,知道。
政院啓曰,合辭許久闕啓,事甚未安,未肅拜·呈告人員,竝卽牌招,何如?傳曰,允。
又啓曰,同副承旨金性均,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而孝徽殿晝茶禮親行相値,不得來會云矣。敢啓。傳曰,知道。
又啓曰,假注書嚴胄永,謂有身病,今日廳座,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,拿處。
以輔德趙定熙,兼輔德閔泳翊,兼弼善趙同熙,牌不進罷職傳旨,傳曰,只推。
兵曹口傳政事,護軍金永壽。
傳曰,咸鏡監司金世均,水原留守金炳地相換。
政院啓曰,咸鏡監司金世均,水原留守金炳地,相換事,命下矣。今日政下批,何如?傳曰,允。
傳曰,谷城縣監之代,勿拘常格,各別擇差。
傳曰,呈告戶曹參議許遞,今日政差出。
政院啓曰,吏曹參議閔泳商,疏批已下,卽爲牌招,何如?傳曰,允。
侍講院啓曰,下番闕直,事甚未安,兼弼善趙同熙,旣入闕中,姑降入直,何如?傳曰,允。
兵曹口傳政事,護軍金奭鎭·洪承億,副司果金允植。
傳曰,多有已例,翰林召試被選當次人朴斗陽,令該曹口傳付職,牌招入直。
吏曹口傳政事,檢閱單朴斗陽。
政院啓曰,大司憲鄭順朝陳箚,執義李在淳,掌令柳宗植·宋希明,持平金熙國·金景漢在外,監察茶時之意,敢啓。傳曰,知道。
傳曰,奉審閣臣入侍。
奎章閣啓曰,景慕宮望廟樓,今望奉審無頉之意,敢啓。傳曰,知道。
議政府啓曰,今戊寅年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而以領事金炳學身病,不得爲之之意,敢啓。傳曰,知道。
忠勳府啓曰,本府今戊寅年秋冬等褒貶,當爲磨勘,而有司堂上淸恩君臣金益鼎在外,無以備員,限內不得爲之之意,敢啓。傳曰,知道。
侍講院啓曰,今秋冬等褒貶,當爲等第磨勘,而師李最應,傅金炳國,有身病,貳師未差,限內不得爲之之意,敢啓。傳曰,知道。
禮曹啓曰,各陵園·本曹郞廳·四學童蒙敎官·通禮院·禮賓寺·圖畫署官員等,今戊寅秋冬等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員褒貶,各其司領事·都提調及堂上有故或不備,不得一時磨勘之意,敢啓。傳曰,知道。
又啓曰,今此所屬各司官員等褒貶時,宣陵參奉南哲熙,與參議臣任冕鎬,有應避之嫌,不得同議磨勘,別啓本以入之意,敢啓。傳曰,知道。
兵曹啓曰,今戊寅年秋冬等褒貶等第,磨勘以入,而曹所屬軍器寺·司僕寺·典設司·訓鍊院官員,及部將等褒貶,因各其司提調及堂上有故,不得一體磨勘之意,敢啓。傳曰,知道。
武衛所啓曰,本所從事官以下諸將官·將校·各哨色·旗隊摠,今戊寅年秋冬等褒貶勤慢,當爲等第,而餉色提調臣尹滋悳,軍色提調臣金炳始,俱有身病,限內不得磨勘之意,敢啓。傳曰,知道。
訓鍊都監啓曰,本局從軍官,禁松參軍及諸將官等,今戊寅年秋冬等褒貶,當爲等第,而都提調臣李有身病,限內不得磨勘之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
政院啓曰,卽伏見諸道今秋冬等褒貶啓本,則江原監司洪在鉉,全羅監司沈履澤,守令無一人居中居下,慶尙監司李根弼,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則忠淸水使李敎復,全羅左水使李容益,統制使李奎奭,邊將無一人居中居下,慶尙左水使朴鼎和,南兵使李奎書,無一人居下,殊無嚴明殿最之意,竝推考警責,何如?傳曰,允。
嚴胄永拿處,代以李容稙爲假注書。
吏曹口傳政事,檢閱單朴斗陽。
以司謁口傳下敎曰,近來法綱解弛,闕內莫嚴之地,下隷輩之無難冒入,事甚駭然,自今以後,百官跟隨,一依定例,無敢如前濫率,而且勅使接見時,或有冒入濫率之弊,則非但犯禁者之斷當痛繩,當該官員及不飭之兵曹堂上,難免重勘,以此意,嚴辭分付。
迎接都監啓曰,本都監郞廳金喆熙,陞資矣。其代以應敎李敎夏,差下,何如?傳曰,允。
禁衛營啓曰,勅使入京日,別定將校六人,軍二十名,另加申飭,嚴禁雜人,傳語軍四十名,以哨官定送之意,敢啓。傳曰,知道。
兵曹啓曰,明日迎勅習儀時,出番禁軍等,別將當爲率領侍衛,而禁軍別將李邦鉉,有身病,不得擧行,以二番兼司僕將成定鎬,使之兼別將擧行,何如?傳曰,允。
有政。吏批,行判書閔致庠奉命在外,參判尹泰經牌招不進,參議閔泳商進。
吏批啓曰,行判書閔致庠奉命在外,參判尹泰經牌招不進,小臣獨政未安,何以爲之?敢稟。傳曰,只出緊任。
以趙同熙爲副應敎,魚允中爲校理,李萬榮爲副校理,李萬敎爲修撰,李錫弘爲副修撰,金永壽爲禮曹參判,申檀爲兵曹參判,沈相薰爲戶曹參議,尹升求爲兵曹參議,李㘾爲判義禁,金奭鎭爲同義禁,閔泳奎爲宗府正,李貞夏爲綾州牧使,閔泳學爲谷城縣監,伴送使南廷順,差下事承傳,兼掌令洪在瓚,告訃使書狀減下,承文正字單朱明相,保安察訪金載舜,姑爲仍任事承傳,宗府正金喆熙今加通政加資事承傳,咸鏡監司金世均,水原留守金炳地,相換事承傳,兼華寧殿提調單金世均。
傳曰,見窠皆令差出。
再政。以趙康夏爲戶曹參判,朴來冕爲工曹參議,權泳夏爲同經筵,金永穆爲同春秋,金在顯爲藝文提學,閔致庠爲司宰提調,朴齊晠爲司僕正,李周弼爲貞陵令,金益相爲義興縣監,兵曹參議單尹相賢,參知單尹升求。
三政。以朴海聞爲莊陵令。
四政。以金永謨爲社稷令。
五政。以趙弼永爲景慕宮令。
六政。以李近和爲刑曹正郞。
七政。以宋鍾五爲睿陵令,故生員吳弘善贈吏參例兼,故正吳致成贈吏議,故學生吳允常贈僕正,已上同春秋吳俊泳三代,故吏議趙秉憲贈吏參例兼,副摠管趙榮夏考,故僉正金宇鉉贈吏參例兼,故令金在源贈吏議,故學生金斗秋贈僕正,已上禮曹參判金永壽三代,故縣監申命濩贈吏參例兼,兵曹參判申檀考,故吏判李光文贈左贊成例兼,判義禁李㘾考,故府使崔希汀贈兵參訓都,忠節卓異,故學生韓光喆贈監察,故學生李穌贈監察,孝行卓異,贈職事,承傳。
兵批。行判書李載元病,參判未差,參議尹升求病,參知尹相賢入直進。以李勉培爲管城將,黃虎連爲豐山萬戶,韓大振爲威鳳別將,同知單朴鵬源,僉知二單李夔憲·李儒植,兼咸鏡道兵馬水軍節度使單金炳地,兼摠理使單金世均。
傳曰,臺諫竝許遞,前望單子入之。
臺諫前望單子入之,大司憲兪致崇,大司諫成夏慶,執義李肇信,司諫南啓憲,掌令白義行·康炳迪,獻納權承稷,持平權昌洙·南肅熙,正言李萬敎·金㽥,落點。
傳曰,新除授臺諫,待明朝牌招,使之停啓。
戶曹啓曰,時御所內各司看審,則姑無雨漏處之意,敢啓。傳曰,知道。
都摠府啓曰,迎勅動駕時,侍衛·寶劍·守宮,當爲備員,而都摠管李承輔·李載鳳在外,李寅命·金箕錫,副摠管李鍾承,俱有實病,三員未差,無以備員,令政院稟旨變通,仍令該曹口傳差出,待下批牌招,何如?傳曰,允。竝許遞。
禮曹啓曰,今月十九日,受勅行禮後,仍行致祭,則吉時,別無推擇之事,今亦依前例,隨時設行之意,敢啓。傳曰,知道。
訓鍊都監啓曰,今十二月十六日,迎勅習儀時,慕華館環衛,比正日減數排立事,自兵曹草記蒙允矣。軍一百六十名,標下軍三十名,將校二人,將官率領擧行,而事畢後,依例解送之意,敢啓。傳曰,知道。
又啓曰,今十二月十六日,迎勅習儀時,闕內設布帳把守次軍三十名,將校三人,門外屛門六十二處,設布帳把守次,軍一百七十五名,將校六十二人,竝除器械擧行,而事畢後,依例解送之意,敢啓。傳曰,知道。
又啓曰,今十二月十六日,迎勅習儀時,因兵曹節目,挾輦軍四十名,前後射隊軍二百名,標下軍三十名,將官率領擧行,步軍六十名,標下軍八十三名,兼中軍臣尹錫五率領,依正日例,前導禁辟,而竝除標信擧行之意,敢啓。傳曰,知道。
又啓曰,本局千摠金炳一,身病猝重,勢難察任,改差,何如?傳曰,允。
吏曹參議閔泳商疏曰,伏以,臣病伏鄕廬,伏奉前月二十七日除旨,以臣爲吏曹參議者,惶懍震惕,如無所措。噫,添點異數也,銓任重務也,臣是何人,濫䙝撓冒,若是之不少留難也,與朝官人,疇非愼掄,而官人之官,尤有別焉,劑量乎班簿激揚之間,較絜乎資格通塞之際,一或舛謬,甚於良具,非比庶常士萬萬矣。第念臣,發跡蔭補,倖竊科第,輥到緋玉,歷揚內外,何往非曠恩攸曁,而鑑裁焉不能甄雋錄異,才諝焉無以撥煩理劇,況政注緊任,時有匠斲之代,享差名帖,義取澤射之習,其責任之要,自異於歷試而能否,著席于長貳者也。臣家本儒素,幼而偏露,只抱拙約,自處散漫,永無咎譽,如是足矣。孰謂是職之特選,遽以畀之,揚粃在前,積薪居上,則溢濫之災,雖屬臣身,笑詈之來,得無貽羞朝廷乎?政牌儼臨,承膺無路,敢暴由中之懇,仰冀逮下之恩,伏乞聖慈,俯垂鑑諒,亟遞臣新授銓銜,以重公器,以安微諒,不勝大願。臣無任云云。省疏具悉。爾其勿辭察職。
戊寅十二月十五日,上御誠正閣。奉審閣臣入侍時,右副承旨趙肅夏,假注書申泰寬,記注官朴鍾瀅,記事官趙秉升,原任直閣李承五,以次進伏訖。上曰,史官分左右。仍命閣臣進前。承五進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,陵上·園上·殿內,俱爲泰平乎?承五曰,泰平矣。上曰,碑閣·丁字閣亦無頉乎?承五曰,無頉矣。上曰,何時將事乎?承五曰,將事之時,在三更量矣。上曰,氷雪載塗,往還得無難乎?承五曰,日氣不寒,雪痕乍瀜,往還不甚難矣。上曰,冬雪多積,則於秋牟,甚好矣。承五曰,臘前三白,卽所謂豊稔之兆,而聞諸沿路老農,則今冬雨雪頻繁,大益麥農云矣。上曰,近寒頗劇,涉氷亦無難乎?承五曰,江氷尺厚,渡涉無慮矣。上命閣臣先退。仍敎曰,上番翰林,有何病而出去乎?肅夏曰,向因寒感,病稟出去,今則少有差勢,而勅期在前,以嫌不進,姑不入來云矣。上曰,左右史,今不備矣。曾前翰林付職,或有一月再次之例乎?肅夏曰,謄錄雖未及詳考,而此在處分矣。上曰,翰林必知已例矣。秉升曰,臣付職無幾,未詳前例,然伏見本館謄錄,則在前檢閱中,以應避,陳疏徑出,不待月限,有一月再次付職之例,而亦在處分矣。上曰,今番下番付職,亦與此一般,被選當次人,據已例付職。仍命書傳敎曰,多有已例,翰林召試被選當次人朴斗陽,令該曹口傳付職,牌招入直。秉升曰,翰林召試被選當次人朴斗陽,口傳付職事,命下矣。時政記纂修事緊,使之署前行公,何如?上曰,依爲之,出擧條上曰,史官就座。又命退承史。以次退出。
上在昌德宮,停常參·經筵。
政院啓曰,左副承旨金炳翊,今日不爲仕進,卽爲牌招,何如?傳曰,允。
又啓曰,前望修正,何等審愼,而臺諫前望中,正言金㽥,方在喪中,而該曹初不付籤,至蒙恩點,事甚疎忽,極涉未安,原前望,今方改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。
又啓曰,臣性均,今日迎勅習儀,進去下直之意,敢啓。傳曰,知道。
禮曹啓曰,今日迎勅習儀時,右贊禮,當爲備員,而新除授參判金永壽,嫌不進,無以擧行,令政院稟旨變通,仍令該曹口傳差出,待下批牌招,進參之地,何如?傳曰,允。許遞,前望單子入之。
禮曹參判前望單子入之,成彝鎬落點。
弘文館啓曰,新除授修撰李萬敎,副修撰李錫弘,竝卽牌招察任,何如?傳曰,允。
又啓曰,新除授校理魚允中,時在公忠道報恩地,副校理李壽榮,時在京畿楊州地,經筵入番事緊,請竝斯速乘馹上來事,下諭。答曰,竝許遞,前望單子入之。
臺諫前望單子入之,正言李萬敎·金命基落點。
政院啓曰,新除授正言李萬敎·金命基,一體牌招,何如?傳曰,允。
兵曹口傳政事,以李沇應爲都摠管,徐相翊·李僖魯·成載玉·任應準·李珪永·張錫龍·鄭完默爲副摠管。
禮曹啓曰,今日迎勅習儀時,右贊禮當爲備員,而新除授參判成彝鎬在外,無以擧行,令政院稟旨變通,仍令該曹口傳差出,待下批牌招進參之地,何如?傳曰,允。許遞,前望單子入之。
禮曹參判前望單子入之,南廷益落點。
政院啓曰,假注書李容稙,有身病,勢難察任,今姑改差,何如?傳曰,允。
都摠府啓曰,都摠管任商準,以社稷臘享大祭亞獻官,隷儀進參事,晝仕出去之意,敢啓。傳曰,知道。
傳曰,左副承旨許遞,前望單子入之。
承旨前望單子入之,朴容大落點。
玉堂前望單子入之,校理李鳳奎,副校理趙龍九,落點。
李容稙改差,代以宋圭元爲假注書。
兵曹啓曰,今十二月十七日,武臣堂上祿試射日次,而勅使近境,後日退行之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而勅使回還,未過畿境,例不得設行之意,敢啓。傳曰,知道。
掌令康炳迪,持平南肅熙,正言李萬敎·金命基等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今退思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大婚,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典焉。噫嘻痛矣,裕賊之罪,可勝誅哉?辛酉夏一疏,包蓄禍胎,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠亦今日北面之臣,乘國運不幸之時,疑難熒惑,潛圖不逞之計,是可忍乎?吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賊性獰慝,忍杜抵賴,王章未伸,鬼誅先及,神人憤痛,容有極矣?噫,原疏之陰憯,逆腸難掩,鞫招之凶慝,斷案已成,雖未及張案,便是已張案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可不援用尙魯追施之律,請物故罪人裕,亟施孥戮之典焉。噫嘻痛矣,今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至爲不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作訛言,煽動人心之計,而至於第一子指擬之目,十三日至凶之說,與鍾一,一而二二而一也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賊孼,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中之兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典焉。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先唱負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典焉。噫嘻痛矣,亂臣賊子,從古何限,而豈有兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者,無非陰謀,冒雨宴集,所會者,盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係如是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫彼載仁,雖是蟣蝨之賤,旣托仕籍,則不可但以遐土蠢氓論己,腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢,未卽執注,謂以覷氣色而遽逃,藏牘幾日而不爲告官,稱以値事機之巧湊,直不過鬼形之潛慝,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度天大,過加寬容,尙靳兪音,益不勝抑鬱之至,請黑山島減死定配罪人載仁,亟令王府嚴鞫得情,夬施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚首習講於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之命,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,〈世〉濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二也,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已。請謀反不道罪人鍾三·鳳周,竝施孥戮之典焉。噫嘻痛矣,演承·洛承之罪,可勝誅哉?所謂邪孼醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯饋遺,從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,贍滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣,亂臣賊子,從古何限,而豈有如喆增之窮凶絶悖者乎?渠以蟣蝨之賤,素具梟獍之性,千罪萬惡,人類所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招冠,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頸換面,無難染毒我人民,不待泄·玉千禧之祕傳帛書,而自有廣東澳門之直通赫蹄,國人〈皆〉曰可殺,猶屬緩聲,王法之所必誅,不宜少淹,及其捕招之出,而情踪尤著,逮使之發,而罪人斯得,天討可以大行,王章可以快伸,而噫彼猷善之凶狡,乃敢先機營護,聲氣直走於暗地,指劃素定於滅口,至使凶身,任其經斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例,請經斃罪人喆增,亟施嗣賊已施之律焉。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將踵接而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾合,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪,請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄減之無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟,卽兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孼者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施之适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忌義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何,一種戾氣,闖出於柳〈下〉·司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,天討未行,鬼誅先加,至使凶身經斃,莾·卓之凶心未暴,懿·溫之逆節未彰,神人共憤,刑法失中,此若以其身之已死而不施極律,則亂賊無所懼而王法無所施。至以鞫廳諸罪人等言之,沈聃應之符同,張赫普之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處之處分遽降,臣等愕然失圖,不勝憂惋。請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府更加嚴鞫,夬正邦憲,以重獄體焉。噫嘻痛矣,崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疎不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶跡,卽亘古所無之逆節也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無嚴不敬,莫此爲甚,所謂爻象失和者,長吁短歎,耳語目說者,果指斥何人也,無補於治,後世疵議云者,指斥何事也?字字陰慝,節節凶悖,何忍萌心發口,不覺骨顫膽掉矣。鞫訊方張,凶節幾露,而忍狀不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府更爲設鞫,嚴覈得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈容暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置罪人孫永老,亟令王府更爲設鞫,嚴覈得情,夬正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何,嘲訕朝廷,常懷憤惋,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅,負犯如此,關係若是,豈可島置竄配而止?請楸子島安置罪人趙秉昌,渭原郡竄配罪人趙采夏,竝令王府設鞫得情,俾伸輿憤焉。噫嘻痛矣,今番鞫獄諸罪人,卽振古未有之窮凶絶悖者也。哲均,厚被國恩,宜思圖報,而奈其譎慝之性,聚匪類作窩主,信惑雜術,釀出禍機,海舶妥帖,及思用術而驚動,火藥暗投,竟售思亂而樂禍,凶節盡露,斷案已成,東根,以蟣蝨之賤,鬼蜮之性,伴觀一而同舍,招景良而分酌,假托月夜之赴飮,自底火塊之撲面,莫非哲均之指使,一而二也。善敎,跡又詭譎,作哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐陶甄之恩,滾躋卿列,歷試藩臬,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及乎海繡之臚啓,而其贓汚諸條,又畢露無餘矣。儲置米法意何如,而縱隷求索,封山木所重何如,而憑公斫賣,支勅貿銀之鎔鍊取剩,公廨各穀之舞弄沾利,俱係不法,恣行無忌,科榜則動輒索賂,詞訟則一是由,而狼饞之慾根末除,烏攫之手勢愈猾,椎剝遍於饒戶,加斂倡於浦稅,以至儒薦之視價爲錄,任窠之無物不差,許多鄙瑣,言亦汚口,全省流毒,生靈困悴,總之犯贓之數,爲十有一萬有餘,律有四十貫以上,難免重究,則況此幾萬兩之多,合置何辟。今者圍置之命,非曰輕律,而於渠亦云薄勘。請濟州牧圍籬安置罪人鄭泰好,亟降處分,以施加律焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結遵賢爲神交,蓋其醞釀之有素,使春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而缺,莫非出於妖慝,爲計至憯,凶圖莫掩,逆節畢露,此亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止,苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如遵賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵,一而二二而一也,豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀叛不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英〈俊〉,更令王府設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,慮深權宜而行者明矣。今此道啓,用辟巨魁,且殲諸罪人,窮凶餘罪,何可以孥戮而止,破瀦而斷乎?請處法罪人赫晉·祐秀·鳳〈周〉等諸罪人,亟施适·雲已施之律,使此王法伸而邦憲明焉。答曰,不允。
掌令康炳迪,持平南肅熙等啓曰,新除授行大司憲兪致崇,時在平安道三登地,執義李肇信,時在京畿積城地,掌令白義行,時在平安道定州地,持平權昌洙,時在廣州地,請竝斯速乘馹上來事,下諭。答曰,許遞。
正言李萬敎·金命基等啓曰,梟示罪人性世,與極逆載榮,一而二二而一也,換着軍服,潛入宮庭,粧出纏帶,暗售網打,是何等排布設凶謀祕計也,設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。新除授大司諫成夏慶,時在京畿始興地,司諫南啓憲,時在公忠道公州地,獻納權承稷,時在全義地,請竝斯速乘馹上來事,下諭。答曰,不允。下諭事,許遞。
三司合啓,姜㳣·韓啓源事,停啓。
兵曹啓曰,迎勅動駕時,本曹堂上,當爲備員,而新除授參判申檀,在外未肅拜,不得進參,令政院稟旨變通,仍令該曹口傳差出,待下批牌招,何如?傳曰,允。許遞。
以嚴胄永囚單子,傳曰,分揀放送。
司饔院啓曰,明政殿迎勅習儀後,館所茶禮習儀,仍爲設行之意,敢啓。傳曰,知道。
吏曹啓目粘連,觀此全羅監司沈履澤狀啓,則以爲參禮察訪金尙鉉,三載居丞,勤於攻駒,屢捐殘俸,郵樣漸蘇,箇滿已報,擧切惜去,特爲一瓜仍任,令該曹稟旨亦爲白有臥乎所,其在激勸之道,合施褒賞之典,依狀請施行,何如?啓依允。
吏曹參判尹泰經疏曰云云。答曰,省疏具悉。所請依施。
校理鄭元和,副校理鄭㵙,修撰李雲夏等疏曰,伏以,臣等俱以無似,猥忝瀛銜,向以姜㳣·韓啓源兩罪人放送事,適値兩司俱空之日,先徹兩箚,冀蒙反汗,繼以有停啓之命,隨諸臺,復進一箚矣。竟至天意莫回,勅敎切嚴,則其在義分道理,固當擧行之不暇,而第伏念臣等區區愚見,與今新除授兩司,有異焉,及承宥命,而先箚請寢者,臣館也,復隨遞臺,而乞收成命者,亦臣等也。今忽冒參於亟停之論,揆以事體,便同兩截,乘損舊規,倘復如何哉?以若情實,果難只以將順爲義,隨衆爲名而遽參者明矣。玆敢不避猥越,聯控短箚,伏乞聖明,俯垂鑑諒,特遞臣等見帶之職,以安微分,仍治臣等慢命之罪,以重法綱焉,不勝幸甚。臣無任云云。省疏具悉。今已停啓矣,爾其勿辭察職。
上在昌德宮,停常參·經筵。
政院啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點後,日次待令。
又啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
兵曹口傳政事,護軍金永壽。
吏曹口傳政事,以李承五爲兵曹參判。
弘文館啓曰,新除授校理李鳳奎,時在全羅道全州地,副校理趙龍九,時在慶尙道禮安地,請竝斯速乘馹上來事,下諭。答曰,竝許遞,前望單子入之。
義禁府啓曰,中和府竄配罪人姜㳣,安邊府竄配罪人韓啓源,竝特爲放送事,承傳啓下,而以臺啓方張,不得擧行矣。今則臺啓已停,平安道中和府竄配罪人姜㳣,咸鏡道安邊府竄配罪人韓啓源,竝放送事,分付各該道道臣之意,敢啓。傳曰,知道。
政院啓曰,卽者社稷署官員來言,今此臘享大祭,神位版出安奉還時,提調一員,當爲進參,而都提調金炳學,提調尹滋悳,俱有身病,不得進參云,提調卽爲牌招。何如?傳曰,提調許遞,前望單子入之。
社稷提調前望單子入之,徐衡淳落點。
政院啓曰,事變假注書尹國柱,有身病,勢難察任,今姑改差,何如?傳曰,允。
又啓曰,行都承旨閔泳穆,右承旨尹成鎭,不爲仕進,左承旨金奎弘廚院進,左副承旨朴容大式暇,右副承旨趙肅夏式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之乎?敢稟。傳曰,牌招。
又啓曰,大司憲·執義·掌令一員·持平一員未差,掌令康炳迪,持平南肅熙,牌不進,監察茶時之意,敢啓。傳曰,知道。
以掌令康炳迪,持平南肅熙,正言李萬敎·金命基,牌不進罷職傳旨,傳曰,只推。
玉堂前望單子入之,校理權昌洙,副校理金允植,修撰朴魯參落點。
尹國柱改差,代以金思轍爲事變假注書。
兵曹啓曰,今此迎勅動駕時,侍衛之職,不可不備,而五衛將朴鵬源除授在外,上來無期云,朴重敬·李昌淳,俱以病難供職,呈狀乞遞,竝改差,其代口傳差出,以爲侍衛之地,何如?傳曰,允。
兵曹口傳政事,以金東錫·黃道源·徐在煥爲五衛將。
戶曹啓曰,上·副勅贐行,一二大通官賞給,依丁巳年磨鍊,別單書入之意,敢啓。傳曰,知道。
又啓曰,今此支勅時,上·副勅及一二大通官,別求請各種,別單書入之意,敢啓。傳曰,知道。
議政府啓曰,近日竊盜之變,種種出於千萬意外之地,蔑理敗常,聽聞驚惋,向下飭敎,何等截嚴,而兩捕廳之一直寂嘿,少不動念者,揆以事體,萬萬駭然,兼察捕將,固當直爲論警,而特付令申之義,姑令戴罪擧行,廣加譏探,期於殄滅,而如或玩愒時日,無所詗捉,則該捕將,亟施重勘,該譏校,嚴刑島配之意,分付,何如?傳曰,允。
兵曹啓曰,再明日迎勅動駕時,本曹堂上,守宮及侍衛,當爲備員,而新除授參判李承五,有身病,不得進參,令政院稟旨變通,仍令該曹口傳差出,待下批牌招,以爲進參,何如?傳曰,允。許遞。
傳曰,飭已施矣。左右捕將,特爲分揀。
上號都監啓曰,本都監郞廳朴永軾有頉,代以前府使鄭基大差下,而方在職牒還授中,敍用,仍令該曹,口傳付軍職,何如?傳曰,允。
又啓曰,監造官尹永顯,有病乞遞,改差其代,以前直長金台濟差下,而時無職名,令該曹口傳付軍職,何如?傳曰,允。
又啓曰,本都監役事,極爲浩大,司果姜泓,惠民主簿方天鏞,別看役加差下,何如?傳曰,允。
上在昌德宮。停常參·經筵。
藥房提調金有淵,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
政院啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
又啓曰,右副承旨趙肅夏,今日不爲仕進,卽爲牌招,何如?傳曰,允。
又啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,右承旨進去。
以左承旨金奎弘,牌不進罷職傳旨,傳曰,只推。
政院啓曰,卽者社稷署官員來言,今此臘享大祭,神位版出安奉還時,提調一員,當爲進參,而都提調金炳學,有身病,提調徐衡淳在外,不得進參云,何以爲之?敢稟。傳曰,提調許遞,前望單子入之。
社稷提調前望單子入之,金有淵落點。
吏曹口傳政事,以李世宰爲兵曹參判。
兵曹口傳政事,副司果鄭基大,副司勇金台濟。
都摠府啓曰,副摠管張錫龍,以宗廟臘享大祭終獻官,祭物看品事,晝仕出去之意,敢啓。傳曰,知道。
傳曰,日寒如此,內外各營入直軍兵,及各門守門軍,薄衣與流丐,遣宣傳官,摘奸以來。
傳曰,日寒如此,輕囚放釋。
政院啓曰,前望修正,何等審愼,而玉堂前望,權昌洙在喪,該曹,初不付籤,至蒙恩點,事未前有,極爲未安。原前望,今方改修正以入,臣之矇然捧入,不勝惶悚,雖以日前臺諫前望言之,亦不付籤,以至持平蒙點之境,尤極疎忽,當該不審之吏曹堂上,及誤請下諭之憲府臺諫,竝推考,何如?傳曰,允。
玉堂前望單子入之,校理李範祖落點。
弘文館啓曰,新除授修撰朴魯參,卽爲牌招察任,何如?傳曰,允。
又啓曰,新除授副校理金允植,時在京畿楊根地,經筵入番事緊,請斯速乘馹上來事,下諭。答曰,許遞,前望入之。
金思轍有頉,代以李景稙爲事變假注書。
傳曰,明日出宮門路,以協陽門爲之。
傳曰,發遣吏郞,諸執事淸齋與否,摘奸以來。
政院啓曰,大司憲·執義·掌令一員·持平一員未差,掌令康炳迪,持平南肅熙牌不進,監察茶時之意,敢啓。傳曰,知道。
以掌令康炳迪,持平南肅熙,正言李萬敎·金命基,牌不進罷職傳旨,傳曰,只推。
以右副承旨趙肅夏,牌不進罷職傳旨,傳曰,只推。
玉堂前望單子入之,副校理柳宗植落點。
傳曰,勅使名帖,都承旨還傳。
議政府啓曰,勅使回還間,百官除服制·式暇·推考人員及無祿官,竝參事,載在儀注,而挽近紀綱解弛,輒以怠慢爲主,寧有如許事體乎?先自郊館東西班,一一分次迎導,而不參之該官員,當捧現告,從重論勘。且於法殿行禮之際,侍衛與各差備人,俱爲整齊,毋敢有擅離紛還之歎,而如或違越令飭,則兵曹堂上,難免規警,竝使之惕謹擧行,而街路禁辟之節,館所雜亂之弊,亦爲各別操禁之意,一體申飭,何如?傳曰,允。
禮曹啓曰,卽接濟州牧使白樂淵狀啓謄報,則十月令薦新唐金橘柑子,一一摘取,唐金橘爲七十五箇,柑子爲八十三箇,而肇慶廟薦新唐金橘十六箇,柑子十四箇封進,所餘唐金橘爲五十九箇,柑子爲六十九箇,宗廟·孝徽殿·山陵·景慕宮薦新,排比無路,故謹援已例,都封上送于禮曹,以爲稟旨進獻之地,爲辭矣。在前橘果稀結之時,已有減數薦獻之例,今亦依前例分排,當日薦進而,山陵薦新,則魂殿內官,依例陪進陵所,薦進,何如?傳曰,允。
兵曹啓曰,今十二月二十日,社稷·宗廟·景慕宮,臘享大祭,守門當爲塡差,而本曹郞廳·都摠府郞廳·五衛,除入直與呈辭在外未肅拜,排擬苟艱,依定式,軍門將官,代差以入之意,敢啓。傳曰,知道。
又啓曰,迎勅動駕時,堂上守宮及侍衛,當爲備員,而新除授參判李世宰,有身病,不得進參,令政院稟旨變通,仍令該曹口傳差出,待下批牌招,何如?傳曰,允。許遞
吏曹口傳政事,以張錫龍爲兵曹參判。
政院啓曰,臣性均,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人四名,査覈間嚴囚罪人二名,公錢備納間嚴囚罪人二名,因傳敎嚴囚罪人一名,不可以輕囚論,故竝仍囚,其餘他錢不報,各司直囚罪人申順成等二十四名,係是輕囚,故竝依傳敎放送之意,敢啓。傳曰,知道。
承文院啓曰,卽見盛京禮部咨文,以爲本年秋季統巡會哨緣由,具奏奉旨知照云矣。回咨按例撰出,付撥下送灣府,轉致盛京,何如?傳曰,允。
迎接都監啓曰,卽接遠接使移文,則祭幣賻物,使差使員白峙僉使金在琦,先送都監矣。祭品中,祭帛一疋,檀香一枝,銀壺一把,銀爵三隻,移送弔祭所,賻物各色綴十四疋,銀子二百兩,陪進闕內,使通禮院,行禮時陳列,事過後,呈納承政院之意,敢啓。傳曰,知道。
護軍金奭鎭疏曰云云。答曰,省疏具悉。疏辭,下該曹稟處。
禮曹參議任冕鎬疏曰云云。省疏具悉。疏辭,下該曹稟處。
上在昌德宮。停常參·經筵。
大駕詣慕華館,入慕次後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。還詣明政殿,入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。
受勅後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,大司憲·執義·掌令一員·持平一員未差,掌令康炳迪,持平南肅熙呈辭,監察茶時之意,敢啓。傳曰,知道。
又啓曰,勅使回還間,事變假注書,依例別省記入直之意,敢啓。傳曰,知道。
傳曰,禮房承旨,馳詣社稷·宗廟·永禧殿·景慕宮,奉審摘奸以來。
政院啓曰,明日大駕詣館所,入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。
傳曰,孝徽殿臘享大祭,攝行磨鍊。
迎接都監啓曰,勅使明日入京,軍令以已正書出云矣。敢啓。傳曰,知道。
都摠府啓曰,今此動駕時,侍衛當爲備員,而都摠管任商準差祭,副摠管李珪永有實病,徐相翊內閣守宮,一員未差,無以備員,仍令該曹,口傳差出,待下批牌招,何如?傳曰,允。竝許遞,前望單子入之。
摠管前望單子入之,都摠管鄭基會,副摠管金鶴根·李正魯·鄭洛鎔落點。
武衛所啓曰,今此迎勅送勅動駕時,左邊捕盜大將申正熙,以御營大將,後廂隨駕,右邊捕盜大將吳夏泳,以善騎別將,隨駕矣。在前如此之時,有曾經大將權察之例,回鑾間,以摠戎使趙羲復,姑令察任,何如?傳曰,允。
政院啓曰,因武衛所草記,今此迎勅送勅動駕時,左邊捕盜大將申正熙,以御營大將隨駕,右邊捕盜大將吳夏泳,以善騎別將隨駕矣。在前如此之時,有曾經大將權察之例,回鑾間,以摠戎使趙羲復,姑令權察事,命下矣。權察左右邊捕盜大將趙羲復,卽爲牌招,聽傳敎,何如?傳曰,允。
傳曰,侍衛軍兵毛具,從便爲之。
政院啓曰,臣以大王大妃殿·王大妃殿問安,進去下直之意,敢啓。傳曰,知道。
傳曰,遠接使·京畿監司入侍。
迎接都監啓曰,勅使到紅箭門,家丁十六名,使之落後,先入館所之意,敢啓。傳曰,知道。
政院啓曰,卽者義禁府都事來言,今日動駕時,衛外擊錚人許塘等三名,依例移送秋曹云矣。敢啓。傳曰,知道。
議政府錄事,以領議政意啓曰,班儀申飭,何等截嚴,而今日班次,又復零星,事體所在,誠極未安,耆社及實病實故外,捧現告拿處,何如?傳曰,允。
政院啓曰,臣肅夏,今日館所問安進去下直之意,敢啓。傳曰,知道。
又啓曰,臣承命馳往館所問安,則上·副勅,以爲勞動之餘,還內萬安,不勝欣幸,而又賜勞問,尤切感謝云矣,敢啓。傳曰,知道。
迎接都監啓曰,勅使來入館所之意,敢啓。傳曰,知道。
又啓曰,勅使在館時,開閉門,以砲代行云矣。敢啓。傳曰,知道。
又啓曰,勅使歇所,茶啖入饋之意,敢啓。傳曰,知道。
又啓曰,勅使旣入館所,各房郞廳,輪回直宿之意,敢啓。傳曰,知道。
又啓曰,上·副勅,以爲賜茶床,送于館所之意,敢啓。傳曰,知道。
又啓曰,勅使館所茶啖,依例排入之意,敢啓。傳曰,知道。
又啓曰,通官等賜茶床,分入各房之意,敢啓。傳曰,知道。
又啓曰,上·副勅·兩通官,自持來疋縷緋,關西分授成冊報來,故邑名疋數,別單書入之意,敢啓。傳曰,知道。
傳曰,明日出宮內門路,以協陽門爲之。
弘文館啓曰,新除授校理李範祖,時在京畿竹山地,副校理柳宗植,時在楊州地,經筵入番事緊,請竝斯速乘馹上來事,下諭。答曰,許遞,前望單子入之。
侍講院啓曰,兼說書朴斗陽,以檢閱拿處出去矣。下番闕直,事甚未安,司書洪承穆呈辭受由,兼司書金允植,受由在外,說書李起鍾在外,下番無他入直之員,弼善李敎榮,有拘忌,輔德趙定熙,兼輔德閔泳翊,文學洪英植,兼文學李輔榮,竝卽牌招,推移姑降入直,何如?傳曰,允。
傳曰,公事遲滯之中官朴漢應推考。
奎章閣啓曰,守宮檢校待敎徐相翊,待開門牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
兵曹啓曰,今十二月二十日,文臣朔試射日次,而勅使相値,不得爲之之意,敢啓。傳曰,知道。
摘奸宣傳官申書啓,臣於本月十八日申時量,以衣薄及流丐摘奸事,敬奉承政院所下傳敎,馳往南營·西營·北營·禁衛營新營·訓鍊都監新營·肅靖門·彰義門·崇禮門入直軍兵,及各門守門軍等,一一課審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春景·申六得,敦義門卜直軍金順奉·李萬釗,昭義門卜直軍金今童·金童伊,崇禮門卜直軍朴甲伊·金福童等八名,薄衣畏寒之狀,實爲矜惻是白遣,仍往南門外流丐幕,面面看審是白乎則,流丐一百二十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給。
玉堂前望單子入之,校理洪鍾運,副校理李範九落點。
以李重七·洪承憲·朴斗陽拿處傳旨,傳曰,分揀。
禮曹啓曰,因議政府草記,式年大小科,依近例,都事勿爲差送,令各道道臣主試事允下,而原事目中,以忠淸·全羅等,左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道文守令中差定試取,江原·黃海監司試取事,磨鍊啓下矣。在前式科道臣主試時,三南左右道,文東堂初試,令各其道臣,合設試取,平安南北道,文東堂初試,依三南例,亦令道臣,合設試取矣。今亦依此擧行乎?敢稟。傳曰,依此擧行。
義禁府啓曰,忠淸監司李明應狀啓內,淸州營將權秉曄,爲先罷黜,其罪狀,令攸司稟處事,啓下矣。權秉曄,時在任所,依例發遣府書吏拿來,何如?傳曰,待待命拿囚。
又啓曰,京畿監司趙寅熙,遠接使閔致庠狀啓內,護行將,開城中軍閔致卨,爲先罷黜,其罪狀,令攸司稟處事,啓下矣。閔致卨時在任所,依例發遣府書吏,交代後拿來,何如?傳曰,待待命拿囚。
又啓曰,今六月日,蟾津前別將張周榮,派任捧賂,公貨引用罪,待待命拿囚事,承批,行會於平安監司處矣。該監司金尙鉉牒報內,張周榮,初不來待於本道境內云,故更關於慶尙監司處矣。卽接該監司李根弼牒報,則張周榮遞歸比安本家,仍卽挈眷逃躱,査無形影云,然則必是逃避明矣。似此無嚴蔑法之漢,不可仍置而勿論,更爲嚴飭於該道臣處,另加譏詗,期於捉上之意,分付,何如?傳曰,允。
戊寅十二月十九日辰時,大駕詣慕華館。迎勅擧動入侍時,行都承旨閔泳穆,左承旨金奎弘,右承旨尹成鎭,左副承旨朴容大,右副承旨趙肅夏,同副承旨金性均,假注書申泰寬·宋圭元,事變假注書金思轍,別兼春秋李重七·洪承憲,記事官朴斗陽,檢校直提學趙寧夏·李載冕·趙成夏·金炳始·趙慶鎬·鄭範朝,直提學閔泳翊·李載兢,檢校直閣李鎬翼·尹用求·金興均·沈相薰,檢校待敎洪淳馨·閔泳煥,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴。乘輿出宣化門。藥房提調金有淵,副提調閔泳穆,進前問候訖。仍出協陽門外。通禮跪啓請降輿乘轎。上乘駕轎,由進善門·敦化門,出崇禮門,至慕華館。通禮跪啓請降轎,上降轎入幕次。傳曰,遠接使·京畿監司,同爲入侍。出傳敎左副承旨朴容大,假注書宋圭元,遠接使閔致庠,京畿監司趙寅熙,以次進伏訖。上曰,善爲往還,而支勅無弊,沿路供饋凡節,亦皆何如乎?致庠曰,另飭列邑,無事竣還,而節省接應,幸不至辱命,兩勅,亦其順便矣。上曰,如是無弊,甚幸矣。仍敎曰,勅使回程,當在何日乎?致庠曰,過歲在於我境,二十二日,可以自京離發矣。上曰,沿路果無雜人乎?致庠曰,各別嚴禁,在道甚爲整飭,而或有館內入觀之人,則勅使勿欲防禁矣。上曰,兩勅果皆老成人乎?致庠曰,老成矣。上曰,曾於燕行時,見之乎?致庠曰,未見,而通官雙志則前已見之,亦爲累次出來矣。上曰,畿邑本來凋殘,果何以支勅乎?寅熙曰,王靈攸曁,幸善支過,而以開城中軍事,已有論啓,似緣馬逸經前,頗爲未安矣。上曰,何以致此,而勅使亦知啓罷之事乎?致庠·寅熙曰,雖已知之,不如無事矣。上曰,京畿之無弊做過,甚爲多幸矣。寅熙曰,畿站事力,勅使與通官,亦知之矣。上曰,回還時,亦善支應,雜人之弊,尤爲申飭也。寅熙曰,謹當另禁,然近畿,似與遠地有異,雜人則稍多矣。上曰,法綱之下,豈容如是也?又敎曰,順便可幸,而淸國,素厚於我邦矣。致庠曰,然矣。容大曰,今日入侍時,上下番翰林,未及待令,事體所在,極爲未安,竝從重推考,何如?上曰,事過後,拿處,可也。出榻敎仍命退諸臣,以次退出。少頃,勅使至,通禮跪啓請出次。上改具翼善冠·無揚黑圓領袍·靑鞓素玉帶以出,左右贊禮,導上詣祗迎位,祭文龍亭至。上祗迎如儀訖。還入小次,少頃,上出次。通禮跪啓請乘轎。上乘駕轎,進發,由敦義門,入敦化門,至仁政門外。上降轎乘輿,入明政門,上降輿入小次,祭文龍亭至,上出次祗迎訖,還入小次。勅使奉祭文及賻物,各置於案。上就版位,行禮如儀訖。入賓陽門,入小次,行祭時至,上改具衰服出次,詣魂殿殿庭。勅使就靈座前西向立。上詣靈座前東向立,行祭如儀訖。少頃,上改具布裹翼善冠·布袍·布裹烏犀帶·白皮靴出次,命大臣入侍。領府事李裕元,領敦寧金炳學,領議政李最應,左議政金炳國,進前。上曰,領府事曾見勅使乎?裕元曰,上勅曾見矣。上曰,何年乎?裕元曰,乙亥,而其時,則爲瀋陽兵部侍郞矣,今爲都京刑部侍郞矣。上詣明政殿內東向立。勅使就殿內西向立,請行再拜禮,勅使辭。上曰,禮雖難廢,大人久立,心甚不安,願行揖禮。兩勅曰,謹聞命,行揖禮訖。上就椅。兩勅曰,大妃薨逝,驚怛曷慰。上曰,久益罔極,皇上深加悶恤,特遣兩大人賜祭賜賻,萬萬感激,兩大人還朝之日,善爲奏達此意,則小邦之受賜於大人,亦多矣。兩勅曰,謹當領敎矣。上曰,皇華遠臨,專爲弔祭,則接待之節,敢不盡心,而沿路供億,必不成樣,主人之心,不勝慊愧。兩勅曰,過謙過謙,沿路供億,仰認國王優待之意,惟恐俺們,貽弊不少。上曰,此時雖不得如例設宴,欲設茶果,略表微誠。兩勅曰,謹承命。上曰,物種菲薄,意則懇摯,强爲下箸。兩勅曰,情物俱厚,敢不再嘗。上曰,兩大人勞動旣多,許久冷處,心甚不安,請早歸館所,明當躬進,奉探起居。兩勅曰,安敢望枉臨乎?上請行拜禮,兩勅辭,行揖禮,導至明政門,兩勅請回駕。上曰,禮不可闕也。勅使就輿,遣史官問安。兩勅曰,又遣近臣,極爲不安,俺們今當退歸,望卽回駕,兩勅擧手而揖。上答揖,仍乘輿出明政門,入協陽門,還內。諸臣以次退出。
上在昌德宮。停常參·經筵。
大駕詣南所館,入幕次後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。接見茶禮,還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房都提調金炳學,提調金有淵,副提調閔泳穆啓曰,郊館迎勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令一員未差,掌令康炳迪,持平南肅熙,呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,宰臣錦陵尉朴泳孝,今日館所問安進去,下直之意,敢啓。傳曰,知道。
又啓曰,檢閱朴斗陽分揀事,命下矣。卽爲牌招入直,何如?傳曰,允。
又啓曰,宰臣錦陵尉朴泳孝,馳往館所問安,則上·副勅,以爲連賜勞問,尤不勝感謝云矣。敢啓。傳曰,知道。
傳曰,藥院提調許遞,前望單子入之。
內醫提調前望單子入之,鄭健朝落點。
傳曰,侍衛軍兵毛具,從便爲之。
弘文館啓曰,新除授校理洪鍾運,時在京畿積城地,經筵入番事緊,請斯速乘馹上來事,下諭。答曰,許遞,前望單子入之。又啓曰,新除授副校理李範九,卽爲牌招察任,何如?傳曰,允。
政院啓曰,臣以大王大妃殿·王大妃殿問安。進去,下直之意,敢啓。傳曰,知道。
傳曰,藥院提調許遞,前望單子入之。
內醫提調前望單子入之,金壽鉉落點。
傳曰,當該司饔院官員及進排官,竝事過後拿處。
迎接都監啓曰,明日,大臣茶禮,依例請行之意,敢啓。傳曰,知道。
禮曹啓曰,宗廟春享大祭,以來己卯正月初三日,已爲推擇啓下,而純祖大王·純元王后·翼宗大王追上尊號吉日,亦以同日推擇啓下矣。攝上冊寶後,祭禮兼行之由,祭文中,措辭撰進,永寧殿春享大祭祝文中,一體添入事,竝爲分付,何如?傳曰,允。
玉堂前望單子入之,校理睦承錫落點。
兵曹啓曰,今十二月二十一日,武臣賓廳講書日次,而勅使相値,不得爲之之意,敢啓。傳曰,知道。
以司謁口傳下敎曰,今此勅使回還時,坡州當有問安中使,而開城府則原無其例,開城府進去問安中使使之來待於坡州站問安,而令畿營撥馬知委。
兵曹啓曰,謹依薄衣摘奸宣傳官李鳳宇書啓判下,闕內各門薄衣騎兵李南山等六十八名處,木各一疋,去核各二斤題給之意,敢啓。傳曰,知道。
訓鍊都監啓曰,謹依宣傳官書啓判下,彰義門卜直軍李春景·申六得,敦義門卜直軍金順奉·李萬釗等處,各木綿一疋,去核二斤,考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門入直卜直金今童·金童伊,崇禮門入直卜直朴甲伊·金福童等處,各木綿一疋,去核二斤題給之意,敢啓。傳曰,知道。
御營廳啓曰,謹依宣傳官書啓判下,興仁門卜直,惠化門·光熙門卜直等處,各木二疋,去核二斤,考例以給之意,敢啓。傳曰,知道。
戊寅十二月二十日辰時,大駕詣南小館。擧動入侍時,行都承旨閔泳穆,左承旨金奎弘,右承旨尹成鎭,左副承旨朴容大,右副承旨趙肅夏,同副承旨金性均,假注書申泰寬·宋圭元,別兼春秋李重七·洪承憲,記事官朴斗陽,檢校直提學趙寧夏·李載冕·趙成夏·金炳始·趙慶鎬·鄭範朝,直提學閔泳翊·李載兢,檢校直閣李鎬翼·尹用求·金興均·沈相薰,檢校待敎洪淳馨·閔泳煥,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門,藥房提調金有淵,副提調閔泳穆,進前問候訖。仍出協陽門外,通禮跪啓請降輿乘轎。上乘駕轎,由肅章門·進善門,出敦化門進發,至南小館。通禮跪啓請降轎乘輿。上乘輿至幕次前,上降輿入幕次。少頃,通禮跪啓請出次。上出次。泳穆,前導入正廳前西階下,引儀引勅使,迎于東階下,讓先陞。上命傳語曰,大人先陞,主人不敢先陞。勅使又請先陞。三讓後,上曰,請同陞。勅使曰,好好。上由西階陞,東向立,勅使由東階陞,西向立。上請行拜禮。勅使曰,不敢當。上曰,禮不可廢。勅使曰,不敢當。上曰,大人久立,有所未安,請行揖禮。勅使曰,謹依命。揖禮畢。上曰,請就椅。勅使就椅訖。上命傳語曰,館宇湫隘,僉大人勞頓之餘,夜來起居,何如?兩勅曰,安息安息。上曰,館所支待,事多未洽,不勝慊悚矣。兩勅曰,一無所虧,益感盛念矣。上曰,皇上氣候,若何?諸王貝勒都好?勅使曰,大王大妃殿問安,世子宮問安,大院君問安。上曰,大王大妃殿安寧,世子宮平安,大院君平安。上曰,上勅大人,尊庚,幾何?上勅曰,五十二矣。上曰,副勅大人,尊庚,幾何?副勅曰,五十六矣。兩勅曰,國王春秋,幾何?上曰,二十七歲矣。又曰,昨日暫逢,未得敍懷,經宵耿耿,請行茶禮,以伸未盡之懷矣。兩勅曰,今蒙光臨,少慰未盡之忱矣。仍行茶禮如儀訖。上曰,僉大人此行,實是小邦之光華,豈勝欣協?館宇膳饌,雖甚陋薄,更願多日安息,以做穩敍,是所望也。兩勅曰,奉承皇命,貽弊旣多,歸期甚迫,無以淹留。上曰,原濕驅馳,亦旣久矣,萬望安心少駐。仍命傳語曰,豈不欲盡日奉話,而久坐寒廳,恐損貴體,請辭歸。兩勅曰,領敎。上曰,館宇雖未便適,更願兩大人善加調息,而再三煩請,亦涉未安,當另遣近臣,以盡未了之懷矣。兩勅曰,豈敢又勞貴价乎?上曰,應行之禮,屢次不行,心甚不安,今番則請行拜禮。兩勅曰,不敢當。上曰,請行揖禮。兩勅曰,謹聞命。揖禮訖。上還入幕次。少頃,通禮跪啓請出次。上出次乘輿,至降輿所。通禮跪啓請降輿乘轎。上乘駕轎進發,由敦化門,入肅章門。通禮跪啓請降轎乘輿,入協陽門。兵曹判書跪稟放伏。泳穆請出標信解嚴。上還內。諸臣以次退出。
上在昌德宮。停常參·經筵。
傳曰,今日大院君晬辰,令都承旨問候以來。
政院啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,臣性均,今日館所問安,進去下直之意,敢啓。傳曰,知道。
又啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
又啓曰,臣承命馳往館所問安,則上·副勅,以爲俺們穩宿,而又遣近侍,如是勞問,不勝感謝云矣,敢啓。傳曰,知道。
弘文館啓曰,新除授校理睦承錫,卽爲牌招察任,何如?傳曰,允。
迎接都監啓曰,大臣承命來詣館所,使首譯,先呈名帖,仍以御帖奉來之意,言于兩勅,請行茶禮,則兩勅以爲,昨日茶禮,已極感幸,而今又遣大臣請行茶禮,尤不勝感激,固當如例奉行,而困憊頗甚,難於行禮,停免爲言云,故床排入送,御帖,令郞廳還納承政院,大臣還歸之意,敢啓。傳曰,知道。
迎接都監,以領議政意啓曰,臣承命來詣館所,使首譯,先呈名帖,仍以御帖奉來之意,言于兩勅,請行茶禮,則兩勅以爲,昨日茶禮,已極感幸,而今日又遣大臣請行茶禮,尤不勝感激,固當如例奉行,而困憊頗甚,難於行禮,停免爲言,故床排入送後,臣則退去之意,敢啓。傳曰,知道。
迎接都監啓曰,勅使明日,欲爲回程云,臣等進西宴廳,欲留之意,敢啓。傳曰,知道。
又啓曰,臣等進詣西宴廳,以上敎請留,則兩勅以爲,今旣竣事,亦已休息,返命時急,不可久留,明日必欲回程云矣。在前勅使欲爲回還,都監先爲請留,又有承旨請留,大臣請留,中使請留之例,待下敎擧行之意,敢啓。傳曰,知道。
傳曰,勅使明日回程云,遣都承旨請留。
傳曰,明日出宮內門路,以協陽門爲之。
傳曰,司書有闕之代,前望單子入之。
司書前望單子入之,宋世憲落點。
以正言李萬敎·金命基,牌不進罷職傳旨,傳曰,只推。
掌令康炳迪,持平南肅熙等啓曰,臣等言議風采,本不合於淸朝耳目之任,而以僚臺,下諭誤請事,至被承宣問備之擧,矇然未察之罪,於是乎極矣。以此情踪,何敢晏處臺地乎?其間連値動駕,今始來避,尤不勝惶恧之地,請命遞斥臣等之職。答曰,勿辭。亦勿退待。
迎接都監啓曰,上·副勅願呈名帖進獻物種單子,故令司譯院,領納之意,敢啓。傳曰,知道。
政院啓曰,臣泳穆,承命馳往館所請留,則上·副勅以爲,奉命遠來,旣已竣事,盛敎雖如是勤摯,明日不可不回程云矣。敢啓。傳曰,知道。
傳曰,領議政進去,更爲請留。
上號都監啓曰,監造官宋寅植,身病乞遞,其代,以前監役禹成圭差下,而時無職名,令該曹口傳付軍職,何如?傳曰,允。
傳曰,大臣賜物遲滯之中官,吳有恒·吳殷慶·梁萬基竝拿處。
迎接都監啓曰,大臣承命來詣館所,使首譯先呈名帖,仍以御帖奉來之意,言于兩勅請留,則兩勅以爲,盛意勤摯,至於遣大臣請留,不勝感謝,而皇命在身,返命爲急,軍令已出,排站已定,無以從命,尤爲不安云矣。大臣仍爲退去之意,敢啓。傳曰,知道。
迎接都監,以領議政意啓曰,臣承命來詣館所,使首譯先呈名帖,仍以御帖奉來之意,言于兩勅請留,則兩勅以爲,盛意勤摯,至於遣大臣請留,不勝感謝,而皇命在身,返命爲急,軍令已出,排站已定,無以從命,尤爲不安云矣。御帖,使都廳郞廳,陪進承政院,臣則仍爲退去之意,敢啓。傳曰,知道。
迎接都監啓曰,勅使以爲,弘濟院旣是過站,大臣·承旨,勿爲出來云矣。敢啓。傳曰,知道。
又啓曰,勅使回程牌文,以今月二十二日起行,書出牌文,先爲發送之意,敢啓。傳曰,知道。
又啓曰,勅使發行軍令,以明日辰正書出矣,敢啓。傳曰,知道。
又啓曰,勅使回還路程記書出,而今月二十二日,自京離發,正月初六日,當到義州云矣。以此知委於伴送使及開城留守·三道道臣處,而路程記書入之意,敢啓。傳曰,知道。
又啓曰,勅使回還時,城門砲。上下馬砲,依上來時例爲之云矣,以此知委於伴送使及開城留守·三道道臣之意,敢啓。傳曰,知道。
又啓曰,上·副勅贐行銀子,依例入給之意,敢啓。傳曰,知道。
又啓曰,上·副勅禮單馬,俱以折銀持去云矣。敢啓。傳曰,知道。
又啓曰,勅使原禮單,例贈·別贈,都求請·別求請,通官以下元禮單,都求請,各項物種,或以本色持去,或以折銀持去,令戶曹,區別懸註,追後別單書入之意,敢啓。傳曰,知道。
又啓曰,勅使回還時,黃傘一炳,龍旗御仗,肅靜回避欽差牌,各一對,竝作馱以去云矣。敢啓。傳曰,知道。
訓鍊都監啓曰,本局諸將官,講射都計劃,每於年終,別單修啓矣。今年則未滿次數,都計劃勿施,何如?傳曰,允。
御營廳啓曰,本廳諸將官講射,每於年終,都計劃修啓,而今年則自五月至九月,連爲停止,未滿次數,都計劃勿施,何如?傳曰,允。
行上護軍鄭基世疏曰,伏以,卽伏見傳敎下者,有當該司饔院官員,竝事過後拿處之命矣。館所賓筵銀器進排,卽尙方所擧行者,而未能浄洗,致此嚴旨,臣於是,滿心惶懍,靡所容措。臣旣忝在提擧之列,苟能先事檢飭,克盡澡潔,則臨時不謹,豈至於是乎?只諉郞僚,安於倖逭,萬萬非分義之所敢出也。用敢冒悚自劾,仰瀆崇聽,伏乞聖明,俯賜鑑諒,亟降威罰,勘臣當勘之罪,以警具僚焉。臣無任云云。答曰,省疏具悉。不必爲引,卿其勿辭。
行護軍洪祐昌疏曰,伏以,臣猥以無似,忝叨廚院提擧之任,戒在疎漏,居常兢懼,今於賓筵周旋之際,況以檢擧之職,尤嘗當一倍致謹,而儀不預具,物未另飭,畢竟嚴旨迺下,有當該官員拿處之命,臣于是,惶懍恧蹙,罔知攸措。應辦雖各有掌,照飭臣實其職,若能隨處檢察,務盡淨備,則寧有臨時忙錯,致此僨誤乎?孼是自作,責無所逃,臣雖庸愚,粗具彝性,豈可身犯常憲,安於倖免,揚揚若無故之人乎?玆敢冒悚陳章,恭俟威罰,伏乞聖慈,亟降處分,刊臣所帶之銜,治臣未勘之罪,使不職者知戒焉。臣無任云云。答曰,省疏具悉。不必爲引,卿其勿辭。
上在昌德宮。停常參·經筵。
大駕詣慕華館。入幕次後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。送勅還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂·朝廷二品以上口傳問安。答曰,知道。
政院啓曰,大司憲·執義·掌令一員·持平一員未差,掌令康炳迪,持平南肅熙呈辭,監察茶時之意,敢啓。傳曰,知道。
又啓曰,宰臣知三軍府事任商準,館所問安進去,下直之意,敢啓。傳曰,知道。
又啓曰,宰臣知三軍府事任商準,馳詣館所問安,則上·副勅以爲,俺們穩宿,今方回程,而連賜勞問,尤不勝感謝云矣。敢啓。傳曰,知道。
兵曹口傳政事,副司勇禹成奎。
傳曰,侍衛軍兵毛具,從便爲之。
政院啓曰,臣以大王大妃殿·王大妃殿,問安進去,下直之意,敢啓。傳曰,知道。
傳曰,伴送使入侍。
迎接都監啓曰,勅使離發館所之意,敢啓。傳曰,知道。
又啓曰,勅使自館所,轎子作行之意,敢啓。傳曰,知道。
又啓曰,勅使已踰沙峴,臣等退去之意,敢啓。傳曰,知道。
政院啓曰,卽者義禁府都事來言,今日動駕時,衛外擊錚罪人河大運等十四名,依例移送秋曹云矣。敢啓。傳曰,知道。
奎章閣啓曰,大駕今已還宮,守宮檢校待敎徐相翊,依定式減下,何如?傳曰,允。
侍講院啓曰,新除授司書宋世憲,時在公忠道懷德地,斯速乘馹上來事,下諭,何如?傳曰,允。
政院啓曰,勅使旣已回程,事變假注書,依例減省記之意,敢啓。傳曰,知道。
又啓曰,事變假注書李景稙,有身病,勢難察任,今姑改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
李景稙改差,代以朴壽昌爲事變假注書。
兵曹啓曰,五衛將金東錫·金善翼·徐在煥·黃道源,俱以病難供職,呈狀乞遞,竝改差,何如?傳曰,允。
戊寅十二月二十二日辰時,大駕詣慕華館。送勅擧動入侍時,行都承旨閔泳穆,左承旨金奎弘,右承旨尹成鎭,左副承旨朴容大,右副承旨趙肅夏,同副承旨金性均,假注書申泰寬·宋圭元,事變假注書金思轍,別兼春秋李重七·洪承憲,記事官朴斗陽,檢校直提學趙寧夏·李載冕·趙成夏·金炳始·鄭範朝,直提學閔泳翊·李載兢,檢校直閣李鎬翼·尹用求·金興均·沈相薰·趙同熙,檢校待敎洪淳馨·閔泳煥,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調閔泳穆,進前問候訖。仍出協陽門,至降輿所。通禮跪啓請降輿。上降輿乘駕轎,出敦化門進發,由崇禮門,至慕華館。通禮跪啓請降轎。上降轎入幕次,勅使至。通禮跪啓請出次。上出次,詣階上。上命傳語曰,請先陞。勅使曰,不敢。上曰,然則請同陞。勅使曰,如命。上由西階陞,東向立,勅使由東階陞,西向立。上命傳語曰,請行再拜禮。勅使曰,前已不敢當,願行揖禮。揖禮訖。上就椅,勅使亦就椅。上命傳語曰,日來僉大人無損。勅使曰,好爲調息,不必費神。上曰,館所凡節,多不稱情,縱荷厚恕,主人之心,去益不安。勅使曰,厚蒙盛念,諸凡備待,莫不整齊,感激無以爲謝。又曰,眷念情地,特賜藥丸等物,感極感極。上曰,不腆之物,何須爲謝?仍命傳語曰,今當奉別,不勝悵然,略備茶果,粗伸餞儀。勅使曰,又此遠駕送行,尤不勝感悚萬萬。上曰,挽留不得,星槎自此遠矣。曷勝沖悵,惟願千萬保重。勅使曰,屢荷厚眷,感不盡言,今當分別,一般怊悵。上曰,奉別之地,豈無拜禮?勅使曰,豈敢豈敢,請同行揖禮。上曰,謹遵命。揖禮訖。上入幕次,命伴送使進前。上曰,善爲下去,而除夕與正朝,必別加善饋,勅使許,諭以予意,以示款待也。廷順曰,謹當盡心對揚矣。上曰,勅使轎軍,不成貌樣云,必稍修飾成樣也。廷順曰,謹當擧行矣。上曰,另念支過,復命日詳達也。仍命退。通禮跪啓請外辦。上乘駕轎進發,由崇禮門,入敦化門,至降輿所。通禮跪啓請降轎乘輿。上降轎乘輿,入協陽門。兵曹判書跪稟放仗。泳穆請出標信解嚴。上還內。諸臣以次退出。
上在昌德宮。停常參·經筵。
自開東至申時,灑雨下雨,測雨器水深四分。
藥房提調金壽鉉,副提調閔泳穆啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,卽者檢閱朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
議政府啓曰,卽見廣州留守金輔鉉狀啓,則本府儒生丙子丁丑戊寅公都會,守堞軍官,今秋等都試與馬兵都試,當爲設行,而歲色垂暮,催科方張,竝待明春設行事,請令廟堂稟旨分付矣。事勢旣如是,依狀請退行之意,分付,何如?傳曰,允。
又啓曰,式年試日,行將不遠矣。四道京試官,令政院,政官牌招,開政差出,何如?傳曰,允。
侍講院啓曰,兼說書朴斗陽,今以親病,陳疏徑出矣,下番闕直,事甚未安。司書宋世憲在外,兼司書金允植受由在外,說書李起鍾在外,下番無他入直之員,弼善李敎榮,有拘忌,輔德趙定熙,兼輔德閔泳翊,文學洪英植,兼文學李輔榮,竝卽牌招,推移姑降入直,何如?傳曰,允。
追上尊號都監啓曰,追上尊號冊寶封裹日時,令日官推擇,則今二十六日巽時爲吉云,以此日時擧行之意,敢啓。傳曰,知道。
加上尊號都監啓曰,加上尊號冊寶封裹日時,令日官推擇,則今二十六日巽時爲吉云,以此日時擧行之意,敢啓。傳曰,知道。
上號都監啓曰,本都監郞廳洪承穆,時無職名,令該曹口傳付軍職,何如?傳曰,允。
政院啓曰,大司憲·執義·掌令一員·持平一員未差,掌令康炳迪,持平南肅熙牌不進,監察茶時之意,敢啓。傳曰,知道。
以掌令康炳迪,持平南肅熙,正言李萬敎·金命基,牌不進罷職傳旨,傳曰,只推。
吏曹啓曰,西學敎授南肅熙,以其身病,呈狀乞遞,改差,何如?傳曰,允。
兵曹啓曰,同知趙羲純,五衛將崔敬善,忠翊將李翊夏,俱以身病,無望供職,新除授慶尙左水虞候李儒必,父年爲八十二歲,呈狀乞遞,竝改差,何如?傳曰,允。
傳曰,傳命不審之中官朴漢應,從重推考。
傳曰,公事不審之中官羅世煥,從重推考。
政院啓曰,行吏曹判書閔致庠,參議閔泳商,牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,待明朝一體牌招。
戶曹啓曰,今番上·副勅·通官以下,各項物種,或折銀,或以本色持去者,別單書入之意,敢啓。傳曰,知道。
禁衛營啓曰,本營哨官李復鉉,身病猝重,勢難察任,改差,何如?傳曰,允。
御營廳啓曰,本廳騎士將柳宅賢,身病甚重,勢難察任,改差,何如?傳曰,允。
檢閱朴斗陽疏曰,伏以,臣姿才庸拙,學識蔑劣,匪分忝選,秉筆昵侍,已極榮寵,何敢言私,而第臣於持被之中,卽接家信,則臣母素患風眩之症,今當隆寒,一倍添劇,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扄,伏乞聖明,俯垂矜諒,亟遞臣職,俾便救護,仍治臣罪,以存法綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,同副承旨金性均,今日不爲仕進,卽爲牌招,何如?傳曰,允。
以輔德趙定熙,兼輔德閔泳翊,文學洪英植,兼文學李輔榮,牌不進罷職傳旨,傳曰,只推。
以檢閱金文鉉·趙秉升,牌不進罷職傳旨,傳曰,只推。
兵曹口傳政事,副司果洪承穆。
政院啓曰,左右史不可不備,檢閱金文鉉·趙秉升,旣有只推之命,竝卽牌招入直,何如?傳曰,允。
侍講院啓曰,下番連日闕直,事甚未安。司書宋世憲在外,兼司書金允植受由在外,說書李起鍾在外,下番無他入直之員,弼善李敎榮有拘忌,輔德趙定熙,兼輔德閔泳翊,文學李輔榮,旣有只推之命,竝卽牌招,推移姑降入直,何如?傳曰,允。
傳曰,吏曹參判有闕之代,前望單子入之。
傳曰,京兆堂上竝許遞,今日政差出。
傳曰,在外工曹參判許遞,今日政差出。
兵曹啓曰,慶尙監司李根弼狀啓,道內別試武士入格人等,起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
政院啓曰,行都承旨閔泳穆,左承旨金奎弘,不爲仕進,右承旨尹成鎭式暇出去,右副承旨趙肅夏式暇,同副承旨金性均牌不進,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲·執義·掌令一員·持平一員未差,掌令康炳迪,持平南肅熙牌不進,監察茶時之意,敢啓。傳曰,知道。
以掌令康炳迪,持平南肅熙,正言李萬敎·金命基,牌不進罷職傳旨,傳曰,只推。
以同副承旨金性均,牌不進罷職傳旨,傳曰,只推。
政院啓曰,假注書申泰寬,有身病,勢難察任,今姑改差,何如?傳曰,允。申泰寬改差,代以金鎭祐爲假注書。
吏曹啓曰,新除授義興縣監金益相,身病猝重,萬無赴任之望云,罷黜,何如?傳曰,允。
又啓曰,引儀李驥相除拜,過限未肅拜,改差,何如?傳曰,允。
又啓曰,新除授綾州牧使李貞夏,身病猝重,萬無赴任之望云,罷黜,何如?傳曰,允。
兵曹啓曰,每都政,新資五窠,例爲差出,而營將中軍,姑無準二十朔者,且舊堂積滯,不可不念,在前如此之時,新舊資營將·中軍,朔數最多者,推移內遷,多有已例,今亦依此擧行,何如?傳曰,允。
又啓曰,兼司僕將李夔憲,以其身病,呈狀乞遞,改差,何如?傳曰,允。
政院啓曰,臣吏兵批兼進之意,敢啓。傳曰,知道。
以吏曹參議閔泳商,牌不進罷職傳旨,傳曰,只推。
有政。吏批,判書閔致庠進,參判未差,參議閔泳商牌招不進。以李世宰爲兵曹參判,李寅卨爲知義禁,金有淵爲知春秋,金永壽爲同義禁,李壽榮爲西學敎授,李萬敎爲忠淸道京試官,李重七爲全羅京試官,南肅熙爲慶尙京試官,趙重弼爲平安京試官,金應漢爲義興縣監,參禮察訪金禹鉉,限一瓜仍任事,承傳。
再政。以趙秉弼爲修撰,尹應燮爲社稷令。
三政。以李載哲爲健陵令。
四政。以申興均爲戶曹佐郞。
五政。以李載復爲社稷令。
六政。以金顯琇爲肇慶廟令。
七政。以李冕奎爲章陵令。
八政。以安亨植爲東部令。
九政,以崔喜鎭爲西部令。
兵批,行判書李載元進,參判張錫龍病,參議尹升求入直,參知尹相賢病。以金箕錫爲知事,李鍾承·李用俊爲同知,崔錫弘爲兼司僕將,權秉曄·李民熙·任原鎬·吳正善·金沂明爲五衛將,李載性爲忠壯將,李柱赫爲慶尙左水虞候,金義達爲月串僉使,朴弘敏爲許沙僉使,金麟浩爲永登萬戶。
再政。以金永謨爲左翊贊,僉知三單崔錫弘·李民熙·任原鎬。
傳曰,同副承旨許遞,前望單子入之。
吏曹參判前望單子入之,金鶴根落點。
承旨前望單子入之,金炳翊落點。
追上尊號都監啓曰,追上尊號時,各樣儀註,三本,謹此書入之意,敢啓。傳曰,知道。
加上尊號都監啓曰,加上尊號時,各樣儀註三本,謹此書入,而冊寶儀註諺書二本,一體封進之意,敢啓。傳曰,知道。
兵曹啓曰,宣薦內禁衛取才三技入格別單,及宣·部·守三薦,參上武臣前銜作散人,別取才入格矢數,落仕年條居住薦名,各其名下,懸註以入之意,敢啓。傳曰,知道。
又啓曰,嶺南別試武士,更爲試取事,草記啓下後,以其本道入格技藝試取,則大邱閑良李玄杓,騎芻入格,尙州閑良黃在敦,講書入格,大邱閑良姜聖吉·李址洪·梁周赫,永川閑良申永煥,俱未入格,柒谷閑良崔常奎,大邱閑良羅應七·張漢奎,永川閑良千學仁·金成辰,病不上來,未入格,依例給糧下送,而在前抄上武士試取時,武技之中,或有閑良直赴殿試,能講者閑良直赴會試,依判下擧行矣。今此騎芻入格李玄杓,講書入格黃在敦,別單書入之意,敢啓。傳曰,知道。
政院啓曰,左承旨金奎弘牌不進,伴直無人,新除授右副承旨金炳翊,卽爲牌招,何如?傳曰,允。
以左承旨金奎弘,牌不進罷職傳旨,傳曰,只推。
御營廳啓曰,本廳騎士將,今當差出,而擬望之人乏少,外任竝擬,何如?傳曰,允。
摠戎廳啓曰,本廳諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
又啓曰,本廳千摠趙載觀,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
都摠府啓曰,勅使已過畿境,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外未肅拜,呈告人員,竝卽牌招,何如?傳曰,允。
又啓曰,同副承旨趙肅夏,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,無時急稟定事,右議政未差,不得來會云矣。敢啓。傳曰,知道。
以兼輔德閔泳翊,文學洪英植,牌不進罷職傳旨,傳曰,只推。
以檢閱金文鉉·趙秉升,牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升,旣有只推之命,竝卽牌招入直,何如?傳曰,允。
侍講院啓曰,下番連日闕直,事甚未安。司書宋世憲在外,兼司書金允植受由在外,說書李起鍾在外,下番無他入直之員,弼善李敎榮有拘忌,兼輔德閔泳翊,文學洪英植,旣有只推之命,與輔德趙定熙,兼文學李輔榮,竝卽牌招,推移姑降入直,何如?傳曰,允。
傳曰,今二十八日,都目政事爲之。
傳曰,貢果入來,再明日柑製,通方外爲之,試紙,用大好紙,處所春塘臺,親臨磨鍊。
弘文館啓曰,新除授修撰趙秉弼,卽爲牌招察任,何如?傳曰,允。
吏曹啓曰,今二十八日都目政事爲之之意,敢啓。傳曰,知道。
又啓曰,今日褒貶坐起時,參判金鶴根病不來,令政院牌招,何如?傳曰,允。
又啓曰,今秋冬等褒貶,不得磨勘之意,敢啓。傳曰,知道。
議政府啓曰,今番迎勅時,以班儀之零星,耆社及實病·實故外,竝捧現告拿處事,啓稟蒙允,已閱多日,而喉院尙不擧行,朝令徒歸弁髦,揆諸事體,極涉駭然,當該承旨捧現告,施以譴罷之典,何如?傳曰,允。苟有一分嚴畏之心,豈可如是乎?耆社與衆所共知實病·實故元在外外,竝拿囚。
政院啓曰,假注書宋圭元,有身病,勢難察任,今姑改差,何如?傳曰,允。
又啓曰,行大司憲金尙鉉,掌令奇陽衍·康炳迪,持平田翼龍·南肅熙牌不進,執義權仁成在外,監察茶時之意,敢啓。傳曰,知道。
以司諫吳尙鉉,獻納朴魯參,正言李萬敎·金命基,掌令奇陽衍·康炳迪,持平田翼龍·南肅熙,牌不進罷職傳旨,傳曰,只推。
宋圭元改差,代以李羲鳳爲假注書。
傳曰,國家巨細用度,多在於貢市人擧行,而受價之未下,數甚夥然,非但策應進排,實無其道,都下民人,以此爲生業者,亦何能保有乎?當此歲時,其呼號告悶,多有入聞,每一念至,丙枕靡安,錢十萬兩,特爲內下,使之派給,以作一分補用,以各營將卒餼料言之,年終而不能準數放下,則其在事體,實爲可悶,斯速別般措劃之意,申飭戶·惠廳及各營。
政院啓曰,今此皇曆,京畿二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十六件,亦爲依例頒給之意,敢啓。傳曰,知道。
又啓曰,來正月初一日,大王大妃殿舟梁回甲,稱慶陳賀頒敎文,初四日純祖大王追上尊號,純元王后追上尊號,翼宗大王追上尊號,大王大妃殿加上尊號,稱慶陳賀頒敎文,當爲製進,藝文提學金在顯,待明朝牌招,使之製進,何如?傳曰,允。
兵曹啓曰,來正月初二日,大駕詣宗廟展謁,上冊寶親奉審時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領爲先廂,御營步軍三哨,兩營騎士各一番,御將率領爲後廂,禁軍三番隨駕,別抄軍一哨,領付中央陣,訓局馬軍一哨,禁營步軍二哨,摠使率領留陣,餘軍留營寘之。
傳曰,臺諫竝許遞,前望單子入之。
追上尊號都監啓曰,純祖大王玉冊文·金寶文,純元王后玉冊文·金寶文,翼宗大王玉冊文·金寶文,各一件書入之意,敢啓。傳曰,知道。
又啓曰,玉冊·金寶,詣太廟,班次圖一件,封進之意,敢啓。傳曰,知道。
加上尊號都監啓曰,大王大妃殿玉冊文·玉寶文,書出眞諺各一件,封進之意,敢啓。傳曰,知道。
又啓曰,玉冊·玉寶詣闕班次圖一件,封進之意,敢啓。傳曰,知道。
議政府啓曰,卽見江華留守李景夏狀啓,則本府儒生公都會,當爲設行,而連値事故,歲除迫頭,待明春設行事,請令廟堂稟旨分付矣。歲已垂暮,有難試取,依狀請退行事,分付,何如?傳曰,允。
兵曹啓曰,今十二月十七日,武臣堂上祿試射,後日退行事,草記蒙允矣。今二十六日設行,而試官望,備擬以入之意,敢啓。傳曰,知道。
訓鍊都監啓曰,本局從事官趙重弼,身病猝重,勢難察任,改差,何如?傳曰,允。
吏曹啓目粘連,觀此水原留守金炳地狀啓,則迎華察訪李忠淵,三載居官,驛戶復蘇,郵籍無缺,旣著茂績,箇滿不遠,蔚有惜去之情,待加一瓜仍任,令該曹稟處,限一瓜仍任,何如?啓依允。
上在昌德宮。停常參·經筵。
政院啓曰,大司憲·執義·掌令二員未差,監察茶時之意,敢啓。傳曰,知道。
又啓曰,知義禁李寅卨,工曹參判吳俊泳,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,臣炳翊,今日上號都監初度習儀,進去下直之意,敢啓。傳曰,知道。
又啓曰,吏曹郞廳來言,承旨有闕,政事,取稟。傳曰,前望單子入之。
以兼輔德閔泳翊,文學洪英植,牌不進罷職傳旨,傳曰,只推。
以檢閱金文鉉·趙秉升,牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升,旣有只推之命,朴斗陽由限已過,竝卽牌招,推移入直,何如?傳曰,允。
侍講院啓曰,說書李起鍾,自鄕上來云,卽爲牌招察任,何如?傳曰,允。
又啓曰,下番連日闕直,事甚未安,司書宋世憲在外,兼司書金允植受由在外,說書李起鍾未肅拜,兼說書朴斗陽由限已過,竝卽牌招入直,何如?傳曰,允。
弘文館啓曰,校理睦承錫,副修撰李錫弘,俱以上號都監差備官,習儀時晝仕出去之意,敢啓。傳曰,知道。
政院啓曰,卽者漢城府官員來言,應資老人別單,每年年終修正以入,而新除授行判尹李承輔在外,不得擧行云,何以爲之?敢稟。傳曰,嚴飭上來,卽爲擧行。
傳曰,追上尊號都監·加上尊號都監,再度習儀,兼行於三度習儀。
傳曰,啓字誤踏之中官朴漢應,從重推考。
傳曰,右副承旨許遞,前望單子入之。
上號都監啓曰,各房工役,今已完畢,匠手竝皆放送,堂上·郞廳輪回仕進,監造官仍爲上直之意,敢啓。傳曰,知道。
臺諫前望單子入之,執義李友燁,掌令鄭昌東·韓白奎落點。
傳曰,頒敎文中,赦句添入。
政院啓曰,頒敎文中,赦句添入事命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學金在顯,旣在闕中,使之添入,何如?傳曰,允。
傳曰,明日出宮門路,以協陽門爲之。
政院啓曰,行都承旨閔泳穆,左副承旨朴容大,不爲仕進,左承旨金奎弘廚院進,右承旨·右副承旨未差,院中只有臣一人,伴直無人,左副承旨所當牌招,而拘於廳規,不得請牌,何以爲之乎?敢稟。傳曰,牌招。
承旨前望單子入之,尹致聖·李冕榮落點。
兵曹啓曰,來正月初二日,大駕詣宗廟展謁。上冊寶時,親奉審。初三日還宮時,侍衛戎服,當爲磨鍊,而謹考謄錄,則出宮時着白笠。白天翼布帶,入幄次後,着黑笠去笠飾靑天翼·黑帶。還宮時,以白笠·白天翼布帶磨鍊矣。今亦依此擧行,何如?傳曰,允。
又啓曰,在前宗廟展謁時,馬軍皆以着甲胄磨鍊,而謹考謄錄,則國恤三年內,侍衛禁軍及駕前別抄·駕後禁軍等,着白戰笠·白戰服磨鍊,只隨駕軍兵,着甲胄赴陣矣。今亦依此磨鍊,何如?傳曰,允。
吏曹啓曰,今此正朝祭祭官,依近例,義禁府·司饔院官員,及年六十以上人,通融塡差以入之意,敢啓。傳曰,知道。
政院啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,大護軍金尙鉉,副司果李萬敎。
政院啓曰,左副承旨朴容大,牌不進,伴直無人,新除授同副承旨李冕榮,卽爲牌招,何如?傳曰,允。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式,本曹佐郞金璣衡,假官差送,以爲代直後赴試之地,何如?傳曰,允。
又啓曰,卽接社稷署所報,則明日相製試取時,本署官員,俱爲觀光云矣。依定式,本曹正郞柳龍䥁,假官差送,以爲代直後赴試之地,何如?傳曰,允。
訓鍊都監啓曰,本局中軍李鳳儀,身病猝重,勢難察任,改差,何如?傳曰,允。
禁衛營啓曰,本營諸將官講射,每於年終,都計劃別單修啓,而今年則自五月至九月,連爲停止,無以計劃,都計劃勿施,何如?傳曰,允。
御營廳啓曰,本廳騎士將徐光承,以前任黃海中軍,方在任所,上來尙遠,久曠可悶,改差,何如?傳曰,允。
又啓曰,本廳千摠李炳鎬,哨官朴台鎭,俱有身病,勢難察任,改差,何如?傳曰,允。
吏曹參判金鶴根疏曰,伏以,邦籙無疆,天眷有孚,文祥之寶甲將屆,慈壽彌隆,縟儀之吉辰載涓,聖孝愈光,慶溢區宇,歡均臣庶,仍伏念臣,姿本庸愚,性又空疎,百無肖似,最居人下,幸際明時,厚蒙陶甄之化,滾到卿月之班,雖未嘗有出一謀發一慮,裨補我聖化於絲毫,惟區區矢心而藉手者,亦庶幾謹畏自守,而當官奔走,不擇夷險,隨事殫竭,勿陷愆尤,幸不至於辜負恩造,則不報爲報,是臣塵刹之願。迺者周廬在直之中,前望特點,除臣以吏曹參判者,臣於倉卒,不能循墻,暫時冒沒,雖緣事會不得已,然歷日循省,益覺微分之莫可强矣,實不敢知誤恩,何爲而及於賤名也。夫朝廷官人,何莫非愼揀,而選部尤爲重焉,甄別裁持,縱承佐於長僚,參聞可否,亦有關於激揚,有非如閑司漫職之節次推遷,所鑑識之明,聲望之著,爲世所推者居之,莫不逡巡却顧,何嘗有謏聞如臣,寡識如臣,苟然冒充者乎?臣於年前,猥叨三銓,效蔑涓埃,況今所受之職,較前而尤爲緊熳,其必不可堪,決不可承也審矣。雕玉宜止一誤,鉛鋩詎能再剸,以臣視臣,自知不稱,以人視臣,將謂斯何?噫,辭受,人臣之大節也,與其不量而受,以致私分之良貝,曷若先事而辭,獲免公務之瘝曠,今若諉之已出,恬然仍冒,專昧不衷之戒,而自抵無恥之科,則淸朝廉防之化,由臣而隳矣,名器玷䙝之譏,由臣而始矣。揆分揣量,冞增懍蹙,敢陳肝膈,仰瀆崇嚴,伏乞聖慈,俯賜鑑諒,亟遞臣吏曹參判之任,俾私分安而公器重焉。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,來初一日,輪對日次,而陳賀相値,頉稟之意,敢啓。傳曰,知道。
又啓曰,大司憲·持平二員未差,執義李友燁,掌令鄭昌東·韓白奎在外,監察茶時之意,敢啓。傳曰,知道。
傳曰,吏·戶換房,刑·工換房。
以兼說書朴斗陽,牌不進罷職傳旨,傳曰,只推。
以檢閱趙秉升·朴斗陽,牌不進罷職傳旨,傳曰,只推。
傳曰,侍衛軍兵毛具,從便爲之。
政院啓曰,卽者濟用監官員來言,來正月初一日親上表裏時,提調當爲進參,而提調鄭健朝,有身病,不得進參云,卽爲牌招,何如?傳曰,允。
傳曰,判尹李承輔飭敎之下,尙不肅命,其委折,令政院知入。
兵曹,以徐相岳爲訓鍊都監中軍。
政院啓曰,卽者檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
又啓曰,左右史不可不備,檢閱朴斗陽,旣有只推之命,卽爲牌招入直,何如?傳曰,允。
兵曹啓曰,僉知金觀秀,文兼朴奎燦·丁弘燮,俱以病乞遞,五衛將權秉曄·李民熙·任原鎬·吳正善·金沂明·李載性,俱在任所,竝改差,何如?傳曰,允。
武衛所啓曰,訓鍊都監,今十二月二十八日二十九日年終起火時,器械數爻及監放將官·將校,別破陣,姓名單子書入之意,敢啓。傳曰,知道。
又啓曰,本所諸將官·將校講射,每年畢試後,計劃居首各一員,別單書入,而今年則未滿次數,勿施之意,敢啓。傳曰,知道。
訓鍊都監啓曰,本局別將尹錫五,身病猝重,勢難察任,改差,何如?傳曰,允。
御營廳啓曰,本廳千摠洪運燮,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
奉常寺啓曰,各陵園正朝祭享所用藥果煎造後,進上看品藥果二十立,封進之意,敢啓。傳曰,知道。
政院啓曰,奏御文字,何等審愼,而今日入侍擧條,不書批答,致勤下詢,事甚疎忽,萬萬未安,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
以吳有恒·吳殷慶·梁萬基囚單子,傳曰,飭已施矣。竝分揀放送。
傳曰,歲抄遲滯之中官羅世煥·金錫勳,竝罷職。
司僕寺啓曰,分養馬故失,瘐瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑守令,現告成冊,今始來到,而係是宥旨前事,何以爲之?敢稟。傳曰,蕩滌。
領府事李裕元箚曰,伏以貢果入來,我殿下親臨試士,寔盛擧也,舊典也。臣際伏奉讀券官之命,與榮之忱,固當趨承之不暇,而間者連赴公所,猝添寒疾,重之以眩暈,坐臥則床座如駕船,飮食則若轉碾,頃刻之間,盪靜無常,穎頭寫字,點劃橫豎,麂眼視物,霧霾迷離,見狀如此,非但彈束之末由,莫重試事,考閱無術,緣臣昏瞶,一或僨誤,其於損國體而失士望,何哉?冒陳短章,仰瀆崇嚴,伏望聖慈,俯垂鑑諒,劃賜變通,千萬至祝,取進止。答曰,省箚具悉卿懇。愼節奉慮,所辭讀券官之任,玆以勉副,卿其安心調理。仍傳曰,此批答,遣史官傳諭。
行上護軍金炳德疏曰,伏以,臣之復叨閣銜,已周歲有餘矣。恩眷愈隆,而賤分轉益踰濫,職任綦重,而菲才終難堪承,間嘗荐控情實,未克孚格聰聽,徊徨懍恧,罔知爲計。臣之所從前必辭者,誠以無文蔑學,莫可以賁飾皇猷,鹵姿貿質,莫可以表率群僚,宿疾貞祟,亦莫可以陳就起居之班,以若實狀,不宜裒然於一院長席故耳。乃於數載之頃,誤恩復加,微諒未遂,夫何慈覆之天,遲究終始之澤乎?是職之責,猶夫昔焉,而臣之萬難稱寒,顧非往年之比矣。況臣早凋之質,遇衰益朽,旣痼之疾,當寒越劇,膈痞而眠食失常,神暈而風火乘虛,凜然而危,累然而瘁,以至家常事爲,荒頹不省,以是人,居是官,竟速瘝溺之誅,可立而俟,顧何可復議於屢試蔑效之地乎?用是慙懼,祈免之日急,而今若徒懷一己之榮,不念兩截之戒,許久冒據,積致僨誤,則臣雖無足論,在熙朝綜貫之政,其爲貽累,豈細故也哉?玆不得不冒悚申籲,仰干崇嚴,伏乞聖明,諒至懇之非出飾讓,念名器之不宜久玷,亟遞臣所有閣學之任,俾職事無隳,微分獲全焉。答曰,省疏具悉。所請依施
戊寅十二月二十七日辰時,上詣春塘臺。柑製儒生試取入侍時,行都承旨閔泳穆,左承旨金奎弘,右承旨尹致聖,左副承旨朴容大,右副承旨趙肅夏,同副承旨李冕榮,假注書金鎭祐·申悳均,記事官金文鉉·趙秉升,直提學閔泳翊·李載兢,檢校直提學趙寧夏·尹滋悳·金炳始,檢校直閣金永壽·尹用求·金興均·沈相薰,檢校待敎洪淳馨·閔泳煥,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調閔泳穆,進前問候訖。由協陽門·建陽門·靑陽門,詣春塘臺。通禮跪啓請降輿。上降輿陞座。泳穆請出標信開布城,儒生入場,仍讀奏入門單子訖。奏曰,試官今當行禮,而試官中,侍衛從陞人,亦使之一體行禮乎?上可之。讀卷官,行大護軍金尙鉉,戶曹參判趙康夏,吏曹參議閔泳商,侍講院輔德趙定熙,弘文館應敎李敎夏,藝文館檢閱金文鉉,以次行禮就位。上命試官進前,命書詩題,厥包橘柚錫貢,押包,限申時。尙鉉等跪書讀奏,敎夏等奉出懸題,仍頒果訖。上命兵判進前。兵曹判書李載元進前。上曰,跟隨外,雜人之一不許入,已有所申飭之截嚴,而又復如是雜遝何也?更爲嚴加申飭,截毋有如是之弊可也。泳穆奏曰,卽伏見開城留守趙敬夏,京畿水使金箕弘,今秋冬等褒貶啓本,則邊將無一人居中居下,殊無嚴明殿最之意,竝推考警責,何如?上曰,依爲之。容大奏曰,卽伏見京畿監司趙寅熙今秋冬等褒貶啓本,則守令無一人居中居下,殊無嚴明殿最之意,推考警責,何如?上曰,依爲之。上入小次。少頃,泳穆以司謁入稟曰,收券已多,考試,何如?上命考試。泳穆以司謁入稟曰,取幾人乎?上以司謁口傳下敎曰,取十人。上出次,命科次。文鉉讀奏第一張二句。上曰,止之。尙鉉曰,書等,何以爲之乎?上曰,一張書正三下,一張書草三下。尙鉉書等泳穆曰,坼封,何以爲之乎?上曰,承旨坼封。泳穆坼封讀奏訖。上命書傳敎曰,柑製儒生,詩居首三下生員李範晉,直赴殿試,之次草三下進士金在容,直赴會試,之次次上進士李茂魯等二人,竝給二分,之次次上進士徐公淳等二人,竝給一分,之次次上幼學吳鼎會等四人,各奎章全韻一件賜給。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。通禮跪啓禮畢。泳穆請出標信解嚴。上還內。諸臣以次退出。
上在昌德宮。停常參·經筵。
藥房提調金壽鉉,副提調閔泳穆啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,診早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
政院啓曰,大司憲·持平二員未差,執義李友燁,掌令鄭昌東·韓白奎在外,監察茶時之意,敢啓。傳曰,知道。
又啓曰,左副承旨朴容大,右副承旨趙肅夏,今日不爲仕進,竝卽牌招,何如?傳曰,允。
以檢閱金文鉉·趙秉升·朴斗陽,牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
弘文館啓曰,副校理李範九,副修撰李錫弘,俱以上號都監差備官,晝仕出去之意,敢啓。傳曰,知道。
吏曹啓曰,今都目大政時,參議閔泳商病不來,令政院牌招,以爲同參開政,何如?傳曰,允。
傳曰,雖非親政注書,尙瑞院官員,依例陞六。
傳曰,忠臣·淸白吏子孫·軍功人,及西北·松都人,落仕最久人,各別收用事,分付兩銓。
傳曰,司僕判官沈宜絢,綾州牧使除授。
傳曰,在外臺諫許遞,今日政差出。
傳曰,未肅拜經筵許遞,今日政差出。
傳曰,呈告泮長許遞,今日政差出。
傳曰,茂長縣監之代,勿拘常格,各別擇差。
傳曰,漣川縣監之代,勿拘常格,各別擇差。
傳曰,入格儒生,延英門外施賞。
傳曰,吏兵批別歲抄點下者,依例捧傳旨。
金鎭祐拿處,代以金秀馨爲假注書。
政院啓曰,卽者社稷署官員來言,今此陳賀告由祭,神位版出安奉還時,提調一員,當爲進參,而都提調金炳學,提調金有淵,俱有身病,不得進參云,提調卽爲牌招,何如?傳曰,提調許遞,前望單子入之。
社稷提調前望單子入之,鄭基會落點。
李羲鳳陞六,代以申悳均爲假注書。
傳曰,望筒遲滯之吏兵判,從重推考。
傳曰,明日晝茶禮,當自內親行矣。該房知悉。
傳曰,來正月初一日晝茶禮,當自內親行矣。該房知悉。
傳曰,孝徽殿正朝祭,攝行磨鍊。
傳曰,望筒遲滯之吏兵判推考。
傳曰,左承旨許遞,前望單子入之。
承旨前望單子入之,洪遠植落點。
傳曰,判義禁有闕之代,前望單子入之。
判義禁前望單子入之,李彙重添書落點。
禮曹啓曰,來正月初一日,大王大妃殿,舟梁回甲稱慶陳賀時,大王大妃殿親上表裏儀註,及大王大妃殿·王大妃殿·中宮殿,百官進箋文表裏行禮儀註,直爲書入各殿之意,敢啓。傳曰,知道。
侍講院啓曰,來正月初一日陳賀,權停禮重熙堂敎是時,當全數進參,而弼善李敎榮,有拘忌,兼文學李輔榮呈辭受由,司書宋世憲在外,無以備員,何以爲之乎?敢稟。傳曰,竝許遞,前望單子入之。
都摠府啓曰,今日入直內三廳武兼禁軍及軍兵等,當爲中日習射技放,而都目政事相値,不得設行之意,敢啓。傳曰,知道。
春坊前望單子入之,弼善柳,司書趙重弼落點,兼文學趙鍾弼,添書落點。
議政府啓曰,雲山·高原今將差代矣。殘弊之局,難付生手,勿拘常格,各別檢擬之意,分付,何如?傳曰,允。
又啓曰,新除授咸鏡監司金炳地,以前任水原留守,勢將交龜後,方赴北藩,使之交符於兼留守處,何如?傳曰,允。
政院啓曰,濟用監提調鄭健朝,牌不進推考傳旨,今方捧入,而親上表裏時,當爲進參,如是違牌,事甚未安,更爲牌招,何如?傳曰,內資提調李載冕相換。
以左副承旨朴容大,右副承旨趙肅夏,牌不進罷職傳旨,傳曰,只推。
吏曹啓曰,司僕判官沈相絢,綾州牧使除授事,命下矣。今年爲六十九歲,而拘礙於六年窠守令,何以爲之?敢稟。傳曰,勿拘。
又啓曰,典籍洪鍾永·金性默·金昌夏·宣俊采·裵殷星·安念信,俱以身病,呈狀乞遞,竝改差,何如?傳曰,允。
都政。吏批,判書閔致庠,參判金鶴根,參議閔泳商進。以李鼎宰爲造紙別提,鄭憲時爲司圃別提,李寅冕爲內贍主簿,李徽宰爲司宰主簿,柳進徽爲高原郡守,典籍二單成博·李泰燮。
再政。以申學休爲禮賓直長,金疇鉉爲內資直長,韓徽源爲引儀,李象學爲掌樂主簿,朴齊政爲雲山郡守,三度,以姜龜秀爲義禁府都事,李圭瑞爲繕工奉事,任龜鎬爲尙瑞直長,金炳肅爲敦寧主簿,成大永爲江華判官,金奭熙爲尙瑞副直長,任龜鎬爲掌樂主簿,王庭羽爲溫陽郡守,洪淳迥爲茂長縣監,李忠鎬爲求禮縣監,洪世燮爲典牲副奉事,金奭熙爲尙瑞直長,朴泳敎爲金城縣令,金碩根爲漣川縣監,吳尙鉉爲鏡城判官,李周儀爲尙瑞副直長,曺裕承爲景慕宮令,李敎象爲高城郡守,趙玄夏爲丹陽郡守,張佑軫爲利原縣監,金炳聞爲宗廟副奉事,曺裕承爲淸安縣監,韓徽源爲平市主簿,李耕稙爲監察,李奎曾爲鐵山府使,李宜文爲景慕宮令,鄭日愚爲引儀,鄭憲時爲漢城主簿,李承紀爲尙衣別提,趙章鎬爲司饔僉正,朴洪壽爲氷庫別提,金勝均爲司䆃主簿,李寬稙爲軍資奉事,李宜文爲陽智縣監,宋祥淳爲濟州判官,趙正熙爲景慕宮令,金秀藎爲禮賓主簿,朴鍾夏爲假監役,金容愚爲黃山察訪,車有聲爲幽谷察訪,李羲祖爲敦寧判官,元用星爲司饔主簿,金商絢爲監役,金鴻求爲德源府使,任光鎬爲龜城府使,朴應漢爲順陵令,徐光翼爲瓦署別提,吳聖模爲朔州府使,趙載觀爲穩城府使,李康勳爲典籍,李寅亨爲長陵令,徐堂輔爲大司憲,尹龜永爲大司諫,權鍾悳爲茂山府使,柳曦東爲三水府使,閔羲轍爲宣陵令,趙同熙爲執義,李冕柱爲司諫,趙晩植爲獻納,金璣衡爲高山察訪,金顯琇爲惠陵令,吳益泳·洪鍾運爲掌令,李敦夏爲大司成,金永壽爲同經筵,李載復爲肇慶廟令,盧德純爲持平,李羲鳳·南廷哲·吳光洙爲典籍,李哲應爲社稷令,洪鍾永·李羲鳳爲正言,李晙淵·崔在澈爲持平,崔光紳爲獻陵令,金尙萊爲奉常僉正,金命來爲兵曹佐郞,宋宅薰爲校書判校,尹基周爲禮曹佐郞,任龜鎬爲監察,洪承穆爲副應敎,吳致恒爲禮曹正郞,高永錫爲典籍,金玉均爲修撰,綾州牧使單沈宜絢,除授事承傳。尹兢鉉爲掌樂主簿,金基龍爲奉常主簿,金信圭爲典籍,李熙圭爲碧沙察訪,兪能煥爲司僕判官,兼春秋單吳致恒,朴洪壽爲漢城主簿,權世圭爲司圃別提,玄景運爲引儀,田翼龍爲平安都事,尹滋承爲知經筵,李仁相爲氷庫別提,方漢初·李應達爲兼引儀,姜永壽爲典籍,濟用提調鄭健朝,內資提調李載冕相換事承傳。尹滋永爲假監役,李敎英爲翼陵參奉,尹敎正爲顯隆園參奉,金炳宛爲禮賓參奉,李敎善爲典獄參奉,楚秉植爲淑陵參奉,具星喜爲穆陵別檢,金昌錫爲肇慶廟別檢,兪致說·崔光在爲假引儀,忠勳兼都事單洪鍾萬,迎華察訪李忠淵,限一瓜仍任事承傳。兼持平三單李萬敎·南肅熙·趙重弼,兼監察單李重七,分奉常主簿單尹秉瓚,分直長單金奎翰,分敎官單孫東英,贈右議政閔致五贈領議政例兼,故右議政閔奎鎬考,故學生金再興贈童敎,孝行卓異,贈職事,承傳。
兵批,行判書李載元進,參判張錫龍病,參議尹相賢入直進,參知尹升求病。
兵曹啓曰,今日都目政事時,本曹堂上不可不備,而參判張錫龍,參知尹升求,俱以病不來,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔及未準朔守令與虞候僉使,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
以李敏哲爲僉知,趙羲寅·趙存禹爲五衛將,李壽榮爲文兼,孫錫瑩爲黃海水虞候,韓泰赫爲五衛將,李鳳濂爲忠翊將,張圭煥爲右捕從,洪祐聖爲大邱營將,許璥爲尙州營將,申鳳均爲洪州營將,李圭泰爲淸州營將,具然昌爲全州營將,沈宜奭爲羅州營將,閔箕泳爲都摠經歷,李尙鉉爲訓鍊判官,張啓煥爲忠淸兵虞候,李東奭爲神光僉使,姜耆會爲惠山僉使,徐載豊爲訓鍊正,任光鎬爲宣傳官,申泰鉉爲訓鍊主簿,李元弼爲江華中軍,金泰熙爲加里浦僉使,任光鎬爲訓鍊僉正,林淳喆爲訓鍊判官,李容復爲開城中軍,沈宜甲爲全羅中軍,兪相豊爲忠淸水虞候,申膺均爲宣傳官,徐相誾爲訓鍊主簿,尹養桂爲武兼,河致學爲彌助項僉使,朴聖根爲智島萬戶,金基瑞·金膺銓爲五衛將,沈寅澤·鄭益鎔爲訓鍊副正,李奎虎爲守門將,李在頀爲訓鍊都監把摠,金基胄爲碧團僉使,金啓瀚爲助羅浦萬戶,金順基爲加背梁萬戶,邊敬鎭·金璣默·鄭奎榮·金華勉·李仁鎭爲五衛將,李德雨爲訓鍊主簿,吳學實爲德津萬戶,李啓喆爲助泥萬戶,金奎華爲金甲島萬戶,張秉翼爲首陽別將,鄭海植爲訓鍊都監哨官,金馥衡爲伐登僉使,朴雲傔爲防垣萬戶,車永植爲鳥嶺別將,張周瀚爲保山別將,兪英煥·咸在鉉·金基柱·李德基·張羲泰爲五衛將,王瑾鎬爲都摠經歷,朴永善爲訓鍊僉正,李裕臣爲武兼,金炳武爲黃海中軍,李得萬爲造山萬戶,閔泳紳爲五衛將,申泰熙·金光鉉爲訓鍊判官,具然肯·李秉憲爲武兼,沈寅澤爲宣傳官,李建九·張鳳鎭爲訓鍊主簿,元在貞爲左捕從,金基升爲右捕從,申膺均爲訓鍊副正,李敎英·趙箕夏爲訓鍊主簿,尹泳璣爲武兼,尹昌善爲守門將,李昌濂爲宣傳官,朴寅壽爲文兼,朴寅茂·閔泳一爲守門將,羅世弘爲所斤僉使,沈宜哲·柳錫圭·李尙珪·趙正顯爲宣傳官,申泰夔·安弘壽爲武兼,李彰烈·李完基爲部將,李鍾升·金圭瀅·金枝沃爲守門將,李起濬爲肇慶廟守門將,李敎儀爲慶基殿守門將,李昇鎬爲南道參軍,乫軒洞權管單康利錫,小吉號里權管單胡亨文,大波兒權管單獨孤杓,訓鍊判官申學鉉·李熙正,主簿禹範善·李寅鍾·秦楨益·趙性吉,以上加設,依定式減下,訓鍊判官加設單禹範善·孫鳳鉉,訓鍊主簿加設單劉相益·朴昌欽·朴奎鎭·朴基元,訓鍊主簿單池弘淳,尙州營將許璥,洪州營將申鳳均,淸州營將李圭泰,全州營將具然昌,羅州營將沈宜奭,以上今加折衝加資事,承傳。同知單崔致基,僉知三單兪石柱·王殷疇·洪穎普·徐光承,同知三單金璣默·邊敬鎭·李德基,僉知十三單吳正善·趙羲仁·趙存禹·韓泰赫·金基瑞·金膺銓·鄭奎榮·金華勉·兪英煥·咸在鉉·金基柱·張羲泰·李鳳濂,副司果閔奭鎬·李承河·徐光眞·李纘緖·白南奎·林才賢·李愚泰·李興宇·朴英鎭·卞時淵。
傳曰,守令·邊將初仕人,皆令明日待令。
兵曹啓曰,來己卯年,各處頒給信·漢符別單,各宮房新定式頒給,信·漢符別單及文宰二品以上,武臣·蔭官,曾經摠管人員,章標頒給,別單修整以入之意,敢啓。傳曰,知道。
武衛所啓曰,戶曹,寶印改鑄改造修補儀軌,修整以入,而奎章閣·侍講院·春秋館件,移送留上,鼎足山城·赤裳山城·太白山·五臺山四處件,移送藝文館,待後曝曬,一體分上之意,敢啓。傳曰,知道。
義禁府啓曰,兼監牧官多大浦僉使韓友燮,拿問處之事,傳旨啓下矣。韓友燮時在任所,依例發遣府書吏,交代後拿來,何如?傳曰,待待命拿囚。
刑曹啓曰,卽接全羅監司沈履澤文移,則南平縣徒一年定配罪人林召史,限滿云矣。取考曹上配案,則林召史,以其子違敎故殺罪,丁丑十月到配,今已限滿酌實,依法典放送後,徒流案頉下事,分付道臣之意,敢啓。傳曰,知道。
行判尹李承輔疏曰,伏以,慈聖殿下,舟梁載回,懿號加隆於廟殿,春宮邸下,睿度康復,縟儀誕擧於昕庭,此誠我東方初有之事,莫大之慶,中外歡忭,謳歌蹈舞,仍伏念臣罪重邱山,恩深河海,譴罰不加於誅殛,聖念曲費於容假,薄竄放逐,曾日月之幾何?特賜宥還,若雨露之偏濡,生入玉門,往來楸隴,感誦恩德,冞增惶蹙。迺於曠慶之會,蕩敍有命,除旨聯翩,未敢知負罪賤臣,何以得此於聖明也?噫,臣積犯方命,自陷罔赦,駁正之論,固其宜也。只當拜而受之,但一彈再彈,無事不評,彼言此言,無誣不及,苟欲論斷,則臣之三十餘年居官任職,無往非孤恩負國,其所捃摭,何患無辭,而第其張皇爲說,無一毫襯着於臣,關係於臣,告君之地,論人之言,何若是沒着落之甚也。只以謾命一辭,臚列之聲,言之其罰,宜施鈇鑕,合置重辟,而不此之爲,以意慮所不到題外之說,勒加凌轢,一筆句斷者,抑何心情,其必急於聲罪,未諳事實,摸索外面,抉摘構捏,罔有紀極,而我殿下,至聖至明,庶幾洞燭無餘矣。臣之平日行己,苟能推重於世,見孚於人,則豈有是也,自顧慙悚,無所容措,今於時移事往之後,何必呶呶爲辨,以傷忠厚之風哉?惟其前後疏語中,或謂之小人,或謂之不敬,此是人臣難洗之名,難貸之案,臣雖萬萬無狀,粗聞古人之餘緖矣。爲人臣而得此數者之稱,則將何以晷刻處之於淸明之朝乎?直欲溘然無知,而不可得,惟當毁冠入山,鏟迹隱形,以爲沒身自贖之道,卽是臣區區永矢者也。匍匐陷穽,而殿下旣拯濟之,放斥沈淪,而殿下又收錄之,慈恤㦖覆,視同赤子,造化陶鎔,偏及白首,世世生生,隕結縻粉,何以少酬?今又恩飭鄭重,臣雖頑如木石,迷若豚魚,寧不知感?然而臣所負犯,有非嶺海一竄,所可蔽辜,而卽與未勘,少無差殊,則今何可抗顔彈束,復廁周行乎?跼高蹐厚,若窮無歸,玆綴危苦之私,仰瀆仁愛之天。伏乞聖慈,俯垂鑑諒,亟收恩旨,下臣司敗,勘臣當律,以謝人言,以爲慢命者之戒焉。臣無任云云。答曰,省疏具悉。旣已徑勘,何必爲引,卿其勿辭,卽爲肅命。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·百官除夕單子問安。答曰,知道。世子宮,內閣·政院·玉堂·春·桂坊·百官單子問安。答曰,知道。
政院啓曰,今日晝茶禮親行時,承旨當爲備員,而行左承旨洪遠植,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,議政府郞廳來言,今日賓廳日次,而除夕問安相値,不得來會云矣。敢啓。傳曰,知道。
傳曰,禮房承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,賀儀隔日,拿囚諸人,竝特爲放送。
傳曰,來己卯年春享大祭,攝行磨鍊。
傳曰,左承旨許遞,前望單子入之。
承旨前望單子入之,尹泰經落點。
弘文館啓曰,新除授副應敎洪承穆,卽爲牌招察任,何如?傳曰,允。
又啓曰,新除授修撰金玉均,時在京畿積城地,經筵入番事緊,請斯速乘馹上來事,下諭。答曰,依啓。
侍講院啓曰,新除授弼善柳,兼文學趙鍾弼,司書趙重弼,竝卽牌招察任,何如?傳曰,允。
傳曰,守令·邊將初仕人入侍。
傳曰,明日出宮門路,以協陽門爲之。
禮曹啓曰,來正月初四日,純祖大王追上尊號,純元王后追上尊號,翼宗大王追上尊號,大王大妃殿加上尊號,稱慶陳賀時,大王大妃殿·王大妃殿·中宮殿,百官進箋文表裏行禮儀註,直爲書入各殿之意,敢啓。傳曰,知道。
又啓曰,江原道觀察使封進,來正月令宗廟·景慕宮薦新早藿膳狀,再昨酉時量,開坼到曹,故封進關文,粘連甘結,使該邑陪持吏,依例往付于奉常寺,以今二十九日薦進之意,單子修啓啓下矣。卽伏聞過日而不爲擧行云,極爲驚悚,爲先査問於該寺書員及陪持吏等處,則以爲物種陪納之際,日勢已慕,照訖甘結,未及趁赴於奉常寺,以致如此云矣。薦新單子啓下後,過日未獻,萬萬悚惶,陪持吏,令該曹照法嚴繩,而宗廟·景慕宮薦新早藿,來正月初一日正朝祭兼薦,何如?傳曰,允。
議政府啓曰,賀儀隔日,罷散人敍用,令該曹,口傳付軍職,使之參班,何如?傳曰,允。
議政府,公事官單李國鎔。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
兵曹啓曰,今十二月,各廳堂下武臣朔試射,依例停止之意,敢啓。傳曰,知道。
義禁府啓曰,賀儀隔日,拿囚諸人,竝特爲放送事,命下矣。時囚罪人李應夏·李龍雨·洪淳學·趙秉稷·徐胄淳·李載德·李熙準·李裕承·李寅晩·李源逸·兪鎭學·趙昌夏·金弘集·趙命敎·曺殷承·沈東臣·李承宇·李根秀·李承皐·趙昌永·朴定陽·李源珪·姜文馨·李正來,竝特爲放送之意,敢啓。傳曰,知道。
兵曹口傳政事,副護軍尹成鎭。
成均館啓曰,當年條準圓點儒生,別單書入之意,敢啓。傳曰,知道。
御營廳啓曰,本廳哨官孫鳳鉉,身病甚重,勢難察任,改差,何如?傳曰,允。日記廳堂上金春熙,郞廳趙秉健·郭琦