上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上,正朝單子問安。答曰,知道。
洪羲錫啓曰,明日召對,取稟。傳曰,停。
金胤根啓曰,行大司憲金道喜,掌令權炳益·金基煥在外,執義韓升烈,持平楊廷彬未肅拜,持平睦仁㘽差祭。監察茶時之意,敢啓。傳曰,知道。
備忘記,安東營將趙羲獜下直,長弓一張,長箭一部,片箭一部,筒兒一箇,賜給。
傳于兪章煥曰,故領議政金致仁妻李氏,故奉朝賀南公轍妻韓氏,令該曹歲饌竝依例擧行。
傳于成遂默曰,發遣吏郞,諸執事淸齋與否,摘奸以來。
成遂默啓曰,卽者吏曹郞廳來言,巨濟府使韓貞植,鐵山府使趙秉七,草溪郡守任商準,固城縣令申奭浩,萬頃縣令趙兢錫,順安縣令金元植,木川縣監金序敎,禮山縣監權基憲,結城縣監李陶淵,延日縣監李容熙,鎭海縣監李孺虎,當爲署經,而兩司不備,不得署經云。除在外差祭未署經外,未肅拜人員竝卽牌招,以爲備員署經之地,何如?傳曰,允。
洪羲錫,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以修撰金應均,副修撰朴承輝牌不進罷職傳旨,傳于洪羲錫曰,只推。
洪羲錫,以弘文館言啓曰,下番姑降入直,事甚未安。修撰金應均,副修撰朴承輝,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今此正朝諸道所封賀箋中,慶尙右兵使吳一善,以應封官兼別軍職,故各爲封進矣。一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
徐戴淳,以兵曹言啓曰,今正月初三日,宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今正月初五日仁政門百官朝參日次,而親臨犒饋相値。在前如此之時,多有退行之例。當月內十一日國忌齋戒相値,二十一日·二十五日,皆是應行之日,以何日定行乎?敢稟。傳曰,停。
又以都摠府言啓曰,副摠管金箕晩,以宗廟春享大祭終獻官,祭物看品事,晝仕出去之意,敢啓。傳曰,知道。
金胤根,以刑曹言啓曰,內醫院都提調意啓曰,正朝進上倭柑子,前期分付倭學處,使之封進,自是定例,而今此所封柑子,太半是體爛色渝,所當改色封進,而期限已迫,改色無路,雖不得不封入,而揆以事體,萬萬未安。當該首譯及掌務官,令攸司從重科治,何如?傳曰,允事命下矣。首譯玄義溫,係是堂上譯官,依例令義禁府擧行,何如?傳曰,允。
兵曹口傳政事,副司果單韓應淳。
上在昌德宮。停常參·經筵。
洪羲錫啓曰,明日召對,取稟。傳曰,停。
徐戴淳啓曰,行大司憲金道喜,掌令權炳益·金基煥在外,執義韓升烈,持平楊廷彬傳旨未下,睦仁㘽未肅拜。監察茶時之意,敢啓。傳曰,知道。
又啓曰,左副承旨金胤根,今日不爲仕進,卽爲牌招,何如?傳曰,允。
傳于洪羲錫曰,禮房承旨,馳詣宗廟永寧殿,奉審摘奸以來。
假注書李東書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣。今日曉頭,仍詣昭顯墓,看審是白乎則,植木叢茂,各處守護,竝皆無頉之意,敢啓。傳曰,知道。
洪羲錫啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書趙秉鉉,參判徐英淳,參議趙亨復,俱以病不來,不得開政云。竝卽牌招,何如?傳曰,允。
又啓曰,吏曹判書趙秉鉉,參判徐英淳,參議趙亨復牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
以大司諫李源達,司諫朴鳴載,正言金世均,執義韓升烈牌不進罷職傳旨,傳于金胤根曰,只推。
金胤根啓曰,守令署經事,命下矣。大司諫李源達,司諫朴鳴載,正言金世均,執義韓升烈,持平楊廷彬,旣有只推之命,與持平睦仁㘽,一體牌招,以爲署經之地,何如?傳曰,允。
持平睦仁㘽啓曰,臣言議巽軟,風裁湔劣,淸朝耳目之任,初不近似,而栢府除旨,忽下於千萬夢想之外,臣咸激恩造,雖不得不章皇出肅,粗伸叩謝之忱。而第臣於府啓中,有私義之不可聯參者,如臣情地,擧皆引避,輒蒙體諒,今臣處義,宜無異同,而間差享役,今始來避,所失尤大。請命遞斥臣職。答曰,依啓。
金胤根啓曰,守令署經事,命下矣。憲府則雖已署經,諫院則大司諫李源達,司諫朴鳴載,正言金世均,旣有只推之命,竝更牌招,以爲備員署經之地,何如?傳曰,一司除署經。
以大司諫李源達,司諫朴鳴載,正言金世均,執義韓升烈,持平楊廷彬,牌不進罷職傳旨,傳于金胤根曰,只推。
以修撰金應均,副修撰朴承輝,牌不進罷職傳旨,傳于沈宜升曰,只推。
沈宜升,以弘文館言啓曰,下番闕直,事甚未安。修撰金應均差祭,副修撰朴承輝,旣有只推之命,卽爲牌招入直,何如?傳曰,允。
以副修撰朴承輝牌不進罷職傳旨,傳于沈宜升曰,只推。
以全羅兵使李敏德狀啓,全州府軍器閪失破傷,惶恐待罪事,傳于金胤根曰,勿待罪事,回諭。
金胤根,以兵曹言啓曰,卽接慶熙宮衛將朴枝茂牒報,則本宮內崇義門北邊,中松一株,小松一株,拔根顚仆云。依例斫去之意,敢啓。傳曰,知道。
又以濬川司言啓曰,本司都廳禁衛營千摠李應謙改差,代以禁衛營千摠鄭寅基差下,使之察任,何如?傳曰,允。
傳于金胤根曰,時囚罪人崔錫憘,放送。
金胤根,以義禁府言啓曰,時囚罪人崔錫憘放送事,承傳啓下矣。崔錫憘放送之意,敢啓。傳曰,知道。
又以義禁府言啓曰,因刑曹草記,首譯玄義溫,係是堂上譯官,依例令義禁府擧行事,允下矣。玄義溫今方待命,拿囚之意,敢啓。傳曰,知道。
勸農綸音。王若曰,夫國以民爲本,民以食爲天,是故古昔聖王,莫不恤恤乎?惟農政是務,虞舜之命九官,稷播首揭,夏禹之修六府,土穀最重,豳·雅七月之篇,詳陳力穡之義,周禮遂人之職,備載敎稼之法,于以勞敍而勸相之,使天下之民,咸趨播穫之役,王業由是而興隆,民業由是而殷阜,豈不休哉?至若仰候天時,俯察土宜,庤錢鏄而各執其業,勤藨蓘而克致其功,京坻茨梁,終底豐稔者,亶由乎農夫之暋作,而亦不在長吏之董飭乎?恭惟我列聖朝家法,知小人之依,重稼穡之政。亦粵我純祖,敦本厚生,子惠斯民,深仁厚澤,浹人肌髓,式至今休,予小子其敢不祗承先志,以圖勤菑終畝之功乎?前秋年形,雖非慘荒,離散之餘,流民尙未安集,旱澇所加,水田亦多陳廢。且於昨夏,分遣繡衣於諸路,爰訪民隱,無遠不達,鶉鵠殿屎之狀,如在目中。言念及此,錦玉靡安。顧今歲籥載新,耕作漸邇,不可緩者民事也,不可奪者農時也。一年之計,實肇于春,而惟玆穡事之豐耗,專係人功之勤惰。咨爾方伯居留牧守長民之官,體予至意,或巡阡陌而勸奬之,或警渝惰而董飭之,陳荒焉墾闢,使地無遺利,水防焉修築,使旱不爲災。農糧匱乏,則開倉廩而賑貸,耕牛耗縮,則曉隣保而相助,自于耟而擧趾,自播種而納稼,一念憧憧,凡係務農裕民之政,靡所不用其極,用迓上天降康之休,則奚但農人之大慶?實惟邦家之上瑞,勿以年課,視若文具,明聽予言,各率乃職,以紓予宵旰之憂焉。行都承旨成遂默製進。
上在昌德宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
金胤根啓曰,行大司憲金道喜,掌令權炳益·金基煥在外,執義韓升烈未肅拜,持平楊廷彬呈辭,一員未差。監察茶時之意,敢啓。傳曰,知道。
備忘記,幕嶺萬戶金潤璟,吾老梁萬戶李炯植,防垣萬戶金鍾遠,委曲僉使崔宗屹下直,各長弓一張,長箭一部,片箭一部,筒兒一箇,賜給。
洪羲錫啓曰,各道應資老人抄啓,每於歲末修正上送,自是例也,而慶尙監司李景在應資老人狀啓,尙不修啓,事甚稽忽。不可無警,推考,何如?傳曰,允。
又啓曰,吏曹判書趙秉鉉,參判徐英淳,參議趙亨復再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,竝更一體牌招,如有違牌,勿爲呼望。
有政。吏批,判書趙秉鉉式暇,參判徐英淳進,參議趙亨復陳疏,右副承旨洪羲錫進。啓曰,判書趙秉鉉式暇,參議趙亨復陳疏入啓,小臣獨政未安,何以爲之?敢稟。傳曰,仍爲之。以韓應淳爲持平,徐有薰爲校理,朴商壽爲副校理,柳興奎爲修撰,李翊會爲判尹,金洙根爲敦寧都正,任秀龍爲司藝,趙鶴年爲江原監司,姜長煥爲京畿都事,趙羲象爲碧沙察訪。司饔奉事徐有象,司䆃奉事金琦淳相換。奉朝賀徐有榘今加崇祿,大護軍宋冕載今加正憲,前同知徐恭修,前五衛將安士權今加嘉義,副護軍李毅遠,僉知尹濟弘,前承旨朴光錫,前營將張彦極今加嘉善,前府使權徹,前郡守洪百泳,忠淸都事姜必孝,前縣監李程淳,前參奉李彙陽,前察訪方孝善·成海運,前參奉韓樂祖今加通政,以上朝官年八十,依定式加資。故學生李鍾泰贈童敎,孝行卓異贈職事,承傳。
兵批,判書朴晦壽病,參判崔致憲入直進,參議李是鍊病,參知安允璟病,同副承旨沈宜升進。以金錫龍爲明月萬戶。雙靑權管單金廷敦,護軍李毅遠·尹濟弘·朴光錫·張彦植,副護軍權徹·洪百泳·姜必孝·李程淳·李彙陽·成海運·韓樂祖·李儒龍·李敏性·姜棨·姜葉·方孝善,副司直沈宜冕·朴來萬·睦仁㘽,副司果金德喜·玄興孫·崔榮遠·王學說,副司正白逌鎭,副司勇朴紵壽,以上竝單付。
吏批,再政。以趙昌敎爲直講,李秉羲爲禮賓參奉,軍器直長吳順賢,奉事李得春,副奉事沈鳳儀,參奉禹弘圭,以上竝單付。
兵批,再政。兼江原道兵馬水軍節度使單趙鶴年。
洪羲錫,以吏曹言啓曰,今此社稷祈穀大祭,誓戒已過,大祝中除拜臺職人,依節享例,使之勿拘進參,何如?傳曰,允。
又以弘文館言啓曰,下番闕直,事甚未安。副修撰朴承輝,旣有只推之命,卽爲牌招入直,何如?傳曰,允。
沈宜升,以義禁府言啓曰,全羅監司徐箕淳狀啓內,靈巖兼任長城前府使金晉敎,漂人逃失,不卽報來。海南前縣監白樂聞,三名替傳時,直爲退送,初無所報。海南兼任珍島前郡守趙台顯,三名問情後,不善入送,任其逃躱,俱極疎忽。其罪狀,竝令攸司稟處事,啓下矣。金晉敎因廟堂草記,纔已分揀,勿論。白樂聞前以他罪,定配於忠淸道延豐地,趙台顯下去京畿南陽地云。依例發遣府羅將,拿來,何如?傳曰,允。待待命拿囚。
上護軍朴綺壽疏曰,伏以歲籥載新,邦休滋至,兩殿之海籌彌隆,八方之壤謠齊騰,臣雖病伏荒郊,而不勝欣忭之忱。仍伏念臣之昨夏一疏,略暴賤疾實狀,而言涉猥屑,伏地俟勘,及承聖批,曲賜體諒,不惟不加之罪,而文苑特點,又侈記簪之恩,病未趨膺,秪增惶感之心而已。顧今歲聿云改,而病樣愈久愈甚,寄命床笫,永作病廢之物,今又年至。夫七十而致事,禮經之大防。假使病不至難强,而犯鍾漏之戒,饕珪組之榮,有非臣心之所安,況痼疾在身,萬無陳力之路,而不思所以引退乎?噫,臣才識庸陋,本無寸長,而過蒙三朝不世之隆渥,致位崇顯,斷斷一心,在於追先報今,而恩重邱山,效蔑涓埃。且憃愚疎闇,全昧世情,冥行擿埴,信心做去,如是而得免大戾,亦幸矣。臣今跧蟄江鄕,朝夕待盡,重入脩門,仰瞻天顔,此生此世,斷無其望。雖以魚蝦爲侶之蹤,詎無犬馬戀主之心?而年至病痼,不得不仰陳乞骸之章,便訣明時,有淚潸然。伏乞聖明,俯垂矜諒,許臣休退,侈以三字之銜,俾未死殘喘,歌詠聖恩於隴畝之間,以卒生成之澤,千萬血祝。臣無任云云。答曰,省疏具悉。卿之許久尋鄕,已無義諦,又以一時之病,遽請引年乎?
吏曹參議趙亨復疏曰,伏以臣待罪東邑,行將再周,名府之凋弊猶昨,鹵才之殫竭無補,徒費廩稍,惟譴何是竢。千萬不自意,伏奉除旨,以臣爲吏曹參議者,臣聞命惝怳,莫省措躬之所也。夫天官之職,古所稱大選之任,而佐貳之地,亦惟曰其人。才彦之甄別,京察之考選,固是長席之事,若乃評流品而激揚,核臧否而通枳,蓋莫不與聞而有時乎代斲,自非才識有素,聞望夙著者,莫宜居之。念臣根植孤弱,姿性庸陋,始沾微祿,先庥是藉,晩竊科第,聖知偏荷,驟躋緋玉,周旋邇列,志願滿足,涯量踰溢。惟辜恩忝先之是怵是懼,不敢爲一步前進之計,而其在閒漫之列,或庶幾殫力趨走,以效萬一分不報之報耳。至於淸官美職,是豈臣夢寐之所希及也哉?況今聖明在上,黜幽陟明,凡厥大小臣僚,莫不精白對揚,而銓選之任,尤有別焉。誤恩遽及於如臣無似,不衷之譏,過福之憂,猶屬臣身,固不足恤,其爲聖朝之累,諒非細故也。噫,僬僥不可以强千勻之重,駑不可以致千里之遠,臣何敢憑恃寵靈,冒據非據,貽羞當世,以傷我殿下則哲之明也哉?臣歸伏私次,歷日增悸,左右參倚,承膺無路,庚牌荐降,冞增惶恧。玆敢畢暴衷懇,冒瀆崇嚴。伏乞聖慈,俯垂鑑諒,亟允所辭,俾公器重而私分安焉。臣無任云云。〈答曰〉,省疏具悉。爾其勿辭察職。
上在昌德宮。停常參·經筵。
藥房都提調權敦仁,提調徐憙淳,副提調成遂默啓曰,歲聿載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左副承旨金胤根,今日不爲仕進,卽爲牌招,何如?傳曰,允。
又啓曰,假注書李東,身病猝重,勢難察任,今姑改差,何如?傳曰,允。
李東改差,代以金翊鎭爲假注書。
傳于徐戴淳曰,明日出宮門路,以協陽門爲之。
以副修撰朴承輝牌不進罷職傳旨,傳于洪羲錫曰,只推。
洪羲錫,以弘文館言啓曰,下番闕直,事甚未安。副修撰朴承輝,旣有只推之命,卽爲牌招入直,副應敎趙徽林,校理李東迪·徐有薰,副校理朴商壽,竝卽牌招察任,何如?傳曰,允。
又以弘文館言啓曰,新除授修撰柳興奎,時在京畿利川地,經筵入番事緊。請斯速乘馹上來事,下諭。傳曰,許遞。
徐戴淳啓曰,卽者義禁府都事來言,時囚無得過三日滯囚,曾有定式矣。時囚罪人李玄益·尹泰景·玄義溫等,當爲捧供,而判義禁洪敬謨,同義禁姜時永·韓鎭庭,俱有身病,只有同義禁金箕晩一人,不得備員開坐云。判義禁·同義禁,竝卽牌招,以爲備員開坐之地,何如?傳曰,允。
以左副承旨金胤根牌不進罷職傳旨,傳于洪羲錫曰,只推。
以副應校趙徽林,校理李東迪·徐有薰,副校理朴商壽牌不進罷職傳旨,傳于洪羲錫曰,只推。
正言金世均啓曰,臣性旣憃拙,識又疎闇,臺端淸銜,初不近似,而薇院除旨,遽降於夢想之外,臣感恩怵義,雖不得不章皇出肅,粗伸叩謝之忱。而第臣於合啓中,有區區私義之不可聯參者,如臣所處,輒蒙恩諒,今臣情蹤,宜無異同。何敢晏然冒據乎?請命遞斥臣職。答曰,依啓。
徐戴淳啓曰,行大司憲金道喜,掌令權炳益·金基煥在外,執義韓升烈,持平韓應淳·楊廷彬牌不進。監察茶時之意,敢啓。傳曰,知道。
以大司諫李源達,司諫朴鳴載,執義韓升烈,持平韓應淳·楊廷彬牌不進罷職傳旨,傳于徐戴淳曰,只推。
洪羲錫,以司饔院監膳提調意啓曰,今日監膳時,供上生鮮,腐傷體小,屢次點退,萬無改備之路,日勢漸晩,雖不得不捧入,莫重御供,如是不謹,萬萬痛駭。當該貢人,今方令攸司科治,臣亦惶恐待罪,而貢人等呼訴內,江水合氷,捉得無路,前儲已竭,明日日下供上,將至闕供之境,限捉得間,願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,勿待罪,代封。
徐戴淳,以兵曹言啓曰,前三日出番內入直軍,一體犒饋事,分付兵曹事,命下矣。應受官兵等,各其將率領,當日聚待于通化門外,待標信入來,與新舊番軍兵,同爲札駐之意,分付各該營,何如?傳曰,允。
又以訓鍊都監言啓曰,本局別將申義和,身病甚重,勢難察任,改差,何如?傳曰,允。
又以義禁府言啓曰,卽接月令醫員鄭蘭秀手本,則時囚罪人玄義溫,素患疝積,處冷添劇,兼以老病,食飮全却,目下症形,實爲危篤云。罪人病勢如此,則一邊保放,一邊草記,曾有定式矣。玄義溫姑爲保放之意,敢啓。傳曰,知道。
又以義禁府言啓曰,卽接溫陽郡徒配罪人沈源祖戶奴呈狀,則其上典,以前任江華經歷事,徒二年半定配於忠淸道溫陽郡,而今年爲七十,依法典許贖爲辭。靑陽縣徒配罪人金秀鍾戶奴呈狀內,其上典,以前任玄風縣監事,徒二年半定配於忠淸道靑陽縣,而今年爲七十,依法典許贖爲辭。通川郡徒配罪人崔允瑾戶奴呈狀內,其上典,以前任海美縣監事,徒三年定配於江原道通川郡,而今年爲七十,依法典許贖爲辭矣。取考法文,則大明律犯罪時未老疾條云,年六十九以下徒役,未滿限年入七十,聽準老疾收贖。沈源祖·金秀鍾·崔允瑾等,今年已滿七十,依律文許贖放送,何如?傳曰,允。
上在昌德宮。停常參·經筵。
還內後,內閣·政院·藥房·玉堂,口傳問安。答曰,知道。
洪羲錫啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,判尹李翊會,除拜後過三日,不爲出肅,依定式推考警責,仍卽牌招察任,何如?傳曰,允。
徐戴淳啓曰,備邊司郞廳來言,今日賓廳日次,而親臨犒饋相値,不得來會云矣,敢啓。傳曰,知道。
傳于徐戴淳曰,侍衛軍兵雨具毛具,從便爲之。
傳于金胤根曰,中官張志善,爲先罷職,令該府拿問,各別嚴勘。
以大司諫李源達,司諫朴鳴載,執義韓升烈,持平韓應淳·楊廷彬牌不進罷職傳旨,傳于金胤根曰,只推。
金胤根啓曰,行大司憲金道喜,掌令權炳益·金基煥在外,執義韓升烈,持平韓應淳·楊廷彬牌不進,監察茶時之意,敢啓。傳曰,知道。
洪羲錫,以弘文館言啓曰,副應敎趙徽林,校理李東迪·徐有薰,副校理朴商壽,旣有只推之命,竝卽牌招察任,何如?傳曰,允。
成遂默啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,徐有薰落點。
金胤根啓曰,判義禁洪敬謨,同義禁姜時永·韓鎭庭牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁洪敬謨,同義禁姜時永·韓鎭庭牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
徐戴淳,以訓鍊都監言啓曰,本局從事官金英根,身病甚重,勢難察任。改差,何如?傳曰,允。
又以禁衛營言啓曰,本營哨官白東郁,身爲將官,擧措駭妄,沈宜夏初不呈由,恣意下鄕,竝嚴棍汰去之意,敢啓。傳曰,知道。
癸卯正月初五日辰時,上詣春塘臺。親臨犒饋入侍時,行都承旨成遂默,左承旨兪章煥,右承旨徐戴淳,左副承旨金胤根,右副承旨洪羲錫,同副承旨沈宜升,假注書羅時鏞·金翊鎭,別兼春秋鄭基世,記事官趙秉駿,檢校直提學趙秉龜,直提學金輔根,檢校直閣李公翼,直閣金始淵,檢校待敎金學性·金洙根·南秉哲·李㘾,待敎李裕元,以次侍立。時至,通禮跪啓請外辦。上具戎服,乘輿出宣化門。藥房提調徐憙淳,副提調成遂默進前奏曰,侵早勞動,聖體,若何?上曰,一樣矣。由協陽門·建陽門,至明光門外,宣傳官跪啓稟旗幟三行分立,鳴金二下大吹打。至靑陽門內,宣傳官跪啓稟鳴金三下吹打止,迎接營放砲,吹天鵝聲。點旗吶喊共三次後,宣傳官跪啓稟鳴金二下大吹打,啓行至春塘臺前,下輿陞座,黃門旗手义捍作門。兵曹判書朴晦壽跪啓稟小開門。宣傳官命起來應退。宣傳官跪啓稟鳴金二下小吹打。少頃,宣傳官跪啓稟鳴金三下吹打止。兵曹判書朴晦壽,宣傳官具載龍等,行參現禮後,武藝別監軍牢巡視手內吹吹鼓手等,分班以次叩頭,命起去應退。晦壽跪啓稟,放陞壇砲。宣傳官跪啓稟陞壇,號令放信砲三聲,鳴金二下大吹打,牢子大呼開門,旗手揮旗退。宣傳官跪啓稟鳴金三下吹打止。戴淳跪啓稟行犒饋禮。宣傳官跪啓稟聚官軍,號令掌號笛禁軍別將番將,扈衛別將禁軍扈衛軍官,駕前別抄,皆平列于臺上,軍兵各其將率領,平列于臺下,止金。宣傳官跪啓稟跪鼓,禁軍別將以下,各將領及軍兵皆跪,分班叩頭,命起去各齊應。宣傳官跪啓稟列坐,號令放信砲一聲鳴鑼,列坐後,止金。宣傳官跪啓稟奏武桓之樂,鳴金二下樂作。宣傳官奏曰,奏樂之際,有所錯誤,當該啓螺次知宣傳官,記過,何如?上可之。擧床內侍進御床,各賜饌于承史閣臣侍衛以下擧床畢。宣傳官跪啓稟鳴金三下樂止,又跪啓稟奏徵角之樂,鳴金二下樂作。盡飽後,宣傳官跪啓稟鳴金三下樂止。撤床時,宣傳官跪啓稟奏昭武之樂,鳴金二下樂作,撤床畢。宣傳官跪啓稟鳴金三下樂止,各官兵山呼叩頭,承史閣臣侍衛以下,皆呼千歲者三。宣傳官跪啓稟起立,號令放信砲一聲吹哱囉,各兵起立。宣傳官跪啓稟回信地,鳴金二下大吹打,官軍各回信地。宣傳官跪啓稟鳴金三下吹打止。戴淳跪啓稟餉士禮成。少頃,命侍衛前發。上降座乘輿。宣傳官稟俄者記過之宣傳官,何以爲之乎?上曰,宣傳官姓名,誰也?宣傳官奏曰,啓螺宣傳官趙熙贊也。上曰,分揀,可也。由靑陽門·明光門·協陽門,命出解嚴標信,由宣化門還內。諸臣以次退出。
上在昌德宮。停常參·經筵。
沈宜升啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪羲錫,今日不爲仕進,卽爲牌招,何如?傳曰,允。
又啓曰,事變假注書韓鼎瑚,身病猝重,勢難察任。今姑改差,何如?傳曰,允。
韓鼎瑚改差,代以金用鼎爲事變假注書。
金胤根啓曰,判義禁洪敬謨,同義禁姜時永·韓鎭庭再牌不進,推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。如有違牌,勿爲呼望。
傳于金胤根曰,同義禁有闕之代,令該曹口傳差出,待下批牌招開坐。
以副應敎趙徽林,校理李東迪,副校理朴商壽牌不進罷職傳旨,傳于洪羲錫曰,只推。
洪羲錫,以弘文館言啓曰,副應敎趙徽林,校理李東迪,副校理朴商壽,旣有只推之命,竝卽牌招察任,何如?傳曰,允。
金胤根啓曰,行大司憲金道喜,掌令權炳益·金基煥在外,執義韓升烈,持平韓應淳·楊廷彬牌不進,監察茶時之意,敢啓。傳曰,知道。
以大司諫李源達,司諫朴鳴載,正言徐有薰,執義韓升烈,持平韓應淳·楊廷彬牌不進罷職傳旨,傳于金胤根曰,只推。
金胤根啓曰,卽者吏曹郞廳來言,抱川縣監趙文和,當爲署經,而兩司不備,不得署經云。除在外·未署經外,未肅拜人員,竝卽牌招,以爲備員署經之地,何如?傳曰,允。
傳于洪羲錫曰,發遣吏郞,諸執事淸齋與否,摘奸以來。
洪羲錫,以承文院都提調意啓曰,漂民出送事,禮部咨文出來矣。以前頭使行奉表稱謝之意,先通咨文,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
沈宜升,以漢城府言啓曰,濟州三邑民數,今始上來,依例入錄之意,敢啓。傳曰,知道。
金胤根,以兵曹言啓曰,今正月初六日酉正一刻十二分立春,正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而立春相値,不得設行之意,敢啓。傳曰,知道。
又以備邊司言啓曰,前江原監司張敎根,在任卒逝矣。返柩時擔軍,依例題給之意,分付所經各道,何如?傳曰,允。
又以刑曹言啓曰,西部居良人鄭宅龍,毆打鄭永寬,翌朝致死,而永寬父亮鉉,不爲發告,捧賂私和,徑先掩埋之說,狼藉入聞,故應問諸人,捉致嚴査,則供招呑吐,轉益疑眩,事係匿埋,不得不行檢決折,依法典發甘掘檢之意,敢啓。傳曰,知道。
又以義禁府言啓曰,保放罪人玄義溫,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,宣傳官李玄益,守門將尹泰景等原情云云,傳旨內辭緣,泛稱遲晩,李玄益段,所當請刑是白乎矣,宣傳官勿爲請刑,載在大典通編,議處。尹泰景段,刑推得情,何如?判付啓依允爲旀。尹泰景段,除刑推議處爲良如敎。又啓目,中官張志善原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。又啓目,首譯玄義溫原情云云,問目內辭緣,泛〈稱〉遲晩,所當請刑是白乎矣,年滿七十,法不當請刑,議處,何如?判付啓依允。
同義禁姜時永疏曰,伏以歲籥載新,百祿鼎至,長樂之寶籌彌邵,聖孝增光,延英之講席將開,睿學益就,區區慶忭,小大同情。仍伏念臣待罪金吾兼銜,今己六朔矣。屢參議讞之末,少效趨走之恭,未嘗爲一番言私之計。乃於月前,觸冒風寒,邪氣外侵,眞元內鑠,寒熱交作,症源不淺,近又感觸氷雪,諸症越添,頭目眩暈,而不省四到,肢節刺痛,而轉側須人,痰嗽劇而氣爲之上衝,積聚肆而食無以下咽,棲身床笫,蠢動無望。際因時囚捧供,天牌荐降,揆以不俟駕之義,固當蹶趨承,而第臣症形,轉益膠痼,欲起還仆,無以自力。噫,以身不才,厚沐洪造,凡有公幹,何敢退步,而見今病狀,誠非占便。玆敢短章臚實,仰瀆崇嚴。伏乞聖慈,特賜鑑諒,亟遞臣見帶之兼銜,以便公私,不勝幸甚。臣無任云云。答曰,省疏具悉。所請依施。
同義禁韓鎭庭疏曰,伏以臣金吾開坐有命,召牌儼臨,日事違傲,坐犯逋慢之誅,惶隕震懍,莫省攸措。臣於歲前,觸冒風寒,重嬰毒感之際,祗奉享帖,以臣差於仁陵節享獻官。第伏念祀典至嚴,義不敢張皇說病,以爲規免之計,力疾前往,勵獲將事,未免十顚九仆,擔舁而歸,將攝之失宜,醫治之未試,已無可論。見今證形屢變,冷痰屯結,宿滯挾肆,寒熱交攻,轉成疸漸,穀道全阻,溢米不下,渾身刺疼,如束如灑,達夜喘嗽,暈倒床玆,房闥轉側,亦復恃人,跬步運動,尤何可望?苟有一分自力之道,其在駕屨之義,豈不蹶趨承,以畢微分哉?況滯囚經歲,供坐時急,此又臣病中憧憧,尤不能自已者也。牌望路阻,承膺末由,玆不得不忙陳短章,仰瀆崇嚴。伏乞聖慈,俯垂鑑諒,亟遞臣金吾之銜,仍治臣瀆擾之罪,俾朝綱肅而私分安焉,千萬幸甚。臣無任云云。答曰,省疏具悉。所請依施。
江原監司趙鶴年疏曰,伏以歲律載新,景祿滋至,歡欣頌祝,八域同情。伏念臣卽一空疎下品耳。才不猶人,知不適用,而偏荷陶甄之渥,獲廁任使之末,前後歷敭,罔非踰濫,一年之內,推遷殆驟,日夕兢惕,若臨淵谷。卽又伏奉除旨下者,以臣爲江原道觀察使。臣聞命惝恍,繼以震駴,莫省措躬之所也。噫,古人有言曰,官至刺史亦榮矣,其所以爲榮者,匪直榮其身,利其祿而已。蓋將攬轡澄淸,承流宣化,而今臣非其人而叨其任,榮寵之極,慙悚居先。仍竊伏念,本道介於山海之間,大嶺東·西,風氣逈殊,土性瘠薄而易歉,民産皆窳而易散,若失一歲之利,輒致十室之空,重以松禁日弛,峽甿不勝其騷擾,魚利歲縮,海戶漸至於凋殘。由是倉厫枵罄,穀簿爲紙上之空文,閭里蕩析,軍布若龜背之刮毛。比年以來,饑饉荐臻,癘疫頻仍,一毛一髮,莫不受病,凜凜有朝夕之慮。此時此任,尤難其人,而今乃遽然授之於如臣庸庸無能者,不其愼乎?臣曾膺百里之命,未盡一日之責。況大於此而管轄關東一路,何以剸理庶務,殫壓列郡,上體九重寄毗之意,下副全省延跂之望哉?臣若徒恃寵靈,不揣才知,揚揚自有,擔夯向前,則畢竟僨誤,可立而竢。臣是庸大懼,悉暴衷懇,仰瀆崇嚴。伏乞聖明,俯垂鑑諒,亟遞臣新除藩任,回授可堪之人,俾重寄無玷,微分獲安,千萬幸甚。臣無任云云。答曰,省疏具悉。卿其勿辭,往欽哉。
副修撰鄭基世疏曰,伏以臣父臣元容,見帶春秋館監事之任矣。臣之所帶記事兼銜,在法當遞,玆敢陳章,仰瀆崇嚴。伏乞聖明,俯垂鑑諒,卽命選部,照例鐫改,以存公格,以安私分焉。臣無任云云。〈答曰〉,省疏具悉。疏辭,下該曹稟處。
上在昌德宮。停常參·經筵。
洪羲錫啓曰,明日召對,取稟。傳曰,停。
徐戴淳啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
洪羲錫啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
兪章煥啓曰,右承旨徐戴淳,左副承旨金胤根,今日不爲仕進,竝卽牌招,何如?傳曰,允。
洪羲錫啓曰,臣羲錫依定式進詣香室奉審,則香祝櫃·祝板·袱子精潔之意,敢啓。傳曰,知道。
傳于洪羲錫曰,禮房承〈旨〉馳詣社稷,奉審摘奸以來。
徐戴淳啓曰,行大司憲金道喜,掌令權炳益·金基煥在外,執義韓升烈傳旨未下,持平韓應淳差祭,楊廷彬呈辭。監察茶時之意,敢啓。傳曰,知道。
以大司諫李源達,司諫朴鳴載,正言徐有薰,執義韓升烈,持平韓應淳牌不進罷職傳旨,傳于徐戴淳曰,只推。
以左副承旨金胤根牌不進罷職傳旨,傳于徐戴淳曰,只推。
徐戴淳啓曰,守令署經事,命下矣。大司諫李源達,司諫朴鳴載,正言徐有薰,執義韓升烈,旣有只推之命,竝卽牌招,何如?傳曰,允。
以大司諫李源達,司諫朴鳴載,正言徐有薰牌不進罷職傳旨,傳于徐戴淳曰,只推。
徐戴淳啓曰,抱川縣監趙文和,憲府則雖已署經,諫院不備,不得署經。大司諫李源達,司諫朴鳴載,正言徐有薰,旣有只推之命,竝更牌招,以爲備員署經之地,何如?傳曰,一司除署經。
以副應敎趙徽林,校理李東迪,副校理朴商壽牌不進罷職傳旨,傳于洪羲錫曰,只推。
吏曹口傳政事,以兪星煥·柳基常爲同義禁。
洪羲錫,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
徐戴淳,以兵曹言啓曰,昨臘都政,慶熙宮衛將韓基老,以首擬受點矣。追聞人地不合於衛將云。臣之矇然擬入,不勝悚惶,而原望筒勿施,何如?傳曰,允。
又以兵曹言啓曰,今月十一日,二內禁軍番次,而該番將李基碩,身病猝重,萬無供職之望云。改差,其代依承傳口傳擬入,何如?傳曰,允。
傳于徐戴淳曰,時囚罪人張志善,放逐鄕里。
吏曹啓目粘連,啓下是白有亦,觀此弘文館副修撰鄭基世上疏,則以爲臣父元容,見帶春秋館監事之任矣。臣之所帶記事兼銜,在法當遞。伏乞卽命選部,照例鐫改亦爲白有臥乎所,相避之法,在下當遞。鄭基世所帶春秋館記事官之任,今姑減下,何如?判付啓依允。
上在昌德宮。停常參·經筵。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左副承旨金胤根,今日不爲仕進,卽爲牌招,何如?傳曰,允。
又啓曰,假注書金翊鎭,身病猝重,勢難察任,今姑改差,何如?傳曰,允。
金翊鎭改差,代以韓鼎瑚爲假注書。
沈宜升啓曰,臣宜升,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
傳于成遂默曰,吏·兵判有闕之代,前望單子入之。
傳于成遂默曰,大司憲金道喜,吏曹判書除授。
兵曹判書前望單子入之,金左根落點。
吏曹口傳政事,吏曹判書單金道喜。
兵曹口傳政事,大護軍單趙秉鉉·朴晦壽。
沈宜升啓曰,新除授兵曹判書金左根,卽爲牌招,傳授命召,何如?傳曰,允。
又啓曰,兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
成遂默啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下。而判書金道喜在外,參判徐英淳,參議趙亨復俱以病不來,不得開政云。參判·參議,竝卽牌招,何如?傳曰,允。
洪羲錫,以弘文館言啓曰,副應敎趙徽林,校理李東迪,副校理朴商壽,竝卽牌招察任,何如?傳曰,允。
沈宜升啓曰,大司憲未差,執義韓升烈,持平韓應淳·楊廷彬牌不進,掌令權炳益·金基煥在外,監察茶時之意,敢啓。傳曰,知道。
以大司諫李源達,司諫朴鳴載,正言徐有薰,執義韓升烈,持平韓應淳·楊廷彬牌不進罷職傳旨,傳于沈宜升曰,只推。
以左副承旨金胤根牌不進罷職傳旨,傳于沈宜升曰,只推。
以副應敎趙徽林,校理李東迪牌不進罷職傳旨,傳于洪羲錫曰,只推。
傳于洪羲錫曰,發遣吏郞,諸執事淸齋與否,摘奸以來。
兵曹口傳政事,以李熙庚爲內禁將。
洪羲錫,以內醫院都提調·提調意啓曰,卽聞內醫崔漢植,家藏悖僧,傳說醜惡,自捕廳捉去僧漢,方行査究云。渠雖卑微,名廁本院矣。本事之駭惋,卽係變怪,法禁之冒犯,猶屬細故,此不當一時容置於莫重保護之地。內醫崔漢植,爲先汰去,其在勵風敎嚴法紀之道,不可汰去而止,亦不可以醫官勘律之常例言。分付秋曹,嚴刑遠配,何如?傳曰,允。
沈宜升,以御營廳言啓曰,本廳軍色從事官金始淵,身病甚重,勢難察任。改差,何如?傳曰,允。
又以義禁府言啓曰,保放罪人玄義溫,還囚議處以入,而病勢一向未差,仍爲保放之意,敢啓。傳曰,知道。
又以義禁府言啓曰,時囚罪人張志善,放逐鄕里事,承傳啓下矣。張志善放逐鄕里之意,敢啓。傳曰,知道。
義禁府啓目粘連,向前李玄益·尹泰景等亦,李玄益段,宣傳監門,在所審愼,乍閉旋開,有違法例,縱云仍留之時,難免不飭之失。尹泰景段,闕門仍留,尤當審愼,旣閉又開,事未前有。揆以法例所在,自歸溺職之科,竝只以此照律,何如?判付啓依允。
又啓目粘連,向前玄義溫亦,進獻事體,自是重大,所封柑果,未免渝爛,旣無察飭之擧,難免疎忽之失,以此照律,何如?判付啓依允。
左承旨兪章煥疏曰,伏以臣兄星煥,方帶同知春秋館事矣。臣之所帶春秋之銜,在法當遞,亟命該曹,照例遞改,以存公格,以安私分焉。臣無任云云。〈答曰〉,省疏具悉。疏辭下該曹,稟處。
吏曹判書趙秉鉉疏曰,伏以臣抱難强之貞疴,紆匪據之隆寄,荏冉征邁,汔玆盤礴,居然京察過而鑽燧易矣。始知其萬不稱似,而專昧量入之義,終底於一無攸當,而徒犯冒蹲之科,蚤夜興惕,惶汗沾背。夫振滯疏幽,甄能錄勩,別涇渭而核名實,卽臣之責,而臣皆未之能也。每有一官塡補,輒致一番錯誤,委畀如彼其專,而局於疎闇,殫竭非無所蓄,而止此僥濫,撫心茹悚,無面可抗。況大政便是,瓜限呈告,又復中撤,閱日虛縻,寤寐踧踖,旣速竽濫之機,祇切鞶褫之願。此非臣爲圖占便要避雎盰之私計,誠以公器由臣而不可久䙝故耳。且臣犬馬之齒,已及衰暮,蒲質早萎,楡景逼頹,加之積年頑積,轉成膏肓,眩暈無時發作,神精漸至耗脫,寄崇乖症,源委甚痼,幾乎五官廢而四大無不病矣。縱令省氄剷煩,稍尋調息,尙難望其驅策備數,則又何能秤心酌慮,處要理劇,貪戀淟涊之不已乎?重以近日之寒候,偶嬰輪行之疾恙,墮席叫楚,不省四倒,瘝曠之懼,日甚一日,不得不以曲遂終始之澤,仰望於淵鑑之下。伏惟特軫憫恤,劃賜體諒,亟解見帶銓任,冀遂微分,不勝大願。臣無任云云。答曰,省疏具悉。所請依施。
兵曹判書朴晦壽疏曰,伏以歲籥載新,景祿滋至,兩殿之寶籌彌隆,三晝之聖學緝熙,升恒騰頌,盤泰增鞏,區區忭祝,曷有其極?仍伏念臣之待罪本兵,居然七閱朔而歲又改矣。曾無絲毫稱塞,祗有多少紕繆,政注則淹屈者未振,而差擬疎率,財用則滲泄者未塞,而支計窘跲,觸處生疣,無往匪罪,雖朝家過於仁厚,不加誅斥,私自點檢,不禁騂顔而汗背也。今焉京察已過,瓜限旣熟,鞶帶之褫,宜不容更俟終日,而再控辭單,連蒙恩暇,旋値事會,不敢言私,元朝起居之班,春臺餉士之列,夤緣復出,抗顔周行,惶媿之情,益無攸措。噫,臣之器能裁識,本不近似於是職,而曾於拜命之初,辭不獲免,怵分畏義,倉卒肅膺。旣出之後,又不敢以區區去就,每事煩瀆,低佪黽俛,以迄于今,違咫尺之守,甘淟涊之科,是豈臣材力足以擔夯重務,根植足以踏住要地而然也?方臣之未試也,紆以誤恩,俾效尺寸,猶可諉於試可之義,今已試矣,而一無可稱,驢技畢殫,蚊負莫勝,則其何可自掩其已露之拙,盤礴於蔑效之地乎?於是乎臣之當遞,以時則可譬如棲管之灰,候至則飛,解纜之舟,水到則浮,雖欲更進,斯須有不可得矣。若使臣憑恃寵靈,拚棄廉隅,久據匪據,反積辜負之誅,則豈不爲累於淸朝四維之治乎?且臣狗馬賤疾,厥有深祟,源委已痼,頑痰上亘而眩瞀不省,冷積中痞而溏泄無度,精不周物,甚或忘前而遺後,氣不管體,幾至欲起而旋仆,外似平常,內實耗鑠。又於日前,退自衛班,本症闖苦,旋赴社享,寒感重添,貼身床笫,宛轉叫楚。以今見狀,實無時日內蠢動之望,尤不可一向虛縻,徒曠重務,此又宜卽有變通之一端也。玆不得不略控衷懇,仰瀆崇嚴。伏乞聖慈,俯賜諒察,亟遞臣司馬之任,以幸公事,以安賤分,不勝至祝。臣無任云云。答曰,省疏具悉。所請依施。
上在昌德宮。停常參·經筵。
沈宜升,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪羲錫曰,禮房承旨,馳詣受香諸處,奉審摘奸以來。
沈宜升啓曰,吏曹參判徐英淳,參議趙亨復牌不進,推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,更爲牌招。
又啓曰,兵曹判書金左根三牌不進,推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,兵曹判書金左根,疏批已下,卽爲牌招,傳授命召,何如?傳曰,允。
正言徐有薰啓曰,臣姿性庸愚,言議巽軟,本不近似於淸朝諫諍之任,而薇垣除旨,忽下於千萬夢想之外,感恩怵義,雖不得不章皇出肅,少伸叩謝之忱,而第臣於本院,已經納言,揆以公格,在所當遞。請命遞斥臣職。答曰,依啓。
沈宜升啓曰,大司憲未差,執義韓升烈,持平韓應淳·楊廷彬牌不進,掌令權炳益·金基煥在外,監察茶時之意,敢啓。傳曰,知道。
以大司諫李源達,司諫朴鳴載,執義韓升烈,持平韓應淳·楊廷彬牌不進罷職傳旨,傳于沈宜升曰,只推。
沈宜升,以弘文館言啓曰,副應敎趙徽林,校理李東迪,旣有只推之命,竝卽牌招察任,何如?傳曰,允。
以校理李東迪牌不進罷職傳旨,傳于沈宜升曰,只推。
沈宜升啓曰,行都承旨成遂默,右承旨徐戴淳,左副承旨金胤根不爲仕進,左承旨兪章煥式暇,右副承旨洪羲錫奉審進去。臣吏·兵批兼進之意,敢啓。傳曰,知道。
有政。吏批,判書金道喜在外未肅拜,參判徐英淳牌招不進,參議趙亨復進,同副承旨沈宜升進。啓曰,判書金道喜在外未肅拜,參判徐英淳牌招不進,小臣獨政未安,何以爲之?敢稟。傳曰,只出緊任。以金蘭淳爲大司憲,兪致崇爲正言,金益文爲校理,林肯洙·南性敎爲修撰,金左根爲軍器提調。都監提調單金左根,禁衛提調單金左根,御營提調單金左根。
兵批,判書金左根病,參判崔致憲病,參議李是鍊病,參知安允璟入直進,同副承旨沈宜升進。副護軍洪鍾應·金履元,副司果柳興奎·金應均·徐有薰·金世均,以上竝單付。
傳于沈宜升曰,見窠皆令差出。
吏批,再政。以權敦仁爲社稷都提調,權敦仁爲軍器都提調,權敦仁爲都監都提調,金道喜爲惠民提調,南獻敎爲大司成,金大默爲典籍,成均博士單金夏鎭,承文著作單金政源。
沈宜升啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兵曹口傳政事,副護軍單李熙庚。
沈宜升,以刑曹言啓曰,卽接黃海監司金東健文移,則兔山縣徒二年定配罪人尹夢成,限滿云矣。取考曹上配案,則夢成以刃傷人物罪,辛丑正月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,內醫院官員,以都提調·提調意啓曰,卽聞內醫崔漢植,家藏悖僧,傳說醜惡,自捕廳捉去僧漢,方行査究云。渠雖卑微,名廁本院矣。本事之駭惋,卽係變怪,法禁之冒犯,猶屬細故,此不當一時容置於莫重保護之地。內醫崔漢植,爲先汰去。其在勵風敎嚴法紀之道,不可汰去而止,亦不可以醫官勘律之常例言。分付秋曹,嚴刑遠配,何如?傳曰,允事,命下矣。謹依傳敎,罪人崔漢植,嚴刑一次後,慶尙道機張縣定配所,卽爲押送之意,敢啓。傳曰,知道。
又以義禁府言啓曰,保放罪人玄義溫,還囚照律以入之意,敢啓。傳曰,知道。
義禁府照目粘連,宣傳官李玄益,守門將尹泰景等矣本府議啓內,李玄益段,宣傳監門,在所審愼,乍開旋閉,有違法例,縱云仍留之時,難免不飭之失。尹泰景段,闕門仍留,尤當審愼,旣閉又開,事未前有。揆以法例所在,自歸溺職之科。竝只以此照律罪,各笞五十收贖,解見任別敍,私罪,奉敎依允爲旀,竝只功減一等爲良如敎。又照目粘連,首譯玄義溫矣本府議啓內,進獻事體,自是重大,所封柑果,未免渝爛,旣無察飭之擧,難免疎忽之失。以此照律,罪笞四十收贖,附過還職,私罪,奉敎依允。
兵曹判書金左根疏曰,伏以歲籥載新,景籙滋至,協氣休徵,闓澤旁流,區區不任攢祝之忱。仍念臣於千萬意慮之外,伏奉中權除旨,受符事急,牌召狎臨,臣誠惝怳悸恐,莫省所以也。不審我殿下所以授之以是職,爲其宿趼也歟。未試之前,容可曰試可焉矣,而旣試之矣,效旣勿論,僨有餘恧,憒劣儱侗,博受姍笑。日月之明,豈有未俯燭之理,而特以慈覆帲幪之澤,曲費涵貰,得以倖免大何於其時焉耳。臣雖萬萬庸昧,追惟愧,尙覺其置心無所者,恒情則然耳。今以歲年之稍久,謂倖會之可狃,視重任爲倘來,諉以蹶之義,重干怙戀之誅,則是誠沒商量之一鄙夫也。有國銓選,厥有文武兩歧,周官所重,莫先於冢宰·司馬。雖使通才達識,尙不敢以左右冒據自期,矧臣本末,無堪於百隷之一,而東兜西攬,殆無少歇之時,致使政人之柄,毁誤隳曠,遂至於一犯再蹈,仰貽九重之憂念,則臣之罪當如何可蔽也?反復循省,承膺無路,猥綴短章,冒瀆崇聽。伏乞聖明,曲賜軫諒,亟遞臣所授職名,以幸公私,不勝大願。臣無任云云。答曰,省疏具悉。宿趼也,勿辭行公。
上在昌德宮。停常參·經筵。
藥房都提調權敦仁,提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
洪羲錫啓曰,明日召對,取稟。傳曰,停。
徐戴淳啓曰,行大司憲金蘭淳,執義韓升烈,持平韓應淳·楊廷彬牌不進,掌令權炳益·金基煥在外。監察茶時之意,敢啓。傳曰,知道。
成遂默啓曰,左副承旨金胤根,今日不爲仕進,卽爲牌招,何如?傳曰,允。
備忘記,魚游澗僉使金載寬,天摩僉使胡見龍,廢茂山萬戶金在舜下直,各長弓一張,長箭一部,片箭一部,筒兒一箇賜給。
傳于徐戴淳曰,大臣·備局堂上,引見。
洪羲錫,以弘文館言啓曰,校理李東迪,旣有只推之命,與新除授校理金益文,修撰林肯洙·南性敎,竝卽牌招察任,何如?傳曰,允。
金胤根啓曰,卽者副修撰朴承輝,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者副校理朴商壽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司諫李源達,司諫朴鳴載,執義韓升烈,持平韓應淳·楊廷彬牌不進罷職傳旨,傳于金胤根曰,只推。
以校理李東迪,修撰林肯洙·南性敎牌不進罷職傳旨,傳于金胤根曰,只推。
成遂默,以吏曹言啓曰,新除授禮曹佐郞李敬溥,以其身病,呈狀乞遞。改差,何如?傳曰,允。
兪章煥,以漢城府言啓曰,孝烈之表著者,每式年歲首抄啓事,曾有定式矣。自各部搜訪報來者,合爲五人,故呈單則移送禮曹,孝烈各人姓名居住,別單書入之意,敢啓。傳曰,知道。
洪羲錫,以內醫院都提調意啓曰,本院別付料四窠中,三窠例付三廳首醫,一窠若有闕,則草記稟旨事,曾有定式矣。今此崔漢植有頉,代以何醫官塡差乎?醫官望單子書入之意,敢啓。傳曰,知道。
徐戴淳,以兵曹言啓曰,新除授內禁衛將李熙庚,時無職名,依例口傳付軍職以入之意,敢啓。傳曰,知道。
又以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
副修撰朴承輝疏曰,伏以臣於持被之中,得接家信,則臣母素患痰癖之祟,近因日候之不調,添以感嗽,一倍危劇,藥餌無效,委頓床褥,轉側須人,家僮踵至,促臣歸視。臣聞此報,方寸煎灼,按住不得,忙陳短章,徑出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
副校理朴商壽疏曰,伏以臣退自筵中,卽接家信,則臣母素患痰癖之症,近因日候之不調,一倍添劇,委頓床褥,轉側須人,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
癸卯正月初十日辰時,上御熙政堂。大臣備局堂上引見入侍時,右承旨徐戴淳,假注書韓鼎瑚,事變假注書金用鼎,別兼春秋南秉哲,記事官趙秉駿,左議政鄭元容,右議政權敦仁,行禮曹判書徐憙淳,大護軍趙秉鉉·朴晦壽·李憲瑋,廣州留守李嘉愚,兵曹判書金左根,戶曹判書李光正,刑曹判書李穆淵,訓鍊院都正任聖臯,漢城左尹柳基常,行護軍趙秉龜·洪在喆,副校理朴商壽,以次進伏訖。上曰,史官分左右。元容進前奏曰,立春以後,日氣連爲晴明,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。元容曰,歲籥載新,景籙彌長,兩殿篤愛日之誠,八域布陽春之澤,協氣歡聲,正値迓迎吉慶之會,群下愛戴頌禱之情,惟願吾君之福祿壽考耳。壽與福似難容人力,而其實則皆由於自修而致之。自强不息,無怠無荒,剋祛燕安逸豫之私,則血氣流通,體膚堅固,此以勤而壽者也。樸約自持,節嗜寡慾,屛絶玩好奢靡之具,則精神內守,思慮不煩,此以儉而壽者也。天理渾厚,萬物同囿,推廣慈惠恩愛之心,則榮衛和平,氣像舒泰,此以仁而壽者也。正己直內,蹈矩檢飭,克著整齊莊肅之工,則凝定純一,淸明在躬,此以敬而壽者也。此皆必然之理也。今我聖上,體驗躬行,如成湯待朝之勤,大禹卑宮之儉,堯帝如天之仁,文王緝熙之敬,則必兼有四聖之壽矣。人主居天之位,日所爲事,無非代天而行,故一政之得失,一念之善惡,應如影響,一德升聞,則上帝眷佑,吉無不利,此敬天爲福祿之源也。祖有功宗有德,重熙屢洽,傳之後王,善繼善述,欽守成憲,則陟降悅豫,騭庥滋至,此法祖爲福祿之本也。國之所依者民也,王政莫先於愛民,省徭寬刑,懷保休養,使之蕃生安業,則導迎和氣,嘉祥竝湊,此愛民爲福祿之基也。此又皆必然之理也。今我聖上,體驗躬行,敬天如易經之奉天時,法祖如詩雅之率由舊章,愛民如書誥之諴小民,則古聖所有福祿之盛,又將見於今日矣。此皆是古賢臣祝其君之語,而敢此敷演,恭獻新年之祝。惟殿下,享悠久無疆之壽,膺昌熾繁多之福,推而躋壽一國,錫福庶民,億萬斯年,歌頌太平之盛,是今日臣民之所共祈者也。上曰,所陳甚好矣。出擧條元容曰,春晷正舒,講對行將開筵,豈待臣等之又爲加勉乎?第講對之外,召接稀闊,莫如近日。如下直守令·入格儒生,持公事輪對官循例入侍之事,亦多停輟,群情豈不悶鬱乎?凡人居必有隣比,處必有友朋,尋訪譚論,以爲歡樂,人主位億兆之上,臨九重之中,無與爲隣,無與爲友,而寓其義者,惟是庶僚百工耳。閒語之頃,箴警自至,常言之次,幽隱或達,機務則廣其咨詢,書史則資其討論,廈氈燕濩之中,更有何樂可以易此?臣伏聞英廟·正廟時,引接諸臣,殆無虛日,氣像和泰,情志孚洽,義則君臣,禮則家人,當時侍從之列,入則備顧問陳規諫,出則執藝事修職分,都兪之盛,比隆三代。逮我純祖親摠之後,日行講對,暇則館閣當直之員,非時宣召,導之使言,國朝典章,閭閻微細,郡縣事宜,奏對詳核,酬酢如響,銅漏蓮燭,晝或繼夜,臣之所出入而承覩者也。近來進見旣罕,淵默太過,上下之間,阻隔如此,而何以望交泰之美乎?臣敢將宋臣司馬光,引祖宗時事,告其君請日召近臣之義,謹陳三祖盛德於殿下之前。願自今講讀之餘,頻接臣工,文書隨疑質難,事務必期通曉,一日二日,一事二事,習而爲常,樂此不疲,則政令之間,自有功效。伏願猛省而留念焉。上曰,益加體念矣。出擧條元容曰,頃因京畿暗行御史李濟達別單,英陵·寧陵兩陵寢,距京爲一百八十里,祭物馱進之時,川漲厓氷,每難趁排日之程,敬遵齊陵·厚陵·健陵設分奉常寺事,一體設置於驪州本府,令道臣關問便否登聞之意,行會矣。卽見該監司李若愚狀啓,則枚擧驪州牧使李宜翼牒呈,以爲本州兩陵寢,距京路遠,泰嶺大川,每有滯程之慮,祭物之進排熟設,自本邑擧行,實爲便宜,請令廟堂稟處矣。兩陵寢程途,比舊豐德·華城,尤爲較遠,潦水氷雪之時,祭物封進,悚悶多端,分寺之設,其論本多。今若依營邑詢同之議,遵兩府援據之例,則事勢果爲順便。且英陵祭物,當初劃給貢物于本州,分奉常寺擧行矣。寧陵遷奉,因相臣稟奏,兩陵祭物,一體自京封進,本州之設置分寺,卽因舊例,有異創行,廨宇之別建,享需之精備,品式儀節,務盡誠敬,一如松·華兩府之例,則恐合便好,而事係祀典,極爲難愼。更爲下詢大臣及掌禮之臣而處之,何如?上曰,大臣禮堂之議,何如?敦仁曰,驪州之距京稍遠,水潦氷雪,祭需奉往,果有欠敬難便之慮。分寺之設,非但松·華兩府之例卽然,雖以驪州言之,昔年旣有分設之時,則今與創行有異,儀節則別無窒礙,事勢則恐爲便順,設置分寺,臣亦無異見矣。憙淳曰,今此分寺擧行,已例可以按據,事勢極爲便當。臣亦別無他見矣。上曰,依爲之。出擧條元容曰,大臣禮堂之議皆同,而批旨允從,成命已下,祭品之儀式,貢賦之劃付,禮曹與該寺該廳,往復爛商,成節目遵行,爲宜矣。上曰,依爲之。出擧條元容曰,頃因湖南右道暗行御史趙龜夏別單,格浦鎭撤罷,別將減下,望洋護船,與防番錢諸條,令道臣條條區別,狀聞稟處之意,草記行會矣。卽見該監司徐箕淳狀啓,則枚擧扶安縣監金在根牒呈,以爲該鎭軍器什物,運置於地方官,戰兵船年久朽棄,初無形體,能櫓軍以時存名數換定,巡營餘軍,捧其番錢,各邑防軍錢,依前收捧,竝爲作穀,每年添付巡檢穀,如式取耗,屯結還實於該郡槪狀。望洋護船,則內洋屬之黔毛浦,外洋屬之蝟島,封山禁松,屬之本官鎭。垈田免稅結,待起墾還實元摠,夏秋還穀,移屬本官,使之糶糴於元居民處,俱合便宜。還穀與各項什物中,鎭屬欠逋,詳査督捧,校吏,令地方官從便差役,印信姑留本營,殿牌權安於前所捧安處。右項諸條,竝請令廟堂稟旨,分付矣。浦鎭旣爲撤罷矣。護船防錢還穀屯結等,諸條區處之方,狀辭論列,件件得宜,竝依狀請施行。民戶舊還之指徵無處者,軍器船物之朽傷閪失者,旣無督捧之路,則與其徒傳虛簿,無寧從實蕩減。該鎭校吏等名還,所當徵捧無遺,而纔失依賴之所,合示優恤之意。舊還數旣零星,特爲蠲減,新還則刻期準捧。印信之上送禮曹,殿牌之淨潔地埋安,自當依已例擧行。竝以此分付該道臣處,何如?上曰,依爲之。出擧條元容曰,頃因淸北暗行御史林肯洙別單,江界所屬夞怪·從浦·馬馬海·楸波四鎭,移設於各其防所便否,關問道臣,江界·昌城兩防營都試試規之斑駁,令道帥臣,參考事例,具意見登聞之意,草記行會矣。卽見平安監司李憲球,兵使尹義儉狀啓,則枚擧江界府使李濟完牒呈,以爲四鎭留防處所,摠是峽口江岸,開基難便,新創衙廨,事巨力綿,而且三寨居民,本非土着,移鎭之後,反爲鎭屬之侵漁,則亦有渙散之慮。至若都試,渭·楚兩邑,許赴江界,朔·碧兩邑,許赴昌城,而除初試直赴,非徒昌城,兵營及義州亦然。江界則創在庚申,始有初試之例,武士俱懷斑駁之歎,因循至今。其在一視之政,合有均施之道,竝請令廟堂稟處矣。今此四鎭移設之論,實出三寨防守之策,而來後利害,旣難懸度,目今事勢,合存難愼。且守土之官,按道之臣,或云拮据之無策,或云形便之不宜,則開基移鎭,實難議到,今姑置之。都試之初試抄擇,本道營邑諸處,惟獨江界爲然,武士擧憚再赴,科規允合一視,依道帥臣狀論,此後則除初試設行之意,分付,何如?上曰,依爲之。出擧條元容曰,臣年前自關北還後,有所欲仰達者矣。北道各陵寢眞殿香祝,香官陪進,都傳於道臣,道臣使土官,分傳于陵殿所奉地方官,陪往之節,有欠敬潔。自前直傳於道臣者,必爲所重,而地方官亦是元定祭官,則香官之直爲傳授,恐無所拘。臣意則智陵·淑陵香祝,香官傳授於安邊·文川官,眞殿香祝,傳授於永興官,各爲趁享陪進,咸興所奉各陵寢香祝,傳于道臣,臨時親傳於祭官,一如京祭官受香之規,則似合儀節。知委香室及該道臣處,依此擧行似好,故敢達矣。上曰,依爲之。出擧條元容曰,朝綱不肅,怠慢成習,歲前望闕禮習儀時,因卿宰班次之空虛,略施規警,而不能董率之失,臣亦不勝愧悚。城內動駕日之陪從,殿庭起居時之進參,俱是一時公役,而寔係誠禮之所不容已者也。近來則班聯每見稀少,朝儀實爲草率,此未必皆出於占便之計,而亦不可謂匪懈之義矣。長官如是,而何以責郞官庶僚乎?事體道理,常所慨歎。適因事端之後,姑以先令之意,更加嚴飭,此後則除衆所共知老病外,無得闕參之意,知委各該司,何如?上曰,各別嚴飭,可也。出擧條元容曰,前臘都政,吏批則司藝之望,無闕窠而擬代蒙點,兵批則武兼之代,以一人而疊名懸註,雖已旋請勿施,卽爲改標,然遺檢之失,不可無警。當該兩銓官,竝從重推考,何如?上曰,依爲之。出擧條元容曰,東伯之代,有異他時,赴任不宜延拖。新除授江原監司,使之從速辭朝。春務將殷,未下直守令,竝令不多日內辭朝,如有上京守令,一體催促還任之意,分付,何如?上曰,依爲之。出擧條元容曰,登科十年人,筵奏陞六,係是法例,聞有限滿當陞之人云。竝爲依例陞六之意,分付銓曹,何如?上曰,依爲之。出擧條上曰,登科十年,有幾人乎?元容曰,甲午科今爲十年,而聞有四五人云矣。元容曰,湖西文官金得秀,關西文官卓景秀·金文煥,分館後多有稱屈之論云。金得秀·卓景秀,竝槐院調用,金文煥國子調周,何如?上曰,依爲之。出擧條元容曰,凡係徵債,內有法司,外有營邑,當徵與否,惟在從公聽理,而近聞各宮私差,謂捧債錢,威脅平民,甚至有杖囚之擧。其所謂債,皆是宮屬之締結浮浪,虛作券簿,白地橫徵,無所顧憚。外邑則假稱宮差而恣意侵剝者,比比有之,稍饒之戶,枉罹而蕩産,無辜之氓,抱冤而莫伸,法綱之頹弛,習俗之不美,寧不駭歎?此而不痛禁嚴繩,則京外殘民,何以支保?分付刑曹·漢城府,曉諭坊曲,如有被捉於宮差者,則使之赴愬法司,自法司依律重勘,期於永杜此弊,私差之不由官府而直捉鄕民者,自該邑捉囚報營,痛加懲礪之地,爲宜矣。上曰,隨現嚴禁,可也。出擧條上曰,宮差之弊,何處有之乎?元容曰,近聞外邑及都下,比比有之,不可不嚴禁矣。元容曰,金城縣徒配罪人李景純,無他兄弟,母年今歲爲七十,而老病沈篤云矣。情理實爲矜悶,罪名不至深重,合有參量之道,故敢此仰達矣。因此而有陳愚見者,年七十及親年七十獨身者,法皆免配許贖,一則優老之典也,一則孝理之政也。年近七十而赴配者,滿七十,則自該府草記宥釋,卽推制法之本意也。至於獨身之親年滿七十者,不爲擧論,兩事宜無異同。或行或否者,實未知緣何如是,而王政莫先於興孝,明律特許於留養。此後則雜犯徒流以下,獨身人之親年滿七十者,依年七十放送之例,自該府稟旨擧行,似好矣。上曰,依爲之。李景純放送,可也。出擧條元容曰,守令解由,法意本嚴,前官未出,則後官爲拘,而聞安岳前郡守趙忠植,以曹納未準事,尙拘出由,而後官則皆爲無礙云。誠有斑駁之歎,而曹納之至今未完,極爲駭然。事勢如難不日督準,則排等定限,期於完捧,勿致公納虧欠之意,申飭該曹,何如?上曰,依爲之。出擧條元容曰,老人壽資之政,纔過矣。聞古營將李殷昌妻貞夫人趙氏,今年滿九十云。士族婦女年九十封爵,自是法典,況貞誥命婦,恰滿九耋,尤爲稀貴。授以貞敬之誥,允合朝家尊年優老之典,故敢達矣。上曰,依爲之。出擧條元容曰,法司滯務可悶,呈告京兆堂上許遞,政官牌招開政差出,何如?上曰,依爲之。出擧條元容曰,陽智縣監之代,今將差出矣。本縣積弊,莫可收拾,朝家軫念,非不勤摯,而弊猶如前,尙未蘇完,又當徑遞之餘,不可不極擇責成其代,勿拘常格,另加擇擬之意,分付銓曹,何如?上曰,依爲之。出擧條元容曰,臣於此任,才旣不堪,力又不勝,當初冒出,特荷再造之恩,專爲一肅之計,而淟涊蹲居,三載于玆,有愧初心,臣實自訟,而到今言情,猶屬緩聲。年益衰而病益痼,精血俱耗,神思不續,遇事迷錯,不省頭緖,循例應行,亦無以裁決,情病之俱苦如此,何可低回顧戀,不思所以求去乎?臣之求去,不敢爲臣身自恤之計,實欲使民國重事不至於僨誤也。筵席嚴畏,不敢支離仰奏,而臣之必去之狀,聖明庶應俯燭。亟賜體諒,千萬顒祝。上曰,此時辭免,何爲也?元容曰,臣之疾病,萬無可强之望,筵退後,當冒入文字,冀蒙體諒之恩矣。敦仁曰,三陽屆元,萬彙呈祥。伏惟我殿下,受天百祿,斂時五福,撫大易泰來之運,行月令布德之政,茂對之治,與歲俱新,臣不勝攢頌欣祝之至。臣聞一日之工在朝,一年之工在春,一生之工在少壯。夫天氣發生之初,人物英華之會,志氣勇於精進,才力易於成就,過此則有機會一失時難再得之歎矣。今日卽一年之春,而殿下志學,已過數歲,玆豈非愛惜光陰不可失之機會耶?臣於臘初登筵,以誠意正心之說,有所仰陳,臣未敢知當或記有於聖聰歟。意不誠則惰慢易生,而常不戒於幽獨之中,心不正則外物易誘,而每自放於軀殼之外,做一事不得,治一身不得,其何以御萬機之繁,而理一國之大乎?故帝王之學,必以誠正爲本,而誠正之要,又以講學明理爲本。學之不講,理有不明,則近自吾身之心性,以至日用施爲,無以眞知至善之所在,其發於心者,豈能一於理而事事物物,得其當乎?臣之以講學一事,縷縷蘄勉者,亶爲王者之治,非講學,則斷然無他道也。臣伏以竢者今月餘,一無講對之命,固知臣人微言淺,無足有槪於淵衷,而聖人必擇芻蕘,曷嘗以人而廢言哉?臣雖萬萬不肖,其視芻蕘者,亦豈不有間,而積誠竭言,邈然若情志之不相孚,臣不足言,獨不有欠於好察好問之盛德乎?臣竊觀殿下聖質天縱,睿智日就,豈或不知學然後可以入德而出治道哉?然而心多放失,故輒爲外物之所撓奪,意不存誠,故全欠幽獨之所防閑,使私意常勝而天理不行,其何能硏窮道德之原,深究義理之歸乎?故孟子曰,學問之道無他,求其放心而已。殿下試自今,頻接儒臣,日御講筵,討論經旨,沈潛聖訓,而時時體驗之,則必心有所拘攝,意有所提撕,一日二日之爲課程,則於是心便一,心便一則理自明,理自明則心之本體,如鏡之照,如水之止,外物不敢奪,私意不能萌,以之應事接物,無所往而不沛然,立此身於高明廣大之域,而囿一世於仁義德化之中。治平之道,莫尙於此,而始可謂人主之大事業耳。殿下何憚而不欲做如此大事業,一向悠泛,終無典學之志也乎?立志不高,則自安於姑息,執德不弘,則無意於勇往,發爲政事者,旣無端本淸源之效,則其何能使億兆生靈,得蒙至治之澤乎?人主之講學不講學,而世之汚隆,國之治亂,民之休戚係焉,烏可一日不講學也?見方春晷向舒,三接之筵,可開矣。目下悠悠萬事,莫有急於緝熙之工。伏願惕然改悟,奮發大志,亟命講對,日循業次,無或有間斷焉。且夫人主之急於求賢,爲其左右正人,共天位治天職爾。顧今在旌招之列者,懷道抱義,蘊櫝而待價,亦豈無日親耿光,仰裨治化之願?而聖志未篤於向學,恩禮未盡於好賢,故守貞山林,不欲輕其去就耳。亟宜務積誠意,備加招延,期使之出入經筵,成就睿學,是爲今日先務。亦願深留聖意焉。上曰,所陳甚好。當體念,儒賢處,當別諭矣。出擧條敦仁曰,國家之設置臺閣,非苟然備位而已,爲人主耳目之官,任風憲諫諍之責。上自君德闕遺,以及朝政得失,民事休戚,而無不隨事繩糾,以裨治理。其任若是甚重,其職不可暫曠,故使之課日詣臺,不撤論啓。其法意,何如?而昨年一年,仍無詣臺之員,臺廳不免長鎖,牌召徒歸文具。苟如是則設置臺閣,果何本意?甚至於歲首賓筵,無一人入參,揆以國體,寧不寒心?自昨年正月以後,山林及在外與實故外,兩司諸臺,令政院捧現告,竝施譴罷之典,何如?上曰,依爲之。出擧條上曰,大臣就座。戴淳曰,諸宰奏事。憙淳曰,彰善旌淑,聖朝彝典。臣於故參判林景鎭,故學生尹慶畬事,竊有所感歎者。林景鎭純篤之孝,自髫齔而已著,孺慕之誠,至衰老而冞切,養志之節,居喪之禮,尤其實行之卓異者也。曾於正廟朝,以講生登筵,以平日之篤於愛親,特加褒嘉,倣孝廉之科,拔例賜第,寔是千古曠絶之恩數,而今其身歿之後,搢紳章甫,一辭贊歎。尹慶畬,卽故相臣蓍東從子,故儒賢兪彦鏶外孫也。詩禮之敎,濡染有素,經學之工,淵源有自,而弱年失怙,至誠事母。母常患痿痺,轉側須人,則遂廢公令之業,左右扶將,代匙箸進饌飯,執缸器承屎尿,須臾不離,務適其宜,使其母殆忘其病,凡十三年如一日。及其丁憂,柴瘠以病,幾危而甦,同時士友,莫不稱誦,旣歿有年,公議不泯。今此二人孝行實跡,乃往牒之所罕覯,當世之所敬服。苟有卓絶之行,則不拘常格,陳白請褒,故事可按。林景鎭曾躋宰列,施以旌閭之典,尹慶畬特施臺職之贈,恐合樹風勵俗之道,故敢此仰達矣。上曰,依爲之。出擧條戴淳曰,玉堂所懷奏之。商壽曰,臣姿本庸闇,學又蔑劣,初不以見職自居,何敢猥有所陳達,而竊伏念時務之最所切急者,莫有先於講學一事矣。俄者大僚,亦以仰奏,而大抵帝王之學,與匹庶有異,而民國之理亂係焉,故不貴乎章句記誦之工,而必以格致誠正爲本。是以朱夫子之言曰,爲學之道,莫先於窮理,窮理之要,必在乎讀書,讀書之法,莫貴於循序而致精,致精之本,則又在於居敬而持志。然則窮理也持志也,此固爲典學之終始也。今我殿下,睿姿天縱,聖學日就,凡於窮理持志等事,似當不勉而中,不思而得。然而臨筵講讀,絶無問難之事,停輟居多,罕見召接之擧。臣僚陳勉,非不勤切,而只賜體念之批,未見開納之效,此臣等之所常抑鬱者也。見今寒候將退,春晷漸舒,伏願茂對天時,奮發聖志,日開講筵,間賜召對,惜夏后之寸陰,懋殷宗之時敏,勉勉孜孜,無小間斷,而每於講學讀書之際,必以窮理持志,爲第一義諦,以臻於新又新聖益聖之域,則我東方億萬年無疆之休,實基於此。惟聖明益加體念焉。上曰,所陳當體念矣。上命大臣先退,史官就座,仍命退。諸臣以次退出。
上在昌德宮。停常參·經筵。
金胤根啓曰,行大司憲金蘭淳,持平韓應淳未肅拜,執義韓升烈,持平楊廷彬呈辭,掌令權炳益·金基煥在外,監察茶時之意,敢啓。傳曰,知道。
徐戴淳啓曰,同副承旨沈宜升,今日不爲仕進,卽爲牌招,何如?傳曰,允。
金胤根啓曰,三品官之毋得過三日循例請牌,曾有定式矣。大司成南獻敎,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
徐戴淳啓曰,校理金益文,副修撰鄭基世別兼春秋進,副校理朴商壽,副修撰朴承輝陳疏受由,玉堂上下番俱空,事甚未安。應敎李時愚,副應敎趙徽林,校理李東迪,副校理李經在,修撰林肯洙·南性敎,竝卽牌招,推移入直,何如?傳曰,允。
以吏曹參議趙亨復牌不進罷職傳旨,傳于金胤根曰,只推。
徐戴淳啓曰,吏曹參判徐英淳,參議趙亨復牌不進,推考傳旨及罷職傳旨,今方捧入,而開政命下之後,如是違牌,事甚未安。判書金道喜在外,參判更爲牌招,何如?傳曰,允。吏判緣何一向在外乎?斯速上來事,令政院申飭。
傳于徐戴淳曰,八耋之年,不宜深責。前都憲宋冕載,特爲分揀。
徐戴淳,以備邊司言啓曰,卽見昨春以後,兩司諸臺譴罷現告,則前大司諫李正耆,見莅永興府,而本府以極弊之邑,方責久任而成效,不可輕遞。前掌令朴斆默,藍浦監縣赴任屬耳,宜念迎送之弊,而勘罪本邑,特不過事體上統論,則其在民邑事情,合有參量。兩臺臣譴罷之典,竝特爲分揀,何如?傳曰,允。
又以兵批言啓曰,判中樞府事,今方有闕,輔國知中樞府事金在昌,依例下批之意,敢啓。傳曰,知道。
有政。吏批,判書金道喜在外未肅拜,參判徐英淳進,參議趙亨復牌招不進,左副承旨金胤根進。啓曰,判書金道喜在外未肅〈拜〉,參議趙亨復牌招不進,小臣獨政未安,何以爲之?敢稟。傳曰,仍爲之。以李明迪爲大司諫,徐有薰爲執義,李東迪爲司諫,金禹銖·李秉植爲持平,趙龜夏·李濟達爲副校理,金基纉爲修撰,朴晦壽爲判尹,朴光錫爲右尹,金道喜爲同春秋,黃起源爲兵曹正郞,李維謙爲禮曹佐郞,金大默爲兵曹佐郞,李彙寧爲掌樂正,李時愚爲東學敎授,鄭基世爲西學敎授,辛志鼎爲典籍,玄仁福爲陽智縣監。
兵批,判書金左根病,參判崔致憲病,參議李是鍊病,參知安允璟入直進,右承旨徐戴淳進。判府事單金在昌,大護軍李翊會,護軍金箕晩,副司果辛志鼎·李晉燁·文用中·李澤·韓秉佑,以上竝單付。
吏批,再政。以金穰根爲副應敎,李宗秉爲校理,李晉燁爲典籍,金有喜爲淸風府使,知春秋單金道喜。
吏批,三政。以文用中爲典籍,李恒坤爲高原郡守。
以同副承旨沈宜升牌不進罷職傳旨,傳于金胤根曰,只推。
以吏曹參議趙亨復牌不進罷職傳旨,傳于金胤根曰,只推。
以大司成南獻敎牌不進罷職傳旨,傳于金胤根曰,只推。
以應敎李時愚,校理李東迪,修撰林肯洙牌不進罷職傳旨,傳于金胤根曰,只推。
假注書羅時鏞書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雨雷雨壇,奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,墻上下莎草及階砌曲墻紅箭門,俱爲無頉是白遣,仍詣漢江龍壇,奉審是白乎則,壇上下莎草及階砌曲墻紅箭門,俱爲無頉是白遣,仍詣司寒壇,奉審是白乎則,壇上下莎草及階砌曲墻紅箭門,俱爲無頉是白遣,仍詣馬祖壇,奉審是白乎則,壇上下莎草及階砌曲墻紅箭門,俱爲無頉是白乎旀,以日暮止宿,十一日平明,馳詣先農壇,奉審是白乎則,壇上下莎草及階砌曲墻紅箭門,俱爲無頉是白遣,仍詣先蠶壇,奉審是白乎則,壇上下莎草及階砌曲墻紅箭門,俱爲無頉是白遣,仍詣祈雨壇及厲壇,奉審是白乎則,壇上下莎草及階砌曲墻紅箭門,俱爲無頉是白乎所,仍爲復命之意,敢啓。傳曰,知道。
徐戴淳,以吏曹言啓曰,今日次對入侍江原監司,從速辭朝,未下直守令,不多日內辭朝,上京守令,催促還任事,允下矣。自臣曹催促,則江原監司趙鶴年,今十八日辭朝云。上京守令德山縣監徐得淳,今十二日下去云。堤川縣監洪璋燮,今十三日下去云。肅川府使金鍵,今十四日下去云。未下直守令密陽府使李寅在,寧越府使鄭義明,鍾城府使曺栢承,楊根郡守鄭基三,草溪郡守任商準,德川郡守趙台淳,固城縣令申奭浩,萬頃縣令趙兢錫,順安縣令金元植,抱川縣監趙文和,禮山縣監權基憲,迎日縣監李容熙,奉化縣監李羲俊,鎭海縣監李孺虎,同福縣監沈熙淳,長連縣監鄭文星,俱以爲今十三日辭朝云。襄陽府使趙鎭常,以前任益山郡守,時在任所。利原縣監許楠,以前任輸城道察訪,時在任所。春川府使李㙽,時在京畿高陽地鄕家云。竝斯速上來辭朝之意,發關知委於各該道臣處,何如?傳曰,允。
又以承文院都提調意啓曰,會寧交易事,禮部咨文出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,各道春操稟啓,今已齊到矣。詰戎有國大政,固不可輒議停廢,視若恒式,而或行或否,要之觀於秋事之優遜,民力之紓絀而已。見今諸路,畿·海·兩湖,備經災損,關東·關北,屢歉之餘,尙未蘇醒。關西·嶺南,藉曰少康,又非均稔,則況値春窮,如例徵調,在所當念。今春水陸諸操巡歷巡點,竝姑停止。至若官鎭門聚點,苟能着意擧行,則雖無行操之名,當有行操之實,以此另飭。堤堰處移點完役,依近例爲之,各樣都試,竝及期設行之意,分付八道·四都道守臣帥臣處,何如?傳曰,允。
又以訓鍊都監言啓曰,本局把摠崔祉鉉,身病甚重,勢難察任。改差,何如?傳曰,允。
上在昌德宮。停常參·經筵。
金胤根啓曰,行大司憲金蘭淳,執義徐有薰未肅拜,掌令權炳益·金基煥,持平金禹銖·李秉植在外。監察茶時之意,敢啓。傳曰,知道。
徐戴淳啓曰,右副承旨洪羲錫,同副承旨沈宜升,今日不爲仕進,竝卽牌招,何如?傳曰,允。
洪羲錫啓曰,假注書羅時鏞,身病猝重,勢難察任。今姑改差,何如?傳曰,允。
又啓曰,玉堂上下番俱空,事甚未安。應敎李時愚,修撰林肯洙,旣有只推之命,與新除授副應敎金穰根,校理李宗秉,副校理趙龜夏·李濟達,修撰金基纉,竝卽牌招,推移入直,何如?傳曰,允。
傳于洪羲錫曰,留院公事入之。
以同副承旨沈宜升牌不進罷職傳旨,傳于金胤根曰,只推。
羅時鏞改差,代以金文煥爲假注書。
以應敎李時愚,副應敎金穰根,校理李宗秉,副校理趙龜夏·李濟達,修撰林肯洙·金基纉牌不進罷職傳旨,傳于洪羲錫曰,只推。
金胤根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將鄭日永,身病甚重,勢難察任。改差,何如?傳曰,允。
又以義禁府言啓曰,金城縣徒配罪人李景純放送事,承傳啓下矣。李景純放送事,分付該道道臣之意,敢啓。傳曰,知道。
又以義禁府言啓曰,咸鏡監司趙冀永査啓內,長津前府使李緯坤·李能權·吳致慶·鄭珪等罪狀,令攸司稟處事,啓下矣。李緯坤旣已身死,勿論。鄭珪前已就囚,方在保放中,還囚。李能權·吳致慶今方待命,竝拿囚之意,敢啓。傳曰,知道。
吏曹判書金道喜疏曰,伏以臣自分不齒於人久矣。仍又哀蟄苫堊,五內崩潰,纍然癃尫,與死爲隣,一切生人之事,都不省理。夫安有當世之念,而復廁簪紳之列哉?噫,臣自先臣見背,子母二人,相依爲命,至臣老白首,而母幸無恙,毛檄告喜,潘輿奉歡,粗效洗腆之養,用慰不洎之悲,忽焉風樹纏哀,帷闈永閟,自念情理悲苦,殆若在襁之呱,俯仰穹壤,孑焉靡依。蓼莪之詩曰,無父何怙,無母何恃,其卒章曰,鮮民之生,不如死之久矣。臣乃今知其言之絶悲,若爲臣今日準備也,顧乃頑不卽死,三霜奄畢,而餘哀未忘,愾廓冞增,安忍復事彈束,自同平人,又安忍更沾榮祿,誰爲爲之?臣言及此,吁亦窮且慼矣。仍伏念臣於十數年前,所値危蹙,義在自靖,特蒙我純宗大王不世之造,造化曲費,誨飭懇至,必欲拂拭辨析,置臣於無累之地,而不爲聖世之棄物,恩山德海,未足以喩其高深,而顧臣區區微諒,迷不知變,四年之間,凡有寵除,輒逡巡不敢膺,至其歷叨內外,卽四年以後事也。及夫待罪嶺藩,復値前日危蹙之地,臣不容不以處乎前日者處之,惟我殿下,特煩辭旨,之以法無株累。嗚呼,此卽我先大王已施於臣者,又申之於今也。捧讀感激,不覺聲淚交逬。臣是何人,得此於兩聖朝也?臣雖百身糜粉,萬死隕結,何以酬聖恩之萬一?而夫法者,馭世之大範,義者,人事之裁制也,事或有無於法而適於義者,故上以法處下,而下以義自伸者,往往而在矣。臣以跡則極於臲卼,無地自容,以情則積以畏約,無時可已。夫以如是之情跡,而厭然以恒人自居者,萬萬無是理也。臣執此義諦,講之于中,積有歲年,計之熟而決之審,榮途一步,鐵限萬重,陳力就列,已矣無望。惟有自屛邱壑,永矢沒齒,塵刹報佛,期之來生,抑上之所以成就臣者,亦惟在乎不枉其私,曲遂其願耳。況臣自含恤以來,萬念都息,只自祈死,屛伏楸壠,將以爲畢命之地,千萬不自意,寵命有隕,除旨聯翩,今又特畀以天官重任,飭旨繼降,有若處臣以尋常無故者然。臣誠震駴惶,莫省攸措也。國之所以爲國,卽四維是已。人臣之藉手事君,亦捨是而無他焉。臣雖至愚無似,竊自以爲四維中物耳。倘使忘廉冒恥,惟榮利是饕,臣將於何藉手,而亦必上累於聖化,玆豈細故也?且臣所處,無今昔之別,而處之有前後之殊,則一人之身,判作兩截,不成其爲人矣。臣固不足恤,堂堂淸朝,有臣如此,不亦可羞之甚乎?臣情到此,生不如死,只有撫躬自悼而已。噫,疾痛而呼父母,常情則然,今臣卽鮮民之無告者也。至苦之情,甚於疾痛,惟仰我殿下,天地而父母,伏惟慈覆在上,有監在下,其必有惻然而垂念者矣。臣方鳴號是急,至如見職之萬不近似,尙屬剩贅,有不暇張皇爲說,今此所陳,皆從腔血中瀝出。伏乞聖明,矜臣之私,察臣之情,亟命選部,鐫斥臣職,仍令刊臣名籍,俾微分安而私義伸焉,以卒生之澤焉。臣無任云云。答曰,省疏具悉。天官特授,意豈徒然?卿勿控辭,卽爲入來行公。至如私義云云,自有先朝聖諭,今何更提乎?
上在昌德宮。停常參·經筵。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
成遂默啓曰,右承旨徐戴淳,今日不爲仕進,卽爲牌招,何如?傳曰,允。
又啓曰,判尹朴晦壽,除拜後過三日不爲出肅,依定式推考警責,仍卽牌招察任,何如?傳曰,允。
洪羲錫啓曰,玉堂上下番俱空,事甚未安。應敎李時愚,副應敎金穰根,校理李宗秉,副校理趙龜夏·李濟達,修撰林肯洙·金基纉,旣有只推之命,副修撰朴承輝,由限已過,竝卽牌招,推移入直,何如?傳曰,允。
備忘記,鍾城都護府使曺栢承,安義僉使桂顯蓍,森森坡萬戶康鵬汲下直,各長弓一張,長箭一部,片箭一部,筒兒一箇,賜給。
傳于洪羲錫曰,昨日吏判疏批之後,又以在外言者,何也?旣無連累,又無遭罹,而以飭以諭,褎如不聞,分義道理,果如是乎?秉執乎,違拒乎?固當嚴加處分,而亦有斟量者存。吏曹判書金道喜,姑先下義禁府推考。
傳于沈宜升曰,在外臺諫,許遞。政官牌招,開政。
行大司憲金蘭淳啓曰,臣之言議風裁,初不近似於淸朝耳目之任,都憲除旨,忽下於蒙想之外,召牌儼臨,恩感居先,坐犯違傲,義分是懼,雖不得不冒眛出肅,而第臣於合啓中,有私義之難安,曾叨是任,已蒙恩諒,今臣處義,與前無異。請命遞斥臣職。答曰,依啓。
以大司諫李明迪,司諫李東迪,執義徐有薰牌不進罷職傳旨,傳于沈宜升曰,只推。
以右承旨徐戴淳牌不進罷職傳旨,傳于沈宜升曰,只推。
以應敎李時愚,副應敎金穰根,校理李宗秉,副校理李濟達,修撰林肯洙·金基纉,副修撰朴承輝牌不進罷職傳旨,傳于沈宜升曰,只推。
兪章煥,以戶曹言啓曰,江界稅蔘之年例分送於政府諸上司,卽朝家優禮之典,而上納例在歲內,罔或違越,則見今蔘錢之經歲愆納,事未前有。揆以事體,萬萬駭然。江界府使李濟完,爲先罷黜,仍卽嚴關於該道臣處,俾爲刻日督納之地,何如?傳曰,允。事體所在,不可罷職而止。該府使李濟完,令該府拿問處之,可也。
沈宜升,以禁衛營言啓曰,本營哨官李昱求,身病猝重,勢難察任。改差,何如?傳曰,允。
又以義禁府言啓曰,吏曹判書金道喜推考事,傳旨啓下矣。金道喜下去京畿高陽地云。依例發遣府都事,拿來,何如?傳曰,待待命拿囚。
又以義禁府言啓曰,江界府使李濟完,令該府拿問處之事,傳旨啓下矣。李濟完時在任所,依例發遣府書吏,交代後拿來,何如?傳曰,待待命拿囚。
兵曹口傳政事,大護軍單金蘭淳。
大司成南獻敎疏曰,伏以臣於日昨,伏奉除旨,以臣爲成均館大司成者,華誥自天,召牌繼降,臣誠惝怳兢蹙,莫省措躬之所也。竊念臣才謏學蔑,百不猶人,而猥竊科第,驟躋緋玉,前後歷敭,無非踰濫。倘殿下不以臣庸鄙,優容曲遂,置之閑散,無使負乘,則用舍之宜,覆庇之澤,各得其當,此臣所以私自祈望於天地父母者也。凡於趨走執事之役,分之所可堪,力之所可强,臣固蹶之不暇,何駕屨之敢俟哉?至於是職,非冗官漫司之比,太學爲首善之地,司樂掌成均之法,鼓動振作,培養士氣,考試勸課,丕變文風,卽其職分內事也。是以近古名碩之菀然爲當世所推者,未嘗不逡巡却顧,不敢冒進,而況臣之鹵莽,尤萬萬不近似者乎?有駭物論,諒亦餘事,貽累聖簡,誠非細故,左右思量,趨膺無路。玆敢披瀝心肝,仰瀆崇嚴。伏乞聖慈,俯垂鑑諒,將臣新授職名,特許鐫改,回授可堪,俾公器重而私分安焉。臣無任云云。〈答曰〉,省疏具悉。爾其勿辭察職。
上在昌德宮。停常參·經筵。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。未署經外,未肅拜人員,竝卽牌招,何如?傳曰,允。
傳于洪羲錫曰,禮房承旨,馳詣宗廟·景慕宮,奉審摘奸以來。
以金道喜囚單子,傳于沈宜升曰,禁推分揀,卽爲嚴飭牌招,如有違牌,勿爲呼望。
沈宜升啓曰,大司憲,掌令二員,持平二員未差,執義徐有薰牌不進,監察茶時之意,敢啓。傳曰,知道。
以大司諫李明迪,司諫李東迪,執義徐有薰,牌不進罷職傳旨,傳于沈宜升曰,只推。
以吏曹參議趙亨復牌不進罷職傳旨,傳于沈宜升曰,只推。
以全羅監司徐箕淳狀啓,濟州牧人命渰死事,傳于沈宜升曰,人命之渰死,若是夥多,聞甚慘惻,元恤典外,別加顧助,如有生前身還布,竝蕩減,未拯屍身,期於拯得事,廟堂措辭,分付。
以全羅監司徐箕淳狀啓,金提郡人命燒死事,傳于沈宜升曰,人命之燒死,聞甚矜惻,元恤典外,別加顧助,如有生前身還布,蕩減事,分付。
洪羲錫,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
義禁府啓目,長津前府使李能權·吳致慶等原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,竝只議處,何如?判付啓依允。又啓目,海南兼任珍島前郡守趙台鉉原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,長興府使李鍾正原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
左議政鄭元容箚曰,伏以昨聞度支,以江界蔘價之經歲愆納事,啓請該府使斥罷之典,繼伏見批旨判下者,聖念特軫事體,以罷勘之猶屬輕典,至令該府拿處,臣不勝欽誦之至。朝廷之所重者,事面也,外邑之奉行者,法例也,江邑貢蔘之自戶曹分送政府上司,朝體曹例,意本不輕,過臘愆限,曾有是否,身爲守土之官,墮壞至此,則不職著矣,罪何可辭?臣亦不敢爲寬恕之論,而第念此守,素有治名,且莅任未幾朔耳。今若經遞,則重貽迎送之弊於邊塞吏民,其在朝家懷遠民重邊州之政,不無參量者存,臣謂該府使李濟完,姑仍前職,使之戴罪察任,宜矣。取進止。答曰,省箚具悉卿懇。此事實關朝廷事體,而卿旣以民邑貽弊爲言,故雖不得不依請許施,常時不飭之戶判,特爲重推,卿其諒悉。仍傳于沈宜升曰,此批答,遣史官傳諭。
上在昌德宮。停常參·經筵。
藥房副提調成遂默啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
徐戴淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
徐戴淳啓曰,合辭許久闕啓,事甚未安。未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于沈宜升曰,當該承旨推考。
成遂默啓曰,吏曹參判徐英淳,參議趙亨復,牌不進,推考傳旨及罷職傳旨,今方捧入,而開政命下之後,如是違牌,事甚未安。判書金道喜在外,參判更爲牌招,何如?傳曰,允。吏判旣已肅謝,與參議一體牌招。
又啓曰,吏曹判書金道喜,參判徐英淳,參議趙亨復牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金道喜,參判徐英淳,參議趙亨復,再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,竝待明朝牌招。
徐戴淳啓曰,大司憲,掌令二員,持平二員未差,執義徐有薰牌不進,監察茶時之意,敢啓。傳曰,知道。
以大司諫李明迪,司諫李東迪,執義徐有薰,牌不進罷職傳旨,傳于徐戴淳曰,只推。
沈宜升,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,下番闕直,事甚未安。應敎李時愚,副應敎金穰根,校理李宗秉,副校理李濟達,修撰林肯洙·金基纉,副修撰朴承輝,旣有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
沈宜升啓曰,明日召對,取稟。傳曰,停。
徐戴淳啓曰,合辭許久闕啓,事甚未安。未署經外,未肅拜人員,竝卽牌招,何如?傳曰,允。
兪章煥啓曰,右副承旨洪羲錫,今日不爲仕進,卽爲牌招,何如?傳曰,允。
備忘記,植松萬戶林昌澤下直,長弓一張,長箭一部,片箭一部,筒兒一箇賜給。
傳于兪章煥曰,山林敦諭,竝令地方官傳諭。
沈宜升啓曰,吏曹判書金道喜,參判徐英淳,參議趙亨復,牌不進,推考傳旨及罷職傳旨,今方捧入,而開政命下,已至多日,如是違牌,事甚未安。判書·參判,竝更牌招,何如?傳曰,允。旣肅銓任,又違政牌,極爲未安,如有違牌,勿爲呼望,參議只推,一體牌招。
又啓曰,吏曹判書金道喜,特敎嚴飭之下,謂有私義之難安,奉牌闕外,無意承膺,事甚未安。參判徐英淳,參議趙亨復,亦爲奉牌,不卽入來,竝推考,何如?傳曰,允。此吏判事,誠未可知也,於法於例,初無可累,故必欲以無累處之,而乃欲自處於若有所累者何也?更以前牌,催促開政。
又啓曰,吏曹判書金道喜,特敎嚴飭之下,一向奉牌,無意變動,事體所在,誠極未安,從重推考。參判徐英淳,參議趙亨復,亦爲奉牌,終不入來,一體從重推考,何如?傳曰,允。昔在正廟相臣中,亦多有與此吏判所處相似者,而未聞以此自引,亦未聞以不爲自引非之者,豈或今人處義,加於前人而然乎?況故相之不敢自引於正廟者,此吏判乃引之於予乎?黜削流放,何所顧惜,而苟如是,則反使之作爲處義也,更不欲以此吏判去就爲飭,牌去來勿爲入稟。
有政。吏批,判書金道喜進,參判徐英淳式暇,參議趙亨復式暇,左承旨兪章煥進。以李翊會爲大司憲,宋柱獻·李寅奭爲掌令,沈應泰·金載斗爲持平,趙龜夏爲獻納,韓文爀爲正言,李羲肇爲禮曹參判,金箕晩爲同經筵,李㘾爲兵曹正郞,李鼎鎬爲戶曹佐郞,任希兢爲直講,江界府使李濟完仍任事承傳,故學生尹慶畬贈持平,孝行卓異贈職事承傳。
兵批,判書金左根病,參判崔致憲病,參議李是鍊入直進,參知安允璟病,同副承旨沈宜升進。護軍兪星煥,副司直權炳益·金基煥·李秉植·金禹銖·任希兢,副司果兪致崇,以上竝單付。
以應敎李時愚,副應敎金穰根,副校理李濟達,副修撰朴承輝牌不進罷職傳旨,傳于沈宜升曰,只推。
沈宜升,以弘文館言啓曰,副應敎金穰根,副校理李濟達,旣有只推之命,竝牌招察任,何如?傳曰,允。
沈宜升啓曰,大司憲,掌令二員,持平二員未差,執義徐有薰牌不進,監察茶時之意,敢啓。傳曰,知道。
以大司諫李明迪,司諫李東迪,執義徐有薰,牌不進罷職傳旨,傳于沈宜升曰,只推。
以右副承旨洪羲錫牌不進罷職傳旨,傳于沈宜升曰,只推。
諭副司直洪直弼處,夫士之讀書窮理,不惟高尙其志,康濟一身而已,將以贊治道而賁斯世也。向來經筵之選,予意有在,謂當幡然而起,無孤凝竚之望,豈料歲已再周,而一向邁邁哉?賁園之玉帛靡擧,在郊之干旄愈邈,顧予誠淺禮薄,內省慙恧,然而惟爾宿德邃學,牢着脚跟,蘊抱經術,洞見性命之源,深究禮義之奧,自少至老,造詣精微,菀然爲士林之宗匠,朝野倚望,爭欲先覩,粵予沖人,方當進學修業,待賢弘功之日,捨爾劬經成德之士,而更何望其開發啓沃之益哉?見今三陽回泰,萬化方升,正宜晝日頻接,孜孜靡懈之時也。講對之席方虛,嚮德之誠冞切,斷斷苦心,惟在必致,玆將十行,庸敷心腹,亟回遐心,無矢薖軸之詠,夾贊治猷,寔闡杞瓜之章,勿復以固守東罔爲高致,庸副予渴望焉。踏啓字。同副承旨沈宜升製進。
諭副司直成近默處,自爾應選之後,以諭以批,敷予心腹者,凡幾遭矣,邱園玉帛,遐心莫回,白露蒹葭,悵想曷旣,夫爲國必資於賢士,奬德尤貴乎世臣。昔我宣廟盛際,爾家先正,左右輔導,嘉猷格言,國史書之,國人誦之,至于今照輝人耳目,而爾以先正之孫,克趾厥美,養德山林,獨抱遺經,所講者君臣之倫也,所究者堯·舜之道也,豈可獨善其身,不思所以經濟致澤之道乎?眇予沖人,叨承艱大之業,非不願學,而學未造緝熙之域,非不欲治,而治未見徯志之效,若涉大津,茫無涯畔,此時之所蘄望而倚毗者,惟在於碩學宿儒,賁然來思,成就予德,以啓我無疆惟休,而苟求其人,捨爾其誰?予之所期望於爾者,若聖祖之期望於先正,則爾亦曷敢不以先正之所以事聖祖者,事予乎?側席之念雖切,而東岡之雅志彌堅,招旌之禮縱勤,而空谷之白駒難縶,每使十行衷諭,徒歸一時文具,職由予誠意淺薄而然歟,自顧愧歎,而亦不能無慨於爾也。見今春晷漸長,講筵將開,徯爾幡然,勗予而迪予,不啻若飢渴于中,爾其剋日簉朝,須任以啓沃薰陶之責,將就我典學,宥密我基命,無孤予虛佇凝企之望焉。踏啓字。右副承旨洪羲錫製進。
諭副司直宋來熙處,伊尹之訓曰,俊彦迪後,傅說之命曰,俊㐅列位,周公之書曰,不替義德從容德,此古昔盛時,代天工而明聖學者,必在親賢尊德而先之也。惟爾承屢世嫡傳之緖,受十年禮遇之隆,處一世師表之尊,淵源克正,歲月滋久,政宜咨訪治道,資輔學業,側席而求,求之如渴,況予學未造極,治不徯志,其欲汲汲遑遑,旌招而羅致者,何嘗一日忘于中也,士之讀聖賢書,學聖賢道者,奚但高蹈於世,獨善其身哉?將以窮經明理,致君澤民也。故爾祖先正文正,昔在寧陵盛際,贊化成務,兼濟斯世,至今爲朝野之表準,士林之矜式,爾亦宜以文正之輔導我先王者,棐迪予小子,故粵自嗣服之初,企其幡然賁然,望其輔予勗予,而屢次招延之際,不免淺誠而薄禮,五六敦勉之諭,徒歸應文而備具,予所親賢尊德之義,尙愧其蔑如耳。然今月正之晷漸長,日三之講將開,以爾愛君憂國之誠,豈可固守東岡之陂,莫予肯顧乎?喬木之世德宜念,生芻之輿望方切,爾其勉回初心,期於不日簉朝,宥密予基命,緝熙予典學,同心夾贊,無孤予凝企之望焉。踏啓字。左承旨兪章煥製進。
沈宜升,以內醫院都提調意啓曰,嶺南十二月令封進靑大竹,過限已久,尙不來納,揆以事體,極爲駭然,常時不能檢飭之該道臣,從重推考,使之卽速上納,且以沿路言之,載運刷馬,趁不替代,無難抛置,動費時日,專由於莫念法意,不勤操飭之致,後復有此等之弊,則道臣與地方官,隨現論勘之意,一體嚴飭於四道臣處,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十五日,臣曹與戶曹堂上,進去奉審後,稟處,何如?傳曰,允。
又以兵曹言啓曰,禁軍別將李寬奎,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹以趙存中爲禁軍別將。
義禁府啓目粘連,向前李能權段,該邑還逋,始於前等,此倅在官,又値災歲,蓋以設賑而未暇刷捧,竟乃報營而至於登聞是白遣,所謂色落之謬例,亦有供辭之可據是白乎矣,仍又未捧,雖緣事勢之所致,竟成虛簿,殊非法例之攸在,以此照律爲白乎旀,吳致慶段,還簿虛留,蓋緣無民而無穀,經歲在官,竟至未捧而未勘,積逋無所指徵,完簿實難措處是白乎矣,其所謂刷捧於七坪者,未足爲充逋之一助,揆以法竟,有難參恕,以此照律,何如?判付啓依允。又啓目,向前鄭珪亦,觀此査啓,則該邑積逋,自是流來,此囚未捧,仍又依舊是白乎所,縱緣流絶之殆盡,指徵無所,揆以糴政之至嚴,法意攸在,不可以本邑之事勢,有所原情而參恕,以此照律,何如?判付啓依允。又啓目粘連,向前趙台顯亦,漂人旣已問情,船所亦爲護送是如是白乎矣,致有逃躱之擧,難免不飭之失,以此照律,何如?判付啓依允。又啓目粘連,向前李鍾正亦,戰船守護,旣未能檢飭,兵船有無,不卽覺察是白乎則,事涉疎忽,罪難原恕,以此照律,何如?判付啓依允。
上在昌德宮。停常參·經筵。
沈宜升啓曰,來二十一日朝參日次矣,敢稟。傳曰,停。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右副承旨洪羲錫,今日不爲仕進,卽爲牌招,何如?傳曰,允。
備忘記,波知僉使咸敬毅下直,長弓一張,長箭一部,片箭一部,筒兒一箇賜給。
傳于沈宜升曰,左承旨·左副承旨許遞,前望單子入之。
承旨前望單子入之,洪鍾應·趙雲澈落點。
沈宜升啓曰,新除授承旨趙雲澈,方在罷散中,以前任定州牧使,亦在解由未出中,何以爲之?敢稟。傳曰,敍用勿拘。
又啓曰,行都承旨成遂默,右承旨洪羲錫不爲仕進,左承旨徐戴淳式暇,左副承旨洪鍾應,右副承旨趙雲澈未肅拜,院中只有臣一人,伴直無人,右副承旨趙雲澈,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙雲澈牌不進,伴直無人,左副承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
掌令李寅奭啓曰,臣姿性蔑劣,言議巽軟,本不近似於淸朝耳目之任,而栢府除旨,忽下於夢想之外,感恩怵義,雖不得不章皇出肅,少伸叩謝之忱,而第臣於合啓中,有私義之難以聯參者,曾於薇垣,已蒙恩諒,今臣處義,宜無異同,請命遞斥臣職。答曰,依啓。
持平沈應泰啓曰,臣庸愚湔劣,言議風采,本不合於淸朝耳目之任,而栢府除旨,忽下於千萬夢想之外,怵畏義分,雖不得不章皇出肅,粗伸叩謝之忱,而第臣於合啓句語中,有私義之不可聯參者,曾叨是銜,輒蒙恩遞,今臣處義,宜無異同,請命遞斥臣職。答曰,依啓。
沈宜升啓曰,卽者吏曹郞廳來言,高原郡守李恒坤,憲府則雖已署經,諫院不備,不得署經云,未署經外,未肅拜人員,竝卽牌招,何如?傳曰,一司除署經。
以副應敎金穰根,副校理李濟達牌不進罷職傳旨,傳于沈宜升曰,只推。
兵曹,以金魯甲爲都監中軍。
沈宜升,以弘文館言啓曰,副應敎金穰根,副校理李濟達,旣有只推之命,竝卽牌招察任,何如?傳曰,允。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于沈宜升曰,只推。
以右副承旨洪羲錫牌不進罷職傳旨,傳于沈宜升曰,只推。
以右副承旨趙雲澈牌不進罷職傳旨,傳于沈宜升曰,只推。
沈宜升,以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。
又以禮曹言啓曰,卽接淸安幼學張涑光所志,則以爲同姓三寸姪泰寅,嫡妾俱無子,以其同姓十寸兄泰壤第二子應文,欲爲繼後,兩家諸族,相議完定,而泰壤夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長張涑光所訴旣如此,依定式張泰壤第二子應文,立爲張泰寅之後,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講任希兢在外未肅拜,典籍申佐模方以入直,身病猝重,呈旬出去,時無入直之員,以他郞官姑爲代直,何如?傳曰,允。
又以兵曹言啓曰,宣傳官柳勉儉,五衛將成弼修,俱以病難供職,呈狀乞遞,五衛將徐偉輔,前任慶尙監營中軍,上來間該廳番次苟艱云,竝改差,何如?傳曰,允。
義禁府照目粘連,長津前府使鄭珪矣本府議啓內,觀此査啓,則該邑積逋,自是流來,此囚未捧,仍又依舊是白乎所,縱緣流絶之殆盡,指徵無所,揆以糴政之至嚴,法意攸在,不可以本邑之事勢,有所原情而參恕,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目粘連,海南兼任珍島前郡守趙台顯矣本府議啓內,漂人旣已問情,船所亦爲護送是如是白乎矣,致有逃躱之擧,難免不飭之失,以此照律,罪笞四十收贖,附過還職,私罪。奉敎依允爲旀,功減一等爲良如敎。又照目粘連,長興府使李鍾正矣本府議啓內,戰艦守護,旣未能檢飭,兵船有無,亦不卽覺察是白乎則,事涉疎忽,罪難原恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,長津前府使李能權·吳致慶等矣本府議啓內,李能權段,該邑還逋,始於前等,此倅在官,又値災歲,蓋以設賑而未暇刷捧,竟乃報營而至於登聞是白遣,所謂色落之謬例,亦有供辭之可據是白乎矣,仍又未捧,雖緣事勢之所致,竟成虛簿,殊非法意之攸在,以此照律爲白乎旀,吳致慶段,還簿虛留,蓋緣無民而無穀,經歲在官,竟至未捧而未勘,積逋無所指徵,完簿實難措處是白矣,其所謂刷捧於七坪者,未足爲充逋之一助,揆以法意,有難參恕,以此照律罪,李能權段,以不應爲事理重律,杖八十收贖,奪告身三等,吳致慶段,以制書有違律,杖一百收贖,告身盡行追奪,竝只私罪。奉敎依允爲旀,竝只功減一等爲良如敎。
左議政鄭元容疏曰,伏以臣聞擔重者思卸,役遠者思歸,言人情之久勞而願佚也,乘流則逝,遇坎則止,喩仕宦之壯行而老休也,此指常理順勢而言也。若臣之萬萬非分,萬萬難冒,自來至苦之情,今日甚切之懇,又萬萬於常理順勢之外矣。臣之當初出膺,妄托裁量於恩義之際,參互於公私之間,而一往不復,逾去逾遠,事與心違,行與言舛,騁阪之步,難於廻住,集木之心,靡所容措,中夜屢興,悔歎何及?同時宣誥之臣,屢經遞拜,而臣則貼身而不動,僚相告病之牘,輒蒙體諒,而臣則緘口而不言,閒送中書之歲月,虛糜太倉之廩米,畢竟躐取一座,亢而又亢,適會起居之儀,冒伸中謝之禮,抗顔赴堂,恬若固有,臣有臣心,寧不自愧?古之人有滿考而不辭者,盡瘁而爲期者,是皆娷通宋法,贊裨王猷,李謀劉斷,庇賴邦家,其身進退,繫國安危故也。今臣有百不稱,無一可能,居位不爲不久,而有何一半分酬報,委任不爲不專,而有何一二事施措乎?留遲一日,則臣躬積一日之愆,去早一日,則國事有一日之益,臣雖欲貪榮顧戀,低回不去,其如易象覆餗之誡,詩人伐檀之刺何哉?且臣疾病,萬難勉强,年紀益邁,癃痼益深,脚腿拘攣,步履扶笻而難移,眼眸眯翳,文簿遮鏡而莫辨,痰癖肆而精思迷錯,一言語一起居,每失常度,積聚亘而肚腹牽痛,少飢飽少寒煖,輒經危域,夕朝之頃,雖有歇劇,月日之計,頓覺落下,譬若下山之景,赴壑之湍,駸駸滔滔,莫可挽回,物理如此,已矣何論。況臣躓而復起,恩榮踰前,餘生志願,更有何冀倖,而病枕耿耿,寤寐如結者,唯是獲荷鞶帶之禠,復還樵牧之社,刪慮調疴,得延餘年,則天地洪渥之恩,豈臣銜結所可仰酬,披赤抒素,言出衷悃。伏乞聖明,憫臣之情,憐臣之病,亟解臣議政之銜,俾國事幸而私分安焉。臣無任云云。答曰,省疏具悉卿懇。愼節雖用奉慮,亦是衰境例證,非有形現之可論,則豈可以此言去,而此時又豈卿可去之時乎?予之托付何如,卿之擔着何如,民國事勢之艱虞又何如,而卿乃以此時請去乎?前席面諭,諒悉予意,而今玆疏陳,大非所望,亟斷來章,益勉弼亮,以副予責成之至意。仍傳于沈宜升曰,此批答,遣史官傳諭。
上在昌德宮。停常參·經筵。
沈宜升,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
成遂默啓曰,左承旨徐戴淳,右副承旨趙雲澈,今日不爲仕進,竝卽牌招,何如?傳曰,允。
備忘記,江原監司趙鶴年下直,長弓一張,長箭一部賜給。
成遂默啓曰,禮曹參判李羲肇,除拜後過三日不爲出肅,依定式推考警責,仍卽牌招察任,何如?傳曰,允。
沈宜升啓曰,行大司憲李翊會,執義徐有薰,掌令宋柱獻,牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于沈宜升曰,只推。
以左副承旨洪鍾應牌不進罷職傳旨,傳于沈宜升曰,只推。
以左承旨徐戴淳,右副承旨趙雲澈牌不進罷職傳旨,傳于沈宜升曰,只推。
以副應敎金穰根,副校理李濟達牌不進罷職傳旨,傳于沈宜升曰,只推。
洪羲錫,以弘文館言啓曰,副應敎金穰根,副校理李濟達,旣有只推之命,竝卽牌招察任,何如?傳曰,允。
刑曹啓目粘連,大邱楊廷豹獄事,曺慶重減律爲發配,楊廷豹托義而復讐,雖有傅輕之法文,何可恣意而戕殺乎?殺人之法甚嚴,復讐之義亦重,下詢大臣處之,何如?判付啓。又啓目粘連,榮川權忠甲獄事,三人共致,先踢者忠甲,八踢交加,先犯者忠甲,而敢懷掉脫之心,囑詞連而誣供,誘雇奴而承當,凶身則七年倖逭,偃息自在,屍首則三日致死,伸洩不得,今幸道査,忠甲之手撞足踢,畢露無餘,占卜施以干犯,忠甲訊推輸款之意,分付道臣,何如?判付啓。
敎江原監司趙鶴年書。王若曰,國家最重方面,若古二千石循良,材望惟簡在心,畀爾卄六州按察,憂分北關,化宣東維,眷彼江原一區,實是海山重鎭,自古俗尙之獷悍,耕稼少而末業多,邇來弊端之蝟興,飢饉荐而生理竭,嗟,十室殆空八九,政須撫摩之良圖,況數遞已至再三,誰膺保釐之重任?惟卿,淸朝吉士,法家肖孫,文學政事之兼該,用各當於履屐,器局風猷之信美,利可別於錯盤,望實俱隆,揚銀臺而綰國子,踐歷殆遍,長玉署而佐銓衡,玆授卿以江原道觀察使兼兵馬水軍節度使·原州牧使,卿其祗服寵章,恪守彝典,戒孟陽遊山之興,益殫誠於旬宣,若張詠救火之才,佇寬憂於宵旰。故玆敎示,想宜知悉。知製敎李經在製進。
禮曹參判李羲肇疏曰,伏以臣樗櫟散材,蒲柳脆姿,文質無當,疾病恒苦,自少及老,曾無錙銖才能之可言,而徒荷我純祖大王曁我翼考大王,覆燾如天地,涵育如雨露,拂拭之推遷之,滾到卿月之班。臣雖稟性魯鈍,知識闇昧,而隨事竭誠,當官盡職,涓滴塵刹,藉手爲報答之地,炳然寸丹,可質彼蒼。迺於旿年夏待罪沁都之時,厚被繡衣之論啓,上而孤負隆畀,下而僇辱身名,其三條臚列,無論非情與否。臣今老白首矣,庸詎呶呶質辨,有如對訟者然,而江都重地也,分司重任也,臣苟能事其事而盡其責,足以見孚於人,則此言奚宜至哉?廟堂覆奏,實屬薄勘,屢朔跧蟄,自訟愆尤,有地欲鑽,無面可顯,竊自擬退處田廬,隨分調病,畢此餘生,以爲息補之方,千萬慮外,恩敍遽降,除旨繼下,以臣爲禮曹參判者,臣驚懍激感,益不知措躬之所。噫,以臣不才無狀,自陷大僇,而今玆恩命,尙記簪履,揆以義分,敢竢駕屨,而一蒙不潔,湔洗無路,恩造斯渥,叩謝宜急,而不敢置身於四維之外,重貽同朝之羞,召牌嚴臨,承膺無路,悚蹙惶,若窮無歸,玆敢冒死瀝血,略陳危衷。伏惟聖明,俯賜鑑諒,將臣新授職名,亟行鐫免,仍治臣逋慢之罪,以肅朝綱,不勝大願。臣無任云云。答曰,省疏具悉。事在過境,俱屬細瑣,何至深引?勿辭行公。
上在昌德宮。停常參·經筵。
洪羲錫啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
洪羲錫啓曰,右副承旨趙雲澈,今日不爲仕進,卽爲牌招,何如?傳曰,允。
以副應敎金穰根,副校理李濟達牌不進罷職傳旨,傳于洪鍾應曰,只推。
洪羲錫,以弘文館言啓曰,副應敎金穰根,副校理李濟達,旣有只推之命,竝卽牌招察任,何如?傳曰,允。
洪鍾應啓曰,行大司憲李翊會,執義徐有薰,掌令宋柱獻,牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于洪鍾應曰,只推。
以右副承旨趙雲澈牌不進罷職傳旨,傳于洪鍾應曰,只推。
洪鍾應,以兵曹言啓曰,五衛將張南奎·徐奎翰,俱以病難供職,呈狀乞遞,竝改差,何如?傳曰,允。
刑曹啓目粘連,祥原殺獄罪人李漢祥獄事,撲于木枕,縱有異於被打,傷其頭顱,竟不幸而致命,原其情則未必故殺,論以法則不可容貸,嚴訊得情,何如?判付啓依允。
吏曹判書金道喜疏曰,伏以臣於見職,夫豈可冒而冒之,又豈可以暫冒而仍冒之哉?始焉一疏遞籲,未蒙兪準,繼之以特下飭敎,至有人臣之不敢承聞者,仍下王府譴問,旋又嚴召踵臨,臣固惶懍震惕,罔知攸措,而竊自思惟臣於先朝時,亦嘗値似此境界,回旋無路,不得不拚棄出肅,故亦敢以臣所經歷,爲臣援据,而至於職事奉承之斷不敢決不可,則猶復前也。是以政命之下,敢有奉牌之擧,乃者一日三飭,荐煩辭旨,上下累數十言,諄複截嚴,臣誠震駴于中,隕越在下,有不暇復事逡巡,遂至冒進政席矣。顧臣一介之去就,何足輕重於朝廷,而終始恩造,若是曠絶,邱壑而袵席之,枯朽而喣潤之,寬貸威罰,曲費造化,至于日昨而極焉。人臣之受恩於君父者,歷數古今,孰有如臣比哉?竊伏惟我殿下,以臣爲簪履之遺,不忍棄捐,蓋出記舊之聖念,故頃於批旨有曰,自有先朝聖諭。嗚呼,昔宋臣蘇軾,自謫宥還,進登前席,承先帝知卿之諭,不覺哭失聲,臣之所蒙被於兩聖朝者,與此略同,而臣又有過之者,臣白首未死,重叨此不世之遭,其悼昔感今之懷,爲何如也,追先報今之念,又何如也?其身之狼狽跋,莫宜自恤,而生死夷險,惟上所命,又何敢更提前說,以速辠恩犯分之罪,而第使臣雖是無故恒人,初無去就之可言者,至於見任,何嘗萬分一襯似哉?噫,周官分職,冢宰爲之長,其重可知也,畀之以裁物之責,處之以官人之任,凡一代之材九流之品,皆爲之銓序綜理,錙銖毫忽之際,而大有關於民國之事,故世道汚隆,亦於是乎歸責。自古迄今,居是任者,必極當時之選,而未或輕畀於人,今者特簡,乃及於如臣無似,上以累則哲之明,下以失輿議之允,以至私分濫而公器䙝,此非細故也。臣本庸愚鹵下,無能爲役,至如人倫之鑑,官方之序,尤所矇如,雖嘗叨佐天官,而猶以濫竽爲愧,況乃裒然爲首,而擔夯大責,將何以無僨於職無負於國乎?此尤臣矢死而不敢冒焉者也。且以臣目下病形言之,萬無復起爲人之望,臣蒲柳早衰,奄若耄及,哀蟄以來,癃朽轉甚,重以神識都喪,若墮雲霧,日用家常之物,有不能擧其名,尋常應接之間,往往昏錯居半,自料源委已痼,有非醫藥可療,凜乎若不保朝夕,以此視廕之殘景,尸居之餘氣,雖欲自力於汗漫陳就,亦已難矣。況敢蹲仍盤礴於鑑空衡平之地乎?臣今到此,身非自有,非不欲感激蹶,以效一日之責,而誠有無可奈何者存耳。噫,臣受恩如天,負罪如山,生無以爲報,死無以自贖,而以臣微末去就,復控崇廳,誠萬萬主臣,乃其才之不稱,病之難强,旣未及提說於前籲,而必辭之義,亦在於是,玆不得已,冒萬死更陳之,伏乞聖明,諒之察之,哀之憐之,將臣所授職名,亟命鐫改,俾私分安而公器重,仍治臣瀆撓之罪,以昭法紀焉。臣無任云云。答曰,省疏具悉。卿其勿辭,殫誠平允。
上在昌德宮。停常參·經筵。
藥房提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
成遂默啓曰,左承旨徐戴淳,右副承旨趙雲澈,同副承旨沈宜升,今日不爲仕進,竝卽牌招,何如?傳曰,允。
以左承旨徐戴淳,右副承旨趙雲澈,同副承旨沈宜升,牌不進罷職傳旨,傳于洪鍾應曰,只推。
傳于洪鍾應曰,右承旨·右副承旨·同副承旨竝許遞,前望單子入之。
承旨前望單子入之,李公翼·李謙在·徐元淳落點。
洪鍾應啓曰,行都承旨成遂默藥院進,左承旨徐戴淳不爲仕進,左副承旨李謙在,右副承旨李公翼,同副承旨徐元淳未肅拜,院中只有臣一人,伴直無人,同副承旨徐元淳,卽爲牌招,何如?傳曰,允。
傳于洪鍾應曰,中官宋喜永,擧行之際,事極無嚴,令該府定配。
洪鍾應啓曰,行大司憲李翊會,執義徐有薰,掌令宋柱獻,牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于洪鍾應曰,只推。
洪鍾應,以春秋館言啓曰,別兼春秋臣鄭基世,以訓鍊都監從事官,今日軍布上下時,晝仕出去之意,敢啓。傳曰,知道。
又以吏曹言啓曰,今月初十日因大臣筵奏,未下直守令,不多日內催促下送事允下,而春川府使李㙽,在於京畿高陽地云,故自臣曹,發關催促矣。卽接高陽郡守吳肯默牒報,則以爲該府使李㙽,病未赴任云,雖未知病勢之如何,而促敎之下,有難等待其差歇,黜罷,何如?傳曰,此倅之呈遞,實病乎規避乎,抑有情勢乎?此草記還給,使之卽速辭朝。
又以刑曹言啓曰,謹依下敎,農圃庫直崔順得·洪允濟,各嚴刑一次後,順得平安道咸從府,允濟慶尙道密陽府定配所,竝卽押送之意,敢啓。傳曰,知道。
義禁府啓目,大靜前縣監安允沆原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大全通編,議處,何如?判付啓依允。
上在昌德宮。停常參·經筵。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,明日召對,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員竝卽牌招,何如?傳曰,允。
傳于洪鍾應曰,禮戶換房。
李公翼啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻牌不進罷職傳旨,傳于李公翼曰,只推。
以同副承旨徐元淳牌不進罷職傳旨,傳于李公翼曰,只推。
李謙在,以漢城府言啓曰,過期未婚之類,分付各部,搜訪報來矣。今已齊到,故別單書入之意,敢啓。傳曰,知道。
李公翼,以訓鍊都監言啓曰,本局兼內吹今春等習角賞格,謹依判下單子,木綿二十四疋,施賞之意,敢啓。傳曰,知道。
又以訓鍊都監言啓曰,本局哨官韓尙烈,身病甚重,勢難察任,改差,何如?傳曰,允。
又以禁衛營言啓曰,謹依本營兼內吹今春等習角賞單啓下,梁景福等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以義禁府言啓曰,中官宋喜永定配事,承傳啓下矣。宋喜永慶尙道金海府定配,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
李謙在啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于李謙在曰,只推。
李謙在啓曰,行都承旨成遂默,左承旨徐戴淳,右承旨洪鍾應,不爲仕進,右副承旨李公翼,同副承旨徐元淳式暇,院中只有臣一人,伴直無人,右承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
李謙在,以兵曹言啓曰,宣傳官申觀浩,以其病難供職,呈狀乞遞,改差,何如?傳曰,允。
又以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
上在昌德宮。停常參·經筵。
洪鍾應啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于徐元淳曰,只推。
徐元淳,以兵曹言啓曰,今月二十六日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李民植爲內禁將。
上在昌德宮。停常參·經筵。
李公翼,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
李公翼啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人安允沆,當爲議處,而判義禁洪敬謨呈辭受由,次堂例不得擧行云,何以爲之?敢稟。傳曰,次堂擧行。
又啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于李公翼曰,只推。
以全羅監司徐箕淳狀啓,興陽縣人物渰死事,傳于徐元淳曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
上在昌德宮。停常參·經筵。
藥房都提調權敦仁,提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
成遂默啓曰,明日召對,取稟。傳曰,停。
李公翼啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
成遂默啓曰,左承旨徐戴淳,右承旨洪鍾應,今日不爲仕進,竝卽牌招,何如?傳曰,允。
李公翼啓曰備邊司郞廳來言,今日賓廳日次,而左議政鄭元容有身病,右議政權敦仁無時急稟定事,不得來會云矣,敢啓。傳曰,知道。
傳于李謙在曰,左承旨許遞,前望單子入之。
承旨前望單子入之,趙亨復落點。
李謙在啓曰,新除授承旨趙亨復,以前任春川府使,方在解由未出中,何以爲之?敢稟。傳曰,勿拘。
傳于李公翼曰,判義禁有闕之代,前望單子入之。
判義禁前望單子入之,朴岐壽落點。
李公翼啓曰,卽者義禁府都事來言,時囚罪人安允沆,當爲議處,而新除授判義禁朴岐壽未肅拜,次堂例不得擧行云,判義禁卽爲牌招,何如?傳曰,允。
又啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于李公翼曰,只推。
以右承旨洪鍾應牌不進罷職傳旨,傳于徐元淳曰,只推。
徐元淳,以奎章閣言啓曰,原任提學徐有榘母喪,依定式遣檢書官,傳給內賜賻物以來之意,敢啓。傳曰,知道。
同義禁柳基常·兪星煥·金箕晩聯名疏曰,伏以金吾時囚,當爲議處,而適値判堂呈告之時,仍有次堂擧行之命矣。第伏念王府事體,凡係議讞,下僚不得替行,古例卽然,雖於特命之下,有不敢冒當,玆敢援例陳章,仰瀆崇嚴,伏乞聖明,俯垂鑑諒,亟寢成命,以存公格,以安私分,千萬蘄懇之至。臣等無任云云。答曰,省疏具悉。判堂已出矣。
上在昌德宮。停常參·經筵。
徐元淳啓曰,明日召對,取稟。傳曰,停。
趙亨復啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,判義禁朴歧壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于趙亨復曰,中官尹之恒,先汰後拿。
趙亨復啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于趙亨復曰,只推。
李謙在,以奎章閣言啓曰,原任提學徐有榘母喪第三日,依定式遣檢書官致弔,仍爲勸粥以來之意,敢啓。傳曰,知道。
又以吏曹言啓曰,景慕宮春享大祭,終獻官預差前承旨李宜升,薦俎官前承旨兪章煥,堂上執禮前都事李豊翼塡差,而時無職名,竝令該曹口傳付軍職,何如?傳曰,允。
兵曹口傳政事,副護軍沈宜升·兪章煥,副司果李豊翼,以上竝單付。
徐元淳,以禮曹言啓曰,來二月初二日,行景慕宮春享大祭,初四日,行文宣王釋奠祭,初五日,行社稷大祭,所用羲牲,小宗伯與本署提調,當爲眼同看品,而本曹參判李羲肇未肅拜,無以擧行,令政院牌招,以爲看品之地,何如?傳曰,允。
徐元淳啓曰,禮曹參判李羲肇牌不進推考傳旨,今方捧入,而羲性看品,當爲進參,如是違牌,事甚未安。更爲牌招,何如?傳曰,允。
徐元淳,以禮曹言啓曰,臣憙淳與戶曹判書臣李光正,進詣皇壇奉審,則奉室雉尾箒一柄,雉尾風遮大草芚二浮,懸竹四箇,幣篚蓋具二坐,座面紙一件,饌卓巾四件,尊卓巾一件,奉紙位卓巾一件,黃帕一件,籩五箇,䇺蓋具四箇,鼎羃四箇,大牲匣·小牲匣各一坐,饌卓二坐,從享位紫紬褥一件,綵花席一張,闕字牌雨備一件,雨傘一柄,黃香亭雨備一件,移安時所用黃木擔乼一巨里,別紋席三張,香大廳白紋席五張,敬奉閣風遮大草芚一浮,御齋室風遮大草芚四浮,懸竹二箇,壇上甲黃幕一浮內二幅,甲黃帳一浮內二幅,內簷甲黃帳二浮內一幅,油遮日四十張付一浮,白布遮日一浮內二幅,白木內揮帳二浮內二幅,前面黃帳一浮內二幅,黃綿絲大束乼·中束乼·小束乼·三甲所各二艮衣,廣別大束乼一艮衣,中束乼·小束乼各一艮衣,排設竹十箇,朱紅㓒圓經杖二箇,白木九幅,袱一件,從享位油遮日二浮內十張,饌幕白布遮日一浮內二幅,白布揮帳一浮內二幅,中束乼·小束乼·三甲所各一艮衣,典祀廳油遮日一浮內五張,排設竹四箇,竝破改備,鍮東海一坐破,添鐵修補事,分付各該司,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇,漢江壇·司寒壇·馬祖壇壇上及四面紅箭門墻垣階砌,俱爲無頉,而祈雨壇北邊紅箭門,厲壇東邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
趙亨復,以訓鍊都監言啓曰,本局千摠申觀浩,身病甚重,勢難察任,改差,何如?傳曰,允。
又以司僕寺一二提調意啓曰,大靜前縣監安允沆遞任進上馬二匹,今纔上來,禾毛色別單書入,依例內厩立養之意,敢啓。傳曰,知道。
左參贊朴岐壽疏曰,伏以臣罪苦餘喘,宜死不死,穀燧屢改冠裳如舊,俯仰穹壤,廓然靡所,煢煢銜恤,世念灰冷,不意苫塊之餘,纔過中月,簪履之收,有隕自天,華誥聯翩,召牌嚴臨,惝怳抑塞,疑若夢寐,五內摧咽,涕淚無從。噫,臣本庸愚蠢劣,百無肖似,猥荷兩聖朝不世之遇,深恩淪浹,河海難量,頂踵毛髮,罔非造化,而尺寸無長,涓埃莫報,家運不幸,喪威荐酷,零丁孤苦,苟延視息,卽是天地間一窮人耳。此生此世移事之地,惟是仰佩鴻私,俯竭駑鈍,區區此心,炳然如丹,而其奈衰朽之質,屢經險釁,氣血剝,精爽頓索,頭目眩轉,房屋如在舟車,肢體痿攣,轉側不離床褥,譬如欲枯之荄,又加以霜雪,旣疲之乘,更躓於峻坂,歲增月加,便成癃廢樣子,彯纓束帶,有靦周行,徒有隕結之願,實無驅策之望,竊所以自期自擬者,祗有瞻依邱隴,畢命桑梓,以圖餘生不報之報而已。修門在望,徊徨不前,玆敢冒入文字,瀝血哀籲。伏乞聖慈,俯垂矜察,遞臣職名,罪臣瀆擾,以安私分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
趙亨復,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙亨復啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左副承旨李謙在,今日不爲仕進,卽爲牌招,何如?傳曰,允。
李謙在啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
趙亨復啓曰,開坐事,命下矣。判義禁朴岐壽,疏批已下,卽爲牌招,何如?傳曰,允。
以江原假都事李章愚狀啓,歙谷縣令元重赫身死事,傳于李謙在曰,令該曹口傳差出催促下送。
趙亨復啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,司諫李東迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于趙亨復曰,只推。
李謙在以戶曹言,謹奉傳敎,儲慶宮正堂以下雨漏等修改吉日時,令日官金昌勳推擇,則來二月初十日卯時爲吉云,以此日時擧行,而移還安告由等節,令禮曹擧行,何如?傳曰,允。
又以禮曹言啓曰,太廟歲首展謁吉日,以何間推擇乎?敢稟。傳曰,以來月旬前擇入。
又以禮曹言啓曰,景慕宮展謁,每於孟春孟秋,取稟事定式矣。今春展謁吉日,以何間推擇乎?敢稟。傳曰,以來月旬前擇入。
又以禮曹言啓曰,以太廟展謁取稟草記,傳曰,以來月旬前擇入事,命下矣。展謁吉日,令日官李秉洪推擇,則來二月初二日,初十日俱吉云,以何日定行乎?敢稟。傳曰,以初十日爲之。
又以禮曹言啓曰,以景慕宮展謁取稟草記,傳曰,以來月旬前擇入事,命下矣。展謁吉日,令日官李秉洪推擇,則來二月初二日,初十日俱吉云,以何日定行乎?敢稟。傳曰,以初十日爲之。
趙亨復,以兵曹言啓曰,文臣兼宣傳官金應均·沈宜冕,俱以除授過限未肅拜,守門將李最永身病猝重,無望供職,呈狀乞遞,竝改差,何如?傳曰,允。
京畿監司李若愚狀啓,節祗受有旨內,副司直成近默·洪直弼處敦諭各一度,正書下送,卿其令地方官傳諭事,有旨敎是白乎等以,敦諭二度,使地方官果川縣監,卽爲馳進傳諭爲白有如乎,節到付該縣監徐用輔牒呈內,縣監敬奉敦諭,馳往副司直成近默·洪直弼家,傳諭是白乎則,副司直成近默,以爲賤臣猥被收錄,恭承恩諭,驚恐震惕,罔知容措。第伏念前後隆旨,雖出於典學求治之盛德事,而在賤分則壹是欺慢,爲難貰之罪,至於去就,有不暇更論,況素抱怔忡之症,隨時發動,今亦神精失守,屛息泥首,惟方命之誅是竢,而然猶曲貸,則永絶檢擧,無復羈縻,俾魚鳥之性,獲全生成,是爲千萬大幸,惟願轉報監營,以爲上徹之地,而益不勝僭越亦是如爲白有旀,副司直洪直弼,上疏上送是如爲白有等以,同上疏上送,緣由馳啓云云。踏啓字。
工曹判書金興根疏曰,伏以臣抱必死之病,懷至苦之情,悠悠忽忽,徂涉歲年,寵命狎至,而趨走義隳,衷懇未控而廉讓道喪,徊徨鬱抑,若窮無歸,仰首一號,今玆晩矣,而究竟無以自阻於慈覆之天,亦彝情則然耳。顧臣前秋濫秩,是誠奚爲而然哉?病瘝藩守,積有時月,一路事務,殆無管攝之所,是宜斥黜之亟,無待毁畫之刑,而八座加望,係又曠擧之典也。以臣不職,辱此誤恩,進其爵而榮其還,有若西京良二千石之所繇選於當時者,反覆循省,無有可據,伏況廁公孤之後,與槐棘之列,名德所隆,功能攸程,豈臣無似,所可僥也哉?臣小器也,濫則溢,溢則斯覆,門戶摧剝之禍,至於臣兄而極矣。夫以臣兄憂臣之疾,而臣今視息苟全,臣兄則窀穸遽邃,兩載睽離,一旬扶將,不過爲甫獲面訣而止,臣雖頑蠢無狀,誠亦何以爲命也?矧又臣兄平昔所以敎誡於臣者,斷斷是損之又損四字符耳。父事之地,永遺終天之慟,藉使有榮可喜,已自無與爲共,萬事悲涼,判無當世之念,而緣臣懵不自警,進取無藝,重貽其九地之憂,則寧有是也?臣言到此,惟有血淚之沾臆而已。抑臣於此繼有所飮泣冀幸者,臣於臣兄終事,始終隳廢,凡執紼之役,臨壙之訣,曾賓從義舊之不若,瀕危一縷,尙有神識,俯仰煩冤,無復人理,際此天序嬗而時物變,一往號哭於幽域攸在之所,求諸恒情,不容但已,而第臣以逖違之縱,迄闕反面之禮,則不敢以循例丐由,輒煩干瀆,卽義分也。然則今臣情事之萬難按抑,不亶爲冥升到極之懼而已,力綴眩悼之思,猥暴憫切之懇,惟聖慈惻然垂恤,亟收臣所授資級,仍命選部,悉鐫臣本兼諸職,俾有以全臣微諒,許臣往來之暇,則天地父母之賜也,臣不勝大願。臣無任云云。答曰,省疏具悉。陞秩望也,今何辭爲?所請特爲許暇。
上在昌德宮。停常參·經筵。
李謙在啓曰,明日召對,取稟。傳曰,停。
趙亨復啓曰,合辭許久闕啓,事甚未安。除在外·未署經·陳疏外,未肅拜人員,竝卽牌招,何如?傳曰,允。
又啓曰,右承旨洪鍾應,右副承旨李公翼,同副承旨徐元淳,今日不爲仕進,竝卽牌招,何如?傳曰,允。
傳于李謙在曰,弘文提學有闕之代,前望單子入之。
弘文提學前望單子入之,金蘭淳落點。
傳于李謙在曰,人日製明日爲之,弘文提學,待明朝牌招。
吏曹口傳政事,以沈承祖爲歙谷縣令。
趙亨復啓曰,行大司憲李翊會,執義徐有薰,掌令宋柱獻牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于趙亨復曰,只推。
以右承旨洪鍾應,右副承旨李公翼,同副承旨徐元淳,牌不進罷職傳旨,傳于李謙在曰,只推。
李謙在,以奎章閣言啓曰,檢書官金茂淳·金商贊·朴齊崧,俱以司憲府監察差祭矣。時無入直之員,令該曹口傳閑司相換,使之入直,何如?傳曰,允。
吏曹口傳政事,監察金商贊,造紙別提申錫龜,以上相換,監察金茂淳,瓦署別提沈樂愼,以上相換,監察朴齊崧,引儀金鍊白,以上相換。
李謙在,以弘文館言啓曰,修撰林肯洙·金基纉在外,副修撰鄭基世,別兼春秋進,下番闕直,事甚未安。副修撰朴承輝,卽爲牌招入直,何如?傳曰,允。
又以吏曹言啓曰,穆陵忌辰祭,獻官前承旨趙雲澈,預差前承旨洪羲錫塡差,而時無職名,令該曹口傳付軍職,何如?傳曰,允。
兵曹口傳政事,副護軍單,洪羲錫·趙雲澈。
李謙在,以禮曹言啓曰,卽接鳳山幼學郭模所志,則以爲族姪處大,嫡妾俱無子,以其同姓八寸弟處信第二子履基,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長郭模所訴旣如此,依定式郭處信第二子履基,立爲郭處大之後,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
趙亨復,以兵曹言啓曰,本曹正郞李㘾,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單李㘾。
趙亨復,以兵曹言啓曰,守門將曺光振,除授過限未入仕,改差,新除授慶尙監營中軍徐宅順,身病猝重,萬無登途赴任之望,呈狀乞遞,實病旣如此,則有難强令赴任,罷黜,何如?傳曰,允。
義禁府啓目粘連啓下是白有亦,向前安允沆亦,符驗之因水火毁失者不坐,載在法律是白乎矣,脫身雖在蒼黃,只收印信,遺却兵符,竟至燒燼,事甚驚駭,以此照律,何如?判付啓依允。又啓目,中官尹之恒原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。
副應敎金穰根疏曰,伏以臣卽伏聞日前經筵官洪直弼封章到院,而政院諉以不書年號,直爲退却云。設令儒賢疏本,或違格例,其在朝家禮待之義,固當微稟呈徹,而況此事,自是儒家故規,原不可以違例言者乎?揆以事體,疎忽莫甚,臣謂伊日在院承旨,竝施譴罷之典,仍以此意,更下別諭,期於敦召之地宜矣。臣無任云云。省疏具悉。政院事極爲驚駭,請罷輕矣,施以譴削,敦召事亦好矣。
副司直洪直弼疏曰,伏以臣於再昨秋,猥陳一疏,冀禠匪分之任,而聖度包荒,曲賜優容,批旨隆重,德音洋溢,曾不終歲,復有中丞除命,誤恩荐降,驟躐無漸,虛縻半歲,雖幸卸免,見帶講銜,未蒙竝解。臣兢慄踧踖,久而靡定,顧以糞土賤臣,未敢屢瀆宸聽,泯默縮伏,恭竢譴罰之加,不圖玆者,守土之臣,臨宣聖諭,辭旨肫摯,逈越尋常,此列朝所以尊寵宿德,招徠名碩之故事,而今焉施之於千萬醜差之身,臣以榮爲罪,且或且疑,不省所以自措也。夫經筵之設,將以講明正學,培養君德,而顧今典學一事,尤爲急先務,有不容時日玩愒,是乃興替汚隆之所繫也,其責專在講官,非徒陳說章句,用備顧問而已,將使之朝夕左右,輔翼薰陶,以成就允德,則固宜博訪,抱璞懍寶,深明帝王之學者,以當是職,其爲任之綦重,何如哉?且竊究祖宗遴選之嚴,尙諭前修望實之隆,其所以贊襄代天之神化,鼓鑄太平之盛觀,俾朝廷尊榮,士林興起,是豈偶然哉?苟非其人,上不宜虛授,下不敢冒膺,如臣膚末,靡所肖似,而承誤襲謬,裒然充數,朝家視以常例,自己處若倘來,因循苟且,靡所變動,不進不退,跨歷歲年,以致荐辱召命,是上下交失,而國體所以日輕也。且今禮羅廣張,旁搜巖穴,苟殿下奮發志氣,益勵大業,體說命遜敏之義,懋周頌緝熙之功,亟開雙日之筵,不停三晝之接,討論明理,揚扢治道,心法政敎,猝然以唐·虞三代自期,有以感服民之心志,則疇敢不欣欣動色,于于進身,以對揚休命乎?是所謂千里之外應之者也,如臣等輩,亦曷足有無哉?臣曾伏讀聖批若曰,選爾以啓沃之列,縻爾以風憲之任,豈止爲賁飾儀文而然哉?是固出於循名責實之聖意,而臣於兩者,無以效一日之責,則亦豈容一日安於所不能安乎?惟有遵述朱子請納其官,玆爲臣究竟法耳,昔文康公臣金昌翕,嘗歎虛僞之弊,在儒林彌甚,以學未通方,好爵縻身爲病,至作詩以警世,臣每三復灑然,若聞晨鍾,今乃坐在裏許,不克掉脫,安得免往哲之罪人?臣靡敢飾讓矯謙,以弋取辭爵祿之高名,顧以盜天誣世,自欺欺人,不惟有違賤臣平生守身之義,亦將仰累聖明尙賢之政,黃流注於瓦缶,華衮被於木石,詎不取千萬人一握之笑乎?昔漢帝,下詔求賢,令癃疾者勿遣,誠以人固賢矣,而若迫耄嬰疾,難以筋力爲禮,則勿用强策,在賢者猶然,況不賢者哉?今臣臨簀危喘,待盡朝夕,而間哭逆理,精魄遁喪,因之荐患痎瘧,形神欲離,床笫運用,亦莫自力,詎可效宋臣萬適,輿疾赴召,竟死旅邸,貽譏於千古乎?匪常之寵,非可以倖得,踰分之命,非可以濫冒,憂愧交極,直欲無生,臣情到此,亦云窮且慼矣。程子嘗云,食土之毛而爲王臣召而不往,邦有常憲,今臣義分都蔑,罪戾彌積,揆以邦憲,合被鈇鉞,玆敢力疾披瀝,冒死哀鳴。伏乞聖慈,亟施方命之誅,仍命永刊選籍,以卒天地生成之澤,千萬大願,臣無任宸越祈懇之至。臣草莽愚賤,不識事體,妄效昔賢章奏不書僞號之義,年前上本,亦不書淸人年號,而聖度涵容,不施乖越格例之罪。故今玆上章,一遵前規矣,喉司之臣,以其違式而還給,還給也固宜,然臣不忍變其素守,仍舊無改,恭竢嚴誅,幸聖明之財察焉,竊附朱子貼黃故事,敢此尾陳。臣彌增惶恐云云。答曰,省疏具悉爾懇。爾之又爲辭巽,良由寡昧之誠淺禮薄,無以招徠賢德,而爾以林下讀書之士,亦豈無君民之願乎?爾疏中堯·舜自期之說,可謂要而不煩,而愧不能得其要耳,矧今春晷漸和,郊坰無遠,如得爾幡然起造,出入經席,則豈不有資於朝夕啓沃,而感服民心,亶在於是,是予所望於爾也。承宣事,纔因堂疏而聞之,爲之驚駭,已有處分,而爾何有所引乎?仍傳于李謙在曰,此批答,遣地方官傳諭。
上在昌德宮。停常參·經筵。
成遂默啓曰,明日召對,取稟。傳曰,停。
趙亨復啓曰,合辭許久闕啓,事甚未安。除在外·未署經·疏批未下外,未肅拜人員,竝卽牌招,何如?傳曰,允。
成遂默啓曰,右承旨洪鍾應,今日不爲仕進,卽爲牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,權用經落點。
成遂默啓曰,新除授右副承旨金洙根,同副承旨權用經,竝卽牌招,何如?傳曰,允。
傳于成遂默曰,內醫院都提調前望單子入之。
內醫院都提調前望單子入之,領府事趙寅永落點。
傳于成遂默曰,都承旨持此御題,與弘文提學,偕往泮宮,試取以來。
成遂默啓曰,臣與弘文提學金蘭淳,偕往泮宮,人日製儒生試取,則收券爲一百六十二張矣,捧入之意,敢啓。傳曰,知道。
傳于成遂默曰,科次入侍。
以副修撰朴承輝牌不進罷職傳旨,傳于趙亨復曰,只推。
洪鍾應,以弘文館言啓曰,下番闕直,事甚未安。副修撰朴承輝,旣有只推之命,卽爲牌招入直,何如?傳曰,允。
金洙根啓曰,行大司憲李翊會,執義徐有薰,掌令宋柱獻,牌不進,持平金載斗在外,掌令一員,持平一員未差,監察茶時之意,敢啓。傳曰,知道。
以大司諫李明迪,獻納趙龜夏,正言韓文爀,執義徐有薰,掌令宋柱獻牌不進罷職傳旨,傳于金洙根曰,只推。
趙亨復,以兵曹言啓曰,來二月初十日,大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍四哨,訓將率領爲先廂,訓局步軍四哨,兩營騎士三番,御將率領爲後廂,禁軍三番磨鍊,禁將留陣餘軍留營置之。
又以御營廳言啓曰,本廳千摠李基碩,身病甚重,勢難察任,改差,何如?傳曰,允。
義禁府照目粘連,大靜前縣監安允沆矣本府議啓內,符驗之因水災毁失者不坐,載在法津是白乎矣,脫身雖在蒼黃,只收印信,遺却兵符,竟至燒燼,事甚驚駭,以此照律,罪杖八十收贖,奪告身三等,私罪。奉敎依允。又啓目粘連,向前尹之恒亦,長番之任,尤當敬謹,而不能審愼,以此照律,何如?判付啓依允。
義禁府照目粘連,中官尹之恒矣本府議啓內,長番之任,尤當敬愼,而不能審愼,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
右議政權敦仁箚曰,伏以臣忝叨藥院,已有數朔矣,出入起居之列,殫竭保護之責,卽臣區區犬馬之情,而忽於望間,重嬰急癨,多試剋伐之劑,雖得疏導之功,而衰元因以墮下,胃路從復頓阻,眩瞀澌脫,若無餘地,中間日次,闕參者數數,昨始得力疾暫赴,而纔退暈倒,一俉添苦,目下證形,實難時日殫束。玆敢冒入文字,伏乞聖慈,特許遞改臣藥院都提擧之任,以便調治焉。取進止。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳于洪鍾應曰,此批答,遣史官傳諭。
司諫李東迪疏曰,伏以臣以遐土賤迹,年已七十有五矣,有何一分世念,而千萬不意,歲前十月,忽蒙宗簿正恩命,臣分義所在,强疾登途,趁期肅謝,臘月念後,又蒙弘文館校理,歲後又伏蒙司諫院司諫數月之間,聖恩若是稠疊,臣宜卽不竢駕屨,急趨恩召,而素患冷泄,臨歲復發,一晝夜不知幾十次,長臥不起,氣息奄奄,支離一朔,百藥無效,到此地頭,臣之一身,雖使不幸於客館,固不足惜,而旣居侍從之班,恐貽朝端之累矣。且臣衰耗昏憒,本不合於淸朝耳目,而三朔縻職,全無匪躬之責,一念首邱,只有乞骸之願。伏乞聖慈,憐臣疾痛之呼,冀蒙遞改之命,則雖死之日,猶生之年,臣今乞免,何暇贅及他說,而區區願忠之意,不能自已,敢陳尾附焉。殿下卽祚以後,開講已久,上論帝王傳授之統,下及古今治亂之跡,聖聰由是而益明,睿知因此而益長,當今八域之國泰民安,皆是殿下稽古之力也,經席講磨之功,豈不大矣哉?太甲曰,終始惟一,時乃日新,伏願殿下,一以經席終始,而俾有日新之效焉。臣無任云云。省疏具悉。實病如此,本職許遞,尾陳甚好,當留念矣。
癸卯正月二十九日酉時,上御熙政堂。人日製科次入侍時,行都承旨成遂默,假注書金文煥,別兼春秋金益文,記事官趙秉駿,弘文提學金蘭淳,對讀官校理李宗秉,待敎李裕元,以次進伏訖。上曰,史官分左右,仍命科次爲之。蘭淳曰,試卷五張,依下敎考取,預差二張,亦爲持入矣。上曰,試卷讀奏,裕元進前讀奏第一張,至第七句。上曰,止之。仍命第一第二張書三下,其餘三張書次上。蘭淳曰,第一張書一字乎?上曰,唯。蘭淳曰,預差二張,當書外字乎?上曰,唯。仍命坼封。遂默以次坼封,讀奏封內訖。上命書傳敎曰,人日製賦居首三下一進士李廷實,直赴會試,之次三下二生員嚴錫鼎,給二分,之次次上生員閔載恒等三人,竝令該曹,考例施賞。出榻敎又命書傳敎曰,入格儒生,明日延英門外施賞。出榻敎仍命史官就座,遂命退。諸臣以次退出。
上在昌德宮。停常參·經筵。
藥房提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
金洙根啓曰,行大司憲李翊會,執義徐有薰,掌令宋柱獻,未肅拜,持平金載斗在外,掌令一員,持平一員未差,監察茶時之意,敢啓。傳曰,知道。
洪鍾應啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,同副承旨權用經,時在忠淸道淸風地,斯速乘馹上來事,下諭,何如?傳曰,允。
傳于洪鍾應曰,禮房承旨,馳詣宗廟·景慕宮,奉審摘奸以來。
傳于金洙根曰,承旨房望,順房爲之。
金洙根啓曰,卽者別兼春秋金益文,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪鍾應啓曰,卽伏見黃海兵使沈能俊去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金洙根啓曰,左右史不可不備,別兼春秋鄭基世·沈敬澤,竝卽牌招,推移入直,何如?傳曰,允。
洪鍾應啓曰,卽者吏曹郞廳來言,歙谷縣令沈承祖,當爲署經,而兩司不備,不得署經云,除在外·未署經外,未肅拜人員,竝卽牌招,何如?傳曰,允。
傳于洪鍾應曰,發遣吏郞,諸執事淸齋與否,摘奸以來。
洪鍾應,以議政府左右相意啓曰,本府每於歲首,例爲觀察使節度使薦,而臣等俱有故,限內不得議薦之意,敢啓。傳曰,知道。
以副修撰朴承輝牌招不進罷職傳旨,傳于洪鍾應曰,只推。
洪鍾應,以弘文館言啓曰,下番闕直,事甚未安。修撰金基纉差祭,副修撰朴承輝,旣有只推之命,卽爲牌招入直,何如?傳曰,允。
又以禮曹言啓曰,卽接水原府留守朴永元移文,則以爲本府鄕校聖殿北壁簷外滲漏,東邊月臺石傾仄,內神門椽木朽傷,將以今春釋菜,兼告修改告由祭香祝,自本曹啓稟下送云矣,水原府鄕校聖殿北簷滲漏處,及月臺石,神門椽木等修改,當於今春釋菜,兼告擧行告由祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局局別將朴敬鎭,身病甚重,勢難察任,改差,何如?傳曰,允。
上在昌德宮。停常參·經筵。
洪鍾應啓曰,來初五日,朝參日次矣,敢稟。傳曰,停。
李謙在啓曰,明日召對,取稟。傳曰,停。
金洙根啓曰,行大司憲李翊會未肅拜,執義徐有薰,掌令宋柱獻,傳旨未下,持平金載斗在外,掌令一員,持平一員未差,監察茶時之意,敢啓。傳曰,知道。
傳于洪鍾應曰,傳香承旨,馳詣景慕宮,奉審摘奸以來。
以別兼春秋鄭基世·沈敬澤牌不進罷職傳旨,傳于李謙在曰,只推。
李謙在啓曰,左右史不可不備,別兼春秋鄭基世·沈敬澤,旣有只推之命,與金益文,竝卽牌招,推移入直,何如?傳曰,允。
李謙在,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,健陵·顯隆園當親祭,華寧殿行酌獻禮矣,日字,以三月望間擇入。
又以禮曹言啓曰,以陵幸取稟草記,傳曰,健陵·顯隆園當親祭,華寧殿行酌獻禮矣,日字,以三月望間擇入事,命下矣。幸行吉日,令日官李秉洪推擇,則來三月十五日,十六日俱吉云,以何日定行乎?敢稟。傳曰,十五日爲之。
傳于洪鍾應曰,軍士房承旨入侍。
兵曹,健陵·顯隆園幸行時軍令,三月十五日出宮,龍驤鳳翥亭少駐,始興縣行宮晝停,自闕門二十三里,肆覲坪凝鑾軒少駐,華城行宮宿所,自始興縣行宮晝停所四十里。十六日健陵展謁,自華城宿所二十里,以上八十三里,親祭,顯隆園展謁親祭,還詣華城行宮宿所。十七日華寧殿展拜,親行酌獻禮,行宮宿所。十八日肆覲坪凝鑾軒少駐,始興縣行宮晝停,當日還宮。
假注書金文煥書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木穉株叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻竝無圮傷處,而主山及案山樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自鴈峯伏兵峴,至畫谷則樹林茂密是白遣,由斗湖而詣司寒壇看審是白乎則,亦爲無頉是白遣,自無學峯,所經外南山諸處,一一詳審是白乎則,別無斫痕之意,敢啓。傳曰,知道。
以大司諫李明迪,獻納趙龜夏,正言韓文爀,執義徐有薰,掌令宋柱獻牌不進罷職傳旨,傳于洪鍾應曰,只推。
洪鍾應啓曰,守令署經事,命下矣。大司諫李明迪,獻納趙龜夏,正言韓文爀,執義徐有薰,掌令宋柱獻,旣有只推之命,與行大司憲李翊會,一體牌招,何如?傳曰,允。
李謙在,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
以副修撰朴承輝牌不進罷職傳旨,傳于李謙在曰,只推。
李謙在,以弘文館言啓曰,下番闕直,事甚未安。副修撰朴承輝,旣有只推之命,與修撰金基纉,竝卽牌招,以爲推移入直之地,何如?傳曰,允。
洪鍾應,以兵曹言啓曰,今此幸行時,侍衛不可不備,宣傳官有闕之代,依例口傳差出,何如?傳曰,允。
兵曹口傳政事,以李容駿·李南軾爲宣傳官。
洪鍾應,以備邊司言啓曰,本司武郞廳白樂賢,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,本司武郞廳李鍾五,奔走勤仕,已滿十五朔,依例六品遷轉事,捧承傳施行,何如?傳曰,允。
癸卯二月初一日午時,上御暎花堂。軍士房承旨入侍時,右承旨洪鍾應,假注書金文煥,記事官金濬·趙秉駿,以次進伏訖。上命入軍令。宣傳官李信泳奏曰,軍令入侍時,宣傳官例爲陞殿擧行矣,今亦依例擧行乎?上可之。信泳出,引兵曹判書金左根進跪請軍令。上命入之。左根以軍令授信泳,信泳跪授鍾應,鍾應讀奏訖,跪授夾侍,夾侍跪進。上命踏啓字以下。夾侍跪授鍾應,鍾應跪受書判付讀奏訖,授信泳,信泳授左根。上命兵判先退。信泳引左根退出。鍾應曰,向來以大靜縣兵符燒燼,令政院改造下送事,命下矣。昨臘已爲改造,則監兵營所上左二隻,該縣監所佩右一隻,所當卽地下送,而濟州牧,與他防營所重有異,該縣監兵符左隻分上與否,自臣院關問於該監營,自監營發關該牧矣,越海之地,難期回報之遲速,而其在審愼之道,待回報下送似好,故敢此仰達矣。上曰,以此爲之,可也。仍命退。承史以次退出。
上在昌德宮。停常參·經筵。
李謙在啓曰,明日召對,取稟。傳曰,停。
又啓曰,行大司憲李翊會未肅拜,執義徐有薰,掌令宋柱獻,傳旨未下,持平金載斗在外,掌令一員,持平一員未差,監察茶時之意,敢啓。傳曰,知道。
趙亨復啓曰,右承旨洪鍾應,右副承旨金洙根,今日不爲仕進,竝卽牌招,何如?傳曰,允。
傳于趙亨復曰,在外承旨許遞,前望單子入之。
以右議政權敦仁亡妻移葬呈辭,傳于趙亨復曰,給由馬。
以別兼春〈秋〉鄭基世·沈敬澤·金益文牌不進罷職傳旨,傳于李謙在曰,只推。
李謙在啓曰,左右史不可不備,別兼春秋鄭基世·沈敬澤·金益文,旣有只推之命,與南秉哲,竝卽牌招,推移入直,何如?傳曰,允。
備邊司薦望,以許棨爲統制使。
李謙在啓曰,兵曹郞廳來言,統制使下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書金道喜,參判徐英淳,俱以病不來,參議未差,不得開政云,判書·參判,竝卽牌招,何如?傳曰,允。
又啓曰,今此京外守令·邊將薦擧單子三百八十八張,依例捧入,而其中應薦不薦人,令該曹察推,何如?傳曰,允。
以大司諫李明迪,獻納趙龜夏,正言韓文爀,執義徐有薰,掌令宋柱獻牌不進罷職傳旨,傳于李謙在曰,只推。
以右承旨洪鍾應,右副承旨金洙根牌不進罷職傳旨,傳于李謙在曰,只推。
以修撰金基纉,副修撰朴承輝牌不進罷職傳旨,傳于李謙在曰,只推。
李謙在啓曰,守令署經事,命下矣。大司諫李明迪,獻納趙龜夏,正言韓文爀,執義徐有薰,掌令宋柱獻,旣有只推之命,與大司憲李翊會,一體牌招,何如?傳曰,允。
李謙在,以兵曹言啓曰,本曹郞廳黃起源,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,內禁衛將李熙庚,景福宮衛將金永駿,俱以病難供職,呈狀乞遞,竝改差,何如?傳曰,允。
又以兵曹言啓曰,在前健陵幸行時,龍驤鳳翥亭少駐,始興縣晝停所留駐,肆覲坪凝鑾軒少駐時,先廂步軍一哨除出作門矣,今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前經宿幸行時,城外屛門把守,大駕行過後入來留都營,回鑾時出去把守矣,今亦依此擧行,何如?傳曰,允。
又以兵曹言啓曰,在前幸行時,畿邑所管斥堠伏兵傳語軍,華城·廣州府各隨地方擧行矣,今亦依此擧行,何如?傳曰,允。
又以兵曹言啓曰,幸行回鑾後隨駕軍兵犒饋,近年連以乾物分給矣,今亦依此擧行,何如?傳曰,允。
又以訓鍊都監言啓曰,本局局別將李垕,把摠李熙麟俱有身病,勢難察任,竝改差,何如?傳曰,允。
又以御營廳言啓曰,本廳騎士將任榦·鄭光禹身病甚重,勢難察任,竝改差,何如?傳曰,允。
又以司僕寺一二提調意啓曰,今此健陵·顯隆園親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此健陵·顯隆園親祭時補把驛馬,依已例,關西·關北外,限七十匹分排,知委各驛,以爲入用之地,何如?傳曰,允。
又以舟橋司言啓曰,舟橋排設,令日官李秉洪推擇,則今月二十一日卯時爲吉云,以此日時始役之意,敢啓。傳曰,知道。
以司謁尹潤孫手本,別監申完德,不勤使役,無端逃走,爲先除下,令攸司從重科治事,傳于李謙在曰,令秋曹定配。
忠淸監司金鼎均狀啓曰,節到付懷德縣監金獻淳牒呈內,節祇受有旨內乙用良,使關據本縣外南面龍田里居副司直宋來熙處敦諭一度,縣監卽爲齎奉,馳往傳諭,則副司直宋來熙呈單內以爲,臣病伏窮鄕,萬念灰冷之中,不料倅臣,傳宣敦諭,十行溫綸,寄意隆重,尤以講筵將開,令臣不日簉朝,此實昭代之盛擧,而但臣非其人也。黃流之注瓦缶,繪彩之施瞽者,未足喩其乖宜,豈非可愧之甚耶?臣誠惶霣,莫知所以爲計。且自前冬,眩暈之祟,秪今增劇,欲起還仆,夙夕㱡㱡,以此危喘,寧望蠢動,伏地驚戰,只俟逋慢之譴責而已是如,故玆以枚擧牒報是如爲白有等以,緣由馳啓云云。踏啓字。
上護軍朴綺壽疏曰,伏以臣之月初陳疏,略暴衷懇,而未蒙矜許,責諭溫諄,臣誠漸惶悸栗,莫省攸措,繼之以抑鬱徊徨,不知攸達,第念臣當初尋鄕,豈有他哉?直以病耳。沈淹旅館,自致日富,此非始料攸及,而居然年至之年,又適當此時,以其病則危症畢萃,外內都鑠,醫技殆窮,朝夕殆盡,復起視蔭,萬萬無是理也,以其年則頹景駛輝,冉冉已迫,尤非昔時之可比,奔走筋力,左右殫竭,又萬萬非其望也。涓埃塵刹,報答無日,反省初心,愧恨綳積,臣情到此,可謂至窮且慼,而惟此乞休一事,寤寐如結,是豈臣今日始倡意而成計也?自在十數年前,已昌言於衆,以年至而不致事,爲非義之所當安。今幸其年可休,而蕭蕭白楊,死生居半矣,若復懷祿戀寵,淟涊不去,縱或同朝之善諒,其獨不愧於心乎?此心揣量已熟,而且以國朝故事觀之,前後乞退者,磊落相望,而擧蒙雍容寬假,使其成名于家,全節于聖世,作成之美莫此爲盛故也。臣亦化育中一老物耳,寧不以先輩耆臣之所仰請者,仰望於今日聖明之世乎?惟我聖明,亦何所顧惜,而不垂矜悶乎?伏乞天地父母,曲賜生成之澤,俾遂終始之願,千萬血祝,臣無任云云。答曰,省疏具悉。引年雖曰禮經,告退何大恝然。
上在昌德宮。停常參·經筵。
李謙在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
成遂默啓曰,明日召對,取稟。傳曰,停。
李謙在啓曰,行大司憲李翊會未肅拜,執義徐有薰,掌令宋柱獻傳旨未下,持平金載斗在外,掌令一員,持平一員未差,監察茶時之意,敢啓。傳曰,知道。
成遂默啓曰,右承旨洪鍾應,右副承旨金洙根,今日不爲仕進,竝卽牌招,何如?傳曰,允。
傳于洪鍾應曰,傳香承旨,馳詣文廟,奉審摘奸以來。
以別兼春秋鄭基世·南秉哲·沈敬澤·金益文牌不進罷職傳旨,傳于成遂默曰,只推。
成遂默啓曰,左右史不可不備,別兼春秋鄭基世·南秉哲·沈敬澤·金益文,旣有只推之命,竝卽牌招,推移入直,何如?傳曰,允。
承旨前望單子入之,金鼎集落點。
成遂默啓曰,吏曹判書金道喜,參判徐英淳牌不進推考傳旨,今方捧入,而開政命下已至經宿,如是違牌,事甚未安。竝更牌招,何如?傳曰,允。
又啓曰,吏曹判書金道喜,參判徐英淳牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
李謙在,以吏曹言啓曰,禮曹佐郞李維謙,以其身病,呈狀乞遞,改差,何如?傳曰,允。
又以吏曹言啓曰,奉常寺正沈能恕,以其身病,呈狀乞遞,改差,何如?傳曰,允。
有政。吏批,判書金道喜進,參判徐英淳牌招不進,參議未差,右副承旨李謙在進,以趙啓昇爲司諫,李宗秉爲掌令,金儀表爲持平,李豊翼爲副校理,尹秉烈爲戶曹參判,李是鍊爲敦寧都正,朴晦壽爲知經筵,金鼎集爲同春秋,金漢益爲奉常正,沈敬澤·權秉德爲兵曹正郞,宋達仁爲吏曹佐郞,馬翰良爲禮曹佐郞,金應均爲司成,吳泰學爲軍器副正,張彦塾爲溫陵令,李亮熙爲監察,李定在爲康陵參奉,尹涑·柳學勉爲愍懷墓守衛官,洪羲錫爲安東府使,趙咸永爲寧邊府使,鄭瑋爲長湍縣監,兼春秋二單李羲俊·禹錫文。
兵批,判書金左根進,參判崔致憲呈辭,參議李是鍊入直,參知安允璟病,左副承旨洪鍾應進。啓曰,慶尙右兵使,今當差出,而擬望之人乏少,同道水使及他道守令竝擬,何如?傳曰,允。以趙秉鉉爲知事,李完植爲同知,朴光錫爲都摠管,尹濟弘·李行敎爲副摠管,洪百泳爲僉知,朴弘鎭爲內禁將,柳琡爲羽林將,李敬直·姜必孝·金履元爲五衛將,朴麟源爲景福將,宋觀和爲訓鍊判官,李東弼爲主簿,崔東鎭·李熙敬爲武兼,柳宗魯·韓友爕爲守門將,金鍵爲慶尙右兵使,柳相鼎爲黃海水使,白民洙爲慶尙中軍,申命浩爲忠淸水虞候,朴珍成爲永達萬戶,車天輪爲威鳳別將,統制使許棨,僉知加設二單吳一善·申觀浩,護軍趙斗淳·李應植,副護軍徐戴淳·金胤根·權用經·柳勉儉·柳琡,副司直李東迪·李寅奭·沈膺泰,以上竝單付。
吏批,再政。以趙龜夏爲校理,朴宗吉爲兵曹參議,金正奎爲肇慶廟令,魚命書爲禁府都事,鄭壽基爲肅川府使,兼甕津府使單柳相鼎。
兵批,再政。以徐戴淳爲曹司衛將,李程淳爲五衛將,沈元模爲部將,朴獜源爲荏子島僉使,僉中樞三單李敬直·姜必孝·朴獜源。
傳于李謙在曰,發遣吏郞,諸執事淸齋與否,摘奸以來。
以大司諫李明迪,獻納趙龜夏,正言韓文爀,執義徐有薰,掌令宋柱獻,牌不進罷職傳旨,傳于洪鍾應曰,只推。
金洙根啓曰,守令署經事,命下矣。大司諫李明迪,獻納趙龜夏,正言韓文爀,執義徐有薰,掌令宋柱獻,旣有只推之命,與行大司憲李翊會,一體牌招,何如?傳曰,允。
疊出
以別兼春秋鄭基世·南秉哲·沈敬澤·金益文牌不進罷職傳旨,傳于李謙在曰,只推。
李謙在,以司饔院都提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來省減,雖出於除民弊之聖意,曾以草記後行會畿營之意,有所稟定矣。今此健陵幸行時,各邑進排,依例知委監膳提調郞廳,先期進詣,何如?傳曰,置之。
洪鍾應,以刑曹言啓曰,司謁尹潤孫手本,別監申完德,無端逃走,爲先除下,令攸司從重科治事,傳曰,令秋曹定配事,命下矣。謹依傳敎,完德,平安道順安縣定配所,卽爲押送之意,敢啓。傳曰,知道。
上在昌德宮。停常參·經筵。
洪鍾應啓曰,明日召對,取稟。傳曰,停。
金洙根啓曰,行大司憲李翊會,執義徐有薰,掌令宋柱獻,未肅拜,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
傳于洪鍾應曰,傳香承旨,馳詣社稷,奉審摘奸以來。
金洙根啓曰,行都承旨成遂默,右承旨趙亨復不爲仕進,行左承旨金鼎集在外,左副承旨洪鍾應監祭進,右副承旨李謙在式暇出去,院中只有臣一人,伴直無人,右承旨趙亨復,所當牌招,而拘於廳規,不得請牌,何以爲之?敢稟。傳曰,牌招。
又啓曰,校理金益文,副修撰鄭基世別兼春秋進,修撰林肯洙在外,副修撰朴承輝差祭,玉堂上下番俱空,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,竝卽牌招,推移入直,何如?傳曰,允。
又啓曰,守令署經命下已至多日,尙未署經,事甚未安。大司諫李明迪,正言韓文爀,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
傳于金洙根曰,發遣吏郞,諸執事淸齋與否,摘奸以來。
金洙根,以吏曹言啓曰,因承政院啓辭,守令應薦而不薦人,令該曹察推事,允下矣。禮曹參判李羲肇,行護軍徐左輔·洪學淵·南履炯·李魯秉·具信喜,竝推考警責,何如?傳曰,允。
又以兵曹言啓曰,因承政院啓辭,邊將應薦不薦人,令該曹察推事,允下矣。刑曹判書李穆淵,吏曹參判徐英淳,工曹參判韓鎭庭,行護軍金箕晩,漢城府右尹朴光錫,同知中樞府事沈日永,成均館大司成南獻敎,俱爲應薦而不薦,竝依定式推考警責,何如?傳曰,允。
又以禁衛營言啓曰,本營軍色從事官金炳奎,身病甚重,勢難察任,今姑改差,何如?傳曰,允。
上在昌德宮。停常參·經筵。
藥房都提調趙寅永,提調徐憙淳,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金洙根啓曰,行大司憲李翊會未肅拜,執義徐有薰,掌令宋柱獻傳旨未下,李宗秉呈辭,持平金儀表·金載斗在外,監察茶時之意,敢啓。傳曰,知道。
成遂默啓曰,右副承旨李謙在,今日不爲仕進,卽爲牌招,何如?傳曰,允。
又啓曰,行左承旨金鼎集,時在平安道寧邊府任所,斯速乘馹上來事,下諭,何如?傳曰,許遞。
洪鍾應啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
成遂默啓曰,假注書韓鼎瑚,身病猝重,勢難察任,今姑改差,何如?傳曰,允。
韓鼎瑚改差,代以金翊鎭爲假注書。
成遂默啓曰,戶曹參判尹秉烈,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參議朴宗吉,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于趙亨復曰,傳香承旨,馳詣受香諸處,奉審摘奸以來。
傳于洪鍾應曰,今番幸行時,凡係民事,務從省約,出還宮時植炬置之,屬於役民事,皆以儲置米會減,諸道道臣境上出待置之事,分付。
洪鍾應啓曰,禁衛大將任聖臯,以南關王廟獻官,今方受香出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,禁衛大將,訓將兼察事,命下矣。兼察禁衛大將趙秉龜,卽爲牌招,聽傳敎,何如?傳曰,允。
以應敎李時愚,副應敎金穰根,校理趙龜夏,副校理李濟達·李豊翼,修撰金基纉牌不進罷職傳旨,傳于金洙根曰,只推。
成遂默啓曰,玉堂上下番俱空,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,旣有只推之命,與副修撰朴承輝,一體牌招,推移入直,何如?傳曰,允。
以大司諫李明迪,正言韓文爀,執義徐有薰,掌令宋柱獻牌不進罷職傳旨,傳于金洙根曰,只推。
金洙根啓曰,守令署經命下已至多日,尙未署經,事甚未安。大司諫李明迪,正言韓文爀,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
以右副承旨李謙在牌不進罷職傳旨,傳于金洙根曰,只推。
以兵曹參議朴宗吉牌不進罷職傳旨,傳于金洙根曰,只推。
洪鍾應,以兵曹言啓曰,今此幸行時,舟師大將,當爲差出,而訓鍊大將禁衛大將隨駕,只有御營大將一人,無以擬望,若値如此之時,則有摠戎使竝擬之例,今亦依此擬望,何如?傳曰,允。
兵曹,以金祖根爲舟師大將。
成遂默,以奉常寺都提調提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
洪鍾應,以備邊司言啓曰,全羅監司徐箕淳,昨冬報本司以爲,順天府松廣寺偶然失火,法堂梵舍二千一百五十餘間,盡爲燒燼,而改建奠接之節,募財後可以經始,空名帖八百張,僧帖二百張,請爲劃下矣。本寺以湖南巨刹,尙傳千年古蹟,而且是栗木封山守護之地也,固與尋常寺刹有異,而數千間梵宇之一朝回祿,極可驚歎,不可不仍舊重建,而其工役之浩大財力之夥多,不可以棲屑之緇徒,鳩聚經紀,道臣至有報請,則可知其擧贏而力絀,特以朝家軫念之意,空名帖五百張及僧帖二百張劃下,以爲補用完役之地,何如?傳曰,允。
又以備邊司言啓曰,舟橋司船隻,例於氷解之時,卽爲發送兩湖,以爲稅穀裝運之地,而今年則過幸行日字後,當於三月晦間解送矣。到泊若又濡滯,裝發易致愆期,其在先甲之意,合有令申之擧,以此嚴飭舟司,預先操束於沙格輩,隨解卽發,無敢少或遲滯,亦爲別關知委於兩湖道臣處,使之前期董飭,預各候待,必於船到之日,卽速裝發,無或有一邑愆納之弊,何如?傳曰,業欲下敎而未及矣。此事專在道臣董督與否,各別措辭關飭,可也。
又以兵曹言啓曰,在前經宿幸行時,侍衛例爲稟旨磨鍊,而戊子年健陵幸行時,兵曹·都摠府堂上郞廳各二員,五衛將二員,武兼八員隨駕矣,今番則何以爲之乎?敢稟。傳曰,依丙戊例磨鍊。
又以兵曹言啓曰,今此健陵幸行時,隨駕軍兵,當爲磨鍊,而禁·御兩營鄕軍,今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍三哨,訓將率領爲先廂,訓局步軍四哨,兩營騎士各二番,禁將率領爲後廂,御將率該營標下軍及三營餘軍留都,留營依例爲之,禁軍三番隨駕。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而戊子年健陵幸行時,挾輦軍三百名,餘軍一百名磨鍊矣,今番則何以爲之乎?敢稟。傳曰,挾輦軍三百名,餘軍一百名磨鍊。
又以兵曹言啓曰,在前健陵幸行時,水原留守率步軍五哨及別驍士二番,別軍官八十人,出待于遲遲臺爲先廂,步軍則行宮墻外環衛,而仍用於陵所扈衛,還宮時至遲遲臺,竝爲解送矣,今亦依此磨鍊,何如?傳曰,依此磨鍊。
又以兵曹言啓曰,在前健陵幸行時,華城·始興設布帳,以墻垣之堅固,不爲磨鍊,虎網子,連因下敎除之矣,今番則何以爲之乎,敢稟。傳曰,依例除之。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣,今番則以何軍物排立乎?敢稟。傳曰,依近例爲之。
癸卯二月初五日辰時,上御熙政堂。藥房入診入侍時,都提調趙寅永,提調徐憙淳,副提調成遂默,假注書韓鼎瑚,記事官張鉉喆·趙秉駿,檢校待敎南秉喆,以次進伏。醫官崔暄·李昌奎·金景球·鄭檍,進伏楹外訖。上曰,史官分左右。寅永等進前奏曰,近日雨雪頻數,日氣不順,無異冬寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。暄等以次診候訖,退伏楹外奏曰,脈候左右三部調均矣。寅永曰,醫官使之先退乎?上曰,唯。醫官先退。寅永曰,臣有區區私懇,敢此仰達矣。臣之疾病日益癃痼,筋力日益枵落,而餘生攀柏之情,轉切于中,若待呈告請由,則非但國典所許,自有年次,有難任意踰越,抑數數陳請,亦涉猥屑,而沿路供給各驛迎送之弊,尤不可不念。第臣所叨樞銜,別無事務,若蒙微諒之俯燭,省墓來往,特許隨時從便,則此後朝家暇閑之際,庶可以仰戴洪恩,俯遂至願,而亦有已例之可援者,故適借方寸之地,冀荷格外之眷,還不勝悚惶之極矣。上曰,此後則卿從便爲之。命大臣就座,又命史官就座,仍命退,諸臣以次退出。
上在昌德宮。停常參·經筵。
李謙在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李謙在啓曰,行大司憲李翊會未肅拜,執義徐有薰,掌令宋柱獻,傳旨未下,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
趙亨復啓曰,左副承旨洪鍾應,今日不爲仕進,卽爲牌招,何如?傳曰,允。
以大司諫李明迪,正言韓文爀,執義徐有薰,掌令宋柱獻牌不進罷職傳旨,傳于李謙在曰,只推。
以左副承旨洪鍾應牌不進罷職傳旨,傳于趙亨復曰,只推。
以應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝牌不進罷職傳旨,傳于李謙在曰,只推。
李謙在啓曰,玉堂上下番俱空,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝,旣有只推之命,竝卽牌招,推移入直,何如?傳曰,允。
疊出
李謙在啓曰,守令署經命下已至多日,尙未署經,事甚未安。大司諫李明迪,正言韓文爀,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
以大司諫李明迪,正言韓文爀,執義徐有薰,掌令宋柱獻牌不進罷職傳旨,傳于李謙在曰,只推。
疊出
李謙在,以禮曹言啓曰,卽接信川幼學李德培所志,則以爲族叔烒,嫡妾俱無子,以其同姓十六寸兄擎厦第二子時培,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李德培所訴旣如此,依定式李擎廈第二子時培,立爲李烒之後,何如?傳曰,允。
又以兵曹言啓曰,今此幸行出還宮時,御營大將金祖根,以舟師大將,前期出去,而入來間留都軍兵,率領無人矣,在前如此之時,有中軍代領之例,今番則何以爲之乎?敢稟。傳曰,中軍代領。
又以兵曹言啓曰,今此健陵·顯隆園幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以義禁府言啓曰,慶尙監司李景在狀啓內,竹山府使任泰瑛爲先罷黜,其罪狀,令攸司稟處事,啓下矣。任泰瑛時在任所,依例發遣府書吏交代後拿來,何如?傳曰,待待命拿囚。
吏曹啓目粘連啓下是白有亦,觀此敦寧府都正李是鍊上疏,則以爲臣本無敦寧,揆以格例,自在應遞,伏乞鑑諒,照例遞改亦爲白有臥乎所,旣無敦寧,則揆以格例,不可仍置,敦寧府都正李是鍊,依例改差,何如?判付啓依允。
敦寧府都正李時鍊疏曰,伏以臣伏奉除旨,以臣爲敦寧府都正者,臣不勝感惶,章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。疏辭,下該曹,稟處。
上在昌德宮。停常參·經筵。
李謙在啓曰,來十一日,朝參日次矣,敢稟。傳曰,停。
又啓曰,行大司憲李翊會未肅拜,執義徐有薰,掌令宋柱獻,傳旨未下,李宗秉呈辭,持平金儀表·金載斗在外,監察茶時之意,敢啓。傳曰,知道。
趙亨復啓曰,左副承旨洪鍾應,今日不爲仕進,卽爲牌招,何如?傳曰,允。
備忘記,訓戎僉使李敏敎下直,長弓一張,長箭一部,片箭一部,筒兒一箇賜給。
趙亨復啓曰,事變假注書金用鼎,身病猝重,勢難察任,今姑改差,何如?傳曰,允。
金用鼎改差,代以石基坤爲事變假注書。
以大司諫李明迪,正言韓文爀,執義徐有薰,掌令宋柱獻牌不進罷職傳旨,傳于李謙在曰,只推。
李謙在啓曰,守令署經命下已至多日,尙未署經,事甚未安。大司諫李明迪,正言韓文爀,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
以大司諫李明迪,正言韓文爀,執義徐有薰,掌令宋柱獻牌不進罷職傳旨,傳于李謙在曰,只推。
李謙在啓曰,玉堂上下番俱空,已至多日,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝,旣有只推之命,竝更牌招,推移入直,何如?傳曰,允。
以應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝牌不進罷職傳旨,傳于李謙在曰,只推。
洪鍾應啓曰,守令署經命下已至多日,尙未署經,事甚未安。大司諫李明迪,正言韓文爀,執義徐有薰,掌令宋柱獻,旣有只推之命,與行大司憲李翊會,竝更牌招,何如?傳曰,允。
李謙在啓曰,玉堂上下番俱空,已至多日,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝,旣有只推之命,竝卽牌招,推移入直,何如?傳曰,允。
傳于李謙在曰,發遣吏郞,諸執事淸齋與否,摘奸以來。
洪鍾應,以都摠府言啓曰,今此動駕時,侍衛·寶劍·守宮,當爲備員,而都摠管金興根呈辭,副摠管朴潤榮·朴光錫在外,金魯甲,以訓鍊都監中軍陣上進,李儒常,以禁衛中軍留陣進,沈日永有實故,金箕晩·韓鎭庭·尹濟弘俱有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金賢根爲都摠管,李光正·徐左輔·李鼎臣·李羲肇·姜時永·柳相弼·李存敬·李寬奎爲副摠管。
兵曹,都摠管單李光正。
吏曹,學禮考講一所試官二望金·李莊緖,二所試官二望金基纉·申佐模。
洪鍾應,以備邊司言啓曰,會寧開市,旣已完畢,令槐院撰出咨文,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
上在昌德宮。停常參·經筵。
金洙根啓曰,行大司憲李翊會未肅拜,執義徐有薰,掌令宋柱獻傳旨未下,李宗秉呈辭,持平金儀表·金載斗在外,監察茶時之意,敢啓。傳曰,知道。
洪鍾應啓曰,同副承旨金洙根,今日不爲仕進,卽爲牌招,何如?傳曰,允。
以應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝再牌不進罷職傳旨,傳于李謙在曰,只推。
李謙在啓曰,玉堂上下番俱空,已至多日,事甚未安。應敎李時愚,副應敎金穰根,校理趙龜夏,副校理李濟達·李豊翼,修撰金基纉,副修撰朴承輝,旣有只推之命,竝卽牌招,推移入直,何如?傳曰,允。
傳于洪鍾應曰,傳香承旨,與右副承旨,分詣受香諸處,奉審摘奸以來。
傳于李謙在曰,都承旨許遞,與未差之代,前望單子入之。
承旨前望單子入之,沈宜臣·權溭落點。
李謙在啓曰,假注書金文煥,身病猝重,勢難察任,今姑改差,何如?傳曰,允。
以李鼎信爲假注書。
李謙在啓曰,明日召對,取稟。傳曰,停。
又啓曰,新除授同副承旨權溭,卽爲牌招,何如?傳曰,允。
以同副承旨權溭牌不進罷職傳旨,傳于李謙在曰,只推。
以應敎李時愚,副應敎金穰根,校理趙龜夏,副校理李濟達·李豊翼,修撰金基纉牌不進罷職傳旨,傳于李謙在曰,只推。
李謙在啓曰,行都承旨沈宜臣未肅拜,左承旨趙亨復不爲仕進,右承旨洪鍾應監祭進,右副承旨金洙根須資出去,同副承旨權溭牌不進,院中只有臣一人,伴直無人,右副承旨金洙根,卽爲牌招,何如?傳曰,允。
以右副承旨金洙根牌不進罷職傳旨,傳于李謙在曰,只推。
李謙在啓曰,右副承旨金洙根牌不進,伴直無人,同副承旨權溭,旣有只推之命,更爲牌招,何如?傳曰,允。
以大司諫李明迪,執義徐有薰,掌令宋柱獻再牌不進罷職傳旨,傳于李謙在曰,只推。
李謙在啓曰,守令署經命下已至多日,尙未署經,大司諫李明迪,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
以大司諫李明迪,執義徐有薰,掌令宋柱獻牌不進罷職傳旨,傳于李謙在曰,只推。
李謙在啓曰,守令署經命下已至多日,尙未署經,事甚未安。大司諫李明迪,執義徐有薰,掌令宋柱獻,旣有只推之命,與行大司憲李翊會,竝更牌招,何如?傳曰,允。
疊出
李謙在啓曰,吏曹郞廳來言,臺諫有闕政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書金道喜,參判徐英淳,俱以病不來,參議未差,不得開政云,判書·參判,竝卽牌招,何如?傳曰,允。
右承旨洪鍾應書啓,臣承命馳詣南壇〈壇〉上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物·物器·祭井看審則精潔,諸執事進排官摘奸則無頉,仍詣漢江壇壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇亨所,仍留監祭,待將事,還奉神位版後復命之意,敢啓。傳曰,知道。
李謙在,以都摠府言啓曰,今此動駕時,侍衛·寶劍·守宮,當爲備員,而都摠管李光正,副摠管李羲肇·李寬奎·姜時永,俱有實病,李存敬以御營中軍陣上進,一員未差,無以備員,令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。
李謙在啓曰,因都摠府草記,今此動駕時,侍衛·寶劍·守宮,當爲備員,而都摠管李光正,副摠管李羲肇·李寬奎·姜時永,俱有實病,李存敬,以御營中軍陣上進,一員未差,無以備員,令政院稟旨變通,與未差之代,竝令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以徐英淳爲都摠管,洪學淵·金英淳·成遂默·沈日永·李儒常爲副摠管。
兵曹,副摠管單徐英淳。
李謙在,以兵曹言啓曰,再明日宗廟·景慕宮動駕時,本曹堂上守宮及侍衛,當爲備員,而參判崔致憲受由在外,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以尹致謙爲兵曹參判。
李謙在啓曰,行都承旨沈宜臣未肅拜,左承旨趙亨復不爲仕進,右承旨洪鍾應監祭進,右副承旨金洙根須資出去,同副承旨權溭未承牌,臣吏兵批兼進之意,敢啓。傳曰,知道。
有政。吏批,判書金道喜進,參判徐英淳進,參議未差,左副承旨李謙在進。啓曰,藝文館提學,今當差出,而擬望之人乏少,外任竝擬,何如?傳曰,允。
以徐戴淳爲吏曹參議,李寅奭爲獻納,金鍠爲敦寧都正,金履載爲知經筵,李光正爲藝文提學,任翼常·河範大爲監察,李澤爲典籍,金佐鉉爲典設別提,玄興孫爲造紙別提,郭爲律學敎授,進士李嗣謙今超通政,進士回榜人,依定式加資。
兵批,判書金左根病,參判尹致謙未肅拜,參議朴宗吉入直政事進,參知安允璟病,左副承旨李謙在進,僉知二單柳琡·金履元,護軍成遂默·金鼎集·崔致憲,副護軍尹致定,以上竝單付。
李謙在,以禮曹言啓曰,卽接淸州幼學朴宗鼎所志,則以爲族姪奎煥,嫡妾俱無子,以其同姓八寸兄台煥第二子載運,欲爲繼後,兩家諸族,相議完定,而奎煥夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長朴宗鼎所訴旣如此,依定式朴台煥第二子載運,立爲朴奎煥之後,何如?傳曰,允。
又以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以備邊司言啓曰,竹山府使任泰瑛,以進上靑大竹馱運時刷馬遲待事,因嶺伯狀論,纔被罷拿之典矣。事體自有所重,稽緩失飭之罪,固難請恕,第念本府以積弊之邑,正須矯捄之方,而此守莅任未幾,又爲徑遞,則民邑事之可悶,不止於迎送之貽弊而已,該府使罪名,姑爲分揀,何如?傳曰,允。
上在昌德宮。停常參·經筵。
洪鍾應,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙亨復啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙亨復啓曰,右副承旨金洙根,今日不爲仕進,卽爲牌招,何如?傳曰,允。
又啓曰,守令署經命下已至多日,尙未署經,事甚未安。大司諫李明迪,執義徐有薰,掌令宋柱獻,旣有只推之命,與行大司憲李翊會,獻納李寅奭,竝卽牌招,何如?傳曰,允。
以大司諫李明迪,獻納李寅奭,執義徐有薰,掌令宋柱獻,牌不進罷職傳旨,傳于趙亨復曰,只推。
趙亨復啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,獻納李寅奭,正言韓文爀,執義徐有薰,掌令宋柱獻·李宗秉,牌不進罷職傳旨,傳于趙亨復曰,只推。
趙亨復啓曰,守令署經命下已至多日,尙未署經,事甚未安。大司諫李明迪,獻納李寅奭,執義徐有薰,掌令宋柱獻,旣有只推之命,與行大司憲李翊會,竝更牌招,何如?傳曰,允。
傳于趙亨復曰,廟宮春展謁,以念後晦前,更爲擇入。
李謙在,以禮曹言啓曰,傳曰,廟宮春展謁,以念後晦前,更爲擇入事,命下矣。展謁吉日,令日官李秉洪,更爲推擇,則今二月二十六日,二十八日俱吉云,以何日定行乎?敢稟。傳曰,以二十六日爲之。
又以弘文館言啓曰,上番闕直,事甚未安。應敎李時愚,副應敎金穰根,校理趙龜夏,副校理李濟達·李豊翼,旣有只推之命,竝卽牌招,以爲推移入直之地,何如?傳曰,允。
以右副承旨金洙根牌不進罷職傳旨,傳于李謙在曰,只推。
以同副承旨權溭再牌不進罷職傳旨,傳于李謙在曰,只推。
以應敎李時愚,副應敎金穰根,校理趙龜夏,副校理李濟達·李豊翼牌不進罷職傳旨,傳于李謙在曰,只推。
李謙在,以奎章閣言啓曰,景慕宮望廟樓,今春大奉審,臣輔根,與本宮提調洪敬謨,進詣展奉奉審無頉之意,敢啓。傳曰,知道。
又以兵曹言啓曰,宣傳官許燁,擧措駭妄,言辭狂譫,殆若失性狂易者然,有不可置諸侍衛之職,爲先汰去,令該府拿問處之,何如?傳曰,允。旣云狂易,不必拿問,放逐鄕里。
又以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以訓鍊都監言啓曰,去夜五更量,幼學金學紀,犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜五更量,犯夜幼學金學紀,移送秋曹事,命下矣。學紀,依更數決笞三十度放送之意,敢啓。傳曰,知道。
又以摠戎廳言啓曰,本廳左部右司左哨官李秉國,身病甚重,勢難察任,改差,何如?傳曰,允。
領府事趙寅永箚曰,伏以廟宮春謁,已有成命,吉日載邇,而日候之尙未舒暢,雖不敢暇論,第今都下輪感大熾,殆乎無人不病,便成通患,此時動駕,有非大聖人節宣保嗇之方,臣適忝保護之地,不容不陳此事狀,伏願聖明,深加裁諒,特命春謁之退定焉。取進止。答曰,省箚具悉卿懇。卿言如此,春謁當退行矣。仍傳于趙亨復曰,此批答,遣史官傳諭。
敦寧都正金鍠疏曰,伏以臣伏奉除旨,以臣爲敦寧府都正者,臣聞命兢惶,感激恩數,固宜蹶趨肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,令該曹照例遞改,俾存公格,以安私分,千萬幸甚。臣無任云云。省疏具悉。疏辭,下該曹,稟處。
上在昌德宮。停常參·經筵。
藥房提調徐憙淳,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
趙亨復啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經·傳旨未下外,未肅拜·呈告人員,竝卽牌招,何如?傳曰,允。
沈宜臣啓曰,右承旨洪鍾應,右副承旨金洙根,同副承旨權溭,今日不爲仕進,竝卽牌招,何如?傳曰,允。
趙亨復啓曰,備邊司郞廳來言,今日賓廳日次,而左議政鄭元容有身病,右議政權敦仁在外,不得來會云矣,敢啓。傳曰,知道。
又啓曰,三品官之無得過三日循例請牌,曾有定式矣。吏曹參議徐戴淳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,假注書金翊鎭,身病猝重,勢難察任,今姑改差,何如?傳曰,允。
以孫相馹爲假注書。
傳于趙亨復曰,右承旨許遞,前望單子入之。
承旨前望單子入之,洪祐喆落點。
趙亨復啓曰,新除授右副承旨洪祐喆,卽爲牌招,何如?傳曰,允。
以右副承旨金洙根,同副承旨權溭,牌不進罷職傳旨,傳于趙亨復曰,只推。
趙亨復啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于趙亨復曰,只推。
趙亨復啓曰,守令署經命下已至多日,尙未署經,事甚未安。大司諫李明迪,獻納李寅奭,執義徐有薰,掌令宋柱獻,旣有只推之命,與行大司憲李翊會,竝卽牌招,何如?傳曰,允。
以大司諫李明迪,獻納李寅奭,執義徐有薰,掌令宋柱獻,再牌不進罷職傳旨,傳于趙亨復曰,只推。
趙亨復啓曰,大司諫李明迪,獻納李寅奭,執義徐有薰,掌令宋柱獻,旣有只推之命,一體牌招,何如?傳曰,允。
獻納李寅奭啓曰,臣庸愚謭劣,言議風采,本不合於諫諍之任,而薇垣除旨忽下於千萬夢想之外,怵畏分義,雖不得不章皇出肅,粗伸叩謝之忱,而第臣於合啓中,有私意之不可聯參者,曾叨本院,已蒙恩諒,今臣處議,宜無異同,請命遞斥臣職。答曰,依啓。
以大司諫李明迪,執義徐有薰,掌令宋柱獻牌不進罷職傳旨,傳于趙亨復曰,只推。
以右副承旨洪祐喆牌不進罷職傳旨,傳于趙亨復曰,只推。
以吏曹參議徐戴淳牌不進罷職傳旨,傳于趙亨復曰,只推。
趙亨復啓曰,行都承旨沈宜臣藥院進,右承旨李謙在式暇出去,左副承旨金洙根,同副承旨權溭不爲仕進,右副承旨洪祐喆未肅拜,院中只有臣一人,伴直無人,同副承旨權溭,旣有只推之命,更爲牌招,何如?傳曰,允。
以同副承旨權溭再牌不進罷職傳旨,傳于趙亨復曰,只推。
趙亨復啓曰,同副承旨權溭,再牌不進,伴直無人,右副承旨洪祐喆,旣有只推之命,更爲牌招,何如?傳曰,允。
洪祐喆啓曰,歙谷縣令沈承祖,諫院則雖已署經,憲府不備,不得署經,執義徐有薰,掌令宋柱獻,旣有只推之命,與行大司憲李翊會,竝更牌招,以爲備員署經之地,何如?傳曰,一司除署經。
洪祐喆,以弘文館言啓曰,上番闕直,事甚未安。應敎李時愚,副應敎金穰根,校理趙龜夏,副校理李濟達·李豊翼,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接麟蹄幼學申在奎所志,則以爲同姓六寸弟在鳳,嫡妾俱無子,以其同姓四寸兄在珩第二子錫淳,欲爲繼後,兩家諸族,相議完定,而在鳳夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長申在奎所訴旣如此,依定式申在珩第二子錫淳,立爲申在鳳之後,何如?傳曰,允。
又以兵曹言啓曰,今月十四日,一內禁軍番次,而該番將李民植,身病猝重,萬無供職之望云,改差,其代,依承傳口傳擬入,何如?傳曰,允。
兵曹口傳政事,以李膺緖爲內禁將。
洪祐喆,以兵曹言啓曰,今此幸行時,侍衛不可不備,宣傳官有闕之代,口傳擬入,何如?傳曰,允。
兵曹口傳政事,以白樂貞爲宣傳官。
洪祐喆,以備邊司言啓曰,卽見京畿監司李若愚狀啓,則備陳本道儲置許多加下及當前儒用萬無排比劃報之狀,因請今年四分一裁減條,特令還寢矣。歉歲減分,本是不易之典,且於己亥,以無得請寢之意,自該廳有所論稟矣。到今實難闊狹,而本道各樣策應,目下尤爲浩多,萬無拮据牽補之望,民邑事勢,固難責之以常例,道臣之有此煩請,必出於萬不獲已,今番則特爲許施之意,分付該廳,何如?傳曰,允。
又以義禁府言啓曰,宣傳官許燁,放逐鄕里事,承傳啓下矣。許燁,放逐鄕里之意,敢啓。傳曰,知道。
吏曹啓目粘連啓下是白有亦,觀此敦寧府都正金鍠上疏,則以爲臣本無敦寧,揆以公格,自在當遞,伏乞聖明,令該曹照例遞改亦爲白有臥乎所,旣無敦寧,則揆以格例,不可仍置,敦寧府都正金鍠,依例改差,何如?判付啓依允。
上在昌德宮。停常參·經筵。
洪祐喆啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十六日日次,儒生殿講日次,而英陵忌辰祭齋戒相値,頉稟之意,敢啓。傳曰,知道。
趙亨復啓曰,右承旨李謙在,左副承旨金洙根,同副承旨權溭,今日不爲仕進,竝卽牌招,何如?傳曰,允。
傳于洪祐喆曰,在外法司堂上許遞,政官牌招開政。
洪祐喆啓曰,吏曹郞廳來言,臺諫有闕,政事,取稟。傳曰,今日政差出。
又啓曰,吏曹判書金道喜,參判徐英淳,參議徐戴淳,牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,竝更一體牌招。
又啓曰,吏曹判書金道喜,參判徐英淳,參議徐戴淳,再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
以右承旨李謙在,左副承旨金洙根,同副承旨權溭,牌不進罷職傳旨,傳于洪祐喆曰,只推。
趙亨復啓曰,明日傳香,禮房承旨,當爲齋宿,同副承旨權溭,旣有只推之命,更爲牌招,何如?傳曰,允。
洪祐喆啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于洪祐喆曰,只推。
以同副承旨權溭再牌不進罷職傳旨,傳于洪祐喆曰,只推。
以應敎李時愚,副應敎金穰根,校理趙龜夏,副校理李濟達·李豊翼,牌不進罷職傳旨,傳于洪祐喆曰,只推。
洪祐喆,以弘文館言啓曰,上番闕直,事甚未安。應敎李時愚,副應敎金穰根,校理趙龜夏,副校理李濟達·李豊翼,旣有只推之命,竝卽牌招,以爲推移入直之地,何如?傳曰,允。
又以義禁府言啓曰,全羅監司徐箕淳狀啓內,全州前判官趙濟仁·金履禕·朴齊顔·李羲平·趙濟晩·金箕默·洪益謨·韓璵等罪狀,竝令攸司稟處事,啓下矣。趙濟仁·金履禕·李羲平·趙濟晩,俱已身死,勿論,朴齊顔下去京畿加平地云,洪益謨方在公州配所,韓璵亦在連山配所,依例發遣府羅將竝拿來,金箕默,今方待命拿囚之意,敢啓。傳曰,知道。竝待待命拿囚。
義禁府啓目,海南前縣監白樂聞原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,全州前判官金箕默原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上護軍朴綺壽疏曰,伏以臣於日昨,奉讀恩批,一字一涕,不知所云。噫,臣之乞骸之擧,是豈可已而不已哉?以其病則澌頓轉劇,不啻二豎之苦,以其才則朽鈍日甚,奈無一割之用,此固聖明之所體諒,而若其病勢之深根固蔕決難動作之狀,九重深邃,亦豈畢燭也哉?蓋他人之患此疾,劇歇無常,猶屬一時之症,而臣則通四時叫苦,殆無間斷,此所謂天之所廢,臣若自占便宜,妄引禮經,欲遂懸車之願,則天必殛之,天必殛之。夫立聖朝事聖君,乃人之至願,臣豈欲永辭天陛,甘作棄物爲哉?夫不可則止者,廉義也,未忍便訣者,私義也,病旣如此,廉義有時爲重,玆不得不更煩天聽,伏願聖明,犂然契悟,渙然降音,俾臣特蒙終始生成之澤,千萬血祝,臣無任云云。答曰,省疏具悉。前批已諭,卿何爲若是苦懇?耆臣許退,非容易事也。
上在昌德宮。停常參·經筵。
初昏,白氣一道,起自西方天際,直指天中,而爲月光所射,不得詳察。
洪祐喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙亨復啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,新除授獻納李豊翼,一體牌招,何如?傳曰,允。
趙亨復啓曰,右承旨李謙在,左副承旨金洙根,同副承旨權溭,今日不爲仕進,竝卽牌招,何如?傳曰,允。
洪祐喆啓曰,卽者副修撰朴承輝,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于趙亨復曰,傳香承旨,馳詣受香所,奉審摘奸以來。
趙亨復啓曰,吏曹判書金道喜,參判徐英淳三牌不進,推考傳旨,今方捧入,而開政命下之後,連事違召,無意承膺,事體所在,誠極未安。參議徐戴淳陳疏,判書·參判,竝所當更請牌招,而係是一日四牌,何以爲之?敢稟。傳曰,更爲牌招。
傳于趙亨復曰,吏曹參議疏批已下,一體牌招。
有政。吏批,判書金道喜,參判徐英淳竝牌招不進,參議徐戴淳進,左承旨趙亨復進。啓曰,判書金道喜,參判徐英淳竝牌招不進,小臣獨政未安,何以爲之?敢稟。傳曰,只出緊任,以李豊翼爲獻納,尹濟弘爲右尹,全國憲爲戶曹正郞。
兵批,判書金左根病,參判尹致謙未肅拜,參議朴宗吉入直進,參知安允璟病,右副承旨洪祐喆進,護軍朴光錫,副護軍洪鍾應·朴宗休·李是鍊·金鍠,副司直李寅奭,以上竝單付。
傳于趙亨復曰,見窠皆令差出。
吏批,再政。以李寅奭爲副校理,尹致定爲敦寧都正,洪敬謨爲知經筵,宋祥來爲知春秋,韓秉佑爲奉常主簿,兼春秋單全國憲。
吏批,三政。同春秋單宋祥來。
洪祐喆啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,獻納李豊翼,正言韓文爀,執義徐有薰,掌令宋柱獻·李宗秉,牌不進罷職傳旨,傳于洪祐喆曰,只推。
以右承旨李謙在,左副承旨金洙根,同副承旨權溭牌不進罷職傳旨,傳于洪祐喆曰,只推。
以應敎李時愚,副應敎金穰根,校理趙龜夏,副校理李濟達·李豊翼,牌不進罷職傳旨,傳于趙亨復曰,只推。
洪祐喆啓曰,校理金益文,副修撰鄭基世,別兼春秋進,修撰林肯洙在外,副修撰朴承輝陳疏徑出,玉堂上下番俱空,事甚未安。應敎李時愚,副應敎金穰根,校理趙龜夏,副校理李濟達·李寅奭,修撰金基纉,竝卽牌招,推移入直,何如?傳曰,允。如有違牌,勿爲呼望。
趙亨復啓曰,明日傳香,禮房承旨當爲齋宿,同副承旨權溭,旣有只推之命,更爲牌招,何如?傳曰,允。
以同副承旨權溭再牌不進罷職傳旨,傳于趙亨復曰,只推。
傳于趙亨復曰,發遣吏郞,諸執事淸齋與否,摘奸以來。
以咸鏡監司趙冀永狀啓,咸興府人命渰死事,傳于洪祐喆曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
趙亨復,以禮曹言啓曰,卽接慶尙監司李景在移文,則以爲淸道郡鄕校聖殿,年久頹圮,不可不及今修改,告由移還安祭香祝,自本曹啓稟下送云矣。淸道郡鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以宣惠廳言啓曰,卽見備邊司草記,則以京畿儲置災減條,特令還寢,已蒙允下矣。畿內納摠,雖在常年,尙患入不當出,況値歉歲,無以支調,所以有裁減之擧者,卽是應行之舊典也。該道之請寢,廟堂之稟施,蓋有不得已者,而第念此事,在該道,雖不無已例,在本廳,旣有己亥稟啓之申式者,有難以今已判下,遽議闊狹該道減分,一依諸道例施行,何如?傳曰,今年京畿事勢,不可不念,姑依判下還寢,此後則以原定式施行,可也。
義禁府啓目粘連啓下是白有亦,向前金箕默亦,軍物何等緊重,而遺失若是夥多,誠難免當律是白乎乃,道啓旣以破傷閪失,未知的在何年何人云爾,則難以直斷是白乎矣,交代之際,不卽反閱,循例傳受,事甚疎虞,以此照律,何如?判付啓依允。又啓目粘連啓下是白有亦,向前白樂聞亦,漂還人之替傳,固當審愼,而旣爲還逐,又不報營,事甚疎忽,以此照律,何如?判付啓依允。
吏曹參議徐戴淳疏曰,伏以臣文質無當,任使靡堪,直是倥侗之一賤品耳。幸遭盛際,偏蒙洪造,從前踐歷,罔非僥濫,而蔑效涓埃之報,徒積淵氷之懼,乃者三銓除書,忽下於夢想之外,臣誠惝怳悸恐,莫省措躬之所。夫聖世官人,孰非難愼,而典選之地,爲任尤重,蓋以稱錘人物,甄別流品,以盡器使之道,仰裨董正之治故耳。顧臣所叨備數於長貳之次,亦得與聞末議,參決通塞,而況有夤緣事會,時或代斲,苟非才猷鍳識,爲世所推,則莫宜居之,故雖前輩名碩之望實俱優者,莫不於此逡巡,況臣庸陋最居人下,則其何能贊一辭於激揚之際,效微見於可否之間哉?凡人稟質,各有所局,力弱者不可使負重,智小者不可與慮大,譬如短綆不可以汲深,駑步不可以騖遠,藉令臣不自尺寸,貪寵饕榮,揚揚冒據,恬若固有,則畢竟僨誤,勢所必至,自速之戾,猶屬臣身,其於仰累則哲之明,何哉?臣聞命以來,歷日思惟,萬無趨膺之望,屢違召牌,冞增悚蹙之忱,今此陳章仰瀆,悉出肝膈,顧安敢飾辭例讓,掠取古人循墻之美也?伏乞聖明,俯垂鑑燭,亟遞臣新授職名,俾公器無䙝,微分獲安焉。臣無任云云。省疏具悉。爾其勿辭察職。
副修撰朴承輝疏曰,伏以臣於持被之中,卽接家信,則臣之老母素患痰癖之症,添以近日之輪感,苦歇無常,藥餌罔效,轉側須人,家僮踵至,促臣歸視,臣旣聞此報,心神飛越,按住不得,玆敢忙陳短章,徑出禁扃,伏乞聖明,特許臣歸護,以安私分,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
初昏,西方所見白氣爲游氣所蔽,又爲月光所射,不得詳察。
洪祐喆啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙亨復啓曰,右承旨李謙在,左副承旨金洙根,同副承旨權溭,今日不爲仕進,竝卽牌招,何如?傳曰,允。
傳于趙亨復曰,傳香承旨,馳詣先農壇,奉審摘奸以來。
趙亨復啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以李東爲假注書。
獻納李豊翼啓曰,臣伏以臣才識謭劣,言議巽軟,本不合於淸朝耳目之任,而薇垣除旨,忽下於千萬夢想之外,怵畏義分,雖不得不張皇出肅,而臣於合啓中,有區區私義之不可聯參者,曾叨持憲,旣蒙恩諒,今臣處議,與前無異,請命遞斥臣職。答曰,依啓。
洪祐喆啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于洪祐喆曰,只推。
以右承旨李謙在,左副承旨金洙根,同副承旨權溭,牌不進罷職傳旨,傳于洪祐喆曰,只推。
趙亨復啓曰,明日傳香,禮房承旨當爲齋宿,同副承旨權溭,旣有只推之命,更爲牌招,何如?傳曰,允。
以同副承旨權溭再牌不進罷職傳旨,傳于洪祐喆曰,只推。
以黃海監司金東健狀啓,二月朔進上生靑魚節序差早,尙未捉得,限內不得封進,惶恐待罪事,傳于趙亨復曰,勿待罪事,回諭。
以咸鏡監司趙冀永狀啓,慶源府使李觀熙,身病猝重,連呈辭狀,不得已罷黜事,傳于洪祐喆曰,令該曹口傳差出,催促下送。
吏曹口傳政事,以李應謙爲慶源府使。
洪祐喆,以吏曹言啓曰,今此宗廟望祭大祝,前正沈能恕塡差,而時無職名,令該曹口傳付軍職,何如?傳曰,允。
兵曹口傳政事,副司果單沈能恕。
洪祐喆,以弘文館言啓曰,下番修撰臣金基纉,以學禮講試官,今日儒生試取時晝仕出去,而每每草記,事涉煩瀆,此後則除草記往來之意,敢啓。傳曰,知道。
又以禮曹言啓曰,經宿動駕時告廟,前二日爲之事,載在禮文矣,今此幸行時宗廟·景慕宮告由祭,來三月十三日,遣大臣設行事,知委,何如?傳曰,允。
義禁府照目粘連,全州前判官金箕默矣本府議啓內,軍物何等緊重,而遺失若是夥多,誠難免當律是白乎乃,道啓旣以破傷閪失,未知的在何年何人云爾,則難以直斷是白乎矣,交代之際,不卽反閱,循例傳受,事甚疎虞,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。又照目粘連,海南前縣監白樂聞矣本府議啓內,漂還人之替傳,固當審愼,而旣爲還逐,又不報營,事甚疎忽,以此照律,罪笞四十收贖,附過還職,私罪。奉敎依允爲旀,功減一等爲良如敎。
上在昌德宮。停常參·經筵。
初昏,西方所見白氣爲月光所射,不得詳細看候。
趙亨復啓曰,明日召對,取稟。傳曰,停。
又啓曰,行大司憲李翊會,執義徐有薰,掌令宋柱獻,未肅拜,李宗秉呈辭,持平金儀表·金載斗在外,監察茶時之意,敢啓。傳曰,知道。
又啓曰,右承旨李謙在,左副承旨金洙根,同副承旨權溭,今日不爲仕進,卽爲牌招,何如?傳曰,允。
洪祐喆啓曰,右尹尹濟弘,除拜後過三日不爲出肅,依定式推考警責,仍卽牌招察任,何如?傳曰,允。
傳于趙亨復曰,傳香承旨,馳詣宗廟·景慕宮,奉審摘奸以來。
傳于趙亨復曰,右承旨·右副承旨·同副承旨許遞,前望單子入之。
承旨前望單子入之,金周默·金學性·徐憲淳落點。
趙亨復啓曰,新除授右承旨金學性,左副承旨徐憲淳,同副承旨金周默,竝卽牌招,何如?傳曰,允。
以左副承旨金洙根牌不進罷職傳旨,傳于金學性曰,只推。
以左副承旨徐憲淳,同副承旨金周默牌不進罷職傳旨,傳于金學性曰,只推。
兵曹口傳政事,副護軍單洪祐喆。
金學性,以奎章閣言啓曰,原任待敎李憲瑋喪,依定式遣檢書官,傳給內賜賻物以來之意,敢啓。傳曰,知道。
又以義禁府言啓曰,時囚罪人白樂聞笞四十,功減笞三十收贖,附過還職,纔已勘放矣。白樂聞,依前罪目,忠淸道延豐縣新豐驛,還發配所,而依例發遣府羅將押送,何如?傳曰,允。
禮曹啓目粘連啓下是白有亦,因前正言金羽休上疏,先正臣文正公金麟厚宗孫立後事,問議時原任大臣後稟處事,覆啓蒙允是白如乎,發遣郞廳,問議于時原任大臣,則領中樞府事臣趙寅永病未獻議,議政府左議政臣鄭元容以爲,文正公金麟厚祀孫立後事,非己出之子,而援弟及之禮,非古也,以經常言之,則當立勉中之後,然其祖生時勉中夫妻俱歿,復以大中爲繼,而告廟移宗,勉中則使之班祔,大中則旁題主祀,其祖之傳重,旣在大中,而大中之妻,今欲爲夫立後,以承其宗,亦倫與義之不容已者也,臣旣昧禮說,未敢質對,惟在博詢而裁處云。右議政臣權敦仁以爲,殷及亦禮也,苟使金大中而爲殷及焉,則勉中繼宗未幾,無子而死,大中旣承祖命,服喪旁題,援照於先儒長子班祔次子之子承重之論,立大中之後,因奉其宗,固可謂有據,而今此大中,謂之堯臣之次養則可,於勉中,不可謂弟及。近俗所謂次養,卽禮經之所未有也,不可與殷及之禮比而言者,則以次養而移宗統,實未知其可也。若曰勉中序居長也,立勉中之後,乃爲重宗統之義云爾,則此固合於先儒當立長子後之論,而第聞勉中·大中,雖以次爲堯臣之後,竝無該曹成給之立案云,臣之先祖臣尙夏,每誦文正公臣宋時烈之言曰,未告君成斜,則不可用繼後之禮,先儒之論又曰,不告官成斜,則不成爲子,天倫繼絶,其本已亂,則曰適曰支,無足强分,今立勉中之後,而曰重宗者,又未知其可也。律以國典,參以禮經,繼後也不成繼後,支適也不成繼支適,已紊之宗統,今不可釐正,則所以臺臣之疏歸重於祖命,八年主祭,三年服喪,其視勉中之旣無當於正名,又無與於傳宗者,猶或有說,而先賢宗嗣,愼重自別,朝家處置,事體尤異,彼此之際,俱不旣爲苟且之歸,則無寧使其門長,更立堯臣之後,官給立案,以正宗事,此載於禮法之間,兩得其當,而名正言順歟。臣於禮學,素甚蒙昧,顧何敢强所不知,更斷於此也?惟在博詢處之耳云矣。大臣之議如此,上裁,何如?判付啓,其祖在時,旣定宗統,至於承重傍題,而大臣之議亦皆以次子立後歸重,依此施行爲良如敎。
上在昌德宮。停常參·經筵。
初昏,西方所見白氣爲雲氣所翳,又爲月光所射,不得詳察。
藥房提調徐憙淳,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金周默啓曰,明日召對,取稟。傳曰,停。
徐憲淳啓曰,行大司憲李翊會,執義徐有薰,掌令宋柱獻,未肅拜,李宗秉呈辭,持平金儀表·金載斗在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
沈宜臣啓曰,右副承旨金洙根,今日不爲仕進,卽爲牌招,何如?傳曰,允。
金周默啓曰,各道守令,邊將薦擧單子,例於正月內修正上送,而江原監司趙鶴年到任已久,尙不修啓,道內應薦守令之薦擧單子,亦不上送,事甚未安。該道臣推考,何如?傳曰,允。
以右副承旨金洙根牌不進罷職傳旨,傳于金周默曰,只推。
金周默啓曰,別兼春秋沈敬澤,以監軍,纔已受牌出去矣,左右史不可不備,別兼春秋鄭基世·南秉哲·金益文,竝卽牌招,推移入直,何如?傳曰,允。
以別兼春秋鄭基世·金益文牌不進罷職傳旨,傳于金周默曰,只推。
金周默,以吏曹言啓曰,掌樂院正李彙寧,以其身病,呈狀乞遞,改差,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,原任待敎李憲瑋喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以觀象監提調意啓曰,西方白氣之現,今已多日,在前如此之時,抄擇文臣,與本監官員,同爲測候矣,副司直金德喜,弘文館應敎李時愚,弘文館修撰林肯洙,測候官啓下,使之輪直測候,何如?傳曰,允。
徐憲淳,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
初昏,西方所見白氣爲密雲所蔽,不得看候。
金周默啓曰,明日召對,取稟。傳曰,停。
徐憲淳啓曰,行大司憲李翊會,執義徐有薰,掌令宋柱獻未肅拜,李宗秉呈辭,持平金儀表·金載斗在外,監察茶時之意,敢啓。傳曰,知道。
又啓曰,右副承旨金洙根,今日不爲仕進,卽爲牌招,何如?傳曰,允。
以右副承旨金洙根牌不進罷職傳旨,傳于金周默曰,只推。
金周默,以吏曹言啓曰,新除授,慶源府使李應謙戶奴呈狀內,矣上典素患痰癖之症,當此換節之時,一倍添劇,萬無遠赴之望,卽速入啓遞改云,其身病旣如是,則有難强令遠赴,罷黜,何如?傳曰,允。
又以吏曹言啓曰,成均館直講任希兢,以其身病,呈狀乞遞,改差,何如?傳曰,允。
又以奎章閣言啓曰,原任待敎李憲瑋喪成服日,依定式遣檢書官致祭以來之意,敢啓。傳曰,知道。
徐憲淳,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以義禁府言啓曰,平安監司李憲球狀啓內,寧遠前郡守李秉逵·李源奎·徐章輔·曺鵬·金尙沂·玄仁福·金最直,孟山前縣監曺漢振·李樂沼等罪狀,令攸司稟處事,啓下矣。李秉逵下去忠淸道忠州地,李源奎下去江原道鐵原地,曺鵬下去慶尙道金海地,金尙沂下去平安道平壤地,金最直下去全羅道康津地,李樂沼下去京畿龍仁地,玄仁福,以淸風前府使,未及上來云,依例發遣府書吏羅將竝拿來,徐章輔,以統虞候,時在任所,曺漢振,以晉州兵虞候,亦在任所,依例發遣府書吏羅將,竝交代後拿來,何如?傳曰,竝待待命拿囚。
上在昌德宮。停常參·經筵。
初昏,西方所見白氣始以天際游氣,未見根底,終爲月光所射,不得詳察。
金周黙啓曰,明日常參·經筵,取稟。傳曰,只晝講。
徐憲淳啓曰,來二十一日,朝參日次矣,敢稟。傳曰,停。
又啓曰,行大司憲李翊會,執義徐有薰,掌令宋柱獻未肅拜,李宗秉呈辭,持平金儀表·金載斗,在外,監察茶時之意,敢啓。傳曰,知道。
趙亨復啓曰,右承旨金學性,右副承旨金洙根,今日不爲仕進,竝卽牌招,何如?傳曰,允。
又啓曰,事變假注書石基坤,身病猝重,勢難察任,今姑改差,何如?傳曰,允。
石基坤改差,代以金文煥爲事變假注書。
以右承旨金學性,右副承旨金洙根牌不進罷職傳旨,傳于金周默曰,只推。
徐憲淳,以兵曹言啓曰,僉知中樞府事洪百泳,以其病難供職,呈狀乞遞,五衛將李敬直·姜必孝·李程淳·金履元,俱以老病在鄕,上來無期云,竝改差,何如?傳曰,允。
上在昌德宮。停常參,只晝講。
初昏,西方所見白氣爲雲氣所蔽,不得看候。
徐憲淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金周默啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜臣啓曰,右副承旨金洙根,今日不爲仕進,卽爲牌招,何如?傳曰,允。
傳于徐憲淳曰,放逐鄕里罪人張志善,放送。
以江原監司趙鶴年狀啓,蔚珍縣民家失火事,傳于趙亨復曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司金東健狀啓,海州牧人命渰死事,傳于趙亨復曰,人命之渰死若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
徐憲淳啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于徐憲淳曰,只推。
以右副承旨金洙根牌不進罷職傳旨,傳于金周默曰,只推。
金周默,以禮曹言啓曰,卽接前主簿李麟恪所志,則以爲同姓五寸姪尙翼,嫡妾俱無子,以其同姓六寸弟文翼第二子載瀅,欲爲繼後,兩家諸族,相議完定,而尙翼夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李麟恪所訴旣如此,依定式李文翼第二子載瀅,立爲李尙翼之後,何如?傳曰,允。
又以禮曹言啓曰,卽接星州幼學鄭潤泰所志,則以爲同姓八寸弟潤浩,嫡妾俱無子,以其同姓八寸弟潤國弟二子樹增,欲爲繼後,兩家諸族,相議完定,而潤浩夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長鄭潤泰所訴旣如此,依定式鄭潤國第二子樹增,立爲鄭潤浩之後,何如?傳曰,允。
修撰金基纉疏曰,伏以臣之本生父臣周默,除拜承旨,見帶春秋館編修官之任矣,臣之記事兼銜,在法當避,玆敢陳章,仰瀆崇嚴,伏乞聖明,俯垂鑑諒,卽命選部,照例遞改,以存公格,以安私分焉。臣無任云云。省疏具悉。疏辭,下該曹,稟處。
癸卯二月十八日辰時,上御熙政堂。晝講入侍時,同知事金英淳,特進官李完植,參贊官徐憲淳,侍讀官李濟達,檢討官朴承輝,假注書孫相馹,別兼春秋金益文,記事官趙秉駿,各持詩傳第五卷·第六卷,以次進伏。武臣李儒常,進伏楹外訖。上曰,史官分左右。上誦前受音一遍訖,開卷命讀之。濟達讀自祈父予王之爪牙,止祈父三章,仍奏釋義。上讀新受音十遍訖,命陳文義。濟達曰,此章言王之爪牙者,可以見周室軍制之最重於宿衛,而至譬於爪牙之用,則不啻若手足之捍禦一身,而其旨尤爲切要矣。夫周禮司右虎賁之屬,執戈盾夾王車者,莫非衛扈王宮,常居近密肅嚴之地,則實非防戍從征之士,而其統率師旅之法,所以有內外輕重之別,不可使從役而轉恤矣,其責惟在於司馬之職,抑亦有國之大政也。伏願於此亦留聖念,以爲重宿衛明軍制之政焉。上曰,下番陳之。承輝曰,此章卽軍士怨於久役,呼訴祈父者也。蓋當周之盛時,東山·采薇·出車·枤杜,皆是戍役之詩,而上之人,有惻怛勞慰之意,下之人,有懽欣感勵之情,一轉而爲祈父章,則與前相反者,專由於在上者,未盡體下之情故也。苟能體下情,則軍士之靡所居止之狀,有母尸饔之歎,無微不燭,戒勅掌兵之祈父,俾無怨訴之作矣。惟此體下情之要道,亦惟曰修德而已,修德則仁澤自然下究,群情無不悅豫,周之盛衰,亦係於德之修不修,伏願殿下,鑑戒於此,益於修德上勉勉焉。上曰,同知事陳之。英淳曰,此篇別無文義之深奧,且上下番儒臣,亦皆敷演詳奏,臣不須强覓贅陳,而自古人臣之納忠,必以典學爲先務者,無他,二帝·三王之心法政謨,布在方冊,苟不於此深究熟講融會貫徹,至於左右逢源,則一日萬幾之酬應,何以一一處得其宜,吻合於古聖人之治乎?傅說之告其君曰,念終始典于學,其曰終始者,自始至終,無有間斷之謂也,惟我殿下進講此經,于今幾年,尙未盡帙,此專由於停輟之時居多故也。殿下試溯考列朝故事,何嘗有此乎?一曝十寒,實不勝臣民之同憂,今於許久停講之餘,有此召接之命,且値今春晷漸長,正宜課日開筵,講究於先聖相傳之心法,出治之政謨,日新又新,毋或間斷,期有緝熙光明之盛,然後方可謂終始典學,臣等之仰勉蘄望,惟在於此,伏願聖明,勿以陳談而忽焉。上曰,特進官陳之。完植曰,儒臣經筵已悉陳無餘,臣別無可以敷衍仰奏之辭矣。上曰,參贊官陳之。憲淳曰,此章中文義則別無可陳,而同知事所奏,極爲切當矣,此經始講,已至多年,尙未垂畢,群下之情,豈不抑鬱乎?見今和煦漸長,連日臨講,亟圖訖工,區區之望也。上掩卷,命史官就座,仍命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深八分,辰時雷動。
自人定至四更,灑雨下雨,測雨器水深一分,五更月暈。
初昏,密雲下雨,白氣所在,不得看候。
金周默啓曰,明日毓祥宮春享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙亨復啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨金學性,左副承旨徐憲淳,右副承旨金洙根,今日不爲仕進,竝卽牌招,何如?傳曰,允。
傳于金周默曰,右副承旨許遞,前望單子入之。
承旨前望單子入之,洪祐喆落點。
徐憲淳啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于徐憲淳曰,只推。
以右承旨金學性牌不進罷職傳旨,傳于金周默曰,只推。
傳于金周默曰,發遣吏郞,諸執事淸齋與否,摘奸以來。
兵曹口傳政事,副護軍單金洙根。
金周默,以禮曹言啓曰,先正臣文正公金麟厚宗孫立後事,收議大臣覆啓判付內,其祖在時,旣定宗統,至於承重傍題,而大臣之議,亦皆以次子立後歸重,依此施行事,判下矣。卽接長城進士金邦儒等三十六人聯名呈狀,則宗中前已詢議,以大中八寸兄洛斗子義柱,擇定大中之後,與受成文,而族人邦斗,做出移宗之計,嗾囑門長爔祖,誣罔天聽,以遠族慶祿,繼班祔之勉中,圖出禮斜,致有一門葛藤矣。伏蒙天恩特敎判下,勉中立後,卽爲還收,以洛中子義柱,爲大中之後,自本曹啓稟施行云矣。先正宗嗣今旣歸正,勉中立後,自在勿論,當初立案,還收爻周,依其宗議,以洛中子義柱,立爲大中之後,俾奉先正之祀,何如?傳曰,允。
又以奉常寺都提調提調意啓曰,祭享所用春等中脯,依定式今二月十九日始造之意,敢啓。傳曰,知道。
徐憲淳,以兵曹言啓曰,今二月二十日,文臣朔試射日次,而毓祥宮春享祭齋戒相値,不得爲之之意,敢啓。傳曰,知道。
又以兵曹言啓曰,忠翊衛將洪羲龍,忠壯衛將崔成範,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以備邊司言啓曰,三司諸人,多在罷散中,差享及試望排擬,不無苟艱之慮云,在前如此之時,多有請敍之例矣。三司罷散人員,竝爲敍用,何如?傳曰,允。
又以義禁府言啓曰,放逐鄕里罪人張志善放送事,承傳啓下矣,張志善放送之意,敢啓。傳曰,知道。
又以刑曹言啓曰,卽接咸鏡監司趙冀永文移,則慶源府徒一年半定配罪人鄭召史,限滿云矣。取考曹上配案,則鄭召史以驅陷養子罪,辛丑七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
初昏,西方所見白氣爲密雲所蔽,不得看候。
藥房提調徐憙淳,左副承旨徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金周默啓曰,明日常參·經筵,取稟。傳曰,只晝講。
洪祐喆啓曰,行大司憲李翊會,執義徐有薰,掌令宋柱獻未肅拜,李宗秉呈辭,持平金儀表·金載斗在外,監察茶時之意,敢啓。傳曰,知道。
徐憲淳啓曰,備邊司郞廳來言,今日賓廳日次,而毓祥宮春享祭齋戒相値,不得來會云矣,敢啓。傳曰,知道。
傳于金周默曰,禮房承旨,馳詣受香諸處,奉審摘奸以來。
以江原監司趙鶴年狀啓,金城縣令鄭世百身死事,傳于金周默曰,令該曹口傳差出,催促下送。
傳于洪祐喆曰,慶尙道金海府定配罪人宋喜永,分揀放送。
金周默,以內醫院提調意啓曰,副提調沈宜臣,今日問安,不爲仕進,卽爲牌招,何如?傳曰,允。
又以禮曹言啓曰,卽接社稷署所報,則今日早朝,神室西北隅龍頭墜落云矣,莫重神室,有此龍頭墜落之患,不可無慰安之擧,慰安祭,不卜日今二十二日設行,修改之節,擇日擧行,何如?傳曰,允。
徐憲淳,以備邊司言啓曰,監會原係大比,科規宜加申嚴,一二所場內外亂雜之弊,不可不各別禁察,前正曺錫雨,校理趙龜夏,前副校理徐相敎,副司果金世均,竝文備郞差下,時無職名人,令該曹口傳付軍職,以爲分遣擧行之地,何如?傳曰,允。
兵曹口傳政事,副司果單曺錫雨·徐相敎。
徐憲淳,以訓鍊都監言啓曰,本局哨官金鎭學·孫光旭,俱有身病,勢難察任,竝改差,何如?傳曰,允。
吏曹啓目粘連啓下是白有亦,觀此弘文館修撰金基纉上疏,則以爲臣之本生父周默,除拜承旨,見帶春秋之任矣,臣之記事兼銜,在法當避,伏乞卽命選部,照例遞改亦爲白有臥乎所,相避之法,在下當遞,金基纉所帶春秋館記事官之任,今姑減下爲白乎旀,奏御文字,何等審愼,而承旨春秋兼銜修撰官之任,誤書以編修官,不審之失,不可無警,當該玉堂金基纉推考,何如?判付啓依允。
上在昌德宮。停常參,只晝講。
初昏,天氣淸朗,衆星呈露,詳細看候,則西方所見白氣,起自昂宿度內天苑第五星傍,直指參宿下天廁星上,長可六七丈,廣尺餘,狀如彗星之尾,距極一百二度,三更後西沈。
洪祐喆,以都摠府言啓曰,今日入直內三廳武兼禁·軍及軍兵等,中日習射技放,請出標信。傳曰,知道。
金學性啓曰,明日常參·經筵,取稟。傳曰,只晝講。
洪祐喆啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙亨復啓曰,左副承旨徐憲淳,今日不爲仕進,卽爲牌招,何如?傳曰,允。
傳于金周默曰,禮房承旨,馳詣社稷,奉審摘奸以來。
吏曹口傳政事,以徐逈淳爲金城縣令。
傳于趙亨復曰,呈告京兆堂上許遞,政官牌招開政。
有政。吏批,判書金道喜進,參判徐英淳,參議徐戴淳,竝牌招不進,左承旨趙亨復進。以李玄功爲獻納,李毅遠爲左尹,尹致定爲禮曹參議,朴岐壽爲司饔提調,李經在爲掌樂正,鄭憲容爲司僕僉正,李啓哲爲刑曹佐郞,吳泰權爲直講,李允植爲永禧殿令,李鳴遠爲北部令,金尙緝爲懿昭廟守衛官,趙存兢爲慶源府使,整理使單李光正,奉常直長單金政源,故通德尹錫復〈贈〉戶參例兼,右尹尹濟弘考,故學生李學海贈童敎,孝行卓異,贈職事,承傳。
兵批,判書金左根進,參判尹致謙病,參議朴宗吉入直,參知安允璟病,右副承旨洪祐喆進。以李鼎在爲僉知,權徹·李彙陽·安時赫·徐麟爀爲五衛將,許雲老爲忠翊將,安宅善爲忠壯將,李興元爲景福將,權顗爲備邊郞,安弼壽爲淸州營將,李仁模爲統虞候,韓濟彦爲昌洲僉使,具春喜爲慶尙右兵虞候,鄭晢五爲智島萬戶,徐鎭孝爲梨洞萬戶,李昌祿爲花水山別將,護軍柳基常,副護軍李謙在·權溭·趙錫龜·李源達·金遇明·洪百泳,副司直李豊翼,副司果王濟千,以上竝單付。
吏批,再政。以朴宗休爲敦寧都正,尹希大爲司僕主簿,奉常奉事單金文煥,兼養賢奉事單金用鼎。
兵批,再政。以趙存一爲都摠經歷,鄭輔源爲訓鍊僉正,同知單李興元,僉知單權徹·李彙陽。
兵批,三政。以李樂韶爲都摠都事,宋相保爲訓鍊判官。
以大司諫李明迪,正言韓文焃,掌令宋柱獻牌不進罷職傳旨,傳于洪祐喆曰,只推。
以左副承旨徐憲淳牌不進罷職傳旨,傳于洪祐喆曰,只推。
以吏曹參議徐戴淳牌不進罷職傳旨,傳于洪祐喆曰,只推。
趙亨復,以禮曹言啓曰,今此癸卯式年監試覆試試官,當爲磨鍊,而堂下無故可擬之人乏少,依近例以堂上官,通擬入,而時無職名人,令該曹口傳付軍職,何如?傳曰,允。
兵曹口傳政事,副司果單金英秀·李玄文。
傳于洪祐喆曰,試牌引義,曾有禁令,雖於疏辭,略加批旨,而事體則大不可,仍以前牌催促。
趙亨復,以禮曹言啓曰,大報壇祭享,每年三月上旬內擇日擧行事,曾有定式矣。吉日,令日官朴周煥推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,大小科陳試人草記許赴事,曾有定式矣。甲午年陞補初試入格幼學玄應天,乙未年陞補初試入格幼學洪龜錫·金沂天,丙申年陞補初試入格幼學張鳳陽·愼命欽,公都會初試入格幼學洪雨周·廉希祖,丁酉年陞補初試入格幼學李淵兢,合製初試入格幼學成駿祥·吳民濟·成載和·尹奎錫,公都會初試入格幼學尹滋命·鄭·辛裕章·金鉉九·崔馨東·朴萬豊,式年監試初試入格幼學金秀根·崔皛鎭·李來正·李應稷,戊戌年陞補初試入格幼學趙鏞碩·金龍徵·金在浩,四學考講初試入格幼學李正淵,公都會初試入格幼學金聲國·高夢洙·嚴赫·趙徵林·崔大顯·李東奎,己亥年四學考講初試入格幼學金載澈,公都會初試入格幼學趙秉文,庚子式年監試初試入格幼學李智英·鄭伯昇·呂瓘永·沈東臣·沈東瓚·金德升·洪秉夔·金載夏·朴濟漢·趙明植·李斗運·禹然鼎·金周錫·金性天·沈魯應·權敎一·張文圭·韓聖源·李奎徵·金昊恒·許·鄭在天·金正樞·韓轍履·鄭友祥·金鎭魯·朴就崧·裴檾·金彦斗·鄭敏容·李建度·田鶴文·李台鎭·李敦稷·吳光一·南岐重俱爲陳試。故取考其所受公文,則明白無疑,而在喪及朞服未葬父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以禮曹言啓曰,卽接四館所牒呈,則壬寅九月九日製入格幼學洪淳大·成赫壽·趙寅燮·趙吉和·趙秉綱·朴來咸·李敎正·朴齊寅·具亨建·金胤鉉·南弘重·洪哲周·尹滋命·鄭淵善·鄭煦·黃錪·趙雲道·宋廷和·申錫範·徐明濬·李後善·金鳳鎬·鄭熙·金洛鉉·沈誠澤·洪啓周·李僖·申栻·韓明履·黃㝡仁·廉泰榮·李民秉,直赴監試會試事命下,竝於今番依例許赴事報來矣。幼學洪淳大等三十二人,依例許赴於今此癸卯式年監試覆試之意,敢啓。傳曰,知道。
又以禮曹言啓曰,今此癸卯式年監試覆試一所,設場於本曹矣,上直郞廳,依例移直朝房之意,敢啓。傳曰,知道。
洪祐喆,以兵曹言啓曰,今二月二十一日,武臣賓廳講書日次,而中日相値,不得爲之之意,敢啓。傳曰,知道。
又以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以禁衛營言啓曰,臣聖臯進詣南廟,有頉處看檢修改後,別單書入,而正殿及各處樑上塗灰雨漏處改瓦等節,見今凍土猶未盡解,向北之瓦氷尙存,更待日氣稍和,始役之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁府言啓曰,慶尙道金海府定配罪人宋喜永,分揀放送事,承傳啓下矣。宋喜永分揀放送事,分付該道道臣之意,敢啓。傳曰,知道。
行護軍成遂默疏曰,伏以臣見擬於監試覆試試官之望,召牌之下,宜卽趨膺,而第念臣於年前,忝叨主試,終致僨誤,自速罪戾,至今追惟,惶汗浹背,自玆以往,試席一步,便成鐵限,莫敢爲冒進之計,此誠通朝之所共諒悉者也。夫以多年悚恧之蹤,復廁今日考試之役,則臣身之昌披奊詬,固不足恤,其爲累於淸朝四維之化,所關非細,趨走雖或爲恭,情勢實所自畫,顧何敢妄托駕屨之義,不思息補之戒,而厭然自恕,冒沒承膺,以招物議之嗤點也哉?廉防莫可踰越,惶阨靡所容措,玆敢隨詣朝房,忙陳短章。伏乞聖明,俯垂鑑諒,亟賜鐫改,俾試事重而微諒遂焉。臣無任云云。答曰,省疏具悉。此豈永作情勢之事乎?
今二月二十一日辰時,上御熙政堂。晝講入侍時,特進官李光正,同知事金箕晩,參贊官洪祐喆,侍讀官李寅奭,檢討官金基纘,假注書李東,別兼春秋沈敬澤,記事官趙秉駿,各持詩傳第六卷,興完君是應以次進伏,武臣沈煥永,進伏楹外訖。上曰,史官分左右。上誦前受音一遍訖,開卷命讀之。寅奭讀自皎皎白駒食我場苗,止白駒四章,仍奏釋義。上曰,此章有御諱音相似,何以讀之乎?光正曰,以字永字分而讀之,似好矣。上曰,然矣。上讀新受音十遍訖,命陳文義。寅奭曰,詩三百,好賢,莫如緇衣·濕桑之詩,而其愛賢之誠,慕賢之心,未有如白駒章之切且至者矣。其曰,縶之維之者,勉留之意也,其曰,爾公爾侯者,尊寵之謂也,至如毋金玉爾音,而有遐心,愛慕之切,而終不能已也。夫賢者之去留,治道之汚隆係焉,君德之成就在焉,必也束帛而聘之,設簋而饗之,克盡禮待之誠,必示敬愛之意,則萬邦之黎獻,共惟帝臣,四方之俊彦,願立王朝矣,其尊德樂道,有如是夫。昔先正臣李滉,遭遇明廟之盛際,屢勤旌招之禮,而養德山林,終遲幡然之擧,故至以招賢不至四字,揭之於御題,則我聖朝心好禮待之盛,實有孚於白駒章之切且至矣。今我殿下體周宣留賢之意,法先祖招賢之美,誠心求之,草野巖穴之中,不患無養德之士矣,招延而咨訪焉,則可以開發睿學,裨補聖德矣,豈不美哉,豈不休哉?上曰,下番陳之。基纉曰,此章卽周宣王時所作之詩,而先儒以爲,詩人刺其不能留賢也。蓋宣王,周家中興之主也,其在禮賢之誠,猶有未盡者存,故所以留賢不得,賢亦不留,苟使宣王,眞有愛好之誠,克盡勉留之禮,則不待場藿之縶駒,自致岡梧之儀鳳,而彼必無可去之思,亦必無不可留之理矣。由此觀之,則人君徠賢之道,誠禮爲先,爵祿次之,賢者之出處去留,亦示時君誠禮之如何而已,實不以爵祿爲榮,軒冕鍾鼎,視之若土苴弊屣耳。今此第三章所云爾公爾侯者,是不過爵祿羈縻之計,則以若如玉之人,宜有若浼之心,此詩人所以嗟惜詠歎者也。是以魯公,置孔子於攝相之位,而終作環轍之行,齊王,養鄒聖以萬鍾之祿,而竟有出晝之擧,以其誠與禮不足故耳。今我殿下廣招賢俊,備盡誠禮,好之如鄭人之緇衣,待之如衛郊之干旄,則山林養德之士,巖穴懷道之彦,其將于于而來,願立於朝矣,豈不盛哉?伏願體念焉。上曰,同知事陳之。箕晩曰,上下番所奏備盡無餘,臣則別無可陳之文義矣。上曰,特進官陳之。光正曰,玉堂所陳皆好矣。雖然講官之任,不但爲讀奏章句敷陳文義而已,其所以啓沃陳勉,亦其職耳,臣今適登筵,竊以區區憂愛之忱,敢此仰勉焉。臣於年前,以講筵之常多曠闕爲奏,而今伏見進講冊子,尙未了五六編矣,前後大僚儒臣之實心苦懇,不止爲十數次,而縱有開納之敎,終無採用之實,則若是而聖學何望其將就,群情安得不抑鬱乎?大抵狃於安逸,則易流於怠惰,忽於修省,則便忘其兢懼者,人情然也,夫以大禹之賢,而尙惜寸陰,則一月一歲,尤豈可虛度乎?朱子所訓勿謂今日不學而有明日,今年不學而有明年,此爲勸學之要語,今若以方冊討論之事,日以爲課,沈潛游泳,視如茶飯,則自底於我自樂此之境,雖欲厭之,而亦不可得也,然後其自然日新之效,必有所不可勝言,伏望深念乎此,勿以陳陋而或忽體念焉。上曰,參贊官陳之。祐喆曰,此章文義,別無可陳,而儒臣及特進官所陳,俱爲切當矣,伏願體念焉。上掩卷。光正進前奏曰,今此健陵·顯隆園幸行時,陵園上丁字閣·碑閣·齋室,自有修理之擧,而在庚申以前,一應公役,不煩度支者,以有正廟受敎也。自甲子至戊子,則各樣修理之自戶曹擧行,未敢知其時事例因何援據,而往在丁酉四月,華留臣徐有榘筵奏,請以陵園所修理之役,設都監外,依松都·廣州例,竝自該府筦千庫,從便擧行,至有俯詢大臣,竟蒙東朝允可之敎矣。今若以甲子以後之事爲已例,則戶曹固可擧行,旣有丁酉筵奏時成命,則該府似當擧行,而事係審愼,臣曹不敢擅便,華寧殿齋室修理與陵園所齋室,已例無異同,故竝此仰達。上曰,今番則自戶曹依前擧行,此後則一遵丁酉定式,自本府擧行,而華寧殿齋室,一體擧行事,定式,可也。命史官就座,仍命退。諸臣以次退出。
上在昌德宮。停常參,只晝講。
昂宿度內天苑第五星傍所見白氣,初昏爲雲氣所蔽,一更以後,始見形體,而根底則入於天際游氣中,二更後更爲雲翳,不得詳細看候。
洪祐喆啓曰,明日再明日,寧陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙亨復啓曰,右承旨金學性,左副承旨徐憲淳,同副承旨金周默,今日不爲仕進,竝卽牌招,何如?傳曰,允。
傳于趙亨復曰,傳香承旨,馳詣受香所,奉審摘奸以來。
洪祐喆啓曰,假注書李東,身病猝重,勢難察任,今姑改差,何如?傳曰,允。
李東改差,代以金翊鎭爲假注書。
以全羅監司徐箕淳狀啓,茂朱府民家失火事,傳于洪祐喆曰,聞甚矜惻,元恤典外,別加顧助,結搆奠接之方,廟堂措辭,分付。
以右承旨金學性,左副承旨徐憲淳,同副承旨金周默牌不進罷職傳旨,傳于洪祐喆曰,只推。
洪祐喆啓曰,行都承旨沈宜臣,右承旨金學性,左副承旨徐憲淳,同副承旨金周默不爲仕進,左承旨趙亨復式暇,院中只有臣一人,伴直無人,同副承旨金周默,旣有只推之命,更爲牌招,何如?傳曰,允。
又啓曰,卽者別兼春秋沈敬澤,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋鄭基世·南秉哲·金益文,竝卽牌招,推移入直,何如?傳曰,允。
又啓曰,行大司憲李翊會,執義徐有薰,掌令宋柱獻·李宗秉,牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉,牌不進罷職傳旨,傳于洪祐喆曰,只推。
以別兼春秋鄭基世·南秉哲·金益文牌不進罷職傳旨,傳于金周默曰,只推。
別兼春秋沈敬澤疏曰,伏以臣卽自筵退得接家信,則臣母素患痰眩之症,恒時凜綴之中,又添外感,寢啖俱愆,榮衛尤損,委頓牀褥,轉側須人,臣之歸視扶護,不容少緩,玆敢陳籲,徑出禁扃,伏乞聖慈,俯垂諒察,亟遞臣職,仍治臣罪,俾私分安而朝綱肅焉。臣無任云云。省疏具悉。爾其勿辭救護。
癸卯二月二十二日辰時,上御熙政堂。晝講入侍時,同知事金英淳,特進官洪在喆,參贊官洪祐喆,侍讀官李寅奭,檢討官金基纉,假注書孫相馹,別兼春秋沈敬澤,記事官趙秉駿,各持詩傳第六卷,宗臣興完君是應,以次進伏,武臣金善一,進伏楹外訖。上曰,史官分左右。上誦前受音一遍訖,開卷命讀之。寅奭讀自黃鳥黃鳥無集于穀,止黃鳥三章仍奏釋義。上讀新受音十遍訖,命陳文義。寅奭曰,此詩與下章我行其野,旨義略同,蓋民適異邦,不安其所而作也。此詩則曰,復我邦族,下章則曰,言就爾居,夫亂離之餘,父母兄弟,散而之四方,民不安集,靡所止居,則其民生之困苦,人情之憂傷,可謂極矣,此無他,在上者不能收恤而然也。苟能懷保而愛恤,則豈可如是?故書曰,懷保小民,又曰,安民則惠,必也勞來安定,子惠撫恤,然後民得其所,自無渙散之歎矣。伏願殿下,每於此等之詩,警懼戒惕,克懋愛恤之情,保我黎民,則惠澤究於下,治化隆於上矣,豈不美哉?上曰,下番陳之。基纉曰,此章大旨曰,臣得其所,前篇鴻雁章大旨曰,勞集之,惟此二詩,皆是宣王時所作者,而前後之旨,若是不同何也?宣王卽位之初,承周室中微之運,側身修德,懷保流民,使之安業而樂生,故民皆喜悅,而鴻雁之時作矣。其後則政令怠忽,惠澤不究,民志渙散,至有離適他國者,故民皆怨咨,而黃鳥之詩作矣。由此觀之,則君心之一勤一怠,民情之一散一合,捷於影響,此必然之理也。見今仁天眷顧,白氣示警,此誠我殿下恐懼修省懷保小民之時,而連日開講,勤接臣僚,在朝諸臣,固不勝欽仰攢頌,而八方民情,亦當懽欣和悅,喜見德化之盛,則庶幾天心悅豫,轉災爲祥矣。殿下修省之工,可謂至矣,然而恒存此心,勉勉不已,無小間斷,則聖學日臻於光明,治化自底於郅隆,而民志寧謐,邦本益固矣。伏願殿下,每於講讀之際,監前代治忽之蹟,察民心去就之分,終始惟一,懋哉懋哉。上曰,同知事陳之。英淳曰,此篇大旨以爲,民適異國,不得其所而作,我國則不然,此道之民適他道,他邑亦是失所,此專由於荒年流離,而亦多由於州縣之橫徵橫侵,苟有預儲,則民有所恃,苟能預察,則民無他故,各安其居矣,寧有失所之理乎?以此意,飭諭廟堂與方伯守令,另加留意,俾有實益,恐好矣。上曰,特進官陳之。在喆曰,儒臣經筵所奏備悉無餘,臣別無仰陳之辭矣。上曰,參贊官陳之。祐喆曰,玉堂上下番及同知事所奏已爲備盡,臣亦無可陳之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
初昏,昴宿度內所見白氣,詳細看候,則漸移北方,見於天苑第四星傍,而長廣形色,與再昨無異,距極一百度,三更後西沈。
金周默啓曰,明日召對,取稟。傳曰,停。
徐憲淳啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
沈宜臣啓曰,左承旨趙亨復,今日不爲仕進,卽爲牌招,何如?傳曰,允。
又啓曰,左尹李毅遠,除拜後過三日不爲出肅,依定式推考警責,仍卽牌招察任,何如?傳曰,允。
傳于徐憲淳曰,召對入侍。
金周然啓曰,左右史不可不備,別兼春秋鄭基世·南秉哲·金益文,旣有只推之命,竝卽牌招,推移入直,何如?傳曰,允。
徐憲淳啓曰,卽者吏曹郞廳來言,金城縣令徐逈淳,當爲署經,而憲府則雖已署經,諫院不備,不得署經云,除在外·未署經外,未肅拜人員,卽爲牌招,以爲備員署經之地,何如?傳曰,一司除署經。
金周默啓曰,冬至先來狀啓,昨夜到院,而軍官等今始入來,前後飭敎,何等截嚴,則又此落後,事極駭然,當該軍官等,竝令攸司科治,何如?傳曰,允。
以全羅監司徐箕淳狀啓,井邑縣監趙亨勉,遭本生母喪事,傳于金周默曰,令該曹口傳差出,催促下送。
吏曹口傳政事,以李敎俊爲井邑縣監。
以左承旨趙亨復牌不進罷職傳旨,傳于徐憲淳曰,只推。
以別兼春秋鄭基世·南秉喆·金益文牌不進罷職傳旨,傳于金周默曰,只推。
徐憲淳,以兵曹言啓曰,今此幸行時,侍衛不可不備,而宣傳官李南軾,身病添重,萬無供職之望云,改差,其代口傳擬入,何如?傳曰,允。
兵曹口傳政事,以李熙庚爲宣傳官。
徐憲淳,以兵曹言啓曰,再昨日政事,統虞候末望許筞,以前任雲峰縣監,方在奪告身中,臣之矇未覺察,循例擬入,不勝悚惶,而原望筒,改付標以入之意,敢啓。傳曰,知道。
又以備邊司言啓曰,凡大比科試之時,禁條自有著式,應赴亦有成冊,而卽見二所入門與收券單子,則額數相左至爲百餘,此必是無難冒入全不察禁之致也。科弊令飭,前後何如,而儒生出入之際,蕩然至此,法綱所在,豈容若是?當該不能禁飭之禁亂官,入門官,竝令該府,拿問勘處,更卽擇送,俾爲按法糾察,何如?傳曰,允。
癸卯二月二十三日辰時,上御熙政堂。召對入侍時,參贊官徐憲淳,直閣金始淵,侍讀官李寅奭,檢討官金基纉,假注書金翊鎭,記注官李昌祖,記事官趙秉駿,各持綱目第四卷,以次進伏乞。上曰,史官分左右。上開卷,命上番讀之,寅奭讀自遣太中大夫,至不敢爲帝。上曰,止之,文義陳之。寅奭曰,南越王佗,稱臣奉貢,則特書之於綱,漢文能以德服人,故以美之也。夫越佗,不過椎髻一蠻夷酋長耳,本以藩屛之臣,貢職不修,武事是崇,以至黃屋左纛,稱制侔夏,敢與天子爭衡,其僭越之罪,不可容貸,興師聲討,固其宜也,而以文帝寬仁之德,不欲耀武,遣使致書,反覆曉諭,則乃能幡然悔悟,棄其前惡,稱臣奉貢,由此觀之,德化之感人,有甚於誅討之威者矣。故書曰,華夏蠻貊,罔不率俾,又曰,六服群辟,罔不承德,其德敎之感化人心,有如是也,伏願殿下,克懋德敎之政,則治化日隆矣,念哉念哉。上曰,下番讀之。基纉讀自召河南太守,至上嘉納其言。上曰,止之,文義陳之。基纉曰,文帝卽位之初,下詔求言,首擧直言極諫之士,而思聞其過失,郞官上書,必爲之止輦而受之,又除誹謗之法,是以賈山之疏言甚切至,至諫射獵之事,而帝乃嘉納其言,袁盎,戒峻坂之馳,却夫人之座,賈誼,陳重農務本之語,而亦皆虛受而採施之,此眞文帝之盛德事也。大抵人君之德,莫盛於來諫,來諫之本,又在於容諫,必也樂聞其過,導之使言,然後在下之人,有懷必陳,納君無過,如大禹之拜昌言,成湯之從諫弗咈是也。伏願殿下,每於此等處,益加省察,必以前史之美事,爲今日監法之資焉。上曰,閣臣讀之。始淵讀自上每朝,至以給宗廟粢盛。上曰,止之。文義陳之。始淵曰,漢文帝勸農賜租之擧,寔出於務本愛民之意,而王政之大者,莫若厚民之生,厚民之本,亦在於邵農,天下賴以寧謐,則愛民之道,實不外乎此矣,每於此等處,益加省察焉。臣又有區區所懷,敢此仰達矣。法講召對,許久停撤,朝野臣庶,方切憂悶,近日開講召接,討論經史,臣等實不勝欽仰攢祝之至。噫,人君治國安民之道,非講學,無以資益,而若不以實心做去,則徒歸文具,竟無實效矣,必也學而習之,聞而行之,一日二日,無少間斷,則漸進於緝熙光明之域,而可見其治國安民之美矣。伏願繼自今,勉勉不已,誠實着力,終始惟一,新而又新,則古聖王郅隆之治,其將復見於今日矣,曷不休哉?惟殿下懋哉懋哉。上曰,參贊官讀之。憲淳讀自三月立趙幽厲王,至田租之半。上曰,止之,文義陳之。憲淳曰,玉堂所陳來諫容諫及重民重農之說,俱是切要於爲治之道矣,來諫則人各盡言,而衮躬之得失,可得聞矣,重農則邦固其本,而小民之疾苦,可以察矣,其言可則用之,不可則置,不害爲博詢芻蕘之盛德,而治國安民,亦惟在是。故漢文以天子之貴焉,猶且來諫則必賜嘉納,親耕則必先率敎也,殿下之體驗期勉,亦以來諫重農爲要,則堯·舜君民,何難復見於今日乎?伏願深加體念焉。上掩卷。命史官就座,仍命退。諸臣以次退出。
上在昌德宮。停常參·經筵。
昴宿度內所見白氣,初昏爲陰雲所蔽,一更雲捲之後,始爲詳察,則體狀與昨無異,而根底已入天際,三更後西沈。
金周默啓曰,明日常參·經筵,取稟。傳曰,只晝講。
徐憲淳啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗,在外,監察茶時之意,敢啓。傳曰,知道。
又啓曰,右副承旨洪祐喆,今日不爲仕進,卽爲牌招,何如?傳曰,允。
金周默啓曰,左右史不可不備,別兼春秋鄭基世·南秉哲·金益文,旣有只推之命,竝卽牌招,推移入直,何如?傳曰,允。
以右副承旨洪祐喆牌不進罷職傳旨,傳于徐憲淳曰,只推。
以別兼春秋鄭基世·南秉哲·金益文牌不進罷職傳旨,傳于金周默曰,只推。
金周默,以禮曹言啓曰,來三月初七日行健陵寒食祭香祝,初五日獻官,當爲祗受陪往,本陵兩官,以祝史齋郞,備員擧行,同月初九日行本陵忌辰祭香祝,本陵官一員,同月初六日,當爲祗受陪往,兩官,亦以祝史齋郞,備員擧行,而初六日忌辰祭受香之官,無以擧行於初七日寒食祭,事勢如此,合有變通,寒食祭祝史齋郞中一員,令吏曹差送,以爲擧行之地,何如?傳曰,允。
又以奉常寺都提調·提調意啓曰,祭享所用春等中脯三百五十五貼三條,今二月二十四日畢造,而所入牛隻爲三十六首矣,進上看品中脯二貼,依定式封進之意,敢啓。傳曰,知道。
徐憲淳,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參,只晝講。
初昏,昂宿度內天苑第四星傍所見白氣,詳細看候,則漸移向北,而長廣形色,比前似減,距極九十七度,三更後西沈。
藥房提調徐憙淳,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,前方中,去天麻加甘菊五分,自今日五貼式日次製入事,榻前下敎。
金周默啓曰,明日動駕相値,視事頉稟之意,敢啓。傳曰,知道。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐憲淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
沈宜臣啓曰,左承旨趙亨復,今日不爲仕進,卽爲牌招,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
金周默啓曰,左右史不可不備,別兼春秋鄭基世·南秉哲·金益文,旣有只推之命,沈敬澤由限已過,竝卽牌招,推移入直,何如?傳曰,允。
傳于趙亨復曰,明日還宮時,貢市堂上,率貢市人,宗廟前路待令。
傳于金周默曰,原任直閣徐有薰,檢校差下。
禮曹,來四月初四日,行宗廟夏享大祭親祭,取稟,奉敎敬依。
禮曹,來三月十四日,中宮殿誕日陳賀時,應行節目,參考前例,磨鍊爲白去乎,依此擧行,何如?判付啓,權停爲良如敎。
傳于金周默曰,內醫都提調前望單子入之。
內醫都提調前望單子入之,右議政權敦仁落點。
金周默啓曰,卽者宗廟署官員來言,明日春展謁時,提調一員,當爲進參,而都提調領府事趙寅永有身病,提調金蘭淳試所進,不得進參云。何以爲之?敢稟。傳曰,提調許遞,前望單子入之。
宗廟提調前望單子入之,趙秉鉉落點。
傳于徐憲淳曰,明日出宮內門路,以協陽門爲之。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉牌不進罷職傳旨,傳于金周默曰,只推。
以別兼春秋鄭基世·南秉哲·沈敬澤·金益文牌不進罷職傳旨,傳于金周默曰,只推。
金周默,以奎章閣言啓曰,原任直閣徐有薰,檢校差下事,命下矣。卽爲牌招察任,何如?傳曰,允。
趙亨復,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而京畿以加平·陰竹還餉未準捧,今方另査,陽智,還簿末及磨勘,而新縣監玄仁福,姑未赴任,三邑會案勘簿,自致愆期,限內不得磨勘事,道臣旣有登聞,咸鏡道北關穀簿減摠裒益之際,自致遲滯,限內不得磨勘之意,該道臣移文臣曹,御覽會計,待其兩道會案齊到,修正以入,何如?傳曰,允。
金周默,以禮曹言啓曰,來四月初四日,宗廟夏享大祭親行時,永寧殿,遣大臣攝行事,知委,何如?傳曰,允。
又以禮曹言啓曰,來四月初四日,宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
徐憲淳,以都摠府言啓曰,副摠管李儒常,以騎兵點考坐起事,外兵曹晝仕出去之意,敢啓。傳曰,知道。
又以禁衛營言啓曰,本營騎士將方禹聲,身病猝重,勢難察任,改差,何如?傳曰,允。
洪祐喆,以義禁府言啓曰,明日宗廟·景慕宮擧動時,本府都事,當爲全數進參,而二員以一二所禁亂官進去,一員方在就理中,無以推移,假都事三員,令該曹口傳差出,以爲分排擧行之地,何如?傳曰,允。
又以義禁府言啓曰,平安監司李憲球啓本內,懷仁縣監罪狀,令攸司稟處事,啓下矣。該縣監鄭元夔,時在任所云。依例發遣府羅將拿來,而啓本中,只書懷仁縣監,不書姓名,未免不審,該道臣推考,何如?傳曰,允,待待命拿囚。
義禁府啓目,寧遠前郡守李源奎·玄仁福等原情云云。問目內辭緣,泛稱遲晩,竝所當請刑是白乎矣,李源奎段,曾經摠府郞,勿爲請刑,載在大典通編,議處,玄仁福段,刑推得情,何如?判付啓依允爲旀,玄仁福段,除刑推議處爲良如敎。又啓目,花梁前僉使李裕成原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,監試覆試二所禁亂官金在獻,入門官金用鼎等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
領府事趙寅永箚曰,伏以,春謁涓吉,在於明日,而臣旣兼管廟署藥院之任,揆以職守,俱宜陪參,第臣向者毒感之餘,尙未蘇甦,且以兩足麻痺,寸步蹇澁,實無由自力於班次矣,悚仄之至,短章訟愆。伏願殿下,特遞臣所帶兩提擧,仍治臣瀆擾之罪,以便公私,千萬幸甚。取進止。答曰,省箚具悉卿懇。愼節奉慮,藥院之任,今姑許副,卿其安心調理。
癸卯二月二十五日午時,上御熙政堂。晝講入侍時,同知事金箕晩,特進官李奎鉉,參贊官徐憲淳,侍讀官李濟達,檢討官金基纉,假注書金翊鎭,記事官張鉉喆·趙秉駿,各持詩傳第六卷,以次進伏。武臣白能洙,進伏楹外訖。上曰,史官分左右。上誦前受音一遍訖,開卷命讀之。濟達讀自我行其野蔽芾具樗,止我行其野三章,仍奏釋義。上讀新受音十遍訖,命陳文義。濟達曰,此章之言誠不以富者,寔出於詩人責人忠厚之意,以爲不思舊姻,而求其新匹者,有非棄我貧而樂彼富也,此可見得其性情之正,而不加恕詆之辭矣,然富是,五福之一,而凡人之情,莫不厭貧而求富,則聖王所以制治而導民者,必也阜其財而厚其生,旣富方穀之訓,富而後敎之義,無非裕民化俗之方,而若富而不穀,富而不敎,則實非導化之本,故設爲學校,置其官師,敎之以孝友睦婣之行,禮義廉恥之端,使盡其相生相養之道焉。伏願於此,亦留聖念,以爲富民敷敎之化焉。上曰,下番陳之。基纉曰,此章別無文義之可陳者,而其曰爾不我恤,其曰不思舊姻云者,蓋怨其往依姻親而不見收恤也,常情莫切於姻親,而罔念舊誼,人事莫急於患難,而不相救助,則其時民心之不仁,鄕俗之不厚,可知矣。古昔聖王,躬行仁義,導民忠厚,命以司徒而敎之六行,其曰睦婣者,姻戚和輯之謂也,任卹者,隣里顧助之謂也。今觀此詩,一與相反,此無他,其時人君,不能導率而然也,由是觀之,則風化之汚隆,民俗之厚薄,專係於人君導率之如何耳,是以堯親九族,而黎民時雍,湯修人紀,而兆民允殖,今我殿下先行仁義之化克盡導迪之方,則八方民俗,其將曰遷善不知,而三代忠厚之風,復見於今日矣,伏願體念焉。上曰,同知事陳之。箕晩曰,此章前言百姓生所離散不得安集之狀,蓋民惟邦本,本固邦寧,故孟子曰,保民而王,莫之能禦,伊尹曰,一夫不獲若已推而納之溝中,以此觀之,王政莫先於入安,百姓,無使泮渙,樂其業而安其土,仰事俯育,以及姻親,敦睦化雍,胥相救恤。伏願深留聖衷,冬祈寒夏暑雨,先軫小民怨咨之情,體成湯子惠困窮之德,法周王視民如傷之仁,是臣區區之望焉。上曰,特進官陳之。奎鉉曰,玉堂·經筵所奏,備盡無餘,臣則別無可陳之文義矣。上曰,參贊官陳之。憲淳曰,此章文義別無可陳,而儒臣及同知事所奏,俱爲切當矣,伏願體念焉。上掩卷,命史官就座,仍命退,諸臣以次退出。
上在昌德宮。停常參·經筵。
初昏,昂宿度內天苑第四星傍所見白氣,詳細看候,則長廣形色稍減,而距極與昨無異,三更後西沈。
大駕詣宗廟入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜還入齋室後,內閣·政院·藥房·玉堂口傳問安。答曰,知道。仍詣景慕宮入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金周默啓曰,明日常參·經筵,取稟。傳曰,停。
司僕寺內乘來言,捲簾,取稟。傳曰,捲三面。
金周默啓曰,臣以大王大妃殿·王大妃殿問安進去,下直之意,敢啓。傳曰,知道。
洪祐喆啓曰,卽者義禁府都事來言,今日動駕時駕側鳴錚罪人李元八,移送秋曹云矣。敢啓。傳曰,知道。
傳于金周默曰,三日製,明日通方外爲之,試紙,用大好紙,弘文提學,待明朝牌招。
洪祐喆,以義禁府言啓曰,明日三日製通方外爲之時,本府都事,皆爲赴擧,只有武都事一員,當直入直,本府入直都事及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以刑曹言啓曰,今日動駕時,靈巖幼學李元八,稱以復讎事,擊錚於衛外矣。處所旣在定式三處之外,依例勿施,嚴飭放送之意,敢啓。傳曰,知道。
癸卯二月二十六日辰時,大駕詣宗廟·景慕宮春展謁擧動入侍時,行都承旨沈宜臣,左承旨趙亨復,右承旨金學性,左副承旨徐憲淳,右副承旨洪祐喆,同副承旨金周默,假注書孫相馹·金翊鎭,別兼春秋金益文,記事官趙秉駿,直提學金輔根,直閣金始淵,檢校待敎金洙根·李㘾,待敎李裕元,以次侍立。時至,通禮跪啓外辦。上具翼善冠·衮龍袍,乘輿出宣化門。藥房提調徐憙淳,副提調沈宜臣進前奏曰,侵早勞動,聖體,若何?上曰,一樣矣。至協陽門外。通禮跪啓請降輿乘輦。上降輿乘輦,由肅章門·進善門·敦化門,進發至宗廟大門外。通禮跪啓請降輦乘輿。上降輦乘輿。敎憲淳曰,下隷輩無數攔入,禁飭可也。入廟門至降輿所。通禮跪啓請降輿。上降輿入齋室,展拜時至。通禮跪啓請出次,上改具冕服出次。步詣至東神門外。通禮跪啓請執圭。宜臣進圭。上執圭入就板位,行四拜禮訖,入殿內各室奉審訖,命侍衛軍兵來待西神門外。賤臣承命出傳。又命本署提調·戶·惠堂上·禮曹判書入侍。賤臣承命出傳,與禮曹判書徐憙淳,本署提調宣惠堂上趙秉鉉,戶曹判書李光正偕入。上奉審第十六室玉冊第十四室諭書訖,由西神門,詣永寧殿,入就板位,行四拜禮,各室奉審如儀訖,出殿門外。通禮跪啓請釋圭。上釋圭,宜臣跪受。左議政鄭元容,右議政權敦仁進前奏曰,展拜禮成,勞動旣多,聖體,若何?上曰,一樣矣。還入齋室。少頃,通禮跪啓外辦。上改具翼善冠·衮龍袍,出齋室門外。通禮跪啓請乘輿。上乘輿出廟門外降輿所。通禮跪啓請降輿乘輦。上降輿乘輦,進發至洞口外駐輦,命貢市堂上,率貢市人入侍。憲淳進前奏曰,以已下標信,開作門乎?上可之。貢市堂上趙秉鉉·洪在喆,率貢市人入侍。憲淳進前奏曰,諸貢人所懷,已盡捧矣,何以爲之乎?上曰,竝下政院,可也?仍發至景慕宮大門外。通禮跪啓請降輦乘輿。上降輦乘輿,入宮至齋室門外。通禮跪啓請降輿。上降輿入齋室。展拜時至,通禮跪啓請出次。上改具冕服,入就板位,行再拜禮訖,陞自東階,奉審室內,仍詣望廟樓,就板位行四拜禮訖,命閣臣展奉三朝御眞,奉審捲奉訖,還御齋室。傳曰,還宮門路,以逌覲門·月覲門爲之,內門路,以宜春門爲之。少頃,通禮跪啓外辦。上改具翼善冠·衮龍袍,出齋室門外。通禮跪啓請乘輿。上乘輿由日瞻門·逌覲門,入月覲門,由宜春門還內,命出解嚴,諸臣以次退出。
上在昌德宮。停常參·經筵。
初昏,昂宿度內天苑第四星傍所見白氣,以游氣掩翳,形色熹微,不得詳察。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪祐喆啓曰,明日常參·經筵,取稟。傳曰,停。
又啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,惠山僉使柳亨植,從浦萬戶趙存弼下直,各長弓一張,長箭一部,片箭一部,筒兒一箇賜給。
傳于洪祐喆曰,都承旨·同副承旨竝許遞,前望單子入之。
承旨前望單子入之,洪在喆·鄭㝡朝落點。
傳于洪祐喆曰,承旨房望,順房爲之。
洪祐喆啓曰,新除授同副承旨鄭㝡朝,卽爲牌招,何如?傳曰,允。
傳于洪祐喆曰,都承旨持此御題,與弘文提學,偕往泮宮,試取以來。
洪祐喆啓曰,都承旨與弘文提學,偕往泮宮,試取以來事,命下矣。行都承旨洪在喆,所當牌招,而拘於廳規,不得請牌,何以爲之,敢稟。傳曰牌招。
又啓曰,弘文提學旣已承牌,藝文提學李光正,卽爲牌招,同參考試,何如?傳曰,允。
洪在喆啓曰,臣與弘文提學金蘭淳,偕往泮宮,三日製儒生試取,則收券爲二千五十七張矣。捧入之意,敢啓。傳曰,知道。
傳于洪祐喆曰,在院承旨,入直兵曹堂上,試官加差下,使之分考。
傳于洪祐喆曰,科次入侍。
洪祐喆啓曰,卽者工曹郞廳來言,明日宗廟修改時,本曹判書當爲進參,而判書金興根在外,次堂例不得擧行云。何以爲之?敢稟。傳曰,許遞,前望單子入之。
工曹判書前望單子入之,金熙華落點。
以左議政鄭元容掃墳呈辭,傳于洪祐喆曰,給由馬·澆奠牀備給。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,正言韓文爀,執義徐有薰,掌令宋柱獻·李宗秉牌不進罷職傳旨,傳于洪祐喆曰,只推。
鄭㝡朝,以吏曹言啓曰,今此大報壇祭,遣大臣攝行祭時,原任大臣中,當爲塡差,而領府事趙寅永,左議政鄭元容俱有身病,右議政權敦仁藥院都提調,例不得塡差,無可差之員,何以爲之?敢稟。傳曰,宗親儀賓中塡差。
又以吏曹言啓曰,今此宗廟朔祭大祝,前掌令趙徽林塡差,而時無職名,令該曹口傳付軍職,何如?傳曰,允。
兵曹口傳政事,副司果單趙徽林。
鄭㝡朝,以春秋館言啓曰,別兼春秋臣沈敬澤,以兵曹正郞,今日騎兵放料時,晝仕出去之意,敢啓。傳曰,知道。
又以奎章閣言啓曰,頒賜冊子安寶次,奎章閣之寶請出之意,敢啓。傳曰,知道。
洪祐喆,以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以備邊司言啓曰,詞訟劇地,滯務可悶,京兆堂上中老病人許遞,令政院政官牌招,開政差出,何如?傳曰,允。
有政。吏批,判書金道喜進,參判徐英淳,參議徐戴淳竝牌招不進,同副承旨鄭㝡朝進。以徐左輔爲左尹,趙容和爲右尹,閔致文爲刑曹參議,任翼常爲掌樂主簿,玄啓運爲安奇察訪,前察訪朴宗炯·鄭得用,以上今加通政,加資事,覆啓判下。
兵批,判書金左根病,參判尹致謙病,參議朴宗吉入直進,參知安允璟病,右副承旨洪祐喆進,護軍沈宜臣·李毅遠·尹濟弘,副護軍金周默·李南軾,以上竝單付。
以吏曹參議徐戴淳牌不進罷職傳旨,傳于鄭㝡朝曰,只推。
義禁府啓目粘連,向前李裕成亦,糴法何等嚴重,而執錢取剩,若是無難,烏得免當律是白乎旀,拿囚在於七朔之前,而今始就囚,事甚駭然,固當重勘是白乎矣,原律之外,更無可加,以此照律,何如?判付啓依允,又照目粘連,向前李源奎段,道啓所論掩逋爲七百十石零,新逋之添出爲五百十四石零,而囚供發明,極涉糢糊,有難準信是白遣,玄仁福段,雖有流逋之如干收捧,外此一萬四千四百餘石之掩逋,一千九百七十餘石之新逋添出,査啓論列,俱爲丁寧,不可以囚供之張皇,有所參恕,竝只以此照律,何如?判付啓依允。又啓目粘連,向前金在獻·金用鼎等亦,觀其所供,五百收券,誤書四百爲辭是白乎所,入門與收券,旣無相左,單子之修正,又非所掌,則不可以冒入不察之罪,直爲勘斷,竝只放送,何如?判付啓依允。又啓目,全州前判官朴齊顔原情云云,問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
洪祐喆,以義禁府言啓曰,卽接月令醫員鄭蘭秀手本,則時囚罪人朴齊顔,年迫八旬病淹屢朔,猝處冷地,寒㿍又肆,肚臍橫亘,食飮全却云。罪人病勢如此,則一邊保放,一邊草記,曾有定式矣,朴齊顔姑爲保放之意,敢啓。傳曰,知道。
癸卯二月二十七日酉時,上御熙政堂。三日製科次入侍時,行都承旨洪在喆,假注書金翊鎭,記注官李昌祖,別兼春秋金益文,試官弘文提學金蘭淳,加差下試官右副承旨洪祐喆,同副承旨鄭㝡朝,兵曹參議朴宗吉,對讀官副校理李濟達,修撰金基纉,待敎李裕元,以次進伏訖。上曰,史官分左右,科次爲之。裕元進前讀奏第一張至第五句。上曰,止之。蘭淳曰,三十張承敎試取,當書何等乎?上曰,五張書三下,二十五張,書次上,可也,蘭淳曰,第一張稍勝,合置居首,書一字可乎?上曰,唯。蘭淳曰,祕封,何以爲之乎?上曰,承旨坼奏,可也,在喆以次坼奏封內訖。上命書傳敎曰,三日製賦居首三下一進士趙秉錫,直赴會試,之次三下進士李圭鳳等二人給二分,之次三下幼學申益謨等二人給一分,之次次上幼學宋持永等十人,各八子百選一件賜給。之次次上幼學金基鏞等十五人,各奎章全韻一件賜給。又命書傳敎曰,入格儒生,明日延英門外施賞。蘭淳曰,預差四張書外字可乎?上曰,唯。祐喆奏曰,金虎門,以試官出去,仍留矣,政官亦在闕中,一體出送後下鑰,何如?上可之。仍命史官就座,又命退,諸臣以次退出。
上在昌德宮。停常參·經筵。
初昏,昂宿度內天苑第四星傍所見白氣,詳細看候,則漸移向北,而長廣形色,與再昨無異,距極九十五度,三更後西沈。
鄭㝡朝啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書金翊鎭,身病猝重,勢難察任,今姑改差,何如?傳曰,允。
金翊鎭改差,代以卓景秀爲假注書。
徐憲淳啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,獻納李玄功,正言韓文爀,執義徐有薰,掌令宋柱獻·李宗秉牌不進罷職傳旨,傳于徐憲淳曰,只推。
鄭㝡朝,以吏曹言啓曰,今此禧陵忌辰祭,大報壇祭,先蠶壇祭祭官中,時無職名人,令該曹口傳付軍職,何如?傳曰,允。
兵曹口傳政事,副司果金逸淵·韓升烈·黃起源·朴鳴載·尹穳·成容默,以上竝單付。
鄭㝡朝,以禮曹言啓曰,卽接新榜生員曺秉鱗所志,則以爲今番御覽榜目中,姓字,誤書以趙字,自本曹卽爲改付標啓下云,故取來試券,考準其封內,則御覽榜目中姓字誤書,果爲的實矣。玆以改付標以入,而當該試官及四館所官員,俱有不察之失,竝推考,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金應均呈旬,直講吳泰權呈辭在外,典籍申佐模,方以入直,身病猝重,呈旬出去,時無入直之員,以他郞官,姑爲代直,何如?傳曰,允。
義禁府照目粘連,寧遠前郡守李源奎·玄仁福等矣本府議啓內,李源奎段,道啓所論掩逋爲七百十石零,新逋之添出,爲五百十四石零,囚供發明,極涉模糊,有難準信是白遣,玄仁福段,雖有流逋之如干收捧,外此一萬四千四百餘石之掩逋,一千九百七十餘石之新逋添出,査啓論列,俱爲丁寧,不可以囚供之張皇,有所參恕,竝只以此照律罪,李源奎段,徒三年定配,以其年七十一,依律文收贖,又五年禁錮,以過年限守令,依受敎分揀,只告身盡行追奪,玄仁福段,告身盡行追奪,徒三年定配,又五年禁錮,竝只私罪,奉敎依允爲旀,李源奎段,議減一等,玄仁福段,功減一等爲良如敎。又照目粘連,花梁前僉使李裕成矣本府議啓內,糴法何等嚴重,而執錢取利若,是無難,烏得免當律是白乎旀,拿囚成命,在於七朔之前,而今始就囚,事甚駭然,固當重勘是白乎矣,原律之外,更無可加,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又啓目粘連,向前朴齊顔亦,軍物之遺失,道啓旣以未知的在何年爲辭,則難以當律直斷是白乎矣,交代之際,襲謬傳受,事甚疎虞,以此照律,何如?判付啓依允。
徐憲淳,以義禁府言啓曰,保放罪人朴齊顔還囚,議處以入,而病勢一向未差,仍爲保放之意,敢啓。傳曰,知道。
刑曹啓目粘連,博川李羊首獄事,被刺致死,言因明的,以刃殺人,元犯自服,訊推得情,何如?判付啓,判付內依允。又啓目,宣川金奉祿獄事,失妻而犯疑於䵝昧之地,縛人而致命於俄頃之間,其死也由縛,非縛則奚死,訊推得情,何如?判付啓,判付內依允。又啓目粘連,今玆崔濟三·崔光斗·崔相殷用律事,本自廟堂草記行會者,而罪關一律,令廟堂稟處,何如?判付內依允。
上在昌德宮。停常參·經筵。
初昏,昂宿度內天苑第四星傍所見白氣,漸移向北,見於天陰星傍,距極九十四度,形色與昨無異,三更後西沈。
金學性啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金學性啓曰,左尹徐左輔,右尹趙容和,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議閔致文,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義徐有薰,掌令宋柱獻·李宗秉牌招不進罷職傳旨,傳于洪祐喆曰,只推。
金學性,以禮曹言啓曰,卽接忠淸監司金鼎均移文,則以爲忠州牧鄕校聖殿正間椽欀傾敗,蓋瓦滲濕,不可不及今修改,告由移還安祭香祝,自本曹啓稟下送云矣。忠州牧鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
徐憲淳,以禁衛營言啓曰,臣聖臯進詣南廟,日前未畢役處,監董修改,今已畢役,故別單書入之意,敢啓。傳曰,知道。
洪祐喆,以義禁府言啓曰,時囚罪人玄仁福,告身盡行追奪,徒三年定配,又五年禁錮,李裕成,杖一百流三千里定配照律公事,判付內,依允,竝功減一等事,命下矣。玄仁福,功減一等,告身盡行追奪,黃海道新溪縣所坪驛,徒二年半定配,又五年禁錮,李裕成,功減一等,杖一百收贖,告身盡行追奪,忠淸道槐山郡仁山驛,徒三年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,保放罪人朴齊顔,還囚照律以入之意,敢啓。傳曰,知道。
義禁府照目粘連,全州前判官朴齊顔矣本府議啓內,軍物之遺失,道啓以未知的在何年爲辭,則難以當律直斷是白乎矣,交代之際,襲謬傳受,事甚疎虞,以此照律罪,杖八十收贖,奪告身三等,私罪,奉敎依充爲旀,功議各減一等爲良如敎。
上在昌德宮。停常參·經筵。
初昏,昴宿度內天陰星傍所見白氣,形色比前漸減,而根底入於游氣中,三更後西沈。
藥房提調徐憙淳,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金學性啓曰,明日再明日,禧陵忌辰祭齋戒正日,三明日,懿昭墓忌辰祭齋戒,初四日初五日,元陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪祐喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政鄭元容在外,右議政權敦仁有身病,不得來會云矣,敢啓。傳曰,知道。
洪在喆啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,黃海水使柳相鼎下直,長弓一張,長箭一部,片箭一部,筒兒一箇賜給。
傳于金學性曰,禮房承旨,馳詣宗廟·景慕宮,奉審摘奸以來。
傳于洪在喆曰,三月初三日,當詣景祐宮展拜矣。門路曜金門爲之,侍衛入直磨鍊。
傳于洪在喆曰,奉朝賀金履陽回榜日宴需,令該曹從優輸送。
洪在喆啓曰,明日傳香,禮房承旨當爲齋宿,而右承旨金學性內閣進,卽爲牌招,何如?傳曰,允。
傳于鄭㝡朝曰,發遣吏郞,諸執事淸齋與否,摘奸以來。
以京畿監司李若愚狀啓,薦新生蛤,日氣尙寒,姑未産出,限內不得封進,惶恐待罪事,傳于鄭㝡朝曰,勿待罪事,回諭。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義徐有薰,掌令宋柱獻·李宗秉牌不進罷職傳旨,傳于洪祐喆曰,只推。
以左副承旨徐憲淳牌不進罷職傳旨,傳于鄭㝡朝曰,只推。
以右承旨金學性牌不進罷職傳旨,傳于鄭㝡朝曰,只推。
鄭㝡朝,以禮曹言啓曰,卽接南原幼學金之垞所志,則以爲族兄星采嫡妾俱無子,以其同姓六寸弟休邦第二子圭煥,欲爲繼後,兩家諸族,相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金之垞所訴旣如此,依定式金休邦第二子圭煥,立爲金星采之後,何如?傳曰,允。
洪祐喆,以兵曹言啓曰,在前自曜金門·景祐宮展拜時,廣智營·西營入直軍各三十名除出,訓鍊大將率領,曜金門外設布帳外排立矣。今番則何以爲之?敢稟。傳曰,依前爲之。
又以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以舟橋司言啓曰,舟橋排設,今日畢役之意,敢啓。傳曰,知道。
上在昌德宮。停常參·經筵。
自巳時至酉時,灑雨下雨,測雨器水深二分。
初昏以後,密雲蔽天,白氣所在,不得看候。
鄭㝡朝啓曰,明日召對,取稟。傳曰,停。
又啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
傳于鄭㝡朝曰,傳香承旨,馳詣先蠶壇,奉審摘奸以來。
又啓曰,行都承旨洪在喆,左承旨趙亨復,右承旨金學性,左副承旨徐憲淳不爲仕進,右副承旨洪祐喆式暇出去,院中只有臣一人,伴直無人,左副承旨徐憲淳,所當牌招,而拘於廳規,不得請牌,何以爲之?敢稟。傳曰,牌招。
鄭㝡朝,以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月初十日卯時,衣襨香燭祭品奉詣吉日,同月十一日辰時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以內醫院都提調意啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該司,何如?傳曰,允。
又以春秋館言啓曰,別兼春秋臣沈敬澤,以兵曹正郞,軍布上下時,晝仕出去之意,敢啓。傳曰,知道。
上在昌德宮。停常參·經筵。
初昏,昴宿度內天陰星傍所見白氣,漸移向北,距極九十一度,形色比再昨尤減,三更後四沈。
徐憲淳啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
洪在喆啓曰,左承旨趙亨復,右副承旨洪祐喆,今日不爲仕進,竝卽牌招,何如?傳曰,允。
備忘記,淸州營將安弼壽下直,長弓一張,長箭一部,片箭一部,筒兒一箇賜給。
徐憲淳啓曰,明日傳香,禮房承旨,當爲齋宿,右承旨金學性內閣進,所當牌招,而拘於廳規,不得請牌,何以爲之?敢稟。傳曰,牌招。
傳于徐憲淳曰,明日出宮內門路,以協陽門爲之。
以左承旨趙亨復牌不進罷職傳旨,傳于洪祐喆曰,只推。
金學性,以吏曹言啓曰,卽接司僕寺牒報,則以爲明日景祐宮春展謁時,本寺正例爲進輿差備,而正金始淵有身病,無以擧行,卽速變通,以爲及時差備之地云。司僕寺正金始淵,今姑改差,其代口傳備擬以入之意,敢啓。傳曰,知道。
又以禮曹言啓曰,卽接懿昭墓守衛官所報,則今三月初四日行本墓忌辰祭享,兩官當爲備員,而守衛官金尙緝遭父喪,無以擧行云矣。一員有闕之代,令忠勳府,以在京無故人備擬,越送吏曹,仍令該曹,口傳擧行,以爲備員將事之地,何如?傳曰,允。
吏曹口傳政事,以任百秀爲司僕正,金舜海爲懿昭墓守衛官。
吏曹口傳政事,直閣單金始淵。
洪祐喆,以兵曹言啓曰,僉知中樞府事李鼎在身病猝重,無望供職,五衛將李彙陽,老病在鄕,上來無期云。竝改差,何如?傳曰,允。
金學性,以吏曹言啓曰,懿昭墓忌辰祭獻官,前僉知李鼎在塡差,而時無職名,令該曹口傳付軍職,何如?傳曰,允。
兵曹口傳政事,副護軍單李鼎在。
上在昌德宮。停常參·經筵。
初昏,天陰星傍所見白氣,比昨漸微,旋爲游氣掩翳,不得詳候。
景祐宮入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
金學性啓曰,明日召對,取稟。傳曰,停。
洪祐喆啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
傳于金學性曰,禮房承旨,馳詣懿昭墓,奉審摘奸以來。
洪在喆,以吏曹言啓曰,今此寒食祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
癸卯三月初三日辰時,上詣景祐宮展拜入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,假注書孫相馹·卓景秀,別兼春秋鄭基世,記事官趙秉駿,直提學金輔根,檢校直閣徐有薰,直閣金始淵,檢校待敎李㘾,待敎李裕元,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐憙淳,副提調洪在喆等進前奏曰,侵早勞動,聖體,若何?上曰,一樣矣。由協陽門·肅章門·進善門,出曜金門,詣景祐宮齋室。通禮跪啓請外辦。上出次入就板位,行再拜禮,出神門外。左議政鄭元容進前奏曰,侵早勞動,展拜禮成,聖體若何,上曰,一樣矣。仍詣誠一軒,行四拜禮,命閣臣捲帳,展奉純宗大王御眞一本,翼宗大王御眞一本,少頃,還入齋室。還宮時至,通禮跪啓請外辦。上出次。通禮跪啓請乘輿。上乘輿由曜金門·進善門·肅章門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
初昏,所見白氣,比昨尤減,形痕若存若無,不得看候。
金學性啓曰,明日召對,取稟。傳曰,停。
鄭㝡朝啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
金學性啓曰,右副承旨洪祐喆,今日不爲仕進,卽爲牌招,何如?傳曰,允。
又啓曰,假注書孫相馹,身病猝重,勢難察任,今姑改差,何如?傳曰,允。
孫相馹改差,代以李鼎信爲假注書。
以右副承旨洪祐喆牌不進罷職傳旨,傳于鄭㝡朝曰,只推。
傳于金學惟曰,留院公事入之。
傳于鄭㝡朝曰,發遣吏郞,諸執事淸齋與否,摘奸以來。
鄭㝡朝,以春秋館言啓曰,別兼春秋臣鄭基世,以訓鍊都監從事官,今日軍布捧上時,晝仕出去之意,敢啓。傳曰,知道。
又以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以李鷹周爲宣傳官。
兵曹口傳政事,副司果李光載·權達準·金泰顯·朴起壕·趙完植·朴商壽·柳泰東·韓應淳·柳來維·洪熙朝·黃燝·金羽休·李在臣,以上竝單付。
鄭㝡朝,以備邊司言啓曰,月前以陽智縣監,勿拘擇差事,至有啓請,而曾未幾何,又此出窠,本縣以積弊之邑,又當數遞之時,不可不另加擇擬,且春務方殷,不宜久曠,該縣監有闕之代,令該曹以素著聲績人,勿拘常格,口傳差出,何如?傳曰,允。
上護軍朴綺壽疏曰,伏以,臣於三疏,顒竢兪音,及奉批旨,大失所圖,顧臣沈綿之狀,業已聖明之所俯燭,而特以耆臣之退,不可輕許,故姑爲遲留,聖意所在,可以仰度,而臣之病狀,卽一世所共知,病若不至此甚,則臣雖年至,亦不宜覼縷至此,惟其萬無可强之勢,故冒死求退,至三至四,是豈臣得已然哉?今臣作一床笫上物,縱使丐閑田園,豈有退休之趣,而耿耿一念,寤寐如結,奉承恩命,死無餘恨,臣之去就,已同離弦之失,不得請則不止,上下相持,徒損體貌。伏乞聖明,亟賜體諒,特許臣致仕之請焉,臣無任云云。答曰,省疏具悉。雖曰至懇,何太無遲回惓戀底意也?
全羅監司徐箕淳疏曰,伏以,臣於昨冬,以重務虛縻之狀,賤疾難强之情,昌死陳籲,竊謂由中之懇,無復餘蘊,而辭不達意,誠未上孚,不惟未蒙恩諒而已,誨諭諄諄,飭勿更辭,隆眷所庇,感祝居先,而悶隘之極,又不免愕然而失圖也。苟使臣莫念委寄之重,徒懷便私之計,斤斤言病,汲汲求去,則臣罪大矣,若其病勢之難强,職事之虛縻,實如前籲所陳者,而惟義分是懼,淟涊泯默,因循時日,不顧瘝墜之爲悚,則臣罪又大,臣承批以來,晝宵憂遑,反覆自思,以求自處之道,而莫得其至當之義諦,居然徂歲涉春,而于玆三個月矣。又値春令漸行,木氣方盛,素抱肝積之病,乘時益肆,方其闖劇之時,往往悶絶數頃,昏不自省,雖其痛定氣甦之後,猶圉圉然無復陽界上意想,而風痰之所相乘,水土之所不伏,不搖而暈眩,安坐而喘息,食飮全却而肌肉日以瘦鑠,寢眠頓減,而神精漸就耗竭,藥路已窮於對投,醫者將至於望走,以此見狀,若復荏苒玩愒,不卽療治,竟至於源委日深,而眞元益脫,則抖擻捱過,尙矣無論,生路復尋,將無其日,臣情到此,吁,亦慼矣。今此一路告災,民情大窘,窮春奠接,決非空疎如臣病殘如臣者,所可擔夯,雖閑漫職司,固不可苟且縻之,而況重藩殷務,寧容其一任瘝曠,而不圖所以通變之哉?埃報無效於旣往,而山罪逾積於方來,惶隘以之而轉深,疾病以之而添加,臣身生死,固不足恤,而奈公務何哉,民事何哉?每一念及,不覺氷汗之被趾,而寒粟之遍體也,疾痛之必呼父母,人之情也,生成之必待天地,物之理也。惟我殿下,天地於臣也,父母於臣也,陳其疾痛之呼,而冀其生成之澤者,物理人情之所不容已,而臣雖愚鄙,亦一化育鞠養中物耳,其何敢一向默默以自阻於天地父母之下哉?且今春序過半,省部在卽,而病狀如右,强策末由,悚隘卽當,去而益甚,玆敢申暴衷懇,仰瀆崇嚴。伏望聖慈,察臣至苦之情,諒臣披瀝之悃,將臣見職,亟行鐫免,使重任無曠,賤分獲安,臣不勝大願,臣無任云云。答曰,省疏具悉。重藩,豈可以暫病輕遞,況今歉餘懷保之時乎?
上在昌德宮。停常參·經筵。
自午時至酉時,灑雨下雨,測雨器水深一寸四分。
初昏以後,陰雲蔽塞,白氣所在,不得看候。
藥房都提調權敦仁,提調徐憙淳,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
洪祐喆啓曰,行大司憲李翊會,掌令宋柱獻未肅拜,執義徐有薰呈辭,掌令李宗秉差祭,持平金儀表·金載斗在外,監察茶時之意,敢啓。傳曰,知道。
金學性啓曰,明日召對,取稟。傳曰,停。
徐憲淳啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
傳于金學性曰,禮房承旨,進詣大報壇,奉審摘奸以來。
洪祐喆啓曰,卽者修撰金基纉,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允,原疏捧入。
徐憲淳啓曰,玉堂備員間,視事頉稟之意,敢啓。傳曰,知道。
吏曹口傳政事,以申應模爲陽智縣監。
兵曹口傳政事,副司果單具鍾祿。
徐憲淳,以弘文館言啓曰,應敎李時愚,修撰林肯洙測候官進,副應敎金穰根,副校理李寅奭大報壇祭捧紙位官進,校理金益文,副修撰鄭基世別兼春秋進,修撰金基纉陳疏徑出,副修撰朴承輝差祭,下番闕直,事甚未安。校理趙龜夏,卽爲牌招,姑降入直,何如?傳曰,允。
以校理趙龜夏牌不進罷職傳旨,傳于洪祐喆曰,只推。
修撰金基纉疏曰,伏以,臣於持被之中,卽接家信,則臣之本生老母,久病沈淹之餘,自昨夜忽挾急滯,遂成暴泄,度數頻數,形証苦劇,委頓床笫,轉側須人,尋醫投劑,一時爲急,而臣旣終鮮,無他看護,自聞此報,方寸煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣職,仍治臣罪,俾便救護,以昭法紀焉,臣無任云云。省疏具悉。爾其勿辭救護。
癸卯三月初五日辰時,上御熙政堂。藥房入診入侍時,都提調權敦仁,提調徐憙淳,副提調洪在喆,假注書卓景秀,別兼春秋鄭基世,記事官趙秉駿,待敎李裕元,以次進伏。醫官崔暄·金永勳·吳昌烈·卞宗浩,進伏楹外訖。上曰,史官分左右。敦仁進前奏曰,春氣漸舒,東風猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,醫官待令,使之入診乎?上可之。暄等以次診候訖,退伏楹外奏曰,脈候左右三部調均矣。上曰,醫官先退。敦仁曰,齋日不遠,大王大妃殿人蔘粟米飮,限二貼煎入之意,敢此仰達矣。上曰,唯。敦仁曰,今番幸行時,本院御供江心水,何以爲之乎?上曰,置之。敦仁曰,臣以講學仰勉者數矣,向來法筵,始開於屢朔經歲之餘,睿志之奮發回悟,確然有定,從可以仰揣,非但賤臣之懽欣抃祝,萬倍於人,自朝廷至于閭巷,孰不蹈舞相慶哉?曾未幾日,又寢不行,臣未敢知聖意所在,而寒曝無節,聖人大戒,苟有間斷,難望實效,況今雲臺告祲,已過數旬,雖未料應驗之何居,而必可知災異之不虛,顧今民生困窮,國事罔涯,上而聖工無將就之望,下而臣等失董率之責,百度俱弛,萬紀不振,上天仁愛,安知無先事警告者乎?恐懼修省,轉災爲祥,明有歷代之可鑑,則此政君臣相戒,仰答天警,而三講之作輟無常,萬化之本原未正,何望克享天心,弭除災異哉?春晷已長,天氣漸和,伏願課日開筵,無或間斷,俾有時敏之效,以副群情,以謝天心焉。上曰,此寡人之咎也,所陳切實,當益自勉矣。出擧條敦仁曰,臣於月前告暇之行,略有沿路民邑事之可以仰達者,近來還逋,無邑不弊,而若京畿之陰竹,則以斗小至殘,還摠各穀折米爲一萬四千七百餘石之多,而昨年所捧,只不過爲七百石零,其餘一萬四千餘石,則官屬之流來積逋,爲一萬二千二百餘石,民還之年久未捧,爲一千七百九十餘石矣,擧一邑穀簿之全數乾沒於吏手,此殆他邑所未聞也。昨年雖因道啓,至有邑倅之被勘,而若不及今釐正,則虛擁之簿,以歲架疊,已敗之局,無望苴補,將至邑不邑而民不民,寧不痛悶,民還未捧,則是皆年來荐歉,流亡殆盡,雖欲收捧,無處指徵,且其數爻亦甚不多,特施蠲蕩之典,恐合寧失之義,吏奴所逋,逋摠不可不完,法律不可不施,分付道臣,査明其欠逋諸漢,實數多寡,竝爲消詳區別,始逋仍逋守令,亦爲懸錄,使之登聞後更爲稟處,何如?上曰,依爲之。出擧條敦仁曰,湖西忠州之還逋十萬五千餘石,曾於丁酉,因道臣疏請,特許十年排捧矣。其所排捧之數,每年吏奴則折租爲八千三百餘石,民逋則折租爲四千四百餘石,一年所排合爲一萬二千七百餘石,而民皆流絶,而無所指徵,吏亦死亡,而又多赤立,自該邑每有所拮据措劃,而所措劃者,輒不當於所排之數,故吏逋則苟完,而或不免仍逋,民捧則所徵者多及於面里,完逋名實之易舛,衆民侵擾之爲弊,將至於歲益滋甚矣。當初排年,旣出異數則到今煩請,亦涉竭恩,而該邑事勢,與全無措劃有異,小寬之,則可以民邑俱安,逋帳自淸,臣意則來四年所排外,加展三年之限,合作七年之排,則每歲措劃之數,優可當當年排捧,而十餘萬之逋,從可充完,故敢此仰達矣。上曰,依爲之。出擧條敦仁曰,民情之切骨者,未有甚於軍弊,而軍弊之最切骨者,又莫甚於米保,各營官保之在於兩湖及海西者,不過爲一人六斗米之役,則未始爲苦重而外邑奸弊,因緣滋興,斗斛則日濫而無節,情費則年加而不止,六斗之納,至爲十餘斗之多,而於是又創代錢之例,雖豊年樂歲,竝襍費不減六七兩,而少或歉荒,則輒爲十有餘兩,各邑狃爲常習,吏屬益肆舞弄,今至於莫可收拾矣。彼一民一歲之納,其費如此,況一室之內,三四竝簽者,安得不蕩其産業,終歸於流散乎?以身役者,非錢則布,今以無土之米,有若責稅於身,究以名義,已極無當,而弊漸難醫,民益塗炭,三道生靈之靡所支存者,未嘗不由於是,臣嘗以此慨然於中,今番湖西之行,鶉鵠之跋涉遠近,擁馬遮塗,以此呼訴者,在在成群,皆言支保無策,流離在卽,哀矜之色,憫惻之辭,誠有甚不忍者,臣雖慰撫諸民,嚴飭守宰,而此不釐捄,則民不聊生,如欲痛禁謬習,期復舊制,則以今紀綱,弊乃如前,安望其有實效哉?臣意則兩湖·海西錢木上納邑外,就元結錢中,以每結幾錢,量宜作米,以當三道保米,實摠與稅米,同爲收捧,同爲裝納,而自京司分劃於各營門,結錢作米之代,分排於各道,保額,以錢收捧,自各營輸送該廳,充其結錢之不足,則在結民,非但無所損益,亦不違於元事目中或錢或米之制,在各營,自無公納愆滯之弊,誠可謂公私俱便,而三道生靈保米切骨之瘼,從此永革,庶可見安業樂生之美矣。然而軍田變通,關係不輕,非臣一人私見,所敢徑斷,收議于時原任大臣·將臣·戶·惠堂·備局諸堂,博採可否,更爲稟定,何如?上曰,保米切骨之冤,亦所知也,卽講變通之方,甚好矣。出擧條上曰,史官就座,大臣先退,仍命退,諸臣以次退出。
上在昌德宮。停常參·經筵。
初昏,天氣淸朗,衆星呈露,十分詳察,則白氣形痕,終不得見,已爲消滅,今無可疑。
金學性啓曰,明日召對,取稟。傳曰,停。
洪祐喆啓曰,行大司憲李翊會未肅拜,執義徐有薰呈辭,掌令宋柱獻·李宗秉差祭,持平金儀表·金載斗在外,監察茶時之意,敢啓。傳曰,知道。
趙亨復啓曰,同副承旨鄭㝡朝,今日不爲仕進,卽爲牌招,何如?傳曰,允。
備忘記,永達萬戶朴珍成下直,長弓一張,長箭一部,片箭一部,筒兒一箇賜給。
金學性啓曰,孝陵獻官趙錫龜,以在外懸頉,穆陵獻官金胤根,尙不入來,以致傳香之過時,事未前有,萬萬悚惶,竝所當重勘,而本院請推之外,無他可施之罰,何以爲之,而雖以該曹言之,塡差不審之失,在所難免,當該差祭銓堂,從重推考,獻官則令該曹,改付標以入,俾卽受香,何如?傳曰允,拿處。
傳于金學性曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于鄭㝡朝曰,待敎李裕元,馳詣健陵,奉審摘奸,仍詣顯隆園·華寧殿,一體奉審以來。
洪祐喆啓曰,今此幸行時,何大臣留都乎?敢稟。傳曰,領府事留都。
以忠淸監司金鼎均狀啓,稷山縣民家失火事,傳于趙亨復曰,聞甚矜惻,元恤典外,別加顧助,結構奠接之方,廟堂措辭分付。
趙亨復啓曰,明日傳香,禮房承旨當爲齋宿,右承旨金學性,卽爲牌招,何如?傳曰,允。
鄭㝡朝,以弘文館言啓曰,下番闕直,事甚未安。校理趙龜夏,旣有只推之命,與副應敎金穰根,副校理李寅奭,竝卽牌招,以爲推移,姑降入直之地,何如?傳曰,允。
以副應敎金穰根,校理趙龜夏,副校理李寅奭牌不進罷職傳旨,傳于鄭㝡朝曰,只推。
傳于鄭㝡朝曰,回榜老人柳輨·姜忠永例加折衝,竝五衛將加設,口傳單付,關西回榜人,一體施行。
吏曹,生員姜忠永,進士柳輨,已上回榜人,今超通政,依定式加資。
兵曹口傳政事,五衛將加設三單柳輨·姜忠永·李嗣謙,以上回榜老人加設,口傳單付事承傳。
兵曹,以洪敬謨爲留都大將。
鄭㝡朝,以禮曹言啓曰,卽接景慕宮官員所報,則今日未時量,本宮正堂內墻西邊二間許頹圮云矣。正堂至近之地,有此墻垣頹圮之患,當有慰安之節,慰安祭,不卜日今初八日設行,改築之役,擇日擧行,何如?傳曰,允。
又以禮曹言啓曰,卽接咸鏡監司趙冀永移文,則以爲穩城府鄕校聖殿及東西廡年久傾側,棟樑折傷,不可不趁今修改,告由移還安祭香祝,自本曹啓稟下送云矣。穩城府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
又以備邊司言啓曰,貢市人詢瘼事,命下矣。取見其所懷,則繕工監竹契貢人等以爲,矣貢進排物種,用後還下受價,則從實入五分一磨鍊,卽是定式,而還下時破傷閪失甚多,及其會減,剋削實入,又無進排時運價上下之事,且於丙午,就五分一受價中,減三分一,貢勢緣此凋殘,末由支保,特爲復舊例五分一會減後,運價,依他貢例磨練,當頭所用,亦自戶曹依已例捄弊事也。分數會減,行之已久,運價磨鍊,亦係創例,竝難議到,置之。鴨島契貢人等以爲,矣貢只以折受高陽鴨島坪一百三十結,收其所産草薍編結各樣物種,以爲進排者,而本島處在大江之邊,年年浦落,今未滿半島,以若半島所出,應當初全島之役,其所落本,勢所必然,公私負債,去益罔涯,且此邊浦落,彼邊泥生者,自當應推,而附近諸處,無意還給,特令從實還推,亦準元結充劃,俾爲資活事也。泥生還推,已有前飭,代土準劃,今難處議,置之。狗皮契貢人等以爲,矣貢所管水獺虎豹鹿獐等皮,乃是進上及事大交隣所需,關係甚重,而顧其爲物,自來至貴,所出卽罕,求貿極艱,特依前後飭敎曁關甘,無論獵夫及松·灣商,潛自締結私相買賣之類,窮査施律,邊門搜驗之節,各別申明,廛人買賣之習,亦加痛禁事也。更以令申之意,關飭各該道與松·灣等處,俾絶其潛買潛越之弊,廛人買賣,亦爲捧甘法司,一體禁斷,祭享軍契貢人等以爲,矣貢擧行中大小文科一二所場外軍,實非殘貢弱奴,所可抵當,依宮墻外守直軍變通例,以官軍排立禁雜,俾爲支保事也。諒其事勢,誠如所訴,更令兵曹,從長變通。貰馬契貢人等以爲,矣貢擧行,卽是營役時瓦甎土木運輸,而馱價未免剋削,落本夥然,公逋私債,至於數萬金,至殘貢勢,難保朝夕,特依沈醬馱價例上下,俾得生活奉公事也。已多稟覆,而自該曹尙未許施者,必有所以然之故,今姑置之。牛毛氈契貢人等以爲,矣貢進排,卽是牛毛一種,故英廟癸酉詢瘼時,牛毛一款,專屬矣貢,以其餘毛,放賣於戰笠匠事,啓下申飭,而挽近以來,渠輩復踵前習,更起惹鬧,反爲都庫,國用進排,無以措備,申明舊典,嚴飭禁斷事也。此則旣有癸酉判下分付法司與該署,俾爲申明施行,無敢更爲煩訟。立廛市民等以爲,矣廛所供御衣襨及各樣進排匹緞,本是以銀受價,每年燕貿,而挽近以錢上下,較諸銀價,落本歲不下數千金,且包外越送,著有常式,而今則商貨以蔘爲主,蔘是譯院收稅,包外越送,亦歸虛地,自今包蔘幾百斤,勿爲捧稅,以爲燕貿奉公之地事也。包蔘自有定數,闊狹大關後弊,置之。銀木廛市民等以爲,西洋木,近因木荒,多有貿出者,而旣是綿織,宜屬矣廛,而亂賣居多,後弊無窮,自今私賣者,繩以亂廛之律事也。已有丁酉決處者,依前施行,無敢煩籲。紙廛市民等以爲,矣廛所逋惠廳錢,依前判下,更令排年寬限,得以無弊奉公,且非受價衙門,則無得自持進排,曾有受敎令飭,而挽近杖囚進排,亦不給價,實無以支保,自今各司,皆令從市直貿去,更勿浸責廛人事也,此廛事勢,不可無參量寬紓之道,更令惠廳,依前甘擧行,至於自持進排無價取用等事,受敎截嚴,甘飭申複,而各司之終不悛習,極爲痛駭,另加措辭捧甘,俾爲警戢之地。帽子廛市民等以爲,挽近無帽子買賣,廛勢蕩敗,從以三升西洋布,亂賣居多,渙散在卽,無以支保,三升西洋布亂賣之類,依法典嚴禁,關西錢限二萬兩,亦依已例貸下,俾爲資活之地事也。西洋布事,亦依丁酉處決施行,三升則係是原禁之物,申飭該署與京兆,凡所亂賣之類,一切禁斷,關西錢,則前所貸下,今旣準納,該廛事勢,在所軫念,而亦不可施以恒式,以一萬兩更爲貸下,限十年排物之意,分付該道道臣。綿子廛市民等以爲,鄕彈一種,特禁亂廛,且年前矣廛回祿後,貸下錢二千兩,尙未受出,特令限十年排納,以爲受出改建之地事也。鄕彈禁亂,非所可論,而至於年前貸下錢之尙未受去,顧其事情,不無參量,特令依其願,十年排限,卽爲出給。煙草廛市民等以爲,復禁亂廛事也。雉鷄廛市民等以爲,生雉一種,特禁亂廛事也,通共禁斷之年年煩籲,極涉猥屑,令該署嚴飭,俾無敢復踵前習,何如?傳曰,允。
上在昌德宮。停常參·經筵。
鄭㝡朝啓曰,來十一日,朝參日次矣,敢稟。傳曰,停。
趙亨復啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
趙亨復啓曰,左副承旨徐憲淳,右副承旨洪祐喆,今日不爲仕進,竝卽牌招,何如?傳曰,允。
備忘記,慶源都護府使趙存兢下直,長弓一張,長箭一部,片箭一部,筒兒一箇賜給。
傳于趙亨復曰,傳香承旨,馳詣景慕宮,奉審摘奸以來。
兵曹,留都從事官單林肯洙。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,司諫趙啓昇,正言韓文爀,執義徐有薰,掌令宋柱獻·李宗秉牌不進罷職傳旨,傳于洪祐喆曰,只推。
以右承旨金學性牌不進罷職傳旨,傳于鄭㝡朝曰,只推。
洪祐喆啓曰,明日傳香,禮房承旨當爲齋宿,右承旨金學性,所當牌招,而拘於廳規,不得請牌,何以爲之,敢稟。傳曰,牌招。
以左副承旨徐憲淳牌不進罷職傳旨,傳于鄭㝡朝曰,只推。
以右承旨金學性牌不進罷職傳旨,傳于鄭㝡朝曰,只推。
以全羅監司徐箕淳狀啓,靈巖郡守徐相稷遭本生母喪事,傳于鄭㝡朝曰,令該曹口傳差出,催促下送。
鄭㝡朝,以春秋館言啓曰,別兼春秋臣沈敬澤,以兵曹正郞,今日軍布捧上時,晝仕出去之意,敢啓。傳曰,知道。
又以弘文館言啓曰,下番闕直,事甚未安。副應敎金穰根,校理趙龜夏,副校理李寅奭,旣有只推之命,與副修撰朴承輝,竝卽牌招,以爲推移入直之地,何如?傳曰,允。
以副應敎金穰根,校理趙龜夏,副校理李寅奭,副修撰朴承輝牌不進罷職傳旨,傳于鄭㝡朝曰,只推。
鄭㝡朝,以觀象監提調意啓曰,白氣所在,連日測候,終不得見,已爲消滅,的實無疑,文臣測候及本監別測候,自今日竝爲撤罷,何如?傳曰,允。
洪祐喆,以義禁府言啓曰,孝陵獻官趙錫龜,穆陵獻官金胤根等,竝拿處事,傳旨啓下矣。趙錫龜下去京畿抱川地,金胤根下去楊根地云。依例發遣府書吏,竝拿來,何如?傳曰,待待命拿囚。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
鄭㝡朝啓曰,明日健陵忌辰祭正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪祐喆啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
鄭㝡朝啓曰,今十六日健陵·顯隆園親祭祭文,十七日華寧殿親行酌獻禮祭文,當爲製進,藝文提學李光正,待明朝牌招,使之製進,何如?傳曰,允。
吏曹口傳政事,以趙羲贊爲靈巖郡守。
吏曹,文科覆試典禮考講一所試官金羽休·柳來維,二所試官申佐模·洪仁秀。
傳于鄭㝡朝曰,政官牌招開政。
鄭㝡朝,以吏曹言啓曰,奉常寺副奉事許銑,受由後過限不上來,依例罷職,何如?傳曰,允。
有政。吏批,判書金道喜進,參判徐英淳,參議徐戴淳竝牌招不進,同副承旨鄭㝡朝進。以金興根爲弘文提學,李建榮爲監察,趙揆永爲司宰主簿,宋冕載爲分內醫提調,柳道宗爲淸河縣監,東學訓導單姜晢一,故僉知朴聖洙贈吏參例兼,故學生朴命履贈吏議,故通德朴敬裕贈僕正,以上前右尹朴光錫三代。
兵批,判書金左根進,參判李鼎臣,參議洪鍾應未肅拜,參知安允璟入直,右副承旨洪祐喆進。以李寬奎爲副摠管,李源達爲僉知,成海運爲五衛將,李樂韶爲宣傳官,宋在璿·孫亮錫爲訓鍊主簿,柳淙爲武兼,朴來永爲阿耳僉使,金明根爲晉州營將,華寧殿守門將單鄭聖得,僉知三單柳輨·姜忠永·李嗣謙,大護軍金興根,護軍尹致謙,副護軍朴宗吉·朴宗炯·鄭得用,以上竝單付,及第金利坤今加折衝,加資事承傳。
吏批,再政。以洪學淵爲同敦寧,柳泰東爲直講,李源明爲懿陵令,趙弼錫爲引儀,奉常副奉事單金大圭。
兵批,再政。以李膺漢爲都摠都事,洪秉周爲武兼,韓亨敎爲守門將,僉知單成海運。
洪祐喆,以兵曹言啓曰,今此幸行時,本曹堂上守宮及侍衛,當爲備員,而參判尹致謙,參議朴宗吉有身病,不得進參,參判·參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允,許遞。
吏曹口傳政事,以李鼎臣爲兵曹參判,洪鍾應爲參議。
以兵曹參議洪鍾應牌不進罷職傳旨,傳于洪祐喆曰,只推。
上在昌德宮。停常參·經筵。
洪在喆啓曰,明日常參·經筵,取稟。傳曰,停。
洪在喆啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
洪在喆啓曰,左承旨趙亨復,右承旨金學性,今日不爲仕進,竝卽牌招,何如?傳曰,允。
洪祐喆啓曰,藝文提學李光正牌不進,推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
傳于洪祐喆曰,奉朝賀金履陽,回榜時二等樂賜給,仍爲宣醞,進士金炳冀·朴齊寅,亦爲賜樂。
洪祐喆啓曰,奉朝賀金履陽,回榜時宣醞事,命下矣。何承旨進去乎?敢稟。傳曰,右承旨進去。
以左承旨趙亨復,右承旨金學性牌不進罷職傳旨,傳于徐憲淳曰,只推。
徐憲淳啓曰,明日傳香,禮房承旨當爲齋宿,右承旨金學性,旣有只推之命,所當更請牌招,而拘以廳規,不得請牌,何以爲之,敢稟。傳曰,牌招。
洪祐喆啓曰,明日生進放榜時,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于徐憲淳曰,奉審閣臣入侍。
以右承旨金學性再牌不進罷職傳旨,傳于洪祐喆曰,只推。
以吏曹參議徐戴淳牌不進罷職傳旨,傳于洪祐喆曰,只推。
以忠淸監司金鼎均狀啓,靑山縣民家失火事,傳于徐憲淳曰,當此農殷之時,民家之燒燼,聞甚矜惻,元恤典外,別加顧助,結構奠接之方,廟堂措辭分付。
徐憲淳,以內醫院都提調意啓曰,分提調宋冕載,聞有實病,今姑許遞,其代,令該曹口傳差出,何如?傳曰,允。
吏曹口傳政事,以金履載爲分內醫提調。
徐憲淳,以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營哨官等番單子,每中日入啓受點矣。今此啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,今此幸行時,侍衛不可不備,而宣傳官申命演身病猝重,無望供職,呈狀乞遞,改差,其代口傳擬入,何如?傳曰,允。
兵曹口傳政事,以趙存澈爲宣傳官。
徐憲淳,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
癸卯三月初九日酉時,上御熙政堂。奉審閣臣入侍時,左副承旨徐憲淳,假注書卓景秀,別兼春秋金益文,記事官趙秉駿,待敎李裕元,以次進伏訖。上曰,史官分左右,閣臣進前。裕元進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。命史官就座,仍命退,諸臣以次退出。
上在昌德宮。停常參·經筵。
藥房提調徐憙淳,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金學性啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。除在外·未署經·傳旨未下外,未肅拜·呈告人員,竝卽牌招,何如?傳曰,允。
以執義徐有薰,掌令宋柱獻·李宗秉,司諫趙啓昇,獻納李玄功,正言韓文爀牌不進罷職傳旨,傳于洪祐喆曰,只推。
洪祐喆啓曰,執義徐有薰,掌令宋柱獻·李宗秉,司諫趙啓昇,獻納李玄功,正言韓文爀,旣有只推之命,一體牌招,何如?傳曰,允。
徐憲淳啓曰,備邊司郞廳來言,今日賓廳日次,而生進放榜相値,不得來會云矣,敢啓。傳曰,知道。
傳于徐憲淳曰,傳香承旨,馳詣社稷,奉審摘奸以來。
傳于洪在喆曰,回榜老人留待。
傳于洪在喆曰,回榜老人入侍。
金學性啓曰,臣以奉朝賀金履陽家宣醞進去,下直之意,敢啓。傳曰,知道。
傳于洪在喆曰,新榜進士金炳冀瓜近,初仕作窠,令該曹口傳擬入,使之承候。
傳于洪在喆曰,新榜中有年過八十人,依回榜人例,五衛將,口傳單付以入。
吏曹口傳政事,以金炳冀爲童蒙敎官。
兵曹口傳政事,五衛將加設單李基大。
徐憲淳啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義徐有薰,掌令宋柱獻·李宗秉牌不進罷職傳旨,傳于徐憲淳曰,只推。
以慶尙監司李景在狀啓,昆陽郡人命渰死事,傳于趙亨復曰,人命之渰死若是夥多,聞甚矜惻,元恤典外,別加顧助,未拯屍身,期於拯得之意,廟堂各別措辭分付。
趙亨復,以吏曹言啓曰,本曹佐郞宋達仁,崇陵別檢尹載善,俱以身病,呈狀乞遞,改差,何如?傳曰,允。
又以禮曹言啓曰,卽接靈光幼學金道憲所志,則以爲同姓六寸弟道承,嫡妾俱無子,以其同姓六寸弟道觀第三子昌圭,欲爲繼後,兩家諸族,相議完定,而生家父母俱爲作故,拘於常規,不得循例禮斜依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金道憲所訴旣如此,依定式金道觀第三子昌圭,立爲金道承之後,何如?傳曰,允。
徐憲淳,以都摠府言啓曰,副摠管柳相弼,以刑曹參判,本曹坐起晝仕出去之意,敢啓。傳曰,知道。
又以都摠府言啓曰,副摠管洪學淵,時無職名,令該曹口傳付軍職,何如?傳曰,允。
兵曹口傳政事,護軍單洪學淵。
徐憲淳,以摠戎廳言啓曰,本廳左部右司把摠具沆,身病甚重,勢難察任,改差,何如?傳曰,允。
又以刑曹言啓曰,卽接江原監司趙鶴年文移,則蔚珍縣徒三年定配罪人柳興哲限滿云矣。取考曹上配案,則興哲以樂器偸竊罪,庚子三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
同敦寧洪學淵疏曰,伏以,臣伏奉除旨,以臣爲同知敦寧府事者,感恩怵義,固當叨謝之不暇,而第臣本無敦寧,揆以格例,自在應遞,玆敢略具文字,仰瀆崇嚴。伏乞亟賜鐫改,俾存公格,以安私分幸甚,臣無任云云。答曰,省疏具悉。所請依施。
癸卯三月初十日辰時,上御熙政堂。回榜老人入侍時,行都承旨洪在喆,假注書李鼎信,別兼春秋金益文,記事官趙秉駿,回榜老人金履陽·姜忠永·柳輨,以次進伏訖。上曰,史官分左右。上曰,回榜老人進前。上曰,奉朝賀今始相見,而回榜甚稀貴矣,老人筋力,何如?履陽曰,臣告退已十有八年,一覲耿光,素所至願,而進身無路,徒切耿祝,今幸天祐神助,獲登文陛,愴昔榮今,無與爲比矣。輨·忠永,各奏職姓名訖。上曰,諸老人年歲幾何?履陽曰,八十九歲矣。輨曰,八十七歲矣。忠永曰,八十三歲矣。上曰,奉朝賀以大耋之年,今適登筵有何可言乎?履陽曰,臣以老不似之物,憂愛之忱,常切于中,而又承下問,此蓋古昔聖王養老乞言之意,苟有所懷,則幸借方寸,固當畢陳,而精神昏眊,不能接續,實無以仰副聖詢,而大抵聖王之治,自堯·舜三代以下,布在方冊,而最以諴小民,爲祈天永命之本,百姓至愚至賤,君上至尊至貴,等級若是懸絶,而永命之本,反係於下賤,何也?大抵天命之本,卽粟米麻絲,而粟米麻絲,專係於小民,此所以小民之爲天命之本也,雖以日用間事言之,進御服食之供,皆出於民。伏願殿下,凡於動靜云爲之際,每以諴小民,參前倚衡焉,則從古聖王之視民如傷,如保赤子,不過如斯而已,豈不盛哉?上曰,所陳雖簡,而老人惓惓之意,可見矣。上曰,回榜老人使之就座。賜饌宣醞後,命先退。輨·忠永退出。履陽復進前曰,臣俄有所膚淺數語,而感戴之極,終有所不能已者,又此覼縷矣,前後儒臣,以聖學陳勉事,想應備盡,而凡聖王爲治之要,專在講學,講學之要,專在勤孜,頻接臣隣,討論尋繹,無少間斷,則自當有緝熙光明之效矣,以閭巷間匹庶學問言之,作輟無常,而不曉旨義,則厭苦之心生矣,厭苦之心生,則自致間斷,終無效矣,伏願深留聖念焉。履陽退出。上命史官就座,仍命退,諸臣以次退出。
上在昌德宮。停常參·經筵。
金學性啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金學性曰,生·進謝恩,當親受矣。該房知悉。
洪祐喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義徐有薰,掌令宋柱獻·李宗秉牌不進罷職傳旨,傳于洪祐喆曰,只推。
洪祐喆啓曰,明日傳香,禮房承旨當爲齋宿,右承旨金學性內閣進,所當牌招,而拘於廳規,不得請牌,何以爲之?敢稟。傳曰,牌招。
以右承旨金學性牌不進罷職傳旨,傳于鄭㝡朝曰,只推。
徐憲淳,以都摠府言啓曰,副摠管柳相弼,以刑曹參判,本曹坐起,晝仕出去之意,敢啓。傳曰,知道。
又以訓鍊都監言啓曰,今此幸行時隨駕武藝別監一百六十二人饌價錢,每日每人各三錢,門旗手二十八名饌價錢,每日每名各一錢五分,依例分給之意,敢啓。傳曰,知道。
癸卯三月十一日午時,上御熙政堂。生進謝恩親受入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,待敎李裕元,假注書卓景秀·李鼎信,別兼春秋趙然昌,記事官趙秉駿,以次進伏。回榜老人柳輨·姜忠永,生員李晩運·姜蘭馨·權大起·李建度·金基洪·金愚謙·安孝一·李國信·姜鎰·辛國琰·李東奎·鄭禹容·金邁銖·申錫璜·南基鱗·朴齊寅·崔億基·洪在錫·金鼎禹·廉泰榮·李斗永·曺鎭九·成元鎬·尹大京·趙秉元·尹奎錫·宋鍾崙·李泰和·沈相殷·沈能源·趙渲·吳錫龍·成載璿·李升溥·李升翼·安龜澤·李鳳震·宋鎭遠·李象一·趙庚輔·禹景愚·李奎會·李基鎬·任興常·禹聲夏·趙翊在·朴日會·朴來鳳·安思欽·洪雲謨·沈泰永·金禧獜·趙猷淳·李觀在·申泰斗·金秀衡·金鎭魯·姜文繪·吳裕默·權禹善·鄭永朝·金鎭球·洪奎學·閔敦爀·李基大·沈誠澤·權命奎·金億淵·金聲國·林和鎭·李玄錫·崔濟禧·金豊喜·韓明履·林徹洙·李奎徵·宋一休·朴齊賓·朴齊性·尹赫烈·金鎭漢·李台鎭·趙吉和·宋廷和·李鼎守·尹基善·吳光一·申在根·申命洙·趙寅燮·朴齊琬·曺秉鱗·洪基萬·李有駿·李燦弼·郭履憲·李寅喬·李駿在·朴獻陽,進士閔種河·黃萬鍾·金樂孝·成載瑗·吳羲秀·鄭儀朝·洪淳永·尹夔一·權世祜·尹慶集·安世英·李兢浩·朴齊相·申奭求·高冕周·朴濟漢·南鍾順·金炳冀·尹周鎭·朴齊寅·朴孝憲·趙埴·曺錫元·宋宗履·徐衡淳·金東賓·金奎煥·宋持鼎·吳觀衡·申用求·白鶴洙·李崙夏·鄭淵善·洪淳大·白文洙·李秉周·金元默·李光敏·嚴錫謙·黃錪·洪承弼·趙熙哲·金學均·李僖·洪在鉉·申英樂·洪衡模·權垿·姜日永·鄭晢八·黃裕秀·李祖衡·李懿秉·鄭基大·金在顯·金炳老·李承洛·任洪常·柳永錫·金東遠·權應駿·金鳳鎬·宋寅玉·閔致庠·尹行駿·韓轍履·沈東箕·徐翼輔·朴萬豊·南基恒·康秀奎·趙秉岳·李馨溥·李日宣·趙雲卿·權翊仁·南宮·李熙瓚·李啓周·徐長淳·李象愼·嚴時龢·孟鶴述·任允常·金定鉉·洪選容·金龍徵·李裕大·李恒翼·李達運·朴宗塾·李承白·徐相弼·金致潤·具亨建·姜羲永·趙秉變·李奎會·李純謙等,分東西序立訖。上曰,史官分左右。在喆進前奏曰,後拜人使之隨入乎?上曰,唯。在喆出楹外,使後拜人隨入。贊儀唱四拜,生進先行四拜禮。在喆進前奏曰,生進等使之進前乎?上曰,唯。輨·忠永·種河·晩運等,以次進前,奏職姓名訖。贊儀唱四拜,生·進及後拜人,行四拜禮,生·進以次退出。上曰,史官就座。命退,諸臣以次退出。
上在昌德宮。停常參·經筵。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
鄭㝡朝啓曰,明日停朝市相値,視事頉稟之意,敢啓。傳曰,知道。
又啓曰,明日召對,取稟。傳曰,停。
傳于鄭㝡朝曰,傳香承旨,馳詣宗廟·景慕宮,奉審摘奸以來。
洪祐喆啓曰,假注書卓景秀,身病猝重,勢難察任,今姑改差,何如?傳曰,允。
卓景秀改差,代以金翊鎭爲假注書。
洪祐喆啓曰,明日傳香,禮房承旨當爲齋宿,而右承旨金學性不爲仕進,所當牌招,而拘於廳規,不得請牌,何以爲之?敢稟。傳曰,牌招。
以右承旨金學性牌不進罷職傳旨,傳于鄭㝡朝曰,只推。
以黃海監司金東健狀啓,薦新石首魚節序差早,姑未捉得,限內不得封進,惶恐待罪事,傳于鄭㝡朝曰,勿待罪事,回諭。
以黃海監司金東健狀啓,平山府民家失火事,傳于鄭㝡朝曰,聞甚矜惻,元恤典外,別加顧助,結構奠接之方,廟堂措辭分付。
洪祐喆,以司僕寺一二提調意啓曰,今此健陵·顯隆園幸行敎是時,兩內乘當爲隨駕矣。假內乘一員,今該曹口傳差出,使之入直,回鑾後卽爲減下,何如?傳曰,允。
上在昌德宮。停常參·經筵。
夜自一更至四更,月暈。
鄭㝡朝啓曰,明日經筵,取稟。傳曰,停。
洪祐喆啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
傳于鄭㝡朝曰,傳香承旨,馳詣宣武祠,奉審摘奸以來。
傳于洪祐喆曰,吏·兵換房。
兵曹口傳政事,以李圭憲爲假內乘。
鄭㝡朝,以戶曹言啓曰,時御所內各司,依定式發遣本曹正郞臣金萬根,與兵曹參議臣安允璟,佐郞臣金大默,東所衛將臣黃載謙,西所衛將臣金魯學,南所衛將臣王德修,北所衛將臣李珌秀,眼同看審後,有頉處別單書入,而修改則擇日擧行之意,敢啓。傳曰,知道。
洪祐喆,以都摠府言啓曰,今此幸行時侍衛,當爲備員,而副摠管洪學淵·徐英淳·成遂默,俱有實病,李儒常,以禁衛中軍陣上進,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允,許遞。
兵曹口傳政事,以徐左輔·兪星煥·韓鎭庭·李存敬爲副摠管。
又以禁衛營言啓曰,健陵·顯隆園幸行時,本營隨駕事,命下矣。銅龍門則哨官李佑權,京中哨軍三十名,集賢門則別武士李晩緖,西營則哨官朴元基,助番牙兵四十名,廣智營則哨官金柱秀,助番牙兵五十名率領入直,新營則千摠白能洙,騎士將洪憲範,把摠成瀚,哨官李周翰,敎鍊官朴儁煥,騎士二十五人,兼別破陣二名,京標下軍三十名率領入直,南別營則哨官皮元奭,別騎衛一人,別牙兵七名率領守直,火藥庫則哨官呂殷燮,別破陣八名,兼別破陣六名,率領守直之意,敢啓。傳曰,知道。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。中宮殿單子問安。答曰,知道。
金學性啓曰,自明日回鑾間,視事頉稟之意,敢啓。傳曰,知道。
洪祐喆啓曰,行大司憲李翊會,掌令宋柱獻未肅拜,執義徐有薰,掌令李宗秉呈辭,持平金儀表·金載斗在外,監察茶時之意,敢啓。傳曰,知道。
鄭㝡朝啓曰,今此幸行時,本院印信當爲齎去,禮曹印信一顆,留院時取用,何如?傳曰,允。
洪在喆啓曰,因兵曹啓目,大靜縣兵符燒燼,令本院改造下送事,允下矣。兵符旣已新造,定禁軍下送,左二隻則監官及兵營分上,右一隻則傳于該縣,各營所上舊兵符,收聚上送,以爲燒火事,全羅監司處,下諭,何如?傳曰,允。
傳于金學性曰,傳香承旨,馳詣宗廟·景慕宮,奉審摘奸以來。
傳于金學性曰,經筵官洪直弼,從前敦召屢矣。聞其家在於鷺梁云,龍驤鳳翥亭少駐時,欲爲召見,遣史官先諭此意。
傳于金學性曰,儒賢所住,知在輦路所經之邑,擬於始興行宮延見,以慰平昔渴想之懷,遣史官馳往,先諭此意于經筵官成近默。
傳于洪在喆曰,明日出宮內門路,以協陽門爲之。
以全羅監司徐箕淳狀啓,昌平縣民家失火事,傳于趙亨復曰,當此農殷之時,民戶之燒燼,如是夥多,聞甚矜惻,元恤典外,別加顧助,趁卽結構奠接事,廟堂措辭分付。
洪在喆,以兵曹言啓曰,今此幸行時,左邊捕盜大將趙存中,以禁軍別將隨駕矣。依前例回鑾間右邊捕盜大將柳基常,姑令兼察,何如?傳曰,允。
洪在喆啓曰,因兵曹草記,今此幸行時,左邊捕盜大將趙存中,以禁軍別將隨駕矣。回鑾間右邊捕盜大將柳基常,姑令兼察事,允下矣。左邊捕盜大將柳基常,牌招聽傳敎,何如?傳曰,允。
洪在喆,以兵曹言啓曰,今三月十七日,武臣堂上祿試射日次,而幸行相値,依例後日退行之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在華城行宮。停常參·經筵。
大駕詣龍驤鳳翥亭,入幕次後,內閣·政院·藥房·玉堂口傳問安。答曰,知道。仍詣始興行宮,入幕次後,內閣·政院·藥房·玉堂口傳問安。答曰,知道。華城行宮入幕次後,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿,守宮假承旨·兼遣承旨口傳夕問安。答曰,知道。
藥房提調徐憙淳,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆啓曰,司僕寺內乘來言,捲窓,取稟。捲三窓。
又啓曰,備邊司郞廳來言,今日賓廳日次,而幸行相値,不得來會云矣。敢啓。傳曰,知道。
兼春秋金濬書啓,臣於本月十四日申時量,敬奉聖敎,馳往傳諭于果川鷺梁乬洞經筵官洪直弼住所處,則以爲,臣曩叨恩諭,冒上辭本,干瀆宸嚴,恭俟方命之誅,不料聖度包荒,典賜優容,特降溫綸,策勉降摯,臣誠惶隕感激,莫省攸措,重以銀臺之臣,由臣之故,而至被嚴譴,處分過重,臣彌增慙悚,直欲鑽地以入而不可得也。臣家近輦路,而時値展陵幸,將擬疲曳病軀,瞻望羽旄,粗伸犬馬之忱矣,千萬不自意,簪筆之臣,臨宣聖諭,恩出常格,臣雙擎九頓,惝怳震越,不知所以獲此於聖明也。帳殿延聘,卽祖宗朝尊寵名碩之異數,而施之於蟣蝨賤臣,臣無能爲役于前人,而敢諉前人之所已行,唐突呈身,靡所顧忌,則詎不辱朝廷而羞當世乎?臣雖迷頑,亦具彝性,每朝瞻出日,暮倚橫斗,自不禁愛戴之誠,況今玉輅將戒,恩召鄭重,豈不欲起膺爲威命仰覩皇皇之光,而臣十數年來,屢經死病,右眸偏盲,隻眼亦難辦物,左體成痺,跬步不能自致,近又疝積闖肆,往往昏絶,以臣視臣,亦不猶人,以人視臣,當云如何,縱或不言,寧不內愧於心乎?臣不死不活,贅疣於世,無毫髮裨補聖化,而徒以虛名,坐辱恩禮,至於斯極,臣,怵惕憂懼,病上添病,危喘凜凜,若將就溘,將何以筋力爲禮乎?情窮勢迫,無望進身,泥首屛營,惟俟嚴誅而已云矣。敢啓。傳曰,知道。
傳于金學性曰,昨下傳諭,意謂幡然,及見附奏,大失所圖,君臣之間,尙阻一面,常所悒悒想望,適値輦路之過門,欲遂願見之誠,卽亦夙宵側席者,則雖以東岡固守之志,豈不思踰垣閉門之非儒者中道乎?玆遣近臣偕來,卽爲隨詣登對事,遣直閣金始淵,傳諭于經筵官洪直弼,仍與偕來。
直閣金始淵書啓,臣於本月十五日卯時量,敬奉聖諭,馳往傳諭于果川縣鷺梁副司直洪直弼所住處是白乎則,以爲,臣日昨附奏,猥陳癃病實狀,冀蒙聖慈之矜諒矣。鑾輿未臨行殿,近臣又宣聖旨,所以開誨策勵,俾之進身者,丁寧懇惻,靡所不至,至下偕來之命,是何聖明,誤假恩禮於草莽垂死之喘,至於斯極哉?惶駭震悸,罔知所以容措也。臣竊量己分,非直麋鹿之性,未免怵惕於天門,瓦缶之質,不合薦登於淸廟,目下病形,危厲萬狀,常若晷刻不保,詎敢議到於陳力就列哉?君令臣行,天地之常經,而臣之重拒威命,王章之所不容,惟願遄被法義之誅而已是如爲白乎旀,臣旣承偕來之命,故姑爲仍留之意,敢啓。傳曰,知道。
傳于徐憲淳曰,爾之如是浼浼,誠意慮之外也,雖以列朝故事言之,前後儒賢之行宮入對亦久矣,況爾所居,與駐驆之處,不過百步之間,則如是牢執,亦豈義分乎?予方立俟,卽爲登對,以副予切至之願,爾若不入,予當不發,爾須思之,爾須思之。仍傳曰,此敦諭遣左副承旨,更爲傳諭,期於偕來。
傳于金學性曰,偕來閣臣還入。
左副承旨徐憲淳書啓,臣於本月十五日巳時量,敬奉聖諭,馳往傳諭于果川縣鷺梁副司直洪直弼所住處是白乎則,以爲,臣咫尺行殿,坐違召命,罪合萬殞,惟金木是俟,銀臺之臣,又宣聖諭,促臣登對,誡誨諄篤,鈇鉞不行,而異恩涵濡,此殆臣命卒之秋也。顧今拜陵有期,而緣臣之故,以致輿衛未啓,晝景向晩,臣尤死罪,到此地頭,他不暇顧,今將忍死匍匐,進詣於行宮門外,以請進退之命,靡敢效往哲晉對之義,惟願歸身司敗,服終始違傲之罪。伏乞聖慈,俯加體諒,先收偕來之命,俾安臣分焉是如爲白乎旀,臣旣承偕來之命,放姑爲仍留之意,敢啓。傳曰,知道。今見附奏,經筵官當入來云,偕來承旨還入。
兼春秋李昌祖書啓,臣於本月十四日申時量,敬奉聖敎,馳往傳諭于果川縣縣內面校洞里副司直成近默所住處是白乎則,以爲,賤臣,於病伏昏瞀之中,顚倒衣裳,迎拜恩命,恭承聖諭,則賤臣居住,至煩睿念,寵之以平昔渴想,許之以行宮晉接,噫,此實聖朝故事,所以優禮山野之人,以便進身之路者,非如臣塵穢所堪承當也。臣之從前不敢承命者,非地之有艮限,卽義有所株守故也,殊遇逈出尋常,而處義宜無異同,則惟有虞人之死且不往而已,病亦餘事,而臣之素患怔忡,遇事發動,前後所陳,臣安敢欺罔也?況復近添風眩項直之症,如欲勉强自曳,則形神相離,言動駭人,失措於尺天,貽羞於淸朝,亦非細故,寧被誅殛之典,不敢爲趨走之計,亦不敢支辭煩猥,第將離次伏地,遙望羽旄,而威罰是竢,惶霣罔措云矣,敢啓。傳曰,知道。
傳于金學性曰,前昨敦召之後,意謂相面甚喜,今見附奏,殊用悵然,俄於鷺梁,蹔接儒賢,實慰予心,爾之如是邁邁,非所望也。擬於回鑾之後,當下別諭,爾其幡然改圖,出入講席,以補寡躬之不逮事,更遣史官,傳諭于經筵官成近默處。
金學性啓曰,禮貌官來言,百官稟旨就次。傳曰,知道。
洪在喆,以兵曹言啓曰,華城城門放鑰,依都城門例,自臣曹擧行之意,敢啓。傳曰,知道。
癸卯三月十五日卯時,大駕詣華城行宮幸行入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,假注書李鼎信·金翊鎭,別兼春秋金益文,記事官趙秉駿,直提學金輔根,檢校直閣徐有薰,直閣金始淵,原任待敎金英根,儉校待敎李㘾,待敎李裕元,以次侍立。時至,上具軍服乘駕轎,出宣化門,藥房提調徐憙淳,副提調洪在喆進前奏曰,侵早勞動,聖體,若何?上曰,一樣矣。由協陽門·進善門,出敦化門。宣傳官啓稟招搖旗三行分立行鼓,進發至崇禮門外。宣傳官啓稟鳴金二下大吹打,進發至鷺梁舟橋,上降轎乘馬。兵曹判書金左根跪啓稟渡涉號令節次。宣傳官如法擧行訖,至龍驤鳳翥亭。宣傳官啓稟鳴金三下吹打止,通禮跪啓請降馬,上降入幄次,敎曰,經筵官入侍。行都承旨洪在喆,假注書金翊鎭,別兼春秋金益文,記事官趙秉駿,經筵官洪直弼,以次進伏訖。上曰,史官分左右,經筵官進前。上曰,聞盛名久矣,無由相見,今始見之,喜幸何喩?直弼奏曰,臣空疎蔑裂,萬不猶人,靡足以備顧問而資啓沃,且犬馬之齒,已迫七耋,疲癃殘疾,待盡朝暮,殿下何所取於臣,而過加恩禮,至於斯極乎?臣萬萬不敢冒當,而迫於嚴命,冒沒進身矣。上曰,年數,幾何?直弼曰,今年六十八矣。上曰,學問之道,願問其要。直弼曰,臣素無學術,專昧學問之要,無可仰對,而竊嘗聞往哲緖論,學問之要,秪是居敬以立其本,窮理以致其知,反躬以踐其實三者而已。朱子亦云學問之道,莫先於讀書窮理,讀書窮理,莫貴乎循序而致精,致精之本,又在於居敬而持志,是爲爲學之節度也。臣跧伏畎畝,竊聞殿下頻開經筵則喜而不寐,閱月停講,則憂歎忘食,不惟臣心乃爾,群黎百姓,莫不皆然,蓋目下悠悠萬事,莫急於典學,聖德之成就,國家之安危,咸係於典學之勤慢也。殿下一身,上有五百年宗社付托之重,下有億萬世子孫垂裕之艱,固宜夙夜兢兢,惟恐荒墜厥緖,而其所以承先啓後之道,專在於勉强學問,必須慥慥孜孜,如飢欲食渴欲飮,方可以緝熙光明,若悠悠泛泛,遷延玩愒,則何望其日月就將乎?閭巷匹庶勉學自修者,猶當惜取分陰,況帝王之學乎?一日萬機之餘,若不及時進修,彌勉誠勤,則將何以成就允德乎?卽今國勢岌嶪,有累卵之危,生民困悴,有倒懸之急,天怒於上,而災異荐疊,人怨於下,而騷訛胥興,然殿下誠能恐懼修省,則人力可以斡造化,其轉移之幾,惟在殿下之方寸也。凡災異不生於將亡之國,而必生於有爲之世,故宋景公一言,熒惑退舍,近日上天示警,乃所以仁愛我殿下,殿下信能應天以實,則是可以回災爲祥,回災爲祥,其要只在愼獨,愼獨只在敬天畏天,以故唐·虞三代聖主賢臣,交相勉戒者,動必稱天,朝夕只見天長在眼前,以至動靜語默,常若有赫然下臨,非僻之心,自不敢萌,敬畏之心,自不敢息,書所云顧諟天之明命,詩所云天維顯思皆此意也,夫人君天也,殿下東方之天也,法天行之健,自彊不息,亶在於講學明理,惟殿下懋哉懋哉。程子陳戒於時君曰,接賢士大夫之時多,親宦官宮妾之時少,則可以變化氣質,薰陶德性,賢士大夫易疎,宦官宮妾易親,寡不能勝衆,正不能勝邪,是爲古今之所通患也。殿下終始典學,專心致志,不廢三晝之講雙日之對,則自不遑於親昵近習,豈非朱子所謂遠耳目之細娛,親國家之大計者乎?維持此心,莫如學問,學問之工,貴不間斷,間斷則竝與前工而棄之,豈不可惜哉?此所以聖人之心,純亦不已也。昔召公,進誥於成王,以諴小民,爲祈天永命之本以疾敬德,爲諴小民之本,而臣謂勉聖學,當爲疾敬德之本,伏願留神體認焉。且列聖,我東之堯·舜也,欲法堯·舜,當法祖宗,祖宗朝謨訓,尤爲親切,講筵之暇,燕閒之中,時取國朝寶鑑·羹墻錄二書,常常閱覽,則必多警發,蓋觀法近則收功易,非歷代史乘之比也,卽所云詳文祖者,耳目之所逮也,傳授祖宗之心法,亦允在玆,不可以不先講明也。上曰,祖宗謨訓之云,尤好,當服膺矣。直弼曰,必有服膺之實,千萬仰祝,願殿下實心實行實德實政,懋厥終始焉。上曰,今玆引見,太悤卒,雖未得開講,而當待還宮,更爲敦召,必出入講筵,可也。直弼曰,癃病垂死,不能蠢動,前後附奏,卽是實狀,靡敢矯飭,以若危喘,無計進身,聖敎雖極鄭重,萬無承命之望矣。命就座。直弼曰,强策盲瞽,扶曳跛躄,冒昧登筵,固以爲盛世之羞恥,而一覲耿光,粗伸義分,雖卽日退塡溝壑,更無餘恨矣。臣退伏田野,若聞聖學日隆聖德日新,卓然爲千古帝王之標準,則當與鄕里父老,贊頌太平萬歲,鼓舞於田野之間矣。乘輿已駕,日晷向晩,臣請退去。上命就座,仍命退,諸臣以次退出。少選,兵曹判書金左根進軍令命三吹,通禮跪啓請出幄次.上出次乘駕轎。宣傳官跪啓稟鳴金二下大吹打,進發至始興行宮。宣傳官啓稟鳴鑼邊旗幟分立左右,鳴金三下吹打止,通禮跪啓請降轎,上降轎入幄次。上曰,肆覲坪少駐置之。出傳敎又曰,京畿監司,率各務差使員,華城行宮待令。出傳敎少選,兵曹判書金左根進軍令命三吹,通禮跪啓請出幄次,上出次乘駕轎。宣傳官啓稟鳴金二下大吹打,進發至遲遲臺。碑閣奉審訖,上乘馬仍發,至華城長安門。宣傳官啓稟鳴金三下吹打止,仍由新豐樓·左翊門·中陽門,入御行宮幄次。命侍衛權退,諸臣以次權退。
上在華城行宮。停常參·經筵。
經宿後,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿,守宮假承旨兼遣承旨口傳朝問安。答曰,知道。大王大妃殿·王大妃殿·中宮殿,守宮閣臣·承旨·藥房·留都三品以上口傳問安。答曰,知道。
大駕詣健陵入齋室後,內閣·政院·藥房·玉堂口傳問安。答曰,知道。親祭還入顯隆園齋室後,內閣·政院·藥房·玉堂口傳問安。答曰,知道。親祭還入齋室終,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。還詣華城行宮後,內閣·政院·藥房·玉堂口傳問安。答曰,知道。大王大妃殿·王大妃殿,守宮假承旨兼遣承旨口傳夕問安,答曰,知道。
金學性啓曰,禮貌官來言,百官稟旨就次。傳曰,知道。
又啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之,敢稟。傳曰,遣承旨奉室奉審。
假注書金翊鎭書啓,臣於本月十五日申時量,敬奉聖敎,馳往傳諭于果川冠岳山望海庵經筵官成近默所住處,則以爲賤臣坐犯違傲之罪,冒陳情病之實,而泥首路次,惶蹙之踪,若不省望旄之喜,有不敢息偃私次,投身僧舍,恭竢嚴譴,千萬不自意,聖度包容,恩諭復降,山鳥駭散,嶽色增輝,臣之感恩服罪,跼天蹐地,罔知死所,文字煩瀆,極知猥越,而竊擬收召神魂,追伸叨謝之忱云矣。敢啓。傳曰,知道。
傳于金學性曰,闕里祠,遣正卿奠酌。
傳于金學性曰,昌嬪·䄙嬪·宜嬪·延齡君·海昌尉墓,遣內侍致祭。
傳于金學性曰,讓寧大君·孝寧大君·永昌大君墓,文正公趙光祖祠版,靑海伯李之蘭祠版,故學士李臯,故相臣柳灌·鄭惟吉·鄭太和·姜碩期墓,愍節祠,遣禮官致祭,梅谷·明臯·鷺江·四忠·忠賢書院,遣承旨致祭。
傳于金學性曰,奉朝賀洪鳳漢內外祠版,遣承旨致祭,淸原府院君金時默內外祠版,遣道內守令致祭。
以留都大臣趙寅永狀啓,白衣一漢欄入闕門事,傳于洪祐喆曰,聞極驚駭,令捕廳各別盤覈,不飭之兵曹堂郞與守宮大將·從事官,竝罷職,待還宮捧傳旨。
以留都大臣趙寅永狀啓,欄入罪人事,兵曹入直堂郞·守宮大將·從事官,竝施譴罷之典事,傳于洪祐喆曰,昨已處分矣。
以留都大臣趙寅永狀啓,罪人崔寬裕連日盤問事,傳于洪祐喆曰,姑爲嚴囚,以律回鑾後處分。
洪祐喆,以兵曹言啓曰,東將臺親臨夜操事,命下矣。何營大將,率步軍幾哨爲先後廂,而城丁軍在前如此之時,或以水原精抄軍,有調用之例,今番則何以爲之乎?敢稟。傳曰,自東將臺還宮時,訓禁兩將,各率步軍一哨爲先後廂,城丁軍置之,以水原精抄軍調用。
癸卯三月十六日卯時,大駕詣健陵·顯隆園親祭入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,假注書李鼎信·金翊鎭,別兼春秋金益文,記事官趙秉駿,直提學金輔根,檢校直閣徐有薰,直閣金始淵,原任待敎金英根,檢校待敎李㘾,待敎李裕元,以次侍立。時至,上具軍服出幄次。通禮跪啓請乘駕轎。上乘駕轎。藥房提調徐憲淳,副提調洪在喆進前奏曰,侵早勞動,聖體,若何?上曰,一樣矣。由中陽門·左翊門·新豐樓,至八達門外。宣傳官啓稟鳴金二下大吹打。進發至陵所洞口。宣傳官啓稟鳴鑼邊旗幟左右分立鳴金三下吹打止。仍詣降馬所。通禮跪啓請降轎乘輿。上降轎乘輿。至健陵齋室門外。通禮跪啓請降輿。上降輿入齋室。少頃,通禮跪啓請外辦。上改具翼善冠·黲袍·烏犀帶,出齋室門外。通禮跪啓請乘輿。上乘輿至紅箭門外。通禮跪啓請降輿。上降輿詣板位,行四拜禮,仍詣陵上奉審碑閣奉審訖,仍詣板位,行四拜禮,詣神位前三上香。大祝趙秉駿讀祝文訖。上降復位。亞獻官·終獻官行禮如儀訖。上復行四拜禮,仍詣望燎位望燎訖,行辭陵禮,出紅箭門外,自陵洞口,至崇禮門外捧上言。出傳敎在喆曰,前導之際,不善擧行之事知守僕,不可仍置,令攸司科治,何如?上曰,依爲之。出擧條左議政鄭元容,右議政權敦仁進前奏曰,連日勞動,陵寢將事,聖體,若何?上曰,一樣矣。通禮跪啓請乘輿。上乘輿詣顯隆園齋室。少頃,通禮跪啓請外辦。上出齋室門外。通禮跪啓請乘輿。上乘輿至紅箭門外。通禮跪啓請降輿。上降輿詣望園禮板位,行再拜禮,仍詣園上奉審碑閣奉審訖,仍詣丁字閣東階上,行再拜禮,詣神位前行禮如儀訖。通禮前導。上詣望燎位望燎訖。上詣辭園禮,行再拜禮訖,出紅箭門外。通禮跪啓請乘輿。上乘輿還入齋室。少選,兵曹判書金左根進軍令三吹。上改具軍服,出齋室門外。通禮跪啓請乘輿。上乘輿至降輿所。通禮跪啓請降輿。上降輿乘馬。宣傳官啓稟鳴金二下大吹打。進發至八達門外。宣傳官啓稟旗幟左右分立鳴金三下吹打止。由新豐樓,入左翊門·中陽門,還御行宮。敎曰,京畿監司率各務差使員入侍,水原留守同爲入侍。行都承旨洪在喆,假注書李鼎信,別兼春秋沈敬澤,記事官趙秉駿,京畿監司李若愚,水原留守朴永元,一路都差使員楊州牧使徐耆淳,道路橋梁差使員長湍縣監鄭瑋,出宮傳語差使員朔寧郡守金在晉,還宮傳語差使員抱川縣監趙文和,日傘奉持差使員平邱察訪李春命,待令馬差使員延署察訪金圭衡,地方官果川縣監徐用輔,始興縣監李鼎民,以次進伏訖。上曰,史官分左右。若愚等進前,各奏職姓名訖。上曰,有何所奏乎?若愚曰,別無所懷矣。永元曰,本府所管賑濟米湖南及果川縣散在者外,本府時在米爲一千九百四十九石一斗六升,太爲七百三十四石八斗,原其設始,卽所以逐年添補儲蓄,以備水旱者,而以其無斂散之故,積在庫中,陳陳相因,或有用下,則又不得不捨舊用新,以是之故,庫中見在之米太,皆是十餘年以前所庤者,腐傷之甚,或成塵土,雀鼠之縮,殆無完石,今若因循抛置,則非但已儲之名存實無,竝與新捧而混被其害,畢竟都爲無用之物而已,自今爲始,就倉還應分中,定數相換,輪回改色,然後可以化腐爲新,永圖無弊,而如欲改色,不可不改量,如其改量,必當有斛縮,而致縮之後,亦無充完之道,公穀所重,臣旣知全昧,而旣知其弊,不思變通,殊非懋實之意,及今改量,執縮會減改色之節與曲守之方,另成節目,永久遵行,似合事宜,故敢此仰達矣。上曰,依爲之。出擧條耆淳曰,莅任周歲,本邑之弊瘼,自營矯捄,而別無筵奏之所懷矣,其下皆云別無所懷矣。敎曰,朝官士庶年七十以上,令留守分等賜米。出傳敎明日境內儒武,當應製試取矣,儒生則藝文提學與本都留守,同爲考試,武士則禁將與本都中軍,同爲試取。出傳敎武士試取,待回鑾後,留守依甲子年例,試取啓聞。出傳敎仍命侍衛權退,諸臣以次權退。
上在華城行宮。停常參·經筵。
經宿後,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿,守宮假承旨兼遣承旨口傳問安。答曰,知道。
華寧殿酌獻禮後,內閣·政院·藥房·玉堂口傳問安。答曰,知道。
還御行宮後,內閣·政院·藥房·玉堂口傳問安。答曰,知道。大王大妃殿·王大妃殿,守宮假承旨兼遣承旨口傳夕問安,答曰,知道。
洪在喆啓曰,來二十一日,朝參日次矣。敢稟。傳曰,停。
金學性啓曰,禮貌官來言,百官稟旨就次。傳曰,知道。
傳于鄭㝡朝曰,同副承旨持此御題,與藝文提學,偕往校宮,試取以來。
鄭㝡朝啓曰,臣與藝文提學李光正,偕往校宮,本府儒生應製試取,則收券爲一千八十三張矣。捧入之意,敢啓。傳曰,知道。
傳于金學性曰,健陵·顯隆園親祭時亞獻官以下,華寧殿酌獻禮時提調以下,別單書入。
洪在喆,以兵曹言啓曰,卽見本曹入直堂上安允璟狀啓謄報,則以爲今日啓東時,有一白衣漢,攔入闕中,爲把守軍卒所捉,屢次盤問,終不直招,出付捕廳,多般嚴覈事爲辭矣。幸行出宮後門禁,尤當自別,而有此攔入之擧者,常時不飭,臣亦不勝惶悚,而必有所從入來之門,待其捕廳査實,當該守門將捧現告,令該府拿問嚴勘,何如?傳曰,允。
又以兵曹言啓曰,謹依下敎,龍虎營隨駕將官·將校·禁軍及駕後禁軍·武藝別監·內吹·兼內吹·玉轎陪陽繖扇差備·燈籠軍與近仗軍士·標下軍兵各差備等處,饋粥之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以禁衛營言啓曰,謹依下敎隨駕本營將官·將校·軍兵等處,饋粥之意,敢啓。傳曰,知道。
又以摠理營言啓曰,謹依下敎,臣營隨駕馬步軍兵等,饋粥後仍爲勞問緣由,敢啓。傳曰,知道。
癸卯三月十七日卯時,大駕詣華寧殿。酌獻禮入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,假注書李鼎信·金翊鎭,別兼春秋金益文,記事官趙秉駿,直提學金輔根,檢校直閣徐有薰,直閣金始淵,原任待敎金英根,檢校待敎李㘾,待敎李裕元,以次侍立。時至,通禮跪啓外辦。上具翼善冠·衮龍袍出幄次。通禮跪啓請乘輿。上乘輿出中陽門·左翊門·新豐樓,至華寧殿齋室門外。通禮跪啓請降輿。上降輿入齋室,少頃,上出幄次,詣望殿禮版位,行四拜禮。贊禮前導。上陞自東階,入詣神位前,北向跪行禮如儀訖,上降復位,行四拜禮,仍詣望燎位望燎訖,出齋室門外。左議政鄭元容,右議政權敦仁進前奏曰,早朝將事,聖體,若何?上曰,一樣矣。又奏曰,多日勞動,移次經宿,寢睡·水刺之節,何如乎?上曰,一樣矣。通禮跪啓請乘輿。上乘輿由新豐樓·左翊門·中陽門,至幄次前。通禮跪啓請降輿。上降輿還御行宮,諸臣以次權退。
癸卯三月十七日午時,大駕詣東將臺。夜操入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,假注書李鼎信·金翊鎭,別兼春秋金益文,記事官趙秉駿,直提學金輔根,檢校直閣徐有薰,直閣金始淵,原任待敎金英根,檢校待敎李㘾,待敎李裕元,以次侍立訖。上具軍服乘藍輿,由華陽門·西將臺·長安門樓·華虹門·訪花隨柳亭,入便次,少頃,由東將臺窓墩,酉時至,還御東將臺。旗幟擺列臺下,黃門旗手义捍作門。宣傳官跪啓稟掌一號。城丁軍執旗登城。宣傳官跪啓稟掌二號。兵曹判書金左根跪啓稟掌號笛聚官哨。宣傳官跪啓稟聚官哨號令。吹掌號笛城將哨官,齊到臺下行參現。宣傳官跪啓稟回信地吹打。城將以下,各回信地。兵曹判書跪啓稟小開門。宣傳官跪啓稟鳴金二下小吹打,仍跪啓稟鳴金三下吹打止。兵曹判書及宣傳官先行參現後,武藝別監·軍牢·內吹·吹鼓手等,分班叩頭。命起去。宣傳官跪啓稟升壇號令,放信砲三聲鳴金二下大吹打。牢子大呼開門,旗手揮旗退。宣傳官跪啓稟鳴金三下吹打止。兵曹判書跪啓稟升旗。宣傳官稟升旗號令,放信砲一聲擂鼓鳴鑼,升大白旗止金。摠理使·守禦使·先後廂大將·禁軍別將·先後廂從事官及華城判官·廣州判官,以次參現。先後廂大將·摠理使·守禦使監操次仍留臺上。宣傳官跪啓稟發伏路號令,放信砲三聲鳴金,邊路面應砲鳴金止金。宣傳官跪啓稟閉城門號令,放信砲三聲,鳴金二下大吹打,仍跪啓稟鳴金三下吹打止,吶喊號令,放信砲一聲,吹天鵝聲三次止金。兵曹判書·先後廂大將·摠理使·守禦使因下敎解甲。兵曹判書跪啓稟落旗。宣傳官跪啓稟落旗號令,放信砲一聲,鳴鑼擂鼓三通後,面應砲鳴鑼擂鼓落旗後止金。宣傳官跪啓稟懸燈號令,放信砲三聲,起火三枝,擂鼓鳴鑼,懸五色雙燈,路面亦如,臺上應之,懸燈後止金,隨駕各營,亦一體應起火懸燈。宣傳官跪啓稟起更號令,擂鼓三通,撞鍾如數,仍跪啓稟定更號令,放信砲一聲,吹天鵝聲打更鼓挷鳴,各垜一體挷鳴後止金。宣傳官跪啓稟走火號令,放信砲一聲,起火一枝後走火畢。宣傳官跪啓稟吶喊號令,放信砲吹天鵝聲三次止金。宣傳官跪啓稟燃炬號令,放信砲三聲,起火三枝,燃炬一柄,路面應砲起火燃炬。宣傳官跪啓稟點炬號令,放信砲一聲,吹天鵝聲點炬,路面亦如,臺上應之。宣傳官跪啓稟仆炬號令,放信砲三聲,臺上仆炬,路面亦一時仆炬,十路面城將放砲擧火如數後,宣傳官跪啓稟東面操號令,放信砲三聲,立靑龍大旗,擂鼓吹天鵝聲點旗,路面城上游兵,擧起火應之。宣傳官跪啓稟挑戰號令,放信砲一聲,擂鼓鳴鑼,路面城將,亦應擂鼓鳴鑼。宣傳官跪啓稟鳴金鑼鼓止,仍稟吶喊號令,放信砲吹天鵝聲三次後止金。游兵回信地。宣傳官跪啓稟掌一號,仍跪啓稟鳴金旗幟三行分立。宣傳官跪啓稟掌三號,上下將臺乘馬,宣傳官啓稟鳴金二下大吹打。進發至梅香橋。宣傳官啓稟鳴金三下吹打止。仍進發由新豐樓·左翊門·中陽門,還御行宮,諸臣以次退出。
上在昌德宮。停常參·經筵。
自未時至酉時,灑雨下雨,測雨器水深七分。
經宿後,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿,守宮假承旨兼遣承旨口傳朝問安,答曰,知道。大王大妃殿·王大妃殿·中宮殿,守宮閣臣·承旨·藥房·留都三品以上口傳問安。答曰,知道。
大駕詣始興行宮後,內閣·政院·藥房·玉堂口傳問安。答曰,知道。大王大妃殿·王大妃殿,守宮假承旨兼遣承旨口傳問安。答曰,知道。還內後,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。
金學性啓曰,明日常參·經筵,取稟。傳曰,停。
傳于趙亨復曰,左承旨·左副承旨,分詣愍懷墓·孝昌墓,奉審以來。
傳于金學性曰,水原儒生應製賦三下一幼學沈厚善,直赴殿試,之次三下幼學沈魯序,直赴會試,之次幼學李謙濟等三人,竝給二分,之次次上幼學黃宗岳等十五人,竝依甲子年例施賞。
洪祐喆啓曰,卽者義禁府都事來言,今此幸行時,駕側鳴錚罪人郭龜濟等九十九人,移送秋曹云矣。敢啓。傳曰,知道。
癸卯三月十八日卯時,大駕自華城還宮擧動入侍時,行都承旨洪在喆,左承旨趙亨復,右承旨金學性,左副承旨徐憲淳,右副承旨洪祐喆,同副承旨鄭㝡朝,假注書李鼎信·金翊鎭,別兼春秋金益文,記事官趙秉駿,直提學金輔根,檢校直閣徐直薰,直閣金始淵,原任待敎金英根,檢校待敎李㘾,待敎李裕元,以次侍立。時至,上具軍服出幄次。通禮跪啓請乘駕轎。上乘駕轎。藥房提調徐憙淳,副提調洪在喆進前奏曰,連日勞動,聖體,若何?上曰,一樣矣。仍敎曰,肆覲坪少駐,置之。出傳敎仍進發由中陽門·左翊門·新豐樓,出長安門。宣傳官啓稟鳴金二下大吹打,啓行至始興行宮。宣傳官啓稟鳴鑼邊族幟左右分立,鳴金三下吹打止。通禮跪啓請降轎。上降轎入幄次,命侍衛軍兵雨具。出傳敎少選,兵曹判書進軍令,命三吹。小頃,上出幄次。通禮跪啓請乘駕轎。上乘駕轎,命出信箭,鷺梁津渡涉節次,置之。宣傳官啓稟鳴金二下大吹打。仍發至石隅前路。敎曰,右承旨馳詣南廟,奉審以來。出傳敎進發至崇禮門外。宣傳官啓稟鳴金三下吹打止。入崇禮門,由敦化門·進善門·肅章門,入協陽門解嚴,由宣化門還內,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調權敦仁,提調徐憙淳,副提調洪在喆啓曰,陵園展謁,聖慕克伸,回鑾萬安,群情胥忱,移蹕屢日,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金學性啓曰,明日常參·經筵,取稟。傳曰,停。
洪祐喆啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
傳于趙亨復曰,戶房承旨,與禮曹堂上,戶曹郞廳,依定式馳詣宣武祠,奉審摘奸以來。
洪在喆啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以成錫魯爲假注書。
洪在喆啓曰,行大司憲李翊會,執義徐有薰,掌令宋柱獻·李宗秉牌不進,持平金儀表·金載斗在外,監察茶時之意,敢啓。傳曰,知道。
以執義徐有薰,掌令宋柱獻·李宗秉牌不進罷職傳旨,傳于洪祐喆曰,只推。
以健陵·顯隆園亞獻官以下,華寧殿提調以下別單,傳于鄭㝡朝曰,健陵亞獻官左議政鄭元容,終獻官右議政權敦仁,竝熟馬一匹面給。贊禮禮曹判書徐憙淳,內下豹皮一令賜給。執禮執義徐有薰,大祝檢閱趙秉駿陞敍,典祀官奉常正金漢益,陵司參奉趙元和,執尊掌令李宗秉,祝史應敎李時愚,齋郞副修撰鄭基世,贊者假引儀李亨基·洪鍾聞,謁者引儀崔正運·曺百承,贊引假引儀李弼臣·崔浩鎭,祭監監察權龜洛·金鍊白,竝上弦弓一張賜給。令閔致遠陞敍,參奉趙元和陞六。顯隆園亞獻官左議政鄭元容,終獻官右議政權敦仁,竝熟馬一匹面給。贊禮禮曹判書徐憙淳,內下豹皮一令賜給。執禮掌樂正李經在,大祝待敎李裕元陞敍。典祀官正言韓文爀,園司參奉徐健輔,執尊司諫趙啓昇,祝史校理金益文,齋郞兵曹正郞沈敬澤,贊者假引儀李亨基·洪鍾聞,謁者引儀崔正運·曺百承,贊引假引儀李弼臣·崔浩鎭,祭監監察權龜洛·金鍊白,竝上弦弓一張賜給。令徐鴻輔陞敍,參奉徐健輔陞六。華寧殿贊禮禮曹判書徐憙淳,內下豹皮一令賜給。執禮司僕正任百秀,大祝副司果金英根陞敍。典祀官副司果睦仁培,殿司令朴鎬壽,執尊副司果尹穳,盥洗位兵曹正郞白宗佺,佐郞金大默,爵洗位禮曹正郞吉履元,兵曹佐郞崔尙儒,贊者假引儀李亨基·洪鍾聞,謁者引儀崔正運·曺百承,贊引假引儀李弼臣·崔浩鎭,祭監監察權龜洛·金鍊白,竝上弦弓一張賜給。兼提調水原留守朴永元,內下豹皮一令賜給。兼令水原判官朴鎬壽陞敍。兼衛將水原中軍李元緖,內下筒箇一部賜給。守門將趙栐豊·鄭聖得竝陞六。首守僕竝帖加。事知守僕等,竝令該曹,米布題給。員役·守僕·守護軍等,竝依甲子年例施賞。龍珠寺摠攝帖加,其餘僧徒等,依庚午年例,自華城施賞。
傳于鄭㝡朝曰,今距正廟御極,爲四十有四年矣。祗謁仙寢,感慕倍切,謹稽正廟癸丑,推恩於英廟侍從諸臣,而時距英廟御極,爲十八年,則以今較昔,合有示意之擧,逮事正廟人中,法從抄啓以上,竝加一資,資窮者,令該曹遣曹郞,別齎紬米存問,以示予小子式遵之意。
傳于鄭㝡朝曰,雖非正廟朝侍從人,逮事則及於英廟,事甚稀貴,判中樞府事金在昌處,遣曹郞齎紬米存問。
傳于鄭㝡朝曰,今年卽惠慶宮嘉禮之恰滿百歲也。祗謁仙寢,感慕冞切,洪奉朝賀祠版,雖以致侑,本家人中不可無記念者,工曹參議許遞,前牧使洪徹榮除授。
傳于鄭㝡朝曰,禮房承旨加資。
傳于鄭㝡朝曰,前待敎李裕元,檢校差下,前檢閱李裕元·趙秉駿,竝別兼春秋差下。
傳于鄭㝡朝曰,今番賞典,一人雖兼數事,毋得疊授。
傳于洪祐喆曰,逮事則同,何論文武,況將臣自別乎?護軍李惟秀·任聖臯·金煐,竝各加一資。
傳于洪祐喆曰,因此思之年迫七耋之宰臣謫籍,今已經歲,其罪亦不過不察之失,合有參量,定配罪人安光直,特爲放送,然則不可同罪異罰,原州牧定配罪人洪說謨,一體放送。
傳于鄭㝡朝曰,都承旨從重推考,卽爲牌招。
傳于洪祐喆曰,當該守直官,令該府拿問處之。
傳于洪祐喆曰,公事閪失之當該中官,姑先罷職。
鄭㝡朝,以吏曹言啓曰,今此健陵親祭時執禮司憲府執義徐有薰,顯隆園親祭時執禮掌樂正李經在,華寧殿酌獻禮時執禮司僕寺正任百秀,大祝副司果金英根,竝陞敍事,命下矣。俱已經準職,何以爲之?敢稟。傳曰,竝加資。
傳于鄭㝡朝曰,政官牌招開政,賞典下批。
有政。吏批,判書金道喜進,參判徐英淳,參議徐戴淳,竝牌招不進,同副承旨鄭㝡朝進。以金穰根爲執義,趙鳳夏爲修撰,李圭祊爲同敦寧,李經在爲兵曹參知,李穆淵爲知經筵,李光正爲景慕宮提調,金蘭淳爲典牲提調,趙徽林爲司僕正,金應均爲掌樂正,金翊鎭爲注書,朴奎瑞爲吏曹佐郞,文用中爲兵曹佐郞,崔鳳恒爲典籍,孫相馹爲崇陵別檢,金命根爲健陵參奉,李啓善爲顯隆園參奉,上護軍金箕殷·金履載今加崇祿,行大護軍宋冕載今加崇政,工曹判書金熙華今加正憲,行護軍尹尙圭今加資憲,申緯今加嘉義,李惟秀·任聖臯,以上今加資憲,行副護軍李羲發今加嘉善,行護軍金煐今加嘉義,右承旨金學性今加嘉善,執義徐有薰,掌樂正李經在,司僕正任百秀,副司果金英根,以上今加通政,加資事承傳,別兼春秋二單李裕元·趙秉駿。
兵批,判書金左根病,參判李鼎臣入直進,參議洪鍾應病,參知未差,右副承旨洪祐喆進。僉知單李基大,上護軍宋冕載,大護軍尹尙圭·李惟秀,護軍李羲發,副護軍李源益·徐有薰·金英根·李經在·任百秀,副司果李裕元·趙秉駿·鄭冕朝·趙元和·徐健輔·趙栐豊·鄭聖得,以上竝單付,假內乘李圭憲減下事承傳。
吏批,再政。行左承旨金學性,右承旨趙亨復。
以吏曹參議徐戴淳牌不進罷職傳旨,傳于鄭㝡朝曰,只推。
吏曹,工曹參議洪徹榮除授事承傳。
鄭㝡朝,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金應均,典籍申佐模,俱爲呈旬,直講柳泰東呈辭在外,時無入直之員,以他郞官,姑爲代直,何如?傳曰,允。
洪祐喆,以兵曹言啓曰,今番健陵·顯隆園幸行時隨駕將校軍兵各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,本局哨官林魯豊,今番幸行時,身爲餘挾輦哨官,擅離信地,無難落後,揆以紀律,萬萬駭妄,爲先汰去之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校軍兵等處,乾犒饋依定式磨鍊分給之意,敢啓。傳曰,知道。
又以舟橋司言啓曰,舟橋今日撤排之意,敢啓。傳曰,知道。
左議政鄭元容箚曰,伏以陵園祗薦,宸慕克伸,鑾蹕穩旋,玉度彌康,歡頌慶祝,大小同情,迺玆僾然追感之餘,推施德意,覃惠於逮事之臣,頒賞於與享之列,甚盛典也。以臣名忝亞獻,至蒙錫馬之恩,臣領旨惶恐,何敢自安?臣從邁於羽旄之後,周旋於尊罍之間,奉淸光而陪盛儀,在臣固榮且幸矣,何勞何功之可紀,而寵之以天廐之駟乎?上不當施而施之,則在典爲䙝,下不當受而受之,則於分爲濫,豈可徒懷乘謝之榮,而不思仰累懋賞之政乎?略具短牘,冒瀆崇聽。伏乞亟命收還,以安私分焉。取進止。答曰,省箚具悉卿懇。卿其勿辭,安心領受。仍傳于鄭㝡朝曰,此批答,遣史官傳諭。
右議政權敦仁箚曰,伏以宸慕追遠,祗薦陵園,天氣暢和,穩旋鑾蹕,恩老溥周,群情胥歡,臣誠慶祝攢仰之至,第臣伏見傳敎下者,以臣之名忝享官,猥承錫馬之命,夫陪扈羽旄之後,周施樽俎之間,常分攸宜,何勞可紀,而乃以天廐上駟非常特典,加之罔功,抑有何據,臣心之惶愧不自容,卽無論已,聖世懋賞之政,恐不當若是濫也。寵榮雖感於蕃庶,私義難冒於乘謝,略入文字,猥暴衷懇。伏乞收還成命,使恩施無僭,賤私獲安焉。取進止。答曰,省箚具悉卿懇。卿其勿辭,安心領受。仍傳于鄭㝡朝曰,此批答,遣史官傳諭。
上在昌德宮。停常參·經筵。
藥房提調徐憙淳,副提調洪在喆啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,前方中加天麻,川芎各五分,自今日五貼式日次製入事,榻前下敎。
洪祐喆啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
又啓曰,行左承旨金學性,右承旨趙亨復,左副承旨徐憲淳,今日不爲仕進,竝卽牌招,何如?傳曰,允。
又啓曰,左右史不可不備,別兼春秋李裕元·趙秉駿,竝卽牌招察任,何如?傳曰,允。
執義金穰根啓曰,臣姿性鹵莽,言議謭劣,淸朝耳目之任,本不近似,而栢府除旨,忽下於夢想之外,感霣怵畏,雖不得不章皇出肅,而第臣於合啓中,有不容冒參者,曾叨是職,輒蒙恩諒,以今揆昔,宜無異同,請命遞斥臣職。答曰,依啓。
以大司諫李明迪,司諫趙啓昇,獻納李玄功,正言韓文爀,掌令宋柱獻·李宗秉牌不進罷職傳旨,傳于洪祐喆曰,只推。
洪祐喆啓曰,卽者修撰金基纉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
傳于洪祐喆曰,召對爲之。
成錫魯在外,代以李東爲假注書。
以右承旨趙亨復,左副承旨徐憲淳牌不進罷職傳旨,傳于洪祐喆曰,只推。
洪祐喆啓曰,行都承旨洪在喆藥院進,行左承旨金學性,右承旨趙亨復,左副承旨徐憲淳不爲仕進,同副承旨鄭㝡朝式暇出去,院中只有臣一人,伴直無人,左副承旨徐憲淳,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐憲淳牌不進罷職傳旨,傳于洪祐喆曰,只招。
洪祐喆啓曰,左副承旨徐憲淳牌不進罷職傳旨,今方捧入,而伴直無人,右承旨趙亨復,所當牌招,而拘於廳規,不得請牌,何以爲之?敢稟。傳曰,牌招。
以右承旨趙亨復再牌不進罷職傳旨,傳于洪祐喆曰,只推。
洪祐喆啓曰,今此京外上言二百五張內,一百九十張,以猥濫拔去,十五張,分下各該司次捧入之意,敢啓。傳曰,知道。
洪祐喆,以奎章閣言啓曰,前待敎李裕元,檢校差下事,命下矣。卽爲牌招察任,何如?傳曰,允。
又以弘文館言啓曰,修撰金基纉陳疏受由,趙鳳夏在外,副修撰鄭基世別兼春秋進,下番闕直,事甚未安。副修撰朴承輝,卽爲牌招入直,何如?傳曰,允。
以副修撰朴承輝牌不進罷職傳旨,傳于洪祐喆曰,只推。
洪祐喆,以禮曹言啓曰,卽接黃海監司金東健移文,則以爲兔山縣鄕校聖殿,漸有傾圮之患,實無過夏之望,不可不及今改建,告由移還安祭香祝,自本曹啓稟下送云矣。兔山縣鄕校聖殿改建時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以兵曹言啓曰,行訓鍊院都正任聖臯,昨日政資憲下批矣。訓鍊院知事兼都正,則自嘉善至一品,例皆仍帶,而至於都正,係是實職,溯考久遠,陞資而遞,纔有一人,昨政當付軍銜,而未及擧行矣。時帶將任,不可遲待後政,口傳付軍職,何如?傳曰,允。
又以兵曹言啓曰,今三月十七日,武臣堂上祿試射,以後日退行事,草記蒙允矣。今二十一日設行,而試官望備擬以入之意,敢啓。傳曰,知道。
又以兵曹言啓曰,謹依判下成冊,今此健陵·顯隆園幸行時,元內吹朴聖煥等三十名處,木各一疋題給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以義禁府言啓曰,定配罪人安光直·洪說謨等放送事,承傳啓下矣。忠淸道公州牧定配罪人安光直,江原道原州牧定配罪人洪說謨,竝放送事,分付各該道道臣之意,敢啓。傳曰,知道。
兵曹口傳政事,大護軍單任聖臯。
義禁府啓目,全州前判官洪益謨·韓璵等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,孝陵獻官趙錫龜,穆陵獻官金胤根等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,東所衛將黃載謙,部將李宇斌,西所衛將鄭裕健,部將李瑢,南所衛將王德修,部將尹畊烈,北所衛將李珌秀,部將金大應等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,大報壇守直官王濟千原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,懷仁縣監鄭元夔原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,寧遠前郡守李東逵·金尙沂,孟山前縣監李樂沼等原情云云。問目內辭緣,泛稱遲晩,所當請刑是白乎矣,李東逵段,年過七十,法不當請刑,議處,金尙沂·李樂沼等段,竝只刑推得情何如,判付啓,依允爲旀,金尙沂·李樂沼等段,竝只除刑推議處爲良如敎。
敦寧都正朴宗休疏曰,伏以,臣伏奉除旨,以臣爲敦寧都正者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚,臣無任云云。省疏具悉。疏辭,下該曹稟處。
修撰金基纉疏曰,伏以,臣之本生老母,素抱貞痼之疾,長在沈綿之中,而近緣將攝之失宜,諸證添劇,加以感滯之爲祟,食飮全阻,此時療治,不容少緩,而臣旣滯直,扶護無人,急伻踵至,促臣歸視,連聞此報,五內焦灼,玆敢忙陳短章,徑出禁扄。伏乞聖慈,俯垂矜諒,遞臣見帶之職,議臣擅離之罪,俾朝綱肅而私分安焉,臣無任云云。省疏具悉。爾其勿辭救護。
吏曹啓目粘連啓下是白有亦,觀此敦寧府都正朴宗休上疏,則以爲臣本無敦寧,揆以格例,自在應遞。伏乞鑑諒,照例遞改亦爲白有臥乎所,旣無敦寧,則揆以公格,不可仍置,敦寧府都正朴宗休,依例改差,何如?判付啓依允。
癸卯三月二十日午時,上御熙政堂。召對入侍時,參贊官洪祐喆,侍講官李時愚,直閣金始淵,記事官金翊鎭,記注官李昌祖,別兼春秋金益文,各持綱目第五卷,以次進伏訖。上曰,史官分左右。上開卷命玉堂讀之。時愚讀自三年冬十月晦日食,至擧條不可不審也。上曰,止之。文義陳之。時愚曰,蓋自三代以後,最稱漢文爲賢主,而旣無學問之工,只守固陋之見,至使釋之毋甚高論,此漢文之所以終於漢文,而不能復三代之治也,豈不可惜之甚乎?夫三代之爲治也,初無古今異宜之實,亦非高遠難行之事,土階茅茨,唐堯之儉也,而學堯則是堯而已,日新又新,殷湯之德也,而慕湯則是湯而已,日中具不遑暇食,文王之勤也,緝熙光明,成王之學也,苟能一遵軌躅,慥慥不已,則之勤之學,是亦周之文與成而已。伏願殿下,以漢文之此言爲戒,奮發聖志,勉勵聖學,從事於古帝王出治之本,則爲堯爲湯爲文爲成之基,實在於此,將使我東方萬億生靈,咸囿於雍熙之澤,懋哉懋哉。上曰,閣臣讀之,始淵讀自帝曰善,至尤邃律歷。上曰,止之。文義陳之。始淵曰,臣之所讀篇內,無可奏之義,而向者行殿,召接經筵官,今又召對,討論史冊,區區下忱,言不勝欣忭之至。伏願法講召對,更不停轍,勉勉不已,聖學日就,聖德日新焉。上曰,參贊官讀之。祐喆讀自召河東守季布,至無其應歟。上曰,止之。文義陳之。祐喆曰,此章別無可奏之義,而閣臣所奏甚好,伏願留念焉。上掩卷,命史官就座,仍命退,諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐憲淳啓曰,明日召對,取稟。傳曰,爲之。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,行左承旨金學性,右承旨趙亨復,同副承旨鄭㝡朝,今日不爲仕進,竝卽牌招,何如?傳曰,允。
禮曹,來五月初二日,行景慕宮夏享大祭親祭,取稟,奉敎敬依。
徐憲淳啓曰,三品官之無得過三日循例請牌,曾有定式矣。兵曹參知李經在,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
洪在喆啓曰,卽伏見刑曹擊錚罪人回啓,則有所誤書,致勤下敎,臣之矇然捧入,不勝惶悚,而奏御文字之如是不審,事甚未安。當該堂上推考,何如?傳曰,允,爾亦推考。
又啓曰,今此式年文武科覆試一二所,兩司各一員,當爲進去,而憲府則二員在外,一員未差。只有三員,無以備員受點,何以爲之?敢稟。傳曰,在外臺諫許遞,與未差之代,前望單子入之。
臺諫前望單子入之,執義李㘾,持平洪在龍·朴商壽落點。
以副修撰朴承輝牌不進罷職傳旨,傳于鄭最朝曰,只推。
徐憲淳,以弘文館言啓曰,下番闕直,事甚未安。副修撰朴承輝,旣有只推之命,卽爲牌招入直,何如?傳曰,允。
又以弘文館言啓曰,上番應敎臣李時愚,以御營廳從事官,今日軍布捧上時,晝仕出去之意,敢啓。傳曰,知道。
又以禮曹言啓曰,今此癸卯式年文科覆試講經一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。丁酉式年文科初試入格幼學廉希祖·南霽煥,通讀初試入格幼學朴周奭·金龍基·白龍周·承鎭泰,庚子式年文科初試入格幼學金魯述·韓命履·李正圭·朴耆坤·李晩德·金錫周·趙然林,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,今此癸卯式年文科覆試講經試官,當爲磨鍊,而堂下無故可擬之人乏少,依近例以堂上官,擬通瀜入之意,敢啓。傳曰,知道。
又以禮曹言啓曰,今此癸卯式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此癸卯式年文科覆試講經試官,當爲磨鍊,而擬望之人乏少,閣臣竝擬,何如?傳曰,允。
洪祐喆,以兵曹言啓曰,來四月初三日,大駕詣宗廟齋宿,初四日夏享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年例磨鍊。
洪祐喆,以刑曹言啓曰,今十八日幸行時,西部居前縣監黃仁㷞,以其山訟事,鳴錚於衛外矣。係是朝官,依例令義禁府擧行,何如?傳曰,允。
又以刑曹言啓曰,今十八日幸行時,价川良人金躍爐,以其父大興殺獄稱冤事擊錚,而仍爲逃走,終不來現,高城幼學張萬碩,以其山訟事擊錚,而爰辭中,侵逼官長,語多荒雜,不可循例捧入,依例勿施之意,敢啓。傳曰,知道。
義禁府啓目粘連。向前趙錫龜·金胤根等亦,事係祀典,律無襯當,依近例竝只施以定配之典,何如?判付啓依允。又啓目粘連,向前王濟千亦,宮城與水門,本非所掌,囚供似或然矣,直所旣在水門咫尺之地,則豈可曰全然無罪,以此照律,何如?判付啓依允。又啓目粘連,向前李秉逵段,糴法何等嚴重,而道啓旣以乙酉爲始逋,則當年在任之倅,烏得免當律是白乎旀,金尙沂段,掩逋始逋,査啓丁寧,亦難免重勘,竝只以此照律爲白乎旀,李樂沼段,掩逋折米九千七百九十石零,而未捧爲八千九百八十石零,則九分不足之律,在所難免,以此照律,何如?判付啓依允。又啓目粘連,向前洪益謨段,軍物之不爲反閱,循例傳授,與已勘諸倅,別無異同,以此照律爲白乎旀,韓璵段,道啓旣以雖爲反閱,初不擧報,仍爲掩罪云爾,則所犯,與他倅有異,難免重勘,以此照律,何如?判付啓依允。又啓目粘連,向前黃載謙·李裕斌·鄭裕健·李瑢·王德修·尹畊烈·李珌秀·金大應等亦,分更夜巡,法意何如,而攔入之漢,不能覺察,萬萬驚駭,烏得免重勘,竝只以此照律,何如?判付啓依允。又啓目粘連,向前鄭元夔亦,編配防守,法意何如,而不能察飭,逃還其家,竟致物故者,難免稽忽,以此照律,何如?判付啓依允。
左議政鄭元容疏曰,伏以,臣至懇在心,沈痾在身,籲哀冀倖,冒昧干瀆,而誠未孚感,綸批靳兪,至以上之所以托付,下之所以擔着,開誨而慰勉之,非臣庸愚,所敢承領,竊惟古昔宏碩,抱才懷器,結契昭主,流聲實於當世,垂功名於竹帛,自以爲遭遇之盛,千載一時,而今臣前後所蒙被,其誰之不如,特恨臣有其命而無其才,不能稱塞寄畀之萬一,拊躬自悼,更何云哉?天下之事,公私而已,人臣之義,去就是耳。臣今就職,苟有毫裨於公,則何忍徒規微私,而求去之甚切哉?臣請將臣之所宜去者而歷陳之,臣風波之憂畏已積,而誠全忘於曲木,鍾漏之暮境,宜休而戀尙存於棧豆,固知廉防之所不容,請議之所不赦,而臣且藉以爲說者,亦惟曰聖恩至重,明時難訣,庶將爝火塵露之微,少補天地河海之大耳,受命以來,歲亦再閱,而曾有一言輔導我聖德,曾有一事協贊我天工者乎,問所爲則只是丞相印綬太尉車纛,榮耀其身而已,今雖欲留,更有何說?此臣情之所宜去者也。政本之地,百責攸萃,訏謨之陳告,而主治之汚隆係焉,文書之裁決,而中外之利病判焉,八窓明堂,椽欀具材,而支拄獨任於棟樑,萬舳龍驤,櫓檝竝力,而運斡專在於柂棙,苟非其人,僨誤立至,苟有僨誤,其害滋大,非比於一官一職之不得者,害止於其官其職而已,夷險向前,非昧斯義,輕重稱力,實所自審,況今擔夯負荷之責,又間於前日伴食之時乎?此臣分之所宜去者也。夫人氣血以爲生,精神以爲用,聰明以爲資,而年不期衰,衰不期病,血枯氣耗,膏火自煎,精脫神惛,煙霧常障,玄花鳴泉,視聽俱眩,癃聵如此,而何以責常人之事乎?臣年未及耄耋,而奄奄如八九十人者,亶由於稟受之甚薄,奇疾之素嬰耳,積聚最是貞痼,而乘虛輒肆,頑痰夾攻,煩悶則呼吸膨喘,衝亘則肚腹輪囷,冷汗熱肌,形症百狀,所忌者思慮勞悴,所愼者飢飽寒煖,以若病祟,處煩應劇,斷無其望,非病是憂,實爲害事,此臣病之所宜去者也。若蒙洪庇,幸諧至願,則情可以獲全大防,分可以得遂初服,病可以復延餘景,不惟臣之偏被陶甄之化,其在範俗程能之政,愍老軫疾之恩,豈不有光而與榮乎?臣之求去,決非可已而不已者,則陳懇之後,固不宜玩愒淹拕,益致瘝曠之罪然事故牽連,黽勉官次者,遽然又三朔之久矣。昨自班退,諸症越加,貼席叫囈,迷瞀不省,事務則一竝抛却,職名則一向虛縻,憂煎迫隘,一日爲悶。伏乞聖慈,俯察必呼之情,亟施曲遂之私,策免臣職,成就臣身,俾得以銜恩知榮,永爲聖世再造之人焉。臣無任云云。答曰,省疏具悉卿懇。卿之前疏,已爲萬萬不當之擧,予之前批,又悉萬萬不可之義,則今此再辭,尤萬萬不然矣,卿之三條所引,予則曰無一襯着,卿何不思予所以畀付眷遇之至意,而一向以斂退爲計乎?愕然之至,未暇長語,亟斷來章,益勉輔佐之方。仍傳于徐憲淳曰,此批答,遣史官傳諭。
大司憲李翊會疏曰,伏以,陵園祗謁,聖慕克伸,鑾輅穩旋,群情胥悅,區區不任攢祝之至,仍念臣猥玷憲長之任,今已三朔于玆矣。臣於是職,不啻屢叨,則責任之惎重,人器之不稱,今無容更事臚陳,耳在不俟駕屨之義,固當竭蹶趨承,而第臣狗馬賤齒,遽迫八耋,昔之少壯,不能猶人,今焉癃朽,益無所當,精神消耗,筋骸痺瘓,平居事爲,只能食息而已,雖閒仕漫職,尙無望於陳就,況淸朝耳目之任,其何敢晏然承當乎?且於合啓中,竊有私義之至難安者,隨衆傳啓,實非人情之所出,而怵於公議,未卽煩陳,積違召命,以日爲課,義分都虧,惶阨冞切,今以文武科監試事,天牌儼臨,法意甚重,無敢違傲,臣情窮勢蹙,莫知攸措,而竊伏見前後居臺職者,如有難冒之私,則以疏以啓,擧蒙恩諒,故玆敢冒死暴實,仰瀆崇嚴。伏乞聖慈,俯垂矜念,特遞臣所帶之職,仍治臣瀆撓之罪,以肅朝綱以安私分焉。臣於丐免之章,不宜攙及他事,而適有愚見,敢此贅陳焉,向者蹕路,延見儒賢,甚盛擧也,而一番召接而止,則徒歸於文具,而恐無實效,恨不能追漢代之勸駕,法周王之後載,而臣以爲尙未晩也。伏願亟加敦諭,期於必致,或講討經義,或諮訪治謨,以盡招延之實,以資啓沃之益,千萬幸甚,臣無任云云。答曰,省疏具悉。本職許遞,尾附事體念矣。
上在昌德宮。停常參·經筵。
徐憲淳啓曰,明日召對,取稟。傳曰,爲之。
鄭㝡朝啓曰,大司憲未差,執義李㘾,掌令宋柱獻·李宗秉,持平朴商壽試所進去,持平洪在龍呈辭,監察茶時之意,敢啓。傳曰,知道。
備忘記,昌州僉使韓濟彦下直,長弓一張,長箭一部,片箭一部,筒兒一箇賜給。
徐憲淳啓曰,右副承旨洪祐喆,今日不爲仕進,卽爲牌招,何如?傳曰,允。
注書金翊鎭病,代以卓景秀爲假注書。
徐憲淳啓曰,吏曹郞廳來言,臺諫有闕,政事取稟。傳曰,前望單子入之。
傳于鄭㝡朝曰,召對入侍。
傳于徐憲淳曰,齊·厚陵春奉審,以道內秩高守令,假承旨差下,使之擧行。
傳于徐憲淳曰,日昨於謁陵之路,得與洪經筵官相接矣。此時懷想於爾,當復如何哉?況今春序已晏,講筵當開,而同朝甚喜,齊君之實心也,旁招俊乂,殷后之至治也。玆又悉諭,爾其卽爲幡然,以慰予夙宵如渴之想事,遣史官,傳諭于經筵官宋來熙處。
傳于徐憲淳曰,日前輦路,意以爲得與接見,及見附奏,大失所圖,而已過晝停,更諭無及,此心悵然,當復如何,而況復洪經筵官召見之後,注想於爾,尤爲倍切,玆更敷心告之,爾須幡然起送,以慰予側席之思事,遣史官,傳諭于經筵官成近默處。
傳于徐憲淳曰,詩不云乎,未見君子,憂心沖沖,旣見君子,我心則降,行殿暫接,亦可慰也。但百官軍兵,無以許久停駐,草草酬酢,尤用悵然,而多少陳勉之辭,于予心,實有感發,歷屢日不能忘也。筵退時亦有申申諭告,而見今春序已晏,講筵當開,此有倍於前日未見者,爾須强起,頻入經席,以補寡躬之不逮事,遣史官,傳諭于經筵官洪直弼處。
傳于徐憲淳曰,旣無端緖之可覈,又非賊贓之見捉,則難以原律施行,捕廳罪人崔寬裕,移送秋曹,使之嚴刑三次,遠惡島,限己身爲奴。
大司憲前望單子入之,徐佐輔落點。
徐憲淳,以弘文館言啓曰,下番闕直,事甚未安。副修撰朴承輝,旣有只推之命,卽爲牌招入直,何如?傳曰,允。
洪祐喆,以武一所試官意啓曰,臣所今日平明開場,而初試擧子當付元額九十四人內,無緣不赴爲二十五人,捧單六十九人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,應射擧子,自天字至地字,合爲一百人內,入門捧單七十五人,無緣不呈單者,江原道五人,忠淸道二人,全羅道二人,慶尙道三人,平安道十人,濟州三人矣。先自木箭試取之意,敢啓。傳曰,知道。
又以兵曹言啓曰,曹司五衛將徐戴淳,以其病難供職,呈狀乞遞,改差,何如?傳曰,允。
又以備邊司言啓曰,月前以江界府使李濟完徑罷事,爲念邑事,仰請仍任矣,今聞其猝得重病,萬無視務之望云。邊圉重地,不宜一任其瘝廢,該府使,卽爲遞改,其代,令該曹口傳擇差,使之不日內催促下送,何如?傳曰,允。
又以義禁府言啓曰,因刑曹草記,前縣監黃仁㷞,以其山訟事,鳴錚於衛外,而係是朝官,依例令義禁府擧行事,允下矣。黃仁㷞,今方待命,拿囚之意,敢啓。傳曰,知道。
又以義禁府言啓曰,因本府議啓,時囚罪人趙錫龜·金胤根等,竝施定配之典事,命下矣。趙錫龜,咸鏡道安邊府,金胤根,全羅道茂朱府,竝定配,而以議啓內辭意,具罪目,依例發遣府書吏,押送于各其配所,何如?傳曰,允。
左承旨金學性疏曰,伏以,陵園祗謁,聖慕克伸於薦祼,日辰奏吉,輿情共欣於瞻旄,臣適添邇密,獲陪從邁,頌鑾輅之肇擧,慶玉度之彌康,區區忭祝,有倍餘人,迺者別單判下,普與曠典,以臣名在禮房,授臣爲嘉善大夫,臣誠震懍惶惕,歷屢日莫省自措也。夫懋賞之必於功,懋官之必於德,有國之大柄也,畀受一或不當,上下均之爲失,今臣以言乎功,則奔走屬車之後,周旋罇罍之末,榮之云爾,勞於何有,以言乎德,則顓蒙愚劣,文質無稱,惟龍光所及,駑步輒先,追惟旣往,涯量已溢,功焉而非臣可冒也,德焉而非臣敢居也,乃反侈以車服之庸,紆以鄕月之峻,其於賞功官德之義,何如也?凡國有禮事之會,群下之得霑恩錄,蓋出於廣慶示感之聖意,而其人也必有望實,決知無如臣倖竊,貽有識之憂也。臣家勢素約,詔勗而受承者,惟謹拙二字,而臣旣少年而登科,童子而備官,已犯不幸未聞之戒,況又加之而萬萬不敢當之階乎?右者大夫之命,必曰五十者,以其歷試也老成也,臣於强仕程限,尙餘三四多年,則郞潛下僚,亦所不晩,而遽使之服官政而命之德,是寸木之高於岑樓也,豈有是哉?臣今腰金乘軒,歸告父母,豈非臣求之不得之至榮極耀,而臣父母驚惶恐懼之心,夙宵耿耿,反不知喜,臣將何解其憂乎?此實臣肝肺中眞切情事,竝非一毫假飾,以竊克讓之美也,玆敢猥暴衷私,鳴號於聽卑之下。伏乞聖慈,念爵賞之不可以苟,軫微諒之必有所由,將臣新授資級,亟行收還,以究生成之澤,不勝大願,臣無任云云。答曰,省疏具悉。卿其勿辭行公。
開城留守金鍏疏曰,伏以,仙寢展省,聖慕克伸,和昫載陽,鑾馭穩旋,瞻聆胥欣,小大惟均,伏念臣猥以匪材,忝守西都,有百僨誤,無一裨補,內訟惶懼,若隕淵谷,擬欲陳章丐免之日久矣。際玆臣之老母,將還私第,病勢沈劇,臣方左右扶護,日事刀圭,臣之返就官守,亦隨而淹遲,浹月曠務,已極悚悶,且伏念齊陵·厚陵春秋奉審,例必守臣行之,見今春序餘日無多,顧臣情私,旣無遽離親側,奉審事重,有不可踰越限期,忝以公私,惟有趁玆必遞耳。玆敢冒陳情實,仰瀆聖明,俯垂鑑諒,將臣居留之任,亟許鐫改,以幸公私,千萬祈懇之至云云。答曰,省疏具悉。重任何可輕遞?勿辭救護。
癸卯三月二十二日辰時,上御熙政堂。召對入侍時,參贊官鄭㝡朝,侍講官李時愚,檢校待敎李裕元,假注書李東,記事官金濬,別兼春秋沈敬澤,各持綱目第五卷,以次進伏訖。上曰,史官分左右。上開卷命讀之。時愚讀自夏四月更造四銖錢,至六年冬十月桃李華。上曰,止之。文義陳之。時愚曰,夫人君代天理物,秉心也無偏,行令也無私,乃可以綜理庶務維持象心,躋一世於至治之域,而漢文帝,以寵幸鄧通之故,欲其富也,便除盜鑄之大禁,竟至於吳王濞夤緣擅利,招亡納叛,姦謀滋長而莫之察也。夫以一念之偏私,而遂啓無窮之弊,譬如濫觴之終成江河,吁,可畏也。伏願殿下於此等處,深加監戒,凡於政令之間,務歸公正無或有偏係之失,是臣區區之祝也。上曰,閣臣讀之。裕元讀自淮南王長謀反,至自稱天地所生日月所置匈奴大單于。上曰,止之。文義陳之。裕元曰,臣所讀自止內,別無文義之可陳者,而大抵綱目一書,卽爲治之大法,古今治亂,昭載於此,故歷代帝王,皆取爲鑑戒,皇明憲宗皇帝,命梓綱目,頒行天下,其時儒臣進曰,宋神宗好通鑑,理宗好綱目,然徒知留意于文,不能推之于治,因勸帝體念,逮我列聖朝,頻講綱目,爲傳授心法。伏願殿下,凡講綱目時,必推之于治,不留意于文焉。上曰,承旨讀之。㝡朝讀自以賈誼爲梁王太傅,至竊爲陛下惜之。上曰,止之。文義陳之。㝡朝曰,賈誼上疏,旣正且明,自古及今,莫不稱道者也,漢文帝與其意而納其言,曷不休哉,曷不盛哉?人臣之奏達,非但疏章之間而已,今日登筵諸臣,文義奏達之外,其所陳勉,切實無隱,亦有足爲嘉納者,伏願殿下,深加體念焉。上掩卷。㝡朝進前奏曰,昨日金虎門仍留時,文二所參試官黃浩民,徑先出去,及夫還入之際,不待本院之經稟,仍爲許入,事甚疎忽,極爲駭然,當該宣傳官及守門將,竝所當重勘,而本院請推之外,無他可施之罰,何以爲之,而以該試官言之,不審之失,不可無警,從重推考,何如?上曰,試官何爲徑先出去乎?㝡朝曰,不知蒙點而出去矣。上曰,宣傳官,卽標信宣傳官乎?㝡朝曰,標信宣傳官矣。上曰,依爲之。拿處可也。出擧條仍命史官就座,命退,諸臣以次退出。
上在昌德宮。停常參·經筵。
洪祐喆啓曰,大司憲徐左輔未肅拜,執義李㘾,掌令宋柱獻·李宗秉,持平朴商壽試所進去,持平洪在龍呈辭,監察茶時之意,敢啓。傳曰,知道。
金學性啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,晉州營將金明根下直,長弓一張,長箭一部,片箭一部,筒兒一箇賜給。
金學性啓曰,明日英陵忌辰祭正日,再明日三明日,明陵忌辰祭齋戒正日相値,視事頉稟之意,敢啓。傳曰,知道。
傳于洪祐喆曰,召對入侍。
金學性啓曰,明日召對,取稟。傳曰,爲之。
金文煥奉命在外,代以姜晢一爲事變假注書。
吏曹口傳政事,以李賢耆爲江界府使。
以左副承旨徐憲淳牌不進罷職傳旨,傳于洪祐喆曰,只推。
以副修撰朴承輝牌不進罷職傳旨,傳于洪祐喆曰,只推。
洪祐喆,以備邊司言啓曰,卽見禮曹啓目,則粘連東萊府使吳取善狀啓以爲,退休關伯身死與島主身死承襲還島問慰渡海譯官堂上二員堂下一員請來裁判差倭,今已出來,而渡海譯官差出,雖有各年已例,事係邊情,請令廟堂稟處矣。退休關伯身死與島主身死承襲還島問慰,俱有各年已例,今亦按例以雙渡海磨鍊,渡海譯官,令該院差出,書契禮單與盤纏,分付該曹該道,使之照例擧行,船隻新造,事係緊急,俾卽完固造成,以爲及期取用之意,發關申飭於統制使及左水使處,何如?傳曰,允。
洪祐喆,以武一所試官意啓曰,臣所今日木箭應射擧子二十三人內,三矢入格七人,二矢入格九人,一矢入格四人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子二十二人內,三矢入格三人,二失入格六人,一矢入格三人矣。日暮姑停之意,敢啓。傳曰,知道。
又以左右捕盜廳言啓曰,卽伏奉傳敎內,旣無端緖之可覈,又非賊贓之見捉,則難以原律施行,捕廳罪人崔寬裕,移送秋曹,使之嚴刑三次,遠惡島,限己身爲奴事,命下矣。罪人崔寬裕,移送秋曹之意,敢啓。傳曰,知道。
又以刑曹言啓曰,傳曰,旣無端緖之可覈,又非贓賊之見捉,則難以原律施行,捕廳罪人崔寬裕,移送秋曹,使之嚴刑三次,遠惡島,限己身爲奴事,命下矣。謹依傳敎,罪人崔寬裕,嚴刑一次後,全羅道康津縣薪智島,限己身爲奴,定配所次次加刑,準三次後押送配所之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子四十六人內,三矢入格六人,二矢入格十人,一矢入格十一人,昨日入格二十人,合爲四十七人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子五十三人內,三矢入格十八人,二矢入格十七人,一矢入格五人,昨日入格十二人,合爲五十二人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十四人內,三矢入格十四人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子五十人內,三矢入格四十八人,二矢入格一人,一矢入格一人矣。日暮姑停之意,敢啓。傳曰,知道。
假注書卓景秀書啓,臣於本月二十二日酉時量,敬奉聖諭,馳往傳諭于京畿果川鷺梁乬洞經筵官洪直弼所住處,則以爲臣猥服匪常之寵命,弁髦株守,晉對行殿,乃以不肖之身,膺賢者之招,將啓儒門呈身之捷徑,其爲傷聖主則哲之明,滋朝野瞻聆之惑,果如何哉?非直賤臣畢露醜劣,自速無嚴之誅而已,曾不幾日,簪筆之臣,臨宣聖諭,徵召又復鄭重,德音愈益懇至,亶出於好賢禮士不遺遐賤之聖意,而竊恐所施非其人,如臣愚陋,何所藉手而猥膺斯擧哉?祗緣臣行已無素,純盜虛名,上誤朝家之恩禮綸綍之重,有足以增欺天踰分之罪也。臣靡敢毫髮矯謙,以取辭巽之美,乃其區區衷情,實有百不堪勝而萬不獲已者,豈淵鑑之明,猶有所遺照耶?且狗馬賤疾,有未敢仰溷宸聽,而閱歲瀕死,近益添劇,宛轉床簀,鬼事日迫,尸居視蔭,危喘凜綴,雖使臣爲在朝之臣,萬無自力趨承之望,天日監臨,臣焉敢飾讓哉?謹竢少間,收召精神,當更入文字,冒死申籲,而違慢之罪,惟竢鈇鉞之誅而已云矣。敢啓。傳曰,知道。
兼春秋李昌祖書啓,臣於本月二十二日酉時量,敬奉聖諭,馳往傳諭于果川縣內面校洞里副司直成近默所住處是白乎,則以爲臣退自還蹕之路,不勝惶蹙之忱,謹於二十一日,因縣道纔上猥越文字矣。迺者未及登徹,而恩諭已降,史官又復儼臨,溫旨若是備摯,臣拜伏擎讀,五內震越,噫,臣之不稱之實,每以陋䙝爲懼,不敢痛陳而悉暴,以致天鑑之未燭,恩眷之愈誤,而臣所以報答者,不過是虞人不往之義,私室席藁之擧而已,此臣罪之逃死不得者也。至於心動之病,卽其辭躁而驗,此亦臣莫可昵侍之實狀,惟願依疏辭,亟賜處分,使欺天負國者,知所戒焉,以此意轉達,幸甚云矣。敢啓。傳曰,知道。
左議政鄭元容,右議政權敦仁聯名箚曰,伏以昨伏見傳敎下者,有捕廳罪人崔寬裕,嚴刑爲奴之命矣。寬裕潛入宮城之罪,固宜窮竅用律,而以其端緖之無著,眞贓之無捉,特推好生之德,俾付惟輕之科,臣等不勝欽誦,而第念莫嚴者宮禁也,莫重者法律也,謹考皇明律例,擅入宮殿門者,止杖配,越皇城者,抵重辟,蓋攔入則雖同,而以門以城於入於越之間,定律之重輕懸殊,可見制法本意之謹嚴於防患也。此漢招辭,謂從水竇而入,則非擅入也,卽潛越也,況鑾蹕已啓,禁禦方衛,有非平時常例之比者乎?不可以端緖眞贓之有無,遽爲參恕於傅生之律,罪人崔寬裕,更令秋曹,嚴覈用法,恐不可已矣。取進止。答曰,省箚具悉卿等之懇。執法之論,固爲切當,而但念罪人端緖不露,贓物未執,則歸之失性無知,實合罪疑惟輕,故特貸一命者有以也,卿等諒之。仍傳于鄭㝡朝曰,此批答,遣史官傳諭。
上護軍宋冕載疏曰,伏以,祗薦陵園,聖慕克伸,鑾蹕穩旋,玉體彌康,歡欣慶忭,曷有其極?仍伏念臣卽一癃癈之賤品耳,寄命床笫,符到是俟,千萬不自意崇秩特恩,遽下於呻囈之中,臣雙擎華誥,且惶且感,自不覺有涕無從也。臣歷事四朝,曾無絲毫之益,猥蒙謬恩,每出簪履之收,臣雖庸愚,亦具彝性,常念萬一之圖報,材本鹵莽,無所猷爲,遽當八旬之殘景,此生此世,此心耿結,追昔逮今,撫躬自傷,恩旣莫酬,命又洊降,歲首晉秩,已極悚蹙,而曾未幾何,又蒙踰濫,前後洪造,若偏臣身,臣是何人,得此曠恩於聖朝也,聞命愧懼,負乘居先,玆敢猥陳衷懇。伏願殿下,俯垂鑑諒,亟命收還,以重公器,以安微分,千萬幸甚云云。答曰,省疏具悉。卿其勿辭行公。
副司直成近默疏曰,伏以,臣回罪爲寵,惶隕感泣,廁跡群黎之後,手額蹕路之傍,而耳目所及,奔走相告者,卽所謂吾王無病之喜,少年天子之頌,此無古無今愚夫愚婦之全其愛戴之性,有順無彊者也。至如賤臣者,命有不行,召而不往,辜恩未報,負罪未勘,如窮人無歸,豈獨無愛君之性者歟?臣直一常調末蔭耳,弓旌之招,非其宜也,則駕屨不俟,非此之謂也,進欲候問行在,望見淸光,則忘分犯義,所不敢也,退欲依近輦路,席藁待命,則希榮覬恩,亦所不敢也,於是乎心迹異趣,偃蹇自在,而虛費格外之恩,再勞近侍之臣,臣是何人,可以得此,召之以方便,已是殊恩也,優之而不迫,亦是殊恩也。今以好賢愛士之禮,則舛加混施,而方命干紀之誅,則不少加焉,恩輕而䙝,法漫而弛,臣雖無恥,豈敢以僥冒苟免,爲幸乎哉?當恩旨之趲到山門,奉溫諭之留待回鑾,噫,臣若有一分進身之望,則又何彼一時此一時之可論,而必欲重犯要君之罪也耶?聖敎申之以出入講席,以補不逮,尤非賤臣所堪承聞者也,臣之千萬不稱,何容更煩,而讀書講學,臣不能也,修身齊家,臣不能也,正已然後可以格人,況大人格君之責乎?職由情實之未孚,每辱聖敎之匪常,臣竊痛焉,天下之事,莫大於忠君,人臣之罪,莫大於欺君,奈之何臣不欲自欺,而終歸欺罔之科,臣雖欲願忠,而永抱不忠之限也耶?以之而素患氣疾,日添月加,拊躬悼歎,矢心廢蟄,吁,亦慼矣,方今聖心,藹然如日之升,諭臣以露梁見賢,實慰予心,臣竊仰聖心之自慰者,其必有以也,誠因是端而擴充之,則眞賢可用,大猷可闡,而畏天弭災,諴民祈命,庶無待乎他求矣,如臣之跡染仕宦,罪犯違逋者,誤恩,終不可以不收也,常憲,終不可以不正也。伏乞聖明,亟賜處分,以章賞罰焉,今於請罪之章,兼陳辭謝之忱,而未效古人闕外躬呈之規,臣之僭橫猥越,又極矣,臣無任云云。省疏具悉爾懇。予方以未得相見爲悵歎,爾何以長往不返,作義諦乎?史官之回,又見附奏之邁邁,益失所圖,第今陳勉之言,足察憂愛之誠,予豈不惕然于中,而爾之勉回遐心,予日望之。仍傳于鄭㝡朝曰,此批答,遣地方官傳諭。
癸卯三月二十三日辰時,上御熙政堂。召對入侍時,參贊官洪祐喆,侍講官李時愚,檢討官金基纉,檢校待敎李裕元,假注書李東,記注官全國憲,別兼春秋趙秉駿,各持綱目第五卷,以次進伏訖。上曰,史官分左右。上開卷命讀之。時愚讀自筦子曰禮義廉恥是謂四維,至殆非所以令衆庶見也。上曰,止之。文義陳之。時愚曰,經席之間,每以文義敷陳者,動引三代,殿下亦已聞之熟矣,陳腐之談,或近迂闊,似無足以傾心翕受,而大抵三代之治法,一出於正,時君世主之欲治其國者,舍是道何以哉?雖以今日所講自止內言之,三代之敎諭太子也,選天下之端士有道術者,使與居處,此誠萬世之柯則也,不獨敎太子爲然,人君之左右前後,必須端士,以之諮訪治道而治道成焉,以之講明學業而學業進焉,其在唐·虞則有若臯·夔·稷·契,其在殷周則有若伊·傅·周·召,明良相愚,贊成天工,豈不美哉?迺者鑾路停蹕,延接儒賢,俯詢爲學之要,甚盛擧也。更伏望克盡誠禮,期於招致,使之出入經席,裨補資益,是臣區區之祝也。上曰,下番讀之,基纉讀自夫卑賤者習知尊貴者之一朝,至義當而謂之屈法不知法法者也。上曰,止之。文義陳之。基纉曰,文帝之時,上無失德,下無闕政,當世可謂少康矣,而賈誼之治安一策,至以痛哭流涕等說,反復勉戒,汲汲遑遑,有若危亡敗亂,迫在呼吸者然,古人之憂治慮明,有如是夫,文帝則自以爲已安已治,無求治進道之心,故雖有開納之美,而終無採用之實,此漢文之所以爲中主,而不能回三代之治者也,蓋文帝之意,則貴在淸靜而無爲,賈生之疏,則多欲更張而變革,君臣之間,氣味不同,故竟至於言反用而計不合,苟使文帝,一一採用,則三古郅隆之美,安知不復見於當時乎?伏願殿下,每於講習之際,視古人治安之謨,爲今日監則之資,勿以漢文爲法,而必以三王自期焉。上曰,閣臣讀之。裕元讀自十一年夏梁王楫卒,至此胡人之生業而中國之所以離南晦也。上曰,止之。文意陳之。裕元曰,臣所讀自止內,別無文意,而俄者儒臣所讀賈誼上疏甚好,勝於臣所讀鼂錯之疏矣,蓋賈誼疏語,切實於時政,古可以行之,今可以取法,而漢文淸淨爲治,不能實心採納,故先正臣李珥之言曰,漢文質美而自棄,可不惜哉?今殿下克體右人陳勉之意,則賈誼一疏,非但獻之於漢文,千載之後,便是獻之於我殿下也。伏願此等處,益加省察焉。上曰,參贊官讀之。祐喆讀自今胡人數轉牧行獵於塞下,至其賜農民今年租稅之半。上曰,止之。文意陳之。祐喆曰,臣所讀此章之內,別無可陳之文義,而伏望殿下念玆在玆,玩味瀜會,則聖學必有日就之矣,臣等不勝歡忭之忱,頻接召對,日夕講磨焉。時愚曰,臣於文義之外,竊有所區區仰達者,臣曾叨秉筆之列,每登橫經之席,仰聆玉聲琅琅,專意講學,竊不勝歡欣攢祝以爲,殷宗時敏之效,周王日就之工,罔俾專美於古昔,以啓我宗社無疆之休矣。及今寶齡漸富,睿智益明,宜有以新之又新,勉勉不已,而近年以來,三接之禮久停,十寒之憂尙存,前後臣隣之陳勉,不啻縷縷,天啓聖衷,翻然開悟,召對之令,雙隻斯下,此誠我東方大有爲之會也,亦可以仰認殿下大有爲之志矣,於乎盛哉,殿下試思之,此果何等時也?億兆之生靈困瘁,而俟殿下之奠安也,五百之基業艱大,而係殿下之承述也。蘄望之切如彼,卑付之重若此,其所以副民志續天命之道,惟講學是已,夫帝王講學之方,與匹庶不同,於經而克察一心之公私義利,於史而洞見歷代之治亂得失,蘊之爲德業,發之爲政令,一副規度,具載方策,故從古帝王出治之本,必資於經史者此也。方今八域臣民之同辭仰祝者,皆曰殿下之講學勤乎否乎,延頸而望之,翹足而待之,若聞今日之盛擧,必將欣欣相告,思見德化之盛,繼自今深存作輟之戒,益勉進修之方,罔或少忽,則令聞令望,無遠不屆,一日歸仁之功,捷於影響,懋哉懋哉。且講學,非徒爲討論經史而已,以之親近臣隣,尤是大幸之幸,夫君臣,譬則天地也,之高之下,若不可階,然天地不交,則萬物無以生育,君臣不孚,則庶績無以咸熙,交之維何,氣運之互感也,孚之維何,語言之相契也,是故都喩吁咈,際遇照融,奔走先後,命令流通,三代之盛,固已然矣,以至於唐文皇之辭色以假,宋孝宗之酬酢如響,亦可謂粗識治體,能致少康者也,猗歟我烈聖朝追遠三代,厚接群僚,一堂和氣藹然,若家人父子,禮數特簡於前席,情志畢露於咫尺,與之治天職也,共天祿也,重熙之業,式至于今,此尤殿下所當監處也。竊覸殿下臨筵之際,必謹體貌,延接之差久,而猶嫌按例,問難之絶罕,殊欠見誠,固知以殿下生知之資,默識潛悟,無待於言,而下情之夤緣抑鬱,實非細故,其在大聖人詢蕘之義,又不宜如此。伏願殿下,留神澄省焉。上掩卷,命史官就坐,仍命退,諸臣以次退出。
上在昌德宮。停常參·經筵。
徐憲淳啓曰,明日召對,取稟。傳曰,停。
鄭㝡朝啓曰,大司憲徐左輔未肅拜,執義李㘾,掌令宋柱獻·李宗秉,持平朴商壽試所進去,持平洪在龍呈辭,監察茶時之意,敢啓。傳曰,知道。
傳于徐憲淳曰,召對入侍。
傳于鄭㝡朝曰,中官李元亨,各別嚴刑一次後,咸鏡道甲山府竄配。
徐憲淳啓曰,明日傳香,禮房承旨當爲齋宿,行左承旨金學性不爲仕進,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副護軍單朴宗休。
徐憲淳,以吏曹言啓曰,今此明陵忌辰祭獻官,前都正朴宗休塡差,而時無職名,令該曹口傳付軍職,何如?傳曰,允。
鄭㝡朝,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取,而應射擧子二人內,二矢入格一人,昨日入格五十人,合爲五十一人矣。鐵箭旣已畢試,片箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子三十三人內,三矢入格三十一人,二矢入格二人,昨日入格十四人,合爲四十七人矣。鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日片箭應射擧子五十一人內,邊一中入格三人矣。片箭今已畢試,鳥銃鱗次試放之意,敢啓。傳曰,知道。
又以武一所試官意啓曰,臣所今日片箭應射擧子四十七人內,邊一中一人矣。片箭今已畢試,鳥銃鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鳥銃應放擧子五十一人內,貫二中邊一中一人,邊三中一人,貫二中一人,貫一中邊一中二人,邊二中四人,貫一中四人,邊一中十八人,入格合爲三十一人矣。鳥銃今已畢放,騎蒭鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子四十七人內,貫一中邊一中一人,邊二中三人,邊一中十八人矣。鳥銃今已畢試,騎蒭騎槍,當爲鱗次試取,而無一人應試,故仍爲開講試取之意,敢啓。傳曰,知道。
又以武二所試官意啓曰,臣所今日騎蒭應射擧子十七人內,一中入格二人矣,騎蒭旣已畢試,騎槍當爲試取,而無一人應試者,故仍爲捧講之意,敢啓。傳曰,知道。
又以武一所試官意啓曰,臣所今日應講擧子十人內,入格十人矣。日暮姑停之意,敢啓。傳曰,知道。
又以武二所試官意啓曰,臣所今日應講擧子三人內,入格三人矣。日暮姑停之意,敢啓。傳曰,知道。
癸卯三月二十四日辰時,上御熙政堂。召對入侍時,參贊官徐憲淳,侍讀官李寅奭,檢討官金基纉,檢校待敎李裕元,假注書卓景秀,記注官李昌祖,別兼春秋金益文,各持綱目第五卷,以次進伏訖。上曰,史官分左右。上開卷命讀之。寅奭讀自十三年春,至其除之。上曰,止之。文義陳之。寅奭曰,詔具親耕桑禮儀節,卽是漢文,勸率天下,務民本而重祀典也,自古帝王,親載耒耟,勸於千畝之籍,后妃躬理簿穀,勞於三盆之繅,醴酪齋盛之供,天子之所親籍也,黼黻文章之服,后妃之所躬績也,禮所云親耕南郊,以供粢盛,親蠶北郊,以供純服者亦此意,夫以環海之內兆民之衆,何患無良農與工女,而必以躬率者,無他,盡誠致敬,夫如是而後,可以報本而稱禮也。伏願體念焉。上曰,下番讀之。基纉讀自十四年冬,至無有所祈。上曰,止之。文義陳之。基纉曰,憑唐不過郞署之末官,又是疎逖之踪,而文帝從容詢咨,俾盡其言,故唐亦有懷無隱,盛言魏尙之才,力訟魏尙之冤,帝乃一言感悟,赦其罪而復其職,此眞盛德事也。由此觀之,則人君之於群下,視之無間,隨事諮訪,然後近而臣隣之臧否,遠而民情之疾苦皆得以上達,而以之搜求遺逸,而賢良畢擧,以之周察幽隱,而冤枉必伸矣,向使文帝,若無輦過勤咨之擧,則憑唐之言,何以得聞,魏尙之才,何以收用乎?伏願殿下,每於召接臣僚之日,勿爲過於淵默,而頻垂下問,俾陳所懷,以爲廣聰明祛壅蔽之道焉。上曰,閣臣讀之。裕元讀自五年春,至無有所隱。上曰,止之。文義陳之。裕元曰,臣所讀自止內,別無文義,而儒臣所奏漢文親耕之語甚好矣,周禮有親耕籍田之法,蓋欲人主先知稼穡之艱難,亦使其民,興起而務本也。夫農者,有國之大政,爲人之上,豈小可忽哉?我世宗大王,揭豳風圖於便殿,命文臣題之以文,垂法于後。伏願殿下,勿以農事爲鄙,克體祖宗惓惓之意焉。上曰,參贊官讀之。憲淳讀自二年夏,至民得賣爵。上曰,止之。文義陳之。憲淳曰,申屠嘉之相業才具,卽一中人以下,而比諸周·召·伊·傅,判若霄壤,萬不跂稱,然居相位據王法,能如是矣,鄧通之上傍怠慢,不敬朝廷,專由於文帝之寵幸,而嘉於廷劾府檄,少無顧藉,期欲施法乃已,風裁正肅,眞得大臣體矣,以文帝愛通之私,亦無可何,始使之第往,然後爲之令釋,由此觀之,則蓋必罪者,不可以私恩而貸之令恩者,亦不可以小過以斷之,故法無所錫,恩亦滋廣,此事雖是漢文君臣政治之間一節末具,亦足爲鑑法焉。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調權敦仁,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
徐憲淳啓曰,明日召對,取稟。傳曰,停。
鄭㝡朝啓曰,大司憲徐左輔未肅拜,執義李㘾,掌令宋柱獻·李宗秉,持平朴商壽試所進去,持平洪在龍呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
鄭㝡朝,以內醫院都提調意啓曰,提調徐憙淳,今日問安,不爲仕進,卽爲牌招,何如?傳曰,允。
傳于徐憲淳曰,右承旨·右副承旨竝許遞,前望單子入之。
承旨前望單子入之,金鼎集·金英根落點。
徐憲淳啓曰,新除授承旨金鼎集,以前任寧邊府使,方在解由未出中,何以爲之?敢稟。傳曰,勿拘。
金學性啓曰,新除授行右承旨金鼎集,同副承旨金英根,竝卽牌招,何如?傳曰,允。
傳于徐憲淳曰,都承旨·右承旨竝許遞,前望單子入之。
金英根啓曰,文一所參試官趙亨復,時無職名,令該曹口傳付軍職,何如?傳曰,允。
兵曹口傳政事,副護軍趙亨復·洪祐喆,竝單付。
兵曹口傳政事,護軍段洪在喆。
承旨前望單子入之,洪在喆·姜時永落點。
徐憲淳,以吏曹言啓曰,新除授健陵參奉金命根,以其身病,呈狀乞遞,改差,何如?傳曰,允。
又以吏曹言啓曰,因咸鏡監司趙冀永狀啓,安邊府使成元默,受由上京,三朔曠官,尙未還任,見今春務方殷,極爲可悶,令該曹催促下送事,允下矣。自臣曹催促,則身病猝重,不得下去云。其身病旣如是,則有難强令還任,罷黜,何如?傳曰,允,口傳差出,催下送。
又以吏曹言啓曰,新除授江界府使李賢耆戶奴呈狀內,矣上典,素患痰癖之症,萬無赴任之望云。其身病旣如是,則有難强令往赴,罷黜,何如?傳曰,允。口傳差出,催促下送。
鄭㝡朝,以戶曹言啓曰,臣光正與正郞臣金萬根,進詣慶熙宮差備內,啓下手本中有頉處,眼同看審,則各殿堂間間有雨漏處,故今將修改,而始役則擇日擧行之意,敢啓。傳曰,知道。
吏曹口傳政事,以黃爲安邊府使。
吏曹口傳政事,以兪章煥爲江界府使。
金英根,以武一所試官意啓曰,臣所今日平明開場,昨日未畢講書,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢講擧子,仍爲試講之意,敢啓。傳曰,知道。
又以武一所試官意啓曰,臣所今日應講擧子十三人內,入格十一人,昨日入格十人,合爲二十一人矣。各技皆已畢試,今方修正榜目之意,敢啓。傳曰,知道。
又以武二所試官意啓曰,臣所今日應講擧子三十五人內,入格二十四人,昨日入格三人,合爲二十七人矣。各技皆已畢試,仍爲計劃修正榜目之意,敢啓。傳曰,知道。
金英根啓曰,試官之出榜諧闕,例也,而武一所監試官朴商壽·韓文爀,二所監試官李明迪·宋柱獻,謂有身病,自外徑歸,事甚未安。竝推考,何如?傳曰,允。
癸卯三月二十五日辰時,上御熙政堂。藥房入診入侍時,都提調權敦仁,副提調洪在喆,假注書李東,記注官李昌祖,別兼春秋沈敬澤,檢校待敎李裕元,以次進伏。醫官崔暄·韓相瑚·金景球·李河錫,進伏楹外訖。上曰,史官分左右。敦仁等進前奏曰,近日風霾不美,今日日氣和暢,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,醫官待令,使之入診乎?上可之。暄等以次診候訖,退伏楹外奏曰,脈候左右三部調均矣。上命醫官先退。敦仁曰,臣伏見邇來召對之命,課日不輟,臣不勝萬萬欣祝萬萬慶幸之至,臣嘗竊以爲,聖工之每多間斷,專由於讀書滋味之尙未能體察也,苟能體察於其滋味,則以殿下卓越之姿勇斷之志,必不待臣等之仰勉,而自不能已矣。今以進講之綱目言之,古今歷代治政之得失,世敎之隆衰,民生之安危,人物之賢否,備載於此,如指諸掌,試於召接之際,簡其禮數,講讀之討論之,上下揚扢,瞭然心目,而益究其所未究,益知其所未知,其善者藹然有感發之竗,惡者猛然有懲創之意,則不期其然,而心體自正,神氣自泰,此之謂體察於讀書滋味也。今日如此,明日如此,則好之而怳之,悅之而樂之,將至於欲罷不能,而自不覺其聖學之日就月將矣,日前華城駕幸之路,召接經筵官洪直弼,此乃列聖朝以來罕有之盛擧也。臣追聞筵中酬酢聖問,先及於學問要道,末復以出入講筵,辭敎懇至,我殿下尊儒嚮道之盛意,孰不欽歎攢頌,而回鑾之後,卽行講對,聞言卽行,好賢以實,尤豈不有光聖德哉?經筵官亦必聞之歡忭,自幸其言之卽蒙採納矣,繼自今,確守聖志,粲有課程,無或有寒曝之憂焉。且夫史者,經之輔也,故曰經經緯史,講體,以法講爲主,間以召對,以經以史,毋俾偏廢,備盡誠禮,招延山林之士,期有出入經筵,裨補聖學之效,是臣區區之望也。上曰,所陳可見卿惓惓之意,當益加念矣。敦仁曰,聞故領府事洪奭周緬禮,將以來初過行云。在前大臣緬事,每有葬需助給之例,令該曹考例輸送,何如?上曰,唯。敦仁曰,今番駕幸時,故相臣柳灌,亦蒙致侑之恩敎矣。聞其墓所在於果川地,而宗孫則微弱,致祭祗受之節,摠戎使柳基常,主管擧行云。在前如此等事,將臣之經稟往來,亦有已例,摠戎使柳基常,使之臨時從便往來似好,故敢此仰達矣。上曰,唯。命史官就座,命大臣先退,仍命退,諸臣以次退出。
上在昌德宮。停常參·經筵。
姜時永啓曰,明日經筵,取稟。傳曰,停。
金英根啓曰,大司憲徐左輔未肅拜,執義李㘾,掌令李宗秉試所進去,掌令宋柱獻,持平洪在龍·朴商壽呈辭,監察茶時之意,敢啓。傳曰,知道。
洪在喆啓曰,右副承旨鄭㝡朝,今日不爲仕進,卽爲牌招,何如?傳曰,允。
傳于洪在喆曰,春到記,明日仁政殿,命官爲之,都承旨馳詣泮宮,夕食堂,收取以來。
傳于姜時永曰,二月日次儒生殿講,再明日仁政殿,命官爲之。
姜時永啓曰,來四月初四日,行宗廟夏享大祭親祭,祭文當爲製進,藝文提學李光正,待明朝牌招,使之製進,何如?傳曰,允。
傳于金學性曰,明日出宮門路,以協陽門爲之。
金英根啓曰,卽者刑曹郞廳來言,明日親臨受誓戒時,本曹判書李穆淵,以聽誓文官,當爲進參,而方在試所,無以進參云。何以爲之?敢稟。傳曰,許遞,政官牌招開政。
洪在喆,以吏曹言啓曰,宗簿寺正南秉哲,以其身病,呈狀乞遞,改差,何如?傳曰,允。
金學性,以兵曹言啓曰,宣傳官具載龍,五衛將李勉健·李雲英·權徹·成海雲,景福宮衛將元敬祥·李興元,慶熙宮衛將鄭錫喆·朴枝茂,俱以病難供職,呈狀乞遞,竝改差,何如?傳曰,允。
又以都摠府言啓曰,今此宗廟夏享大祭親臨誓戒時,侍衛·寶劍,當爲備員,而都摠官金賢根差祭,副摠管兪星煥試官進,李行敎·韓鎭庭在外,一員未差,無以備員,令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允,許遞。
兵曹口傳政事,以尹尙圭爲都摠管,以金景善·金鼎集·金魯甲·李儒常爲副摠管。
金學性,以都摠府言啓曰,新除授副摠管金鼎集,時無職名,令該曹口傳付軍職,何如?傳曰,允。
有政。吏批,判書金道喜進,參判徐英淳,參議徐戴淳竝牌招不進,右承旨姜時永進。啓曰,刑曹判書,今當差出,而擬望之人乏少,政府四壁竝擬,何如?傳曰,允。以朴來晩爲副應敎,尹尙圭爲刑曹判書,李羲發爲左尹,趙亨復爲敦寧都正,尹穳爲宗簿正,金逸淵爲司成,黃鍾奭爲健陵參奉,承文博士單金政源,副正字單李建春,故學生尹尙五贈童敎,孝行卓異,贈職事承傳。
兵批,判書金左根進,參判金英淳,參議徐有薰病,參知李經在入直,同副承旨金英根進。以李惟秀爲知事,成遂默爲副摠管,柳基常爲訓鍊都正,申命源爲宣傳官,張彦極·林輔榮·方孝善·林柱煥·安墉·朴元鎭·王殷柱·金明厚爲五衛將,李鼎在爲曹司衛將,金魯洙·姜碩完爲景福將,金弘奎·李泰震爲慶熙將,金相德爲訓鍊主簿,趙秉駿·李裕元爲文兼,李赫元·李厚坤·黃處坤·張大汲爲部將,趙鎭達爲安興僉使,李時郁爲月串僉使,大護軍李翊會,護軍金鼎集·李鼎臣·具載龍,副護軍洪鍾應·李濟完·南性敎,副司直金穰根·金載斗·金儀表,以上竝單付,華寧殿守門將二單柳根茂·李鍾燁。
吏批,再政。左尹單趙容和,右尹單李羲發。
金英根啓曰,明日親臨誓戒時,聽誓文官,當爲進參,新除授刑曹判書尹尙圭,卽爲牌招,何如?傳曰,允。
金學性啓曰,文二所試官李穆淵,時無職名,令該曹口傳付軍職,何如?傳曰,允。
兵曹口傳政事,大護軍單李穆淵。
姜時永啓曰,卽者成均館官員來言,明日春到記儒生試取時,館堂一員,當爲率儒生,而同成均趙斗淳,大司成南獻敎試所進,同成均徐英淳有身病,無進參之員云。同成均徐英淳,卽爲牌招,何如?傳曰,大司成許遞,前望單子入之。
大司成前望單子入之,趙雲澈落點。
以全羅監司徐箕淳狀啓,高山縣民家失火事,傳于鄭㝡朝曰,當此農殷之時,許多民家之燒燼,聞極驚慘,元恤典外,別加顧助,趁卽結構奠接,俾無棲遑失所之弊事,廟堂措辭分付。
以吏曹參議徐戴淳牌不進罷職傳旨,傳于金英根曰,只推。
姜時永,以吏批言啓曰,成均館典籍林樂鎭·安正淳,俱以身病,呈狀乞遞,改差,何如?傳曰,允。
又以吏曹言啓曰,今此宗廟夏享大祭祭官時無職名人,令該曹口傳付軍職,何如?傳曰,允。
兵曹口傳政事,副司果南秉哲·權命周·李維謙,副司正李參鉉竝單付。
金學性,以兵曹言啓曰,今此仁政殿親臨誓戒時,本曹堂上侍衛,當爲備員,而參判李鼎臣有身病,參議洪鍾應受由在外,無以備員,參判·參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允,許遞。
吏曹口傳政事,以金英淳爲兵曹參判,徐有薰爲兵曹參議。
鄭㝡朝,以戶曹言啓曰,慶熙宮各殿堂以下修改吉日時,令日官金昌勳推擇,則來四月十一日辰時爲吉云。以此日時擧行之意,敢啓。傳曰,知道。
又以戶曹言啓曰,臣光正與正郞臣金萬根,工曹判書臣金熙華,佐郞臣成載琬,依定式進詣於義本宮奉審,則姑無頉處之意,敢啓。傳曰,知道。
姜時永,以禮曹言啓曰,卽接社稷署所報,則明日春到記試取時,本署官員,俱爲觀光云矣。依定式以本曹正郞具行益,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日春到記試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
金英根,以義禁府言啓曰,明日春到記仁政殿命官爲之時,本府都事十員內,五員赴擧,二員文一二所禁亂官進,只有三員,本府入直,當直入直,公事回公都事,仁政門·光範門·崇範門禁亂官都事,無以取移,假都事三員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
姜時永啓曰,明日經筵,取稟。傳曰,停。
金英根啓曰,合辭許久闕啓,事甚未安。未署經·試所進去外,未肅拜·呈告人員,竝卽牌招,何如?傳曰,允。
洪在喆啓曰,行左承旨金學性,今日不爲仕進,卽爲牌招,何如?傳曰,允。
姜時永啓曰,來初一日,輪對日次,而宗廟夏享大祭齋戒相値,頉稟之意,敢啓。傳曰,知道。
傳于姜時永曰,考官朴岐壽,命官爲之。
傳于洪在喆曰,科次入侍。
金英根啓曰,大司憲徐左輔,掌令宋柱獻,持平洪在龍·朴商壽牌不進,執義李㘾,掌令李宗秉試所進去,監察茶時之意,敢啓。傳曰,知道。
以大司諫李明迪,正言韓文爀,掌令宋柱獻,持平洪在龍·朴商壽牌不進罷職傳旨,傳于金英根曰,只推。
姜時永,以禮曹言啓曰,卽接慶尙監司李景在移文,則以爲,陜川郡鄕校聖殿,年久頹圮,所見未安,不可不及今修改,告由移還安祭香祝,自本曹啓稟下送云矣。陜川郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金英根,以兵曹言啓曰,來四月初九日癸卯式年武科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而仁政殿春到記命官相値,不得設行之意,敢啓。傳曰,知道。
又以備邊司言啓曰,春務正殷,曠官可悶,夫馬滯留,貽弊當念。受由上京守令,竝令不日下送,未下直閫帥·守令,一體催促,使之不多日內辭朝,何如?傳曰,允。
義禁府照目粘連,懷仁縣監鄭元夔矣本府議啓內,編配防守,法意何如,而不能察飭,逃還其家,竟致物故者,難免稽忽。以此照律,罪杖一百收贖,告身盡行追奪,私罪,奉敎依充爲旀,功議各減一等爲良如敎。又照目粘連,全州前判官洪益謨·韓璵等矣本府議啓內,洪益謨段,軍物之不爲反閱,循例傳受,與已勘諸倅,別無異同。以此照律爲白乎旀,韓璵段,道啓旣以雖爲反閱,初不擧報,仍爲掩置云爾,則所犯與他倅有異,難免重勘。以此照律,罪洪益謨段,以不應爲事理重律,杖八十收贖,奪告身三等,韓璵段,以制書有違律,杖一百收贖,告身盡行追奪,竝只私罪,奉敎依允爲旀,洪益謨段,功減一等,韓璵段,功議各減一等爲良如敎。又照目粘連,東所衛將黃載謙,部將李宇斌,西所衛將鄭裕健,部將李瑢,南所衛將王德修,部將尹畊烈,北所衛將李珌秀,部將金大應等矣本府議啓內,分更夜巡,法意何如,而攔入之漢,不能覺察,萬萬驚駭,烏得免重勘?以此照律,罪各杖一百收贖,告身盡行追奪,竝只私罪,奉敎依允爲旀,黃載謙·李宇斌·鄭裕健·李瑢·王德修·金大應等段,竝只功減一等爲良如敎。又照目粘連,大報壇守直官王濟千矣本府議啓內,宮城與水門,本非所掌,囚供似或然矣,直所旣在水門咫尺之地,則豈可曰全然無罪?以此照律,罪笞四十收贖,附過還職,私罪,奉敎依允。又照目粘連,寧遠前郡守李秉逵·金尙沂,孟山前縣監李樂沼等矣本府議啓內,李秉逵段,糴法何等嚴重,而道啓旣以乙酉爲始逋,則當年在任之倅,烏得免當律是白乎旀,金尙沂段,掩逋始逋,査啓丁寧,亦難免重勘。竝只以此照律爲白乎旀,李樂沼段,掩逋折米九千七百九十石零,而未捧爲八千九百八十石零,則九分不足之律,在所難免。以此照律罪,李秉逵段,以虛錄律,徒三年定配,以喪前所犯,依法典收贖,又五年禁錮,以過年限守令,依受敎分揀,只告身盡行追奪,金尙沂段,以虛錄律,告身盡行追奪,徒三年定配,而又五年禁錮,以過年限守令,依受敎分揀,李樂沼段,以新定式九分不足律,杖九十收贖,告身盡行追奪,徒二年半定配,竝只私罪,奉敎依允爲旀,李秉逵段,功議各減一等,李樂沼段,議減一等爲良如敎。
行護軍金鼎集疏曰,伏以,臣聞綜名考績,治行選用,西京所以致隆也,徵黃覇褒吳公,表異其典,而當時受榮號者,實亦副焉。今臣所蒙被,卽璽書增秩之舊典,而臣果如當時之有治理效者乎?苟使臣名實有足以相應,則亦可以仰裨勸勵之政,俯訑殊異之章,而臣居寵則驚,聞榮則愧,對吏民而忸怩,撫銅章而踧踖,蹙蹙然不自知其爲光爲寵,而轉不省置躬之所者,此其故何哉?臣本顓蒙,何以從政,而弱冠通籍,所望只在祿仕,聖渥天大,授臣名州,毛檄告喜,潘輿就養,烏鳥私情,志願已足,寤寐圖報,思效分憂之責,而臣學術不能以潤飾,精力不足以推行,邊城須備禦之責,而一無所修擧,窮閻望撫摩之惠,而一無所措布,雖簿牘期會之末,動多舛尤,距心自知其罪。陽城宜書其考,而直指課第,謬加詡借,夤緣僥倖,竟至徼寵於上,煥王言於華衮之褒,爛徽數於車服之庸,臣之匪分不稱,雖不自恤,若使遐陬士民,議朝廷黜陟之擧,則繇臣貽累,何以自贖?此臣之所大懼者也。臣荷兩朝陶甄之恩,早颺名塗,馳騁華轍,歷金鑾之坡,登文昌之府,衣緋揷貂,猥從大夫之列,驟躐冥升,惴如集木,而今於未及强仕之年,又叨不次特擢之旨,畀之以命德之器,責之以方物謀慮之任,則公而僨誤之愆,私而盈溢之憂,必至於上玷作成之隆眷,下墜謹約之先訓,此又臣之所大懼者也。自攀恩命,何敢一日自安,而外官拘例,控龥路阻,今玆銀臺周廬,除誥聯翩,經歲戀結之餘,宜卽趨造,而惶恧轉甚,承膺無望,悉暴由中之懇,仰冀體下之私。伏乞聖慈,曲賜軫諒,亟命收還臣新授資秩,則終始仁庇之澤,非臣殫竭所能酬其萬一。臣無任云云。答曰,省疏具悉。卿其勿辭行公。
癸卯三月二十七日子時,上詣仁政殿月臺。宗廟夏享大祭親臨受誓戒入侍時,行都承旨洪在喆,行左承旨金學性,行右承旨姜時永,左副承旨徐憲淳,右副承旨鄭㝡朝,同副承旨金英根,記事官金翊鎭,假注書卓景秀,記事官金濬,別兼春秋沈敬澤,直提學金輔根,檢校直閣徐有薰,直閣金始淵,檢校待敎金洙根·南秉哲·李裕元以次侍立。時至,通禮跪啓請外辦。上具遠游冠·絳紗袍,乘輿出宣化門。藥房提調徐憙淳,副提調洪在喆進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門·仁政門,至降輿所。通禮跪啓請降輿。上降輿。通禮跪啓請執圭。在喆進圭,上執圭。左右通禮導上詣板位南向立。贊禮唱四拜。諸享官及宗親文武百官,皆行四拜訖。吏曹判書金道喜讀誓文,刑曹判書尹尙圭聽誓文訖,贊禮唱四拜。諸享官及宗親文武百官,皆行四拜。通禮跪啓請禮畢,仍請釋圭。在喆跪受圭。通禮跪啓請乘輿,上乘輿,左右通禮前導,出仁政門,由肅章門,入協陽門還內,出標信解嚴,諸臣以次退出。
癸卯三月二十七日酉時,上御熙政堂。春到記科次入侍侍,行都承旨洪在喆,假注書卓景秀,別兼春秋鄭基世·趙秉駿,讀券官右議政權敦仁,戶曹判書李光正,行護軍沈宜臣,對讀官行副護軍金輔根,大司成趙雲澈,副司果李裕元·兪致崇,以次進伏訖。上曰,史官分左右。科次爲之。敦仁等進前,致崇讀券第一張三四句。上曰,止之。敦仁曰,書等,何以區別乎?上曰,第一張書正三下,第二張書草三下,之次三張書次上,可也。敦仁曰,第一券當爲壯元矣。書以一字乎?上可之。敦仁以次書等訖。敦仁曰,預次二張,書以外字乎?上曰,唯。在喆曰,祕封或有自上親坼之時,亦有自下讀奏之例,今番則何以爲之乎?上曰,坼封讀奏,可也。在喆,以次讀奏封內訖。命書傳敎曰,春到記講居首通幼學韓容悳,製述賦居首三下一生員李光洙,竝直赴殿試。講之次通進士朴瑛等三人,製述之次三下南鍾順,竝直赴會試。講之次通幼學李龍翼,製述之次次上幼學洪在善,竝給二分。講之次略幼學金秉淵等二十三人,製述之次次上進士徐元輔等二人,竝令該曹考例施賞。又命書傳敎曰,入格儒生,明日待令。命試官先退。又命史官就座,仍命退。承史以次退出。
上在昌德宮。停常參·經筵。
金英根啓曰,合辭許久闕啓,事甚未安。未署經·試所進去外,未肅拜·呈告人員,竝卽牌招,何如?傳曰,允。
姜時永啓曰,明日·再明日,光陵忌辰祭齋戒正日,三明日·初二日·初三日,宗廟夏享大祭親祭齋戒相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
洪在喆啓曰,左副承旨徐憲淳,右副承旨鄭㝡朝,今日不爲仕進,竝卽牌招,何如?傳曰,允。
傳于姜時永曰,入格儒生入侍。
傳于洪在喆曰,考官趙秉鉉,命官爲之。
傳于洪在喆曰,日次儒生殿講居首通進士權應夔,直赴殿試。之次通生員洪善周等二人,直赴會試。之次通生員金寅根等三人,給二分。之次略生員朴宗鶴等十九人,竝令該曹,考例施賞。
傳于洪在喆曰,入格儒生,明日延英門外施賞。
鄭㝡朝啓曰,別兼春秋趙秉駿,以監軍,纔已受牌出去矣。左右史不可不備,別兼春秋鄭基世·南秉哲·沈敬澤·金益文,竝卽牌招,推移入直,何如?傳曰,允。
金英根啓曰,大司憲徐左輔,掌令宋柱獻,持平洪在龍·朴商壽牌不進,執義李㘾,掌令李宗秉試所進,監察茶時之意,敢啓。傳曰,知道。
以大司諫李明迪,正言韓文爀,掌令宋柱獻,持平洪在龍·朴商壽牌不進罷職傳旨,傳于金英根曰,只推。
以左副承旨徐憲淳牌不進罷職傳旨,傳于金英根曰,只推。
鄭㝡朝,以吏曹言啓曰,因備邊司草記,受由上京守令,竝令不日下送,未下直閫帥·守令,一體催促,使之不多日內辭朝事,允下矣。自臣曹催促,則未下直守令淸河縣監柳道宗,今月二十九日辭朝云。安邊府使黃,江界府使兪章煥,俱以爲來四月初一日辭朝云。陽智縣監申應模,前任淸河縣監,時在任所,斯速上來辭朝之意,發關知委於該道臣處。受由上京守令淸州牧使李在稼,順興府〈使〉李鳳九,玆仁縣監權奎容,俱已下去。錦山郡守徐有喬,益山郡守權大膺,俱以爲今月二十九日下去云。懷仁縣監金獻淳,今日三十日下去云。忠州牧使李玄緖,安州牧使洪鍾英,殷栗縣監李繪九,俱以爲身病沈重,不得下去云。星州牧使李寅亮,親病猝重,不得下去云,身病·親病旣如是,則有難强令還任。忠州牧使李玄緖,安州牧使洪鍾英,殷栗縣監李繪九竝罷黜,星州牧使李寅亮改差,何如?傳曰,允。
鄭㝡朝啓曰,吏曹郞廳來言,守令多窠,政事,取稟。傳曰,當日爲之。
有政。吏批,判書金道喜進,參判徐英淳,參議徐戴淳病,右副承旨鄭㝡朝進。啓曰,安州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以金蘭淳爲刑曹判書,李翊會爲分內醫提調,李衡遠爲忠州牧使,金鑅爲星州牧使,金東獻爲安州牧使,朴宗天爲懷仁縣監,成容默爲殷栗縣監,贈吏參尹光禮贈吏判·文衡例兼,前刑曹判書尹尙圭考。
兵批,判書金左根病,參判金英淳入直政事進,參議徐有薰日次儒生殿講侍衛進,參知李經在差祭,同副承旨金英根進。以金益煥爲礪峴僉使,同知單張彦極,僉知單方孝善·朴元鎭·金明厚,大護軍尹尙圭。
吏批,再政。以洪章燮爲廣興守,李龍在爲司宰僉正,徐健輔爲活人別提,鄭憲容爲潭陽府使。
兵批,再政。同知單李泰震,僉知單王殷柱。
吏批,三政。以朴齊韶爲景慕宮令,趙元和爲掌苑別提。
鄭㝡朝,以戶曹言啓曰,卽接禮曹移文,則因大臣筵奏,設置分奉常寺於驪州,今五月爲始,英陵·寧陵各祭享物種,令分寺封進事,啓下矣。今年則兩陵寢五月以後各祭享物種價磨鍊,明年爲始,兩陵寢一年各祭享物種價磨鍊,分道別單,以兩度書入,而太常貢物中,依此數劃付驪州分寺之意,分付宣惠廳,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
又以禮曹言啓曰,卽接前訓導全孝石所志,則以爲,同生兄故主簿孝曾,嫡妾俱無子,兄嫂朴氏,以亡夫同姓四寸弟故部將孝源子宅憙,欲爲繼後,兩家諸族,相議完定,而孝源夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵稟定式,而門長全孝石所訴旣如此,依定式全孝源子宅憙,立爲全孝曾之後,何如?傳曰,允。
又以禮曹言啓曰,今三月二十七日春到記殿講入格進士朴瑛,幼學郭元默·趙兌永,直赴會試事,命下矣。文科講經未撤場,依前例許赴之意,敢啓。傳曰,知道。
又以奎章閣言啓曰,原任提學徐有榘,母喪卒哭後,依定式遣檢書官,勸肉以來之意,敢啓。傳曰,知道。
金英根,以都摠府言啓曰,副摠管柳相弼,以刑曹參判,本曹坐起,晝仕出去之意,敢啓。傳曰,知道。
又以義禁府言啓曰,時囚罪人金尙沂,徒三年定配,李樂沼,杖九十徒二年半定配照律公事,判付內依允,李樂沼議減一等事,命下矣。金尙沂,告身盡行追奪,黃海道載寧郡茶滿驛,徒三年定配,李樂沼,議減一等,杖八十收贖,告身盡行追奪,忠淸道瑞山郡豐田驛,徒二年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人洪益謨,杖八十,功減一等,杖七十收贖,奪告身二等,韓璵杖一百,功議各減一等,杖八十收贖,奪告身三等,竝已勘放矣。洪益謨·韓璵,各依前罪目,洪益謨忠淸道公州牧利仁驛,韓璵連山縣平川驛,還發配所,而依例發遣府羅將,各其押送,何如?傳曰,允。
刑曹判書尹尙圭疏曰,伏以,親享載展於陵園,聖慕克伸於羹墻,行宮三宿,淸蹕萬安,瞻顒抃祝之情,帀域胥均,至若逮事昔年,而躬逢今日之臣民,愀然如復之感,須臾無死之幸,又當如何?無狀賤臣,卽亦逮事中一人也。視蔭殘喘,昏囈床笫,而區區寸忱,則穎然不沫,殆同於跛躄之聳起矣。迺者煌煌恩旨,誕宣委巷,錄臣於抄啓之舊例,授臣以資憲之新資,臣雙擎百拜,自不覺淸淚被面,而惶汗浹背,惝怳隕越,歷日未已。此實我聖上述先之至意,而錫類之攸推也。感戴之外,慶頌居先,未敢自附於一已循墻之私,以爲備例辭巽之計,而繼又司寇之長,周廬之銜,除旨聯翩,時値誓戒親臨,牌召踵降,臣於是,不遑他顧,冒沒祗肅。然所叨則僥濫滋甚,見狀則癃疾已痼,聽誓陞降之際,蹣跚攣拘,咫尺天威之下,醜拙畢露,悚蹙之極,無所容措。抑臣之立朝本末,竊有枕席常涕,欲語而先咽者,臣誠至愚且魯,最居人下,而弱冠通籍,偏荷天地陶鑄之化,零丁之蹤,疪若父慈,蒙騃之識,牖以師敎,前後鴻渥,萬萬非微末賤品,所敢承當者。臣雖世世生生,隕首結草,豈足以報答萬一,而臣顧頑如木石,不能蓐蟻於涒灘象耕之日。蒼梧之雲,淚眼空懸於瞻望,玉欄之花,夢魂長繞於昵陪,荏苒星霜,苟存視息,式至于今矣。點檢平生,曾蔑一線之效,而夤緣際會,忽叨八座之班,神識縱迷,而衷情倍激。況此見銜,明允任重,詞訟務劇,熙朝綜實之政,最所愼簡,以臣之庸鹵耄聵,褎然長席,決知其十分不稱,而一日難强。玆敢冒入文字,仰瀆聰聽。伏乞聖明,俯諒臣言之匪飾,亟遞臣職之匪據,以幸公私,不勝大願。臣無任云云。答曰,省疏具悉。今番恩典,所重在於繼述,何可辭也?本職許遞。
癸卯三月二十八日辰時,上御熙政堂。春到記入格儒生入侍時,行右承旨姜時永,記事官金翊鎭,別兼春秋鄭基世·趙秉駿,以次進伏。講居首通幼學韓容悳,製述居首賦生員李光洙,講之次通幼學趙兌永,略幼學金秉淵·任憲大·洪在臣·安喜壽·金思獻·尹止善·金·朴采壽·洪秉勳·金琪鉉·李承澤·李在聞·金永秀,粗幼學朴天浩,進士趙翼東·李晩松·姜元默,幼學李遇觀·金東秀·趙在應·李應溥,製述次上洪在善·徐元輔·兪致善等,序立階下訖。上曰,史官分左右。時永進前奏曰,儒生使之次第陞堂乎?上可之。容德等以次陞堂,奏職·姓名訖,退立階下。時永曰,給分以上儒生,使之先出,其餘紙筆墨施賞乎?上可之。秉淵等以次跪受賞。引儀唱四拜,儒生等行禮訖,使之退出。仍命史官就座,又命退,承史以次退出。
上在昌德宮。停常參·經筵。
鄭㝡朝啓曰,明日召對,取稟。傳曰,停。
金英根啓曰,大司憲徐左輔未肅拜,執義李㘾,掌令李宗秉試所進去,掌令宋柱獻,持平洪在龍·朴商壽呈辭,監察茶時之意,敢啓。傳曰,知道。
傳于金英根曰,回還三使臣留待。
傳于金英根曰,回還三使臣入侍。
鄭㝡朝啓曰,明日傳香,禮房承旨當爲齋宿,行右承旨姜時永不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于鄭㝡朝曰,發遣吏郞,諸執事淸齋與否,摘奸以來。
傳于金英根曰,當該承旨推考。
以別兼春秋鄭基世·南秉哲·沈敬澤·金益文牌不進罷職傳旨,傳于金英根曰,只推。
兵曹口傳政事,副司果單蔡元默。
鄭㝡朝,以戶曹言啓曰,謹奉傳敎,宜嬪廟·文禧廟正堂簾帳等修改吉日時,令日官金昌勳推擇,則來四月十九日巽時爲吉云,以此日時擧行之意,敢啓。傳曰,知道。
癸卯三月二十九日午時,上御熙政堂。回還三使臣入侍時,同副承旨金英根,記事官金翊鎭·張鉉喆,別兼春秋趙秉駿,正使興寅君最應,副使李圭祊,書狀官趙鳳夏,以次進伏訖。上曰,史官分左右。仍命三使臣進前。最應等進前訖。上曰,無事往返乎?最應等起伏奏曰,王靈所曁,一行善爲往返矣。上曰,今番何爲遲滯乎?最應曰,雨雪所阻,未能如期趲程,自致遲滯矣。上曰,咭唎事,近則何如耶?最應曰,臣等入去,已聞其和親,而姑無侵漁之弊矣。上命最應等就座,先退。仍命史官就座,遂命退。承史以次退出。
上在昌德宮。停常參·經筵。
藥房副提調洪在喆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
姜時永啓曰,明日召對,取稟。傳曰,停。
金英根啓曰,大司憲徐左輔未肅拜,執義李㘾,掌令李宗秉試所進去,掌令宋柱獻,持平洪在龍·朴商壽呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪在喆啓曰,行左承旨金學性,今日不爲仕進,卽爲牌招,何如?傳曰,允。
備忘記,統制使許棨下直,長弓一張,長箭一部,片箭一部,筒兒一箇賜給。
傳于姜時永曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
姜時永啓曰,刑曹判書金蘭淳,除拜後過三日不爲出肅,依定式推考警責,仍卽牌招察任,何如?傳曰,允。
鄭㝡朝啓曰,臣㝡朝,今日議政府肄儀進去,下直之意,敢啓。傳曰,知道。
姜時永,以弘文館言啓曰,上番副校理臣李濟達,以永寧殿夏享大祭祭官,下番修撰臣金基纉,以宗廟夏享大祭祭官,今日議政府·吏曹肄儀時,晝仕出去之意,敢啓。傳曰,知道。
又以春秋館言啓曰,別兼春秋臣趙秉駿,以宗廟夏享大祭大祝,今日議政府肄儀時,晝仕出去之意,敢啓。傳曰,知道。
徐憲淳,以宣惠廳言啓曰,三月令宗廟薦新蕨菜,慶尙道當次,而貢人處,使之趁期採納矣,今年節候差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,有退限之例,待稍長新採,卽爲封進之意,分付該曹,何如?傳曰,允。勿待罪。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
金英根,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
敎統制使許棨書。王若曰。聽鼙鼓則思帥臣,疇可使當一面,賜旌節以專軍事,卿其統制三方。念洋南設置巨防,爲海東保障重地,近矗城而唇齒相倚,介於嶺兩界要衝,接日域而呼噏可通,直是風一帆來往。繡旗鵲印,尙感顯皇帝恩頒,鐵砲龜船,每想李忠武偉績。疆域之升平旣久,嗟近日人不知兵,軍民之困悴轉深,當是時君必擇將。惟卿,胸自有甲,貌如其心。故家學猿臂之弓,靑氈鈐轄,妙齡投燕頷之筆,黑頭緋金。出佐戎籌,入摠周廬,綽乎有名武地步,七綰朱紱,四制漢閫,蕭然若寒士規模。玆授卿以三道統制使兼慶尙道水軍節度使,卿其繕器杖而峙倉儲,備預則迨天未雨,省工役而寬浦稅,矯革焉如火救焚。於戲,壬癸之國恥毋忘,使不敢飮馬於海,乙丙之宸憂稍紓,恃之猶猛虎在山。故玆敎示,想宜知悉。知製敎金基纉製進
上在昌德宮。停常參·經筵。
金學性啓曰,來初五日,朝參日次矣,敢稟。傳曰,停。
姜時永啓曰,明日召對,取稟。傳曰,停。
金英根啓曰,大司憲徐左輔未肅拜,執義李㘾,掌令李宗秉試所進去,掌令宋柱獻,持平洪在龍·朴商壽呈辭,監察茶時之意,敢啓。傳曰,知道。
備忘記,慶尙右兵使金鍵,江界都護府使兪章煥下直,各長弓一張·長箭一部·片箭一部·筒兒一箇賜給。
姜時永,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
癸卯式年武科春塘臺親臨殿試敎是時,原榜人規矩,鐵箭三矢一百步一矢,貫革五矢一百二十步一巡一中,請書粗以上落點,以上取二技。
癸卯式年武科春塘臺親臨殿試敎是時,直赴殿試人規矩,騎芻一次一中,貫革五矢一百二十步一巡一中,講書粗以上落點,以上取一技。
金學性,以都摠府言啓曰,今此動駕時,侍衛寶劍·守宮,當爲備員,而都摠管尹尙圭,副摠管柳相弼俱有實病,成遂默試官進,金魯甲以訓鍊都監中軍陣上進,沈日永有實故,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以朴岐壽爲都摠管,以沈宜臣·李奎鉉·李圭祊·南履炯爲副摠管。
姜時永,以承文院都提調意啓曰,今此冬至兼謝恩使回便帶來咨文中,有賜物事,使臣參宴事,漂民康春花等出送事,賞馬一匹在途跑失尋獲追付事矣。賜物事,使臣參宴事,漂民出送事,以前頭使行奉表稱謝之意,依例撰出先通咨文,馬匹追付事,旣不轉奏,雖涉微細,不可無答。只以承領之意,撰出回咨,一體正書安寶後,定禁軍起撥下送于灣府,使之傳給鳳城將處,以爲轉致北京之地,何如?傳曰,允。
金學性,以濬川司言啓曰,昨秋以濬川待明春擧行事,草記蒙允矣。今月初一日,自松杞橋始役之意,敢啓。傳曰,知道。
金英根,以義禁府言啓曰,今此宗廟擧動時,本府都事,當爲全數進參,而都事十員內,四員差祭,二員文一二所禁亂官進,只有四員,無以推移。假都事六員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
金英根啓曰,大司憲徐左輔未肅拜,執義李㘾,掌令李宗秉試所進去,掌令宋柱獻,持平洪在龍·朴商壽呈辭,監察茶時之意,敢啓。傳曰,知道。
姜時永啓曰,明日大駕詣宗廟,入齋室後,大王大妃殿·王大妃殿問安,何承旨進去乎?傳曰,右副承旨進去。
傳于姜時永曰,發遣吏郞,諸執事請齋與否,摘奸以來。
傳于金學性曰,明日出宮門路,以協陽門爲之。
以忠淸監司金鼎均狀啓,永同縣民家失火事,傳于金學性曰,當此農殷之時,民家燒燼,若是夥多,聞甚驚慘,而人命之燒死,尤爲矜惻。元恤典外,別加顧助,如有生前身還布,蕩減,結構奠接之方,廟堂各別措辭,分付。
洪在喆,以吏曹言啓曰,贈諡文獻公吳載紹,贈諡文元公吳熙常延諡,定行於今月十七日慶尙道陜川郡任所云矣,敢啓。傳曰,知道。
姜時永,以成均館大司成意啓曰,本館入直,久任郞廳外,他郞廳不得入直,若有代員替直之事,則草記代直事,曾有定式矣。司成金逸淵未肅拜,直講柳泰東,典籍申佐模俱爲差祭,時無入直之員,以他郞官姑爲代直,何如?傳曰,允。
金學性,以兵曹言啓曰,今四月初四日宗廟·永寧殿夏享大祭親行時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
事變〈假〉注書金文煥狀啓,臣於本月二十二日申時量,敬奉聖諭,馳往傳諭于忠淸道懷德縣外南面龍田里副司直宋來熙所住處是白乎則,以爲臣於春初,附陳情實於縣道,恭竢違傲之誅,方切兢惶,不料簪筆之臣,更來傳諭,德音隆重,恩意崇深,如此異數,一宜難堪,況前後頻仍者乎?臣誠感激震越,置身無所。臣雖迷劣,猶知君命之不可竢屨,而屢違恩召,不敢承膺者,誠以狷滯之性,咫尺之守,終難移改,從前控籲,竭盡所蘊而無餘矣,今何敢徒費曼辭,以瀆聰聽哉?顧臣所患宿疾,視前有加,兼於今月初,有妻之喪,方殯在家,卜地營葬,當爲次第,而添呻委頓,無以自力了辦,況望其遠途之起發乎?昔朱子,以其家間喪葬之役,請辭召命,蓋宋朝仁厚之政,盡其體下之道,故臣下亦得以輸其情矣。臣亦竊附其義,凡係細瑣,仰恃慈覆,敢此冒陳,伏乞哀憐財赦,而收回召旨,俾安賤分,千萬祈懇之至云。故臣則仍爲復路爲白乎旀,緣由馳啓云云。踏啓字。
上在昌德宮。停常參·經筵。
大駕詣宗廟。入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜入幕次後,內閣·政院·藥房,玉堂口傳問安。答曰,知道。省牲省器,還入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨夕問安。答曰,知道。
金學性啓曰,司僕寺內乘來言,捲簾,取稟。傳曰,捲三面。
姜時永啓曰,明日常參·經筵,取稟。傳曰,停。
鄭㝡朝啓曰,臣以大王大妃殿·王大妃殿問安進去,下直之意,敢啓。傳曰,知道。
姜時永啓曰,禮貌官來言,百官稟旨就次。傳曰,知道。
姜時永啓曰,大王大妃殿·王大妃殿夕問安,何承旨進去乎?敢稟。傳曰,左副承旨進去。
徐憲淳啓曰,臣以大王大妃殿·王大妃殿夕問安進去,下直之意,敢啓。傳曰,知道。
備邊司薦望,以趙容和爲開城留守。
以黃海監司金東健狀啓,載寧等邑民家失火事,傳于金學性曰,當此農殷之時,民家燒燼,若是夥多,聞甚矜惻。元恤典外,別加顧助,趁卽結構奠接,俾無棲遑失所之歎事,廟堂措辭,分付。
姜時永,以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
癸卯四月初三日卯時,大駕詣宗廟。夏享大祭親祭擧動入侍時,行都承旨洪在喆,行左承旨金學性,行右承旨姜時永,左副承旨徐憲淳,右副承旨鄭㝡朝,同副承旨金英根,記事官金翊鎭,假注書卓景秀,別兼春秋李裕元·趙秉駿,直提學金輔根,檢校待敎南秉哲·趙鳳夏,以次侍立。時至,上具遠遊冠·絳紗袍,乘輿出宣化門。藥房提調徐憙淳,副提調洪在喆進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦。在喆進圭,上執圭,仍由肅章門·進善門,出敦化門進發。至宗廟大門外,通禮跪啓請降輦乘輿,上釋圭,在喆跪受圭,上入齋室。少頃,步詣望廟位,西向立。贊儀唱行禮。上行四拜禮,仍詣殿內第一室奉審,次詣各室奉審如儀。通禮導殿下,詣省器位,眡濯滌,執事者以次擧羃告潔。次詣永寧殿行禮,仍行奉審省器,竝如上儀訖。時永進前奏曰,第四室省器之際,祝史齋郞,有所做錯,事甚未安。竝捧現告推考,何如?上曰,依爲之。出擧條上出殿門,領府事趙寅永,左議政鄭元容,右議政權敦仁進前奏曰,勞動旣多,聖體,若何?上曰,一樣矣。仍詣省牲位。掌牲令率其牢屬,北向跪,擧手曰腯,諸大祝各巡牲一帀,西向擧手曰充,仍牽出犧牲。禮儀使導殿下,還入齋室。命時永入殿內陳設,命學性監祭永寧殿,諸臣以次輪回詣閣。
上在昌德宮。停常參·經筵。
經宿後,內閣·政院·藥房·玉堂口傳問安。答曰,知道。朝廷二品以上·六曹堂上單子問安。答曰,知道。親祭後,內閣·政院·藥房·玉堂口傳問安。答曰,知道。朝廷二品以上·六曹堂上單子問安,答曰,知道。還內後,內閣·政院·藥房·玉堂口傳問安。答曰,知道。
鄭㝡朝啓曰,明日常參·經筵,取稟。傳曰,停。
傳于金英根曰,左承旨·右副承旨許遞,前望單子入之。
承旨前望單子入之,李根友·尹敎成落點。
金英根啓曰,臣與右副承旨鄭㝡朝伴直矣,纔已許遞出去,伴直無人。新除授右副承旨尹敎成,所當牌招,而拘於廳規,不得請牌,何以爲之?敢稟。傳曰,牌招。
又啓曰,試官之出榜詣闕,例也,而文一所監試官李㘾·趙啓昇,二所監試官李宗秉·李玄功,謂有身病,自外徑歸,事甚未安。竝推考,何如?傳曰,允。
兵曹口傳政事,護軍單金學性。
兵曹口傳政事,副護軍單鄭㝡朝。
以江原監司趙鶴年狀啓,高城郡民家失火事,傳于尹敎成曰,當此農殷之時,民家之燒燼,若是夥多,聞甚驚慘,而人命之燒死,尤爲矜惻。元恤典外,別加顧助,結構奠接之方,廟堂措辭,分付。
以忠淸監司金鼎均狀啓,鎭岑縣民家失火事,傳于尹敎成曰,當此農殷之時,民家之燒燼,聞極驚慘,而人命之燒死,尤極矜惻。元恤典外,別加顧助,燒死人如有生前身·還布,竝蕩減,結構奠接之方,廟堂措辭,分付。
以忠淸監司金鼎均狀啓,恩津縣民家失火事,傳于尹敎成曰,當此農殷之時,民家燒燼,聞甚驚慘。元恤典外,別加顧助,結構奠接之方,廟堂措辭,分付。
尹敎成,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,以今月十一日爲之。
又以禮曹言啓曰,儲慶宮·毓祥宮·延祐宮展拜,每年季春取稟事,曾有定式矣。展拜吉日,以何間取擇乎?敢稟,傳曰,永禧殿展謁日,同爲展拜矣,宣禧宮一體磨鍊。
又以禮曹言啓曰,各陵園墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,今此癸卯式年文科會試,試官當爲磨鍊,而擬望之人乏少,承旨竝依,何如?傳曰,允。
又以禮曹言啓曰,今此癸卯式年文科會試,試官當爲磨鍊,而堂下無故可擬之人乏少,依近例以堂上官,通瀜擬入,而其中時無職名人,令該曹口傳付軍職,何如?傳曰,允。
又以禮曹言啓曰,卽接南原幼學梁復昊所志,則以爲,族兄振元,嫡妾俱無子,以其同姓八寸兄龜瑞第二子千舸,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長梁復昊所訴旣如此,依定式梁龜瑞第二子千舸,立爲梁振元之後,何如?傳曰,允。
金英根,以兵曹言啓曰,今四月十一日,大駕詣永禧殿展謁,儲慶宮展拜,毓祥宮展拜,延祜宮展拜,宣祜宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例磨鍊。
又以御營廳言啓曰,本廳中軍李存敬,身病甚重,勢難察任,改差,何如?傳曰,允。
大司成趙雲澈疏曰,伏以,臣空疎蔑裂,百不猶人,倖竊科第,厚蒙恩造,節次推遷,內外歷揚,每自循省,如集于木,不意日前,伏奉除旨,授臣以成均館大司成者,臣誠惝惶恧蹙,不知措躬之所。適値到記有命,率儒在卽,不獲已章皇祗肅,趁詣試事,而以臣視識,萬不櫬當,歷屢日而愈不自安。是職之設,厥有舊典,虞命九官,敎胄爲本,周分六掌,成均爲重,于以弘欽亮之功,贊賓興之化。故由其人之得失,而文敎之汚隆係焉,往古尙無論已,挽近亦有睹記,苟非望足以羽儀于一世,學足以矜式乎諸生,則莫宜居之。鴻碩聯跗,磊落相望,曷嘗有庸陋如臣者,苟然冒充乎?況念臣幼而失學,長益荒嬉,經籍便同墻面,翰墨已屬筌蹄,臣自視臣,直一空空然沒字碑耳。不待臣之自言,本末長短,庶莫逃於淵鑑之下,而今乃擧以畀臣,不少難愼,綜名核實,俱無所據。臣若諉以夤緣事會,憑藉寵靈,不自揣度,因仍蹲冒,則臣身顚倒,固不足恤,其於仰累則哲之明,俯招不稱之譏,何哉?又況臣積畏素約,久而成性,投閒置散,尙憂不堪,至若名塗一步,初豈夢想之攸及哉?參倚已熟,媿懼轉深,冒陳衷懇,仰瀆崇聽。伏乞聖慈,俯垂諒察,將臣新除職名,亟賜刋改,使名器無濫,私分獲安焉。臣無任云云。省疏具悉。爾其勿辭察職。
宗廟夏享大祭親祭敎是時,亞獻官右議政權敦仁,終獻官東寧尉金賢根,進幣瓚爵官吏曹判書金道喜,奠幣瓚爵官吏曹參議徐戴淳,禮儀使行禮曹判書徐憙淳,薦俎官戶曹判書李光正,典祀官奉常正金漢益,廟司令朴峻陽,宮闈令崔健常·金夢說·姜元基·崔喜鎭·元喜慶·楊鳳允,堂上執禮行副護軍金輔根,堂下執禮司僕正趙徽林,第一室執尊副應敎朴來晩,第二室執尊副司果林基洙,第三室執尊副司果朴鳴載,第四室執尊吏曹佐郞金權,第五室執尊副司果睦仁培,第六室執尊正言韓文爀,第七室執尊副司果趙完植,第八室執尊副司果李光載,第九室執尊典籍申佐模,第十室執尊副司果宋能圭,第十一室執尊修撰金基纉,第十二室執尊軍資正李魯確,第十三室執尊副司果沈能恕,第十四室執尊宗簿正尹欑,第十五室執尊副司果成好謙,第十六室執尊掌令宋柱獻,第一室大祝直閣金始淵,第二室大祝副校理李寅奭,第三室大祝副修撰朴承輝,第四室大祝副司果兪致崇,第五室大祝副司果徐相敎,第六室大祝兵曹正郞沈敬澤,第七室大祝副司果李豊翼,第八室大祝校理金益文,第九室大祝副司果曺錫雨,第十室大祝持平洪在龍,第十一室大祝副修撰鄭基世,第十二室大祝副司果金世均,第十三室大祝應敎李時愚,第十四室大祝副司果南秉哲,第十五室大祝副司果李裕元,第十六室大祝副司果趙秉駿,第一室祝史副司果沈宜冕,第二室祝史副司果金羽休,第三室祝史副司果崔琠,第四室祝史副司果李承憲,第五室祝史副司果洪仁秀,第六室祝史副司果宋顯洙,第七室祝史兵曹正郞李廣貞,第八室祝史副司果李在臣,第九室祝史副司果鄭在鑑,第十室祝史副司果徐珖輔,第十一室祝史直講柳泰東,第十二室祝史副司果韓應淳,第十三室祝史副司果李廷斗,第十四室祝史副司果李玄文,第十五室祝史正言尹行福,第十六室祝史持平朴商壽,第一室齋郞副司果洪益燮,第二室齋郞司正許傳,第三室齋郞副司果蔡元默,第四室齋郞穆陵別檢李又新,第五室齋郞明陵別檢金昌秀,第六室齋郞副司果黃燝,第七室齋郞副司果朴龍九,第八室齋郞副司果安潤蓍,第九室齋郞副司果權命周,第十室齋郞副司果睦用錫,第十一室齋郞司正尹載善,第十二室齋郞副司果李維謙,第十三室齋郞司正李鼎信,第十四室齋郞副司果金英秀,第十五室齋郞元陵別檢沈宜元,第十六室齋郞司正李參鉉,第一室捧俎官戶曹正郞金萬根,第二室捧俎官工曹正郞李,第三室捧俎官戶曹佐郞洪鍾茂,第四室捧俎官典設別檢鄭世昌,第五室捧俎官典設別提金佐鉉,第六室捧俎官司僕主簿尹希大,第七室捧俎官義盈奉事成鼎鎬,第八室捧俎官平市直長趙冕鎬,第九室捧俎官北部都事申錫禧,第十室捧俎官司宰直長金東選,第十一室捧俎官軍資直長金直喜,第十二室捧俎官司饔奉事朴永輔,第十三室捧俎官漢城庶尹徐光奎,第十四室捧俎官廣興主簿南秉善,第十五室捧俎官刑曹佐郞呂重燮,第十六室捧俎官典簿趙秉夔,盥洗位兵曹佐郞金大默,兵曹佐郞文用中,爵洗位禮曹正郞田栽五,亞終獻盥洗位刑曹佐郞李啓哲,掌牲令典牲判官李熙殷,協律郞掌樂正金應均,贊者引儀曺百承·崔正運,謁者假引儀李弼臣·李亨基,贊引假引儀洪鍾聞·崔浩鎭,祭監監察權龜洛·沈樂愼。
癸卯四月初四日子時,上詣宗廟。夏享大祭親祭入侍時,行都承旨洪在喆,行左承旨金學性,行右承旨姜時永,左副承旨徐憲淳,右副承旨鄭㝡朝,同副承旨金英根,記事官金翊鎭,假注書卓景秀,別兼春秋沈敬澤·金益文,直提學金輔根,檢校待敎南秉哲·趙鳳夏·李裕元,以次侍立。時至,上具冕服玉帶赤舄以出。禮儀使徐憙淳,道殿下至東神門外。通禮跪啓請執圭,在喆進圭,上執圭,入就位西向立。通禮跪啓請行事,禮儀使啓請行事,軒架作,保太平之樂,保太平之舞作,樂八成。通禮啓請四拜,上四拜,樂九成。通禮請行晨祼禮,禮儀使導殿下,詣盥洗位,啓請搢圭,上搢圭,盥洗訖。禮儀使跪請執圭,上執圭,禮儀使導殿下,陞自西阼階,詣第一室尊所,登歌作。保太平之樂,保太平之舞作。執尊擧羃,進幣瓚爵官金道喜酌鬱鬯,禮儀使導殿下,詣神位前。啓請搢圭,上搢圭,在喆奉香,時永奉爐,上三上香。禮儀使啓請執瓚灌地,道喜奉瓚跪進,上執瓚灌地,以瓚授奠幣瓚爵官徐戴淳。禮儀使啓請執幣獻幣,道喜奉幣跪進,上執幣授戴淳,戴淳跪受,奠于案。禮儀使啓請執圭·俯伏興平身,次詣各室,上香·祼鬯·奠幣竝如上儀,登歌止。禮儀使導殿下降復位,行進饌禮,軒架作豐安之樂,諸祝史撤毛血盤,授齋郞,齋郞受出,典祀官引饌,入自正門,捧俎官等各捧牲匣,薦俎官捧奠于各室。禮儀使請行初獻禮,導殿下詣第一室奠所,西向立。道喜酌醴齋訖,上詣第一室神位前。禮儀使請跪搢圭,上跪搢圭,道喜奉爵跪進,上執爵授戴淳,戴淳跪受,奠于神位前,上執圭,俯伏興少退跪。樂止,大祝進,東向跪讀祝文訖。上次詣各室,奠爵讀祝如上儀。禮儀使導殿下降復位,保太平之舞退,定太平之舞進。亞獻官右議政權敦仁,行亞獻禮,終獻官東寧尉金賢根,行終獻禮訖。禮儀使導殿下,詣飮福位。禮儀使請受爵,道喜奉爵跪進,上受爵飮訖,道喜受爵授大祝,復於坫。禮儀使請受俎,薦俎官李光正奉俎跪進,上受俎,以授大祝出授司饔院官訖,禮儀使導殿下降復位。通禮啓請四拜,上行四拜禮訖。禮儀使導殿下,詣望燎位,北向立,諸大祝取祝幣,行望燎訖,禮儀使啓請禮畢,上還入齋室。通禮跪啓請外辦,上改具遠遊冠·絳紗袍,乘輿出宗廟大門外,降輿乘輦,進發至敦化門,由進善門·肅章門,至協陽門外。通禮跪啓請降輦乘輿,上降輦乘輿,命出標信解嚴。仍由宣化門還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司憲單子問安。答曰,知道。
藥房都提調權敦仁,副提調洪在喆啓曰,親祼大廟,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
姜時永啓曰,明日召對,取稟。傳曰,停。
金英根啓曰,合辭方張之時,諫院無詣臺之員,事甚未安。未署經·試所進去外,呈告人員,竝卽牌招,何如?傳曰,允。
姜時永啓曰,明日·再明日泰陵忌辰祭齋戒正日相値,視事,頉稟之意,敢啓。傳曰,知道。
尹敎成啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
姜時永,以內醫院都提調意啓曰,提調徐憙淳,今日問安,不爲仕進,卽爲牌〈招〉,何如?傳曰,允。
注書金翊鎭病,代以李東爲假注書。
徐憲淳啓曰,明日傳香,禮房承旨當爲齋宿,行左承旨姜時永,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
金英根啓曰,卽者副修撰朴承輝,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
洪在喆啓曰,新除授右承旨李根友,以前任義州府尹,時在任所,斯速乘馹上來事,下諭,何如?傳曰,許遞。前望單子入之。
備邊司薦望,以尹致定爲義州府尹。
以大司諫李明迪,司諫趙啓昇,獻納李玄功牌不進罷職傳旨,傳于金英根曰,只推。
徐憲淳,以弘文館言啓曰,修撰趙鳳夏內閣進,副修撰鄭基世別兼春秋進,朴承輝在外,下番闕直,事甚未安。修撰金基纉,卽爲牌招入直,何如?傳曰,允。
又以禮曹言啓曰,今四月初九日癸卯式年文科殿試時,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
又以禮曹言啓曰,卽接四館所牒呈,則壬寅九月九日製入格進士洪鍾英,同年十二月日次儒生殿講入格幼學金敬鉉,同月柑製入格幼學金永爵,癸卯三月水原府儒生應製入格幼學沈厚善,同月春到記殿講入格幼學韓容悳,製述入格生員李光洙,同月日次儒生殿講入格進士權應夔,直赴殿試事命下,竝於今番殿試,許赴事報來矣。進士洪鍾英等七人,依例直赴於今此式年文科殿試之意,敢啓。傳曰,知道。
又以承文院都提調意啓曰,院寫字官前銜趙昌錫·李世煥·金繼述·韓弘進·朴容夏·崔應夏·劉晉祜·金淳·劉漢基·李晉圭·金洪祖陞實,代肄習金義奭·李德鉉·金載儉·趙顯吉·趙鼎錫·劉快吉·金載僖·金鍾憲·金孝奭·朴弘淳·趙性和,依例陞補,付軍職冠帶常仕,童蒙崔俊植·金壽齡,筆才頗有成就之望,屬于本院肄習,使之鍊業,何如?傳曰,允。
金英根,以兵曹言啓曰,今月初八日,一內禁軍番次,而該番將李膺緖,身病猝重,無望供職云,改差,其代依承傳口傳擬入,何如?傳曰,允。
兵曹口傳政事,以李宜植爲內禁將。
兵曹,以李寬奎爲御營中軍。
金英根,以兵曹言啓曰,新除授內禁衛將李宜植,時無職名,依例口傳付軍職,以入之意,敢啓。傳曰,知道。
兵曹口傳政事,副護軍單李宜植。
金英根,以兵曹言啓曰,五衛將方孝善,曹司五衛將李鼎在,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局哨官趙存恒,身病甚重,勢難察任,改差,何如?傳曰,允。
又以右邊捕盜廳言啓曰,本廳兼從事官金遠喜,身病猝重,勢難察任,改差,何如?傳曰,允。
又以義禁府言啓曰,中官李元亨,各別嚴刑一次後,咸鏡道甲山府竄配事,承傳啓下矣。李元亨各別嚴刑一次,訊杖三十度後,咸鏡道甲山府竄配,而以承傳內辭意,具罪目依例發遣府書吏,押送配所,何如?傳曰,允。
義禁府啓目,宣傳官李宓熙,守門將徐昌錫等原情云云。傳旨內辭緣,泛稱遲晩,李宓熙段,所當請刑是白乎矣,宣傳官勿爲請刑,載在大典通編,議處,徐昌錫段,刑推得情,何如?判付啓依允爲旀,徐昌錫段,除刑推議處爲良如敎。又啓目,寧遠前郡守曺鵬原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。又啓目,向前黃仁㷞亦,取見其原情,則係是山訟事,依例令漢城府,稟處,何如?判付啓依允。
敦寧都正趙亨復疏曰,伏以,臣伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚。臣無任云云。省疏具悉。疏辭,下該曹稟處。
副修撰朴承輝疏曰,伏以,臣老父,方在京畿廣州鄕廬矣,卽接來信,則臣父所患痰積,挾感闖肆,食飮全却,氣息綿綴,委頓床玆,轉側須人,促臣歸視,家僮踵至。臣自聞此報,方寸煎灼,按住不得,拜章徑行,伏乞聖慈,特遞臣職名,以便救護,仍治臣擅行之罪,以照法紀焉。臣無任云云。省疏具悉。爾其勿辭往護。
上在昌德宮。停常參·經筵。
尹敎成啓曰,明日召對,取稟。傳曰,停。
徐憲淳啓曰,大司憲徐左輔,執義李㘾,掌令宋柱獻·李宗秉,持平朴商壽呈辭,洪在龍試所進,監察茶時之意,敢啓。傳曰,知道。
又啓曰,同副承旨金英根,今日不爲仕進,卽爲牌招,何如?傳曰,允。
承旨前望單子入之,徐英淳落點。
傳于徐憲淳曰,瑞蔥臺,十三日春塘臺爲之。
尹敎成啓曰,今初八日梅谷書院·明臯書院,遣承旨致祭事,禮曹單子啓下矣。何承旨進去乎?敢稟,傳曰,左副承旨進去。
以黃海監司金東健狀啓,金川郡守金,遭本生母喪事,傳于尹敎成曰,令該曹口傳差出,催促下送。
吏曹口傳政事,以尹宗鎬爲金川郡守。
傳于尹敎成曰,吏曹參判有闕之代,前望單子入之。
吏曹參判前望單子入之,閔致成落點。
尹敎成啓曰,新除授吏曹參判閔致成,方在職牒還授中,何以爲之?敢稟。傳曰,蕩滌敍用。
又啓曰,吏曹郞廳來言,大臣置處,政事,取稟。傳曰,當日爲之。
又啓曰,注書未差之代,前注書李參鉉,被薦人張仁遠薦狀公事,依例成送吏曹之意,敢啓。傳曰,知道。
尹敎成,以吏批言啓曰,議政府左議政鄭元容,勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金英根,以兵批言啓曰,左議政鄭元容,勉副送西事,命下矣。當爲隨品置處,而領中樞一窠,判中樞二窠,他大臣及輔國判書,今方見帶,依例從座目,輔國判書金在昌,當爲知中樞下批,而時無見窠,作闕下批,其代鄭元容下批之意,敢啓。傳曰,知道。
有政。吏批,判書金道喜進,參判閔致成在外未肅拜,參議徐戴淳病,右副承旨尹敎成進。以金學性爲左尹,李經在爲禮曹參議,李參鉉爲注書,洪鍾華爲工曹佐郞,李穆遠爲司僕僉正,南寧尉單尹宜善,開城留守單趙容和,義州府尹單尹致定,前郡守李顯佑今加通政加資事,覆啓判下。
兵批,判書金左根,參判金英淳,參議徐有薰病,參知李經在入直進,同副承旨金英根進。以金商贊爲興陽監牧官,高致遠爲珍島監牧官,判府事單鄭元容,知事單金在昌,作闕單金敎根,同知單姜碩完,上護軍金敎根,副護軍李根友·趙光夏,五衛將柳輨·姜忠永·李嗣謙·李基大,以上加設,依定式減下。管理使單趙容和,兩西運餉使單尹致定,以上竝單付。
吏批,再政。以任百秀爲兵曹參知,尹庠一爲濟用判官,申綏爲司圃別提,鄭老錫爲造紙別提,左尹單李羲發,右尹單金學性。
兵批,再政。同知金魯洙,副護軍李顯佑,以上竝單付。
尹敎成啓曰,新除授注書李參鉉,卽爲牌招入直,何如?傳曰,允。
以修撰金基纉牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安。修撰金基纉,旣有只推之命,卽爲牌招入直,何如?傳曰,允。
又以文科會試試官意啓曰,今此式年文科原額,當爲三十三人,而講劃入格中,幼學林翰洙遭故未赴,故以三十二人,磨勘以入之意,敢啓。傳曰,知道。
尹敎成啓曰,試官之出榜詣闕,例也,而文科會試參試官李時愚,監試官洪在龍·韓文爀,謂有身病,自外徑歸,事甚未安。竝推考,何如?傳曰,允。
金英根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,去夜初更量,幼學沈龜祖,犯夜被捉於本局邏卒處,依例移送秋曹之意,敢啓。傳曰,知道。
又以訓鍊都監言啓曰,今此式年武科殿試時,本局將官·軍兵及武藝廳中,直赴殿試應試應頉之類,別單書入之意,敢啓。傳曰,知道。
又以禁衛營言啓曰,今此癸卯式年武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今此式年武科春塘臺親臨殿試時,本廳將校·軍兵直赴應試人,別單書入之意,敢啓。傳曰,知道。
又以摠戎廳言啓曰,今此癸卯式年武科親臨殿試時,本廳屬坡州·長湍別驍士應試人,別單書入之意,敢啓。傳曰,知道。
又以義禁府言啓曰,因黃仁㷞原情跋辭,令漢城府稟處事,判付內依允矣。黃仁㷞放送之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學沈龜祖,移送秋曹事,命下矣。龜祖待過齋,依更數決笞三十度,放送之意,敢啓。傳曰,知道。
左議政鄭元容疏曰,伏以,夏享親祼,聖慕克伸,曉駕穩還,群情胥欣。仍伏念臣,抱難强之病,控必辭之情,筵懇者再,疏籲者三,衷悃之悉暴,而恩諒不及,崇聽之屢瀆,而罪罰不加,欲進則貞疾已痼,而進無以自力,欲退則職名尙絆,而退不得自由,臣於是乎俟命於恩罪之間,置身於進退之際,外若恬嬉,內實迫隘,止泊靡所,將何因極?譏臣以規占便私者,非知臣者也,責臣以黽勉從事者,亦非知臣者也。臣身摠由於再造,則夷險非所當擇,臣心已期於盡瘁,則死生何足自恤?然而臣之蘄免丐休,日急一日者,此其計,豈出於顧戀一身而愛惜殘年之心哉?凡人之百無奈而萬不能者,惟病是耳。衰與病深,潛銷暗鑠,如紙漬水,若荄經霜,駸駸奄奄,氣血隨耗,動作則房闥之近而猶煩扶將,情思則家常之細而亦沒分曉,何以備九級陞降之儀,而贊萬機宥密之謨乎?緣臣一病,三朔瘝曠,賓對久闕,廟務常積,稟覆裁決之一切抛却,謀斷籌劃之無所施爲,無往非民憂國計之動關利害者,則臣之墮分溺職之罪,將何以自贖乎?業百畝之治者,傭而不作,則思所以改之,服千里之載者,乘而不前,則思所以易之。今以百責攸萃之地,一任賤臣養疴之所,上以姑息,假借爲恩,下以苟冒,憑是爲榮,而不念國計之重,民憂之殷乎?臣昨自班退,舊症又劇,木旺而硬積衝亘,火升而頑痰流注,呑呷滋補之物,胃弱而不得消受,疎導剋伐之劑,氣低而無由注灌,宛轉叫楚,昏眩不省。雖年壯氣旺之時,一經此證,屢朔沈淹,況今衰朽癃癈之時,形證則視前頻作,而痛苦則較往倍加者乎?臣病之痊安,遲速難期,而臣職之虛縻,時日爲悶。若蒙容光之照,獲遂曲成之願,則豈臣銜結所可仰酬?惟聖慈,俯垂悶矜,亟許遞免,俾便公私,不勝至祝。臣無任云云。答曰,省疏具悉卿懇。以卿平日體國之義,陳病請急,至再至三,甚非予倚畀托付之至意也。然而一向相持,有欠敬禮,暫時均佚,亦無不可。所辭中書之任,特爲勉副,俾便卿調養之節,卿勿以目下釋負,或忽匡輔之誠。仍傳于尹敎成曰,此批答,遣史官傳諭。
上在昌德宮。停常參·經筵。
自開東至人定,灑雨下雨,測雨器水深二寸。
尹敎成啓曰,玉堂備員間,視事,頉稟之意,敢啓。傳曰,知道。
又啓曰,明日召對,取稟。傳曰,停。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
又啓曰,來十一日,朝參日次,而動駕相値,頉稟之意,敢啓。傳曰,知道。
尹敎成啓曰,來十一日,專經文臣殿講日次,而動駕相値,頉稟之意,敢啓。傳曰,知道。
又啓曰,來十一日,輪對日次,而動駕相値,頉稟之意,敢啓。傳曰,知道。
注書李參鉉病,代以李鼎信爲假注書。
以修撰金基纉牌不進罷職傳旨,傳于尹敎成曰,只推。
尹敎成,以弘文館言啓曰,下番闕直,事甚未安。修撰金基纉,旣有只推之命,卽爲牌招入直,何如?傳曰,允。
以修撰金基纉牌不進罷職傳旨,傳于尹敎成曰,只推。
以全羅監司徐箕淳狀啓,錦山郡民家失火事,傳于金英根曰,當此農節,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
以江原監司趙鶴年狀啓,原州牧民家失火事,傳于金英根曰,當此農殷之時,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
金英根,以兵曹言啓曰,再明日春塘臺親臨文武科殿試時,本曹堂上,全數進參,而參議徐有薰有身病,不得進參,參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李源庚爲兵曹參議。
兵曹口傳政事,副護軍單徐有薰。
金英根,以戶曹言啓曰,時御所內各司雨漏修改吉日時,令日官金昌勳推擇,則今四月十六日卯時爲吉云。以此日時擧行之意,敢啓。傳曰,知道。
又以兵曹言啓曰,今四月初七日未初三刻二分立夏,四月節改火進上時,宗廟署·社稷署,永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,本局從事官鄭基世,身病甚重,勢難察任,改差,何如?傳曰,允。
又以禁衛營言啓曰,本營軍色從事官金德喜,身病甚重,勢難察任,今姑改差,何如?傳曰,允。
上在昌德宮。停常參·經筵。
金英根啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
洪在喆啓曰,行左承旨徐英淳,今日不爲仕進,卽爲牌招,何如?傳曰,允。
尹敎成啓曰,右尹金學性,除拜後過三日不爲出肅,依定式推考警責,仍卽牌招察任,何如?傳曰,允。
傳于洪在喆曰,左承旨許遞,前望單子入之。
承旨前望單子入之,南獻敎落點。
洪在喆啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍單趙亨復。
姜時永啓曰,弘文提學金興根,旣入闕中,不爲肅謝,直爲出去,事甚未安。推考,何如?傳曰,允。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于金英根曰,只推。
姜時永,以弘文館言啓曰,下番闕直,事甚未安。修撰金基纉,旣有只推之命,卽爲牌招入直,何如?傳曰,允。
以修撰金基纉牌不進罷職傳旨,傳于姜時永曰,只推。
以兵曹參議李源庚牌不進罷職傳旨,傳于洪在喆曰,只推。
洪在喆,以兵曹言啓曰,明日春塘臺親臨文武科殿試時,本曹堂上,全數進參,而新除授參議李源庚有實故,不得進參。參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以趙得林爲兵曹參議。
以兵曹參議趙得林牌不進罷職傳旨,傳于洪在喆曰,只推。
金英根啓曰,明日殿試,兩司侍臣,當爲進參,未署經外,呈告人員,竝待開門牌招,何如?傳曰,允。
傳于洪在喆曰,明日出宮門路,以協陽門爲之。
姜時永,以奎章閣言啓曰,御考恩賜壬寅八月日次儒生殿講比較,以製代講直赴殿試進士趙龜植,元帖及小帖文,依節目粘連成給,知委禮曹及四館所,許赴於今此式年文科殿試之意,敢啓。傳曰,知道。
又以禮曹言啓曰,來五月初二日景慕宮夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,卽接四館所牒呈,則今此式年文科殿試時,直赴儒生中生員趙然興,遭故不得赴擧云。依例許赴於後科殿試之意,敢啓。傳曰,知道。
洪在喆,以兵曹言啓曰,直赴殿試奉承傳別武士朴處恒等三百九十人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今四月初九日癸卯式年武科春塘臺親臨殿試時,直赴殿試人應試應頉,區別別單書入之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。馬兵劉聖寬,武藝別監金長英,選武軍官尹慶煜等三人作故,今番殿試時,依例付之榜末,成給紅牌,何如?傳曰,允。
又以備邊司言啓曰,卽見黃海監司金東健狀啓,則以爲,本營支放穀停蕩條給代,以加分耗,請得取用,便成年例。道內會付應畓中各穀一萬四千石,特許加分事,請令廟堂稟旨分付矣。農節民食,在所當念,取耗給代,便成年例,依狀請數爻,許令加分,何如?傳曰,允。
又以司僕寺一二提調意啓曰,順天監牧官趙秉德,身病猝重,呈狀乞遞,蔚山監牧官李羲鏞,身病沈重,勢難察任云。竝改差,何如?傳曰,允。
吏曹啓目粘連啓下是白有亦,觀此敦寧府都正趙亨復上疏,則以爲,臣本無敦寧,揆以格例,自在應遞,伏乞鑑諒,照例遞改亦爲白有臥乎所,旣無敦寧,則揆以公格,不可仍置。敦寧府都正趙亨復,依例改差,何如?判付啓依允。
義禁府啓目粘連啓下是白有亦,向前李宓熙·徐昌錫等亦,試官出入之際,不能照察,難免溺職之失,竝只以此照律,何如?判付啓依允。
又啓目粘連啓下是白有亦,向前曺鵬亦,觀其囚〈供〉,捧逋不爲無多是白乎乃,論以辭啓,難免八分不足之律,以此照律,何如?判付啓依允。
開城留守趙容和疏曰,伏以,太廟親禴,鑾蹕穩旋,聖慕克伸於見墻,群情胥欣於瞻旄,區區攢祝,小大惟均。竊伏念臣,素以闒茸之姿,厚沐陶甄之化,前後簡卑,動踰涯分,中外揚歷,殆遍華膴,嘗叨旬宣之任,濫濟佐貳之班,恩渥轉深於河海,報答蔑效於塵刹,居常愧懼,若隕淵谷,千萬不自意,伏奉除旨,以臣爲開城府留守者,臣誠惝怳恧蹙,歷屢日而不省措躬之所也。夫保釐之責,何都不然,而管理之重,本營尤別。殿我畿服,捍彼海徼,通遼·薊往來之路,而冠蓋相望,控箕·灣都會之地,而梯航竝湊,近俗漸澆,末利是競,饒戶趨種蔘之業,而獄訟滋興,小民惰力穡之功,而水旱無備,此時分司之任,苟非威足以彈壓,明足以綜練者,則莫宜居之,萬萬非如臣鹵劣,所可承當。且臣自經奇疾,神識轉益昏耗,雖間司漫務,尙憂不擧,況可擬議於句會旁午,剸制殷劇乎?僥濫之懼,猶屬臣私,畢境僨誤,致累聖簡,則貽羞淸朝,諒非細故,左右思量,冒膺無路。玆敢畢暴情實,仰徹崇嚴,伏乞聖慈,俯垂鑑諒,將臣新除職名,回授可堪之人,俾重寄毋濫,私分獲安,不勝幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
姜時永啓曰,明日召對,取稟。傳曰,停。
金英根啓曰,大司憲徐左輔呈辭,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
備忘記,阿耳僉使朴來永下直,長弓一張·長箭一部·片箭一部·筒兒一箇賜給。
以慶尙監司李景在狀啓,薦新生竹筍,節候尙早,姑未萌芽,限內不得封進,惶恐待罪事,傳于姜時永曰,勿待罪事,回諭。
以執義李㘾,掌令宋柱獻·李宗秉,持平洪在龍·朴商壽,司諫趙啓昇,獻納李玄功牌不進罷職傳旨,傳于金英根曰,只推。
姜時永,以弘文館言啓曰,下番闕直,事甚未安。修撰金基纉,旣有只推之命,卽爲牌招入直,何如?傳曰,允。
金英根啓曰,明日常參·經筵,取稟。傳曰,停。
洪在喆啓曰,摠戎使柳基常,故相臣柳灌致祭祗受事,京畿果川地出去矣。所佩密符,兼帶右邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,仍佩往來。摠使,御將兼察,捕將,他邊大將兼察。
又啓曰,摠使,御將兼察,捕將,他邊大將兼察使,命下矣。兼察摠戎使金祖根,右邊捕盜大將趙存中,竝卽牌招,聽傳敎,何如?傳曰,允。兼察摠使從事官,發牌聽傳敎。
姜時永,以禮曹言啓曰,今四月十六日卯時癸卯式年文武科放榜時,親臨與權停例,何以爲之,而處所以何處擧行乎?敢稟,傳曰,仁政殿親臨磨鍊。
洪在喆,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
義禁府照目粘連,寧遠前郡守曺鵬矣本府議啓內,觀其囚供,捧逋不爲無多是白是乎乃,論以査啓,難免八分不足之律。竝只以此照律罪,杖八十,徒二年定配,以年七十,依律文收贖,只告身盡行追奪,私罪,奉敎依允爲旀,功減一等。又照目粘連,宣傳官李宓熙,守門將徐昌錫等矣本府議啓內,試官出入之際,不能照察,難免溺職之失。以此照律罪,笞四十收贖,附過還職,竝只私罪,奉敎依允爲旀,李宓熙段,功減一等爲良如敎。
癸卯四月初九日辰時,上詣春塘臺。式年文武科殿試入侍時,行都承旨洪在喆,行左承旨姜時永,右承旨南獻敎,右副承旨尹敎成,同副承旨金英根,假注書李東·李鼎信,別兼春秋金益文·趙秉駿,直提學金輔根,檢校直閣徐有薰,檢校待敎趙鳳夏·李裕元,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐憙淳,副提調洪在喆進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,詣春塘臺,降輿陞座。在喆曰,儒生今將入場,開布城當以俄下標信擧行乎?上可之。在喆讀奏入門單子,合爲五十二人。讀券官知中樞府事金履載,知中樞府事趙秉鉉,行護軍趙秉龜,吏曹參議徐戴淳,成均館大司成趙雲澈,副司果曺錫雨,副司果金世均,考官兵曹判書金左根,訓鍊院都正任聖臯,行護軍柳基常,僉知中樞府事李源達,東完君申命源,副司直睦仁㘽,訓鍊院正金善恒,率文武擧子,行四拜禮,陞詣試官位,侍立訖。在喆請頒紙,上可之。在喆承命頒紙訖。時永曰,武科直赴殿試人,依例分所試取,何如?上可之。時永曰,直赴人規矩,三技中先試,何技乎?上曰,先試鐵箭,可也。仍命履載·秉鉉,書銘春塘臺,限未時。在喆進前跪啓宣敎懸題。在喆曰,文所試官,使之權退,何如?上可之。仍入小次,小頃出次。時永曰,鐵箭·柳葉箭,今已畢試,當考講,而試官分所進去,收栍何以爲之乎?上曰,上試單栍擧行,可也。在喆,以司謁入稟曰,收券已訖,考試,何如?上可之。履載考試訖。在喆,以司謁入稟曰,考試已訖,科次,何如?上可之。仍出次,世均讀奏甲科第一人試券七八句。上曰,止之。履載曰,試券皆以三下書等乎?上可之。履載書等訖。上曰,三甲試券,先坼祕封。在喆坼封,以次讀奏封內訖。上曰,此下試券,榜目修整以入,可也。文科坼封,武科各技畢。在喆曰,文武科試官,使之先退,何如?上可之。小頃,通禮跪啓請禮畢。上降座乘輿,由靑陽門·建陽門,入協陽門。在喆請出標信解嚴。上可之。仍由宣化門還內。諸臣以次退出。
上在昌德宮。停常參·經筵。
藥房副提調洪在喆啓曰,親臨殿試,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
尹敎成啓曰,明日動駕相値,視事,頉稟之意,敢啓。傳曰,知道。
南獻敎啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
洪在喆啓曰,左承旨姜時永,左副承旨徐憲淳,今日不爲仕進,竝卽牌招,何如?傳曰,允。
南獻敎啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹敎成啓曰,臣敎成,依定式進詣香室奉審,則香祝樻·祝板·袱子精潔之意,敢啓。傳曰,知道。
洪在喆啓曰,臣在喆,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
尹敎成啓曰,明日大駕詣永禧殿,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
又啓曰,吏曹郞廳來言,新恩政事,取稟。傳曰,當日爲之。
尹敎成,以吏曹言啓曰,今此文科新及第洪鍾英,登科前資窮準職,依法典當爲加資下批,而方在罷散中,何以爲之?敢稟。傳曰,敍用。
又以吏曹言啓曰,司僕寺正趙徽林,以其身病,呈狀乞遞,改差,何如?傳曰,允。
尹敎成啓曰,卽者吏曹郞廳來言,政事當日爲之事,命下,而判書金道喜,參議徐戴淳,俱以病不來,參判閔致成在外,不得開政云。判書·參議,竝卽牌招,何如?傳曰,允。
有政。吏批,判書金道喜進,參判閔致成在外,參議徐戴淳牌招不進,右副承旨尹敎成進。以金學性爲刑曹參判,金愼根爲敦寧都正,金箕晩爲同春秋,曺錫雨爲司僕正,李熙淸爲中部都事,沈鳳益爲重林察訪,典籍單柳光睦,文科甲科第一人,典設別提單金樂文,武科甲科第一人,新及第金愼根,文科甲科第二人,金永爵文科甲科第三人,已上登科前資窮,洪鍾英登科前資窮準職,已上今加通政,依法典陞堂上,前副正尹慶烈贈吏參例兼,守義州府尹尹致定考,故府使張成漢贈兵參例兼,故學生張台一贈左承旨,故學生張就辰贈僕正,已上同知張彦極三代。
吏批,再政。以李奎鉉爲右尹,張錫愚爲濟用主簿,左尹單李奎鉉,右尹單李羲發。
兵批,判書金左根病,參判柳基常肅拜進,參議趙得林病,參知任百秀入直進,右承旨南獻敎進。以洪愼圭爲順天監牧官,李奎錫爲蔚山監牧官,同知單金弘奎,訓鍊主簿加設三單李完熙·李志益·崔承祖,護軍徐英淳·金英淳·柳相弼,副護軍李源庚·金愼根·金永爵·洪鍾英,副司果朴泰浩,副司正任百健·李鎭求,以上竝單付。
傳于南獻敎曰,明日出宮內門路,以協陽門爲之。
南獻敎啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于南獻敎曰,只推。
以左副承旨徐憲淳牌不進罷職傳旨,傳于尹敎成曰,只推。
以吏曹參議徐戴淳牌不進罷職傳旨,傳于尹敎成曰,只推。
南獻敎,以兵曹言啓曰,明日動駕時,本曹堂上守宮及侍衛,當爲備員,而參判金英淳有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以柳基常爲兵曹參判。
南獻敎,以都摠府言啓曰,今此動駕時,侍衛·寶劍,當爲備員,而都摠管朴岐壽呈辭受由,四員未差,無以備員。令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金道喜爲都摠管,金箕晩·兪星煥·成遂默·李毅遠爲副摠管。
南獻敎,以兵曹言啓曰,今四月十一日武臣賓廳武經講書日次,而動駕相値,不得爲之之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深二分。
姜時永啓曰,明日常參·經筵,取稟。傳曰,停。
洪在喆啓曰,司僕寺內乘來言,捲簾,取稟。傳曰,捲三面。
又啓曰,南殿展謁,已有成命,時刻將屆,儀衛皆備,而顧今雨勢,尙此霏微,少無開霽之意。此時觸冒勞動,恐非節宣之方,伏乞亟寢成命,以副群情,千萬顒祝。惶恐,敢啓。答曰,知道。日候如此,待快晴更爲擇入。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
姜時永啓曰,來十六日,日次儒生殿講日次,而文武科親臨放榜相値,頉稟之意,敢啓。傳曰,知道。
又啓曰,來十六日,漢學文臣殿講日次,而文武科親臨放榜相値,頉稟之意,敢啓。傳曰,知道。
又啓曰,今十三日,忠賢書院遣承旨致祭事,禮曹單子,啓下矣。何承旨進去乎?敢稟。傳曰,右副承旨進去。
以江原監司趙鶴年狀啓,通川郡民家失火事,傳于南獻敎曰,農務方殷,許多民戶之燒燼,聞甚驚慘。元恤典外,別加顧助,趁卽結構奠接,俾無失所之弊事,廟堂措辭關飭。
姜時永,以禮曹言啓曰,動駕日雨下於出宮前,則卽爲稟旨退行事,曾有定式矣。今日雨勢如此,永禧殿展謁,儲慶宮·毓祥宮·延祐宮·宣禧宮展拜,更爲擇吉,擧行,何如?傳曰,允。
上在昌德宮。停常參·經筵。
金英根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南獻敎啓曰,明日常參·經筵,取稟。傳曰,停。
金英根啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
南獻敎啓曰,右副承旨尹敎成,今日不爲仕進,卽爲牌招,何如?傳曰,允。
金英根啓曰,左尹李奎鉉,除拜後過三日不爲出肅,依定式推考警責,仍卽牌招察任,何如?傳曰,允。
南獻敎啓曰,明日傳香,禮房承旨當爲齋宿,行左承旨姜時永不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于金英根曰,明日出宮門路,以協陽門爲之。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于金英根曰,只推。
以右副承旨尹敎成牌不進罷職傳旨,傳于金英根曰,只推。
姜時永,以奎章閣言啓曰,御考恩賜儒生直赴帖,過科後,令成均館收聚,自本閣爻周後啓稟事,曾有定式矣。今番式年文科殿試後,御考恩賜直赴殿試進士趙龜植前所受直赴帖及直赴會試幼學金敬鉉壬寅十二月日次儒生殿講登科前所受直赴帖,自成均館,竝收聚以來。故依定式爻周,直赴給分案冊,修定以入之意,敢啓。傳曰,知道。
金英根,以摠戎廳言啓曰,本廳中軍李行敎呈辭在外,曠任可悶,改差,何如?傳曰,允。
兵曹,以李應植爲副摠戎中軍。
上在昌德宮。停常參·經筵。
姜時永啓曰,明日召對,取稟。傳曰,停。
金英根啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
姜時永啓曰,明日·再明日順陵忌辰祭齋戒·正日相値,視事,頉稟之意,敢啓。傳曰,知道。
傳于姜時永曰,南殿展謁,各宮展拜,以今月十七日爲之。
以黃海監司金東健狀啓,進上乾秀魚卵及石首魚卵醢,限內不得封進,惶恐待罪事,傳于金英根曰,勿待罪事,回諭。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不〈進〉罷職傳旨,傳于金英根曰,只推。
金英根,以義禁府言啓曰,咸鏡監司趙冀永狀啓內,德陵直長康仁默,參奉金璹等罪狀,令攸司稟處事,啓下矣。康仁默家在咸鏡道德源地,金璹家在端川地云,依例發遣府羅將,竝拿來,何如?傳曰,竝待待命拿囚。
副司直洪直弼疏曰,伏以,臣本江湖冷跡,樗櫟朽材,身世之兩忘,久矣,猥荷聖朝不世之殊遇,拔之衆棄之中,待以遺逸之禮,前後所被寵命,皆出常格,非臣微分,所可擬議,而至于向日晉對而極矣。敢以蟣蝨之賤,得汚燕蠖之地,密邇耿光,天香襲衣,而威顔咫尺,玉音溫粹,咨臣以學問之要,勉臣以出處之義,諄諄誨諭,若慈父之詔厥子,玆爲人臣之大幸,布衣之極榮。雖退塡丘壑,亦無所恨,而恩禮彌隆,情地彌蹙,以榮爲罪,日夕兢惕,不圖玆際,復辱史官,臨宣聖旨,引喩周詩,辭意崇摯,申以帳殿餘敎,俾之進身文陛,鴻恩異渥,曠絶千古。臣雖無狀,亦具彝性,敢不蹶承命,圖所以仰酬萬一,而竊自惟念學術空疎,靡足以仰贊聖德,疾病癃痼,不可以陳力就列,且犬馬之齒,已迫禮經致仕之年,在朝廷夙夜之地,猶將引退,況于草莽之臣乎?臣若彈冠彯纓,冒膺明命,則臣之一己顚敗,喪其素守,固未敢自恤,而詎不有累於道齊之晠化哉?臣誠仰愧俯怍,不能自已。伏願殿下,察臣無所能之實,諒臣不可進之義,使優游畎畝,涵泳聖澤,毋貽熙朝衿紳之羞,則是亦臣報國之一道也。臣身旣不出,則言亦不當出,而向日登對,進退悤遽,草草陳奏,未展悃愊,愚衷耿耿,略申前席未畢之懷,惟聖明之澄省焉。臣聞天人之際,一理相貫,人主之心,上通于天,其所感應,捷於影響。詩云昊天日明,及爾出王,昊天日朝,及爾遊衍,此之謂也。且人主至尊而無上,在上而可畏者,惟天爲然。若慢焉而不知敬,忽焉而不知戒,則天乃震怒而譴告之,譴告而不改,則棄絶而至於覆亡矣。故曰警予之天,猶可爲也,棄予之天,不可爲也,吁,可畏也。近日天心未豫,災沴竟月,五陽之節,雪霰交下,咎徵之現,不啻凜然,而天之所以降災者,蓋亦眷顧我殿下,丁寧告戒,俾有以扶持全安也。臣聞災不是災,遇災而不知懼,是眞災耳。故曰天之方蹶,無然泄泄,殿下信能惕然憂恐,側身修省,則回沴氣爲太和,易危象爲太康,惟在轉移間耳。在昔明陵盛際,適有日變,或言是非我國之所獨憂,先正文正公臣宋時烈,奮然峻斥曰,此王安石不足畏之說也,先正之意,豈不曰天之垂警,固天下之所同憂,其可委之中國,而不思所以消弭之道也耶?且常人之情,惟知近憂而不知遠慮。故災異未消,猶懷悚惕,旣消之後,恬若無憂,此所以旣消之憂,甚於未消之時也。伏願殿下,戒懼於覩聞之外,制保於危亂之前,用作啓聖興邦之圖焉。善乎張栻之言曰,人主不可以蒼蒼者爲天,當求諸視聽言動之際,一念纔是,卽上帝監臨,一念纔不是,卽上帝震怒,斯爲敬天之要。故臣竊爲殿下誦之。臣聞帝王之法古,必先法祖,爲其心法之所受也,爲其耳目之所逮也,猗歟我朝,聖神相繼,重熙累洽,衛正而闢邪,尊華而攘夷,崇道義而卑功利,家法之正,治化之醇,所以創之於前,守之於後者,殆三代後所未有,則可以爲萬世之章程矣。殿下所踐之位,卽祖宗之位也,所傳之心,卽祖宗之心也。精神流通,洋洋如在,則夙夜慥慥,思所以繼志述事者,有不容自己矣。恭惟本朝之於皇明,以君臣之義,兼父子之恩,龍蛇之役,神宗皇帝動天下之兵,再造我屬國,其興滅扶顚之德,百世不可忘。故宣廟未嘗背西而坐,以致萬折必東之志。仁廟不幸値丙丁之亂,勢窮理極,雖行權宜之道,然圍城之中,猶行望闕之禮,每値聖節,密伸誠禮,北望痛哭,涕淚如雨。逮我孝廟,心懷至慟,志切薪膽,與二三同德之臣,首揭大義,謀猷密勿,弓劍遽遺,大勳未集。然聖志卓然,可以建天地而懸日星。肅廟寅紹丕烈,禮以義起,設大報之壇,祀以郊天之禮。式至我英廟·正廟·純祖·翼考,益弘斯義,所以光前而啓後者,靡不畢擧,尊攘之義,卽殿下傳世之成法也。常以忍痛含冤,迫不得已八字,存諸聖衷,踐述列朝之志業,竊恐爲殿下之達孝也。嗚呼,祖功宗烈之爲後王法者,蓋不可數計,而麟經正義,尤係闡明之大者,惟殿下留神體究焉。先正文成公臣李珥,陳戒於宣廟曰,帝王之孝,與匹夫有間,尤當盡誠。匹夫以千金之散,貽厥子孫,猶思善守,況百年社稷,千里封疆,以相遺者乎?若有一毫自暇自逸之念,則孝思缺而先業虧,斯言眞切。故臣竊爲殿下誦之。臣聞孔子之言曰,克己復禮爲仁,己也者,人欲之謂也,禮也者,天理之謂也,爲仁也者,所以全其本心之德也。人之本心,莫非全德,而人欲害之,故爲仁者,必有以克其人欲而復其天理,然後本心之德,復全於我。所謂人欲者,聲色臭味安佚一切生於形氣之私者是已,仁者,以天地萬物爲一體,公則一,私則萬殊,故學者須公,共放此身與萬物一例看,方可以克有我之私。況人君代天理物,以四海爲一家,中國爲一人,若有絲髮偏係之私,則亦何以盡仁之體哉?先儒有言,克己須從性偏難克處克將去。凡人稟性,各有所偏,伏未知殿下,性姿天縱,而毋容可議於有偏而難克者耶?殿下試自思之。殿下之所當克,在於聲色歟,在於臭味歟,在於安佚歟?有一於此,便與天地不相似,豈所以法天行健之義哉?朱子曰,知如此是病,則不如此是藥,伏願殿下,對症投劑,深追旣往之悔,痛祛一己之私,使身心內外,光明洞徹,如日方升,則所以端本正始,施諸注措者,咸得其宜,馴致於中和位育之盛矣。朱子云,知人欲之所以害仁,則有以拔本塞源,克之克之而又克之,以至慾盡而理純,則胸中之所存者,粹然天地生物之心,而藹然若春陽之溫,無一事之不得於理,而無一物之不被其愛。斯言親切,故臣竊爲殿下誦之。臣聞人主勢孤無隣,所依者惟民。故曰乃裕民我惟有及,蓋君之於民,尊卑之分,如霄壤之不侔,而其所交須,則猶手足之於頭目也。以故有民則有國,無民則無國,理勢然耳。猗我列祖御世,咸以裕民,爲爲治之第一義。暑雨冬寒,無不關心,苛癢疾痛,常若在躬,輕徭薄賦,以制其産,發帑振廩,以濟其饑,深仁厚德,淪肌浹髓,故上下一體,固結不解,式至今永賴。夫何數十年來,凶荒托瘥,田野蓁蕪,烟火蕭瑟,朝家懷保之政,靡極不至,而澤不下究,民不聊生,蕩析離居,罔有定極。扶老携幼,交走死無弔,幸而不死,則困於糶糴徭役,乃以菜色鵠形之流,而不堪椎剝,盡鬻其甕盎杼柚,甚者鬻其子女,以緩其督,而一有逋亡,害及隣族,或一人而兼十人之徭,一戶而當十戶之役,皇皇若灼焰之敍不其絶,奈之何民不窮且盜也?其鬱悒之氣,愁怨之聲,有足以上干天和,殿下深居九重,何以盡燭其情狀乎?朱子詩云,若知赤子元無罪,合有人間父母心。殿下生民之父母也,若於燕閑之暇,念其頷顑而啼饑,波咜而呼寒,則玉食靡甘而錦衣靡煖,仁政恩澤,自可潛孚於窮蔀之下矣,在漢文·景之世,閔念元元,其減天下田租之半者,常常而有之,此西京之治,所以爲歷代之最也。我英廟在宥,或値大侵,揀尤甚邑,特給全災,故五十載郅隆之化,實惠汪濊。顧今國計罔極,固不可遽議蠲除,而常以百姓之足爲足,則君民相資,不患貧富之不均矣。易曰,節以制度,不傷財不害民,節者,祛奢崇儉之謂也。不節則傷財,財傷則民受其害,節儉者,裕民之本也。古之人君,必節儉而得之,奢泰而失之,故菲衣而惡食,則其興也勃焉,峻宇而雕墻,則其廢也忽焉。此非後辟之可則而可戒者乎?卽今百萬生靈,如在漏船,不知所止泊,而其性命安危,係我殿下一身。其所以發政施仁,奠之袵席者,不容一日玩愒,而若其發施之本,則亦惟曰節儉而已矣。伏願殿下,千萬體會,流仁澤於八埏,綿茀祿於億世,則豈不爲生民之福而宗社之幸乎?昔周至成王而極治矣,召公作誥,一則曰祈天永命,二則曰祈天永命。若不能以朝夕安者,蓋天命未常,聖哲所畏,況于今日乎?召誥一篇綱領,不過二事,曰疾敬德·諴小民而已。國之將興,不在强兵豐財而在君德,國之將亡,不在敵國外患而在民心,此召公所以申戒不已也。殿下處造命之地,儘能修己以敬,以安百姓,則所謂祈天永命,亶在於是,是爲爲殿下所攢祝者也。昔宋臣李沆,日取四方水旱盜賊之變而奏聞,或言細事不足煩上聽,沆曰,人主少年,當使知生民艱難,常懷憂懼,不然,血氣方剛,不留意聲色犬馬,則土木甲兵禱祀之事,作矣。斯乃大臣忠愛爲國家深遠之謨,而亦當爲殿下先事之慮。故臣竊爲殿下誦之。於戲,爲治之道,莫大於敬天·法祖·克己·裕民四者,而四者之本,專在於講學明理。苟不能學聚而問辨,則將何以知其所當然,覺其所以然,而措諸事爲之間哉?殿下寶齡,已過志學,聖功尤宜及時,昕夕孜孜,如不及猶恐失,則眞積力久,可以緝熙光明矣。伏聞近者,鎭日召對,仰認聖志奮發,體天不息,惟日不足,果能用志不分,拻拓擴充,隨事以觀理,卽理以應事,則非眞有獲于古訓無愆于成憲,已矣。昔宋帝亦云,朕居禁中,自有日課,先正文簡公臣金昌協嘗云,日課之功,最易見效。雖一日所做不多,工夫積累,意味浹洽,與或作輟者,何翅相倍?殿下所以遜志時敏者,一此不懈,則可無一曝十寒之患矣。伏願殿下,懋哉懋哉。臣至愚不肖,靡所知識,殘喘危淺,朝暮且死,而受恩如天,報答無地,敢忘僭屑,聊伸芹曝之誠,極知腐儒常談,不足以仰格宸聽,而儻蒙聖慈,虛心採納,不以人廢言,則不爲無補於進修之一端也。臣自數旬來,疝疾愈劇,文字哀籲,又稽至此,臣尤死罪。臣無任云云。答曰,省疏具悉爾懇。所陳諸條,無非先聖先賢格言至論,而至於災咎修省之說,尤爲痛切著明,予用感歎,當作箴戒。所可愧者,不能致爾於經席之上,日聞啓沃耳。傳于姜時永曰,此批答,遣史官傳諭。
癸卯四月十三日辰時,上詣春塘臺瑞蔥臺入侍時,行都承旨洪在喆,行左承旨姜時永,右承旨南獻敎,左副承旨徐憲淳,右副承旨尹敎成,同副承旨金英根,記事官金翊鎭,假注書李鼎信,別兼春秋金益文·趙秉駿,直提學金輔根,檢校直閣徐有薰,原任待敎金鼎集,檢校待敎金學性·李㘾·趙鳳夏·李裕元,以次侍立訖。上具軍服,乘馬出宣化門。藥房提調徐憙淳,副提調洪在喆進前奏曰,侵早勞動,聖體,若何?上曰,一樣矣。仍出協陽門,由建陽門,至明光門外。宣傳官跪稟鳴金二下大吹打。至靑陽門外,宣傳官跪稟鳴金三下吹打止。駕小駐札駐營,行迎接禮訖。宣傳官跪稟鳴金二下大吹打。至春塘臺,上降馬陞座。宣傳官跪稟鳴金三下吹打止。兵曹判書金左根,宣傳官李信泳等,先行參現禮,各班叩頭訖。在喆稟兵曹判書監試次,仍留壇上,何如?上可之。宣傳官跪稟陞壇號令,鳴金二下大吹打,少頃,又稟鳴金三下吹打止。訓鍊大將趙秉龜,從事官李裕元,禁衛大將任聖臯,從事官曺錫雨,壇上參現各營將官以下,壇下參現馬兵以下,依門外分班叩頭訖。在喆稟兩將臣監試次,仍留壇上,何如?上可之。上入小次,以司謁口傳下敎曰,別軍職·宣傳官,內乘·內侍,司謁·司鑰·別監,兵判臺上監試,武監丹楓亭訓將監試,各營將官·將校,令各該營,明日試取馬技,臺上擧行,其他從前臺上擧行者,竝令別將,明日擧行,御摠兩營應試者,竝令後廂營,明日擧行。上出次,上賜饌于諸臣,少頃入小次,命馬上才各技藝以次試取畢。上出次,宣傳官稟落馬記過諸人,何以爲之乎?上曰,分揀。上乘馬,宣傳官跪稟鳴金二下大吹打。至明光門外,宣傳官跪稟鳴金三下吹打止。由建陽門·協陽門,至宣化門還內,命出信箭解嚴。諸臣以次退出。
上在昌德宮。停常參·經筵。
姜時永啓曰,明日召對,取稟。傳曰,停。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
姜時永啓曰,左副承旨徐憲淳,同副承旨金英根,今日不爲仕進,竝卽牌招,何如?傳曰,允。
姜時永啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以卓景秀爲假注書。
傳于姜時永曰,禮房承旨,馳詣宗廟·景慕宮,奉審摘奸以來。
傳于金英根曰,十五日次對,勿拘齋日,依例來會。
金英根,以兵曹言啓曰,再明日仁政殿親臨式年文武科放榜時,本曹堂上,全數進參,而參判柳基常有實故,不得進參,參判,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金鼎集爲兵曹參判。
金英根啓曰,摠戎使柳基常,時無職名,令該曹口傳付軍職,何如?傳曰,允。
兵曹口傳政事,護軍單柳基常。
以江原監司趙鶴年狀啓,金化縣民家失火事,傳于徐憲淳曰,農務方殷,民家之燒燼,若是夥多,聞甚矜惻。元恤典外,別加顧助,趁卽結構奠接,俾無失所之弊事,廟堂措辭,分付。
以慶尙左水使李定鉉狀啓,東萊府人命渰死事,傳于徐憲淳曰,人命之渰死,聞甚驚慘。元恤典外,別加顧助,如有生前身還布,竝蕩減事,分付。
姜時永,以奎章閣言啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
上在昌德宮。停常參·經筵。
藥房提調徐憙淳,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐憲淳啓曰,明日文武科親臨放榜,再明日動駕相値,視事,頉稟之意,敢啓。傳曰,知道。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日次對,勿拘齋日,依例來會事,命下,而大臣有身病,不得來會云矣,敢啓。傳曰,知道。
又啓曰,行左承旨姜時永,右副承旨尹敎成,今日不爲仕進,竝卽牌招,何如?傳曰,允。
以黃海監司金東健狀啓,遂安郡民家失火事,傳于徐憲淳曰,農務方殷,民家之燒燼,聞甚矜惻。元恤典外,別加顧助,結構奠接,俾無失所之弊事,廟堂措辭,分付。
傳于金英根曰,明日出宮門路,以協陽門爲之。
尹敎成,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,原任待敎李憲瑋喪,卒哭日,依定式遣檢書官,勸肉以來之意,敢啓。傳曰,知道。
又以春秋館言啓曰,別兼春秋臣沈敬澤,以兵曹正郞,今日軍布捧上時,晝仕出去之意,敢啓。傳曰,知道。
徐憲淳,以戶曹言啓曰,謹奉傳敎,大嬪宮正堂以下修改吉日時,令日官金昌勳推擇,則今四月二十一日卯時爲吉云,以此日時擧行之意,敢啓。傳曰,知道。
金英根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,五衛將張彦極·林柱煥,文臣兼宣傳官趙秉駿·李裕元,俱以病難供職,呈狀乞遞,竝改差,何如?傳曰,允。
又以御營廳言啓曰,南小營瑞蔥臺試射放時,柳葉箭入格駕前別抄朴志煥等三人邊二中,各弓箭一部,金明顯貫一中,帿弓一張,朴東厚等九人邊一中,各長弓一張,敎鍊官申永祚邊一中,長弓一張,片箭入格駕前別抄金晶煥等四人邊一中,各帿弓一張,鳥銃入格帳幕軍金光得等五名貫一中,邊一中,各木一疋,布一疋,孫德春等十名邊二中,各布二疋,金宗哲二名貫一中,各木一疋,申厚吉等十九名邊一中,各布一疋,謹依單子啓下,以軍器寺弓箭及本廳木布,施賞之意,敢啓。傳曰,知道。
又以禁衛營言啓曰,瑞蔥臺試放時,鳥銃入格帳幕軍金順玉等二十二名,謹依單子判下,以本營木布,施賞之意,敢啓。傳曰,知道。
上在昌德宮。停常參·經筵。
上詣仁政〈殿〉,文武科放榜,還內後,內閣·政院·藥房·玉堂口傳問安。答曰,知道。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
備忘記,開城留守趙容和下直,長弓一張·長箭一部賜給。
傳于尹敎成曰,明日新恩謝恩,當親受矣,該房知悉。
金英根啓曰,明日動駕,兩司侍臣,當爲進參。未署經外,呈告人員,竝待開門牌招,何如?傳曰,允。
傳于金英根曰,明日出宮門路,以協陽門爲之。
姜時永,以奎章閣言啓曰,檢書官姜溍,時無職名,令該曹口傳付軍職,使之冠帶常仕,何如?傳曰,允。
金英根,以兵曹言啓曰,瑞蔥臺試射放入格別軍職·宣傳官·中官·弓人矢人·統長·武藝別監·門旗手·駕後禁軍·交龍旗·馬上奉持·步下奉持等,謹依判下別單,分等施賞,而筒箇弓矢,以軍器寺所在者,取來頒給,木布以本曹所在,頒給之意,敢啓。傳曰,知道。
又以兵曹言啓曰,今四月十七日武臣堂上朔試射日次,而動駕相値,不得爲之之意,敢啓。傳曰,知道。
又以訓鍊都監言啓曰,今番瑞蔥臺試射放時,本局將官·將校·軍兵等射砲藝入格之類,謹依判下單子,以軍器寺筒箇弓箭及戶曹木布,施賞之意,敢啓。傳曰,知道。
敎開城府留守趙容和書。王若曰。陪都托藩翰之重,其地則晉陽保障,分司膺簡心之隆,得人焉寇準鎖鑰。庸畀釐東郊故事,庶期慰西民厚望。惟卿,豊陵肖孫,需世偉器。風範有動人之美,貯令望於瑚璉珪璋,文章擅華國之名,摛采藻於黼黻絺繡。踐華膴於苑署館部,黑頭耀緋金之榮,著茂績於關·嶠節符,素志勵氷蘗之操。眷彼勝國舊址,卽我近畿重毗。襟帶壯嶺瀾之形,千里之樓櫓碁布,舟車通沁·灣之路,四方之物貨輻臻。嗟昔時繁華之場,何至凋弊之太甚?在今日懷保之道,宜資望實之俱優。玆授卿以開城府留守兼管理使,卿其繕戎械而峙倉儲,俾圖緩急之可恃。參廟籌而管營務,當念外內之相須。於戲,携一琴於成都,民頌閱道之廉雅,撤貳棘於京兆,人畏廣漢之嚴明。故玆敎示,想宜知悉。知製敎金基纘製進
癸卯四月十六日辰時,上詣仁政殿。文武科放榜入侍時,行都承旨洪在喆,行左承旨姜時永,右承旨南獻敎,左副承旨徐憲淳,右副承旨尹敎成,同副承旨金英根,記事官金翊鎭,假注書卓景秀,別兼春秋沈敬澤·趙秉駿,直提學金輔根,檢校直閣徐有薰,檢校待敎金學性·金洙根·南秉哲·李㘾·趙鳳夏·李裕元,以次侍立。時至,上具遠遊冠·絳紗袍,乘輿出宣化門。藥房提調徐憙淳,副提調洪在喆進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,至仁政殿月臺。通禮跪啓請降輿,上降輿,在喆進圭,上執圭陞座。贊儀唱文武百官入就位,行四拜禮。文武百官就位,行四拜禮訖,文武新恩分東西庭,行四拜禮,仍行文武新恩放榜。放榜官唱文武擧人入就位,行四拜禮訖。上命賜牌,在喆·敎成,各頒賜紅牌,次賜花及蓋訖,宣醞,行四拜禮,退出,致詞官致詞,文武百官行禮訖,通禮跪告禮畢。上降座乘輿,右議政權敦仁進轎前奏曰,早朝勞動,聖體,若何?上曰,一樣矣。敦仁曰,故相臣鄭維吉·鄭太和墓所致侑,日間將祗受云矣。判府事欲爲往參,而兩墓所,皆在過江不遠之地,從便往來,恐好。且其先山,在三十里許,或値山下有事之時,每每請由,亦涉煩屑,日後山下往來,亦爲從便之意,欲一轉達。故敢此仰達矣。上曰,依此爲之。敦仁曰,四忠祠致祭時,御將及兵判,不得不出往,朝紳中亦多有往參者云。一體使之從便往來,何如?上曰,依此爲之。仍出仁政門,由肅章門·協陽門還內,命出標信解嚴。諸臣以次退出。
上在昌德宮。停常參·經筵。
大駕詣永禧殿,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,內閣·政院·藥房·玉堂口傳問安。答曰,知道。仍詣儲慶宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。詣毓祥宮,入齋室後,內閣·政院·藥房·玉堂口傳問安。答曰,知道。毓祥宮展拜,延祐宮展拜,還入齋室後,內閣·政院·藥房·玉堂口傳問安。答曰,知道。詣宣禧宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
姜時永啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
金英根啓曰,大司憲徐左輔呈辭,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
洪在喆啓曰,司僕寺內乘來言,捲簾,取稟。傳曰,捲三面。
南獻敎啓曰,臣以大王大妃殿·王大妃殿問安進去,下直之意,敢啓。傳曰,知道。
以全羅監司徐箕淳狀啓,茂州府民家失火事,傳于南獻敎曰,農務方殷,民家之燒燼,人命之爛死,聞甚矜慘。元恤典外,別加顧助,結構奠接之方,廟堂措辭,分付。
傳于姜時永曰,別兼所帶校理,許遞。
傳于姜時永曰,此家伸暴之後,其子科名,良用興感。新及第尹定鉉,弘文校理除授,待唱榜後牌招察任。
吏曹,校理單尹定鉉除授事,承傳。
兵曹口傳政事,副司果單金益文。
傳于洪在喆曰,麻提督之後孫,始有科名,則在朝家輸念之道,豈與李提督家有異乎?新榜出身麻夏帛,宣傳官作窠除授。
兵曹口傳政事,宣傳官單麻夏帛除授事,承傳。
兵曹口傳政事,副司果單姜溍。
以執義李㘾,掌令宋柱獻·李宗秉,持平洪在龍·朴商壽,司諫趙啓昇,獻納李玄功,正言韓文爀牌不進罷職傳旨,傳于金英根曰,只推。
金英根啓曰,卽者義禁府都事來言,今此動駕時,駕側鳴錚罪人金學彦等三人,移送秋曹云矣,敢啓。傳曰,知道。
姜時永,以禮曹言啓曰,試考恩賜儒生直赴給分帖,過科後,令成均館收聚,爻周後草記事,曾有定式矣。卽接成均館所報,則今番式年文科殿試時,直赴殿試儒生前縣監金愼根,前主簿金永爵,幼學尹顯岐·金敬鉉·尹定鉉,進士金世鎬,幼學李,前牧使洪鍾英,幼學李裕膺,生員韓敬源,幼學姜鳳煥·沈厚善·南履輪,生員具相殷,幼學韓容悳·姜載璜·鄭基稷,生員李光洙,進士權應夔,直赴會試儒生幼學柳來駿·李容翼,給分儒生幼學安喜壽·李時夏等二十三人,登科直赴會試儒生幼學柳譔等五人,給分儒生幼學朴文碩等十人,未參榜合儒生三十八人,前所受帖文,一竝收聚以送云矣。依定式爻周之意,敢啓。傳曰,知道。
又以禮曹言啓曰,圖畫署,有別遞兒錄窠,而自前以畫員實官中久勤人,次次許付矣。付錄人金夏鍾,以軍官在外代,當次人崔垣,依例許付,何如?傳曰,允。
金英根,以訓鍊都監言啓曰,本局哨官權中洛,身病甚重,勢難察任,改差,何如?傳曰,允。
癸卯四月十七日辰時,上御熙政堂。新恩謝恩親受入侍時,行都承旨洪在喆,行左承旨姜時永,右承旨南獻敎,左副承旨徐憲淳,右副承旨尹敎成,同副承旨金英根,記事官金翊鎭,假注書卓景秀,別兼春秋鄭基世·趙秉駿,檢校待敎趙鳳夏以次進伏訖。上命史官分左右。在喆曰,新恩後陪人,亦使之隨入乎?上曰,唯。在喆曰,武科則使甲科三人升殿乎?上命甲科三人升殿。文科甲科柳光睦·金愼根·金永爵,乙科李鍾灝·安喜壽·柳來駿·尹顯岐·趙龜植·金敬鉉·李時夏,丙科四十二人尹定鉉·金龍基·金世鎬·李·洪鍾英·李秉欽·金秉周·李裕膺·朴公鎭·裴相奎·金稜·李璋溥·柳泰鉉·朴賢楷·李潤龍·韓敬源·姜鳳煥·沈厚善·宋奎灝·南履輪·宋欽翼·曺瑩承·金大鉉·具相殷·申國休·韓容悳·李容翼·金觀孝·申學典·白龍周·趙遠永·姜載璜·金應夏·鄭基稷·崔致權·李光洙·權應夔·南溟翼·丁集敎·吉鎭五·玄基濬·金斗欽,武科甲科金樂文·任百健·李鎭求,以次進前,各奏職·姓名訖,以次退出。上命史官就座。仍命退,諸臣以次退出。
癸卯四月十七日卯時,大駕詣永禧殿展謁,儲慶宮·毓祥宮·延祐宮,宣禧宮展拜擧動入侍時,行都承旨洪在喆,行左承旨姜時永,右承旨南獻敎,左副承旨徐憲淳,右副承旨尹敎成,同副承旨金英根,記事官金翊鎭,假注書卓景秀,別兼春秋鄭基世·趙秉駿,直提學金輔根,檢校直閣徐有薰,檢校待敎金學性·南秉哲·趙鳳夏,以次侍立。時至,上具翼善冠·衮龍袍,乘輿出宣化門。藥房提調徐憙淳,副提調洪在喆進前奏曰,連日勞動,聖體,若何?上曰,一樣矣。仍出協陽門。通禮跪啓請降輿乘輦。上降輿乘輦,由肅章門·進善門,出敦化門。通禮跪啓請進發。上進發由把子橋·鍾閣前路,至永禧殿大門外。通禮跪啓請降輦乘輿。上降輦乘輿,通禮前導,入齋室。少頃,啓請外辦。上具冕服,入就版位,行四拜禮。還入齋室後,命書傳敎曰,儲慶宮展拜時,百官入參,置之。少頃,通禮跪啓請外辦。上改具翼善冠·衮龍袍,乘輿出殿大門外。通禮跪啓請降輿乘輦。上降輿乘輦,詣儲慶宮,至宮大門外。通禮跪啓請降輦乘輿。上降輦乘輿,通禮前導入齋室。少頃,通禮跪啓請外辦。上入就版位,行再拜禮,仍爲奉審。還入齋室後,傳曰,諸司預備。通禮跪啓請外辦。上乘輿出宮大門外。通禮跪啓請降輿乘輦。上降輿乘輦,進發至毓祥宮大門外。通禮跪啓請降輦乘輿。上降輦乘輿,通禮前導入齋室,少頃,通禮跪啓請外辦。上入就版位,行再拜禮,仍爲奉審訖,詣冷泉亭,行四拜禮訖。判府事鄭元容,右議政權敦仁進前奏曰,自早勞動,聖體,若何?上曰,一樣矣。傳曰,延祐宮展拜時,百官入參,置之。上自夾門,詣延祐宮,就版位,行再拜禮,仍爲奉審。還入毓祥宮齋室後,傳曰,諸司預備。通禮跪啓請外辦。上乘輿,出毓祥宮大門外,由西邊間路,詣宣禧宮,通禮前導入齋室。少頃,通禮跪啓請外辦。上入就版位,行再拜禮,仍爲奉審,還入齋室。還宮時至,通禮跪啓請外辦。上乘輿出宮大門外,通禮跪啓請降輿乘輦。上降輿乘輦,由紫繡橋前路,至彰義宮大門外下輦所。通禮跪啓請降輦。上降輦步過,通禮跪啓請乘輦,上乘輦,進發由光化門前路,入敦化門·進善門·肅章門,至協陽門外。通禮跪啓請降輦乘輿。上降輦乘輿,入協陽門,命出標信解嚴,由宣化門還內。諸臣以次退出。
上在昌德宮。停常參·經筵。
金英根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金英根啓曰,玉堂備員間,視事,頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
又啓曰,行都承旨洪在喆,行左承旨姜時永,右承旨南獻敎,左副承旨徐憲淳不爲仕進,右副承旨尹敎成式暇出去,院中只有臣一人,伴直無人。左副承旨徐憲淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐憲淳牌不進,伴直無人,右承旨南獻敎,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者禮曹郞廳來言,明日雜科覆試,本曹堂上,當爲備員設場,而判書徐憙淳受由,參議未差,無以擧行云,何以爲之,而未差之代,政官牌招,開政差出,何如?傳曰,允。判書許遞,前望單子入之。
又啓曰,吏曹判書金道喜,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
又啓曰,假注書卓景秀,身病猝重,勢難察任,今姑改差,何如?傳曰,允。
又啓曰,事變假注書姜晢一,身病猝重,勢難察任,今姑改差,何如?傳曰,允。
注書金翊鎭病,代以鄭基稷爲假注書。
卓景秀改差,代以李爲假注書。
姜晢一改差,代以李璋溥爲事變假注書。
鄭基稷有頉,代以趙龜植爲假注書。
李有頉,代以李裕膺爲假注書。
李璋溥有頉,代以吉鎭五爲事變假注書。
趙龜植有頉,代以金敬鉉爲假注書。
李裕膺有頉,代以趙遠永爲假注書。
吉鎭五有頉,代以李鍾灝爲事變假注書。
金敬鉉有頉,代以安喜壽爲假注書。
趙遠永有頉,代以權應夔爲假注書。
李鍾灝有頉,代以金稜爲事變假注書。
安喜壽有頉,代以韓敬源爲假注書。
權應夔有頉,代以金世鎬爲假注書。
金稜有頉,代以崔致權爲事變假注書。
韓敬源有頉,代以李時夏爲假注書。
金世鎬有頉,代以柳來駿爲假注書。
崔致權有頉,代以朴賢楷爲事變假注書。
禮曹判書前望單子入之,徐憙淳落點。
南獻敎,以弘文館言啓曰,副應敎朴來萬,修撰金基纘,副修撰朴承輝在外,校理尹定鉉,旣有待唱榜牌招之命,修撰趙鳳夏內閣進,副修撰鄭基世別兼春秋進,下番闕直,事甚未安。應敎李時愚,校理趙龜夏,副校理李寅奭,竝卽牌招,以爲推移姑降入直之地,何如?傳曰,允。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于金英根曰,只推。
以左副承旨徐憲淳牌不進罷職傳旨,傳于南獻敎曰,只推。
以應敎李時愚,校理趙龜夏,副校理李寅奭牌不進罷職傳旨,傳于南獻敎曰,只推。
南獻敎,以吏曹言啓曰,成均館典籍申佐模,以其身病,呈狀乞遞,改差,何如?傳曰,允。
金英根,以訓鍊都監言啓曰,本局加設哨官麻夏帛,除拜宣傳官矣。所帶加設哨官,減下之意,敢啓。傳曰,知道。
又以御營廳言啓曰,本廳哨官愼錫圭,身爲將官,擧措駭妄,決棍汰去之意,敢啓。傳曰,知道。
又以義禁府言啓曰,靈光郡守洪永圭,羅州牧使李魯榮竝拿來,與全羅監司狀啓·宣惠廳粘目憑閱處之事,傳旨啓下矣。洪永圭·李魯榮時在任所云,依例發遣府書吏羅將,竝拿來,何如?傳曰,竝待待命拿囚。
上在昌德宮。停常參·經筵。
南獻敎啓曰,明日召對,取稟。傳曰,停。
金英根啓曰,合辭許久闕啓,事甚未安。未署經·雜科進去外,呈告人員,竝卽牌招,何如?傳曰,允。
南獻敎啓曰,左副承旨徐憲淳,今日不爲仕進,卽爲牌招,何如?傳曰,允。
注書金翊鎭病,代以李東爲假注書。
朴賢楷有頉,代以金大鉉爲事變假注書。
李時夏有頉,代以尹顯岐爲假注書。
金大鉉有頉,代以李光洙爲事變假注書。
尹顯岐有頉,代以韓容悳爲假注書。
李光洙有頉,代以玄基濬爲事變假注書。
韓容悳有頉,代以李裕膺爲假注書。
傳于金英根曰,明日次對,依例來會。
傳于南獻敎曰,藥房提調許遞,今日政差出。
南獻敎啓曰,吏曹判書金道喜,參議徐戴淳再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之,敢稟。傳曰,牌招。參議只推,一體牌招。
有政。吏批,判書金道喜牌招不進,參判閔致成在外未肅拜,參議徐戴淳進,右承旨南獻敎進。啓曰,判書金道喜牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。以金永爵爲禮曹參議,以宋冕載爲判義禁。
兵批,判書金左根病,參判金鼎集入直進,參議趙得林病,參知任百秀病,同副承旨金英根進。以朴仁儉爲金井別將,濟州監牧官單金鍾遠,副護軍單李時在·李經在。
吏批,再政。以金道喜爲內醫提調。
南獻敎啓曰,新除授禮曹參議金永爵,卽爲牌招,雜科設場,何如?傳曰,允。
金英根啓曰,大司憲徐左輔,執義李㘾,掌令宋柱獻·李宗秉,持平洪在龍牌不進,持平朴商壽雜科進去,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,執義李㘾,掌令宋柱獻·李宗秉,持平洪在龍牌不進罷職傳旨,傳于金英根曰,只推。
以左副承旨徐憲淳牌不進罷職傳旨,傳于金英根曰,只推。
金英根啓曰,明日次對,兩司當爲進參,雜科進去·未署經外,呈告人員,竝待開門牌招,何如?傳曰,允。
南獻敎,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
南獻敎啓曰,明日常參·經筵,取稟。傳曰,停。
南獻敎,以禮曹言啓曰,卽接竹山幼學鄭匡輔所志,則以爲,同姓六寸兄匡普,嫡妾俱無子,以其同姓四寸兄匡兟第二子學仁,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長鄭匡輔所訴旣如此,依定式鄭匡兟第二子學仁,立爲鄭匡普之後,何如?傳曰,允。
金英根,以兵曹言啓曰,今春等進上弓矢看品在卽,而知弓品堂上李行敎呈辭在外,不得看品云。改差,其代依例以在京無故人,啓下之意,敢啓。傳曰,知道。
又以御營廳言啓曰,本廳軍色從事官李時愚,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,行左承旨姜時永啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
姜時永啓曰,明日常參·經筵,取稟。傳曰,停。
金英根啓曰,大司憲徐左輔,執義李㘾,掌令宋柱獻·李宗秉,持平朴商壽牌不進,持平洪在龍雜科進去,監察茶時之意,敢啓。傳曰,知道。
姜時永啓曰,左副承旨徐憲淳,右副承旨尹敎成,今日不爲仕進,竝卽牌招,何如?傳曰,允。
金英根啓曰,假注書李裕膺,時無職名,令該曹依例付軍職,冠帶常仕,何如?傳曰,允。
傳于金英根曰,大臣·備局堂上引見。
姜時永,以內醫院都提調意啓曰,提調金道喜,今日問安,不爲仕進,卽爲牌招,何如?傳曰,允。
姜時永啓曰,假注書李東,身病猝重,勢難察任,今姑改差,何如?傳曰,允。
李東改差,代以李容翼爲假注書。
玄基濬有頉,代以姜載璜爲事變假注書。
姜載璜有頉,代以申學典爲事變假注書。
禮曹,來五月十五日明敬文仁光聖大王大妃殿誕日陳賀時,應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
姜時永,以禮曹言啓曰,雜科覆試,已爲設場,而參判李羲肇身病猝重,不得進參,令政院牌招,以爲備員擧行之地,何如?傳曰,允。
姜時永啓曰,禮曹參判李羲肇牌不進推考傳旨,今方捧入,而雜科覆試,當爲進參,如是違牌,事甚未安。更爲牌招,何如?傳曰,許遞,前望單子入之。
禮曹參判前望單子入之,徐左輔落點。
姜時永啓曰,新除授禮曹參判徐左輔,卽爲牌招,使之雜科進參,何如?傳曰,允。
傳于金英根曰,大司憲有闕之代,前望單子入之。
大司憲前望單子入之,李翊會落點。
以大司諫李明迪,司諫趙啓昇,正言韓文爀,執義李㘾,掌令宋柱獻·李宗秉,持平朴商壽牌不進罷職傳旨,傳于金英根曰,只推。
以左副承旨徐憲淳,右副承旨尹敎成牌不進罷職傳旨,傳于金英根曰,只推。
金英根,以都摠府言啓曰,副摠管李儒常,以文臣朔試射試官,訓鍊院晝仕出去之意,敢啓。傳曰,知道。
癸卯四月二十日辰時,上御熙政堂。大臣·備局堂上引見入侍時,同副承旨金英根,假注書李裕膺,事變假注書姜晢一,別兼春秋李裕元·趙秉駿,右議政權敦仁,左參贊朴岐壽,刑曹判書金蘭淳,兵曹判書金左根,戶曹判書李光正,行大護軍李穆淵·任聖臯,行護軍柳基常,校理尹定鉉,以次進伏訖。上曰,史官分左右。敦仁進前奏曰,近日晨夕微涼,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,臣以極卑下之材器,至愚闇之知見,叨承此萬萬不敢當之任,夫豈或一日自安於心哉?誠以恩造罔極,鞠瘁爲先,淟涊仍冒,遽復經年矣。顧其昏聵儱侗,不識猷爲,使之伴食仰成,猶懼不堪稱塞。況今元輔久不備位,左相又蒙恩諒,承弼之地,惟臣一人而已。付卑之專,固非一毫近似於臣,而機務之繁,何望其獨理,輔佐之重,誰與之同寅?雖豐豫無事之時,籌謨幹當之才,弘濟之責,必資於具員,而乃如臣無肖,値此艱虞,責之以必不堪承之事,如是而其可時日挨度乎?國事則倚重無所,朝體則苟簡莫甚,此非臣所可私自憂悶,聖明亦豈不深燭乎?惟願亟命枚卜,簡任賢德,備員鼎席,以幸國事焉。臣之斷斷蘄仰,實非出於圖占便私,惟聖明卽賜允兪,千萬懇祝。上曰,從當有下敎者矣。出擧條敦仁曰,臣於月前診筵,以講對之無或間斷,有所仰達,而邇來非但法講之不行,竝與召對而行不幾日,因復停閣,雖或緣於親享殿座,動駕之勞動時多,而如召對之簡其禮儀,便於引接者,卽亦何日不可,何時不可,而一停則仍以久廢,未見有勉强提撕之意,尙何望有將就之益乎?日前經筵官疏批,以不能致之經席,日聞啓沃,深致愧焉,求道之篤而反躬之切,臣固欽誦,而苟殿下日親儒臣,日開經筵,好學而不厭,則何患乎山林之不能致,而啓沃之不得聞乎?今乃經筵則一切不御,聖工則頓然無進,彼爲士者,亦皆知殿下無向學之志,顧何所興起而輕自呈身乎?此在殿下轉移間事,亦何憚而不爲乎?臣一番登筵,輒有一番陳勉,自知支煩,而亦不敢止者,豈有他哉?講學廢則聖德無以成就,聖德不能成就,則將於國事奈何,其關係安危之機,凜如一髮。故每每未蒙採用,而每每若是絮煩,伏望惕然深思,確然立志,卽開講筵,勿復停閣,俾有日新緝熙之盛,以慰一世顒祝之情焉。上曰,卿之懇懇之誠,實用感歎,當益加勉矣。出擧條敦仁曰,因咸鏡道暗行御史沈膺泰別單,端川唐米,多至七萬石,爲弊不少,從長處之,北關·三·甲還多之弊,以每年幾石,按式執錢,納于京司之意,竝爲關問道臣矣。卽見該監司趙冀永所報,則以爲,端川唐米,每年減幾石,則不出數年,庶可救弊。故一萬石,已令南式三兩執錢,使之分排於端以南穀少邑,至於北關·三·甲,詳定與南不同,轉運僻遠甚難,莫若執錢上納,逐年減摠。故三甲折米六千石,北關折米八千五百十七石,無論元會私賑交濟,隨其各邑所在該衙門穀摠多寡分數,以土式二兩執錢後,修成冊上送爲辭矣。端川唐米之自本道每年執錢,移俵各邑,次次減摠,實爲從便釐救之道,依所報許施。三·甲·北關穀折米一萬四千五百十七石,作錢二萬九千三十四兩,分付該道,定色吏輸納于戶曹,添付於本曹別置條,今年作錢,則令道臣,諒其事勢,更爲報來,待知委擧行。朝家旣許以土式執錢,而若値穀價之稍高,則官吏輩,難保無從市直取剩之弊。如是則執錢減摠,本自爲民,而容奸厲民,將至難言。令道臣關飭各邑,嚴杜奸弊之意,竝爲措辭分付,何如?上曰,依爲之。出擧條敦仁曰,兩營停番間,因度支事勢,退展數年矣。聞已準限,自今年固當依例上番,而許久停番之餘,猝地徵調,似或有多少貽弊,且來頭信需,不得不預爲經紀,限三年姑爲仍停,使度支逐年留儲,以爲臨時入用之地,何如?上曰,依爲之。出擧條敦仁曰,兵曹參判金鼎集,義州府尹尹致定,皆將爲三代追恩,而所後祖父,則榮贈之典,更無可施。自前似此之人,移贈其本生祖父,亦有已例,今亦依已例,使之移贈其本生祖父,何如?上曰,依爲之。出擧條上曰,大臣就座。英根曰,諸宰奏事。岐壽等曰,無所懷矣。英根曰,玉堂所懷奏之。定鉉曰,別無所懷矣。英根曰,今日賓對,兩司無一人進參,事甚未安。違牌諸臺,竝推考事,何如?上曰,依爲之。出擧條上命大臣先退,史官就座,仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深四分。
自人定至二十二日開東,灑雨下雨,測雨器水深七分。
金英根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金英根啓曰,來二十五日,朝參日次矣,敢稟。傳曰,停。
尹敎成啓曰,明日常參·經筵,取稟。傳曰,停。
金英根啓曰,合辭許久闕啓,事甚未安。除在外·未署經·雜科進去外,呈告人員,竝卽牌招,何如?傳曰,允。
尹敎成啓曰,判義禁宋冕載,除拜後過三日不爲出肅,依定式推考警責,仍卽牌招察任,何如?傳曰,允。
李容翼有頉,代以宋欽翼爲假注書。
宋欽翼有頉,代以南履輪爲假注書。
申學典有頉,代以金觀孝爲事變假注書。
南履輪有頉,代以金秉周爲假注書。
金觀孝有頉,代以白龍周爲事變假注書。
金英根啓曰,卽者義禁府都事來言,時囚無得過三日滯囚,曾有定式矣。時囚罪人金最直,當爲捧供,而判義禁宋冕載未肅拜,同義禁柳基常·兪星煥·金箕晩俱有身病,不得備員開坐云。竝卽牌招,以爲備員開坐之地,何如?傳曰,允。
又啓曰,行大司憲李翊會在外,執義李㘾,掌令宋柱獻,持平洪在龍·朴商壽牌不進,掌令李宗秉雜科進去,監察茶時之意,敢啓。傳曰,知道。
以大司諫李明迪,司諫趙啓昇,正言韓文爀,執義李㘾,掌令宋柱獻,持平洪在龍·朴商壽牌不進罷職傳旨,傳于金英根曰,只推。
以慶尙監司李景在狀啓,草溪等邑民家失火事,傳于徐憲淳曰,農務方殷,民戶之燒燼,若是夥然,聞甚驚慘。元恤典外,別加顧助,趁卽結構奠接,俾無失所棲遑之弊事,廟堂措辭,關飭。
尹敎成,以禮曹言啓曰,卽接京畿監司李若愚移文,則以爲,長湍縣德津廟宇,年久傾頹,所見極甚悚悶,今將改建,而以來五月初四日修改計料,告由移還安祭香祝,自本曹啓稟下送云矣。長湍縣德津廟宇改建時,先告事由移還安祭香祝,令該司照例磨鍊,下送之意,分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·祈雨壇·漢江壇·司寒壇·馬祖壇·厲壇壇上及四面紅箭門·墻垣·階砌,俱爲無頉,而雩祀壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
徐憲淳,以兵曹言啓曰,來五月初一日大駕詣景慕宮齋宿,初二日夏享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今番南殿展謁時例磨鍊。
又以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
又以都摠府言啓曰,副摠管李儒常,以禁衛中軍,本營中旬監試事,南小營晝仕出去,而逐日進去,煩稟未安,入番間除草記往來之意,敢啓。傳曰,知道。
又以禁衛營言啓曰,因大臣所奏,兩營停番,限三年姑爲仍停事,允下矣。本營自今年七月當爲始,輪次上番之慶尙·黃海·忠淸·京畿·江原·全羅等六道所在鄕軍,通計十八當停番,而隨其上番年限,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因大臣擧條,禁御兩營鄕軍,限三年姑爲仍停事,允下矣。本廳今癸卯七月當爲始,輪次上番之慶尙·全羅·忠淸等三道所在鄕軍,合十八當停番,而隨其道次,竝資保收布上送之意,各該道監·兵使處,預爲知委,何如?傳曰,允。
義禁府啓目,寧遠前郡守金最直原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外·未署經·雜科進去外,呈告人員,竝卽牌招,何如?傳曰,允。
又啓曰,行左承旨姜時永,同副承旨金英根,今日不爲仕進,竝卽牌招,何如?傳曰,允。
又啓曰,假注書李裕膺,身病猝重,勢難察任,今姑改差,何如?傳曰,允。
金秉周有頉,代以沈厚善爲假注書。
白龍周有頉,代以姜晢一爲事變假注書。
沈厚善有頉,代以李潤龍爲假注書。
李裕膺改差,代以申國休爲假注書。
徐憲淳啓曰,行大司憲李翊會在外,執義李㘾,掌令李宗秉,持平洪在龍·朴商壽牌不進,掌令宋柱獻雜科進去,監察茶時之意,敢啓。傳曰,知道。
以執義李㘾,掌令李宗秉,持平洪在龍·朴商壽,司諫趙啓昇,獻納李玄功,正言韓文爀牌不進罷職傳旨,傳于徐憲淳曰,只推。
以同副承旨金英根牌不進罷職傳旨,傳于徐憲淳曰,只推。
兵曹口傳政事,大護軍單朴晦壽。
徐憲淳,以備邊司言啓曰,濟州牧使李源祚,以其身病,呈狀乞遞矣。病狀旣如此,則有難强令察任,改差,何如?傳曰,允。
義禁府啓目粘連,向前金最直亦,流來積逋,依舊未捧,至於新逋,囚供雖爲發明,道査的有石數,揆以法意,難逭當律。以此照律,何如?判付啓依允。
右尹李羲發疏曰,伏以,臣以嶺外疎蹤,歷事四朝,出入禁扄,于今四十有九年矣。釋褐之初,特蒙我正宗大王天地父母之恩,猥忝講製之選,偏荷作成之澤,周旋於執經問難之筵,密邇於賡詩陪從之列,前席宣醞,別侈異數,特旨陞品,曲費造化,六載淸禁,隆渥如天,當日遭逢之盛,莫非榮耀之極,幸生聖世,得此殊眷者,能有幾人哉?一劫涒灘,萬事皆淚,歸伏田畝,望絶榮途,荐被我兩聖朝簪履收敍之恩,銀臺特點,緋玉加身,雷肆侍講,顧眄如昨,臣每中夜以思,淸涕沾臆,而餘生塵刹,報答無階矣。天眷宗祊,啓佑無疆,我殿下沖年嗣服,化理孔彰,夔龍相讓,朝著淸明,年穀屢登,民生寧謐,臣竊自幸少須無死,得見今日,方與田翁野叟,歌詠太平,涵濡聖澤,以自附於古人所謂不報之報矣。不自意亞卿陞資之命,忽降於陵幸回鑾之後,尋復京兆左右,除旨一時荐降,臣承命隕越,不知所以措躬之所也。臣竊伏想,曠感之宸衷,有此甄錄之盛典,而命德之器,其任甚重,非如臣儱侗聵劣者,所可冒據。若以臣曾霑化育之澤,久延樗櫟之壽,不少難愼,遽然擬議,則是豈聖朝重官方惜名器之政也哉?臣之離違京闕,歲月多矣,金華昔事,恍然如夢,區區戀結之忱,豈不欲聞命登道,一肅天門,以伸駕屨之義,歸守蓬廬,以畢溝壑之命,而第臣今年七十有六,神識昏昧,氣血凋枯,加以宿抱貞疾,與年俱深,房闥運動,實難自力,千里扶策,其勢末由,誅罰之至,固所甘心,恨結之情,當復如何?達宵徊徨,計無所出,略具短章,從縣道仰暴衷懇,伏乞聖慈,俯賜鑑燭,曲加寬貸,特遞臣所有職名,仍治臣違傲之罪,以肅朝綱,以安私分,千萬幸甚。臣於乞免之章,不宜贅及他說,而第臣受國厚恩,曾無絲毫裨補,今且朝暮入地矣,追先報今之願,無以自效,玆敢瀝盡肝血,附以數語,以爲芹曝之獻,惟聖明留神焉。臣竊以帝王之學,雖與韋布有異,而若其收檢身心,窮格物理,以爲出治之本,則必資於讀書講學,而有以驗其實也。惟我殿下,睿知天縱,德業日新,唐·虞郅隆之治,拭目可覩,而工夫易以間斷,義理難於硏賾,誠願殿下,於萬幾之暇,益懋典學之工,方冊對越。講究旨訣,慥慥不已,漸進於緝熙光明之域,則日用之間,義理呈露,酬酢之際,權度不差,古聖王修齊治平之道,不外於是矣。昔我正廟,躬親庶務,道冠百王,而每冬深夜永,必開卷讀書,玉漏方闌,銀燭屢跋,嘗以御製詩,頒下諸文臣曰,每夜光明燭,今年左氏書,咿唔完一帙,工課殿三餘。仍令諸臣賡進,大聖人不自滿暇之意,斯可仰認,而當日臣等之所欽仰攢歎,於乎不忘者也。嘗聞古語曰,欲法堯·舜,當法祖宗,伏願殿下,懋哉念哉。臣於垂死沈淹之中,忱誠耿結,北望宸極,有不能自已者,不揆僭妄,敢此披瀝,惟殿下憐其志而察其愚焉。臣無任云云。答曰,省疏具悉。勉學事,可見勗先之誠,深用嘉歎。所辭京兆之任,許遞。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·雜科進去外,呈告人員,竝卽牌招,何如?傳曰,允。
又啓曰,同副承旨金英根,今日不爲仕進,卽爲牌招,何如?傳曰,允。
申國休有頉,代以丁集敎爲假注書。李潤龍有頉,代以朴公鎭爲假注書。丁集敎在外,代以李秉欽爲假注書,朴公鎭在外,代以金應夏爲假注書。李秉欽在外,代以金斗欽爲假注書。金應夏在外,代以曺瑩承爲假注書。
備邊司薦望,以李容鉉爲濟州牧使。
金英根啓曰,行大司憲李翊會在外,執義李㘾雜科進去,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,獻納李玄功,正言韓文爀,掌令宋柱獻·李宗秉,持平洪在龍·朴商壽牌不進罷職傳旨,傳于金英根曰,只推。
金英根,以備邊司言啓曰,詞訟劇地,不可多日闕員,京兆堂上未差之代,令政院政官牌招,開政差出,何如?傳曰,允。
尹敎成,以吏曹言啓曰,中部都事李熙淸,以其身病,呈狀乞遞,改差,何如?傳曰,允。
有政。吏批,判書金道喜進,參判閔致成在外未肅拜,參議徐戴淳牌招不進,右副承旨尹敎成進。以李惟秀爲判尹,沈宜臣爲右尹,金愼根爲戶曹參議,朴綺壽爲知經筵,丁學冕爲弘陵令,崔琠·趙秉駿·安永豊爲典籍,尹慶集爲中部都事,南尙敎爲豐基郡守,校書副正字單金始遠,濟州牧使單李容鉉,贈吏判宋翼庠贈左贊成例兼,判義禁宋冕載考,故副正金永受贈吏參例兼,兵曹參判金鼎集考,故府使金思䄷贈吏議,兵曹參判金鼎集本生祖父移贈事承傳,故監役尹獻東贈吏議,義州府尹尹致定本生祖父移贈事承傳。
兵批,判書金左根進,參判金鼎集病,參議趙得林入直,參知任百秀病,同副承旨金英根進。以尹宜善爲都摠管,金學性爲副摠管,李儒常爲訓鍊都正,李顯佑·宋再業·王濟運爲五衛將,洪祐喆·李相斗爲曹司衛將,柳貞裕爲忠壯將,李樂韶爲訓鍊僉正,朴履行爲訓鍊主簿加設,權中洛爲武兼,韓用臣爲守門將,許雲老爲江原中軍,張雲龍爲柔遠僉使,金得禧爲助泥萬戶,護軍李羲肇·李羲發,副護軍李源祚,副司果白樂贊·趙羲稷·柳德魯,以上竝單付。
吏批,再政。以曺雲承爲敦寧都正,宋泰熙爲宗廟令,尹行麟爲長寧殿令。
兵批,再政。以金箕殷爲知事,李應植爲同知,李肯道爲忠翊將,趙存德爲宣傳官,僉知二單李顯佑·宋再業。
以忠淸監司金鼎均狀啓,禮山縣民家失火事,傳于金英根曰,當此農殷之時,民家燒燼,聞甚驚慘。元恤典外,別加顧助,結構奠接之方,廟堂措辭,分付。
以吏曹參議徐戴淳牌不進罷職傳旨,傳于金英根曰,只推。
金英根,以濬川司言啓曰,濬川今日畢役之意,敢啓。傳曰,知道。
義禁府照目粘連,寧遠前郡守金最直矣本府議啓內,流來積逋,依舊未捧,至於新逋,囚供雖爲發明,道査的有石數,揆以法意,難逭重勘。以此照律,罪告身盡行追奪,徒三年定配,而又五年禁錮,以過年限守令,依受敎分揀,私罪,奉敎依允爲旀,功減一等爲良如敎。
金英根,以義禁府言啓曰,時囚罪人金最直,告身盡行追奪,徒三年定配,照律公事判付內,依允,功減一等事,命下矣。金最直,告身盡行追奪,忠淸道連山縣平川驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
姜時永啓曰,明日常參·經筵,取稟。傳曰,停。
南獻敎啓曰,合辭許久闕啓,事甚未安。除在外·未署經·雜科進去外,呈告人員,竝卽牌招,何如?傳曰,允。
洪在喆啓曰,左副承旨徐憲淳,今日不爲仕進,卽爲牌招,何如?傳曰,允。
姜時永啓曰,來五月初二日行景慕宮夏享大祭親祭,祭文當爲製進,藝文提學李光正,待明朝牌招,使之製進,何如?傳曰,允。
金斗欽在外,代以宋圭灝爲假注書。
曺瑩承在外,代以姜鳳煥爲假注書。
宋圭灝在外,代以南溟翼爲假注書。
姜鳳煥在外,代以柳泰鉉爲假注書。
傳于姜時永曰,左副承旨許遞,前望單子入之。
承旨前望單子入之,李公翼落點。
姜時永啓曰,新除授承旨李公翼,方在譴削中,何以爲之?敢稟。傳曰,蕩滌敍用。
又啓曰,左副承旨李公翼,卽爲牌招,何如?傳曰,允。
傳于洪在喆曰,中官宋喜永,擧措無嚴,令該府嚴刑一次後,咸鏡道慶興府定配。
南獻敎啓曰,行大司憲李翊會在外,執義李㘾,掌令宋柱獻·李宗秉,持平洪在龍牌不進,持平朴商壽雜科進去,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,執義李㘾,掌令宋柱獻·李宗秉,持平洪在龍牌不進罷職傳旨,傳于南獻敎曰,只推。
以左副承旨李公翼牌不進罷職傳旨,傳于南獻敎曰,只推。
洪在喆,以兵曹言啓曰,龍虎營中旬今方設行,賞格木當自一軍色需用,而目今遺儲不敷,勢難策應。在前如此之時,每於二軍色所儲木邊中取用矣。今番亦依已例,限五十同取用,何如?傳曰,允。
上在昌德宮。停常參·經筵。
藥房提調金道喜,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
姜時永啓曰,明日經筵,取稟。傳曰,停。
金英根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
姜時永啓曰,左副承旨李公翼,右副承旨尹敎成,今日不爲仕進,竝卽牌招,何如?傳曰,允。
又啓曰,右尹沈宜臣,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,今二十六日四忠書院,遣承旨致祭事,禮曹單子,啓下矣。何承旨進去乎?敢稟,傳曰,都承旨進去。
南溟翼在外,代以裴相圭爲假注書。
柳泰顯在外,代以具相殷爲假注書。
裴相圭在外,代以金敬鉉爲假注書。
具相殷在外,代以金龍基爲假注書。
金龍基在外,代以李裕膺爲假注書。
金英根啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于金英根曰,只推。
以左副承旨李公翼,右副承旨尹敎成牌不進罷職傳旨,傳于金英根曰,只推。
傳于金英根曰,中官金道浹·金喜善·琴玉聲·金夢說,竝令該府拿處。
金英根,以都摠府言啓曰,副摠管兪星煥,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,禁軍及標下軍兵等,中旬賞試射未畢試之類,明日當爲繼試,而四忠祠致祭進去,不得設行,後日退行之意,敢啓。傳曰,知道。
又以義禁府言啓曰,中官宋喜永,嚴刑一次後,咸鏡道慶興府定配事,承傳啓下矣。宋喜永嚴刑一次,訊杖三十度後,咸鏡道慶興府定配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,中官金道浹·金喜善·琴玉聲·金夢說,竝拿處事,傳旨啓下矣。金道浹·琴玉聲·金夢說,今方待命,拿囚,金喜善下去京畿交河地云,依例發遣府書吏,拿來,何如?傳曰,待待命拿囚。
義禁府啓目,中官金道浹·琴玉聲·金夢說等原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,竝只議處,何如?判付啓依允。
傳于金英根曰,時囚罪人金道浹·琴玉聲·金夢說,竝分揀放送。
校理尹定鉉疏曰,伏以,臣生纔九齡,先父遘禍,臣雖蒙騃,無所省識,未能效緹嫈·吉翂之代死,而惟見臣母呼天隕絶,隨而號哭而已,及夫知思梢開,得家間傳聞,始覺其爲古今所未有徹天徹地之至冤極痛,母子相携,泣血窮山,戴覆盆而不見天日者,三十有五年矣。夫爲人子,知其父至冤極痛,而旣不能刎身而下從,又不能剚刃索藁,暴先志於照臨之下,則臣今萬死,何足以自贖也?千萬不自意,乃蒙我太母殿下如天之德,無微不燭,特降復官之命,丹書昭洗,恩及枯骨,是豈臣覆巢餘生所敢望哉?曾未半載,母又見背,孑孑一身,無所依靠,人生之至頑忍最不孝,未有如臣之甚者也。母臨歿有戒曰,汝父之爵秩依舊,吾亦不爲不瞑之鬼,汝宜出入場屋,以奉答殊恩之萬一也。臣旣不忍負棄,又竊以得充縫掖之列,爲自幸。至於科第倖占,非所期也,又千萬不自意唱名之初,我殿下念及先故,不遺其孤,恩敎曠絶,逈出尋常,諭之以伸暴,繼之以興感,仍授臣以弘文館校理,瞻聆所及,莫不隕涕,況在賤臣,當作何心?臣竊自伏念臣先父,弱冠釋褐,卽蒙我正宗大王不世之遇,置之顧問之邇列,紆以密勿之盛眷,不啻如家人父子之親,而昭融之契,特達之知,歷數千古君臣,無與爲比,嘗以只知有國,無朋孤立詡之,由是臣父感激,生平所矢心而藉手,只此八字也。於是乎天鑑雖邇,而風浪易觸於睚眦,世故多端,而戈鋋久蓄於談笑,及之庚申崩坼之變,萬事已無所逮,而臣父之必不免,臣父亦自量之矣。雖然,臣父不欲以奉身而退,爲自全計者,卽惟曰追先帝報陛下之義也。噫嘻,此誠何等時也,臣父之受恩,又何如也?不擇夷險,生死向前者,蓋所以闡先王之志事,奉一初於淸明,而群猜衆憾,雜然而起,滔天之禍,作於俄頃,嗚呼,天下寧有是哉?臣欲詳陳其顚末乎,則瀆擾是懼,默而息乎,亦非臣情私之所能出。臣父所坐,始不過漢文楚獄之一,引喩其意,只出於朝家處分之或恐有過差耳,曷嘗依俙彷彿於背公護私之科?如言者言,而漸成難明之誣,仍陷不測之律,究竟海島千里,抱冤入地,則又因千不近萬不似,聲息不相及之案也。生前之冤枉如彼,死後之幽鬱如此,而世未有以一言辨白者,此尤臣誠孝淺薄,未能見憐之致也。苟非大聖人日月之明,洞照而深察,則臣父之罪名,雖已蒙宥,臣父之情事,終未獲伸,而王言一下,重於華衮,百世在後,可以有辭。況聖心之興感,亶在於昔日之際遇,則我聖祖則哲之明,益有光焉,而臣父亦免於付托不效之責矣。臣祗奉恩言,歸告家廟,臣父有靈,必將以今所蒙被,有符於昔日之際遇,含恩戴榮於九原之下,而繼之以感泣也。臣雖卽溘然,萬無所恨,非生生世世糜粉隕結,所可圖報也。感激洪造,不遑他顧,祗肅恩命,粗伸微忱,而前人之如臣處地,業已從官者,亦多自廢,臣乃赴擧而媒榮,不待人之譏笑,而自知羞愧。況今臣父之冤誣,已白矣,臣身之志願,亦畢矣,惟有退伏田廬,歌詠聖澤,將此身心,以奉塵刹,爲不報之報也。至於見帶職名,固萬萬不敢當者,亦不敢覼縷陳說,伏乞聖慈,俯垂鑑諒,俾從血願,不勝幸甚。臣不以見職自居,故向於賓筵,亦無所懷之仰達,而持被多日,有愚衷之耿耿者,玆敢附陳。臣在本館,始伏覩正宗大王御製·弘齋全書刊本,春邸錄中,講學之文,居其太半,經史講義五十六卷以外,有趨書春記·魯論夏箋·曾傳秋錄等書,無非所以闡義理講治法也。猗歟,二紀巍蕩之化,其本於此。惟殿下經緯經史,終始典學之方,豈有外於聖祖故事哉?臣以險釁,幼而失學,何能爲儒臣啓沃之言,而恩造如天,報答無地,敢以聖祖事爲獻焉,惟殿下懋哉。臣無任云云。省疏具悉。先卿事,朝家之所洞悉,何待更辨?所陳切實,當體念矣,爾其勿辭察職。
上在昌德宮。停常參·經筵。
自辰時至人定,灑雨下雨,測雨器水深三寸一分。
南獻敎啓曰,明日經筵,取稟。傳曰,停。
尹敎成啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪在喆啓曰,行左承旨姜時永,左副承旨李公翼,今日不爲仕進,竝卽牌招,何如?傳曰,允。
尹敎成啓曰,假注書金敬鉉·李裕膺,時無職名,令該曹依例付軍職,冠帶常仕,何如?傳曰,允。
又啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于尹敎成曰,只推。
以左副承旨李公翼牌不進罷職傳旨,傳于尹敎成曰,只推。
尹敎成啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果趙徽林·南性敎,竝單付。
南獻敎,以禮曹言啓曰,卽接楊根幼學李宗耇所志,則以爲,同姓五寸姪得麟,嫡妾俱無子,以其同姓二十四寸兄重吾第三子德敏,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李宗耇所訴旣如此,依定式李重吾第三子德敏,立爲李得麟之後,何如?傳曰,允。
尹敎成,以禁衛營言啓曰,中旬賞試才時,片箭三中,騎芻五中以上,鳥銃貫三中沒技者,啓稟事,曾有定式矣。今此本營中旬時,各技沒技人,依例別單書入之意,敢啓。傳曰,知道。
又以義禁府言啓曰,時囚罪人金道浹·琴玉聲·金夢說,竝分揀放送事,承傳啓下矣。金道浹·琴玉聲·金夢說,竝分揀放送之意,敢啓。傳曰,知道。
上在昌德宮。停常參·經筵。
尹敎成,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南獻敎啓曰,明日經筵,取稟。傳曰,停。
尹敎成啓曰,來初一日輪對日次,而景慕宮夏享大祭親祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
南獻敎啓曰,左副承旨李公翼,今日不爲仕進,卽爲牌招,何如?傳曰,允。
又啓曰,今二十八日奉朝賀洪鳳漢內外祠版,遣承旨致祭事,禮曹單子啓下矣。何承旨進去乎?敢稟。傳曰,都承旨進去。
又啓曰,端午帖製述人,旣已抄啓矣。弘文提學金興根,待明朝牌招,使之出韻科次,何如?傳曰,允。
以金喜善囚單子,傳于尹敎成曰,分揀放送。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于尹敎成曰,只推。
以左副承旨李公翼牌不進罷職傳旨,傳于尹敎成曰,只推。
以黃海監司金東健狀啓,遂安郡民家失火事,傳于南獻敎曰,農務方殷,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
以平安監司李憲球狀啓,价川郡民家失火事,傳于南獻敎曰,農務方殷,民家之燒燼,若是夥多,聞極驚慘。元恤典外,別加顧助,趁卽結構奠接,俾無棲遑失所之弊事,廟堂措辭,分付。
以咸鏡監司趙冀永狀啓,安邊府民家失火事,傳于南獻敎曰,當此農殷之時,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
南獻敎,以弘文館言啓曰,下番姑降入直,事甚未安。副修撰朴承輝,自鄕上來云,卽爲牌招入直,何如?傳曰,允。
以副修撰朴承輝牌不進罷職傳旨,傳于尹敎成曰,只推。
尹敎成,以都摠府言啓曰,副摠管李寬奎,以御營中軍,本營中旬監試事,南小營晝仕出去,而逐日進去,煩稟未安,入番間,除草記往來之意,敢啓。傳曰,知道。
又以都摠府言啓曰,今此動駕時,侍衛·寶劍·守宮,當爲備員,而都摠管尹宜善,副摠管成遂默·金景善在外,李圭祊有實病,一員未差,無以備員。令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金興根爲都摠管,徐左輔·韓鎭庭·李應植·李存敬爲副摠管。
尹敎成,以訓鍊都監言啓曰,本局局別將柳勉儉,哨官具沆,俱有身病,勢難察任,竝改差,何如?傳曰,允。
上在昌德宮。停常參·經筵。
南獻敎啓曰,明日·再明日景慕宮夏享大祭親祭齋戒,三明日動駕,初三日·初四日寧陵忌辰祭齋戒正日,初五日·初六日綏陵忌辰祭齋戒·正日,初七日·初八日長陵忌辰祭齋戒·正日,初九日·初十日獻陵忌辰祭齋戒·正日,十一日孝昌墓忌辰祭正日相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
尹敎成啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪在喆啓曰,行左承旨姜時永,左副承旨李公翼,今日不爲仕進,竝卽牌招,何如?傳曰,允。
洪在喆啓曰,臣以奉朝賀洪鳳漢內外祠板致祭,進去下直之意,敢啓。傳曰,知道。
南獻敎啓曰,弘文提學金興根牌不進推考傳旨,今方捧入,而端午帖當爲出韻科次,如是違牌,事甚未安。更爲牌招,何如?傳曰,允。
又啓曰,弘文提學金興根,疏批已下,卽爲牌招,以爲端午帖出韻科次之地,何如?傳曰,允。
傳于尹敎成曰,再明日出宮門路,以弘化門,由館峴爲之。還宮門路,以逌覲門·月覲門爲之。
傳于姜時永曰,禮判有闕之代,前望單子入之。
以黃海監司金東健狀啓,谷山府民家失火事,傳于尹敎成曰,當此農殷之時,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
吏曹口傳政事,以李志淵爲分內醫提調。
姜時永,以禮曹言啓曰,卽接驪州幼學金好璨所志,則以爲,族弟鉉應,嫡妾俱無子,以其同姓十二寸兄奎三第四子四吉,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金好璨所訴旣如此,依定式金奎三第四子四吉,立爲金鉉應之後,何如?傳曰,允。
尹敎成,以訓鍊都監言啓曰,今番瑞蔥臺試射時,本局別隊馬兵四名登科,中旬試才時,別隊馬兵一名又爲登科,一哨中五卒登科,則該將領加資,曾有已例矣。今此一將領率下五卒登科,在於旬日之內,則其所激勸之方,宜無異同,別隊哨官前縣監兪庚煥,固當照例加資,而係于恩典,不敢擅便,令該曹稟處,何如?傳曰,允。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于尹敎成曰,只推。
以左副承旨李公翼牌不進罷職傳旨,傳于尹敎成曰,只推。
弘文館提學金興根疏曰,伏以,臣輇材蔑聞,滾進不息,備使外內,率先輩流,匪緣菅蒯之微,或有葑菲可採,良以聖恩洪覆,同朝忠厚,韜瑕掩,尉借過甚,此已爲僥倖之極,類非如臣本領所繇爾也。至於文學一事,臣所不能與能,人亦不能與推,視之若邱陵之畫,而天淵之限,諒出於粗識羞恥自揆審悉也。然則惟此匪分之命,是誠奚爲而然也哉?顧臣虛縻,拖月踰序,旣不敢遽煩鳴暴,惟竦息側聽,司直之評是竢者,萬萬非饕榮戀華,淟涊於玆也。今於天牌臨召,責臣以所職之職,則臣安得不冒悚忍恧,言臣之所欲言也?臣失學旣早,受性且,臶之以疾病,加之以厭怠,經矇史聵,與日月而征邁,倏焉爲五十無聞之人耳。章句訓誥,茫如拾瀋,功令媲儷,摠屬鏤氷,甚至於閑漫竿牘,尙患其棘戞圇,心手不應,臣豈敢毫末自詭於日月之下也哉?夫如是也,故臣於絲綸世掌之美,自分爲忝生也久,而寢夢之所不到矣。伏惟聖明在上,道化弘敷,器使群工,無施不中,而廼使辭命所宣,治化攸關,畀之於萬無一似之類,求瀾於湮塞之井,期榮於朽枿之株,則臣誠左右思而不得其說也。夫以臣受恩之厚,流坎不擇,惟命之所使,卽寤寐摽拊,矢之於心者,而蔽一言,臣於是職,苟冒焉而不知所以自處也,則是直弁髦四維,不亶爲誣當世而辱明旨也。坐犯違傲,猥暴衷私,惟聖慈曲加鑑察,亟遞臣弘文館提學之任,俾有以光隆公器,粗全微諒,千萬幸甚。臣無任云云。答曰,省疏具悉。卿其勿辭行公。
禮曹判書徐憙淳疏曰,伏以,臣之冒據春曹,今已經歲矣。日前呈暇,未及三徹,幸蒙恩遞,不意前望,又荷特授,臣且惶且感,不敢更辭,聞命卽肅,纔竣試事,而素患痔漏之症,猝復肆毒,根核內亘,濃血外壅,動作之際,尤爲牽痛,房闥之間,亦難周旋,目下形症,實無時日內痊差彈束之望矣。今見閟宮親祼,隔在數日,而其任則禮義使也,珪幣之擎鞠,陛戺之陞降,專係於前導趨走,而以若見狀之不能移步,必有攝儀之至於顚仆,與其强疾而致愆,無寧據實而陳籲。玆敢不廢猥越,略綴短章,冒瀆崇嚴,伏乞聖明,俯垂鑑諒,亟遞臣所帶本職,以重祀事,以安微分,不勝千萬幸甚。臣無任云云。答曰,省疏具悉。實病如此,所請依施。
上在昌德宮。停常參·經筵。
藥房都提調權敦仁,提調金道喜,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
洪在喆啓曰,今日齋宿,承旨當爲備員,而左副承旨李公翼,不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而景慕宮夏享大祭親祭齋戒相値,不得來會云矣,敢啓。傳曰,知道。
傳于姜時永曰,禮房承旨,馳詣宗廟·景慕宮,奉審摘奸以來。
姜時永啓曰,明日大駕詣景慕宮,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于洪在喆曰,左副承旨許遞,前望單子入之。
承旨前望單子入之,李啓朝落點。
洪在喆啓曰,今日齋宿,承旨當爲備員,新除授承旨李啓朝,卽爲牌招,何如?傳曰,允。
禮曹判書前望單子入之,朴晦壽落點。
姜時永啓曰,都摠管金興根,旣入闕中,不爲肅謝,直爲出去,事甚未安。推考,何如?傳曰,允。
傳于洪在喆曰,明日出宮內門路,以協陽門爲之。
傳于姜時永曰,發遣吏郞,諸執事淸齋與否,摘奸以來。
以京畿監司李若愚狀啓,四月令薦新生眞魚,姑未産出,限內不得封進,惶恐待罪事,傳于姜時永曰,勿待罪事,回諭。
南獻敎,以吏曹言啓曰,奉常寺直長金政源,前任徽陵別檢時,已滿三十朔,報仕本曹,而未及出六之前,仍以遭艱差代矣。旣已仕報,今又闋服,施以陞六之典,何如?傳曰,允。
又以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
洪在喆,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
大駕詣景慕宮。入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。
展拜後,內閣·政院·藥房·玉堂口傳問安。答曰,知道。
省牲省器肄儀,還入齋室後,口傳問安。答曰,知道。大王大妃殿·王大妃殿,遣承旨夕問安。答曰,知道。
尹敎成啓曰,行大司憲李翊會在外,執義李㘾差祭,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
洪在喆啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
南獻敎啓曰,臣以大王大妃殿·王大妃殿問安進去,下直之意,敢啓。傳曰,知道。
姜時永啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿夕問安,何承旨進去乎?敢稟。傳曰,右副承旨進去。
尹敎成啓曰,臣以大王大妃殿·王大妃殿夕問安進去,下直之意敢啓。傳曰,知道。
傳于洪在喆曰,還宮內門路,以宜春門爲之。
姜時永,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
李啓朝,以吏曹言啓曰,弘陵令丁學冕,以其身病,呈狀乞遞,改差,何如?傳曰,允。
又以吏曹言啓曰,今此端午祭祭官,當爲磨鍊,而除老病·公頉,實無推移排比之路。依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
癸卯五月初一日辰時,大駕詣景慕宮。夏享大祭親祭擧動入侍時,行都承旨洪在喆,行左承旨姜時永,右承旨李啓朝,左副承旨南獻敎,右副承旨尹敎成,同副承旨金英根,假注書金敬鉉·李裕膺,別兼春秋鄭基世·趙秉駿,直提學金輔根,檢校直閣徐有薰,檢校待敎金學性·李㘾·趙鳳夏以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金道喜等進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門,至明政門外。通禮跪啓請執圭。在喆進圭,上執圭。通禮跪啓請降輿乘輦。上降輿乘輦,出弘化門。通禮跪啓請駕少住,敎侍臣上馬,復啓請進發。踰館峴至觀旂橋前路,通禮跪啓請降輦。上降輦步過。通禮跪啓請乘輦。上乘輦至景慕宮大門外。通禮跪啓請降輦乘輿。上降輦乘輿入齋室。少頃,通禮跪啓請外辦。上具冕服以出,通禮前導詣神門外版位,行再拜禮訖,由東階詣廟內奉審,仍詣省器位,視滌濯,執事擧羃告潔,仍詣望廟樓,行四拜禮。命閣臣捲帳,仍爲奉審,更命降帳,還齋室。少頃,通禮跪啓請出次。上出次,詣省牲位,視牲。掌牲官率其屬,牽牲進前跪,擧手曰腯,大祝趙鳳夏巡牲一帀,擧手曰充,仍牽出犧牲訖。上命行肄儀,如禮行之訖。領府事趙寅永,判府事鄭元容,右議政權敦仁等進前奏曰,日候猶冷,侵早勞動,聖體,若何?上曰,一樣矣。禮儀使導上還入齋室,命諸臣以次輪回詣閤。
上在昌德宮。停常參·經筵。
經宿後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
親祭後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
還內後,內閣·政院·玉堂·藥房口傳問安。答曰,知道。
金英根啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
姜時永啓曰,明日召對,取稟,傳曰,停。
又啓曰,右承旨李啓朝,左副承旨南獻敎,右副承旨尹敎成,今日不爲仕進,竝卽牌招,何如?傳曰,允。
傳于姜時永曰,今年卽甲子嘉禮後恰滿百歲,而旣謁園寢,肇行閟享,小子愴慕,當復如何?聞洪翼靖公祠版,將以親盡遞遷云,載追正廟情事,豈可無仰體之擧乎?亦已稟承慈旨,翼靖公洪鳳漢,特施不祧之典。
傳于金英根曰,飭已施矣,定配罪人金胤根·趙錫龜,竝放。
以永興本宮後麓築垌補築時看役等別單,傳于金英根曰,都監董前判官李義謙,出身吳宅善加資,看役將校折衝金彦福·崔錫珉,嘉義李哲茂,司果朱承業,閑良李之松·蔡準極,竝帖加成給,將校色吏等,竝令本道,從優施賞。
傳于金英根曰,永興本宮別差宋錫敏,賞加。
兵曹口傳政事,副護軍徐憲淳·李公翼,副司果金耆升,以上竝單付。
姜時永,以弘文館言啓曰,副應敎朴來萬,校理尹定鉉在外,上番闕直,事甚未安。應敎李時愚,校理趙龜夏,副校理李寅奭·李濟達,竝卽牌招,以爲推移入直之地,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以禮曹言啓曰,今五月初五日弘陵端午節享,本陵兩官,當爲備員,而令有闕未差,無以擧行,令有闕之代,令該曹以在京無故人,口傳差出,以爲備員將事之地,何如?傳曰,允。
景慕宮夏享大祭親行敎是時,亞獻官行判中樞府事鄭元容,終獻官右議政權敦仁,進幣瓚爵官吏曹判書金道喜,奠幣瓚爵官吏曹參議徐戴淳,薦俎官戶曹判書李光正,禮儀使禮曹判書朴晦壽,典祀官奉常正金漢益,宮司令洪哲謨,宮闈令尙醞楊鳳允,堂上執禮行副護軍徐有薰,堂下執禮執義李㘾,執尊司僕正曺錫雨,大祝修撰趙鳳夏,祝史副修撰鄭基世,齋郞副司果趙秉駿,捧俎官戶曹正郞金萬根,盥洗位禮曹正郞具行益,盥洗位兵曹佐郞文用中,爵洗位兵曹佐郞金大默,爵洗位禮曹佐郞趙禮根,亞終獻盥洗位兵曹佐郞崔尙儒,掌牲令典牲判官李熙殷,協律郞掌樂正金應均,贊者引儀崔正運,贊者引儀曺百承,謁者假引儀李周萬,謁者假引儀李亨基,贊引假引儀李弼臣,贊引假引儀崔浩鎭,祭監監察權龜洛,祭監監察沈樂愼。
癸卯五月初二日子時,大駕詣景慕宮。夏享大祭親祭入侍時,行都承旨洪在喆,行左承旨姜時永,右承旨李啓朝,左副承旨南獻敎,右副承旨尹敎成,同副承旨金英根,假注書金敬鉉·李裕膺,別兼春秋鄭基世·趙秉駿,檢校直提學趙秉龜,直提學金輔根,檢校直閣徐有薰,檢校待敎金學性·李㘾·趙鳳夏·李裕元,以次侍立。時至,上具冕服以出。禮儀使朴晦壽導上至神門外,啓請執圭。在喆進圭,上執圭,入詣版位西向立。禮儀使啓請行事,軒架作,啓熙運之樂,啓熙運之舞作,樂八成,禮儀使啓請鞠躬再拜興平身,上行再拜禮。樂九成,禮儀使導上詣盥洗位,啓請搢圭。上搢圭盥洗訖,禮儀使啓請執圭,上執圭。禮儀使導上由東階陞,詣尊所東向立,登歌作,啓熙運之樂,啓熙運之舞作。執尊擧羃,瓚爵官酌鬱鬯,禮儀使導上詣神位前北向立,啓請跪搢圭,上搢圭。在喆奉香,英根奉爐,上三上香。禮儀使啓請執瓚灌地,進幣瓚爵官金道喜捧瓚跪進,上執瓚灌地訖。以瓚授奠幣瓚爵官徐戴淳,禮儀使啓請執幣獻幣,上執幣以授戴淳,奠于案。禮儀使啓請執圭俯伏興平身,上執圭行再拜禮。登歌止,禮儀使導上降復位,祝史捧毛血盤·肝膋㽅,奠於神位前,祝史取肝出戶,燔於爐炭還尊所。典祀引饌入自正門,軒架作,肅安之樂。捧俎官等,各捧牲匣,祝史進撤毛血盤,自東階授齋郞,饌至西階。大祝迎引於階上,薦俎官李光正,詣神位前北向跪,奠薦牛羊豕奠訖。禮儀使導上神位前北向跪搢圭,禮儀使啓請執爵獻爵,道喜捧爵跪進,上以爵授戴淳,奠于神位前。禮儀使啓請執圭俯伏興少退跪。樂止,大祝進東向跪讀祝訖,樂作。上俯伏興平身,禮儀使導上詣小次,啓熙運之舞退,報恩之舞進。元容行亞獻禮如儀,敦仁行終獻禮亦如儀訖。禮儀使啓請出次行飮福禮,上詣飮福位跪搢圭。禮儀使啓請受爵,道喜捧爵跪進,上受爵以授戴淳,光正捧俎跪進,上受俎以授岐壽訖。上執圭俯伏興平身降復位,禮儀使啓請再拜,上行再拜禮。執禮曰,撤籩豆。大稅入撤籩豆,登歌作,康安之樂,樂止,軒架作,景安之樂。禮儀使啓請再拜,上行再拜禮。禮儀使導上詣望燎位,大祝捧祝詣坎,贊禮啓禮畢。禮儀使導上還齋殿出門,禮儀使啓請釋圭,上釋圭,上入齋室。還宮時,通禮跪啓請外辦。上改具遠遊冠·絳紗袍以出,乘輿由逌覲門·月覲門,入宜春門還內,命出解嚴標信,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
藥房都提調權敦仁,提調金道喜,副提調洪在喆啓曰,閟宮親祼,誠禮克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
姜時永啓曰,明日召對,取稟。傳曰,停。
金英根啓曰,行大司憲李翊會在外,執義李㘾,掌令宋柱獻,持平洪在龍·朴商壽呈辭,掌令李宗秉差祭,監察茶時之意,敢啓。傳曰,知道。
姜時永啓曰,假注書金敬鉉身病猝重,勢難察任,今姑改差,何如?傳曰,允。
金敬鉉改差,代以韓敬源爲假注書。
吏曹口傳政事,以申綏爲弘陵令。
以右承旨李啓朝,左副承旨南獻敎,右副承旨尹敎成牌不進罷職傳旨,傳于金英根曰,只推。
以應敎李時愚,校理趙龜夏,副校理李寅奭·李濟達牌不進罷職傳旨,傳于金英根曰,只推。
金英根,以兵曹言啓曰,今日未時量,有一白衣總角漢,自宣仁門攔入,直向銅龍門之際,見捉於把門軍卒。故捉來査問,則稱以黃海道載寧居民李鎭榮爲名,而有冤欲訴,攔入闕門云。莫重闕門,肆然攔入者,萬萬驚駭。攔入之漢,移送秋曹,嚴加査治,常時不飭,臣不勝惶悚,而該門守門將,令該府拿問處之,何如?傳曰,允。
又以都摠府言啓曰,今日未時量,白衣總角李鎭榮爲名漢,攔入宣仁門,卽向銅龍門下,疾聲呼冤。故執捉査問,則稱以黃海道載寧民,有寃欲訴,突入闕門云。究厥所犯,萬萬駭痛。攔入漢,移送秋曹,以爲照法嚴繩,當該守門將,令該府拿問重勘,臣之常時不能檢飭,惶恐待罪之意,敢啓。傳曰,知道。
金英根啓曰,卽見兵曹·摠府草記,則以爲,黃海道載寧居總角李鎭榮爲名漢,謂以有冤欲訴,自宣仁門攔入云。闕門守直,何等嚴重,而有此攔入之擧,萬萬驚駭,常時不能禁飭之入直兵摠府堂上,竝從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
姜時永,以吏曹言啓曰,成均館典籍趙秉駿·柳光睦,俱以身病,呈狀乞遞,竝改差,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金逸淵,身病呈旬,直講柳泰東,典籍崔琠,俱爲差祭,時無入直之員,以他郞官,姑爲代直,何如?傳曰,允。
金英根,以兵曹言啓曰,宣傳官李容駿·李熙庚·李志泰,羽林衛將柳淑,五衛將李顯佑·曺華振·安時赫·徐麟爀·宋再業,忠翊衛將李得潞,景福宮衛將金魯洙·姜碩完,慶熙宮衛將金弘奎·李泰震,部將韓承烈,俱以病難供職,呈狀乞遞,竝改差,何如?傳曰,允。
又以兵曹言啓曰,今此中旬試才時,射砲技藝入格之類,別單中各其名下,懸注以入之意,敢啓。傳曰,知道。
又以訓鍊都監言啓曰,本局局別將李顯稷,身病甚重,勢難察任,改差,何如?傳曰,允。
又以禁衛營言啓曰,本營千摠沈煥永,身病猝重,勢難察任,改差,何如?傳曰,允。
又以御營廳言啓曰,今春夏等中旬賞試才時,柳葉箭·片箭·騎蒭·鳥銃沒技人,依例別單書入之意,敢啓。傳曰,知道。
又以義禁府言啓曰,定配罪人金胤根·趙錫龜竝放事,承傳啓下矣。全羅道茂朱府定配罪人金胤根,咸鏡道安邊府定配罪人趙錫龜竝放事,分付各該道道臣之意,敢啓。傳曰,知道。
又以義禁府言啓曰,全羅監司徐箕淳狀啓內,海南縣監韓啓源罪狀,令攸司稟處事,啓下矣。韓啓源,時在任所云,依例發遣府羅將,拿來,何如?傳曰,待待命拿囚。
又以刑曹言啓曰,卽接江原監司趙鶴年文移,則杆城郡徒一年定配罪人曺元錫,限滿云矣。取考曹上配案,則元錫,以侵犯鎭將發惡罵詈罪,壬寅四月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
姜時永啓曰,明日召對,取稟。傳曰,停。
又啓曰,左副承旨南獻敎,今日不爲仕進,卽爲牌招,何如?傳曰,允。
李啓朝啓曰,假注書李裕膺,身病猝重,勢難察任,今姑改差,何如?傳曰,允。
李裕膺改差,代以趙龜植爲假注書。
李啓朝啓曰,假注書韓敬源,時無職名,令該曹依例付軍職,冠帶常仕,何如?傳曰,允。
傳于金英根曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金英根曰,原任直提學金興根,馳詣綏陵,奉審摘奸,仍留監祭,仍詣懿陵,一體奉審以來。
姜時永,以弘文館言啓曰,應敎李時愚,副修撰朴承輝差祭,副應敎朴來萬,校理尹定鉉,修撰金基纘在外,修撰趙鳳夏內閣進,副修撰鄭基世別兼春秋進,下番闕直,事甚未安。校理趙龜夏,副校理李濟達,竝卽牌招,以爲推移姑降入直之地,何如?傳曰,允。
以左副承旨南獻敎牌不進罷職傳旨,傳于李啓朝曰,只推。
金英根,以戶曹言啓曰,臣光正,今日全羅道聖堂倉·群山倉漕船點檢之時,法聖倉所屬光州等十二邑鎭壬寅條田稅大同合米一萬六千九百六十八石零,太三千八百二十一石零,本倉元漕船二十一隻分載,追後到泊,故一體點檢之意,敢啓。傳曰,知道。
姜時永,以春秋館言啓曰,別兼春秋臣李裕元,以訓鍊都監從事官,今日軍布捧上時,晝仕出去之意,敢啓。傳曰,知道。
尹敎成,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局把摠南錫禹,身病甚重,勢難察任,改差,何如?傳曰,允。
又以御營廳言啓曰,本廳中旬賞試才時,吹鼓手登科者爲五名,而一色中五卒登科,則該次知將校加資,曾有已例矣。吹鼓手次知敎鍊官司果金聲臣,當照例加資,而事係恩典,不敢擅便,令該曹考例稟處,何如?傳曰,允。
又以御營廳言啓曰,本廳騎士將崔相夏,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,提調金道喜,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
姜時永啓曰,明日召對,取稟。傳曰,停。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙龜植在外,代以石基坤爲假注書。
以校理趙龜夏,副校理李濟達牌不進罷職傳旨,傳于姜時永曰,只推。
姜時永,以弘文館言啓曰,下番闕直,事甚未安。校理趙龜夏,副校理李濟達,旣有只推之命,與應敎李時愚,副修撰朴承輝,竝卽牌招,以爲推移入直之地,何如?傳曰,允。
尹敎成,以兵曹言啓曰,去四月初九日癸卯式年武科殿式時,直赴殿試人別武士朴處恒等三百九十人內,三百七十一人應試參榜,馬兵劉聖寬,武藝別監金長英,選武軍官尹慶煜等三人作故,所授帖文,收聚爻周,別軍職徐相岳,別隊馬兵金應九,武藝別監韓弘龜·黃德炯,鄕騎士李廷根,武學徐說雲,親騎衛閔光浩·田升蕃·李彦寶·崔連煥,別騎衛崔周曄,勸武軍官高勳錫,別武士李南老等十三人遭故,依法典陳試,守直官王俶說身病不赴,係是三式年內依例陳試,江原監營選武軍官李鵬遠無緣不赴,其委折,關問該道臣後稟處,而羽林衛李肯植無緣不赴,故追問其不赴委折,則殿試臨時,偶得身病作故云,後式年科殿試,付之榜末,成給紅牌,何如?傳曰,允。
又以訓鍊都監言啓曰,本局別將具載龍,身病甚重,勢難察任,改差,何如?傳曰,允。
上在昌德宮。停常參·經筵。
姜時永啓曰,明日召對,取稟。傳曰,停。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
傳于洪在喆曰,奉審閣臣入侍。
以應敎李時愚,校理趙龜夏,副校理李濟達,副修撰朴承輝牌不進罷職傳旨,傳于姜時永曰,只推。
姜時永,以弘文館言啓曰,下番闕直,事甚未安。應敎李時愚,校理趙龜夏,副校理李濟達,副修撰朴承輝,旣有只推之命,竝卽牌招,以爲推移入直之地,何如?傳曰,允。
以應敎李時愚,校理趙龜夏,副校理李濟達,副修撰朴承輝牌不進罷職傳旨,傳于姜時永曰,只推。
以京畿監司李若愚狀啓,楊根郡守鄭基三遭母喪事,傳于李啓朝曰,令該曹口傳差出,催促下送。
尹敎成,以兵曹言啓曰,今月初九日,一羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以成鼎源爲羽林將。
尹敎成,以兵曹言啓曰,新除授羽林衛將成鼎源,時無職名,依例口傳付軍職,以入之意敢啓。傳曰,知道。
兵曹口傳政事,副護軍單成鼎源。
兵曹口傳政事,副司果單趙秉駿。
癸卯五月初六日卯時,上御熙政堂。奉審閣臣入侍時,行都承旨洪在喆,假注書韓敬源,記注官全國憲,別兼春秋金益文,原任直提學金興根,以次進伏訖。上曰,史官分左右,閣臣進前。興根進前奏曰,臣承命馳詣綏陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣懿陵,陵上奉審無頉,丁字閣·碑閣奉審,無頉之意,敢此仰達矣。上曰,閣臣先退,史官就座。仍命退,承史以次退出。
上在昌德宮。停常參·經筵。
金英根啓曰,明日召對,取稟。傳曰,停。
尹敎成啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
金英根啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
尹敎成啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
姜時永啓曰,左副承旨南獻敎,今日不爲仕進,卽爲牌招,何如?傳曰,允。
傳于尹敎成曰,在外及不爲仕進承旨,竝許遞,前望單子入之。
承旨前望單子入之,成遂默·韓鎭庭·李遠翊·徐元淳落點。
傳于尹敎成曰,判義禁有闕之代,前望單子入之。
判義禁前望單子入之,洪敬謨落點。
尹敎成啓曰,新除授判義禁洪敬謨,方在罷散中,何以爲之,敢稟。傳曰,敍用。
傳于尹敎成曰,留院公事入之。
以慶尙監司李景在狀啓,聞慶縣民家失火事,傳于金英根曰,聞甚矜惻,元恤典外,別加顧助,卽爲結構奠接之方,廟堂措辭分付。
吏曹口傳政事,以尹應圭爲楊根郡守。
金英根,以弘文館言啓曰,下番闕直,事甚未安。應敎李時愚,校理趙龜夏,副校理李濟達,副修撰朴承輝,旣有只推之命,竝卽牌招,以爲推移入直之地,何如?傳曰,允。
以左副承旨南獻敎牌不進罷職傳旨,傳于尹敎成曰,只推。
以應敎李時愚,校理趙龜夏,副校理李濟達,副修撰朴承輝牌不進罷職傳旨,傳于金英根曰,只推。
尹敎成,以兵曹言啓曰,正郞沈敬澤,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,去夜初更量,大王大妃殿別監趙成仁,犯夜被捉於本局邏卒處,係是掖屬,何以爲之?敢啓。傳曰,移送秋曹,照律勘放。
又以刑曹言啓曰,訓鍊都監啓辭內,去夜初更量,大王大妃殿別監趙成仁,犯夜被捉於本局邏卒處,係是掖屬,何以爲之,敢啓,傳曰,移送秋曹,照律勘放事,命下矣。成仁待過齋,依更數決笞三十度放送之意,敢啓。傳曰,知道。
兵曹口傳政事,護軍單洪在喆。
兵曹口傳政事,副司果單沈敬澤。
上在昌德宮。停常參·經筵。
尹敎成啓曰,明日召對,取稟。傳曰,停。
金英根啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
又啓曰,新除授承旨徐元淳,方在譴削中,何以爲之?敢稟。傳曰,蕩滌敍用。
尹敎成啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨,奉室奉審。
傳于尹敎成曰,完昌君卒逝後,大院君祀孫,方在幼稚,無以將事云,祀禮所重,何拘常例?令春曹問于本家宗中,以攝祀孫可合人,指名報來,仍令當日內口傳付軍職。
傳于金英根曰,再明日次對,勿拘齋日,依例來會。
傳于金英根曰,中官尹之恒,爲先汰去,令該府拿問,各別嚴勘。
尹敎成啓曰,明日傳香,禮房承旨,當爲齋宿,右承旨徐元淳未肅拜,所當牌招,而拘於廳規,不得請牌,何以爲之?敢稟。傳曰,牌招。
金英根,以弘文館言啓曰,下番闕直,事甚未安。應敎李時愚,校理趙龜夏,副校理李濟達,副修撰朴承輝,旣有只推之命,竝卽牌招,以爲推移入直之地,何如?傳曰,允。
以右承旨徐元淳牌不進罷職傳旨,傳于尹敎成曰,只推。
以應敎李時愚,校理趙龜夏,副校理李濟達,副修撰朴承輝牌不進罷職傳旨,傳于尹敎成曰,只推。
尹敎成,以禮曹言啓曰,傳曰,完昌君卒逝後,大院君祀孫,方在幼稚,無以將事云,祀禮所重,何拘常例,令春曹問于本家宗中,以攝祀可合人,指名報來,仍令當日內口傳付軍職事,命下矣。問于本家宗中,則永禧殿令李允植等聯名呈單內,宗中會議,以前縣監李昌植,完定攝祀云,卽令該曹,口傳付軍職,何如?傳曰,允。
兵曹口傳政事,副司果單李昌植。
金英根,以訓鍊都監言啓曰,本局把摠申命溫,身病甚重,勢難察任,改差,何如?傳曰,允。
又以義禁府言啓曰,新除授判義禁洪敬謨,時無職名,令該曹口傳付軍職,何如?傳曰,允。
兵曹口傳政事,上護軍單洪敬謨。
上在昌德宮。停常參·經筵。
尹敎成啓曰,明日召對,取稟。傳曰,停。
金英根啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽呈辭,監察茶時之意,敢啓。傳曰,知道。
韓鎭庭啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以趙龜植爲假注書。
韓鎭庭啓曰,明日傳香,禮房承旨當爲齋宿,而右承旨徐元淳不爲仕進,卽爲牌招,何如?傳曰,允。
以右承旨徐元淳牌不進罷職傳旨,傳于金英根曰,只推。
金英根啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
金英根,以弘文館言啓曰,下番闕直,事甚未安。應敎李時愚,校理趙龜夏,副校理李濟達,副修撰朴承輝,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,昨下傳敎中攝祀之祀字,臣曹草記,誤以事字書入,故改付標以入,而臣不能詳審,以致奏御文字之誤書,惶恐待罪之意,敢啓。傳曰,勿待罪。
韓鎭庭,以兵曹言啓曰,內禁衛將李宜植,身病猝重,無望供職,呈狀乞遞,改差,何如?傳曰,允。
又以訓鍊都監言啓曰,本局千摠閔晳身病甚重,勢難察任,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深八分。
自人定,至十一日開東,灑雨下雨,測雨器水深二寸一分。
藥房都提調權敦仁,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹敎成啓曰,明日召對,取稟。傳曰,停。
韓鎭庭啓曰,行大司憲李翊會在外,執義李㘾,掌令宋柱獻·李宗秉,持平洪在龍·朴商壽牌不進,監察茶時之意,敢啓。傳曰,知道。
成遂默啓曰,右承旨徐元淳,左副承旨李遠翊,今日不爲仕進,竝卽牌招,何如?傳曰,允。
傳于韓鎭庭曰,傳香承旨,馳詣孝昌墓,奉審摘奸以來。
傳于成遂默曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
成遂默,以內醫院都提調意啓曰,提調金道喜,今日問安,不爲仕進,卽爲牌招,何如?傳曰,允。
傳于尹敎成曰,大臣·備局堂上引見。
以大司諫李明迪,司諫趙啓昇,獻納李玄功,正言韓文爀,執義李㘾,掌令宋柱獻·李宗秉,持平洪在龍·朴商壽牌不進罷職傳旨,傳于尹敎成曰,只推。
傳于尹敎成曰,都憲外兩司及在外有實故玉堂竝許遞,今日政差出。
韓鎭庭啓曰,假注書趙龜植,時無職名,令該曹依例付軍職,冠帶常仕,何如?傳曰,允。
尹敎成,以吏曹言啓曰,掌樂院正金應均,以其身病,呈狀乞遞,改差,何如?傳曰,允。
韓鎭庭,以兵曹言啓曰,同知中樞府事金哲源,病難供職,呈狀乞遞,改差,何如?傳曰,允。
兵曹口傳政事,大護軍單金蘭淳。
兵曹口傳政事,副司果單李㘾·趙鳳夏·鄭基世。
有政。吏批,判書金道喜進,參判閔致成在外未肅拜,參議徐戴淳進,右副承旨尹敎成進。以李基華爲大司諫,朴來萬爲執義,洪翼燮爲司諫,李豐翼·黃起源爲掌令,宋達仁·韓錫祉爲持平,尹定鉉爲獻納,趙秉駿·兪致崇爲正言,金始淵爲應敎,李㘾爲副應敎,沈宜冕·朴商壽爲校理,李裕元爲副校理,洪在龍·南性敎爲修撰,李宗秉·徐相敎爲副修撰,金興根爲刑曹判書,徐英淳爲工曹參判,尹尙圭爲知經筵,任聖臯爲同義禁,金學性·李圭祊爲同經筵,洪秉元爲漢城判官,金益鍾爲海美縣監,李愚謙爲新昌縣監,趙鼎錫爲沙斤察訪,兼養賢主簿單崔琠,兼學正單金大圭,兼學諭單金文煥,前判官李義謙今加通政,加資事承傳。
兵批,判書金左根進,參判金鼎集,參議趙得林病,參知任百秀入直,行左承旨韓鎭庭進。以李惟秀爲副摠管,洪在喆爲同知,李寅熙·鄭宅善爲宣傳官,申命源爲內禁將,南錫龜·尹守澈·權寅秉·孫海振·高景栻爲五衛將,安愼良爲忠翊將,金亮五·金麗俊爲景福將,李德奎·鄭載春爲慶熙將,尹喜壽爲宣傳官,李鎭昇爲部將,方禹敍爲南陽監牧官,上護軍徐憙淳,護軍姜時永·金哲源,副護軍李啓朝·李明迪·李熙庚·李容駿·南獻敎,副司直趙啓昇·李時愚·朴來萬·李宗秉·尹定鉉·趙龜夏·李濟達·洪在龍·朴商壽·李玄功·宋柱獻,副司果金基纘·朴承輝·尹行福·韓文爀·金政源,副司正趙龜植,以上竝單付,前縣監兪庚煥·李尙祜,前僉使車謹行,前縣令尹守澈·具濟遠,前判官林龍鉉,御營哨官韓用河·金魯鳳,以上今加折衝,加資事承傳。
吏批,再政。以李時愚爲掌樂正,趙鳳夏爲兵曹正郞,金鍊白爲南部令,趙元和爲禁府都事,沈宜贊爲內資主簿,安友良爲引儀,兼直閣單金始淵,知義禁單任聖臯。
兵批,再政。以洪鍾應爲僉知,同知單金亮五,僉知單南錫龜·孫海振·權寅秉,副護軍兪庚煥·李尙祜·尹守澈·具濟遠·李義謙·韓用河·金魯鳳·朴庚興·林龍鉉·車謹行,以上竝單付。
吏批,三政。以徐健輔爲監察。
尹敎成啓曰,左右史不可不備,別兼春秋鄭基世·南秉哲·沈敬澤·金益文·李裕元,竝卽牌招,推移入直,何如?傳曰,允。
以右承旨徐元淳,左副承旨李遠翊牌不進罷職傳旨,傳于尹敎成曰,只推。
以應敎李時愚,校理趙龜夏,副校理李濟達,副修撰朴承輝牌不進罷職傳旨,傳于尹敎成曰,只推。
韓鎭庭,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局把摠李熙忠,身病猝重,勢難察任,改差,何如?傳曰,允。
癸卯五月初十日辰時,上御熙政堂。大臣·備局堂上引見入侍時,右副承旨尹敎成,假注書趙龜植,事變假注書姜晢一,別兼春秋金益文·趙秉駿,右議政權敦仁,知中樞府事趙秉鉉,禮曹判書朴晦壽,兵曹判書金左根,戶曹判書李光正,行大護軍任聖臯,行護軍柳基常·趙秉龜·洪在喆,副校理李寅奭,以次進伏訖。上曰,史官分左右,敦仁進前奏曰,近日日氣漸熱,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,日前伏聞有小水閟澁之候,醫官從便入診,湯劑亦已進御,下情不任憧憧,湯劑進御後動靜,更若何?上曰,少勝矣。敦仁曰,雖有微勝之節,所進湯劑,似爲對症,俄於閤外,與承候官相議,當更進數貼,而伏聞醫官之言,似此症候,生冷多爲所祟云,食物生冷,雖爲目前之爽利,其害於人則深矣,聖人節宣之戒,每存於飮食,此後進御之物,各別審愼,切勿近生冷,千萬顒祝之至。上曰,次對爲之。敦仁曰,頃因淸南暗行御史金益文別單,慈山邑治移設便否及寧遠·孟山完逋之方,條列狀聞之意,草記行會矣。卽見平安監司李憲球狀啓,則枚擧各該邑倅所報以爲,寧遠流來吏民逋還中,流亡合沒條折米爲七千一百二十七石,生存逋爲一萬五千餘石,孟山流亡條折米爲四千二百六十三石零,排年未捧條折米爲四千七百十九石零,若不及今變通,勢將無邑乃已,寧遠生存逋,依癸未邊邑減價例,限二年停耗,以二兩式漸次移俵於穀少邑,孟山生存逋,限五年停耗排捧,而至若兩邑流亡還,待年豐收捧,俾民邑紓力,始逋掩逋之前後守令罪狀,請令攸司稟處,犯逋諸漢,待其完逋,隨石數分輕重考律勘處計料,而慈山邑治移設,民不願從,不敢遽議,竝請令廟堂稟處矣,寧遠逋弊,果緣於穀峙,移糴減摠,實爲目下矯捄之方,而減價收劃,自有本道邊邑之年前已例,雖非經法,亦足援據,依此施之,二年除耗之請,固涉煩猥,而但措劃之際,已値節晩,當年耗條,特爲除給,糶政之蕩然,專由經法之不守,決不可隨請曲施,而兩邑弊敗,已至難捄,待豐收捧,無異停退,特小寬限,以紓民力,不害爲恤隱之政,兩邑流亡還,依狀請姑許待豐完簿,而近來外邑,視待豐,便如全蕩,雖屢登大熟之年,輒以因循不捧爲事,焉有如此糶政如此法理,嚴飭道臣,隨其年形,俾卽完逋,無或更有虛勘之弊,孟山未捧四千七百餘石,邑牒所謂排年,未知何許排年,而或曰流亡混入,或曰有名難捧,都不免眩亂煩雜之歸,而狀辭則初無本實之擧論石數之分別,泛請加排,大是模糊,極不誠實,該道臣推考,使之依前督捧,慈山移邑,民情旣多不願,道啓亦云難便,置之,何如?上曰,依爲之。出擧條敦仁曰,頃以陰竹民還年久未捧一千七百九十餘石,特施蠲蕩之典,吏奴所逋始逋·仍逋守令,査實登聞後,更爲稟處之意,筵奏行會矣。卽見京畿監司李若愚狀啓,則以爲該邑屢經歉荒,反逋虛勘,積有年所,而旣係久遠,文簿無存,始逋年條,不得溯覈,第自庚寅至戊戌前後守令罪狀,竝令攸司稟處,官屬逋折米一萬二千二百四十一石零內,逋吏李基天所犯,至爲四千餘石之多,施以當律,斷不可已,而乘機逃躱,今方各別譏詗,期於捉得,其餘吏奴諸漢,査其多寡,自本營照法勘處計料,流民還,旣蒙蠲蕩之恩,而官屬積逋,亦多流絶,生存無幾,目下徵捧,萬無其路,合有變通之方,而經法以外之事,未敢遽然陳請,竝請令廟堂稟處矣。各年守令,旣請攸司稟處,當自王府照勘,而取考本邑所報成冊,則官屬之逋合折米爲一萬二千二百四十一石零,而流絶逋爲六千九百九十一石零矣,守令則專事恬嬉,奸猾則惟意舞弄,使莫重糴糶,都歸於此輩之乾沒,揆以法綱,豈或有一分闊狹之政,而但至殘之邑,弊敗至此,無復餘地者,專由於還弊一事。今若以一部鬼錄,督之以經法,則非但無還,亦將無邑乃已,流絶逋六千九百九十一石零,特許七年排捧,使之稍紓其力,以爲趁限充完之地,其中李基天,則所逋折米爲四千餘石,而其分錄作奸之狀,毁簿滅跡之罪,査發於邑牒者,若是凶狡,則其爲可殺,不止於逋摠之當律,而緣於在逃,未卽用法,尤極痛惋,亟命道臣,多發譏詗,刻期捉得,卽施當律,何如?上曰,依爲之。出擧條敦仁曰,卽見刑曹啓目,則粘連慶尙監司李景在啓本以爲,慶州府犯逋罪人崔濟三·崔光斗·崔相殷,罪關一律,不敢擅便,令廟堂稟處事,允下矣。諸漢逋摠,俱犯一律,當初廟覆,亦旣成案,今於收殺之後,固當一體用律,而第念逋魁先已伏法,國典可謂快行,今又衆命之一時逬戮,恐非聖朝殲厥罔治之意,崔吏三漢,特貸一縷,令道臣嚴刑遠惡島限己身爲奴,則猶可以懲創,而亦不害爲好生之政,故敢此仰達矣。上曰,依爲之。出擧條敦仁曰,前月甘霈以後,兩麥俱爲善就,各道聞皆登熟,爲民事誠萬幸,麥政,乃民食之大關,而夏糴,爲嗣歲之備豫,以此年形,以今民力,如復狃於渝墮,有不準捧,則任其責者,烏得免重究乎?畢糴後郞廳摘奸,自是應行之故例,爲先各別關飭於諸道·四都,俾無如前虛勘大段抵罪之弊,何如?上曰,依爲之。出擧條敦仁曰,六臘殿最之自朝家申飭,前後何限,而都歸之文具,未見有實效矣。生民休戚,專係守令之臧否,考績黜陟,乃是道臣之職分,而只坐於私意之蔽前大吏之顧憚,一切以順便無事,爲時行妙套,上不副委寄之重,下不念民命之關,可勝歎惜。殿最封發,行將不遠,姑以令申之義,關飭於守臣及道·帥臣,第觀其來頭成效,何如?上曰,依爲之。出擧條敦仁曰,長津前府使鄭珪,向來繡啓臚列,極其狼藉,而就拿之後,以邑逋之行査,本道不卽照勘,及其道査登聞後,該倅議讞,只混擧於各年守令冒勘之律,而當初繡論,竟無下落,繡啓體重,固不可因寢不問,況始因繡啓而拿囚,終以道査而勘放,段落橫決,事體欠當,當該議處之判義禁推考,長津前府使鄭珪,令該府,更以繡啓所論,拿問議勘,何如?上曰,依爲之。出擧條敦仁曰,注書之必待面看後交替,自是堂后法例,而注書金翊鎭,未知向來有何事端,不待代望,徑自出去云,設有事端,何患無處之之道,而不顧法例,擅離直次,事未前有,且關後弊,注書金翊鎭,施以罷職之典,政院則始不能據例嚴防,又不爲啓辭請罪,亦極未安,當該承旨捧現告,一體罷職,何如?上曰,依爲之。出擧條敦仁曰,詞訟劇務,不宜久曠,在外刑曹判書許遞,政官牌招,開政差出,何如?上曰,依爲之。出擧條敦仁曰,夏糴方始,邑務正殷,受由上京守令,使之催促下送,何如?上曰,依爲之。出擧條敦仁曰,近有何許怪異事,自捕廳捉來諸漢,亦已盤問,而別無可執之贓,送人鄕邑,廣加廣探,而又無端緖之出,本事雖似不實,事體極爲重大,過齋日後將使兩廳合座,到底鉤覈後,捕廳當以草記爲之,故先此提奏矣。上曰,依此爲之。上曰,大臣就座。敎成曰,諸宰奏事。光正曰,兩營停番,限三年仍停,使度支逐年留儲事,大臣旣已登奏而蒙允,此以信需之備預,而特念曹儲之不敷也。第伏見近年各道上納,一事愆慢,令甲不行,遂至於過當踰歲而襲謬爲常者,此專由於守宰之沁泄,吏鄕之舞弄而然也。今若以有限之捧,一任其如前玩愒,則竊恐京營之隨時關促,兵閫之按例推治,便歸例套而已。臣意則今此三年條移劃度支者,句檢之政,捧納之節,許付本曹,若其催促與陳省,竝令道臣擧行,以爲準數直納之地,而或有踰越期限,依稅納例,亦自臣曹,劃卽草記論勘之意,行關知委於諸道道臣,俾有警飭,恐合事宜,故敢此仰稟。上曰,依爲之。出擧條聖臯曰,各營門錢穀過限不納邑該守令論勘,卽事目定式,近年以來,外邑上納,擧皆愆期,已成痼弊之中,全州府辛丑條軍錢五千六十兩零,屢煩督飭,終不上送,當該守令,捧現告爲先拿問嚴勘,其餘未納各邑,定限關促,若又如前過限,則亦爲一體論勘,而以此意令飭諸道,何如?上曰,依爲之。出擧條敎成曰,玉堂所懷奏之。寅奭曰,臣姿質庸愚,學識淺短,其於見職,初不近似,何敢猥有陳說,而第伏念今日先務,惟聖學一事也。惟我殿下御兆民之衆,莅萬機之煩,矧當寶齡之鼎盛,政急睿學之晉修,而臣竊瞯近日法筵之開講久停,便殿之召對亦罕,雖或有一二日進接之時,旋卽閣廢,如是而歷代之治亂汚隆,何以知也?經傳之微辭奧旨,何以究也?粵在宣廟朝,好學樂善,嘗著讀書要語,以爲窮理之原,博選名儒,以備顧問,每御經筵,反覆辨難,或有日旰忘餐之時,此所以開廣聰明闡發學問也,先儒有言曰,欲法堯·舜,當法祖宗,今我殿下進學之方,莫如遵守家法率由先憲,伏願日開講筵,頻接臣僚,晝訪夜咨,討論辨析,一以宣廟故事爲法,則聖學有緝熙之效,睿德著嵬蕩之盛,豈不休哉?伏惟殿下體念焉。上曰,所陳當體念矣。出擧條敎成曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退,諸臣以次退出。
上在昌德宮。停常參·經筵。
尹敎成啓曰,明日召對,取稟。傳曰,停。
又啓曰,玉堂備員間,視事頉稟之意,敢啓。傳曰,知道。
韓鎭庭啓曰,行大司憲李翊會,執義朴來萬,持平宋達仁·韓錫祉在外,掌令李豐翼·黃起源未肅拜,監察茶時之意,敢啓。傳曰,知道。
又啓曰,右承旨徐元淳,左副承旨李遠翊,今日不爲仕進,竝卽牌招,傳曰,允。
傳于韓鎭庭曰,承旨有闕之代,前望單子入之。
承旨前望單子入之,尹正鎭落點。
韓鎭庭啓曰,新除授右承旨尹正鎭,卽爲牌招,何如?傳曰,允。
以右承旨徐元淳,左副承旨李遠翊牌不進罷職傳旨,傳于尹敎成曰,只推。
以別兼春秋鄭基世·南秉哲·沈敬澤·金益文·李裕元牌不進罷職傳旨,傳于尹敎成曰,只推。
尹敎成啓曰,左右史不可不備,別兼春秋鄭基世·南秉哲·沈敬澤·金益文·李裕元,旣有只推之命,竝卽牌招,推移入直,何如?傳曰,允。
尹敎成,以弘文館言啓曰,下番闕直,事甚未安。新除授副應敎李㘾,校理沈宜冕·朴商壽,副校理李裕元,修撰洪在龍·南性敎,副修撰李宗秉·徐相敎,竝卽牌招,以爲推移入直之地,何如?傳曰,允。
尹敎成啓曰,明日常參·經筵,取稟。傳曰,停。
尹敎成,以吏曹言啓曰,今日次對入侍時,受由上京守令,催促下送事,允下矣。自臣曹催促,則谷城縣監李胤愚,玉果縣監崔瑗,俱以爲今十一日下去云,慈山府使鄭德和,報恩郡守尹泰兢,俱以爲今十四日下去云,珍山郡守朴曾壽,龍潭縣令鄭老容,殷山縣監李殷相,俱以爲今十五日下去云,梁山郡守柳興吉,以省掃事,受由於京畿加平地云,江西縣令洪鍾序,以省掃事,受由於京畿驪州地云,甑山縣令洪鍾薰,以省掃事,受由於水原地云,淸安縣監韓龍源,以覲親事,受由於平安道定州地云,竝斯速還官之意,發關知委於各該道守臣處,谷山府使李在鶴,古阜郡守沈碩奎,俱以爲身病猝重,不得下去云,木川縣監金序敎,親病沈重,不得下去云,雖未知親病·身病之如何,而促敎之下,不卽下去者,揆以事體,誠甚未安,木川縣監金序敎改差,谷山府使李在鶴,古阜郡守沈碩奎竝罷黜,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
韓鎭庭啓曰,密符親納例也,而前江界防禦使李濟完,謂有身病,徑歸私次,使其褊裨替納,事甚駭然,所當重勘,而本院請推之外,無他可施之罰,何以爲之?敢稟。傳曰,從重推考。
尹敎成啓曰,吏曹郞廳來言,守令有闕,政事,取稟。傳曰,口傳差出。
韓鎭庭,以備邊司言啓曰,木川縣監,今將差代矣,該邑以湖左中最至殘難治之局,荐歉之餘,百弊蝟集,不得不另擇差送,然後可望釐捄,令該曹勿拘常格,以有聲績人擇擬,何如?傳曰,允。
吏曹口傳政事,以洪祐喆爲谷山府使,趙敎淳爲古阜郡守,李德愚爲木川縣監。
以副應敎李㘾,校理沈宜冕,修撰洪在龍·南性敎,副修撰李宗秉·徐相敎牌不進罷職傳旨,傳于尹敎成曰,只推。
以別兼春秋南秉哲·沈敬澤·金益文牌不進罷職傳旨,傳于尹敎成曰,只推。
韓鎭庭,以兵曹言啓曰,禁軍別將趙存中,身病猝重,無望供職,呈狀乞遞,實病旣如此,有難强令察任,改差,何如?傳曰,允。
兵曹,以李應植爲禁軍別將。
韓鎭庭,以義禁府言啓曰,京畿監司李若愚狀啓內,陰竹前縣監吳淳常·李䆃重·吳泰雲·李亮祚等罪狀,令攸司稟處事,啓下矣。吳淳常,今方待命拿囚,李䆃重,以通川郡守,時在任所,吳泰雲,下去京畿竹山地,李亮祚,下去平安道成川地云,依例發遣府羅將,竝拿來,何如?傳曰,允。竝待待命拿囚。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
韓鎭庭啓曰,左副承旨徐元淳,右副承旨李遠翊,今日不爲仕進,竝卽牌招,何如?傳曰,允。
備忘記,義州府尹尹致定下直,長弓一張,長箭一部,片箭一部,筒兒一箇賜給。
尹敎成啓曰,刑曹判書金興根,工曹參判徐英淳,除拜後過三日不爲出肅,依定式,推考警責,仍卽牌招察任,何如?傳曰,允。
尹敎成,以弘文館言啓曰,下番姑降入直,事甚未安。修撰洪在龍·南性敎,副修撰李宗秉·徐相敎,旣有只推之命,竝卽牌招,以爲推移入直,副應敎李㘾,校理沈宜冕,旣有只推之命,一體牌招察任,何如?傳曰,允。
掌令李豐翼啓曰,臣姿性謭劣,言議巽軟,無足備數於淸朝耳目之任,而柏府除旨,忽下於夢想之外,召牌儼臨,雖不得不章皇出肅,粗伸叨謝之忱,而第臣於合啓中,有私義之難以冒參者,曾叨持憲,亦蒙恩諒,今臣處義,與前無異,請命遞斥臣職。答曰,依啓。
以大司諫李基華,司諫洪翼燮,正言兪致崇,掌令黃起源牌不進罷職傳旨,傳于尹正鎭曰,只推。
以左副承旨徐元淳牌不進罷職傳旨,傳于尹正鎭曰,只推。
以副應敎李㘾,校理沈宜冕,修撰南性敎,副修撰李宗秉牌不進罷職傳旨,傳于尹敎成曰,只推。
尹正鎭,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以兵曹言啓曰,今月十五月,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以金善一爲內禁將。
尹正鎭,以刑曹言啓曰,卽接全羅監司徐箕淳文移,則高敞縣徒一年定配罪人吳大善,限滿云矣,取考曹上配案,則大善,以騙人討財罪,壬寅四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,因兵曹及都摠府啓辭,攔入闕門罪人李鎭榮,照法嚴繩事,命下矣。謹按律文,則大明律訴訟條,有曰擅入午門叫訴冤枉者,杖一百發邊衛充軍,鎭榮依此律,決杖一百後,咸鏡道利原縣,充軍定配所,卽爲押送之意,敢啓。傳曰,知道。
又以御營廳言啓曰,本廳中軍李寬奎,身病甚重,勢難察任,改差,何如?傳曰,允。
又以義禁府言啓曰,長津前府使鄭珪,拿問議勘,全州前判官韓璵,拿問嚴勘事,傳旨啓下矣。鄭珪,下去忠淸道大興地云,韓璵,前以他罪,方在連山縣配所,依例發遣府書吏·羅將,竝拿來,何如?傳曰,竝待待命拿囚。
上在昌德宮。停常參·經筵。
李遠翊啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左副承旨徐元淳,同副承旨尹敎成,今日不爲仕進,竝卽牌招,何如?傳曰,允。
李遠翊啓曰,卽者成均館官員來言,居齋儒生,昨日夕食堂,不爲設行,有捲堂之擧,館堂一員,例爲入泮勸入,而知成均未差,同成均趙斗淳·徐英淳,大司成趙雲澈,俱有身病,無勸入之員云,竝卽牌招,何如?傳曰,允。
又啓曰,同成均趙斗淳·徐英淳,大司成趙雲澈牌不進,推考傳旨及罷職傳旨,今方捧入,而捲堂儒生,當爲勸入,如是違牌,事甚未安。同城均竝更牌招,何如?傳曰,允。
以左副承旨徐元淳,同副承旨尹敎成牌不進罷職傳旨,傳于李遠翊曰,只推。
以大司成趙雲澈牌不進罷職傳旨,傳于李遠翊曰,只推。
李遠翊啓曰,大司成趙雲澈,旣有只推之命,一體牌招,何如?傳曰,允。
傳于李遠翊曰,同成均竝許遞,前望單子入之,待下批牌招,使之先進去後謝恩。
同成均前望單子入之,朴晦壽·金興根落點。
李遠翊啓曰,明日傳香,禮房承旨,當爲齋宿,左副承旨徐元淳,旣有只推之命,更爲牌招,何如?傳曰,允。
尹正鎭啓曰,行大司憲李翊會,執義朴來萬,持平宋達仁·韓錫祉在外,掌令黃起源牌不進,一員未差,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令黃起源牌不進罷職傳旨,傳于尹正鎭曰,只推。
以左副承旨徐元淳再牌不進罷職傳旨,傳于李遠翊曰,只推。
以大司成趙雲澈再牌不進罷職傳旨,傳于李遠翊曰,只推。
李遠翊,以弘文館言啓曰,副應敎李㘾,校理沈宜冕,修撰南性敎,副修撰李宗秉,旣有只推之命,竝卽牌招察任,何如?傳曰,允。
以修撰南性敎,副修撰李宗秉牌不進罷職傳旨,傳于李遠翊曰,只推。
李遠翊,以承文院都提調意啓曰,院吏文學官姜在應有頉代,幼學金炳陶差下,使之付軍職,冠帶常仕,何如?傳曰,允。
尹正鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又以訓鍊都監言啓曰,本局局別將李容純,身病甚重,勢難察任,改差,何如?傳曰,允。
兵曹,以沈日永爲御營中軍。
校理朴商壽疏曰,伏以,臣姿性憃闇,見識顓蒙,早占一第,已出倖會,歷叨三司,尤非始望,只知趨走之爲恭,曾蔑絲毫之仰報,居常靦恧,若無容措,顧何敢更有匪分徼恩之望,而第伏念爲親欲養,人子之至願,有懷必陳,人臣之常分,今臣至情,有不敢自阻於孝理之下,庸效疾聲之呼焉。臣命途險釁,早失所怙,只有偏母,相依爲命,而臣母稟素虛脆,病又貞痼,重以喪威之震剝,遂致氣血之銷損,長委床玆,日益凜綴。今若以藥餌補其元,甘毳助其味,庶可見扶持回蘇之效,而臣家世貧寒,旣乏甔甖之儲,計拙謀生,每闕滫瀡之供,而乃反以從宦凡百之艱,貽憂添惱於沈綿奄奄之中,臣情到此,吁亦慼矣,臣若怵於嚴畏,未敢悉暴,而崦嵫之頹景莫挽,烏鳥之微誠未伸,則區區至恨,儻復如何?玆敢不避猥越,冒瀆崇聽。伏乞聖慈,天地於臣,父母於臣,憫其摯情,矜其血懇,特命選部,許畀一小縣,得以將母就養,獲伸至願,則毛檄潘輿,非但爲一時之榮耀,而臣母在世之餘生,莫非殿下之攸賜也,臣無任云云。省疏具悉。疏辭,下該曹稟處。
注書李參鉉疏曰,伏以,臣於日昨大僚請罷注書事,滿心惶恧,有不敢泯默者,臣以無似,猥叨見職,凡係下隷擧行,不得不隨事檢責,而向於注望入啓之後,因下隷稽忽之罪,有所警治矣,僚員未及詳悉其段落之各異,而至有自引徑出之擧,本事則雖不敢煩複分疏,苟究僚員被譴之故,則自初事端,咎實由臣,臣若恬若無故,以逭爲倖,則廉義所在,不可晏然,堂后一步,抗顔無望。玆敢略陳事實,冒罪仰暴。伏乞聖明,俯垂鑑諒,亟降威罰,以安微分,不勝幸甚,臣無任云云。省疏具悉。爾亦有失,罷職。
吏曹啓目粘連啓下是白有亦,觀此弘文館校理朴商壽上疏,則以爲臣命途險釁,早失所怙,只有偏母,相依爲命,臣母稟素虛脆,病又貞痼,重以喪威之震剝,遂致氣血之銷損,長委床玆,日益凜綴。今若以藥餌補其元,甘毳助其味,庶可見扶持回蘓之效,而臣家世貧寒,旣乏甔甖之儲,計拙謀生,每闕滫瀡之供,臣情到此,吁亦慼矣。伏乞特命選部,許畀一小縣,獲伸至願,亦爲有白臥乎所,朴商壽之家貧親老菽水難繼之狀,卽通朝之所共知,許畀一小邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李遠翊啓曰,明日大王大妃殿誕日問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹正鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
成遂默啓曰,行左承旨韓鎭庭,左副承旨徐元淳,今日不爲仕進,竝卽牌招,何如?傳曰,允。
傳于李遠翊曰,傳香承旨,馳詣宗廟·景慕宮,奉審摘奸以來。
傳于李遠翊曰,左副承旨許遞,前望單子入之。
承旨前望單子入之,李謙在落點。
李遠翊,以弘文館言啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
韓鎭庭啓曰,行大司憲李翊會,執義朴來萬,持平宋達仁·韓錫祉在外,掌令黃起源牌不進,一員未差,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令黃起源牌不進罷職傳旨,傳于韓鎭庭曰,只推。
李遠翊,以成均館同知館事意啓曰,臣承命馳詣泮宮,招致諸生,問其空齋之由,則諸生等書進所懷以爲,伏以,到記之或多或少,諸生之或出或入故也,而堂上以到記之贏縮,數日前捉囚事知守僕及食堂直,下隷奚罪。是代諸生見囚也。伊時東西齋儒方欲引義之際,旋卽放釋,通諭於諸生,故不欲輒生葛藤,含默至此矣。不意昨午,又忽以到記多數,東西班首,施以停擧之罰,班首被罰,豈是班首之過哉?卽諸生之事也。以諸生之事,致罰於班首,則諸生被罰,自在其中矣。到記申飭,前後非一,而替囚下隷,致罰班首,未有如今番之甚者也。廉隅所在,被罰之蹤,不敢冒入食堂,以此引義於堂上,若解罰勸入,則自可妥帖,而不此之爲,推之於兼堂,少無勸入之意,諸生之情勢,深於一節,旣不得遽入食堂,又不能偃處齋舍,相率留接於泮村,蓋此本意,非欲捲堂也,非欲空齋也,事勢所使,自爾至此云矣。臣以聖廟事體何如,而容易空齋,極爲未安,卽爲還入之意,多般觀諭,諸生終不回聽,無意還入,何以爲之?敢啓。傳曰,齋儒之於泮長,自有師生之義,除非名義大關,則曾或聞因泮長而有捲堂之擧乎?賢關士趨,良覺寒心,固當嚴加處分,而亦有深量於不屑之敎者,以此詳細曉諭,卽爲勸入。
傳于李遠翊曰,卽見捲堂所懷,則泮長事,誠可訝也,食堂之或少或多,原非硬定之事,則今以到記稍多,至於班首付罰之者,豈不有欠於權輿之義乎?此不可不一聞其實,大司成趙雲澈,招致啓板前,問啓以入。
李遠翊啓曰,大司成趙雲澈,招致啓板前,問啓以入事,命下矣。問于大司成趙雲澈處,則以爲卽因泮儒捲堂所懷,至伏承問啓之命,惶隕震越,靡所容措。臣取見捲堂所懷,則有若臣以員數多少,罰及班首,而實與前後事狀,一切相反,蓋食堂之各書到記,自是館中古規,而挽近流弊,全不修擧,故臣果屢度提飭,慢不聽從,不得不先囚下隷,次罰班首者,只出於申明舊式,釐改謬習而已。臣雖全沒分數,寧或以或多或少,較計於賢關享士之地乎?所懷惜辭,臣實莫曉,嚴敎之下,罔知攸達云矣,敢啓。傳曰,知道。觀此問啓,泮儒所懷之實狀,誠可駭歎,而欲爲之處分,則反傷事面,予非不洞燭而然也。自今以後,食堂到記,復舊例必令各書,以爲洞革謬習之地,泮長別無所失,使之退去,付罰之兩班首,實有不能檢飭者,竝停擧,仍以此傳敎,付之食堂壁上,可也。
李遠翊,以成均館同知館事意啓曰,本館草記,答曰,齋儒之於泮長,自有師生之義,除非名義大關,則曾或聞因泮長,而有捲堂之擧乎?賢關士趨,良覺寒心。固當嚴加處分,而亦有深量於不屑之敎者,以此詳細曉諭,卽爲勸入事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則旣承先進去後謝恩之命,故自此詣闕之意,敢啓。傳曰,知道。
李遠翊啓曰,昨日吏曹校理朴商壽上疏回啓中,經幄之幄字,誤書以理字,今纔付標啓下,而臣母之母字,又此漏落,奏御文字,何等審愼,而如是疎忽,事甚未安。臣之矇然捧入,不勝惶悚,而原啓目,使之改付標以入,當該堂上推考,何如?傳曰,允。爾亦推考。
李遠翊,以吏曹言啓曰,昨日弘文館校理朴商壽乞郡回啓中,經幄之幄字,誤以理字,書啓不審之失,臣不勝惶恐,而原啓目,改付標以入之意,敢啓。傳曰,知道。
韓鎭庭,以訓鍊都監言啓曰,本局中軍金魯甲,身病甚重,勢難察任,改差,何如?傳曰,允。
兵曹,以李行敎爲摠戎中軍。
上在昌德宮。停常參·經筵。
大王大妃殿誕日,大殿·王大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。
大王大妃殿單子問安。答曰,知道。
李謙在啓曰,明日常參·經筵,取稟。傳曰,停。
尹正鎭啓曰,行大司憲李翊會,執義朴來萬,持平宋達仁·韓錫祉在外,掌令黃起源未肅拜,一員未差。監察茶時之意,敢啓。傳曰,知道。
韓鎭庭啓曰,備邊司郞廳來言,今日賓對日次,而大王大妃殿誕日問安相値,不得來會云矣,敢啓。傳曰,知道。
李謙在,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今此大王大妃殿誕日諸道所封賀箋中,漆谷府使崔弘德,雖非應封官,以別軍職封進矣,一體看審捧入之意,敢啓。傳曰,知道。
以修撰南性敎,副修撰李宗秉牌不進罷職傳旨,傳于李謙在曰,只推。
李謙在,以弘文館言啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
以修撰南性敎,副修撰李宗秉牌不進罷職傳旨,傳于李謙在曰,只推。
以咸鏡監司趙冀永狀啓,會寧府使南錫圭,身病猝重,連呈辭狀,不得已罷黜事,傳于李遠翊曰,令該曹口傳差出,催促下送。
李遠翊,以吏曹言啓曰,會寧府使,令該曹口傳差出,催促下送事,命下矣。武臣當品中可擬之人乏少,新資則例不得口傳差出,何以爲之?敢稟。傳曰,政官牌招開政。
以忠淸監司金鼎均狀啓,淸州牧民家失火事,傳于成遂默曰,當此農殷之時,民家之燒燼,若是夥多,聞甚矜惻。元恤典外,別加顧助,燒死人如有生前身還布,蕩減,結構奠接之方,廟堂措辭分付。
兵曹口傳政事,以李應植爲都監中軍。
兵曹口傳政事,以李儒常爲禁軍別將。
上在昌德宮。停常參·經筵。
尹正鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹敎成啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李謙在,今日不爲仕進,卽爲牌招,何如?傳曰,允。
又啓曰,吏曹判書金道喜,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
備忘記,柔遠僉使張雲龍下直,長弓一張,長箭一部,片箭一部,筒兒一箇賜給。
尹正鎭啓曰,假注書趙龜植,身病猝重,勢難察任,今姑改差,何如?傳曰,允。
趙龜植改差,代以李爲假注書。
尹正鎭啓曰,行都承旨成遂默,左副承旨李謙在不爲仕進,行左承旨韓鎭庭未承牌,右副承旨李遠翊式暇出去,同副承旨尹敎成受由在外,臣正鎭,吏兵批兼進之意,敢啓。傳曰,知道。
有政。吏批,判書金道喜進,參判閔致成在外未肅拜,參議徐戴淳牌招不進,右承旨尹正鎭進。啓曰,會寧府使,今當差出,而當品中可擬之人乏少,堂上曾經兵使及他道兵使竝擬,何如?傳曰,允。以金祖欽爲掌令,吳一善爲會寧府使,李用觀爲牙山縣監,李世翼爲昌寧縣監,前監牧官崔柔植禦侮今加通政,五子登科,依法典加資事,禮曹覆啓判下。
兵批,判書金左根病,參判金鼎集受由在外,參議趙得林入直進,參知任百秀病,右承旨尹正鎭進。同知單金麗俊,僉知二單尹守澈·高景栻,副護軍徐元淳·李惟穆,副司直李豐翼,副司猛金炳陶,以上竝單付。
吏批,再政。金容煥爲奉常僉正,韓弼敎爲司僕判官,會寧府使吳一善今加嘉善,加資事承傳。
尹正鎭啓曰,行大司憲李翊會,執義朴來萬,持平宋達仁·韓錫祉在外,掌令黃起源牌不進,一員未差,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令黃起源牌不進罷職傳旨,傳于尹正鎭曰,只推。
以吏曹參議徐戴淳牌不進罷職傳旨,傳于尹正鎭曰,只推。
傳于尹正鎭曰,吏·刑換房。
尹正鎭啓曰,行都承旨成遂默,行左承旨韓鎭庭不爲仕進,左副承旨李謙在牌不進,右副承旨李遠翊式暇出去,同副承旨尹敎成受由在外,院中只有臣一人,伴直無人,行左承旨韓鎭庭,所當請牌,而拘於廳規,不得請牌,何以爲之?敢稟。傳曰,牌招。
以左副承旨李謙在牌不進罷職傳旨,傳于尹正鎭曰,只推。
尹正鎭啓曰,行左承旨韓鎭庭牌不進,伴直無人,左副承旨李謙在,旣有只推之命,更爲牌招,何如?傳曰,允。
以左副承旨李謙在再牌不進罷職傳旨,傳于尹正鎭曰,只推。
以慶尙監司李景在狀啓,六月朔進上生竹筍,節序差早,筍芽不萌,限內不得封進,惶恐待罪事,傳于尹正鎭曰,卿其勿待罪事,回諭。
以黃海監司金東健狀啓,鳳山郡民家失火事,傳于尹正鎭曰,當此農殷之時,民家之燒燼,聞甚矜惻,元恤典外,別加顧助,結構奠接之方,廟堂措辭分付。
以南寧尉尹宜善掃墳呈辭,傳于尹正鎭曰,給由馬·澆奠床備給。
尹正鎭,以弘文館言啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
以修撰南性敎,副修撰李宗秉牌不進罷職傳旨,傳于尹正鎭曰,只推。
兵曹,以金魯甲爲禁衛中軍。
尹正鎭,以左右捕盜廳言啓曰,本廳啓目判付內,此事雖不可不一番盤覈,而端緖旣無疑眩,頭質又爲脫空,則更無可問之情,在囚罪人,竝卽放送,所謂告者李萬瑞所告皆歸虛妄,渠亦以誣人,無辭自服,則當用反坐之律,而如渠蚩蠢,亦不足責,自本廳押送該道,嚴刑三次後,遠惡島減死爲奴事,命下矣。在囚罪人宋相玄·朴正鎭·金貴乭·崔江玉等,竝卽放送,告者李萬瑞,定將校卒,押送全羅監營之意,敢啓。傳曰,知道。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
韓鎭庭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹正鎭啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
韓鎭庭啓曰,左副承旨李謙在,右副承旨李遠翊,今日不爲仕進,竝卽牌招,何如?傳曰,允。
又啓曰,假注書李,時無職名,令該曹,依例付軍職,冠帶常仕,何如?傳曰,允。
以黃海監司金東健狀啓,平山府民家失火事,傳于韓鎭庭曰,聞甚矜惻,元恤典外,別加顧助,結構奠接之方,廟堂措辭分付。
韓鎭庭啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于韓鎭庭曰,只推。
以左副承旨李謙在,右副承旨李遠翊牌不進罷職傳旨,傳于韓鎭庭曰,只推。
尹正鎭,以弘文館言啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
韓鎭庭,以都摠府言啓曰,副摠管李應植,以武臣堂上朔試射試官,慕華館晝仕出去之意,敢啓。傳曰,知道。
又以武臣堂上朔試射試官意啓曰,今日試射時,折衝李元發,無緣不參,依承傳罷職,何如?傳曰,允。
義禁府啓目,兵曹佐郞文用中,都摠府都事柳之奫,宣仁門守門將趙漢厚等原情云云。傳旨內辭緣,泛稱遲晩,柳之奫,所當請刑是白乎矣,摠府郞勿爲請刑,載在大典通編,議處,文用中·趙漢厚等段,竝只刑推得情,何如?判付啓,依允爲旀,文用中·趙漢厚等段,竝只除刑推議處爲良如敎。又啓目,陰竹前縣監吳淳常原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,中官尹之恒原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
大司成趙雲澈疏曰,伏以,臣於日前,因泮儒捲堂事,伏奉問啓之命,而啓辭之徹,大何是俟,不惟威罰不加,乃反恩敎鄭重,鑑燭無遺,開釋備至,臣之轉罪爲榮,萬萬感戴,猶屬一己之私,處分明正,孰不欽誦?今於本事究竟之後,豈容他說,而第念臣門寒跡疎,聞望無素,固已不似於師儒之任,而特點之下,義分是懼,遂乃顚倒四維,不量而入,此實臣噬臍莫追之悔也。雖然臣旣一日在職,則亦當效一日之責,故妄以爲到記各書,卽舊式也,非創例也,將此申明,庶無扞格之患,而輾轉層激,至有無前之擧,上煩辭敎之酬應,下貽朝廷之恥辱,而堂堂賢關之風,掃地盡矣,苟究其由,咎將誰歸?一則臣罪,二則臣罪,臣於是雖欲包羞忍侮,仍據臯比之席,更對逢掖之班,不可得也。假使臣憑依聖旨,淟涊蹲冒,晏然若無故人,則不審我聖朝禮使之地,焉用此遭罹捲堂之國子長,而得不重得罪於士大夫之列乎?芹宮一步,鐵限在前,敢控自訟之章,仰瀆至尊之聽。伏乞聖明,俯垂矜諒,亟遞臣見帶之職,仍令選部,刊去泮望,以爲疲劣僨誤之戒,千萬幸甚,臣無任云云。省疏具悉。爾旣無失,何必爲引?
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
韓鎭庭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李謙在,右副承旨李遠翊,今日不爲仕進,竝卽牌招,何如?傳曰,允。
又啓曰,摠戎使柳基常,以本廳中旬賞試才事,今日鍊戎臺出去矣。兼帶右邊捕盜大將,命召及大將牌·傳令牌,來請還納,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙存中,卽爲牌招聽傳敎,何如?傳曰,允。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于韓鎭庭曰,只推。
以左副承旨李謙在,右副承旨李遠翊牌不進罷職傳旨,傳于尹正鎭曰,只推。
韓鎭庭啓曰,明日傳香,禮房承旨當爲齋宿,而左副承旨李謙在,旣有只推之命,更爲牌招,何如?傳曰,允。
又啓曰,卽者吏曹郞廳來言,昌寧縣監李世翼,當爲署經,而兩司不備,不得署經云,除在外未署經外未肅拜人員,竝卽牌招,何如?傳曰,允。
以司諫洪翼燮,正言兪致崇牌不進罷職傳旨,傳于韓鎭庭曰,只推。
韓鎭庭啓曰,昌寧縣監李世翼,憲府則雖已署經,諫院則獻納尹定鉉在外,正言趙東駿未署經,只有大司諫李基華一人,不得備員署經,司諫洪翼燮,正言兪致崇,旣有只推之命,竝更牌招,以爲備員署經之地,何如?傳曰,一司除署經。
以左副承旨李謙在再牌不進罷職傳旨,傳于尹正鎭曰,只推。
以修撰南性敎,副修撰李宗秉牌不進罷職傳旨,傳于尹正鎭曰,只推。
尹正鎭,以弘文館啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
以修撰南性敎,副修撰李宗秉牌不進罷職傳旨,傳于尹正鎭曰,只推。
尹正鎭,以吏曹言啓曰,惠陵參奉柳進翼,以其身病,呈狀乞遞,改差,何出?傳曰,允。
又以禮曹言啓曰,卽接行護軍崔致憲單子,則以爲族叔故通德郞粹一,嫡妾俱無子,以其同姓六寸弟故縣監粹絅第四子時憲,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔致憲單辭旣如此,依定式崔粹絅第四子時憲,立爲粹一之後,何如?傳曰,允。
上在昌德宮。停常參·經筵。
尹正鎭啓曰,明日召對,取稟。傳曰,停。
李遠翊,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李遠翊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹正鎭啓曰,左副承旨李謙在,今日不爲仕進,卽爲牌招,何如?傳曰,允。
又啓曰,明日再明日,顯隆園忌辰齋戒正日相値,視事頉稟之意,敢啓。傳曰,知道。
傳于尹正鎭曰,檢校待敎金學性,馳詣顯隆園,奉審摘奸,仍詣健陵·華寧殿,一體奉審以來。
李遠翊啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于李遠翊曰,只推。
以左副承旨李謙在牌不進罷職傳旨,傳于李遠翊曰,只推。
尹正鎭,以弘文館言啓曰,修撰南性敎,副修撰李宗秉,旣有只推之命,竝卽牌招察任,何如?傳曰,允。
李遠翊,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
上在昌德宮。停常參·經筵。
藥房都提調權敦仁,提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李遠翊啓曰,明日召對,取稟。傳曰,停。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
成遂默啓曰,行左承旨韓鎭庭,左副承旨李謙在,今日不爲仕進,竝卽牌招,何如?傳曰,允。
李遠翊啓曰,行都承旨成遂默藥院進,行左承旨韓鎭庭不爲仕進,右承旨尹正鎭式暇出去,左副承旨李謙在牌不進,同副承旨尹敎成受由在外,院中只有臣一人,伴直無人,行左承旨韓鎭庭,所當牌招,而拘於廳規,不得請牌,何以爲之?敢稟。傳曰,牌招。
以左副承旨李謙在牌不進罷職傳旨,傳于李遠翊曰,只推。
李遠翊啓曰,行左承旨韓鎭庭再牌不進,伴直無人,左副承旨李謙在,旣有只推之命,所當更請牌招,而拘於廳規,不得請牌,何以爲之,敢稟。傳曰,牌招。
以左副承旨李謙在再牌不進罷職傳旨,傳于李遠翊曰,只推。
李遠翊啓曰,行左承旨韓鎭庭再牌不進,伴直無人,左副承旨李謙在,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨李謙在再牌不進罷職傳旨,傳于李遠翊曰,只推。
以修撰南性敎,副修撰李宗秉牌不進罷職傳旨,傳于李遠翊曰,只推。
以平安監司李憲球狀啓,江界府民家失火事,傳于李遠翊曰,聞甚矜惻,元恤典外,別加顧助,卽爲結構奠接之方,廟堂措辭分付。
李遠翊,以吏曹言啓曰,今月初十日次對入侍時,受由上京守令,催促下送事,允下矣。自臣曹催促,則梁山郡守柳興吉,省掃事,受由於京畿加平地云,故斯速還官之意,發關知委於該道臣處矣。卽接京畿監司李若愚回移,則加平郡守權永圭所報內,該郡守柳興吉,省掃後旋卽上京云,自臣曹更爲催促,則身病猝重,不得下去云,其身病旣如是,則有難强令還任,梁山郡守柳興吉罷黜,何如?傳曰,允。其代,口傳差出,催促下送。
上在昌德宮。停常參·經筵。
李謙在啓曰,明日常參·經筵,取稟。傳曰,停。
李遠翊啓曰,來二十五日,朝參日次矣,敢稟。傳曰,停。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
禮曹,來七月初三日,行宗廟·永寧殿秋享大祭,香祝親傳,取稟。奉敎敬依。
傳于李謙在曰,在外承旨許遞,前望單子入之。
承旨前望單子入之,趙雲澈落點。
吏曹口傳政事,以韓兢人爲梁山郡守。
以中官尹之恒原情啓目,傳于李遠翊曰,飭已施矣,分揀放送。
上在昌德宮。停常參·經筵。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日再明日,健元陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨趙雲澈,今日不爲仕進,卽爲牌招,何如?傳曰,允。
又啓曰,假注書李,身病猝重,勢難察任,今姑改差,何如?傳曰,允。
李改差,代以尹顯岐爲假注書。
趙雲澈啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于趙雲澈曰,只推。
李謙在,以弘文館言啓曰,副修撰李宗秉,卽爲牌招察任,何如?傳曰,允。
趙雲澈,以都摠府言啓曰,副摠管李應植,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以司僕寺一二提調意啓曰,晉州監牧官洪在周,身病沈重,呈狀乞遞,改差,何如?傳曰,允。
又以訓鍊都監言啓曰,去夜初更量,幼學閔在三,犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學閔在三,移送秋曹事,命下矣。在三,依更數決笞三十度放送之意,敢啓。傳曰,知道。
又以刑曹言啓曰,卽接江原監司趙鶴年文移,則安峽縣徒一年定配罪人高道吉,限滿云矣。取考曹上配案,則道吉,以突入班家詬辱作挐罪,壬寅五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
李謙在啓曰,明日召對,取稟。傳曰,停。
趙雲澈啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
成遂默啓曰,行左承旨韓鎭庭,同副承旨李遠翊,今日不爲仕進,竝卽牌招,何如?傳曰,允。
傳于李謙在曰,禮房承旨,馳詣健元陵,奉審摘奸,局內諸陵,一體奉審以來。
趙雲澈啓曰,假注書尹顯岐,時無職名,令該曹依例付軍職,冠帶常仕,何如?傳曰,允。
傳于尹正鎭曰,發遣吏郞,諸執事淸齋與否,摘奸以來。
以同副承旨李遠翊牌不進罷職傳旨,傳于趙雲澈曰,只推。
以副修撰李宗秉牌不進罷職傳旨,傳于李謙在曰,只推。
上在昌德宮。停常參·經筵。
李謙在啓曰,明日常參·經筵,取稟。傳曰,停。
趙雲澈啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
尹正鎭啓曰,同副承旨李遠翊,今日不爲仕進,卽爲牌招,何如?傳曰,允。
傳于李謙在曰,禮房承旨,馳詣受香諸處,奉審摘奸以來。
以同副承旨李遠翊牌不進罷職傳旨,傳于尹正鎭曰,只推。
李謙在,以備邊司言啓曰,卽見咸鏡監司趙冀永狀啓,則以爲北土麥農,本自晩就,窮夏民食,專靠巡還,而穀簿不敷,排巡苟艱,無論元還餉交濟穀,應留條中各穀,限五千石特許加分事,請令廟堂稟旨分付矣,本道之麥事最晩,窮節之民食政艱,而加分補巡,已成近例,依所請許施,何如?傳曰,允。
又以備邊司言啓曰,卽見忠淸監司金鼎均狀啓,則以爲道內穀摠,自來不敷,只以應分,排巡無路,還軍餉留庫中米一千石,租二千石,太一千石,特許加分事,請令廟堂稟旨分付矣。農節艱食,在所軫念,本道加分,已成年例,依狀請許施,何如?傳曰,允。
上在昌德宮。停常參·經筵。
夜自二更至二十六日開東,灑雨下雨,測雨器水深五分。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹正鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
成遂默啓曰,行左承旨韓鎭庭,右副承旨趙雲澈,同副承旨李遠翊,今日不爲仕進,竝卽牌招,何如?傳曰,允。
備忘記,海美縣監金益鍾下直,長弓一張,長箭一部,片箭一部,筒兒一箇賜給。
傳于尹正鎭曰,左承旨·同副承旨許遞,前望單子入之。
承旨前望單子入之,兪星煥·徐元淳落點。
傳于尹正鎭曰,承旨房望,順房爲之。
尹正鎭啓曰,新除授同副承旨徐元淳,卽爲牌招,何如?傳曰,允。
傳于尹正鎭曰,中官宋遇容,爲先汰去,令該府拿問嚴勘。
尹正鎭啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于尹正鎭曰,只推。
以右副承旨趙雲澈牌不進罷職傳旨,傳于李謙在曰,只推。
以同副承旨徐元淳牌不進罷職傳旨,傳于李謙在曰,只推。
尹正鎭啓曰,卽者義禁府都事來言,時囚無得過三日滯囚,曾有定式矣。時囚罪人文用中·柳之奫·趙漢厚·吳淳常等,當爲議處,而判義禁洪敬謨未肅拜,次堂例不得擧行云,判義禁,卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
李謙在,以弘文館言啓曰,副修撰李宗秉,卽爲牌招察任,何如?傳曰,允。
尹正鎭,以吏曹言啓曰,贈諡貞簡公林漢浩延諡,定行於今月二十七日本第云意,敢啓。傳曰,知道。
又以吏曹言啓曰,卽接平安監司李憲球移文,則殷山縣監李殷相,掃墳事,受由上京,今已三朔,尙未還官,許久曠闕可悶,卽爲催促下送事爲辭,故自臣曹催促,則殷山縣監李殷相以爲,因催敎下去,而中路得病,萬無前進還任之望云,其身病旣如是,則有難等待其差歇,罷黜,何如?傳曰,允。口傳差出,催促下送。
吏曹口傳政事,以朴商壽爲殷山縣監。
尹正鎭,以兵曹言啓曰,本曹正郞趙鳳夏,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單趙鳳夏。
李謙在,以禮曹言啓曰,卽接前縣監蔡臣永所志,則以爲族姪幼學東翼,嫡妾俱無子,以其同姓四寸兄故文學東直第二子浚默,欲爲繼後,兩家諸族,相議完定,而生家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長蔡臣永所訴旣如此,依定式,蔡東直第二子浚默,立爲蔡東翼之後,何如?傳曰,允。
上在昌德宮。停常參·經筵。
自開東至午時,灑雨下雨,測雨器水深八分。
尹正鎭啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨徐元淳,今日不爲仕進,卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁洪敬謨再牌不進,推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
以副修撰李宗秉牌不進罷職傳旨,傳于趙雲澈曰,只推。
趙雲澈,以弘文館言啓曰,副修撰李宗秉,旣有只推之命,卽爲牌招察任,何如?傳曰,允。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
以副修撰李宗秉牌不進罷職傳旨,傳于趙雲澈曰,只推。
徐元淳啓曰,開坐事,命下矣。判義禁洪敬謨疏批已下,卽爲牌招,何如?傳曰,允。
兪星煥,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,每都政,新資五窠,例爲差出,而今番營將·中軍·虞候姑無準二十朔者,雖未滿朔數,依例推移內遷,何如?傳曰,允。
又以御營廳言啓曰,本廳哨官韓正履,身病甚重,勢難察任,改差,何如?傳曰,允。
判義禁洪敬謨疏曰,伏以,臣於月前幸行時,猥叨守宮之任,以白衣人攔入事,自速譴罰,悚蹙靡措,杜門訟愆,曾未幾何,忽伏奉金吾特授之命,繼以恩敍又下,臣不勝驚惶感激,莫省何以致此。噫,鑾輿移次,闕內檢飭,有倍他時,而職在守宮,行巡門禁,不能另加照察,致有雜人之攔入,事未前有,罪當何居?自顧所失,無以爲解,今何以已經薄勘,而晏然自恕乎?況此見職,卽臣蔑效之地也,前後屢叨,輒致僨誤,廟推相續,餘悚方切,又於日前賓筵,大僚以長津前倅議處之失當,乃有該堂之問備,至令還其囚而更爲議勘,伊時該堂,亦臣也,於是乎臣之紕繆之失,隨處顯露矣。當其鄭珪之勘罪也,臣誠衰朽昏闇,只認繡論道査之同是一事,未察段落之橫決,仍致議讞之乖謬,至使體重之繡啓,竟無下落,揆以事體,罪固難貰,問備之典,猶屬薄警,悚恧之私,無面可顯,臣於是職,間嘗承乏而冒叨,旣專且久,獻讞亦多,瘡疣輒出,顚錯居半,實有愧於廷尉當,而厚招匪人之譏,其不堪勝任,可推而知,夫不堪任,則溺其職矣,溺其職,則僨國事矣,僨國事非止一再,則以聖明官惟人之政,早賜斥退,而不宜復畀也,自知其不勝任而溺其職,則亦不宜厭然自揜,肆然更進也。已僨之地,末由冒居,旣往之愆,難以自贖,而未效對揚之責,厚積孤負之辜,似不待臣言之畢,而有以處臣也,今又議處有命,庚牌荐辱,鐵限在前,轉動無路,玆敢疾聲呼籲於仁覆之下。伏乞聖慈,俯賜矜察,亟命鐫削臣金吾之銜,議臣當勘之律,以爲不職者戒焉,臣無任云云。答曰,省疏具悉。守宮事,爲存事面也,金吾事,偶失照檢也,竝無可引,卿其勿辭行公。
上在昌德宮。停常參·經筵。
趙雲澈啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,會寧都護府使吳一善下直,長弓一張,長箭一部,片箭一部,筒兒一箇賜給。
徐元淳啓曰,判義禁洪敬謨再牌不進推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
又啓曰,判義禁洪敬謨牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,判義禁洪敬謨飭敎之下,謂有情勢,奉牌闕外,無意承膺,事體所在,誠極未安,推考,何如?傳曰,允。判〈義〉禁奉牌,有若眞有情勢者然,誠非所望於老成也,前批已罄,又何强引?仍以前牌催促,更勿煩稟。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
趙雲澈,以弘文館言啓曰,副修撰李宗秉,旣有只推之命,卽爲牌招察任,何如?傳曰,允。
徐元淳,以兵曹言啓曰,宣傳官申命源,五衛將南錫龜·孫海振·尹守澈·高景栻·金魯學·尹用善,忠翊衛將金致聖,忠壯衛將李東弼,景福宮衛將金亮五·金麗俊,慶熙宮衛將李德奎·鄭載春,俱以病難供職,呈狀乞遞,竝改差,何如?傳曰,允。
又以禁衛營言啓曰,本營千摠白能洙,身病猝重,勢難察任,改差,何如?傳曰,允。
又以御營廳言啓曰,去夜初更量,幼學宋秀仁,犯夜被捉於本廳巡邏,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量犯夜幼學宋秀仁,移送秋曹事,命下矣。秀仁,依更數決笞三十度後放送之意,敢啓。傳曰,知道。
上在昌德宮。停常參·經筵。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右承旨尹正鎭,今日不爲仕進,卽爲牌招,何如?傳曰,允。
又啓曰,今二十九日鷺江書院,遣承旨致祭事,禮曹單子啓下矣,何承旨進去乎?敢稟,傳曰,都承旨進去。
以中官宋遇容囚單子,傳于徐元淳曰,飭已施矣,分揀放送。
傳于徐元淳曰,在外法司堂上及未署經臺諫,竝許遞,政官牌招開政。
有政吏批,判書金道喜進,參判閔致成在外,參議徐戴淳進,同副承旨徐元淳進。啓曰,大司成·弘文提學,今當差出,而擬望之人乏少,外任竝擬,何如?傳曰,允。以李秉植爲正言,曺錫雨爲校理,金蘭淳爲判尹,洪鍾英爲刑曹參議,權用經爲大司成,李穆淵爲知春秋,趙秉龜爲弘文提學,金鼎集爲同義禁,李光載爲兵曹正郞,鄭堉爲惠陵參奉,贈吏參梁彭孫贈吏判文衡例兼,邃學名節卓異,贈職事承傳,博川郡守李種赫,慈仁縣監權奎容,以上今加通政,加資事覆啓判下。
兵批,判書金左根,南別營禁軍祿試射進,參判金鼎集,受由在外。參議趙得林病,參知任百秀入直進。以趙秉瓚爲羅州監牧官,洪羲福爲晉州監牧官,同知單李德奎,大護軍李惟秀,護軍韓鎭庭,副護軍尹敎成·李遠翊·閔致文,副司正尹顯岐,以上竝單付。
吏批,再政。以金爲司僕正,兼春秋單成容默。
兵批,再政。同知單鄭載春。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
以右承旨尹正鎭牌不進罷職傳旨,傳于徐元淳曰,只推。
以副修撰李宗秉牌不進罷職傳旨,傳于李謙在曰,只推。
李謙在,以弘文館言啓曰,副修撰李宗秉,旣有只推之命,卽爲牌招察任,何如?傳曰,允。
以副修撰李宗秉牌不進罷職傳旨,傳于李謙在曰,只推。
兵曹口傳政事,副司果單趙秉駿。
李謙在,以承文院都提調意啓曰,院製述官洪羲福遷轉代,前都事盧經河差下,使之付軍職,冠帶常仕,何如?傳曰,允。
兪星煥,以兵曹言啓曰,禁軍來秋冬等祿試射時,柳葉箭沒技人及別試鐵箭三矢能越一百五十步人,別單書入之意,敢啓。傳曰,知道。
又以都摠府言啓曰,副摠管李儒常,以禁軍別將,禁軍祿試射坐起進參事,南小營晝仕出去之意,敢啓。傳曰,知道。
義禁府啓目粘連,向前文用中·柳之奫·趙漢厚等亦,文用中段,闕內檢飭,縱有東西之分掌,雜人擅越,均是糾察之不謹是白遣,專管旣在本曹,不可以職守之各異,有所參恕是白乎旀,柳之奫段,禁門糾檢,本自至嚴,雜人攔入,雖云無妄是白乎乃,建陽以東,自是本府所掌,則旣有常時之不飭,又爲矇未察之失,竝只以此照律爲白乎旀,趙漢厚段,守閽自是其責,禁雜亦宜其嚴是白去乙,其外人之攔入,有違職思之其居,所坐尤大,難免重勘,以此照律,何如?判付啓依允。
徐元淳,以義禁府言啓曰,頃因大臣所奏,長津前府使鄭珪,更爲議勘事啓下,而鄭珪今已拿囚矣,待開坐,以繡啓所論,發問目捧供,何如?傳曰,允。
上在昌德宮。停常參·經筵。
李謙在啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未〈安〉。除在外外,未肅拜·呈告人員,竝卽牌招,何如?傳曰,允。
成遂默啓曰,假注書尹顯岐,身病猝重,勢難察任,今姑改差,何如?傳曰,允。
尹顯岐改差,代以李東爲假注書。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
李謙在,以弘文館言啓曰,副修撰李宗秉,旣有只推之命,與新除授校理曺錫雨,一體牌招察任,何如?傳曰,允。
義禁府啓目,孟山前縣監曺漢振原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,長津前府使鄭珪原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,罷州牧使李魯榮原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。德陵直長康仁默,安陵參奉金璹等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
藥房都提調權敦仁,提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李謙在啓曰,玉堂備員間,視事頉稟之意,敢啓。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,右副承旨趙雲澈,今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李謙在曰,禮房承旨,馳詣宗廟·景慕宮,奉審摘奸以來。
以校理曺錫雨牌不進罷職傳旨,傳于李謙在曰,只推。
李謙在啓曰,應敎金始淵,副應敎李㘾,副校理李裕元內閣進,副校理李寅奭差祭,修撰洪在龍在外,玉堂上下番俱空,事甚未安。校理曺錫雨,旣有只推之命,與校理沈宜冕,修撰南性敎,副修撰李宗秉·徐相敎,竝卽牌招,推移入直,何如?傳曰,允。
兪星煥啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于兪星煥曰,只推。
以校理沈宜冕·曺錫雨,修撰南性敎,副修撰李宗秉·徐相敎牌不進罷職傳旨,傳于李謙在曰,只推。
趙雲澈,以戶曹言啓曰,謹奉傳敎,聚奎亭以下諸處雨漏修改吉日時,令日官金昌勳推擇,則來六月初六日辰時爲吉云,以此日時擧行之意,敢啓。傳曰,知道。
兪星煥,以兵曹言啓曰,內禁衛將朴弘鎭,身病猝重,無望供職,呈狀乞遞,改差,何如?傳曰,允。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目,靈光郡守洪永圭原情云云,傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,陰竹前縣監李䆃重原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
癸卯五月三十日辰時,上御熙政堂。藥房入診入侍時,都提調權敦仁,提調金道喜,副提調成遂默,假注書石基坤,記注官金國憲,別兼春秋金益文,檢校直閣徐有薰,以次進伏,醫官秦慶煥·鄭檍·吳昌烈·卞宗浩,進伏楹外訖。上曰,史官分左右。敦仁等進前奏曰,數日之熱,無異三伏,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,醫官待令,使之入診乎?上可之。慶煥等,以次進候訖,退伏楹外奏曰,脈候左右三部調均矣。上命醫官先退,敦仁曰,近來日氣調順,雨暘適宜,麥旣大登,秧又早移,蓋秧役,於夏至前雖半移,尙是豐兆,今年則幾皆畢揷矣,聞諸老農,亦曰如是早移,曾所罕有云,推此以往,今秋之大有,可以預知,誠不勝萬幸矣。敦仁曰,向來戶判,以兩營停番錢,自戶曹句檢捧納事,筵奏蒙允矣。外邑愆納,近成痼弊,該曹需用,又異恒例,若自本曹主管,道臣督飭,則收捧之節,或勝於兵梱擧行,故臣於閤外,亦言其可,而商議仰奏矣,近聞停番錢移劃戶曹者外,又有助番等各樣接濟之不得不直納於該營者云,一邑一軍納之或曹或營,非但名色之易致眩雜,分納之際,亦不無爲弊之端,外邑事情,實所當念,則此在務歸至當而已,不必以銷刻爲嫌,各道停番錢,依前使兩營主管,收捧督納之節,使之別關嚴飭于各該兵使,若復如前逾限,則該兵使,自兩營,直爲論勘之意分付,何如?上曰,依爲之。出擧條上命史官就座,命大臣先退,仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深一寸。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李謙在啓曰,玉堂上下番俱空,事甚未安。校理沈宜冕·曺錫雨,修撰南性敎,副修撰李宗秉·徐相敎,旣有只推之命,與副校理李寅奭,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
以校理曺錫雨,副校理李寅奭,副修撰李宗秉·徐相敎牌不進罷職傳旨,傳于李謙在曰,只推。
李謙在,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
趙雲澈,以宣惠廳言啓曰,本廳郞廳金應根,纔已啓下,而方在罷散中,令該曹權付軍職,使之冠帶常仕,何如?傳曰,允。
徐元淳,以備邊司言啓曰,本司武郞廳吳吉善,奔走勤仕三滿十五朔,依例陞敍,或守令除授事,捧承傳施行,何如?傳曰,允。
又以禁衛營言啓曰,本營哨官李佑權,不知法例,事有妄錯,爲先汰去之意,敢啓。傳曰,知道。
校理沈宜冕疏曰,伏以,天之於人,有感通之理,故以天之高焉,而有欲則必泛,父之於子,有至慈之恩,故以父之嚴也,而有呼則必應,伏惟我殿下,實天地於臣也,父母於臣也,臣有至願苦懇,而徒懷嚴畏,不知所以仰首呼籲,以冀聖慈之垂憐,則亦豈有是理也哉?伏念臣父母之年,俱過六旬矣,衰謝之甚,而精力昏耗,疾病之侵,而氣息凜綴,知年愛日之情,縱切于中,用天因地之道,實無其計,凡係奉養之節,有百不稱,而自臣通籍以後,蒙被洪渥,華誥聯翩,邇列翶翔,無往非榮親而悅親者,則分已足矣,幸莫甚矣,闔門相對,感泣而已,攢祝而已,夫安有絲毫餘願,而第臣區區情私之自顧哀憐者,卽忠養之無其道耳,顧臣父母方在鄕廬,而臣捨朝夕之養,久懷離違之憂者,豈爲臣一身進取計,而徒以好爵之縻爲榮而已哉?昔歐陽詹,在父母之側,雖無離憂,其志不樂,在京師,雖有離憂,其志則樂,蓋其將有所得,歸爲父母養也,臣之情地,旣與歐陽詹同,故每於此言,輒三復興嘆,而以其彝性之所同然,亦有不能自已者耳,臣家世淸貧,性又疎拙,料理營生,專無其方,親衰而甘毳之莫供,親病而藥餌之亦闕,調將失宜,扶護沒策,而乃以臣簪笏之具,飯粥之資,恒多貽憂,親心反勞,子職徒缺,臣情到此,良云慼矣,惟其崦嵫之景易邁,烏鳥之情莫伸,每誦古人孝有不及之語,怛焉傷懷,惕然如驚,噫,臣之所已僥濫而貽悅者,非不至矣,第潘輿之榮,毛檄之喜,實爲臣至願所在,若及今而得致便養,則三釜之供,豈不樂於千鍾之貴乎?玆敢不避猥越,疾聲仰籲於仁覆之下。伏乞聖明,諒臣至懇,憫臣苦衷,特命選部,許畀一縣,俾遂榮養之願,則臣雖糜粉,何以仰答洪恩之萬一也?臣無任云云。省疏具悉。疏辭,下該曹稟處。
上在昌德宮。停常參·經筵。
自開東至申時,灑雨下雨,測雨器水深一寸六分。
尹正鎭啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,左副承旨李謙在,今日不爲仕進,卽爲牌招,何如?傳曰,允。
以永明尉洪顯周沐浴呈辭,傳于尹正鎭曰,給由馬。
徐元淳啓曰,卽者義禁府都事來言,時囚罪人文用中·柳之奫·趙漢厚等,當爲照律,吳淳常·康仁默·金璹·曺漢振·鄭珪·李魯榮·洪永圭·李䆃重等,當爲議處,而判義禁洪敬謨有身病,次堂例不得擧行云,判義禁,卽爲牌招,何如?傳曰,允。
又啓曰,判義禁洪敬謨牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于兪星煥曰,判義禁有闕之代,前望單子入之。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
以左副承旨李謙在牌不進罷職傳旨,傳于徐元淳曰,只推。
尹正鎭,以弘文館言啓曰,校理曺錫雨,旣有只推之命,卽爲牌招察任,何如?傳曰,允。
兪星煥,以都摠府言啓曰,副摠管李應植,以訓鍊都監中軍,本營卜馬軍點考事,南別營晝仕出去之意,敢啓。傳曰,知道。
徐元淳,以刑曹言啓曰,卽接黃海監司金東健文移,則信川郡徒一年定配罪人李或伊,限滿云矣,取考曹上配案,則或伊以使酒敺人官庭發惡抗拒,不服隨從罪,壬寅六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目粘連,啓下是白有亦,觀此弘文館校理沈宜冕上疏,則以爲臣父母之年,俱過六旬矣,衰謝之甚,而精力昏耗,病疾之侵,而氣息凜綴,凡係奉養之節,有百不稱,而臣家世淸貧,性又疎拙,料理營生,專無其方,親衰而甘毳之莫供,親病而藥餌之亦闕,調將失宜,扶護沒策。伏乞特命選部,許畀一縣,俾遂榮養之願亦爲白有臥乎所,沈宜冕之家貧親老菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
判義禁洪敬謨疏曰,伏以,臣冒陳衷懇,冀垂恩諒,及伏奉聖批,鄭重溫諄,曲示寬假,臣雖愚迷,粗識分義,惟當仰感殊私,竭蹶承命而已,顧其情誠,有甚不得已者,不知僭屑之爲懼,積犯違傲,繼之以泥首朝房,奉牌俟勘,飭敎又下,誨責備至,臣於是惶隘交中,不敢以去就仰聞,遂未免冒沒出肅,而議處成命,不可虛宿,故强策病軀,艱赴近廨,草草塞白,羿歸私次,自顧素心,愧恧冞切,臣旣冒膺矣,更何敢言私,而第臣貞痼之疾,歲以益滋,況今耆耋之齡,轉成膏肓之症,榮衛枯涸,眞元虛脫,每當暑月,宿祟如期輒發,浮火上升,而頭目眩暈,潮熱內烘,而神精迷懣,一月之內,少無幾日之歇,此已爲難强於陳就之事,而又於腰脅之下,毒腫忽肆,暈亘血膿,晝宵叫囈,重添於日前赴公之餘,撼頓相礙,浮高倍甚,上下牽引,不能轉動,外內刺痛,無以按住,自揣症形,未易痊可,種種醜狀,不敢煩縷,而是病也膿潰完合,自有次第之事,非比他无妄之疾,數日調治而得差也,則時月之內,萬無起動之望?見今諸囚議勘,緣臣病故,自爾久滯,公而貽瘝官之憂,私而作養病之坊,臣之罪於是乎又大,召牌之下,趍承末由,伏枕戰悶,倩人構草,不避瀆擾,冒死哀籲於仁覆之下。伏乞天地父母,深軫體下之仁,特推好生之德,將臣職名,亟賜鐫改,俾公事無曠,危喘獲延,千萬至祝,臣無任云云。答曰,省疏具悉。實病旣如此,判金吾之任,今姑許遞。
上在昌德宮。停常參·經筵。
李謙在啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,右副承旨趙雲澈,今日不爲仕進,卽爲牌招,何如?傳曰,允。
備忘記,濟州牧使李容鉉下直,長弓一張,長箭一部,片箭一部,筒兒一箇賜給。
尹正鎭啓曰,假注書石基坤,身病猝重,勢難察任,今姑改差,何如?傳曰,允。
石基坤改差,代以朴齊淵爲假注書。
判義禁前望單子入之,朴岐壽落點。
徐元淳啓曰,開坐事,命下矣。新除授判義禁朴岐壽,卽爲牌招,何如?傳曰,允。
又啓曰,判義禁朴岐壽牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以校理曺錫雨牌不進罷職傳旨,傳于李謙在曰,只推。
李謙在,以弘文館言啓曰,校理曺錫雨,旣有只推之命,卽爲牌招察任,何如?傳曰,允。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于徐元淳曰,只推。
以右副承旨趙雲澈牌不進罷職傳旨,傳于尹正鎭曰,只推。
李謙在,以禮曹言啓曰,卽接報恩幼學李俊基所志,則以爲族姪夏榮,嫡妾俱無子,以其同姓八寸弟泰榮第三子基淵,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李俊基所訴旣如此,依定式李泰榮第三子基淵,立爲李夏榮之後,何如?傳曰,允。
徐元淳,以兵曹言啓曰,今月初六日,二內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以尹守澈爲內禁將。
徐元淳,以訓鍊都監言啓曰,本局局別將韓仁植,身病甚重,勢難察任,改差,何如?傳曰,允。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹正鎭啓曰,右副承旨趙雲澈,今日不爲仕進,卽爲牌招,何如?傳曰,允。
又啓曰,假注書李東,身病猝重,勢難察任,今姑改差,何如?傳曰,允。
李東改差,代以金敬鉉爲假注書。
傳于徐元淳曰,吏兵批歲抄點下者,依例捧傳旨。
趙雲澈啓曰,前檢閱洪祐健,還付檢閱薦狀公事,啓下矣,令該曹口傳單付,卽爲牌招入直,何如?傳曰,允。
吏曹口傳政事,檢閱單洪祐健。
趙雲澈啓曰,檢閱洪祐健,時在京畿長湍地,斯速乘馹上來事,下諭,何如?傳曰,允。
徐元淳啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于徐元淳曰,只推。
徐元淳啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
徐元淳,以兵曹言啓曰,內禁衛將金善一,羽林衛將成鼎源,俱以病難供職,呈狀乞遞,竝改差,何如?傳曰,允。
義禁府照目粘連,兵曹佐郞文用中,都摠都事柳之奫,宣仁門守門將趙漢厚等矣本府議啓內,文用中段,闕內檢飭,縱有東西之分掌,雜人擅越,均是糾察之不謹是白遣,專管旣在本曹,不可以職守之各異,有所參恕是白乎旀,柳之奫段,禁門糾檢,本自至嚴,雜人攔入,雖云無妄是白乎乃,建陽以東,自是本府所掌,旣有常時之不飭,又爲矇未察之失,竝只以此照律爲白乎旀,趙漢厚段,守閽自是其責,禁雜亦宜至嚴是白去乙,任其外人之攔入,有違職思之其居,所坐尤大,難免重勘,以此照律罪,文用中·柳之奫等段,以不應爲律,各笞四十收贖,附過還職,趙漢厚段,以失覺察律,杖七十收贖,奪告身二等,竝只私罪,奉敎依允爲旀,竝只功減一等爲良如敎。
上在昌德宮。停常參·經筵。
藥房都提調權敦仁,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿口傳問安。答曰,知道。
成遂默啓曰,明日常參·經筵,取稟。傳曰,停。召對爲之。
兪星煥啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
成遂默啓曰,左副承旨李謙在,同副承旨徐元淳,今日不爲仕進,竝卽牌招,何如?傳曰,允。
傳于兪星煥曰,大臣·備局堂上引見。
成遂默啓曰,注書有闕之代,前注書李參鉉·金翊鎭,被薦人張仁遠薦狀,依例成送吏曹之意,敢啓。傳曰,知道。
金敬鉉有頉,代以李裕膺爲假注書。
成遂默啓曰,假注書李裕膺,時無職名,令該曹依例付軍職,冠帶常仕,何如?傳曰,允。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于兪星煥曰,只推。
以左副承旨李謙在,同副承旨徐元淳牌不進罷職傳旨,傳于趙雲澈曰,只推。
成遂默啓曰,弘文提學趙秉龜,旣入闕中,不爲肅謝,直爲出去,事甚未安。推考,何如?傳曰,允。
兵曹口傳政事,護軍單金學性。
成遂默,以內醫院都提調意啓曰,提調金道喜,今日問安,不爲仕進,卽爲牌招,何如?傳曰,允。
成遂默啓曰,吏曹判書金道喜,參議徐戴淳牌不進,推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
傳于成遂默曰,右承旨許遞,今日政差出。
傳于成遂默曰,前郡守南芝耇,今日政復職擬入。
成遂默,以吏曹言啓曰,前郡守南芝耇,今日政復職擬入事,命下矣。前任白川郡守時解由方在未出中,何以爲之?敢稟。傳曰,勿拘。
有政。吏批,判書金道喜進,參判閔致成在外未肅拜,參議徐戴淳進,左副承旨趙雲澈進。以洪鍾英爲承旨,金景善爲判曹參判,李圭祊爲左尹,金英根爲兵曹參議,趙忠植爲敦寧都正,金學性爲同春秋,李參鉉爲注書,姜集爲軍器僉正,南芝耇爲掌苑別提,承文正字單李建春,副正字單崔虎文,兼春秋單金相稷。
兵批,判書金左根進,參判金鼎集受由在外,參議未差,參知任百秀入直,行左承旨兪星煥進。以李羲發爲都摠管,沈日永·李行敎爲副摠管,金翰喆爲宣傳官,李倫敍爲內禁將,姜彝五爲羽林將,韓翼東·鄭岐源·柳相朝·李觀淵·鄭裕俊·金善問爲五衛將,黃浩民爲曹司衛將,朴宗茂爲忠翊將,李羲臣爲忠壯將,吳彦國·鄭周範爲景福將,吳必觀·韓喜獜爲慶熙將,李謙周·趙存德爲武兼,金鎰淳·崔瑆煥爲守門將,張寅植爲釜山僉使,車景喆爲古突山別將,安瑨英爲三田渡別將,金漢柱爲長山別將,護軍李奎鉉·尹禹鉉·南錫圭,副護軍尹正鎭·南獻敎·金英根·趙得林·曺雲承·安允璟·李在鶴·成原默·李賢耆·姜彝文·李觀熙·李應謙·柳相質·尹得燁·權誨·徐宅順,副司果金應根·盧經河·韓友燮,副司正李裕膺,以上竝單付,挾輦把摠姜漢過今加折衝,加資事承傳。
吏批,再政。以金箕晩爲同敦寧,李賢耆爲刑曹參議,左尹單沈宜臣,右尹單李圭祊,兵曹參議單任百秀,參知單金英根。
兵批,再政。以吳永善·鄭濟成爲宣傳官,同知單吳必觀,僉知三單韓益東·鄭岐源·柳相朝,副護軍姜漢過,副摠管單李羲發。
傳于兪星煥曰,右承旨·右副承旨竝許遞,前望單子入之。
兪星煥啓曰,新除授注書李參鉉,卽爲牌招察任,何如?傳曰,允。
又啓曰,注書有闕之代,前注書金翊鎭被薦人張仁遠薦狀,依例成送吏曹之意,敢啓。傳曰,知道。
癸卯六月初五日辰時,上御熙政堂。藥房入診,大臣·備局堂上引見入侍時,都提調權敦仁,副提調成遂默,假注書李東,記事官金濬,別兼春秋沈敬澤,檢校待敎李裕元,行左承旨兪星煥,假注書朴齊淵,事變假注書姜晢一,知中樞府事趙秉鉉,禮曹判書朴晦壽,兵曹判書金左根,行大護軍任聖臯,行護軍柳基常·趙秉龜,同知中樞府事洪在喆,校理曺錫雨,以次進伏,醫官金珪·韓相瑚·金景球·金永勳,進伏楹外訖。上曰,史官分左右。敦仁進前奏曰,近日日候漸熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,諸醫來待,使之入診乎?上曰,不必入診,而使之先退,可也。上曰,次對爲之。敦仁曰,卽見慶尙監司李景在狀啓,則以爲,慶山還穀,始因戊子歉荒,米各穀八千六百十石零,不卽畢捧,增耗添逋十五年之間,至爲四萬七千七百餘石之多,而民反爲六千七十石零,吏奴逋爲四萬一千六百五十七石零,其中二萬一百五十三石零,或故或逃,指徵無處,二萬七千五百七十四石零,當者雖曰生存,赤立丐乞,實難辦納,竝許限十年除耗排捧事,請令廟堂稟旨分付,始逋·仍逋前後守令,請令攸司稟處矣。四萬七千餘石之還,卽是擧一邑全摠,而都歸於吏奴之逋藪,此殆有糶糴以來初聞之變怪也。各年守令,當自王府勘處,而十五年間無一倅戢剔釐完,馴致於莫可收拾之境,畢竟方便,惟望格外之殊典,事之駭惋,孰甚於此?倖門漸開,則弊源愈痼,日後難言,將甚於今,而第此糴事,昨春掀露之後,該倅已經勘配,道啓亦旣屢煩,殿屎之民力,破敗之邑勢,若一向以常法督之,則誠恐行不得,而亦隨以無邑而已矣。未捧中指徵無處之二萬一百五十三石零,依狀請特許十年除耗排捧,其餘二萬七千五百七十四石零,是乃生存官屬之逋,不思嚴督,遽請排捧,殊未穩當,而屢査陳請,亦必有參量不得已之故,亦許除耗五年之排,使之嚴飭該邑,別立條例,每年所排無或更有虛勘,期於限內準完,四萬巨逋,皆是吏奴,則所犯諸漢,宜有當施之律,而初不區別於狀辭,但云自營門勘處者,極爲疎略,該道臣推考,逋漢中石數最多者,開錄登聞,依律嚴處之意,申飭,何如?上曰,依爲之。指徵無處中,民逋則區別蕩減,可也。出擧條敦仁曰,頃因忠淸監司金鼎均上疏,自本司回啓,而批旨內,今以大同欠縮,至於大同請代,誠非經法,亦關後弊,與其越法許代,曷若特蕩其欠縮條,俾公民息肩乎?以此分付該道守宰,吏鄕之流來所犯,亦令區別登聞,以爲勘處可也事,命下,行會本道矣。卽見該監司狀啓,則枚擧會査官溫陽郡守梁宣洙,報恩郡守尹泰兢牒呈以爲,本州稅弊,實由先劃作伕前,預引明春之稅需米,詳定米中,待秋排捧,遂成謬例,創始久遠而無徵,只就文蹟可稽觀之,壬午至辛丑,通計欠縮,爲四千一百八十三石內,一千七百四十二石零,間已收殺,餘在米爲二千四百四十石零,此皆流來積逋,逋吏中李陽玉,爲八百三十石零,姜大燁·金敏信·河俊浩等,各爲四百餘石,崔齊崙爲二百餘石,幺麽邑吏,無難挪移,竟使正供,至歸蕩減者,究厥罪狀,亟施當律,在所不已。請令廟堂稟處,壬午以後前後判官,謂之躬犯,則實無可執,論以經法,則俱在當勘,竝請令攸司稟處矣。各年守令道啓,旣請攸司稟處,而諸吏所逋,若是狼藉,至於李陽玉,則數至爲八百三十石之多,駭痛之極,寧欲無言,近來外邑犴猾之公貨犯逋,雖曰無逋不生,安有莫重貢賦之反爲逋藪如此邑者乎?先劃之謬,官失其政,因緣之奸,吏頑無憚,一年二年,逋上生逋,遂使二千餘石正供,都歸於無麪不托,而竟至有特蕩之擧,苟有一分國綱,豈容至此?糶逋用律,尙以千石爲準,況正賦所重,不可與還穀比論,而八百餘石之於千石,其間不能以寸者乎?此若貸其一縷,則無以重貢賦之法而慰公民之心,李陽玉,分付道臣捧遲晩,出給鎭營,大會吏民,亟施梟首之典,姜大燁·金敏信·河俊浩·崔齋崙等四漢,罪固維均,非曰可恕,而所犯實數,旣與陽玉有間,令道臣竝爲嚴刑,遠惡島勿限年定配,今番特蕩,固出於曠絶之澤,而緣於營邑之謬失,以致貢賦之蠲減,論以事體,寧不悚然?營邑所需,雖曰苟艱,貢賦維正,極爲嚴重,則法外先劃之遂開積逋,弊實有由,責將誰歸?如是處分之後,若不另爲措處,或復因襲,則其在對揚之道,豈不萬萬慨歎?自今先劃名色,永爲革罷,痛絶流弊,俾無更襲謬之意,申飭道臣,何如?上曰,依爲之。前後襲謬之道臣,竝越捧,可也。出擧條敦仁曰,頃因海西道臣狀啓,安岳·金川兩邑逋漢之已囚者,待逋穀充完後用律,在逃者,另爲譏詗之意,筵奏行會矣。卽見該道監司金東健狀啓,則以爲,兩邑欠逋,今旣充數,所犯諸漢,當爲酌處,而安岳吏朴志畊所逋錢條一萬七千一百餘兩,前已辦納,穀爲九千八百六石零,合置一律,李養培,穀爲一千三百七十一石零,錢爲四百五十七兩零,亦難免重勘,金川奴能信,各穀爲四百三十二石零,錢爲五千八百六十五兩零,論其所犯,死猶餘罪,第其多年庖庫之役,踊價落本,挪移取貸,積小成大,終至巨逋,合有參恕之典,外此安岳吏崔羽升,穀三千一百三十七石零,錢九百四十八兩零,金川吏吳宅仁,穀一千三百三十五石零,錢四百一兩零,今雖了殺,竝係一律,而前已逃躱,尙今未捕,竝請令廟堂,稟處矣。纔以公州逋吏用律事,覆奏蒙允矣。無論稅賦與還穀,凡係公貨,擧爲此輩之偸弄乾沒,所在各邑,枵蕩無餘,此無他,姑息成俗,法律不施,上下渝玩,都無忌憚,而馴致今日之莫可收拾,雖以安岳吏朴志畊言之,一吏之逋,錢爲一萬七千餘兩,穀爲九千八百餘石,此而不死,其可曰國有法乎?藉曰逋帳已淸,還簿無欠,其所謂充納,不可與明律附例之限月通完比論,而百道侵擾,四隣繹騷,族皆蕩析,民受殘害,幾年之間,流毒未已,渠以幺麽一吏,始也犯逋之數,莫逭典章,終又收殺之際,大爲民厲,究其所犯,節節斷案,烏可諉以充完,而或原本律哉?安岳逋吏朴志畊,分付道臣,捧遲晩後,卽其所囚本邑,大會吏民,梟首警衆,安岳吏李養培,金川奴能信所逋錢穀,俱係一律,而能信則前後道啓之一辭參恕,必有深察於情法之間者,今於勘逋之後,合示好生之意,養培則該邑逋魁,已請置辟矣。向來慶州諸漢,以殲厥罔治之義,旣蒙處分,此亦特貸縷命,不害爲一視竝生之政,能信·養培兩漢,令道臣各別嚴刑,遠惡島限己身爲奴,安岳之崔羽升,金川之吳宅仁,在逃幾年,尙未正法者,揆以事體,萬萬駭痛,嚴飭該道,另加譏詗,期於捉得登聞後,更爲稟處,何如?上曰,依爲之。出擧條敦仁曰,古今之言治民者,必先以擇守令三字,茶飯說去,聞之者鮮不以爲陳腐,然而眞正治民之要,舍此而無他矣。夫近民莫有如守令,守令得人,則懷保撫字得其宜,而民以賴安,苟不得人,則唆剝殘害無不至,而民不聊生,斯民休戚之專係守令者如此,則守令,烏可不擇乎?顧今邑邑皆弊,八路同然,民之顚連,日甚一日,懍乎若不保朝夕者,此非長吏之過,伊誰之責哉?然於此疆彼界之間,或不無咷笑之相反,苦樂之縣殊,則較量優劣,亦豈曰全無其人?龔·黃·杜·召,雖未易得,存心愛物,不患不多,況京司踐歷,自有物論之可採,外邑遷轉,皆是政績之已著,苟能審擇之際,無適無莫,則將見試可之效不中不遠,而拘拘於疎昵之取舍,鑿鑿於門地之排比,甄別激揚,有未可恤,民邑利病,屬之膜外,其何能收拾人才厭服一世乎?又況初仕,乃守令之階梯,不先擇初仕,而欲守令之得人,是謂舍本而治末,斷然無是理矣。每値六臘,輒勤飭敎,爲銓官者,亦豈不思對揚,而終未見有實效者,只坐於習俗之難擺,私意之未除,可勝歎哉?見今政月已屆,候選望補,八方咸造,如不恢張淹屈振拔遐外,惟其才是用,則其爲觖群望而拂遠情,又可知也,姑先申飭兩銓,另意審擇,俾有對揚之實效,何如?上曰,各別申飭,可也。出擧條敦仁曰,故領府事李相璜,法當議諡,而本家以有遺命,不欲請諡云,是固領府〈事〉平日謙抑之意,而第以三朝禮遇,又經師傅,在朝家事體,安得無節惠之典乎?分付本家,成送狀本,以爲開坐議諡之地,何如?上曰,依爲之。出擧條敦仁曰,大比後卽行分館,自是已例,故分付本館,俾卽會圈矣,今已逾月,尙不擧行,事甚駭歎,更爲申飭,使之不日內會圈,何如?上曰,依爲之。出擧條敦仁曰,吏曹判書金道喜,行都承旨成遂默,刑曹參判金學性,俱合參聞廟謨,竝備堂差下,有司堂上金蘭淳,聞其實病,有妨視務,有司之任,今姑減下,其代金學性差下,使之察任,何如?上曰,依爲之。出擧條敦仁曰,宣武祠堂上有闕之代,大護軍李惟秀差下,使之察任,何如?上曰,依爲之。出擧條敦仁曰,前統制使李升權,前水使尹明儉,以其前任統營及通津事,昨年入於繡論,皆蒙定配之典矣。兩謫之繡啓臚列,非不緊重,而李升權,則原其罪犯,非如贓汚之法難容貸,聞自到配以後,連遭子若孫之毒慼,老病沈重,情理切悲,尹明儉則諸條所犯,雖係法外,亦與律以監守者有異,而父子之一時編配,不無傷惻於倫理,其在欽恤之政,恐合有所參量,故玆敢仰達矣。上曰,竝特爲放送,可也。出擧條敦仁曰,上司所屬,雖關係詞訟者,進來前無得處決,卽通編所載,法官尙然,況各司乎?諸上司中政·樞兩府,體貌當別,至於備局,尤與諸上司有異,而近日內閣,未知有何據之例,而備局·政府下隷初不進來,無難直囚,設有眞的憑照之文蹟,往復處之,乃可爲存體統,而況無文蹟無確例視同各司,是亦關於朝體之一端,旣往雖不追究,此後無得如前直囚之意,申飭內閣,何如?上曰,今見內閣所在受敎冊子,則有曰內閣所屬,雖五上司,政院毋得任意推治者,此爲無端直囚之謂也,豈於廟堂之地,以體例不得直囚而然乎?又曰,內閣祕府雖上司,政院下人,非公事擅入直囚者,此爲攔入直囚之謂也,豈於大臣衙門下屬,因閣外事直囚而然乎?其在尊朝廷敬大臣之義,閣臣則直囚相府下屬,大臣則不得囚內閣下屬,其成說乎?揆以受敎本意,自可曉然,則今於大臣筵稟之後,當該入直閣臣,所當重勘,而旣曰襲謬,姑爲參恕,自今以後,如有上司下屬之可治,則先爲言上,而閣屬之有關體例者,自廟堂勿拘直囚事,載之籌司·內閣謄錄,可也。出擧條敦仁曰,呈告法司堂上許遞,政官牌招,開政差出,何如?上曰,依爲之。出擧條敦仁曰,臣前後登筵,輒以日御講筵之意,縷縷仰勉,而尙未見採納之實效矣,此實臣之不肖誠淺辭拙,未能感回聖衷而然,是臣之罪也,臣何敢抗顔爲辭,而第此事之停閣,若一分無大害於殿下,則殿下之若是難之者,臣何敢若是力言哉?聖學之關係於治國安民,猶未暇言,列聖朝付托於殿下,兩慈殿期望於殿下者,惟在此一事,則殿下雖才力所不逮之事,必欲力爲而仰副者,是乃道理卽然,況讀書,曷嘗有力之不逮歟,才之未能歟?何憚而不爲乎?厭於讀書者,讀書之外,必有役志之事,凡係役志之事,列聖之靈,所不悅豫也,慈殿之心,所不懽喜也,殿下猶且爲之,眞正悅豫懽喜之讀書一事,終不加意,是豈非萬萬悶迫乎?人之厭倦於讀書者,每患始之爲難,一始之則輒繼爲程課,而不至廢矣,顧今頉稟尙遠,近日朝氣多涼,法講召對,行之無甚妨,雖頉稟之時,召對亦可以連行,卽下講對之令,無或間斷,是臣千萬懇祝矣。上曰,當體念矣,仍命大臣就座。星煥曰,諸宰奏事。秉鉉等曰,別無可奏之事矣。星煥曰,玉堂所懷陳之。錫雨曰,臣以疎才蔑識,萬不近似於論思之任,而區區微忱,有不容自已者,卽聖學一事矣。大僚纔已備陳,臣不必贅達,而第伏念殿下自四月以來,于今幾朔,非但法講之久停,竝與召對而不行,此已臣萬萬抑鬱之端,而至若自下仰勉之際,屢賜體念之敎,遂無踐履之實者,尤非臣所望於殿下也。見今庚炎尙遠,昕夕稍涼,伏願殿下,惕然猛省,卽命設講,俾示開納之意,日以爲課,克懋將就之工,而雖於經筵頉稟之後,頻許召對,一念在玆,體自强不息之義,致厥修乃來之效焉。上曰,當體念矣。出擧條星煥曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退,諸臣以次退出。
上在昌德宮。停常參·經筵。
趙雲澈啓曰,明日·再明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪鍾英曰,召對入侍。
兪星煥啓曰,事變假注書姜晢一,身病猝重,勢難察任,今姑改差,何如?傳曰,允。
姜晢一改差,代以金大圭爲事變假注書。
承旨前望單子入之,李經在·金愼根落點。
兪星煥啓曰,新除授右副承旨李經在,同副承旨金愼根,竝卽牌招,何如?傳曰,允。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于金愼根曰,只推。
以右副承旨李經在牌不進罷職傳旨,傳于金愼根曰,只推。
兪星煥啓曰,明日傳香,禮房承旨當爲齋宿,而右副承旨李經在,旣有只推之命,更爲牌招,何如?傳曰,允。
以右副承旨李經在再牌不進罷職傳旨,傳曰,只推。
兪星煥,以都摠府言啓曰,副摠管李應植,以訓鍊都監中軍,本營諸將官褒貶講坐起事,南別營晝仕出去之意,敢啓。傳曰,知道。
義禁府啓目粘連,向前洪永圭亦,節屆隆冬,瞭望已撤,稅船來泊,誠是意外,今此囚供,容有可據是白乎矣,臭載旣在掌內,則揆以法意,有難參恕,以此照律,何如?判付啓依允。又啓目粘連,向前吳淳常亦,道啓所論新逋,果是排年條未捧,則實非當年始逋,始逋之目,雖或可恕,所捧爲二千六十石零,仍未捧爲二千五百六十石零,則五分不足之律,在所難免,以此照律,何如?判付啓依允。又啓目粘連,向前李魯榮亦,到任旣在晩時之後,舡泊亦在風高之節,今此囚供之發明,容有其說,不可直斷以過限之律是白乎矣,隆冬發船,有違事目,揆以漕法,終難全恕,以此照律,何如?判付啓依允。又啓目粘連,向前鄭珪亦,還穀虛勘事段,前已勘律是白乎矣,富民穀之貸用,諸條之鄙瑣,繡啓論列,若是狼藉,不可以囚供之發明,有所參恕,以此照律,何如?判付啓依允。又啓目粘連,向前康仁默·金璹等亦,標外松之斫伐,雖非齋官之責,標內木根之狼藉,道啓論列,若是丁寧是白如乎,兩囚之在直,雖有日字之多寡,俱難免未能摘發之罪,竝只以此照律,何如?判付啓依允。又啓目粘連,向前李䆃重亦,停退未捧,謂之新逋,容有可恕之端是白乎矣,囚供所俸,爲一千四百八十餘石零,道啓所捧,爲四百七十石零,則營邑數爻,何如是相左是白乎喩,設如囚供是白良置,八分不足之律,在所難免,以此照律,何如?判付啓依允。又啓目粘連,向前曺漢振亦,舊逋未捧,新逋添出,道啓論列,若是狼藉,旣有前倅已勘之律,依此照律,何如?判付啓依允。
義禁府照目粘連,靈光郡守洪永圭矣本府議啓內,節屆隆冬,瞭望已撤,稅船來泊,誠是意外,今此囚供,容有可據是白乎矣,臭載旣在掌內,則揆以法意,有難參恕,以此照律罪,笞四十收贖,附過還職,私罪,奉敎依允爲旀,功減一等爲良如敎。又照目,陰竹前縣監吳淳常矣本府議啓內,道啓所論新逋,果是排年條未捧,則實非當年始逋,始逋之目,雖或可恕,所捧爲二千六十石零,仍未捧爲二千五百六十石零,則五分不足之律,在所難免,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。又照目,羅州牧使李魯榮矣本府議啓內,到任旣在晩時之後,船泊亦在風高之節,今此囚供之發明,容有其說,不可直斷以過限之律是白乎矣,隆冬發船,有違事目,揆以漕法,終難全恕,以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。又照目,長津前府使鄭珪矣本府議啓內,還穀虛勘事段,前已勘律是白乎矣,富民穀之貸用,諸條之鄙瑣,繡啓論列,若是狼藉,不可以囚供之發明,有所參恕,以此照律罪,杖一百收贖,告身盡行追奪,流二千里定配,私罪,奉敎依允爲旀,功減一等爲良如敎。又照目,德陵直長康仁默,安陵參奉金璹等矣本府議啓內,標外松之斫伐,雖非齋官之責,標內木根之狼藉,道啓論列,若是丁寧是白如乎,兩囚之在直,雖有日字之多寡,俱難免未能摘發之罪,竝以此照律罪,各告身盡行追奪,徒三年定配,竝只私罪,奉敎依允爲旀,康仁默段,功減一等爲良如敎。又照目,陰竹前縣監李䆃重矣本府議啓內,停退未捧,謂之新逋,容有可恕之端是白乎矣,囚供所捧,爲一千四百八十餘石零,道啓所捧,爲四百七十石零,則營邑數爻,何如是相左是白乎喩,設如囚供是白良置,八分不足之律,在所難免,以此照律罪,杖八十收贖,告身盡行追奪,徒二年定配,私罪,奉敎依允爲旀,功議各減一等爲良如敎。又照目,孟山前縣監曺漢振矣本府議啓內,舊逋未捧,新逋添出,道啓論列,若是狼藉,旣有前倅已勘之律,以此照律罪,告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。
癸卯六月初六日辰時,上御熙政堂,召對入侍時,參贊官洪鍾英,侍讀官曺錫雨,檢討官徐相敎,直閣金始淵,記事官李參鉉,記注官全國憲,別兼春秋沈敬澤,各持綱目第五卷,以次進伏訖。上曰,史官分左右,上開卷命玉堂讀之,錫雨讀自七年夏六月,至後世鮮能及之。上曰,止之。文義陳之。錫雨曰,三代以後賢哲之君,無如漢文,而猶未免溺於小仁,率意短喪之擧,上違先王之禮,下取後世之謗,此無他,以其所好者,特黃·老耳,苟以文帝之賢,又能用力於學問,則非但無此等過失,其所成功,巍乎與唐·虞比隆,豈止於西漢之治而已哉?由是言之,人君之於學,固不可須臾離,而一世之治亂,萬幾之得失,皆係於此,此實殿下所宜惕念而加勉處也,惟殿下審察焉。上曰,下番讀之。相敎讀自太子啓卽位,至官屬亦不敢大欺。上曰,止之。文義陳之。相敎曰,此云世世獻者,卽不祧之謂也,而獨於太祖·太宗則立世獻之廟者,以其功德之莫盛也,蓋先王之禮,天子七廟,過七世則祧,諸候五廟,過五廟則毁,然而惟其有功有德爲祖爲宗,則特立不祧不毁之廟也,故周室之祖文王宗武王,魯邦之文世室·武世室,皆世獻之禮,而卽所謂七世之廟,可以觀德者也,恭惟我列聖朝之功之德,光前垂後,太廟亦有世室之制,猗歟祖宗,眷佑我億萬無疆之業,黃流玉瓚,禴祠烝嘗,其將世世而勿替矣。伏願殿下,法祖宗之功德,監先王之成憲,益加體念焉。上曰,閣臣讀之,始淵讀自冬十月有星孛于,至春正月赦。上曰,止之。文義陳之。始淵曰,臣所讀自止中,別無可陳之義,而許久停講之餘,今此開筵,不勝欣幸,伏願自今爲始,無復停輟,連賜召接,討論深奧,以爲日新又日新之工,千萬顒祝之至。上曰,參贊官讀之。鍾英讀自長星出西方,至皆許諾。上曰,止之。文義陳之。鍾英曰,臣所讀自止中,別無可陳之義矣。上遂掩卷,命史官就座,因命退,諸臣以次退出。
上在昌德宮。停常參·經筵。
金愼根啓曰,來十一日,朝參日次矣,敢稟。傳曰,停。
李經在啓曰,明日召對,取稟。傳曰,停。
金愼根啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
成遂默啓曰,行左承旨兪星煥,右承旨趙雲澈,今日不爲仕進,竝卽牌招,何如?傳曰,允。
又啓曰,刑曹參判金景善,右尹李圭枋,同敦寧金箕晩,除拜後過三日不爲出肅,竝依定式,推考警責,仍卽牌招察任,何如?傳曰,允。
以右承旨趙雲澈牌不進罷職傳旨,傳于金愼根曰,只推。
李經在,以弘文館言啓曰,上番校理臣曺錫雨,以禁衛營從事官,今日軍布捧上時,晝仕出去之意,敢啓。傳曰,知道。
金愼根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局哨官李光濟·金建喜·金鼎默,身爲將官,行事鄙瑣,取怨隊卒,竝汰去之意,敢啓。傳曰,知道。
又以義禁府言啓曰,時囚罪人曺漢振,告身盡行追奪,徒三年定配,又五年禁錮,康仁默,告身盡行追奪,徒三年定配,李䆃重,杖八十徒二年定配,鄭珪,杖一百流二千里定配照律公事判付內,依允,曺漢振·康仁默·鄭珪等,各功減一等,李䆃重,功議各減一等事,命下矣。曺漢振,功減一等,告身盡行追奪,忠淸道海美縣夢熊驛,徒二年半定配,又五年禁錮,康仁默,功減一等,告身盡行追奪,黃海道谷山府所串驛,徒二年半定配,李䆃重,功議各減一等,杖六十收贖,告身盡行追奪,江原道春川府保安驛,徒一年定配,鄭珪,功減一等,杖一百收贖,告身盡行追奪,忠淸道瑞山郡豐田驛,徒三年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人金璹,告身盡行追奪,徒三年定配照律公事判付內,依允事,命下矣。金璹,告身盡行追奪,徒三年定配,而卽接其戶奴呈狀,則其上典母年七十七,無兄弟獨身,依法典許贖爲辭矣。取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖,金璹,徒三年定配,以其母年七十七,無兄弟獨身,依律文收贖,只告身盡行追奪,放送之意,敢啓。傳曰,知道。
又以義禁府言啓曰,統制使許棨狀啓內,知世浦萬戶曺衡振,爲先罷黜,其罪狀,令攸司稟處事,啓下矣,曺衡振,時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
自人定至初九日開東,灑雨下雨,測雨器水深六分。
李經在啓曰,明日常參·經筵,取稟。傳曰,停。
金愼根啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
傳于李經在曰,右承旨·左副承旨許遞,前望單子入之。
承旨前望單子入之,權溭·徐有薰落點。
李經在啓曰,新除授同副承旨徐有薰,卽爲牌招,何如?傳曰,允。
以全羅監司徐箕淳狀啓,靈巖郡人命渰死事,傳于李經在曰,人命之渰死,若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
李經在啓曰,奏御文字,何等審愼,而假注書望單子,違格書入,致勤下敎,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之,敢稟。傳曰,從重推考。
槐院分館三點,安喜壽·柳來駿·尹顯岐·趙龜植·金敬鉉·李時夏·金龍基·金世鎬·李·李秉欽·李裕膺·朴公鎭·金棱·李潤龍·韓敬源·姜鳳煥·沈厚善·宋奎灝·南履輪·宋欽翼·曺瑩承·具相殷·申國休·韓容悳·李容翼·趙遠永·金應夏·鄭基稷·權應夔·丁集敎·吉鎭五·金斗欽。
李經在,以弘文館言啓曰,應敎金始淵,副應敎李㘾,副校理李裕元內閣進,校理沈宜冕在外,上番闕直,事甚未安。校理曺錫雨,副校理李寅奭,竝卽牌招,以爲推移入直之地,何如?傳曰,允。
徐有薰,以都摠府言啓曰,副摠管李行敎,以摠戎中軍,本營諸將官褒貶講坐起事,禁衛營晝仕出去之意,敢啓。傳曰,知道。
又以都摠府言啓曰,本府摘奸牌二部內,一部則摘奸時傳授郞廳,一部則每日換牌矣,再昨日換牌際,樻中一部不知去處,不勝驚悚,多般搜覓,幸得推尋,雖未知何人之作奸,必是府隷中所犯,伊時大廳直及隨廳書吏等,爲先出送捕廳,使之窮覈嚴繩,臣等常時不能檢飭之失,惶恐待罪之意,敢啓。傳曰,知道。當該入直堂上,竝捧現告,施以罷職之典。
又以訓鍊都監言啓曰,本局哨官鄭秀鉉,身病甚重,勢難察任,改差,何如?傳曰,允。
又以摠戎廳言啓曰,本廳左部左司把摠李儒增,身病甚重,勢難察任,改差,何如?傳曰,允。
又以義禁府言啓曰,前統制使李升權,前水使尹明儉,特爲放送事,承傳啓下矣。忠淸道禮山縣定配罪人李升權,黃海道文化縣定配罪人尹明儉,特爲放送事,分付各該道道臣之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸九分。
李經在啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金愼根,今日不爲仕進,卽爲牌招,何如?傳曰,允。
注書李參鉉病,代以金文煥爲假注書。
李經在啓曰,行都承旨成遂默,行左承旨兪星煥,右承旨權溭不爲仕進,右副承旨金愼根牌不進,同副承旨徐有薰式暇出去,院中只有臣一人,伴直無人,右承旨權溭,所當牌招,而拘於廳規,不得請牌,何以爲之,敢稟。傳曰,牌招。
以右副承旨金愼根牌不進罷職傳旨,傳于李經在曰,只推。
李經在啓曰,右承旨權溭牌不進,伴直無人,右副承旨金愼根,旣有只推之命,更爲牌招,何如?傳曰,允。
以右承旨權溭牌不進罷職傳旨,傳于李經在曰,只推。
李經在啓曰,右副承旨金愼根再牌不進,伴直無人,右承旨權溭,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于李經在曰,只推。
以右副承旨金愼根再牌不進罷職傳旨,傳于李經在曰,只推。
以右承旨權溭再牌不進罷職傳旨,傳于李經在曰,只推。
以校理曺錫雨,副校理李寅奭牌不進罷職傳旨,傳于李經在曰,只推。
李經在,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
傳于李經在曰,咸鏡道三水府定配罪人李敏榮,放送。
李經在,以兵曹言啓曰,再明日本曹褒貶時,磨勘堂上,不可不備員,而參判金鼎集受由在外,參議任百秀有身病,參知金英根入直,無以備員,參判·參議,令政院稟旨變通,仍令該曹,以在京無故人,口傳差出,待下批牌招,同參磨勘之地,何如?傳曰,允。
李經在啓曰,因兵曹草記,再明日本曹褒貶時,磨勘堂上,不可不備員,而參判金鼎集受由在外,參議任百秀有身病,參知金英根入直,無以備員,參判·參議,令政院稟旨變通,仍令該曹,以在京無故人,口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以洪學淵爲兵曹參判,金在田爲兵曹參議。
兵曹,以金魯甲爲禁軍別將。
李經在,以備邊司言啓曰,卽見水原留守朴永元狀啓,則以爲會付還餉,自來不敷,昨秋穡事,未免失稔,當此農務方殷之時,還戶加增,無以排繼,本府留庫條中租米太合七千一百四石,屬邑餉租合三千六百三十七石零,特許加分事,請令廟堂,稟旨分付矣,加分便成年例,數爻不至過多,竝依狀請許施,何如?傳曰,允。
又以左右捕盜廳言啓曰,謹依都摠府草記批旨,該府隨廳書吏六人及大廳直二名,竝爲捉致,摘奸牌作變情節,多般究覈,則書吏禹鼎錫等所招,一辭同然,皆爲發明,大廳直金景錄,差役數日,初無可疑,朴在根段,多年隨行,而所告內今月初一日,飮酒爛醉,至於惹鬧之擧,則入直堂上,嚴飭逐出,仍爲除汰,故翌日復飮,乘醉入去府內,瞰其堂上之廳坐,潛入房中,開樻偸牌,藏置於庫舍矣。初六日失牌發覺後,員役等搜覓不得,而初七日仍存身役,使之眼同搜納,故始覺醉中所犯,而摘奸牌,不敢直納,暗自移置於西上房退軒礎石下沙土中,竟爲員役等搜出云矣,偸牌情節,渠旣自服,以幺麽下隷,含憾於汰役,有此作變,事未前有,誠極痛駭,移送秋曹,考律勘處,書吏禹鼎錫等及大廳直金景祿段,別無更問之端,竝分揀放送,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深二分。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李經在啓曰,明日召對,取稟。傳曰,停。
徐有薰啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
成遂默啓曰,行左承旨兪星煥,右承旨權溭,右副承旨金愼根今日不爲仕進,竝卽牌招,何如?傳曰,允。
傳于李經在曰,右承旨·右副承旨許遞,前望單子入之。
承旨前望單子入之,任百秀·金永爵落點。
兵曹,以趙存中爲都監中軍。
徐有薰啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于徐有薰曰,只推。
以兵曹參議金在田牌不進罷職傳旨,傳于徐有薰曰,只推。
以校理曺錫雨,副校理李寅奭牌不進罷職傳旨,傳于李經在曰,只推。
以全羅監司徐箕淳狀啓,錦山郡民家失火事,傳于徐有薰曰,聞甚矜惻,元恤典外,別加顧助,結構奠接之方,廟堂措辭分付。
李經在,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
徐有薰,以兵曹言啓曰,五衛將朴元鎭,身病猝重,無望供職,韓翼東前任大丘營將,鄭岐源前任慶州營將,柳相朝前任尙州營將,李觀淵前任公州營將,鄭裕俊前任羅州營將,金善問前任江華中軍,忠翊衛將朴宗茂前任三陟營將,忠壯衛將李羲臣前任北虞候,俱在任所,上來間該廳番次苟艱云,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以摠戎廳言啓曰,本廳左部左司左哨官吳膺善,身病甚重,勢難察任,改差,何如?傳曰,允。
又以左右捕盜廳言啓曰,謹依本廳草記批旨,都摠府摘奸牌作變罪人朴在根,移送秋曹,該府隨廳書吏禹鼎錫等六名及大廳直金景祿,竝放送之意,敢啓。傳曰,知道。
又以義禁府言啓曰,咸鏡道三水府定配罪人李敏榮放送事,承傳啓下矣,李敏榮放送事,分付該道道臣之意,敢啓。傳曰,知道。
又以義禁府言啓曰,慶尙監司李景在狀啓內,慶山前縣令任泰魯·李基恢·朴宗采·成載濩·徐有喬等罪狀,竝令攸司稟處事,啓下矣。任泰魯·李基恢·朴宗采俱已身死,勿論,成載濩,下去忠淸道報恩地,徐有喬,時在錦山任所云,依例發遣府羅將,竝拿來,何如?傳曰,竝待待命拿囚。
又以義禁府言啓曰,忠淸監司金鼎均狀啓內,公州前判官宋啓洙·李魯俊·閔靖顯·李㝡在·李聞榮·李寅亮·李鼎耇·洪耆爕·李玄緖·洪明爕,竝令攸司稟處事啓下矣,李魯俊·李㝡在·李聞榮·李寅亮等,今方待命,竝拿囚。宋啓洙,下去忠淸道懷德地,閔靖顯,下去京畿廣州地,李鼎耇,下去全羅道綾州地,洪耆爕,時在尙州任所,李玄緖,下去京畿楊根地,洪明爕,下去積城地云,依例發遣府羅將,竝拿來,何如?傳曰,允。待待命拿囚。
上在昌德宮。停常參·經筵。
徐有薰啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐有薰曰,內醫都提調前望單子入之。
內醫都提調前望單子入之,判府事鄭元容落點。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于金永爵曰,只推。
以校理曺錫雨,副校理李寅奭牌不進罷職傳旨,傳于徐有薰曰,只推。
徐有薰,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此景慕宮望祭大祝,前修撰林肯洙塡差,而時無職名,令該曹口傳付軍職,何如?傳曰,允。
又以吏曹言啓曰,因慶尙監司李景在狀啓,本道旱憂轉甚,各邑祈雨祭,今方次第設行,受由上京,姑未還任,新除授未及赴任守令,竝令該曹,催促急速下送事,允下矣。自臣曹催促,則新除授守令梁山郡守韓兢人,昌寧縣監李世翼,俱已辭朝,受由上京守令咸陽郡守趙然明,醴泉郡守金箕絢,迎日縣監李容熙,俱已下去,草溪郡守任商準,明日下去云,大邱判官林穎喆,身病猝重,不得下去云,身病旣如是,則有難等待其差歇,罷黜,何如?傳曰,允。口傳差出,催促下送。
吏曹口傳政事,以金萬根爲大丘判官。
徐有薰,以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
又以禮曹言啓曰,卽接忠淸監司金鼎均移文,則以爲藍浦縣鄕校聖殿正間椽榱朽傷,仰土剝落,多有滲漏,不可不及今修改,告由移還安祭香祝,自本曹啓稟下送云矣,藍浦縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金永爵,以備邊司言啓曰,日前都摠府草記批旨,有當該入直摠管捧現告罷職之命,摠管李應植·李儒常,已蒙罷職矣。罪人之捕廳査招,秋曹納供,皆云初二日偸出,則初二入直之摠管,論其所失,謂之較緊則猶可,而副摠管李存敬,以當日入直,獨不入於現告中,特敎罷職,何等悚惶,而不爲現告,晏若無故者,事體道理,誠萬萬駭然,此不可但以罷職而止,副摠管李存敬,施以譴削之典,何如?傳曰,允。
兵曹,以李行敎爲禁衛中軍。
義禁府啓目,全州前判官韓璵原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陰竹前縣監吳泰雲原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,公州前判官李魯俊·閔靖顯·李㝡在·李聞榮·李寅亮·洪明爕等原情云云,問目內辭緣,泛稱遲晩,所當請刑是白乎矣,李魯俊·閔靖顯等段,年過七十,法不當請刑,竝只議處,李㝡在·李聞榮·李寅亮·洪明爕等段,竝只刑推得情,何如?判付啓,依允爲旀,李㝡在·李聞榮·李寅亮·洪明爕等段,竝只除刑推議處爲良如敎。
右議政權敦仁箚曰,伏以,藥院之職,職在保護,義分之所必殫也,忱誠之亦不辭也,臣之叨忝,縱有時月,顧何敢言私,而臣積傷暑祟,當夏輒肆,近値溽濕,注泄添苦,胃路不利,眞元隨下,量今證形,實難奔奏於起居之列,昨於日次,未能趨赴,臣情悚惶,益不自措,玆敢冒入文字,伏乞聖慈,特許遞改臣藥院都提擧之任,俾便調治焉。取進止。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳于金永爵曰,此批答,遣史官傳諭。
上在昌德宮。停常參·經筵。
任百秀啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理曺錫雨,副校理李寅奭牌不進罷職傳旨,傳于任百秀曰,只推。
任百秀,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于金永爵曰,只推。
以校理曺錫雨,副校理李寅奭牌不進罷職傳旨,傳于任百秀曰,只推。
兵曹口傳政事,副司果單林肯洙。
傳于金永爵曰,中官張之賢,令該府拿處。
任百秀,以吏曹言啓曰,宗簿寺正尹穳,順康園守奉官成錫魯,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍趙光濂·盧鎭衡·辛志鼎,俱爲除拜,過限未肅拜,竝改差,何如?傳曰,允。
任百秀,以戶曹言啓曰,本曹正郞金萬根,移拜大邱判官矣,所帶職掌,自係緊務,許多事役,又方相繼,此時此任,不可付之生手,前正郞金萬根,姑爲仍任,何如?傳曰,允。
又以承文院都提調意啓曰,文臣登科時年滿五十人,分館後陞六,載在法典矣,今亦有如此之人,依例陞六之意,分付銓曹,何如?傳曰,允。
兪星煥,以兵曹言啓曰,考見諸道今春官鎭門聚點狀啓,則黃海兵使沈能俊狀啓中,道內軍兵聚點時,豐川·文城兩邑鎭器械破傷老弱苟充云,南兵使李忠運狀啓中,道內軍兵聚點時,洪原縣,或有闕伍破械之執頉云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令·邊將,竝推考警責,何如?傳曰,允。
又以兵曹言啓曰,去四月初九日癸卯式年武科殿試時,直赴殿試人江原監營選武軍官李鵬遠,無緣不赴委折,關問該道臣後稟處事,草記蒙允後,關問該道臣矣。卽接江原監司趙鶴年回牒,則選武軍官李鵬遠,遭母喪,不爲赴試云,依法典陳試,何如?傳曰,允。
又以都摠府言啓曰,臣李行敎與副摠管李存敬伴直矣,存敬,因備邊司草記,今將譴削出去,而伴直無人,都摠管李惟秀,副摠管李寬奎·李羲發在外,金學性呈辭受由,三員未差,未肅拜摠管沈日永,令政院牌招,以爲入直之地,何如?傳曰,允。
義禁府啓目,公州前判官李鼎耇原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,陰竹前縣監李亮祚原情云云,問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓依允。又啓目粘連,向前吳泰雲亦,九千一百八十石零之當捧者,已捧只爲一百五石零,九分不足之律,在所難免,以此照律,何如?判付啓依允。又啓目粘連,向前韓璵亦,軍錢收納,自有月當,而辛丑條之經歲不納,揆以法意,有難參恕,以此照律,何如?判付啓依允。又啓目粘連,向前李魯俊·閔靖顯·李㝡在·李聞榮·李寅亮·洪明爕等亦,先劃引劃之名,創自何年是白加喩,明春之稅,預劃於作伕之前,奸吏之逋,引新充舊,終使正供欠縮,乃至特蕩之擧,揆以經法,有難容貸,而道啓以壬午以前未嘗無先劃云爾,則壬午以後襲謬之守令,獨被重律,宜有稱冤是白乎矣,倉穀之攛那,法律尙嚴,況因此先劃,而及於莫重之正供者乎?數爻多寡,旣無明的之可據,分等雖非可論,不正收正支之目,烏得免乎?竝只以此照律,何如?判付啓依允。
上在昌德宮。停常參·經筵。
金永爵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李經在啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,行左承旨兪星煥,今日不爲仕進,卽爲牌招,何如?傳曰,允。
又啓曰,假注書李裕膺,身病猝重,勢難察任,今姑改差,何如?傳曰,允。
李裕膺改差,代以韓敬源爲假注書。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼爕,正言兪致崇,掌令金祖欽·黃起源牌不進罷職傳旨,傳于金永爵曰,只推。
李經在,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
又以春秋館言啓曰,別兼春秋臣李裕元,以訓鍊都監從事官,今日軍布捧上時,晝仕出去之意,敢啓。傳曰,知道。
金永爵,以禁衛營言啓曰,前以本營軍錢經年不納之全州府辛丑年該判官拿問嚴勘事,筵稟蒙允矣。該判官韓璵就囚之後,及見供招,則但以遞任愆納爲辭,而時判官金泳根所報中,辛丑條五千六十兩零,非吏逋,卽該判官韓璵之所犯云,則其時首吏及該色吏方,自臣營發關該道,使之捉上,爲先捉囚其家僮,以爲査質督捧之地,何如?傳曰,允。
兵曹,以南錫圭爲摠戎中軍。
吏曹啓目,權知承文院副正字安喜壽·柳來駿·尹顯岐·趙龜植·金敬鉉·李時夏·金龍基·金世鎬·李·李秉欽·李裕膺·朴公鎭·金棱·李潤龍·韓敬源·姜鳳煥·沈厚善·宋奎灝·南履輪·宋欽翼·曺瑩承·具相殷·申國休·韓容悳·李容翼·趙遠永·金應夏·丁集敎·鄭基稷·權應夔·吉鎭五·金斗欽爲等如,口傳施行,何如?判付啓依允。
又啓目,權知成均學諭李鍾灝·金秉周·柳泰鉉·朴賢楷·金大鉉·金觀孝·申學典·白龍周·姜載璜·崔致權·玄基濬爲等如,口傳施行,何如?判付啓依允。
又啓目,權知校書館副正字裵相奎·李璋溥·李光洙·南溟翼爲等如,口傳施行,何如?判付啓依允。
又啓目,權知承文院副正字李潤龍·宋欽翼·具相殷·趙遠永,俱爲登科前年滿五十,竝依法典,六品職遷轉,何如?判付啓依允。
義禁府啓目,公州前判官李玄緖原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前李鼎耇亦,所供以因營門之關飭,不爲先劃,至登殿最爲辭,則今於道査,何不區別,而一體論列是白乎喩,不可以囚供之發明,有所參恕,以此照律,何如?判付啓依允。又啓目粘連,向前李亮祚亦,當年新還,雖云如數畢捧,流來舊逋,所捧零星,難免九分不足之律,以此照律,何如?判付啓依允。又照目,公州前判官李魯俊·閔靖顯·李㝡在·李聞榮·李寅亮·洪明爕等矣本府議啓內,先劃引劃之名,創自何年是白加喩,明春之稅,預劃於作伕之前,奸吏之逋,引新充舊,終使正供欠縮,乃至特蕩之擧,揆以經法,有難容貸,而道啓以壬午以前未嘗無先劃云爾,則壬午以後襲謬之守令,獨被重律,宜有稱冤是白乎矣,倉穀之攛那,法律尙嚴,況因此先劃,而及於莫重之正供者乎?數爻多寡,旣無明的之可據,分等雖非可論,不正收正支之目,烏得免乎?竝只以此照律罪,各杖一百收贖,告身盡行追奪,流三千里定配,而李魯俊·閔靖顯等段,杖一百流三千里定配,以其年七十以上,竝依律文收贖,只告身盡行追奪,竝只私罪,奉敎依允爲旀,李魯俊·閔靖顯·李聞榮·李寅亮等段,竝只功議各減一等,李㝡在·洪明爕等段,竝只功減一等爲良如敎。又照目粘連,陰竹前縣監吳泰雲矣本府議啓內,九千一百八十石零之當捧者,已捧只爲一百五石零,九分不足之律,在所難免,以此照律罪,倣收糧違限分等勘罪之例,杖九十徒二年半,以喪前所犯喪後勘斷,依法典收贖,只告身盡行追奪,私罪,奉敎依允爲旀,功議各減一等爲良如敎。又照目粘連,全州前判官韓璵矣本府議啓內,軍錢收納,自有月當,而辛丑條之經歲不納,揆以法意,有難參恕,以此照律罪,杖八十收贖,奪告身三等,私罪,奉敎依允爲旀,功議各減一等爲良如敎。又啓目,中官張之賢原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
上在昌德宮。停常參·經筵。
自卯時至人定,灑雨下雨,測雨器水深一寸五分。
李經在啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李經在啓曰,右副承旨任百秀,今日不爲仕進,卽爲牌招,何如?傳曰,允。
傳于李經在曰,禮房承旨,馳詣宗廟·景慕宮,奉審摘奸以來。
李經在啓曰,本院今春夏等褒貶,當爲磨勘,而行都承旨成遂默,不爲仕進,不得如例磨勘之意,敢啓。傳曰,知道。
韓敬源在外,代以崔虎文爲假注書。
李經在啓曰,來十六日,日次儒生殿講日次,而親臨與命官,何以爲之?敢稟。傳曰,十六日,仁政殿親臨磨鍊。
傳于李經在曰,罰已行矣,昨年日次講時停擧諸生,竝解罰。
傳于金永爵曰,當該承旨推考。
以校理曺錫雨,副校理李寅奭牌不進罷職傳旨,傳于李經在曰,只推。
李經在,以弘文館言啓曰,上番闕直,事甚未安。校理曺錫雨,副校理李寅奭,旣有只推之命,竝卽牌招,以爲推移入直之地,何如?傳曰,允。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于金永爵曰,只推。
金永爵,以都摠府言啓曰,今此殿座時侍衛·寶劍,當爲備員,而都摠管李惟秀,副摠管李寬奎·李羲發在外,五員未差,無以備員,令政院稟旨變通,未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金賢根爲都摠管,以徐英淳·李鼎臣·金箕晩·李圭祊·韓鎭庭·宋祥來·朴潤榮爲副摠管。
傳于任百秀曰,政官牌招,開政。
有政。吏批。判書金道喜進,參判閔致成在外未肅拜,參議徐戴淳牌招不進,右副承旨任百秀進。啓曰,大邱都護府判官,今當差出,而本府以營下劇邑,物衆地大,素稱難治,不可不擇差,他道有聲績已準朔未準朔守令竝擬,何如?傳曰,允。以徐有素爲戶曹參議,林翰鎭爲禮曹參議,金學性爲知義禁,金景善·金鼎集爲同經筵,金興根爲藝文提學,李豊翼爲宗簿正,李齊相爲德陵直長,金翊鎭爲注書,朴齊淵爲順康園守奉官,李章五爲通川郡守,徐獜淳爲大邱判官,戶曹正郞金萬根仍任事承傳。兵批,判書金左根進,參判洪學淵未肅拜,參議金在田入直進,參知金英根病,同副承旨金永爵進。以尹致謙·鄭禮容爲同知,趙存中爲訓鍊都正,李熙碩·李東翼·朴兌升·具濟遠·康履昊·金履五·朱載彦爲五衛將,李東翰爲忠翊將,朴弘鎭爲忠壯將,李根元爲都摠經歷,趙復獜爲知世浦萬戶,李忠德爲撫夷萬戶,崔恒淵爲南固別將,同知單韓喜獜,護軍金鼎集,副護軍李謙在·徐元淳·趙雲澈·權溭·洪鍾英·金愼根·宋應龍·南成老·尹宅霖,副司果李潤龍·趙遠永·具相殷·宋欽翼,以上竝單付。吏批,再政。以金性奎爲純陵奉事,洪鍾薰爲載寧郡守,趙秉性爲咸悅縣監,同義禁單金學性。兵批,再政。以李完熙爲宣傳官,同知單金履五,僉知單具濟遠。吏批,三政。以金肅淵爲甑山縣令。
金永爵啓曰,新除授注書金翊鎭,卽爲牌招入直,何如?傳曰,允。
以吏曹參議徐戴淳牌不進罷職傳旨,傳于金永爵曰,只推。
以校理曺錫雨,副校理李寅奭牌不進罷職傳旨,傳于金永爵曰,只推。
金永爵,以都摠府言啓曰,副摠管沈日永,以御營中軍,本營諸將官射會監試事,訓鍊院晝仕出去之意,敢啓。傳曰,知道。
又以都摠府言啓曰,副摠管沈日永,以御營中軍,本營諸將官射會監試事,訓鍊院晝仕出去矣,雨勢如此,不得設行,還爲入直之意,敢啓。傳曰,知道。
又以義禁府言啓曰,時囚罪人李㝡在·李寅亮·洪明爕等,各杖一百流三千里照律公事判付內,依允,李㝡在·洪明爕,功減一等,李寅亮,功議各減一等事,命下矣。李㝡在,功減一等,杖一百收贖,告身盡行追奪,忠淸道連山縣平川驛,徒三年定配,李寅亮,功議各減一等,杖九十收贖,告身盡行追奪,江原道金城縣眞木驛,徒二年半定配,洪明燮,功減一等,杖一百收贖,告身盡行追奪,忠淸道報恩郡含林驛,徒三年定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,時囚罪人韓璵,杖八十,功議各減,杖六十收贖,奪告身一等,纔已勘放矣。依前罪目,忠淸道連山縣平川驛,還發配所之意,敢啓。傳曰,知道。
又以義禁府言啓曰,時囚罪人李聞榮,杖一百流三千里照律公事判付內,依允,功議各減一等事,命下矣。李聞榮,功議各減一等,杖九十收贖,告身盡行追奪,徒二年半定配,而卽接其戶奴呈狀,則其上典父年七十五,無兄弟獨身,依法典許贖爲辭,取考律文,則大明律存留養親條,有曰父母老疾應侍,家無以次成丁者,若犯徒流,只杖一百,餘罪收贖,李聞榮杖一百流三千里,以其父年七十五無兄弟獨身,依律文收贖,只告身盡行追奪,放送之意,敢啓。傳曰,知道。
義禁府照目粘連,陰竹前縣監李亮祚矣本府議啓內,當年新還,雖云如數畢捧,流來舊逋,所捧零星,難免九分不足之律,以此照律罪,杖九十徒二年半,以其年七十,依律文收贖,只告身盡行追奪,私罪,奉敎依允。又啓目粘連,公州前判官李鼎耇矣本府議啓內,所供以因營門之關飭,不爲先劃,至登殿㝡爲辭,則今於道査,何不區別,而一體論列是白乎喩,不可以囚供之發明,有所參恕,以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,向前李玄緖亦,在任雖未滿百日乃,預捧之是襲謬例,實無異諸倅,詎當律之可免,以此照律,何如?判付啓依允。又啓目粘連,向前張之賢亦,長番擧行,何等謹嚴,而不能小心,有難參恕,以此照律罪,何如?判付啓依允。
右議政權敦仁箚曰,伏以,卽伏見公州前後判官金吾照律草記下者,援照那移,擧蒙流配矣。引年先劃,實有乖於正收正支,則王府議讞,固當如是,況正供旣歸特蕩,道臣亦皆越俸,則諸倅勘究,安得不重論,而第伏念當初道啓,緣於文薄之無徵,創始年條,罪犯輕重,俱無來歷,極不消詳。且其本實非如監守犯逋之科,卽是幾多年來營與邑之所沿襲謬規,而今以中斷之階梯不備之査案,凡經此邑,遍施配律,揆諸綜覈之政,不無過重之歎,如蒙鑑裁,安徐其流配,只以杖奪施行,而以此事追後就囚者,竝照此例,則實有光於大聖人欽恤之德,玆具短箚,略控愚見,欲望聖慈,特賜諒照焉。取進止。答曰,省箚具悉卿懇。所陳甚好,實合平允之意,依此施行。仍傳于任百秀曰,此批答,遣史官傳諭。
上在昌德宮。停常參·經筵。
藥房都提調鄭元容,提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
李經在啓曰,明日殿座相値,視事頉稟之意,敢啓。傳曰,知道。
傳于兪星煥曰,明日出宮門路,以協陽門爲之。
李經在,以奎章閣言啓曰,景慕宮望廟樓,今望奉審無頉之意,敢啓。傳曰,知道。
兪星煥,以兵曹言啓曰,明日親臨仁政殿,日次儒生殿講時,本曹堂上,當爲全數進參,而參判洪學淵有實病,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以姜時永爲兵曹參判。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于金永爵曰,只推。
李經在,以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今癸卯年春夏等褒貶,當爲等第,而領樞府事臣趙寅永,判中樞府事臣鄭元容,臣李羲甲,俱有身病,不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周在外,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
徐有薰,以戶曹言啓曰,本曹郞廳及所屬各司官員今春夏等褒貶,依前例磨鍊以入,而軍資監·內資寺·長興庫·濟用監·司䆃寺·司宰監·五部,因都提調·提調·漢城府堂上有故,不得磨勘,去秋冬等褒貶時,軍資監·內資寺·長興庫·濟用監·司䆃寺·司宰監·五部,因都提調·提調·漢城堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今癸卯春夏等褒貶等第,磨勘以入,而壬寅秋冬等褒貶,今已過時,郞廳亦有遞易,依前例不得磨勘之意,敢啓。傳曰,知道。
又以漢城府言啓曰,本府郞廳及五部官員,今癸卯年春夏等褒貶,當爲等第,而判尹臣金蘭淳有身病,限內不得磨勘之意,敢啓。傳曰,知道。
李經在,以奎章閣言啓曰,本閣今癸卯年春夏等褒貶,當爲磨勘,而提學二員,直提學一員,待敎未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今春夏等本館褒貶,當爲等第磨勘,以領館事不備,限內不得爲之之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·東西氷庫·禮賓寺·圖畫署官員等,今癸卯春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此本曹春夏等褒貶等第時,四學官員啓本中,一處刀擦之意,敢啓。傳曰,知道。
又以耆老所言啓曰,本所堂上,多有身病,無參坐之人,今癸卯春夏等褒貶,限內不得磨勘之意,敢啓。傳曰,知道。
兪星煥,以兵曹言啓曰,本曹今癸卯年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今癸卯年春夏等褒貶啓本中,刀擦一處之意,敢啓。傳曰,知道。
又以都摠府言啓曰,本府郞廳及部將等今癸卯年春夏等褒貶,當爲磨勘,而都摠管李惟秀在外,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今癸卯年春夏等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今癸卯春夏等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官,及諸將官今癸卯年春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸卯年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
金永爵,以刑曹言啓曰,今春夏等褒貶,當爲磨勘,而判書金興根有實病,限內不得磨勘以入之意,敢啓。傳曰,知道。
任百秀,以工曹言啓曰,本曹郞廳今癸卯年春夏等褒貶及屬司掌苑署·瓦署官員,今癸卯年春夏等褒貶,合三度磨勘以入,而屬司尙衣院·繕工監·造紙署·典涓司今癸卯年春夏等褒貶,因各該司提調有故,限內不得磨勘,而尙衣院·繕工監·造紙署·典涓司去壬寅年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
李經在啓曰,卽伏見諸道今春夏等褒貶啓本,則咸鏡監司趙冀永,守令無一人居中居下,京畿監司李若愚,無一人居下,殊無嚴明殿最之意,竝推考警責,何如?傳曰,允。
任百秀啓曰,卽伏見諸道今春夏等褒貶啓本,則江華留守權大肯,京畿水使趙德永,忠淸水使趙禹錫,黃海水使柳相鼎,全羅左水使柳信儉,右水使趙存卿,慶尙左水使李定鉉,邊將無一人居中居下,黃海兵使沈能俊,平安監司李憲球,統制使許棨,北兵使朴蓍會,無一人居下,殊無嚴明殿最之意,竝推考警責,何如?傳曰,允。
金永爵,以義禁府言啓曰,因本府草記,時囚罪人李玄緖,只杖一百,告身盡行追奪施行事批旨內,如有功議,各減一等事,命下矣。李玄緖十三代祖恕長敵愾功臣,錦平尉朴弼成異姓五寸親云,李玄緖,功議各減一等,杖八十收贖,奪告身三等放送之意,敢啓。傳曰,知道。
又以義禁府言啓曰,因大臣箚子,公州前後判官照律,安徐其流配,只以杖奪施行,以此事追後就囚者,竝照此例事批旨內,依此施行事,命下矣。已勘律之公州前判官李魯俊·閔靖顯·李㝡在·李聞榮·李寅亮·洪明爕·李鼎耇等,與未及照律之李玄緖,流配則竝安徐,只以杖一百告身盡行追奪之典,施行之意,敢啓。傳曰,知道。如有功議,各減一等。
義禁府照目粘連,中官張之賢矣本府議啓內,長番擧行,何等謹嚴,而不能小心,有難參恕,以此照律罪,笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
自人定至十七日開東,灑雨下雨,測雨器水深七分。
李經在啓曰,明日常參·經筵,取稟。傳曰,停。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源呈辭,監察茶時之意,敢啓。傳曰,知道。
成遂默啓曰,三品官之無得過三日循例請牌,曾有定式矣。戶曹參議徐有素,禮曹參議林翰鎭,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
傳于成遂默曰,日次儒生殿講居首通進士洪原鍾,直赴殿試,之次通進士洪友燮等四人,直赴會試,之次略生員姜鎰永等六人,竝給二分,之次略進士鄭基命等十二人,之次粗幼學金輔鉉等六人,竝令該曹,考例施賞。
傳于成遂默曰,入格儒生,明日延英門外施賞。
兪星煥,以兵曹言啓曰,卽接集春營入直哨官金養信手本,則月覲門北邊墻垣一間許缺落云,爲先令紫門監,以杻把子堅實圍排,依例樹柵,卽速修築,而把守軍兵,集春營入直軍八名除出,限改築間嚴加守直之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以御營廳言啓曰,因兵曹草記,本廳字內月覲門北邊宮墻外面一間許缺落處,集春營入直軍八名除出,哨官一員率領,限改築間輪回嚴加守直,而該入直軍餘數不多,宮墻外巡邏,難以分排出番,助番牙兵八名,依例添入警巡之意,敢啓。傳曰,知道。
癸卯六月十六日辰時,上詣仁政殿。日次儒生殿講入侍時,行都承旨成遂默,行左承旨兪星煥,右承旨李經在,左副承旨徐有薰,右副承旨任百秀,同副承旨金永爵,記事官李參鉉·金翊鎭,別兼春秋沈敬澤·趙秉駿,檢校直提學趙秉龜,直閣金始淵,檢敎待敎金學性·金洙根·南秉哲·李㘾·趙鳳夏·李裕元,以次侍立,時至,通禮跪啓外辦。上具翼善冠·衮龍袍,乘輿出宣化門,藥房提調金道喜進前奏曰,近日日氣漸熱,侵早勞動,聖體,若何?上曰,一樣矣。仍出協陽門,由肅章門,入仁政門詣殿內,上降輿陞座,遂默跪啓稟試官及儒生入門行禮乎?上可之。遂默曰,從陞中閣臣有參試之人,亦使之下殿行禮乎?上可之。考官右議政權敦仁,戶曹判書李光正,行護軍金鼎集,行副護軍金輔根,吏曹參議徐戴淳,弘文館校理曺錫雨,副司果金世均,以次陞殿,敦仁進前奏曰,日氣甚熱,侵早勞動,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。遂默曰,諸生考講,以抽籤爲之乎?上可之。仍命開講,儒生等次第應講,少頃,通禮唱禮畢,上降座乘輿,出仁政門,由肅章門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
自開東至午時,灑雨下雨,測雨器水深二分。
兪星煥啓曰,來二十一日,朝參日次矣,敢稟。傳曰,停。
任百秀啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐有薰,今日不爲仕進,卽爲牌招,何如?傳曰,允。
注書金翊鎭病,代以金世鎬爲假注書。
兪星煥啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于兪星煥曰,只推。
以左副承旨徐有薰牌不進罷職傳旨,傳于兪星煥曰,只推。
兪星煥啓曰,卽者吏曹郞廳來言,咸悅縣監趙秉性,甑山縣令金肅淵,憲府則雖已署經,諫院不備,不得署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
兪星煥,以禁衛營言啓曰,卽接全羅監司徐箕淳所報,則以爲道內智島鎭定配罪人李憲相,庚子九月分,受由上京,被囚於禁營,而編配罪人之積年未還,事體悚悶,卽爲出付押送爲辭,而又於啓聞中,李憲相出付還配之意,牒報禁營云矣,今此罪人島配之本罪,不過三百餘石欠逋,而本營貿米錢所負,則數爲一萬七千餘兩,多寡輕重,較然有殊,今方嚴囚督捧,則畢捧之前,勢難放送,姑爲仍囚臣營,連加督捧,何如?傳曰,允。
又以義禁府言啓曰,全羅監司徐箕淳狀啓內,智島前萬戶林秉周罪狀,令攸司稟處事,啓下矣。林秉周下去京畿南陽地云,依例發遣府羅將拿來,何如?傳曰,待待命拿囚。
刑曹啓目粘連,京囚朴在根獄事,大臣獻議,一依明律施行,恐不可已云,在根依例結案取招後稟處,何如?判付啓依允。又啓目粘連,京囚朴在根獄事,偸出都摠府摘奸牌情節,旣已承款,係是一律,罪人依法典照律報議政府,詳覆施行,何如?判付啓依允。
上在昌德宮。停常參·經筵。
徐有薰啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,右承旨李經在,同副承旨金永爵,今日不爲仕進,竝卽牌招,何如?傳曰,允。
注書李參鉉病,代以石基坤爲假注書。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于金永爵曰,只推。
以右承旨李經在牌不進罷職傳旨,傳于金永爵曰,只推。
徐有薰,以戶曹言啓曰,各道年終錢穀御覽會計,待京畿·咸鏡道會案上來,修正以入事,前已草記矣。兩道會案,今纔齊到,御覽會計修正次請出之意,敢啓。傳曰,知道。
廣州留守李嘉愚疏曰,伏以,臣曠省先隴,歲月屢嬗,松楸之戀,霜露之感,寤寐如結,式至于今。況乃居留玆土,天星又周,而官守有限,不得擅離,近因暑雨頻仍,塋域有事,及今往省,情理尤切,京畿南陽,卽臣父母邱墓之鄕,而地是宿舂程里,不甚踔遠,若蒙許臣由暇,俾便往來,則臣之私情,庶可少伸,玆敢略具文字,仰塵崇聽。伏乞聖慈,曲賜照察,獲遂微懇,不勝幸甚,臣無任云云。答曰,省疏具悉。卿其依所請往省焉。
上在昌德宮。停常參·經筵。
自開東至辰時,灑雨下雨,測雨器水深三分。
李經在啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李經在啓曰,左副承旨徐有薰,今日不爲仕進,卽爲牌招,何如?傳曰,允。
金永爵啓曰,行大司憲李翊會,執義朴來萬,持平宋達仁·韓錫祉在外,掌令金祖欽·黃起源牌不進,監察茶時之意,敢啓。傳曰,知道。
以大司諫李基華,司諫洪翼燮,正言兪致崇,掌令金祖欽·黃起源牌不進罷職傳旨,傳于金永爵曰,只推。
以左副承旨徐有薰牌不進罷職傳旨,傳于金永爵曰,只推。
李經在,以吏曹言啓曰,今日本曹開坼坐起時,考見京外褒貶啓本,則通禮院假引儀李弼臣,以不能成聲爲目,仁同府使朴來命,以屛客則善爲目,興海郡守尹溵,以旣無我失何恤人言爲目,萬頃縣令趙兢錫,以他何責備爲目,永春縣監嚴著,以報何太忽爲目,興德縣監崔拱辰,以盍念節嗜爲目,桃源道察訪張斗敬,以弊徒勞心爲目,長水道察訪洪大仁,以嬖或招謗爲目,召村道察訪金穆淳,以轎何檢駒爲目,則俱宜置下考,而置諸中考,坡州牧使金善永,以難乎支拄爲目,河東府使李相冕,以疾胡久淹爲目,富寧府使李基春,以分更何多難期成效爲目,明川府使白希洙,以鄕武豪猾胡不嚴覈爲目,宜寧縣監李秉九,以示警曲念自强頗勞爲目,則俱宜置中考,而置諸上考,殊無嚴明殿最之意,當該磨勘堂上及五道道臣,竝推考警責,通禮院假引儀李弼臣罷職,坡州牧使金善永,仁同府使朴來命,興海郡守尹溵,萬頃縣令趙兢錫,永春縣監嚴著,興德縣監崔拱辰,桃源道察訪張斗敬,長水道察訪洪大仁,召村道察訪金穆淳竝罷黜,河東府使李相冕,富寧府使李基春,明川府使白希洙,宜寧縣監李秉九,竝中考施行,而其中明川府使白希洙,以三年窠守令,兩次中考施行,則其不治可知,一體罷黜何如,傳曰,允。
金永爵,以兵曹言啓曰,坼見諸道褒貶啓本,則統制使許棨啓本中,助羅浦萬戶李春榮,以弊已成痼益勉實心爲目,長木浦別將金鼎鐵,以松禁須嚴爲目,平安兵使尹義儉啓本中,柔院僉使朴東郁,以益勉禁養爲目,麟山僉使姜繼璜,以治無顯著爲目,黃海水使柳相鼎啓本中,吾叉浦僉使金元祥,以微眚何疵爲目,全羅右水使趙存卿啓本中,加里浦僉使申義恒,以嘯咏逍遙爲目,則俱宜置中考,而置諸上考,北兵使朴蓍會啓本中,阿吾地萬戶朴亨植,以胡爲取怨爲目,黃拓坡權管金斗衡,以事或錯雜爲目,則俱宜置下考,而置諸中考,殊無嚴明殿最之意,各該帥臣,竝推考警責,柔院僉使朴東郁,麟山僉使姜繼璜,吾叉浦僉使金元祥,加里浦僉使申義恒,竝中考施行,阿吾地萬戶朴亨植,黃拓坡權管金斗衡,竝下考施行,而助羅浦萬戶李春榮,長木浦別將金鼎鐵,前已居中,竝依例罷黜,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取材入格矢數·落仕年條·居住薦名,各其名下懸註以入之意,敢啓。傳曰,知道。
又以兵曹言啓曰,慶尙監司李景在狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則仁同閑良張龍表講書入格,大邱重試郭元七病不上來,慈仁閑良沈宜忠,永川閑良千光胄,蔚山閑良李根燁,晉州閑良曺錫立,俱未入格,未入格者,竝依例給糧下送,而在前抄上武士試取時,能講者閑良,直赴會試,依判下擧行矣。今此入格張龍表,別單書入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營千摠尹秀烈,身病猝重,勢難察任,改差,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深一寸,自人定至二十一日開東,灑雨下雨,測雨器水深三寸。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金永爵啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,假注書金世鎬,身病猝重,勢難察任,今姑改差,何如?傳曰,允。
傳于金永爵曰,都憲外在外臺諫許遞,前望單子入之,臺諫前望單子入之,執義林基洙,獻納李鳳純,持平韓文爀·金養默,正言李在臣落點。
金永爵啓曰,新除授執義林基洙,獻納李鳳純,持平韓文爀·金養默,正言李在臣,一體牌招,何如?傳曰,允。
傳于金永爵曰,左承旨·右承旨·左副承旨許遞,前望單子入之。承旨前望單子入之,趙秉恒·金愼根·洪鍾英落點。
傳于金永爵曰,新除授承旨,竝卽牌招察任。
金世鎬改差,代以李鼎信爲假注書。
傳于金永爵曰,日熱如此,輕囚放釋。
金永爵啓曰,行大司憲李翊會,持平金養默在外,執義林基洙,掌令金祖欽·黃起源,持平韓文爀牌不進,監察茶時之意,敢啓。傳曰,知道。
以大司諫李基華,司諫洪翼燮,正言李在臣·兪致崇,執義林基洙,掌令金祖欽·黃起源,持平韓文爀牌不進罷職傳旨,傳于金永爵曰,只推。
洪鍾英,以都摠府言啓曰,副摠管沈日永,以文臣朔試射試官,慕華館晝仕出去之意,敢啓。傳曰,知道。
金永爵啓曰,奏御文字,何等審愼,而文臣朔試射試記中在外人,不爲懸頉,致勤下敎,臣之矇然捧入,不勝惶悚,而當該試官,竝推考,何如?傳曰,允。爾亦推考。
又啓曰,臣永爵敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人二十名,御寶僞造罪人一名,馬牌僞造罪人二名,殺獄干連罪人一名,殺獄看證罪人一名,宮納乾沒罪人二名,俱係重囚,故仍囚,其餘上納犯用,他矣錢不報,雜技敺打潛屠亂賣各司直囚罪人禹德弘等二十二名,係是輕囚,故竝依傳敎放送之意,敢啓。傳曰,知道。
金愼根,以弘文館言啓曰,上番校理臣曺錫雨,以禁衛營從事官,今日軍布捧上時,晝仕出去之意,敢啓。傳曰,知道。
洪鍾英,以兵曹言啓曰,卽接尙衣院官員牒報,則本院弓人張殷柱服役二十年,造納弓子滿千數矣。御供弓匠人之服役二十年,造納弓子滿千數者,帖加成給,旣有已例,弓人張殷柱,依例帖加成給,何如?傳曰,允。
金永爵,以義禁府言啓曰,同義禁兪星煥,時無職名,令該曹口傳付軍職,何如?傳曰,允。
兵曹口傳政事,護軍單兪星煥,兵曹口傳政事,副護軍單徐有薰。
上在昌德宮。停常參·經筵。
自開東至巳時,灑雨下雨,測雨器水深一寸一分。
洪鍾英啓曰,來二十五日,朝參日次矣,敢稟。傳曰,停。
任百秀啓曰,明日召對,取稟。傳曰,停。
洪鍾英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨金永爵,今日不爲仕進,卽爲牌招,何如?傳曰,允。
任百秀啓曰,卽者景慕宮官員來言,正堂內西墻頹圮處,提調當爲奉審,而都提調鄭元容,提調李光正,俱有身病,不得進參云。提調李光正,卽爲牌招,何如?傳曰,允。
又啓曰,景慕宮提調李光正牌不進推考傳旨,今方捧入,而正堂內西墻頹圮處,當爲奉審,如是違牌,事甚未安。更爲牌招,何如?傳曰,允。
持平韓文爀啓曰,臣言議風裁,本不合於淸朝耳目之任,而柏府除旨,忽下於千萬夢想之外。感恩怵義,雖不得不張皇出肅,粗伸叨謝之忱,而第臣於本府,已經掌憲,揆以公格,在所當遞,請命遞斥臣職。答曰,依啓。
以大司諫李基華,司諫洪翼燮,正言李在臣·兪致崇,執義林基洙,掌令金祖欽·黃起源牌不進罷職傳旨,傳于任百秀曰,只推。
以同副承旨金永爵牌不進罷職傳旨,傳于任百秀曰,只推。
金愼根,以吏曹言啓曰,惠陵參奉鄭堉,以其身病,呈狀乞遞,改差,何如?傳曰,允。
任百秀,以禮曹言啓曰,卽接永禧殿官員所報,則今日雨後,正殿南挾室後面春舌道里上,大段滲漏,南北邊兩柱與門隻及下排席子,盡爲沾濕云矣。挾室滲漏,旣與殿內有異,奉審之節,不爲磨鍊,而修改之役,待晴擇日擧行,何如?傳曰,允。
又以禮曹言啓曰,卽接徽陵官員所報,則昨日雨後,本陵陵上曲墻外面一間半許頹圮云矣。外面頹圮與內面有異,奉審慰安之節,不爲磨鍊,而修改之役,待晴擇日擧行,何如?傳曰,允。
洪鍾英,以兵曹言啓曰,五衛將李熙碩前任忠州營將,金東翼前任忠淸監營中軍,朴兌升前任全羅監營中軍,俱在任所,上來間,該廳番次苟艱云。具濟遠·金履五,景福宮衛將吳彦國·鄭周範,慶熙宮衛將吳必觀·韓喜麟,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管李圭祊,以漢城府右尹,本府坐起晝仕出去之意,敢啓。傳曰,知道。
義禁府啓目,慶山前縣令成載濩·徐有喬等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
自未時至人定,灑雨下雨,測雨器水深六分。自人定至三更,灑雨下雨,測雨器水深二分。
金永爵,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百秀啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金愼根啓曰,右承旨趙秉恒,時在江原道淮陽府任所,斯速乘馹上來事,下諭,何如?傳曰,允。
任百秀啓曰,今二十五日,都目政事爲之之意,敢啓。傳曰,知道。
金永爵啓曰,卽者義禁府都事來言,時囚罪人成載濩·徐有喬等,當爲議處,而判義禁朴岐壽呈辭受由,次堂例不得擧行云,何以爲之?敢稟。傳曰,判義禁許遞,前望單子入之。
任百秀啓曰,景慕宮提調李光正再牌不進推考傳旨,今方捧入,而正堂內西墻頹圮處,當爲奉審,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
金永爵啓曰,行大司憲李翊會,持平金養默在外,執義林基洙,掌令金祖欽·黃起源牌不進,持平一員未差。監察茶時之意,敢啓。傳曰,知道。
以大司諫李基華,司諫洪翼燮,正言兪致崇,執義林基洙,掌令金祖欽·黃起源牌不進罷職傳旨,傳于金永爵曰,只推。
判義禁前望單子入之,朴岐壽落點。
景慕宮提調前望單子入之,金興根落點。
金永爵啓曰,開坐事,命下矣。新除授判義禁朴岐壽,卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
金永爵,以兵曹言啓曰,卽接南道參軍許濯牒報,則禁衛營所授內山烽臺東邊第一城廊近處體城二間半許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
任百秀,以禮曹言啓曰,卽接景慕宮官員所報,則昨日卯時量,本宮正堂內墻西邊一間半許頹圮云矣。正堂至近之地,有此墻垣頹圮之患,當有慰安之節,慰安祭,不卜日,今二十四日設行,改築之役,待快晴擇日擧行,何如?傳曰,允。
金永爵,以禁衛營言啓曰,本營字內烽燧東邊第一城廊近處體城二間半許頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
戶曹判書李光正疏曰,伏以臣於見職,曾非可稱,而濫冒匪據,居然歲且周矣。受任之初,亦豈無參倚於進退之間,而特以蹶義或居先,報效尙有可爲,雖不敢不夤緣出膺,淟涊至此,而所經幾多日月,乃其究竟事爲,則不過是奔奏於筋力,而筋力不能支持,期會於簿書,而簿書猶且罅漏,此聖鑑之所已試可,而終見其不可也,審矣。臣本短於治務,闇於見事,凡係支調制節之政,誠非不殫,而識有所未到,式非不遵,而慮有所未及,疵議顚錯之不可掩,臣亦自知己明,臣之宜遞,久矣。況臣蒲柳之質,比年益衰,疾病之相繼,而殆乎月以計日,神思之不周,而甚或夕不記朝,一切事務,委積叢脞,公私非細,故也。然則報效之願,何所施矣,蹶之義,又安在哉?適又禁垣董役法殿考講之餘,宿疝忽肆,暴泄無度,胃土損而水穀不利,痰火劇而床笫難貼。外面形症,雖似近日炎潦之爲祟,夷考其中,朽落無餘,若不保朝夕者然。蓋緣殘齡脆質,積瘁乘之,有非陳腐所能着效,而時日之間,斷無可强之勢,則度支重任,豈容爲一介臣養病之所乎?情係悶蹙,略控短章,伏望聖慈,曲加諒察,特遞臣職,俾公事無曠,私分獲安。臣無任云云。答曰,省疏具悉。重任豈可輕遞?卿其勿辭,調理行公。
上在昌德宮。停常參·經筵。
自卯時至人定,灑雨下雨,測雨器水深二寸四分。
自人定至二十四日開東,灑雨下雨,測雨器水深一寸三分。
任百秀啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于任百秀曰,傳香承旨馳詣景慕宮,奉審摘奸以來。
成遂默啓曰,假注書石基坤,身病猝重,勢難察任,今姑改差,何如?傳曰,允。
石基坤改差,代以金敬鉉爲假注書。
金永爵啓曰,行大司憲李翊會,持平金養默在外,執義林基洙,掌令金祖欽·黃起源牌不進,持平一員未差。監察茶時之意,敢啓。傳曰,知道。
以大司諫李基華,司諫洪翼燮,正言兪致崇,執義林基洙,掌令金祖欽·黃起源牌不進罷職傳旨,傳于金永爵曰,只推。
洪鍾英,以兵曹言啓曰,卽接尙衣院牒報,則今春秋別造弓矢進上在卽,而知弓品堂上有闕,不得擧行云。其代,依例啓下之意,敢啓。傳曰,知道。
義禁府啓目粘連,向前成載濩·徐有喬等亦,成載濩段,歉歲民情,收逋末由,囚供容或無怪是白乎矣,三載居官,未能摘發,四萬流逋,所捧零瑣,難免九分不足,以此照律爲白乎旀,徐有喬段,承積逋之後,收二萬之包。且道啓以如非此倅,則必無糶糴爲辭,容有可原是白乎矣,旣不能準刷,則五分不足之律,在所不已。以此照律,何如?判付啓依允。又啓目,海南縣監韓啓源原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,智島前萬戶林秉周原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自開東至未時,灑雨下雨,測雨器水深五分。
任百秀啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,釜山僉使張寅植下直,長弓一張,長箭一部,片箭一部,筒兒一箇賜給。
金永爵啓曰,卽見水原留守朴永元農形狀啓,則不善封裹,致此霑濕,事甚未安。原狀啓係是民事,故雖不得不捧入,該守臣不可無警,推考,何如?傳曰,允。
金永爵啓曰,行大司憲李翊會,持平金養默在外,執義林基洙,掌令金祖欽·黃起源牌不進,持平一員未差。監察茶時之意,敢啓。傳曰,知道。
以大司諫李基華,司諫洪翼燮,正言兪致崇,執義林基洙,掌令金祖欽·黃起源牌不進罷職傳旨,傳于金永爵曰,只推。
金愼根,以吏曹言啓曰,今此宗廟·永寧殿秋享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副護軍單李經在,副司果單尹定鉉。
金愼根,以吏曹言啓曰,掌樂院僉正宋宗洙,受由後過限不上來,依例改差,何如?傳曰,允。
任百秀,以禮曹言啓曰,卽接崇陵官員所報,則今番潦雨,本陵王后陵上曲墻一間半許外面頹圮云矣。外面頹圮,與內面有異,尉安奉審之節,不爲磨鍊,而修改之役,待快晴擇日擧行,何如?傳曰,允。
又以禮曹言啓曰,卽接弘陵參奉所報,則昨日戌時量,本陵陵上後面曲墻六間許頹圮云矣。陵上曲墻,有此頹圮之患,萬萬驚悚。當有慰安之節,慰安祭,不卜日,今二十六日設行,而修改之役,臣曹堂上·郞廳進去,奉審後稟處,何如?傳曰,允。
又以禮曹言啓曰,卽接景慕宮官員所報,則今日卯時量,本宮正堂內墻西邊頹圮處南邊一間及越數間又一間頹圮云矣。當有慰安之節,而纔因西邊內墻頹圮慰安祭,今日已爲設行,慰安後三日內,如復有頉,則不行慰安,已有前例,而今此有頉,旣在三日之內,慰安之節,依例不爲磨鍊,修改之役,待快晴,與日前頹圮處,同爲擇日補築,何如?傳曰,允。
金永爵,以兵曹言啓曰,今六月二十四日寅正三刻七分土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接南所衛將康履昊牒報,則仁和門北邊內宮墻半間許半邊缺落云。爲先令紫門監,以杻把子及長木,堅實圍排,而限修築間,依定式禁軍五人,龍虎營將校領率,晝察夜巡之意,敢啓。傳曰,知道。
又以都摠府言啓曰,今日戌時量,貳極門東邊墻垣半間許頹圮之意,敢啓。傳曰,知道。
又以兵曹言啓曰,卽接東所衛將朱載彦牒報,則貳極門東邊內宮墻半間許半邊缺落云。爲先令紫門監,以杻把子及長木,堅實圍排,把守軍,則與全頹有異,建陽門入直軍五名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,貳極門東邊內宮墻半邊許缺落處,建陽門入直軍五名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接慶熙宮入直衛將張忠煥牒報,則崇義門北邊墻垣三間及武德門西邊墻垣兩處各三間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
義禁府照目粘連,慶山前縣令成載濩·徐有喬等矣,本府議啓內,成載濩段,歉歲民情,收逋末由,囚供容或無怪是白乎矣,三載居官,未能摘發,四萬流逋,所捧零瑣,難免九分不足,以此照律爲白乎旀,徐有喬段,承積逋之後,收二萬之包。且道啓以如非此倅,則必無糶糴爲辭,容有可原是白乎矣,旣不能準刷,則五分不足之律,在所不已,以此照律罪。成載濩段,以九分不足律,杖九十收贖,告身盡行追奪,徒二年半定配,徐有喬段,以五分不足律,杖一百收贖,告身盡行追奪,竝只私罪,啓奉敎依允爲旀,竝只功議各減一等爲良如敎。又啓目粘連,向前林秉周亦,配囚之承重,三朔給由,係是法典是白乎矣,不報營門,私自許由,過限不還,雖與逃失有異,揆以常例,難免疎忽。以此照律,何如?判付啓依允。又啓目粘連,向前韓啓源亦,雖是漂還,交付前站,常例卽然是白去乙,不能檢飭,任自逃走,難免疎忽。以此照律,何如?判付啓依允。
上在昌德宮。停常參·經筵。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金永爵啓曰,明日召對,取稟。傳曰,停。
洪鍾英啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
傳于金永爵曰,檢校待敎趙鳳夏,馳詣健陵,奉審摘奸,仍詣顯隆園·華寧殿,一體奉審以來。
傳于金永爵曰,每都目飭諭,視爲文具,深用慨然,初仕守令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚。
傳于金永爵曰,忠臣·淸白吏·皇朝人子孫·軍功人及西北·松都人,加意收用事,分付。
傳于洪鍾英曰,在外承旨許遞,今日政差出。
洪鍾英啓曰,新除授右承旨趙忠植,卽爲牌招,何如?傳曰,允。
又啓曰,新除授同副承旨李熙絅,時在平安道三和府任所,交龜後,斯速乘馹上來事,下諭,何如?傳曰,許遞,前望單子入之。
承旨前望單子入之,李公翼落點。
傳于金永爵曰,雖非親政,注書·尙瑞院官員,依例陞六。
金敬鉉陞六,代以金文煥爲假注書,李鼎信陞六,代以柳來駿爲假注書。
傳于金永爵曰,前府使金宅善,今日政復職擬入。
傳于金永爵曰,玉堂·臺諫竝許遞,今日政差出。
傳于金永爵曰,在外吏曹參判許遞,前望單子入之。
吏曹參判前望單子入之,徐左輔落點。
洪鍾英啓曰,新除授左副承旨李公翼,卽爲牌招,何如?傳曰,允。
金永爵啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
洪鍾英,以都摠府言啓曰,今日入直內三廳武兼·禁軍及軍兵等,當爲中日習射技放,而都目相値,不得設行之意,敢啓。傳曰,知道。
都政。吏批,判書金道喜進,參判徐左輔牌招不進,參議徐戴淳進,同副承旨金永爵進。以吏批言啓曰,新除授本曹參判徐左輔,令政院牌招,同參政事,何如?傳曰,允。
金永爵啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司,久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以權大澈爲造紙別提,申錫洪爲活人別提,許集爲引儀,黃鍍爲軍資判官,玄興孫爲桃源察訪,宗簿直長洪秉琦,泰陵直長洪在赫相換。
洪鍾英,以備邊司言啓曰,晉州牧使,今日政,當差代矣。本州素以鉅局,已成弊敗,近又數遞,積未釐捄,若不另加擇送,則難望蘇完,分付銓曹,勿拘常格,各別擇擬,何如?傳曰,允。以宋泰熙爲掌樂僉正,李羲書爲司䆃主簿,鄭晩敎爲晉州牧使,安友良爲召村察訪,全在悳爲長水察訪。典籍二單韓鼎瑚·石基坤。以李秉先爲司圃別提,趙冕鎬爲造紙別提,李鍾淸爲尙衣直長,朴永輔爲司饔直長,趙重和爲靖陵直長,洪在應爲宗廟令,尹致翼爲健元陵令,朴顯圭爲長興府使,李熙殷爲開寧縣監,李春植爲居山察訪,李鳳九爲典牲直長,李鍾協爲平市直長,李裕憲爲禁府都事,趙行鎭爲司饔奉事,金會明爲內資奉事,金履鍾爲南原府使,鄭基轍爲永川郡守,趙獻永爲錦山郡守,洪在應爲靈山縣監,徐得淳爲禮賓主簿,李賢耆爲慶州府尹,金駿喜爲咸從府使,鄭熽爲仁同府使,柳得魯爲定平府使,權顗爲興海郡守,李蘭孝爲活人別提,李人圭爲內贍奉事,宋一成爲司宰奉事,鄭駿容·趙光濂爲典籍,安孝根爲司僕主簿,金琦淳爲義盈直長,洪鍾茂爲宗廟令,朴齊韶爲文化縣令,李爲任實縣監。
金永爵啓曰,臺諫多窠,今當差出,而擬望之人乏少,承旨及外任,竝擬,何如?傳曰,允。
又啓曰,坡州牧使,今當差出,而本州以防禦重地,不可不擇差,他道有聲績未準朔守令,竝擬,何如?傳曰,允。以李奎鉉爲大司憲,任百秀爲大司諫,李時愚爲執義,李裕元爲掌令,柳昌根爲坡州牧使。故正言沈苓贈吏議,忠節卓異,贈職事,承傳。以閔致恒爲典牲判官,趙遠永·宋欽翼爲典籍,朴宗休爲淮陽府使,李淳夏爲龍宮縣監,趙徽林爲司諫,李裕元爲應敎,趙鳳夏爲副應敎,李繪九·金鎭右爲校理,金秉熙爲尙瑞直長,任五常爲司饔奉事,李穆淵爲冬至兼謝恩使,兪星煥爲副使,金爲書狀官,魚命書爲景慕宮令,成載琬爲工曹正郞,趙冕鎬爲戶曹佐郞,沈翊之爲通津府使,成郁奎爲萬頃縣令,金秉熙爲漢城主簿,吳慶延爲尙瑞副直長,李宗立爲昌陵令,洪冕容爲永春縣監,朴峻陽爲德山縣監,安孝根爲刑曹佐郞,尹禾爲漢城主簿,李章德爲造紙別提,安永豊爲直講,李晉燁爲監察。金永爵啓曰,武承旨,今當差出,而擬望之人乏少,外任竝擬,何如?傳曰,允。以趙忠植·李熙絅爲承旨,洪在龍爲副校理,鄭愚容爲濟用副奉事,吳慶延爲尙瑞直長,李鼎信·金敬鉉爲典籍,李昌廷爲掌令,洪在重·吉鎭國爲持平,鄭錫麟爲獻納,金樂文爲監察,韓鎭序爲尙瑞副直長,金命鉉爲監役,鄭冕朝爲司僕主簿,金學模爲宗廟令,李啓潤爲寧陵令,金永鎭爲掌令,鄭基世爲副校理,尹定鉉·李玄功爲修撰,柳興奎爲副修撰,直閣單金始淵。
洪鍾英,以備邊司言啓曰,江陵府使,今將差代矣。本府荐歉以後,百瘼俱萃,已至難醫之境,而又値徑遞,益無以收拾,若不另擇以送,則難望矯捄,勿拘常格,各別擇擬之意,分付,何如?傳曰,允。以李根友爲戶曹參議,李章德爲監察,金敎性爲儀賓都事,洪鼎周爲江陵府使,安喜壽爲省峴察訪,趙錫麟爲典牲副奉事,申錫洪爲工曹佐郞,金秉翼爲惠陵令,崔璜爲禁府都事,韓益東爲韓山郡守,閔致成爲禮曹參判,鄭宅善爲鐵原府使,任泰錫爲三和府使,李寅熙爲昌城府使,宋觀和爲泰安郡守,金炳奎爲副修撰,李海存爲西部令,朴泰浩爲氷庫別提,任性模爲假監役,金政源爲典籍,李廣貞爲庇仁縣監,金載斗爲狼川縣監,朴奎瑞爲連原察訪,金輦爲金郊察訪,李昌祖爲魚川察訪,韓重履爲仁陵令,權大澈爲禁府都事,洪在兢爲監役,黃鍾林爲沃川郡守,成載琬爲唐津縣監,申在植爲知經筵,朴來萬爲掌樂正,朴齊輝爲校書判校,黃燝爲吏曹佐郞,文用中爲工曹正郞,洪鍾華爲工曹正郞,許集爲平市主簿,朴榮逌爲引儀,金茂淳爲振威縣令,姜長煥爲務安縣監。
傳于金永爵曰,望筒遲滯之吏·兵判,推考。以金敬鉉·趙遠永爲正言,李忠求爲興德縣監,成元鎭爲長連縣監,元錫中爲靑丹察訪,李秉先爲工曹佐郞,鄭匡一爲典設別提,李一遂爲造紙別提,李熙龍爲活人別提,金世均爲京畿都事。
傳于金永爵曰,望筒遲滯吏判,推考。以林孝憲爲敦寧都正,金耆升爲兵曹佐郞,李命允·李好亨爲典籍,洪羲復爲瓦箸別提,趙秉駿爲兵曹正郞,沈能萬爲司僕主簿,閔祥鏞爲博川郡守。
傳于金永爵曰,當該政官推考。以李秉先爲監察,崔宗煥爲咸鏡都事,兼春秋單文用中,以李文奎爲司圃別提,李鏞爲造紙別提,宋宗洙爲繕工主簿,金宅善爲引儀。
傳于金永爵曰,吏·兵判推考。以李在周爲長興主簿,沈永奎爲明川府使。禁府都事李裕憲,內資奉事金會明相換。以申命濩爲假監役,朴會臣爲厚陵參奉,權命奎爲顯陵參奉,成元鎬爲敬陵參奉,宋道熙爲恭陵參奉,林善鎭爲穆陵參奉,金在毅爲崇陵參奉,安膺壽爲惠陵參奉,李觀在爲元陵參奉,李治明爲典獄參奉,鄭文燮爲安陵參奉,魏鍾崑爲定陵參奉,宋鎭益爲崇靈殿參奉,趙鎭夏爲假引儀。
兵批,判書金左根進,參判姜時永入直進,參議金在田,參知金英根竝牌招不進,左承旨洪鍾英進。啓曰,今日都目政事時,本曹堂上,不可不備,而參議金在田騎兵點考進,參知金英根病不來,竝令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·禁軍將,竝擬,何如?傳曰,允。
又啓曰,訓鍊院正,今當差出,而擬望之人乏少,外任竝擬,何如?傳曰允。以兪庚煥·秦膺煥·金鼎燁爲五衛將,趙鳳夏·趙徽林爲文兼,訓鍊判官朴南壽,主簿朴履行·申泰左·吳膺善,以上依定式減下。訓鍊主簿朴宗大,本院去官,同知單卞宗洙,僉知林輔榮·安墉·崔鵬遠,以上竝單付。以金致遠爲五衛將,崔致駿爲訓鍊判官加設,李紳權·姜鳳瑞·金芋根爲主簿加設,同知單吳彦國,以金善恒爲公州營將,呂東冕爲三陟營將,南錫禹爲大丘營將,李容象爲江華中軍,金周永爲北虞候,同知單鄭周範,以曺光秀爲蛇渡僉使,孫命郁爲平薪僉使,鄭忠彦爲乶下僉使,金大英爲老江僉使,盧彦慶爲保山別將,護軍洪學淵,副司直朴來萬·宋達仁·韓錫祉·韓文爀,副司果李秉植,以上竝單付。以金重輝爲廣梁僉使,高宅奎爲柔院僉使,林雨田爲西林僉使,韓景祿爲西平萬戶,金昌益爲助羅浦萬戶,同知單秦膺煥,僉知兪庚煥·金鼎燁·金致遠,以上竝單付。以李民璜爲五衛將,金時權·李慶老爲景福將,李章愚爲武兼,姜宇臣爲守門將,大護軍李翊會,副護軍趙秉恒·李基華,副司直林基洙·洪翼燮·李鳳純·金祖欽·黃起源·金養默,副司果兪致崇·李在臣,以上竝單付。公州營將金善恒,三陟營將呂東冕,大丘營將南錫禹,江華中軍李容象,北虞候金周永,以上今加折衝,加資事承傳。以曺慶福·咸廷麟爲慶熙將,宋秀國爲羅州營將,李喜晩爲尙州營將,李鍾赫爲平安中軍,副護軍單尹宅善,以孟昌仁爲麟山僉使,柳命勳爲所斤僉使,吳永善爲神光僉使,洪錫文爲文山萬戶,沈成海爲仇寧萬戶,嗭洞權管單姜宇臣,副司直金始淵·李㘾·沈宜冕·曺錫雨·李寅奭·李裕元,副司果洪在龍·南性敎·徐相敎·李宗秉,以上竝單付。以朴在浹爲守門將,孟昌大爲吾叉浦僉使,李升運爲文城僉使,張哲漢爲所已萬戶,徐有行爲伐登萬戶,柳琡爲慶州營將,李兢緖爲忠州營將,金履元爲加里浦僉使,吳致亨爲忠淸中軍,韓學琦爲全羅中軍,李熙麟爲訓鍊正,林成岱爲古城僉使,金趾厚爲山羊會萬戶,康漢柱爲阿吾地萬戶,金有復爲長木浦別將,副護軍金善恒·呂東冕·南錫禹,以上竝單付。以李寬奎爲同知,李益相爲武兼,李增調爲恃寨僉使,南正甲爲黃龍別將,李尙翼爲金烏別將,同知單金時權。
洪鍾英,以兵批言啓曰,同知中樞府事沈日永,五衛將兪庚煥·秦膺煥·金鼎燁·金致遠·李民璜,景福宮衛將金時權·李慶老,慶熙宮衛將咸廷麟·曺慶福,俱以病難供職,呈狀乞遞,竝改差,何如?傳曰,允。以孫榮復·李益賢爲景福將,金商遠·白之瑄爲慶熙將,金達衡爲波知僉使,同知單李慶老,以金魯學·李光暎·邊錫魯·馮學祖爲五衛將,李根元爲楸坡萬戶,姜漢過爲兼司僕將,金魯鳳爲五衛將,鄭夏源爲訓鍊僉正,李琇爲黃海兵虞候,朴在浹爲禿用別將,護軍單沈日永,以李奎會爲都摠經歷,南宮錪爲都事,朴重源爲全羅右水虞候,同知單咸廷麟,護軍閔致成,以白胤洙爲宣傳官,李完熙爲訓鍊判官,李鍾五爲主簿,尹錫九·李冕熙爲訓鍊副正,白春洙爲宣傳官,崔世命爲都摠經歷,李樂韶爲備邊郞,同知單曺慶福,以宋觀和爲訓鍊僉正,同知單孫榮復,以孫亮錫爲都摠都事,吳奎煥爲訓鍊判官,金炳一·權中洛爲訓鍊主簿,同知單金商遠。
洪鍾英,以兵批言啓曰,景福宮衛將孫榮復·李益賢,慶熙宮衛將金商遠·白之瑄,俱以病難供職,呈狀乞遞,竝改差,何如?傳曰.允。以林龍鉉·申元達爲景福將,崔世寬·尹應烈爲慶熙將,同知單李益賢,僉知二單姜漢過·金魯鳳,以韓弘一爲武兼,同知單白之瑄,以李燁爲部將,沈宜豊爲宣傳官,李完熙爲訓鍊僉正,任弘模爲宣傳官,金炳一爲訓鍊判官,南宮錪爲訓鍊僉正,李謙周爲主簿,副司正單尹致逈,以李長祜爲都摠都事,金瑞郁爲武兼,同知單申元達,僉知單林龍鉉,以朴承儒爲訓鍊主簿,同知單尹應烈,以安羲錫爲武兼,同知單崔世寬,以李綺年·李熙敬爲訓鍊主簿,李行潤·李鏞爲武兼,兪致崇爲北評事,李完熙爲宣傳官,趙羲純爲訓鍊僉正,李漢容爲都摠都事,李基祖爲訓鍊主簿,李培遠爲部將。
洪鍾英,以兵批言啓曰,參下官仕日不足十日以下者,曾有啓稟出六之規矣。武臣兼宣傳官鄭雲斗,守門將李胄遠·李觀洙·許錕·姜在毅·張之榮,仕日不足爲九日,竝依例陞六,何如?傳曰,允。以趙英夏·許燦·金泰益爲武兼,沈樂韶·卞亨來·李穉赫·具泓·權最煥爲部將,張德五·諸漢緯·李行運·申在元·李仁植·李命夏·車得浩爲守門將,李行健爲南道參軍,三千里權管金弘錫,廣坪權管劉沛元,小坡兒權管鄭源祖,安原權管胡義臣,於汀灘權管李孝基,黃拓坡權管金宗源,副護軍李熙絅,副司果金箕弘·趙庚植·林浩榮·李燁·許濯·鄭雲斗·李胄遠·李觀洙·許錕·姜在毅·張之榮,以上竝單付。
金永爵啓曰,大司諫任百秀,旣在闕中,不爲肅謝,直爲出去,事甚未安。推考,何如?傳曰,允。
以右承旨趙忠植牌不進罷職傳旨,傳于金永爵曰,只推。
洪鍾英啓曰,明日傳香,禮房承旨當爲齋宿,而右承旨趙忠植,旣有只推之命,更爲牌招,何如?傳曰,允。
以副應敎趙鳳夏,副校理洪在龍·鄭基世,修撰尹定鉉,副修撰金炳奎牌不進罷職傳旨,傳于金永爵曰,只推。
以兵曹參議金在田,參知金英根牌不進罷職傳旨,傳于洪鍾英曰,只推。
傳于金永爵曰,守令·邊將·初仕人,皆令明日待令。
金愼根,以內醫院都提調·提調意啓曰,院內醫方載鏞有頉代,前內醫金景球還差,何如?傳曰,允。
金永爵,以禮曹言啓曰,臣晦壽進詣永禧殿,與本殿令李允植,眼同奉審,則正殿第一室龕內南邊道里下淋流滲漏,壁塗沾濕,果如殿官所報矣。修改之節,待潦雨快霽,擇日擧行,何如?傳曰,允。
又以禮曹言啓曰,卽接永禧殿官員所報,今日本殿日次奉審,則正殿第一室龕內南邊道里下淋流滲漏,壁塗沾濕,移安廳第二室後面道里上滲漏,五峯屛沾濕,御齋室前後面浮椽二處滲漏云矣。莫重殿內,有此滲漏之患,萬萬驚悚。修改之節,臣曹堂上進去奉審後,稟處,何如?傳曰,允。
又以禮曹言啓曰,卽接奉常寺所報,則今番潦雨,神室北方西陵氏龕室上滲漏,仰土剝落,西北邊簷瓦風板及階砌四面墻垣,亦多頹圮,瓦子破傷,室內北方地衣滲濕云矣。修改之節,待潦雨快霽,擇日擧行,何如?傳曰,允。
洪鍾英,以兵曹言啓曰,卽接東道參軍南正倫牒報,則御營廳所授肅靖門東邊第四城廊近處體城三間許頹圮云。爲先令繕工監,把子圍排,分授軍門,急速脩築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言啓曰,卽接景慕宮入直訓鍊院主簿兪鎭國牒報,則逌瞻門南邊含春苑墻垣一間頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門申飭校卒,各別巡察之意,分付,何如?傳曰,允。
金永爵,以刑曹言啓曰,卽接忠淸監司金鼎均文移,則泰安郡徒一年定配罪人金順乭,限滿云矣。取考曹上配案,則順乭,以使酒毆人抗拒不服罪,壬寅六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接江原監司趙鶴年文移,則平昌郡徒一年定配罪人孫尙七,限滿云矣。取考曹上配案,則尙七,以凌辱士夫罪,壬寅六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
洪鍾英,以御營廳言啓曰,本廳字內肅靖門東邊第四城廊近處體城三間許頹圮處,令分授軍門卽速修築,把守軍兵,量宜定送事,自兵曹草記矣。修築,待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
金永爵啓曰,大司憲李奎鉉,執義李時愚未肅拜,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
洪鍾英啓曰,左副承旨金愼根,今日不爲仕進,卽爲牌招,何如?傳曰,允。
趙忠植啓曰,應敎李裕元內閣進,副應敎趙鳳夏奉命在外,校理李繪九·金鎭右,修撰李玄功,副修撰柳興奎在外,玉堂上下番俱空,事甚未安。副校理洪在龍·鄭基世,修撰尹定鉉,副修撰金炳奎,旣有只推之命,竝卽牌招,推移入直,何如?傳曰,允。
傳于洪鍾英曰,守令·邊將·初仕人入侍。
以右副承旨金愼根牌不進罷職傳旨,傳于金永爵曰,只推。
以副校理洪在龍,修撰尹定鉉,副修撰金炳奎牌不進罷職傳旨,傳于金永爵曰,只推。
洪鍾英,以兵曹言啓曰,卽接慶熙宮入直衛將張忠煥牒報,則本宮武德門內中松一株拔根顚仆云。依例斫去之意,敢啓。傳曰,知道。
癸卯六月二十六日午時,上御熙政堂。守令·邊將·初仕人入侍時,左承旨洪鍾英,同副承旨金永爵,假注書柳來駿,別兼春秋李裕元·趙秉駿,慶州府尹李賢耆,三和府使任泰錫,昌城府使李寅熙,鐵原府使鄭宅善,定平府使柳得魯,仁同府使鄭熽,咸從府使金駿喜,興海郡守權顗,博川郡守閔祥鏞,振威縣令金茂淳,萬頃縣令成郁奎,文化縣令朴齊韶,庇仁縣監李廣貞,永春縣監洪冕容,德山縣監朴峻陽,唐津縣監成載琬,靈山縣監洪在應,龍宮縣監李淳夏,務安縣監姜長煥,任實縣監李,興德縣監李忠求,長連縣監成元鎭,典獄參奉李治明,厚陵參奉朴會臣,顯陵參奉權命奎,敬陵參奉成元鎬,穆陵參奉林善鎭,元陵參奉李觀在,以次進伏。蛇渡僉使曺光秀,平薪僉使孫命郁,乶下僉使鄭忠彦,五叉浦僉使孟昌大,文城僉使李升運,古城僉使林成岱,神光僉使吳永善,柔院僉使高宅奎,楸坡萬戶李根元,西平浦萬戶韓景祿,序立階下訖。上曰,史官分左右。永爵奏曰,守令·初仕人,使之進前奏職姓名乎?上可之。賢耆等以次進奏職姓名訖。鍾英曰,邊將,則使宣傳官奏職姓名於階下乎?上曰,唯。宣傳官李信泳,奏光秀等職姓名,以次退出訖。上曰,史官就座。仍命退,承史以次退出。
上在昌德宮。停常參·經筵。
五更,灑雨下雨,測雨器水深一分。
大王大妃殿進御二錢重人蔘粟米飮,自今日一貼式限二貼煎入事,榻前下敎。
成遂默啓曰,左承旨洪鍾英,今日不爲仕進,卽爲牌招,何如?傳曰,允。
金永爵啓曰,玉堂上下番俱空,事甚未安。副校理洪在龍,修撰尹定鉉,副修撰金炳奎,旣有只推之命,竝卽牌招,推移入直,何如?傳曰,允。
趙忠植啓曰,左副承旨李公翼,時在京畿南陽地,斯速乘馹上來事,下諭,何如?傳曰,許遞,前望單子入之。
承旨前望單子入之,徐憲淳落點。
以副校理洪在龍,修撰尹定鉉,副修撰金炳奎牌不進罷職傳旨,傳于金永爵曰,只推。
執義李時愚啓曰,臣言議譾劣,本不合於淸朝耳目之任,而柏府除旨,忽下於夢想之外。臣感恩怵義,雖不得不張皇出肅,而第臣於合啓中,有私義之不可聯參者,以此仰籲,屢蒙恩諒,今臣處義,宜無異同,請命遞斥臣職。答曰,依啓。
金永爵,以吏曹言啓曰,新除授京畿都事金世均呈狀內,矣身與永平郡守李益在,有妻四寸應避之嫌,在法當遞,卽速入啓遞改云。未赴任都事,與道內守令相避,則都事遞改,載在法典,京畿都事金世均,改差,何如?傳曰,允。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金逸淵,直講柳泰東,俱爲身病呈旬,典籍崔琠差祭進去,時無入直之員,以他郞官,姑爲代直,何如?傳曰,允。
洪鍾英,以禁衛營言啓曰,本營千摠鄭寅基,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調鄭元容,提調金道喜,副提調成遂默啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙忠植啓曰,大司憲李奎鉉未肅拜,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
成遂默啓曰,右副承旨金愼根,同副承旨金永爵,今日不爲仕進,竝卽牌招,何如?傳曰,允。
趙忠植啓曰,玉堂上下番俱空,已至多日,事甚未安。副校理洪在龍,修撰尹定鉉,副修撰金炳奎,旣有只推之命,與修撰李玄功,竝卽牌招,推移入直,何如?傳曰,允。
金愼根啓曰,明日召對,取稟。傳曰,停。
傳于金愼根曰,奉審閣臣入侍。
以同副承旨金永爵牌不進罷職傳旨,傳于金愼根曰,只推。
以副校理洪在龍,修撰尹定鉉,副修撰金炳奎牌不進罷職傳旨,傳于金愼根曰,只推。
趙忠植啓曰,卽者吏曹郞廳來言,仁同府使鄭熽,定平府使柳得魯,明川府使沈永奎,咸從府使金駿喜,興海郡守權顗,博川郡守閔祥鏞,文化縣令朴齊韶,德山縣監朴峻陽,唐津縣監成載琬,開寧縣監李熙殷,靈山縣監洪在應,任實縣監李,興德縣監李忠求,當爲署經,而兩司不備,不得署經云。除在外·未署經外,未肅拜人員,竝卽牌招,何如?傳曰,允。
趙忠植,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,本營騎士將鄭俊行,身病猝重,勢難察任,改差,何如?傳曰,允。
又以濬川司言啓曰,本司都廳禁衛營千摠鄭寅基改差,代以訓鍊都監千摠李宜植差下,使之察任,何如?傳曰,允。
癸卯六月二十八日酉時,上御熙政堂。奉審閣臣入侍時,右副承旨金愼根,假注書柳來駿,記注官文用中,別兼春秋李裕元,檢校待敎趙鳳夏,以次進伏訖。上曰,史官分左右,閣臣進前。鳳夏進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧。仍詣顯隆園,園上奉審則無頉,丁字閣·碑閣奉審則無頉。仍詣華寧殿,殿內奉審則無頉之意,敢此仰達矣。上曰,史官就座,閣臣先退。仍命〈退〉,承史以次退出。
上在昌德宮。停常參·經筵。
未時申時,灑雨下雨,測雨器水深一寸。
藥房提調金道喜,副提調成遂默啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金愼根啓曰,明日召對,取稟。傳曰,停。
徐憲淳啓曰,合辭許久闕啓,事甚未安。除在外·未署經·傳旨未下外,未肅拜·呈告人員,竝卽牌招,何如?傳曰,允。
成遂默啓曰,左承旨洪鍾英,左副承旨趙忠植,同副承旨金永爵,今日不爲仕進,竝卽牌招,何如?傳曰,允。
徐憲淳啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,大邱營將南錫禹,撫夷萬戶李忠德下直,各長弓一張,長箭一部,片箭一部,筒兒一箇賜給。
傳于金愼根曰,禮房承旨馳詣宗廟·景慕宮,奉審摘奸以來。
以大司諫任百秀牌不進罷職傳旨,傳于徐憲淳曰,只推。
徐憲淳啓曰,大司諫任百秀,旣有只推之命,一體牌招,何如?傳曰,允。
以大司諫任百秀,司諫趙徽林牌不進罷職傳旨,傳于徐憲淳曰,只推。
徐憲淳啓曰,守令署經事,命下矣。大司諫任百秀,旣有只推之命,與大司憲李奎鉉,竝卽牌招,以爲署經之地,何如?傳曰,允。
以大司諫任百秀牌不進罷職傳旨,傳于徐憲淳曰,只推。
徐憲淳啓曰,守令署經事,命下矣。大司諫任百秀,旣有只推之命,與大司憲李奎鉉,竝更牌招,何如?傳曰,允。
金愼根,以禮曹言啓曰,來七月初三日,行宗廟·永寧殿秋享大祭,所用犧牲,小宗伯,與本署提調,當爲眼同看品,而新除授本曹參判閔致成在外未肅拜,無以擧行,令政院稟旨變通,以爲看品之地,何如?傳曰,允。
金愼根啓曰,因禮曹草記,來七月初三日,行宗廟·永寧殿秋享大祭,所用犧牲,小宗伯,與本署提調,當爲眼同看品,而新除授參判閔致成在外,無以擧行,今政院稟旨變通事,允下矣。合有變通之道,何以爲之?敢稟。傳曰,許遞,前望單子入之。
金愼根,以弘文館言啓曰,上番闕直,事甚未安。副校理洪在龍,修撰尹定鉉,副修撰金炳奎,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以弘文館言啓曰,新除授校理李繪九,時在京畿楊州地,金鎭右,時在慶尙道安東地,副修撰柳興奎,時在京畿利川地,經筵入番事緊,請竝斯速乘馹上來事,下諭。傳曰,許遞。
金永爵啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以左承旨洪鍾英,左副承旨趙忠植牌不進罷職傳旨,傳于金永爵曰,只推。
以副校理洪在龍,副修撰金炳奎牌不進罷職傳旨,傳于金永爵曰,只推。
徐憲淳,以都摠府言啓曰,副摠管李行敎,以禁衛中軍,本營諸將官射會監試事,南別營晝仕出去之意,敢啓。傳曰,知道。
金永爵,以戶曹言啓曰,時御所內各司,依定式發遣本曹佐郞臣李鼎鎬,與兵曹參判臣姜時永,佐郞臣金大默,東所衛將臣李光暎,西所衛將臣金明厚,南所衛將臣康履昊,北所衛將臣金魯鳳,眼同看審後,有頉處,別單書入,而修改則擇日擧行之意,敢啓。傳曰,知道。
徐憲淳,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依例停止之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門北邊宮墻外面一間許缺落處,來七月初一日爲始,三營合力改築之意,敢啓。傳曰,知道。
上在昌德宮。停常參·經筵。
金永爵啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經·傳旨未下外,未肅拜·呈告人員,竝卽牌招,何如?傳曰,允。
備忘記,羅州營將宋秀國,公州營將金善恒,恃寨僉使李增訥下直,各長弓一張,長箭一部,片箭一部,筒兒一箇賜給。
以大司諫任百秀再牌不進罷職傳旨,傳于金永爵曰,只推。
金永爵啓曰,大司諫任百秀,旣有只推之命,一體牌招,何如?傳曰,允。
以大司諫任百秀,司諫趙徽林牌不進罷職傳旨,傳于金永爵曰,只推。
金愼根啓曰,守令署經事,命下矣。大司諫任百秀,旣有只推之命,與大司憲李奎鉉,竝卽牌招,何如?傳曰,允。
以大司諫任百秀牌不進罷職傳旨,傳于金愼根曰,只推。
金愼根啓曰,守令署經事,命下矣。大司諫任百秀,旣有只推之命,與大司憲李奎鉉,竝更牌招,何如?傳曰,允。
金永爵啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
禮曹,今七月十八日大殿誕日陳賀時應行節目,參考前例磨鍊爲白去乎,依此擧行,何如?判付啓,權停爲良如敎。
金愼根啓曰,卽者宗廟署官員來言,明日宗廟·永寧殿秋享大祭祭物奉審時,提調一員,當爲進參,而都提調領府事趙寅永,提調趙秉鉉,俱有身病,不得進參云。提調趙秉鉉,卽爲牌招,何如?傳曰,提調許遞,令該曹口傳差出。
吏曹口傳政事,以洪敬謨爲宗廟提調。
禮曹參判前望單子入之,趙斗淳落點。
金愼根啓曰,新除授禮曹參判趙斗淳,卽爲牌招,犧牲看品進參,何如?傳曰,允。
傳于金永爵曰,明日出宮門路,以協陽門爲之。
傳于金永爵曰,發遣吏郞,諸執事淸齋與否,摘奸以來。
金愼根,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番姑降入直,事甚未安。副校理洪在龍,旣有只推之命,旣爲牌招入直,副修撰金炳奎,旣有只推之命,一體牌招察任,何如?傳曰,允。
金永爵,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,內禁衛將李倫叙,文臣兼宣傳官趙鳳夏·趙徽林,俱以病難供職,呈狀乞遞,竝改差,何如?傳曰,允。
又以御營廳言啓曰,本廳軍色從事官趙秉駿,身病甚重,勢難察任,改差,何如?傳曰,允。
上在昌德宮。停常參·經筵。
親傳香入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金愼根啓曰,明日召對,取稟。傳曰,停。
趙忠植啓曰,大司憲李奎鉉未肅拜,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
備忘記,忠州營將李兢緖下直,長弓一張,長箭一部,片箭一部,筒兒一箇賜給。
傳于金愼根曰,禮房承旨馳詣宗廟·永寧殿,奉審摘奸以來。
成遂默啓曰,事變假注書金大圭,身病猝重,勢難察任,今姑改差,何如?傳曰,允。
金大圭改差,代以金始遠爲事變假注書。
以大司諫任百秀再牌不進罷職傳旨,傳于趙忠植曰,只推。
趙忠植啓曰,守令署經命下,已至多日,尙未署經,事甚未安。大司諫任百秀,旣有只推之命,與大司憲李奎鉉,竝卽牌招,何如?傳曰,允。
以大司諫任百秀牌不進罷職傳旨,傳于趙忠植曰,只推。
趙忠植啓曰,守令署經命下,已至多日,尙未署經,事甚未安。大司諫任百秀,旣有只推之命,與大司憲李奎鉉,竝更牌招,何如?傳曰,允。
金永爵啓曰,藝文提學金興根,旣入闕中,不爲肅謝,直爲出去,事甚未安。推考,何如?傳曰,允。
假注書柳來駿書啓,臣於本月初一日辰時量,敬奉聖敎,馳往明陵蜂峴,巡視摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
以副校理洪在龍牌不進罷職傳旨,傳于金愼根曰,只推。
金愼根,以弘文館言啓曰,上番闕直,事甚未安。副校理洪在龍,旣有只推之命,卽爲牌招入直,何如?傳曰,允。
以副校理洪在龍牌不進罷職傳旨,傳于金愼根曰,只推。
成遂默,以吏曹言啓曰,兵曹佐郞金耆升,以其身病,呈狀乞遞,改差,何如?傳曰,允。
徐憲淳,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟秋享大祭齋戒相値,不得設行之意,敢啓。傳曰,知道。
又以兵曹言啓曰,科擧放榜時,例有紅榜目紙,唱名後積置庫中者,以其有御寶所重,不敢如汗漫休紙之尋常取用,法意卽然,而今聞曹屬輩,謂有謬例,私自散賣,如有一分畏憚,寧有此如許變怪?言念紀綱,萬萬駭痛。臣之常時不能檢飭,不勝惶悚,而該掌吏隷査出,竝移秋曹,照法嚴繩之意,敢啓。傳曰,知道。
癸卯七月初二日辰時,上詣仁政殿月臺。宗廟秋享大祭香祝親傳入侍時,行都承旨成遂默,左承旨洪鍾英,右承旨徐憲淳,左副承旨趙忠植,右副承旨金愼根,同副承旨金永爵,記事官李參鉉·金翊鎭,別兼春秋鄭基世·金益文,直提學金輔根,檢校直閣徐有薰,直閣金始淵,檢校待敎金學性·金洙根·李㘾·趙鳳夏·李裕元,以次侍立。時至,通禮跪啓〈請〉外辦,上具翼善冠·衮龍袍,乘輿出宣化門。藥房提調金道喜,副提調成遂默,進前奏曰,日候蒸熱,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,上降輿,通禮前導就褥位南向立,引儀引宗廟獻官南寧尉尹宜善,永寧殿獻官東寧尉金賢根,詣褥位之左。通禮跪啓請跪,上跪,香室官員奉香祝,跪授愼根,愼根奉東向跪進,上受香祝,以授宗廟獻官宜善,宜善西向跪受興。香室官員,又奉香祝,跪授愼根,愼根奉東向跪進。上受香祝,以授永寧殿獻官賢根,賢根西向跪受興,通禮跪啓請興,上興。通禮前導就階下祗送位西向立,宜善·賢根,奉香祝由正路出。通禮請鞠躬,上鞠躬,香祝過復啓請平身,上平身,入幕次後,少頃,通禮跪請乘輿,上乘輿。輔根進前奏曰,檢書官番次,近甚苟艱,時帶外任之檢書官金茂淳·金商贊,竝姑減下,前檢書官李鏞·金鳳叙·安季良,竝兼檢書官差下,使之推移入直,何如?上曰,依爲之。出榻敎仍出仁政門,由協陽門,命出標信解嚴。由宣化門,還內後,諸臣以次退出。
上在昌德宮。停常參·經筵。
金愼根啓曰,明日召對,取稟。傳曰,停。
徐憲淳啓曰,合辭許久闕啓,事甚未安。除在外·未署經·傳旨未下外,未肅拜·呈告人員,竝卽牌招,何如?傳曰,允。
備忘記,古城僉使林成岱下直,長弓一張,長箭一部,片箭一部,筒兒一箇賜給。
以大司諫任百秀再牌不進罷職傳旨,傳于徐憲淳曰,只推。
徐憲淳啓曰,大司諫任百秀,旣有只推之命,一體牌招,何如?傳曰,允。
以大司諫任百秀牌不進罷職傳旨,傳于徐憲淳曰,只推。
徐憲淳啓曰,守令署經命下,已至多日,尙未署經,事甚未安。大司諫任百秀,旣有只推之命,與大司憲李奎鉉,竝卽牌招,何如?傳曰,允。
金愼根啓曰,檢閱洪祐健,自鄕上來云。卽爲牌招,何如?傳曰,允。
徐憲淳啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于徐憲淳曰,只推。
傳于金愼根曰,政官牌招開政。
傳于徐憲淳曰,刑曹判書有闕之代,前望單子入之。
刑曹判書前望單子入之,李穆淵落點。
金愼根,以弘文館言啓曰,上番闕直,事甚未安。副校理洪在龍,旣有只推之命,卽爲牌招入直,何如?傳曰,允。
又以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏曹言啓曰,西部令李海存,以其身病,呈狀乞遞,改差,何如?傳曰,允。
金愼根啓曰,吏曹參判徐左輔,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。判書金道喜受由,參判更爲牌招,何如?傳曰,允。參議只推,一體牌招。
有政。吏批,判書金道喜受由,參判徐左輔進,參議徐戴淳牌招不進,右承旨徐憲淳進。啓曰,判書金道喜受由,參議徐戴淳牌招不進,小臣獨政未安,何以爲之?敢稟。傳曰,仍爲之。以金興根爲戶曹判書,睦仁培爲執義,金基纘·成好謙爲校理,沈敬澤爲副修撰,金泰顯爲兵曹佐郞,李鏞爲西部令,金芋根爲軍器判官,徐珖輔爲京畿都事,崔信爲忠淸都事。
兵批,判書金左根,參判姜時永竝病,參議金在田入直進,參知金英根病,右副承旨金愼根進。大護軍李光正,護軍閔致成,副護軍李公翼·柳聖魯,副司直李時愚·李繪九·金鎭右,副司果柳興奎,以上竝單付。
以吏曹參議徐戴淳再牌不進罷職傳旨,傳于金愼根曰,只推。
以副校理洪在龍牌不進罷職傳旨,傳于金愼根曰,只推。
金愼根,以奎章閣言啓曰,兼檢書官金鳳叙·安季良,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單金鳳叙·安季良。
徐憲淳,以兵曹言啓曰,月覲門北邊墻垣一間許缺落處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門北邊宮墻外面缺落處,今已畢築,把守軍兵,還入直所事,自兵曹,草記矣。把守集春營入直軍,還入直所,而添入軍,依例解送之意,敢啓。傳曰,知道。
吏曹判書金道喜疏曰,伏以臣於天官重任,夫豈夢想攸期哉?一則恩造之如天耳,二則恩造之如天耳。一自冒應以來,恬若固有,以至半年之久,不幾近於貪榮饕寵,不識羞恥者,而誠未知世之持淸議者,謂臣爲何如人耳。然而揆之義分,不惟屢瀆是懼,旣居是任,當效是責,卽臣之職,塵刹涓埃,庶其在此,用是黽俛,至于今玆,而究竟果何如也?以臣至愚無似,冒據匪據,宜其無稱堪之理,而況臣積年屛居,全疎應接,同朝之士,識面無幾,至於臧否甄別,漫不省爲何事?狄籠乏素蓄之材,呂帒無夾錄之賢,倉卒臨事,齟齬拙澀,雖欲殫竭,而誠末由也已。銓序則務在綜察,簡選則必思平允,而夷考其事,不過敍其年勞,按簿呼名而止,如是而安得無僨誤乎?夫僨不在大,凡有鎦銖毫忽之差,而其爲僨,等耳。以臣檢臣,不能無旣誤而旋覺,況於臣不知之中,而傍觀之指爲瑕點者,何限?又況積以屢月,仍經大政,只增得許多瘡疣,入而不量,臣實自訟,而亦旣試之蔑效,惟有早自解免,猶爲臣桑楡之收也。夫當官而不能者黜,銓法卽然,況以秉銓之任,而如臣尸素,亦在當黜,明矣。且臣積抱疚瘁,兼之癃痼,奄奄作視陰之人,久矣。自膺重任,策蹇飾朽,蹶陳就,未遑將息,漸至落下。近又中暍爲祟,一倍添劇,胃氣敗而食飮全却,眞元鑠而昏眩交作,退自政席,委仆床笫,殆至一旬,而駸駸乎日加一日,目下形症,凜若危綴。第緣忝叨嘗藥,日次候班,雖不敢不趨參,見狀之凘頓,行步之蹣跚,萬無自力之望。況銓任,非養病之坊,而一經京察,便作瓜限,卽不易之例也,則尤豈可一日虛縻乎?以公則職旣罔效,以私則病又此劇,玆敢疾聲仰籲於仁覆之天。伏乞聖慈,特賜鑑諒,將臣銓銜,亟許鐫改,以幸公私,千萬蘄祝之至,臣無任云云。答曰,省疏具悉。卿其勿辭,調理行公。
戶曹判書李光正疏曰,伏以臣之不堪於度支之重,難强於疾病之苦者,臣於前疏,已盡之矣。凡人臣居官者之乞遞也,輒以病告其君者,以其必呼之情,視父與母無間焉耳。庶幾聖明,有以悉燭其無他,及承批旨,不惟不允許,乃諭以重任不可輕遞,臣於是,誠不勝抑鬱悶隘之至。仍又伏念聖諭,雖曰重任,不可輕遞,而臣則曰重任也,故愈不可不遞矣。蓋疾病,人之所不可免也,職事,官之所不可廢也。苟或以疾病而廢職事,則其悖義虧分,當何如哉?臣本冷疝,遇濕則動輒爲祟,到衰而覺愈善肆,此則已痼而難醫者也。況又病暑最苦,少或勞動,失汗如雨,癤必遍背,其毒如刺,尋常滯泄,尙患無度,此則實症之方現者也。一切痛苦,比前倍蓰,所以澌削殆無餘地,而惟臣脆孱,曾不若人,一有所愼,眩瞀呻頓,寧日絶少,駸駸至於收拾不得,則若是而猶能供職,不至於公私僨敗者,臣未之聞也。噫,臣之不肖,固無足言,而臣亦自惜身命,區區欲休官治病,則其計已審矣。劇知荐瀆甚悚,而玆又不敢不畢暴衷懇,仰冀體諒。伏願殿下,俯垂哀憐,特遞臣地部之銜,俾之投身閒散,安意調息,獲全徵諒,則生成之澤,不知所報,臣無任云云。答曰,省疏具悉。病狀旣如此,所請依施。
兵曹判書金左根疏曰,伏以有國所愼,銓選是耳。以臣至庸昧極空疎,方且東西兜攬,首尾三載于玆矣。乍卸旋縻,看作倘來,有除輒膺,曾不知愧。夫久且顓於銓選之地者,莫臣若也。然臣之所自矢於心,而不以夷險燥濕,爲身家之計,卽聖明所俯燭也。一事之效,一官之稱,妄諉以涓塵之報萬一也,而其奈姿性,終有所不通,見識終有所未解,班簿之矇然自如,蒐補之闕焉自如,金穀句會之茫乎自如,而凡振拔淹滯,收拾遠邇之心,以副我聖明平允之政者,無有一焉。不能者止,已試蔑效者止,事理之所明,甚也。臣之可去之義,有不待乎京察之爲個滿,則黽勉囁嚅,以到于今,臣之罪也。且念臣以脆薄之質,積月奔奏,固已憊劣之到極,而鎭日政座,失汗過甚,胸膈綳痞,肢體痺疼,時日之內,無望起動,而昨者陪扈,義在蹶,力疾彈束,僅免顚仆,而歸伏私次,一倍凘劣,宛轉床笫,不省四到。藉使臣,無此委頓實狀,固不當更事盤礴於此,而求解一念,與病俱深,公計私分,萬難泯默,玆不得不疾聲呼籲於憫覆之下。伏乞聖慈,曲賜諒察,將臣本兵之任,亟行遞改,以究生成之澤,千萬幸甚,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
徐憲淳啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨趙忠植,同副承旨金永爵,今日不爲仕進,竝卽牌招,何如?傳曰,允。
注書李參鉉病,代金世鎬爲假注書。
以大司諫任百秀牌不進罷職傳旨,傳于徐憲淳曰,只推。
徐憲淳啓曰,守令署經命下,已至多日,尙未署經,事甚未安。大司諫任百秀,旣有只推之命,與大司憲李參鉉,執義睦仁培,竝卽牌招,何如?傳曰,允。
執義睦仁培啓曰,臣言議風采,本不合於淸朝耳目之任,而柏府除旨,忽下於千萬夢想之外。召牌嚴臨,臣感激恩造,雖不得不章皇出肅,粗伸叨謝之忱,而第臣於府啓中,有私義之不可聯參者,曾叨臺職,以此引避,輒蒙體諒,今臣處義,與前無異,請命遞斥臣職。答曰,依啓。
以大司諫任百秀,司諫趙徽林牌不進罷職傳旨,傳于徐憲淳曰,只推。
以左副承旨趙忠植,同副承旨金永爵牌不進罷職傳旨,傳于徐憲淳曰,只推。
徐憲淳啓曰,行都承旨成遂默,左承旨洪鍾英,左副承旨趙忠植,同副承旨金永爵不爲仕進,右副承旨金愼根式暇出去,臣獨在院,伴直無人。同副承旨金永爵,旣有只推之命,更爲牌招,何如?傳曰,允。
又啓曰,同副承旨金永爵再牌不進,伴直無人。左副承旨趙忠植,旣有只推之命,更爲牌招,何如?傳曰,允。
以同副承旨金永爵再牌不進罷職傳旨,傳于徐憲淳曰,只推。
傳于徐憲淳曰,中官宋遇容,令該府拿問重勘。
徐憲淳啓曰,卽者別兼春秋沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱洪祐健牌不進罷職傳旨,傳于徐憲淳曰,只推。
徐憲淳啓曰,左右史不可不備,檢閱洪祐健,旣有只推之命,與別兼春秋鄭基世·南秉哲·金益文·李裕元·趙秉駿,竝卽牌招,推移入直,何如?傳曰,允。
又啓曰,仁同府使鄭熽,定平府使柳得魯,明川府使沈永奎,咸從府使金駿喜,與海郡守權顗,博川郡守閔祥鏞,文化縣令朴齊韶,德山縣監朴駿陽,唐津縣監成載琬,開寧縣監李熙殷,靈山縣監洪在應,任實縣監李,興德縣監李忠求,憲府則雖已署經,諫院則大司諫任百秀牌不進,獻納鄭錫麟在外,正言金敬鉉·趙遠永未署經,只有司諫趙徽林一人,不得備員署經,何以爲之?敢稟。傳曰,一司除署經。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
徐憲淳,以吏曹言啓曰,成均館典籍李鼎信,以其身病,呈狀乞遞,改差,何如?傳曰,允。
又以弘文館言啓曰,上番闕直,事甚未安。副校理洪在龍,旣有只推之命,與新除授校理成好謙,一體牌招,以爲推移入直之地,何如?傳曰,允。
又以弘文館言啓曰,新除授校理金基纘,時在京畿永平地,經筵入番事緊,請斯速乘馹上來事,下諭。傳曰,許遞。
又以訓鍊都監言啓曰,本局從事官李裕元,身病甚重,勢難察任,改差,何如?傳曰,允。
又以禁衛營言啓曰,本營哨官朴履行,身病猝重,勢難察任,改差,何如?傳曰,允。
又以御營廳言啓曰,本廳哨官金養信,身爲頹城把守將領,不善擧行,決棍汰去之意,敢啓。傳曰,知道。
義禁府啓目,寧遠前郡守徐章輔原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。又啓目,公州前判官宋啓洙原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
徐憲淳,以義禁府言啓曰,卽接月令醫員金相軾手本,則時囚罪人宋啓洙,素患疝積,又添暑感,肚臍橫亘,食飮全却,目下症形,一時危劇云。罪人病勢如此,則一邊草記,一邊保放,曾有定式矣。宋啓洙,姑爲保放之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深八分。
自人定至初六日開東,灑雨下雨,測雨器水深四分。
藥房都提調鄭元容,左承旨洪鍾英啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
徐憲淳啓曰,明日召對,取稟。傳曰,停。
又啓曰,大司憲李奎鉉牌不進,執義未差,掌令李昌庭·金永鎭,持平洪在重·吉鎭國在外,監察茶時之意,敢啓。傳曰,知道。
洪鍾英啓曰,右副承旨金愼根,同副承旨金永爵,今日不爲仕進,竝卽牌招,何如?傳曰,允。
徐憲淳啓曰,戶曹判書金興根,除拜後過三日,不爲出肅,依定式推考警責,仍卽牌招察任,何如?傳曰,允。
洪鍾英,以內醫院都提調意啓曰,提調金道喜,副提調成遂默,今日問安,不爲仕進,竝卽牌招,何如?傳曰,允。
徐憲淳,以備邊司言啓曰,今日次對,新差備堂,陳疏蒙由外,亦皆懸病,事體所在,誠爲未安。令政院嚴飭牌招,以爲進參之地,何如?傳曰,允。
傳于徐憲淳曰,大臣·備局堂上引見。
注書金翊鎭病,代以金羽東爲假注書。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪祐健牌不進罷職傳旨,傳于徐憲淳曰,只推。
徐憲淳啓曰,左右史不可不備,別兼春秋鄭基世·南秉哲·沈敬澤·金益文·李裕元·趙秉駿,檢閱洪祐健,旣有只推之命,竝卽牌招,推移入直,何如?傳曰,允。
以校理成好謙,副校理洪在龍牌不進罷職傳旨,傳于徐憲淳曰,只推。
徐憲淳,以弘文館言啓曰,上番闕直,事甚未安。校理成好謙,副校理洪在龍,旣有只推之命,竝卽牌招,以爲推移入直之地,何如?傳曰,允。
以大司諫任百秀,司諫趙徽林牌不進罷職傳旨,傳于徐憲淳曰,只推。
以左副承旨趙忠植再牌不進罷職傳旨,傳于徐憲淳曰,只推。
以右副承旨金愼根,同副承旨金永爵牌不進罷職傳旨,傳于徐憲淳曰,只推。
徐憲淳,以司饔院監膳提調意啓曰,今日監膳時,供上生鮮腐傷,故屢次點退,終不改備,日勢漸晩,雖不得不捧入,莫重御供,不善措備,該貢人擧行,萬萬駭然。今方令攸司科治,臣亦惶恐待罪,而該貢人等呼訴內,潦水漲溢之餘,魚産絶乏,連日設綱,竟未捉得,只以前儲,僅僅排進矣。今則前儲已竭,明日日下供上,將至闕供之境,限捉得間,願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,勿待罪,代封。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以刑曹言啓曰,兵曹啓辭內,科擧放榜時,例有紅榜目紙,唱名後,積置庫中者,以其有御寶所重,不敢如汗漫休紙之尋常取用,法意卽然,而今聞曹屬輩,謂有謬例,私自發賣,如有一分畏憚,寧有如許變怪?言念紀綱,萬萬駭痛。臣之常時不能檢飭,不勝惶悚,而該掌吏隷査出,竝移秋曹,照法嚴繩之意,敢啓。傳曰,知道事命下,而發論放賣之該吏方應九,不爲禁斷之首吏金晩源,以書吏使喚擅自出給之政廳直安道行·朴鎭藝,自兵曹査出,移送臣曹矣。謹按律文,則大明律賊盜條,有曰盜官文書者杖一百,又曰凡監臨主守,自盜倉庫錢糧等物者,二十五貫,杖一百流三千里,名例云二罪俱發,以重者論。該吏方應九,依次律從重論,決杖一百後,慶尙道星州牧,流三千里,定配所押送,首吏金晩源,政廳直安道行·朴鎭藝,竝依盜官文書律,各決杖一百,懲礪之意,敢啓。傳曰,是豈一吏之所爲,而如是磨勘乎?國法所在,斷不可仍置,更加嚴査以稟。
又以義禁府言啓曰,保放罪人宋啓洙,還囚之意,敢啓。傳曰,知道。
又以義禁府言啓曰,時囚罪人宋啓洙,當爲議處,而觀其所供,襲謬先劃,與已勘諸倅,別無異同矣。依大臣箚請,只以杖一百收贖,告身盡行追奪,一體勘放之意,敢啓。傳曰,知道。如有功議,各減一等。
又以義禁府言啓曰,因本府草記,時囚罪人宋啓洙,只杖一百收贖,告身盡行追奪事,批旨內,知道。如有功議,各減一等事,命下矣。宋啓洙,光城府院君金萬基五寸親,以議親,非功臣云。宋啓洙,議減一等,杖九十收贖,奪告身四等,放送〈之〉意,敢啓。傳曰,知道。
義禁府啓目粘連,向前徐章輔亦,流逋未捧,尙矣勿論,新逋添出,雖云零星,旣過十石,則難免當律。以此照律,何如?判付啓依允。又啓目,中官宋遇容原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
護軍金學性疏曰,伏以臣於籌司有司之命,始旣萬萬震懍,繼以萬萬慙恧,歷月涉序,尙不省心身所處,而食息之爲安也。夫廊廟訏謨之與聞,軍國機務之共貞,是其職耳。德擧於此,才進於此,老成猷詢於此,踐履諳委於此,凡所以標當世之彦,而極一代之選,沿今溯昔,可按而知也。臣以寒素,所世守者,惟謹拙二字,而不幸早通金閨之籍,厚玷淸顯,雖謂之童子備官,有識興歎,非過語也,而匪分恩賞,遽從大夫之後,此已臣有盈必濫,有驟斯躓之會也。然常自語于心曰,從今以往,苟得以投置閑散,截補酬贖,忙奔疾走之餘,或庶幾來猶可追,惠徼我天地生成之澤,至於訏謨之地,機務之所,不但臣顓劣愚昧,夢寐之所不到,凡知臣恤臣者,判不當期之擬之於此,而揆擧聖允,忽及於微諒衆望之外,此殆臣命卒之秋也。第臣所謂德擧才進,以臣揆臣,初非可以較挈倫擬焉,則蔓辭支說,顧不敢爲也。只就臣年紀履歷而言之,距古人强仕之時尙賖,其於事務去處,又無一二涉閱,直一沒分數沒省覺之蒙騃耳。夫以臣年紀而爲此者,未之聞也,設有之,此其人必當世之彦也,以臣履歷而爲此者,未之聞也,設有之,此其人必一代之選也。若其躐叨宰列之甫踰數朔,而拔之群彦之右,委以有國之要,臣又未之前聞也。揚粃之刺,濫竽之愧,臣不遑自恤,臣愚死罪,以爲非所以尊朝廷而隆四方之觀也。臣自承是命,夙夜憂慄,俯仰跼蹐,惟以悉暴衷赤,獲荷憫覆之慈,爲公私冀幸。天牌儼臨,怵迫轉甚,冒控眞切之情,仰瀆崇高之聽。伏乞聖明,曲賜俯諒,特允所辭,仍治臣慢命之罪,以安微分之萬一,不勝幸甚。臣無任云云。答曰,省疏具悉。卿其勿辭行公。
癸卯七月初五日辰時,上御熙政堂。藥房入診,大臣·備局堂上引見入侍時,都提調鄭元容,左承旨洪鍾英,記事官金翊鎭,記注官全國憲,記事官金濬,直閣金始淵,右承旨徐憲淳,假注書金世鎬,事變假注書金始遠,右議政權敦仁,禮曹判書朴晦壽,刑曹判書李穆淵,行大護軍任聖臯,行護軍柳基常·趙秉龜,同知中樞府事洪在喆,修撰李玄功,以次進伏。醫官崔暄·鄭檍·卞宗浩·李河錫,進伏楹外訖。上曰,史官分左右。元容進前奏曰,中庚纔過,老炎轉甚,長霖未收,熏熱更劇,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,醫官待令,使之入診乎?上可之,暄等,以次診候訖,退伏楹外奏曰,脈候左右三部調均矣。元容曰,夏秋之交,暑氣霖濕,人易受損,調將之難,此時尤甚,故起居食飮之節,宜倍愼擇。居處之淸爽,食物之生冷,夏節之卽所易行者,而燕閑之中,常加節宣而愼護,則榮衛自致平和,外氣亦可不入,伏望益軫保嗇之方焉。上曰,醫官先退,次對爲之。敦仁曰,頃因咸鏡道暗行御史沈膺泰別單,長津府還穀虛留之弊,令道臣另加査實,區別狀聞之意,草記行會矣。卽見該監司趙冀永所報,則以爲,本府,自乙未歉荒之後,流亡殆盡,吏鄕合爲十五名,民戶不過三百二戶,以若孑遺,虛留條一萬三千一百七十餘石,指徵無處,姑令待豐收捧,該府一年應下折米,爲三百六七十石,今以實還分,四百四石之耗,無以辦責,就三·甲兩邑元會耗,折米每年限四百石,移轉於該府,以爲支放之地云矣。還摠則都歸虛錄,而指徵無處,邑勢則便成空局,而着手不得,設如報辭待豐而捧,其將以萬餘巨逋,責之於三百孑遺之民戶十五零星之吏鄕乎?卽竟爲無還之邑而已。至於三·甲穀移運之請,雖曰支放之不可廢,盡蕩一邑之還,全資兩隣之劃,而無限年轉輸,已不成事理,年前南關常賑耗六百石,已許限十年給代。今若添此三·甲之穀,則滿千區劃,將爲歲課矣,豈可爲一無民無穀之邑,而輒施難繼之費乎?苟能如是,而蘇殘起弊,邑可爲邑,則亦何惜乎割此補彼,而以令該府事勢觀之,雖依報辭許之,其不成爲邑則一也。該府本以小鎭,處在絶峽,地旣甚瘠,節又早寒,農工民業,自來極艱,而特以燒菑闢荒,資活有道,鎭堡靠生,力役不繁,流入之民,漸致殷盛。昔在正廟丁未,至爲三千餘戶之多,而固非一鎭將之所可主治。故道啓條陳,陞以爲邑,而伊來五十年間,山皆童濯,土力日衰,民之征斂,邑鎭相懸,昔之襁至者,歲而離散,今所稱一邑民戶,只餘三百,而是亦皆荷擔而立。朝暮之四者,倉廒則蕩然如掃,閭里則所在皆墟,已至於莫可收拾者,亦豈無官長之失馭,吏屬之奸弊,而蓋其土地形便,人民習俗,自不得不至於此也。夫邑依於民,民散則無邑,卽其事勢也。雖自初原設之邑,或沿或革,只當隨其事勢而處之,況鎭而民聚,則以鎭陞邑,邑而民散,則以邑還鎭不過爲隨時弛張之政,顧何必姑息苟且,徒費區劃,終至於措手不得而後已乎?邊圉所重,防守爲先,而西北要衝,鎭堡相望,則防守之重,元不係於邑與鎭之間。臣意則長津府,還舊作鎭,擇送勤幹邊將,許作邊地履歷,檢驗獄訟等節,依厚州未陞邑時例,竝令鎭將擧行,而安撫餘民,謹其防守,則今其勢雖無以爲邑,亦可優於一鎭,而足以紓朝家之憂矣。然而事關沿革,臣不敢確斷,收議于原任大臣·時任將臣·備局諸宰·曾經及時任道臣後,更爲稟處,何如?上曰,依爲之。出擧條敦仁曰,卽見京畿監司李若愚狀啓,則枚擧陽智縣監申應模牒呈以爲,本縣壬寅以前各樣軍錢未納,爲七千一百九十兩零,戶曹稅米太辛丑條,均役廳結錢,庚子·辛丑條軍資監役價米,辛丑條司僕寺分養馬代錢,壬寅條合未納錢八百十五兩零,米太二百石零,還餉勅需各穀五年排捧條未捧,折租爲二千九百石零,儲置米用餘在巡營納條代錢,三千二百餘兩,而儲置米則旣係本營,姑舍勿論,目下切迫之憂,多年上納之積滯是已。以若邑勢事情,準此如許數爻,思之茫然,百計無策,玆不得不條列登聞,請令廟堂,稟處矣。該縣之至殘至弊,無以爲邑,其來固久矣,而年前因道臣陳請,還餉及正賦軍錢之積年未納者,特敎排蕩,迥出格外,爲守令者,苟能精白對揚,究宣惠澤,誠實做措,仰成圖理,則積瘼足以盡蘇,敗局優可就完,而不過五六年之間。又有此登聞之擧,取考其成冊,則非但已排者之或未準完,排後各年應納,歲輒不納,踵成逋藪,邑守奉法,公納爲重,而全不事事,無意收殺,唯以上煩朝廷,爲一條倖望,則陽智一邑,其將年年不納,年年排蕩乎將焉用,彼邑又焉用守令爲也?事極駭惋,決不可曲施,而第念目下邑樣,不可但以弊敗言,無邑則已,不然旣至於無可奈何之境,亦合有迫不得已之政。且新倅赴任屬耳,若舊逋未能紓力,則新效難以責成,自壬寅以前各營各司米錢未納者,特許五年排納,還餉則前排年限,今始半之,而有此混擧,極涉煩猥,依前排限,使之督捧,所謂巡營納儲置,未知此何名色,而自京司劃給儲置之後,營邑間互相去來,何關於朝家,而至登狀辭,大是不審,該道臣從重推考,自戊戌至壬寅還餉及各樣公納未捧守令,分付道臣,卽爲査發論勘,何如?上曰,依爲之。出擧條敦仁曰,卽見開城留守趙容和狀啓,則以爲,大興山城內倉餉穀每年屯稅添餉,爲二十七石零,而見今會付各穀,合爲三千六百十石零內,通計丙子以後所添之穀,殆近八百石,還民之每戶所受,多至數十包。故民不奠接,今不滿三百戶,爲今日矯捄之方,莫如元還摠,按例排分,添餉條各穀,限千石,依已例移付補城倉,勿爲排還,換作立本,若當日後修繕之役,量其所入,報備局取用,一體磨勘,定爲恒式事,請令廟堂,稟處矣。添餉事體,其所重無別,而屯稅移付,與元還有間,故前於城堞軍器之役,已有請劃許施之例,況今城戶之日縮,專由還分之歲加,則其所奠接之方,無出減糶一事,依已例餉各穀一千石,劃付補城廳,使之勿爲排還,以作修繕之費,而但換作之際,若不嚴察,則難保無生逋之慮,分付守臣,俾爲親執措處,無或有疎虞之患,何如?上曰,依爲之。出擧條敦仁曰,凡係事大之節,卽是有國所重,而近來習俗渝巧,紀綱隳壞,歲幣方物紬紵紙木之品,歲益薄劣,漸不成樣,麤細之相錯,長短之交雜,已無可言,而甚至於紙地,則或以十六七張作束,紬紵則或以數三十尺作疋,燕庫呈納之際,嘖舌備至,幾乎生梗者屢,而每因象譯輩彌縫,雖姑無事,其爲國體之受損,使事之貽羞,果如何哉?貢人輩則不念國事之重,唯以利己爲能,度支員役,則從中奸弊,去益無嚴,以致莫重所需,恣其舞弄,若一向姑息,或至有辱國之擧,則雖斬此輩幾十名,將何以少湔其恥乎?方物看品,法意有在,而徒成文具,輒不免按例而止,如是而貢人·員役輩,何所懲畏,不敢售奸乎?爲先以臣此奏,嚴飭該曹,自今番冬行紬紵紙木,各項物種,一一各別精備,看品之時,務加審擇,無或使之復踵前弊,而筵飭之後,若無實效,則該貢人及員役輩,嚴刑遠配,不善檢飭之當該堂上,從重論勘,何如?上曰,各別申飭,可也。出擧條敦仁曰,臣於年前待罪惠廳時,以嶺南常賑穀不足,筵稟變通,而訓局米五百三十八石,載於常賑會案,每年磨勘於惠廳,故臣則只知爲惠廳句管,而混置別劃矣。近聞此穀,果爲該營所關時,或自營門作錢取用云。其當初磨勘於惠廳常賑之案,雖未詳委折,而衙門各異,則何可挪入於惠廳合穀乎?臣之昏謬,果著矣。米五百三十八石竝二年耗,以常賑穀,還劃於訓局,而聞該營句管穀,多在海西,若得區劃於海西,則湊合零星,磨勘亦便云。就海西常賑穀中,劃給之意,分付該廳·該營,何如?上曰,依爲之。出擧條敦仁曰,臣於月前,以殿最申飭事,筵稟知委矣。及見諸道考績,則咸鏡監司趙冀永,守令等題,無一中下,本道諸邑,苟皆善治,則固何必强爲黜陟,而觀於題目,已未必然,則其爲民邑之關係姑舍,獨不念朝家飭令之徒歸虛套乎?誠不勝慨歎。咸鏡監司趙冀永,施以越俸之典,何如?上曰,依爲之。出擧條敦仁曰,慶州府尹李賢耆,法當推恩,而所後家,無可施之處,似此之人,每有經稟移施於本生之例,故敢此仰達矣。上曰,依爲之。出擧條敦仁曰,都政過已多日矣。此時各邑曠務,夫馬留京,其弊不可不念,未下直守令,竝催促下送,何如?上曰,依爲之。出擧條敦仁曰,近來次對,諸備堂之無端懸病,便作常例。雖以今日言之,有實故外,無故備堂,亦非不多,而一例懸病,以致登筵諸宰若是零星,揆以朝體,寧不慨歎?新差及衆所共知老病·實故外,不參諸堂,令政院捧現告,竝施推考,何如?上曰,依爲之。出擧條敦仁曰,日前軍器判官望筒,卽臣自辟,而副望徐儀輔,方在喪未闋服中,臣之不能照檢,極爲惶悚。原望筒,改付標以入之意,敢此仰達矣。上曰,唯。仍命大臣就座。憲淳曰,諸宰奏事。晦壽曰,太僕寺每年,有西·北兩道御乘馬卜定之例矣。關北之監·兵營及會寧,關西之監·兵營及義州,各有實預差一匹,而關北則貿於開市,故天廐豢養,多成上乘,關西則使行時貿來,故多是駕車之餘,疲羸玄黃,雖云來納,十無一全,名存實無,孰甚於此?臣意則自今爲始,以關西所貿者,移貿於關北,則在關北,不過加貿而已。在關西,無所加損,在本寺,無駑駘等棄之弊,以此變通之意,行關兩道,似甚便好,故敢此仰達矣。上曰,依爲之。出擧條憲淳曰,玉堂所懷陳之。玄功曰,無所懷矣。憲淳曰,今日賓對,兩司諸臺,無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退,史官就座。仍命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一分。
洪鍾英啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨趙忠植,右副承旨金愼根,同副承旨金永爵,今日不爲仕進,竝卽牌招,何如?傳曰,允。
備忘記,山羊會萬戶金趾厚下直,長弓一張,長箭一部,片箭一部,筒兒一箇賜給。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健牌不進罷職傳旨,傳于洪鍾英曰,只推。
洪鍾英啓曰,左右史不可不備,別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健,旣有只推之命,竝卽牌招,推移入直,何如?傳曰,允。
又啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于洪鍾英曰,只推。
以左副承旨趙忠植,右副承旨金愼根牌不進罷職傳旨,傳于洪鍾永曰,只推。
以校理成好謙,副校理洪在龍牌不進罷職傳旨,傳于洪鍾永曰,只推。
洪鍾永,以弘文館言啓曰,上番闕直,事甚未安。校理成好謙,副校理洪在龍,旣有只推之命,竝卽牌招,以爲推移入直之地,何如?傳曰,允。
又以兵曹言啓曰,今日丹鳳門開鑰時,鑰柱橫入,開鎖艱辛,雖霎時之間,未免遲滯,不能審愼,事甚敬駭。當該司鑰,令攸司科治,門考宣傳官及守門將,竝令該府,拿問處之,何如?傳曰,允。
洪鍾英啓曰,卽見兵曹草記,則今日丹鳳門開鑰時,鑰柱橫入,開門遲滯云,事甚驚駭。當該司鑰,令攸司科治,門考宣傳官及守門將,竝所當重勘,而本院請推之外,無他可施之罰,何以爲之,而常時不能檢飭之兵曹堂上,推考,何如?傳曰,允。拿處。
傳于洪鍾英曰,兵判有闕之代,前望單子入之。
兵曹判書前望單子入之,朴岐壽落點。
洪鍾英啓曰,新除授行兵曹判書朴岐壽,卽爲牌招,傳授命召,何如?傳曰,允。
金永爵,以吏曹言啓曰,今日次對入侍時,未下直守令,催促下送事,命下矣。自臣曹催促,則德山縣監朴峻陽,今初七日辭朝云。慶州府尹李賢耆,通津府使沈翊之,淮陽府使朴宗休,鐵原府使鄭宅善,三和府使任泰錫,昌城府使李寅熙,仁同府使鄭熽,定平府使柳得魯,明川府使沈永奎,咸從府使金駿喜,沃川郡守黃鍾林,錦山郡守趙獻永,興海郡守權顗,泰安郡守宋觀和,通川郡守李章五,博川郡守閔祥鏞,振威縣令金茂淳,萬頃縣令成郁奎,文化縣令朴齊韶,永春縣監洪冕容,唐津縣監成載琬,庇仁縣監李廣貞,靈山縣監洪在應,開寧縣監李熙殷,龍宮縣監李淳夏,任實縣監李,長連縣監成元鎭,務安縣監姜長煥,興德縣監李忠求,俱以爲今十一日辭朝云。坡州牧使柳昌根,前任江陵府使,時在任所,大邱判官徐麟淳,前任載寧郡守,時在任所,竝斯速上來辭朝之意,發關知委於各該道臣處之意,敢啓。傳曰,知道。
又以訓鍊都監言啓曰,本局別將申命源,身病甚重,勢難察任,改差,何如?傳曰,允。
又以刑曹言啓曰,罪人方應九等照律草記批旨內,是豈一吏之所爲,而如是磨勘乎?國法所在,斷不可仍置,更加嚴査以稟事,命下矣。罪人方應九等及兵曹政色諸吏等,一竝捉致,嚴加盤覈,則渠之廳中,有頭目五人,而方應九,以年老座高之吏,當初發論,雖爲首實,而綢繆和應,指揮主張,如劉完柱·金晩源輩,本無異同之別,焉有首從之分乎?統論三漢,罪貫一串,而其中劉完柱,發賣受價,在於渠家,則其罪有浮於發論之方應九·金晩源,則渠以首吏,參涉周章,終始一般,不可但以不爲禁斷論罪。至於林駿鉉·宋寅玹等,名以頭目,爛漫同歸,不能禁飭之罪,在所難免。且時任政色執吏書吏李德禧,雖非渠廳之頭目,卽是其時之主管者,而全不畏法,厭然同謀,究厥罪狀,尤爲痛駭。金明源·金明洽·金完基·金潤杓等,或爲干與於賣買,或爲其時之任吏,而從其頭目之言,便是使喚之事,則其罪與政廳直安道行·朴鎭藝,別無差等矣。所當分輕重照律,而旣伏承嚴査之命,上裁,何如?傳曰,重者刑配,輕者刑懲。
兵曹口傳政事,大護軍單金左根。
義禁府照目粘連,寧遠前郡守徐章輔矣本府議啓內,流逋未捧,尙矣勿論,新逋添出,雖云零星,旣過十石,則難免當律。以此照律罪,徒三年定配,以其年七十八,依律文收贖,又五年禁錮,以過年限守令,依受敎分揀,只告身盡行追奪,私罪。奉敎依允爲旀,功議各減一等爲良如敎。又啓目粘連,向前宋遇容亦,任在近侍,不能謹愼,難免重勘。以此照律,何如?判付啓依允。
兵曹判書金左根疏曰,伏以臣,職旣匪據,病又難强,猥暴由中之懇,仰冀體下之恩。及奉批旨,兪音邈然,臣誠悶阨徊徨,不知所以自措也。然念爲臣計者,惟有冒悚荐煩,不得請則不止,卽公私事勢之較然明甚者。夫以如臣無似,久於銓柄,一任其委靡決裂,無所收攝,其在勵名實之政,已不當若是苟簡,而至若疾病之來,又非人力所可排抑,閑司漫職,尙不敢爲一己養病之坊,況司馬,典領之重,管轄之殷,是豈一日可曠之地乎?目下痛楚實狀,略陳於日前控籲,而炎熇轉盛,而遇風必惡,喉嚨恒渴,而以水爲命,溏泄則通夜無算,噉啜則課日輒阻。此緣臣自來脆薄,厥有源委,毋論寒暑,動受外氣,往往有支持不得之時,以今樣子,責之以彈束趨奏之力,則誠亦事理之說不去也。噫,臣之頂踵,都歸造化,酬報之忱,萬倍餘人,則夫以不病而謂病,徼倖爲占便之方,非臣義分所敢出也。左右思惟,冒死申籲,惟聖明,憫之恤之,亟允微諒,以幸公私,不勝大願。臣無任云云。答曰,省疏具悉。卿懇如是,所請依施。
上在昌德宮。停常參·經筵。
自酉時至人定,灑雨下雨,測雨器水深七分。
金永爵啓曰,來十一日,朝參日次矣,敢稟。傳曰,停。
金愼根啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右承旨徐憲淳,左副承旨趙忠植,今日不爲仕進,竝卽牌招,何如?傳曰,允。
傳于金永爵曰,不爲仕進承旨竝許遞,前望單子入之。
承旨前望單子入之,權用經·申觀浩落點。
成遂默啓曰,新除授左副承旨權用經,卽爲牌招,何如?傳曰,允。
又啓曰,左副承旨權用經,時在忠淸道淸風地,斯速乘馹上來事,下諭,何如?傳曰,允。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健牌不進罷職傳旨,傳于金愼根曰,只推。
金愼根啓曰,左右史不可不備,別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健,旣有只推之命,竝卽牌招,推移入直,何如?傳曰,允。
以校理成好謙,副校理洪在龍牌不進罷職傳旨,傳于金愼根曰,只推。
金愼根,以弘文館言啓曰,上番闕直,事甚未安。校理成好謙,副校理洪在龍,旣有只推之命,竝卽牌招,以爲推移入直之地,何如?傳曰,允。
成遂默啓曰,行兵曹判書朴岐壽牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
金永爵啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于金永爵曰,只推。
金愼根,以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以內醫院都提調·提調意啓曰,前鍼醫鄭光殷,旣已闋服,依例還屬本院,令該曹口傳付軍職,冠帶常仕,何如?傳曰,允。
金永爵,以兵曹言啓曰,今月初十日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以閔晢爲內禁將。
兵曹口傳政事,副司果單鄭光殷。
申觀浩,以刑曹言啓曰,兵曹書吏方應九等査實草記批旨內,重者刑配,輕者刑懲事,命下矣。方應九,已爲定配所草記,依前配所押送。劉完柱·金晩源·李德禧,各嚴刑一次後,完柱平安道肅川府,晩源順安縣,德禧宣川府定配所,竝卽押送。林駿鉉·宋寅玹·金明源·金明洽·金完基·金潤杓·安道行·朴鎭藝等,各嚴刑一次,懲礪放送之意,敢啓。傳曰,知道。
義禁府啓目,宣傳官李敏樹,守門將申在元等原情云云。傳旨內辭緣,泛稱遲晩,李敏樹段,所當請刑是白乎矣,宣傳官勿爲請刑,載在大典通編,議處,申在元段,刑推得情,何如?判付啓依允爲旀,申在元段,除刑推議處爲良如敎。
戶曹判書金興根疏曰,伏以臣,自有大病以來,特倖全視息耳。動容之瓠落,神識之蔀蔽,譬如壑流一奔,勢不再廻,無望復與恒人之伍,而詞訟之地,義在趨走,日月之頃,罪積瘝曠,人雖厚恕,臣實自悼。地部新命,際及於意慮夢想之外,是誠已頳之肩,而押之以千勻,旣穿之蹄,而策之以九折也。今臣所叨,計臣也,擧一國財賦所由源,而周流之不息,引汲之不竭。凡可以裕國而便民,靡不委輸於此,顧臣庸昧,於器於能,初無倫擬,而至於金穀之事,非但籌劃之所不給,亦未嘗從頭理會,留諸心而衡之慮者,誠以自知甚審,勉焉而不可能也。況簿領之賴以句檢者,精力也,奔走之賴以支持者,亦精力也,以臣目下瘁劣實狀,責之以浩穰之務,鞅掌之役,則說不去之事理也。然此猶可以殫竭之不足,則繼之以顚踣也,而夫質劑之書在縢,鑰匙之具在篋,是其爲最易知而最易領也。不幸所守非人,則竝與縢篋而不知其所處,有國財賦之府,旣非一縢篋可比,則所以委寄之,必有道矣。臣雖欲淟涊,爲百計得乎?臣以不肖,過蒙洪私,外內備使,無往非到極踰濫,而不次之擢,荐紆之寵,非臣涓埃所可酬報。過福之災,其理不爽,門戶則日以凋零,形影則日以單隻,所仰恃而爲命,惟天地父母而已。凡有所使,夷險奚擇,而至若分不當而事必僨,亦安得自阻於憫覆之下,不免爲病國病民之歸也哉?歷日徊徨,百慮綳轖,悉暴衷懇,仰浼崇聽,伏乞聖慈,曲賜軫察,將臣度支之任,亟行遞改,回授可堪之人,俾公私事計,兩幸而竝全,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自五更至初九日開東,灑雨下雨,測雨器水深二寸一分。
申觀浩,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金永爵啓曰,明日召對,取稟。傳曰,停。
金愼根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,西林僉使林雨田下直,長弓一張,長箭一部,片箭一部,筒兒一箇賜給。
金愼根啓曰,大司憲李奎鉉牌招不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于金愼根曰,只推。
傳于金愼根曰,在外承旨許遞,前望單子入之。
承旨前望單子入之,南獻敎落點。
金愼根啓曰,明日傳香,禮房承旨當爲齋宿,右承旨南獻敎,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者副修撰金炳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理成好謙,副校理洪在龍牌不進罷職傳旨,傳于金永爵曰,只推。
金永爵啓曰,應敎李裕元,副應敎趙鳳夏內閣進,校理一員未差,副校理鄭基世,副修撰沈敬澤別兼春秋進,修撰李玄功在外,副修撰金炳奎陳疏徑出,玉堂上下番俱空,事甚未安。校理成好謙,副校理洪在龍,修撰尹定鉉,竝卽牌招,推移入直,何如?傳曰,允。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪祐健牌不進罷職傳旨,傳于金永爵曰,只推。
金永爵啓曰,左右史不可不備,別兼春秋鄭基世·南秉哲·沈敬澤·金益文·李裕元·趙秉駿,檢閱洪祐健,旣有只推之命,竝卽牌招,推移入直,何如?傳曰,允。
以右承旨南獻敎牌不進罷職傳旨,傳于金愼根曰,只推。
傳于申觀浩曰,時囚罪人宋遇容放送。
申觀浩,以濬川司言啓曰,本司都廳訓鍊都監千摠李宜植遷轉,代以訓鍊都監千摠金翰喆差下,使之察任,何如?傳曰,允。
金愼根,以義禁府言啓曰,時囚罪人宋遇容放送事,承傳啓下矣。宋遇容,放送之意,敢啓。傳曰,知道。
義禁府啓目粘連,宣傳官李敏樹,守門將申在元等矣本府議啓內,開門之霎時遲滯,雖緣鎖鑰有頉,難免不審之失。竝只以此照律,罪,各笞四十收贖,附過還職,竝只私罪,奉敎依允爲旀,竝只功減一等爲良如敎。
義禁府啓目粘連,向前李敏樹·申在元等亦,開門之霎時遲滯,雖緣鎖鑰之有頉,難免不審之失。竝只以此照律,何如?判付啓依允。
副修撰金炳奎疏曰,伏以臣於持被之中,卽接家信,則臣母素患痰眩之症,近以暑滯,一倍添劇,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金愼根啓曰,大司憲李奎鉉呈辭,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
南獻敎啓曰,臣獻敎,依定式進詣香室,奉審香祝樻·祝板袱子,則精潔之意,敢啓。傳曰,知道。
申觀浩啓曰,臣觀浩,今日入直禁軍戎器點考進去,下直之意,敢啓。傳曰,知道。
南獻敎啓曰,假注書金世鎬,身病〈甚重〉,勢難察任,今姑改差,何如?傳曰,允。
金世鎬改差,代以沈厚善爲假注書。
沈厚善在外,代以金大圭爲假注書。
以校理成好謙,副校理洪在龍,修撰尹定鉉牌不進罷職傳旨,傳于南獻敎曰,只推。
南獻敎啓曰,玉堂上下番俱空,事甚未安。校理成好謙,副校理洪在龍,修撰尹定鉉,旣有只推之命,竝卽牌招,推移入直,何如?傳曰,允。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健牌不進罷職傳旨,傳于南獻敎曰,只推。
南獻敎啓曰,左右史不可不備,別兼春秋鄭基世·南秉哲·沈敬澤·金益文·李裕元·趙秉駿,檢閱洪佑健,旣有只推之命,竝卽牌招,推移入直,何如?傳曰,允。
金永爵啓曰,卽者漢城府官員來言,今十二日行城隍發告祭,十五日行厲祭獻官,例以本府亞尹塡差,而左尹沈宜臣,右尹李圭祊,俱有實病,無進去之員云。竝卽牌招,何如?傳曰,允。
又啓曰,左尹沈宜臣,右尹李圭祊牌不進推考傳旨,今方捧入,而城隍發告祭及厲祭獻官,當爲塡差,如是違牌,事甚未安。竝更牌招,何如?傳曰,竝許遞,前望單子入之。
申觀浩啓曰,臣依定式進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
傳于南獻敎曰,吏曹判書有闕之代,前望單子入之。
吏曹判書前望單子入之,李光正落點。
左右尹前望單子入之,金箕晩·韓鎭庭落點。
南獻敎,以內醫院都提調意啓曰,提調吏曹判書金道喜,本職旣已許遞矣。令該曹口傳付軍職,以爲明日問安進參之地,何如?傳曰,允。
又以禮曹言啓曰,卽接永禧殿官員所報,則去夜雨後,正殿南邊內墻外邊一間許,今朝頹圮云矣。外邊頹圮,與內邊有異,慰安之節,不爲磨鍊,待快晴擇日修改,何如?傳曰,允。
申觀浩,以都摠府言啓曰,副摠管李圭祊,時無職名,令該曹口傳付軍職,何如?傳曰,允。
兵曹口傳政事,大護軍單金道喜。
兵曹口傳政事,護軍單李圭祊。
吏曹判書金道喜疏曰,伏以臣於日前,猥徹辭本,略暴至懇,竊庶冀劃賜鞶褫,不俟終日,及承批旨,未蒙兪準,誠不勝愕貽失圖,繼之以悶阨也。第伏念臣之求解,亦已晩矣,以才則萬不可堪,以病則萬不可强,本不宜一日冒據,而旣往莫追,惟今日則在所必遞,誠有所萬萬不容已者也。京察旣過,便是箇滿,臣之當退一也,試之蔑效,瘡疣畢露,臣之當退二也。當退不退,猶復淟涊,究之義諦,無說可據。臣雖至愚,判不爲是,且臣鹵下之實固已莫逃於淵鑑,則今我殿下,亦奚取於臣,而留難於捨臣乎?臣旣不能自效,回授可堪,不患無人,國事之幸,臣亦與焉,而今乃妨賢病公,冞增罪戾,則是豈臣私分之不幸而已哉?況臣病狀,源委已痼,非如一時無妄,可冀遄已,而重之傷暑爲祟,積有歲年,玆當夏月,又如期而發。頃自大政之後,觸冒添肆,危形敗兆,無一不備,蓋昏眩爲之主,而痞積乘之,貼身床席,不能動作,而有時乎暈掉旋轉,如坐舟中,以至神識全迷,漭漭乎若墮雲霧。凡厥諸症,視諸日昨,而又不啻層劇,非惟臣自視甚危,醫亦爲臣危之,以若病形,其不可自力陳就,決矣。今有無才病弱之子,不量其力,受之重擔,竟至力盡而病甚,哀號乞卸,則爲父母者,其必惕然憫念而爲之釋矣。顧臣今日之情,正亦類是,而所以仰祈於殿下者也。伏乞聖慈,曲賜矜諒,將臣所帶銓銜,亟許鐫褫,以卒生成之澤,千萬血祝之至。臣無任云云。答曰,省疏具悉。卿懇如此,所請依施。
上在昌德宮。停常參·經筵。
藥房副提調成遂默啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
申觀浩啓曰,大司憲李奎鉉呈辭,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
成遂默啓曰,左承旨洪鍾英,左副承旨金愼根,今日不爲仕進,竝卽牌招,何如?傳曰,允。
傳于南獻敎曰,檢閱洪祐健陞六。
傳于申觀浩曰,中官崔錫憘,令該府拿問嚴勘。
以別兼春秋鄭基世·南秉哲·沈敬澤·金益文·李裕元·趙秉駿,檢閱洪祐健牌不進罷職傳旨,傳于南獻敎曰,只推。
以校理成好謙,副校理洪在龍,修撰尹定鉉牌不進罷職傳旨,傳于南獻敎曰,只推。
南獻敎啓曰,左右史不可不備,別兼春秋鄭基世·南秉哲·沈敬澤·金益文·李裕元,趙秉駿,旣有只推之命,竝卽牌招,推移入直,何如?傳曰,允。
又啓曰,玉堂上下番俱空,事甚未安。校理成好謙,副校理洪在龍,修撰尹定鉉,旣有只推之命,竝卽牌招,推移入直,何如?傳曰,允。
以左承旨洪鍾英,左副承旨金愼根牌不進罷職傳旨,傳于申觀浩曰,只推。
申觀浩,以訓鍊都監言啓曰,本局把摠李南轅,身病甚重,勢難察任,改差,何如?傳曰,允。
上在昌德宮。停常參·經筵。
金永爵,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨洪鍾英,今日不爲仕進,卽爲牌招,何如?傳曰,允。
備忘記,慶州府尹李賢耆,昌城都護府使李寅熙,三和都護府使任泰錫,鐵原都護府使鄭宅善,仇寧萬戶沈成海,老江僉使金大英下直,各長弓一張,長箭一部,片箭一部,筒兒一介賜給。
南獻敎啓曰,假注書金羽東,身病猝重,勢難察任,今姑改差,何如?傳曰,允。
金羽東改差,代以成錫魯爲假注書。
以校理成好謙,副校理洪在龍,修撰尹定鉉,副修撰金炳奎牌不進罷職傳旨,傳于金永爵曰,只推。
南獻敎啓曰,玉堂上下番俱空,已至多日,事甚未安。校理成好謙,副校理洪在龍,修撰尹定鉉,旣有只推之命,副修撰金炳奎,由限已過,竝卽牌招,推移入直,何如?傳曰,允。
傳于金永爵曰,戶判有闕之代,前望單子入之。
戶曹判書前望單子入之,朴永元落點。
備邊司薦望,以徐憙淳爲水原留守。
南獻敎啓曰,新除授水原留守,當爲下批矣。政官牌招,開政,何如?傳曰,待明朝牌招。
金永爵啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于金永爵曰,只推。
以左承旨洪鍾英牌不進罷職傳旨,傳于金永爵曰,只推。
以別兼春秋鄭基世·南秉哲·沈敬澤·金益文·李裕元·趙秉駿牌不進罷職傳旨,傳于金永爵曰,只推。
以校理成好謙,副校理洪在龍,修撰尹定鉉牌不進罷職傳旨,傳于金永爵曰,只推。
以慶尙監司李景在狀啓,薦新進上胡桃,節序差晩,姑未成實,限內不得封進,惶恐待罪事,傳于南獻敎曰,勿待罪事,回諭。
南獻敎,以吏曹言啓曰,今此宗廟望祭大祝,前都事金世均塡差,而時無職名,令該曹口傳付軍職,何如?傳曰,允。
兵曹口傳政事,副司果單金世均。
金永爵,以備邊司言啓曰,各道秋操稟啓,今已齊到矣。近來連年停操,便成恒式,其在陰雨之備,誠極悚虞。固宜有修擧之政,而春夏以來,雖曰雨暘頗適,嶺南之數十餘邑,關東之若爾邑,圭璧纔撤,豐歉未判,外他諸路,潦水經月,墊決相聞,來頭秋事,姑難保其必如始料,此時徵調,在所當念。今秋八道·三都水陸諸操巡歷·巡點,竝姑停止,至於官·鎭門聚點,苟能塡伍繕械,務盡團束之方,則實與行操無異,使之着意擧行,有堤堰處移點完役,亦令從便爲之,各樣都試覆審考講,竝爲按例設行之意,分付,何如?傳曰,允。
又以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以禁衛營言啓曰,本營軍色從事官曺錫雨,身病甚重,勢難察任,今姑改差,何如?傳曰,允。
戶曹判書金興根疏曰,伏以臣,荒率一籲,文字短拙,旣不足以導達衷私,嚴畏在前,又不敢爲悉所當陳,囁嚅糊塗,跡涉崇飾,雖以聽卑之聰,安望其有有感必應之理耶?臣誠一倍惶懍,莫知所以爲計也。人之所受於天,而各有定分者材也。愚不可以語智,窒不可以語通,此之謂分寸踰越不得也。人之所有於身,而不容自强者病也。力不可以從心,計不可以遂事,此之謂咫尺推移不去,臣之本末,臣焉得誣也?莛楹罍缶之初無可適,固已莫逃於淵鑑之下,而財賦之事,尤豈臣影似形摸,髣髴可否之地乎?至於疾病實狀,閱歲濱死,得以甫離床席,未幾月耳,今其所存者,形殼而已。事爲則夕不記朝,語言則前不攝後,迷錯顚倒之見於家常起居者,殆耄耋癃廢之不若,夫才焉而下愚之不移也,病焉而恒疾之僅不死也,而僩然承當於有國重任,謂可以吾且試可,則甚非恒情所可出也,此已臣踰越推移之無說自諉者,而抑臣又有所萬分不自安者。臣仲兄臣應根,現係宣惠郞官,本曹之於該廳,爲兼管衙門,文簿咨覆,動有相關,則在臣區區情禮,有難一日恬冒,固不待煩複之陳矣。藉曰國典之所不許也,竊謂聖朝體下之政,公格私義,亦有時乎互相伸絀。臣抱此微諒,不有以控實,則是終自阻於仁愛之天也。兢悸迫塞之極,始敢畢陳而罄暴之,惟聖慈,憫覆於臣,容光於臣,亟遞臣所有職名,以究曲遂之澤,不勝大願。臣無任云云。答曰,省疏具悉。此雖非法典所在,而旣以私義爲引,合有體諒,所辭本職,今姑許遞。
吏曹參判徐左輔疏曰,伏以臣,屢叨銓銜,夫豈堪任,而特以義分居先,不得不僶俛行公焉耳。第臣與新除授本曹判書臣李光正,有婚姻家應避之嫌,揆以公格,在下當遞,玆敢援例陳章,冒瀆崇聽。伏乞聖明,俯賜鑑諒,卽令照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
申觀浩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南獻敎啓曰,玉堂上下〈番〉俱空,已至多日,事甚未安。校理成好謙,副校理洪在龍,修撰尹定鉉,副修撰金炳奎,旣有只推之命,竝卽牌招,推移入直,何如?傳曰,允。
洪鍾英啓曰,吏曹判書李光正,參議徐戴淳牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
又啓曰,吏曹參議徐戴淳,旣有只推之命,更爲牌招,何如?傳曰,允。
以吏曹參議徐戴淳再牌不進罷職傳旨,傳于洪鍾英曰,只推。
洪鍾英啓曰,吏曹參議徐戴淳三牌不進,依定式禁推傳旨捧入之意,敢啓。傳曰,知道。
以吏曹參議徐戴淳三牌不進禁推傳旨,傳于洪鍾英曰,分揀。
傳于洪鍾英曰,吏判疏批已下,卽爲牌招。
洪鍾英,以吏曹言啓曰,宗簿寺正李豊翼,以其身病,呈狀乞遞,改差,何如?傳曰,允。
申觀浩,以兵曹言啓曰,宣傳官金翰喆,五衛將馮學祖,忠壯衛將崔鵬遠,俱以病難供職,呈狀乞遞。新除授全羅右水虞候趙行祿,母年今爲七十七歲,法不當遠離赴任云。竝改差,何如?傳曰,允。
有政。吏批,判書李光正進,參判未差,參議徐戴淳牌招不進,右副承旨金永爵進。以洪學淵爲吏曹參判,林肯洙爲執義,李宗秉爲校理,趙秉鉉爲左參贊,徐左輔爲同敦寧,李元會爲兵曹參知,李公翼爲大司成,金興根爲同義禁,李穆淵爲司譯提調,朴岐壽爲軍器提調,朴永元爲禮賓提調,金祖欽爲司藝,朴基壕爲造紙別提,趙啓昇爲宗簿正。訓鍊都監提調二單朴永元·朴岐壽,禁衛提調單朴岐壽,御營提調單朴岐壽,水原留守單徐憙淳,兼華寧提調單徐憙淳。故都正李海魯贈吏參例兼,守慶州府尹李賢耆本生考。幼學李敏協今加通政,侍從臣掌令李昌廷父年七十加資事,承傳。故學生柳學源贈童敎,孝行卓異贈職事,承傳。
兵批,判書朴岐壽進,參判姜時永入直,參議金在田病,參知未差,同副承旨申觀浩進。啓曰,忠淸兵使,今當差出,而擬望之人乏少,同道水使及他道水使,竝擬,何如?傳曰,允。
以南履炯·李寬奎爲副摠管,申命源·李顯稷爲宣傳官,權誨爲五衛將,成載韶爲忠壯將,趙秉善爲內乘,趙羲純爲備邊郞,閔哲鏞爲加設訓鍊主簿,尹定鉉·李濟達爲文兼,張春汲爲西道參軍,李定鉉爲忠淸兵使。大護軍金興根,護軍徐左輔·沈宜臣,副護軍權用經·趙忠植·徐憲淳·金英根·沈有祖·金翰喆,副司直睦仁培·金基纘,副司果洪佑健,摠理使單徐憙淳。
吏批,再政。以李潤龍爲典籍,知義禁單金興根。故學生崔粹泰贈童敎,孝行卓異贈職事,承傳。
兵批,再政。以金左根爲知事,申善浩爲宣傳官,李孝權爲訓鍊僉正,金翰喆爲慶尙左水使,李德中爲全羅右水虞候。僉知單權誨,副護軍李敏協。
申觀浩啓曰,大司憲李奎鉉牌不進,執義未差,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林牌不進罷職傳旨,傳于申觀浩曰,只推。
金永爵,以禮曹言啓曰,卽接大報壇守直官所報,則奉室第一位正間樑上塗灰,半間剝落云矣。修改之節,待潦雨快收,擇日擧行,何如?傳曰,允。
義禁府啓目,中官崔錫憘原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
吏曹判書李光正疏曰,伏以臣於日前,猥有所辭,獲解匪據,庶幾隨分飮啄,安意調息,雖於病伏㱡㱡之中,猶不勝其歌詠聖澤,以圖不報之報,曾未幾日,不意天官特點,遽及於臣名,聞命悸恐,繼以恧惑,未敢知殿下聖明。何取於臣,而又加誤恩,若偏于臣,臣是何人,朝遞夕遷,左兜右攬,若是無漸,甘自歸於累淸朝而咈公議乎?臣本器小而無稱,質脆而善病,凡知慮事爲,百不猶人,特以世祿之裔,簪履之踪,冥升至此,涯分已溢,槪臣平生,實無適而可者也。每撫躬慙兢,莫知自效,有臣如此,猶使之濫玷柄地,恬若固有,則將焉用彼大冢宰哉?噫,冢宰,六部之長也。其爲職也,惟材是擧,得其人而獻之君,俾之利用於國,于以惠及於民,國勢倚以爲重,民生賴以爲安,則其於人君治體,所關甚大矣。我朝盛際,宏儒碩彦之膺是任者,必皆通識雅量,達古今之治理,負上下之宿望,磊落相承,指不勝屈,此則尙矣。雖其下者,如臣衰耗蔑劣,無能於外內百執事之末者,未一有焉。臣之今日恩命,寧或稱此?仍伏念臣於度支之任,旣以不材而辭矣,實病而遞矣。然則臣之不材,猶前日之不材也,臣之實病,亦前日之實病也。況以出納財賦,銓衡人物,較輕重難易之如何?宜不待智者而可辨也。其或以年紀資歷,謂可以循次例授,國之有官,何嘗爲人而設也?且臣絶少更歷,嘗於亞銓時,只行一二窠代斲例擬而已,今使臣出而行政,亦只是按班簿而準吏口,規格得失,茫然不省其這箇裏許,大則墮壞典憲,小則著露瘡疣。自知其行將狼狽,理必無幸,顧何敢貪戀冒叨,辱命德之器,徼不常之典乎?夫以禮而使之,量材而授之,不强其所不能,聖人之治也。進退之際,思量已熟,呻淹之狀,承膺無路,坐違牌召,致瀆宸聽,今玆懇辭,諒非僞飾。伏望殿下,特垂鑑念,將臣吏部新銜,克許遞免,俾職事擧而微願遂,則公私幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
申觀浩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南獻敎啓曰,左副承旨金愼根,今日不爲仕進,卽爲牌招,何如?傳曰,允。
備忘記,尙州營將李喜晩,乶下僉使鄭忠彦,波知僉使金達衡下直,各長弓一張,長箭一部,片箭一部,筒兒一箇賜給。
南獻敎啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
以校理成好謙,副校理洪在龍,修撰尹定鉉,副修撰金炳奎牌不進罷職傳旨,傳于申觀浩曰,只推。
南獻敎啓曰,玉堂上下番俱空,已至多日,事甚未安。校理成好謙,副校理洪在龍,修撰尹定鉉,副修撰金炳奎,旣有只推之命,與新除授校理李宗秉,竝卽牌招,推移入直,何如?傳曰,允。
金愼根啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于申觀浩曰,只推。
申觀浩,以兵曹言啓曰,今七月十三日申初一刻二分立秋,七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以摠戎廳言啓曰,本廳左部右司中哨官李鳳鎭,受由下鄕,無難過限,爲先汰去之意,敢啓。傳曰,知道。
義禁府啓目,公州前判官洪耆燮亦,觀其所供,則先劃之襲謬,與已勘諸倅,別無異同矣。依大臣箚請,只以杖奪之典,勘放,何如?判付啓依允。又啓目粘連,向前崔錫憘亦,長番擧行,何等敬愼,而不能小心,難免重勘。以此照律,何如?判付啓依允。
上在昌德宮。停常參·經筵。
申觀浩,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金愼根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨洪鍾英,右副承旨金永爵,今日不爲仕進,竝卽牌招,何如?傳曰,允。
傳于南獻敎曰,禮房承旨馳詣宗廟·景慕宮,奉審摘奸以來。
以黃海監司金東健狀啓,薦新蓮實,限內不得封進,惶恐待罪事,傳于南獻敎曰,勿待罪事,回諭。
傳于金愼根曰,啓字誤踏,當該中官,令該府拿問嚴勘。
以校理成好謙·李宗秉,副校理洪在龍,修撰尹定鉉,副修撰金炳奎牌不進罷職傳旨,傳于南獻敎曰,只推。
成遂默啓曰,左參贊趙秉鉉,知義禁金興根,吏曹參判洪學淵,同敦寧徐左輔,除拜後過三日不爲出肅,竝依定式推考警責,仍卽牌招察任,何如?傳曰,允。
成遂默啓曰,三品官之無得過三日,循例請牌,曾有定式矣。大司成李公翼,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
南獻敎啓曰,玉堂上下番俱空,已至多日,事甚未安。校理成好謙·李宗秉,副校理洪在龍,修撰尹定鉉,副修撰金炳奎,旣有只推之命,竝卽牌招,推移入直,何如?傳曰,允。
金愼根啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于金愼根曰,只推。
以右副承旨金永爵牌不進罷職傳旨,傳于申觀浩曰,只推。
以大司成李公翼牌不進罷職傳旨,傳于申觀浩曰,只推。
南獻敎,以奎章閣言啓曰,明日,卽奉謨堂秋孟朔奉審日次,臣等進詣擧行之意,敢啓。傳曰,知道。
申觀浩,以濬川司言啓曰,本司都廳訓鍊都監千摠金翰喆外任,代以御營廳別將具載龍差下,使之察任,何如?傳曰,允。
金愼根,以義禁府言啓曰,時囚罪人洪耆燮原情跋辭內,只以杖奪之典勘放事,判付內,依允事,命下矣。洪耆燮,杖一百收贖,告身盡行追奪,放送之意,敢啓。傳曰,知道。如有功議,各減一等。
又以義禁府言啓曰,時囚罪人洪耆燮,杖一百收贖,告身盡行追奪,照律草記批旨內,知道。如有功議,各減一等事,命下矣。洪耆燮七代祖命元,靖社原從功臣,非議親云。洪耆燮,功減一等,杖九十收贖,奪告身四等,放送之意,敢啓。傳曰,知道。
禁府啓目粘連,中官崔錫憘矣本府議啓內,長番擧行,何等敬謹,而不能小心,難免重勘。以此照律罪,杖八十收贖,奪告身三等,私罪。奉敎依允爲旀,功減一等爲良如敎。
上在昌德宮。停常參·經筵。
自午時至人定,灑雨下雨,測雨器水深六分。
自人定至十六日開東,灑雨下雨,測雨器水深一寸四分。
藥房都提調鄭元容,提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金愼根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申觀浩啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以校理成好謙·李宗秉,副校理洪在龍,修撰尹定鉉,副修撰金炳奎牌不進罷職傳旨,傳于申觀浩曰,只推。
南獻敎啓曰,玉堂上下番俱空,已至多日,事甚未安。校理成好謙·李宗秉,副校理洪在龍,修撰尹定鉉,副修撰金炳奎,旣有只推之命,竝更牌招,推移入直,何如?傳曰,允。
申觀浩啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于申觀浩曰,只推。
南獻敎,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,卽接京畿監司李若愚移文,則以爲,南陽府鄕校聖殿東壁傾圮所排鋪陳破傷,不可不及今修改,告由移還安祭香祝,自本曹啓稟下送云矣。南陽府鄕校聖殿修改時先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
申觀浩,以禁衛營言啓曰,本營字內都城頹圮處改築時所入石子,今月十六日爲始,東郊蘆原近處,浮出取用之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深一寸一分。自人定至十七日開東,灑雨下雨,測雨器水深三分。
金永爵啓曰,明日召對,取稟。傳曰,停。
金愼根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨洪鍾英,右承旨南獻敎,今日不爲仕進,竝卽牌招,何如?傳曰,允。
備忘記,柔院僉使高宅奎下直,長弓一張,長箭一部,片箭一部,筒兒一箇賜給。
以校理成好謙·李宗秉,副校理洪在龍,修撰尹定鉉,副修撰金炳奎牌不進罷職傳旨,傳于金永爵曰,只推。
金永爵啓曰,玉堂上下番俱空,已至多日,事甚未安。校理成好謙·李宗秉,副校理洪在龍,修撰尹定鉉,副修撰金炳奎,旣有只推之命,竝卽牌招,推移入直,何如?傳曰,允。
金愼根啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于金愼根曰,只推。
以右承旨南獻敎牌不進罷職傳旨,傳于金永爵曰,只推。
以校理成好謙·李宗秉,副校理洪在龍,副修撰金炳奎牌不進罷職傳旨,傳于金永爵曰,只推。
申觀浩,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
上在昌德宮。停常參·經筵。
申觀浩啓曰,來二十一日,朝參日次矣,敢稟。傳曰,停。
金永爵啓曰,明日召對,取稟。傳曰,停。
金愼根啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
備忘記,廣梁僉使金重輝下直,長弓一張,長箭一部,片箭一部,筒兒一箇賜給。
金永爵,以弘文館言啓曰,上番闕直,事甚未安。校理成好謙·李宗秉,副校理洪在龍,旣有只推之命,竝卽牌招,以爲推移入直之地,何如?傳曰,允。
以校理成好謙牌不進罷職傳旨,傳于金永爵曰,只推。
以司鑰劉漢芝手本別監李陽植·朴昌根,被打於院隷事,傳于金愼根曰,令秋曹嚴査以入。
以司謁李慶九手本別監崔潤恒,被打於院隷事,傳于金愼根曰,令秋曹嚴査以入。
以司鑰尹喜成手本別監全俊文,被打於院隷事,傳于金愼根曰,令秋曹嚴査以入。
申觀浩,以都摠府言啓曰,今日入直內三廳武兼·禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
金永爵,以司饔院監膳提調意言啓曰,今日忠淸道誕日物膳進上來到,而生鰒,擧皆腐傷,萬無捧入之路。進獻法意,何等嚴重,而如是不謹,揆以事體,萬萬未安。當該封進官罷職,道臣亦難免不飭之失,從重推考,領來陪持人,令本道嚴繩,進上則還下送,使之更爲封進,何如?傳曰,允。此時迎送之弊,不可不念,罷職竝安徐,施以從重推考,可也。
申觀浩,以訓鍊都監言啓曰,本局把摠朴來命,身病甚重,勢難察任,改差,何如?傳曰,允。
大司成李公翼疏曰,伏以聖朝官人,其難其愼,凡百有位,各稱其職,然後始得以名實相符,公器無玷,而上無濫授之失,下無苟充之機矣。雖尋常庶僚,在所愼簡,而今臣所叨,卽世所稱師儒之長也。其遴選之嚴,自昔伊然,非如臣不肖所可彷彿其萬一焉。臣之本末長短,淵鑑之所已俯燭,而今玆寵命,萬萬非私義之所敢安。夫周官成均之掌,虞廷敎胄之責,尙矣無論,若乃董率章甫,裨文敎而正士趨,是豈臣所敢承當也?至於坐皐比而揖讓多士,考試章程,亦有風裁鑑識而後能焉。臣本鹵材謏聞,早失師承,長益荒嬉,句讀之學,全昧嚮方,功令之業,猶露醜拙,直空空一沒字碑耳。僥倖一第,猥廁榮塗,前後揚歷,涯分已溢,隨行逐隊,不足備數於器使之末,安有顓蒙如臣,空疎如臣,而曰大司成者哉?聞命以來,惝怳悸恐,歷屢日而莫省所以,不衷之懼,奚亶赤芾之譏而已。左右參倚,冒膺無望,玆敢略暴情實,仰瀆聰聽。伏乞聖慈,俯賜鑑諒,亟刋臣新授職名,以重官方,以安微分,不勝大願。臣無任云云。省疏具悉。爾其勿辭察職。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹堂上·大司諫單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。
南獻敎啓曰,明日召對,取稟。傳曰,停。
南獻敎,以禮曹言啓曰,今此大殿誕日,諸道所封賀箋中,柒谷府使崔弘德,雖非應封官,以別軍職封進矣。一體看審,捧入之意,敢啓。傳曰,知道。
上在昌德宮。停常參·經筵。
金永爵啓曰,明日召對,取稟。傳曰,停。
申觀浩啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨,奉室奉審。
又啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
注書金翊鎭病,代以金文煥爲假注書。
傳于金永爵曰,左承旨·右承旨·左副承旨許遞,前望單子入之。
承旨前望單子入之,徐戴淳·李明迪·李源益落點。
上在昌德宮。停常參·經筵。
藥房都提調鄭元容,提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
徐戴淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
成遂默啓曰,右承旨李明迪,今日不爲仕進,卽爲牌招,何如?傳曰,允。
傳于徐戴淳曰,右副承旨許遞,前望單子入之。
承旨前望單子入之,李魯秉落點。
傳于李源益曰,在外玉堂許遞,政官牌招開政。
李源益啓曰,吏曹判書李光正,參判洪學淵牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
李明迪啓曰,卽者戶曹郞廳來言,今日大報壇奉室修改時,本曹判書,當爲進參,而判書朴永元,以前任水原留守,姑未遞來,次堂例不得擧行云,何以爲之?敢稟。傳曰,次堂擧行。
徐戴淳啓曰,慶尙左水使李定鉉,移拜忠淸兵使,有除朝辭赴任之命矣。密符則以前所授仍佩,諭書則安寶,使院吏齎傳,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以濟州防禦使李源祚狀啓,人命渰死事,傳于李明迪曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
以宋遇容囚單子,傳于李明迪曰,分揀放送。
李源益,以弘文館言啓曰,校理成好謙,卽爲牌招察任,何如?傳曰,允。
徐戴淳,以兵曹言啓曰,文臣兼宣傳官尹定鉉·李濟達,俱以病難供職,呈狀乞遞,竝改差,何如?傳曰,允。
又以兵曹言啓曰,內禁衛將閔晳,五衛將權誨·朱載彦,俱以病難供職,呈狀乞遞。新除授慶尙左水使金翰喆戶奴呈狀內,矣上典老父,今爲七十二歲,法不當遠離赴任云。閫帥之親年七十歲以上者,許遞其任,載在法典,竝改差,何如?傳曰,允。
有政。吏批,判書李光正進,參判洪學淵牌招不進,參議未差,右副承旨李源益進。以李時在爲吏曹參議,曺錫雨爲修撰,兪致弘爲戶曹佐郞,洪疇爲尙州牧使,李起周爲武烈祠參奉。成均博士單金大圭,學祿單金文煥,兼春秋單朴斆默,贈吏議趙昱贈吏判祭酒例兼,道學卓異,超贈事,承傳。故學生姜渭龜贈童敎,忠節卓異,贈職事,承傳,故學生姜鳳翎贈童敎,孝行卓異,贈職事,承傳。
兵批,行判書朴岐壽進,參判姜時永病,參議金在田呈辭在外,參知李元會入直,右承旨徐戴淳進。啓曰,慶尙左水使及三陟營將,今當差出,而擬望之人乏少,他道守令,竝擬,何如?傳曰,允。以尹宜善爲都摠管,申紹爲內禁將,吳宅善·李義謙爲五衛將,白春洙爲禁衛把摠,李義明爲訓鍊判官,李宜植爲慶尙左水使,成華鎭爲三陟營將,洪祐健爲文兼。
李源益,以吏批言啓曰,閫帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥臣父年七十以上人,別單書入之意,敢啓。傳曰,知道。
吏批,再政。以申錫龜爲社稷令,吳顯甲爲敦寧主簿,崔世命爲長鬐縣監,兼養賢直長單金大圭,奉常副奉事單金羽東。行護軍金煐今加資憲,閫帥臣前慶尙左水使金翰喆父,加資事,承傳。
兵批,再政。以鄭輔源爲宣傳官,鄭裕睦爲訓鍊主簿,僉知二單吳宅善·李義謙。三陟營將成華鎭今加折衝加資事,承傳。
徐戴淳,以兵批言啓曰,陞資拜營將者,勿論朔數多少,以不職遞罷,則還收資級,載在法典矣。三陟營將呂東冕,未赴任前罷黙,所授加資,依例還收之意,敢啓。傳曰,知道。
又以都摠府言啓曰,副摠管李行敎,以文臣朔試射試官,慕華館晝仕出去之意,敢啓。傳曰,知道。
李源益,以刑曹言啓曰,司謁李慶九,司鑰劉漢芝·尹喜成手本,別監崔潤恒·李陽植·朴昌根·全俊文被打於院隷輩事,傳曰,令秋曹嚴査以入事,命下矣。謹依傳敎,院隷朴林根·金永祿·朱昌明·韓永煥·申孝植·車致遠等捉來,與被打掖隷崔潤恒等,頭面嚴査,則掖隷等所供內以爲,院隷輩,因一微事,今月十七日,成群作黨,來到朴昌根家,始也言責,終焉結縛,驅到於鍾樓前路,無數毆踢,遍身受傷。又往全俊文家,結縛毆打,曳出路上,而此際崔潤恒,適過鍾樓街上,則院隷輩,捨却昌根·俊文,突入潤恒處,竝力毆打,傷痕深重。李陽植則爲探院隷輩作挐之事,出來之路,亦爲被打,而紅衣·草笠,竝皆破傷云。院隷等所供內以爲,掖隷輩,凌蔑渠輩,無所不至,故林根·永祿,首倡雪憤之說,往于昌根·俊文家,執捉結縛,驅出路上。方張毆打之時,逢着潤恒·陽植,又爲縛打,而渠之同僚永煥·昌明·孝植·致遠,次第相逢,仍爲偕行,而首先發論,挺身惹鬧者,卽林根·永祿·昌明也。永煥等三漢,不過隨從,事在路上,故來往觀光之人,四面圍立,掖隷輩誤認院隷之多數作黨,而實不過六漢而已。掖隷之所着紅衣·草笠,隨而裂破,身上亦有顯著之傷痕,則毆打掖隷之罪,在所難免云矣。觀於兩供,掖隷則別無所失,而院隷輩,逞憾於語言之薄過,聚黨合力,縛打掖隷,若是無難,究其罪犯,極爲駭痛。且渠輩則毫無所傷,掖隷則非但衣笠之竝爲破傷,身上傷痕,雖有輕重之不同,頭部肩胛等處,俱有痕損,其所亂打,可以推知。所當分輕重照律嚴勘,而旣伏承嚴査以入之命,上裁,何如?傳曰,掖隷·院隷之鬪鬨,匪今斯今,其在宮府一體之義,罪在掖隷,則當罪掖隷,罪在院隷,則當罪院隷矣。今以査案觀之,其起鬧在院隷,被打在掖隷,則烏可不以其罪罪之乎?院隷中首倡三漢,竝嚴刑二次,遠惡地勿限年定配,其餘三漢及不飭之都隷,嚴刑一次,永削院籍,曾聞院隷,以加出爲名,作挐閭里者甚多云。知申各別査櫛,量存名色,其外濫牌,竝還收,可也。
上在昌德宮。停常參·經筵。
自人定至二十二日開東,灑雨下雨,測雨器水深九分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,水原府留守徐憙淳下直,長弓一張,長箭一部賜給。
傳于李魯秉曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
禮曹,來八月初四日行景慕宮秋享大祭香祝,親傳香,取稟。奉敎恭依。
李源益啓曰,密符親納例也,而前水原留守朴永元,謂有身病,使其褊裨替納,事甚未安。推考,何如?傳曰,允。
申觀浩啓曰,卽者副校理洪在龍,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
注書李參鉉病,代以成錫魯爲假注書。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以校理成好謙牌不進罷職傳旨,傳于申觀浩曰,只推。
申觀浩,以弘文館言啓曰,應敎李裕元,副應敎趙鳳夏內閣進,副校理鄭基世別兼春秋進,洪在龍陳疏徑出,上番闕直,事甚未安。校理成好謙,旣有只推之命,與校理李宗秉,竝卽牌招,以爲推移入直,新除授修撰曺錫雨,一體牌招察任,何如?傳曰,允。
以校理成好謙·李宗秉,修撰曺錫雨牌不進罷職傳旨,傳于申觀浩曰,只推。
徐戴淳,以都摠府言啓曰,副摠管韓鎭庭,以漢城府右尹,本府坐起,晝仕出去之意,敢啓。傳曰,知道。
李源益,以刑曹言啓曰,毆打掖隷罪人朴林根等査實草記批旨內,掖隷·院隷之鬪鬨,匪今斯今,其在宮府一體之義,罪在掖隷,則當罪掖隷,罪在院隷,則當罪院隷矣。今以査案觀之,其起鬧在院隷,被打在掖隷,則烏可不以其罪罪之乎?院隷中首倡三漢,竝嚴刑二次,遠惡地勿限年定配,其餘三漢及不飭之都隷,竝嚴刑一次,永削院籍,曾聞院隷,以加出爲名,作挐閭里者甚多云。知申各別査櫛,量存名色,其外濫牌,竝還收,可也事,命下矣。謹依批旨,首倡朴林根·金永祿·朱昌明,各嚴刑一次後,林根咸鏡道厚州府,永祿平安道楚山府,昌明慶尙道機張縣,竝勿限年定配,待栲限加刑一次,押送配所。隨從韓永煥·申孝植·車致遠,都隷李膺麗,各嚴刑一次,懲礪放送之意,敢啓。傳曰,知道。
副校理洪在龍疏曰,伏以臣於持被之中,得接家信,則臣父素患痰眩,忽添暑瘧,家僮急至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
敎水原府留守徐憙淳書,王若曰,周陜分治,自古攸重,漢輔膺寄,捨卿伊誰?顧玆華營之宏規,實維邇甸之雄府,狀哉金城之永鞏。粵自正廟朝經營,鬱乎珠邱之相聯,亦有華寧殿妥奉,三路之管轄斯在,紆遠謨於府庫甲兵,百里之鑾蹕屢回,藹餘輝於山川草木。自昔年創始之後,必資素重臣保釐,而近日凋弊之餘,政須賢令尹矯捄。惟卿,瑚璉其器,黼黻之材,簪組承喬木之陰,典刑則元老令侄,奎璧映玉筍之列,聞望焉瑞世吉人,躋八座而掌本兵之權,朝家之嚮用已久,宣四方而任政事之責,藩府之績庸夙優。玆授卿以水原府留守兼摠理使,卿其四時之芬苾虔將,俾慰予小子愴慕,一府之痼瘼盡去,克追我先王圖功。於戲,惟玆簡畀之不輕,意豈偶爾?必也保障之是務,往其欽哉。故玆敎示,想宜知悉。知製敎金始淵製進
上在昌德宮。停常參·經筵。
自開東至人定,灑雨下雨,測雨器水深一寸。自人定至夜四更,灑雨下雨,測雨器水深一分。
申觀浩啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,坡州牧使柳昌根下直,長弓一張,長箭一部,片箭一部,筒兒一箇賜給。
成遂默啓曰,三品官之無得過三日循例請牌,曾有定式矣。吏曹參議李時在,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
申觀浩啓曰,卽者副修撰金炳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李裕元,副應敎趙鳳夏內閣進,副校理洪在龍受由,鄭基世,副修撰沈敬澤別兼春秋進,金炳奎陳疏徑出,玉堂上下番俱空,事甚未安。校理李宗秉·成好謙,修撰曺錫雨,旣有只推之命,與修撰尹定鉉,竝卽牌招,推移入直,何如?傳曰,允。
徐戴淳啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐戴淳曰,只推。
以吏曹參議李時在牌不進罷職傳旨,傳于申觀浩曰,只推。
以校理李宗秉·成好謙,修撰尹定鉉·曺錫雨牌不進罷職傳旨,傳于申觀浩曰,只推。
副修撰金炳奎疏曰,伏以臣卽接家信,則臣母素患痰眩,又添痢症,委頓床笫,轉側須人。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,行左承旨李魯秉,右承旨徐戴淳,左副承旨李明迪,今日不爲仕進,竝卽牌招,何如?傳曰,允。
申觀浩啓曰,玉堂上下番俱空,事甚未安。校理李宗秉·成好謙,修撰尹定鉉·曺錫雨,旣有只推之命,竝卽牌招,推移入直,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
申觀浩啓曰,卽者吏曹郞廳來言,長鬐縣監崔世命,諫院則雖已署經,憲府不備,不得署經云。除在外外,未肅拜人員,卽爲牌招,何如?傳曰,一司除署經。
以右承旨徐戴淳,左副承旨李明迪牌不進罷職傳旨,傳于李源益曰,只推。
以校理李宗秉·成好謙,修撰尹定鉉·曺錫雨牌不進罷職傳旨,傳于申觀浩曰,只推。
上在昌德宮。停常參·經筵。
申觀浩啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李明迪曰,只推。
申觀浩啓曰,玉堂上下番俱空,事甚未安。校理李宗秉·成好謙,修撰尹定鉉·曺錫雨,旣有只推之命,副校理洪在龍由限已過,竝卽牌招,推移入直,何如?傳曰,允。
以校理李宗秉,副校理洪在龍,修撰尹定鉉·曺錫雨牌不進罷職傳旨,傳于申觀浩曰,只推。
李明迪,以御營廳言啓曰,本廳哨官閔哲鏞,身病甚重,勢難察任,改差,何如?傳曰,允。
戶曹判書朴永元疏曰,伏以臣,受命居留,半歲有餘矣。瞻依粹穆之眞幀,密邇月遊之仙寢,灑掃衛護,忱誠粗伸,際又遭逢我聖上丕承燕謨,肇稱殷禮之嘉會,八鑾信宿,百昌歡協,臣進則橐鞬鞭弭,祗候屬車之塵,退與父老士女,恭獻封人之祝,與睹幸矣,榮耀極矣。第其不才蔑能,尸位竊廩,無一事仰塞委寄之隆旨,夙夜訟愆,何問是竢?迺者簡心之眷,特點前單,以度支長召臣,臣於是,惝怳驚懍,莫知所處,繼而爲聖朝惜此擧也。臣本迂拙,闊於事務,至於金穀去處,尤是性靈心計之透不得者,重以賤齒衰邁,恒疾貞痼,形骸神精,動不相攝,家常茶飯之事,尙不能抖擻而理會,千乘之國,大農之職,豈臣朽鈍所可擔夯者乎?夫有國重任,莫要於掌賦,淸理委輸之源,裁制輕重之權,以之經國而利民,如古之劉晏·柳約,尙矣無論,雖下之而撙節句校,謹管鑰審準駮,爲目下牽補,任是責者,其器能幹諝,必有可稱矣。臣何嘗毫分近似於是,而擧以畀之,苟然補觖,則其於朝家任官之政,民國之計,所失果何如也?臣於向者,冒叨惠局,其出入散蓄,著有成式,按簿稽程,瞭如指掌,而猶且規劃昧方,瘢疣莫掩。今玆上計之所總會,經費之所資辦,浩穰艱棘,或相倍蓰,不能於彼,而能於此,其不容置辨也決矣。念臣蹈滿溢之機,犯負乘之戒,慄慄憂惴,淵氷在前,然遭不世之遇,圖塵刹之報,亦臣至願,其知慮才力,苟可以策勵而跂及,則萬一自效,此其地也。雖使肝腦塗地,亦所不避,而其奈天分所局,展拓推將之不去,則臣實無奈此何。今臣所辭,豈爲臣一己之私哉?誠不欲以不肖之身,僨誤我殿下國事,孤負我殿下至恩隆渥也。斷斷衷赤,毫非假飾,庶幾日月之明,燭臣情實,而矜其不能,體諒之音,不竢終日也。伏願亟賜準可,收還臣新授職名,俾重務無曠,私分獲安,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自巳時至酉時,灑雨下雨,測雨器水深三分。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
申觀浩啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,大司憲李奎鉉,執義林肯洙牌不進,掌令李昌庭·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐戴淳曰,只推。
申觀浩,啓曰弘文館言啓曰,下番闕直,事甚未安。修撰尹定鉉·曺錫雨,旣有只推之命,副修撰金炳奎,由限已過,竝卽牌招,以爲推移入直之地,何如?傳曰,允。
以修撰尹定鉉·曺錫雨,副修撰金炳奎牌不進罷職傳旨,傳于申觀浩曰,只推。
以江華留守權大肯狀啓,民家漂流,人命渰死事,傳于李魯秉曰,聞甚矜惻,元恤典外,別加顧助,渰死人,如有生前身還布,竝蕩減,結構葬接之方,廟堂措辭,分付。
李魯秉,以戶曹言啓曰,時御所內各司雨漏修改吉日時,令日官金昌勳推擇,則今七月二十九日卯時爲吉云。以此日時,擧行之意,敢啓。傳曰,知道。
徐戴淳,以都摠府言啓曰,副摠管金箕晩,以漢城府左尹,本府坐起,晝仕出去之意,敢啓。傳曰,知道。
刑曹啓目粘連,長淵白源龍獄事。在胸痕損實因,雖有執定,下手推案證招,俱未端的,成案已久,遽難傅輕,連加訊推,期於得情,何如?啓依允。又啓目粘連,文化李揖獄事。額角之傷,若是緊重,羹椀之櫛,又復明〈的〉,連加嚴訊,期於得情,何如?啓依允。
刑曹啓目粘連,平壤朴啓實獄事。被打致死,實因明的,在前先打,干犯直告,啓實本以造意主使之漢,又有先犯重打之罪,連加嚴刑,期於得情,何如?啓判付內依允。又啓目粘連,价川金大興獄事。偏左碎骨,其死也慘切,折半堅捧,其打也凶毒,證招旣的,節案已成,嚴訊得情,何如?啓判付內依允。又啓目粘連,義州文美叟獄事。胸癊則實因端的,拳毆則看證分明,成案已久,無容更議,嚴刑得情,何如?啓判付內依允。
上在昌德宮。停常參·經筵。
自午時至申時,灑雨下雨,測雨器水深七分。
徐戴淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申觀浩啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,右副承旨李源益,今日不爲仕進,卽爲牌招,何如?傳曰,允。
傳于申觀浩曰,禮房承旨馳詣永禧殿,奉審摘奸以來。
以京畿監司李若愚狀啓,七月令薦新生榛子,節序差早,姑未成實,限內不得封進,惶恐待罪事,傳于申觀浩曰,勿待罪事,回諭。
申觀浩,以弘文館言啓曰,下番闕直,事甚未安。修撰尹定鉉·曺錫雨,副修撰金炳奎,旣有只推之命,竝卽牌招,以爲推移入直之地,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以修撰尹定鉉·曺錫雨,副修撰金炳奎牌不進罷職傳旨,傳于申觀浩曰,只推。
李明迪,以吏曹言啓曰,今此宗廟朔祭獻官,前參判姜時永塡差,而時無職名,令該曹口傳付軍職,何如?傳曰,允。
兵曹口傳政事,護軍單姜時永。
李明迪,以吏曹言啓曰,戶曹正郞尹致誠,以其身病,呈狀乞遞,改差,何如?傳曰,允。
徐戴淳,以都摠府言啓曰,副摠管李行敎,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以禁衛營言啓曰,本營把摠李南輔,身病猝重,勢難察任,改差,何如?傳曰,允。
敦寧都正林孝憲疏曰,伏以臣,通籍垂三十年,再叨柏府,未效絲毫之補,久縻槐院,濫竊緋玉之榮。退伏鄕廬,歌詠聖澤,忽伏奉除旨,前月二十五日都政,以臣爲敦寧府都正者。臣感恩怵義,宜卽蹶趨造,而宿病當暑添劇,無以跋涉,今始祗肅恩命,罪犯逋慢,惶恐俟勘,而第臣素無敦寧,則因仍蹲冒,有違格例,玆敢悉暴愚悃,仰瀆崇嚴。伏乞聖慈,俯垂鑑諒,特賜遞改,以存公格,以安私分,千萬幸甚。臣無任云云。省疏具悉。疏辭,下該曹,稟處。
吏曹啓目粘連,啓下是白有亦,觀此敦寧府都正林孝憲上疏,則以爲,臣素無敦寧,則因仍蹲冒,有違格例,伏乞特賜遞改亦爲白有臥乎所,旣無敦寧,則揆以格例,不可仍置。敦寧府都正林孝憲,依例改差,何如?判付啓依允。
上在昌德宮。停常參·經筵。
自開東至辰時,灑雨下雨,測雨器水深二分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌〈招〉,何如?傳曰,允。
備忘記,慶州營將柳琡下直,長弓一張,長箭一部,片箭一部,筒兒一箇賜給。
備忘記,伐登萬戶徐有行,阿吾地萬戶康漢柱下直,各長弓一張,長箭一部,片箭一部,筒兒一箇賜給。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
傳于李源益曰,呈告漢城判尹許遞,政官牌招開政。
申觀浩啓曰,吏曹判書李光正,參判洪學淵,參議李時在牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
申觀浩,以弘文館言啓曰,下番闕直,事甚未安。修撰尹定鉉·曺錫雨,副修撰金炳奎,旣有只推之命,竝卽牌招,以爲推移入直之地,何如?傳曰,允。
李明迪,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
李源益,以兵曹言啓曰,本曹正郞趙秉駿,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單趙秉駿。
李源益,以都摠府言啓曰,副摠管李行敎,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以義禁府言啓曰,全羅監司徐箕淳狀啓內,羅州牧使李魯榮罪狀,令攸司稟處事,啓下矣。李魯榮,今方待命,拿囚之意,敢啓。傳曰,知道。
上在昌德宮。停常參·經筵。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申觀浩啓曰,吏曹判書李光正,參判洪學淵,參議李時在再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,更爲牌招。參議只推,一體牌招。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以修撰尹定鉉,副修撰金炳奎牌不進罷職傳旨,傳于申觀浩曰,只推。
傳于申觀浩曰,吏曹參議疏批已下,卽爲牌招。
有政。吏批,判書李光正病,參判洪學淵病,參議李時在進,同副承旨申觀浩進。啓曰,判書李光正,參判洪學淵,竝牌招不進。小臣獨政未安,何以爲之?敢稟。傳曰,只出緊任。以任聖皐爲判尹,兪星煥爲兵曹參判,洪學淵爲知義禁,鄭始容爲戶曹正郞,鄭基世爲兵曹正郞,金箕晢爲監察。
兵批,判書朴岐壽病,參判未差,參議金在田受由在外,參知李元會入直進,左承旨李魯秉進。大護軍金蘭淳·金煐,副護軍林孝憲·成華鎭,以上竝單付。
吏批,再政。同義禁單洪學淵。
申觀浩,以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·馬祖壇·祈雨壇·厲壇壇上及四面紅箭門·墻垣·階砌,俱爲無頉,而司寒壇南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
徐戴淳,以兵曹言啓曰,內吹螺赤及龍虎營兼內吹螺赤今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋,施賞之意,敢啓。傳曰,知道。
又以訓鍊都監言啓曰,本局局別將李儒龍,身病甚重,勢難察任,改差,何如?傳曰,允。
又以禁衛營言啓曰,本營哨官趙龜哲,身爲巡山哨官,不勤擧行,事多妄錯,爲先汰去之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,梁景福等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋,施賞之意,敢啓。傳曰,知道。
義禁府啓目,羅州牧使李魯榮原情云云。問目內辭緣,泛稱遲晩,刑推得情,何如?判付啓除刑推議處爲良如敎。
吏曹參議李時在疏曰,伏以臣,直用無當之一偏器耳,姿本愚庸,命又迍邅,少從蔭路,而隨處瘡疣,晩通朝籍,而毫無裨益。惟幸聖明在上,無物不遂,恩露若遍於朽散,華膴歷忝於內外,居常憂畏,若隕淵谷,不意日昨有政,畀臣爲吏曹參議者,臣誠震惕惶凜,罔知措躬之所矣。是職也,豈徒尋常趨走之爲也哉?統百之責,雖歸於冢宰,參貳之地,亦名爲銓綜,其任則專管通塞承乏,而時或代斲,秩稍低而望愈峻,除非材識通明,鍊達官制者,諒不可以濫廁於其間矣。以臣儱侗憒劣,尙可曰爲役於是哉?臣本寒素,旣無見聞,近又衰惰,尤鮮過從,班簿久近,閥閱淸濁,竝皆茫然不嫺,似此本末,決知其萬萬不堪乎此也。雖使選部,不知臣無似,得以比數於銓望,在聖上惟簡之衷,宜有鑑燭之明,而誤恩遽及於臣身,臣顧其人乎哉?矧玆儲望磊落,不啻林立,而越次叨躐,有若必先於人者,以臣揣臣,尤非義分之所敢出也。伐檀之刺,濡梁之誚,臣固甘心,而竊恐聖世爵濫之歎,由臣伊始,是豈細故也哉?庚牌屢臨,承膺無路,玆瀝血懇,仰瀆崇嚴。伏乞聖慈,亟遞臣新授職名,俾重公揀,以安微分,不勝大願。臣無任云云。省疏具悉。爾其勿辭察職。
上在昌德宮。停常參·經筵。
藥房提調金道喜,副提調成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
申觀浩啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,明日召對,取稟。傳曰,停。
李明迪啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而停朝市相値,不得來會云矣,敢啓。傳曰,知道。
成遂默啓曰,右承旨徐戴淳,右副承旨李源益,今日不爲仕進,竝卽牌招,何如?傳曰,允。
傳于申觀浩曰,禮房承旨馳詣宗廟·景慕宮,奉審摘奸以來。
申觀浩啓曰,卽者修撰曺錫雨,以其親病,陳疏徑出,原疏以停朝市相値,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
以右副承旨李源益牌不進罷職傳旨,傳于申觀浩曰,只推。
以忠淸監司金鼎均狀啓,進上早紅柹子·生松茸,節序太早,限內不得封進,惶恐待罪事,傳于申觀浩曰,勿待罪事,回諭。
申觀浩,以弘文館言啓曰,修撰曺錫雨陳疏徑出,副修撰沈敬澤別兼春秋進,下番闕直,事甚未安。修撰尹定鉉,副修撰金炳奎,竝卽牌招,以爲推移入直之地,何如?傳曰,允。
以修撰尹定鉉,副修撰金炳奎牌不進罷職傳旨,傳于申觀浩曰,只推。
徐戴淳,以都摠府言啓曰,今日入直內三廳武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以都摠府言啓曰,副摠管沈日永,以御營中軍,本營諸將官射會監試事,訓鍊院晝仕出去之意,敢啓。傳曰,知道。
修撰曺錫雨疏曰,伏以臣之偏母,素有貞疾,近値金火之交,忽添暑濕之祟,吐瀉迭作,痃聚交肆,昏悶不省,促臣歸視。臣自聞此報,方寸煎灼,按住不得,忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,兼治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
夜五更,灑雨下雨,測雨器水深二分。
徐戴淳啓曰,來初五日,朝參日次矣,敢稟。傳曰,停。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申觀浩,以弘文館言啓曰,下番闕直,事甚未安。修撰尹定鉉,副修撰金炳奎,旣有只推之命,竝卽牌招,以爲推移入直之地,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重,吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以修撰尹定鉉,副修撰金炳奎牌不進罷職傳旨,傳于申觀浩曰,只推。
申觀浩,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,卽接寧陵參奉所報,則昨今兩年潦水,本陵局內,多有汰落處,曲墻東邊外靑龍一處,長一百二十尺,廣三十五尺,深十二尺,一處長一百二十尺,廣十三尺,深八尺,曲墻西邊內白虎一處,長二十尺,廣十二尺,深十一尺,一處長四十尺,廣十一尺,深九尺,曲墻北邊主峯後托一處,長八十尺,廣二十尺,深四十尺,主峯下一處,長一百二十尺,廣十二尺,深六尺,鸎峯後托一處,長三百二十尺,廣十三尺,深十二尺,一處長一百六十尺,廣十八尺,深十五尺,一處長一百二十尺,廣十尺,深七尺汰落云矣。莫重局內,有此屢處汰落之患,補築之節,不容少緩,依前例令地方官驪州牧使,詳細奉審,狀聞後稟處,何如?傳曰,允。
徐戴淳,以都摠府言啓曰,副摠管沈日永,以御營中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,本司武郞廳鄭斗源,奔走勤仕,已滿十五朔,依例六品遷轉事,捧承傳施行,何如?傳曰,允。
義禁府啓目粘連,向前李魯榮亦,漂還人之中路逃躱,難免不飭之失。以此照律,何如?判付啓依允。
上在昌德宮。停常參·經筵。
自開東至辰時,灑雨下雨,測雨器水深一寸七分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書成錫魯,身病猝重,勢難察任,今姑改差,何如?傳曰,允。
申觀浩啓曰,卽者景慕宮官員來言,明日正堂內西墻頹圮處修改時,提調當爲進參,而都提調鄭元容,提調金興根,俱有身病,不得進參云。提調,卽爲牌招,何如?傳曰,允。
又啓曰,景慕宮提調金興根牌不進推考傳旨,今方捧入,而正堂內西墻修改,當爲進參,如是違牌,事甚未安。更爲牌招,何如?傳曰,允。
又啓曰,景慕宮提調金興根再牌不進推考傳旨,今方捧入,而正堂內西墻修改,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
景慕宮提調前望單子入之,趙秉鉉落點。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重,吉鎭國在外。監察茶時之意,敢啓。傳曰,知道。
以大司鍊任百秀,司諫趙徽林,執義林肯洙牌不進罷職傳旨,傳于李源益曰,只推。
傳于李源益曰,中官宋遇容,擧措無嚴,嚴刑一次後,全羅道康津縣薪智島,勿限年定配。
申觀浩,以弘文館言啓曰,下番闕直,事甚未安。修撰尹定鉉,副修撰金炳奎,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接泰陵·康陵官員聯報,則本陵局內,忽有客虎之患,白晝咆哮,甚至作挐於齋庭,奉審巡山之節,不得隨時擧行云矣。莫重之地,有此虎患,萬萬驚駭。卽令該軍門發送砲手,期於獵捉事,分付,何如?傳曰,允。
李源益,以兵曹言啓曰,兼司僕將姜漢過,病難供職,呈狀乞遞,五衛將吳宅善,除授在外,上來無期云。新除授慶尙左水使李宜植戶奴呈狀內,矣上典,歷辭之路,偶然得病,多般治療,少無差減,時月之內,萬無登途赴任之望,呈狀乞遞,竝改差,何如?傳曰,允。
又以御營廳言啓曰,泰陵·康陵局內,忽有客虎,白晝咆哮,甚至作挐於齋庭,奉審巡山之節,不得擧行,卽令該軍門發送校卒,期於獵捉事,自禮曹草記,允下矣。本廳善放砲手五十名,定將校率領,今月初三日爲始,出送行獵之意,敢啓。傳曰,知道。
義禁府照目粘連,羅州牧使李魯榮矣本府議啓內,漂還人之中路逃躱,難免不飭之失。以此照律罪,笞四十收贖,附過還職,私罪。奉敎依允爲旀,功議各減一等爲良如敎。
上在昌德宮。停常參·經筵。
自辰時至人定,灑雨下雨,測雨器水深二分。
自人定至初四日開東,灑雨下雨,測雨器水深二寸五分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,行左承旨李魯秉,右承旨徐戴淳,今日不爲仕進,竝卽牌招,何如?傳曰,允。
成錫魯改差,代以李爲假注書。
以修撰尹定鉉,副修撰金炳奎牌不進罷職傳旨,傳于申觀浩曰,只推。
申觀浩,以弘文館言啓曰,下番闕直,事甚未安。修撰尹定鉉,副修撰金炳奎,旣有只推之命,修撰曺錫雨,由限已過,竝卽牌招,以爲推移入直之地,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于申觀浩曰,只推。
以右承旨徐戴淳牌不進罷職傳旨,傳于申觀〈浩〉曰,只推。
李源益,以都摠府言啓曰,今日入直內三廳武兼·禁軍及軍兵等,當爲中日習射技放,而景慕宮修改相値,不得設行之意,敢啓。傳曰,知道。
又以司僕寺一二提調意啓曰,濟州出來先運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,二十四匹中路故失,八匹中路病留,七匹津頭逃逸,二十匹水原府別驍士,一百三十匹訓鍊都監,三十五匹禁衛營,三十五匹御營廳,五十匹兵曹軍馬分給除,實納馬五十一匹,禾毛色,別單書入之意,敢啓。傳曰,知道。
又以義禁府言啓曰,中官宋遇容嚴刑一次後,全羅道康津縣薪智島,勿限年定配事,承傳啓下矣。宋遇容嚴刑一次,訊杖三十度後,全羅道康津縣薪智島,勿限年定配,而以承傳內辭意,具罪目,依例發遣府羅將,押送配所之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深一寸三分。
自二更至初五日開東,灑雨下雨,測雨器水深二寸六分。
申觀浩啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李源益,今日不爲仕進,卽爲牌招,何如?傳曰,允。
傳于徐戴淳曰,中官河浚浩,令該府拿處。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以修撰尹定鉉·曺錫雨,副修撰金炳奎牌不進罷職傳旨,傳于李源益曰,只推。
李源益,以弘文館言啓曰,下番闕直,事甚未安。修撰尹定鉉·曺錫雨,副修撰金炳奎,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,大報壇敬奉閣雨漏處修改,以今日辰時,已爲推擇啓下,而見今雨勢如此,無以擧行,待快晴,更爲擇日修改,何如?傳曰,允。
上在昌德宮。停常參·經筵。
自卯時至申時,灑雨下雨,測雨器水深二分。夜自五更至初六日開東,灑雨下雨,測雨器水深七分。
藥房副提調成遂默啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,行左承旨李魯秉,今日不爲仕進,卽爲牌招,何如?傳曰,允。
徐戴淳啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
成遂默啓曰,假注書金文煥,身病猝重,勢難察任,今姑改差,何如?傳曰,允。
金文煥改差,代以韓敬源爲假注書。
徐戴淳啓曰,卽者兵曹郞廳來言,南水閣水門鐵箭折傷,修改次開鑰云矣。依定式,除標信開閉之意,敢啓。傳曰,知道。
以全羅監司徐箕淳狀啓,靈巖郡民家漂頹人命渰死事,傳于徐戴淳曰,當此農節,民家漂頹,若是夥多,聞甚驚惻。元恤典外,別加顧助,渰死人如有生前身還布,竝蕩減,卽爲結構奠接之方,廟堂各別措辭,分付。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以修撰尹定鉉·曺錫雨,副修撰金炳奎牌不進罷職傳旨,傳于申觀浩曰,只推。
申觀浩,以弘文館言啓曰,下番闕直,事甚未安。修撰尹定鉉·曺錫雨,副修撰金炳奎,旣有只推之命,竝卽牌招,以爲推移入直之地,何如?傳曰,允。
以修撰尹定鉉·曺錫雨,副修撰金炳奎牌不進罷職傳旨,傳于申觀浩曰,只推。
申觀浩,以禮曹言啓曰,卽接永禧殿官員所報,則正殿南邊內墻外面二間許,今朝頹圮云矣。外面頹圮,與內面有異,慰安之節,不爲磨鍊,待快晴擇日修改,何如?傳曰,允。
又以禮曹言啓曰,卽接景慕宮官員所報,則今日雨後,本宮正堂西南間板子北邊第一行第二井滲漏,西邊內墻一間半頹圮云矣。滲漏旣在挾間,奉審之節,不爲磨鍊,而內墻頹圮,當有慰安之節,慰安祭不卜日,今初七日設行,修改之役,竝待快晴擇日擧行,何如?傳曰,允。
又以禮曹言啓曰,卽接景慕宮官員所報,則本宮正堂西邊內墻頹圮處北邊越數間內墻二間,又爲頹圮云矣。以西邊內墻頹圮,慰安祭,纔已磨鍊,今此頹圮處,待快晴一體修改,何如?傳曰,允。
又以禮曹言啓曰,卽接崇陵官員所報,則今朝雨後,本陵陵上西邊曲墻二間半許頹圮云矣。陵上曲墻,有此頹圮之患,萬萬驚悚。慰安祭不卜日,今初七日設行,而見今日勢已暮,修改之節,臣曹堂上郞廳,待明朝進去奉審後,稟處,何如?傳曰,允。
徐戴淳,以兵曹言啓曰,今月初八日,二兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以具濟遠爲兼司僕將。
徐戴淳,以兵曹言啓曰,卽接南所衛將金明厚牒報,則南水閣水門東邊鐵門,爲急水所激,破傷云。爲先令紫門監,堅實樹柵,卽速修改,而把守軍兵,東營入直軍十名除出,限修改間,嚴加守直之意,分付,何如?傳曰,允。
又以兵曹言啓曰,卽接慶熙宮入直衛將崔世寬牒報,則崇義門南邊墻垣四間,武德門西邊墻四間頹圮云。爲先令鐥工監,以杻把子堅實圍排,卽速修築,而亦令巡邏營門,申飭校卒,限改築間,晝察夜巡之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟西邊墻垣二間許頹圮云。爲先堅實圍排,待晴合力改築之意,敢啓。傳曰,知道。
又以御營廳言啓曰,因兵曹草記,南水閣水門東邊鐵門,爲急水所激破傷處,東營入直軍十名除出,哨官一員率領,限修改間,輪回嚴加守直,而該入直軍餘數不多,宮墻外巡邏,難以分排,出番助番牙兵十名,依例添入警巡之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深一寸二分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于申觀浩曰,禮房承旨馳詣景慕宮,奉審摘奸以來。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
李源益,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接西所衛將安慵牒報,則永肅門南邊內宮墻二間許,因雨頹圮云。爲先令紫門監,以杻把子及長木,堅實圍排,把守則係是局出身直所近處,限修築間,令局出身輪回,晝察夜巡之意,分付,何如?傳曰,允。
又以訓鍊都監言啓曰,因兵曹草記,永肅門南邊內宮墻二間許頹圮處,永肅門入直局出身五人除出,限修築間,輪回晝察夜巡之意,敢啓。傳曰,知道。
又以摠戎廳言啓曰,本廳左部右司把摠鄭喆東,身病甚重,勢難察任,改差,何如?傳曰,允。
義禁府啓目,中官河浚浩原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。
上在昌德宮。停常參·經筵。
李源益啓曰,來十一日,朝參日次矣,敢稟。傳曰,停。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于申觀〈浩〉曰,政官牌招開政。
申觀浩,以吏曹言啓曰,章陵令韓用濬,受由過限不上來,依例改差,何如?傳曰,允。
有政。吏批,判書李光正進,參判洪學淵,參議李時在牌招不進,同副承旨申觀浩進。以沈膺泰爲副校理,金左根爲知敦寧,姜必孝爲敦寧都正,朴岐壽爲知經筵,朴永元爲藝文提學,李圭祊爲同春秋,金英淳爲同成均,洪學淵爲掌樂提調,鄭宅鉉爲章陵令,朴承圭爲內贍直長,黃浩民爲北靑府使。故同知任嵂贈兵判知訓例兼,判尹任聖皐考,故府使李周豊贈兵參訓都例兼,故府使李元謙贈左承旨,守忠淸兵使李定鉉兩代,故學生白岐鎭·金濟贈童敎,孝行卓異,贈職事,承傳。
兵批,判書朴岐壽進,參判兪星煥入直,參議金在田在外,參知李元會病,右副承旨李源益進。以李鼎臣爲同知,金煐爲副摠管,金英淳爲副摠管,李秀淵爲五衛將,權溶爲都摠經歷,鄭煥一爲訓鍊僉正,李裕元爲文兼,鄭愚鉉爲武兼,李膺緖爲慶尙左水使。副護軍李宜植·李吉求,前虞候玄蓍永今加折衝加資事,覆啓判下。
吏批,再政。以兪永煥爲貞陵令。
兵批,再政。以金道喜爲知事,朴宗吉爲曹司衛將,趙存德爲都摠都事,宋在璿爲訓鍊判官,韓尙烈爲宣傳官。僉知單吳鼎周,副護軍玄蓍永,都摠管單金煐。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重,吉鎭國在外。監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以吏曹參議李時在牌不進罷職傳旨,傳于申觀浩曰,只推。
申觀浩,以春秋館言啓曰,別兼春秋臣鄭基世,以兵曹正郞,今日軍兵放料時,晝仕出去之意,敢啓。傳曰,知道。
李源益,以禁衛營言啓曰,本營騎士將洪憲範,身病猝重,勢難察任,改差,何如?傳曰,允。
義禁府啓目粘連,向前河浚浩亦,任在近侍,不能小心,難免稽忽。以此照律,何如?判付啓依允。
上在昌德宮。停常參·經筵。
夜自二更至初九日開東,灑雨下雨,測雨器水深二分。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左副承旨李明迪,今日不爲仕進,卽爲牌招,何如?傳曰,允。
又啓曰,假注書李,身病猝重,勢難察任,今姑改差,何如?傳曰,允。
李改差,代以趙龜植爲假注書。
申觀浩,以弘文館言啓曰,新除授副校理沈膺泰,卽爲牌招察任,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷,金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以副校理沈膺泰牌不進罷職傳旨,傳于申觀浩曰,只推。
成遂默,以吏曹言啓曰,成均館博士金夏鎭,成均館學正羅時鏞·金用鼎,俱爲受由,過限不上來,依例罷職,何如?傳曰,允。
徐戴淳,以兵曹言啓曰,南水閣東邊鐵門,今已修改矣,把守軍兵,解送直所之意,敢啓。傳曰,知道。
又以御營廳言啓曰,南水閣水門東邊鐵門破傷處,今已修改,把守軍兵還入直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
義禁府照目粘連,中官河浚浩矣,本府議啓內,任在近侍,不能小心,難免稽忽。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
刑曹參議李根友疏曰,伏以臣,百無肖似,未堪任使,而偏被洪造,有踰涯分,向在邊邑,未效一日之責,而特蒙承宣之召還,繼忝司寇之佐貳。恩出記簪,感極銘肺,而其奈性本執滯,識又寡昧,詞訟重務,自知無堪,早晩僨誤,料必難免,果於日前,有中部訟民朴成玉,稱有當捧之債於司饔院吏崔命錫,呈訴本曹,要其準捧。臣於赴衙之日,兩造査實,則本非給債,卽因雜技,勒成債券,而訟庭自服,至於納侤,故謹依律文所載,施以刑配之典。同場雜技之漢,亦爲依律杖治,本事顚末,不過如是,匪意興寅君臣最應,謂其傔屬,右袒成玉,捉去訟隻崔命錫及其僚吏李舜膺,謂以成玉之刑配,由於兩漢之慫慂,私門杖縛,幾至死境,侵誣訟官,擧措乖當。夫如是則法司無聽理之望,刑官失用律之路,私室干訟,已非美事,貽羞法曹,亦關後弊,此專由於臣之人微望輕,見侮至此,將何以抗顔赴公,復對曹屬,而其在公朝,亦安用如許法官爲哉?玆敢短章自列,仰瀆崇聽。伏乞聖慈,俯垂鑑諒,將臣訟銜,亟賜鐫斥,俾爲爲人臣不職者之戒焉。臣無任云云。省疏具悉。果有是也,萬萬駭然。疏辭,令廟堂稟處,爾不必爲引矣。
上在昌德宮。停常參·經筵。
自開東至人定,灑雨下雨,測雨器水深一寸二分,自人定至初十日開東,灑雨下雨,測雨器水深二分。
申觀浩啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李源益,今日不爲仕進,卽爲牌招,何如?傳曰,允。
申觀浩啓曰,知敦寧金左根,除拜後過三日,不爲出肅,依定式推考警責,仍卽牌招察任,何如?傳曰,允。
申觀浩,以弘文館言啓曰,副校理沈膺泰,旣有只推之命,卽爲牌招察任,何如?傳曰,允。
李明迪啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李明迪曰,只推。
以右副承旨李源益牌不進罷職傳旨,傳于申觀浩曰,只推。
李明迪啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
申觀浩,以禮曹言啓曰,卽接京畿監司李若愚移文,則以爲,喬桐府鄕校聖殿滲漏,鋪陳年久破傷,不可不及今修改,告由移還安祭香祝,自本曹啓稟下送云矣。喬桐府鄕校聖殿修改,今秋釋菜不遠,當爲兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
李明迪,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深六分。
自人定至五更,灑雨下雨,測雨器水深六分。
藥房提調金道喜,副提調成遂默啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
申觀浩啓曰,明日召對,取稟。傳曰,停。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
成遂默啓曰,行左承旨李魯秉,今日不爲仕進,卽爲牌招,何如?傳曰,允。
傳于徐戴淳曰,大臣·備局堂上引見。
成遂默啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以權應夔爲假注書。
以濟州防禦使李源祚狀啓,薦新進上靑皮,未滿定例,惶恐待罪事,傳于申觀浩曰,勿待罪事,回諭。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以副校理沈膺泰牌不進罷職傳旨,傳于申觀浩曰,只推。
申觀浩,以弘文館言啓曰,副校理沈膺泰,旣有只推之命,卽爲牌招察任,何如?傳曰,允。
又以禮曹言啓曰,卽接社稷署所報,則今日風雨,本署壇內北壝門顚仆,東壝門柱根,年久腐傷,幾至顚仆云矣。修改之節,待快晴擇日擧行,何如?傳曰,允。
徐戴淳,以兵曹言啓曰,卽接西所衛將金魯學牒報,則中日閣東邊中松一株,因風顚仆云,令該所依例斫去之意,敢啓。傳曰,知道。
又以御營廳言啓曰,因禮曹草記,泰陵·康陵局內捉虎事,本廳善放砲手五十名,將校率領,另飭出送矣。多日行獵,終無虎跡,雨勢如此,山行軍今姑撤還,何如?傳曰,允。
又以備邊司言啓曰,行護軍金學性,備堂新差之後,今日賓對,又爲懸病,事極未安。從重推考,令政院卽爲牌招,使之進參,何如?傳曰,允。向者疏辭,已過界分,今又懸病,尤爲未安,嚴飭牌招,如有違牌,勿爲呼望。
癸卯閏七月初十日辰時,上御熙政堂。大臣·備局堂上引見入侍時,右承旨徐戴淳,假注書趙龜植,事變假注書金始遠,別兼春秋沈敬澤·李裕元,右議政權敦仁,行兵曹判書朴岐壽,左參贊趙秉鉉,禮曹判書朴晦壽,知中樞府事金道喜,戶曹判書朴永元,吏曹判書李光正,刑曹判書李穆淵,漢城判尹任聖皐,行護軍趙秉龜,同知中樞府事洪在喆,行承政院都承旨成遂默,行護軍金學性,校理李宗秉,以次進伏訖。上曰,史官分左右。敦仁曰,近日日候蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,夏秋節交,老炎尙熾,人之疾病,每戒於此時,近又暑雨頻仍,蒸濕熏人,閭巷間輪行雜症,見甚於前。聖人節宣之方,何時不克審克愼,而似此天氣,尤宜十分加意,節飮食,內盡調養之道,謹起居,外無觸冒之患,此爲聖躬保護之良劑,以此深留聖慮,是臣千萬顒祝之至。上曰,次對爲之。敦仁曰,因刑曹參議李根友上疏批旨,有令廟堂稟處之命矣,取考秋曹訟案,則朴成玉之初非給債,而雜技成券,明的自服,夫賭博財物,法有當律,則該曹決折,事理允當,而興寅君之爲傔屬地,干涉官訟,已非美事。況勒謂彼隻之慫慂,濫施私門之杖縛,訟官受侮,猶屬餘事,國法擅壞,乃至此極,其在嚴法杜弊之道,不可以秩高宗臣,置而勿論,興寅君最應,施以譴削之典。近來奸徒之設局欺騙,强禦之勒債侵虐,弊日滋盛,在在成風,無告平民,莫可聊生。是宜到底搜探,嚴懲痛禁,而似此無理之擧,往往沮擾掌法之地,反懷避謗,而全不欲事事,詞訟何以得平,法紀何以不頹,奸習何以懲畏,生民何以支保乎?以此筵奏申飭,前後非一,今不必更煩條陳,而自今各別廉察,所在摘發,賤者依例照律,有班名官爵者,草記重勘,無或掩置,以爲爲殘民紓患之意,嚴飭法司,何如?上曰,依爲之,各別申飭,可也。出擧條敦仁曰,部官債訟之二十兩以外,無得聽理,自是法例,受敎申飭,亦甚嚴重,而近多托以民事,濫至於數三百兩之訟,定式之無難違越,已極可駭,甚或橫攬他部之事,侵及掌外之民,法式之冒犯,如此,則聽斷之不公,可知。姑以令申之意,嚴飭各部,日後如有現發,則當者爲先汰勘,不飭之京兆堂上,竝爲論責,何如?上曰,依爲之。出擧條敦仁曰,頃因全羅右道暗行御史趙龜夏別單,每年先從幾邑改量,漸次行之事,覆啓關問於三南道臣矣,卽見全羅監司徐箕淳,忠淸監司金鼎均所報,則俱以爲,事役浩大,經費不些,以今邑勢,容措沒策云,慶尙監司李景在,枚擧柒原縣監申在應牒呈,以爲,已有多少經紀,無煩民力,先使試可,俾爲竣役云矣。田政之弊,莫今日若,經界一紊,奸僞百出,兼竝隱漏,虛冒冤懲,害歸無告,靡所因極,顧今救時急務,未有先於改量一事,而擧措稍涉張大,人情每狃姑息,百餘年來,未嘗無議,而尙未修擧矣。繡單所言先從一二邑漸次行之者,此是英廟朝筵中講究之論,苟能如是立制,誠實行之,則不煩朝家張大之擧,幾年之間,將見全道均田。此實時措便宜之妙法,而嶺南則雖有柒原一邑之先請施行者,兩湖則或以財力爲辭,或以事勢持難,殊未知嶺南事勢,較便於他道,而柒原財力,獨裕於他邑耶?行與不行,只在於人,而兩湖所報,旣若是難愼,該道形便,亦不可懸度,則今難强卽設施,有若督科,再容爛商,徐圖措處,未爲不可。嶺南則柒原量事,姑未知何以竣役,而旣試於一邑,則他邑當有繼之者,營門又操飭而勸成,則守令亦豈無擔着之人哉?待秋成擇其可行之幾郡邑,使之次第設行之意,關飭嶺南道臣,何如?上曰,依爲之。出擧條敦仁曰,潛蔘禁制,未始不至嚴,而設始旣久,奸僞滋興,利之所在,法有不行,而包外冒越,殆無限量,故年前蔘包加定,亦出於萬不獲已一分矯救之意,而近聞加包之後,潛越猶前,苟如是則非但變通之無益於禁奸,將使貽害之反歸於元包。雖京外嗜利之徒,暋不知畏,如使營邑,另意嚴法,到底操飭,則冒禁之弊,豈至若是之狼藉乎?曆賚之行,又將不遠,嚴加知委於開城留守,平安監司,義州府尹等處,使之各別申禁,俾有實效,何如?上曰,依爲之。出擧條敦仁曰,年前蔘包加定時,蔘稅十萬兩內,以五萬兩,代劃於例貿蔘價,關西元劃錢每年四萬七千餘兩,留儲本道,蓋欲待有事時取用也。信行所需,今當料理,關西錢辛丑壬寅及當年合三年條十四萬餘兩,除其已區劃,則實數當爲九萬九千餘兩矣。知委該道,使之定色吏輸納於度支,以備信需,無論本道與度支,如或有差人去來之弊,則斷當草記論勘,以此竝爲申飭,何如?上曰,依爲之。出擧條敦仁曰,人君治法,必以抑近習爲先,蓋處於至密之地,供其至暬之任,若不務加裁抑,安於使令,則小而狎昵壅蔽,大而放縱恣橫,馴至於害道弊政,莫之禁制,故自古論治道者,無不眷眷於抑近之政,我朝家法,尤嚴於此,列聖相承五百年,不以宦侍之失馭,或致聖德之貽累,是固歷代所未有也。今殿下沖年嗣服,智思未及周萬,聰明未及達四,政宜克思紹述,嚴愼幾微,俾無敢有一毫縱逸之患,而近聞此輩,或恣行外道,貽弊民邑云,姑出傳聞,雖不必指的仰奏,而苟能嚴畏國綱,焉敢憑藉近習,作弊生民,全無顧憚乎?年前亦有此等事之及聞,自廟堂關飭各道,使之隨現摘發,則營邑之褎若無聞,一向掩置爲事者,尤豈不萬萬慨歎?爲先以臣擧條,關飭諸道,如有現發,俾卽登聞,而若復如前掩置,有所入聞,則該道臣從重論勘,亦以此意,一體嚴飭於內班院,何如?上曰,另加嚴飭,可也。出擧條敦仁曰,太廟修改,若小小頉處,則從便擧行自是已例,而閟宮則無論大小頉處,皆告由然後,修改云,廟宮儀節,不宜異同,日後閟宮修改,一依太廟例,小頉處則使之從便擧行,何如?上曰,依爲之。出擧條敦仁曰,戶曹判書朴永元,備堂還差,朴永元京畿句管,知敦寧府事金左根,海西句管,堂上差下,何如?上曰,依爲之。出擧條敦仁曰,東萊水使,已於日前政差代矣。新使斯速下去,然後淸梱,亦當次第交龜,而間因事勢之不得不然,數次遞代,自致延拖,兩營事不可不念。新除水使,使之不多日辭朝,秋務方始,不可曠官,受由上京及未下直守令,一體催促下送,何如?上曰,依爲之。出擧條敦仁曰,摠戎使柳基常,身病猝重,擔詣朝房,不得登筵矣。上曰,唯。仍命大臣就座,戴淳曰,諸宰奏事,岐壽等曰,別無所懷矣。戴淳曰,玉堂所懷奏之。宗秉曰,臣本才疎識蔑,其在論思之任,初不近似,而區區芹忱,惟在於聖學一款耳。第伏念,盛夏以後,經筵久曠,召對亦稀,雖在蜎蠖之中,必有縕繹之工,而猶未若召接臣隣,講究經史之爲美規也,所以程夫子,有請俟初秋輪日侍講之奏,而今玆庚炎已過,昕夕稍涼,政宜讀書講學之時也。伏願殿下,念夏禹之惜陰,體殷宗之時敏,頻頻臨筵,常常晉接,硏究乎六經之旨,討論乎歷代之事,一念慥慥,惟聖學是懋焉。上曰,所陳當體念矣。出擧條戴淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退,史官就座。仍命退,諸臣以次退出。
上在昌德宮。停常參·經筵。
申觀浩啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李明迪,右副承旨李源益,今日不爲仕進,竝卽牌招,何如?傳曰,允。
又啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐戴淳曰,只推。
以右副承旨李源益牌不進罷職傳旨,傳于申觀浩曰,只推。
以副校理沈膺泰牌不進罷職傳旨,傳于申觀浩曰,只推。
申觀浩,以弘文館言啓曰,副校理沈膺泰,旣有只推之命,卽爲牌招,何如?傳曰,允。
又以吏曹言啓曰,今初十日次對入侍時,東萊水使,使之不多日內辭朝,上京守令及未下直守令,一體催促下送事,允下矣。自臣曹催促,則未下直守令尙州牧使洪疇,今月十二日辭朝云,北靑府使黃浩民,今月十七日辭朝云,上京守令瑞山郡守洪明厚,已爲下去云,丹陽郡守李台鉉,今月十二日下去云,平壤庶尹徐有民,永柔縣令李壔,三登縣令李絅愚,俱以爲今月十五日下去云,潭陽府使鄭憲容,今月十六日下去云,伊川府使申錫愚,身病猝重,不得下去云,洪川縣監李敏翼,親病沈重,不得下去云。其親病身病,旣如此,則有難强令還任,洪川縣監李敏翼改差,伊川府使申錫愚罷黜,何如?傳曰,允。
吏曹口傳政事,以趙命夏爲景慕宮令。
上在昌德宮。停常參·經筵。
徐戴淳,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李明迪啓曰,明日召對,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李源益,同副承旨申觀浩,今日不爲仕進,竝卽牌招,何如?傳曰,允。
以副校理沈膺泰牌不進罷職傳旨,傳于李明迪曰,只推。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以慶尙監司李景在狀啓,固城郡人命渰死事,傳于徐戴淳曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
申觀浩啓曰,別兼春秋李裕元以監軍受牌,出去矣。左右史不可不備。別兼春秋鄭基世·南秉哲·沈敬澤·金益文·趙秉駿,竝卽牌招,推移入直,何如?傳曰,允。
申觀浩,以弘文館言啓曰,副校理沈膺泰,旣有只推之命,卽爲牌招察任,何如?傳曰,允。
又以禮曹言啓曰,仙寢守護,法意甚重,而禧陵陵官空齋事,有所入聞,故極爲驚悚。捉致本陵員役,嚴加査問,則以爲,參奉柳鼎東,前已遭母喪,直長李正觀在直矣,今月初六日,聞同生兄喪訃,空齋出來,初八日以在直樣,始報臣曹,請得假官而代直,其間空齋,已爲三日矣,情地雖曰切急,莫重肅嚴之地,無難空齋,事未前有,萬萬驚駭。直長李正觀罪狀,令該府拿問處之,假官之屢日代直,亦甚未安,參奉有闕之代,令該曹,以在京無故人口傳差出,以爲入直之地,何如?傳曰,允。
徐戴淳,以都摠府言啓曰,副摠管李行敎以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以司僕寺一二提調意啓曰,濟州出來後運年例進上馬八匹,別御乘馬二十匹,山屯馬二百匹,合二百二十八匹內,十七匹中路故失,七匹中路病留,五匹津頭逃逸除,實納馬一百九十九匹,禾毛色別單書入之意,敢啓。傳曰,知道。
又以訓鍊都監言啓曰,本局哨官南永老,身病甚重,勢難察任,改差,何如?傳曰,允。
又以禁衛營言啓曰,本營字內烽燧東邊第一城廊近處體城二間許頹圮處,今閏七月十二日,始役改築之意,敢啓。傳曰,知道。
上在昌德宮。停常參·經筵。
申觀浩啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右承旨徐戴淳,左副承旨李明迪,今日不爲仕進,竝卽牌招,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源益曰,只推。
以右承旨徐戴淳,左副承旨李明迪牌不進罷職傳旨,傳于申觀浩曰,只推。
以別兼春秋鄭基世·南秉哲·沈敬澤·金益文·趙秉駿牌不進罷職傳旨,傳于申觀浩曰,只推。
吏曹口傳政事,以金有淳爲禧陵參奉。
李源益,以都摠府言啓曰,副摠管李行敎以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以摠戎廳言啓曰,本廳左部千摠洪應燮,身病甚重,勢難察任,改差,何如?傳曰,允。
又以義禁府言啓曰,禧陵直長李正觀拿問處之事,傳旨啓下矣。李正觀下去咸鏡道北靑府云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自人定至十五日開東,灑雨下雨,測雨器水深一寸。
李源益啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李源益曰,禮房承旨,馳詣宗廟·景慕宮,奉審摘奸以來。
備忘記,慶尙左水使李膺緖下直,長弓一張,長箭一部,片箭一部,筒兒一箇賜給。
傳于李源監曰,在外承旨與同副承旨,許遞,前望單子入之。
承旨前望單子入之,李啓朝·李謙在落點。
傳于李源益曰,禮·刑換房。
傳于李源益曰,政官牌招開政。
傳于李源益曰,七夕製明日爲之,弘文提學,待明朝牌招。
傳于李源益曰,中官文學一·李寅協·韓定善,竝令該府拿處。
李源益啓曰,行都承旨成遂默,左承旨徐戴淳,左副承旨李明迪不爲仕進,右承旨李啓朝,右副承旨李謙在未肅拜,院中只有臣一人,伴直無人。右副承旨李謙在,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨成遂默,左承旨徐戴淳,左副承旨李明迪不爲仕進,右承旨李啓朝未肅拜,右副承旨李謙在未承牌,臣吏·兵批兼進之意,敢啓。傳曰,知道。
李源益,以吏批言啓曰,掌樂院正朴來萬,以其身病,呈狀乞遞,改差,何如?傳曰,允。
有政。吏批,判書李光正進,參判洪學淵,參議李時在竝牌招不進,同副承旨李源益進。以尹致容爲活人別提,尹正鎭爲伊川府使,南秉善爲洪川縣監,金錫模爲麒麟察訪。承文著作單李建春,正字單崔虎文,副正字單羅采奎。故兵使金相玉贈兵判知訓例兼,都摠管金煐考。
兵批,行判書朴岐壽,參判兪星煥病,參議金在田受由在外,參知李元會入直進,同副承旨李源益進。僉知申觀浩,護軍李魯秉,副護軍韓宅履,副司果姜冕奎,以上竝單付。
吏批,再政。以宋柱獻爲掌樂正,申命護爲廣興奉事,韓容德爲長寧殿別檢。
李源益啓曰,右副承旨李謙在牌不進,伴直無人。左副承旨李明迪,所當牌招,而拘於廳規,不得請牌,何以爲之?敢稟。傳曰,牌招。
又啓曰,別兼春秋李裕元以監軍受牌,出去矣。左右史不可不備。別兼春秋鄭基世·南秉哲·沈敬澤·金益文·趙秉駿,竝卽牌招,推移入直,何如?傳曰,允。
李源益啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李明迪曰,只推。
以右副承旨李謙在牌不進罷職傳旨,傳于李源益曰,只推。
以吏曹參議李時在牌不進罷職傳旨,傳于李源益曰,只推。
李源益,以禮曹言啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
李明迪,以都摠府言啓曰,副摠管沈日永以御營中軍,本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸二分。
自人定至十六日開東,灑雨下雨,測雨器水深一寸九分。
藥房副提調成遂默啓曰,伏未審日間,聖體,若何,寢睡·水刺之節,何如?臣率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
李源益啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右副承旨李謙在,今日不爲仕進,卽爲牌招,何如?傳曰,允。
徐戴淳啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李源益啓曰,弘文提學趙秉龜牌不進推考傳旨,今方捧入,而七夕製試取命下之後,如是違牌,事甚未安。更爲牌招,何如?傳曰,允。
又啓曰,弘文提學趙秉龜,疏批已下,卽爲牌招,何如?傳曰,允。
又啓曰,弘文提學旣已承牌,藝文提學朴永元,卽爲牌招,同參考試,何如?傳曰,允。
傳于成遂默曰,都承旨持此御題,與弘文提學,偕往泮宮,試取以來。
成遂默啓曰,臣與弘文提學趙秉龜,偕往泮宮,七夕製儒生試取,則收券爲二百二十四張矣,捧入之意,敢啓。傳曰,知道。
傳于李源益曰,科次入侍。
徐戴淳啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐戴淳曰,只推。
以右副承旨李謙在牌不進罷職傳旨,傳于李源益曰,只推。
以別兼春秋鄭基世·南秉哲·沈敬澤·金益文·趙秉駿牌不進罷職傳旨,傳于李源益曰,只推。
李源益,以奎章閣言啓曰,景慕宮望廟樓,今望奉審無頉之意,敢啓。傳曰,知道。
徐戴淳,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,宣傳官申命源·沈宜豊,文臣兼宣傳官李裕元·洪祐健,俱以病難供職,呈狀乞遞,竝改差,何如?傳曰,允。
李源益,以司僕寺一二提調意啓曰,濟州前牧使李源祚遞任進上馬三匹,今纔上來,禾毛色別單書入,依例內廏立養之意,敢啓。傳曰,知道。
弘文提學趙秉龜疏曰,伏以臣以不才,屢被謬恩,世稱華要,殆遍無遺,夫豈有可取之能,可堪之實而然哉?每奉一番除旨,輒增一番惶恧,而猶幸有衷懇則有恩諒,得以粗伸微分,不至於濫溢之災,竊自以謂,臣之情實,已爲淵鑑之所俯燭,從玆以往,凡繫選職,不應復及於賤臣,今此文院之命,又何爲以至也?臣誠惝怳震駴,莫省所以。間緣控辭無階,未敢唐突瀆撓,而兢惕之忱,愈久而愈切,乃者梧製有命,召牌儼臨,臣始可以畢陳情悃矣。臣於副學·直學,號稱館閣之選,未嘗不緇玷,而亦非專主詞命,故雖如臣椎魯空疎者,或可可否於當辭不當辭之間,而至於兩館之職,尤非前所濫叨之比也。其任也,典誥策而贊笙鏞之化,掌課試而揀髦乂之才,苟非文學優於述作,鑑識精於功令,而聞望標準,又足以壓倒一世,則莫宜居之,臣果其人乎哉?由是前輩宿儒之以鴻匠巨工號者,亦莫不逡巡於此,誠以名器之至重,揀選之至難故耳,曷嘗有如臣倥侗無識者也?與臣親者,固爲臣悶然,與臣疎者,雖譏之姍之,卽臣自取,在臣慙恧,當復如何?假使詞林無可堪之才,館職有苟充之會,決不宜淆濫如是,況今群彦林立之時乎?臣欲以失學無文,覶縷爲說,則反恐爲粉飾之例讓,故只將從前蒙被之厚恩,復有望於今日,以我殿下曲察厚庇之眷,亦豈蘄於曾所體諒者乎?臣本我殿下造化中物也,夷險燥濕,在所不辭,第臣方待罪元戎,才薄任重,若僬僥之負鼎,駑駘之服乘,夙宵憧憧,恐不克負荷委畀,而若又加之以製述考課之事,責其左畫方而右畫圓,則雖文武全才,誠難矣,臣何論哉?玆敢悉控至懇,仰瀆崇嚴。伏乞聖明,俯賜鑑照,亟遞臣弘文提學之任,以重公選,以安賤分焉。臣無任云云。答曰,省疏具悉。卿其勿辭行公。
癸卯閏七月十五日酉時,上御熙政堂。七夕製科次入侍時,行都承旨成遂默,假注書趙龜植,記注官全國憲·文用中,試官弘文提學趙秉龜,對讀官檢校待敎李裕元,副校理沈膺泰,修撰尹定鉉以次進伏訖。上曰,史官分左右。遂默曰,對讀官,使之進前讀奏試券乎?上可之,定鉉讀奏第一張第四句訖,上曰,止之。秉龜曰,書等,何以爲之乎?上曰,第一張書三下一,第二張書三下,其餘書次上,可也。秉龜曰,祕封,使承旨坼奏乎?上可之,遂默以次讀奏訖,秉龜奏曰,試券五張,承命試取,而所呈券封內無頉,預次二張,書外字,可乎?上曰,唯。仍命書傳敎曰,七夕製賦居首三下一鄭順朝,直赴會試,之次三下生員閔馨在,給二分,之次次上李寅喬等三人,竝令該曹考例施賞。又命書傳敎曰,入格儒生,明日延英門外施賞。裕元進前奏曰,臣以春秋館事,有所仰達者矣。五臺·鼎足兩處史庫曝曬,年限已過,而昨年因大臣筵稟,退行於今秋矣。秋節已屆,卽爲擇日擧行,何如?上曰,依爲之。出擧條上命史官就座,仍命試官先退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深二分。
李啓朝啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李明迪,右副承旨李謙在,今日不爲仕進,竝卽牌招,何如?傳曰,允。
又啓曰,假注書趙龜植,身病猝重,勢難察任,今姑改差,何如?傳曰,允。
趙龜植改差,代以韓敬源爲假注書。
傳于李啓朝曰,左副承旨·同副承旨許遞,前〈望〉單子入之。
承旨前望單子入之,李根友·朴齊憲落點。
傳于李啓朝曰,中官石泰元,令該府拿問嚴勘。
李啓朝啓曰,行都承旨成遂默,左承旨徐戴淳,右副承旨李謙在不爲仕進,右承旨李根友,同副承旨朴齊憲未肅拜,院中只有臣一人,伴直無人。同副承旨朴齊憲,卽爲牌招,何如?傳曰,允。
以右副承旨李謙在牌不進罷職傳旨,傳于李啓朝曰,只推。
李啓朝啓曰,行都承旨成遂默,左承旨徐戴淳,右副承旨李謙在不爲仕進,右承旨李根友未肅拜,同副承旨未差,院中只有臣一人,伴直無人。右副承旨李謙在,旣有只推之命,更爲牌招,何如?傳曰,允。
李啓朝啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李啓朝曰,只推。
以石泰元囚單子,傳于李啓朝曰,放送。
李啓朝,以都摠府言啓曰,副摠管沈日永以御營中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,卽見東萊府使吳取善狀啓,則以爲,西館大廳西行廊全頹處外東館館守倭所接行廊與門間,修理已久,至於傾仄,不得不改建,而訓導李宜叙,捐出私財,一新修改,其在激勸之道,合有示意之典,而事係干恩,請令廟堂稟處矣。今此訓導之不煩公費,損財繕宇,實爲嘉尙,訓導李宜叙,令該院考例施賞。昨年因江界越邊彼人結幕事,移咨禮部,另行査剔之擧,而其時別齎咨官李文養,善爲周旋,效勞旣多。凡係邊事之酬奬示意,前有其例,亦令該院,一體施賞,何如?傳曰,允。
義禁府啓目,中官文學一·李寅協·韓定善等原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,竝只議處,何如?判付啓,飭已施矣,竝放送爲良如敎。
同副承旨朴齊憲疏曰,伏以臣與右承旨臣李根友,有舅甥應避之嫌,揆以法例,在下當遞,玆敢短章陳籲。伏乞聖慈,亟許遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
李啓朝啓曰,來二十一日,朝參日次矣,敢稟。傳曰,停。又啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李謙在,今日不爲仕進,卽爲牌招,何如?傳曰,允。
備忘記,神光僉使吳永善下直,長弓一張,長箭一部,片箭一部,筒兒一箇賜給。
假注書韓敬源在外,代以李裕膺爲假注書。
以南寧尉尹宜善沐浴呈辭,傳于李啓朝曰,給由馬。
李啓朝啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李源達落點。
李啓朝啓曰,新除授同副承旨李源達,卽爲牌招,何如?傳曰,允。
傳于李源達曰,呈告法司堂上許遞,與未差之代,政官牌招開政。
李源達,以吏曹言啓曰,新除授成均館典籍趙光濂·宋欽翼·李命允·李好亨,俱爲除拜,過限未肅拜,竝依例改差,何如?傳曰,允。
有政。吏批,判書李光正進,參判洪學淵,參議李時在竝牌招不進,同副承旨李源達進。以金煐爲判尹,李源祚爲刑曹參議,洪祐健·具相殷爲典籍,洪鍾馨爲假監役,徐元淳爲成川府使。前忠淸兵虞候韓取善,今加通政加資事,覆啓判下。
兵批,行判書朴岐壽進,參判兪星煥病,參議金在田受由在外,參知李元會入直,左副承旨李啓朝進。以金景善爲副摠管,金勉修爲僉知,申觀浩·權灝爲宣傳官,洪秉周爲訓鍊主簿,金鎭右·宋能圭爲文兼,尹泰壽爲武兼,張鉉德爲忠淸兵虞候。大護軍任聖皐,副護軍李明迪·李源益·朴齊憲·沈宜豊,以上竝單付。
吏批,再政。林樂鎭·安正淳爲典籍。
兵批,再政。以張鳳羽爲武兼。
李啓朝啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李啓朝曰,只推。
以右副承旨李謙在牌不進罷職傳旨,傳于李源達曰,只推。
以吏曹參議李時在牌不進罷職傳旨,傳于李源達曰,只推。
李啓朝,以訓鍊都監言啓曰,本局把摠李種華,身病甚重,勢難察任,改差,何如?傳曰,允。
上在昌德宮。停常參·經筵。
徐戴淳,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李源達啓曰,明日常參·經筵,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李謙在,今日不爲仕進,卽爲牌招,何如?傳曰,允。
李源達啓曰,卽者吏曹郞廳來言,洪川縣監南秉善,兩司當爲署經,而諫院則雖已署經,憲府則執義林肯洙未肅拜,掌令李昌廷·金永鎭,持平洪在重·吉鎭國在外,只有大司憲李奎鉉一人,不得備員署經云。執義林肯洙,卽爲牌招,何如?傳曰,一司除署經。
徐戴淳啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐戴淳曰,只推。
以右副承旨李謙在牌不進罷職傳旨,傳于李源達曰,只推。
李源達,以司僕寺一二提調意啓曰,兼內乘金鎰,以其身病,呈狀乞遞,不可强令察任。今姑改差,其代令該曹口傳差出,何如?傳曰,允。
兵曹口傳政事,以李容純爲兼內乘。
上在昌德宮。停常參·經筵。
李源達啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,左副承旨李啓朝,今日不爲仕進,卽爲牌招,何如?傳曰,允。
李源達啓曰,三品官之無得過三日循例請牌,曾有定式矣,刑曹參議李源祚,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
徐戴淳啓曰,假注書李裕膺,身病猝重,勢難察任,今姑改差,何如?傳曰,允。
李裕膺改差,代以鄭基稷爲假注書。
李謙在啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李謙在曰,只推。
以左副承旨李啓朝牌不進罷職傳旨,傳于李源達曰,只推。
上在昌德宮。停常參·經筵。
藥房都提調鄭元容,提調金道喜,副提調成遂默啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李源達啓曰,明日常參·經筵,取稟。傳曰,停。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
成遂默啓曰,左承旨徐戴淳,左副承旨李啓朝,右副承旨李謙在,今日不爲仕進,竝卽牌招,何如?傳曰,允。
李源達,以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?取稟。傳曰,以今月晦前擇入。
又以禮曹言啓曰,以太廟展謁取稟草記,傳曰,以今月晦前擇入事,命下矣,展謁吉日,令日官李秉洪推擇,則今閏七月二十八日,二十九日俱吉云。以何日定行乎?敢稟。傳曰,以二十八日爲之。
李源達啓曰,宗廟署官員來言,永寧殿滲漏處,提調一員,當爲奉審,而都提調趙寅永,提調洪敬謨俱有身病,不得進參云。提調卽爲牌招,何如?傳曰,允。
又啓曰,宗廟提調洪敬謨牌不進推考傳旨,今方捧入,而永寧殿滲漏處,當爲奉審,如是違牌,事甚未安。更爲牌招,何如?傳曰,允。
李根友啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李根友曰,只推。
以左承旨徐戴淳,左副承旨李啓朝,右副承旨李謙在牌不進罷職傳旨,傳于李源達曰,只推。
李根友,以都摠府言啓曰,副摠管沈日永以文臣朔試射試官,訓鍊院晝仕出去之意,敢啓。傳曰,知道。
上在昌德宮。停常參·經筵。
李謙在,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李謙在啓曰,來二十五日,朝參日次矣,敢稟。傳曰,停。
李源達啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,左副承旨李啓朝,今日不爲仕進,卽爲牌招,何如?傳曰,允。
又啓曰,假注書權應夔,身病猝重,勢難察任,今姑改差,何如?傳曰,允。
權應夔改差,代以韓容悳爲假注書。
李源達啓曰,宗廟提調洪敬謨再牌不進推考傳旨,今方捧入,而永寧殿滲漏處,當爲奉審,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
吏曹口傳政事,以金道善爲宗廟提調。
傳于李謙在曰,中官李枝成定配。
李謙在啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李謙在曰,只推。
以左副承旨李啓朝牌不進罷職傳旨,傳于李謙在曰,只推。
李源達,以吏曹言啓曰,成均館典籍鄭駿容,以其身病,呈狀乞遞,改差,何如?傳曰,允。
又以禮曹言啓曰,宗廟署所報,昨日日次奉審,則永寧殿第三室龕上靑斑子西北第一井,滲漏穿破,土塊墜落於地衣上,而穿破圓徑,爲二寸許云矣,莫重殿內,有此土塊墜落之患,萬萬驚悚,不可無慰安之擧。永寧殿慰安祭不卜日,今二十三日設行,修改之節,臣曹堂上,與本署提調,卽爲進去奉審後,稟處,何如?傳曰,允。
又以禮曹言啓曰,臣晦壽與本署提調臣金道喜,進詣永寧殿奉審,則第三室龕上靑班子穿破,土塊墜落於地衣上,而圓徑爲二寸許,果如本署官員所報矣。修改之節,不容少緩,卽爲擇日擧行,何如?傳曰,允。
又以禮曹言啓曰,社稷壇內東北壝門修改,以今閏七月二十八日巽時,已爲推擇啓下,而伊日動駕相値,更爲擇日擧行,何如?傳曰,允。
李謙在,以兵曹言啓曰,今閏七月二十八日大駕詣宗廟展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨秋展謁例磨鍊。
又以都摠府言啓曰,副摠管李行敎以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以義禁府言啓曰,中官李枝成定配事,承傳啓下矣。李枝成全羅道咸悅縣定配,而以承傳內辭意,俱罪目依例發遣府羅將,押送配所,何如?傳曰,允。
又以右邊捕盜廳言啓曰,本廳兼從事官洪秉周,身病猝重,勢難察任,改差,何如?傳曰,允。
上在昌德宮。停常參·經筵。
李源達啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李源達曰,禮房承旨,馳詣永寧殿,奉審摘奸以來。
以興完君是應亡妻移葬呈辭,傳于李源達曰,給由馬。
李謙在啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李謙在曰,只推。
以京畿監司李若愚狀啓,振威縣民家頹壓事,傳于李謙在曰,民家頹壓,若是夥多,聞甚驚惻。元恤典外,別加顧助,卽爲結構奠接,俾無一民失所棲遑之弊事,廟堂措辭,分付。
李謙在,以都摠府言啓曰,副摠管李行敎以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,卽接東所衛將李光暎牒報,則貳極門東邊內宮墻半間半邊缺落處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,貳極門東邊內宮墻半間半邊缺落處,今已修築,把守軍兵,還入直所,將校解送之意,敢啓。傳曰,知道。
又以義,禁府言啓曰,中官李枝成全羅道咸悅縣定配事草記,批旨內,允下矣。李枝成下去全羅道靈光郡云,依例發遣府羅將,自靈光郡執捉,仍令押送配所,何如?傳曰,允。
上在昌德宮。停常參·經筵。
李源達啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右承旨李根友,左副承旨李啓朝,今日不爲仕進,竝卽牌招,何如?傳曰,允。
又啓曰,假注書鄭基稷,身病猝重,勢難察任,今姑改差,何如?傳曰,允。
鄭基稷改差,代以羅采奎爲假注書。
李謙在啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李謙在曰,只推。
以右承旨李根友,左副承旨李啓朝牌不進罷職傳旨,傳于徐戴淳曰,只推。
徐戴淳,以備邊司言啓曰,東萊府使吳取善,以其身病,呈狀乞遞矣。莫重邊務,果難强病察任,今姑改差,何如?傳曰,允。
上在昌德宮。停常參·經筵。
徐戴淳,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
徐戴淳啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,右承旨李根友,左副承旨李啓朝,同副承旨李源達,今日不爲仕進,竝卽牌招,何如?傳曰,允。
又啓曰,左邊捕盜大將趙存中以訓鍊都正,禁軍取才事,東小門外今方出去矣。所佩命召及大將牌·傳令牌,何以爲之?敢稟。傳曰,仍佩往來。
以領府事趙寅永亡妻移葬呈辭,傳于徐戴淳曰,給由馬。
備邊司薦望,以林永洙爲東萊府使。
李源達,以弘文館言啓曰,上番校理臣李宗秉以訓鍊都監從事官,今日本營軍布上下時,晝仕出去之意,敢啓。傳曰,知道。
徐戴淳,以兵曹言啓曰,來朔上番騎兵,例於今月二十五日,外司點考,而行判書朴岐壽禁軍取才進,參判兪星煥有身病,參議金在田受由在外,參知李元會入直,無以備員。參判·參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李完植爲兵曹參判,以沈宜升爲參議。
李謙在啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李謙在曰,只推。
以右承旨李根友,左副承旨李啓朝牌不進罷職傳旨,傳于李源達曰,只推。
以兵曹參議沈宜升牌不進罷職傳旨,傳于徐戴淳曰,只推。
徐戴淳,以都摠府言啓曰,副摠管沈日永以禁軍取才坐起進參事,雙龍亭晝仕出去之意,敢啓。傳曰,知道。
上在昌德宮。停常參·經筵。
藥房提調金道喜,副提調成遂默啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
李源達啓曰,明日常參·經筵,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
成遂默啓曰,右承旨李根友,左副承旨李啓朝,右副承旨李謙在,今日不爲仕進,竝卽牌招,何如?傳曰,允。
又啓曰,假注書羅采奎,身病猝重,勢難察任,今姑改差,何如?傳曰,允。
羅采奎改差,代以金大圭爲假注書。
李啓朝啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李啓朝曰,只推。
以右承旨李根友,右副承旨李謙在牌不進罷職傳旨,傳于李啓朝曰,只推。
李源達,以春秋館言啓曰,別兼春秋臣鄭基世以兵曹正郞,今日軍兵放料時,晝仕出去之意,敢啓。傳曰,知道。
李啓朝,以都摠府言啓曰,今此動駕時,侍衛·寶劍·守宮當爲備員,而都摠管尹宜善,副摠管朴潤榮·李寬奎·南履炯在外,都摠管金煐有實病,一員未差,無以備員。令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
又以都摠府言啓曰,副摠管李行敎以騎兵點考坐起事,外兵曹晝仕出去之意,敢啓。傳曰,知道。
上在昌德宮。停常參·經筵。
李源達啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,右副承旨李謙在,今日不爲仕進,卽爲牌招,何如?傳曰,允。
備忘記,楸坡萬戶李根元下直,長弓一張,長箭一部,片箭一部,筒兒一箇賜給。
李源達啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李源達曰,只推。
以右副承旨李謙在牌不進罷職傳旨,傳于李源達曰,只推。
以江原監司趙鶴年狀啓,楊口縣監鄭世顯身死事,傳于李啓朝曰,令該曹口傳差出,催促下送。
以黃海監司金東健狀啓,載寧等邑民家漂頹事,傳于李啓朝曰,民家漂頹,若是夥多,誠甚驚惻。元恤典外,別加顧助,卽爲結構奠接,俾無一民失所棲遑之弊事,廟堂各別措辭,分付。
李源達,以兵曹言啓曰,再明日宗廟動駕時,本曹堂上·守宮及侍衛,當爲備員,而新除授參判李完植,在外未肅拜,無以進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
兵曹口傳政事,以金炳疇·徐左輔爲都摠管,李圭祊·姜時永·柳相弼·南錫圭爲副摠管。
兵曹,副摠管單徐左輔。
上在昌德宮。停常參·經筵。
李根友,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李源達啓曰,明日,動駕相値,視事頉稟之意,敢啓。傳曰,知道。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨徐戴淳,右副承旨李謙在,今日不爲仕進,竝卽牌招,何如?傳曰,允。
李根友啓曰,明日大駕詣宗廟入齋室後,大王大妃殿,王大妃殿問安,何承旨進去乎?敢稟。傳曰,同副承旨進去。
傳于李根友曰,前興寅君最應,蕩滌敍用。
傳于李根友曰,前興寅君最應,令該曹口傳單付以入。
李根友啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李根友曰,只推。
以左承旨徐戴淳,右副承旨李謙在牌不進罷職傳旨,傳于李啓朝曰,只推。
傳于李根友曰,明日出宮內門路,以協陽門爲之。
吏曹口傳政事,以李羲肇爲兵曹參判。
吏曹口傳政事,以呂重燮爲楊口縣監。
吏曹口傳政事,興寅君單最應。
李源達,以吏曹言啓曰,今此朔祭及秋享大祭祭官中,時無職名人員,竝令該曹口傳付軍職,何如?傳曰,允。
兵曹口傳政事,大護軍李穆淵,護軍兪星煥,副司果李義晉,以上竝單付。
李根友,以訓鍊都監言啓曰,去夜初更量,社稷守僕閔元默,犯夜被捉於本局邏卒處,係是掖屬,何以爲之?敢啓。傳曰,移送秋曹,照律勘放。
又以訓鍊都監言啓曰,本局把摠韓用正,身病甚重,勢難察任,改差,何如?傳曰,允。
又以刑曹言啓曰,因訓鍊都監啓辭,去夜初更量,犯夜被捉社稷守僕閔元默,照律勘放事,命下矣,閔元默依更數決笞三十度,放送之意,敢啓。傳曰,知道。
上在昌德宮。停常參·經筵。
大駕詣宗廟入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李源達啓曰,明日常參·經筵,取稟。傳曰,停。
李啓朝啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
徐戴淳啓曰,司僕寺內乘來言,捲簾,取稟。傳曰,捲三面。
李源達啓曰,臣以大王大妃殿·王大妃殿問安,進去下直之意,敢啓。傳曰,知道。
傳于李啓朝曰,戶·刑換房。
李源達,以弘文館言啓曰,副修撰金炳奎在外,沈敬澤別兼春秋進,下番闕直,事甚未安。修撰曺錫雨·尹定鉉,竝卽牌招,以爲推移入直之地,何如?傳曰,允。
李源達啓曰,玉堂備員間,視事頉稟之意,敢啓。傳曰,知道。
成遂默,以吏曹言啓曰,今此景慕宮秋享大祭祭官中,時無職名人,令該曹口傳付軍職,何如?傳曰,允。
徐戴淳,以禁衛營言啓曰,本營字內烽燧東邊第一城廊近處體城二間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
癸卯閏七月二十八日辰時,大駕詣宗廟。秋展謁擧動入侍時,行都承旨成遂默,左承旨徐戴淳,右承旨李根友,左副承旨李啓朝,右副承旨李謙在,同副承旨李源達,記事官李參鉉·金翊鎭,別兼春秋金益文·沈敬澤,直提學金輔根,檢校直閣徐有薰,直閣金始淵,檢校待敎南秉哲·李㘾·趙鳳夏·李裕元以次侍立。時至,通禮跪啓請外辦,上具翼善冠·衮龍袍,乘輿出宣化門外。藥房都提調鄭元容,副提調成遂默等進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門·敦化門,進發至宗廟大門外,通禮跪啓請降輦乘輿,上降輦乘輿,入廟門至降輿所。通禮跪啓請降輿,上降輿入齋室,展拜時至,通禮跪啓請外辦。上改具冕服出次,至東神門外,通禮跪啓請執圭,遂默進圭,上執圭,入就版位,行四拜禮訖,入殿內,各室奉審訖。戴淳進前奏曰,侍衛軍兵,使之來待於西神門外乎?上可之。翊鎭承命出傳,上由西神門詣永寧殿,入就版位,行四拜禮,各室奉審如上儀訖,出殿門外。通禮跪啓請釋圭,上釋圭,遂默跪受。右議政權敦仁進前奏曰,日候尙熱,展拜禮成,勞動旣多,聖體,若何?上曰,一樣矣。還入齋室,少頃,通禮跪啓請外辦。上改具翼善冠·衮龍袍,出齋室門外。通禮跪啓請乘輿,上乘輿出廟門外,至降輿所,通禮跪啓請降輿乘輦,上降輿乘輦,進發至敦化門,由進善門·肅章門至協陽門外。通禮跪啓請降輦乘輿,上降輦乘輿,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
李源達啓曰,明日毓祥宮秋享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨徐戴淳,左副承旨李啓朝,同副承旨李源達,今日不爲仕進,竝卽牌招,何如?傳曰,允。
以平安監司李憲球狀啓,平壤等邑民家漂頹人命渰死事,傳于李謙在曰,民家漂頹,若是夥多,誠甚矜惻。元恤典外,別加顧助,渰死人如有生前身·還布,竝蕩減,卽爲結構奠接,俾無一民失所棲遑之弊事,廟堂各別措辭,分付。
傳于李源達曰,發遣吏郞,諸執事淸齋與否,摘奸以來。
李根友啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李根友曰,只推。
以左承旨徐戴淳,左副承旨李啓朝牌不進罷職傳旨,傳于李源達曰,只推。
李源達,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以修撰曺錫雨·尹定鉉牌不進罷職傳旨,傳于李源達曰,只推。
李源達,以弘文館言啓曰,下番姑降入直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
李謙在,以備邊司言啓曰,秋判有闕,今已多日,詞訟劇地,曠務可悶。未差之代,令政院政官牌招,開政差出,何如?傳曰,允。
又以兵曹言啓曰,僉知中樞府事金勉修,內禁衛將申紹,五衛將王殷疇·安慵,俱以病難供職,呈狀乞遞,竝改差,何如?傳曰,允。
有政。吏批,判書李光正進,參判洪學淵,參議李時在竝牌招不進,同副承旨李源達進。以金興根爲刑曹判書,金公鉉爲大司成,洪敬謨爲知經筵,朴綺壽爲知春秋,尹尙圭爲同義禁,金蘭淳爲弘文提學,李羲書爲刑曹佐郞,崔錫玄爲典籍,尹肯鎭爲東部都事,趙相璧爲桃源察訪。校書著作單金始遠,東萊府使單林永洙。故通德李秀林贈戶參例兼,故通德李升老贈左承旨,故通德李潯贈樂正,已上同知李齊年三代。
兵批,行判書朴岐壽進,參判李羲肇,參議沈宜升病,參知李元會入直進,右副承旨李謙在進。以金鼎集爲副摠管,金柔爲同知,朴容壽爲僉知,金鎰爲內禁將,李尙祜·李得祿爲五衛將,李膺漢爲都摠經歷。護軍李完植,副護軍金在田·李公翼·吳取善·金勉修,以上竝單付。
吏批,再政。以尹致誠爲司䆃主簿,金序敎爲引儀。知義禁單尹尙圭。
兵批,再政。以李綺年爲都摠都事。僉知單李尙祜。
以吏曹參議李時在牌不進罷職傳旨,傳于李源達曰,只推。
李謙在,以兵曹言啓曰,卽接南所衛將金明厚牒報,則仁和門北邊內宮墻半間許半邊缺落處,今已修築云,晝察夜巡禁軍五人,還爲入直,領率將校一人,亦爲出送之意,敢啓。傳曰,知道。
又以備邊司言啓曰,頃以三道保米之弊,有所筵奏,而元結錢中量宜作米,以當保米實摠,結錢作米之代,以錢收捧於保額便否,仰請收議于時·原任大臣·將臣·戶惠堂備局諸堂矣。領中樞府事趙寅永以爲,軍保納米,非古法也,有身則有庸,有土則有租,卽係不易之制,而今反責租於身故,名實不稱,百弊蝟興。雖有良吏,救之無術,一保所納,名爲六斗,其實則倍猶不足,歉歲穀貴,價踰十緍,夫以至賤之役,至貧之産,責之以十緍,則參量事勢,民何以堪?由是之故,一捧此疤,流散相繼,苟無一番變通,竊恐納保沿邑,畢竟無民而後已,而其椎剝征斂之急,愁怨迫切之苦,有足以上干天和,則臣謂此法不改,國非其國。今此端揆筵奏之軍保,則以錢代米,結錢則以米代錢者,雖其節目條例之未及消詳,大略是捨不得之最便宜者也,今之議者必曰,數百年遵行之舊法,不可以猝乍間更張,以致祛弊生弊,而結民之呼冤,又當朋興,此言似是,而細究裏面,竝不如此。古也,法令旣嚴,民戶多實,故猶可以期會磨勘,而以今較之,一切相反,若膠守因舊之說,不思時措之宜,則不幾近於立視而不救乎?結民之以米代錢,易動浮言,而此亦有大不然者,元初均役事目之結錢磨鍊,非以錢也,卽每結二斗米代錢也。然則一石米價,不過三百七十五文,以今以保米一石價五百文計之,則在結,可謂有加而無損,有何呼冤之端乎?況保米一石,則二名半所納,而結米一石,則約綽爲十五結以外矣。計價則高於元定事目,計摠則二名半,與十五結以外之多寡難易,不可同年而語。且結之錢米從便,載在事目,則實非新創也,加斂也,而足以使幾萬保民,拔之水火之中,措之袵席之上,有何疑難而不爲之乎?至若軍多結少之邑,擧皆願之,而軍少結多之邑,必不願矣,然而此以一邑言,則願不願固宜如此,以一路言,則何者非邑,何者非民?苟利於均徭救弊之政,則些少牽掣,不足爲大事之相妨,而立法之初,亦必有參互損益,務歸至當之道,惟在於確見詳察,以實心,行實事而已。在昔三手糧之創行也,結錢之設始也,比諸此事,豈不爲極難愼者,而猶此斷然行之,則保米都數,不過一萬五六千石耳,何足有無於諸道納米邑時起摠二十五六萬結哉?臣近來病思短澁,未能詳細備陳,惟望聖衷,深加裁量,亟命廟堂,講究施行焉云。行判中樞府事鄭元容以爲,軍保米之爲苦瘼切弊,合有一番通變,然後可使湖海之民,永得安生而樂業,聖詢際及,廷言洵同,條式未及頒降,而德意所推,有若陽春噓物,臣不勝欣祝之至。責錢於身,徵租於土,法之經也,第念,結米二斗之代錢,行之百年,視同惟正,且軍額結摠,邑邑不同,夫夫各異。今若把斂束會,斗析升解,里胥官吏,因緣弄幻,官長則失之照檢,田民則眩於分數,式外浮濫,又若如保米,則是豈朝家省弊均徭之本意哉?此專在於守宰之執摠計數,消詳俵排,雖於龠合之間,另察毫釐之弊,使各民瞭然分曉,然後可謂體朝家一視之惠,得軍民兩便之政,今此通變之議,此其大略也,若其節目而行之無弊,則方伯·守令之責也,苟欲收效於來後,宜先杜弊於其始,此臣之所憧憧爲慮者也。伏願博採而處之云。領敦寧府事趙萬永,病未獻議。領敦寧府事金祖根以爲,保之與結,米錢互換,其於便否之間,難容膚淺之見,而蓋軍保切骨之瘼,年增歲加,今到于莫可奈何之境,政合一番更張者矣,今見揆奏,保民之利益,從此實多,京營之捧納,似可無弊,至若多小周便之方,惟在措處之如何。第弊劇通變之道,尤貴於審愼,較其利害,量其事勢,無或至於祛弊生弊之端,則自當有利而無害,惟願博詢裁處焉云。行知中樞府事金在昌,病未獻議。行兵曹判書朴岐壽以爲,外邑民情之莫可支保者,不一,而至於六斗米之保納,最爲軍民切骨之瘼,今此代錢收捧,自京廳換劃,在結民,似無損益,在軍民,宜有實惠,大臣所奏,出於矯救,以臣膚淺之見,無容更議云。行上護軍朴綺壽在外。行水原府留守徐熹淳以爲,軍保米之當初設置,比他苦歇,不甚相懸,而近因法弛弊生,漸至生民切骨之冤矣。今若剔刊雜濫,劃遵舊規,則弊當自祛,而或慮來頭,猶踵前習,故不得不有更張塞源之論,而今此大臣所奏,在結錢,無減於元納,在保民,得免其偏重,則臣無容更議矣云。行上護軍洪敬謨,病不獻議。行大護軍金蘭淳以爲,保米爲弊,厥惟久矣。今此大臣筵奏,寔出矯救之方,臣何有他議?第當初設施,旣非苦重,行之幾年,今至切骨之瘼者,於軍民,有濫捧之冤,在吏胥,有徵索之弊,駸駸然莫之禁故也,今於變通之後,舞弄作奸,難保必無,又復如前,救弊生弊,無異於今日矣。惟願博詢而善處之云。議政府左參贊趙秉鉉以爲,米納之民鮮稱便,而久必愁咨,吏緣爲奸,而竟至痼瘼,此通患也。所謂保米,尤爲甚焉,朝家所以積年憫恤,宜有一番通變,而尙此未遑者,誠以更張之際,或慮祛弊生弊之故耳,苟能講究矯革,使保民息肩安業,則諴小祈永之本,亶在於此,迨玆另釐,豈容少緩?至若結錢之作米換保,係是軍田之大政,其利病之淺深,便否之如何,臣無的確之見,不敢臆斷,但在臣廳,將彼代此,無他層節,則不過互改名色,別無損益於經用,惟在博詢處之云。禮曹判書朴晦壽以爲,保米之役,本非苦重,而奸弊滋興,情費無節,久爲三道軍民切骨之冤,誠如揆奏矣。大抵身役之或錢或布,結納之以米以粟,自是不易之制,而今此以身役而責米者,揆之古法,已違租庸之義。況今弊到極處,合有通變,若有保米結錢,換劃代報,則在結民,無甚利害,爲軍保,可革痼瘼,實爲公私方便之政。第念,錢作米·米代錢,貴賤加減,隨時無常,磨鍊收捧之際,夤緣奸弄,難保無弊,此則惟在廟堂之審定事目,營邑之別加檢束之如何,而事係軍田更張,以臣膚淺,遽難的陳,伏惟上裁云。廣州留守李嘉愚以爲,以錢而代米,以米而代錢,名色雖換,在結與保,可謂兩行而不悖,舊制旣不可復行,則無寧如是通變,庶爲目下補弊救民之一端,臣亦無他見矣云。知中樞府事金道喜以爲,保米結錢,俱違租庸之制,而況今保米之爲弊,無復餘地,揆奏之矯救,實合於租庸古法,臣無容他議,而第伏念,久則生弊易,異於更張之初,此則惟在廟堂講究措劃之如何耳,然而事係軍田大政,以臣謏淺,不敢確斷,上裁,何如云。戶曹判書朴永元以爲,米保所納,古之十二斗者,中減其半,未嘗非作法於涼,而只緣捧濫而費鉅,爲沿民切骨之冤,合有釐救之論,厥惟久矣。今若從他換米,許此代錢,則軍民蒙惠,不翅脫溝壑而奠袵席也,至於結役,山錢沿米,卽原初定式,今之米捧,實非加賦也,而捨此則無他方便,廟議及此,臣無容異見。第念,錢收有恒式,米捧有精濫,須於立法之初,別立規制,約勅京外,俾吏奸無所售,絲毫無所加濫,然後恤隱之德意,可以竝行於軍田,此在廟堂講究裁畫之如何云。知敦寧府事金左根以爲,六斗保米,非甚重之役,而今爲十二斗之濫,五錢結納,卽從便之政,而今爲八九十年之久,久則難變,雖有前訓,濫旣成痼,在所急圖。況軍田均出吾民,輕重不宜甚偏,而結納之非錢伊米,卽當初節目所載乎?第念,事關莫大之矯革,以臣謏淺,無以立斷,伏惟上裁云。吏曹判書李光正以爲,各營保米之爲丁役最苦者,曾非一朝一夕之憂,而蓋此斗斛之不齊,自是京外爲弊之大本也。由是而濫捧無節,況又情費最多,弊痼轉甚,一入此役,三族難支,臣亦嘗待罪下邑,稔知其生民切骨,莫此哀矜,而就以昨秋湖右繡單及該道臣査啓觀之,他可推知。到今通變,無容一日可緩,苟可整其斗斛,減其情費,庶或爲救得方急之勢,而斗斛之整,狃習之未必痛革也,情費之減,細節之徒治其末也。然則今此揆奏中保米之添排於稅摠也,結錢之責充於保額也,在結民,似無甚害,在營保,的有實惠,苟利於民,誠爲方便之道矣。第伏念,此政實係軍田,更合審愼,且事爲之一番更張,何嘗不盡善其始?若水無漏,而今若於結米保錢換名相代之際,或失照檢,則亦安知無吏緣爲奸,較甚於今日之保米乎?此則惟在廟堂之提飭,營邑之修擧如何而已,更無他的見之可陳矣。若其本事爲弊之詳,臣亦與大臣所奏,無異同矣云。行大護軍金興根以爲,保米有倒懸之急,結斂非創行之法,在今日窮變變通之政,無有先於此者,而第其救積瘼申舊典之際,務要商確條鬯,使中外民吏,曉然瞭然於徵斂輸納之節,然後朝家恤隱之澤,始有以下究,如臣謏淺之見,無容他議矣云。行大護軍李穆淵以爲,保米濫捧,素稱切骨之瘼,折錢代納,實爲紓力之方,而至若通變之便否,以臣膚淺之見,不敢質言仰對云。行大護軍李惟秀以爲,三道之軍役偏苦,無如米保,而各營之支放有限,難許錢邊,故或値歉荒,輒患停退而愆納,轉成痼瘼,自致需用之苟艱,公私俱困,歲月以甚矣。今若以結米,換劃於該營,永定以代錢,收捧於保軍,外邑則吏奸莫售,軍弊自祛,京營則歲入無欠,軍需自裕,此實周便之良規,而有非膚淺之可質,惟在博詢處之耳云。行大護軍任聖皐以爲,結錢作米之移劃,各營保錢之換送,在營門,旣無損益,在保軍,可除痼瘼,臣無容更贅,而至於永爲定式,兩無相妨,則惟在廟堂節目之詳悉矣云。漢城府判尹金煐以爲,軍弊多端,不然於何道何邑,而米保爲瘼,偏甚於兩湖·海西。今若以結區劃,量作保米,代錢收捧,均排保額,俾爲一定之式,永作不易之規,則謬習自禁,痼弊自祛,而雖或歉荒之歲,在外邑,無停退愆納之納,在京營,無軍需支放之艱,公私俱便之道,生靈支保之策,誠莫過於是,以臣淺見,無容更贅耳云。前參判李完植以爲,保米之代錢換送,民瘼可得永祛,結錢之作米移劃,軍需亦免愆期,臣無容他議矣云。行護軍柳相弼以爲,結錢之作米移劃,保米之以錢換送,在營門,收放旣便,在軍民,弊瘼永除,及今變通,臣無容更議云。行護軍柳基常以爲,保米之爲民痼瘼,久矣,今此矯救之方,已有大臣所奏,博詢之下,臣亦無他見矣云。禮曹參判趙斗淳以爲,由米而錢靡不輕,由錢而米靡不重,此徵調沿革之有時而不同也,今其變通,只就均廳節目中申擧已行之法而已,則設有輕重之可言,輕久而重,重久而輕,亦聖人裒益之政也。第念,民情易狃於積習,吏奸或滋於更張,凡係增刪左右之際,不容不屢加審愼,膚見如此,伏惟上裁云。行護軍趙秉龜以爲,臣於此事,已有臣季父領府事臣寅永所獻議者,臣無容更陳淺見矣云。開城留守趙容和以爲,保米變通,大臣筵奏,似合便宜,臣無容異見矣云。同知中樞府事洪在喆以爲,軍保納米之法,顧其當初規劃,豈無斟量,而法久弊滋,較之錢木所納,或相倍蓰,此保米切骨之瘼也。臣曾待罪南邑,亦得稔聞而稔知,若不汲汲釐救,保民無安堵之日,而一有虛額,責納無所,則其勢不得不侵徵於隣族,虛額漸多,害遍一境,歷數沿邑,無地不然。今此揆奏,卽臣之常所悶歎者,第其結錢作米一款,實合爛商,大抵事關結政,最所難愼,而雖以結錢言之,原非國初定制,時措之宜,有不得不然者也,今此保米,不可不變通也,軍食亦不可不給代也,則以錢以米,同出於民,而錢米相換,卽不過稱物平施而已。其視創行結錢之制,彼此難易,不啻較然,又況結錢之或錢或米,亦係事目內所載,而今若使保民安,則隣族可以俱安,彼結民者,獨非保民之隣族,竝受其效者乎?至若各營惠廳之事情,雖未詳悉,此在節目間俱便之如何,恐無持難之端,而如臣淺見,有不敢確論,惟願博詢而處之云。江華府留守權大肯以爲,今此保米矯救之方,旣無所損於結民,亦爲俱便於公納,因此而奸竇可塞夤緣之路,保額庶免加徵之弊,以臣淺見,無容更議矣云。諸議今已收完,竝爲書入之意,敢啓。傳曰,知道。自廟堂更爲從長稟處。
又以訓鍊都監言啓曰,本局別將柳文儉,把摠申命漢,俱有身病,勢難察任,改差,何如?傳曰,允。
上在昌德宮。停常參·經筵。
藥房提調金道喜,副提〈調〉成遂默啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李源達啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李啓朝啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
成遂默啓曰,左承旨徐戴淳,右承旨李根友,左副承旨李啓朝,今日不爲仕進,竝卽牌招,何如?傳曰,允。
李啓朝啓曰,備邊司郞廳來言,今日,賓廳日次,而毓祥宮秋享祭齋戒相値,不得來會云矣,敢啓。傳曰,知道。
傳于李源達曰,禮房承旨,馳詣宗廟·永寧殿·景慕宮,奉審摘奸,仍詣受香諸處,奉審摘奸以來。
李啓朝啓曰,卽者吏曹郞廳來言,楊口縣監呂重燮,當爲署經,而諫院則雖已署經,憲府不備,不得署經云。除在外外,未肅拜·呈告人員,竝卽牌招,何如?傳曰,允。
以左承旨徐戴淳,右承旨李根友牌不進罷職傳旨,傳于李源達曰,只推。
以修撰曺錫雨·尹定鉉牌不進罷職傳旨,傳于李源達曰,只推。
李源達,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此社稷大祭祭官中,時無職名人員,竝令該曹,口傳付軍職,何如?傳曰,允。
李啓朝,以都摠府言啓曰,今日入直內三廳,武兼·禁軍及軍兵等,當爲中日習射技放,而毓祥宮秋享祭齋戒相値,不得設行之意,敢啓。傳曰,知道。
又以都摠府言啓曰,副摠管南錫圭以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,今閏七月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接西所衛將金魯學牒報,則永肅門南邊內宮墻二間許頹圮處,今已修築云,局出身晝察夜巡,依例停止之意,敢啓。傳曰,知道。
又以備邊司言啓曰,頃以長津府還舊作鎭事,筵奏請詢於原任大臣·時任將臣·備局諸宰曾經及時任道臣矣,領中樞府事趙寅永以爲,邑之沿革,當觀其便不便之如何,元無一定不易之規,古史所載,皆可歷數,況如關西之閭延·茂昌等四邑,設置未久,仍又撤罷,則此專由於始也,土地廣闢,人民多聚,不容不治之以邑也,及其地力衰而農作不興,民戶耗而村落皆虛,則又難於操空名而受實弊也。今此長津設邑,已爲五六十年之久,遽加銷刻,在所審愼,而當初應役,殆過三千,到今入籍,未滿四百,以此事狀,謂之以纔陞旋降之爲難,則眞所謂不揣其本而齊其末也。且以年來道啓,觀之,始以南關餉耗作錢一千八百緡,限以十年移劃,限旣未滿,今以三水餉耗四百石,不計年移劃,則是豈永久可行之勢哉?臣聞設邑之法,以本邑之出,應本邑之用也,未聞藉他邑轉輸也。設使邊門保障,關係甚急,則雖括劃內地經用,猶之可也,此則不然,其邑其鎭,了無輕重。且今日邊備,非如中葉以上禦野人時,故南關之移營罷鎭,間多更張,則此不過以鎭還鎭而已,似無趑趄持疑之端,臣曾奉按廉之命,足所及目所過,略悉北邑形便矣,以其地則最高於國中,霜降甚早,農作之節,不過盛夏數朔,故宜土之穀,卽火粟耳牟等數種也。水田耒耨,非所可論,雖有兩山間略干平衍之地,擧皆沮洳,歸之等棄,反不如絶巓仄厓之尙可燒菑也。況前之烈而焚之者,擧皆童濯,自邑治至黃草嶺數百里間,皆如是則他所未見處,可以類推,若於草木暢茂,土脈肥厚之後,伊時募聚,未可料也,今欲以幾個歲月,計限復舊云,則臣未敢必也,伏惟上裁云。行判中樞府事鄭元容以爲,長津本鎭也,以鎭還鎭,更何疑焉?臣自北藩還,纔數年耳。雖未得躡其境而相其土,形便事勢,則略有領會者,彼界與咸興之間,建一官府,以爲捍蔽,固似合於關防之政,而丁未請建,亦非專出於防秋實邊之策也,特以民戶多至三千,訟獄檢驗等事,有難委責於鎭將故耳。然則昔之請建,以其戶多,今之請革,以其戶少,其義則同,而若其戶少之由,則土力衰而農業漸艱也,倉儲虛而徭役偏重也,又其本則摠由於長吏之失撫摩勞來之方而然也。今其勢還鎭,果爲便,而還鎭之後,若如前日鎭樣則固好,今使官屬府民,降以爲鎭校土卒之役,則易懷厭避渙散之心,革邑之後,字撫綏保之政,更難於建邑之初,鎭將另加選擇而付之,然後可使餘民奠居矣,惟願博詢而裁處焉云。領敦寧府事金祖根以爲,凡係邑鎭之沿革,惟視事勢之便否,始也民聚土闢,則設邑而制治,今焉穀虛人散,則還鎭而矯救,無礙防守之方,實爲弛張之政,大僚所奏,允合便宜,以臣愚見,無容他議矣云。奉朝賀金履陽,病未獻議。行判中樞府事李羲甲,病未獻議,行判中樞府事金在昌,病未獻議,行知中樞府事金箕殷,病未獻議,行兵曹判書朴岐壽以爲,臣待罪北關時,適値停巡,雖未嘗躬審關隘,至若長津凋弊難支之狀,曾有所啓陳者矣。設邑之始,民戶爲四千餘戶,十數年之內,連値荐歉,流亡相續,見存僅爲二百餘戶,以若戶摠,責以邑樣,其勢末由,故斂於民者,一竝蠲減,而劃給營賑耗,使之給代取用,蓋出於募民之計也,至於還弊,臣又徑還,未及査正矣。今旣有降邑作鎭之論,鎭邑之隨時陞降,亦多已例,況此邑,前旣以鎭而陞者,則今玆作鎭,不過是復其舊也,今雖降以作鎭,仍用邊地履歷,則在官方,亦可謂無改舊規,臣無容更議云。行上護軍朴綺壽在外。行水原府留守徐熹淳以爲,民聚而陞邑,民散而還鎭,卽是時措之通變也。見今長津,以邑而隣境之轉輸難繼,以鎭而邊圉之防守無闕,則其在矯救,實合便宜,臣於此無容他議矣云。行上護軍洪敬謨,病未獻議。行大護軍金蘭淳以爲,各道邑鎭之隨其事勢,以爲沿革,自昔然矣,今此大臣所奏,亦出於隨時弛張之政,以臣愚見,更無他議云。議政府左參贊趙秉鉉以爲,邑鎭沿革,原無恒定之制,惟係隨時之宜,長津之現今事勢,非復舊樣,民散倉枵,何以爲邑?縱有隣穀之課劃,已是事理無當,況又牽補之沒策,終底㽻敗乃已,與其徒存邑名,擁虛局而滋弊痼,毋寧仍舊作鎭,撫餘民而固邊圉,矯救之要,恐不外此,臣無容他議矣云。禮曹判書朴晦壽以爲,地形便否,未曾目擊,邑鎭利害,有難懸度,蓋其當初陞邑,實爲重防守之意,而到今三百民戶,十餘吏鄕,已難責之以防守之義,而倉逋則無以完補,隣劃則亦是難繼矣。參以事勢,不得不通變,凡係沿革,元無恒制,惟在隨時之宜,今若還舊作鎭,許用履歷,則揆以矯革,恐合方便,臣無容他議矣云。廣州府留守李嘉愚以爲,當初以鎭設邑,亶爲民聚穀敷,而到今邑弊民散,穀不能依舊留儲,則徒擁虛簿,矯救無術,還復設鎭,雖涉難愼,如是通變,不害爲隨時更張之道,臣無容更議矣云。知中樞府事金道喜以爲,此邑本是鎭耳,以其地闢民聚也,故陞而爲邑,今焉民散而地荒也,則還復爲鎭,尤非他沿革之比,揆奏通變,實合事宜,臣無容他見云。戶曹判書朴永元以爲,長津形便,臣不能足涉而目覩,沿革當否,非膚淺之見,所敢懸度而臆對,第其無民無穀之不成爲邑,事理卽然,如何安集,如何生聚?幾年之內,復見前日殷盛,未可預期,則與其徒存邑名,無寧還作鎭治,而苟若擇人而差遣,則懷保之政,固圉之圖,似無邑鎭之殊矣云。知敦寧府事金左根以爲,有民然後有邑,而長津之無民,如此,則大僚所奏,寔出於事勢之不得不已,以臣膚淺,無容他議矣云。吏曹判書李光正以爲,凡官制通變,惟時與勢耳,第臣於此地,形便則足目之所未到也,沿革則智慮之所未及也。竊伏念,昔之以鎭爲邑,其時也固不得不然,今之罷邑爲鎭,其勢也亦不得不然,若邑而無補於民,鎭是復舊之制,則以邑還鎭,直在轉移,而地利也,人和也,亦或有隨時不同,則惟在博詢爛商而審處之矣云。刑曹判書金興根以爲,州郡置廢,惟宜是視,今於曠殘之墟,徒存民社之名,積峙則空謁已久,徵斂則名目猶前,事勢無當,孰甚於此?該府之還舊爲鎭,揆以通變之義,臣無容他見矣云。行大護軍李穆淵以爲,鎭而爲邑,邑而還鎭,沿革,隨其時宜,矯救,出於便民,以臣淺見,毋容他議云。行大護軍任聖皐以爲,以今長津民戶之減縮,土地之瘠薄,邑樣,末由還復,則姑仍舊鎭,只守關阨,恐合事宜,臣無容更議云。行護軍閔致成在外。行護軍柳基常以爲邑鎭沿革,本自無常,惟在隨時通變之何如耳。長津,卽是舊鎭,則以鎭復鎭,異於創設,目下事勢,又不容不通變,旣有大臣所奏,臣亦無他見矣云。禮曹參判趙斗淳以爲,臣於該府地方,未有目擊,邑鎭便否,無以臆斷,而槪其無穀無民,至於斯極,則直惟曰無邑焉耳,征斂之稍簡,而力役之較歇,鎭賢於邑,事理則然,區區愚見,無容他議矣云。行護軍趙秉龜以爲,此邑之罷邑還鎭,非臣淺陋,所敢與論,只有臣季父領府事臣寅永所獻議者,臣無容更贅云。開城府留守趙容和以爲,長津府降邑還鎭事,卽是視民聚散,隨時通變之政,大臣所奏,實合事宜,臣無容異見矣云。同知中樞府事洪在喆以爲,大凡事屬更張,固所難愼,利病或違始料,銷刻尤係可念,而至若邑鎭變通,惟當觀其事勢而處之。雖以國朝故實言之,其所沿革,指不勝摟,故臣常以爲,八路邑鎭中,殆不勝成樣者,竝皆付之隣近,量宜合設,則汰冗蘇殘,庶有兩得之效,而牽補挨過,亦貴仍舊。此雖不得猝乍間擧論,而見今長津事,地力漸衰而生理艱,生理漸艱而居民散,三百戶孑遺,旣無安土之意,萬餘石宿逋,徒擁虛名之簿。且況課歲耗劃,請施難繼之費,然猶因循,只存邑名,則揆以綜實之政,寧有是耶?今雖分社割屬於隣近各邑,如臣之常所云云,恐無持疑之論,而若復還復鎭規,則邊圉防守,邑鎭無間。要不過如丁未設邑之前而已,而檢驗獄訟等節,一依厚州未陞邑時,則極是方便,且有可援之例也,正所謂觀其事勢而處之者也,揆奏之外,臣無容他見矣云。行都承旨成遂默以爲,邑鎭沿革,係是大政,非臣膚淺,所可臆斷,而竊念,長津府,以絶峽草創之邑,値連年歉荒之餘,民戶則散亡殆盡,無以成邑樣,還穀則虛留已久,無以給公用,雖欲東西攛挪,捱過目前,邑之爲邑,其勢末由。至於設鎭,則征斂稍簡,孑遺之民,庶或息肩,支調不廣,破敗之局,猶可着手,而今此以邑作鎭之議,自是仍舊,有非創新,邑鎭之官制雖殊,邊圉之防守自如,其在弛張之道,合有變通之政,惟在朝家參量事宜而善處之,伏惟上裁云。江華府留守權大肯以爲,當初長津之自鎭設邑,今還舊作鎭,民邑事勢,允合隨時通變,筵稟詢問之下,臣無容更議矣云。咸鏡監司趙冀永狀啓以爲,該邑之蘇醒與否,實料度,每歲之千包移劃,有關隣弊,而關防之緊重,不係邑鎭之陞降,民戶之聚散,專在官長之臧否,依舊作鎭,擇差鎭將,悉心召募,殫誠防守,亦可以固邊圉而救宿瘼,臣〈無〉容更議云矣。獻議今已齊到,故竝爲書入之意,敢啓。傳曰,令廟堂更爲稟處。
又以訓鍊都監言啓曰,因兵曹草記,永肅門南邊內宮墻二間許頹圮處,今已修築,局出身晝察夜巡,停止之意,敢啓。傳曰,知道。
上在昌德宮。停常參·經筵。
徐戴淳啓曰,來初五日,朝參日次矣,敢稟。傳曰,停。
李源達啓曰,明日召對,取稟。傳曰,停。
李啓朝啓曰,合辭許久闕啓,事甚未安。除在外·未署經·傳旨未下外,呈告人員,竝卽牌招,何如?傳曰,允。
徐戴淳啓曰,右承旨李根友,右副承旨李謙在,今日不爲仕進,竝卽牌招,何如?傳曰,允。
李源達啓曰,三品官之無得過三日循例請牌,曾有定式矣,大司成金公鉉,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,刑曹判書金興根,知義禁尹尙圭,除拜後過三日,不爲出肅,依定式推考警責,仍卽牌招察任,何如?傳曰,允。
李源達,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,今初九日,當詣綏陵親祭矣。
傳于徐戴淳曰,軍士房承旨入侍。
兵曹,綏陵幸行時軍令,八月初九日出宮,綏陵展謁,自闕門十里,親祭當日還宮。
李啓朝啓曰,卽者刑曹郞廳來言,毆打事知之金錫允,當爲査實,而判書金興根未肅拜,次堂例不得擧行云。判書卽爲牌招,何如?傳曰,允。
又啓曰,刑曹判書金興根牌不進推考傳旨,今方捧入,而査實命下之後,如是違牌,事甚未安。更爲牌招,何如?傳曰,允。
以修撰曺錫雨·尹定鉉牌不進罷職傳旨,傳于李源達曰,只推。
李源達,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
李啓朝啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以執義林肯洙牌不進罷職傳旨,傳于李啓朝曰,只推。
以右承旨李根友,右副承旨李謙在牌不進罷職傳旨,傳于徐戴淳曰,只推。
以大司成金公鉉牌不進罷職傳旨,傳于李源達曰,只推。
李啓朝啓曰,守令署經事,命下矣,諫院則雖已署經,憲府則執義林肯洙未肅拜,掌令李昌廷·金永鎭,持平洪在重·吉鎭國在外,只有大司憲一人,不得備員署經。執義林肯洙,旣有只推之命,卽爲牌招,何如?傳曰,一司除署經。
又啓曰,執義林肯洙,旣有只推之命,一體牌招,何如?傳曰,允。
以大司諫林百秀,司諫趙徽林,執義林肯洙牌不進罷職傳旨,傳于李啓朝曰,只推。
李源達,以奎章閣言啓曰,景福宮望廟樓,今朔奉審無頉之意,敢啓。傳曰,知道。
又以承文院都提調意啓曰,院製述官李憲僖瓜滿代,吏文學官南柱天陞付,吏文學官有闕代,幼學鄭學裕差下,使之付軍職,冠帶常仕,何如?傳曰,允。
徐戴淳,以都摠府言啓曰,副摠管南錫圭以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以司僕寺一二提調意啓曰,今此綏陵親祭時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
又以御營廳言啓曰,本廳千摠李龍求·鄭日復,身病甚重,勢難察任,竝改差,何如?傳曰,允。
癸卯八月初一日辰時,上御暎花堂。軍士房承旨入侍時,左承旨徐戴淳,記事官金翊鎭·張鉉喆,別兼春秋李裕元,以次進伏訖。上命入軍令,宣傳官李信泳奏曰,軍令入侍時,宣傳官例爲陞殿擧行矣,今亦依例擧行乎?上可之。信泳出引兵曹判書朴岐壽,進跪請軍令,上命入之。岐壽以軍令授信泳,信泳跪授戴淳,載淳跪受,書判付讀奏訖,授信泳,信泳授岐壽。上命兵判先退,信泳引岐壽退出。仍命退,承·史以次退出。
上在昌德宮。停常參·經筵。
李源達啓曰,明日召對,取稟。傳曰,停。
李啓朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,左承旨徐戴淳,右副承旨李謙在,今日不爲仕進,竝卽牌招,何如?傳曰,允。
李啓朝啓曰,刑曹判書金興根再牌不進推考傳旨,今方捧入,而査實命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于徐戴淳曰,今番幸行時諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,外驛補把,亦除之事,分付。
傳于徐戴淳曰,聞大臣·備堂來會本司云,後日次次對,進定於今日。
徐戴淳啓曰,今日次對,兩司當爲進參,除在外·未署經外,未肅拜·呈告人員,竝卽牌招,何如?傳曰,允。
徐戴淳,以備邊司言啓曰,卽有會議事,方開坐于本司,而諸堂之進參者,只有若而人,其餘皆懸病矣,籌坐事體,與他汗漫公事,有異,而若是懸頉不進,揆以朝體,誠極慨歎。老病在外外,懸病備堂,捧現告竝從重推考,令政院卽爲牌招進參,何如?傳曰,允。
傳于徐戴淳曰大臣·備局堂上引見。
傳于徐戴淳曰,右承旨·右副承旨竝許遞,前望單子入之。
傳于李啓朝曰,刑曹判書有闕之代,前望單子入之。
李啓朝啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李啓朝曰,只推。
以大司諫任百秀,司諫趙徽林·執義林肯洙牌不進罷職傳旨,傳于李啓朝曰,只推。
以右副承旨李謙在牌不進罷職傳旨,傳于李源達曰,只推。
傳于李源達曰,明日出宮門路,以協陽門爲之。
傳于李源達曰,發遣吏郞,諸執事淸齋與否,摘奸以來。
以修撰曺錫雨·尹定鉉牌不進罷職傳旨,傳于李源達曰,只推。
李源達,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,年例燕貿唐藥材,依例磨鍊別單書入之意,敢啓。傳曰,知道。
徐戴淳,以兵曹言啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,訓局步軍八哨,馬軍三哨,訓將率領爲先廂,訓局步軍四哨,兩營騎士各二番,禁將率領爲後廂,禁軍三番隨駕,御將率該營標下軍及三營餘軍留都矣。禁御兩營鄕軍,則今旣停番,禁軍及馬步軍,以幾番幾哨磨鍊乎?敢稟。傳曰,依昨秋例磨鍊。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,三百名,餘軍一百名磨鍊矣。今番,何以爲之乎?敢稟。傳曰,依昨秋例磨鍊。
又以兵曹言啓曰,今此綏陵幸行時,依已例傳語軍以衛軍排立,斥堠伏兵,令訓鍊都監擧行,何如?傳曰,允。
又以兵曹言啓曰,在前幸行,當日回鑾時,侍衛,連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年,連以乾物分給矣。今亦依此擧行,何如?傳曰,允。
又以兵曹言啓曰,今月初五日,一內禁軍番次,而該番將金鎰,除授在外,上來無期云。改差,其代口傳擬入,何如?傳曰,允。
兵曹口傳政事,以金善永爲內禁將。
兵曹口傳政事,僉知加設單金善永。
兵曹口傳政事,副司果單李豊翼。
徐戴淳,以訓鍊都監·禁衛營。御營廳言啓曰,東關王廟西邊墻垣二間許頹圮處,今八月初三日爲始,三營合力改築之意,敢啓。傳曰,知道。
又以禁衛營言啓曰,本營騎士將趙光夏,身病猝重,勢難察任,改差,何如?傳曰,允。
李啓朝,以義禁府言啓曰,卽接月令醫員朴敎臣手本,則時囚罪人李正觀,素患疝積之症,處冷添劇,時時衝亘,精神昏迷,實有危急之慮云。罪人病勢如此,則一邊保放,一邊草記,曾有定式矣,李正觀姑爲保放之意,敢啓。傳曰,知道。
刑曹判書金興根疏曰,伏以臣於日昨,伏奉秋官除旨,繼而有承傳行査之命,義在趨走,何敢逡巡,而臣自五月以來,重嬰溏泄之病,加以遠血之症,每於暴瀉之時,輒有急潰之勢,治血則泄劇,救泄則血作,藥路歧貳,百方無效,眞元漸下,榮衛俱鑠,乖症雜祟,迭加交闖。積聚則無時衝肆,胸膈則恒覺脹飽,食飮阻却,神識迷懵,今爲百有餘日,而幻脫澌綴,徒存形殼,宛轉呻囈,都無起色。恩除有日,未卽承膺,庚牌屢臨,連事違傲,悚蹙之極,若添一病,今此査事,恐不過爲暫時之役,則揆以分義,尤宜竭蹶,而自量病情,彈束無望。成命過宿,若昧嚴畏,一日二日,坐犯逋慢之科,雖在委貼無省之中,惶隘憂恐,罔知所出。每以醜穢之狀,輒煩崇高之聽,極知萬萬猥屑,而事會嚴迫,蠢動末由,玆不得不忙綴短章,疾聲仰籲。伏乞聖慈,俯垂矜察,亟遞臣職名,仍治臣瀆撓之罪,以警具僚,不勝大願。臣無任云云。答曰,省疏具悉。實病如此,所請依施。
大司成金公鉉疏曰,伏以臣,散材謏學,文質無當,直不過常調下品,而晩竊倖第,驟躋緋玉,前後踐揚,罔非踰濫,內外歷試,徒蔑報效,每自循省,只增愧恧,不意日昨,國子寵命,有隕自天,非臣庸陋,所敢承當,且惶且感,尤無攸措。夫是職也,卽虞廷敎胄之任,周家成均之官也,賢士之所關,敎化之攸本,況又旬朔課試,自有成典,誘掖敎導,責任綦重,苟非才學足以矜式,聲望足以厭服,則上而授之爲濫屑,下而受之爲僥冒也。雖在末僚,尙宜妙簡,況師儒之長,責尤專而望尤峻者乎?噫,臣少墜庭訓,專事荒嬉,學究秀才,兩無所當,而微分只合於冗散,私願不及於淸顯,忽加以不虞之寵,遽侈以匪分之職,夫何則哲之明,乃有誤恩之及此也?官非其人,謂之曠,仕過其量,謂之災,無其實而受其名,誅莫大焉,重榮祿而輕廉隅,恥莫甚焉。以臣之才職,譬如衣不稱身,文不着題,臣雖欲不揆愚陋,感激勉强,圖所以酬恩率職,仰思俯揣,堪稱無望,夫奚但累聖簡而玷名選而已也哉?參倚前衡,莫如懇乞辭避,公而補核實之美政,私而保守分之微諒,玆控短籲,仰瀆崇聽。伏乞聖慈,念臣不稱之狀,諒臣必辭之義,亟遞臣新授職名,以重公器,以安私分焉。臣無任云云。省疏具悉。爾其勿辭察職。
癸卯八月初二日申時,上御熙政堂。大臣·備局堂上引見入侍時,左承旨徐戴淳,記事官金翊鎭,事變假注書金始遠,別兼春秋金益文·李裕元,右議政權敦仁,行兵曹判書朴岐壽,行水原留守徐憙淳,左參贊趙秉鉉,禮曹判書朴晦壽,戶曹判書朴永元,知敦寧府事金左根,行大護軍任聖臯,行護軍柳基常,禮曹參判趙斗淳,行護軍趙秉龜,同知中樞府事洪在喆,行都承旨成遂默,行護軍金學性,校理沈膺泰,以次進伏訖。上曰,史官分左右。敦仁進前奏曰,近日日候稍涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,保米變通事收議草記批旨,有更爲從長稟處之命矣,保米之爲切骨難支之弊,與其不得不通變之意,諸議皆與臣所奏,無異,今無容更陳,但結錢作米一款,多以爲難愼,難愼固當矣。臣亦始豈不知爲難愼,而錢米從便,旣載事目,以錢換米,又非白斂,則在結法,初無變更之嫌,以一斗米直二十五文之元式,今變作一斗三十三文,則在民情,又無可冤之端。若慮其法久奸弊,則臣亦非曰無此慮,而假量每結作一斗米,則十五結爲米一石,雖弊之爲弊,每結之濫,不過升斗之計,而十五結當納,其將爲幾戶民耶?其視保米一石之僅爲二石半,而其濫又不止爲升斗者,爲弊多寡,不啻較然,苟慮零瑣之利害,不爲焚溺之拯救,則是不幾於擧細而遺大乎?大抵是謂保米之救弊也,故不免有持疑難愼者,而蔽一言曰,爲經費中米邊稍裕,結錢減幾錢,賦米加升斗,則顧何所一持疑難愼之有?此事,卽不過如是而已,臣愚賤見,與初無別,惟望深加裁量,特下處分焉。上曰,保米之弊,常所稔知,苟有矯救之方,他何可論?所奏甚好,依此爲之。出擧條敦仁曰,長津邑還鎭事收議草記批旨,有更爲稟處之命矣,邑之沿革,不過隨其事勢之如何,而該邑事勢之實無以爲邑,臣於初奏,已爲備陳,今無容別見,且諸議亦可謂僉同,長津邑,依前還鎭,恐合事宜矣。上曰,依所奏施行。出擧條敦仁曰,長〈津〉邑還鎭,旣蒙允下矣。僉使之許用履歷,前已有仰奏,而以邑爲鎭,與尋常鎭堡,事面有異,獨鎭履歷,三政專管等節,一依正廟丙辰厚州設鎭時例擧行,還鎭之初,鎭務措處,民人奠接,專在僉使之得人,必以有聲績人,各別擇差,時倅作散,亦爲可念,待窠內移之意,竝爲分付銓曹。鄕校·社·厲壇位版埋安之節,令該曹考例稟處,今此變通,專由於無民無穀,則作鎭之後,虛錄還逋,今無可論,前此道啓,各樣所逋指徵無處之一萬四千餘石,竝爲蕩減,時在折米四百四石零,仍作鎭還,令道臣善加措處。頃在乙亥,三水李淑嶺以西移屬長津,以端川·甲山兩邑各社,次次折補者,雖緣於地界之從便,而已不無民弊之滋興。今旣還鎭,則不必以許多幅員,徒添殘鎭防守之弊,以其移屬折補之地,各還本邑,實合事宜,而該鎭事勢與形便,有難懸度。令道臣詳議于該鎭及各該邑後,從長具意見登聞措劃,何如?上曰,依爲之。出擧條上曰,大臣就座。戴淳曰,諸宰奏事。憙淳曰,健陵·顯隆園樹木茂密處,壬辰四月疏剔之後,今爲十二年,而依舊復盛,根株蟠錯,枝葉交覆,體未圍大,長皆瘦細,易爲風落而雪摧,臣於奉審時,已所躬覩,而陵園官亦以爲言,趁今更爲疏剔,恐好矣。上曰,依爲之。出擧條憙淳曰,前縣監崔笠,居在水原府境,而誘聚雜技諸漢,勒奪行賈物貨,縱其狠奴,强奸村婦,不之禁戢,反助威勢,至登民狀,推捉其奴,則縛打校卒,惟意肆惡,名以朝官,行此不法,揆以紀綱,萬萬駭惋。如此武强敗俗之類,不可置而勿問,其罪狀,令該府拿問嚴勘,何如?上曰,依爲之。出擧條敦仁曰,臣於向筵,因事端略陳强禦厲民之弊,因請嚴飭法司矣,輦轂咫尺,蔑法恣橫,已不勝萬萬駭惋。今以華留所奏而觀之,近畿遠道,或藉朝官之威,或冒班族之勢,武斷侵虐,以爲行世,攘奪財貨,自作生計,以雜技無賴之類,爲徒黨相助之虐,官欲禁止,則毆打校卒,人莫誰何。官長初不下手,營門恬若無聞,弊日滋甚,法無以行,如是而鄕曲民生,將何以保命乎?邑邑皆然,道道無異,近日所聞,非但華城之一崔笠而已,姑不必以傳聞,指的仰奏,而此若不嚴法痛禁,則將使無告之類,盡劉於此輩之手。爲先以此意,發關各道,使之各別廉探,隨其現發,以刑以配,期於鋤治乃已,而守令不禁,則營門罪守令,營門不禁,而又有及聞於廟堂,則該道臣,斷當從重論責,竝以此嚴加知委,何如?上曰,依爲之。出擧條戴淳曰,玉堂所懷奏之。膺泰曰,臣姿質庸下,學識魯莽,經幄論思之任,萬不近似,而一段芹忱,惟在於聖學之進修耳。第伏念,近日以來,法筵久停於三講,召對亦輟於屢月,伏未知深宮涓濩之中,或有溫繹時習之工,而如欲闡發經傳之微奧,討論歷代之治亂,則固未若頻接賢士,硏究講確,資益箴警之爲美規也。昔我英考,嘗諭登筵諸臣曰,以大禹之聖,猶惜寸陰,況欲效三代者乎?宜當惜其分陰,大哉言乎?以大聖人至極之工,不遑自暇,慥慥一念,終始典學,而實爲後嗣王鑑法之訓矣,今殿下心法政謨,一遵祖宗之家法,則尤當以惜分陰三字,拳拳服膺,孶孶留心矣。方今秋序日深,天候淸佳,廣廈細氈,政宜開筵之時也,機務之暇,召接臣隣,方策之上,對越聖賢,躬行心得,晝咨夜訪,毋或虛度分刻,則睿學之光明,治化之巍蕩,誠有不期然而然者,豈不盛哉,豈不休哉?臣於再昨年秋間,叨侍講席,今秋又忝是銜,嘗於入直之時,取考講冊自止,則葩經不踰於一卷,綱目不過於三編,其間聖工之作輟,推此可以仰揣矣。竊惟經傳之未及進講者,尙多,綱目又是裒帙之史也,一日二日,因循廢閣,則伏未知何時畢講,復進他經傳也。愚衷耿耿,敢此仰勉,伏願繼自今,克勤克篤,無少間斷,區區之望也。上曰,所陳當體念矣。出擧條戴淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退,史官就座。仍命退,諸臣以次退出。
上在昌德宮。停常參·經筵。
自辰時至未時,灑雨下雨,測雨器水深三分。
李源達啓曰,明日召對,取稟。傳曰,停。
李啓朝啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
傳于李源達曰,禮房承旨,馳詣景慕宮,奉審摘奸以來。
承旨前望單子入之,金愼根·金永爵落點。
成遂默啓曰,新除授左副承旨金愼根,右副承旨金永爵,竝卽牌招,何如?傳曰,允。
注書金翊鎭病,代以金大圭爲假注書。
傳于李啓朝曰,刑判有闕之代,前望單子入之。
刑曹判書前望單子入之,金道喜落點。
李源達,以內醫院都提調意啓曰,本院提調,例不得兼帶刑獄之官,而提調金道喜,除拜刑曹判書矣。所帶刑曹判書,許遞,何如?傳曰,允。
又以內醫院都提調意啓曰,提調金道喜,遞差刑曹判書矣。時無職名,令該曹口傳付軍職,何如?傳曰,允。
刑曹判書前望單子入之,金蘭淳落點。
李啓朝啓曰,卽者刑曹郞廳來言,毆打事知之金錫允,査實以入事,命下,而新除授判書金蘭淳未肅拜,次堂例不得擧行云。判書卽爲牌招,何如?傳曰,允。
徐戴淳啓曰,今此幸行時,何大臣留都乎?敢稟。傳曰,領府事留都。
李源達啓曰,今初九日綏陵親祭,祭文當爲製進,藝文提學朴永元,待明朝牌招,使之製進,何如?傳曰,允。
以修撰曺錫雨·尹定鉉牌不進罷職傳旨,傳于李源達曰,只推。
李源達,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
以左副承旨金愼根牌不進罷職傳旨,傳于李源達曰,只推。
李源達,以吏曹言啓曰,今此南壇祭終獻官,前縣監李殷相塡差,而時無職名,令該曹口傳付軍職,何如?傳曰,允。
兵曹口傳政事,大護軍單金道喜。
兵曹口傳政事,副司果單李殷相。
徐戴淳,以都摠府言啓曰,今日入直內三廳,武兼·禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
又以兵曹言啓曰,一內禁軍番次在卽矣,新除授該番將金善永,時無職名,而方帶別軍職,依例樞銜,口傳單付以入之意,敢啓。傳曰,知道。
又以兵曹言啓曰,今此綏陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
李啓朝,以義禁府言啓曰,前縣監崔笠,令該府拿問嚴勘事,傳旨啓下矣。崔笠居在水原地云,依例發遣府書吏,拿來,何如?傳曰,待待命拿囚。
癸卯八月初三日辰時,上詣仁政殿月臺·景慕宮秋享大祭香祝親傳入侍時,行都承旨成遂默,左承旨徐戴淳,右承旨李啓朝,同副承旨李源達,記事官李參鉉·金翊鎭,別兼春秋鄭基世·沈敬澤,直提學金輔根,檢校直閣徐有薰,直閣金始淵,檢校待敎金學性·金洙根·李㘾·趙鳳夏·李裕元以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金道喜,副提調成遂默進前奏曰,侵早勞動,聖體,若何?上曰,一樣矣。由協陽門詣仁政殿月臺,通禮跪啓請降輿,上降輿。通禮前導,就褥位南向立,引儀引獻官昌寧尉金炳疇,詣褥位之左。通禮跪啓請跪,上跪,香室官員奉香祝,跪授源達,源達奉東向跪進。上受香祝,以授獻官炳疇,炳疇西向跪受興。通禮跪啓請興,上興,通禮前導,就階下祗送位西向立。炳疇奉香祝,由正路出。通禮請鞠躬,上鞠躬,香祝,過復啓請平身,上平身,入幕次後少頃,通禮跪請乘輿,上乘輿。輔根進前奏曰,宙合樓權奉冊寶,當爲奉安於外奎章閣,而檢校待敎李裕元以史庫曝曬,下往沁都,使之仍爲陪進之意,敢此仰達矣。上曰,依此爲之。裕元奏曰,外奎章閣冊寶奉安吉日,令日官推擇,則今月十九日爲吉云,以此日擧行之意,敢達矣。上可之。仍出仁政門,由協陽門,命出標信解嚴。由宣化門還內後,諸臣以次退出。
上在昌德宮。停常參·經筵。
金永爵啓曰,明日召對,取稟。傳曰,停。
金愼根啓曰,行大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
傳于金愼根曰,左承旨·同副承旨竝許遞,前望單子入之。
承旨前望單子入之,金學性·洪鍾英落點。
金永爵啓曰,卽者奉常寺官員來言,宗廟薦新生蠏,本寺提調,當爲看品,而都提調趙寅永有身病,提調未差,不得看品云。未差之代,政官牌招開政差出,何如?傳曰,令該曹口傳差出。
吏曹口傳政事,以洪敬謨爲奉常提調。
兵曹,以徐俊輔爲留都大將。
兵曹,以金履載爲留都大將。
金愼根啓曰,刑曹判書金蘭淳牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,明日傳香,禮房承旨當爲齋宿,右承旨洪鍾英,所當牌招,而拘於廳規,不得請牌,何以爲之?敢稟。傳曰,牌招。
傳于金愼根曰,發遣吏郞,諸執事淸齋與否,摘奸以來。
以平安監司李憲球狀啓,咸從府民家漂頹事,傳于金永爵曰,許多民家之漂頹,聞甚驚慘。元恤典外,別加顧助,結構奠接之方,廟堂措辭,分付。
以全羅監司徐箕淳狀啓,全州等邑民家漂頹事,傳于金永爵曰,民家之漂頹,若是夥多,聞甚矜惻。元恤典外,別加顧助,卽爲結構奠接,俾無一民失所棲遑之弊事,廟堂各別措辭,分付。
以黃海監司金東健狀啓,甕津府人命渰死事,傳于金永爵曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
金永爵,以奎章閣言啓曰,景慕宮望廟樓,今秋大奉審,臣裕元與本宮提調趙秉鉉,進詣展奉,奉審無頉之意,敢啓。傳曰,知道。
又以春秋館言啓曰,別兼春秋臣鄭基世以兵曹正郞,今日軍布上下時,晝仕出去之意,敢啓。傳曰,知道。
以修撰曺錫雨·尹定鉉牌不進罷職傳旨,傳于金永爵曰,只推。
金永爵,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
以右承旨洪鍾英牌不進罷職傳旨,傳于金永爵曰,只推。
以修撰曺錫雨·尹定鉉牌不進罷職傳旨,傳于金永爵曰,只推。
金愼根,以吏曹言啓曰,今此文宣王釋奠祭祭官中,時無職名人員,令該曹口傳付軍職,何如?傳曰,允。
又以承文院都提調意啓曰,院吏文學官鄭學裕呈遞代,幼學金鍾彬差下,使之付軍職,冠帶常仕,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟南邊墻垣外面一間許,缺落云矣,西邊墻垣二間許,前日頹圮處,今旣始役,一體改築之意,敢啓。傳曰,知道。
又以摠戎廳言啓曰,本廳左部左司把摠申命溫,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金道喜,副提調成遂默啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿,王大妃殿·中宮殿,口傳問安。答曰,知道。
金永爵啓曰,明日召對,取稟。傳曰,停。
金愼根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成遂默啓曰,右承旨洪鍾英,左副承旨李啓朝,今日不爲仕進,竝卽牌招,何如?傳曰,允。
傳于金永爵曰,傳香承旨,馳詣受香諸處,奉審摘奸以來。
傳于金永爵曰,刑·工換房。
李啓朝啓曰,明日常參·經筵,取稟。傳曰,停。
金永爵啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于金永爵曰,只推。
兵曹,留都從事官單李時愚。
兵曹口傳政事,副司果金耆升·白文鳳,以上竝單付。
金學性,以訓鍊都監言啓曰,今此幸行時,隨駕武藝別監一百六十二人饌價錢,每人三錢,門旗手二十八名,每名一錢五分,依例分給之意,敢啓。傳曰,知道。
上在昌德宮。停常參·經筵。
洪鍾英,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李啓朝啓曰,明日召對,取稟。傳曰,停。
又啓曰,明日社稷大祭齋戒,再明日綏陵齋戒,三明日幸行,初十日聖節望闕禮習儀相値,視事頉稟之意,敢啓。傳曰,知道。
洪鍾英啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李啓朝曰,禮房承旨,馳詣文廟,奉審摘奸以來。
成遂默啓曰,卽者社稷署官員來言,明日秋享大祭神位出還安時,提調當爲進參,而都〈提〉調權敦仁,提調朴晦壽,俱有身病,不得進參云。提調卽爲牌招,何如?傳曰,允。
又啓曰,社稷提調朴晦壽牌不進推考傳旨,今方捧入,而神位出還安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調朴晦壽再牌不進推考傳旨,今方捧入,而神位出還安時,當爲進參,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
右副承旨金愼根書啓,臣承命馳詣南壇壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣三角山·白岳山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇壇上,神位版奉審則無頉,祭物·祭器·看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
洪鍾英啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于洪鍾英曰,只推。
傳于李啓朝曰,發遣吏郞,諸執事淸齋與否,摘奸以來。
李啓朝,以弘文館言啓曰,應敎李裕元,副應敎趙鳳夏內閣進,校理成好謙在外,副校理沈膺泰差祭,上番闕直,事甚未安。校理李宗秉,副校理洪在龍,竝卽牌招,以爲推移入直之地,何如?傳曰,允。
以校理李宗秉,副校理洪在龍牌不進罷職傳旨,傳于李啓朝曰,只推。
李啓朝,以禮曹言啓曰,因大臣筵奏,長津邑依前還鎭,鄕校·社·厲壇位板埋安之節,令該曹考例稟處事,允下矣,取考謄錄,則曾前罷邑時,鄕校·社稷·厲壇位板埋安,已有前例。今亦依此,各其基址淨潔處埋安,而鄕校·社稷位板埋安時,例有告由之擧,告由祭香祝,卽令該司,磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接慶州幼學金在海所志,則以爲,同姓六寸兄在琪,嫡妾俱無子,以其同姓六寸弟在汶第二子兌載,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金在海所訴旣如此,依定式金在汶第二子兌載,立爲金在琪之後,何如?傳曰,允。
又以奉常寺都提調意啓曰,祭享所用秋等中脯,依定式今八月初六日,始造之意,敢啓。傳曰,知道。
洪鍾英,以兵曹言啓曰,闕內入直訓鍊都監·局別將·把摠·哨官·內三廳將·守門將·禁衛營哨官等番單子,每中日入啓受點矣。今八月初九日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,依例今初八日受點人員,初九日至,使之仍察之意,敢啓。傳曰,知道。
又以刑曹言啓曰,謹依下敎,金錫允捉來,與被打事知崔完哲,頭面査實,則完哲所供內,以爲,渠於去月二十七日,爲觀棚戲,出往津寬寺,回還之路,逢着金錫允及渠之姨從妹夫李濟賢,與之偕行,而錫允脫笠突入,批頰毆踢曰,毆打如汝之人,則入於捕廳乎?仍爲無數毆踢,衄血狼藉,艱辛匍匐而歸家云,金錫允所供內,渠與李濟賢,自津寬回還之路,逢着崔完哲·文甲福,則完哲泥醉踉蹌,而甲福謂渠等曰,吾則適有所看事,先爲入去。完哲醉氣大段,俄於路上,執捉過去之人,謂以犯夜,欲爲捉去,因隨後女人之懇乞,雖爲放釋,前路似此之事,難保必無,汝其善爲扶護以歸云,故渠與濟賢·完哲,行到弘濟院,則着簑笠一漢,自炭幕突出,謂完哲曰,俄者汝假稱巡邏,執捉渠身,逼辱女人,是何道理?仍爲批頰毆打,故渠與濟賢,左右挽解,逐送厥漢,則完哲鼻血狼藉,汲水請拭,終不聽從,渠以渠衣,拭以汚染,醉步蹣跚,向入慕華峴。渠與濟賢,憩于炭幕,晩後入來,而實無一毫犯手之事云,故招致李濟賢·文甲福,査問伊時光景,則濟賢所供,與金錫允無所差錯,而完哲以此事,呈訴錫允於秋曹時,亦以構誣呈訴,已爲納供云。甲福所供,以爲,完哲則泥醉,錫允則別無醉痕,而完哲之假稱巡邏,與女人詰難等事,果爲的實云矣。觀於諸供,完哲與錫允,俱是伊日觀棚之雜類也,邂逅相逢,有此起鬧之端,而頭面之際,完哲直以被打於錫允,爲辭,至若事機始發,亶由於假稱巡邏,與女人相詰,設如渠言,眞箇被打於錫允,則渠之姨從妹夫濟賢,今於査庭,反爲錫允而如彼立幟乎?然而着簑笠之人,人海之中,旣未捉得,完哲只以錫允,單擧納供,錫允苟無所犯,寧有終始援引之理乎?乘醉互鬪之罪,在所難免,蓋今番之事,不過無賴輩街上酗酒相鬪之事,而完哲曾以此事,呈訴本曹,未及査處,至煩上徹,大關紀綱。本事之外,又添放恣無嚴之罪,所當分輕重照法嚴勘,而旣伏承査實以入之命,上裁,何如?傳曰,照律以入。
上在昌德宮。停常參·經筵。
洪鍾英啓曰,來十一日,朝參日次矣,敢稟。傳曰,停。
李啓朝啓曰,明日召對,取稟。傳曰,停。
洪鍾英啓曰,大司憲李奎鉉呈辭,執義林肯洙未肅拜,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
又啓曰,右副承旨金愼根,同副承旨金永爵,今日不爲仕進,竝卽牌招,何如?傳曰,允。
傳于李啓朝曰,禮房承旨,馳詣社稷,奉審摘奸以來。
傳于李啓朝曰,藥院提調許遞,前望單子入之。
內醫提調前望單子入之,趙秉鉉落點。
洪鍾英,以內醫院都提調·提調意啓曰,幸行隔日,分提調,令該曹口傳差出,何如?傳曰,允。
兵曹口傳政事,以洪敬謨爲分內醫提調。
以右副承旨金愼根牌不進罷職傳旨,傳于金永爵曰,只推。
洪鍾英啓曰,前承旨李源達,時無職名,令該曹口傳付軍職,何如?傳曰,允。
兵曹口傳政事,副護軍單李源達。
洪鍾英,以弘文館言啓曰,上番闕直,事甚未安。校理李宗秉,副校理洪在龍,旣有只推之命,竝卽牌招,以爲推移入直之地,何如?傳曰,允。
以校理李宗秉,副校理洪在龍牌不進罷職傳旨,傳于金永爵曰,只推。
洪鍾英,以兵曹言啓曰,今此幸行時,西班陪從官前承旨李根友,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李根友。
洪鍾英,以都摠府言啓曰,副摠管南錫圭以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監·禁衛營·御營廳言啓曰,東關王廟南邊墻垣外面一間許缺落,及西邊墻垣二間許頹圮處,今已畢築之意,敢啓。傳曰,知道。
又以禁衛營言啓曰,本營字內烽燧東邊頹城改築處,女墻今已畢築之意,敢啓。傳曰,知道。
又以御營廳言啓曰,本廳軍色從事官趙龜夏,身病甚重,勢難察任,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深七分。
自人定至初九日開東,灑雨下雨,測雨器水深二寸八分。
成遂默啓曰,明日大駕詣綏陵,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
金學性,以兵曹言啓曰,今此幸行時,左邊捕盜大將趙存中,以訓鍊都監中軍,隨駕矣。在前如此之時,有他邊大將兼察之例,回鑾間右邊浦盜大將柳基常,姑令兼察,何如?傳曰,允。
金學性啓曰,因兵曹草記,今此幸行時,左邊捕盜大將趙存中,以訓鍊都監中軍,隨駕矣,在前如此之時,有他邊大將兼察之例,回鑾間右邊捕盜大將柳基常,姑令兼察事,允下矣。兼察左邊捕盜大將柳基常,卽爲牌招廳傳敎,何如?傳曰,允。
傳于金學性曰,明日出宮門路,以協陽門爲之。
金學性,以兵曹言啓曰,五衛將康履昊,病難供職,呈狀乞遞,李尙祜在外,上來無期云,竝改差,何如?傳曰,允。
又以禁衛營言啓曰,綏陵幸行時,本營隨駕事,命下矣,銅龍門則哨官朴大秀,京中哨軍三十名,集賢門則別武士李晩緖,西營則哨官金興碩,助番牙兵四十名,廣智營則哨官金成元,助番牙兵五十名率領入直,新營則千摠申從洛,騎士將玄錫,把摠崔祉鉉,哨官李周翰,敎鍊官金尙裕,騎士二十五人,兼別破陣二名,京標下軍三十名率領入直,南別營則哨官黃,別騎衛一人,別牙兵七名率領守直,火藥庫則哨官金柱秀,別破陣八名,兼別破陣六名率領守直之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深二寸八分。
自人定至初十日開東,灑雨下雨,測雨器水深一寸三分。
大駕詣綏陵入齋室後,內閣·政院·藥房·玉堂·朝廷二品以上口傳問安。答曰,知道。大王大妃殿·王大妃殿,遣承旨問安。答曰,知道。親祭還入齋室後,內閣·政院·藥房·玉堂·朝廷二品以上口傳問安。答曰,知道。還內後,內閣·政院·藥房·玉堂·朝廷二品以上·大司諫口傳問安。答曰,知道。
李啓朝啓曰,明日召對,取稟。傳曰,停。
金學性啓曰,司僕寺內乘,來言捲窓,取稟。傳曰,捲三窓。
藥房口傳啓曰,陵寢展謁,儀衛已戒,追遠之聖慕將伸,瞻旄之群情胥欣,而冷雨通宵,尙此霔下,頓無開霽之意。此時之移蹕勞動,有非大聖人節宣保嗇之方,況又籩豆駿奔之霑服失容,百官軍兵之泥塗驅馳,俱係軫念之端,亟寢成命,退卜吉辰,不勝萬萬顒祝之至,惶恐敢啓。答曰,駕已戒矣,豈可撤乎?
行都承旨成遂默,行左承旨金學性,右承旨洪鍾英,左副承旨李啓朝,右副承旨金愼根,同副承旨金永爵等啓曰,伏以仙寢祗謁,聖慕將伸,鑾蹕夙戒,嚴鼓方下,而達宵秋雨,勢如翻盆,凄風陰雲,無望開霽。顧今觸冒勞動,不但有違於大聖人節宣之方,亦豈所以仰體兩慈殿惟憂之念者哉?臣等,非不知成命特下於是日,追慕尤切於此時,而霑濕失儀,實難成禮,臣等職忝邇密,不勝憂慮,玆敢相率連籲。伏願特加周思,改涓吉期,以副輿情,千萬顒祝,惶恐敢啓。答曰,已諭於藥院之批矣。
藥房口傳再啓曰,是月是日,展謁仙寢,卽我聖上追感之孝思,群情胥祝,孰不仰認?享事夙戒,儀衛已備,臨時請退,固不勝悵缺悚悶,而見今雨勢,一向滂沱,兼以冷風,開霽無意。班次之失儀,道路之難涉,猶屬細節,此時觸冒勞動,萬萬非大聖人節宣保嗇之道,臣等職在保護,轉益憂慮。玆敢不憚煩瀆,相率更籲。伏乞俯循微忱,特許退行,千萬顒祝,惶恐敢啓。答曰,已諭前批矣。
傳于金學聖曰,侍衛軍兵雨具,從便爲之。
李啓朝啓曰,明日聖節望闕禮,依例爲之之意,敢啓。傳曰,知道。
金永爵啓曰,明日聖節望闕禮習儀時,兩司當爲進參,除在外·未署經外,呈告人員,竝待開門牌招,何如?傳曰,允。
洪鍾英啓曰,臣以大王大妃殿·王大妃殿問安,進去下直之意,敢啓。傳曰,知道。
傳于金學性曰,京畿監司,率各務差使員留待。
金永爵啓曰,卽者義禁府都事來言,今此幸行時,駕側鳴錚罪人尹滋復等四十六人,移送秋曹云矣,敢啓。傳曰,知道。
領府事趙寅永,判府事鄭元容,右議政權敦仁等聯名箚曰,伏以聖慕方切於履霜,吉期不待於諏日,鑾車載塗,淸蹕將啓,而冷雨連宵,勢益滂沱,顧今晴意之邈然,無異暑潦之彌壯。三軍之霑濕,百官之失儀,固未暇恤,而此時動駕,豈不有違於大聖人節宣之方乎?且伏念,沿道川渠之漲溢,橋梁之圮潰,其勢之所必至,倉卒通涉,亦恐行不得者,此又聖念之所當俯軫也,臣等達曙憂悶,聯陳短箚。伏望亟寢成命,改令涓日而行之焉。取進止。答曰,省箚具悉卿等之懇。雨勢雖緊,儀衛已備,且今日異於他日,卿等諒之。仍傳于金學性曰,此批答,遣史官傳諭。
副校理洪在龍,修撰曺錫雨等聯名箚曰,伏以仙寢展謁,儀衛已戒,聖慕克伸於追遠,群情胥欣於瞻旄,非時冷雨,徹宵滂沱。觸冒勞動,非但有妨於大聖人節宣之方,竊恐仰貽我兩殿惟憂之念,而且況蹕路泥濘,仙仗霑濕,雖城闕咫尺之地,猶難玉體之儼臨,顧此郊坰十里之外,豈可鑾輅之夙駕乎?差退日期,稍俟晴和,實合審愼之道,臣等不勝憂悶,敢此齊籲。伏乞亟加三思,特賜察納焉。取進止。答曰,省箚具悉。已諭於大臣之批矣。
癸卯八月初九日午時,大駕詣綏陵。親祭幸行入侍時,行都承旨成遂默,行左旨承金學性,右承旨洪鍾英,左副承旨李啓朝,右副承旨金愼根,同副承旨金永爵,記事官李參鉉·金翊鎭,別兼春秋金益文·李裕元,直提學金輔根,原任直閣金鼎集·李公翼,檢校待敎李㘾·趙鳳夏以次序立。時至,通禮跪啓請外辦,上具戎服,乘駕轎出宣化門,藥房提調趙秉鉉,副提調成遂默進前奏曰,冷雨尙未開霽,霑冒勞動,聖體,若何?上曰,一樣矣。由協陽門·肅章門·進善門出敦化門,宣傳官啓稟行鼓擧行,進發至宗廟洞口前路,上下轎步過,還乘駕轎,前發出興仁之門,宣傳官啓稟鳴金二下吹打作,至綏陵洞口,宣傳官啓稟鳴金三下吹打止。上下轎乘輿,至齋室門外降輿,入齋室少頃,上改具翼善冠·黲袍·烏犀帶,出齋室門外乘輿,至紅箭門外降輿,詣板位,上行四拜禮,詣陵上奉審,次詣碑閣奉審訖。學性奏曰,百官使之先入就位乎?上可之。上入小次,親祭時至,贊禮導上詣板位,行四拜禮。仍詣尊所西向立,近侍酌酒,仍詣神位前,上行初獻禮,還降復位,亞獻官判府事鄭元容,行亞獻禮,終獻官領敦寧趙萬永,行終獻禮訖。贊禮導上,詣望燎位望燎訖,贊禮跪啓禮畢,上降詣板位,行四拜禮訖,上出紅箭門外,仍乘輿。判府事鄭元容,右議政權敦仁進前奏曰,雨中勞動將事,聖體,若何?上曰,一樣矣。又奏曰,今日異於常時,不許臣等之力請,冒雨移蹕,聖慕克伸,宸孝冞光,臣等不勝欽仰,而職在保護,尙切憂慮之忱。動駕後,雨勢幸不大注,橋水亦爲漸退,而道路泥濘,未得平坦,且日勢向晩,卽命回鑾,勿致侵夜,凄風連吹,夕氣過冷,衣襨稍厚進御,是所深望。上曰,當如是爲之矣。至齋室門外,降輿步入齋室。傳曰,左副承旨,馳詣懿陵·徽慶園,奉審以來。出傳敎傳曰,京畿監司,率各務差使員入侍。京畿監司李若愚,楊州牧使徐耆淳,通津府使沈翊之,重林察訪沈鳳益,桃源察訪趙相璧,以次進伏,奏職姓名訖。上曰,今番幸行,得無民弊乎?若愚曰,別無可奏之弊矣。遂命退,諸臣以次退出。傳曰,自陵洞口至興仁之門外,捧上言。出傳敎還宮時至,通禮跪啓請外辦,上出齋室,乘輿至洞口,降輿乘駕轎,宣傳官啓稟鳴金二下吹打作,進發至興仁之門。宣傳官啓稟鳴金三下吹打止。入興仁之門,至宗廟洞口,上下轎步過如初。入敦化門·進善門·肅章門·協陽門·宣化門還內,命解嚴,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司憲單子問安。答曰,知道。
藥房都提調鄭元容,提調趙秉鉉,副提調成遂默啓曰,祗謁仙寢,聖慕克伸,侵夜回鑾,勞動旣多,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李啓朝啓曰,明日常參·經筵,取稟。傳曰,停。
金學性啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
李啓朝啓曰,臣啓朝,今日聖節望闕禮習儀進去下直之意,敢啓。傳曰,知道。
金永爵啓曰,今日聖節望闕禮習儀時,憲府則監察代行矣,雖無諫院,仍爲行禮之意,敢啓。傳曰,知道。
注書李參鉉病,代以李建春爲假注書。
金愼根啓曰,家前植炬,前後申飭,何如,而昨日還宮,旣是侵夜,一不擧火,事甚駭然。不飭之京兆堂上推考,當該部官,所當重勘,而本院請推之外,無他可施之罰,何以爲之?敢稟。傳曰,允。拿處。
成遂默啓曰,卽者修撰曺錫雨,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
李啓朝啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李啓朝,以弘文館言啓曰,修撰曺錫雨陳疏受由,副修撰沈敬澤別兼春秋進,金炳奎在外,下番闕直,事甚未安。修撰尹定鉉,卽爲牌招入直,何如?傳曰,允。
洪鍾英啓曰,今此京外上言六十四張內,五十四張,以猥濫拔去,十張分下各該司次,捧入之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于金永爵曰,只推。
以咸鏡監司趙冀永狀啓,文川等邑民家漂頹事,傳于洪鍾英曰,許多民戶之漂頹,聞甚驚慘。元恤典外,別加顧助,壓死人,如有生前身·還布,竝蕩減,結構奠接之方,廟堂措辭,分付。
傳于李啓朝曰,綏陵親祭時,亞獻官以下,別單書入。
李啓朝,以禮曹言啓曰,北道各陵殿及莊陵,五年一次禮堂進去奉審,曾有定式矣。北道陵殿奉審年次,在於昨年,禮堂奉審之意,臣曹啓稟蒙允,而自廟堂,以道臣奉審,以試事相妨,已請姑停,大臣奉審,亦在近年,禮堂之行,姑令待年豐擧行之意,草記允下矣。今年本道穡事少康,本曹堂上,依例進去奉審,而莊陵奉審年次,在於今年,亦爲進去奉審,何如?傳曰,允。
金學性,以兵曹言啓曰,今番綏陵幸行時,隨駕將校軍兵各差備等犒饋,依定奪以乾物分給之意,敢啓。傳曰,知道。
又以兵曹言啓曰,謹依判下成冊,今此綏陵幸行時,元內吹朴聖煥等三十名處,木各一疋分給之意,敢啓。傳曰,知道。
又以訓鍊都監言啓曰,本局局別將尹秀烈,身病甚重,勢難察任,改差,何如?傳曰,允。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,謹依判下前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋依定式磨鍊分給之意,敢啓。傳曰,知道。
金永爵,以刑曹言啓曰,金錫允·崔完哲等査實草記,批旨內,照律以入事,命下矣。謹按律文,則大明律鬪毆條,有曰,以手足毆人成傷者,笞三十,不應爲條,有曰,凡不應得爲而爲之,事理重者,杖八十,大典通編訴冤條,有曰,事係微細,可呈駭司,而冒濫上言者,依越訴律論,杖一百。金錫允·崔完哲,竝依此律,錫允決杖八十,完哲決杖一百,懲勵放送之意,敢啓。傳曰,知道。
修撰曺錫雨疏曰,伏以臣母,宿證闖發,宛轉床笫,已至多日,而直次所縻,不敢歸省,忽於昨晩,一倍添劇,痃肆痰壅,神昏氣惙,家僮踵報,方寸如灼,忙陳短章,徑出禁扄。伏乞聖慈,俯垂鑑諒,亟遞臣所帶之職,俾便救護,兼治臣擅離之罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
金永爵啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行都承旨成遂默,行左承旨金學性,右承旨洪鍾英,左副承旨李啓朝不爲仕進,右副承旨金愼根式暇出去,院中只有臣一人,伴直無人。左副承旨李啓朝,所當牌招,而拘於廳規,不得請牌,何以爲之?敢稟。傳曰,在院承旨外,竝許遞,前望單子入之。
承旨前望單子入之,趙斗淳·洪鍾應·趙秉恒·徐有薰·金德喜落點。
金永爵啓曰,卽者副校理洪在龍以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,應敎李裕元,副應敎趙鳳夏內閣進,校理成好謙,副修撰金炳奎在外,副校理洪在龍,修撰曺錫雨陳疏受由,副修撰沈敬澤別兼春秋進,玉堂上下番俱空,事甚未安。修撰尹定鉉,旣有只推之命,與校理李宗秉,副校理沈膺泰,竝卽牌招推移入直,何如?傳曰,允。
以綏陵親祭時亞獻官以下別單,傳于金永爵曰,亞獻官判府事鄭元容,終獻官領敦寧趙萬永,各內下豹皮一令賜給,贊禮禮曹判書朴晦壽,內下虎皮一令賜給,執禮副司果金德喜,大祝副司果李㘾加資,典祀官奉常正金漢益,陵司參奉宋永老,執尊校理李宗秉,祝史副司果金益文,齋郞兵曹正郞鄭基世,贊者假引儀李亨基·洪鍾聞,謁者引儀曺百承·崔正運,贊引假引儀崔浩鎭·趙鎭夏,祭監監察權龜洛·沈樂愼,各兒馬一匹賜給,本陵令李祖植陞敍,參奉宋永老陞六,首守僕·太廟事知守僕等,竝帖加成給,其餘守僕·員役·守護軍等,竝令該曹,考例施賞。
傳于金永爵曰,禮房承旨加資。
傳于金永爵曰,今番賞典,一人雖兼數事,毋得疊授。
傳于金永爵曰,政官牌招開政,賞典下批。
金永爵啓曰,吏曹判書李光正,參判洪學淵,參議李時在牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
金永爵,以吏曹言啓曰,今此秋夕祭,祭官當爲磨鍊,而除老病公頉,實無推移排比之路,依近例刑官及司饔院官員年六十以上人員,通瀜塡差以入,而其中時無職名人,令該曹口傳付軍職,何如?傳曰,允。
又以兵曹言啓曰,本曹正郞鄭基世,身病猝重,屢度呈狀乞遞,宿衛重地,不可久曠。今姑改差,何如?傳曰,允。
兵曹口傳政事,副司果單鄭基世。
金永爵,以兵曹言啓曰,同知中樞府事金柔,身病猝重,無望供職,呈狀乞遞,西樞,雖是閑局,不可一向虛縻。改差,何如?傳曰,允。
金永爵啓曰,行都承旨趙斗淳,左承旨洪鍾應,右承旨徐有薰,左副承旨趙秉恒,同副承旨金德喜未肅拜,臣吏·兵批兼進之意,敢啓。傳曰,知道。
有政。吏批,判書李光正進,參判洪學淵病,參議李時在病,同副承旨金永爵進。以李啓朝爲禮曹參判,洪在龍爲兵曹正郞,申應朝爲綏陵參奉,金佐鉉爲南平縣監。司䆃奉事徐有象,繕工奉事鄭翼烈相換,前承旨李啓朝今加嘉善,副司果金德喜,李㘾今加通政加資事,承傳,寧陵局內汰落處補築時補土差使員單,李宜翼。
兵批,行判書朴岐壽進,參判李羲肇,參議沈宜升病,參知李元會入直,同副承旨金永爵進。啓曰,長津僉使,今當差出,而擬望之人乏少,同道中軍,竝擬,何如?傳曰,允。以金興根爲知事,李行敎爲同知,朴禮會爲僉知,姜彝文·白景質爲五衛將,李鉐爲訓鍊主簿,金鎰爲管城將,李明學爲長津僉使,李縉權爲黃海水虞候。大護軍金興根,護軍成遂默·金學性·李啓朝·金柔,副護軍李謙在·徐戴淳·洪鍾英·金愼根·李㘾,副司果宋永老·吳益善,副司猛鄭學裕,以上竝單付。
吏批,再政。以金鎭右爲副校理,宋永老爲典設別提。
兵批,再政。以李亮熙爲訓鍊判官,金箕弘爲部將,李吉求爲咸鏡中軍,白景質爲同知。副司猛金鍾彬,以上竝單付。
金永爵啓曰,伴直無人,同副承旨金德喜,卽爲牌招,何如?傳曰,允。
又啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于金永爵曰,只推。
以吏曹參議李時在再牌不進罷職傳旨,傳于金永爵曰,只推。
以修撰尹定鉉牌不進罷職傳旨,傳于金永爵曰,只推。
金永爵,以禮曹言啓曰,卽接宗廟署所報,連日雨餘奉審,則永寧殿第三室靑班子,自北第三井滲漏,沾滴於地衣上,第四室靑班子,自北第二井滲漏,沾滴於神榻上云矣。莫重殿內,有此滲漏之患,萬萬驚悚,修改之節,臣曹堂上與本署提調,卽爲進去奉審後,稟處,何如?傳曰,允。
又以禮曹言啓曰,臣晦壽與本署提調臣金道喜,進詣永寧殿奉審,則第三室靑斑子,自北第三井滲漏,沾滴於地衣上,第四室靑斑子,自北第二井滲漏,沾滴於神榻邊,果如本署官員所報矣。修改之節,當卽擧行,而本殿秋奉審執頉,修改以今八月十九日巽時推擇,先告事由祭,同月十五日設行事,啓下矣。今此第三室,第四室有頉處修改,亦於十九日巽時,一體擧行,自第一室至第十三室,先告事由祭,十五日告由祭兼行,祝文中措辭添入。所入物種,令各該司磨鍊進排,亦令繕工監,別定監役官擧行,而依定式臣曹堂上,與本署提調·戶曹·工曹堂上,眼同監董事,竝以分付,何如?傳曰,允。
又以戶曹言啓曰,謹奉傳敎,璿源殿正殿簾帳等修改吉日時,令日官金昌勳推擇,則今八月二十日辰時爲吉云,以此日時擧行之意,敢啓。傳曰,知道。
義禁府啓目,禧陵直長李正觀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,東部都事尹肯鎭,中部都事尹慶集等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,知世浦前萬戶曺衡振原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
金永爵,以義禁府言啓曰,保放罪人李正觀,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,保放罪人李正觀原情判付內,除刑推議處事命下矣,李正觀當爲議處,而取見其原情,則遽聞同氣之喪報,不料僚員之遭故,一邊請番,仍卽徑行,雖緣情理之切急,竟致齋直之空曠。所當重勘,而律無可據,依近例施以徒配之典,何如?傳曰,此與無端闕直,有異,定配過矣,汰去,可也。
副校理洪在龍疏曰,伏以臣自陪班,仍爲持被,而得接家信,則臣父以毒痁,閱月沈篤之餘,又患暴泄,氣息凜綴,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,特垂鑑諒,亟遞臣所帶之職,俾便救護,兼治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
徐有薰啓曰,大司憲李奎鉉,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
注書金翊鎭受由在外,代以金羽東爲假注書。
以同副承旨金德喜牌不進罷職傳旨,傳于趙秉恒曰,只推。
趙秉恒啓曰,明日傳香,禮房承旨當爲齋宿,同副承旨金德喜,旣有只推之命,卽爲牌招,何如?傳曰,允。
以同副承旨金德喜牌不進罷職傳旨,傳于趙秉恒曰,只推。
以校理李宗秉,副校理沈膺泰,修撰尹定鉉牌不進罷職傳旨,傳于趙秉恒曰,只推。
趙秉恒啓曰,玉堂上下番俱空,事甚未安。校理李宗秉,副校理沈膺泰,旣有只推之命,與副校理金鎭右,竝卽牌招推移入直,何如?傳曰,允。
以校理李宗秉,校理沈膺泰·金鎭右牌不進罷職傳旨,傳于趙秉恒曰,只推。
趙秉恒,以禮曹言啓曰,今此禧陵秋夕節享,兩官當爲備員,而本陵直長,有闕未差,無以擧行,其代卽令該曹以在京無故人口傳差出,以爲備員將事之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金逸淵,身病呈旬,直講柳泰東,典籍崔琠,俱爲差祭,時無入直之員,以他郞官姑爲代直,何如?傳曰,允。
兵曹口傳政事,副司果金應均。
兵曹口傳政事,副司果單朴來萬·李秉儀·鄭駿容。
徐有薰,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以刑曹言啓曰,今八月初九日幸行時,西部居前縣監黃仁㷞以其山訟事,鳴錚於衛外矣。係是朝官,依例令義禁府擧行,何如?傳曰,允。
又以義禁府言啓曰,刑曹啓辭內,前縣監黃仁㷞以其山訟事,鳴錚於衛外矣,係是朝官,依例令義禁府擧行事,批旨內允事,命下矣,黃仁㷞今方待命,拿囚之意,敢啓。傳曰,知道。
又以義禁府言啓曰,以保放罪人李正觀施以徒配之典事,草記批旨內,此與無端闕直,有異,定配過矣,汰去可也事,命下矣,李正觀汰去放送之意,敢啓。傳曰,知道。
上在昌德宮。停常參·經筵。
徐有薰啓曰,大司憲李奎鉉,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
趙斗淳啓曰,右副承旨金永爵,今日不爲仕進,卽爲牌招,何如?傳曰,允。
趙秉恒啓曰,禮曹參判李啓朝,除拜後過三日,不爲出肅,依定式推考警責,仍卽牌招察任,何如?傳曰,允。
金德喜啓曰,玉堂上下番俱空,事甚未安。副校理沈膺泰·金鎭右,旣有只推之命,修撰曺錫雨,由限已過,竝卽牌招推移入直,何如?傳曰,允。
以右副承旨金永爵牌不進罷職傳旨,傳于金德喜曰,只推。
以副校理沈膺泰·金鎭右,修撰曺錫雨牌不進罷職傳旨,傳于金德喜曰,只推。
吏曹口傳政事,以鄭元鼎爲禧陵直長。
金德喜,以奉常寺都提調·提調意啓曰,祭享所用秋等中脯三百五十六貼五條,今八月十三日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
洪鍾應,以禁衛營言啓曰,本營騎士別將申命源,身病猝重,勢難察任,改差,何如?傳曰,允。
徐有薰,以義禁府言啓曰,前縣監黃仁㷞,今已拿囚矣,取見其原情,則係是山訟,而今春鳴冤者也。其時移送該府,使之稟處事,覆啓蒙允,今亦依前移送該府之意,敢啓。傳曰,知道。
又以義禁府言啓曰,因本府草記,前縣監黃仁㷞,移送該府事,批旨內,知道事,命下矣,黃仁㷞移送漢城府之意,敢啓。傳曰,知道。
上在昌德宮。停常參·經筵。
金永爵啓曰,大司憲李奎鉉,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
趙秉恒啓曰,右副承旨金永爵,今日不爲仕進,卽爲牌招,何如?傳曰,允。
傳于金德喜曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
金德喜啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿命官爲之。
又啓曰,玉堂上下番俱空,已至多日,事甚未安。副校理沈膺泰·金鎭右,旣有只推之命,竝卽牌招推移入直,何如?傳曰,允。
以副校理沈膺泰·金鎭右牌不進罷職傳旨,傳于金德喜曰,只推。
上在昌德宮。停常參·經筵。
藥房提調趙秉鉉,副提調趙斗淳啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
徐有薰啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
金德喜啓曰,假注書李建春,身病猝重,勢難察任,今姑改差,何如?傳曰,允。
以咸鏡監司趙冀永狀啓,吉州牧人命渰死事,傳于洪鍾應曰,聞甚矜惻,元恤典外,別加顧助,如有生前身·還布,竝蕩減事,廟堂措辭,分付。
金德喜啓曰,玉堂上下番俱空,已至多日,事甚未安。副校理沈膺泰·金鎭右,旣有只推之命,與校理李宗秉,修撰曺錫雨,竝卽牌招推移入直,何如?傳曰,允。
徐有薰啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于徐有薰曰,只推。
以校理李宗秉,副校理沈膺泰·金鎭右,修撰曺錫雨牌不進罷職傳旨,傳于金德喜曰,只推。
金德喜,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,寧陵局內汰落處補築吉日時,今八月二十日巽時推擇,先告事由祭,同月十五日秋夕節享兼行,驪州牧使,補土差使員差下,與本陵官員,眼同擧行事,已爲啓下,而頉處俱係緊要事役,極爲浩大。臣曹堂上郞廳,亦爲進去,一體監董,何如?傳曰,允。
洪鍾應,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
禮曹參判李啓朝疏曰,伏以仙寢親祼,展聖慕於是月是日,鑾蹕穩旋,抃群情於無小無大,臣猥忝陪班,獲覩盛儀,周章於象設之間,邇密於駿奔之列,愴昔榮今,實倍他時,聖念特出於示意,賞典至及於效事,以臣名在該房,超授嘉善階,繼以春官佐貳,恩誥誕宣,拚命惶蹙,靡所容措。夫貳卿,重秩也,班序差亞於八座,朝儀逈異於六聯,則命必以德,尙矣無論,而爲官而擇,亦固多方,或以才器之可取,或以勞閱之可紀,踐歷望實,抑又次之,非此數者而得之,則上授下叨,均之爲失,故弊袴雖微,賢辟愼之,繁纓爲小,聖人惜之。爵所以馭世,而匪才者冒焉,賞所以勸下,而罔功者倖焉,甚非熙朝之美政,大爲物議之嗤點,臣於是秩,匪才也,罔功也,又無望實之可以厭服者,則倖會冒進,義不敢爲,而竊恐官簡之嚴,緣臣而壞了,此非臣一己之私憂而已。噫,臣之平素本末,已盡呈露,淵鑑孔昭,照燭無餘,亦何敢更事煩陳,而最是至庸極陋,百無肖似,徒藉累世之庥蔭,偏蒙兩朝之恩造,釋褐而仍之緋玉,踐揚則殆遍華要,樗質線才,蔑一可稱,塵刹涓埃,無所自效,居常懍恧如集于木。且況近年以來,門闌漸盛,簪笏相映,過福之憂,怵焉嬰情,父詔子勉,戒在榮進,惟以知足爲足,庶圖不報之報,今若貪戀冥升,若固有之,則自負初心,固不足言,而其於玷器使之治,羞林立之彦,何哉?此臣所以逡巡却顧,未敢爲進身計者也,參倚揣量,承膺無路,玆敢悉暴衷臆,仰瀆聰聽。伏乞聖明,天地於臣,父母於臣,察臣本願,諒臣至懇,劃將新資,亟賜還收,以重公器,以安賤分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
徐有薰啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金德喜啓曰,玉堂上下番俱空,已至多日,事甚未安。校理李宗秉,副校理沈膺泰·金鎭右,修撰曺錫雨,旣有只推之命,與修撰尹定鉉,竝卽牌招推移入直,何如?傳曰,允。
又啓曰,明日召對,取稟。傳曰,停。
李建春改差,代以李裕膺爲假注書。
傳于金德喜曰,考官洪敬謨,命官爲之。
傳于金德喜曰,日次儒生殿講通進士宋持鼎等八人,給二分,略生員李象宗等十八人,粗進士洪在鉉等七人,竝奎章全韻一件賜給。
傳于金德喜曰,入格儒生,明日延英門外施賞。
金德喜,以奎章閣言啓曰,宙合樓所奉大王大妃殿玉冊玉寶,中宮殿敎命玉冊,明將奉往于外奎章閣矣,今日先爲奉出,權安于本院之意,敢啓。傳曰,知道。
徐有薰啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百秀,司諫趙徽林·執義林肯洙牌不進罷職傳旨,傳于徐有薰曰,只推。
以校理李宗秉,副校理沈膺泰,修撰曺錫雨·尹定鉉牌不進罷職傳旨,傳于金永爵曰,只推。
洪鍾應,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
義禁府啓目粘連,向前曺衡振亦,火枯松之斫賣,囚供張皇,雖涉發明,帥臣論列,若是丁寧。揆以法綱,難免重勘,以此照律,何如?判付啓依允。又啓目帖連,向前尹肯鎭·尹慶集等亦,家前炬之前後申飭,何如,而侵夜還宮,一不擧火,紀綱所在,萬萬駭然。身爲部官,苟能先事董飭,豈容若是?難免不職之失,竝只以此照律,何如?判付啓依允。
上在昌德宮。停常參·經筵。
趙秉恒啓曰,明日召對,取稟。傳曰,停。
金永爵啓曰,大司憲李奎鉉,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
又啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
趙秉恒啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
趙秉恒,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
金永爵,以都摠府言啓曰,副摠管南錫圭以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,卽見京畿監司李若愚狀啓,則以爲,寧陵局內汰落處,補築之役甚鉅,容入物力,以某衙門錢二千五百兩劃下,鐵器械·雜物·空石,自三軍門·戶曹·摠戎廳及本營,分定進排,役軍以雇軍使用,相地官·奏時官,令該司定送事,請令廟堂稟旨,分付矣。工役,雖曰浩大,容費專在撙節,以禁·御兩營錢各六百兩,兵曹錢三百兩,合一千五百兩劃送,使之擧行,而器械·空石等雜物,量宜分定於京外衙門,相地官·奏時官,令該監依例定送何如?傳曰,允。
義禁府照目粘連,東部都事尹肯鎭,中部都事尹慶集等矣,本府議啓內,家前炬之前後申飭,何如,而侵夜還宮,一不擧火,紀綱所在,萬萬駭然。身爲部官,苟能先事董飭,豈容若是?難免不職之失,竝只以此照律,罪各笞五十收贖,解見任別敍,竝只私罪,奉敎依允爲旀,竝只功議各減一等爲良如敎。又照目粘連,知世浦前萬戶曺衡振矣,本府議啓內,火枯松之斫賣,囚供張皇,雖涉發明,帥臣論列,若是丁寧。揆以法綱,〈難免〉重勘,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
金永爵,以義禁府言啓曰,時囚罪人曺衡振,杖八十,徒二年定配照律公事,判付內依允,功減一等事,命下矣,曺衡振功減一等,杖七十收贖,告身盡行追奪,徒一年定配,而卽接其戶奴呈狀,則以爲,上典母年八十五,無兄弟獨身,依律文許贖爲辭矣。取考律文,則大明律存留養親條,有曰,父母老疾應侍,家無以次成丁者,若犯徒流,止杖一百,餘罪收贖。曺衡振,杖七十,徒一年半定配,以其母年八十五無兄弟獨身,依律文收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
金永爵啓曰,大司憲李奎鉉,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
金德喜啓曰,明日召對,取稟。傳曰,停。
以修撰曺錫雨·尹定鉉牌不進罷職傳旨,傳于金永爵曰,只推。
金德喜啓曰,應敎李裕元,校理成好謙,副修撰金炳奎在外,副應敎趙鳳夏內閣進,副校理金鎭右監軍受牌,副修撰沈敬澤別兼春秋進,玉堂上下番俱空,事甚未安。校理李宗秉,副校理沈膺泰,修撰曺錫雨·尹定鉉,竝卽牌招推移入直,何如?傳曰,允。
以校理李宗秉,副校理沈膺泰,修撰曺錫雨·尹定鉉牌不進罷職傳旨,傳于金永爵曰,只推。
趙秉恒,以吏曹言啓曰,忠壯公鄭運延諡,定行於來九月初二日全羅道靈巖郡鄕家云矣。敢啓。傳曰,知道。
金德喜,以禮曹言啓曰,宗廟·景慕宮秋奉審執頉修改,以今十九日巽時,已爲推擇啓下,宗廟修改,則臣晦壽當爲進去,景慕宮修改,臣曹堂上,亦當進參,而參判臣李啓朝,崇陵曲墻及丁字閣月臺頹圮處修改事,進去,參議臣林翰鎭,寧陵局內汰落處補土事,進去,景慕宮修改,無進去之員。令政院稟旨變通,以爲擧行之地,何如?傳曰,允。參判·參議竝許遞,前望單子入之。
金永爵,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局哨官李圭憲,身病甚重,勢難察任,改差,何如?傳曰,允。
上在昌德宮。停常參·經筵。
開東,下霜。
金德喜啓曰,明日召對,取稟。傳曰,爲之。
徐有薰啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,卽者義禁府都事來言,時囚罪人崔笠,當爲捧供,而判義禁朴岐壽,同義禁金鼎集·金學性俱有身病,知義禁尹尙圭受由,不得備員開坐云。判義禁·同義禁,竝卽牌招,何如?傳曰,竝許遞,前望單子入之。
禮曹堂上前望單子入之,參判姜時永,參議李遠翊落點。
傳于金德喜曰,新除授禮曹堂上,使之先進去後謝恩。
金德喜,以弘文館言啓曰,下番闕直,事甚未安。修撰曺錫雨·尹定鉉,旣有只推之命,竝卽牌招,以爲推移入直之地,何如?傳曰,允。
金德喜啓曰,明日常參·經筵,取稟。傳曰,停。
徐有薰啓曰,大司憲李奎鉉,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
以大司諫任百洙,司諫趙徽林,執義林肯洙牌不進罷職傳旨,傳于徐有薰曰,只推。
兵曹口傳政事,護軍李啓朝,副護軍林翰鎭,以上竝單付。
兵曹判書朴岐壽疏曰,伏以仙寢祗謁,宸慕克伸,薄暮沾濕,鑾蹕穩旋,大小群情,莫不忭祝,臣於是日,猥忝陪扈之列,獲覩親祼之儀,追念疇昔,悲喜交切,仍伏念,臣之冒據匪據,倏已三朔于玆矣。分義居先而不敢言私,事會嚴急而黽勉供職,因仍蹲冒,若固有之,然其蔑效愧求解之情,固未嘗一日忘也。噫,有國官人,不過曰明試以功而已,倘或已試而無功,不宜苟充而濫授,臣於年前,猥膺是職,周歲虛縻,再經京察,瘡疣百出,譏誚四至,而上蒙聖慈覆庇之恩,下賴同朝忠厚之風,幸免大何,式至于今,此固已試之明驗,無功之左契也。顧臣長短本末,天鑑所燭,旣乏擔重之具,又非適時之材,而厚被陶甄之晟化,承藉門戶之餘蔭,踐歷僥濫,滾到崇顯,而其奈賦性鹵鈍,臨事恇撓,進不能當官盡職,退不能量己守拙,浮沈前却,竊位素餐,寤寐循省,惶汗遍體。重以受氣脆薄,屢經憂慼,自近以來,病不離身,祟在怔忡,精耗神短,動輒暈眩,朝發之言,夕已遺忘,昨始之今又抛置,未及昏耄之年,奄成癃癈之樣,平居㱡㱡,人事都絶。今臣所叨,專任中權,宿衛之摠典,韎韋之甄別,臣何以堪焉,金布之鉤校,甲兵之管轄,臣何以能焉?以言乎才具,則旣試而罔效,以言乎病形,則與歲而益深,比之前者副急之時,尤萬萬不逮矣。駑馬窘十駕之步,鉛刀乏再割之用,臣雖欲强所難强夷險直前,而畢竟僨敗,固已自料,則毋寧早自丐免,投置閑散,以少收桑楡之景,卽臣區區之願也,玆敢披露心肝,干瀆宸嚴。伏乞聖明,特賜鑑諒,亟命鐫改,重務無曠,微分獲安,不幸甚幸。臣無任云云。答曰,省疏具悉。重任,豈可輕遞?卿其勿辭行公。
上在昌德宮。停常參·經筵。
藥房提調趙秉鉉,副提調趙斗淳啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金德喜啓曰,明日再明日,宣陵忌辰齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐有薰啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪鍾應啓曰,備邊司郞廳來言,今日,賓廳日次,而大臣有身病,不得來會云矣。敢啓。傳曰,知道。
備忘記,東萊都護府使林永洙下直,長弓一張,長箭一部,片箭一部,筒兒一箇賜給。
傳于金永爵曰,召對入侍。
傳于金永爵曰,漢城判尹許遞,大司憲李奎鉉除授,吏曹,漢城判尹李奎鉉除授事,承傳。
金吾堂上前望單子入之,判義禁洪敬謨,知義禁金道喜,同義禁成遂默·兪星煥落點。
徐有薰啓曰,開坐事,命下矣,新除授判義禁洪敬謨,同義禁成遂默·兪星煥,竝卽牌招,何如?傳曰,允。
金永爵啓曰,日記修正,何等審愼,而去月朔日記,有所錯誤,致勤下敎,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處。
金永爵啓曰,大司憲未差,執義林肯洙牌不進,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
金德喜啓曰,吏曹郞廳來言,臺諫有闕,政事,取稟。傳曰,當日爲之。
傳于金德喜曰,在外及有實故玉堂許遞,今日政差出。
金德喜,以吏曹言啓曰,成均館典籍洪祐健,以其身病,呈狀乞遞,改差,何如?傳曰,允。
有政。吏批,判書李光正進,參判洪學淵病,參議李時在病,同副承旨金德喜進。以李穆淵爲大司憲,金應均爲應敎,曺錫雨爲副應敎,趙龜夏·李玄功爲校理,金基纘爲副校理,李濟達爲修撰,李晉祥·沈宜冕爲副修撰,金左根·李奎鉉爲知經筵,朴永元爲知春秋,金履載爲宗簿提調,李孝權爲監察,金鎭河爲典籍,李學愚爲掌苑奉事,尹載善爲元陵別檢,李承度爲昆陽郡守。寶城郡守李根永,旌義縣監張斗衡,今加通政加資事,兵曹覆啓判下。
兵批,行判書朴岐壽病,參判李羲肇病,參議沈宜升病,參知李元會入直進,右副承旨金永爵進。致仕奉朝賀單朴綺壽,致仕事,承傳。大護軍金煐,副司直李裕元·趙鳳夏·李宗秉·成好謙·沈膺泰,副司果尹定鉉·沈敬澤·金炳奎·沈宜元,以上竝單付。
以大司諫任百秀,司諫趙徽林,執義林肯洙牌不進罷職傳旨,傳于金永爵曰,只推。
以修撰尹定鉉牌不進罷職傳旨,傳于金永爵曰,只推。
金德喜,以禮曹言啓曰,咸鏡道各陵殿奉審事,本曹堂上下去時,所用奉使印信一顆,依例齎去之意,敢啓。傳曰,知道。
金永爵,以兵曹言啓曰,今月二十三日,一內禁軍番次矣。該番將金善永,時帶別軍職,職務相妨,改差,其代依承傳口傳擬入,何如?傳曰,允。
兵曹口傳政事,以李民植爲內禁將。
金永爵,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以都摠府言啓曰,副摠管南錫圭以文臣朔試射試官,訓鍊院晝仕出去之意,敢啓。傳曰,知道。
又以刑曹言啓曰,卽接慶尙監司李景在文移,則高靈縣徒一年定配罪人崔益烈,彦陽縣徒一年定配罪人朴振豊,限滿云矣。取考曹上配案,則益烈結錢取剩罪,振豊還穀幻弄罪,竝壬寅八月定配,俱以限滿的實,依法典放送後,徒流案頉下事,分付道臣之意,敢啓。傳曰,知道。
上護軍朴綺壽疏曰,伏以仙寢展謁及玆誕辰,宸慕克伸於霜露,聖孝有光於羹墻,鑾蹕穩旋,玉體彌康,臣民歡忭,小大惟均。仍伏念,臣於春間,猥將微懇,疏凡四上,冀倖兪音,而誠意淺薄,天聽愈邈,不惟不得準,至責臣以太無遲回惓戀,此豈臣子所可承聞耶?席藁私次,恭俟譴何,以至此久,而郵罰不降,反侈經筵華銜,不知無狀賤臣,何以得此於聖朝也,今若秪畏嚴分,終焉泯默,則從前丐閑之章,徒歸虛文,如欲更暴衷懇,則前此屢疏,罄無餘蘊,不知所以措辭也。臣以寒素嶔崎之跡,蒙被天地河海之澤,遇深榮極,居然生老於三朝造化之中,追先報今,矢心如石,而效蔑涓埃,年迫桑楡,僑居海曲,病深膏肓,一朝辭訣聖明,私情怵惕,庸有極哉?臣之初疏所云,不覺潸然者,正謂此也。臣之平生,立朝行己,以不欺心,爲三字符,心且不欺,敢欺吾君乎?臣聞犬馬,微物也,尙戀其主,葵藿,凡卉也,猶知向陽,臣雖至愚至微,豈不若犬馬·葵藿之誠,而全昧古人不忍訣之義乎?但頹年不可復駐,癃疾不可復醫,恃藥爲命,數年于玆。自經今夏潦暑,又添痁瘧,委臥床笫,轉側須人,咫尺鬼關,朝暮且到,而華誥在身,俸祿自如,是豈微分所可安哉?與其罔廉而苟享,無寧據實而告休,此臣所以不懼煩複,惟以得請爲期也。顧今秋涼轉深,霜露凄凄,一念耿結,夜寐如寤,若復嚴畏逡巡,拖過此歲,則非徒有違初心,竊恐病益沈淹,塵徹無日,情與時迫,不暇擇聲,瀝傾肺肝,冒死更陳。伏乞天地父母,特垂哀憐,永鐫仕籍,俾侈閑銜,以卒終始生成之澤,雖死之日,猶生之年,伏地悸慄,不任血祝云云。答曰,省疏具悉。卿懇至此,予雖悵然,成就卿志願,亦爲朝廷美事,留疏屢日,特許所請,卿其諒之。
癸卯八月二十日辰時,上御熙政堂。召對入侍時,參贊官金永爵,檢校直閣徐有薰,侍讀官金鎭右,檢討官曺錫雨,假注書李裕膺,記注官全國憲,別兼春秋南秉哲,各持綱目第五卷,以次進伏訖。上曰,史官分左右。上開卷命上番讀之,鎭右讀自初楚元王好書,止盎得間脫亡歸報。上曰,止之,文義陳之。鎭右曰,元王之爲穆生設醴,實出於厚禮以待之意,而今戊之忘設,只是區區少失,穆生之稱疾,不在於醴,而以王禮接之道怠忽,遂謝病去。伏願殿下,亦體念此厚禮以待之意焉。上曰,下番讀之。錫雨讀自周亞夫言於上曰,止遂自殺。上曰,止之,文義陳之。錫雨曰,周亞夫,眞將才也,而漢文知其賢,已有遺托,然適當此亂,果能授以重任,卒成大勳,景帝於此,亦可謂善繼矣。但不能保有終始,輕信讒說,使不得其死,豈不惜哉?蓋其讒說之行,苟究其本,實亦自啓之矣。寵任若鼂錯,而遽因袁盎之一言,非其罪而竟死東市,則奸細之徒,安得不窺上淺深,而競售其讒誣之習乎?此實人主所宜審察而戒愼者也,惟殿下體念焉。上曰,閣臣讀之。有薰讀自帝以齊迫劫有謀,止後竟以危法中都殺之。上曰,止之,文義陳之。有薰曰,德者,帝王之達道也,爲治之本,莫先於一德之克懋矣。當七國稱亂之日,豪傑多誘,民情騷繹,此時懷綏之政,莫要於聖德之誕敷,倘使吾民,淪肌浹髓,咸囿於聖化之中,則雖反側者,必致自安,況藩民仰德之心乎?伏願殿下,懋昭大德,以致八域風動之化,是臣區區之望也。上曰,參贊官讀之。永爵讀自夏四月有星孛于西北,止是月晦日食。上曰,文義陳之。永爵曰,儒臣閣臣之所陳,甚好,伏願殿下,以是體念焉。
上掩卷,命史官就座。仍命退,諸臣以次退出。
上在昌德宮。停常參·經筵。
自巳時至未時,日暈。
夜五更,月暈。
金永爵啓曰,大司憲李穆淵未肅拜,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
金德喜啓曰,明日召對,取稟。傳曰,停。
金永爵啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
以咸鏡監司趙冀永狀啓,和陵曲墻有頉處修築畢役事,傳于金德喜曰,別單書入。
傳于趙秉恒曰,右承旨許遞,前望單子入之。
承旨前望單子入之,李㘾落點。
趙秉恒啓曰,新除授同副承旨李㘾,卽爲牌招,何如?傳曰,允。
李㘾啓曰,判義禁洪敬謨,同義禁成遂默·兪星煥牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
金德喜,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,修撰一員未差,副修撰李晉祥在外,下番姑降入直,事甚未安。修撰李濟達,副修撰沈宜冕,竝卽牌招,以爲推移入直之地,何如?傳曰,允。
以修撰李濟達,副修撰沈宜冕牌不進罷職傳旨,傳于李㘾曰,只推。
傳于李㘾曰,中官文學一,令該府拿處。
兵曹口傳政事,副護軍單徐有薰。
李㘾,以兵曹言啓曰,宣傳官李顯稷,文臣兼宣傳官金鎭右,俱以病難供職,呈狀乞遞。竝改差,何如?傳曰,允。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金德喜,以漢城府言啓曰,拯活人十五名以上者抄啓事,曾有定式矣,卽接南部都事趙徹林所報,則今七月大水暴霔,江水漲溢,箭串里一契·二契,中村契全村民戶,盡爲漂沒,屢千人命,將至溺死之境,而一契閑良吳志南·金明順·全成大·趙容九,二契閑良韓宅裕,折衝尹命吉·韓光福,中村契折衝李東完·朴夢龍等九人,自辦船隻,突入風浪,拯活人命,或爲三十五六名,或爲四五十名。西部都事權用脩所報,則新村里契·麻浦契·栗島契·土亭里契,今七月大雨暴霔,巨浸忽漲,四契民戶,盡爲漂沒,數千人命,幾至溺死,而新村里契閑良全宗範,出身洪再亨,麻浦契折衝金柱文·申三鎭,閑良金澤麗·金致泳,資憲田啓春,閑良張漢汲,土亭里契出身韓敬履,閑良張義煥,合十名各持船隻,冒風突入,救活人命,各爲二十七八名,或爲三十四五名。北部都事申錫禧所報,則合井里契·汝矣島契·望遠亭契·水鐵里契·鵂巖里契,今七月潦水漲溢,五契民戶,盡爲漂渰,屢百人命,幾至溺死,而合井里契閑良李益煥,汝矣島契閑良金綺·朴之煥·劉漢弘·崔永昌,望遠亭契嘉善金兌成,折衝咸有日,水鐵里契閑良李完彬·池昌漢,鵂巖里契閑良崔重謙·崔國杓等十一名,持船突入,拯活人命,各爲三十七八名之多云,故更加査實,則果如各部所報矣。激勸之道,宜有褒賞之典,令該曹稟處,何如?傳曰,允。
李㘾,以禁衛營言啓曰,本營中軍李行敎,身病甚重,勢難察任,今姑改差,何如?傳曰,允。
刑曹啓目,京囚崔健明獄事,曹完決內,始因酒債而鬪鬨,毆打血流,諸證之供有據,要害受損,當夜之致命慘切,嚴刑取服,何如?判付啓依允。
又啓目,京囚白龍得獄事,曹完決內,臨販勒奪,厥習絶悖,當街亂擠,其撲至死,人命至重,期於取服,何如?判付啓依允。
又啓目,京囚李完金獄事,曹完決內,擲砂椀而遽打耳後,椀破皮綻,拾椀片而繼犯傷處,鋒銛肉割,行兇情節,雖敢呑吐,同伴證援,不啻丁寧,嚴刑得情,何如?判付啓依允。
刑曹啓目粘連,南原盧光魯獄事,掘出四載之屍,開檢半朽之骨,的確傷痕,似難喝起,致死於一夜之內,傷重可知,留痕於兩骨之墨,指執無疑,依前訊推,何如?判付啓依允。
又啓目粘連,京囚金千鎰獄事,三漢脚跟,先後犯未分,兩檢指執,誰某鞋不辨,案疑獄老,呼籲至屢,命重法嚴,寃死必償,嚴刑取服,何如?判付啓依允。
又啓目粘連,京囚朴永文獄事,踢犯之正干迭換,衣色之紫白各殊,亂踢交加,輕重可疑,殺人者償在法,卽嚴刑訊輸款,何如?判付啓依允。
上在昌德宮。停常參·經筵。
金德喜啓曰,明日常參·經筵,取稟。傳曰,停。
李㘾啓曰,行大司憲李穆淵未肅拜,執義林肯洙呈辭,掌令李昌廷·金永鎭,持平洪在重·吉鎭國在外,監察茶時之意,敢啓。傳曰,知道。
金德喜啓曰,假注書金羽東,身病猝重,勢難察任,今姑改差,何如?傳曰,允。
金羽東改差,代以韓敬源爲假注書。
以修撰李濟達,副修撰沈宜冕牌不進罷職傳旨,傳于李㘾曰,只推。
金德喜,以弘文館言啓曰,下番姑降入直,事甚未安。修撰李濟達,副修撰沈宜冕,旣有只推之命,竝卽牌招,以爲推移入直之地,何如?傳曰,允。
兵曹,以南錫圭爲禁衛中軍。
李㘾,以訓鍊都監言啓曰,本局從事官李宗秉,身病甚重,勢難察任,改差,何如?傳曰,允。
又以義禁府言啓曰,京畿監司李若愚狀啓內,陽智前縣監李寬永·金海植·朴宗琰等罪狀,竝令攸司稟處事,啓下矣。李寬永方在黃海道海州牧配所,金海植下去平安道定州地,朴宗琰下去京畿砥平地云。依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
夜自五更至二十四日開東,灑雨下雨,測雨器水深三分。
金永爵啓曰,明日常參·經筵,取稟。傳曰,停。
李㘾啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,左承旨洪鍾應,今日不爲仕進,卽爲牌招,何如?傳曰,允。
行大司憲李穆淵啓曰,臣於日前,伏奉都憲除旨,自顧庸陋,初不近似,而召牌儼臨,感激怵畏,雖不得不章皇出肅,第於合啓中,有私義之不可冒參,在前如臣者,擧皆引避,輒蒙體諒,今臣所處,宜無異同,以此情蹤,何可晏然於臺次乎?請命遞斥臣職。答曰,依啓。
以大司諫任百秀,司諫趙徽林,執義林肯洙牌不進罷職傳旨,傳于李㘾曰,只推。
以左承旨洪鍾應牌不進罷職傳旨,傳于李㘾曰,只推。
金永爵,以弘文館言啓曰,下番姑降入直,事甚未安。修撰李濟達,副修撰沈宜冕,旣有只推之命,竝卽牌招,推移入直,新除授應敎金應均,校理趙龜夏,副校理金基纘,一體牌招察任,何如?傳曰,允。
又以弘文館言啓曰,新除授校理李玄功,時在京畿楊根地,副修撰李晉祥,時在慶尙道慶州地,經筵入番事緊,請竝斯速乘馹上來事,下諭。傳曰,許遞。
金德喜啓曰,卽者副應敎曺錫雨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以應敎金應均,校理趙龜夏,副校理金基纘,修撰李濟達,副修撰沈宜冕,牌不進罷職傳旨,傳于金永爵曰,只推。
以慶尙監司李景在狀啓,九月令薦新進上石榴,節序差早,姑未成熟,限內不得封進,惶恐待罪事,傳于金德喜曰,勿待罪事,回諭。
趙斗淳,以漢城府言啓曰,因北道民李學新呈狀,訟隻出身王宗鎬,屢度推捉,隱匿內室,終是不現,民習頑悖,有關紀綱,至發婢差,期於搜捕,敢生奸計,誘致內官金興吉,同室潛居,及其府隷臨門,挺身突出,無數敺打,百端恐喝,其所擧措,聞甚駭悖。方將査處之際,忽又自稱內官,突入私室,謂雪禁隷之作鬧,若欲發明而分訴,不勝驚愕,急令拒退,雖閭巷民庶,凡有所訟,只當呈辨,不敢攔入法官之家,況內官之無得出入於朝臣之家,法禁至嚴,事未前有,萬萬駭然,不可仍置。當該內官及王宗鎬,竝令該府,拿問處之,何如?傳曰,允。聞極驚駭,令該府拿問嚴勘,可也。
李㘾,以兵曹言啓曰,宣傳官申觀浩,病難供職,呈狀乞遞,五衛將姜彝文·白景質,文臣兼宣傳官宋能圭,俱爲在外,上來無期云,竝改差,何如?傳曰,允。
又以都摠府言啓曰,副摠管沈日永,以御營中軍,本營諸將軍射會監試事,訓鍊院晝仕出去之意,敢啓。傳曰,知道。
義禁府啓目,注書金翊鎭原情云云,傳旨內辭緣,泛稱遲晩,所當請刑是白乎,時任史官勿爲請刑,載在大典通編,議處,何如?判付啓依允。又啓目,前縣監崔笠原情云云,傳旨內辭緣,泛稱遲晩,所當請刑是白乎,年過七十,法不當請刑,議處,何如?判付啓依允。又啓目,中官文學一原情云云,傳旨內辭緣,泛稱遲晩,所當請刑是白乎,長番內侍勿爲請刑,載在大典通編,議處,何如?判付啓依允。
判尹李奎鉉疏曰,伏以臣近縻風憲之長,地望淸峻,自知不合,課違召牌,罪積慢蹇,惶蹙俟勘之中,忽伏見特旨之下宣示者,授臣以漢城判尹之職,超遷二階,擢列八座,臣惝怳踧踖,久而靡定,奉誥九頓,惟有感涕交倂,未敢知百無一取,空疎衰朽之物,何以得此於聖明之世也。臣世受國恩,與天無極,臣祖臣父,遭遇英宗·正宗之聖,歷揚內外,致仕崇顯,又重以陶甄拂拭之厚,再造曲庇之渥,闔門銘鏤,隕結難酬,如臣不肖,萬萬無能爲役,而又獲荷我純廟·翼考眷顧之深,寵以車服,涉歷名塗,乃至有今日之所蒙被者,格外廣絶,榮耀無比。臣之三世,受我五朝洪恩大德,河海不足以喩其深,泰山不足以言其高,雖使臣生生世世,爲狗爲馬,何以報答此萬一乎?惟宜仰戴俯激,夷險向前而已,何敢爲矯情飾辭,妄效古人能讓之美名乎?年邁病痼,志氣已頹之狀,臣不敢言也,器盈分溢,災咎必至之憂,臣不暇論也。第有衷懇之不得不仰暴者,臣聞窶丐之人,與之簞食則受,投以千金之璧則辭,非厭其重寶也,分定故也。雇傭之夫,負之束薪則起,擔以連抱之材則走,非憚其厚直也,力限故也。今以臣至愚極陋之姿,猥齒六典之峻秩,則其於分定而力限,何哉?强所不能,僨誤顚沛,則上累則哲之聖簡,下招不衷之物議,臣身狼狽,固不足恤,揆諸王廷官人之政,夫豈細故也哉?冒膺無望,悉控情實,伏乞聖明,推明器愼惜之義,察微臣揆量之忱,亟命還收臣新授爵秩,則臣之感頌鴻私,更有深於拔擢之外矣,臣無任云云。答曰,省疏具悉。卿其勿辭行公。
副應敎曺錫雨疏曰,伏以臣母貞痼之疾無常,闖發輒危劇至有向來擅離之擧,而郵罰不加,特許救護,臣雖愚昧,寧不知感?第其證形轉益綿惙,暫時離側,情勢末由,課日違召,悚蹙冞增,際玆講對有命,直員不備,私未敢恤,卽地趍入,踵聞病母仍復越添,痃癖交亘,寒熱迭作,于今四日,漸就沈篤,昏囈之語,促臣歸視。臣情到此,益無以晷刻按住,玆又冒徹短籲,徑出禁扄,屢瀆之罪,實無所逃。伏乞聖慈,俯垂鑑諒,亟賜鐫遞,俾便將護,仍降威罰,以肅朝綱焉,臣無任云云。答曰,省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深九分。
輪直後,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。
大殿·大王大妃殿·王大妃殿,內閣·政院·藥房·玉堂·朝廷二品以上·六曹堂上·大司諫口傳夕問安。答曰,知道。
中宮殿,內閣·政院·藥房·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房口傳啓曰,臣等卽伏聞永興府院君所傳,則中宮殿滯候靡寧,已至多日,下情不勝萬萬憂慮之至。此時診察諸節,議定湯劑,不容少緩,亟許臣等率醫官入診,亦許本院直宿之命,千萬顒祝,惶恐敢啓。答曰,知道。朝已自內入診,卿等本院輪直。
中宮殿進御人蔘茯苓湯,一貼煎入事,榻前下敎。
金德喜啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李㘾啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金德喜曰,永興府院君,別入直。
金德喜啓曰,輪直間,視事頉稟之意,敢啓。傳曰,知道。
金德喜,以內醫院都提調·提調意啓曰,永興府院君別入直事,命下矣。依下敎,自今日別省記入直之意,敢啓。傳曰,知道。
又以內醫院都提調·提調意啓曰,本院輪直事,命下矣。臣等自今日輪直本院,而醫官秦慶煥·金珪·卞宗浩·韓相瑚·鄭檍·吳昌烈·李河錫·姜泰益竝直,李慶秊,秦東老,金時中,本院別入直醫女二名,亦爲待令之意,敢啓。傳曰,知道。
趙秉恒啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,閔致成落點。
李㘾啓曰,新除授大司憲閔致成,一體牌招,何如?傳曰,允。
又啓曰,大司憲閔致成,掌令李昌廷·金永鎭,持平洪在重·吉鎭國在外,執義林肯洙牌不進,監察茶時之意,敢啓。傳曰,知道。
以大司諫任百秀,司諫趙徽林,執義林肯洙牌不進罷職傳旨,傳于李㘾曰,只推。
傳于李㘾曰,判義禁知義禁竝許遞,前望單子入之。
金吾堂上前望單子入之,判義禁洪敬謨,知義禁金景善落點。
吏曹口傳政事,同義禁單金景善。
金德喜,以弘文館言啓曰,下番闕直,事甚未安。修撰李濟達,副修撰沈宜冕,旣有只推之命,竝卽牌〈招〉,推移入直,應敎金應均,校理趙龜夏,副校理金基纘,旣有只推之命,一體牌招察任,何如?傳曰,允。
洪鍾應,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日,京中逢點,江原道四匹,咸鏡道四匹,直送安州,來十月二十日逢點事,各道監司處,行移,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
李㘾,以義禁府言啓曰,同義禁金景善,時無職名,令該曹口傳付軍職,何如?傳曰,允。
兵曹口傳政事,護軍單金景善。
兵曹,以李行敎爲摠戎中軍。
敦寧都正姜必孝疏曰,伏以臣卽一草野賤品,稟質庸鈍,學識魯莽,量能度分,甘爲聖世耕鑿之氓,千萬不自意,虛名誤徹,謬被我正宗朝薦剡之恩,逮夫純宗朝,猥忝仕籍,其在翼廟冊儲之日,又玷宮銜,屢蒙不世之恩,未有塵刹之報,濱死餘喘,跧伏畎畝,永抱弓劍之慟,惟待溝壑之命,而方今聖明在上,治化郅隆,歌詠聖澤,猶有少須臾之願,昨冬誤恩,逈出格外,縻以外臺,仍陞緋玉,仰認聖念,特出於記簪,臣固感戴洪私,繼之以兢蹙,今奉除旨,以臣爲敦寧府都正者,臣雙擎九頓,罔知攸措。半載之間,寵渥荐加,以常調而換文資,超下士而登顯列,無似賤臣,何以得此?臣雖愚迷,亦有犬馬之誠,一肅恩命,卽是平素之願,而拭巾尸居,此生已矣,瞻望雲天,秪切耿結,且況臣於見職,本無敦寧,揆以公格,在所當遞。玆從縣道,短章陳籲。伏乞聖明,俯垂鑑諒,特許鐫免,以存公格,以安私分幸甚,臣無任云云。省疏具悉。疏辭,下該曹稟處。
上在昌德宮。大行王妃初喪。
未時灑雨下雨,測雨器水深一分。
大殿·大王大妃殿·王大妃殿,內閣·政院·玉堂·朝廷二品以上·六曹堂上·大司諫口傳問安。答曰,知道。
中宮殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。竝直後,大殿·大王大妃殿·王大妃殿,政院·藥房·玉堂·朝廷二品以上·六曹堂上·大司諫口傳問安。答曰,知道。
中宮殿,政院·藥房·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房移直後,內閣·政院·藥房·玉堂口傳問安。答曰,知道。
中宮殿昇遐後,大殿,內閣·政院·玉堂·朝廷二品以上·六曹堂上·大司諫奉慰單子問安。答曰,知道。
大王大妃殿·王大妃殿,奉慰單子問安。答曰,罔極。擧哀後,大殿,內閣·政院·藥房·玉堂·朝廷二品以上·六曹堂上·大司諫奉慰單子問安。答曰,知道。
大王大妃殿·王大妃殿,奉慰單子問安。答曰,罔極。
藥房都提調鄭元容,提調趙秉鉉,副提調趙斗淳啓曰,伏未審夜間,聖體若何,寢睡·水刺之節,何如?中宮殿調攝中氣候,何如?昨日人蔘茯苓湯進御之後,諸節益有差勝之效乎?臣等率諸御醫趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。入診當自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。
中宮殿進御安蛔建理湯,一貼煎入事,榻前下敎。
洪鍾應啓曰,大司憲閔致成,掌令李昌廷·金永鎭,持平洪在重,吉鎭國在外,執義林肯洙呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,頉稟之意,敢啓。傳曰,知道。
又啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
中宮殿進御一兩重人蔘粟米飮,一貼煎入事,榻前下敎。
藥房口傳啓曰,臣等卽伏聞中宮殿承候官所傳,則夜間症候,少無差勝,此時臣等之竝爲直宿,事體道理,不可暫緩,玆敢相率仰籲,亟許竝直,千萬顒祝,惶恐,敢啓。答曰,知道。
趙斗淳,以內醫院都提調·提調意啓曰,竝直事,命下矣。臣等自今日,竝直本院,而入診醫官,竝令待令於差備近處之意,敢啓。傳曰,知道。
傳于趙斗淳曰,右承旨·左副承旨·右副承旨·同副承旨竝許遞,前望單子入之。
承旨前望單子入之,金鼎集·金學性·徐戴淳·徐憲淳落點。
趙斗淳啓曰,新除授左副承旨徐戴淳,同副承旨徐憲淳,竝卽牌招,何如?傳曰,允。
傳于趙斗淳曰,藥房三提調,神佑門差備近處移直。
趙斗淳,以內醫院都提調·提調意啓曰,移直事,命下矣。臣等自今日,移直於司饔院,而廳號以議藥廳爲之,別掌務官一員,依例差出之意,敢啓。傳曰,知道。
又以司饔院都提調·提調意啓曰,藥房移設本院,而本院則移接于扈衛廳之意,敢啓。傳曰,知道。
傳于徐戴淳曰,金炳潗口傳付司勇,冠帶常仕,使之承候。
兵曹口傳政事,副司勇單金炳潗。
時·原任大臣,以承傳色口傳啓曰,伏聞醫官所傳,中宮殿患候萬分危重,此時不可無廟社宮山川祈禱之擧,故敢此仰稟矣。答曰,祈禱置之。
傳于金學性曰,今日申時,中宮殿昇遐于大造殿,政院知悉。
傳于金學性曰,殯殿以歡慶殿爲之。
傳于徐戴淳曰,宮城扈衛。
傳于金學性曰,百官哭班處所,以明政殿庭爲之。
傳于金學性曰,禮曹判書許遞,金興根除授。
吏曹,禮曹判書單,金興根除授事承傳。
傳于金學性曰,豊恩府院君,別入直。
傳于金學性曰,興宣正昰應,守陵官差下。
吏曹,守陵官單,興宣正昰應。
傳于徐戴淳曰,訓·御兩營中軍,代主將司令。
傳于金學性曰,東寧尉金賢根,昌寧尉金炳疇,南寧尉尹宜善,興完君是應,興寅君最應,刑曹判書金蘭淳,知敦寧金左根,行護軍趙秉龜,直提學金輔根,副護軍金愼根,典簿趙秉夔,童蒙敎官金炳冀,司勇金炳潗,竝宗戚執事差下。
傳于金學性曰,摠護使,領府事爲之。
金學性啓曰,公除間視事頉稟之意,敢啓。傳曰,知道。
徐戴淳啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
有政。吏批,判書李光正進,參判洪學淵,參議李時在竝牌招不進,行左承旨金學性進。摠護使單趙寅永,殯殿都監提調三單金蘭淳·金興根·趙秉龜,郞廳六單鄭始容·成載璜·李秉孝·趙冕鎬·趙禮根·閔致祿,國葬都監提調三單朴岐壽,金道喜·朴永元,郞廳六單金萬根·權秉德·尹庠一·安孝根·尹致誠·金序敎,山陵都監提調三單洪敬謨,趙秉鉉·金熙華,郞廳六單徐光奎·洪運謨·元錫周·韓弼敎·鄭冕朝·吳顯甲,魂殿參奉二單金近喜·趙然天。
兵曹口傳政事,大護軍單朴晦壽。
兵曹口傳政事,副護軍單李㘾。
藥房口傳啓曰,中宮殿患候彌留,而臣等職在保護,全昧醫方,未奏藥效,竟遭罔極之痛,臣等之罪,萬殞猶輕,臣等伏地待罪,惶恐,敢啓。答曰,知道。卿等勿待罪,可也。
藥房口傳再啓曰,自上連日憂慮,遭此重慼,聖心悲慟,曷有其已?大王大妃殿·王大妃殿悲疚之中,氣候必多傷損之節,三錢人蔘粟米飮,自今日,逐日煎入之意,敢啓。答曰,知道。
金學性,以禮曹言啓曰,自前國恤時,凡干公事,撥馬行會矣。今此國恤時,八道及四都知委公事,依前撥馬行會,何如?傳曰,允。
又以禮曹言啓曰,今此國恤時,百官衰絰所入,依前例,令戶·兵曹磨鍊題給,何如?傳曰,允。
徐戴淳,以訓鍊都監言啓曰,宮城扈衛事,命下矣。本局馬步軍兵,依前信地,東自御營廳頭局東營西南邊爲始,西至金虎門南邊禁衛營頭局排立,斥堠伏兵將卒,依例定送之意,敢啓。傳曰,知道。
又以禁衛營言啓曰,依下敎,宮城扈衛,依前信地,南自金虎門訓鍊都監頭局,北至廣智營·御營廳尾局,本營將校軍兵,領率排立,斥堠伏兵六處,將六人·軍四十四名,亦爲嚴飭定送之意,敢啓。傳曰,知道。
又以御營廳言啓曰,依下敎,本廳軍兵中軍臣沈日永代領,宮墻外信地扈衛,而都門把守,守門軍合番嚴守,斥堠,本廳分授字內鷹峯·惠化門外高峯·讀書堂後峯,往十里後峯,各將一人·軍四名,嚴飭定送,着實把守之意,敢啓。傳曰,知道。
又以御營廳言啓曰,謹依兵曹節目,哭班時百官入參次,弘化左右挾門開門時,本廳京中哨軍一哨,哨官率領把守,而過成服後,撤罷之意,敢啓。傳曰,知道。
又以摠戎廳言啓曰,宮城扈衛事,命下矣。臣率領本廳諸將校及標下軍,禁衛營東門外信地排立之意,敢啓。傳曰,知道。
洪鍾應,以義禁府言啓曰,中宮金興吉,出身王宗鎬,竝拿問嚴勘事,傳旨啓下矣。金興吉今方待命,拿囚,王宗鎬下去忠淸道牙山地云,依例發遣府羅將,拿來,何如?傳曰待待命拿囚。
癸卯八月二十五日辰時,上御重熙堂。時·原任大臣·閣臣承候入侍時,左承旨洪鍾應,假注書韓敬源,別兼春秋鄭基世·金益文,領府事趙寅永,判府事鄭元容,右議政權敦仁,原任直提學徐憙淳·朴永元·金興根,檢校直提學趙秉龜,原任直閣李嘉愚·金鼎集,原任待敎趙斗淳,檢校待敎金學性,原任直閣鄭最朝,檢校直閣徐有薰,檢校待敎金洙根,原任待敎金英根,檢校待〈敎〉李㘾,直閣金始淵,檢校待敎南秉哲·趙鳳夏以次進伏訖。上曰,史官分左右。寅永進前奏曰,近者日氣稍涼,聖候,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿患候,屢日彌留,湯劑進御之後,姑無差勝之道,下情不勝焦悶矣。上曰,偶然之病,如是極重,誠悶然矣。寅永曰,俄者聞于醫官及承候官,則症候純是不足之致云。補劑連爲進御,則當有漸差之道矣。是臣等區區之望。元容曰,坤殿有違豫之節,至設院直,聖心憂慮之中,易致將攝之失宜,且深秋日候,晨夕過冷,如有觸冒,實違節宣之方,此時益加保嗇,區區至祝也。上命大臣就座,仍命退,大臣·閣臣又命退,承史以次退出。
癸卯八月二十五日二更一點,上御重熙堂。時·原任大臣·閣臣承候入侍時,左副承旨徐戴淳,假注書韓敬源,別兼春秋鄭基世·金益文,領府事趙寅永,判府事鄭元容,右議政權敦仁,原任直提學徐憙淳·金興根,原任直閣李嘉愚·金鼎集,原任待敎趙斗淳,檢校待敎金學性,原任直閣鄭最朝,檢校直閣徐有薰,檢校待敎金洙根,原任待敎金英根,檢校待敎李㘾,直閣金始淵,檢校待敎南秉哲·趙鳳夏·李裕元以次進伏訖。上曰,史官分左右。寅永進前涕泣奏曰,邦國不幸,臣民無祿,奄遭坤殿國恤,無辭仰達矣。兩慈殿遭此哀慼,驚動必多,臣於此憧憧,無以形言矣。上掩抑曰,豈有如此貌樣,而況重侍下乎?寅永曰,從今萬事,都在聖躬之保護而已,伏望十分寬抑,上以慰兩殿悲慼之懷焉。敦仁曰,變出千萬夢寐之外,臣無辭仰達矣。必須殿下,先自寬抑,然後庶可上慰於兩慈殿,悠悠萬事,惟此而已。元容曰,臣等慟冤罔極,何辭仰慰乎?聖心驚動悲慟之中,易有受損之節,臣等憂慮,不勝憧憧。伏願先自寬抑,仰慰兩慈殿悲慼之情,加護聖躬,以副群情焉。敦仁曰,殯殿·國葬·山陵三都監堂郞,今當差出,令政院,政官牌招開政,何如?上曰,依爲之。出榻敎戴淳曰,如此之時,有承史別省記入直之例,故敢此仰達矣。上可之。上命大臣就座,仍命退,又命退,承史以次退出。
上在昌德宮。大行王妃初喪。
襲後,大殿,內閣·政院·藥房·玉堂·百官奉慰單子問安。答曰,知道。
大王大妃殿·王大妃殿,單子問安。答曰,罔極。
徐戴淳啓曰,兵曹行巡無事單子,外巡監軍單子,及闕內各處入直將官落點單子,依例仍用之意,敢啓。傳曰,知道。
以吏曹參議李時在牌不進罷職傳旨,傳于徐憲淳曰,只推。
金鼎集,以戶曹言啓曰,大行王妃殿昇遐敎是時,欑宮所入長生殿退板二立,依例取用之意,敢啓。傳曰,知道。
金學性,以禮曹言啓曰,謹稽補編,則辛未年賢嬪宮喪,大王大妃殿服制,以小功磨鍊矣。禮堂李益炡筵奏以爲,取考戊申謄錄,則以繼體之重,大王大妃殿服制,用曾孫緦。以此推之,則今以小功磨鍊,輕重倒置,請釐正,自上下詢大臣,則大臣金在魯以爲,戊申服制,旣大誤,今以適孫婦服磨鍊者,實爲釐正之得宜。但今定服制,亦有所疑於古禮者。禮曰,有適子則無適孫,家禮適孫婦小功,其姑在則否。以此觀之,當降爲緦,而國朝已行之例,無可考據云。命問于未入侍大臣·儒臣稟處,而批旨內,先後雖不同,國朝典禮,旣無可據者,置之。追後下敎若曰,慈殿孝純,雖服小功服,而以姑在則否之文,當爲緦麻,而禮曹問議草記,未及量焉。有置之之敎,而今乃覺焉。編輯時以此釐正事,載在受敎矣。今此大行王妃喪,大王大妃殿服制,謹依補編受敎,以緦麻三月,磨鍊擧行之意,敢啓。傳曰,知道。
又以禮曹言啓曰,小斂時具環絰一節,載於喪禮補編受敎條,而儀註中,百官環絰,雖不區別載錄,在前國恤時,依受敎擧行矣。今番儀註中,百官環絰,一體磨鍊之意,敢啓。傳曰,知道。
又以禮曹言啓曰,各道朔膳,依前例限卒哭前,以素膳封進,而殯殿進上,以常膳封進事,撥馬知委,何如?傳曰,允。
又以禮曹言啓曰,魂殿別薦新,依前例別單磨鍊書入之意,敢啓。傳曰,知道。
又以禮曹言啓曰,取考謄錄,則魂殿薦新物種中早藿·水芹·半乾雉·生蛤·生絡蹄·雀舌·生訥魚·烏賊魚·鮒魚·生雁·山葡萄·獼猴桃·瓜魚·天鵝·秀魚·生兔等十六種除減事,曾有英廟朝受敎矣。今亦依此磨鍊之意,敢啓。傳曰,知道。
又以禮曹言啓曰,宗廟·各陵殿宮園廟墓,卒哭前雖停祭享,朔望焚香則殯後不可停廢,今亦依前擧行之意,敢啓。傳曰,知道。
又以禮曹言啓曰,大中小祀,限卒哭停止事,啓下矣。各陵園墓忌辰,依朔望例焚香事,曾有定式,今亦依此擧行,何如?傳曰,允。
又以禮曹言啓曰,卒哭前,只行社稷祭,凡大中小祀,竝停止事,啓下矣。各道預送香祝幣,還爲上送,依前例香室淨潔處燒火事,知委之意,敢啓。傳曰,知道。
又以禮曹言啓曰,五禮儀,只行朝夕上食,而在前國恤時,竝行晝茶禮矣。今亦依前例擧行之意,敢啓。傳曰,知道。
又以禮曹言啓曰,來九月初二日行纛祭,在公除前,依例停止之意,敢啓。傳曰,知道。
金學性,以長生殿提調意啓曰,內梓宮詣闕吉日時,令日官李秉洪推擇,則今八月二十九日乙時爲吉云。以此日時擧行之意,敢啓。傳曰,知道。
又以長生殿提調意啓曰,本殿郞廳三員,依前例稱以都廳,監役官一員,稱以郞廳之意,敢啓。傳曰,知道。
又以殯殿都監摠護使意啓曰,本都監都廳,弘文館校理趙龜夏差下,使之察任,何如?傳曰,允。
又以殯殿都監摠護使意啓曰,本都監監造官,前都事金夔淳,前參奉李源弼,前直長趙啓恒差下,而俱無職名,令該曹口傳付軍職,冠帶常仕,何如?傳曰,允。
兵曹口傳政事,副司勇金夔淳,副司正趙啓恒·李源弼,以上竝單付。
徐戴淳,以備邊司言啓曰,殯殿擧行忠義,當自忠勳府單子啓下,而完平君李鼎會,方有罪名,淸寧君金東健,時帶外任,無以差出云。完平君李鼎會敍用,令該曹口傳單付,俾卽擧行,何如?傳曰,允。
又以備邊司言啓曰,內喪,有告訃北京之例矣。使臣,令該曹卽爲口傳差出,自義州府,亦依前例定送譯學,爲先傳通於鳳凰城之意,分付本道道臣及灣府,何如?傳曰,允。
吏曹口傳政事,以沈宜升爲告訃使,以徐相敎爲書狀官,完平君單李鼎會。
徐戴淳,以備邊司言啓曰,卿宰侍從罷削人,竝敍用,仍令該曹,口傳付軍職,使之入參於哭班,何如?傳曰,允。
兵曹口傳政事,僉知加設單申觀浩,上護軍李穆淵,護軍朴長復·李應植·李儒常·李存敬,副護軍趙秉恒·金永爵·金德喜·申錫愚,副司果李玄功·李晉祥,以上竝單付。
吏曹,銘旌書寫官單金賢根,預差金炳疇,梓宮上面上字書寫官單金履載,預差興完君是應。
徐戴淳,以扈衛廳言啓曰,臣承命,別將二員,所任軍官三員,率領軍官及軍士,扈衛之意,敢啓。傳曰,知道。
長生殿梓宮望。
生字,外長六尺九寸,內長六尺三寸,外廣二尺二寸二分,內廣一尺六寸二分,外高二尺二寸七分,內高一尺六寸七分。騰字,外長七尺,內長六尺四寸,外廣二尺二寸,內廣一尺六寸,外高二尺二寸,內高一尺六寸。露字,外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分,以生字落點。
上在昌德宮。大行王妃初喪。
朝哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。
大王大妃殿·王大妃殿口傳問安。答曰,罔極。
小斂奠後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。
大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
晡哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。
靈床移奉後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。
大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
金學性啓曰,來初一日,輪對日次,而公除前頉稟之意,敢啓。傳曰,知道。
傳于趙斗淳曰,再昨日違牌政官,竝遞差。
傳于洪鍾應曰,時囚罪人金翊鎭,分揀放送。
傳于洪鍾應曰,時囚罪人文學一,分揀放送。
金學性,以殯殿都監摠護使意啓曰,梓宮奉入時,權安處所,先爲稟定,然後當爲擧行,而取考辛巳謄錄,則權安於明政殿矣。今番則何以爲之乎?敢稟。傳曰,明政殿爲之。
又以殯殿都監摠護使意啓曰,本都監別看役,前府使洪應燮差下,使之擧行,何如?傳曰,允。
又以殯殿都監摠護使意啓曰,在前國恤時,奉常寺·內資寺·內贍寺造果廳,排設闕內,而辛巳年三寺造果廳,設於前鑄子所矣。今番處所,依前例擧行之意,分付,何如?傳曰,允。
又以禮曹言啓曰,卽接司僕寺牒呈,則今此中宮殿喪禮,大殿輦輿玉轎駕轎日傘,各殿輦輿及仗寶馬鞍諸緣具,以何色擧行與否,卽爲稟處施行云。大殿輦輿玉轎駕轎日傘,王大妃殿輦輿及仗寶馬鞍諸緣具,以黑色擧行,大王大妃殿輦輿及仗寶馬鞍諸緣具,依前擧行之意,分付,何如?傳曰,允。
徐戴淳,以兵曹言啓〈曰〉,今此大行王妃成服後,侍衛服色,當爲磨鍊,而謹稽謄錄,則丁丑年侍衛,戎服·黑笠·白天翼·黑帶,挾輦軍所服,一從輿輦禁軍從軍兵服色,駕前別抄·駕後禁軍,但去華盛之服,大將則依常時服色事,因下敎磨鍊,而今番則自上成服後,布袍布裹翼善冠,布裹烏犀帶,卒哭後,白袍·翼善冠·烏犀帶,自禮曹啓下,侍衛服色,自當從上服,而衛內軍兵,亦從侍衛服色矣。成服後侍衛,白笠·白天翼·白帶,禁軍及駕前別抄,駕後禁軍等,白戰笠·白戰服,挾輦槍劍軍等,白巾·白衣,卒哭後侍衛,黑笠·白天翼·黑帶,禁軍及駕前別抄,駕後禁軍等,黑戰笠·白戰服,挾輦槍劍軍等,黑頭巾·黑號衣,城內外動駕時將臣軍服,卒哭前後,竝以淺淡服磨鍊之意,分付各該營,何如?傳曰,允。
又以兵曹言啓曰,謹稽謄錄,則丁丑年因下敎,交龍旗不爲改色,內吹螺赤草笠去虎鬚,着吉衣事,載錄矣。今亦依此擧行乎?敢稟。傳曰,依此擧行。
又以兵曹言啓曰,中日試射,卒哭前停止矣。文武試射,一體停止之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國恤限卒哭間,依例姑停之意,敢啓。傳曰,知道。
又以備邊司言啓曰,國恤卒哭前,京外習操聚點及都試試射放,例皆停止,今亦依例停止,都試之未及設行者,待明春合設,各道行部,公除後當如例爲之,而公除後,則秋節已晩,特令停止,雖已發巡,俾卽還營之意,分付諸道道臣,京畿則行部旣停,各陵寢奉審,以道內秩高守令,依例替行事,一體分付,何如?傳曰,允。
金學性,以宗簿寺提調意啓曰,殯殿入番,宗室六員,當以宗班差出,而見今可擬之人,只有二人,以二員差出,而在前如此之時,以戚臣儀賓備員,則自吏曹擧行矣。今亦依此擧行,何如?傳曰,允。
吏曹,山陵參奉二單申檍·趙漢應。
洪鍾應,以義禁〈府〉言啓曰,時囚罪人金翊鎭·文學一,分揀放送事,承傳啓下矣。金翊鎭·文學一,分揀放送之意,敢啓。傳曰,知道。
上在昌德宮。大行王妃初喪。
自三更至二十九日開東,灑雨下雨,測雨器水深一分。
朝哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。
大王大妃殿·王大妃殿口傳問安。答曰,罔極。
晡哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。
傳于金學性曰,興宣正昰應,口傳付君銜。
吏曹,興宣君昰應,今超昭義,口傳付君銜事,承傳。
金學性,以殯殿都監摠護使意啓曰,取考謄錄,則辛巳年國恤時,梓宮內塗多紅廣的,四角塗草綠廣的,七星板內外塗多紅廣的,棺衣多紅廣的,粉彩畫黼矣。今番則何以爲之乎?敢稟。傳曰,依辛巳年例爲之。
上在昌德宮。大行王妃初喪。
朝哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。
大斂奠後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。
大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
晡哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。
奉下梓宮奠後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。
大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
成殯奠後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。
大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
藥房提調趙秉鉉,副提調趙斗淳啓曰,伏未審夜間,聖體,若何?累日悲撓之餘,寢膳之節,何如?臣等率諸御醫,趁早入診,詳察聖候爲宜。大王大妃殿·王大妃殿,悲疚中氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,備邊司郞廳來言,今日賓廳日次,而以公除前,不得來會云矣。敢啓。傳曰,知道。
金學性,以殯殿都監摠護使意啓曰,梓宮銀釘上加漆,來九月初一日爲始,間一日依例爲之,而時刻則令該曹推擇之意,敢啓。傳曰,知道。
又以殯殿都監摠護使意啓曰,梓宮銀釘上加漆,來九月初一日爲始,間一日爲之,而時刻則令該曹推擇事,纔已草記啓下矣。取考各年謄錄,則準十度進漆,今亦依此爲之之意,敢啓。傳曰,知道。
又以禮曹言啓曰,因殯殿都監草記,梓宮銀釘上加漆,來九月初一日爲始,間一日限十度爲之,而時刻則令該曹推擇事,啓下矣。銀釘上加漆十度吉時,令日官推擇後,別單書入之意,敢啓。傳曰,知道。
又以長生殿提調意啓曰,外梓宮始役吉日時,及合木吉日時,令日官李秉洪推擇,則始役來九月初三日辰時,合木同月十六日午時爲吉云。以此日時擧行之意,敢啓。傳曰,知道。
又以禮曹言啓曰,今此成服時,大王大妃殿·王大妃殿成服儀註,直爲書入各殿之意,敢啓。傳曰,知道。
趙斗淳,以司饔院監膳提調意啓曰,各殿日下生雉,前以活鷄,全數代封矣。明日爲始,當爲復舊封進,而今値素膳封進之時,有難如例捧入,待復膳封進,而殯殿日下生雉,則依例復舊封進之意,敢啓。傳曰,知道。
上在昌德宮。大行王妃初喪。
朝哭後,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。成服後朝晡哭,只闕內入直堂郞進參,而無問安。成服時至,禮曹判書金興根,請承傳色口傳入稟曰,請成服。答曰,知道。成服後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。大王大妃殿·王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
徐戴淳啓曰,來初五日,朝參日次,而以公除前,頉稟之意,敢啓。傳曰,知道。
傳于金學性曰,大王大妃殿·王大妃殿進御粟米飮,自今日停止。
徐戴淳啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,藥房三提調,爲承候來待矣。傳曰,入侍。
又啓曰豊恩府院君·永興府院君,爲承候來待矣。傳曰,入侍。
傳于金學性曰,魂殿,以文政殿爲之。
傳于金學性曰,直提學金輔根,享官差下。
洪鍾應啓曰,卽者中樞府錄事來言,判府事鄭元容以爲,臣職在嘗藥,忱誠莫效,尙未蒙當被之律,衷情轉迫,求死不得,走伏金吾門外,恭俟嚴誅云矣,敢啓。傳曰,知道。卿其勿待命,安心還第事,遣史官,傳諭。
金學性啓曰,大行王妃諡號·殿號·陵號議定吉日,今初二日推擇,啓下矣。時原任大臣政府西壁,六曹參判以上,館閣堂上·三司長官,奉常寺都提調提調當爲進參,竝待開門命招,大司憲閔致成在外,何以爲之,而吏曹參判·刑曹參判·副提學未差之代,政官牌招開政差出,待下批一體牌招,何如?傳曰,允。許遞。
有政。吏批,判書李光正進,參判·參議未差,行都承旨趙斗淳進。啓曰,副提學今當差出,而擬望之人乏少,承旨竝擬,何如?傳曰,允。以洪在喆爲吏曹參判,李穆淵爲大司憲,趙秉龜爲副提學,韓鎭庭爲刑曹參判。
兵批,行判書朴岐壽,參判李羲肇,參議沈宜升病,參知李元會入直進,左副承旨徐戴淳進。護軍閔致成·洪學淵,副護軍李時在·李顯稷,以上竝單付。
國葬都監都廳二單南秉哲·李宗秉,監造官四單趙秉錫·權用脩·成鼎鎬·金會明,山陵都監都廳二單趙徽林·南性敎,監造官四單申錫禧·尹敬圭·李正觀·柳進翼。
執義林肯洙,持平洪在重等啓曰,惟我大行王妃患候,卽一時微滯之症,非有源委之祟,爲醫官者,苟能詳加診察,對進當劑,則神明所佑,可復天和,而渠輩全昧醫方,未奏神效,竟於數日之內,遽遭罔極之變,臣民慟冤,去益激切,揆以邦憲,有難容貸。請其時侍藥諸醫,竝令王府,拿鞫正罪。答曰,依啓。
大司諫任百秀,司諫趙徽林,獻納鄭錫麟等啓曰,惟我大行王妃愆度,旣非屢月沈劇之祟,乃是一時違豫之節,爲醫官者,苟能對症進劑,則神明所佑,豈無遄復之望,而渠輩全昧技方,不能詳審,院直兩日,遽遭此罔極之變,普慟旣切,輿憤益激,揆以邦憲,有難容貸。請其時診議之諸醫官,竝令王府,拿鞫正罪。答曰。依啓。
以醫官秦慶煥等拿鞫傳旨,傳于洪鍾應曰,俄者兩司啓辭,雖已依啓辛巳之慟,謹遵丁丑聖敎,今番諸醫官,竝安徐。
金鼎集,以戶曹言啓曰,魂殿以文政殿爲之事,命下矣。修理吉日時,令日官李秉洪推擇,則今九月十三日卯時爲吉云。以此日時擧行之意,敢啓。傳曰,知道。
金學性,以禮曹言啓曰,謹考謄錄,則殯殿所封各司供上中,非祭物所用者,因特敎除減,已有各年前例,而除減各種,令該曹,有區別別單書入之例矣。今亦依前例,令戶曹別單書入,以爲裁處之地,何如?傳曰,允。
又以禮曹言啓曰,魂殿山陵各祭奠所封物種中,以蔈古之有巨弊,特命勿封代以粘炙事,載在喪禮補編受敎條,絲藿藿耳,亦依補編所載,不爲磨鍊矣。今亦依此擧行,何如?傳曰,允。
又以禮曹言啓曰,殯殿所封京各司供上及京畿封進朔望膳,月令誕日各名日物膳,則依例限三年仍爲封進,而諸道所封朔膳物膳,亦依前例,因山後則勿爲封進之意,知委,何如?傳曰,允。
又以禮曹言啓曰,藏譜閣·懿昭廟·文禧廟展拜,每年季秋取稟事,曾有定式,而國恤因山前,不得循例取稟之意,敢啓。傳曰,知道。
又以國葬都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監摠護使意啓曰,本都監應行諸事,參考前例,磨鍊別單書入之意,敢啓。傳曰,知道。
又以國葬都監摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以山陵都監摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以國葬都監摠護使意啓曰,本都監都廳二員,依前例差出,別單書入之意,敢啓。傳曰,知道。
又以山陵都監摠護使意啓曰,本都監都廳二員,依前例別單書入之意,敢啓。傳曰,知道。
又以國葬都監摠護使意啓曰,本都監監造官四員,依前例差出,別單書入之意,敢啓。傳曰,知道。
又以山陵都監摠護使意啓曰,本都監監造官四員,依前例別單書入之意,敢啓。傳曰,知道。
又以國葬都監摠護使意啓曰,本都監郞廳監造官分房,別單書入之意,敢啓。傳曰,知道。
又以山陵都監摠護使意啓曰,本都監郞廳監造官各所分掌,別單書入之意,敢啓。傳曰,知道。
又以國葬都監摠護使意啓曰,本都監別看役,前五衛將安時赫,前中軍李浩文差下,使之擧行,何如?傳曰,允。
又以山陵都監摠護使意啓曰,前郡守姜彝五,別看役差下,使之擧行,何如?傳曰,允。
徐載淳,以兵曹言啓曰,成服已過,闕內各門把守軍兵,使之還入直所,闕門外扈衛軍兵,待標信罷送,何如?傳曰,允。
又以御營廳言啓曰,本廳字內肅靖門東邊第四城廊近處體城三間許頹圮處,今九月初二日爲始,改築之意,敢啓。傳曰,知道。
癸卯九月初一日午時,上御重熙堂。時原任大臣,閣臣·藥房三提調,豊恩府院君·永興府院君承候入侍時,右副承旨洪鍾應,記事官李參鉉,別兼春秋鄭基世·金益文,領府事趙寅永,右議政權敦仁,原任直提學徐憙淳·朴永元·金興根,檢校直提學趙秉龜,直提學金輔根,原任直閣李嘉愚·金鼎集·李公翼·鄭最朝,檢校直閣徐有薰,直閣金始淵,原任待敎金英淳,檢校待敎金學性·金洙根,原任待敎金英根,檢校待敎李㘾·南秉哲·趙鳳夏·李裕元,都提調鄭元容,提調趙秉鉉,副提調趙斗淳,豊恩府院君趙萬永,永興府院君金祖根,俱以衰服進伏訖。上曰,史官分左右。寅永等涕泣奏曰,國家不幸,臣民無祿,大行王妃成服奄過,痛冤罔極,無辭仰達矣。上曰,成服已過,尤切悲廓矣。寅永曰,多日悲撓之中,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容曰,日往月新,上下受服,痛冤抑塞,何辭仰達?累日悲撓之中,聖躬易有受損之節,此時診察政急,諸醫官竝令待令,卽許入診焉。上曰,入診置之,可也。元容曰,司饔院素膳進供,已至多日矣。下情實爲憂慮,大王大妃殿·王大妃殿疚慼之中,連進素膳,尤不勝萬萬憂迫,今則成服已過,伏願自今日,殿下先進常膳,卽爲勸進於兩慈殿,千萬顒祝。上曰,依爲之。出擧條敦仁曰,朝晡屢易,上下受服,臣民痛冤,無辭更達。伏願殿下,先自寬抑,上慰兩慈殿悲疚之懷,不勝顒祝矣。寅永曰,國葬山陵都監會同方急,而行狀製述官書寫官,當差出矣。取考謄錄,則丁丑無製述官,乙丑以後,則竝皆有之。今亦依近例差出之地,何如?上曰,依爲之。出擧條,寅永曰,山陵看審時相地官全義縣監朴祥發,積城縣監梁鍾華,前守奉官金應弼,竝令撥馬知委,卽速上來,而前司勇金成九,相地官還差,令該曹,與金應弼口傳付軍職,同爲看審之地,何如?上曰,依爲之。出擧條戴淳曰,承史竝直,自今日依例撤罷矣。上曰,唯。上命大臣就座,仍命先退。又命史官就座,仍命退,諸臣以次退出。
上在昌德宮。大行王妃初喪。
成服翌日,大殿,內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿口傳問安。答曰,罔極。
藥房都提調鄭元容,提調趙秉鉉,副提調趙斗淳啓曰,伏未審夜間,聖體,若何?成服奄過,悲撓之餘,不瑕有損節,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿口傳問安。答曰,罔極。
傳于金學性曰,享官忠義都薛里以下處所,都摠府爲之。
傳于金學性曰,禮曹判書·參議竝許遞,前望單子入之,待下批牌招。
禮曹堂上前望單子入之,判書金興根,參議南獻敎落點。
兵曹口傳政事,副司勇二單金應弼·金成九。
金學性,以賓廳言啓曰,臣等來詣賓廳,大行王妃諡號·殿號·陵號,議定書入之意,敢啓。傳曰,知道。
大行王妃諡號望,孝顯慈惠愛親曰孝,行見中外曰顯,孝昭孝上同,聖聞周達曰昭,孝端,孝上同,守禮執義曰端,孝顯落點。大行王妃殿號望,徽定·永安·懿安,徽定落點。大行王妃陵號望,景陵·哲陵·熙陵,景陵落點。
金學性啓曰,大行王妃諡號·殿號·陵號單子,旣已啓下矣。招致禮曹郞廳,傳授之意,敢啓。傳曰,知道。
吏曹,徽定殿參奉二單金近喜·趙然天,景陵參奉二單申檍·趙漢應,忠義單朴敏東。
金學性,以山陵都監摠護使意啓曰,本都監監造官前參奉尹敬圭,前直長李正觀,前參奉柳進翼,俱無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇李正觀·尹敬圭·柳進翼,以上竝單付。
金學性,以殯殿都監摠護使意啓曰,魂殿以文政殿爲之事,命下矣。臣等謹詣奉審,則殿內唐家,自都監依例從便修理,至於簷階及行閣諸處修改處,令該曹卽爲擇日修理,而移安廳御齋室,內哭臨廳·安香廳,祭器庫及殿官直所,獻官以下各項處所,一一稟定,然後可以分付該曹,一體修改,何以爲之?敢稟。傳曰,依謄錄爲之。
洪鍾應,以刑曹言啓曰,國葬都監,設行於本曹,故本曹則移接于平巿署之意,敢啓。傳曰,知道。
上在昌德宮。大行王妃初喪。
以慶尙監司李景在狀啓,七八月進上藥材山藥,未及充實,限內不得封進,惶恐待罪事,傳于金學性曰,勿待罪事,回諭。
以慶尙監司李景在狀啓,河東府人命渰死事,傳于金學性曰,聞甚矜惻,元恤典外別加顧助,如有生前身還布,竝蕩減,未拯屍身,期於拯得之意,廟堂措辭,分付。
以咸鏡監司趙冀永狀啓,厚州府使吳明善,以其親病,屢呈辭狀,不得已罷黜事,傳于金學性曰,令該曹口傳差出,催促下送。
金鼎集,以漢城府言啓曰,取考謄錄,則每當國恤時,轝士軍之役,與他坊役,所重自別,故上自公卿大夫,下至盲人獨女,有家有率,則擧皆出丁,至於掖屬及諸都監各該司員役等,無率丁者外,俱不頉給,上司下人,盡爲出用,法例卽然,而近來謀避之習漸盛,自該衙門頉免事,移文與捧甘,甚至紛紜,非徒事體之未安,實軍充數,其勢末由。今番亦依定式,各殿宮別監與各差備掖屬及各都監各司員役等,無率丁者外,無得頉下,各處移文捧甘稱頉之弊,一切嚴防事,令各該司,奉承傳施行,何如?傳曰,允。
又以漢城府言啓曰,今此轝士軍抄出之役,萬分緊急,而中部令金一麗,呈辭在外,西部都事權用脩,國葬都監監造官差下,北部都事申錫禧,山陵都監監造官差下,職務相妨,竝令該曹,以他司可堪人口傳相換,以爲專意擧行之地,何如?傳曰,允。
徐戴淳,以備邊司言啓曰,頃以寧越莊陵奉審事,禮曹草記蒙允,該堂行將下去,而見今秋節已暮,民邑多事,此時來往,易以爲弊,姑令待明秋更稟擧行,北道各陵寢道臣奉審,巡部旣令停止,事當以秩高守令替行,而禮堂奉審,適在此時,本道則待明春擧行之意,知委,何如?傳曰,允。
又以備邊司言啓曰,奉常寺栗木敬差官,纔因年例,日前下直矣。第於此時,以不急之務,貽弊民邑,在所當念,姑使之停止,待明秋更稟擧行,何如?傳曰,允。
上在昌德宮。大行王妃初喪。
大王大妃殿公除後翌日,大殿,內閣·政院·藥房·玉堂·朝廷二品以上·六曹堂上·大司諫口傳問安。答曰,知道。
大王大妃殿單子問安。答曰,罔極。藥房口傳問安。答曰,罔極。王大妃殿口傳問安。答曰,罔極。
吏曹口傳政事,以沈能驥爲厚州府使,中部令金一麗,監察李建榮相換,西部都事權用脩,氷庫別檢李寅鳳相換,北部都事申錫禧,司饔奉事任五常相換。
金學性,以國葬都監摠護使意啓曰,大行王妃諡冊文·哀冊文·表石陰記·行狀·誌文製述官實預差及改銘旌·下玄宮銘旌·表石大字篆文·陰記·寶篆文·諡冊文·哀冊文·誌文書寫官實預差職姓名,別單書入之意,敢啓。傳曰,知道。
國葬都監諡冊文製述官判府事鄭元容,預差金履載,哀冊文製述官右議政權敦仁,預差朴永元,表石陰記製述官領府事趙寅永,預差金興根,行狀製述官李光正,預差趙斗淳,誌文製述官金蘭淳,預差趙秉鉉,改銘旌書寫官金在昌,預差尹宜善,下玄宮銘旌書寫官金左根,預差洪顯周,表石大字篆文書寫官徐俊輔,預差金學淳,表石陰記書寫官李翊會,預差朴岐壽,寶篆文書寫官趙萬永,預差李羲甲,諡冊文書寫官金道喜,預差李奎鉉,哀冊文書寫官朴晦壽,預差李穆淵,誌文書寫官徐憙淳,預差李嘉愚。
傳于洪鍾應曰,全羅道康津縣薪智島定配罪人宋遇容,放送。
金學性,以禮曹言啓曰,今年冬至,在於殯殿發引之前,而在前如此之時,京外方物,有像生時例封進之規。今亦依此擧行,何如?傳曰,允。
又以禮曹言啓曰,大殿·王大妃殿服盡前,兩南所封端午節扇進上,以素扇擧行之意,知委,何如?傳曰,允。
又以奉常寺都提調意啓曰,東耤親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
又以國葬都監摠護使意啓曰,本都監監造官義禁府都事金會明,職務相妨,令該曹,口傳閑司相換,何如?傳曰,允。
吏曹口傳政事,禁府都事金會明,長興奉事尹英培相換。
金學性,以國葬都監摠護使意啓曰,謹稽喪禮補編,誌石以磁誌載錄,而庚申年用烏石,故庚寅甲午,連用庚申已例。今番亦依此擧行,何如?傳曰,允。
又以國葬都監摠護使意啓曰,本都監今日已爲始役,郞廳監造官中一員,依例入直之意,敢啓。傳曰,知道。
又以魂殿都監摠護使意啓曰,魂殿山陵所用銀器皿,例自尙方,造成進排,而取考各年膽錄,則皆以內下件用之矣。今番則何以爲之?敢啓。傳曰,當內下矣。
又以魂殿都監摠護使意啓曰,魂殿修理之役,今九月十三日,自該曹推擇啓下矣。始役日爲始,監造官三員,輪回入直之意,敢啓。傳曰,知道。
又以山陵都監摠護使意啓曰,本都監都廳趙徽林,時帶臺銜矣。職務相妨,本職許遞,仍令該曹,口傳付軍職,使之察任,何如?傳曰,允。
趙斗淳,以吏曹言啓曰,司諫院司諫趙徽林,因山陵都監草記,改差事,允下矣。臺諫有闕,當爲稟政,而公除前,不敢稟政之意,敢啓。傳曰,知道。
兵曹口傳政事,副司果單趙徽林。
金學性,以山陵都監摠護使意啓曰,今此三都監需用錢米木布,依已例,令廟堂分定區劃,以爲及期取用之地,何如?傳曰,允。
又以山陵都監摠護使意啓曰,本都監所用物種,參考各年前例,鐵炭則戶曹各軍門取用,石灰磚石及不足鐵物,卜定於海西·江華,空石生葛及需用雜物,亦依例分定於京外各處,使之進排擧行,何如?傳曰,允。
徐戴淳,以兵曹言啓曰,今此告訃使一行赴燕時,所把驛馬,不可不預爲分定,應把驛馬十八匹內,忠淸道三匹,全羅道四匹,慶尙道七匹,來十月初二日,京中逢點,江原道二匹,咸鏡道二匹,直送安州,來十月初五日逢點事,各道監司處,行移,何如?傳曰,允。
上在昌德宮。大行王妃初喪。
藥房提調趙秉鉉,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,備邊司郞廳來言,今日賓廳日次,而以公除前,不得來會云矣。敢啓。傳曰,知道。
傳于金鼎集曰,漢城右尹有闕之代,前望單子入之。
漢城右尹前望單子入之,趙秉龜落點。
吏曹,左尹單趙秉龜,右尹單金箕晩。
金學性,以山陵都監摠護使意啓曰,看審之行,一日爲急,而相地官之齊到遲速未料。在前如此之時,多有方外地師加差下之例矣。幼學朴埰浩,術業素稱精明,相地官差下,仍令該曹,口傳付軍職,冠帶常仕,何如?傳曰,允。
兵曹口傳政事,副司勇單朴埰浩。
金學性,以魂殿都監摠護使意啓曰,承傳次知口傳下敎內,日候漸寒,進漆逐日爲之事,命下矣。自今初六日,十二日至,進漆時刻,令該曹推擇之意,敢啓。傳曰,知道。
又以禮曹言啓曰,梓宮銀釘上進漆,逐日爲之事,命下矣。原定十度內,三度則已爲過行,故自今初六日,至十二日吉時,令日官推擇後,別單書入之意,敢啓。傳曰,知道。
又以禮曹言啓曰,謹稽謄錄,則肅廟朝庚申辛巳國恤,卒哭前,有冬至正朝誕日賀儀權停,而外方箋文百官表裏,則依前擧行之例。今亦依此擧行之意,敢啓。傳曰,知道。
又以禮曹言啓曰,來十月初二日行宗廟冬享大祭,親祭取稟,以攝儀纔已啓下,親傳香當爲取稟,而以國恤因山前,依例攝儀磨鍊之意,敢啓。傳曰,知道。
又以魂殿都監摠護使意啓曰,魂殿所用銀器,依下敎待內下擧行,而至於鍮鑄祭器,依各年例,山陵祭器鑄成時,一體擧行之意,分付國葬都監,何如?傳曰,允。
又以國葬都監摠護使意啓曰,取考各年謄錄,則輪臺板及小方床所入,以長生殿所在黃腸板退板二立,取用矣。今亦依前例取用,何如?傳曰,允。
徐戴淳,以備邊司言啓曰,山陵都監以三都監需用錢米木布,令廟堂區劃事,草記蒙允矣。賑廳米一千石·木二十同·錢三千兩,兵曹木十同·錢三千兩,禁衛營木二十同·錢一千兩,御營廳木二十同·錢一千兩,訓局錢一千兩,咸鏡監營記付布五十同,平安監營記付木五十同,全羅監營記付木五十同,慶尙監營射軍木四十同,統營記付木三十同,平安兵營記付木四十同,全羅左水營休番木十同,右水營休番木十同,慶尙右兵營兵錢五千兩,參量排劃,以爲入用之地,何如?傳曰,允。
又以備邊司言啓曰,卽見東萊前府使吳取善狀啓,則枚擧訓別等手本,以爲,對馬新島主圖書請受大差倭,匪久出來,而先文頭倭,今已來到,京接慰官及差備譯官,堂上堂下各一員,預爲差出事,請令廟堂稟旨分付矣。圖書請受差倭,行將出來,京接慰官及差備譯官,依例差出,贈給禮單物種,亦爲措備下送之意,分付該曹該院,何如?傳曰,允。
洪鍾應,以義禁府言啓曰,全羅道康津縣薪智島定配罪人宋遇容放送事,承傳啓下矣。宋遇容放送事,分付該道道臣之意,敢啓。傳曰,知道。
上在昌德宮。大行王妃初喪。
傳于徐憲淳曰,左承旨許遞,前望單子入之。
趙斗淳,以國葬都監摠護使意啓曰,魂殿所用鍮鑄祭器,依各年例,山陵祭器鑄成時,自國葬都監,一體擧行事,命下矣。依下敎,魂殿祭器與山陵祭器,同爲鑄成之意,敢啓。傳曰,知道。
又以國葬都監摠護使意啓曰,魂殿所用祭器,山陵所用祭器造成吉日,令日官李秉洪推擇,則今九月初八日巽時爲吉云。以此日時始役之意,敢啓。傳曰,知道。
金鼎集,以戶曹言啓曰,因禮曹草記,殯殿供上物種,別單書入,而補編受敎中勿爲封進條,及乙丑辛巳因特敎除減各種,竝爲區別懸註以入之意,敢啓。傳曰,知道。
趙斗淳,以國葬都監摠護使意啓曰,表石陰記製述官書寫官,依乙丑以後近例差出矣。更考丁丑已例,則有前面而無陰記。在今事體,當以丁丑例奉遵,前所啓下之表石陰記製述官書寫官實預差,竝勿施,元別單改付標以入,臣之未能照檢故事,致有此莫重差定之錯誤者,不可但以疎忽言,惶恐待罪之意,敢啓。傳曰,知道,卿其勿待罪。
徐戴淳,以備邊司言啓曰,守令聞方多窠,當此秋務殷劇之時,久未差代,誠爲可悶。河東·鎭川有頉及舒川應避之代,令該曹口傳差出,催促下送,何如?傳曰,允。
吏曹口傳政事,以鄭煥一爲河東府使,睦仁栽爲舒川郡守,趙命夏爲鎭川縣監。
上在昌德宮。大行王妃初喪。
徐戴淳啓曰,來十一日朝參日次,而以公除前,頉稟之意,敢啓。傳曰,知道。
金鼎集啓曰,來十一日輪對日次,而以公除前,頉稟之意,敢啓。傳曰,知道。
承旨前望單子入之,李啓朝落點。
趙斗淳啓曰,新除授行右承旨李啓朝,卽爲牌招,何如?傳曰,允。
兵曹口傳政事,護軍單金學性。
吏曹口傳政事,以張錫愚爲景慕宮令。
李啓朝,以山陵都監摠護使意啓曰,禮曹堂上觀象監提調,率相地官,奉審定山事,自禮曹別單啓下,而取考前後謄錄,則都監堂上一員,亦爲進去矣。都監堂上趙秉鉉,禮曹判書金興根,觀象監提調洪在喆,率相地官等,明日肅拜,仍爲出去,而前或有自持飯往來之例,今亦依此爲之之意,敢啓。傳曰,知道。
上在昌德宮。大行王妃初喪。
傳于李啓朝曰,藥房提調許遞,前望單子入之。
內醫提調前望單子入之,金道喜落點。
以忠淸監司金鼎均狀啓,公州牧人命渰死事,傳于金鼎集曰,聞甚矜惻,元恤典外別加顧助,如有生前身還布,竝蕩減事,廟堂措辭,分付。
李啓朝,以禮曹言啓曰,全羅道觀察使封進今九月令宗廟殯殿薦新石榴,來十月令宗廟殯殿薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,而殯殿薦新石榴·柚子,同日朝奠,兼薦,何如?傳曰,允。
又以禮曹言啓曰,卽接景慕宮官員所報,則不意客虎,入於本宮後苑內,因員役之驅逐,由含春苑去云矣。莫重之地,有此虎患,萬萬驚悚,卽令該營門,發送砲手,期於獵捉事,分付,何如?傳曰,允。
又以魂殿都監摠護使意啓曰,梓宮結裹後所進素錦楮,當爲造成矣。取考補編,則雖以紙塗載錄,而取考各年謄錄,則皆以白苧塗進。今番則何以爲之?敢稟。傳曰,白苧爲之。
又以魂殿都監摠護使意啓曰,本都監郞廳戶曹正郞鄭始容,佐郞趙禮根,身病猝重,勢難察任,改差,其代以前郡守徐灝淳,前郡守鄭允容差下,令該曹口傳付軍職,使之察任,何如?傳曰,允。
兵曹口傳政事,副司果二單徐灝淳·鄭允容。
李啓朝,以長生殿提調意啓曰,本殿奉安梓宮,元以十部定式,而各年入用,合爲五部矣。事當如數備奉,而時在板材,數旣不敷,品亦有欠,就其中擇其完好正板,爲先以一部,治鍊合木,而見今所儲旣乏,年限且迫,不可不及今斫來,發遣敬差官於黃腸所在三道,使之斫取以來,何如?傳曰,允。
徐戴淳,以御營廳言啓曰,景慕宮後苑內客虎越入,令該營門發送砲手,期於獵捉事,自禮曹草記允下矣。今日爲始,本廳善放砲手四十名,將校率領,另加搜捉,而亦令訓鍊都監禁衛營,竝力行獵,何如?傳曰,允。
又以訓鍊都監禁衛營言啓曰,謹依御營廳草記批旨,景慕宮後苑內獵虎次,善放砲手各四十名,將校率領,合力擧行之意,敢啓。傳曰,知道。
上在昌德宮。大行王妃初喪。
傳于李啓朝曰,藥房都提調許副,前望單子入之。
內醫都提調前望單子入之,右議政權敦仁落點。
以江原監司趙鶴年狀啓,高城等邑民家漂頹事,傳于金鼎集曰,聞甚矜惻,元恤典外別加顧助,結構奠接之方,廟堂措辭,分付。
李啓朝,以魂殿都監摠護使意啓曰,正入棺衣畫黼,補編只以粉彩載錄,而取考各年謄錄,則用唐·粉二靑三靑,泥金泥銀矣。今番則何以爲之?敢稟。傳曰,依各年例爲之。
又以魂殿都監摠護使意啓曰,取考各年謄錄,則改銘旌書寫處所,皆以明政殿內擧行,初銘旌燒火處所,明政殿南階上載錄,今番則何以爲之?敢稟。傳曰,竝明政殿爲之。
上在昌德宮。大行王妃初喪。
自人定至五更,灑雨下雨,測雨器水深五分。
藥房都提調權敦仁,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,備邊司郞廳來言,今日賓廳日次,而以公除前,不得來會云矣。敢啓。傳曰,知道。
李啓朝,以內醫院都提調意啓曰,提調金道喜,今日問安,不爲仕進,卽爲牌招,何如?傳曰,允。
注書李參鉉病,代以李爲假注書。
兵曹,以趙存中爲陪往大將。
李啓朝,以魂殿都監摠護使意啓曰,梓宮銀釘上加漆,準十度後,漆布上加漆,謹依各年例,以十度擧行,而銀釘上加漆,旣有逐日爲之之命矣。漆布上加漆,亦一體逐日爲之乎?敢稟。傳曰,一體逐日爲之。
徐憲淳,以工曹言啓曰,取考謄錄,則殯殿進上逐朔黃毛及人日梳函艾花首花等種,連因下敎,不爲封進矣。今番則何以爲之乎?敢稟。傳曰,勿爲封進。
徐戴淳,以備邊司言啓曰,卽接戶曹所報,則今番三都監策應浩大,而經用不足,依已例,無論某樣錢穀,限二十萬兩,卽速區劃,以爲及時取用之地爲辭矣。本曹事勢,不可不量宜措處,而見今京外所儲,擧皆枵然,有難如數準許,姑以海西元賑穀折米二千石,丙申別貿米八千石,關西賑餘穀折米三千石,灣府補勅穀折米四千石,北關交濟久置散在軍餉中折米一萬石,本曹留儲北關還作錢二萬七千一百三十四兩零,分排劃送,使之取用,何如?傳曰,允。
又以備邊司言啓曰,水原句管各道穀見縮條今年耗米二百五十八石零,竹山所在本府穀蕩減條六十八石零,松都句管關西穀見縮條今年耗米二千石,自各該府報請區劃矣。支放不足,在所區劃,耗條給代,已成年例,就嶺南所在本司穀會錄耗中折米三百二十六石,劃給華城,湖西本司穀會錄耗中折米二千石,劃給松都何如?傳曰,允。
上在昌德宮。大行王妃初喪。
李啓朝,以魂殿都監摠護使意啓曰,魂殿排設寶冊三層欌,以戶曹所在,移來看審,則別無有頉處,當改漆改塗,而補編以唐朱漆載錄,乙丑·辛巳謄錄,皆以磻朱漆擧行矣。今番則何以爲之乎?敢稟。傳曰,依辛巳年例爲之。
又以魂殿都監摠護使意啓曰,取考謄錄,則殯殿排設諸具,依例移用於路祭所晝停所陵所矣。今亦依此擧行,而至於魂殿排設,新備者外,神榻及交椅祭床,以戶曹尙方所在件,改漆取用,何如?傳曰,允。
又以國葬都監摠護使意啓曰,魂殿祭器,當爲鑄成,而在前祭器鑄成時,有宗廟所上祭器陪來出見樣之例。今亦依此擧行,何如?傳曰,允。
又以國葬都監摠護使意啓曰,本都監郞廳權秉德,有身病,呈狀乞遞,改差,其代前郡守宋在誼差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單宋在誼。
上在昌德宮。大行王妃初喪。
李啓朝,以魂殿都監摠護使意啓曰,梓宮銀釘上加漆,今日已準十度,而漆布上加漆十度,一體逐日爲之事,草記蒙允矣。自今十三日,漆布上加漆爲之,而時刻,令該曹推擇之意,敢啓。傳曰,知道。
又以國葬都監摠護使意啓曰,發引及返虞時神帛輦平轎子,依前例以常時所御陪來仍用,而神帛腰轝,一體陪來,如有傷損處,竝爲修補以用,何如?傳曰,允。
又以國葬都監摠護使意啓曰,壙中翣扇,自都監以白苧造成,載在補編,而庚申以後,每以紅貢緞,自內製下矣。今番何以爲之乎?敢稟。傳曰,當自內製下矣。
又以禮曹言啓曰,因魂殿都監草記,梓宮銀釘上加漆,今日準十度,漆布上加漆十度,自今十三日,逐日爲之,而時刻,令該曹推擇事,啓下矣。漆布上加漆十度吉時,令日官推擇後,別單書入之意,敢啓。傳曰,知道。
又以禮曹言啓曰,卽接敬陵·昌陵·明陵·翼陵·弘陵·順懷墓官員聯報,則自昨日,局內有虎跡,奉審巡山之節,不得擧行云矣。莫重陵寢至近之地,有此虎患,萬萬驚悚,卽令該軍門,發送砲手,期於獵捉,何如?傳曰,允。
兵曹,以趙存永·申命沆爲陪往從事官。
上在昌德宮。大行王妃初喪。
夜自二更至五更,灑雨下雨,測雨器水深三分,三更四更雷動。
備忘記,厚州都護府使沈能驥下直,長弓一張,長箭一部,片箭一部·筒兒一箇賜給。
傳于洪鍾應曰,中官吳慶元,爲先汰去,令該府拿問嚴勘。
吏曹,挽章製述官九十六望,領府事趙寅永,判府事鄭元容,右議政權敦仁,領敦寧趙萬永·金祖根,奉朝賀金履陽,判府事李羲甲,知事金在昌·徐俊輔,上護軍金敎根,知事金箕殷·金履載,上護軍金學淳,兵曹判書朴岐壽,判敦寧沈能岳,奉朝賀朴綺壽,水原留守徐憙淳,上護軍洪敬謨,刑曹判書金蘭淳,左參贊趙秉鉉,工曹判書金熙華,大護軍李翊會·朴晦壽,右參贊李志淵,廣州留守李嘉愚,大護軍金道喜,戶曹判書朴永元,知敦寧金左根,吏曹判書李光正,禮曹判書金興根,大護軍尹尙圭,漢城判尹李奎鉉,護軍申緯,同知李鼎臣·李寅泰,護軍李彦淳,同敦寧徐左輔,護軍尹聲大·閔致成,兵曹參判李羲肇,護軍洪學淵,行都承旨趙斗淳,戶曹參判尹秉烈,漢城左尹趙秉龜,工曹參判徐英淳,護軍李魯秉·沈宜臣,開城留守趙容和,吏曹參判洪在喆,護軍成遂默·李圭祊·金景善·金英淳,漢城右尹金箕晩,行左承旨金鼎集,護軍金學性,行右承旨李啓朝,副護軍林翰鎭,僉知朴容壽,副護軍李根友,右副承旨洪鍾應,副護軍權用經·吳取善·閔致文·趙亨復,左副承旨徐戴淳,副護軍李公翼·金洙根,同副承旨徐憲淳,副護軍鄭最朝,大司成金公鉉,副護軍趙雲澈,禮曹參議南獻敎,副護軍金輔根·李時在·徐有薰·金英根·李㘾,副司直宋來熙·成近默·洪直弼,應敎金應均,副應敎曺錫雨,直閣金始淵,副司果南秉哲,副司直趙鳳夏·李裕元·李時愚,副司果趙徽林,兵曹正郞洪在龍,副司果鄭基世·沈敬澤·金益文·趙秉駿·金世均,典籍洪祐健,預差四望行護軍鄭祖榮·南履炯,江華留守權大肯,禮曹參判姜時永。
金鼎集,以戶曹言啓曰,殯殿供上別單中,表裏白吐紬白綿布除減事判下矣。中宮殿所進各殿表裏白吐紬白綿布,當爲一體減下,當減數爻,別單書入之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣金萬根,與兵曹參知李元會,佐郞臣金大默,東所衛將臣李光暎,西所衛將臣金魯學,南所衛將臣邊錫魯,北所衛將臣權寅秉,眼同看審後,有頉處別單書入,而修改則擇日擧行之意,敢啓。傳曰,知道。
又以漢城府言啓曰,卽接東部令宋禹錫所報,則以爲,部屬字內崇信坊陵洞契任掌金福伊手本內,今月十二日,一大虎從何處來,咬殺一男兒,又咬男女二名,幾至死境云矣。囕傷人命,極爲驚心,亟令捕捉之意,分付軍門,何如?傳曰,允。
李啓朝,以國葬都監摠護使意啓曰,國葬時服玩鏡梳函,若用常御者,則勿爲加造事,載在補編矣。今番則何以爲之?敢稟。傳曰,今番勿爲加造。
又以國葬都監摠護使意啓曰,發引時魂帛函所盛土藤方箱子,例自都監造成,而造函時尺寸,或有差誤之慮,曾前因草記,皆有內下見樣,今番則何以爲之?敢稟。傳曰,當內下見樣矣。
又以山陵都監摠護使意啓曰,大浮石所郞廳韓弼敎,身病猝重,呈狀乞遞,改差,其代前郡守沈碩奎差下,使之察任,而時無職名,仍令該曹,口傳付軍職,冠帶常仕,何如?傳曰,允。
兵曹口傳政事,副司果單沈碩圭。
李啓朝,以山陵都監摠護使意啓曰,山陵事役,極爲浩多,別看役一人,無以擧行,前敎授尹得浚,五衛將李得祿,加差下,何如?傳曰,允。
徐戴淳,以訓鍊都監禁衛營御營廳言啓曰,景慕宮後苑內,有虎患,發送校卒,使之合力行獵,而東自駱山,西至仁旺,多日搜覓,終無虎跡,砲手等今姑撤還之意,敢啓。傳曰,知道。
又以訓鍊都監言啓曰,敬陵·昌陵·明陵·翼陵·弘陵·順懷墓局內,有虎患,令該軍門獵捉事,自禮曹草記,允下矣。本局善放砲手五十名,將校率領,卽爲發送之意,敢啓。傳曰,知道。
又以御營廳言啓曰,東部字內崇信坊陵洞近處,有虎患,分付該軍門,亟令捕捉事,自漢城府草記,允下矣。本廳善放砲手五十名,將校率領,今日爲始,出送行獵之意,敢啓。傳曰,知道。
上在昌德宮。大行王妃初喪。
王大妃殿公除翌日,大殿,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿,內閣·政院·藥房·玉堂·朝廷二品以上·六曹堂上口傳問安。答曰,罔極。王大妃殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。
以慶尙監司李景在狀啓,十月朔膳及薦新進上柚子,節序差早,色靑體小,惶恐待罪事,傳于李啓朝曰,勿待罪事,回諭。
徐戴淳,以御營廳言啓曰,本廳字內肅靖門東邊第四城廊近處體城頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在昌德宮。大行王妃初喪。
望朝奠後,大殿,內閣·政院·玉堂·百官奉慰單子問安。答曰,知道。大王大妃殿·王大妃殿,內閣·政院·玉堂·百官奉慰單子問安。答曰,罔極。
藥房都提調權敦仁,提調金道喜,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,備邊司郞廳來言,今日賓廳日次,而望奠相値,不得來會云矣。敢啓。傳曰,知道。
傳于李啓朝曰,山陵看審都監提調以下入侍。
傳于李啓朝曰,再看審時,永興府院君進去。
傳于徐戴淳曰,明日再看審行,永興府院君仍佩往來。
傳于徐戴淳曰,御將兼察,禁將爲之。
李啓朝,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以魂殿都監摠護使意啓曰,梓宮漆布上加漆準十度後,全體加漆,謹依乙丑辛巳年例,以五度擧行,而漆布上加漆,旣已逐日爲之事,草記蒙允矣。全體加漆,亦一體逐日爲之乎?敢稟。傳曰,逐日爲之。
又以山陵都監摠謹使意啓曰,山陵初看審後山論,別單修正以入之意,敢啓。傳曰,知道。
又以山陵都監摠護使意啓曰,山陵初看審別單,已爲入啓矣。明日再看審次,臣寅永與都監提調洪敬謨,禮曹參判姜時永,觀象監提調洪在喆,率相地官等,依近例除下直出去之意,敢啓。傳曰,知道。
癸卯九月十五日辰時,上御重熙堂。山陵都監提調以下入侍時,行右承旨李啓朝,假注書李,別兼春秋鄭基世·沈敬澤,山陵都監提調趙秉鉉,禮曹判書金興根,觀象監提調洪在喆,以次進伏訖。上曰,史官分左右。上曰,都監堂上進前。秉鉉等進前。上曰,初看審,何處爲之?秉鉉曰,諸處竝爲看審,而四處入於別單矣。上曰,何處爲勝乎?秉鉉曰,臣等茫昧於堪輿之術,聞相地官等言,則四處中,或有安穩邊有餘處,或有雄偉邊稍勝處,而若分等,則別無可以甲乙於其間云矣。上曰,穆陵舊基云云處,其時緣何遷奉乎?秉鉉曰,臣於舊蹟,曾未詳考,聞元陵右岡,卽前日穆陵舊基,而其時因疏擧遷奉云,而未能的知矣。上曰,令春秋館,仁祖朝八年庚午實錄,卽爲考出以入,可也。興根曰,臣等看審處,合爲十八處,而其中四處,最吉無欠云矣。上曰,再看審,何日爲之乎?秉鉉曰,摠護使明日發往云矣。上命史官就座,仍命退,諸臣以次退出。
上在昌德宮。大行王妃初喪。
大殿公除翌日,大殿,內閣·政院·玉堂·朝廷二品以上·六曹堂上·兩司長官單子問安。答曰,知道。
大王大妃殿·王大妃殿,內閣·政院·玉堂·朝廷二品以上·六曹堂上·兩司長官口傳問安。答曰,罔極。
藥房都提調權敦仁,提調金道喜,副提調趙斗淳啓曰,時日易邁,大行王妃公除奄過,㐲惟聖情,益復傷悼,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,罔極。
徐戴淳啓曰,明日常參·經筵,取稟。傳曰,停。
又啓曰,假注書李,身病猝重,勢難察任,今姑改差,何如?傳曰,允。
李改差,代以權應夔爲假注書。
洪鍾應啓曰,御將兼察,禁將爲之事,命下矣。兼察御營大將任聖皐,卽爲牌招聽傳敎,何如?傳曰,允。
又啓曰,卽者獻納鄭錫麟,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
行大司憲李穆淵啓曰,臣於合啓中,有私義之不可冒參者,月前陳懇,幸蒙體諒,旋又濫叨,宜卽引遞,而間因悲遑,未敢煩籲,今始來避,臣之情踪,尤切悚蹙,請命遞斥臣職。答曰,依啓。
金鼎集啓曰,明日傳香,禮房承旨當爲齋宿,而行右承旨李啓朝,纔已須資出去矣。卽爲牌招,何如?傳曰,允。
傳于徐戴淳曰,都承旨·左承旨竝許遞,與未差之代,前望單子入之。
承旨前望單子入之,徐左輔·李圭祊·尹敎成落點。
徐戴淳,以魂殿都監摠護使意啓曰,梓宮漆布上加漆十度,當準於今二十二日,而全體加漆五度,亦逐日爲之事,草記蒙允矣。吉日時,令該曹推擇之意,敢啓。傳曰,知道。
又以魂殿都監摠護使意啓曰,魂殿排設書案硯匣硯石硯滴筆墨,補編受敎載錄,而乙丑辛巳,依丁丑孝昭殿·徽寧殿已例,不爲排設矣。今番則何以爲之?敢稟。傳曰,依丁丑年例爲之。
又以長生殿提調意啓曰,外梓宮合木,今月十六日畢役,當自十七日爲始着漆,而謹考謄錄,則丁丑五十五度,乙丑辛巳六十度,壬午四十度矣。今番則以何年例擧行乎?敢稟。傳曰,依丁丑年例擧行。
又以吏曹言啓曰,新除授成均館典籍李潤龍,除拜後過限未肅拜,改差,何如?傳曰,允。
又以禮曹言啓曰,謹稽謄錄,則自上服盡前,三名日及各殿誕日陳賀,竝權停,只進表裏矣。今亦依此擧行,何如?傳曰,允。
又以禮曹言啓曰,謹稽謄錄,則自上服盡前,進上禳災歲畫停止矣。今亦依前例停止之意,敢啓。傳曰,知道。
洪鍾應,以司僕寺一二提調意啓曰,咸興監牧官白贇洙,親病沈重,萬無還任之望,改差,何如?傳曰,允。
又以禁衛營言啓曰,本營騎士將玄錫,身病猝重,勢難察任,改差,何如?傳曰,允。
又以刑曹言啓曰,卽接黃海監司金東健文移,則兔山縣徒一年定配罪人趙元一,限滿云矣。取考曹上配案,則元一,以詬辱士族罪,壬寅九月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,咸鏡監司趙冀泳狀啓內,坡知僉使金達衡,爲先罷黜,其罪狀,令攸司稟處事,啓下矣。金達衡時在任所,依例發遣府書吏,交代後拿來,何如?傳曰,待待命拿囚。
吏曹啓目粘連啓下是白有亦,觀此敦寧府都正姜必孝上疏,則以爲,臣於見職,本無敦寧,揆以公格,在所當遞,伏乞鑑諒,特許鐫免亦爲白有臥乎所,旣無敦寧,則揆以格例,不可仍置,敦寧都正姜必孝,依例改差,何如?判付啓依允。
同副承旨徐憲淳疏曰,伏以臣於行右承旨臣李啓朝爲姨姪應避之親矣。揆以格例,在所當遞,而公除未過,私懇爲悚,今始援例陳籲。伏乞聖明,亟許鐫改臣所帶職名,以存公格焉,臣無任云云。省疏具悉。疏辭,下該曹稟處。
吏曹啓目粘連啓下是白有亦,觀此承政院同副承旨徐憲淳上疏,則以爲,臣於行右承旨李啓朝,爲姨姪應避之親矣。揆以格例,在所當遞,伏乞聖明,亟許鐫改臣所帶職名亦爲白〈有〉臥乎所,相避之法,在下當遞,承政院同副承旨徐憲淳,依例改差,何如?判付啓依允。
獻納鄭錫麟疏曰,伏以皇穹不弔,坤殿賓天,公除奄過,臣民慟冤,曷有其極?伏念臣職忝薇垣,今於哀遑之中,固不敢言私,而第臣之老母,今年七十有八矣。宿病奄奄,長在床褥,近添寒感,咳喘眩昏,症甚沈重,家僮委來,促臣歸視。臣自聞此報,情私煎迫,按住不得,玆敢忙陳短章,徑還鄕路,伏乞聖明,俯垂鑑諒,亟遞臣所帶職名,以便救護,仍治臣擅離之罪,以肅朝綱焉,臣無任云云。省疏具悉。爾其勿辭往護。
上在昌德宮。大行王妃初喪。
洪鍾應啓曰,來二十一日朝參日次矣,敢稟。傳曰,停。
徐戴淳啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,停。
洪鍾應啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于徐戴淳曰,禮房承旨,馳詣宣武祠,奉審摘奸以來。
徐戴淳啓曰,卽者副修撰沈宜冕,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
注書金翊鎭病,代以趙龜植爲假注書。
傳于徐戴淳曰,和陵陵役時,本道監司趙冀永加資,以和陵曲墻有頉處修築時監董以下別單,傳于徐戴淳曰,地方官咸興判官趙雲始,本陵參奉朴文陞敍,都看役前察訪李載德加資,看役出身朴東一等五人,守僕二名竝帖加,其餘色吏工匠等,令本道考例施賞。
傳于尹敎成曰,當該承旨推考。
徐戴淳啓曰,吏曹郞廳來言,臺諫有闕,政事,取稟。傳曰,當日爲之。
傳于徐戴淳曰,左尹許遞,今日政差出。
兵曹口傳政事,護軍單趙秉龜。
徐戴淳啓曰,卽者吏曹郞廳來言,政事當日爲之事命下,而判書李光正病不來,參判洪在喆奉命在外,參議未差,不得開政云。判書卽爲牌招,何如?傳曰,允。
尹敎成啓曰,大司憲未差,執義林肯洙,持平洪在重牌不進,掌令李昌廷·金永鎭,持平吉鎭國在外,監察茶時之意,敢啓。傳曰,知道。
以大司諫任百秀,執義林肯洙,持平洪在重牌不進罷職傳旨,傳于尹敎成曰,只推。
有政。吏批,判書李光正進,參判洪在喆奉命在外,參議未差,同副承旨尹敎成進。以朴晦壽爲大司憲,李時愚爲司諫,李豐翼爲校理,趙鳳夏爲修撰,沈膺泰爲副修撰,金學性爲同敦寧,金鼎集爲左尹,金德喜爲敦寧都正,姜時永爲同經筵,李容在爲濟用主簿,尹奎錫爲童蒙敎官,宋鍾聞爲昌陵參奉,金翊模爲義陵參奉,咸鏡監司趙冀永今加資憲加資事承傳,承文博士李建春,著作崔虎文,正字羅采奎,奉常直長李建春,兼掌令金,兼持平徐相敎,以上竝單付。故學生李宜明贈戶參例兼,李德祊贈左承旨,李秀春贈僕正,已上前左尹李羲發三代。
再政。左尹單金箕晩,右尹單金鼎集。
徐戴淳,以禮曹言啓曰,因魂殿都監草記,梓宮漆布上加漆十度,當準於今二十二日,全體加漆五度,亦逐日爲之,而吉日時,令該曹推擇事,啓下矣。梓宮全體加漆吉日時,令日官李秉洪推擇,則初度今九月二十五日午時,再度同月二十六日巳時,三度同月二十七日巳時,四度同月二十八日午時,五度同月二十九日巳時爲吉云。以此日時擧行,何如?傳曰,允。
又以禮曹言啓曰,謹稽喪禮補編服制磨鍊橫看圖,則內喪在先條,只有王大妃殿服制,無大王大妃殿服制,而受敎條若曰,十五月爲禫之時,若奉慈殿,則本殿中官內人從上服懸註事載錄,故今亦依此,大王大妃殿·王大妃殿·尙宮以下及內侍司鑰飯監,以至別監各差備人服,竝以從上服懸註啓下,而更考肅廟朝癸亥年明聖王后國恤謄錄,則初以大王大妃殿服盡後,尙宮以下從上服,內侍以下闕內吉服磨鍊,追以本殿內侍及各差備人,則與各殿內侍以下服同事,改付標啓下矣。今番磨鍊中大王大妃殿服盡後,尙宮以下之從上服吉服,王大妃殿尙宮以下及內侍以下之從上服祥後吉服,無容更議,而惟大王大妃殿服盡後,本殿內侍以下,則參以癸亥已例,當與王大妃殿內侍以下服同,竝以祥後吉服,原節目中,改付標以入之意,敢啓。傳曰,知道。
又以敦寧府言啓曰,今癸卯式年御牒·譜冊修整後,畢役之意,敢啓。傳曰,知道。
尹敎成,以兵曹言啓曰,今九月十七日巳正一刻八分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,頃因禮曹草記,敬陵·昌陵·明陵·翼陵·弘陵·順懷墓局內捉虎次,發送砲手,使之行獵矣。今日昌陵局內,小豹虎一頭捉得,故捉虎將卒,考例施賞,仍爲行獵之意,敢啓。傳曰,知道。
義禁府啓目,中官吳慶元原情云云,傳旨內辭緣泛稱遲晩,所當請刑是白乎矣,長審內侍勿爲請刑,載在大典通編,議處,何如?判付啓依允。又啓目,內官金興吉,出身王宗鎬等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
副修撰沈宜冕疏曰,伏以臣本生母,方在廣州地,而素患蛔積之症,近値換節之時,一倍添肆,重又挾感,寒熱迭作,食飮全却,諸般形證,俱涉不輕,家僮專至,促臣歸視。臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭往護。
上在昌德宮。大行王妃初喪。
自午時至酉時,洒雨下雨,測雨器水深四分。
徐戴淳啓曰,明日常參·經筵,取稟。傳曰,停。
尹敎成啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李圭祊啓曰,行右承旨李啓朝,左副承旨徐戴淳,右副承旨洪鍾應,今日不爲仕進,竝卽牌招,何如?傳曰,允。
傳于徐左輔曰,吏戶換房。
以李公翼爲吏曹參議。
兵批,行判書朴岐壽病,參判李羲肇病,參議沈宜升受由,參知李元會入直進,行左承旨李圭祊進。以姜鳳瑞爲咸興監牧官,任義煥爲楊花別將,大護軍李穆淵,護軍趙斗淳·金鼎集,副護軍徐憲淳·李遠翊·姜必孝·柳相晉,副司果李光翼·趙存永,以上竝單付。
徐戴淳,以山陵都監摠護使意啓曰,臣寅永與都監提調洪敬謨,禮曹參判姜時永,觀象監提調洪在喆,永興府院君金祖根,率相地官等,今月十六日,自京離發,進詣昌陵左岡看審,十七日轉向東道龍馬峰下新村及徽慶園局內看審,十八日穆陵舊基看審後,仍爲復路,而其中穆陵舊基·昌陵左岡·徽慶園局內三處山論及山圖三度,謹爲修正以入之意,敢啓。傳曰,知道。
傳于徐戴淳曰,山陵再看審摠護使以下入侍。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李時愚,執義林肯洙,持平洪在重牌不進罷職傳旨,傳于尹敎成曰,只推。
以右副承旨洪鍾應牌不進罷職傳旨,傳于尹敎成曰,只推。
徐戴淳,以弘文館言啓曰,新除授校理李豊翼,修撰趙鳳夏,副修撰沈膺泰,竝卽牌招察任,何如?傳曰,允。
以校理李豊翼,修撰趙鳳夏,副修撰沈膺泰牌不進罷職傳旨,傳于尹敎成曰,只推。
徐戴淳,以吏曹言啓曰,因忠淸監司金鼎均狀啓,木川縣監李德愚,受由上京,今至三朔,尙不還官,見今勘災時急,開糴不遠,此際曠官,尤極可悶,令該曹催促,不日下送事,允下矣。自臣曹催促,則木川縣監李德愚,身病沈重,不得下去云。其身病旣如此,則有難强令還任,罷黜,何如?傳曰,允。
尹敎成,以刑曹言啓曰,卽接忠淸監司金鼎均文移,則靑山縣徒一年半定配罪人金君瑞,限滿云矣。取考曹上配案,則君瑞,以烙傷人物抗拒不服罪,壬寅四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
敦寧都正金德喜疏曰,伏以臣伏奉除旨,以臣爲敦寧府都正者,臣聞命兢惶,感激恩數,固宜竭蹶趨肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,俾存公格,以安私分,千萬幸甚,臣無任云云。省疏具悉。疏辭,下該曹稟處。
癸卯九月十八日酉時,上御重熙堂。山陵再看審摠護使以下入侍時,左副承旨徐戴淳,假注書趙龜植,記事官張鉉喆,別兼春秋沈敬澤,摠護使趙寅永,永興府院君金祖根,山陵都監提調洪敬謨,禮曹參判姜時永,觀象監提調洪在喆,以次進伏訖。上曰,史官分左右。上曰,摠護使進前。寅永進前奏曰,時日如流,公除奄過,聖衷益當悲悼矣。今日日侯陰冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,再看審後,何處爲首望乎?寅永曰,看審形止,旣以草記仰達,而當初看審,爲四處矣。臣再昨先詣昌陵局內看審後,昨詣龍馬峯下新場里云云處看審,仍詣徽慶園局內看審,轉至東七陵局內,日暮留宿,今日進穆陵舊基,詳細審察,而聞相地官言,龍馬峯下云云處,則穴處有穿鑿處,難尋眞形,四處中三處,極吉無欠云。故以穆陵舊基爲首望,昌陵局內爲副望,徽慶園局內爲末望,而每於裁穴時,或有浮土難驗之地,故臣略先掘見,則浮土不至過多,土色亦爲極吉矣。上曰,穆陵舊基,得此已驗之吉地,誠多幸,首望爲定,而三看審,則何日爲之乎?寅永曰,向見政院日記,遷奉時事蹟,詳細考出,旣已破惑,先陵局內已驗之處,卽卜吉地,誠萬幸矣。三看審則明日臣與諸堂上,同爲進去,而今番則旣有首望爲定之下敎矣。古例三看審後,或有仍爲封標之時,或有擇日擧行之例,今番則何以爲之乎?上曰,三看審則只看首望處,仍爲封標,可也。寅永曰,裁穴封標之時,自爾遲滯,明日內似難回還,再明當復命,故敢此仰達矣。上曰,唯。寅永曰,山陵三看審,明日爲之事,命下矣。臣等依例除下直出去,何如?上曰,依爲之。出擧條命書傳敎曰,三看審時,時原任大臣·豊恩府院君·永興府院君,同爲進去。寅永曰,山陵看審時裁穴封標,不可不芟除樹木之叢雜者,而若在先陵局內,則始役告由之前,亦有告祭斫伐之例,以此分付該曹,何如?上曰,依爲之。出擧條寅永曰,大行王妃敎命玉冊,當爲奉安於殯殿,而前已奉藏於江都外奎章閣矣。依已例下送閣臣,陪來爲宜,故敢此仰達矣。上曰,依爲之。出擧條命書傳敎曰,今番國葬,諸道卜定,務從省略,而近來石儀,漸大於補編所載,今番則一遵舊制事,分付。寅永曰,聖敎切當矣。粤在英廟朝,參考歷代古規及國朝典禮,酌量磨鍊,陵所石儀,皆有定式,昭著補編,而挽近以來,浸演加增,誠有過大之弊,今承下敎,欽仰萬萬,謹當恪奉聖敎矣。寅永曰,先陵已驗之地,卽爲卜吉,允愜於神理人情,實爲莫大之幸矣。命書傳敎曰,三看審時,永興府院君仍佩往來,御將禁將兼察。戴淳曰,御營大將,以禁衛大將兼察事,命下矣。兼察御營大將任聖皐,卽爲牌招聽傳敎,何如?上曰,依爲之。出擧條上曰,大臣就座,仍命史官就座,又命退,諸臣以次退出。
上在昌德宮。大行王妃初喪。
徐戴淳啓曰,明日常參·經筵,取稟。傳曰,停。
尹敎成啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李圭祊啓曰,行右承旨李啓朝,右副承旨洪鍾應,今日不爲仕進,竝卽牌招,何如?傳曰,允。
傳于徐戴淳曰,禮房承旨,馳詣受香諸處,奉審摘奸以來。
李圭祊啓曰,同敦寧金學性,除拜後過三日不爲出肅,依定式推考警責,仍卽牌招察任,何如?傳曰,允。
尹敎成啓曰,摠戎使柳基常,明日東關王廟修改,進去事,命下矣。所佩密符及兼帶右邊捕盜大將命召及大將牌·傳令牌,何以爲之?敢稟。傳曰,仍珮往來。
以右副承旨洪鍾應牌不進罷職傳旨,傳于尹敎成曰,只推。
傳于徐戴淳曰,右承旨·右副承旨許遞,前望單子入之。
承旨前望單子入之,申錫愚·李熙絅落點。
徐戴淳啓曰,新除授承旨申錫愚,以前任伊川府使,方在解由未出中,何以爲之?敢稟。傳曰,勿拘。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司鍊任百秀,司諫李時愚,執義林肯洙,持平洪在重牌不進罷職傳旨,傳于尹敎成曰,只推。
徐戴淳,以弘文館言啓曰,校理李豊翼,修撰趙鳳夏,副修撰沈膺泰,旣有只推之命,竝卽牌招察任,何如?傳曰,允。
又以山陵都監摠護使意啓曰,今月十八日入侍時,傳曰,山陵以首望穆陵舊基爲之,三看審後,仍爲封標,三看審時,時原任大臣,豊恩府院君,永興府院君,同爲進去事,命下矣。臣寅永與判中樞府事鄭元容,右議政權敦仁,豊恩府院君趙萬永,永興府院君金祖根,都監提調洪敬謨,觀象監提調趙秉鉉,禮曹判書金興根,都監郞廳各一員,率相地官等,依前除下直,今日出去之意,敢啓。傳曰,知道。
又以禮曹言啓曰,宗廟薦新之物,殯殿一體封進事,啓下後,已有行會,而江原道觀察使封進今九月令生鰱魚,今始封來矣。宗廟薦新生鰱魚,咸鏡道已爲薦獻,殯殿薦新生鰱魚,今二十日朝奠,兼薦,何如?傳曰,允。
又以禮曹言啓曰,卽接奉常寺所報,則今此國恤時,虞主造成及奉安處所,自本曹啓稟定奪云。取考謄錄,則虞主造成處所,例設於空闕殿閣矣。今番以何殿閣造成奉安乎?敢稟。傳曰,造成於資政殿,奉安於資政殿。
吏曹啓目粘連啓下是白有亦,觀此敦寧府都正金德喜上疏,則以爲,臣本無敦寧,揆以格例,自在應遞,伏乞鑑諒,照例遞改亦爲白有臥乎所,旣無敦寧,則揆以格例,不可仍置,敦寧府都正金德喜,依例改差,何如?判付啓依允。
義禁府啓目,陽智前縣監朴宗琰原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。大行王妃初喪。
藥房提調金道喜,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,明日常參·經筵,取稟。傳曰,停。
尹敎成啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐左輔啓曰,備邊司郞廳來言,今日賓廳日次,而大臣奉命在外,不得來會云矣。敢啓。傳曰,知道。
傳于徐戴淳曰,直閣金始淵,馳詣華寧殿,奉審摘奸,仍詣健陵·顯隆園一體奉審以來。
傳于徐戴淳曰,吏·兵換房。
以校理李豊翼,修撰趙鳳夏,副修撰沈膺泰牌不進罷職傳旨,傳于徐戴淳曰,只推。
傳于徐戴淳曰,山陵三看審時·原任大臣以下入侍。
徐戴淳,以奎章閣言啓曰,外奎章閣奉安大行王妃敎命玉冊,下送閣臣陪來事,擧條啓下矣。何閣臣進去乎?敢稟。傳曰,檢校待敎李㘾進去。
又以弘文館言啓曰,校理李豊翼,修撰趙鳳夏,副修撰沈膺泰,旣有只推之命,竝卽牌招察任,何如?傳曰,允。
司諫李時愚啓曰,臣伏以臣才識湔劣,言議巽軟,本不合於淸朝耳目之任,而薇垣除旨,忽下於千萬夢想之外,怵畏義分,雖不得不張皇出肅,而臣於合啓中,有區區私義之不可聯參者,前此仰籲,屢蒙恩諒,今臣處義,與前無異,請命遞斥臣職。答曰,依啓。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,執義林肯洙,持平洪在重牌不進罷職傳旨,傳于尹敎成曰,只推。
徐戴淳,以禮曹言啓曰,因摠護使筵奏,山陵吉地,旣已封標,各項擇日,令該曹擧行事,允下矣。摠護使及山陵都監堂上·觀象監提調·本曹堂上,明日待開門來會賓廳,率諸地師,同議推擇,而拘忌年甲,自內書下,旣有前例,敢啓。傳曰,知道。拘忌年甲,日官自當知之矣。
徐左輔,以訓鍊都監言啓曰,昌陵局內,小豹虎一頭,捉得封進之後,連日廣搜,更無虎跡,行獵將卒,今姑撤還之意,敢啓。傳曰,知道。
又以禁衛營言啓曰,臣聖皐進詣南廟有頉處,看檢修改後,別單書入之意,敢啓。傳曰,知道。
又以摠戎廳言啓曰,臣謹依下敎,進詣東關王廟有頉處,監董修改後,別單書入之意,敢啓。傳曰,知道。
癸卯九月二十日酉時,上御重熙堂。山陵三看審時原任大臣以下入侍時,左副承旨申錫愚,假注書趙龜植,記事官金濬,別兼春秋鄭基世,摠護使趙寅永,判中樞府事鄭元容,右議政權敦仁,豊恩府院君趙萬永,永興府院君金祖根,都監提調洪敬謨,觀象監提調趙秉鉉,禮曹判書金興根以次進伏訖。上曰,史官分左右。時·原任大臣進前。寅永等進前奏曰,昨今日候頗溫暖,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,臣等與諸堂上及相地官等,伐木封標,眞形畢露,穴星農滿,雖以凡眼看之,果爲極盡,實爲萬幸矣。元容曰,臣於地理,固茫昧,而看審時,聞諸地官之言,一辭稱美,且以凡眼見之,亦知其極好矣。山理玄眇,若少有徵驗之端,則心有所信,而此地卽是已往經驗之吉地,十全無疑。且是先陵局內也,愜於神理,順乎人情,群情胥以爲萬幸矣。敦仁曰,臣等於山理,何由知之,而若其洽好處,則是亦如奴賤淸明,凡眼亦知爲恰好。且聞諸地官之言,則山形局勢,果爲大吉,且是先寢局內,神理人情,極其允叶。此又已驗之地,以向者考出政院日記見之,當初虛妄,旣已破惑,緬奉今爲二百餘年,則地氣之融聚,與新占之生地,小無間焉。今番事之如是極順,誠不幸中萬幸矣。寅永曰,山陵旣已封標,擇日一事,令該曹卽速稟旨擧行,何如?上曰,依爲之。出擧條寅永曰,山陵擇日後,堂郞當趁始役日出去,仍留敦匠,而其入接假家之造成,極爲煩弊,已例亦有可據,借入於各陵齋室,往來看審,何如?上曰,依爲之。出擧條寅永曰,節屆冬令,日晷極短,浮石之役,一時爲急,而在前東道陵寢,每以蘆原石取用矣。今亦依此爲之,郞官以下,先期進去事,分付,何如?上曰,依爲之。出擧條寅永曰,各年已例若此,故如是仰奏,而近來蘆原石浮取甚難,或有他近處可用之石,則從便取用,故綏陵陵役時,亦以他處石材取用矣。上可之。寅永曰,齋室丁閣,皆有舊基,竝當依前爲之,而從有所稟定者矣。今此山陵,卽元陵·惠陵之中岡也。齋室若因舊基爲之,則勢將在於元陵齋室之上矣。上曰,山陵旣定於先陵局內,凡百規模,無過於舊制,可無未安之意,以此申飭也。寅永曰,聖敎切當,謹當恪奉,而封陵皆有定規,丁閣齋室,亦有制度,雖不至過於舊制,亦何可不及定規乎?上曰,惠陵是何代陵寢乎?寅永曰,景宗大王元妃端懿王后陵寢矣。寅永曰,肅宗辛巳仁顯王后陵上石儀,在於補編定行之前,故皆倣厚陵舊制而爲之者,蓋遵國初儉約之規而然也。上曰,大臣就座,仍命史官就座,又命退,諸臣以次退出。
上在昌德宮。大行王妃初喪。
李熙絅啓曰,明日召對,取稟。傳曰,停。
徐左輔啓曰,來二十五日朝參日次矣,敢稟。傳曰,停。
尹敎成啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐左輔啓曰,行左承旨李圭祊,右承旨徐戴淳,今日不爲仕進,竝卽牌招,何如?傳曰,允。
又啓曰,明日再明日齊陵忌辰祭齋戒正日相値,視事頉稟之意,敢啓。傳曰,知道。
摠護使趙寅永,山陵都監堂上洪敬謨·趙秉鉉,禮曹判書金興根,參判姜時永,觀象監提調洪在喆,禮曹參議南獻敎啓曰,山陵各項吉日,推擇以入事,啓下矣。臣等齊到賓廳,招致觀象監諸日官,詳細會議,則今年庚坐,雖値坐殺,傍陰府比諸拘忌,最爲輕歇,方書例有制用之法,十二月卽吉朔云,故使之精擇,別單書入之意,敢啓。傳曰,知道。
景陵右旋壬坎龍庚兌轉換,坤落脈,申入首庚坐甲向,壬坎得,坤申得·乙歸,庚坐洪運丙辰土忌木,年月日時,雖値坐殺,傍陰府例有制用之法,以吉星制化之吉,正運癸丑木運,泊冠祿宮,大行王妃戊子生,火忌水日,始役斬草破土,十月初三日壬寅辰時,先始西方,祠后土告先陵,同日曉頭先行,作甕家同月十七日丙辰辰時,開金井同月二十七日丙寅辰時,穴深六尺,用營造尺,外梓宮陪進十一月初八日丙子卯時,下外梓宮同月初九日丁丑巳時,啓櫕宮同月二十八日丙申辰時,先施西方,周堂空,發靷十二月初一日丑時,行喪忌方丙壬方,成殯到山陵後隨時,停喪忌方坤巽方,山陵啓櫕宮同月初二日庚子卯時,先啓西方,進發啓櫕宮後隨時,下玄宮同月同日巳時,的呼乙未生,正沖庚午生,同句沖甲午生,已上下玄宮時少避,祭主不伏方巳午未地,取土吉方甲庚方,造命年癸卯金,月乙丑金,日庚子土,時辛巳金,坐山得局八節三奇,坐山貴人合祿,太歲眞祿馬貴,本命眞祿,太歲活祿馬貴,本命正貴天河轉運,聖人登寶殿,三元紫白,三德同聚,四大吉時,天地德合。
以校理李豊翼,修撰趙鳳夏,副修撰沈膺泰牌不進罷職傳旨,傳于徐戴淳曰,只推。
徐戴淳,以弘文館言啓曰,校理李豊翼,修撰趙鳳夏,副修撰沈膺泰,旣有只推之命,竝卽牌招察任,何如?傳曰,允。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,執義林肯洙,持平洪在重牌不進罷職傳旨,傳于尹敎成曰,只推。
以右承旨徐載淳牌不進罷職傳旨,傳于李熙絅曰,只推。
李熙絅,以禮曹言啓曰,來十一月初六日行景慕宮冬享大祭,親行取稟及親傳香取稟,當爲書入,而以國恤因山前,依例攝儀磨鍊之意,敢啓。傳曰,知道。
又以山陵都監摠護使意啓曰,山陵丁字閣以下營建材木及各項雜物輸運車子,依各年例定送事,分付,漢城府及三軍門軍卜馬出用,亦有各年已例,訓鍊都監二十匹,禁衛營·御營廳各十五匹,給糧料待令,而都監出去時,自多載去之物,爲先容所入使用,何如?傳曰,允。
又以山陵都監摠護使意啓曰,丁字閣以下營建所用瓦子方甎,當自都監燔用,而見今日候漸寒,設釜燔造,實無其路,目下事勢,恐難及期,所入瓦甎與龍鷲頭雜像,竝令戶曹,分付該署,預先措備,使之進排,何如?傳曰,允。
尹敎成,以禁衛營言啓曰,本營軍色從事官尹定鉉,身病甚重,勢難察任,今姑改差,何如?傳曰,允。
又以御營廳言啓曰,本廳字內肅靖門東邊第四城廊近處體城改築處,女墻亦已畢築之意,敢啓。傳曰,知道。
又以御營廳言啓曰,因漢城府草記,東部字內崇信坊陵洞近處捉虎事,本廳善放砲手五十名,將校率領,另飭出送矣。多日行獵,終無虎跡,山行軍今姑撤還,何如?傳曰,允。
又以刑曹言啓曰,卽接江原監司趙鶴年文移,則平康縣徒一年半定配罪人元宗瑋,限滿云矣。取考曹上配案,則宗瑋以公貨那移罪,壬寅四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目粘連,向前朴宗琰亦,捧還之未準,旣緣徑遞之故,收布之愆納,亦是敗局而然是白乎矣,事係不職,法難容恕,以此照律,何如?判付啓依允。
又啓目粘連,向前崔笠亦,武斷鄕曲,旣係豪橫,勒奪物貨,尤是惡習,不可以老悖,有所參恕,以此照律,何如?判付啓依允。
又啓目粘連,向前吳慶元亦,長番擧行,在所審愼,不善供職,有難參恕,以此照律,何如?判付啓依允。
又啓目粘連,向前金興吉段,內官之往來私室,猶是違法是白去等,謂以分疏,突入法官家者,尤係無嚴,以此照律爲白乎旀,王宗鎬段,法府推捉之下,非徒隱匿,至誘內官,同惡相濟,揆以法意,難免重勘,以此照律,何如?判付啓依允。
副司直洪直弼疏曰,伏以皇穹降割,我大行王妃,奄棄群黎,八域含生,普切哀隕,方今坤道順承,陰功旁達,佇望關雎·麟趾之化,而中途不造,長秋遽虛,伏惟聖心,悲悼沈慟,若何可極?竊願殿下,以禮制情,抑哀自强,上以寬兩殿止慈之念,下以答萬民無疾之祝焉。抑臣聞之,禮義由讀書出,故先王之制喪禮也,厥有讀禮之訓,爲其讀禮而後,斯可以盡乎情文也。至若檀弓大功廢業之文,則朱子釋之曰,業者簨簴之謂,非謂以哀而廢讀書也。以故壽皇之喪,山陵未卜而請開經筵,夫豈不義而朱子爲之哉?誠以君德之成就,專係於講學,一日不講學,則一日之德性懈矣。固不容有所間斷,且悲疚澹泊之中,外應旣息於芬華,良心眞切於燕濩,擴而充之,易以收功,及是時也,攝其威儀,壹其思慮,所接者賢士大夫,所講者聖謨賢訓,則有裨於進修者,蓋不可數計,詎但克盡情文已矣哉?臣謹稽列聖朝故事,例於公除後,輒開經筵,雖在斬制猶然,況又朞慼乎?沖年功課之不可斯須虛徐,臣嘗爲殿下陳之,今不敢更瀆宸嚴,而法講之廢,亦旣久矣。若復因喪而停講,則此歲垂盡,所謂一曝而十寒者,不幸近之矣。將何以成就允德乎?臣愚死罪竊不勝過計之憂,復罄赤忱,冒昧仰陳。伏願殿下,遵聖哲之定訓,鑑祖宗之成規,亟開隻日之講,用完緝熙之功焉。臣癃病濱死,不克匍匐於闕下,僅能受服于縣庭,於禮曠矣,於分虧矣。惶縮屛伏,秪竢威罰,不圖玆者,伏見吏曹公文,以臣啓下於挽章製述官。夫挽章製述,在朝詞臣,用賁黼黻者之責耳。如臣蓬藋之賤,非敢以儒臣自處,詎可冒齒於其間哉?且臣疝癖宿症,近益危劇,伏枕落席,待盡朝暮,以若精力,其何能濡毫運思,掇緝句語,揄揚徽美之萬一乎?以義則不敢,以病則難强,縱欲承命,其可得乎?不然,臣亦化育中一物耳,當今小大奔走各效其力之日,藉手文墨之末技,用相執紼之役,豈非區區之願,而不此之爲,乃敢枝蔓其辭,瀆撓紸纊,臣於是,又有罪焉。伏乞聖慈,俯賜照臨,亟許變通,仍命有司,刋臣所帶經筵之銜,勘臣前後違傲之罪,以昭法紀,以安私分焉,臣無任云云。答曰,省疏具悉爾懇。國運不幸,坤殿禮陟,兩慈殿止慈之衷,無以慰譬,而爾疏適至,備陳此時講筵之尤急,良用嘉歎,當爲之留念。至於輓詞製述,在昔儒賢,皆無必辭之擧,則爾何爲如是爲辭乎?仍傳于李熙絅曰,此批答,遣地方官傳諭。
上在昌德宮。大行王妃初喪。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重呈辭,監察茶時之意,敢啓。傳曰,知道。
李熙絅啓曰,明日召對,取稟。傳曰,停。
又啓曰,奉朝賀朴綺壽,今方謝恩,而同副承旨,進詣延英門外,敎書傳授之意,敢啓。傳曰,知道。
敎崇政大夫行龍驤衛上護軍致仕奉朝賀朴綺壽書,王若曰,漢史肇致仕之文,予有一二臣同德,戴記垂引年之訓。卿今七十而曰耆,自古邵齡之退休,實爲昭代之優禮,嗟卿懇愈往而愈摯,必欲晩節之保全,雖予心是倚而是毗,亦宜頹俗之砥礪,與其徒紆以虛眷,曷若胥孚乎至誠?惟卿,詩禮傳家,孝友根性,古家之名碩相望,乃自錦溪之巍勳,一門之典型尙存,爰繼忠貞之直節,至行盡事親之道,始在孩提,邃學蘊〈濟〉世之工,粤自韋布,肆早歲發軔以後,荷先朝特簡之知,由翰司而待制金閨,禁密非竇儀不可,從國子而進長玉署,文章如歐陽得來,佐銓席而參廟籌,望實俱備,筦邊鑰而按湖臬,績庸允成,允矣玉尺之禔躬,介然氷蘖之勵操,逮我翼考代舜攝之日,益勉藎臣示周行之謨,尺疏效匪躬之忱,思盡臣分,衮褒恢包容之眷,深結主知,故前後恩遇之益隆,而中外踐履之迨遍,晉秩九卿而主于詞苑,周流諸曹則長於天官,志操冞堅,若浼蠟梔之態,進就不苟,無藉蟠木之容,嗟呼諸大夫曰賢,求之古君子無媿,平居常寡言笑,恒對方冊中聖人,素性不喜芬華,淡如山澤間癯士,蔬糲供鐘鼎之室,傳臣淸貧,蓬蒿軒駟之門,棲心澹泊,迨當丹扆之嗣服,政須黃髮之詢猷,出入候班,寇平仲之顔髮不改,周旋經幄,范淳夫之講說可聽,雖高年已躋於耆英,何巽牘又遽於引退,求世臣鞠躬之義,未宜言休,尙道家知足之論,不爲無據,顧素執若是其勤懇,在敬禮不得已勉從,惟其羈縻官銜,致煩複於來往,豈若成就完節,俾永美於始終?玆循列朝之彝章,庸侈三字之華誥,今玆罔居寵利,俾作元祐完人,從此優遊江湖,何止急流勇退?於戲,東岡之叢桂入望,庶慰昧昧我思,北闕之彩雲長瞻,想切耿耿宵夢,居位去位,無間休戚之與同,進憂退憂,宜有謀猷則入告,迺勉養頤之福,體予敷心之辭,故玆敎示,想宜知悉。檢校直閣徐有薰製進
以校理李豊翼,修撰趙鳳夏牌不進罷職傳旨,傳于李熙絅曰,只推。
李熙絅,以山陵都監摠護使意啓曰,浮石以蘆原石取用,郞官先期進去事,筵稟蒙允矣。大小浮石所郞廳監造官,率匠手,依例除肅拜出送役所之意,敢啓。傳曰,知道。
義禁府照目粘連,陽智前縣監朴宗琰矣本府議啓內,捧還之未準,旣緣徑遞之故,收布之愆納,亦是敗局而然是白乎矣,事係不職,法難容恕,以此照律,罪杖八十收贖,奪告身三等,私罪,奉敎依允爲旀,功義各減一等爲良如敎。又照目粘連,前縣監崔笠矣本府議啓內,武斷鄕曲,旣係豪橫,勒奪物貨,尤是惡習,不可以老悖,有所參恕,以此照律,罪杖一百流三千里定配,以其年七十九,依律文收贖,只告身盡行追奪,私罪,奉敎依允爲旀,功減一等爲良如敎。又照目粘連,中官金興吉,出身王宗鎬等矣本府議啓內,金興吉段,內官之往來私室,猶是違法是白去等,謂以分疏,突入法官家者,尤係無嚴,以此照律爲白乎旀,王宗鎬段,法府推捉之下,非徒隱匿,至誘內官,同惡相濟,揆以法意,難免重勘,以此照律罪,金興吉段,以不能爲事理重律,杖八十收贖,奪告身三等,王宗鎬段,以報上不以實律,杖八十收贖,徒二年定配,竝只,私罪,奉敎依允爲旀,金興吉段,功減一等爲良如敎。又照目粘連,中官吳慶元矣本府議啓內,長番擧行,在所審愼,不善供職,有難參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
申錫愚,以義禁府言啓曰,時囚罪人王宗鎬,杖八十徒二年定配照律公事,判付內,依允事,命下矣。王宗鎬杖八十收贖,告身盡行追奪,江原道旌善郡好善驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。大行王妃初喪。
夜五更,月暈。
申錫愚啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重呈辭,監察茶時之意,敢啓。傳曰,知道。
李熙絅啓曰,明日常參·經筵,取稟。傳曰,停。
李圭祊啓曰,右承旨徐戴淳,右副承旨尹敎成,今日不爲仕進,竝卽牌招,何如?傳曰,允。
以右承旨徐戴淳,右副承旨尹敎成牌不進罷職傳旨,傳于李熙絅曰,只推。
李熙絅,以長生殿提調意啓曰,外梓宮着漆度數,謹奉草記批旨,依丁丑例,以五十五度磨鍊擧行,而陪進日字,在十一月初八日,則自九月十七日始漆,至陪進前日計之,僅爲五十日,而陪進之前,又有結裹習儀節次,當費三四日,則日字不足,幾近十日,無以準五十五度之數,何以爲之?敢稟。傳曰,依壬午年例爲之。
又以國葬都監摠護使意啓曰,因山擇日,已爲啓下矣。大轝作路及晝停,依乙丑年例磨鍊擧行,何如?傳曰,允。
又以山陵都監摠護使意啓曰,陵上莎草,自前浮取於慕華館丁字閣前後面,則例以本陵近處莎草,浮出以用矣。今亦依前例,慕華館莎草軍一千五百名,陵所近處浮莎軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。
又以山陵都監摠護使意啓曰,陵所及浮石所諸處時急往來之際,附近驛馬二匹,依前例入把事,分付畿營,何如?傳曰,允。
又以禮曹言啓曰,今此景陵守護軍七十名俱兩,依例令兵曹定送,何如?傳曰,允。
又以司僕寺一提調意啓曰,今此大行王妃發靷時各差備入把馬數,別單書入之意,敢啓。傳曰,知道。
申錫愚,以禁衛營言啓曰,本營中軍南錫圭,身病甚重,勢難察任,今姑改差,何如?傳曰,允。
上在昌德宮。大行王妃初喪。
尹敎成啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李熙絅啓曰,明日·再明日·三明日·二十八日·二十九日梓宮全體加漆問安相値,視事頉稟之意,敢啓。傳曰,知道。
傳于李熙絅曰,行狀製述官,以領府事改付標以入。
尹敎成啓曰,行大司憲朴晦壽,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,執義林肯洙,持平洪在重牌不進罷職傳旨,傳于尹敎成曰,只推。
以慶尙監司李景在狀啓,固城縣人命渰死事,傳于申錫愚曰,聞甚矜惻,元恤典外別加顧助,渰死人如有生前身還布,竝蕩減事,廟堂措辭,分付。
李熙絅,以弘文館言啓曰,修撰趙鳳夏,卽爲牌招察任,何如?傳曰,允。
又以內醫院都提提·提調意啓曰,駝駱粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
申錫愚,以戶曹言啓曰,臣永元與正郞臣金萬根,進詣慶熙宮差備內,啓下手本中有頉處,眼同看審,則各殿堂行閣,間間有雨漏處,故今方修改,而始役則擇日擧行之意,敢啓。傳曰,知道。
李熙絅,以山陵都監摠護使意啓曰,山陵始役日字漸近,而本都監堂上金熙華,身病猝重,無以出去董役,今姑減下,其代行司憲府大司憲朴晦壽,差下,何如?傳曰,允。
又以山陵都監摠護使意啓曰,丁字閣上樑文製述官書寫官實預差,別單書入之意,敢啓。傳曰,知道。
山陵丁字閣上樑文製述官洪敬謨,預差趙秉龜,書寫官金賢根,預差金炳疇,以上竝單付。
李熙絅,以山陵都監摠護使意啓曰,浮石以蘆原石取用事,筵稟蒙允矣。郞官以下,先爲山送,看審石處,則餘存石品,無以堪用,勢不得不浮出於釣溪石矣。郞廳率匠募轉送釣溪,使之浮出之意,敢啓。傳曰,知道。
又以國葬都監摠護使意啓曰,因本都監草記,大轝作路及晝停,依乙丑年例,磨鍊擧行事,允下矣。來十二月初一日,大轝自殯殿離發,由興仁門,至普濟院路祭所,離發至廟洞晝停,仍詣陵所,以此分付兵曹及畿營,使之前期看審,轝士軍替運處所,磨鍊立栍,道路橋梁,預爲修治,何如?傳曰,允。
又以山陵都監摠護使意啓曰,出陵所前各所役處,多有先期看檢之事,郞廳監造官中,不可不次次進去,依前例除下直出送之意,敢啓。傳曰,知道。
尹敎成,以刑曹言啓曰,謹依下敎,供上不爲擧行,仍爲逃躱罪人金百祿,嚴刑一次後,全羅道光州牧定配所,卽爲押送之意,敢啓。傳曰,知道。
義禁府啓目,陽智前縣監李寬永·金海植等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。大行王妃初喪。
梓宮初度加漆後,大殿,政院·玉堂·朝廷二品以上·六曹堂上·大司諫單子問安。答曰,知道。內閣·藥房口傳問安。答曰,知道。大王大妃殿·王大妃殿,政院·玉堂單子問安。答曰,罔極。內閣·藥房·朝廷二品以上·六曹堂上·大司諫口傳問安。答曰,罔極。
藥房提調金道喜,副提調徐左輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
尹敎成啓曰,備邊司郞廳來言,今日賓對日次,而梓宮全體加漆問安相値,不得來會云矣。敢啓。傳曰,知道。
徐戴淳,以國葬都監摠護使意啓曰,發引時內外門路及輪轝排設處所,肩轝大轝待令處所,預爲稟定,然後可以趁期擧行,自殯殿門,由弘仁門·賓陽門出,由明政殿後門入,復由明政殿正門出,至月臺排設輪轝,自月臺陪奉於肩轝,至弘化門外,移奉於大轝,至興仁門內排設處所少駐,換用短橫杠,出城門排設所少駐,換用本杠,至路祭所,仍以大轝,少駐於幕次,還爲進發,至廟洞晝停所,又以大轝,少駐於幕次,還爲離發,至陵所紅箭門外,直以大轝,至丁字閣月臺,自月臺至欑宮,排設輪轝,依此磨鍊,而雖非城門,左右有人家路狹處,依已例從便換杠之意,預爲分付於各都監及轝士大將處,何如?傳曰,允。
又以國葬都監摠護使意啓曰,取考各年謄錄,發引時大轝之高,較量於興仁門,則門高不足,故門閾磚石,預爲掘去矣。今亦依此例,令各該司,前期修治,何如?傳曰,允。
兵曹,以李應植爲禁衛中軍。
尹敎成,以兵曹言啓曰,來十月十一月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
上在昌德宮。大行王妃初喪。
自酉時至人定,洒雨下雨,測雨器水深一分。自人定至二十七日開東,洒雨下雨,測雨器水深一寸一分。
梓宮再度加漆後,大殿,政院·玉堂·朝廷二品以上·六曹堂上·大司諫單子問安。答曰,知道。內閣·藥房口傳問安。答曰,知道。大王大妃殿·王大妃殿,政院·玉堂單子問安。答曰,罔極。內閣·藥房·朝廷二品以上·六曹堂上·大司諫口傳問安。答曰,罔極。
徐戴淳,以魂殿都監摠護使意啓曰,梓宮全體加漆準五度,在於今二十九日矣。書上字及結裹吉日時,令該曹推擇,何如?傳曰,允。
又以魂殿都監摠護使意啓曰,補編受敎中結裹以先襦衾·次紅氈載錄,而取考各年謄錄,則襦衾紅氈外,又以油芚入用矣。今番則何以爲之乎?敢稟。傳曰,依各年謄錄爲之。
又以魂殿都監摠護使意啓曰,本都監郞廳司饔院主簿閔致祿,身病猝重,勢難察任,改差,其代前縣監洪羲人差下,使之察任,而時無職名,令該曹口傳付軍職,何如?傳曰,允。
徐左輔,以禁衛營言啓曰,本營軍色從事官李時愚,時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單李時愚·洪羲人。
徐戴淳,以國葬都監摠護使意啓曰,發引時班次圖,一依各年謄錄磨鍊,而哭宮人行帷帳,在承史閣臣都監班之前,遮截前後,難於檢飭,乙亥以後,因特敎立於銘旌前,都薛里守侍陵官,立於銘旌後,宗戚執事,立於守侍陵官後矣。今亦依此磨鍊,魂殿國葬兩都監堂郞各一員,分立於大轝肩轝神轝之後,往來檢飭,而大轝肩轝陪衛之員,雖於神轝之後,不改服色,從便檢察,載在各年謄錄,依此擧行,何如?傳曰,允。
又以國葬都監摠護使意啓曰,發引時晝停所,當排設欑宮,轝士軍替運處,亦設幕次,而謹考各年儀軌,則晝停所不設欑宮,只設幕次,仍以大轝奉駐,還爲進發,替運處則不設幕次,轝士軍預爲分運整待,從便替運矣。今番則何以爲之?敢稟。傳曰,依各年例爲之。
又以山陵都監摠護使意啓曰,都監郞廳,例不差祭官,而本都監郞廳徐光奎,時帶漢城府庶尹,原定無祀鬼獻官矣。揆以事例,合有變通之道,令該曹口傳他司相換,何如?傳曰,允。
吏曹口傳政事,漢城庶尹徐光奎,繕工主簿宋宗洙相換。
徐戴淳,以山陵都監摠護使意啓曰,丁字閣上樑文製述官·書寫官實預差,已爲別單啓下矣。書寫時擧行等節,外都監處所稍遠,依各年已例,令國葬都監擧行,讀上樑文官各差備官祭官,考例差出事,分付吏曹,祭物則自本都監措備待令,何如?傳曰,允。
又以山陵都監摠護使意啓曰,丁字閣外四面帷門布城,例以軍門布帳擧行矣。今亦依此擧行之意,知委各該營,何如?傳曰,允。
又以山陵都監摠護使意啓曰,取考各年儀軌,則大轝吉凶儀仗假家,不爲造作,只設雨備及油遮日矣。今亦依此擧行,何如?傳曰,允。
又以山陵都監摠護使意啓曰,陵所始役之後,凡有時急往復定奪之事,不可一刻遲延,別設擺撥於陵所,乃是前例,令兵曹依例擧行,何如?傳曰,允。
又以山陵都監摠護使意啓曰,今此因山時,大小使客之支待,若皆分定於畿邑則廚傳之弊,不可不念,依各年例,奉命承旨外,使各其司擧行,而中使往來時,則依例乘太僕馬,糧饌,令戶惠廳備給,何如?傳曰,允。
又以山陵都監摠護使意啓曰,因山時陵所各司假家,丙申以後,各自其司造作,載在各年儀軌,今亦依此知委,何如?傳曰,允。
尹敎成,以義禁府言啓曰,忠淸監司金鼎均狀啓內,長鬐前縣監李鍾振罪狀,令攸司稟處事,啓下矣。李鍾振下去忠淸道忠州地云,依例發遣府書吏,拿來,何如?傳曰,待待命拿囚。
義禁府啓目,向前李寬永段,還穀排捧,旣使紓力,而仍又未準,軍結上納,拖至屢年,而尙此愆期,縱云邑勢之所使,實非法意之攸在,六分不足之律,在所難免,以此照律爲白乎旀,金海植段,軍結錢之流來,不納,旣爲夥多,排捧還之連年未準,又違法意,九分不足之律,在所難免,以此照律,何如?判付啓依允。
上在昌德宮。大行王妃初喪。
梓宮三度加漆後,大殿,政院·玉堂·朝廷二品以上·六曹堂上·大司諫單子問安。答曰,知道。內閣·藥房口傳問安。答曰,知道。大王大妃殿·王大妃殿,政院·玉堂單子問安。答曰,罔極。內閣·藥房·朝廷二品以上·六曹堂上·大司諫口傳問安。答曰,罔極。
徐戴淳啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
傳于徐戴淳曰,方外醫趙存璟,議藥同參差下。
徐戴淳,以內醫院都提調提調意啓曰,方外醫人趙存璟,議藥同參差下事,命下矣。依下敎,方外醫人趙存璟,議藥同參差下,令該曹口傳付軍職,冠帶常仕之意,敢啓。傳曰,知道。
兵曹口傳政事,副司勇單趙存璟。
傳于徐戴淳曰,藥房三提調,率醫官入侍。
李熙絅,以吏曹言啓曰,今此宗廟冬享大祭薦俎官,前都正金德喜塡差,而時無職名,令該曹口傳付軍職,何如?傳曰,允。
兵曹口傳政事,副護軍單金德喜。
李圭祊,以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
禮曹,梓宮書上字吉日時推擇,則今九月三十日午時,結裹吉日時,來十月初二日巽時爲吉云。以此日時擧行,何如?判付啓,依所啓施行爲良如敎。
李熙絅,以魂殿都監摠護使意啓曰,本都監堂上趙秉龜,職務相妨,今姑減下,其代以吏曹判書李光正,差下,何如?傳曰,允。
又以國葬都監摠護使意啓曰,本都監堂上金道喜,職務相妨,今姑減下,其代以知敦寧府事金左根,差下,何如?傳曰,允。
又以國葬都監摠護使意啓曰,發引時,大轝前火鐵燭籠,神輦前三色燭籠,到山陵紅箭門內,例以忠贊衛奉持,而各年謄錄,仍以軍人奉持事,草記蒙允矣。今亦依此擧行,何如?傳曰,允。
又以國葬都監摠護使意啓曰,丁字閣欑宮排設處四壁,有紬甲帳周遮之節,而己酉,因特敎除壁帳,以牧丹屛代用,其後皆用此例矣。今亦依此擧行,何如?傳曰,允。
又以國葬都監摠護使意啓曰,大轝肩轝馬木,擔運隨後之際,每致失次紛聒之患,且或有軍人觸傷之慮,故各年經稟後,馬木預爲排設於各處所矣。今番亦依此擧行,何如?傳曰,允。
徐左輔,以兵曹言啓曰,今此大行王妃發引返虞時,各差備忠贊衛一百二十一名,依都監磨鍊,以京有廳出用之意,敢啓。傳曰,知道。
又以備邊司言啓曰,守令有闕之代,令該曹口傳差出,催促下送,接慰官,亦令口傳差出,而木川以劇弊之邑,又値數遞之餘,勿拘常格,各別擇差之意,亦爲分付,何如?傳曰,允。
義禁府照目粘連,陽智前縣監李寬永·金海植等矣本府議啓內,李寬永段,還穀排捧,旣使紓力,而仍又未準,軍結上納,拖至屢年,而尙此愆期,縱云邑勢之所使,實非法意之攸在,六分不足之律,在所難免,以此照律爲白乎旀,金海植段,軍結錢之流來不納,旣爲夥多,排捧還之連年未準,又違法意,九分不足之律,在所難免,以此照律罪,李寬永段,從重論,以六分不足律,杖六十收贖,告身盡行追奪,徒一年定配,金海植段,從重論,以九分不足律,杖九十收贖,告身盡行追奪,徒二年半定配,竝只,私罪,奉敎依允爲旀,竝只功減一等爲良如敎。
癸卯九月二十七日未時,上御重熙堂。藥房三提調率醫官入侍時,都提調權敦仁,提調金道喜,副提調徐左輔,檢校直提學趙秉龜,假注書權應夔,別兼春秋鄭基世·李裕元以次進伏。醫官崔暄·金時中·金漢雋·秦慶煥·南正吉·趙存璟·吳昌烈,進伏楹外訖。上曰,藥房提調進前。敦仁進前奏曰,俄伏聞醫官所傳,已伏審聖候平順,而今得方寸之地,仰瞻天顔,症候極其平順,下情不勝慶幸矣。又奏曰,寢睡之節,何如?上曰,善寢矣。仍命醫官入診。漢雋等以次入診訖,各奏脈候曰,左右三部調均,而早朝入診時,乍有浮滑之意,今則甚安靜,顆粒則今日三次診察,而已有脹大之意,誠勿藥聖痘矣。敦仁曰,口渴則何如?上曰,不甚大段,只進山査飮數次矣。上曰,新差醫藥同參趙存璟,小兒醫乎?敦仁曰,是小兒醫矣。上曰,何邑之人乎?敦仁曰,居在抱川地矣。敦仁曰,在前如此之時,藥院三提調,例爲竝直矣。自今日擧行,何如?上曰,明日更議爲之,可也。敦仁曰,臣等俱退,下情未安,副提調使之坐直於政院,諸醫官竝待令於近處,似好矣。上可之,仍命退,諸臣以次退出。
上在昌德宮。大行王妃初喪。
直宿後,大殿·大王大妃殿·王大妃殿,內閣·政院·藥房·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿,口傳問安。答曰,知道。大殿·大王大妃殿·王大妃殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。
藥房口傳啓曰,臣等昨日登筵,仰瞻聖候,顆斑明潤,諸症祥順,下情不勝達宵慶幸,夜來症候諸節,益有平順之效乎?臣等率醫官入診,詳承夜間諸節,不容少緩,特許召接,仍令臣等率醫官,自今日直宿於差備近處,千萬顒祝,惶恐敢啓。答曰,知道。入診自內爲之,卿等不必入侍,直宿處所,以內兵曹爲之。
進御加味活血湯,一貼煎入事,榻前下敎。
徐左輔啓曰,藥房三提調,持湯劑來待矣。傳曰,封入。
徐戴淳啓曰,上候平復間,視事頉稟之意,敢啓。傳曰,知道。
藥房口傳啓曰,臣等朝於口啓,未蒙召接,區區下情,不勝鬱慮,日勢向晩,症候諸節,連爲平順乎?此時診察,不容少緩,暫許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。大王大妃殿·王大妃殿口傳問安。答曰,知道。
傳于徐左輔曰,豊恩府院君,永興府院君,行護軍趙秉龜,典簿趙秉夔別入直。
徐戴淳,以內醫院都提調·提調意啓曰,豊恩府院君,永興府院君,行護軍趙秉龜,典簿趙秉夔,別入直事,命下矣。依下敎,自今日別省記入直之意,敢啓。傳曰,知道。
又以內醫院都提調提調意啓曰,移直事,命下矣。臣等自今日,移直於內兵曹,稱號以侍藥廳爲之,醫官崔暄·金時中·金漢雋·秦慶煥·金珪·金景球·南正吉·卞宗浩·韓相瑚·李昌奎·鄭檍·金永勳·吳昌烈·李河錫·趙存璟,竝爲差備待令,李慶年·秦東老·李昌佐,本院別入直,別掌務官一員,依例差出之意,敢啓。傳曰,知道。
李熙絅,以吏曹言啓曰,今此宗廟朔祭獻官,前承旨李啓朝塡差,而時無職名,令該曹口傳付軍職,何如?傳曰,允。
徐戴淳,以奎章閣言啓曰,江都奉來大行王妃敎命玉冊,今姑權安于本院之意,敢啓。傳曰,知道。
又以國葬都監摠護使意啓曰,三都監工役,自今日爲始,依例停止,而山陵始役日字,更爲推擇之意,敢啓。傳曰,知道。
又以弘文館言啓曰,上番副校理臣金基纘,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
又以禮曹言啓曰,山陵始役日字,更爲推擇事,啓下矣。祠后土祭·先陵告由祭,待始役,吉日更爲推擇擧行,何如?傳曰,允。
又以禮曹言啓曰,依已例,梓宮進漆,今姑停止,更爲擇吉擧行,朝晡哭亦姑停止之意,敢啓。傳曰,知道。
又以禮曹言啓曰,殯殿行諸上司及八道·四都進香吉日時,來十月初三日爲始磨鍊,纔已啓下,而三都監工役,自今日停止矣。進香日字,更爲擇日擧行,何如?傳曰,允。
吏曹口傳政事,以金永爵爲定州牧使,張照爲木川縣監,接慰官單尹穳。
尹敎成,以義禁府言啓曰,時囚罪人金海植,杖九十,徒二年半照律公事,判付內,依允,功減一等事,命下矣。金海植功減一等,杖八十收贖,告身盡行追奪,黃海道長連縣朴山驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李寬永,杖六十,徒一年定配照律公事,判付內,依允,功減一等事,命下矣。李寬永功減一等,減徒加杖,杖一百收贖,告身盡行追奪,纔已勘放矣。依前罪目,黃海道海州牧靑丹驛,還發配所,而依例發遣府羅將,押送之意,敢啓。傳曰,知道。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢膳諸節,一向萬安,而症候益有平順之效乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。
傳于徐左輔曰,藥房三提調,率醫官入侍,原任大臣,永興府院君,同爲入侍。
藥房口傳啓曰,臣等俄者登筵,仰瞻聖候諸節,比昨益爲平順,區區下情,不勝慶幸,湯劑雖不議定,晩後症候,更宜詳察,特許臣等率醫官入侍,千萬顒祝,惶恐敢啓。答曰,知道。與朝一樣,不必更爲入侍矣。大王大妃殿·王大妃殿口傳問安。答曰,知道。
有政。吏批,判書李光正,參判洪在喆,參議李公翼進,同副承旨李熙絅進。以李裕元爲司諫,李源達爲敦寧都正,趙亨復爲兵曹參議,金興根爲知經筵。
兵批,行判書朴岐壽病,參判李羲肇病,參議未差,參知李元會入直進,右副承旨尹敎成進。判中樞加設單李穆淵,副護軍洪鍾應·沈宜升,以上竝單付。
徐戴淳,以侍藥廳都提調·提調意啓曰,今此直宿時,待令醫官以下元役供饋等節,令該曹依例分付,何如?傳曰,允。
又以侍藥廳都提調·提調意啓曰,在前議藥之時,方外醫術,如有精明之人,則多有同參議藥之例矣。出身李種龍素嫺醫理,使之同參議藥,何如?傳曰,允。
兵曹口傳政事,護軍單李啓朝。
癸卯九月二十九日辰時,上御重熙堂。藥房三提調率醫官入侍,原任大臣,永興府院君同爲入侍時,都提調權敦仁,提調金道喜,副提調徐左輔,記事官李參鉉,別兼春秋鄭基世·李裕元,檢校待敎趙鳳夏,領府事趙寅永,判府事鄭元容,永興府院君金祖根以次進伏。醫官崔暄·金時中·金漢雋·秦慶煥·金景球·南正吉·吳昌烈·李河錫·趙存璟·李鍾龍,進伏楹外訖。寅永曰,症候連爲平順,顆粒圓淨,調攝得宜,誠不勝慶幸萬萬矣。朝者水刺,已爲進御乎?飮食起居之方,此時尤切,伏願益加審愼焉。元容曰,症候自來平順,今又仰瞻,慶幸之忱,無以形容盡達矣。敦仁曰,顆粒脹大放白,益復祥吉,慶幸萬萬矣。雖在常時,節宣之道,必愼於起居飮食之節,伏願益加調攝焉。醫官待令,使之入診可乎?上曰,入診置之,使之仰瞻,可也,漢雋·正吉·存璟等三人,進前仰瞻訖,奏曰,顆粒脹大,體色放白,比之朝者仰瞻,尤爲祥吉矣。遂命醫官先退,諸醫以次退出。上命大臣近前詳瞻。元容前進詳瞻曰,珠顆明潤圓脹,諸症如是祥吉,食飮起居之節,益加審愼,是所望也。敦仁曰,比之再昨日仰瞻,已有脹大之意矣。更爲退伏。敦仁曰,自十月初一日,有酡酪進上之例,而姑爲停止,各殿供上,亦爲停止,眞殿進上,亦待日後封進時擧行,何如?上曰,依此爲之可也。上曰,政事近久不爲矣。遂命書傳敎,傳曰,政官牌招開政。出傳敎寅永曰,臣等非不欲頻爲入侍仰瞻,而非但座次之狹窄,此時酬接,亦極悚惶。在前如此之時,原任大臣有輪回入侍之例矣。日後入診時,臣等亦爲輪回入侍之地,何如?上可之。遂命退,諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡一向安穩,水刺亦爲頻進,而症候諸節,益有平順乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
尹敎成啓曰,備邊司郞廳來言,今日賓廳日次,而直宿相値,不得來會云矣。敢啓。傳曰,知道。
傳于徐戴淳曰,禮房承旨,馳詣宗廟·景慕宮,奉審摘奸以來。
藥房口傳啓曰,臣等俄於請診之啓,伏承與昨一樣不必入侍之批,仰認聖候一向萬安,益切慶幸,而其在保護愼重之道,此時診察,不容少緩,伏乞暫許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
傳于李熙絅曰,發遣吏郞,諸執事淸齋與否,摘奸以來。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,水刺頻爲進御,寢睡果得安穩,而症候諸節,一向平順乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
進御加味歸茸湯一貼煎入事,榻前下敎。
徐戴淳啓曰,藥房三提調持湯劑來待矣。傳曰,封入。
尹敎成啓曰,來初五日朝參日次,而直宿相値,頉稟之意,敢啓。傳曰,知道。
傳于徐戴淳曰,禮房承旨馳詣宗廟,奉審摘奸以來。
藥房口傳啓曰,臣等俄於請診之啓,伏承與昨一樣之敎,仰認聖候一向萬安,區區下情,不勝慶幸,加味歸茸湯,俄已封入,而晩後諸節,益有差勝乎?日勢向晩,此時診察,不容少緩,特許臣等率醫官入侍,千萬顒祝,惶恐敢啓。答曰,知道。與朝一樣,卿等不必入侍矣。
徐戴淳,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡之節,水刺之進,亦爲一向平善乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
進御歸茸保元湯一貼煎入事,榻前下敎。
徐戴淳啓曰,藥房三提調持湯劑來待矣。傳曰,入侍。原任大臣,永興府院君同爲入侍。
藥房口傳啓曰,臣等俄者登筵,伏承聖候,諸節連爲平順,歡欣慶忭,曷有其極?歸茸保元湯進御之後,症候凡節,益有差勝之效乎?日勢向晩,臣等率醫官更爲診察,不容少緩,伏乞暫許召接,千萬顒祝,惶恐敢啓。答曰,知道。與朝一樣,卿等不必入侍矣。
尹敎成,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
癸卯十月初二日辰時,上御重熙堂。藥房三提調持湯劑入侍,原任大臣,永興府院君同爲入侍時,都提調權敦仁,提調金道喜,副提調徐左輔,記事官李參鉉,別兼春秋鄭基世·沈慶澤,原任直閣金左根,領府事趙寅永,判府事鄭元容,永興府院君金祖根以次進伏訖。寅永曰,聖候一向太平,慶幸之忱,無以形容仰達矣。元容曰,臣等慶祝之心,以日益加矣。上命湯劑封入,賤臣承命出戶外,傳于首醫,首醫秦慶煥奉持銀鎖藥炒器進入,跪奏開鑰匙。敦仁先嘗少許,奉授夾侍,夾侍奉進。上進御訖,更進乾葡萄少許,遂命醫官先退。上命大臣近前詳瞻。諸大臣進入楹內,詳細仰瞻,退伏楹外。敦仁曰,此時調補,專在於水刺頻進,寢睡安穩,太平太年,萬吉萬吉矣。元容曰,聖心亦應詳知矣。脹膿之時,胃氣充實,然後奏速成之效,落痂之際,胃氣亦少虛,此時則食飮必少節,伏願益加審愼焉。遂命退,諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝若何,寢睡之節,何如,昨進水刺,果爲進御,而症候諸節,益有平順之效乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
進御歸茸保元湯前方中,鹿茸加一錢官桂加二分,一貼煎入事,榻前下敎。
徐戴淳啓曰,藥房三提調持湯劑來待矣。傳曰,封入。
藥房口傳啓曰,臣等朝於請診之啓,伏承與昨一樣之敎,仰認聖候一向萬安,而俄者煎入歸茸保元湯進御之後,症候諸節,更若何?日已向晩,此時診察,不容少緩,伏乞暫許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡水刺之節,連爲萬安,而症候諸節,益有平順乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
進御歸茸保元湯前方中,去官桂·人蔘·鹿茸各減一錢五分,一貼煎入事,榻前下敎。
徐戴淳啓曰,藥房三提調持湯劑來待矣。傳曰,封入。
藥房口傳啓曰,臣等朝於請診之啓,雖伏承與昨一樣之敎,未蒙入侍之命,下情慶幸之餘,旋切伏鬱,歸茸保元湯進御之後,諸節益有差勝之效乎?此時診察,不容暫緩,伏乞特許臣等率醫官入侍,千萬顒祝,惶恐敢啓。答曰,知道。與朝一樣,卿等不必入侍矣。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡一向安穩,水刺亦爲頻進,而貫膿今爲三日,症候諸節,益復平順乎?臣等率諸御醫,趁早入診,詳察聖候爲宜。臣等不任達宵伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
尹敎成啓曰,備邊司郞廳來言,今日賓廳日次,而直宿相値,不得來會云矣。敢啓。傳曰,知道。
藥房口傳啓曰,臣等俄於請診之啓,伏承與昨一樣,不必入侍之批,仰認聖候連爲平順,已至回漿之境,區區下情,尤不勝慶幸,而臣等之未登診筵,今爲數日,其在保護愼重之道,詳細診察,不容少緩,暫許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,甘露回天飮進御之後,諸節益臻收靨之境,而寢睡水刺之節,亦爲一向平善乎?臣等率諸御醫,趁早入診,詳察聖候爲宜。臣等不任達宵伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
進御甘露回天飮一貼封入事,榻前下敎。
藥房口傳啓曰,臣等俄於請診之批,伏承與昨一樣之敎,仰認聖候益臻平順,回漿結痂,次第如期,不勝歡欣慶忭,而其在愼重保護之道,詳細診察,不容暫緩,特許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·兩司長官單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡一向安穩,水刺亦爲頻進,而症候諸節,益復平順乎?臣等率諸御醫,趁早入診,詳察聖候爲宜。臣等不任達宵伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
尹敎成啓曰,來十一日朝參日次,而直宿相値,頉稟之意,敢啓。傳曰,知道。
徐載淳啓曰,來十一日專經文臣殿講日次,而直宿相値,頉稟之意,敢啓。傳曰,知道。
李圭祊啓曰,來十一日輪對日次,而直宿相値,頉稟之意,敢啓。傳曰,知道。
藥房口傳啓曰,臣等俄伏承批旨下者,有與昨一樣不必入侍之命,仰認聖候諸節益爲平順,漸臻天和,歡欣慶忭,曷有其極?今日乃是收靨中日,淸涼之劑,隨時進用,卽醫家良法,晩後症候,詳細診察,可以議定,亟許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝若何,寢睡·水刺之節,何如,今日卽醫家十二日準滿之期,症候益臻平復乎?臣等率諸御醫,趁早入診,詳察聖候爲宜。臣等不任達宵伏慮,敢此問安,竝爲仰稟。答曰,知道。少間當召接矣。大王大妃殿·王大妃殿口傳問安。答曰,知道。
傳于徐戴淳曰,侍藥廳自今日撤罷,三提調退直本院。
傳于徐戴淳曰,藥房三提調入侍,原任大臣,永興府院君同爲入侍。
傳于徐戴淳曰,各司各貢之待令者,竝令退去。
傳于徐戴淳曰,侍藥廳都提調以下別單書入。
傳于徐戴淳曰,都提調右議政權敦仁鞍具馬一匹面給,子壻弟姪中一人,初仕除授,豹皮一令,田二十結,奴婢各五口賜給,提調大護軍金道喜,副提調行都承旨徐左輔竝加資,各豹皮一令,田十五結,奴婢各三口賜給,別入直領敦寧趙萬永·金祖根各鞍具馬一匹面給,子壻弟姪中一人,初仕除授,田十五結,奴婢各三口,豹皮一令賜給,行護軍趙秉龜加資,田十五結,奴婢各三口賜給,典簿趙秉夔陞敍,田十五結,奴婢各三口賜給,注書李參鉉陞六,別兼春秋鄭基世·沈敬澤陞敍,差備待令醫官金時中加資,田十結,奴婢各二口賜給,金漢雋加資,待瓜滿遷轉,田十結,奴婢各二口賜給,秦慶煥加資,金景球相當職除授,南正吉守令除授,吳昌烈外職除授,李河錫相當職除授,趙存璟六品職待窠調用,侍藥廳待令醫官崔暄加資,金珪·卞宗浩·韓相瑚·李昌奎·鄭檍·金永勳,別掌務官金驥男,別入直醫官李慶年·秦東老·李昌佐,掌務官安興善竝熟馬一匹賜給,御醫鄭有曾,內醫李尙復,鍼醫李昌佑,醫藥同參姜泰益,內醫李悌寅各熟馬一匹賜給,卞鍾協·玄光宣·崔光植·李重植,鍼醫鄭國誠·李重恒·李儀臣·張思敬·李基定·金光說·洪允奭·鄭光殷·金性勳·崔日奎·李漢植,議藥同參安國豊·李顯養·金光洙·皮宗桓竝兒馬一匹賜給,藥色書員,掌務書員二名書題除授,藥色書員,掌務書員二名從願施賞,待令書員四名,湯藥書員四名,竝從自願免賤,使喚書員十名,種藥書員二名,竝限己身免役,其餘下人等,依各年例,令該曹米布從厚題給。
傳于徐戴淳曰,挾侍中官洪命福·鄭喜常竝加資,資窮代加,中官柳賁然·金雲璧·石泰元·韓珩和·韓定善竝加資,梁重吉·尹之恒·李寅協·張之賢·金翼鎬·河浚浩·權容鼎·李敏榮·吳慶元·元永貞各上弦弓一張賜給,侍藥廳承傳色中官趙浚英加資,承傳色中官崔健常·崔喜鎭·元喜慶·楊鳳允·田喜畯各上弦弓一張賜給,燈燭中官羅喜喆·鄭琦和·方文彩·全應奎,差備中官李春鳳·白之筵·朱完基·崔宗煥·金以礪·李賢模竝弓一張賜給,統長韓興周·李景濂加資,傳命司謁金盛孫·朴潤祺·李慶九·金俊成竝弓一張賜給。
傳于李熙絅曰,今日政,賞典下批。
藥房口傳啓曰,皇天祖宗,默佑陰隲,聖痘自初平順,不日康復,至有侍藥廳撤罷之敎,臣等相顧欣欣,不勝懽抃之忱,湯劑雖不議定,晩後症候,更宜詳察,特許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
李熙絅啓曰,注書有闕之代,被遷人張仁遠薦狀,依例成送吏曹之意,敢啓。傳曰,知道。
尹敎成,以兵批言啓曰,前監司金鼎均,自吏曹送西矣。瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。
有政。吏批,判書李光正進,參判洪在喆進,參議李公翼進,同副承旨李熙絅進。啓曰,京畿監司·忠淸監司,今當差出,而擬望之人乏少,承旨及他道守令,竝擬,何如?傳曰,允。以兪星煥爲戶曹參判,李若愚爲掌樂提調,尹行福爲奉常判官,李參鉉爲典籍,沈宜臣爲京畿監司,姜時永爲忠淸監司,李經在爲安東府使,注書單張仁遠,大護軍金道喜今加正憲,行都承旨徐左輔,行護軍趙秉龜今加嘉義加資事承傳,行大護軍金時中·崔暄,龍仁縣令金漢雋今加正憲,行護軍秦慶煥今加資憲事承傳,中官李祉亨今加崇祿,趙俊英·柳賁然今加崇政,金雲璧·石泰元今加正憲,梁重吉今加資憲,韓珩和今加嘉義,韓定善今加通政加資事承傳。
兵批,行判書朴岐壽病,參判李羲肇病,參議趙亨復病,參知李元會入直進,右副承旨尹敎成進。以朴文會爲溫萬戶,同知單金鼎均,濟州監牧官單金揚秋,大護軍金蘭淳·秦慶煥,護軍韓鎭庭,副護軍李源祚,副司果李參鉉,以上竝單付。
吏批,再政。以李啓朝爲禮曹參判,金鼎均爲同經筵。
兵批,再政。兼京畿兵馬水軍節度使單沈宜臣,兼忠淸道兵馬水軍節度使單姜時永。
李熙絅啓曰,新除授注書張仁遠,卽爲牌招入直,何如?傳曰,允。
傳于尹敎成曰,刑曹堂上竝許遞,前望單子入之。
刑曹堂上前望單子入之,判書李若愚,參判尹秉烈,參議金輔根落點。
徐戴淳,以禮曹言啓曰,皇天祖宗默佑陰隲,大殿痘候不日平復,此誠宗社億萬年莫大之慶,告廟陳賀頒敎等節,卽爲擇吉擧行,何如?傳曰,允。
又以禮曹言啓曰,大殿痘候平復告廟陳賀頒敎吉日,令日官李秉洪推擇,則今十月十七日二十二日俱吉云,以何日擧行乎?敢稟。傳曰,以二十二日爲之。
又以禮曹言啓曰,以大殿痘候平復告廟陳賀,頒敎擇日草記,傳曰,以二十二日爲之事,命下矣。宗廟·永寧殿·社稷·景慕宮告由祭,同日曉頭先行,殯殿告由,同日因朝奠兼行,午時陳賀頒敎,而大殿·大王大妃殿·王大妃殿進箋陳賀方物物膳,依例封進,殯殿方物物膳,一體封進事,知委京外,箋文頭辭,令文任撰出,何如?傳曰,允。
癸卯十月初八日辰時,上御重熙堂。藥房三提調,原任大臣,永興府院君同爲入侍時,都提調權敦仁,提調金道喜,副提調徐左輔,記事官李參鉉,別兼春秋鄭基世·沈敬澤,直提學金輔根,領府事趙寅永,判府事鄭元容,永興府院君金祖根以次進伏訖。寅永曰,天地祖宗默佑陰隲,聖痘不日平復,有自今日侍藥廳撤罷之命,兩慈殿嘉悅之衷,仰想益切,而一國臣民歡欣慶忭之忱,無以形達矣。日間聖體調攝,若何?上曰,比前有勝矣。寅永曰,痘候非尋常症候之比,雖在平復之後,起居飮食之節,益加審愼焉。元容曰,聖候今已快爲平復,宗社無疆之休,臣民莫大之慶也。臣等躬逢盛會,獲覩罕有之大慶,歡欣頌祝之心,何能以言辭形達乎?此前則閭巷間疹候輪行之時,上下常所係念憧憧,今則聖心喜幸之中,亦必爲之豁然矣。醫家之言,每稱痘後百日,百日之內,愼攝於飮食起居之節,然後氣血充實,腠理堅固,有勝於未經之前矣。此時益加保嗇之方,是臣區區至祝也。敦仁曰,太平萬安,日字準滿,至有撤罷侍藥廳之命,臣適忝保護之任,此時歡欣慶忭之忱,尤倍於他人矣。病加於少愈,此是至切之戒,必勿少忽於節宣之方,風寒食飮之節,益加審愼焉。區區憂慮之忱,無減於平復之前矣。祖根曰,聖痘不日平復,歡欣慶祝之下情,無以形容仰達矣。敦仁曰,結痂之後,如苽熟而蒂落,然後可無㿀痕,而若以手頻摩,則其痕必有之矣。臣與判府事,面上皆有㿀痕,此因幼時手摩痂落而然,伏願益加審愼焉。敦仁曰,有不得不數三件稟達事,故玆仰奏矣。因奏曰,忠淸監司金鼎均今朔爲箇滿矣。其代政官牌招,開政差出,何如?上曰,依爲之。出擧條敦仁曰,向來三都監堂郞差出政命違牌銓官,已蒙特敎遞差矣。原其情實,固出於未及周思,而揆以事體,誠萬萬悚歎,不可以事屬旣往,置而不論。前吏曹參判洪學淵,參議李時在,竝罷職,何如?上曰,依爲之。出擧條敦仁曰,月前以南兵使都試狀本沒技數爻之過濫,該曹覆啓,已爲問備矣。年前沒技之著爲定式,蓋防其濫之奸弊,而西北則特以弓馬之才,優於他道,竟使之依前試取,此專由於朝家收拾奬勸之意,則爲帥臣者,固當仰體本意,精白收取,而今此南梱當年條之沒技二十五人,卽前所未有之擧也。近來百度解紐,全無忌憚,至於試取之事,無難濫冒,乃以朝家奬勸之美意,反作因緣挾雜之蹊徑,事之駭惋,莫甚於此。原狀本旣已啓下,雖不擧論,該兵使李忠運,不可推考而止,施以譴罷之典,何如?上曰,依爲之。出擧條上因敎曰,沒技,何如是多也?是果渠輩所能盡中之者乎?敦仁曰,北道武藝,雖勝於他道,而沒技之至爲二十五人之多,前所未有矣。上曰,各別申飭,可也?遂命退,諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡水刺之節,連爲萬安,而諸節益臻平復乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
傳于徐戴淳曰,自今日三都監始役,依前爲之,退行日字,卽令擇入。
李圭祊啓曰,注書張仁遠時在慶尙道仁同地,斯速乘馹上來事,下諭,何如?傳曰,允。
注書張仁遠在外,代以李裕膺爲假注書。
藥房口傳啓曰,臣等俄伏承與昨一樣之敎,區區下情,不勝慶幸,而有不必入侍之命,其在審愼之道,隨時診察,不可暫緩,特許臣等率醫官入診,千萬顒祝,惶恐敢啓。答曰,知道。與朝一樣,卿等不必入侍矣。
徐戴淳,以禮曹言啓曰,自今日三都監始役,依前爲之,退行日字,卽令擇入事,命下矣。山陵始役吉日,令日官李秉洪更爲推擇,則今十月十三日卯時爲吉,始役旣已退定,則作甕家亦當退定,而同月二十一日辰時爲吉云,以此日時擧行,原單子中改付標以入之意,敢啓。傳曰,知道。
又以禮曹言啓曰,山陵始役吉日時,以今十月十三日卯時,更爲推擇啓下矣。斬草破土卽在同日同時,祠后土祭及先陵告由祭磨鍊,原單子中改付標以入之意,敢啓。傳曰,知道。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝,若何,寢睡水刺之節連爲萬安,而諸節益臻平復乎?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
尹敎成啓曰,備邊司郞廳來言,今日賓廳日次,而直宿相値,不得來會云矣。敢啓。傳曰,知道。
傳于徐戴淳曰,藥房三提調輪直,自今日口啓勿爲之。
傳于徐戴淳曰,別入直從便爲之。
藥房口傳啓曰,卽伏見傳敎下者,有藥院輪直之命,臣等尤不勝歡欣慶忭之忱,而第伏念,聖候雖臻康復,其在保護之道,臣等之遽然輪直,萬萬未安,伏乞特令臣等依前竝直,千萬顒祝,惶恐敢啓。答曰,知道。已有成命,以輪直施行。
徐戴淳,以禮曹言啓曰,今十月二十二日大殿痘候平復陳賀頒敎節目,依例以權停例磨鍊以入之意,敢啓。傳曰,知道。
又以禮曹言啓曰,在前稱慶陳賀時,各殿有百官進表裏之節,而殯殿則誕日節日,有百官表裏封進之例矣。今番陳賀時,殯殿表裏,依誕日節日例,封進,何如?傳曰,允。
又以山陵都監摠護使意啓曰,取考各年儀軌,則善放砲手五名,令三軍門交替輪送于陵所,以防虎患矣。今亦依此擧行事,分付,何如?傳曰,允。
又以山陵都監摠護使意啓曰,見今始役在卽,敦匠時急,而提調朴晦壽時帶都憲矣。職務相妨,本職許遞,仍令該曹口傳付軍職,使之董役,何如?傳曰,允。
又以山陵都監摠護使意啓曰,造成所郞廳元錫周身病猝重,呈狀乞遞,改差,其代以前縣令兪廷煥差下,而時無職名,令該曹口傳付軍職,使之察任,何如?傳曰,允。
兵曹口傳政事,大護軍單朴晦壽,副司果單兪廷煥。
徐戴淳,以山陵都監摠護使意啓曰,山陵始役,在於今月十三日矣。本都監提調以下明日先肅拜,再明日出去,而京都監郞廳一員,依例以兵曹佐郞金泰顯差下,使之察任,何如?傳曰,允。
又以山陵都監摠護使意啓曰,山陵斬草破土,在於今月十三日矣。臣今十二日,依例除下直進去之意,敢啓。傳曰,知道。
又以山陵都監摠護使意啓曰,大浮石,以釣溪石浮出事,前已草記蒙允矣。郞廳率匠募看審,則石品較諸蘆原,似或稍劣,其在審愼,不敢擅斷云。故更令該郞廳與都廳及他郞廳別看役以下,馳往釣溪與蘆原兩處石所看審矣。及見諸郞廳稟目,則以爲,諸石手所告內,蘆原石品中魂遊石準尺者,見無合用,釣溪石品皮剖之時,外雖微黃,及至深攻,漸爲堅緻,實合入用,更無可疑云。各樣石儀,以釣溪石依前浮出之意,敢啓。傳曰,知道。
又以山陵都監摠護使意啓曰,山陵始役之後,堂上·郞廳·監造官·分差官及相地官·救療官·奏時官,別看役·計士·牌將糧饌等節,依已例令宣惠廳·戶曹磨鍊題給事,分付,何如?傳曰,允。
尹敎成,以備邊司言啓曰,冬至使拜表,在今二十日矣。賀班只隔數日,事勢或多掣礙,拜表日字,更以陳賀後從便推擇擧行之意,分付,何如?傳曰,允。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調權敦仁,提調金道喜,副提調徐左輔啓曰,伏未審夜間,聖體調攝若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
徐戴淳啓曰,來十六日日次儒生殿講日次,而輪直相値,頉稟之意,敢啓。傳曰,知道。
又啓曰,來十六日漢學文臣殿講日次,而輪直相値,頉稟之意,敢啓。傳曰,知道。
傳于徐戴淳曰,藥房都提調許副,前望單子入之。
內醫院都提調前望單子入之,領府事趙寅永落點。
傳于徐戴淳曰,摠護使許副,以右議政爲之。
傳于徐戴淳曰,摠護使令該曹口傳單付。
吏曹口傳政事,摠護使單右議政權敦仁。
徐戴淳,以禮曹言啓曰,因備邊司草記,冬至使拜表日字,更以陳賀後從便推擇擧行事,允下矣。令日官李秉洪更爲推擇,則拜表今十月二十四日辰時,方物封裹前期三日,同月二十一日爲吉云。以此日時擧行,原粘目中改付標以入之意,敢啓。傳曰,知道。
又以觀象監提調意啓曰,本監監生金鎬·洪宜寧·李喜修購得好品自鳴鍾·輪圖·日影,來納本監,將用於今番因山時矣。係是莫重所用,例有酬勞之典,而在前儀器購納之人,已有從願施賞之例,三曆官金檢·洪宜衍·全就煥有頉,代以修述官朴鍾大·李翼謨·金益顯陞差,修述官朴鍾大·李翼謨·金益顯陞差,代以金鎬·洪宜寧·李喜修差付,竝以此依例施賞之意,敢啓。傳曰,知道。
尹敎成,以兵曹言啓曰,今十月十一日武臣賓廳武經講書日次,而輪直相値,不得設行之意,敢啓。傳曰,知道。
又以訓鍊都監言啓曰,善放砲手五名,令三軍門交替輪送于陵所,以防虎患事,自山陵都監草記,允下矣。本局善放砲手五名,今月十二日爲始,限因山畢役,輪回定送之意,敢啓。傳曰,知道。
又以禁衛營言啓曰,善放砲手五名,令三軍門交替輪送于陵所,以防虎患事,自山陵都監草記,允下矣。本營善放砲手五名,限因山畢役,輪回定送之意,敢啓。傳曰,知道。
又以御營廳言啓曰,善放砲手五名,令三軍門交替輪送于陵所,以防虎患事,自山陵都監草記,允下矣。本廳善放砲手五名,限因山畢役間,輪回定送之意,敢啓。傳曰,知道。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上單子問安。答曰,知道。大王大妃殿·王大妃殿口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿口傳問安。答曰,知道。
尹敎成,以備邊司言啓曰,關西先運襦衣二百四十九領,紙衣二百六十六領照數捧上稱量,綿品紙品亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
右議政權敦仁箚曰,伏以,惟天惟祖宗默垂監隲,我聖上痘候,至順極吉,不日康復,上不貽兩殿之惟憂,下以符八域之顒祝,於休盛哉,玆寔國朝四百有餘年三有之大慶也。光烈考之鴻庥,基萬億之無疆,凡有含生,孰不蹈抃?臣於是時,適忝嘗藥,進而仰瞻玉度,日趨天和,退與滿庭百工,相告攢頌,此爲臣榮且幸亦大矣。乃者別單賞典,首及賤臣,上駟文豹,旣蕃且侈,田民之俾以永世,蔭補之至覃家人,寵命若是頻繁,臣遭此曠古之慶會,荷此殊異之恩渥,歡欣感戴,實有萬萬倍於人者。第伏念,夙夜於保護之地,周旋於起居之列,固臣之職也。醫無呈技,藥不殫方,而自底於平和豫泰之域,祥光協氣,一朝而洋溢者,是蓋百靈之所衛,諸福之攸會,顧臣有何尺寸之勞,而敢晏然受上賞,若自以爲功也乎?緣臣濫冒上累嚬笑,此尤臣區區所不敢出也。連在禁直,無暇控私,黽勉拜登,彌日不寧。玆具短箚,追陳皇恧。伏乞聖慈,亟命收還,以安微分焉。取進止。答曰,省箚具悉卿懇。古例也,卿其勿辭,安心領受。仍傳于李熙絅曰,此批答遣史官傳諭。
領敦寧府事趙萬永箚曰,伏以,惟天惟祖宗佑隲于上,降以大慶,我殿下聖痘至順,不日康復,仰以慰兩慈殿惟疾之憂,俯以答億萬蒼生蘄向攢祝之情,而較之肅·純兩祖故事,尤有光焉,此誠吾東方無疆之籙也。臣猥托同休之地,幸逢無前之會,歡欣蹈抃,實倍餘人,乃者藥院賞典之下,如臣別直之微勞,混被隆恩,殆與大僚相等,具鞍之乘,蔚文之幣,加之以田民蔭補,而兩息癡劣,兼荷陞秩,光寵所及,偏在一室,臣是何人,敢當斯眷?臣不過起居之侍奉,寢啖之調護而已。是固職耳,不敢辭焉,而至若百靈所衛,自底勿藥,則皆由國家如天之盛福也。臣安敢貪作己功,妄有比於嘗藥諸臣,夙宵殫竭之酬答哉?慙惶之至,歷日靡措,而身在禁廬,控辭無路,今始略具短箚,仰瀆崇嚴。伏願殿下,特命還收,俾上無橫賜之失,下免濫受之咎,千萬幸甚。取進止。答曰,省箚具悉卿懇。古例也。卿其勿辭,安心領受。仍傳于李熙絅曰,此批答遣史官傳諭。
領敦寧府事金祖根箚曰,伏以,惟天惟祖宗眷佑我家邦,我聖上痘候,自初祥順,遄臻康復,斯誠國朝垂五百年以來罕有之大慶也。繩肅廟之盛事,纘純祖之嘉會,聖繼神述,于古有光,萬億年無疆惟休,肇自今始,環東土數千里,擧在於歡聲喜氣之中矣。如臣無似,遭遇昌辰,依近耿光,周旋於起居之列,旣懽且榮,有倍餘人,際伏奉賞典下者,以臣亦與禁直之末,鞍馬文豹之錫,蔭補田民之眷,優渥便蕃,滿庭動色,夫時日候待,進慶退祝,自是臣分內事耳,初無可酬之勞,可紀之功,則上賞恩典,是豈古人所以惜嚬笑之義也?聞命踖踧,惶愧居先,歷日靡安,猥陳衷懇。伏乞亟收臣匪頒之命,以安私分,千萬幸甚。取進止。答曰,省箚具悉卿懇。古例也,卿其勿辭,安心領受。仍傳于李熙絅曰,此批答遣史官傳諭。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿,口傳問安。答曰,知道。大殿·大王大妃殿·王大妃殿,內閣·政院·藥房,玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。少間,當召接矣。大王大妃殿·王大妃殿,口傳問安。答曰,知道。
傳于徐戴淳曰,藥房三提調入侍,判府事永興府院君同爲入侍。
徐戴淳啓曰,來十八日,專經武臣殿講日次,而輪直相値,頉稟之意,敢啓。傳曰,知道。
備忘記,京畿觀察使沈宜臣下直,長弓一張,長箭一部賜給。
徐戴淳,以內醫院都提調·提調意啓曰,前鍼醫白成五還屬事,筵稟蒙允矣。前鍼醫白成五,還屬本院,令該曹口傳付軍職,冠帶常仕,何如?傳曰,允。
李圭祊,以漢城府言啓曰,今此轝士軍文書修正及點考等節,事係緊急,而南部令金鍊白,身病猝重,無以擧行,令該曹口傳相換,以爲及時擧行之地,何如?傳曰,允。
吏曹口傳政事,南部令金鍊白,敬陵令朴有壽相換。
兵曹口傳政事,副司果白成五。
敎京畿監司沈宜臣書,王若曰,虞群牧之考績,往哉汝欽,漢三輔之承流,予惟心簡。眷玆邦畿千里,實是綱紀四方。陵園奉汛掃之儀,山河之佳氣拱護,城闕接捍衛之地,管轄之壯勢委輸。杼軸俱空於方冬,誰任小民懷保之策,藩屛最重於諸省,政須一路旬宣之才。惟卿,氷蘗之姿,盤錯其器。長銀臺而愼出納之責,恢乎鍊達典章,按湖臬而厲廉介之操,慨然澄淸州郡。佐銓曹則甄別流品,志存公平,襲家訓則恬謹自持,世傳淸素。內外之歷試殆遍,奚但循良吏治規,前後之眷遇斯隆,儘是賢宰相儀度。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守巡察使,卿其祗服寵命,益殫嘉猷。新寢之工役載營,宜思民力之寬紓,沿路之使价相續,必須公貨之峙儲。故玆敎示,想宜知悉。知製敎李濟達製進
癸卯十月十三日辰時,上御重熙堂。藥房三提調入侍,判府事永興府院君同爲入侍時,都提調趙寅永,提調金道喜,副提調徐左輔,記事官金翊鎭,別兼春秋鄭基世·沈敬澤,原任直提學金興根,判府事鄭元容,永興府院君金祖根以次進伏,醫官金漢雋·南正吉·吳昌烈·李河錫以次進伏楹外訖。寅永曰,數日日氣過寒,聖體調攝,若何?上曰,一樣,而左臂有牽疼之意矣。寅永曰,或有勞動之節而然乎?上曰,別無勞動之事,而牽引則自昨然矣。寅永曰,左臂中何處乎?上曰,曲池之上矣。元容曰,飮啖之節,日來益勝乎?上曰,比前稍勝,而夜爲三次矣。元容曰,善爲寢睡,小不下於頻進水刺矣,此時愼攝,不可少緩,一起居一動靜,益加自護焉。寅永曰,醫官待令,使之入診乎?上可之。賤臣承命出傳。漢雋等以次入診。退奏曰,脈候左右三部調均,中有和緩之體矣,命醫官先退,漢雋奏曰,數日未得仰瞻,臣等進前仰瞻,恐好矣。上可之。漢雋·正吉以次仰瞻。奏曰,㿀痕極爲完實,而但有瓜破之痕,伏望益加審愼焉。元容曰,前亦以瓜擦審愼之意,有所仰達,伏想留在聖衷矣,今者仰瞻,痂痕則堅實,而有紅色,誠甚好矣。寅永曰,臂部疼痛,雖非痘後甚緊之證,而亦不可專責於目下入診之醫矣,前鍼醫白成五,自是老鍊者,卽命還差,使之診候,何如?上曰,依此爲之。寅永曰,在昔肅廟下敎若曰,白光顯之子孫中一人,使之長置藥院矣。道喜曰,臣以羅蔘事,有所仰達者矣,御供事體,何等重大,而近年以來,百奸層生,專以家種,膠付而粘聯,粧作山蔘樣子,所謂眞品,絶無而堇有,苟念入用之所重,寧不懍然而寒心,臣於向日直宿之初,擇其最勝者,擬待不時之需,而見儲四斤零中,除却蠹損,實無幾兩重合用者,天下焉有如許事面乎,見今封進不遠,雖剉折而捧之,期於査得其作奸,審藥與蔘商之罪,切勿容貸,且捧上之時,如或有點退,則依定式勿以京貿充納,還下送改封進之意,竝措辭發關於嶺南道臣,使之另加嚴飭,江蔘則旣是京作貢矣,道臣則別無可飭之端,自本院嚴飭該貢,期有實效,戶蔘亦以十分眞品,極擇封進之意,關西道臣及江界府使處,嚴加關飭,何如?上曰,依爲之。出擧條寅永曰,臣亦以此事,欲一番仰達矣,我國貢上中莫重莫大者,無過羅蔘,而近年以來,奸弊層生,至於造蔘而極矣,山蔘蘆頭,膠粘於家蔘,所謂眞品,絶無見存,雖以今番言之,蔘料進御,亦爲不多,而僅僅繼用,豈有如許事體乎,殿下上奉兩慈殿,而見無一片蔘留儲者,蓋兩殿湯劑,當入江蔘,而近以京作貢之致,實無可以合用者,每以羅蔘代用,而今之所捧,卽不過家蔘也,此不可不一番大加懲創,此後若有家蔘粘付之現發者,則該蔘商,斷當施之以一律矣,且道臣雖曰不知,不知亦罪,審藥醫官,則豈有不知之理乎,此蓋爲不時之需,若得眞箇好品,年久儲蓄,雖有蠹損抛棄者,此固無傷,而今以如許造成之料,若當不時緊用之時,則其將何以爲之乎,此臣所以屢屢仰達者也,亦以臣意,下詢於登筵大臣焉。上曰,然矣然矣。元容曰,此是臣等常所憂歎者也,臣於年前,以提調,監捧羅蔘,外樣則雖爲體大,而其實則太半僞造,此是御供所須,而湯劑之用,若不以眞品,則何可以責藥效乎,思之及此,懍然寒心,不可不一番嚴立科條,永杜此弊矣。寅永曰,常時調理之劑,猶未知何如,而至於今番湯劑,尤宜極擇其品,何可以常時不爲入用,不以眞品等待乎?元容曰,聞領府事年前在藥院時,見貢蔘中有二片眞品之稍大者,堅封別置矣。今番湯劑,以此入用而收效,誠爲多幸矣。上曰,然乎。遂命退。諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿,口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
傳于徐戴淳曰,禮房承旨,馳詣宗廟·景慕宮,奉審摘奸以來。
傳于徐戴淳曰,朝廷問安,自今日爲始,間日爲之。
徐戴淳,以奎章閣言啓曰,明日,卽奉謨堂冬孟朔大奉審日次,而以輪直相値,不得擧行之意,敢啓。傳曰,知道。
又以國葬都監摠護使意啓曰,大行王妃寶篆文,令書寫官領敦寧府事趙萬永,書出正副二本以入,仰備睿覽,裁擇之意,敢啓。傳曰,知道。正本爲之。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
大王大妃殿進御歸茸君子湯,自今日停止事,榻前下敎。
尹敎成啓曰,備邊司郞廳來言,今日,賓廳日次,而輪直相値,不得來會云矣。敢啓。傳曰,知道。
徐戴淳,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李圭祊,以漢城府言啓曰,新除授南部令朴有壽,身病方劇,時日內,萬無供職之望云,此時轝士軍擧行等節,一時爲急,勢難强令察任,令該曹以在京無故人,口傳相換,以爲急速擧行之地,何如?傳曰,允。
吏曹口傳政事,南部令朴有壽,監察沈樂愼相換。
尹敎成,以備邊司言啓曰,卽見開城留守趙容和狀啓,則以爲,今式年麗朝諸陵,禮郞看審,見在不遠,而使星絡續,廚傳當念,依各年已例,以地方官代行事,請令廟堂稟處矣。見今冠蓋相續,孔路廚傳,實係當念,而麗陵看審之,地方官替行,旣有已例,依狀請使經歷看審,此後則不必煩啓仰請,如有掣礙爲弊,不得不替行之端,本府往復該曹,以爲自該曹草記擧行,何如?傳曰,允。
又以備邊司言啓曰,卽見京畿前監司李若愚所報,則以爲,因山時各驛人馬聚待京中,許多糧料,無路區別,依已例,米太各一百三十石,令賑廳卽速上下爲辭矣,旣有各年已例,依此數卽爲上下之意,分付該廳何如?傳曰,允。
又以備邊司言啓曰,卽見忠淸前監司金鼎均,黃海監司金東健狀啓,則俱陳綿農歉荒之狀,仍請訓局砲保折半代錢,兵曹及各營各衙門軍身布,竝以純錢代納,湖西則又以苧農荐歉,舒川等七邑苧納軍布,亦許限明秋以錢代納事,竝請令廟堂稟旨分付矣,湖西綿農,雖曰未登,亦未可謂全歉,則似此之年,軍身布請代,太不稱停,有難許施,置之,舒川等七邑苧納代捧,依施,海西則綿荒,比他道最甚,不可無軫恤之政,兩營及兵曹軍布,折半代錢,各衙門所納身布,竝許純錢,砲保代捧,不宜擧論,置之,何如?傳曰,允。
又以備邊司言啓曰,卽見慶尙監司李景在狀啓,則枚擧漆原縣監申在應牒呈以爲,本縣新量執摠,則元帳付田畓合二千六百十三結九十六負八束,準庚子量摠內,各樣免稅田畓,依例劃付,陳田畓,從實計除,則時起田畓實摠,爲一千三百九十九結八十八負七束,而比壬寅實摠,田減爲二百六十八結六十一負,畓加爲三百六十九結七十六負九束,若以田畓加減,摠而計之,比壬寅時起,加爲一百結七十二負五束,較之庚子時起,減爲四百六十五結七十八負九束,自今秋以新量結數施行事,請令廟堂稟處矣,修擧百二十年之後,倡行七十一州之先,而措劃成就之誠實精詳,有此道啓之備論,誠亦可幸,漆原縣田畓結摠,自今年以新量案行用之意,分付戶曹及本道,何如?傳曰,允。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿,口傳問安。答曰,知道。大殿·大王大妃殿·王大妃殿,內閣·政院,藥房·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
徐戴淳啓曰,今二十二日陳賀時頒敎文,當爲製進,藝文提學朴永元,待明朝牌招,使之製進,何如?傳曰,允。
李熙絅啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,趙冀永落點。
徐戴淳,以奉常寺都提調意啓曰,大行王妃虞主所用桑木斫伐事,敬差官僉正金容煥,去月初六日,差送于黃海·平安兩道矣,將至數朔,終不上送是乎所,本寺與都監,累度催促,尙無消息,事之稽緩,莫此爲甚,今則日子漸迫,乾正入用,萬分時急,同敬差官金容煥,待復命令該府拿問,嚴勘下吏,移刑曹各別重治,另爲行關於兩道及敬差官處,以爲罔夜斫來,乃期取用之地,何如?傳曰,允。
尹敎成,以備邊司言啓曰,三都監所用物力,雖已分排區劃,而見今國葬山陵兩都監,工役浩鉅,米木尙患不足,匠募雇價,無以繼用,不得不量宜加劃矣,賑廳米五百石,禁衛營木十五同,兵曹木十五同劃送,使之取用,何如?傳曰,允。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
尹敎成啓曰,來二十一日,朝參日次,而輪直相値,頉稟之意,敢啓。傳曰,知道。
徐戴淳啓曰,來二十一日,輪對日次,而輪直相値,頉稟之意,敢啓。傳曰,知道。
傳于尹敎成曰,頒敎文中,赦句添入。
尹敎成啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學朴永元,旣在闕中,使之添入,何如?傳曰,允。
徐戴淳啓曰,時原任大臣,有稟達事,來詣閤外請對矣。傳曰,入侍。
傳于徐戴淳曰,時原任大臣·禮堂·觀象監提調,除下直進詣山陵,更爲看審以來。
傳于徐戴淳曰,藥房都提調許副,前望單子入之。
備邊司薦望,以成遂默爲咸鏡監司。
李熙絅啓曰,吏曹郞廳來言,咸鏡監司下批政事,取稟。傳曰,當日爲之。
有政,吏曹判書李光正病,參議李公翼病,參判洪在喆進,同副承旨李熙絅進。啓曰,判書李光正,參議李公翼,俱爲病不來,小臣獨政未安,何以爲之?敢稟。傳曰,仍爲之。以李啓朝爲同義禁,李定愚爲永平郡守,咸鏡監司單成遂默。
兵批,行判書朴岐壽進,參判李羲肇,參議趙亨復病,參知李元會入直,右副承旨尹敎成進。啓曰,南兵使今當差出,而擬望之人乏少,他道兵使,竝擬,何如?傳曰,允。以洪敬謨·金道喜爲知事,李奎鉉爲都摠管,李啓朝·李應植·李儒常·尹禹鉉爲副摠管,金翰喆·李鍾和爲宣傳官,李顯佑爲羽林將,朴師膺·鄭得用爲五衛將,曺始振爲曺司衛將,鄭完祿爲景福將,李膺模爲慶熙將,吳鶴善·李鍾兢·李長佑爲訓鍊僉正,權中洛爲中樞都事,鄭學田爲訓鍊主簿,加設,沈樂臣爲南兵使,尹禹圭爲坡知僉使,張駿良爲蛇渡僉使,金有恒爲淸城僉使,吳信範爲越松萬戶,同知單李東翰,僉知三單柳曾裕·金明厚·王濟運,及第閔宅鏞,前主簿朴昌健,前守門將李勉佑以上今加折衝加資事,覆啓判下,兼咸鏡道兵馬水軍節度使單成遂默。
徐戴淳,以承文院都提調意啓曰,月食已過,禮部回咨,依例撰出,正書安寶後,順付於今番節使之行,何如?傳曰,允。
癸卯十月十七日未時,上御重熙堂。時原任大臣請對入侍時,右承旨徐戴淳,假注書李裕膺,別兼春秋沈敬澤·趙秉駿,領府事趙寅永,右議政權敦仁以次進伏訖。上曰,大臣進前。寅永進前奏曰,晩後諸節,一向萬安乎?上曰,然矣。水刺已爲進御乎?上曰,已進矣。敦仁曰,所進者飯水刺乎?上曰,水澆飯矣。敦仁曰,卽者,山陵都監諸堂,有往復於臣,且送相地官一員以爲,爲開基址,略去浮土,則有金井炭末之露出者,似是舊壙之地,而今番封標,入於炭末內北邊下隅云矣。當初旣以舊壙之爲極吉而定,則今不必以炭末之露出,有所驚悚,而其在愼重之道,不可不一番更審後決定,故求對仰達,而圖形亦爲持入矣。上曰,圖形進之。戴淳捧圖形跪傳挾侍。挾侍捧進。寅永曰,圖形內方圈,卽舊壙炭末之形也,其左邊下隅小圎圈,乃今番封標之地也,舊壙旣是已驗極吉之地,則封標之入於舊壙,今不必持疑,且元陵卽是寧陵舊基,而雖以其時都監狀啓觀之,無數炭片,淨鑿而用之,此爲今日可援之例矣,因以丙申狀啓謄本仰進。敦仁曰,今日事勢,若以舊壙爲嫌,而必欲取生地,則當更與諸地師,爛議移標爲可,若曰舊壙旣知爲吉地而定之,不必改標,則當以前封標用之,此乃臣等之所不敢擅斷也。上曰,出去更見後可定也。寅永曰,因用舊壙,旣有元陵已例,當更爲看審後決定,而或曰舊壙形址旣出,則當以舊壙正中用之爲當,或曰,依前封標用之爲當,此則惟在看審時與諸師商議裁決耳。上曰,時原任大臣,皆進去乎?寅永曰,臣忝在藥院提擧,今當輪直之時,出往城外,極爲未安矣。上曰,此是大事,何可不往乎?寅永曰,此實國家莫重莫大之事,而嘗藥之任,異於他職,輪直之時,何可暫離乎,是亦國體也。上命書傳敎曰,藥院都提調許副,前望單子入之。寅永曰,判府事則家有拘忌,未得登筵,自外當同爲進去矣。上可之。命書傳敎曰,時原任大臣·禮堂·觀象監提調,除下直進詣山陵,更爲看審以來。寅永曰,臣等進去詳審,參互諸師之議,謹當以狀啓,先爲仰達矣。上曰,唯。仍命退。諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿,朝廷二品以上·六曹堂上·大司諫單子問安。答曰,知道。大王大妃殿·王大妃殿,口傳問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
傳于李熙絅曰,朝廷問安,自今日勿爲之。
傳于申錫愚曰,山陵看審大臣·禮堂入侍。
癸卯十月十八日酉時,上御重熙堂。山陵看審大臣·禮堂入侍時,左副承旨申錫愚,假注書李裕應,別兼春秋沈敬澤·趙秉駿,領府事趙寅永,右議政權敦仁,禮曹判書金興根以次進伏訖。上曰,大臣進前。寅永進前奏曰,聖體調攝,若何?上曰,與昨一樣矣。寢睡·水刺之節,何如?上曰,一樣矣。寅永曰,臣等看審山陵後,先以狀啓仰達矣,果已進覽乎?上曰,俄已覽之矣。寅永曰,圖形亦爲覽察乎?上曰,竝已覽之矣。寅永曰,若以他處論之,則改卜山陵,事體當然,而此地則已驗之吉地,且有元陵已例,可以援用於今番,而地師之言皆曰,退占於四尺許之地,則亦爲叶吉云,而莫重莫大之事,臣等不敢擅便,以狀啓仰奏,惟在處分之如何矣。敦仁曰,此事有前後事實之合當洞燭者,當初封標時,地師之言,皆以稍挨北邊爲大吉,而北邊土皮之內,適有炭片之露出者,諸師皆疑舊壙必在北邊矣,旣知舊壙之極吉而爲定,則今何可必避舊壙,而穴星旣豐,受氣亦厚,若挨南而占於生土,則以爲尤好,此蓋出於諸師愼重之意,而初意則欲占生土者,今反犯入舊壙,舊壙若元來實土,則亦固無避不避之可論,而舊壙今旣不可用,若因舊壙之如此,而竝與初議挨北極吉之地而棄之,則豈不大可惜乎,苟非然者,更求吉地,事體至當,而諸師挨北移標之議,斷非一毫苟且之計,不過從初議之極吉耳。寅永曰,新標爲議處,與舊壙相距四尺七寸,不過半間之地矣,以圖形看之,則猶難詳細洞燭,而其實則主峰來脈,恰當於稍左新占之處矣。上曰,然則以稍左所議之地,更爲封標可也。寅永曰,以舊壙天灰事,當爲稟裁,而摠護使當詳奏矣。敦仁曰,臣等看審時,掘開舊壙而詳審,則天灰及旁灰,宛然尙存,外梓宮及明器柩衣贈帛,亦不退出,以事體言之,則天灰旁灰,盡爲退出,更以精土堅實塡築後,開金於新議處,無容更議矣,但天灰厚爲五尺,四面皆十三尺有餘,退出之際,不得不開拓生地,若東南邊土,則掘拓亦何害,而北邊則距移標只爲四五尺,破碎新壙之土,固萬萬可悶,況傍灰在天灰之底,今新壙穴深爲六尺,則較諸天灰與傍灰尺數,不知六尺以下掘到幾尺,此豈非萬萬悚悶乎,事體則如彼,事勢則如此,此所以臣等之不敢擅斷,而不得不仰請稟裁矣。寅永曰,退出灰隔,更實以土,允合於經法,而退出之際,生地多毁,地氣宣洩,則是亦地家之所忌也,山陵事每從地家說,而灰隔雖在地中,旣經二百餘年,已爲成石,與土中石塊無異,以事體論之,則退出灰隔,當然底道理,由是有兩說,事且重大,故臣等未得質定,惟望自上裁處矣。上曰,尙存之外梓宮,則何以爲之乎?敦仁曰,外梓宮則年久朽傷,不難奉出矣。上曰,天灰傍灰,仍舊留置,以土實之,可也。寅永曰,聖敎切當矣,謹當奉行,而旣承下敎,臣等明日,當更往封標矣。上曰,唯。仍命書傳敎曰,明日,時原任大臣·禮堂·觀象監提調,除下直進詣山陵,更爲封標以來。敦仁曰,舊壙內明器與柩衣贈帛等諸種,一一退出,納於舊樻子,裹以草席,使都監郞廳一人,眼同穆陵入直官,使之埋安於穆陵局內潔淨處矣。上命退。諸臣以次退出。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂口傳朝問安。答曰,知道。大殿·大王大妃殿·王大妃殿,內閣·政院·藥房·玉堂口傳夕問安。答曰,知道。
藥房提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
李熙絅啓曰,同義禁李啓朝,除拜後過三日,不爲出肅,依定式推考警責,仍卽牌招察仕,何如?傳曰,允。
領中樞府事臣趙寅永啓曰,臣等山陵改封標後,方爲入來肅拜,而仁政挾門,不爲啓請,以致許久遲滯,揆以事體,稽緩莫甚,在院承旨,竝罷職,院吏,令攸司科治,何如?傳曰,允。坐直承旨,竝削職。
李熙絅啓曰,坐直承旨竝削職事,命下矣。坐直無人,右承旨徐戴淳,左副承旨申錫愚,竝卽牌招,何如?傳曰,允。
內醫都提調前望單子入之,領府事趙寅永落點。
上在昌德宮。大行王妃初喪。
大殿·大王大妃殿·王大妃殿,內閣·政院,玉堂口傳朝問安。答曰,知道。大殿·大王大妃殿·王大妃殿,內閣·政院·玉堂口傳夕問安。答曰,知道。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
申錫愚啓曰,備邊司郞廳來言,今日,賓廳日次,而領議政·左議政未差,右議政權敦仁,奉命在外,不得來會云矣。敢啓。傳曰,知道。
傳于徐戴淳曰,自今日輪直撤罷。
藥房口傳啓曰,卽伏見傳敎下者,有輪直撤罷之命,下情慶幸,曷有其極,第伏念,聖候雖臻平復,遽然撤直,其在愼重之道,萬萬未安,玆敢相率仰籲,伏乞特許臣等依前輪直,千萬顒祝,惶恐敢啓。傳曰,知道。今旣復常,何必輪直。
傳于徐戴淳曰,自明日,內閣·政院·玉堂問安,勿爲之。
徐戴淳啓曰,卽者,社稷署官員來言,今二十二日陳賀告由祭神位出還安時,提調當爲進參,而都提調權敦仁,提調朴晦壽,奉命在外,不得進參云,何以爲之?敢稟。傳曰,提調許遞,令該曹口傳差出。
吏曹口傳政事,以朴永元爲社稷提調。
徐戴淳啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,吳取善·金英根落點。
徐戴淳,以禮曹言啓曰,今十月二十二日大殿痘候平復陳賀頒敎時,大王大妃殿·王大妃殿百官陳賀儀註,直爲書入各殿之意,敢啓。傳曰,知道。
又以國葬都監摠護使意啓曰,謚冊文草圖書,哀冊文草圖書,敬書以入之意,敢啓。傳曰,知道。
上在昌德宮。大行王妃初喪。
藥房都提調趙寅永,提調金道喜,副提調徐左輔啓曰,輪直雖已撤罷,下情不勝憧憧,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
金英根啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
徐戴淳啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
傳于申錫愚曰,禮房承旨,馳詣社稷·宗廟·永寧殿·景慕宮,奉審摘奸以來。
申錫愚啓曰,臣錫愚,今日方物封裹進去,下直之意,敢啓。傳曰,知道。
徐戴淳,以備邊司言啓曰,賀班只隔,卿宰·侍從罷削人竝敍用,仍令該曹口傳付軍職,使之進參,何如?傳曰,允。
傳于金英根曰,卿宰·侍從被謫蒙放人,竝蕩滌敍用,令該曹口傳付軍職,使之進參賀班。
兵曹口傳政事,護軍洪學淵,副護軍李時在·尹敎成·李熙絅。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,執義林肯洙,持平洪在重牌不進罷職傳旨,傳于金英根曰,只推。
申錫愚,以吏曹言啓曰,卽接全羅監司徐箕淳移文,則羅州牧使李魯榮,上京已久,尙不還任,見今捧糴方張,曠官誠爲悶然,催促下送事爲辭,故自臣曹催促,則身病猝重,不得下去云,其身病旣如是,則有難强令還任,罷黜,何如?傳曰,允。
李圭祊,以戶曹言啓曰,中宮殿封進表裏白綿布六疋,中宮殿所進各殿表裏白綿布二十七疋減下事,別單啓下矣。白綿布元貢當減數,分道磨鍊,別單書入,依此擧行之意,分付宣惠廳,何如?傳曰,允。
又以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
金英根,以國葬都監摠護使意啓曰,景陵誌文草圖書,令書寫官副司直金穰根,敬書以入之意,敢啓。傳曰,知道。
徐戴淳,以兵曹言啓曰,今十月二十一日,武臣賓廳講書日次,而卒哭前不得設行之意,敢啓。傳曰,知道。
又以御營廳言啓曰,本廳中軍沈日永,身病甚重,勢難察任,改差,何如?傳曰,允。
忠淸監司姜時永疏曰,伏以,惟天惟祖宗,眷佑我邦家,聖痘遄奏平復,玉體日臻康旺,上繼我聖祖再有之慶,仰弛兩慈殿惟憂之念,歡聲協氣,際天蟠地,臣於玆際,趨走候班,益不勝歡欣蹈抃之忱,而湖臬除命,遽出望外,時末暇乎陳懇,義則急於承安,夤緣一肅,心切兢惕,今則院直旣撤,庭賀載涓,於是乎臣可以言私矣,臣本無才諝,且無踐歷,前後受命,只數三郡邑,而在官或五六朔或七八朔,其最久者爲一朞餘,而率未效一日之責,竟至於謗在匪情,望有所損,則此固已試之驗,寧有未究之實,而今乃視前而益重其寄,擧一省而委畀之,吏理之得失係焉,民生之休戚關焉,甲兵錢穀之權,分爭訟獄之辨,皆其職任,夫小猶不稱,大何以堪,昔旣已誤,今何由善,況玆湖西一方,非比他路,沿浦粟米,殆若淮·浙之漕綱,峽邑絲縷,無異川蜀之貢篚,其山川風氣,衣冠民物,亦可謂士大夫之冀此,親賢樂利,號稱易治,而自經向來歉荒,省內擧皆凋瘵,吏奸益滋,軍伍多曠,還穀則徒擁虛簿,稅納則莫趁定限,幾乎無弊不生,將至沒策可醫,此時按察之任,政宜愼簡良手,以責成效,而今也畀之於如臣庸愚之姿,則其能有濟,理所必無,至時雖被僨誤之誅,亦何補於民邑乎,噫,臣以孤進,厚被渥恩,躋躐已極,踰濫遷除,近又頻繁,曾無絲毫之裨補,徒切淵氷之懍懼,而今玆隆寄,尤係鄭重,以臣鏤肺之感,豈無叱馭之心,而其奈舊錯不可以再鑄,小器未堪於大受,何哉,與其貪榮而終底狼狽,曷若揣分而先事蘄免,籌量已熟,義難仍冒,玆敢略綴文字,仰暴衷懇,伏乞聖慈,俯垂鑑燭,諒臣不飾之辭,遞臣匪據之職,使藩寄得重,私分獲安焉,臣無任云云。答曰,省疏具悉。卿其勿辭,往欽哉。
咸鏡監司成遂默疏曰,伏以,臣民無祿,大行王妃仙馭禮陟,八域含生,哀冤罔極之餘,惟天惟祖宗,默垂眷佑,我聖上痘候遄復,賀儀將擧,此誠國朝罕有之慶,萬億年無疆之休,實基於今日,歡抃攢祝,曷有其已,仍伏念,臣於本月十七日,伏奉除旨,以臣爲咸鏡道觀察使者,臣聞命懍惕,莫省攸措也,夫方面之職,卽古所謂良二千石,與共爲理者也,責任之綦重,掄選之難愼,八路同然,而惟玆關北,王迹基於陶復,山川若周之漆沮,境落隣於窮廬,關防如漢之恒代,習俗則專尙弓馬,强悍而難馴,物産則潛採銅銀,冒禁而競趨,況復窮徼絶塞,跨據千有餘里,沿峽逴遠,人烟鮮少,晟化有難遐布,幽隱無以悉燭,已自盛時,號稱難治,近年以來,饑饉荐臻,民戶太半流亡,倉厫率多逋負,公私匱乏,凜凜有難保之狀,苟非威望足以憚壓,才猷足以剸理者,此時此任,莫宜冒居,而今乃苟然輕授於臣,未敢知聖明,何取於臣,而有此誤恩也,臣直儱侗迂拙之一賤品耳,賦性滯鈍,隨事生澁,雖尋常任使之末,猶不足備數,而寄之以藩臬,責之以旬宣,是何異於駑駘之致遠,僬僥之擔重乎,臣之邇來所叨,罔非僥濫,又以高牙大纛,坐享豐廩,則臣身榮耀,固極矣,其於累聖簡而招物議,何哉,若使臣昧於量入,輕冒匪據,旣誤莫追,雖罪曷補,思之及此,凜如集木,前後參衡,承膺無路,言出肝膈,毫非飾讓,伏乞聖慈,俯垂鑑諒,亟遞臣新除藩任,回授可堪之人,以幸國事,以安微分焉,臣無任云云。答曰,省疏具悉。卿其勿辭,往欽哉。
上在昌德宮。大行王妃初喪。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
傳于申錫愚曰,自明日,藥房問安,間日爲之。
傳于申錫愚曰,吏戶換房。
注書金翊鎭病,代以權應夔爲假注書。
李圭祊啓曰,吏曹郞廳來言,百官加下批政事,取稟。傳曰,當日爲之。
傳于申錫愚曰,興宣君昰應,百官加親授。
傳于申錫愚曰,中官智達成·姜錫永,竝百官加親授。
兵曹口傳政事,護軍安光直·徐念淳·李升權,副護軍趙錫龜·金胤根·洪說謨·趙在慶·金秀鍾,以上竝單付。
有政。吏批,判書李光正進,參判洪在喆,參議李公翼病,左副承旨吳取善進。啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以李時在爲工曹參議,宋泰熙爲繕工副正,洪鍾英爲慶尙監司,徐有民爲羅州牧使。
兵批,行判書朴岐壽,參判李羲肇,參議趙亨復病,參知李元會入直進,同副承旨金英根進。同知李膺模,僉知鄭得用,護軍李景在,副護軍洪徹榮·閔宅鏞·朴昌健·李勉枯,以上竝單付,兼慶尙道兵馬水軍節度使單洪鍾英。
吏批,再政。啓曰,平壤府庶尹,今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以閔致祿爲掌樂僉正,鄭憲容爲平壤庶尹。
兵批,再政。同知單鄭完祿。
吏批,三政。以徐有薰爲敦寧都正,趙存璟爲司甕主簿,宋宗洙爲潭陽府使,興宣君昰應今加中義,百官加親授事承傳。
吏批,四政。以李秉國爲漢城庶尹。
傳于金英根曰,禁府刑曹徒流案入之。
金英根啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
李圭祊,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永不敍用,勿限年禁錮,居中,居下,一體書入乎?敢稟。傳曰,一體書入。
申錫愚,以禮曹言啓曰,今此大殿痘候平復陳賀時,諸道所封箋文中,長連縣監成元鎭,雖非應封官,以別軍職封進矣,一體看審捧入之意,敢啓。傳曰,知道。
又以禮曹言啓曰,今此大殿痘候平復陳賀時,諸道所封方物中,自京廳封進方物,依例看品內入,而各道方物,亦依前例,待其齊到,看品捧入之意,敢啓。傳曰,知道。
又以禮曹言啓曰,諸上司及八道·四都進香吉日,例以各日磨鍊,而今番則日子多有拘礙,無以分排,政府進香外,竝同日再次設行,磨鍊以入之意,敢啓。傳曰,知道。
又以禮曹言啓曰,大殿痘候平復之慶,旣已秪告廟·社,頒敎八方,設科飾慶,乃是應行之典,謹稽謄錄,則肅廟朝甲午年上候平復,純廟朝壬戌年疹候平復,乙丑年痘候平復慶科,皆以增廣設行矣,當此無前大慶,別設增廣,恐不可已,今番慶科,以增廣設行,何如?傳曰,允。
又以禮曹言啓曰,以大殿痘候平復慶科增廣設行事草記,傳曰,允事,命下矣。吉日以何間推擇乎?敢稟。傳曰,以明年春間擇入。
又以內醫院都提調·提調意啓曰,年例各殿進上臘藥所入牛黃玖拾壹部捌分貳里伍毫,麝香貳百肆拾玖部參分玖里貳毫,竝令戶曹宣惠廳進排,而丙申定式牛黃貳拾陸部貳分柒里參毫,以本院春秋兩等元貢中取用,何如?傳曰,允。
又以山陵都監摠護使意啓曰,本都監提調洪敬謨·趙秉鉉·朴晦壽進參賀班,依例除下直出去之意,敢啓。傳曰,知道。
慶尙監司李景在疏曰,伏以,皇穹不弔,臣庶無祿,大行王妃,遽忽禮陟,驚隕痛冤,帀域維均,矧惟我兩慈殿止慈之衷,曁我聖上失助之念,倘復如何哉,臣於此際,適滯嶺外,旣未能周旋於號哭之列,且無以趨走於執事之末,而居諸迅駛,公除奄過,珠邱卜吉,因山筮日,萬事漸次遂古,情禮末由自伸,俯仰罔涯,秪切飮泣,仍伏念臣,猥膺重寄,歲已再矣,區區圖報之願,豈後於人,而樗櫟之材,本非巨廈之用,俏僥之力,不及九鼎之扛,徒費廩俸,涓埃蔑效,尸素之譏,臣固自量,由是愧懼,若隕淵谷,幸賴年形之小康,僅免民勢之岌嶪,摠論一省,無不受病,昔之淳風而今焉淆駁,前所殷富而近成凋敗,糶糴强半虛簿,軍伍無非闕額,而惟正之供,猶多愆期,交隣之需,每患難繼,千百其孔,如船方漏,牽補衣袽之策,非如臣庸愚所可擬議者,蓋自受命以來,夙夜憂歎,殫竭駑鈍,非不切矣,其奈才智不逮,心手相違,致有此仰孤聖恩,俯負民望,一日二日,只添罪戾,而聖度天大,縱不加之以譴罰,臣豈敢晏然自居,靦然不悟也哉,且伏況臣,稟賦虛脆,自來善病,積聚之症,已成貞痼,而向於行部原隰之間,忽承諱音,神遁魄喪,蒼黃撤還,塡臆靡遑,失之調將,畢竟勞憊成祟,雜症層生,宿癖挾痰肆頑,客火乘虛引風,胸腹痞亘,食必閼格,眩暈頻發,動輒昏窒,胃氣先敗,眞元隨鑠,宛轉床褥,抛却公務,雖使良醫投劑,有非時月可瘳,而目下勘災捧糴,不容晷刻徐緩,公私悚悶,情與勢迫,玆敢疾聲呼籲於紸纊之下,伏乞聖慈,俯賜鑑諒,特遞臣所帶職任,俾得趁今納節,安意調息,幸以獲保殘軀,無往非聖渥攸曁,臣當銜感知恩,隕結自期,臣無任云云。答曰,省疏具悉。所請依施。
敦寧都正李源達疏曰,伏以臣,伏奉除旨,以臣爲敦寧府都正者,臣感激恩數,蹶趨肅,粗伸叩謝之忱,而第臣本無敦寧,曾於是職,陳疏蒙遞,揆以格例,今無異同,玆敢略綴短章,仰瀆崇嚴,伏乞聖明,俯賜鑑諒,照例鐫改,以存公格,以安私分,千萬幸甚,臣無任云云。答曰,省疏具悉。疏辭下該曹稟處。
吏曹啓目粘連啓下是白有亦,觀此敦寧府都正李源達上疏,則以爲,臣本無敦寧,伏乞聖明,俯賜鑑諒,照例鐫改亦爲白有臥乎所,旣無敦寧,則揆以公例,不可仍置,敦寧府都正李源達,改差,何如?判付啓依允。
敎中外大小臣僚耆老軍民閑良等書,王若曰,聖人所不免者,氣流時行,神明若有相之,天和遄復,爰稽列朝彝典,肆擧大庭縟儀,顧念寡躬,叨承洪業,惟天惟祖宗之所全付,藐予幼沖,命哲命歷年之在厥初,罔或逸豫,荷兩殿之慈覆,若保嬰孩,愼六氣之節宣,詎忘跬步,迺者,痘疹之熾蔓,至于禁闥之淸嚴,蓋自周秦以來,有斯疾也,雖如軒·岐之術,其猶病諸,百靈攸護,諸福攸綏,固知罔害,八域之內,兆民之衆,尙切同憂,幸玆翼瘳之休,實賴天祐之吉,精華就實,宛明珠抱日之光,起斂如期,類瑞莢知旬之候,時則一陽之潛動,泰然百體之底康,追肅廟紀癸之祥,天干適符今歲,繼皇祖維乙之慶,寶算纔差一齡,斯我家列聖餘庥,豈小子涼德攸致,如雲消而霧捲,不煩刀圭之功,若乾轉而坤旋,增鞏盤泰之勢,沈疴祛體,隻日之講筵將開,喜色承顔,三朝之誠禮復展,伊昔疾今愈之喜,卽舊邦新命之幾,薄海窮堧,神人胥悅,呼嵩祝斗,小大同情,朞制在身,詎宜豐亨之擧,先王有禮,勉回謙挹之衷,奉明禋於廟宮,播脩告於區宇,想昔年惟疾之念,怵然增懷,軫今日多瘠之憂,怛焉若恫,一人有慶,彌協氣於林蔥,大德曰生,覃恩澤於汪濊,自本月二十二日昧爽以前,除謀反大逆謀叛子孫謀殺敺罵祖父母父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加,於戲,子杓斡而災沴廓蕩,丙枕安而志氣淸明,惟作善降之百祥,懋宥密之基命,用敷錫斂時五福,期仁壽之躋民,故玆敎示,想宜知悉。藝文提學朴永元製進
上在昌德宮。大行王妃初喪。
金英根啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
吳取善啓曰,右副承旨申錫愚,今日不爲仕進,卽爲牌招,何如?傳曰,允。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙,持平洪在重牌不進罷職傳旨,傳于金英根曰,只推。
以右副承旨申錫愚牌不進罷職傳旨,傳于吳取善曰,只推。
金英根啓曰,明日拜表,兩司當爲進參,除在外·未署經外,呈告人員,竝待開門牌招,何如?傳曰,允。
吳取善,以禮曹言啓曰,以大殿痘候平復慶科增廣吉日,何間推擇取稟草記,傳曰,以明年春間擇入事,命下矣。待新曆頒降,擇吉以入之意,敢啓。傳曰,知道。
金英根,以兵曹言啓曰,今此大行王妃因山時設布帳,當爲磨鍊,而取考謄錄,則陵所設布帳,廣州府擧行,晝停所設布帳,則或有訓局擧行之例,或有因下敎置之之例,今番則何以爲之乎?敢稟。傳曰,晝停所設布帳,置之。
又以兵曹言啓曰,今此大行王妃因山時設布帳外,虎網子當爲磨鍊,而取考謄錄,則乙丑年辛巳年,連因下敎,置之矣,今番則何以爲之乎?敢稟。傳曰,置之。
又以兵曹言啓曰,今此大行王妃發引時,侍衛軍兵,當爲磨鍊,而取考謄錄,則兵曹都摠府堂上郞廳各一員,五衛將二員,武臣兼宣傳官四員內,禁衛十員,兼司僕羽林衛各五員,挾靈轝軍八十名,前後射隊訓局軍四百名磨練矣,今亦依此擧行,何如?傳曰,允。
又以兵曹言啓曰,今此大行王妃因山時,扈衛軍,當爲磨鍊,而取考謄錄,則乙丑年,陵所七百名,晝停所二百名,令廣州府擧行矣,今亦依此擧行乎?敢稟。傳曰,依此爲之。
又以兵曹言啓曰,今此大行王妃發引時,傳語軍當爲磨鍊,而依乙丑年例,十里內以轝士軍二百名排立,而十里外則以畿邑所屬束伍軍,磨鍊,何如?傳曰,允。
又以兵曹言啓曰,今此大行王妃發引時,斥堠伏兵,當爲磨鍊,而取考謄錄,則部字內令訓局定送,畿邑所管則以京畿束伍步軍派定矣,今亦依此擧行,何如?傳曰,允。
又以備邊司言啓曰,卽見慶尙監司李景在災實分等狀啓,則尤甚名色,不爲擧論,慶州等五十邑,置之稍實,安東等二十一邑,置之之次,事目災六百結外,不足災一千六百九十三結二負一束,特許準劃事,請令廟堂稟旨分付矣,尤甚不爲分等,年形可知均稔,而第以七十一州至廣之地,十萬餘結時起之摠,旱澇所損,非無淺深之別,沿峽之間,亦有豐儉之異,則今此報災,似非過濫,特依狀請準劃,使之均俵,何如?傳曰,允。
又以備邊司言啓曰,卽見忠淸前監司金鼎均災實分等狀啓,則公州等九邑,置之尤甚,洪州等二十六邑鎭,置之之次,淸風等二十邑,置之稍實,事目災五百結外,不足災八千三百二結五十八負八束,特許準劃,後錄諸條,竝請令廟堂稟旨分付矣,其一,丙申停退還餉,三等邑竝許仍停,上黨己丑未捧還餉餘在各穀一千八百二十二石零,亦許仍停,待明秋收捧事也,其一,各年停退軍米布錢,三等邑竝仍停事也,其一,漁鹽船稅錢,壬辰秋等癸巳春等停退條,竝許仍停事也,其一,安興軍餉之散在各邑者,依近例姑許仍留事也,其一,洪州等十三邑鎭各司所納箭竹,量宜權減事也,其一,牙山貢津倉所屬邑大同追後裝發事也,其一,尤甚邑,限明秋勿定配所事也,其一,推奴徵債,限明秋防塞事也,三等分劑,依施,潦水雖有受損之處,蟲雹固非均被之災,畢竟成就,旣云少康,則所請災結,未免稍多,事目外七千結,特許加劃,俾爲均俵,舊還請停,非曰無例,而丙申停退條,與年久鬼錄,稍有間焉,宜令準數收捧,而道啓必有參量,民情亦所曲念,尤甚邑三分一,之次稍實邑折半收捧,上黨己丑未捧條及其餘諸條,多有已施之例,別無靳許之端,竝許施,箭竹使之折半權減,何如?傳曰,允。
又以備邊司言啓曰,卽見全羅監司徐箕淳災實分等狀啓,則尤甚名色,不爲擧論,羅州等四十二邑,置之稍實,全州等十二邑鎭,置之之次,事目災七百結外,不足災一萬四千四百四十六結四十三負五束,特許加劃,後錄諸條,竝請令廟堂稟旨分付矣,其一,丙子未捧及高敞己巳反作條,依已例仍停事也,其一,茂長丙申未捧還,仍爲退年事也,其一,己巳停退軍布,依已例仍停事也,其一,兩等邑城餉,城下近民,輸納城倉,程道稍間處,捧留邑倉,待明秋還納城倉事也,其一,京外所納箭竹,之次邑三分一蠲減事也,尤甚不爲劑定,全省可占均登,而第念,本道元摠,甲於八路,由來舊災,旣過萬結,則今此所報,雖若不濫,舊災中仍川覆,名色之有添無減,永作報頉,固已大違法意,而至於丁亥以後,稱以降沙,課歲冒勘,曾是他道之所無,災名之所創,每當年分,廟覆提飭,不啻申嚴,況年前以更無敢擧論於年分災頉之意,載之事目,著爲定式,則該道之終不釐剔,惟思沿襲,有若已勘之永災者,非但災政之不誠莫甚,揆以事體,豈不萬萬未安乎,舊災名色中以降沙懸錄之三千六百三十八結八十三負一束,永爲削減,自明年一遵定式,無得更以降沙名色,載於年分事嚴飭,其餘一萬八百七結零,依所請加劃,俾爲均俵,丙子未捧高敞反作及己巳停退軍布之仍停,多有各年已例,與箭竹蠲減,一體依施,城餉亦許參量捧留,茂長丙申未捧還之待豐收捧,旣出於優恤之意,則連歲請停,已非法意,而況此康年,尤何可退捧,固當使之準數收殺,而新舊竝督,民情可念,姑令三分一捧納,何如?傳曰,允。
又以扈衛廳大將意啓曰,別將成永豐,身病猝重,勢難察任,改差,何如?傳曰,允。
又以禁衛營言啓曰,本營千摠李信泳,身病猝重,勢難察任,改差,何如?傳曰,允。
上在昌德宮。大行王妃初喪。
藥房都提調趙寅永,提調金道喜,副提調徐左輔啓曰,伏未審日間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
申錫愚啓曰,三品官之毋得過三日循例請牌,曾有定式矣,工曹參議李時在,敦寧都正徐有薰,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,今二十七日山陵開金井時,承旨進去事,禮曹單子啓下矣。何承旨進去乎?敢稟。傳曰,左承旨進去。
又啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
徐戴淳啓曰,右邊捕盜大將柳基常,今日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙,持平洪在重牌不進罷職傳旨,傳于金英根曰,只推。
以敦寧都正徐有薰牌不進罷職傳旨,傳于申錫愚曰,只推。
兵曹,以李儒常爲御營中軍。
申錫愚,以禮曹言啓曰,謹稽謄錄,則諡冊寶內入內出時,權安幄次,設於正殿階上矣。今番則以何殿磨鍊乎?敢稟。傳曰,依乙丑年例爲之。
又以禮曹言啓曰,謹稽謄錄,則諡冊寶內入時,哀冊同爲內入,而內出後,哀冊則先爲奉安於殯殿,諡冊寶則行禮後奉安矣,今亦依此擧行,何如?傳曰,允。
禮曹贈諡殯殿習儀,來十一月十七日,諡冊寶自都監內入,同月十六日巽時,內出,同月二十一日巽時,贈諡殯殿,同日巳時,改銘旌,同日申時,發引習儀初度,同月二十二日,二度,同月二十四日,三度,同月二十六日。
申錫愚,以禮曹言啓曰,大行王妃發引時各祭奠,今方磨鍊,而自前國恤時,發引日朝奠,兼行朝上食,發引及返虞時,只設晝停奠,而不設晝茶禮矣。今亦依此磨鍊之意,敢啓。傳曰,知道。
又以禮曹言啓曰,朝祖儀節,五禮儀則無所載錄,喪禮補編則以神帛行禮載錄,而正廟朝丙申年,博詢大臣·儒臣後,命依五禮儀施行,故其後各年國恤,俱自臣曹,考據丙申已例,稟旨不爲磨鍊矣,今亦依此,不爲磨鍊,何如?傳曰,允。
又以禮曹言啓曰,取考乙丑·辛巳謄錄,則返虞習儀,自路祭所,至明政殿庭爲之矣,今亦依此磨鍊,何如?傳曰,允。
又以禮曹言啓曰,來十二月初九日,行宗廟·景慕宮臘享大祭,與長陵國忌正日相値,親祭取稟,不得循例擧行,何以爲之乎?敢稟。傳曰,攝行磨鍊。
徐戴淳,以備邊司言啓曰,班儀申飭,前後何如,而今日拜表,東班則班首無人,行禮未免遲滯,班次亦不成樣,揆以朝體,誠萬萬未安,老病實故外,不參人員,令政院竝捧現告,從重推考,何如?傳曰,允。
又以備邊司言啓曰,卽見京畿前監司李若愚災實狀啓,則分等不爲擧論,事目災二百結外,不足災二千七百十一結三十六負七束,特許準劃,後錄諸條,竝請令廟堂稟旨分付矣,三等不爲擧論,一道可驗均熟,而報災稍多,殊違所料,第以寧失之意,合有拔例之擧,事目外特許二千結加劃,俾爲均俵,其一,各衙門軍布壬辰癸巳停退條及辛巳以前各年舊布,竝許仍停事也,各年舊布,民情在所曲軫,仍停,其一,北漢平倉城餉,捧留各該邑,耗條本色收納,楊州排捧條,永爲捧留本邑,耗條依海西移轉例,詳定代錢,輸送摠廳事也,城餉法意,自有所重,該廳事勢,亦所當念,況今年畿農,尤是豐登,則邑捧一款,無以闊狹,而第念,朝家優恤,畿輔自別,特許折半捧留,楊州排捧條,昨年全留,已是權宜之政,則永爲邑留,不可遽議,與耗條代錢,依昨年例施行,其一,大興·臨津·長山等餉穀,捧留本邑,附近民之自願輸納者,依願許施,耗條代錢輸送事也,多有已例,許施,其一,驪州流逋還折半未捧條,待明秋畢捧事也,昨年半捧,旣出於曲軫之意,値此康年,又爲退捧,則恐無淸帳之日,使之準捧,其一,禁御兩營江都留餉米太及守摠兩營軍官壯抄牙兵等身米,代錢收捧事也,其一,沿海各邑拯劣米太,竝仍停,其中陽城拯米太,待明秋捧納事也,其一,各衙門各宮房屯土,從實收稅事也,其一,推奴徵債,限明秋防塞事也,諸條所請,竝依施,而陽城拯米太,係是當年條,則固難遽許,依定式準納,何如?傳曰,允。
又以備邊司言啓曰,卽見平安監司李憲球災實分等狀啓,則郭山等七邑,置之稍實,永柔等二十三邑,置之之次,平壤等十二邑,置之尤甚,後錄諸條,竝請令廟堂稟旨分付矣,其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也,其一,陳田火田還加起執摠,姑許停免事也,其一,各宮房各衙門及奎章閣所屬屯土,從實執摠事也,其一,比不足災二百九十結二十九負,特許劃下,各邑所捧雜費條,亦許蠲減事也,其一,還穀,之次邑尤甚面里四分一,尤甚邑三分一,以相當穀準折代捧,今春添餉條錢分者,以錢捧納,待明秋還作本色事也,其一,慈母城餉,限折半平捧,平壤·黃龍兩山城餉穀,竝令捧留邑倉事也,其一,尤甚邑,限明秋勿定配所事也,其一,推奴徵債,限明秋防塞事也,比摠自是恒規,近年又有定式,今秋穡事,雖或失稔,請災一款,不可遽議,更令依已例,參量比摠,直爲修報該曹,城餉平捧,旣因年前繡單,有所覆啓行會,不當更爲闊狹,而所陳如此,必有斟量,歉歲民情,亦不可不念,取其程道絶遠處,特許邑留,至於還穀折代,添餉錢捧,參以事勢,有難靳許,與外此諸條,竝依狀請施行,何如?傳曰,允。
又以備邊司言啓曰,卽見咸鏡前監司趙冀永分等狀啓,則定平等五邑,置之稍實,安邊等十邑,置之之次,文川等十邑鎭,置之尤甚,後錄諸條,竝請令廟堂稟旨分付矣,其一,元還餉,尤甚邑折半,之次邑三分一,以相當穀準折代捧,待明秋還作本色事也,其一,長津乙未停退折米二千一百二十七石零,未捧折米三千五百四十一石零,丙申停退折米六百六十二石零,依前仍停事也,其一,己丑乙未丙申停退未捧折米二萬二千四百七十石零,今姑停捧事也,其一,鏡城·富寧排捧還,使之準捧事也,其一,茂山癸未査得虛留折米二萬一千三百八石,依前仍停事也,其一,尤甚邑,限明秋勿定配所事也,其一,明川以南,進捧吏停止事也,其一,推奴徵債,限明秋防塞事也,三等分劑,依施,而長津乙未丙申未捧停退條,該鎭舊還,纔已盡蕩,此還仍停,似無靳許,而第聞受還民戶,移居於隣邑,與流絶大有間焉,方往復該道臣,使之詳査區別報來,待其査報,更爲稟處,外此各年舊還之仍停,相當穀之準代,年形民勢,必有斟量,竝與諸條,一體許施,何如?傳曰,允。
又以備邊司言啓曰,卽見江原監司趙鶴年災實分等狀啓,則平海等二邑,置之尤甚,原州等十二邑,置之之次,春川等十二邑,置之稍實,事目災三十結外,不足災一百三十結,特許準劃,後錄諸條,竝請令廟堂稟旨分付矣,三等分劑,依狀請施行,年形失稔,藉曰秧節之惜乾,得雨之後,亦多食實之效,至於風雹,不過點瑕尺朽,且本道多有未量之邑,而報災猶涉稍多,事目外一百結,特爲加劃,其一,平海·蔚珍兩邑大同布,特許代錢,田稅尤係難愼,不敢一體論列事也,正賦自有所重,代納不可輕議,而麻農旣云失稔,昨年亦已許施,兩邑大同,特許代捧,俾紓民力,田稅,置之,其一,平海·蔚珍兩邑各軍門各衙門所納身布,特許代錢,訓局軍布,事體自別,恭俟稟處事也,大同旣許純錢,各樣身布,亦令許代,而砲保事體尤別,置之,其一,各軍門屯稅,各宮房各衙門有土免稅,從實收稅事也,其一,尤甚邑,限明秋勿定配所事也,其一,推奴徵債,限明秋防塞事也,屯免兩稅之從實執摠,尤甚邑勿配,推徵防塞,竝許施,何如?傳曰,允。
又以兵曹言啓曰,因口傳下敎,大王大妃殿加設差備軍五名,別單書入之意,敢啓。傳曰,知道。
金英根,以義禁府言啓曰,忠淸監司金鼎均狀啓內,淸風前府使玄仁福罪狀,令攸司稟處事,啓下矣。玄仁福前以他罪,方在黃海道新溪縣配所,依例發遣府羅將,拿來,何如?傳曰,分揀。
又以義禁府言啓曰,陽城縣監任燧拿來,與京畿監司狀啓戶曹粘目憑閱處之事,傳旨啓下矣。任燧時在任所云,依例發遣府羅將,拿來,何如?傳曰,分揀。
上在昌德宮。大行王妃初喪。
藥房都提調趙寅永,提調金道喜,副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與昨一樣,卿等不必入侍矣。大王大妃殿·王大妃殿,口傳問安。答曰,知道。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重呈辭,監察茶時之意,敢啓。傳曰,知道。
徐戴淳啓曰,備邊司郞廳來言,今日,賓廳日次,而國忌齋戒相値,不得來會云矣。敢啓。傳曰,知道。
又啓曰,左副承旨吳取善,今日不爲仕進,卽爲牌招,何如?傳曰,允。
又啓曰,假注書李裕膺,身病猝重,勢難察任,今姑改差,何如?傳曰,允。
李裕膺改差,代以尹顯岐爲假注書。
以左副承旨吳取善牌不進罷職傳旨,傳于金英根曰,只推。
傳于申錫愚曰,更思之,予於今番,不過貽憂於兩慈聖而已,有何可稱之慶乎,增廣太涉張大,以庭試擇入。
傳于徐戴淳曰,吏兵批歲抄點下者,依例捧傳旨。
以義禁府赦單子,傳于金英根曰,朱欽哲罪名爻周。
以義禁府赦單子,傳于金英根曰,放逐鄕里罪人蔡弘勉·張志善·許燁竝放。
以義禁府徒流案,傳于金英根曰,咸鏡道李元亨·宋喜永竝放。
以義禁府徒流案,傳于金英根曰,全羅道定配秩李漢福放。
以義禁府徒流案,傳于金英根曰,平安道定配秩朴命徹·李鍾應竝放。
以義禁府徒流案,傳于金英根曰,黃海道定配秩吳正秀·李寬永·鄭學淳·李誾求·洪翰周·申在貞·李鎭永·李魯奎·兪鎭五·吳致賢·元錫九·洪近泳·申在儉·申道準·李奎燦·玄仁福·趙毅存·金尙沂·康仁默·成載濩·金海植竝放。
以義禁府徒流案,傳于金英限曰,忠淸道定配秩姜漢爀·沈淳祖·兪碩柱·尹永培·李正夏·韓翼彦·李奎淵·具載善·洪益謨·河百源·吳顯文·李俊英·趙元錫·李圭徹·尹喜柱·高惠鎭·洪大恒·洪羲宣·李裕成·李玄機·尹豫鎭·沈東奎·韓璵·徐衮輔·李周喆·白樂聞·洪在儀·李樂沼·金最直·曺漢振·鄭珪竝放。
以義禁府徒流案,傳于金英根曰,江原道定配秩申萬休·沈能學·朴宗喆·李相佑·沈宜泳·鄭元箕·李亨夏·李明錫·李能淵·李導重·王宗鎬竝放。
傳于金英根曰,當該金吾堂上,從重推考。
徐戴淳,以備邊司言啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以備邊司言啓曰,卽見黃海監司金東健災實分等狀啓,則海州等七邑,置之尤甚,信川等十一邑,置之之次,延安等五邑,置之稍實,事目災二百結外,不足畓災二千九百二十九結九十四負一束,綿田災一千四百五十八結二十三負三束,特許加劃,後錄諸條,竝請令廟堂稟旨分付矣,其一,還摠中小米,無論三等邑,限折半以相當各穀,準折代捧,待明秋還作本色事也,其一,各軍門各衙門軍保米太,每石二兩代錢收捧事也,其一,各宮房各司火田,令各該地方官,從實執卜事也,其一,延安·白川·金川·平山·甕津等五邑均廳免稅米太,以詳定價執錢上納事也,其一,金川所管大興城餉下捧邑倉事也,其一,延安·白川癸亥甲子停退軍錢米布,依前仍停事也,其一,本營牙兵,入防停止事也,其一,推奴徵債,限明秋防塞事也,其一,尤甚邑,限明秋勿定配所事也,三等分劑,依施,閏月風損,雖曰災傷之較深,及秋農形,猶爲參互而免歉,則今所請災,稍涉過多,而屢饑之餘,民力多絀,不可無懷恤之政,事目外畓災二千七百結,綿田災一千結,特爲加劃,糴政本自嚴重,代捧不可輕施,而今年之農,黍粟最歉,則爲其紓力之方,合有便宜之擧,尤甚之次邑,折半準代,稍實邑,置之,保米太,各營則尤甚邑折半,之次邑三分一代錢,各衙門竝許純錢,訓保,事體自別,置之,各宮各司執卜,曾有別飭,依施,延安等五邑免稅之本色上納,纔有定式,固難遽許,而民勢旣如此,又有昨年之例,只許今年代納,金川城餉之下捧邑倉,旣有已例,與延·白兩邑癸甲停退軍錢米布之仍停,牙兵入防之停止,推徵防塞,編配勿定諸條,竝依狀辭施行,何如?傳曰,允。
又以備邊司言啓曰,卽見水原留守徐憙淳災實狀啓,則事目災十五結外,不足災九百二十三結七十五負七束,特許加劃,推奴徵債,依前防塞事,請令廟堂稟旨分付矣,本府年形,旣曰少康,則所請災結,終涉過多,而自前軫恤,本府與他有異,事目外八百結,特爲加劃,推徵許令防塞,何如?傳曰,允。
又以備邊司言啓曰,卽見廣州留守李嘉愚災實狀啓,則事目災十結外,不足災一百八十三結二十八負八束,特許準劃,還餉中乙未未捧米一千二百二十三石零,與癸酉庚辰丁亥排年條合一千八十九石零,竝許仍停事,請令廟堂稟旨分付矣,年形雖幸免歉,秋穫旣云無實,則所報災結,不甚夥多,依狀請準劃,俾爲均俵,排年條固難竝督,爲紓民力,特許仍停,至於乙未未捧條,辛丑半捧,旣是便宜之政,則似今之年,不宜停捧,使之準納,何如?傳曰,允。
又以備邊司言啓曰,卽見開城留守趙容和狀啓,則備陳本府及舊豐德穡事受損之狀,後錄諸條,竝請令廟堂稟處矣,其一,舊豐德禁御兩營江都留餉米太,詳定代捧,耗條本色輸送,摠廳所管臨津餉穀,捧留本邑,耗條代錢輸送事也,其一,各軍門各衙門身軍布之舊豐德辛巳壬辰癸巳停退條及大小南面壬辰癸巳停退條,特許仍停事也,所陳諸條,旣多已行之例,竝爲許施,何如?傳曰,允。
又以山陵都監摠護使意啓曰,山陵開金井,在於今二十七日矣,奉審次,臣敦仁與領中樞府事趙寅永,判中樞府事鄭元容,禮曹判書金興根,觀象監提調洪在喆,依例除下直,明日進去之意,敢啓。傳曰,知道。
金英根,以義禁府言啓曰,洪州牧使徐承淳拿來,與忠淸監司狀啓,宣惠廳粘目憑閱處之事,傳旨啓下矣。徐承淳時在任所云,依例發遣府羅將,拿來,何如?傳曰,待待命拿囚。
上在昌德宮。大行王妃初喪。
藥房副提調徐左輔啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣不任區區伏慮,敢來問安,竝此仰稟。答曰,知道。與前一樣,卿不必入侍矣。大王大妃殿·王大妃殿,口傳問安。答曰,知道。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重呈辭,監察茶時之意,敢啓。傳曰,知道。
徐戴淳啓曰,右副承旨申錫愚,今日不爲仕進,卽爲牌招,何如?傳曰,允。
又以啓曰,左邊捕盜大將趙存中,以陪往大將,轝士軍點考事,慕華館今方出去矣,所佩命召及大將牌·傳令牌,何以爲之?敢稟。傳曰,仍佩往來。
傳于吳取善曰,藥房提調許遞。
傳于吳取善曰,知中樞府事金道喜拜相。
吳取善啓曰,知中樞府事金道喜拜相事,命下矣。政官牌招,開政下批,何如?傳曰,允。
有政。吏批,判書李光正進,參判洪在喆奉命在外,參議李公翼病,左副承旨吳取善進。以金興根爲內醫提調,沈宜晉爲司䆃僉正,趙學點爲健陵令,申錫龜爲禮安縣監,黃處坤爲平邱察訪,文慶愛爲慶安察訪,尹涑爲孝昌墓守衛官,鄭榮老爲懿昭墓守衛官,左議政單權敦仁,右議政單金道喜,承文都提調單右議政金道喜,校書副正字單李光洙,前察訪李載德今加通政加資事承傳,故牧使洪集圭贈吏參例兼,慶尙監司洪鍾英考,故學生李昌德贈童敎,孝行卓異贈職事承傳。
兵批,行判書朴岐壽病,參判李羲肇病,參議趙亨復入直進,參知李元會病,右承旨徐戴淳進。僉知加設單咸英錫,大護軍李珌秀·金時中,護軍李忠運·李顯英·尹喜豊·吳致豊·崔允瑾·金仁臣·金命爀·咸敬毅,副護軍李源達·李祖榮·成龍申·金宅基·李能權·尹明儉·鄭泰東·申從鎬·李秉純·柳永魯·蔡學永·李熠·具聖魯·洪翼謨·吳致慶·申命洪·吳明善·洪雲錫·趙義錫·尹惠鎭·朴來益·李橚·韓元植·李源奎·曺鵬·許策·崔笠·吳顯佑·申晦應·鄭裕健·柳億·張斗斌·崔馹遠·申義恒·黃載謙·王德修以上竝單付。
吏批,再政。以洪稷周爲社稷令,李濟夏爲康陵令,朴臣圭爲內贍主簿,趙能夏爲掌苑別提,頓遞使單李奎鉉。
傳于吳取善曰,當該承旨推考。
以右副承旨申錫愚牌不進罷職傳旨,傳于吳取善曰,只推。
以吏曹參議李公翼牌不進罷職傳旨,傳于吳取善曰,只推。
傳于徐戴淳曰,當該兵批政官推考。
吳取善,以禮曹言啓曰,來十一月初二日行健陵冬至節享,本陵兩官,當爲備員,而令有闕未差,無以擧行,令有闕之代,令該曹以在京無故人,口傳差出,以爲備員將事之地,何如?傳曰,允。
又以奉常寺都提調意啓曰,日昨濟用監貢人齊訴以爲,本寺參奉李晉錫,侵責貢人,督納布端,至爲三次,或囚或杖,多施法外之刑云,故聞極驚駭,使之査實,則與貢訴別無差錯,似此貪虐作弊之類,不可置而不論,奉常寺參奉李晉錫,令該府拿問嚴勘,何如?傳曰,允。
徐戴淳,以義禁府言啓曰,以本府徒流案,傳曰,黃海道定配秩吳正秀·李寬永·鄭學淳·李誾求·洪翰周·申在貞·李鎭永·李魯奎·兪鎭五·吳致賢·元錫九·洪近泳·申在儉·申道俊·李奎燦·玄仁福·趙毅存·金尙泝·康仁默·成載濩·金海植竝放,忠淸道定配秩姜漢爀·沈淳祖·兪錫柱·尹永培·李正夏·韓翼彦·李奎淵·具載善·洪益謨·河百源·吳顯文·李俊英·趙元錫·李圭徹·尹喜柱·高惠鎭·洪大恒·洪羲宣·李裕成·李玄璣·尹豫鎭·沈東奎·韓璵·徐兗輔·李周喆·白樂聞·洪在儀·李樂沼·金最直·曺漢振·鄭珪竝放,江原道定配秩申萬休·沈能學·朴宗喆·李相佑·沈宜泳·鄭元箕·李亨夏·李明錫·李能淵·李䆃重·王宗鎬竝放,咸鏡道定配秩,李元亨·宋喜永竝放,全羅道定配秩李漢福放,平安道定配秩朴命澈·李鍾應竝放事,命下矣。竝卽放送事,分付各該道道臣之意,敢啓。傳曰,知道。
又以義禁府言啓曰,海南兼任康津縣監任泰昇拿來,與忠淸監司狀啓,戶曹粘目憑閱處之事,傳旨啓下矣。任泰昇時在任所云,依例發遣府羅將,拿來,何如?傳曰,待待命拿囚。
又以義禁府言啓曰,因本府赦單子,定配身死未蒙放罪人仍秩朱欽哲名下,罪名爻周,書下矣。朱欽哲罪名,爻周之意,敢啓。傳曰,知道。
上在昌德宮。大行王妃初喪。
金英根啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來初一日,輪對日次,而日食齋戒相値,頉稟之意,敢啓。傳曰,知道。
徐戴淳啓曰,右副承旨申錫愚,同副承旨金英根,今日不爲仕進,竝卽牌招,何如?傳曰,允。
傳于吳取善曰,都承旨·右承旨·右副承旨竝許遞,前望單子入之。
承旨前望單子入之,洪說謨·曺雲承·李㘾落點。
兵曹口傳政事,護軍單兪星煥。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙,持平洪在重牌不進罷職傳旨,傳于金英根曰,只推。
以右副承旨申錫愚牌不進罷職傳旨,傳于金英根曰,只推。
金英根,以吏曹言啓曰,今此冬至祭及冬享祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差以入,而其中時無職名人,令該曹口傳付軍職,何如?傳曰,允。
又以山陵都監摠護使意啓曰,陵所處於七陵局內火巢,似無加拓之地,而四標界限,不可不分定,令禮曹及京畿監司,眼同地方官擧行,何如?傳曰,允。
又以山陵都監摠護使意啓曰,丁字閣東西南北,皆設紅箭門,而南則有左右夾門,東西各有一夾門,帷門之制,一如補編所載,而洞口內外,又各立紅箭門一坐,因山後撤去,丁字閣正南及洞口外,改立永排紅箭門各一坐矣,今亦依此擧行,何如?傳曰,允。
吳取善,以司僕寺一二提調意啓曰,兼內乘李容純,身病猝重,呈狀乞遞,不可强令察任,今姑改差,其代令該曹口傳差出,何如?傳曰,允。
戶曹參判兪星煥疏曰,伏以,臣縻使命,啓塗出郊矣,嵩呼之列,縱展舞蹈之誠,陛辭之後,秪切戀結之忱,因伏念,臣之地部佐貳之任,前後帶此職作此行者,輒丐遞免,擧蒙恩諒,玆敢縣道陳章,仰瀆宸嚴,伏乞聖慈,亟命遞臣本兼之職,以安私分焉,臣無任云云。答曰,省疏具悉。所請依施。
上在昌德宮。大行王妃初喪。
藥房都提調趙寅永,提調金興根,副提調李圭祊啓曰,伏未審日間,聖體調攝,若何,寢睡·水刺之節,何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。與前一樣,卿等不必入侍矣。大王大妃殿·王大妃殿,口傳問安。答曰,知道。
金英根啓曰,合辭許久闕啓,事甚未安,除在外·未署經·差祭外,呈告人員,竝卽牌招,何如?傳曰,允。
李圭祊啓曰,左承旨洪說謨,時在京畿加平地,斯速乘馹上來事,下諭,何如?傳曰,允。
傳于曺雲承曰,自今日,藥房間日問安,勿爲之。
傳于李圭祊曰,今日國勢之孤危岌嶪,固無可論,而鼎席之不備亦久矣,況當有事之日,蓋切得賢之念,而眷言在廷,無出卿右,旣簡之心,吾相已定,雖於靜攝之餘,殆欲喜而不寐,卽以卿喬木故家,輿望攸屬,而德器之重厚也,識慮之深遠也,事務之通鍊也,持守之堅確也,皆足以端委廟堂,坐鎭雅俗,則有不待金甌之卜,而僉議之詢,故特畀卿匡弼之任,卿其體予至意,勿以中書故規爲拘,卽起視事,輔予不逮事,遣史官傳諭于右議政。
事變假注書金始遠書啓,臣於本月二十八日午時量,敬奉聖諭,馳往傳諭于西部皇華坊聚賢洞契議政府右議政金道喜所住處,則以爲,臣以百無肖似之賤品,伏奉萬不堪承之特命,五內崩潰,神魂遁越,今於別諭之下,尤不勝惶隕震剝,罔知攸達云矣。敢啓。傳曰,知道。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙牌不進,持平洪在重差祭,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙牌不進罷職傳旨,傳于金英根曰,只推。
曺雲承,以禮曹言啓曰,來十一月初一日,大王大妃殿除服儀註,直爲書入大王大妃殿之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,各陵園墓所今秋植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞,昭寧園·綏吉園植木,則局內樹木茂密,今番停止云矣。敢啓。傳曰,知道。
又以禮曹言啓曰,因山陵都監草記,陵所處於七陵局內火巢,似無加拓之地,而四標界限,不可不分定,令禮曹及京畿監司,眼同地方官擧行事,允下矣。依前例本曹堂上進去,與都監堂上·京畿監司及地方官,眼同定界後,稟處,何如?傳曰,允。
又以禮曹言啓曰,來十一月初二日順陵冬至節享,本陵兩官,當爲備員,而參奉閔致應,身病猝重,無以擧行,今姑改差,其代令該曹以在京無故人,口傳差出,以爲備員將事之地,何如?傳曰,允。
又以國葬都監摠護使意啓曰,景陵丁字閣上樑文製述官行知中樞府事洪敬謨,今已製進,啓下矣。草圖書敬書以入之意,敢啓。傳曰,知道。
兵曹口傳政事,以尹羲烈爲兼內乘。
禮曹判書金興根疏曰,伏以,三靈孚協,萬祿遒總,我聖上痘候,不日康復,嵩呼徹於昕庭,霈音覃於暘域,歡聲喜氣,洋溢區宇,臣一再登對,仰瞻天顔,溫粹勝昔,退與群僚相慶,彌切忭祝之忱,仍念,臣於慶科科名成命改下者,係臣職掌擧行,旣有愚見,不容不更俟處分者,國有慶會,輒設科取士,不亶爲覃其恩而溥其澤已也,籲俊延㐅,迓續景命之義,亦傅焉,若庭試若增廣,均之爲慶科,而大慶之必增員廣額而取之者,所以增此慶也,廣此慶也,殿下以今日之慶,爲何如慶也,惟天惟祖宗篤棐之眷佑,惟慈聖兩殿無窮之悅豫,曁我萬子民欣欣胥告之情,使無餙慶之具則已矣,苟非然者,有隆焉爾,有加焉爾,未見其有可損而小之也,今玆聖敎之過自沖挹,務存節約,臣雖愚劣,豈不欽仰,而第念,今日之慶,非殿下所自私也,際天蟠地,當與擧國共之擧,先君已行之事,爲此時賁餙之圖,政所以申景鑠而對閎休也,若庭試若增廣之均之爲慶科,臣非不知,而名目所在,事體隨之,宜隆而損之,宜加而小之,非臣攸聞也,便蕃之錫,爵秩之予,與夫雷雨之解,施之於卿士庶民也,大其科名,敷其考選,推克生之譽而占彙征之吉,施之於藹藹多士也,凡爲此者,答天貺也,非所謂豐亨豫大也,臣於此,繼有所蘄幸者,昔在純廟乙丑,亦嘗有殿下今日之命,而禮堂之違覆,大臣之詢同,卒蒙反汗,嗚呼,聖神謙光之美,吉慶罕有之會,旣一揆於前後,則使伊時禮臣之言,得以復行於今,不亦爲繼述之盛也哉,伏願聖明,念事體之有重,軫群情之莫遏,亟寢成命,一依當初啓下,以增廣設行,不勝幸甚,臣無任云云。答曰,省疏具悉。藉曰餙慶庭增一也,何必爲豐亨張大之擧乎。
上在昌德宮。大行王妃初喪。
藥房都提調趙寅永,提調金興根,副提調李圭祊啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李㘾啓曰,合辭許久闕啓,事甚未安,除在外·未署經·差祭外,呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而領議政未差,左議政權敦仁,無時急稟定事,右議政金道喜,未肅拜,不得來會云矣。敢啓。傳曰,知道。
李圭祊啓曰,左副承旨吳取善,右副承旨金英根,今日不爲仕進,竝卽牌招,何如?傳曰,允。
傳于曺雲承曰,禮房承旨,馳詣宗廟·景慕宮,奉審摘奸以來。
以江原監司趙鶴年狀啓,楊口縣民家失火事,傳于李㘾曰,聞甚矜惻,元恤典外,別加顧助,結構奠接之方,廟堂措辭分付。
李㘾啓曰,行大司憲趙冀永,掌令李昌廷·金永鎭,持平吉鎭國在外,執義林肯洙牌不進,持平洪在重差祭,監察茶時之意,敢啓。傳曰,知道。
以執義林肯洙,司諫李裕元,獻納鄭錫麟牌不進罷職傳旨,傳于李㘾曰,只推。
以左副承旨吳取善,右副承旨金英根牌不進罷職傳旨,傳于李㘾曰,只推。
吏曹口傳政事,以朴龜夏爲順陵參奉。
兵曹口傳政事,護軍徐左輔,副司果李鼎信。
傳于李㘾曰,發遣吏郞,諸執事淸齋與否,摘奸以來。
曺雲承,以內醫院都提調意啓曰,向以嶺南所封羅蔘之弊,筵奏嚴飭矣,今番十月令羅蔘當捧一斤八兩內,所捧爲十二兩九錢,退却爲十二兩一錢,御藥事體,何等嚴重,而退却之數,若是夥多,其在懲勵之道,不可只令改納而止,審藥及蔘商,固當嚴處,該道臣亦難免其責,而今番則申飭屬耳,特以令前,姑爲安徐,退却之蔘,使之極擇,更定差員上送,而雖一兩角,或有山家膠付之弊,則一依筵奏施行,何如?傳曰,允。
又以禮曹言啓曰,謹稽謄錄,則國恤發引前節目,表裏像生時,封進於殯殿矣,來十一月初二日冬至百官表裏,依例封進,而表裏封進時,有百官哭臨之例,今亦依此擧行事,知委,何如?傳曰,允。
又以國葬都監摠護使意啓曰,景陵丁字閣上樑文,令書寫官東寧尉金賢根,正書以入之意,敢啓。傳曰,知道。
李㘾,以備邊司言啓曰,卽者,陽智縣監,謂以情勢,至於啓罷矣,雖未知本事之如何,而該縣以劇弊難治,乃有另擇差遣之擧,則其在分義道理,固當殫竭做去,而曾未幾朔,强引細微事端,欲爲因緣規避者,大關朝綱,不可仍置,陽智前縣監申應謨,令該府拿問勘處,雖以道臣言之,不念擇差之意,遽爾論罷,亦甚未安,該道臣推考,何如?傳曰,此不過規避也,所當施以卽其地定配之律,而若如是,則反使之適中其願,何必拿勘,原狀啓勿施,道臣從重推考。
吏曹啓目粘連,觀此敦寧府都正徐有薰上疏,則以爲,臣本無敦寧,揆以格例,自在應遞,伏乞鑑諒,照例遞改亦爲白有臥乎所,旣無敦寧,則揆以公格,不可仍置,敦寧府都正徐有薰,依例改差,何如?判付啓依允。
左議政權敦仁箚曰,伏以臣,伏見日前傳敎下者,以爲,增廣太涉張大,以庭試擇入,繼又伏見禮判疏批,若曰,藉曰餙慶,庭增一也,何必爲豐亨張大之擧乎,臣固知我殿下,以事屬聖躬,過加謙約,玆可以欽仰贊誦之不暇,而第伏念,遇慶設科,所以餙慶,或庭或增,宜若無間,而隨慶稱之大小,制科名之輕重,卽亦重事體也,故肆昔我純廟乙丑,因禮曹草記之請設增廣,始以庭試判下,繼有禮堂陳疏,諸大臣獻議,而竟許增廣設行,夫以我先王克謙之聖德,豈或有一事之涉於豐豫,而猶且開納而曲循之者,其不以事體所重,廷議有不可遏歟,今玆之慶,卽乙丑之慶也,天命申佑,邦運再昌,列聖陟降之悅豫,兩殿止慈之歡愛,以及滿廷臣工帀域黎庶之騰頌蹈忭者,莫不媲休於乙丑,則殿下亦安得曰有何可稱之慶,而不思纘先王之鴻庥,光先王之舊事哉,然則今日增廣之設,非但爲重事體也,卽殿下繼述先王之大義諦也,且以曠古莫大之慶,旣有昔年已行之例,而乃殺其禮而小其慶,選取之不廣焉,則在事理固無謂,而上下群情之抑鬱,復何如哉,此又甚非嘉與同慶之盛典也,略具愚見,冒入文字,伏乞聖明,亟寢成命,依初判付,特許禮堂之請焉,取進止。答曰,省箚具悉卿懇。卿旣以繼述之義爲言,則予亦有不能自行者,所請依施,仍傳于曺雲承曰,此批答,遣史官傳諭。
全羅監司徐箕淳疏曰,伏以,臣民無祿,大行王妃,奄棄中壼,聖懷悲愴,冞深儷極之思,小大號霣,普切帀域之慟,天運回泰,邦籙增鞏,我聖上痘候康復,縟儀誕擧,兩殿供歡悅之慶,八垠騰蹈忭之頌,協氣欣聲,洋溢區宇,億萬年無疆之休,永奠磐泰,臣伏不勝瞻天依斗,攢祝忭賀之至,仍伏念,臣强難强之疾,據匪據之地,一日二日,經年又年,翫揭荏苒,倐已二十有二個月于玆,風俗觀察,不爲不熟矣,屛翰旬宣,不爲不久矣,顧臣才具莫逮,雖不足有所對掦,若其寤寐一念,豈敢不庶圖殫竭,而點檢兩載間事爲,無非百出之瘡疣,靜夜屢興,騂汗交發,簞食抔飮,無施不報,物之理也,抱關擊柝,有職思效,人之情也,今臣厚蒙如海之渥,而孤負滋積於旣往,濫叨重藩之寄,而僨溺屢著於已試,照管多遺,錯誤每生於意外,彈壓失宜,縱恣輒起於部下,力單任重,擔夯不勝,昨冬今春,荐暴微悃,屢犯嚴威,懇祈生成,蓋亦自知者甚明,已策畢竟之無倖,若使臣早蒙體諒之恩,亟垂缷免之願,罪當差輕於今日,職不加墜於向來,隆批溫諭,是乃臣隕結之日,而深貸曲容,轉爲臣窮蹙之秋,職事之曠墜,罪戾之增益,猶屬臣私,無所輕重,而其在聖朝核實之政,焉用彼一介尸素之臣於藩臬綦重之地,而不之斥黜也哉,以私以公,臣之宜去而不宜留也,其將辭不待畢,而日不竢終矣,至若疾病之有無劇歇,固不敢覼縷煩陳,而第臣素抱貞疾,卽臣三十年已痼難醫之病也,向在氣血不愆,飮啄自在之時,猶凜凜若秋葉之待霜,唯朝夕之是慮,近年以來,犬馬之齒益加,而蒲柳之質旋衰,南來以後,水土之不伏而雜祟迭作,劇務之絆掣而調養失適,日而不覺,月而頓殊,月而不知,歲而陡下,駸駸然如日下山,而頃於巡路,伏奉哀訃,兼程急趲,晨夜蒼黃,寒威外冒,頑痰內肆,歸輒凘頓,莫省四到,按例酬接,常不及期,應干節次,率多廢事,而今冬之視今春,又不如今春之視昨冬,自念病狀,萬萬無時日自存之理,抖擻振作,實所未能,臣情到此,吁,亦窮且慼矣,疾病之極,呼號不擇,玆敢披瀝衷懇,仰瀆崇聽,伏望聖慈,惻然垂憫,亟賜鐫改,仍治臣煩猥之罪,以肅朝綱焉,臣不勝大願云云。答曰,省疏具悉。瓜期旣在不遠,何必如是引病乎。
敦寧都正徐有薰疏曰,伏以臣,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴,伏乞聖明,俯賜鑑諒,照例遞改,以存公格,以安私分,千萬幸甚,臣無任云云。省疏具悉。疏辭下該曹稟處。
上在昌德宮。大行王妃初喪。
朔奠後,大殿,內閣·政院·玉堂·百官奉慰單子問安。答曰,知道。藥房口傳問安。答曰,知道。大王大妃殿·王大妃殿,單子問安。答曰,罔極。藥房口傳問安。答曰,罔極。大王大妃殿除服後,大殿·大王大妃殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。王大妃殿,單子問安。答曰,罔極。藥房口傳問安。答曰,罔極。
吳取善啓曰,來初五日,朝參日次,而景慕宮冬享大祭齋戒相値,頉稟之意,敢啓。傳曰,知道。
金英根啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
傳于曺雲承曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
曺雲承,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,梓宮全體加漆五度內,初二三度則已爲過行矣,四五度吉日時,令日官李秉洪推擇,則今十一月初三日巳時,初四日巳時爲吉云,以此日時擧行,何如?傳曰,允。
又以國葬都監摠護使意啓曰,景陵丁字閣上樑文,山陵都監郞廳兪廷煥,今日陪往之意,敢啓。傳曰,知道。
又以長生殿提調意啓曰,外梓宮着漆,十月二十九日,已準四十度,臣等來詣奉審,則㓒色光潤,少無所欠,仍爲停㓒,以待堅乾,今月初三日,結裹奉安於正殿月廊,初六日習儀,初八日卯時,陪進山陵之意,敢啓。傳曰,知道。
又以國葬都監摠護使意啓曰,來十二月初二日巳時下玄宮後,自陵所離發,仍爲返虞之意,敢啓。傳曰,知道。
吳取善,以兵曹言啓曰,因國葬都監草記,發引時,興仁門門閾磚石,預爲掘去矣,今亦依此例,令各該司,前期修治事,允下矣。興仁門門閾磚石,今十一月初二日,始役掘去,發引後還爲塡補,而役軍,依前例以轝士廳都遊軍中量宜除出,使之赴役,令本曹郞廳一員,另加檢飭,每夜把子圍排,而把守軍兵,亦令御營廳,依例定送,限塡補間,與本門將卒,眼同守直之意,分付,何如?傳曰,允。
又以兵曹言啓曰,今月初四日,一內禁軍番次矣,該番將李民植,身病猝重,無望供職,呈狀乞遞,改差,其代依承傳口傳擬入,何如?傳曰,允。
兵曹口傳政事,以李能權爲內禁將。
吳取善,以兵曹言啓曰,僉知中樞府事朴禮會在外,上來無期云,五衛將李義謙·林輔榮,俱以病難供職,呈狀乞遞,武臣兼宣傳官朴載仁呈辭在外,過限未上來,竝改差,何如?傳曰,允。
又以訓鍊都監言啓曰,本局哨官趙義稷,身病甚重,勢難察任,改差,何如?傳曰,允。
又以御營廳言啓曰,興仁門門閾磚石,今月初二日,始役掘去,發引後還爲塡補,而每夜把子圍排,把守軍兵,令御營廳依例定送,限塡補間與本門將卒眼同守直事,自兵曹草記,允下矣。明日爲始,本廳京中哨軍二十名,哨官一員率領,限塡補間輪夜守直之意,敢啓。傳曰,知道。
兵曹口傳政事,副司果單洪祐健。
慶尙監司洪鍾英疏曰,伏以臣聞,人主御世之柄,莫先於官人,官人之術,擇人爲上,循序次之,官非其人,厥職必墜,故曰擇人爲上,然而平世之材猷難辨,凡人之行能易混,反不若資級高下,履歷淺深,猶有可據之方,故考之前史,咸用此法,我朝官制,尤爲詳備,下無躐等之望,而上無越格之擧,以社僥倖,以戒燥競,尺寸有違,不可得也,如臣無似,不過老蔭官耳,遲暮科第,遽躋緋玉,在臣私分,雖極榮耀,若以朝廷言之,一渺然新進也,迺者,有慶尙道觀察使之命,是豈臣意慮夢想之所到哉,臣始也驚疑,中焉恐竦,繼之以千思萬量,不得其說也,臣未知廟堂何以謬擧,聖明何以誤授,而將以臣爲得人也乎,臣往在蔭途,屢荷百里之寄,而前後績庸,無一可紀,尸素之罪,臣亦自知,則點檢本領,頭䐉已判,得人二字,初非可論,若曰循序也,則釋褐纔踰半載,除書未滿數度,而超之群彦之右,畀以方面之任者,又未可謂循序也,歷數耳目所逮,實無有如是驟進者,惝怳震越,不能知恩旨之爲感惶,而親戚知舊之來問也,駭汗浹背,愧色溢面,雖欲貪榮冒祿,奉承明命,何以使列郡長吏,一省吏民,有嚴憚戢服之效乎,臣於州縣之職,久處管下,視刺史如天上仙官,臣若以久次平進,有此叨冒,則固當志愜願足,竭蹶之不暇,而後來居上,直士所譏,急走速成,哲人攸戒,臣雖憒劣,粗識此義,此殆臣匪福伊災之幾也,臣於是,不敢以道弊民瘼,條列爲辭,有若倘來之例讓也,蹙伏屢日,只竢改正之論而已,至如近日病狀,祟在銜橜,運用不能,任便慶賀,無由展誠,雜試鍼焫,未易作完人樣子,似此事實,又非但年紀之濩落,精力之凋謝,萬萬不堪於剸繁理劇之地也,許久含默,辭免無期,玆敢畢暴情悃,冒昧仰瀆,伏願天地父母,俯賜諒察,亟遞臣新授職名,以重官方,以安微分,千萬幸甚,臣無任云云。答曰,省疏具悉。卿其勿辭,往欽哉。
上在昌德宮。大行王妃初喪。
大殿·大王大妃殿·王大妃殿,內閣·政院·玉堂·朝廷二品以上·六曹堂上·奉朝賀冬至單子問安。答曰,知道。冬至奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重差祭,監察茶時之意,敢啓。傳曰,知道。
李圭祊啓曰,左承旨洪說謨,自鄕上來云,卽爲牌招,何如?傳曰,允。
又啓曰,事變假注書金始遠,身病猝重,勢難察任,今姑改差,何如?傳曰,允。
金始遠改差,代以李光洙爲事變假注書。
傳于曺雲承曰,日昨別諭之後,卿或有幡然出膺之意否耶,予以寡昧,沖齡御極,行將十載于玆,其所圖任而仰成者,惟先王委毗之耆舊大臣,而不幸凋落無餘,況今左揆獨賢之際,得卿共貞,豈但曰予心之充如有得乎,抑亦朝士之相賀,而庶民之加額者也,卿若體卿家先祖篤棐我英廟之惓惓至誠,則寧可有恝於君德國事世道民心之擔荷乎,如渴之念,一日爲悶,玆又申勉,卿其諒悉事,遣史官傳諭于右議政。
事變假注書金始遠書啓,臣於本月初二日午時量,敬奉聖諭,馳往傳諭于西部皇華坊聚賢洞契議政府右議政金道喜所住處,則以爲,臣自奉新命,魂驚神奪,歷日靡定,繼而別諭特宣,十行綸言,眷毗隆至,臣誠萬萬隕越,而顧惟濫分是懼,至今泯默,未敢爲控辭之計,迺者,王人再辱,荐承恩敎,辭旨之鄭重,視遇之曠絶,愈往而愈摯,至以臣祖故事,勗而期之,奉讀未半,感淚交逬,臣雖糜粉隕結,何以報答萬一也,第臣駑劣,實無以仰承德意,震駴惶恧,直欲鑽地求入而已,有不敢費辭張皇,猥同附奏,謹當冒入文字,仰祈處分云矣,敢啓。傳曰,知道。
假注書尹顯岐書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畫景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峰所經外南山諸處,一一看審是乎則,別無斫痕之意,敢啓。傳曰,知道。
以左承旨洪說謨牌不進罷職傳旨,傳于金英根曰,只推。
曺雲承,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以禮曹言啓曰,今此國恤,各祭奠當爲磨鍊,而謹稽喪禮補編,則四時及臘享,魂殿儀小註,以卒哭後禫祭前載錄矣,來十二月初九日臘享,在卒哭前,依補編所載,不爲磨鍊,而山陵臘享,一體不爲磨鍊之意,敢啓。傳曰,知道。
又以禮曹言啓曰,因國葬都監草記,來十二月初二日巳時下玄宮後,自陵所離發,仍爲返虞事,啓下矣。初虞祭當行於魂殿,以此磨鍊以入之意,敢啓。傳曰,知道。
又以禮曹言啓曰,今此因山時,所過道路橋梁名山大川等設祭,今當磨鍊,而謹稽謄錄,乙丑年因山時,東關王廟,別出祭官,一體行之矣,今亦依前例磨鍊設行之意,敢啓。傳曰,知道。
又以禮曹言啓曰,今此冬至諸道所封賀箋中會寧府使吳一善,以應封官兼別軍職,故各爲封進,柒谷府使崔弘德,長連縣監成元鎭,雖非應封官,亦以別軍職封進矣,一體看審捧入之意,敢啓。傳曰,知道。
又以禮曹言啓曰,梓宮書上字及結裹吉日時,令日官李秉洪推擇,則書上字今十一月初六日巳時,結裹同月初七日辰時爲吉云,以此日時擧行,而原單子中改付標以入之意,敢啓。傳曰,知道。
又以國葬都監摠護使意啓曰,發引時祖奠後,冊寶先盛於腰彩轝,遣奠前二刻前,進排列于大路通廣處,以爲整待事,載在補編,今亦依此擧行,何如?傳曰,允。
又以國葬都監摠護使意啓曰,陵所丁字閣宿所,當有傳漏,而取考謄錄,則傳漏軍,折半以衛軍擧行,折半自畿營擧行,今亦依此分付於禁漏及該曹該道,何如?傳曰,允。
又以國葬都監摠護使意啓曰,發引時所過橋梁城門山川祭獻官,以本都監郞廳差送,而都監擧行浩多,庚申年筵稟後,部字內則自吏曹以他司官員別爲差送,外方則自畿營以守令差送矣,今亦依此分付該曹該道,何如?傳曰,允。
吳取善,以兵曹言啓曰,今此大行王妃發引返虞時,侍衛軍兵,依例除標信解嚴,何如?傳曰,允。
又以兵曹言啓曰,今此大行王妃返虞時內門路,自弘化門由集禮門·崇化門磨鍊,何如?傳曰,允。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
禮曹,進士鄕漢城試初試,來二月十九日,生員鄕漢城試初試,同月二十一日,文武科鄕漢城試初試,同月二十九日,雜科初試,三月初十日,進士覆試,同月二十二日,生員覆試,同月二十四日,生進放榜,四月初二日辰時,文科講經,同月初八日,文武科覆試,同月二十日,文武科殿試,同月二十九日,文武科放榜,五月十二日卯時,雜科覆試,同月十六日,雜科放榜,同月二十九日卯時。
兵曹口傳政事,副護軍單徐有薰。
上在昌德宮。大行王妃初喪。
四度加漆後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
李圭祊啓曰,左承旨洪說謨,今日不爲仕進,卽爲牌招,何如?傳曰,允。
曺雲承,以國葬都監摠護使意啓曰,景陵表石前面大字篆文草圖書,令書寫官行知中樞府事徐俊輔,敬書以入之意,敢啓。傳曰,知道。
又以內醫院都提調·提調意啓曰,議藥同參姜泰益,實病無以供任,減下,何如?傳曰,允。
以左承旨洪說謨牌不進罷職傳旨,傳于金英根曰,只推。
禮曹判書金興根疏曰,伏以,聖候節宣,日奏彊吉,竝與間日起居,而至承勿爲之命,臣適忝保護之列,區區慶祝,愈往無垠,仍念臣,職在議禮,有不敢以疎眛寡陋,自底泯默者,今此大行王妃卒哭後,殿下燕居時,白布裹笠,載在補編,自臣曹業已啓下矣,然竊惟念,內喪在先,卒哭後群下進見,旣用烏帽黑帶,而殿下白布笠,一如公除以後,則是上下之服參差也,本編傳重服制釐正條,公除後燕居,以黑布裹笠磨鍊,而橫看條,又以練後黑笠載錄,則一書之中,固已徑庭,而無論公除後練後,以今杖期燕居之祥後黑笠較看,則反有重於傳重者,恐於隆殺之節,未必然也,況朞制公除燕居之黑笠,昭載於其下,則受敎呼寫中,竝擧君臣之服,而定之以白布笠者,聖意所在,雖未敢仰度,臣愚竊以爲,當時纂輯諸臣,不以禮意與時宜,反覆講究,以致儀節之疑眩也,閭巷匹庶,雖以齊體,具三年之制,尙且以黑不以白,況帝王之尊乎,微變微吉禮之漸也,故群下進見之服,旣寓微變之意,則惟於殿下笠制,以其燕居所用,而無所差殊於時月節次之際,藉曰笠是俗制,旣爲時王之禮,則獨不於朞三年之別,無有存愼乎,若曰殿下視事服,卽微變也,微吉也,燕居之服,不與云爾,則凡有召接之時,殿下其將用視事服歟,抑仍用燕居之制歟,且伏念,壓尊處服色,自有其制,而問寢視膳,進見無時,則又何以折衷於斯須進退之間,各得其至當乎,臣以愚陋寡淺,固不敢妄有論說於莫嚴重之節文,而竊附藝事之義,冒陳芻蕘之說,伏乞聖明,下臣此章,廣加詢訪於大臣·館閣堂上·在外儒賢,務有以裁制之,幸甚,臣無任云云。答曰,省疏具悉。斯制之可疑,果如卿言,依所請收議。
上在昌德宮。大行王妃初喪。
五度加漆後,大殿·大王大妃殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。
李圭祊啓曰,左承旨洪說謨,今日不爲仕進,卽爲牌招,何如?傳曰,允。
傳于曺雲承曰,發遣吏郞,諸執事淸齋與否,摘奸以來。
右議政金道喜疏曰,伏以,人臣之受任於上者,有可以萬一稱堪,則容或擬議於可不可之間,若乃揆其分而萬不能稱焉,度其才而萬不能堪焉則是豈但曰不可而已哉,竝與其擬議而有不容焉耳,卽臣所叨之仕是已,臣自奉新命以來,凡八日于玆,中夜不寐,繞壁彷徨,求臣所以致此之由,而萬不得一焉,求臣所以近似於是者,而又萬不得一焉,仍思所以形諸文字,仰陳其萬不稱堪之實,而纔一擧似,便涉擬議,猶懼夫義分之濫也,屢思屢沮,迄此泯默,亦以竢公議之駁正,不煩乎自鳴,側聽屢日,又竟寥寥,臣於是,有不容終默而止,敢此冒萬死陳之,噫,國之置相,是何等大政,相之爲官,是何等重任也,歷觀前史,莫不以置相,卜其世焉,相得其人歟,其治也隆,相不得其人歟,其治也汚,歷代治亂之符,率由於此,而無一不驗,若是乎相任之難也,然而臣竊以爲,今日之相,爲尤難也,雖以聖諭之下於臣者觀之,卽惟曰孤危岌嶪只此四箇字,而凡厥國勢民生之凜若一髮者,略約畢具於其中,而固已爲淵衷之所深憂長慮者也,然則此果何如時也,以此時濟此艱,又當須何如人也,殿下之所兢兢致愼者,宜若亶在乎擇相一事,而必選夫當今第一流人,付之以醫國壽民之責,今乃有大謬不然者,及夫簡拔而擢授者,卽朝廷間最不肖尤無似之如臣者耳,噫,是誠何擧也,其將任以爲調鼎之手乎,覆餗是懼也,將倚以爲濟川之楫乎,臭載可虞也,凡今日孤危岌嶪,未見其賴以維持,而將恐日就駸駸,莫可救藥而止,殿下所以爲轉危回安之策,不其甚左矣乎,此非但爲一時擧措之失耳,以置相而卜其世,臣旣陳之矣,將使當世之有識者,爲今日朝廷憂之,將使後世之讀史者,爲今日朝廷羞之,由臣一人,而貽累聖明,至於如此,此豈細故,而又何以贖臣罪哉,若臣不衷之招災,匪分之爲懼,猶屬臣一已之私,有不暇自恤,而竊爲殿下國事惜之,噫,歷古臣子之受恩於君父者,孰有如臣比哉,造化陶甄,頂踵皆賜,溝壑袵席,肉骨皆恩,以至今玆謬叨而極矣,簡惟在心,不稽不卜,特畀而命之曰,吾相定矣,在國計則失矣,在臣遭際,則實千載特達之眷知也,臣雖百身糜隕,莫以仰酬,苟有襪線之長,少補尺寸,則曷不生死向前,以效塵刹之報,而忍辜我殿下側席求助之盛意哉,有命無才,臣竊自悼,然而區區愚忠,願有獻焉,今不必遠引他事,而卽臣見叨,柯則斯在,及今改之,猶可及已,顧臣弼違之義,莫急於此,而臣不報之報,亦惟在此,易曰不遠復無祗悔,惟殿下念哉,勿以言出於臣而忽之,玆敢罄暴衷懇,仰冀鑑諒,伏願聖明,穆然遠覽,亟收臣新授職秩,改卜賢德,以幸國事焉,臣無云云。答曰,省疏具悉卿懇。卿於是職,以爲萬不堪稱,而卿若不可堪稱,則誰有堪稱者哉,卿以孝友之家,承忠厚之訓,釋褐以來三十餘年,外內著績,不爲不多,朝野儲望,不爲不久,則予所特揀,豈或私於卿而然哉,一則爲國事也,二則爲國事也,而卿乃如是巽讓,頓無擔當直前之意,實非予眷注畀付之本心也,費辭敦促,亦涉文具,須悉此誠,勿復控辭。仍傳于曺雲承曰,此批答,遣史官傳諭。
上在昌德宮。大行王妃初喪。
藥房都提調趙寅永,提調金興根,副提調李圭祊啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,口傳問安。答曰,知道。
吳取善啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重呈辭,監察茶時之意,敢啓。傳曰,知道。
洪說謨啓曰,右副承旨金英根,今日不爲仕進,卽爲牌招,何如?傳曰,允。
吳取善啓曰,備邊司郞廳來言,今日,賓廳日次,而景慕宮冬享大祭齋戎相値,不得來會云矣。敢啓。傳曰,知道。
傳于曺雲承曰,禮房承旨,馳詣景慕宮,奉審摘奸以來。
曺雲承啓曰,吏曹判書李光正,參判洪在喆,參議李公翼牌不進,推考傳旨及罷職傳旨,今方捧入,而開政命下之後,如是違牌,事甚末安,參議陳疏到院,而原疏以景慕宮冬享大祭齋戒,纔已退却矣,判書·參判,竝更牌招,何如?傳曰,允。原疏捧入。
吳取善,以備邊司言啓曰,全羅右水使趙存卿,以其身病,呈狀乞遞矣,實病旣如此,則有難强令察任,改差,何如?傳曰,允。
又以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,新除授淸城僉使金有恒,母年今爲七十八歲,法不當遠離赴任,呈狀乞遞,邊將之親年七十歲以上,許遞其任,載在法典,依法典改差,何如?傳曰,允。
有政。吏批,判書李光正進,參判洪在喆病,參議李公翼陳疏,右承旨曺雲承進。以洪學淵爲戶曹參判,徐戴淳爲敦寧都正,李奎鉉爲同義禁,右議政金道喜爲內醫都提調,金鎭河爲宗簿主簿,卓碩行爲奉常主簿,崔宗震爲軍器主簿,朴文煥爲愍懷墓守衛官,承文判校任泰濬今加通政,滿三十朔陞堂上,故學生李益徽贈戶參例兼,故進士李最完贈左承旨例兼,故學生李涉贈僕正,已上前左尹李毅遠三代。
兵批,行判書朴岐壽進,參判李羲肇病,參議趙亨復病,參知李元會入直進,左副承旨吳取善進。以金煐爲知事,尹師殷爲僉知,李行儉爲兼司僕將,王德修·孫有光爲五衛將,朴承儒爲都摠都事,梁柱夏爲訓鍊判官,金箕弘爲主簿,趙熙稷·趙庚植爲武兼,具載龍爲慶尙左兵使,申觀浩爲全羅右水使,金羲源爲淸城僉使,副護軍徐戴淳·申錫愚·趙存卿·李載德·朴禮會,以上竝單付。
吏批,再政。以白文鳳爲承文判校,知義禁單李奎鉉。
兵批,再政。以李晩謙·韓挺馹爲訓鍊主簿,林浩榮爲部將,同知單孫有光,副護軍單任泰濬。
吏批,三政。以崔鳳恒爲承文校檢。
兵批,三政。以李燁·白樂贊爲武兼。
曺雲承,以國葬都監摠護使意啓曰,今月初八日外梓宮陪進山陵時,轝士大將,依近例使之陪往之意,敢啓。傳曰,知道。
吳取善啓曰,陪往大將趙存中,明日外梓宮習儀,興仁之門外出去矣,所帶左邊捕盜大將命召及大將牌·傳令牌,何以爲之?敢稟。傳曰,仍佩往來。
以右副承旨金英根牌不進罷職傳旨,傳于吳取善曰,只推。
以吏曹參議李公翼牌不進罷職傳旨,傳于吳取善曰,只推。
傳于曺雲承曰,吏曹參議疏批已下,一體牌招,以吏曹參議李公翼牌不進罷職傳旨,傳于吳取善曰,只推。
吏曹參議李公翼疏曰,伏以,臣於前月,伏奉除旨,以臣爲吏曹參議者,臣聞命以來,始焉惝怳,繼以兢惕,若隕淵谷,莫省措躬之所,伏惟我殿下則哲之明,何取於臣而誤恩及此也,雖尋常庶司,上不可以濫授,下不可以苟冒,況天官乎,郞僚猶當愼擇,況參佐乎,夫銓衡一代之彦,激揚九品之流,選授平允,登崇俊良,庸裨我聖朝淸明之治,長佐雖別,責任無間,如臣無似,何嘗一毫髣髴於是職乎,間者,聖候調攝,院直有命,在臣情禮,不敢以區區私義,上煩酬應,因未免章皇出肅,遂至進候班而參政席,此豈臣始料攸及者哉,今則院直已撤,賀儀誕擧,中外大小,蹈舞相慶,臣於是,乃可以言私矣,臣家世受國恩,天地同大,及至臣身,雨露偏厚,前後敭歷,罔非僥濫,榮感雖極,愧恧實深,夙宵素自矢於心者,庶幾夷險不擇,塵刹爲報,何敢妄擬辭受之處義,全昧趨走之效恭,顧臣幼而失學,窮居寡聞,早歲功令,戒犯不幸,本無一藝一能之可以備數於器使之末,至如淸要藻鑑之地,實非夢想之所到,物情時務,全未通曉,班簿格例,尤所茫昧,以臣視官,無異聾者之聽,瞽者之視,奚但匪其人而已,臣若憑恃寵靈,晏然仍冒,則前月之暫膺,何敢望其量恕,今日之虛縻,尤有壞於廉防,天牌儼臨,冒膺無望,徊徨踧踖,恭竢嚴誅,伏乞聖慈,俯垂鑑諒,亟遞臣銓綜之職,仍勘臣瀆撓之罪,俾公器無玷,私分獲安,不勝大願,臣無任云云。省疏具悉。爾其勿辭察職。
癸卯十一月初五日辰時,上御重熙堂。藥房入診入侍時,都提調趙寅永,提調金興根,副提調李圭祊,記事官金翊鎭,記事官張鉉喆,別兼春秋沈敬澤,檢校待敎李裕元,以次進伏,醫官秦慶煥·金漢雋·吳昌烈·李河錫,進伏楹外訖。寅永進前奏曰,日氣過溫,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,醫官待令,使之入診乎?上可之。賤臣承命出傳,漢雋等以次診候,仰瞻訖,奏脈候曰,左右三部調均之中,比諸日前,尤爲和緩矣。寅永謂漢雋等曰,湯劑別無議定者乎?漢雋曰,諸節詳承,然後可以議定湯劑,而掌心或無熱候乎?上曰,無之,而水刺進御時,或有汗氣矣。漢雋曰,寢睡時或無汗氣,而舌上果無白苔乎?上曰,無之矣。漢雋曰,湯劑則退出後,與諸醫官爛商議定矣。仍命醫官先退。興根曰,本院臘藥與啓下藥,今方始製,而麝香不足爲一百九部零矣,令戶曹別貿取用,江蔘亦當入用,而如有羅蔘蠧損者,則例多取用矣,今番亦依例參用恐好,敢此仰達矣。上曰,依爲之。出擧條上敎寅永曰,卿家緬禮隔日云,典簿已爲下去乎?寅永曰,日前出去矣。上曰,卿則何不出去乎?寅永曰,臣何敢出去乎?臣忝在嘗藥之任,此時異於他時,不可暫離矣。上曰,然而其在情理,何可不往乎?仍命書傳敎曰,藥院都提調許副,政官牌招開政。出榻敎寅永曰,臣之區區私情,若是下燭,至於變通嘗藥之任,俾伸私情,實不勝感惶之至,臣旣承下敎,謹當從便往來,而不過十日許,可以往返矣。上命退。諸臣以次退出。
上在昌德宮。大行王妃初喪。
書上字後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
注書金翊鎭病代,以李時夏爲假注書。
李圭祊,以吏曹言啓曰,成均館典籍石基坤,受由後,過限不上來,改差,何如?傳曰,允。
又以吏曹言啓曰,奉常寺奉事金文煥,受由後過限不上來,罷職,何如?傳曰,允。
曺雲承,以國葬都監摠護使意啓曰,魂殿山陵祭器,今已鑄成,故數爻別單書入之意,敢啓。傳曰,知道。
傳于吳取善曰,別軍職李重根·朴性秀,竝減下。
上在昌德宮。大行王妃初喪。
夜自一更至五更,有霧氣。
結裹後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。別奠後,大殿·大王大妃〈殿〉,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿,內閣·政院·玉堂·百官單子問安。答曰,罔極。藥房口傳問安。答曰,罔極。
吳取善啓曰,來十一日,朝參日次矣,敢稟。傳曰,停。
又啓曰,陪往大將趙存中,明日外梓宮陪進事,出去矣,所帶左邊捕盜大將命召·大將牌·傳令牌,來請還納,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將柳基常,卽爲牌招聽傳敎,何如?傳曰,允。
傳于李圭祊曰,予於卿,以諭以批,罄悉予意,卿尙未曉然耶,此誠何等時也,山陵未竣,予亦尙未復常,而賓對之停閣,又幾月矣,至如兩西之歉憂,客使之有期,俱係廟務之不容少緩,而卿乃暇豫,若無事時,一日二日,伈泄至此,誠不勝紆菀也,予之所以取卿者,豈有他哉,有器量而後,可以任棟樑之寄,有德望而後,可以畀鼎鼐之調,而民國之事,始可爲也,卿顧非其人歟,予則曰得其人,而卿則尙爲之邁邁,此予左右思而不得其說也,玆又不憚繁複,卿其諒之事。遣史官傳諭于右議政。
事變假注書李光洙書啓,臣於本月初七日午時量,敬奉聖諭,馳往傳諭于西部皇華坊聚賢洞契議政府右議政金道喜所住處,則以爲,臣於日昨,冒控苦懇,庶幾仰格纊聽,劃賜鞶褫,及承批旨,乃反奬詡之期待之,殆若古名碩招延之殊典,荐奉聖諭,又倚毗之敦飭之,若以臣之去就,眞有關於國事者,臣尤惝怳跼蹐,莫省攸爲,量而後入,先哲攸訓,死而不往,虞人且然,臣執此義諦而揆之已熟,守此微諒而決之已審,擔負至重而無稱塞之望,眷注雖隆而無冒膺之路,誠以今日蹇慢之罪尙輕,他日僨誤之罪尤重,故斟酌於公私之間,參倚於去就之分,屢違明命,迷不知變,顧其心則亦惟在爲國事耳,然而恩禮由臣而下䙝,國體由臣而虧損,此又何如時也,而仰煩酬接之勞,若忘竭蹶之義,臣罪至此,尤無以自贖矣,情蹙勢迫,轉益靡措,不容不更以文字仰籲,恭竢處分云矣。敢啓。傳曰,知道。
曺雲承,以山陵都監摠護使意啓曰,今初八日外梓宮陪進時,臣敦仁,亦當隨詣,依例除朝辭進去之意,敢啓。傳曰,知道。
吳取善,以備邊司言啓曰,山陵都監物力,前已加劃矣,今聞所劃之數,猶患不足,匠料雇價,多未上下云,不得不更爲劃送,賑廳米五百石,兵曹錢三千兩,木二十同,禁營錢二千兩加劃,而財用之濫約,專由於用度之如何,各別操察,務加精約,無或一毫冗濫之意,申飭都監,何如?傳曰,允。
又以御營廳言啓曰,去夜二更量,幼學柳興三·金濟昌,犯夜被捉於本廳巡邏,依例移送秋曹之意,敢啓。傳曰,知道。
上在昌德宮。大行王妃初喪。
自申時至人定,灑雨下雨,測雨器水深一分。
金英根啓曰,合辭許久闕啓,事甚未安,除在外·未署經外,呈吉人員,竝卽牌招,何如?傳曰,允。
曺雲承啓曰,左副承旨吳取善,同副承旨李㘾,今日不爲仕進,竝卽牌招,何如?傳曰,允。
金英根啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,待平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙,持平洪在重牌不進罷職傳旨,傳于金英根曰,只推。
以左副承旨吳取善,同副承旨李㘾牌不進罷職傳旨,傳于金英根曰,只推。
曺雲承,以吏曹言啓曰,向因慶尙道居昌居幼學黃鍾夾上言內,渠父幼學基勗,今年恰滿九十,昨冬歲抄時,見漏於老職加資之典,故臣曹覆啓,事係恩典,不可不審愼,令本道道臣,詳査狀聞後稟處矣,卽按慶尙前監司李景在移文,則枚擧關辭,知委居昌府矣。該府使牒報內,黃鍾夾父基勗年歲,詳考屢式帳籍,則辛卯式以前,以甲申生入錄,甲午式以後,以甲戌生入錄,甲申之於甲戌,冒加爲十年,故更準營上帳籍,而與邑報果無相左云,猥誣天聽,冒年干恩,尤係痛惡,上言人黃鍾夾,令該曹照律嚴處之地,何如?傳曰,允。
又以禮曹言啓曰,卽接京畿監司沈宜臣移文,則以爲,積城縣鄕校聖殿正間滲漏,橫樑傾危,不可不及今修改,告由移還安祭香祝,自本曹啓稟下送云矣。積城縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接東萊府使林永洙所報,則枚擧訓別等手本以爲,牛巖浦留泊後州漂倭二名送還事書契,傳給館守倭處矣,同倭言內,今此書契措語中捌迲二字,改以若干二字,載持之而字下,加擔當二字,同道之道字,改以近地二字,米貳百參拾石之石字下,加至字,長崎之崎字下,刪去島至二字,自長崎島之島字,亦爲刪去,同島之島字,改以所字事,懇乞不已,無以傳給,故同書契還封上送,請卽改書下送云矣。書契之字句間,追後改送,非無已例,而彼倭之每每請改,已甚狡惡,今此請改,又非事係緊關,而如是相持,又極可痛,該府使之循例捧納,有此報來,殆若應行然者,亦陟駭然,東萊府使林永洙,從重推考,任譯之不能防遏,無難手本者,大關邊情,訓別令本府,嚴棍懲礪,書契則今於還來之後,有不足較挈,令該院依所請改書下送,而館守倭處,俾勿爲例之意,嚴辭責諭,何如?傳曰,允。
又以國葬都監摠護使意啓曰,路祭所狹窄,每患紛遝,故曾因特敎別定,兵曹郞官,多率近仗軍士,先期出去,一切禁雜人矣,今亦依此擧行之意,分付,何如?傳曰,允。
又以國葬都監摠護使意啓曰,今三十日陳列時,及十二月初一日撤排時,都監所屬及該曹員役軍人輩,自多出入於闕門及殯殿門,而有難續續煩稟,令兵曹區別其當入不當入,無令雜亂,亦無令阻滯事,預爲分付,何如?傳曰,允。
又以國葬都監摠護使意啓曰,發引時大轝攔後作門,雜人出入,固當嚴禁,而至於三都監員役,轝士廳所屬,許令出入,然後凡諸擧行,可以及期,以此意預爲分付於當該營門,何如?傳曰,允。
金英根,以刑曹言啓曰,因御營廳啓辭,去夜二更量,犯夜幼學柳興三·金濟昌,移送秋曹事,命下矣。興三·濟昌,依更數決笞各五十度,放送之意,敢啓。傳曰,允。
咸鏡監司成遂默疏曰,伏以臣,猥膺藩寄,行將辭陛矣,臣父母墳山,在於忠淸道堤川地,祿不及養,旣深風樹之痛,今當遠離,益切霜露之感,玆敢短章陳暴,仰瀆崇聽,伏乞聖慈,俯垂矜諒,特許恩暇,往省塋域,俾伸至情,千萬幸甚,臣無任云云。答曰,省疏具悉。卿其往省焉。
上在昌德宮。大行王妃初喪。
金英根啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
曺雲承啓曰,左副承旨吳取善,今日不爲仕進,卽爲牌招,何如?傳曰,允。
又啓曰,假注書尹顯岐,身病猝重,勢難察任,今姑改差,何如?傳曰,允。
尹顯岐改差,代以趙龜植爲假注書。
金英根啓曰,守令辭朝後,聽宣諭於本院,例也,而永平郡守李定愚,今日下直後,不聽宣諭,直爲出去,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,行大司憲趙冀永,掌令李昌廷·金永鎭,持平吉鎭國在外,執義林肯洙,持平洪在重牌不進,監察茶時之意,敢啓。傳曰,知道。
以大司諫任百秀,司諫李裕元,獻納鄭錫麟,執義林肯洙,持平洪在重牌不進罷職傳旨,傳于金英根曰,只推。
以左副承旨吳取善牌不進罷職傳旨,傳于金英根曰,只推。
金英根,以兵曹言啓曰,今此發引·返虞三度習儀時,侍衛以下各差備,一依正日例擧行,而取考謄錄,則禁軍及挾靈轝軍前後射隊軍兵,竝除標信解嚴矣。今亦依此擧行,何如?傳曰,允。
又以刑曹言啓曰,吏曹啓辭內,向因慶尙道居昌居幼學黃鍾夾上言內,渠父幼學基勗,今年恰滿九十,昨冬歲抄時,見漏於老職加資之典,故臣曹覆啓,事係恩典,不可不審愼,令本道道臣詳査狀聞後稟處矣,卽接慶尙前監司李景在移文,則枚擧關辭,知委居昌府矣,該府使牒報內,黃鍾夾父基勗年歲,詳考屢式帳籍,則辛卯式以前,以甲申生入錄,甲午式以後,以甲戌生入錄,甲申之於甲戌,冒加爲十年,故更準營上帳籍,而與邑報果無相左,猥誣天聽,冒年干恩,尤係痛惡,上言人黃鍾夾,令該曹照律嚴處之地,何如?傳曰,允事,命下矣。謹按律文,則大明律詐僞條有曰,上書詐不以實者,杖一百徒三年,黃鍾夾依此律,決杖一百後,忠淸道永同縣,徒三年定配所,卽爲押送之意,敢啓。傳曰,知道。
右議政金道喜疏曰,伏以,天至高也,其聽卑也孔邇,雖或偶有遺察,顧在下者有未誠耳,苟誠矣,終必有孚感之理,殿下之於臣,天也,臣旣一籲而今重有籲焉,將以蘄幸於萬一之格誠耳,臣之前章,槪陳置相之必愼,而未及作相之克艱,若臣不稱之實,又不敢比擬對擧而言,故闕而不陳,其或因此而致有遺照,言不槪聽歟,臣請畢其說,周官有曰,官不必備,惟其人,以於斯爲盛之周,尙慮三公之不備,其人之難,可知也,職乎相者,凡論道經邦,贊化調元,尙矣,今無論已,卽聖諭所及,端委坐鎭,大非易易,殿下眞以臣謂足以當此否乎,臣嘗聞古之名碩,皆學之自幼,養之有素,先立其本領根基,及其遭時出來,膺大任當大責,方能擔夯得去,施之爲謨猷,措之爲事業,蓋有本者然耳,顧臣卽不學無術鹵莽之一夫也,少習功令,而不過爲剽竊之技,旣通朝籍,而未免爲溫飽之計,本源無入頭之功,需用無藉手之資,歷試中外,效蔑絲毫,滾到崇顯,譏積尸素,臣之本末,卽此而已,猶謂臣可堪於丞弼之任否乎,以言乎作相,則若彼其難,以言乎賤私,則若是無似,凡此二者,皆前所餘蘊,而今始罄暴,則庶不待臣言之畢,而已爲聖鑑之所俯燭矣,夫旣如彼之難,而姑且試可,又旣如是之無似,而猶且强之,天下無是理也,豈臣所望於殿下者哉,噫,士生斯世,遇聖明之主,而托昭融之契,躬克左右,展布其所蘊,澤究於下,聲施於後,卽人臣之至榮,古人之大願也,苟有其實,臣獨何苦而不爲哉,況臣受千載罔極之恩,有萬死必報之願,區區此心,可質神明,常恐不得其所,而今焉處可爲之地,當有爲之會,乃反逡巡却顧,不思塵露之仰裨者,是豈常情之所出乎,誠有甚不得已者存,無可奈何者在耳,臣抱此耿耿,積日齋誠,敢玆哀鳴於紸纊之下,伏乞聖慈,回容光之照,垂生成之仁,亟賜鐫改,以全公私,國事幸甚,臣無任云云。答曰,省疏具悉卿懇。卿之再辭,又何爲也,古之名碩,亦多有不備例規者,蓋時措進退之如何得宜耳,此豈卿可辭之時乎,良由予小子敬禮之不足,而情志之不孚也,實爲之反躬慙恧,而所望者卽卿平日體國之義,愛君之誠,不以身家自有焉耳,況今嘗藥之任,尤爲自別者乎,予不多誥,卿須深諒。仍傳于曺雲承曰,此批答,遣史官傳諭于右議政。
上在昌德宮。大行王妃初喪。
藥房提調金興根,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
李圭祊啓曰,左承旨洪說謨,左副承旨吳取善,同副承旨李㘾,今日不爲仕進,竝卽牌招,何如?傳曰,允。
金英根啓曰,備邊司郞廳來言,今日,賓廳日次,而領議政未差,左議政權敦仁有身病,右議政金道喜未肅拜,不得來會云矣,敢啓。傳曰,知道。
曺雲承啓曰,注書張仁遠,自鄕上來云,卽爲牌招察任,何如?傳曰,允。
傳于金英根曰,都憲外臺諫,竝許遞,政官牌招開政。
金英根啓曰,行大司憲趙冀永在外,執義·掌令二員,持平二員未差,監察茶時之意,敢啓。傳曰,知道。
曺雲承,以吏曹言啓曰,接慰官尹穳呈狀內,矣身素患冷積之症,當此換節之時,一倍添劇,旬月之內,萬無起動登程之望,卽速入啓遞改云,其身病旣如是,則有難强令遠赴,改差,何如?傳曰,允。
吏曹,虞主書寫官閔致文,預差朴容壽。
兵曹口傳政事,副司果單李裕元。
曺雲承啓曰,吏曹判書李光正,參判洪在喆,參議李公翼牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書李光正進,參判洪在喆牌招不進,參議李公翼進,右承旨曺雲承進。啓曰,臺諫多窠,今當差出,而擬望之人乏少,外任竝擬,何如?傳曰,允。以南獻敎爲大司諫,金逸淵爲執義,金應均爲司諫,鄭基世·金基纘爲掌令,趙道淳爲獻納,李維謙·柳光睦爲持平,洪祐健·李敬溥爲正言,洪羲升爲顯陵參奉,尹羲烈爲鐵原府使,奉常奉事單金秉周,故學生崔德鎭贈童敎,孝行卓異,贈職事承傳。
兵批,行判書朴岐壽,參判李羲肇,參議趙亨復病,參知李元會入直進,右副承旨金英根進。副護軍任百秀·金公鉉,副司直林肯洙·金永鎭·李昌廷·鄭錫麟·洪在重·吉鎭國,副司果趙遠永·金敬鉉,以上竝單付,兼鐵原防禦使單尹羲烈。
吏批,再政。以金穰根爲應敎,柳興圭爲副校理,金德喜爲禮曹參議,李若愚爲藝文提學,趙冀永爲知春秋,南秉哲爲司成,金始淵爲龍岡縣令,接慰官單洪翼燮。
傳于曺雲承曰,昨批已悉予意,想卿宜有變動,而尙此寥寥,何也,大臣出處,雖曰鄭重,亦何嘗一向浼浼,不思君臣之義,民國之事乎,顧今朝廷,皆已寅協,州郡皆已充實,風俗皆已敦厚,生靈皆已奠安乎,設如是也,鼎席不可不備,況有萬可慮,無一可恃,而卿乃視若笆籬,不欲爲欹器漏船之計,此予所以坐臥不寧,不致卿則不止也,申諭至此,望卿卽起事,遣史官傳諭于右議政,仍與偕來。
以左承旨洪說謨,左副承旨吳取善,同副承旨李㘾牌不進罷職傳旨,傳于金英根曰,只推。
曺雲承,以戶曹言啓曰,禮曹啓下關內,大行王妃山陵三年內所用炭燒木及各樣菜物,依例令戶曹磨鍊擧行事據,取考前例,則山陵自下玄宮日,至大祥日,朝夕上食,晝茶禮所用柴炭菜物,自本曹磨鍊啓下後,自宣惠廳啓稟給價矣。今亦依定奪磨鍊,別單書入,而待啓下,令宣惠廳考例給價,奉常寺·司圃署,內資寺貢人及下人等處分給一款,亦令依例擧行,何如?傳曰,允。
又以禮曹言啓曰,參判李啓朝,以山陵四標定界事,昨日辭朝,進詣陵所,與山陵都監堂上洪敬謨·趙秉鉉·朴晦壽,京畿監司沈宜臣,地方官楊州牧使徐耆淳眼同,山陵局內定界處看審,則自封陵處,南至惠陵左岡小路一百三十步,北至元陵內主峰下小路一百五十步,南北合爲二百八十步,東至元陵禁川橋二百三十步,西至陵洞里三千六百步,東西合爲三千八百三十步,都合周廻爲六千二十步,分界立標,而主案龍虎之內,則俱是七陵火巢局內,別無加拓云,敢啓。傳曰,知道。
又以國葬都監摠護使意啓曰,發靷時道路橋梁摘奸事,本都監堂上都廳郞廳,與頓遞使·兵曹·工曹堂上·繕工監提調各一員,今十四日先肅拜,十五日進去,而表石·誌石·祭器,一體陪進,輪轝排設處所,亦當預先看審矣,凡諸擧行,依例等待之意,分付京畿監司處,何如?傳曰,允。
又以國葬都監摠護使意啓曰,本都監各房工役,今已告訖,匠手竝皆放送,堂上輪回仕進,郞廳如前輪直之意,敢啓。傳曰,知道。
又以弘文館言啓曰,副修撰臣沈宜冕以御營廳從事官,今日本營軍布捧上時,晝仕出去之意,敢啓。傳曰,知道。
金英根,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
義禁府啓目,永平郡守李定愚原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,奉常寺參奉李晉錫原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。大行王妃初喪。
大王大妃殿進御二錢重人蔘粟米飮,自今日一貼式,限三貼煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
吳取善啓曰,行大司憲趙冀永在外,執義金逸淵,掌令鄭基世,持平李維謙·柳光睦未肅拜,掌令金基纉呈辭,監察茶時之意,敢啓。傳曰,知道。
傳于曺雲承曰,檢校待敎南秉哲,馳詣仁陵,奉審摘奸,仍留監祭,仍詣長陵,一體奉審以來。
事變假注書李光洙書啓,臣於本月初十日申時量,敬奉聖諭,馳往傳諭于西部皇華坊聚賢洞契議政府右議政金道喜所住處,則以爲,申控哀籲,未蒙恩諒,旋下隆批,尤極曠絶,勉之以時措之宜,飭之以嘗藥之重,而至於一二句辭旨,有非人臣所敢晏然承聆者,臣方惶怖戰慄,求死不得,迺又王人臨宣別諭,開示則極其溫諄,督勵則極其嚴正,至以欹器漏船,喩而責之,仍有偕來之命,此尤萬萬踰濫於賤臣,臣顧何人,乃敢當此,趨走爲恭,卽人臣之常節,夷險向前,亦平日之自矢也,臣雖至愚,豈敢忘事君之義,而自有其身家哉,況藥院之任,卽臣月前與叨之地也,仰惟節宣保嗇,正在此時,憧憧戀慕,有倍餘人,亦豈敢暇豫自在,久阻起居之班哉,左右反復,終莫爲承命之計者,區區微諒,誠有萬不獲已者耳,朽材非支廈之用,瓦缶非薦廟之器,而忝據非分之位,擔荷至重之任,畢竟僨誤,理所必至,有萬可憂,無一可恃,臣亦不敢以聖敎爲不然,而正以如是也,故以臣庸鹵愚劣,尤不敢膺此任也,臣旣自知甚明,去就已決,寧被斧鉞之誅,莫效駕屨之趨,臣分於是虧矣,臣情亦云慼矣,爲微末去就,王人之辱在蓬蓽,尤憎惶隘,惟望亟賜召還,俾安私分,仍治臣傲慢之罪云矣。臣旣承偕來之命,故姑爲仍留之意,敢啓。傳曰,知道。
昨諭之後,意謂卿有所感回,卽見附奏,尙無動靜,予於是,不得不爲卿慨然也,卿是世祿也,舊臣也,非如林下高尙之士,則何可於八座卿月之列,循例應公,而獨於政府一步,看作艮限乎,似此意諦,予所未曉也,爾其更爲傳諭,期於偕來。
以全羅監司徐箕淳狀啓茂朱府民家失火事,傳于吳取善曰,許多民家之燒燼,聞甚矜惻,元恤典外,別加顧助,卽爲結構奠接,俾無失所捿遑之弊事,廟堂措辭分付。
曺雲承,以弘文館言啓曰,校理趙龜夏都廳進,副校理金鎭右差祭,上番闕直,事甚未安,副應敎曺錫雨,校理李豊翼,新除授應敎金穰根,副校理柳興奎,一體竝卽牌招,以爲推移入直之地,何如?傳曰,允。
以應敎金穰根,副應敎曺錫雨,校理李豊翼,副校理柳興奎牌不進罷職傳旨,傳于吳取善曰,只推。
曺雲承,以吏曹言啓曰,今此靖陵忌辰典祀官兼大祝,前典籍李容敏塡差,而時無職名,令該曹口傳付軍職,何如?傳曰,允。
又以吏曹言啓曰,成均館典籍李參鉉,慶尙道都事金在瓘,俱以身病,呈狀乞遞,改差,何如?傳曰,允。
兵曹口傳政事,副司果單李容敏。
吳取善,以司僕寺一二提調意啓曰,兼內乘尹羲烈,昨日政,移拜鐵原府使矣,其代令該曹口傳差出,使之推移入直,何如?傳曰,允。
兵曹口傳政事,以李南軾爲兼內乘。
上在昌德宮。大行王妃初喪。
金英根啓曰,行大司憲趙冀永在外,執義金逸淵,掌令鄭基世,持平李維謙·柳光睦未肅拜,掌令金基纘呈辭,監察茶時之意,敢啓。傳曰,知道。
李圭祊啓曰,左承旨洪說謨,今日不爲仕進,卽爲牌招,何如?傳曰,允。
傳于李圭祊曰,永陵受香承旨,仍爲奉審摘奸,局內諸陵,一體奉審。
曺雲承啓曰,卽者,副修撰沈宜冕,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
又啓曰,校理趙龜夏都廳進,副校理金鎭右差祭,修撰趙鳳夏內閣進,玉堂上下番俱空,事甚未安,應敎金穰根,副應敎曺錫雨,校理李豊翼,副校理柳興奎,修撰李濟達,副修撰沈膺泰·沈宜冕,竝卽牌招,推移入直,何如?傳曰,允。
事變假注書李光洙書啓,臣於本月十一日申時量,敬奉聖諭,更爲傳諭于西部皇華坊聚賢洞契議政府右議政金道喜所住處,則以爲,臣以疏以奏,干冒瀆擾,凡幾度矣,罪積邱山,分甘嶺海,聖度天大,威罰不加,今又重辱別諭,課日斯降,而勉戒開導,委曲懇到,殆若慈父之詔迷子,誠不勝拜命而感泣,撫躬而迫塞也,臣以世祿之家,偏荷國恩,所自矢於心者,卽夷險不擇,生死向前,而跡其本末,不過以承順爲義,趨走爲禮之小臣耳,苟有寸長尺能,少可補報,則雖蹈赴湯火,磨放頂踵,所不敢辭,而至乃畀之以輔相之任,責之以弼亮之功,則之任也之責也,尤有非八座卿月之比,萬萬非如臣空疎愚劣者所可堪承也,溝瀆之諒,亶在乎此,百爾思量,無改圖之念,萬被誅殛,無冒出之望,有臣如此,生不如死,衷情轉迫,義分冞缺,方擬更入實封,以請慢命之誅,伏地隕越,罔知攸對云矣。臣旣承偕來之命,故姑爲仍留之意,敢啓。傳曰,知道。
以左承旨洪說謨牌不進罷職傳旨,傳于金英根曰,只推。
吳取善,以訓鍊都監言啓曰,本局中軍趙存中,身病猝重,勢難察任,改差,何如?傳曰,允。
上在昌德宮。大行王妃初喪。
金英根啓曰,行大司憲趙冀永在外,執義金逸淵,掌令鄭基世,持平李維謙·柳光睦未肅拜,掌令金基纘呈辭,監察茶時之意,敢啓。傳曰,知道。
以應敎金穰根,副應敎曺錫雨,校理李豊翼,副校理柳興奎,修撰李濟達,副修撰沈膺泰·沈宜冕牌不進罷職傳旨,傳于曺雲承曰,只推。
曺雲承啓曰,玉堂上下番俱空,事甚未安,應敎金穰根,副應敎曺錫雨,校理李豊翼,副校理柳興奎,修撰李濟達,副修撰沈膺泰·沈宜冕,旣有只推之命,竝卽牌招,推移入直,何如?傳曰,允。
以應敎金穰根,副應敎曺錫雨,校理李豊翼,副校理柳興奎,修撰李濟達,副修撰沈膺泰·沈宜冕牌不進罷職傳旨,傳于曺雲承曰,只推。
李㘾,以宣惠廳言啓曰,大行王妃發靷後下玄宮前,山陵朝夕祭奠封進生物,依例分定各道,別單書入之意,敢啓。傳曰,知道。
兵曹,以李應植爲訓鍊都監中軍。
上在昌德宮。大行王妃初喪。
吳取善啓曰,行大司憲趙冀永在外,執義金逸淵,掌令鄭基世,持平李維謙·柳光睦未肅拜,掌令金基纘呈辭,監察茶時之意,敢啓。傳曰,知道。
洪說謨啓曰,右副承旨金英根,今日不爲仕進,卽爲牌招,何如?傳曰,允。
曺雲承啓曰,校理趙龜夏都廳進,修撰趙鳳夏內閣進,副修撰沈膺泰差祭,玉堂上下番俱空,事甚未安,應敎金穰根,副應敎曺錫雨,校理李豊翼,副校理柳興奎,修撰李濟達,副修撰沈宜冕,旣有只推之命,與副校理金鎭右,一體牌招,推移入直,何如?傳曰,允。如有違牌,勿爲呼望。
傳于曺雲承曰,禮房承旨,馳詣宗廟·景慕宮,奉審摘奸以來。
傳于吳取善曰,偕來承旨,左副承旨進去。
傳于曺雲承曰,偕來吏官還入。
以右副承旨金英根牌不進罷職傳旨,傳于曺雲承曰,只推。
兵曹,以李行敎爲禁衛中軍。
前知中樞府事金道喜疏曰,伏以臣,以疏者再,以奏者四,瀝血爲懇,披肝爲辭,殆乎畢陳而無蘊,忱誠未孚,恩命秪辱,以至臣分全虧而國體徒損,臣於是,跼高蹐厚,如窮無歸,仍伏念,我殿下拂拭簡拔,臣得至于今日,無往非造化曲成之恩,則必將終始於臣,奚獨於今,而有靳於臣也,又自念臣,抱此苦衷,惟屢瀆是懼,不得盡懷,而自阻於仁愛之天,則亦非臣所以事殿下之義也,抑臣區區私義,又有前章所未及,而斷斷不敢於見叨者,不容不大聲疾呼而籲之,前後聖諭之華衮於臣者非一,而萬萬無襯似於臣,至於孝友之家,忠厚之訓一句,奉讀感泣,涕血交逬,臣之先臣一生躬行,惟在乎孝友忠厚,而常以勿欺二字,訓迪于臣,爲終身佩服之符,臣誠不肖,忝先多矣,而策名立朝凡三十有餘年,惟恐斯訓之荒墜,雖輩流朝紳之間,尙不可以僞行僞言處之,況敢欺君父乎,今焉以駑下無似之賤,叨此非常之命,是以身欺殿下也,夫旣自知其不堪,而猶且冒膺,則是以心欺殿下也,倘又將欲承命,而外爲飾讓,則是以言欺殿下也,欺之不足而又誤之,使殿下之民國,將至顚蹶板蕩之虞,則顧其人爲何如哉,國而辜恩,家而忝訓,終至忠孝俱墜,臣雖至愚,判不爲此,至若恬約謹愼,亦臣世守之戒,而臣之鹵劣,自知甚審,未嘗敢以進取爲念,每於榮途,退却一步,楊洪之馬常後,祖生之鞭未先,此亦同朝輩流之所共見諒也,乃於邅迍坎壈之餘,一起而任天官之重,再升而超台司之隆,向之先進宿望,居然瞠乎後矣,官序之舛,良非細故,而知臣議臣者,將謂斯何,濫盈而不知止,亢極而不知懼,則卽世守之戒,臣又墜之無餘矣,漢之石慶,史譏無它材能,而稱其醇謹,猶不至爲忝厥,則臣又有愧於慶多矣,殿下其將何取於臣,而臣亦於何藉手乎,臣之本末,悉具於此,而今日必辭之義,抑又在此,玆又冒死罄暴,伏惟天地父母,曲加矜諒,還臣新授職秩,仍命改卜良弼,協贊大猷,則國其永賴,朝野幸甚,臣無任云云。答曰,省疏具悉卿懇。卿必欲以中書故事,至再至三者,亦覺太局滯矣,此若爲平常無故之時,則固宜有三讓之禮節,而此其時乎,廟堂之夾贊,在卿一起,寡昧之篤棐,在卿一起,卿何所咨且,而若是逡巡乎,予方側席而俟之。仍傳于吳取善曰,此批答,遣承旨傳諭,仍與偕來。
上在昌德宮。大行王妃初喪。
望奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
藥房提調金興根,左承旨洪說謨啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
金英根啓曰,備邊司郞廳來言,今日,賓廳日次,而國忌齋戒相値,不得來會云矣。敢啓。傳曰,知道。
傳于曺雲承曰,永陵受香承旨,仍爲奉審摘奸以來。
掌令金基纉啓曰,臣於日前,持被玉署,伏奉掌憲除旨,感激怵畏,蹶祗肅,粗伸叩謝之忱,而第臣區區私義,有不可聯參於合啓者,如臣所處,擧蒙恩諒,援此引避,宜無異同,而時當深夜,未敢言私,間値齋日,今始陳情,雖緣事會,冞切悚恧,至於言議風裁之不合是任,有未暇論,請命遞斥臣職。答曰,依啓。
左副承旨吳取善書啓,臣於本月十四日午時量,敬奉聖批,馳往傳諭于西部皇華坊聚賢洞契議政府右議政金道喜所住處,則以爲,臣荐陳三章,仰祈格聽,而蕪辭莫詳,菲忱未達,孚應愈邈,而批旨愈溫,臨宣之王人,則喉舌之臣,而眷禮尤有加焉,十行反復,眞若以夾贊篤棐之責,深有望於臣者,臣轉益懍蹙,尤不省置身之所矣,匹夫相感,尙有爲之死者,況臣子之得於君父乎,又況臣偏被恩造者乎,顧乃冥然而若不知感,頑然而苦不知變,臣實知罪,臣竊自悼,欲以仰補,則無可展之才,欲以圖報,則無可施之能,其將曰進有可爲乎,義有可受乎,於斯二者,無說可據,而徒以感怵爲藉,則其於僨誤何哉,秪以貪戀爲心,則其於忝叨何哉,上而貽害於國事,下以貽譏於當世,臣雖萬死,不敢爲此,至若中書故事,今非臣所可擬議,豈可依樣大官,以三爲準也,尤非臣所敢承當也,緣臣濫授,朝廷之爵命旣輕,緣臣虛縻,廟堂之機務又滯,況於此時,一事瀆擾,無非臣罪上添罪,迷悶迫塞,言不知裁,惟願亟收偕來,仍治臣辜負之罪云矣。臣旣承偕來之命,故姑爲仍留之意,敢啓。傳曰,知道。得其位得其時,而不欲有爲焉,不幾近於自劃者乎,予於卿,自以爲注意之深,托心之重,而卿卽一切若不聞不睹者然,予之沓沓,當如何也,卿若念及於此,則必不待予言之再矣事,爾其更爲傳諭,期於偕來。
曺雲承,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以魂殿都監摠護使意啓曰,魂殿祭器陪進吉日時,令日官李秉洪推擇,則今月十八日申時爲吉云,以此日時陪進,傳於魂殿參奉,仍令省記直宿之意,敢啓。傳曰,知道。
以司謁李慶九手本,別監安星鎭·金鍾龜,無端逃走,罪狀令攸司從重科治事,傳于金英根曰,令秋曹刑配。
上在昌德宮。大行王妃初喪。
夜自四更至十七日開東,灑雨下雨,測雨器水深五分。
金英根啓曰,行大司憲趙冀永在外,執義金逸淵,掌令鄭基世,持平李維謙·柳光睦未肅拜,掌令一員未差,監察茶時之意,敢啓。傳曰,知道。
曺雲承啓曰,同副承旨李㘾,今日不爲仕進,卽爲牌招,何如?傳曰,允。
金英根啓曰,明日,乃是小寒,自明日日暖間,視事頉稟之意,敢啓。傳曰,知道。
以同副承旨李㘾牌不進罷職傳旨,傳于金英根曰,只推。
左副承旨吳取善書啓,臣於本月十五日午時量,敬奉聖諭,更爲傳諭于議政府右議政金道喜所住處,則以爲,臣每陳一番賤私,輒增一番異數,誠祈格聰,而未蒙揆衷,情在訟愆,而反歸媒寵,今又荐下別諭,以日爲課,雖古厚德元臣敦勉之節,未或踰玆,恩禮之䙝,至此而極矣,得位得時,存乎命,有爲無爲,係乎才,顧臣有命無才,除此千一之會,而未效尺寸之補,是豈臣所樂爲哉,有可爲之才,而不欲有爲,常情之所必無也,若其才不可爲,則雖欲有爲,而不可得矣,此鄒書所以有不爲不能之異,若臣非不爲也,卽不能者耳,旣知其不能,而徒據其位,又必無之理也,惜乎,殿下所以注意托心者,施之非其人也,涉大川者必擇副手,搆大廈者必付良工,若使不知操柁者任其濟,則將有墊溺之患,使不知審曲者任其斲,則不免撓敗之危矣,此時此任,所係何如,而上豈可以輕試,下豈可以妄應乎,與其旣僨於後而罔贖其罪,不若愼之於始而無貽伊悔,此臣所以積違嚴召而不敢進,屢瀆崇聽而不知止也,臣罪至此,萬殞猶輕,惟願遄伏邦憲云矣。臣旣承偕來之命,故姑爲仍留之意,敢啓。傳曰,知道。予欲更爲敦諭,則諭已竭矣,卿欲更爲辭巽則疏已備矣,一日二日,上下相持,徒損國體臣分而已,此豈如是者耶,卿不聞王臣蹇蹇之訓乎,又不聞相須成體之義乎,卿之一向持重,恐於此兩個道理,左矣,予言此至,良覺靦然事,爾其更爲傳諭,期於偕來。
曺雲承,以吏曹言啓曰,今此贈諡告宗廟祭大祝,前典籍李參鉉塡差,而時無職名,令該曹口傳付軍職,何如?傳曰,允。
金英根,以漢城府言啓曰,開城府巿民軍五十一名,今方上來,自願轝士軍,依例添付使用於引曳軍之意,分付轝士大將,何如?傳曰,允。
曺雲承,以國葬都監摠護使意啓曰,諡冊寶哀冊內入儀註,贈諡冊寶儀註,改銘旌後別奠儀註,先爲正書以入之意,敢啓。傳曰,知道。
金英根,以備邊司言啓曰,卽見黃海監司金東健,水使柳相鼎狀啓,則以爲,豐川府雲山面巳頭浦漂人二十一名問情,則乃是大淸國濟南省登州·萊州·靑州等府各縣人之逢風漂到者,而驚濤餘生,㤼於駕海,願從旱路還歸,船隻及棄置什物,彼人所見處燒火,粧船鉄物與可以帶去者,從願輸送,不願帶去者,從厚折價以給事,請令廟堂稟旨分付矣。漂人旣願從陸,隨其願發送,而俱是外地之人,則不必別定咨官,依已例令沿路譯學與差員,次次替傳,領付灣府,以爲入送鳳城之地,衣袴等物,令該道照例造給,刷馬供饋等節,使各其道,另飭施行,彼人物件之可以運致者,粧船鉄物之依例輸送者外,船隻什物,漂人所見處,竝爲燒火,其不願帶去者,亦令折價以給,咨文令槐院撰出,定禁軍騎撥,下送于灣府,以爲入送鳳城,轉致盛京之地,何如?傳曰,允。
兵曹,以李顯英爲摠戎中軍。
兵曹口傳政事,副司果單李參鉉。
上在昌德宮。大行王妃初喪。
金英根啓曰,來二十一日,朝參日次,而贈諡殯殿相値,頉稟之意,敢啓。傳曰,知道。
李㘾啓曰,來二十一日,輪對日次,而贈諡殯殿相値,頉稟之意,敢啓。傳曰,知道。
金英根啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
曺雲承啓曰,臣雲承,今日贈諡殯殿習儀進去,下直之意,敢啓。傳曰,知道。
備忘記,忠淸道觀察使姜時永下直,長弓一張,長箭一部賜給。
司諫金應均啓曰,臣言議風采,初何嘗近似於淸朝耳目之任,而薇垣除旨,又下於待罪玉署之際,臣感恩怵義,雖不得不章皇出肅,粗伸叩謝之忱,而第臣於合啓中,有區區私義之不可聯參者,曾叨本院,已蒙恩諒,今臣處義,與前無異,請命遞斥臣職。答曰,依啓。
正言洪祐健啓曰,臣言議巽軟,風裁蔑裂,淸朝諫諍之任,初非夢想攸到,而千萬不自意薇垣除旨,有隕自天,庚牌奄臨,臣感怵居先,雖不得不冒沒出肅,而第臣於合啓中,有私義之不可聯參者,在前如臣所處者,引此陳懇,輒蒙體諒,今臣處義,宜援此例,而連値齋日,今始來避,所失尤大,請命遞斥臣職。答曰,依啓。
李㘾,以成均館同知館事意啓曰,臣聞,居齋儒生,今日夕食堂,有捲堂之擧,馳詣泮宮,招致諸生,問其捲堂之由,則諸生等書進所懷以爲,伏以臣等,俱以鹵愚,猥廁賢關,久阽育莪之化,粗勉守株之見,事關斯文,意在必討,則有不容泯默者,近來人心不淑,世變層生,有身任宣風之責,而自歸亂賊之科,系出名賢之冑,而甘作忘祖之人,全羅監司徐箕淳,長城幼學金邦斗是也,臣等卽接華陽院儒再到通章,則箕淳於南原都會試士之場,賦題以目無全牛,噫嘻,目無全牛四字,卽斯文亂賊凶鑴詆辱先正臣文正公宋時烈之句語也,蓋宋文正,嫡傳朱夫子之學,而時有賊䥴者出,乃挾隱怪之術,敢生背馳之論,凌辱文正,無所不至,而其與人書有曰,口中無完物,筆端無全人,援用莊周之說曰,殆與庖丁氏之目無全牛,其時名碩輩,以此誅䥴,多見於文字之間,百世之下,誦法文正者,孰不扼腕憤罵,今者箕淳,以此四字,肆然懸揭於多士之會者,意豈徒然,事有源委,粵我正宗大王,曠感於先正臣文正公金麟厚道學文章節義,諭之以首倡絶學直尋正脈,至於從事之疏批曰,爾等今日之請,卽李文純,李文成·宋文正之心也,特許躋廡,仍賜改諡,又命其後孫直賢入侍,任以文集刊行之事,財捐內帑,局設藝館,特定校正縉紳八有司,又使兩南·關西道臣及將臣守宰,各助楮貨,必欲廣布遺文,嘉惠後學,蓋此顚末,昭載於政院日記,經筵下敎,扶道崇儒之盛意,孰不欽仰而莊誦哉,不幸遽遭庚申,靡遑竣功,仍而直賢,茹恨而沒,遺托其姪履祖,替榦是役矣,不意履祖,罔念義分,全沒倫彝,不貲楮貨,盡歸私橐,一部遺藁,竟不印播,其子邦斗,素以癡蠢,不思蓋愆,惟事漫漶,直賢之子若孫,以聖恩之孤負,先志之未就,力爭於履祖·邦斗,此雖若一家之事,而有係斯文之變,故喧播於士林,以至宗族鄕黨之責言倂臻,館學校院之聲討連發,而終緣邦斗之東西行賄,前後沮搪,迄今四十餘年,了無印布之期,至有先正本孫前正言臣金羽休去年冬疏擧,而聖批隆重,致勤道査之命,箕淳初不親執査事,專委於地方官鄭善敎,則善敎本以貪鄙之流,不顧君命嚴重,全昧斯文義理,惟賄是求,無所忌憚,不取兩造之招,單報一邊之辭,則箕淳綢繆和應,依此回移於禮曹,前禮曹判書臣徐憙淳以爲,此非査事體段,更關本道再査,則旣差査官,旋則勿施,甚至先正祀孫,臺臣父兄,枷囚營邑,拖過七朔,專事鉗制,終不行査,慢棄朝令,讐視斯文,至於此極,以此一事而論之,虞典方命之殛,周刑獄貨之誅,箕淳·善敎,難逭當律,以是華院諸儒,通諭臣館,方擬共討厥罪矣,噫,彼箕淳,乃於八月巡到南原之日,接見華院通章,內懷憾毒,無所逞發,卽日試士,特出此題,夫以老·莊之語命題,朝家自有嚴防,箕淳寧或有不知之理,今乃以逞感之計,無難冒禁之事者,蓋以華院,卽宋文正公俎豆之所也,故引逆鐫醜正之說,隱然對待於院儒之攻已,其所用心,至狠且險,明是逆鑴之護法傳神也,豈意聖明之世,復有此斯文一大變怪也,嗚呼,列聖朝禮遇兩先正也,崇褒兩先正也,可以竢百不惑,而環東土薦紳章甫,莫不欲對掦休命,闡發幽光,而幺麽箕淳,以詖淫之行,虺蜮之性,不滿於金文正,而沮戲其印集之事,自絶於宋文正,而侵辱以試士之題,如此亂賊,有所容貸,則國無以爲國,人不得爲人矣,至於邦斗,則以賢祖之孫,闡揚先徽之心,宜倍於他人,而不念先王之殊恩,不有士林之正論,文正之遺文,將至泯沒而不傳,此非但名家之悖孫,亦可謂斯文之罪人,臣等以亟推履祖乾沒之財,竣印金文正遺集,奉承正廟朝特敎之意,方欲陳疏仰請矣,又有賊䥴餘孼箕淳之事出焉,臣等不勝痛惋,齊聲明張,而本館齋任,俱有實故,無由上徹於聽卑之天,以此情悰,不敢晏然入堂,縮伏齋舍,恭竢處分云云,臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,完伯事,眞有是也,侮賢醜正,厥罪何居,然而此若非病風傷性者,萬萬無此理矣,況此宰臣,爲此家人乎,無心之中,巧有湊合,容或有事情之偶然,而有意看過,把持無餘,則不幾爲抉摘構成之歸,而況以先正遺集之査事,延挽捏合於道臣試題,至及於其時査官,而臚列論斷,直驅罔測,則世豈有完人,亦豈能以此服人心哉,苟其不然,予所嚴斥,豈待爾等言乎,至如遺集行査事,令該曹更爲嚴飭行關,使之卽速擧行,以此曉諭,卽爲勸入。
又以成均館同知館事意啓曰,本館草記,答曰,完伯事,眞有是也,侮賢醜正,厥罪何居,然而此若非病風傷性者,萬萬無此理矣,況此宰臣,爲此家人乎,無心之中,巧有湊合,容或有事情之偶然,而有意看過,把持無餘,則不幾爲抉摘構成之歸,而況以先正遺集之査事,延挽捏合於道臣試題,至及於其時査官,而臚列論斷,直驅罔測,則世豈有完人,亦豈能以此服人心哉,苟其不然,予所嚴斥,豈待爾等言乎,至如遺集行査事,令該曹更爲嚴飭行關,使之卽速擧行,以此曉諭,卽爲勸入事,命下矣。臣謹依聖敎,招致諸生,以批旨內辭意,曉諭勸入,則諸生等書進所懷以爲,聖鑑洞燭,恩諭亟降,臣等伏讀感祝,事當奉承之不暇,而第伏念,賊䥴之以目無全牛四字,詬辱宋文正,昭載文籍,塗人耳目,而徐箕淳之以此揭題試士,適在見華通之日,則其非無心,昭然難掩,且莊周之本文則曰,未嘗見全牛,而䥴賊斷章取之曰,目無全牛,則此非直莊周言,乃鑴賊自造之語也,則箕淳之出此題,初非引莊周之言,實是用䥴賊之語也,臣等雖無狀,豈敢抉摘文字,構成人罪,仰瀆天聽乎,今者譴罷之典,但以莊·列懸題爲罪,而不治其侮賢醜正之罪,則斯文亂賊,將自此接踵而起矣,臣等俱以冠儒服儒之踪,出入泮宮,義不與此賊,竝立於淸明之世,懲討之義,旣未夬伸,則何顔復入於聖廟之庭乎,聖諭之下,不敢奉承,惶恐屛伏,恭俟處分云云,臣以捲堂體重,聖敎鄭重,不可一向逡巡之意,屢度開諭,終不回聽,何以爲之?敢啓。傳曰,前諭已悉予意,爾等何不曉然,又爲再次所懷乎,聖廟空齋,何等事體,而尙不還入乎,予當更諭之矣,今曰此四字,卽賊鑴詬辱大老之言則固然,而若曰賊䥴自造之語則不可,莊周本文,旣無目無二字,故爾等認以爲賊䥴自造之語乎,爾等獨不見紫陽書中,有此語乎,此不過偶爾拈題,而若是捏合,烏能使彼,無辭抑服乎,設如爾等之言,彼固眞出於掇拾賊䥴之悖說,陰肆先正之誣辱,此果有一毫加損於先正,一分利益於道臣而然乎,似此事理,較然甚明,則何爲而若是屢煩乎,又設如爾等之言,何必臆逆於然疑之間,摸索於形影之外,以自取誣辱乎,今有一言可辨者,自本館三懸鈴行關於本道,伊時解題及居魁試券,使之謄上,以覈其只引莊語與專引紫陽書與否後,拓實草記爲可,以此更諭,使之斯速還入。
傳曰,泮儒捲堂事,予固以爲太不稱當,已有所洞諭者,而科題之禁莊·列,自有舊典,則此雖非大比之比,以此拈出,豈非乖當之甚乎,全羅監司徐箕淳,施以譴罷之典。
左承旨吳取善書啓,臣於本月十六日午時量,敬奉聖諭,更爲傳諭于議政府右議政金道喜所住處,則以爲,臣於蹙伏俟勘之中,荐伏奉聖諭下者,誨勉則一節深於一節,敦促則一日嚴於一日,恩言如綸,愈隆愈摯,雖䐁魚木石,有足以孚感,而臣實冥頑,之死靡改,豈其全無彝性乃物之不若耶,誠有甚不得已者存耳,臣之前後陳籲,據而爲說,一則曰不堪,二則曰不堪,雖其語小有異同,大意則未或離此,其所不堪之實,如人飮水,冷暖自知,如人荷擔,輕重自量,雖以日月之明,或遺容光之照,若以臣可强而不之强者,臣誠辭竭意窮,莫知所以仰對,而亦惟以前說申控焉耳,臣旣斷斷不堪於是任,欲承命乎則爲欺君也,欲自爲乎則必誤國也,以至招物議速身災,皆從不堪中出來,如此而猶且冒之者,天下豈有是也,王臣蹇蹇,相須成體,臣亦嘗講此義諦,豈敢自有其身,而不以副求助之聖意哉,所可悼者,卽臣之不才耳,至若聖敎中二字辭旨,有不敢晏然承聆,臣誠震駴惶怖,求死而不得也,恩禮至此而已䙝,義分至此而冞缺,鶢鶋之饗,終於眩轉,羝羊之觸,莫以進退,卽是臣命卒之秋也,人臣之罪,慢命爲大,國有常憲,烏可逭也,今臣區區仰蘄者,惟在乎遄被嚴誅,少存大體云矣。臣旣承偕來之命,故姑爲仍留之意,敢啓。傳曰,知道。卿之尙今牢讓,非卿之必不欲擔着,則卽予之不足與有爲也,雖然在予必致之道,務積誠意而已矣事,爾其更爲傳諭,期於偕來。
左副承旨吳取善書啓,臣於本月十七日巳時量,敬奉聖諭,更爲傳諭于議政府右議政金道喜所住處,則以爲,臣坐違嚴命,殆過二旬,徒䙝批諭,凡十餘遭矣,蹇慢之罪,冞切自訟,誅殛之典,有不容貸,而不啚包荒之德,與天同大,今又重辱別諭,至有人臣所不敢承聞之敎,臣誠魂悖神隕越戰慄,尤不省所以自措也,臣欲更籲乎則煩瀆轉益爲罪,仍默乎則衷情無以上達,今到此地,回旋無路,只有面陳衷懇,以蘄幸於萬一之恩諒,不得不抗顔暫膺,而第臣震迫之餘,舊病倍添,見狀委頓,無以自力,容俟調息,始可簉朝,承宣之屢日相守,尤是臣惶隘難進之端,伏願先卽召還云矣。臣旣承偕來之命,故姑爲仍留之意,敢啓。傳曰,知道。
傳于李㘾曰,今見附奏,則大臣不日簉朝云,爲國事萬幸,偕來承旨還入,以安大臣之心。
金英根啓曰,行大司憲趙冀永在外,執義金逸淵,掌令鄭基世,持平柳光睦牌不進,掌令一員未差,持平李維謙未署經,監察茶時之意,敢啓。傳曰,知道。
以大司諫南獻敎,執義金逸淵,掌令鄭基世,持平柳光睦牌不進罷職傳旨,傳于金英根曰,只推。
金英根,以刑曹言啓曰,司謁李慶九手本,別監安星鎭·金鍾龜無端逃走之狀,萬萬痛駭,爲先除下後,令攸司從重科治事,傳曰,令秋曹刑配事,命下矣。謹依傳敎,安星鎭·金鍾龜,各嚴刑一次後,星鎭慶尙道永川郡,鍾龜全羅道淳昌郡定配所,竝卽押送之意,敢啓。傳曰,知道。
又以義禁府言啓曰,忠淸監司金鼎均狀啓內,木川前縣監李寅永·張錫愚·李晉榮·李德愚,兼任稷山前縣監李民耆罪狀,竝令攸司稟處事,啓下矣。張錫愚今方待命拿囚,李寅永·李民耆等,下去廣州地,李德愚下去京畿抱川地,李晉榮下去忠淸道鎭川地云,依例發遣府羅將,竝拿來,何如?傳曰,竝待待命拿囚。
敎忠淸監司姜時永書,王若曰,古者二千石良吏,謂難其人,今以五十州雄藩,當屬之子。暫撤貳班卿月,庸作一路福星。惟卿,淸素傳家,謹愼處世。玉署備顧問之列,早馳邇班之聲譽,銅章膺字牧之任,尙稱邊府之威望。言貌祥和規度雅飭,蓋嘗不激而不隨,詞華贍博才具鍊通,所以宜內而宜外。眷彼百濟疆域,卽是三韓藩維。貢賦等荆楊之規,水漕陸輓,習俗稱鄒·魯之美,戶禮家詩。夫何飢饉疫癘之荐臻,漸値虞憂之溢目,惟此公私府庫之俱竭,誰回殷盛之舊容。玆授卿以忠淸道觀察使·兼兵馬水軍節度使·巡察使·公州牧使,卿其克盡承流之方,母替付畀之重。恤困窮而抑豪右,竝濟恩威,懲貪猾而勸循良,惟明黜陟。故玆敎示,想宜知悉。知製敎沈宜冕製進
慶尙監司洪鍾英疏曰,伏以臣,猥膺重寄,辭不獲命,行將辭陛矣,臣之父母墳山,在於華城地,直路相距,未滿數舍,松椒入望,霜露增感,如得一程迂回之暇,則可展隔歲遠離之情,而騎馹赴任之行,不敢擅便,據實陳懇,仰瀆崇嚴,伏乞聖慈,俯賜恩諒,特許臣歷省,俾伸至情,千萬幸甚,臣無任云云。答曰,省疏具悉。所請依施。
上在昌德宮。大行王妃初喪。
金英根啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
曺雲承啓曰,左副承旨吳取善,今日不爲仕進,卽爲牌招,何如?傳曰,允。
備忘記,慶尙道觀察使洪鍾英下直,長弓一張,長箭一部賜給。
傳于李㘾曰,聞右相再明日簉朝云,次對依例來會。
李㘾啓曰,卽者,義禁府都事來言,時囚罪人李晉錫·李定愚等,當爲議處,而判義禁洪敬謨山陵都監進,次堂例不得擧行云,何以爲之?敢稟。傳曰,許遞,前望單子入之。
李㘾啓曰,行大司憲趙冀永在外,執義金逸淵,掌令鄭基世牌不進,一員未差,持平李維謙·柳光睦未署經,監察茶時之意,敢啓。傳曰,知道。
以大司諫南獻敎,執義金逸淵,掌令鄭基世牌不進罷職傳旨,傳于李㘾曰,只推。
以左副承旨吳取善牌不進罷職傳旨,傳于李㘾曰,只推。
曺雲承,以成均館同知館事意啓曰,本館草記,答曰,前諭已悉予意,爾等何不曉然,又爲再次所懷乎,聖廟空齋,何等事體,而尙不還入乎,予當更諭之矣,今曰此四字,卽賊䥴詬辱大老之言則固然,而若曰賊䥴自造之語則不可,莊周本文,旣無目無二字,故爾等認以爲賊䥴自造之語乎,爾等獨不見紫陽書中有此語乎,此不過偶爾拈題,而若是捏合,烏得使彼無辭抑服乎,設如爾等之言,彼固眞出於掇拾賊䥴之悖說,陰肆先正之誣辱,此果有一毫加損於先正,一分利益於道臣而然乎,似此事理,較然甚明,則何爲而若是屢煩乎,又設如爾等之言,何必臆逆於然疑之間,摸索於形影之外,以自取誣辱乎,今有一言可辨者,自本館三懸鈴行關於本道,伊時解題及居魁試券,使之謄上,以覈其只引莊語與專引紫陽書與否後,摭實草記爲可,以此更諭,使之斯速還入事,命下矣。臣謹依聖敎,招致諸生,以批旨內辭意,更爲解諭勸入,則諸生等以爲,聖敎若是鄭重,不勝感惶,姑爲還入,恭俟摭實草記後處分云,故仍設食堂,臣則退去之意,敢啓。傳曰,知道。
敎慶尙監司洪鍾英書,王若曰,粵西京綜明之治,選用賢良,肆開元分職之初,制置巡察。顧今疇若予采,僉曰卿惟其人,眷玆嶠南重藩,京於海左諸省。四百年禮樂文物,洋洋鄒·魯之絃歌,七十州粟米麻絲,上上荆·楊之貢賦。一面接對馬之界,恒切桑土之備陰,百瘼値集蝟之時,政須葠朮之投劑。惟卿,冠冕世冑,圭璋令譽。游刃到底有恢,百里非賢才之路,大器不可小用,一歲超太中之班。夙知其公明廉威,迺嘉曰篤,又濟以文學政事,何適不宜。玆授卿以慶尙道觀察使·兼兵馬水軍節度使·巡察使·大邱都護府使,卿其淬勵良圖,對掦休命。陽春布德,庶弛楓宸之深憂,福星流輝,佇聞棠陰之嘉頌。故玆敎示,想宜知悉。知製敎沈膺泰製進
上在昌德宮。大行王妃初喪。
李㘾啓曰,合辭許久闕啓,事甚末安,除在外·未署經外,未肅拜人員,竝卽牌招,何如?傳曰,允。
曺雲承啓曰,左副承旨吳取善,右副承旨金英根,今日不爲仕進,竝卽牌招,何如?傳曰,允。
傳于曺雲承曰,禮房承旨,馳詣宗廟·永寧殿·景慕宮,奉審摘奸以來。
傳于曺雲承曰,因山時,各道道臣境上出待,置之事,令廟堂三懸鈴行會。
傳于曺雲承曰,因山時,日寒可慮,轝士軍住接假家,依庚申華城府擧行之例,令山陵都監及畿營,星火造給。
李㘾啓曰,行大司憲趙冀永在外,執義金逸淵,掌令鄭基世牌不進,一員未差,持平李維謙,柳光睦未署經,監察茶時之意,敢啓。傳曰,知道。
以大司諫南獻敎,執義金逸淵,掌令鄭基世牌不進罷職傳旨,傳于李㘾曰,只推。
以左副承旨吳取善,右副承旨金英根牌不進罷職傳旨,傳于李㘾曰,只推。
李㘾啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
曺雲承,以弘文館言啓曰,校理趙龜夏都廳進,副校理柳興奎差祭,上番闕直,事甚未安,應敎金穰根,副應敎曺錫雨,校理李豊翼,副校理金鎭右,竝卽牌招,以爲推移入直之地,何如?傳曰,允。
李㘾,以宣惠廳言啓曰,魂殿陵所三年內所供菜蔬柴炭等價本,自戶曹磨鍊,分定於京畿各邑,而己亥以後國恤時,爲除畿民之弊,始令本廳句管給價,而價本則或以江都米,或以常平賑廳,宣惠各廳與兵·戶曹各軍門所在銀錢米布,啓稟取用者,已成恒例矣,今此大行王妃三年內菜蔬等價,亦依此例,以米木錢三分磨鍊,米一千一百八十八石十二斗三升一合八夕,木七十一同十六疋,錢七千一百三十二兩等,取用於宣惠各廳,常平賑廳,兵·戶曹各軍門,而自本廳有難直爲派定,依前例特令廟堂參量區劃,一依各其司定式上下,以爲貢人進排之地,而魂殿入番宗室以下蔘䓀價元數一千三百十石十二斗八升一合七夕,依乙卯定奪,折半減除,依丙申定奪,又減三分一外,米木錢三分磨鍊,米一百四十五石九斗二升七合二夕,木八同三十七疋,錢八百七十四兩等,亦令廟堂,一體劃定,直給魂殿所屬,俾無窘急之弊,何如?傳曰,允。
又以兵曹言啓曰,今月二十二日,一內禁軍番次矣,該番將李能權,身病猝重,無望供職,呈狀乞遞,改差,其代依承傳口傳擬入,何如?傳曰,允。
兵曹口傳政事,以李熠爲內禁將。
上在昌德宮。大行王妃初喪。
藥房提調金興根,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
金英根啓曰,行大司憲趙冀永在外,執義金逸淵,掌令鄭基世牌不進,一員未差,持平李維謙·柳光睦未署經,監察茶時之意,敢啓。傳曰,知道。
曺雲承啓曰,左承旨洪說謨,今日不爲仕進,卽爲牌招,何如?傳曰,允。
傳于吳取善曰,大臣備局堂上引見。
以京畿監司沈宜臣狀啓祭奠封進生綿魚,末由求得,莫重所需,敢請代封,惶恐待罪事,傳于金英根曰,勿待罪事,回諭。
以濟州牧使李容鉉狀啓,薦新進上唐金橘·柑子,不得如例封進,惶恐待罪事,傳于金英根曰,勿待罪事,回諭。
以應敎金穰根,副應敎曺錫雨,校理李豊翼,副校理金鎭右牌不進罷職傳旨,傳于曺雲承曰,只推。
傳于曺雲承曰,左承旨許遞,前望單子入之。
承旨前望單子入之,南獻敎落點。
判義禁前望單子入之,朴岐壽落點。
以大司諫南獻敎,執義金逸淵,掌令鄭基世牌不進罷職傳旨,傳于金英根曰,只推。
曺雲承,以弘文館言啓曰,上番闕直,事甚未安,應敎金穰根,副應敎曺錫雨,校理李豊翼,副校理金鎭右,旣有只推之命,與副校理柳興奎,竝卽牌招,以爲推移入直之地,何如?傳曰,允。
吳取善,以兵曹言啓曰,宣傳官金翰喆,身病猝重,無望供職,呈狀乞遞,五衛將孫有光在外,上來無期云,竝改差,何如?傳曰,允。
有政。吏批,判書李光正進,參判洪在喆,參議李公翼牌不進,左副承旨吳取善進。啓曰,全羅監司,今當差出,而擬望之人乏少,承旨竝擬,何如?傳曰,允。
又啓曰,臺諫闕員,今當差出,而擬望之人乏少,外任竝擬,何如?傳曰,允。以林翰鎭爲大司諫,金在根爲司諫,鄭鎏爲掌令,申泰運爲正言,尹定鉉爲檢詳,李彦淳爲刑曹參判,李根友爲大司成,成原默爲敦寧都正,趙能夏爲北部令,趙徽林爲中學敎授,嚴錫謙爲長陵參奉,金景善爲全羅監司,李源長爲金溝縣令,承文博士單崔虎文,著作單羅采奎,校書博士單金始遠,贈吏判金魯翼贈領議政例兼,贈吏判金泰柱贈左贊成例兼,右議政金道喜兩代。
兵批,判書朴岐壽,參判李羲肇,參議趙亨復病,參知李元會入直進,右副承旨金英根進。護軍單尹秉烈,副護軍徐戴淳·洪說謨·金翰喆,副司直金應均·金基纉,副司果洪祐健,以上竝單付,中嶺別將單李秉寬,副戰嶺別將單金彦福,兼全羅道兵馬水軍節度使單金景善。
吏批,再政。以李景在爲同義禁,宋永老爲禁府都事,沈宜冕爲扶安縣監,尹行福爲洪原縣監,趙遠永爲泰川縣監,前郡守金德淵今加嘉善賞加事,覆啓判下。
以吏曹參議李公翼牌不進罷職傳旨,傳于金英根曰,只推。
曺雲承,以禮曹言啓曰,卽接濟州牧使李容鉉狀啓謄報,則今十月朔薦新橘果中,唐金橘·柑子,甚零星之由,前已馳啓,而兩種橘果,一一摘取,唐金橘爲一百十二箇,柑子爲三十六箇,而肇慶廟薦新唐金橘十六箇,柑子十四箇封進,則所餘唐金橘爲九十六箇,柑子爲二十二箇,宗廟·殯殿·景慕宮薦新,無以排比,都封上送于禮曹,以爲稟旨進獻之地爲辭矣。在前橘果稀結之時,多有減數薦獻之禮,今亦依前例分排,宗廟·景慕宮,當日薦進,殯殿薦新,則當日夕奠,兼薦,何如?傳曰,允。
又以魂殿都監摠護使意啓曰,因山時靈駕陪從侍衛百官,自闕門外乘馬事,庚申乙丑,因下敎擧行矣,今番則何以爲之乎?敢稟。傳曰,依庚申年例爲之。
又以魂殿都監摠護使意啓曰,發引後本都監,尙多擧行之事,郞廳限返虞日,依例入直之意,敢啓。傳曰,知道。
癸卯十一月二十日辰時,上御重熙堂。藥房入診,大臣備局堂上引見入侍時,提調金興根,副提調李圭祊,記事官張仁遠,別兼春秋李裕元·趙秉駿,檢校待敎李㘾,左副承旨吳取善,假注書趙龜植,事變假注書李光洙,左議政權敦仁,右議政金道喜,行兵曹判書朴岐壽,行水原府留守徐憙淳,戶曹判書朴永元,吏曹判書李光正,刑曹判書李若愚,行大護軍任聖臯,行護軍柳基常,吏曹參判洪在喆,同知敦寧府事金學性,修撰沈膺泰,以次進伏,醫官秦慶煥·南正吉·吳昌烈·李河錫,進伏楹外訖。上曰,史官分左右。敦仁進前奏曰,近日日候,寒暄不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,醫官來待,使之入診乎?上可之。慶煥等以次診候訖,退伏楹外奏曰,脈候左右三部調均矣。上曰,醫官先退。敦仁曰,臣久未登筵,今始仰瞻,諸節比向時益臻康復,下情之歡欣慶祝,無以形達矣,近來寢睡則終夜安穩,水刺日進幾次乎?上曰,然。水刺以飯水刺,每日三次矣,。敦仁曰,夜深起寢之時,以米飮之屬,間或進御乎?上曰,每於早朝進之矣。敦仁曰,自聖痘出場,今爲四十餘日,而準以醫家百日之限,則尙不及半矣,痘候調攝,尤愼於出場以後,觀於閭巷之人,多不致愼於出場之後,仍爲一生貞痼者,往往有之,故醫家之言,每以痘後爲戒,顧今日候,與春和時大異,外氣出入,當先戒嚴,至於食飮之生冷堅梗,尤不可不愼,節宣之方,比前日十分加意,是臣區區懇祝也。又奏曰,臣以無似,獨任重務,又當國家多事之會,旣無擔夯之才,只有僨誤之懼,以是日夕悚懍,特軫聖念,枚卜賢德,右相今登前席,爲國事誠萬萬喜幸矣。上曰,次對爲之。敦仁曰,此京畿前監司李若愚狀啓也。枚擧抱川縣監趙文和所報,以爲,本縣民庫還逋,始自丙子公用疊出,事勢切急,挪移還穀,因成謬例,屢年增逋,耗上加耗,見今實逋折租爲五千一百七十七石零,而徒擁虛簿,實摠全虧,苟其年形連熟,邑勢稍裕,則庶有從長充補之望,特許待年豐便宜收捧事,請令廟堂稟處,前後挪移守令,身故勿論,虛勘守令,此與私逋穀之仍逋虛勘,煞有異焉,不得請勘爲辭矣。近來糴法蕩然,無弊不生,至於民庫挪貸,若是夥然,雖或諉以孔路殘局,事勢之不得已,而因以踵習,有挪無報,使莫重還簿,成一逋藪,豈不萬萬寒心乎?挪移自有法律,糴政不可闊挾,而第當初所犯,旣緣公用,到今還報,便無指徵,若責一切常法,則亦恐行不得,而只不免逋上加逋矣。道啓所言,稍待年形連熟,邑勢漸紓,次次措處者,亦不爲無見,今姑依狀請許施,始犯及襲謬諸倅,身故勿論,前後未捧守令,此與私逋稍異,直擬虛勘,似欠覈實,竝依狀辭安徐。蓋以年條久遠,徵捧無處,爲此萬不獲已之請,而以今紀綱,如或援此爲例,則不可但以糴法之蕩然言,另加申飭,俾各惕念,何如?上曰,依爲之。出擧條敦仁曰,此忠淸前監司金鼎均狀啓也。枚擧淸風府使金有喜牒呈以爲,本府糴政,弊到劇處,始自乙未至戊戌,無年不逋,逐歲增加,己亥以後,雖無新逋,舊逋未收,竝耗虛勘,壬寅當捧折米爲九千一百五十六石零,而所捧只爲七十七石零,未捧爲九千七十八石零內,民反四千四百五十四石零,都是流絶,指徵無路,伏竢處分,至於官屬所逋四千六百二十四石零,特許限十年除耗排捧,田稅米太及大同木邊,依丹陽等邑例,純錢代納事,竝請令廟堂稟處矣。纔以抱川民庫所逋,已爲覆奏,而各道之以糴弊登聞者,無一矯捄,只望格外之典,此路漸開,糴法無可講之地,決不當有闊狹之政,而第念,淸風之邑不成樣,弊到無奈,實爲一路之最,荐歉殘民,流亡殆盡,無多還摠,都成逋案,今若以常例,責其準完,則其將濫督於擧一邑零星之戶,民不民而邑不邑而已。弊至於此,不可無優恤之擧,流絶民逋指徵無處之四千四百五十餘石,特施蠲蕩,恐合寧失之義,至於官屬所逋,固當徵捧之不暇,而是亦多成鬼錄,存者無多,督急則難於收力,少寬則可以望效,特許限七年除耗排捧,俾爲準完。近來營邑,一許排限,謂已究竟,無意課捧,依舊仍逋,此非但逋無可完之期,其爲欺罔朝廷,罪固何居?各別嚴飭,期於限內充簿,兩稅代錢,雖有三邑之例,不過曰謬例也,何可援襲前謬,不念正供所重乎?極涉猥越,置之,何如?上曰,依爲之。出擧條敦仁曰,卽見黃海監司金東健所報,則以爲,管餉別會穀當初劃定之數爲七千石,而別下浩多,元穀見縮,時在折米竝耗爲六千二百四十五石零內,除却今年應下一千二百七十一石,則元穀不足爲二千二十六石,就太白軍餉小米,管餉穀唐米,各一千石劃下,以爲充補之地,本穀中木米六百餘石及管餉唐米一千石,換作小米爲辭矣。別會七千石之劃作元穀,卽較量取耗,相當於各年應別下者,而近年以來,謂以京司卜定之歲益夥多,每値耗不足而割本穀,本穀見縮則輒請充劃,將使道內穀簿,尾閭於此矣,苟能精於句校,無或冒濫,則豈至於劃而又劃,漸成難繼之政乎?旣往致縮,不可追究,依所報,以太白軍餉小米一千石,管餉唐米一千石,姑爲許劃,以準元摠,小米換作,亦依請施行,而嗣後支用之節,道臣躬執釐正,務從精約,更無敢以割犯添劃,煩報本司之意,申飭該道,京司卜定,亦難保其無澆濫之弊,苟不節省,惟意增加,則何可專責於該道乎?亦爲一體嚴飭,何如?上曰,依爲之。出擧條敦仁曰,年前以關東權減蔘代錢,限三年本色納于戶曹,以補信需之意,筵稟施行,而今年爲當限矣。當初信行,定於甲辰,故以三年爲限,而今則信期又退數年,預辦分力之道,誠如前奏,關東權減蔘甲辰乙巳兩年條,一體以本色擇納地部,添補信需恐好,故敢此仰達矣。上曰,依爲之。出擧條敦仁曰,各陵寢石儀中文石,或刻以金冠朝服,或刻以㡤頭也帶,而東七陵文石,則皆以㡤頭也帶刻之,各陵丁字閣簾子,或用薍簾,或用蘆簾,而七陵則皆以薍簾用之,今番山陵文石及閣簾,同岡之內,恐不必異同,一依局內諸寢例爲之似好,故敢此仰達矣。上曰,依爲之。出擧條敦仁曰,發引初度習儀,將行於二十二日矣,二三度習儀日字,亦已啓下,而每慮儀物之渝傷,軍人之勞悴,二三度習儀,自前多有兼行之時,今二十四日二度習儀,依已例兼行於二十六日三度習儀,何如?上曰,依爲之。出擧條敦仁曰,見今催科方殷,曠官可悶,上京及新除未下直守令,竝令不多日內,催促下送,何如?上曰,依爲之。出擧條敦仁曰,全羅監司有闕之代,政官牌招,開政差出,呈告法司堂上許遞,今日政差出,何如?上曰,依爲之。出擧條道喜曰,臣以萬萬無似之賤,叨此萬萬非常之命,夫豈有一分稱塞之望,而爲是冒陳哉?疏奏屢瀆而孚應愈邈,批諭冞隆而義分愈虧,情窮勢迫,計無所出,玆不獲已,拚棄四維,冒沒一肅,而其實則欲面陳至懇,蘄幸恩諒耳,夫輔相是何等重任也,有國之安危,生民之休戚,於是係焉,上豈可以輕授,下豈可以妄膺者哉?雖在四方寧謐,百度咸熙之時,其所簡卜,在所克愼,況今國計民憂,茫無涯畔,欹器漏船,有不足喩,若使如漢賈誼者,恐不止太息流涕也。此時此任,當須何如人,而殿下所以簡臣畀臣,臣誠愈久愈思,不得其說,抑以臣眞有才德識量,足以弘濟時艱,丕贊大化也歟,此之不能,庶不待臣之自陳,而必爲聖鑑之所燭,下至維持牽補,苟爲一時之計,臣亦非其人也。第臣前後居官任事,祗有辜負,實無報答,此不過一官一事,尙云如此,況可擬議於蕫正之任乎?歷數朝著,耇德宿望,不爲無人,而拔之衆慮之外,置諸具瞻之地者,乃至庸極陋如臣者耳,其於朝野之駭惑,何哉?後世之譏議,何哉,又將如國事,何哉?苟其無所猷爲,則充位尸素而已,妄或有所施措,則覆餗敗轅而已,臣身狼貝,雖不足恤,將焉用彼相哉?伏乞聖慈,勿以臣已進爲當進,亟賜體諒,以幸國事,以全微諒焉,臣不勝血懇泣祝之至。上曰,卿已出肅,甚幸甚幸,復何辭免乎?須盡心國事可也。出擧條道喜曰,臣退自嘗藥之席,已跨月而浹數旬矣,聖候雖已平復,而區區下情,自異餘人,戀慕耿結,夙宵靡弛,今於曠違之餘,又忝保護,仰瞻天顔,有以認玉度諸節,冞康於向時,誠不任慶忭欣幸之至。然而此正我殿下節宣保嗇之時,不可以已臻復常,忽而不戒也。蓋向來所經証候,大非一時旡妄之比,臣聞諸醫者,皆云此症,雖已復之後,久久將息,至於百日,始保無虞,凡動作之觸冒,飮啖之生冷,皆在所忌,載諸醫方,驗之已然,故閭巷匹庶之家,恪遵醫言,未或有違,況於至尊之地,其所重尤如何哉?見今冬候甚乖,或雨或霧,而蒙鬱之氣未霽,乍寒乍濕,而陰沴之候常多,恐或有妨於攝養之宜,聖人所愼之戒,尤當在於此時也。伏願殿下,必愼必戒,凡於起居進御之間,克盡節宣保嗇之道,上以軫惟憂之慈念,下以副胥欣之群祝焉。上曰,所陳甚好,當益加意矣。出擧條上曰,山陵石役,今至何境云耶?敦仁曰,土木之役,今幾垂畢,丁字閣已始塗褙,而石役則以輸運之多滯,果不無窘跲之慮,蓋因日氣之不寒,工役善就,今則似可無慮及期云矣。上曰,工匠輩不至生病乎?敦仁曰,王靈之攸曁,日候之稍暄,匠募輩皆無疾病,善爲使役云,誠萬幸矣。上曰,日前捲堂事,此何故也,完伯豈知而故爲乎?此必無心之致也。敦仁曰,下敎至當矣,泮儒之論則歸之醜正,斥之甚嚴,果若有心爲之,則烏可免醜正之目,而臣則以爲,以不平於華陽諸儒,移怒先正,至懷誣辱,甘心與䥴賊同歸,恐是事理之外,日前批旨及卽今下敎,誠爲至當矣。上曰,目無全牛四字,非莊子本文,而乃䥴之自造句語云矣,此在於朱書矣。敦仁曰,臣亦未及知爲朱書句語,伏見日昨批敎後,始知之矣,待其解題及科作上來,則自當有辨之之道矣。上曰,當初河西集事,行査有何所難,而如是處之乎?敦仁曰,査事委折,臣亦未得詳聞,而初因金羽休疏,使之行査,以初査之不誠實,至令再査,而終不善爲,雖未知何爲其然,而成命之下,如是擧行,是豈成說乎?極爲非矣。上曰,前完伯事,太不善爲矣。仍命大臣就座。取善曰,諸宰奏事。岐壽等曰,別無可奏之事矣。取善曰,玉堂所懷陳之。膺泰曰,無所懷矣。取善曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退。史官就座。仍命退。諸臣以次退出。
上在昌德宮。大行王妃初喪。
贈諡後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。
改銘旌別奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
吳取善啓曰,來二十五日,朝參日次矣,敢稟。傳曰,停。
金英根啓曰,行大司憲趙冀永,掌令鄭鎏在外,執義金逸淵,掌令鄭基世未肅拜,持平李維謙·柳光睦未署經,監察茶時之意,敢啓。傳曰,知道。
傳于李圭祊曰,弘文提學有闕之代,前望單子入之。
弘文提學前望單子入之,李光正落點。
以應敎金穰根,副應敎曺錫雨,校理李豊翼,副校理金鎭右·柳興奎牌不進罷職傳旨,傳于李㘾曰,只推。
曺雲承,以吏曹言啓〈曰〉,今二十日次對入侍時,上京及未下直守令,不多日內催促下送事,允下矣。自臣曹催促,則未下直守令潭陽府使宋宗洙,龍岡縣令金始淵,俱以爲今月二十二日辭朝云,鐵原府使尹羲烈,今月二十四日辭朝云,羅州牧使徐有民,平壤庶尹鄭憲容,俱在前任任所云,上京守令丹陽郡守李台鉉,受由在忠淸道扶餘地云,延豐縣監李圭復,受由在京畿抱川地云,故竝斯速辭朝與還官之意,發關知委於各該道臣處,而報恩郡守尹泰兢,身病猝重,不得下去云。其身病旣如是,則有難强令還任,罷黜,何如?傳曰,允。
又以國葬都監摠護使意啓曰,發引時各項儀註,正書以入,而大王大妃殿·王大妃殿望哭儀註,以諺書書入之意,敢啓。傳曰,知道。
又以國葬都監摠護使意啓曰,發引班次圖,依例摹寫以入之意,敢啓。傳曰,知道。
又以禮曹言啓曰,今此大行王妃國恤發引時及下玄宮時,大王大妃殿·王大妃殿擧哀儀註,直爲書入各殿之意,敢啓。傳曰,知道。
又以禮曹言啓曰,卽接奉常寺所報,則虞主,今十一月二十八日,當爲畢造成云,故奉安吉時,令日官推擇,則同日未時爲吉云。以此時知委擧行,而依前啓下,奉常寺都提調及臣曹長官,眼同奉審後,奉安于資政殿之意,敢啓。傳曰,知道。
又以禮曹言啓曰,取考乙丑謄錄,返虞後百官陪祭時,若値雨雪,則依英廟朝庚戌年例,哭班移設於明政殿南月廊事,稟旨定奪矣。今亦依此擧行,何如?傳曰,允。
義禁府啓目粘連,向前李定愚亦,下直守令之聽諭喉院,法例卽然是白去乙,不聽宣諭,徑先出去,事甚疎忽,以此照律,何如?判付啓依允。又啓目粘連,向前李晉錫亦,身爲朝官,討索貢人,擅施杖囚,擧措駭妄,責出貢人之律,在所難免,以此照律,何如?判付啓依允。
上在昌德宮。大行王妃初喪。
金英根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
南獻敎啓曰,右副承旨金英根,同副承旨李㘾,今日不爲仕進,竝卽牌招,何如?傳曰,允。
曺雲承啓曰,刑曹參判李彦淳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正成原默,大司成李根友,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
南獻敎啓曰,臣獻敎·臣雲承,今日發靷初度習儀進去,下直之意,敢啓。傳曰,知道。
注書張仁遠病,代以金斗欽爲假注書。
吳取善,以弘文館言啓曰,上番闕直,事甚未安。應敎金穰根,副應敎曺錫雨,校理李豊翼,副校理柳興奎·金鎭右,旣有只推之命,竝卽牌招,以爲推移入直之地,何如?傳曰,允。
金英根啓曰,行大司憲趙冀永,掌令鄭鎏在外,執義金逸淵·掌令鄭基世牌不進,持平李維謙·柳光睦未署經,監察茶時之意,敢啓。傳曰,知道。
以大司諫林翰鎭,執義金逸淵,掌令鄭基世牌不進罷職傳旨,傳于金英根曰,只推。以同副承旨李㘾牌不進罷職傳旨,傳于金英根曰,只推。
以敦寧都正成原默,大司成李根友牌不進罷職傳旨,傳于金英根曰,只推。
以應敎金穰根,副應敎曺錫雨,校理李豊翼,副校理柳興奎·金鎭右牌不進罷職傳旨,傳于金英根曰,只推。
吳取善,以議政府左右相意啓曰,卽見檢詳尹定鉉呈狀,以爲身病猝重,有難察任云。檢詳尹定鉉,今姑許遞,何如?傳曰,允。
義禁府啓目,木川前縣監張錫愚原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,洪州牧使徐承淳原情云云,傳旨問目內辭緣,泛稱遲晩,刑推得情,何如?判付啓,除刑推議處爲良如敎。又照目粘連,奉常寺參奉李晉錫矣本府議啓內,身爲朝官,討索貢人,擅施杖囚,擧措駭妄,責出貢人之律,在所難免。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,永平郡守李定愚矣本府議啓內,下直守令之聽諭喉院,法例卽然是白去乙,不聽宣諭,徑先出去,事甚疎忽。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
右議政金進喜箚曰,伏以臣怵迫嚴威,冒肅新命矣,兢懼慙恧,靡所容措。第臣前兼太廟·惠署提擧,在法不宜仍帶。乞令該曹照例差,代以存公格焉。取進止。答曰,省箚具悉卿懇。所請依施。仍傳于曺雲承曰,此批答,遣史官,傳諭。
上在昌德宮。大行王妃初喪。
金英根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
注書金翊鎭病,代以卓景秀爲假注書。
金英根啓曰,行大司憲趙冀永,掌令鄭鎏在外,執義金逸淵,掌令鄭基世牌不進,持平李維謙·柳光睦未署經,監察茶時之意,敢啓。傳曰,知道。
以大司諫林翰鎭,執義金逸淵,掌令鄭基世牌不進罷職傳旨,傳于金英根曰,只推。
曺雲承啓曰,卽者吏曹郞廳來言,金溝縣令李源長,兩司俱未署經云。除在外·未署經外,未肅拜人員,竝卽牌招,何如?傳曰,允。
金英根,以備邊司言啓曰,日前因宣惠廳草記,陵所所供菜蔬·柴炭及魂殿入番享官以下蔘䓀價,令廟堂區劃事,允下矣。米木錢,依定式分定,而近例多以純錢磨鍊,今亦以純錢輸送之意,分付各營各司,何如?傳曰,允。
又以訓鍊都監言啓曰,去夜二更量,幼學安珌良犯夜,被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜二更量犯夜幼學安珌良,移送秋曹事,命下矣。珌良,依更數決笞五十度,放送之意,敢啓。傳曰,知道。
吏曹啓目粘連啓下是白有亦,觀此議政府右議政金道喜箚子,則以爲,前兼太廟·惠署提擧,在法不宜仍帶,乞令該曹照例差代亦爲白有臥乎所,宗廟則係是都提調衙門,似不當仍帶是白遣,惠民署則乃是兩提調衙門,似當仍帶是白乎矣,大臣兼帶遞仍當否,事體不輕,臣曹不敢擅便,上裁,何如?判付啓,依回啓施行爲良如敎。
全羅監司金景善疏曰,伏以三靈擁佑,萬祿總湊,聖候日臻康和,節宣已復常度,天心之眷顧斯在,人情之蘄尙冞切,懽聲協氣,洋溢區宇,億萬年無疆之休,其自今伊始,臣竊不勝蹈拆攢祝。第日月迅邁,旬朔屢改,大行王妃因封之期日迫,德徽寢漠,萬事遂古,我聖上愴悼,當作何懷,兩慈殿疚戚,曷以仰慰?區區下情,無任慟慕,繼以憂戀之至。仍伏念臣不才竊位,久沐鴻化,華貫顯塗,僥濫已多,間或有差遣職事,率無以稱塞明旨,少效一日之責,每自循省,愧懼交深。今此全羅道觀察使之命,又何爲而及於臣也?夫方面之重,自昔伊然,分憂九重,專制一方,任旬宣之責,則生民之休戚係焉,秉糾擧之柄,則長吏之臧否別焉。是以愼簡之方,未嘗或疎,卽其得人與否,而有以占世治之汙隆。況今民國憂虞之茫無涯畔,究其本則由於生民之懷保,或失其方,長吏之憚壓,有所未盡,而其責專在於方伯,是豈如臣等輩所可彷彿擬議者哉?臣之本末短長,不但莫逃於聖鑑之所俯燭,臣亦自知甚明。蓋臣庸愚謭劣,最居人下,重以器量本甚褊狹,涉歷未免淺短,願忠之意,雖不後人,其奈才分之有限何哉?當官非不欲綜察,而經緯未及周運,則每患其多歸疎漏,臨事自以爲審愼,而裁斷不中機要,則其弊也反致濡滯。論其才則不過斗筲之小,而所謂履屐無當者也,今欲使之膺旬宣糾擧之任,而責以生民之懷保,長吏之憚壓,是何異於强駑駘以充上駟,勉僬僥以擔九鼎哉?其不至於蹄穿而助絶者幾矣。至於本道事情,臣未嘗足涉而目擊,固不敢懸空泛陳,而槪聞其本以漆沮肇基之重,兼之荆楊厥賦之饒,土地膏沃,民物殷庶,竹箭楮漆之所産,舟車商貶之所湊,繁華侈盛,非諸路之比,而國家經用,視爲外府,雖昔盛時,所以治繁制劇,有非人人所可能。況比歲以來,屢經飢饉,村落日就桸疎,田疇歲多陳荒,公藏私蓄,擧皆枵然,殆至岌岌乎難支,信如是也,尤非臣所可冒玷而苟充也,審矣。臣自受命以後,凜然驚惕,思所以殫竭圖報之方,而終不得焉。與其不量而入,無寧早自引避,俾不至大段僨誤,玆敢冒入文字,仰瀆崇嚴。伏乞聖明,俯賜鑑諒,特遞臣新除職名,回授可堪之才,以便公私,千萬幸甚。臣無任云云。答曰,省疏具悉。卿其勿辭往欽哉。
上在昌德宮。大行王妃初喪。
金英根啓,行大司憲趙冀衣,掌令鄭鎏在外,執義金逸淵,掌令鄭基世傳旨未下,持平李維謙·柳光睦未署經,監察茶時之意,敢啓。傳曰,知道。
曺雲承啓曰,左副承旨吳取善,今日不爲仕進,卽爲牌招,何如?傳曰,允。
備忘記,慶尙左兵使具載龍,鐵原都護府使尹羲烈下直,各長弓一張,長箭一部,片箭一部,筒兒一箇賜給。
傳于曺雲承曰,禮房承旨馳詣社稷·宗廟·永寧殿·景慕宮,奉審摘奸以來。
以大司諫林翰鎭,執義金逸淵,掌令鄭基世牌不進罷職傳旨,傳于金英根曰,只推。
曺雲承啓曰,守令署經事,命下矣。大司諫林翰鎭,執義金逸淵,掌令鄭基世,旣有只推之命,竝卽牌招,何如?傳曰,允。
傳于曺雲承曰,政官牌招開政。
曺雲承啓曰,吏曹判書李光正,參判洪在喆,參議李公翼牌不進推考傳旨及罷職傳旨,今方捧入,而開政命下之後,如是達牌,事甚未安。判書·參判,竝更牌招,何如?傳曰,允。參議只推,一體牌招。
以大司諫林翰鎭牌不進罷職傳旨,傳于金英根曰,只推。
金英根啓曰,金溝縣令李源長,憲府則雖已署經,諫院則司諫金在根,獻納趙道淳,正言申泰運·李敬溥在外,何以爲之,而大司諫林翰鎭,旣有只推之命,更爲牌招,何如?傳曰,一司除署經。
以左副承旨吳取善牌不進罷職傳旨,傳于金英根曰,只推。
金英根,以備邊司言啓曰,卽見山陵都監所報,則前此區劃之數,猶患不足,各樣上下,不免有窘絀之慮云。兵曹錢三千兩,惠廳錢二千兩,加劃以送,俾爲支用之地,何如?傳曰,允。
又以備邊司言啓曰,頃因廣州留守李嘉愚年分狀啓,還餉中乙未未捧米一千二百二十三石零準納之意,覆啓行會矣。卽見該留守狀啓,則復陳年形民勢有難準捧之狀,仍請限三年排捧事,令廟堂稟旨分付矣。未捧年條,旣非久遠,折半收殺,又在辛丑,則似今少康之年,以此零星之數,不思準完,遽請排捧,已極不誠,而旣係民事,則又何至於回下已久,勘糴不遠之時乎?亦甚慨歎。第今催科節晩,雖別加徵督,固難保其歲底準捧,而若如狀辭,則民情亦不可不念,今年則特許折半收捧,餘數待明秋準充,更無敢請停於年分後錄之意,嚴飭,何如?傳曰,允。
大司成李根友疏曰,伏以臣猥以鹵姿,謬通文籍,材識蹇淺,本不足備數於器使之末,而憑荷洪造,承藉先庥,前後歷揚,無往非濫,愧涓埃之蔑效,淵谷之如墜。不意玆者,伏奉國子新命,臣攀誥怔營,揣分悸慄,不知所以自措也。噫,成均之法,仿于姫典,育莪頌棫,責重任要,而才以世降,職由人輕,進德颺言之制,一變而爲詞章之品第,經生之考校,尙謂之師儒之長,亦惟妙簡一代之彦,以塞多士之望,淸裁雋采,有足以標的庠塾,華猷藻識,有足以崇黜雅浮。未知聖明,奚取於空疎如臣,顓蒙如臣,命之以崇術造士之責乎?臣之萬萬無似,不惟反躬之甚明,抑爲同朝之共知。旣不幸而早科,又不幸而不力于學,經史句讀,無異面墻,功令章程,全昧頭緖,今使界鼓篋之柄,據皐比之座,欲其操履繩檢,模楷儒林乎,則臣身之不能自律也,欲其佔俾抽媲,淘濯時陋乎,則臣學之不能自殖也,況可以及人乎哉?適足以貽笑而止矣。匪其人而授之,上有弗簡之失,匪其任而居之,下有冒進之譏,欲求其所以答揚者而不可得也。且今舊望新儲,不患無人,而駑駘先於騄駬,珷玞加於璵璠,則非愚臣畏約之規所敢自安,在聖朝綜核之政,得不爲累乎?臣於是不知其華貫之爲榮,隆畀之爲感,而益增其踧踖懍悚之私而已。參倚已熟,承膺無路,玆敢據實仰籲。伏乞聖慈,俯垂鑑諒,亟遞臣大司成之任,俾公器無䙝,私分獲安焉。臣無任云云。省疏具悉。爾其勿辭察職。
上在昌德宮。大行王妃初喪。
藥房都提調金道喜,提調金興根,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吳取善啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
南獻敎啓曰,今此大行王妃發靷時,承旨當爲陪從,而取考前例,則二員進去矣。今番則何承旨進去乎?敢稟。傳曰,左承旨·右承旨進去,傳于吳取善曰,今番因山時,永興府院君進去。
曺雲承啓曰,吏曹判書李光正,參判洪在喆,參議李公翼再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,竝更爲牌招,參議只推,一體牌招。
有政。吏批,判書李光正,參議李公翼病,參判洪在喆進,左承旨南獻敎進。啓曰,判書李光正,參議李公翼,竝牌招不進,小臣獨政未安,何以爲之?敢稟。傳曰,仍爲之。以尹定鉉爲副修撰,李光正爲宗廟提調,宋達仁爲奉常判官,趙雲容爲,報恩郡守。兵批,行判書朴岐壽進,參判李羲肇病,參議趙亨復入直,參知李元會病,左副承旨吳取善進。以金鼎均爲副摠管,姜彝文爲僉知,李熙絅爲宣傳官,玄蓍永爲五衛將,金敬鉉·李參鉉爲文兼,鄭俊行爲慶尙中軍,金德淵爲護軍,前判官李台鎭,及第沈沃·沈宜夏,以上今加折衝加資事,覆啓判下。吏批,再政。朴泰浩爲咸昌縣監,舍人單李時愚。兵批,再政。僉知玄蓍永,副護軍沈沃·沈宜夏·李台鎭,以上竝單付。吏批,三政。安光直爲同經筵。
曺雲承啓曰,魂殿山陵五享大祭,五名日朔望祭祝文,當爲製進,藝文提學李若愚,待明朝牌招,使之製進,何如?傳曰,允。
吳取善啓曰,行兵曹判書朴峻壽國葬都監提調,左邊捕盜大將趙存中陪往大將,禁衛大將任聖皐,摠戎使兼右邊捕盜大將柳基常西班陪從,明日三度習儀,普濟院出去矣。朴岐壽·任聖皐命召,趙存中·柳基常命召·密符及大將牌·傳令牌,何以爲之?敢稟。傳曰,竝仍佩往來。
傳于吳取善曰,中官吳慶元,令該府拿問,各別嚴勘。
吳取善啓曰,行大司憲趙冀永,掌令鄭鎏在外,執義金逸淵,掌令鄭基世牌不進,持平李維謙·柳光睦未署經,監察茶時之意,敢啓。傳曰,知道。
以大司諫林翰鎭,執義金逸淵,掌令鄭基世牌不進罷職傳旨,傳于吳取善曰,只推。
以吏曹參議李公翼牌不進罷職傳旨,傳于吳取善曰,只推。
吳取善,以兵曹言啓曰,來十二月甲辰正月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以御營廳言啓曰,本廳騎士將金性浩,身病甚重,勢難察任,改差,何如?傳曰,允。
義禁府啓目粘連,向前徐承淳亦,敗船形止之摘奸遲滯,雖緣風雨所使,末由行船而然,臭載旣在境內,則不善護送之罪,在所難免,以此照律,何如?判付啓依允。又啓目粘連,向前張錫愚亦,所供言之,自備充逋,亦云不少,以道啓觀之,難免八分不足之律,以此照律,何如?判付啓依允。
上在昌德宮。大行王妃初喪。
南獻敎啓曰,右副承旨金英根,今日不爲仕進,卽爲牌招,何如?傳曰,允。
南獻敎啓曰,臣獻敎·臣雲承,今日發靷三度習儀進去,下直之意,敢啓。傳曰,知道。
吏曹,殯殿啓殯時及到山陵啓殯時拭梓宮官右議政金道喜。
以右副承旨金英根牌不進罷職傳旨,傳于李㘾曰,只推。
曺雲承,以弘文館言啓曰,新除授副修撰尹定鉉,卽爲牌招察任,何如?傳曰,允。
吳取善,以兵曹啓曰,三度習儀時,大駕哭訣節次,亦爲習儀,而取考謄錄,則在前奉辭習儀時,侍衛以下各差備,闕門外奉辭習儀,而挾輦軍不爲磨鍊矣。今亦依此擧行,何如?傳曰,允。
李㘾,以工曹言啓曰,取考謄錄,則各殿人日進上梳函·艾花首花·銅人勝等種,自上服盡前,不爲封進矣。今番則何以爲之乎?敢稟。傳曰,依前爲之。
敦寧都正成原默疏曰,伏以臣伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分。幸甚,臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此敦寧府都正成原默上疏,則以爲,臣本無敦寧,揆以格例,自在應遞。伏乞鑑諒,照例遞改亦爲白有臥乎所,旣無敦寧,則揆以公格,不可仍置。敦寧府都正成原默,依例改差,何如?判付啓依允。
上在昌德宮。大行王妃初喪。
藥房提調金興根,副提調李圭祊啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
曺雲承啓曰,來初一日,輪對日次,而發靷相値,頉稟之意,敢啓。傳曰,知道。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺雲承啓曰,大行王妃發靷,只隔三日,緊急公事外,閑漫公事,依前例不爲捧入之意,敢啓。傳曰,知道。
金英根啓曰,行大司憲趙冀永,掌令鄭鎏在外,執義金逸淵,掌令鄭基世牌不進,持平李維謙·柳光睦未署經,監察茶時之意,敢啓。傳曰,知道。
以執義金逸淵,掌令鄭基世牌不進罷職傳旨,傳于金英根曰,只推。
以副修撰尹定鉉牌不進罷職傳旨,傳于曺雲承曰,口推。
吏曹口傳政事,以沈能萬爲景慕宮令。
曺雲承,以吏曹言啓曰,今此道路·橋梁祭祭官中,時無職名人,令該曹口傳付軍職,何如?傳曰,允。
金英根,以戶曹言啓曰,魂殿修理,今已完畢之意,敢啓。傳曰,知道。
又以漢城府言啓曰,年終獻民數,每年十二月初一日修正入啓,曾有定式,而今番則發靷相値,不得擧行,待卒哭後,修正以入之意,敢啓。傳曰,知道。
曺雲承,以國葬都監摠護使意啓曰,景陵表石前面篆字印本三件粧簇,誌文印本三件粧貼,諡冊文·諡寶篆·哀冊文印本,各一件粧貼以入之意,敢啓。傳曰,知道。
吳取善,以兵曹言啓曰,今此發靷時,大駕弘化門外哭訣節次,自禮曹已爲啓下矣。侍衛軍兵,當爲磨鍊,而取考謄錄,則辛巳年禁軍出入番全數侍衛,訓局步軍八百名幕次環衛,其餘軍兵,大將率領,右邊通衢結陣,禁·御兩營軍兵,禁衛大將都領,左邊通衢結陣矣。今番則何以磨鍊乎?敢稟。傳曰,更待下敎。
金英根,以右邊捕盜廳言啓曰,本廳兼從事官李行潤,身病猝重,勢難察任,改差,何如?傳曰,允。
義禁府啓目,木川前縣監李德愚原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,中官吳慶元原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。又啓目粘連,木川前縣監張錫愚矣本府議啓內,以所供言之,自備充逋,亦云不少,以道啓觀之,難免八分不足之律。以此照律,罪杖八十收贖,告身盡行追奪,徒二年定配,私罪,奉敎依允。又照目粘連,洪州牧使徐承淳矣本府議啓內,敗船形止之摘奸遲滯,雖緣風雨所使,而末由行船而然,臭載旣在境內,則不善護送之罪,在所難免。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
金英根,以義禁府言啓曰,時囚罪人張錫愚杖八十徒二年定配照律公事判付內,依允事,命下矣。張錫愚,杖八十收贖,告身盡行追奪,忠淸道公州牧日新驛徒二年定配,而以議啓內辭意具罪目,依例發遣府羅將,押送配所,何如?傳曰,允。
義禁府啓目粘連,向前李德愚亦,夏穀勘限,雖在七月,到任在於五月,請由上京,亦在閏七,數朔之內,積通之未能充完,勢所必然是白遣,夏穀之多寡,實無明的之可據,則分等一款,有難遽議是白乎乃,糴法所重,不可全恕,以此照律,何如?判付啓依允。又啓目粘連,向前吳慶元亦,長番近侍,何等謹愼,而不能小心,難免重勘,以此照律,何如?判付啓依允。
上在昌德宮。大行王妃初喪。
啓殯及朝奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。別奠後,大殿·大王大妃殿,內閣·政院·玉堂·百官奉慰問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
藥房都提調金道喜,提調金興根,副提調李圭祊啓曰,日月易邁,大行王妃欑道將啓,伏惟聖情,益復悼傷。伏未審夜問,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
兵曹口傳政事,副司果柳興吉·羅漢基·金奎爕,以上竝單付。
吳取善,以兵曹言啓曰,國恤發靷時,宮城扈衛,例爲稟旨磨鍊,而謹稽謄錄,則乙丑年·辛巳年,連因下敎置之矣。今番則何以爲之乎?敢稟。傳曰,置之。
又以訓鍊都監言啓曰,今此因山時,丁字閣惟門布城排設次,將校一人,軍〈兵〉二十五名,明日定送,使之擧行,而仍爲分排守直之意,敢啓。傳曰,知道。
又以禁衛營言啓曰,今此大行王妃發靷時,陵所丁字閣設布帳次,軍〈兵〉三十名,將校率領,明日出送,使之排設後回還,而其中十五名,仍留擧行之意,敢啓。傳曰,知道。
又以御營廳言啓曰,因山陵都監草記,陵所丁字閣設布帳次,本廳軍兵二十名,將校率領,明日使之排設後回還,而其中十名,仍留守直之意,敢啓。傳曰,知道。
義禁府照目粘連,木川前縣監李德愚〈矣〉本府議啓內,夏穀勘限,雖在七月,到任在於五月,請由上京,亦在閏七,數朔之間,積逋未能充完,勢所必然是白遣,夏穀之多寡,實無明的之可據,則分等一款,有難是白乎乃,糴法所重,不可全恕。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目,中官吳慶元矣本府議啓內,長番近侍,何等謹愼,而不能小心,難免重勘。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在昌德宮。大行王妃初喪。
吳取善,以兵曹言啓曰,左邊捕盜大將趙存中,以陪往大將,隨詣山陵矣。回還間,以右邊捕盜大將柳基常姑令兼察,何如?傳曰,允。
吳取善啓曰,因兵曹草記,左邊捕盜大將趙存中,以陪往大將,隨詣山陵矣。回還間,以右邊捕盜大將柳基常姑令兼察事,允下矣。兼察左邊捕盜大將柳基常,卽爲牌招,聽傳敎,何如?傳曰,允。
金英根,以義禁府言啓曰,黃海水使柳相鼎狀啓內,椒鳥僉使姜濟璜,爲先罷黜,罪狀令攸司,稟處事,啓下矣。姜濟璜,時在任所,依例發遣府書吏,交代後拿來,何如?傳曰,待待命拿囚。
上在昌德宮。大行王妃初喪。
祖奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿口傳問安。答曰,罔極。藥房都提調金道喜,提調金興根,副提調李圭祊啓曰,大行王妃廞儀將戒,伏惟聖情,益切傷悼。伏未審日間,聖體若何,寢睡·水刺之節,何如?臣等率諸醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
吳取善啓曰,備邊司郞廳來言,今日賓廳日次,而啓殯相値,不得來會云矣,敢啓。傳曰,知道。
傳于曺雲承曰,禮房承旨馳詣宗廟·景慕宮,奉審嫡奸以來。
吳取善啓曰,因山時,永興府院君進去事,命下矣。所帶御營大將命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
啓曰,行兵曹判書朴岐壽,以國葬都提調,發靷時陪從,禁衛大將任聖皐,百官參班事,普濟院出去矣,朴岐壽·任聖皐所佩命召,何以爲之?敢稟。傳曰,竝仍佩往來。
又啓〈曰〉,御營大將禁將兼察事,命下矣。兼察御營大將任聖皐,卽爲牌招聽傳敎,〈何如〉?傳曰,允。
南獻敎啓曰,臣獻敎·臣雲承,發靷陪從進去,下直之意,敢啓。傳曰,知道。
金英根,以刑曹言啓曰,國葬都監,今旣訖役,明將撤去云矣。臣曹明日還接本衙之意,敢啓。傳曰,知道。
上在昌德宮。大行王妃發靷。
朔祭及遣奠後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿,內閣·政院·玉堂單子問安。答曰,罔極。藥房口傳問安。答曰,罔極。發靷後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿,內閣·政院·玉堂單子問安。答曰,罔極。藥房口傳問安。答曰,罔極。
藥房提調李圭祊啓曰,大行王妃發靷奄過,伏惟聖情,益切傷悼。伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍。大王大妃殿·王大妃殿口傳問安。答曰,知道。
吳取善啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
李圭祊,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以魂殿都監摠護使意啓曰,殯殿所排靑木仰帳及白紬甲帳,移用於山陵丁字閣,而今番撤排時,內侍及武藝別監等,爭先攫取,至於裂破之境。移用物種,所重何如,而如是無嚴,事未前有。內侍令內侍府,捧現告拿問勘處,武藝別監,自渠廳査實移送秋曹,照律嚴繩,何如?傳曰,允。
又以吏曹言啓曰,今此崇陵忌辰祭典祀官兼大祝,前縣監李佑伯塡差,而時無職名,令該曹口傳付軍職,何如?傳曰,允。
孝顯王后發靷正時,十二月初一日丑時,遣奠畢後,舁梓宮官進輴於殯殿門外南向,神帛輦陳於殯殿階下。時至,攝左通禮進當靈座前,北向俯伏跪,啓請降座陞轝,俯伏興。內侍以敎命·諡冊寶·平時冊寶·哀冊,授執事者,各致於腰轝。其案授捧擔人。執事者,捧香爐·香盒,置於香亭,其案授捧擔人。內侍捧神帛函,安於腰轝,虞主匱置其後。其交椅,內侍捧出門外,授捧擔人。內侍捧腰轝,由中門出,至殯殿門外。攝左通禮進當梓宮前,北向俯伏跪,啓請詣輴,內侍捧銘旌降階,左議政權敦仁。帥舁梓宮官及內侍,捧梓宮從輪轝上,自殿內至輴所,連鋪輪轝。將進詣輴所,覆以素錦禇,內外皆哭。攝左通禮前導,內侍以翣及行障障梓宮,銘旌先行。跌授捧擔人。攝左通禮進當神帛轝前,啓請降轝陞輦,內侍捧神帛函安於輦。攝左通禮進當梓宮前,啓請陞輴,左議政權敦仁帥舁梓宮官等,捧梓宮陞輴。攝左通禮前導,至弘化門外。攝左通禮進當輴前,啓請降輴陞大轝,左議政權敦仁帥舁梓宮官等,捧梓宮陞大轝南首,降輴陞大轝時用輪轝。神帛輦·敎命諡冊寶腰轝·平時冊寶腰轝·哀冊腰轝·羽葆銘旌及翣,以次陳列。攝左通禮進當神帛轝前,啓請車駕進發,又進當靈駕前,啓請靈駕進發,儀衛導從如式。執鐸者振鐸,靈駕進止皆振鐸。靈駕動,宮人乘馬哭,從不絶聲。障以行帷。次守陵官侍陵內侍,次陪從群官,左承旨南獻敎,右承旨曺雲承,記事官金翊鎭,別兼春秋金益文,原任直閣李景在,直提學金輔根及都監堂郞,具衰服陪衛,以次乘馬從。陪從群官,各司一員有堂上,衙門堂上郞廳,各具衰服,出就梨峴洞口,分東西序立,神帛輦靈駕將至,皆鞠躬祗迎。靈駕至興仁之門,攝左通禮進當靈駕前,啓請少駐,換用短杠,出城門外,還用本杠畢。攝左通禮進當靈駕前,啓請靈駕進發,靈駕至普濟院路祭所。在都百官具衰服,分東西序立,神帛輦靈駕至,鞠躬祗迎。靈駕少駐,在都百官進香,奉辭請問安禮如儀訖。靈駕進發,前銜宰樞及耆老學生僧徒序立道傍,大轝將至,皆俯伏哭四拜,又哭盡哀四拜奉辭。守陵官·侍陵內侍及陪從群官,皆侍從如初。辰時,神帛輦至廟洞晝停所帷門外,攝左通禮進當輦前,啓請降輦陞轝,內侍以腰轝,進神帛輦前,內侍捧神帛函,安於腰轝。至帷門內,攝左通禮啓請降轝陞座,內侍捧神帛函,入安於帳殿中靈座,前一日,典設司設帳殿南向。儀仗列於帷門外,左右冊寶·明器·服玩,仍安腰轝,停於帷內。大轝至,攝左通禮進當大轝前,啓請靈駕少駐,守陵官及侍陵內侍及陪從群官各就次,攸司進饌尙食傳捧入設,行禮竝如朝夕奠,承史·閣臣,請問安禮如儀訖。攝左通禮進當靈座前,啓請降座陞轝,內侍以腰轝進帷門內,內侍捧神帛函,安於腰轝,內侍捧腰轝進輦前。攝左通禮啓請降轝陞輦,內侍捧神帛函安於輦。攝左通禮啓請車駕進發,又詣大轝前,啓請靈駕進發,靈駕動,儀衛導從如初,守陵官·侍陵內侍及陪從群官,侍從如初。未時,神帛輦·大轝,至丁字閣前一日,設欑宮於丁字閣當中近北,南向設榻,鋪陳褥席之制,一如殯殿,設宮人次於丁字閣之西南而東向。帷門外,轝士捧大轝,直詣丁字閣正階前。攝左通禮啓請降轝,左議政權敦仁帥舁梓宮官等,捧梓宮降轝,從輪轝上,進安於欑宮內榻上南首,內侍設靈座於梓宮之南南向,設幄如初。攝左通禮進當神帛輦前,啓請降輦陞轝,內侍捧神帛函,安於腰轝,內侍捧腰轝至帷門內。攝左通禮啓請降轝陞座,內侍捧神帛函,安於靈座,虞主匱置其後,內侍設香案於其前,設銘旌於靈座之右,又設敎命·諡冊寶·平時冊寶·哀冊於靈座之左近南,又設靈寢於梓宮之東,如殯殿儀,輦轝儀仗明器,分列於帳殿帷門外。左右宮人,入就侍位哭,守陵官·侍陵內侍·承史·閣臣·陪從群官,皆爲位於帷門外,而承史·閣臣請問安禮,因行成殯奠如儀,承史·閣臣,請問安禮訖。初二日朝哭後,承史·閣臣行經宿問安禮。卯時,行啓欑宮奠,引儀引右議政金道喜,入就幄門外,北向俯伏跪啓曰,右議政臣金道喜,謹以吉辰啓欑宮。啓訖,承史·閣臣行啓欑宮後,問安禮訖。尙傳率諸內侍,陞撤欑宮畢。攝左通禮進當靈座前,俯伏跪啓請陞轝,內侍捧敎命及諡冊寶·平時冊寶,授執事者,各安於腰轝,捧香爐·香盒,授執事者,置於香亭,內侍捧神帛函安於轝,虞主匱置其後,捧詣吉帷宮。攝左通禮啓請降轝陞座,內侍捧神帛函,安於靈座,虞主匱置其後,敎命及諡冊寶·平時冊寶·香爐·香盒,置於靈座前如儀,吉仗陳於門外,承史·閣臣行遷奠後,問安禮訖。攝左通禮進當梓宮前,跪啓請陞輴卽玄宮,左議政權敦仁帥舁梓宮官等,捧梓宮從輪轝上陞輴。攝左通禮導梓宮,捧翣者以翣障梓宮,轝士捧輴左回北首,將卽玄宮,宮人皆哭,守陵官·侍陵內侍及陪從群官皆哭從。輴至隧道閣,承史·閣臣,又行上山陵後,問安禮訖。左議政權敦仁帥舁梓宮官等,以輪轝捧梓宮,內侍覆以素錦禇,復從輪轝上,進安於退壙散輪上,奉審解裹,用轆轤,如下外梓宮。安於退壙內輪轝上。內侍去棺衣,執事者一人,捧拂梓宮之巾以進,右議政金道喜盥手捧巾以授尙傳,進拭梓宮,乃覆以棺衣三重,初綠廣織,再藍廣織,三紅廣織。取銘旌置於其上整齊,以待下玄宮。時至,正時初二日巳正初刻。左議政權敦仁。帥舁梓宮官等,從退壙輪轝上,捧入梓宮如儀。梓宮從貼木內槊木上,平正進安於外梓宮內,長生殿提調金熙華,以支機木,負以推之,仍用小槊木二,承梓宮底板下,微微擧動,以佐進安,卒事,貼木·槊木皆抽出,守陵官·侍陵內侍·陪從群官,跪俯伏哭,盡哀四拜興,承史·閣臣請下玄宮後,問安禮訖。右議政金道喜帥內侍,再整棺衣·銘旌,令平正。引儀引左議政權敦仁,就進玉帛位西向立,捧哀冊官,以次捧哀冊函跪進,左議政權敦仁跪受入,跪奠於退壙之西。次捧玉帛官,以次捧玉帛函跪進,左議政權敦仁以次跪受入,跪進於哀冊之南。國葬都監提調金左根帥其屬,以黼翣·黻翣·畫翣,樹於梓宮兩旁,撤去輪轝及轆轤。山陵都監提調朴晦壽,長生殿提調金熙華帥其屬,取外梓宮正下隅板合之,其合縫處周回,以漆塗細布。午時,左議政及司憲府執義,竝監封標,玄宮門都監郞廳,將厚紙膠貼下隅板正中,封閉官執義金逸淵,書執義臣謹封於正中,着名於臣字下。書畢,右議政金道喜覆土九鍤,山陵都監帥作工,先用油灰,塡補左右墻灰,卽坼開假下隅板時微鑿處。正壙南,距三尺擴置隔板,築灰如三墻,補築半釜形南面灰,卽退壙金井所加處。捧明器·服玩入退壙,預具石函,先置退壙,各藏其木函於石函中。各以次逐便陳之,使有行列,以石灰,不拌沙石,只和水。隨空缺塡塞之,下磁誌。埋於陵南近地石床之北。午時,俟閉玄宮將畢,典儀設位次,奉常寺官設卓三於靈座東南西向,具筆硯·墨槃·匜巾。引儀引摠護使權敦仁,禮曹判書金興根,左承旨南獻敎,右承旨曺雲承,注書金翊鎭,別兼春秋金益文,俱以無揚黑團領·黑角帶,入就位。內侍盥手陞詣靈座前,跪捧虞主匱置於卓,開匱捧出桑主,以香湯浴主,拭以巾臥置于卓。引儀引摠護使以下,陞詣卓前北向立,題主官行副護軍閔致文,盥手陞詣卓前西向立,題前面云孝顯王后,墨書訖,寫字官以光漆重模之。內侍捧虞主,納于匱加蓋,安於靈座,神帛函置其後。引儀引摠護使以下出,改服衰服還復位。少頃,行立主奠如儀訖。返虞時至,攝左通禮進當吉帷宮前,俯伏跪啓請降座陞轝,執事者捧敎命·諡冊寶及平時冊寶,各置於腰轝,香爐·香盒,置於香亭,內侍捧虞主匱安於轝,神帛函置其後,諸內侍捧轝。攝左通禮前導至帷門外,進當轝前,啓請降轝陞輦,內侍捧虞主匱安於輦,神帛函置其後。攝左通禮進當輦前,啓請車駕進發,虞主輦動,儀仗以次前引,陪從群官,隨至紅箭門外,皆侍從如初。虞主輦至廟洞晝停所帷門外,攝左通禮進當輦前,跪啓請降輦乘轝,內侍捧虞主匱安於轝,神帛函置其後,諸內侍捧輦。攝左通禮前導至帳殿前,跪啓請降轝陞座,內侍捧虞主匱安於靈座,神帛函置其後,設晝停奠,如朝夕奠畢。攝左通禮啓請輦轝陞降,進發如初,虞主輦至興仁之門外,在都群官,具衰服迎哭,前導入興仁之門,由弘化門·集禮門·崇化門,至文政門,進安于文政殿。承史·閣臣等侍衛,自外以次退出。
上在昌德宮。大行王妃返虞。
巳時,下玄宮望哭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
虞主奉安後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
初虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,只道。王大妃殿單子問安。答曰,罔極。藥房口傳問安。答曰,罔極。
藥房副提調李圭祊啓曰,大行王妃因封之時奄屆,伏惟聖情,益切傷悼。伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿口傳問安。答曰,知道。
李圭祊啓曰,今日返虞時,臣等進去弘化門內迎哭之意,敢啓。傳曰,知道。
吳取善啓曰,禁衛大將任聖皐,摠戎使兼右邊捕盜大將柳基常,返虞時百官參班事,普濟院今方出去矣。所佩命召密符及大將牌·傳令牌,何以爲之?敢稟。傳曰,竝仍佩往來。
兵曹口傳政事,副司果單李佑伯。
曺雲承,以國葬都監摠護使意啓曰,返虞後燒火物件,別單書入之意,敢啓。傳曰,知道。
上在昌德宮。停常參·經筵。
再虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
藥房提調金興根,副提調李圭祊啓曰,大行王妃返虞奄過,伏未審悲疚之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李圭祊啓曰,左承旨南獻敎,右承旨曺雲承,同副承旨李㘾,今日不爲仕進,竝卽牌招,何如?傳曰,允。
以左承旨南獻敎,右承旨曺雲承,同副承旨李㘾牌不進罷職傳旨,傳于金英根曰,只推。
吳取善啓曰,明日傳香,禮房承旨,當爲齋宿,右承旨曺雲承,不爲仕進,所當牌招,而拘於廳規,不得請牌,何以爲之?敢稟。傳曰,牌招。
以右承旨曺雲承再牌不進罷職傳旨,傳于金英根曰,只推。
以慶尙監司李景在啓本,擊錚人金氏爲其夫兄弟致死雪冤事,詳査馳啓事,傳于金英根曰,前府尹拿問處之。
吳取善,以禮曹言啓曰,藏氷官東氷庫別提朴泰浩,移拜外任,代以本庫別提權用脩,原單子中,改付標以入之意,敢啓。傳曰,知道。
又以御營廳言啓曰,本廳騎士將金最善,身病甚重,勢難察任,改差,何如?傳曰,允。
金英根,以義禁府言啓曰,因慶尙監司李景在査啓判付內,前府尹拿問處之事,命下矣。慶州前府尹朴長復,今方待命拿囚之意,敢啓。傳曰,知道。
上在昌德宮。停常參·經筵。
吳取善啓曰,金虎門·宣仁門開門標信,請出之意,敢啓。傳曰,知道。
吳取善,以訓鍊都監言啓曰,本局局別將白能洙,身病猝重,勢難察任,改差,何如?傳曰,允。
上在昌德宮。停常參·經筵。
三虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
藥房都提調金道喜,提調金興根,副提調李圭祊啓曰,伏未審夜間,聖體若何,寢睡·〈水〉刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
金英根啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于曺雲承曰,左副承旨許遞,前望單子入之。
承旨前望單子入之,鄭德和落點。
傳于金英根曰,朴長復,勿拘齋日嚴問,捧口招以入。
金英根啓曰,卽者義禁府都事來言,時囚罪人朴長復,勿拘齋日嚴問,捧口招以入事,命下矣。口招坐起,堂上當爲備員,而知義禁李奎鉉差祭,同義禁李景在有身病,只有判義禁朴岐壽,同義禁李啓朝二員,不得備員開坐云。同義禁李景在,卽爲牌招,何如?傳曰,允。
金英根,以兵曹言啓曰,每都政,新資五窠,例爲差出,而營將·中軍·虞候,姑無準二十朔者。雖未滿朔數,依例推移內遷,何如?傳曰,允。
又以兵曹言啓曰,內禁衛將李熠,五衛將權寅秉·李光暎·王濟運·金明厚,忠翊將李肯道,忠壯衛將柳貞格,俱以病難供職,呈狀乞遞,竝改差,何如?傳曰,允。
又以兵曹言啓曰,興仁之門門閾磚石掘去處,今已塡補矣,御營把守軍兵,卽爲撤罷之意,敢啓。傳曰,知道。
又以都摠府言啓曰,副摠管李應植,以訓鍊都監中軍,本營諸將官褒貶講坐起事,東別營晝仕出去之意,敢啓。傳曰,知道。
又以御營廳言啓曰,興仁之門門閾磚石,今已還爲塡補矣。把守軍撤罷之意,敢啓。傳曰,知道。
癸卯十二月初五日辰時,上御重熙堂。藥房入診入侍時,都提調金道喜,提調金興根,副提調李圭祊,檢校待敎趙鳳夏,記事官金翊鎭,記注官金國憲,別兼春秋沈敬澤,以次進伏,醫官秦慶煥·金漢雋·吳昌烈·李河錫·金景球·南正吉,進伏楹外訖。道喜進前奏曰,霜朝甚寒,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜奏曰,醫官待令,使之入診乎?上可之。賤臣承命出傳,慶煥等以次診候訖,退伏奏曰,脈候左右三部調均中,有和緩沈靜之體矣。道喜奏曰,湯劑,退出後議定以入乎?上可之。上命醫官先退,諸臣以次退出。
上在昌德宮。停常參·經筵。
王大妃殿誕曰,大殿·大王大妃殿,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,知道。
傳于李圭祊曰,未下直方伯·閫帥·守令辭朝,竝勿拘齋日事,分付。
金英根啓曰,同義禁李景在牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,卽者持平柳光睦,以其親病,陳疏徑行,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
注書金翊鎭病,代以成錫魯爲假注書。
金英根啓曰,金虎門·宣仁門開門標信,請出之意,敢啓。傳曰,知道。
李圭祊,以吏曹言啓曰,今此長陵忌辰祭典祀官兼大祝,前正言李潭九塡差,而時無職名,令該曹口傳付軍職,何如?傳曰,允。
兵曹口傳政事,副司果單李潭九。
金英根,以御營廳言啓曰,本廳中軍李儒常,身病甚重,勢難察任,改差,何如?傳曰,允。
持平柳光睦疏曰,伏以臣於旅次,卽接家信,則臣父素抱貞疾,當寒添劇,證勢危篤,促臣歸視。臣自聞此報,心神飛越,按住不得,玆敢妄陳短章,徑尋鄕路。伏乞聖慈,俯垂鑑諒,亟遞臣所帶之職,仍治臣擅行之罪,以肅朝綱,以安私分焉。臣無任云云。省疏具悉。爾其勿辭往護。
上在昌德宮。停常參·經筵。
四虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
曺雲承啓曰,同副承旨李㘾,今日不爲仕進,卽爲牌招,何如?傳曰,允。
金英根啓曰,來十一日,朝參日次,而七虞祭齋戒相値,頉稟之意,敢啓。傳曰,知道。
又啓曰,來十一日,輪對日次,而七虞祭齋戒相値,頉稟之意,敢啓。傳曰,知道。
注書張仁遠病,代以金大圭爲假注書。
傳于曺雲承曰,發遣吏郞,諸執事淸齋與否,摘奸以來。
傳于曺雲承曰,京各司褒貶,勿拘齋日,限內磨勘。
曺雲承啓曰,諸道道臣,如非拿問與削黜,則凡狀啓,不得以都事替行,而全羅監司徐箕淳,謂以儒論方張,廢閣公務,濟州牧使箋文封進狀啓,以假都事替行,原狀啓雖不得不捧入,而揆以事體,極爲未安。推考警責,何如?傳曰,允。
金英根啓曰,同義禁李景在再牌不進推考傳旨,今方捧入,而開坐命下,已至經宿,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
同義禁前望單子入之,徐左輔落點。
金英根啓曰,開坐事,命下矣。新除授同義禁徐左輔,卽爲牌招,何如?傳曰,允。
又啓曰,同義禁徐左輔牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以同副承旨李㘾牌不進罷職傳旨,傳于金英根曰,只推。
曺雲承,以吏曹言啓曰,未下直方伯·閫帥·守令辭朝,竝勿拘齋日事,傳敎矣。自臣曹催促,則咸鏡監司成遂默,今初十日辭朝云,全羅監司金景善,今十五日辭朝云,平壤庶尹鄭憲容,金溝縣令李源長,洪原縣監尹行福,俱以爲今初八日辭朝云,羅州牧使徐有民,扶安縣監沈宜冕,俱以爲今初九日辭朝云,泰川縣監趙遠永,今十二日辭朝云。咸昌縣監朴泰浩,姑未署經,待署經催促之意,敢啓。傳曰,知道。
金英根,以兵曹言啓曰,今十二月初九日宗廟·社稷·景慕宮臘享大祭時,守門當爲塡差,而本曹郞廳·都摠·府郞廳·五衛將,除入直,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,卒哭後禁軍及駕前別抄·駕後禁軍等,一依侍衛服色,以黑戰笠·白戰服,前已磨鍊啓下,而挾輦槍劍軍服色,旣用黑色,則衛內軍兵服色,宜無異同。禁軍及駕前別抄·駕後禁軍,竝以黑戰笠·靑戰服磨鍊,何如?傳曰,允。
又以兵曹言啓曰,今月初十日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以蔡學永爲內禁將。
上在昌德宮。停常參·經筵。
自人定至夜二更,月暈。
南獻敎啓曰,事變假注書李光洙,身病猝重,勢難察任,今姑改差,何如?傳曰,允。
傳于曺雲承曰,禮房承旨馳詣社稷·宗廟·永禧殿·景慕宮,奉審摘奸以來。
南獻敎啓曰,新除授左副承旨鄭德和,時在平安道慈山府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李根友落點。
李光洙改差,代以姜晢一爲事變假注書。
曺雲承啓曰,卽者社稷署官員來言,今此臘享大祭神位出安奉還時,提調一員,當爲進參,而都提調權敦仁,提調朴永元,俱有身病,不得進參云。提調朴永元,卽爲牌招,何如?傳曰,允。
南獻敎啓曰,社稷提調朴永元牌不進推考傳旨,今方捧入,而神位出安奉還時,當爲進參,如是違牌,事甚未安。更爲牌招,何如?傳曰,許遞,令該曹口傳差出。
吏曹口傳政事,以朴岐壽爲社稷提調。
傳于南獻敎曰,三都監摠護使以下,別單書入。
傳于金英根曰,吏兵批歲抄點下者,依例捧傳旨。
金英根啓曰,金虎門·宣仁門開門標信,請出之意,敢啓。傳曰,知道。
兵曹,以李錫圭爲御營中軍。
南獻敎,以奎章閣言啓曰,卽接內需司牒報,則咸興·永興兩本宮祭享時,造燭封香吉日,今月二十日卯時,香燭祭品奉詣吉日,同月二十一日卯時俱吉云。以此日時擧行之意,敢啓。傳曰,知道。
又以禮曹言啓曰,因山禮成後,香炭山位田劃定,卽各陵寢已例。今此景陵香炭山,當從他望定,而位田,令該曹考例劃定啓下,何如?傳曰,允。
金英根,以訓鍊都監言啓曰,項因山陵都監草記,三軍門善放砲手五名,輪回定送,以防虎患矣。今則陵所役事已畢,本局善放砲手,撤還之意,敢啓。傳曰,知道。
又以禁衛營言啓曰,頃因山陵都監草記,三軍門善放砲手五名,輪回定送,以防虎患矣。今則陵所役事已畢,本營善放砲手,撤還之意,敢啓。傳曰,知道。
又以御營廳言啓曰,因山陵都監草記,本廳砲手五名,輪回定送,以防虎患矣。今則陵所役事已畢,撤還之意,敢啓。傳曰,知道。
義禁府啓目,慶州前府尹朴長復亦,以査啓內辭意發問目,反覆嚴覆是白乎則,査啓與囚供,多有相左,一事漫漶,終不直告,所當請刑是白乎矣,侍從以上,勿爲請刑,載在法典,而旣伏承嚴問捧口招以入之命,上裁,何如?判付啓,此囚道査,旣係濫刑致死,則固當以原律施行,而殘酷之刑,至使兄弟同日竝命,決不可以常例論,令廟堂商確,稟處爲良如敎。
上在昌德宮。停常參·經筵。
五虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
傳于曺雲承曰,禮房承旨馳詣受香所,奉審摘奸以來。
金英根,以濬川司言啓曰,本司都廳御營廳別將具載龍外任,代以御營廳千摠柳光魯差下,使之察任,何如?傳曰,允。
又以義禁府言啓曰,卽接月令醫員金聲和手本,則時囚罪人李晉榮,素患痰癖之症,當寒添劇,呼吸不通,食飮全却,目下症形,一時爲急云。罪人病勢如此,則一邊保放,一邊草記,曾有定式矣。李晉榮,姑爲保放之意,敢啓。傳曰,知道。
上在昌德宮。停常參·經筵。
藥房都提調金道喜,提調金興根,副提調李圭祊啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李圭祊啓曰,右副承旨金英根,今日不爲仕進,卽爲牌招,何如?傳曰,允。
李根友啓曰,備邊司郞廳來言,今日賓廳日次,而六虞祭齋戒相値,不得來會云矣,敢啓。傳曰,知道。
備忘記,咸鏡道觀察使成遂默下直,長弓一張,長箭一部,片箭一部,筒兒一箇賜給。
傳于李根友曰,日寒如此,輕囚放釋。
傳于李根友曰,日寒如此,內外各營入直軍兵及各門守門軍薄衣與流丐,摘奸以來。
傳于曺雲承曰,襲斂時入參永興府院君,熟馬一匹面給。
傳于曺雲承曰,陪往承旨,各半熟馬一匹賜給,史官,各兒馬一匹賜給。
傳于曺雲承曰,政官牌招開政,賞典下批。
傳于曺雲承曰,今番賞典中,一人雖兼數事,毋得疊受。
以右副承旨金英根牌不進罷職傳旨,傳于曺雲承曰,只推。
李根友啓曰,臣根友,敬奉聖敎,馳往義禁府,取考囚徒案,則時囚罪人朴長復,以慶州前府尹,罪犯濫刑致死,不可以輕囚論,故仍囚。金容煥·任泰昇·李民耆·李寅永·李晉榮·金生麗·姜宗五等,係是輕囚,故依傳敎竝放送。仍詣典獄署,取閱囚徒案,則結案罪人三名,殺獄罪人二十一名,御寶僞造罪人一名,俱係重囚,故仍囚。其餘雜技·潛屠·毆打各司直囚罪人張德心等三十四名,係是輕囚,故依傳敎竝放送之意,敢啓。傳曰,知道。
又啓曰,金虎門·宣仁門開門標信,請出之意,敢啓。傳曰,知道。
曺雲承,以春秋館言啓曰,別兼春秋臣金益文,以訓鍊都監從事官,今日軍布捧上時,晝仕出去之意,敢啓。傳曰,知道。
又以禮曹言啓曰,因臣興根上疏,卒哭後,自上燕居時,常御笠制,廣加詢訪於大臣·館閣堂上·在外儒賢事,允下矣。發遣郞廳收議,則領中樞府事臣趙寅永以爲,向因禮堂陳疏,以卒哭後,自上燕居時,白布裹笠與諸臣進見時烏帽,有所參差於上下服色,特下詢問之命。疏陳諸條,皆鑿鑿有據,無容更事煩複,而如欲遠引古禮,旁照今制,則此非古禮也,乃今制也。原無可引而可照,以臣愚昧,無以臆對,而竊以補編所載,參互看詳,則橫看圖內喪在先自上視事服注曰,但在公除後。雖未知何所爲據,而若據授敎定式,則當在公除前矣,若據呼寫傳敎,則當爲成服後矣。然則公除後三字,似是編輯時所錯,而由是之故,橫看傳重條視事服注,亦隨以無可據。且以呼寫條文勢觀之,始因編輯堂上,以百官變服之節爲言,而非指自上服制,故下敎若曰,君臣成服後白帽,卒哭後黑帽,則帽字,非用於自上服色者,似若專屬於百官。其下燕居服條,又若曰,十三月後用舊例,此似百官從吉之制,而非自上祥後禫前,亦有節次者,則恐不可混稱而無區別也。又若以呼寫條爲後受敎,而爲之歸重,通指上下服色云,則定式條服色與公除後諸臣進見時帽帶從上之敎,何以載錄乎?此皆一按可知,別無疑眩者,則自上服色,恐是定式條所載也,自下服色,恐是呼寫條所載也。以此推之,今日所議之卒哭後黑制,尙未爲溯本之言也。自上視事服·燕居服,必以公除後,竝用黑制爲定,然後定式條所錄,可以不違,橫看條所錯,可以歸正,而前後受敎,節節曉然,更無所窒礙牽掣之處。臣又伏惟補編黑笠時靴制,雖以白懸錄,正廟初元,命改黑靴,至今遵用。此或近於變通,而至於公除後黑制,則實所以仰遵定式,不可以更張論也。第臣淺見,未敢質言,惟在上裁云。行判中樞府事臣鄭元容以爲,笠制非古,而國朝已例,亦無可援照者矣。謹稽英廟朝壬申服制講定時,綸音有朞制視事燕居服參酌定式之命。載補編者,公除後冠與笠,皆用黑制。丁丑貞聖王后喪時,禮曹儀注,據補編磨鍊,而公除後冠笠之制,一如定式。公除後,聖敎若曰,其君着翼善冠·烏犀帶,諸臣進見時帽帶,從上事,分付。蓋以補編定式及禮曹謄錄見之,則公除後黑制,卽我英廟已行之者也。今日之所遵行,似若無疑,而以補編所載圖註參看,則亦難質言,此禮堂所以起疑,而臣等所以難愼者也。然而圖註,旣不爲別著,儀註又不載釐正,諸敎自不無徑庭疑眩之端。今若一從定式與謄錄而行之,則有所依據,而亦非今日之新爲講定者也。旣遵定式,則恐不必以卒哭爲限,而事係儀節,惟願博詢而裁處焉云。議政府左議政臣權敦仁以爲,笠制非古也,古禮無可援證。我東士庶之家,未見有杖朞變笠之禮,先儒之論,亦無以考據,而就以喪禮補編觀之,受敎分類條有視事燕居服參酌定式,而朞服公除後燕居,以黑布裹笠載錄,小註別言不杖朞,則原文朞年,其爲杖朞也,明矣。其後因編輯堂上奏達,傳敎若曰,君臣成服後布帽·布袍·布帶,卒哭後黑帽·白袍·黑帶,燕居服布笠·布袍·布帶。今番卒哭後布笠磨鍊,蓋以此傳敎之在於後也。且於橫看圖內喪在先條,卒哭後燕居布笠,亦明白載錄,故當初禮堂之服制磨鍊,臣亦與聞,而相與參互於後出傳敎及橫看圖者也。今因禮堂疏詢問之後,始爲詳繹傳敎本文,則君臣成服四字,似若兼指君臣之服,而其下但曰布帽·黑帽,則觀於帽之一字,無或專指諸臣服制歟。其下又若曰,長子三年服,視事服與杖朞同,燕居服布笠·布袍·布帶,燕居服之別而貳之者,或與杖朞不同故歟。至於橫看圖,凡議服制,輒先以此爲據,蓋其便於開閱,一按瞭然,而詳觀圖說,則或多疑眩。如傳重之練後黑笠,不同於受敎釐正,杖朞之練後白笠,反重於傳重三年,皆不免有後人之惑者。以臣愚見,視事燕居服定式之受敎,此爲今日明的當遵者。以定式言之,公除後卽當黑笠,而今已晩時,雖不可追,卒哭後白笠之不免有掣礙,果如禮堂所論,今若援據定式,卒哭後改以黑布裹笠,則庶不失爲補編本旨歟。臣本不閒禮學,未敢臆對,惟在博詢而處之耳云。右議政臣金道喜以爲,今以卒哭後,自上燕居時,白布笠當否,因禮堂疏,有此下詢之命。蓋笠是俗制也,故於古禮,無可援徵,今所遵用者,卽補編所載也。臣謹按補編第一卷內喪在先條曰,燕居布笠,祥後黑笠。又按第四卷傳重服釐正條下曰,朞服公除後燕居黑布笠。此卽杖朞之謂也。第祥前白笠,果有反重於傳重服之練前白笠者,故傳重服釐正時,重擧朞服一條於傳重之下,俾無反重之嫌,則此竝與朞服而似或同時釐正歟。設或不然,二條均爲受敎,今欲擇一而從之,則似當從釐正條所載,不至爲反重於傳重,恐合禮宜。況今士禮,爲齊體服者,擧無白笠之制,獨於至尊之地,未暇及於釐正條,只遵橫看條者,恐非時措之義。臣本以愚鹵,尤昧禮學,不敢指一仰對云。藝文館提學臣李若愚以爲,卒哭後笠制,比看於傳重服制,猶爲較重,參考於壬申定式,亦有互異,輕重異同,誠爲疑眩。且進見時,當有壓尊微吉之義,召接時,宜無服色參差之端,正須講究,務歸至當,而以臣淺陋,不敢論說於莫重之禮文,惟願博詢而裁制焉云。同知春秋館事臣金學性以爲,杖朞傳重之制,隆殺不同,燕居視事之服,輕重反異,此從前疑難者。且於晉接之際,上下服色,參差不齊,似不可無講究歸一之道,而以臣膚淺,不敢妄論於莫重邦禮,惟願博詢而裁處焉云。同知春秋館事臣李圭祊以爲,臣見識膚淺,何敢與議於莫重典禮,而今此笠制之論,實如禮堂所陳,講究釐正,恐合時宜,惟願博詢而處之云。同知春秋館事臣金鼎集以爲,卒哭後笠制,宜存隆殺之稍別,而進見時服色,實涉輕重之相反。今此疑難之論,合有講究之擧,如臣疎昧,無以敷對,惟願博詢而裁處焉云。奎章閣直提學臣金輔根以爲,今番卒哭後召接時,上下服參差,恐是未遑之疑制,而禮臣之疏,旣出於參考酌量之論,則以臣謏淺,無容異同矣,惟在博詢而裁處焉云。副司直臣洪直弼以爲,臣於病伏垂死之中,禮官臨門宣旨,俯諮以殿下朞制卒哭燕居服笠制之變白用黑當否。竊伏念笠制白黑,宜有三年·朞年隆殺之分,而補編所載橫圖中,內喪在先,混用純白者,反有重於傳重之服,亦有違於群下進見時用淺淡服以從上服之意。且與朞制公除後燕居服黑布裹笠之定式,編輯之臣所奏視事燕居服黑笠之文及五禮儀儀內喪在先,卒哭前進見時黑笠云者,大相徑庭,而靡所釐整,有不敢知者,而臣素蔑學識,尤昧講禮,雖在匹庶之尋常儀節,猶不能上下其論,況敢可否於王朝之典禮乎?且臣未曾以儒臣自居,則依舊是韋布之賤耳,固不可陪外庭末議,而重以疝癖宿症,閱歲危劇,神隕精亡,幾沒省識,縱欲仰首動喙,亦不可得。左右思量,竟無由仰對,虛辱王人,臣尤死罪云。副司直臣成近默以爲,臣之不學蔑識,前後所悉暴,而未嘗敢以儒臣自居,故國有哀慶,恬然息偃矣。迺者問禮之盛,至及芻蕘,不勝驚恐惶隕之至。臣於王朝禮儀節,尤所茫昧,而今此服御白黑笠之疑,有非如臣懵陋所敢與聞者也。虛辱下詢,冞增悚慄而已云。前縣監臣宋來熙以爲,臣民無祿,坤儀告闕,聖心悲疚,寧有極哉?繼又伏聞玉候順經痘疫,帀域歡忭,而臣病蟄邱壑,未伸慰賀之忱,伏辜訟愆,恭竢嚴勘,意外禮官,以殿下笠制博議之命,至及賤臣,臣誠惶霣,不知措躬之所也。臣自顧蒙蔑,素昧禮學,今於邦禮之疑文變節,何敢妄自論列,以犯汰哉之誚耶?況又被疾,神識昏憒,無以對揚明命,虛辱王人,臣益增悚惕之至云矣。大臣·諸臣之議如此,上裁,何如?傳曰,僉議如此,一遵補編參酌定式施行。
李根友,以備邊司言啓曰,禁府時囚罪人朴長復捧口招啓目判付內,此囚道査,旣係濫刑致死,則固當以原律施行,而殘酷之刑,至使兄弟同日竝命,決不可以常例論,令廟堂商確,稟處事,命下矣。官民雖有分定,生殺非其敢專,而今觀査案,刑棍之施,備其峻酷,竟致兄弟之同日竝命,念其慘毒,不止爲濫刑而已,究厥罪犯,刑訊猶輕。判付中決不可以常例論之敎,固知出於重民命嚴殺死之聖意,而昔在正廟,以李汝節事,處分極其嚴截,始擬償命,詢及于朝,竟以本事之因公,罪止流配,大聖人審克重法之意,有足以仰認者矣。此囚所犯,雖極殘毒,本實則旣非私事,國法則自有原律,區區膚淺之見,不敢擅議於法律之外,上裁,何如?傳曰,此囚之殘酷戕殺,如彼之甚,予爲人君,烏能無慘惻痛惋之心哉?特以償命刑訊,不載法律,故所以有詢問之擧,而廟稟旣如此,予亦無以自定,但不可以原律施行,則前已諭之矣。前慶州府尹朴長復,特爲除刑推,施以邊遠竄配之典,永勿敍用。
又以御營廳言啓曰,本廳騎士將劉煥駿,身病甚重,勢難察任,改差,何如?傳曰,允。
敎咸鏡監司成遂默書。王若曰,胥宇西滸,地是周亶父聿來,壯鑰北門,人非宋平仲莫可,其惟上心在簡,庶當方面不辭。眷玆海東藩屛,最重關北保障,白山赤嶼,基萬年興龍之鄕,玉塞金城,窮千里蓋馬之界。顧遺俗馳騁射獵之技,足以固吾圍乎,値近日饑癘凋瘵之餘,若爲奠厥居也。惟卿淸朝吉士,先正肖孫,黼黻瓊琚,歷揚鑾坡玉署,喉舌衡鑑,周流銓席銀臺。繡斧曾遣按湖,已見大吏之毋憚,雕題不敢漁海,可藉邊府之餘威,玆受卿以咸鏡道觀察使兼兵馬水軍節度使·巡察使·咸興府尹,卿其黜陟惟明,撫禦得重。逖矣窮髮之地,克體宵旰深憂,往哉有脚之春,勿替旬宣丕責,故玆敎示,想宜知悉。知製敎沈膺泰製進。
上在昌德宮。停常參·經筵。
六虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。
李根友啓曰,右承旨南獻敎,右副承旨金英根,同副承旨李㘾,今日不爲仕進,竝卽牌招,何如?傳曰,允。
曺雲承啓曰,假注書金大圭,身病猝重,勢難察任,今姑改差,何如?傳曰,允。
金大圭改差,代以羅采奎爲假注書。
備忘記,全羅右水使申觀浩下直,長弓一張,長箭一部,片箭一部,筒兒一箇賜給。
傳于曺雲承曰,玉堂有闕之代,前望單子入之。玉堂前望單子入之,校理趙道淳落點。
曺雲承啓曰,新除授校理趙道淳,以前任龍岡縣令,方在解由未出中,何以爲之?敢稟。傳曰,勿拘。
以三都監摠護使以下別單,傳于曺雲承曰,殯殿魂殿都監摠護使領府事趙寅永,左議政權敦仁,各鞍具馬一匹面給。提調行大護軍金蘭淳,禮曹判書金興根竝加資。行護軍趙秉龜,陞資屬耳,熟馬一匹面給。吏曹判書李光正,都廳校理趙龜夏竝加資。郞廳戶曹正郞鄭始容,禮曹佐郞趙禮根,日淺勿論。刑曹正郞成載璜,工曹正郞李秉孝,戶曹佐郞趙冕鎬,司饔主簿閔致祿,副司果徐灝淳·鄭元容·洪羲人竝陞敍。監造官副司勇金夔淳·李源弼·趙啓恒,別工作監役金命鉉,欑宮別工作監役曺錫建竝陞六。魂殿修理所監役洪在兢,兒馬一匹賜給。初銘旌書寫官東寧尉金賢根,梓宮上字書寫官知事金履載,改銘旌書寫官知事金在昌,下玄宮銘旌書寫官知敦寧金左根,各熟馬一匹面給。宗戚執事東寧尉金賢根,昌寧尉金炳疇,南寧尉尹宜善,興完君是應,興寅君最應,行大護軍金蘭淳,知敦寧金左根,行護軍趙秉龜,刑曹參議金輔根,副護軍金愼根,典簿趙秉夔,各半熟馬一匹賜給。童蒙敎官金炳冀,司勇金炳潗竝陞六。啓殯時到山陵,啓殯時拭梓宮官右議政金道喜,熟馬一匹面給。執巾者濟用主簿李容在,副奉事鄭愚容,執水者奉常正金漢益,各加一資,資窮者代加。長生殿提調工曹判書金熙華,戶曹判書朴永元,禮曹判書金興根,各半熟馬一匹賜給。都廳戶曹正郞金萬根,禮曹正郞具行益,工曹正郞洪鍾華,郞廳假監役鄭基元,各兒馬一匹賜給。別看役前府使洪應燮外職除授。魂殿參奉金近喜·趙然天,忠義李學初·李敦學·尹冕求·朴齊瑛,各不粧弓一張賜給。國葬都監摠護使領府事趙寅永,左議政權敦仁,各鞍具馬一匹面給。提調行兵曹判書朴岐壽加資。行大護軍金道喜,熟馬一匹面給。戶曹判書朴永元,知敦寧金左根,都廳副司果南秉哲,副司直李宗秉竝加資。郞廳戶曹正郞金萬根,副司果宋在誼,濟用判官尹庠一,刑曹佐郞安孝根,司䆃主簿尹致誠,引儀金序敎竝陞敍。兵曹正郞權秉德,日淺勿論。監造官童蒙敎官趙秉錫,長興奉事金會明,氷庫別檢權用脩,義盈奉事成鼎鎬,別工作繕工奉事徐有象竝陞六。虞主所監造官奉常正金漢益陞敍。表石誌石所監造官奉常主簿金坤,分長興庫奉事金會明,分典設別檢鄭世昌,別提鄭匡一,各加一資,資窮者代加。贈諡殯殿時捧冊寶官·下玄宮時捧哀冊贈玉帛官左議政權敦仁,各熟馬一匹面給。諡冊文製述官判府事鄭元容,書寫官行大護軍金道喜,哀冊文製述官左議政權敦仁,書寫官行大護軍朴晦壽,行狀製述官領府事趙寅永,誌文書寫官水原留守徐憙淳,表石大字篆文書寫官知事徐俊輔,寶篆文書寫官領敦寧趙萬永,改銘旌書寫官知事金在昌,下玄宮銘旌書寫官知敦寧金左根,各熟馬一匹面給。誌文製述官刑曹判書金蘭淳,虞主書寫官行副護軍閔致文竝加資。輓章書寫官副司果朴來萬·金炳奎·李殷相·尹穳·柳興奎,掌樂正宋柱獻,副修撰沈宜冕,副校理金基纘·金鎭右,修撰李濟達,各上弦弓一張賜給。頓遞使判尹李奎鉉,陪往大將訓鍊都正趙存中,各半熟馬一匹賜給。從事官軍器正申命沆,司果趙存永竝陞敍。捧敎命執事·捧玉冊官·捧金寶官擧案者,褥席執事捧諡冊官擧案者,褥席執事捧諡寶官擧案者,褥席執事捧香爐·香盒執事,箱差備官·卓差備官·帕差備官·凡差備官,臺差備官,捧贈玉官擧案者,捧贈帛官擧案者,捧哀冊官擧案者,褥席執事大轝前捧香爐·香盒執事,木榼內實果進止差備官·舁梓宮官·遺衣函差備官擧案者,服玩樻差備官·磁器樻差備官擧案者,內旨樻差備官·樂器樻差備官擧案者,筲樻差備官·籩豆樻差備官擧案者,鏡匳樻差備官·硯匣樻差備官·匜函樻差備官擧案者,羽葆奉持官,拭梓宮時執巾者·執水者,封閉官,攝司僕正,攝通禮,柩衣銘旌函差備縫造官,竝依乙丑年例施賞。別看役前五衛將安時赫,前中軍李浩文,竝外職除授。看役待令捕校等折衝以上,邊將除授。以下賞加,贈諡殯殿時捧諡冊官擧案者,褥席執事擧讀諡冊案兼褥席執事捧諡寶官擧案者,褥席執事擧讀諡寶案兼褥席執事捧哀冊官擧案者,褥席執事擧讀哀冊案兼褥席執事,竝依乙丑年例施賞。山陵都監摠護使領府事趙寅永,左議政權敦仁,各鞍具馬一匹面給。提調知事洪敬謨,左參贊趙秉鉉,行大護軍朴晦壽,都廳副司直趙徽林,副司果南性敎竝加資。提調工曹判書金熙華,郞廳司僕判官韓弼敎,日淺勿論。繕工主簿徐光奎,刑曹正郞洪運謨,忠勳都事元錫周,副司果兪廷煥·沈碩奎,工曹佐郞鄭冕朝,敦寧主簿吳顯甲竝陞敍,京郞廳兵曹佐郞金泰顯,上弦弓一張賜給。監造官司饔奉事申錫禧,副司勇尹敬圭·李正觀·柳進翼,別工作假監役任性模竝陞六。分長興主簿李在周加一資,資窮代加。贈玉帛官左議政權敦仁,拭梓宮兼覆土官右議政金道喜,各熟馬一匹面給。封閉官執義金逸淵加資。丁字閣上樑文製述官知事洪敬謨,書寫官東寧尉金賢根,各熟馬一匹賜給。別看役前郡守姜彝五,外職除授,前敎授尹得俊,相當職除授,前五衛將李得祿,相當外職除授。相地官敎授韓廷厚,高品付料。方外地師全義縣監朴詳發,積城縣監梁鍾華竝陞敍。前參奉金應弼,副司勇金成九·朴埰浩,竝相當職調用。京畿監司沈宜臣,雜務差使員楊州牧使徐耆淳,各半熟馬一匹賜給。都看役前僉使金再興,三物所京看役前僉使安順吉,大浮石所京看役折衝金碩基,竝善地邊將除授。其餘看役軍車次知等折衝以上,邊將除授,以下竝賞加。轆轤牌將等,竝邊將除授。攝贊儀洪鍾聞,攝典儀李亨基,東西唱假引儀崔浩鎭·趙鎭夏,引接假引儀李周萬,竝依乙丑年例施賞。擇日官前察訪全啓煥,外職除授,陪從司謁金成孫,內下上弦弓一張賜給。其餘儀器校正官·擇日官·奏時官·寫字官·畫員·醫員·救療官·計士·牌將·錄事·領率衛將·忠贊尉·守直鄕所監色·撥將·司鑰·守僕·別監·員役·工匠等,竝依乙丑年例施賞,轆轤差備武藝別監等,各木一匹賜給。
傳于曺雲承曰,殯殿次知中官李昌成·申寬吉加資,資窮各內下虎皮一令賜給。從事官申應寬·車五書,造果從事官文貫道,薛里鄭景周等二人,酒房金幼孜等二人,進止差備金蘭筠等四人,各差備鄭履顯等二十四人,各兒馬一匹賜給。都薛里宋會英·吳英煥,尙傳申寬吉,復差備姜元基,造果次知崔健常,大轝侍衛李昌成·申寬吉,神輦侍衛石泰元·韓定善,神帛差備金雲壁,奉虞主兼尙傳金夢說,浴主差備姜錫永,竝熟馬一匹賜給。各差備李之榮等五十二人,竝內下上弦弓一張賜給。
曺雲承啓曰,吏曹判書李光正,參判洪在喆,參議李公翼牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李光正,參判洪在喆,參議李公翼牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
曺雲承,以吏批言啓曰,虞主所監造官奉常寺正金漢益陞敍事,命下矣。已經準職,何以爲之?敢稟。傳曰,加資。
又以吏批言啓曰,殯殿都監都廳弘文館校理趙龜夏,國葬都監都廳副司直李宗秉,山陵都監都廳副司果南性敎,竝加資事,命下矣。雖已資窮,俱未經準職,何以爲之?敢稟。傳曰,勿拘。
李根友,以兵批言啓曰,今番因山時陪往從事官申命沆·趙存永,有陞敍之命,而俱經三品,且已資窮,何以爲之?敢稟。傳曰,加資。
又以兵曹言啓曰,新除授波知僉使尹禹圭,除拜過限,不爲肅謝。過限改差,雖在法典,邊將之任,不可循例改差,罷黜,何如?傳曰,允。
有政。吏批,判書李光正,參判洪在喆進,參議李公翼牌招不進,右承旨南獻敎進。啓曰,大司成今當差出,而擬望之人乏少,承旨及外任竝擬,何如?傳曰,允。以姜必魯爲執義,韓文赫爲獻納,南秉哲爲敦寧都正,曺雲承爲大司成,曺相振爲左通禮,睦仁培爲奉常正,朴承輝爲司成,尹定鉉爲中學敎授,李章德爲司僕主簿,李熙淸爲司饔奉事,安膺素爲繕工奉事,金貞根爲義盈奉事,徐兢淳爲長興奉事,成致默爲氷庫別檢,徐長淳·宋達洙爲童蒙敎官,李魯宰爲假監役,趙忠植爲慈山府使,金周默爲豐川府使,洪熙朝爲雲山郡守,成均博士單金夏鎭,學正單金用鼎,兵曹判書朴岐壽,知事洪敬謨已上崇政,今加崇祿,大護軍金蘭淳,左參贊趙秉鉉己上正憲,今加崇政,吏曹判書李光正,禮曹判書金興根,戶曹判書朴永元,知敦寧金左根,大護軍朴晦壽已上資憲,今加正憲,副護軍閔致文折衝,今加嘉善,校理趙龜夏,司成南秉哲,副司果李宗秉·趙徽林·南性敎,執義金逸淵,奉常正金漢益,已上今加通政加資事,承傳,左通禮柳基豊今加通政,依法典陞堂上,贈吏參趙鎭宣贈吏判例兼,大司憲趙冀永考。
兵批,行判書朴岐壽進,參判李羲肇,參議趙亨復病,參知李元會入直,左承旨李根友進。以柳相琦·金明根·安弼壽·安時赫爲五衛將,宋在益爲忠翊將,許雲老爲忠壯將,李文漢爲架山別將,上護軍金蘭淳,護軍徐箕淳·閔致文,副護軍吳取善·鄭德和·成原默·趙龜夏·南秉哲·李宗秉·趙徽林·南性敎·金逸淵·金漢益·柳基豊·盧璧燁·李熙黼·金達衡,副司果金夔淳·李源弼·趙啓恒·趙秉錫·金會明·權用脩·成鼎鎬·申錫禧·尹敬圭·李正觀·柳進翼·金命鉉·曺錫建·徐有象·任性模·金炳冀·金炳潗,以上竝單付,陪往從事官申命沆·趙存永,以上今加折衡加資事,承傳。
傳于南獻敎曰,承旨有闕之代,前望單子入之。
以右副承旨金英根,同副承旨李㘾牌不進罷職傳旨,傳于南獻敎曰,只推。
以吏曹參議李公翼再牌不進罷職傳旨,傳于南獻敎曰,只推。
李根友啓曰,宣仁門開門標信,請出之意,敢啓。傳曰,知道。
宣傳官鄭濟成書啓,臣於本月初十日申時量,衣薄摘奸事,敬奉承政院所下聖敎,自通化門至永肅門,闕內各所入直軍兵及各門守直騎兵軍處,布諭聖念,一一詳審是乎則,上下所着衣服,雖有厚薄之不同,專賴周衣而禦寒是白乎矣,其中所着至薄最甚矜惻者,這這抄出姓名,竝以後錄于左是白齊。敦化門陽城騎兵金德申,加平騎兵李在官,驪州騎兵方太,漣川騎兵邊點得,瑞山騎兵車萬石,高城騎兵金仲哲,谷山騎兵崔同漢,矅金門高城騎兵張賢範,大興騎兵崔斱大,金虎門漣川騎兵李興宅,朔寧騎兵金德已,景秋門洪州騎兵朴七孫,弘化門安岳騎兵韓今年生,通化門陽城騎兵金玉哲·金占卜,黃州騎兵尹惠甲,以上十六名。傳曰,知道。衣資令兵曹題給事,分付。
宣傳官韓尙烈書啓,臣於本月初十日申時量,以衣簿及流丐摘奸事,敬奉承政院所下傳敎,馳往南營·西營·北營·龍虎營新營·禁衛營新營·訓鍊都監新營及肅靖門·彰義門·敦義門·昭義門·崇禮門,入直軍兵及各門守直軍等,一一詳審是白乎則,所着衣服,雖有厚薄不齊,俱無呼寒之患是白乎乃,彰義門卜直軍韓甲伊,敦義門卜直軍朴順南,昭義門卜直軍趙聖官,崇禮門卜直軍李五吉等四名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐三十名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白齊。傳曰,知道。守門軍薄衣,令該營題給,流丐之空石與顧恤之方,令該廳題給事,分付。
宣傳官尹喜秀書啓,臣於本月初十日申時量,以薄衣及流丐摘奸事,敬奉承政院所下傳敎,馳往南別營南倉火藥庫·南小營南倉火藥庫·下都監東別營·御營廳新營·東營·集春營·廣智營及光熙門·五間水門·興仁之門·惠化門,入直軍兵及各門守直軍等,一一詳審是白乎則,所着衣服,雖有厚薄不齊,俱無呼寒之患是白乎矣,光熙門卜直軍金莫丁,興仁之門卜直軍裴七夕,惠化門卜直軍金尙祿三名等,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐二十五名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐三十三名,下幕流丐二十名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。守門軍薄衣,令該營題給,流丐之空石與顧恤之方,令該廳題給事,分付。
南獻敎,以禮曹言啓曰,自上燕居時,笠制收議草記,傳曰,僉議如此,一遵補編參酌定式施行事,命下矣。謹按補編參酌定式條,則朞年之服,公除前視事服,則白布裹翼善冠·白布裹烏犀帶·白布圓領·白皮靴,燕居服則白布裹笠·白布衣·生布帶·白皮靴,公除後視事服,則翼善冠·烏犀帶·白布圓領·白皮靴,燕居服則黑布裹笠·白布衣·白布帶·白皮靴事,歷鍊矣。原節目中,竝依此改付標以入,而公除後靴子,則謹依正廟朝受敎,以黑皮靴磨鍊之意,敢啓。傳曰,知道。
李根友,以兵曹言啓曰,謹依薄衣摘奸宣傳官鄭濟成書啓判下,闕內各門薄衣騎兵金德申等十六名處,木各一疋,去核各二斤題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直韓甲伊,敦義門卜直朴順南等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直李五吉,昭義門入直卜直趙聖官等處,木綿各一疋,去核二斤題給之意,敢啓。傳曰,知道。
又以御營廳言啓曰,謹依傳敎,光熙門卜直金莫丁,興仁之門卜直裵七夕,惠化門卜直金尙祿〈等〉處,各木綿一疋,去核二斤,考例以給之意,敢啓。傳曰,知道。
又以義禁府言啓曰,前慶州府尹朴長復,施以邊遠竄配之典,永勿敍用事,承傳,啓下矣。朴長復,平安道渭原郡邊遠竄配,永勿敍用,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
七虞祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
李根友啓曰,右副承旨金英根,今日不爲仕進,卽爲牌招,何如?傳曰,允。
傳于南獻敎曰,翰圈爲之。
傳于南獻敎曰,前檢閱洪祐健,別兼差下。
南獻敎啓曰,翰圈爲之事,命下矣。前檢閱洪祐健,旣有別兼差下之命,令該曹口傳單付,與別兼春秋鄭基世·沈敬澤·金益文·趙秉駿,竝卽牌招,趙然昌,時在全羅道茂長縣任所,斯速乘馹上來事,下諭,何如?傳曰,允。趙然昌,別兼減下。
承旨前望單子入之,金在田落點。
南獻敎啓曰,明日傳香,禮房承旨,當爲齋宿,左承旨金在田,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,別兼春秋單洪祐健。
以別兼春秋鄭基世·沈敬澤·金益文·洪祐健牌不進罷職傳旨,傳于南獻敎曰,只推。
南獻敎啓曰,翰圈爲之事,命下矣。別兼春秋鄭基世·沈敬澤·金益文·洪祐健,旣有只推之命,竝更牌招,何如?傳曰,允。鄭基世所帶臺職,許遞。
金在田啓曰,卒領府事李相璜等諡望,議政府粘目啓下矣。政官牌招,開政下批,何如?傳曰,允。
金在田,以吏曹言啓曰,今日本曹褒貶坐起時,堂上不可不備員,而參判洪在喆病不來,令政院卽爲牌招,以爲同參開坐之地,何如?傳曰,允。
南獻敎,以宣惠廳言啓曰,今年穡事,雖曰少康,近來結賦,比前大縮,而湖南給災,至爲一萬一千五百餘結,湖西給災,竝計丙申還錄舊災,合爲一萬三千八百餘結。兩道營官需各樣價,依前減分,外此諸道,自明年解分磨鍊,何如?傳曰,允。
金在田,以弘文館言啓曰,新除授校理趙道淳,卽爲牌招察任,何如?傳曰,允。
以校理趙道淳牌不進罷職傳旨,傳于金在田曰,只推。
領府事趙寅永箚曰,伏以,時日流邁,徽定殿七虞奄過,仰惟聖情,益復悼廓,臣民慟隕,尤當如何?仍伏奉三都監別單下者,如臣罔功,屢蒙上駟之典,縱不疊受,非止三錫,且惶且愧,靡所容措。臣於摠護之任,暫膺旋遞,未免日淺,而文字撰述,特不過仰托宸藻而已,夫豈有摸畫揄揚於萬一者哉?臣方以未能展誠於敦功,殫力於狀德爲悚然也,況可與議於諸臣勞勳之列,晏若固有乎?下負辭受之義,上貽嚬笑之累,非細故也,玆搆短箚,敢控至懇。伏願聖明,亟賜反汗,俾私分獲安,千萬幸甚。取進止。答曰,省箚具悉卿懇。卿其勿辭,安心領受。仍傳于南獻敎曰,此批答,遣史官,傳諭于領府事。
判府事鄭元容箚曰,伏以,旬朔驟嬗,大行王妃因封禮成,七虞奄過,仰惟宸情,廓焉增悼,臣民慟冤,愈久愈深。卽者三都監賞單,臣名至列於錫馬之典,攀旨踧踖,何敢承受?臣猥奉文字之命於終事之地,才雖不稱,義實難辭,而拙辭鈍筆,何能以摹繪德美之萬一哉?臣方悚恧之不暇,而乃反寵之以蕃庶之恩,有若寸功微勞之可紀者。臣聞賞不以功,則才臣不進,施非其勞,則能臣不勸。苟一僥濫,累政滋大,臣何可徒效乘謝之禮,而不思繳還之義乎?玆敢具牘控實。伏乞亟命還收,俾恩典重而私分安焉。取進止。答曰,省箚具悉卿懇。卿其勿辭,安心領受。仍傳于南獻敎曰,此批答,遣史官,傳諭于判府事。
左議政權敦仁箚曰,伏以,日月不居,大行王妃因封奄過,虞卒垂畢,伏惟我殿下,悼念傷廓,益當如新,亦何以仰慰我兩慈聖止慈之懷也?卽伏見都監別單下者,以臣之名忝摠護及纂述執事之列,伏蒙蕃庶之上賞矣。夫値國家有故,敦工而薦事,有司職耳,義分之固,勞於何有?況臣受命,在於工役已就之際,循襲已成之規者乎?至若闡徽光而代彤管,敍哀音而相素紼,是謂能文者之所爲,非止爲終事之責,則顧臣雕鏤,未足以摹擬萬一,臣方惶愧之不暇,以玆受賞,尤無所當,而乃以天廐上駟非常特異之典,遽加之以罔功,卽臣所受之無可據依且不論,聖世懋賞之政,恐不當若是濫也,玆暴情實,猥入文字。伏乞收還成命,使恩施無僭,賤分獲安焉。取進止。答曰,省箚具悉卿懇。卿其勿辭,安心領受。仍傳于南獻敎曰,此批答,遣史官,傳諭于左議政。
右議政金道喜箚曰,伏以,大行王妃因封奄畢,褕禕永悶,音徽遂邈,伏惟聖情,冞增傷悼。卽伏見別單下者,賤名亦廁其中,乃有熟馬面給之命,臣誠惶隕驚恧,不省攸措。第伏念敦匠之役,小大蹶,是固職耳,非敢爲勞。況臣比之諸臣,初無可紀,混被謬賞,已極踰濫,又況錫馬重典也,顧何以當此?辭受之宜審,而下以苟冒爲榮,恩賞之必愼,而上以濫施爲例,則循名求實,兩無所據,非但有愧於私心,其在聖朝懋功之政,玆豈細故也哉?寵命雖頒,乘謝無望,玆入文字,仰瀆崇聽。伏乞聖明,府垂鑑諒,亟命收還,俾賞典無䙝,微分獲安焉。取進止。答曰,省箚具悉卿懇。卿其勿辭,安心領受。仍傳于南獻敎曰,此批答,遣史官,傳諭于右議政。
上護軍金蘭淳疏曰,伏以,光陰遄邁,徽定殿七虞遽畢,仰惟我聖上,愴廓冞新,而亦何以慰兩慈殿疚慼之懷也?卽伏見別單下者,臣之名混入於恩賞,加之以崇政之階,臣聞命惶蹙,繼以慙恧也。臣自遭罔極之變,哀遑崩迫之中,備數於撰述之任,隨參於敦匠之列,終事之地,竊自幸其萬一自效,而文辭拙訥,未盡描寫之功,精力衰耗,莫遂殫竭之誠,愧懼實深,勞於何有?臣老而不死,當國家不幸之會,慟冤弸中,奔奏爲職,困哀媒榮,非但情理之所不安,罔功受賞,實亦分義之所不敢。且夫崇顯之秩,不可人人濫受,而臣之無才無德,最居人下,殿下之平日所俯燭也。今忽以一時微勞,遽加於不稱之臣,則竊恐有累於嚬笑,亦將厚招於嗤點,玆敢不避儹越,猥瀆崇嚴。伏乞聖慈,特賜鑑諒,收還臣新授資級,俾公器無玷,私分獲安焉。臣無任云云。答曰,省疏具悉。卿其勿辭行公。
左參贊趙秉鉉疏曰,伏以,居諸迅邁,大行王妃因封奄過,虞卒垂畢,仰惟宸衷,冞切傷悼,區區下情,不任慟慕憂戀之至。仍念臣伏見都監別單判下者,謂臣以名忝敦匠,混頒謬典,授臣以崇政之階,愧懼震越,莫省攸措。夫效力終事之地,固是職分內事,則原無可紀之勞,而縱曰普加恩授,在臣則尤係一品資級。臣之從前冥升,已是無漸,況加之以驟躐僥濫之如此乎?臣身所關,不遑自恤,而淸朝爵賞之緣臣玷䙝,亦非細故也。且臣私分,竊有萬萬悸懍者。臣之賤息蒙騃,又蒙恩資,龍光所被,同朝罕例,臣是何人,敢當此殊異之鴻渥也?罔功超秩,已極不稱,一門竝賞,益增斯濫,徒積踰亢之懼,自犯盈滿之戒,災咎之至,理所不免。此臣所以撫心憂,靡有止屆者也。若其班級之隆顯,臣旣不敢自居,未暇蔓辭崇餙,略暴刳瀝之懇,冀垂聽卑之慈。伏願聖明,俯賜鑑察,亟收臣新授之資,俾公器無僭,私諒獲全,不勝幸甚。臣無任云云。答曰,省疏具悉。卿其勿辭行公。
全羅監司金景善疏曰,伏以臣,濫膺重寄,辭不獲命,行將辭陛矣。臣之父母墳山,在於京畿楊州地,距直路纔數舍而近,松楸入望,霜露增感,若得半日迂轉之暇,庶展隔歲離曠之私,而王程有限,不敢擅便,玆用不揆猥屑,冒瀆崇嚴。伏乞聖慈,俯賜鑑諒,特許臣便道往省,俾伸至情,不勝幸甚。臣無任云云。答曰,省疏具悉。所請依施。
護軍閔致文疏曰,伏以,坤徽永閟,玄宮奄扄,居諸易邁,虞卒將畢,冞增聖上悲悼之懷,曷慰兩殿止慈之念?臣器識才猷,本不足備數於熙朝百執事之末,而重以滓累餘喘,甘作當世棄物,聖恩偏隆,陶甄備至,拯諸坑坎之中,置於袵席之上,恩山德海,與天無極,刖劓莫補,愧懼交摯,跧伏窮廬,追誦愆尤,自分以不報爲報,塞兌息影,與世相忘,未敢萌更展一步之望矣。猥忝終事之役,猶幸與榮之私,毫無可記之勞,遽降格外之賞,授之以命德之器,侈之以卿月之班,臣奉誥而感激居先,揆分而震惕靡措。竊伏聞爵賞者,人主所以馭世大柄也。爵必命有德,賞必待有功,故不稱之爵,匪頒之賞,尙謂其濫焉。況是車服之庸,奚趐嚬笑之愛,則其不可以輕授於望實之外也審矣。負乘之災,猶屬一身,梁鵜之譏,恐累聖明,臣雖欲拚毁廉防,貪榮冒進,其可得乎?今若罔功濫賞,視以儻來,復進匪分之步,甘犯不衷之戒,無待乎四至之嗤點,而以臣視臣,亦將以何辭自解哉?且臣以世家遺裔,襲聞庭訓,滿腔血忱,惟存乎圖報,此雖秉彝之所同得,臣寔追父祖未卒之志事,只知有國無身,生死向前,斷斷此心,可質神天。曾於一邑之事,尙所僨敗,矧玆貳卿之寵,詎敢承當?言實由中,諒非矯飾,玆敢冒入文字,猥瀆崇嚴。伏乞聖慈,俯垂鑑諒,將臣新授資級,亟賜收還,俾名器無䙝,微諒獲全,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李圭祊啓曰,三品官之無得過三日,循例請牌,曾有定式矣。敦寧都正南秉哲,大司成曺雲承,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
金在田啓曰,翰圈爲之事,命下矣。別兼春秋鄭基世·沈敬澤·金益文·洪祐健,旣有只推之命,竝卽牌招,何如?傳曰,允。
傳于金在田曰,原任待敎金英淳馳詣顯隆園,奉審摘奸,仍詣健陵·華寧殿,一體奉審以來。
傳于金在田曰,同副承旨許遞,前望單子副入之。
承旨前望單子入之,李時在落點。
李圭祊啓曰,新除授右副承旨李時在,卽爲牌招,何如?傳曰,允。
以別兼春秋鄭基世·沈敬澤·金益文·洪祐健牌不進罷職傳旨,傳于金在田曰,只推。
以別兼春秋鄭基世·沈敬澤·金益文牌不進罷職傳旨,傳于金在田曰,只推,竝別兼減下。
金在田啓曰,卽者別兼春秋洪祐健,謂有館規,陳疏徑出,原疏以卒哭祭齋戒,纔已退却矣。所當直捧禁推傳旨,而此與無端徑出有異,推考警責,仍卽牌招,以爲會圈之地,何如?傳曰,允。原疏捧入。
傳于金在田曰,別兼春秋疏批已下,卽爲牌招會圈。翰林本館會圈三點李裕膺·李·趙龜植,以上取三人。
兵曹口傳政事,副護軍單李㘾,副司果單鄭基世。
以敦寧都正南秉哲,大司諫曺雲承牌不進罷職傳旨,傳于李時在曰,只推。
金在田啓曰,吏曹判書李光正,參判洪在喆,參議李公翼牌不進推考傳旨及罷職傳旨,今方捧入,而開政命下之後,如是違牌,事極未安。判書·參判,竝更牌招,何如?傳曰,允。參議只推,一體牌招。
以吏曹參議李公翼牌不進罷職傳旨,傳于李時在曰,只推。
司諫金在根啓曰,臣之萬不近似於淸朝耳目之任,夫人皆知,而亞諫除旨,忽下於待罪南邑之日,感怵之至,冒昧出肅,而第臣於合啓中,有區區私義之不可聯參者,援據近例,宜無異同,請命遞斥臣職。答曰,依啓。
有政。吏批,判書李光正進,參判洪在喆,參議李公翼竝牌招不進,左承旨金在田進。以李時愚爲司諫,張龍八爲掌令,南秉哲爲工曹參議,金秀萬爲左通禮,田栽五爲奉常僉正,鄭基元爲監役,鄭民和爲思陵參奉,崔永錫爲寧陵參奉,金俊根爲徽陵參奉,金魯謙爲惠陵參奉,左通禮曺相振今加通政,滿三十朔依法典陞堂上。
諡號,以領議政李相璜爲文翼,判尹姜世晃爲憲靖,禮曹判書任希存爲貞僖,工曹判書尹弘烈爲景憲,兵曹判書洪命周爲靖簡,贈兵曹判書趙崇文爲節愍,刑曹判書趙榮進爲定獻,吏曹判書洪羲俊爲文穆,贈吏曹判書趙昱爲文康,奉朝賀洪義浩爲正憲,吏曹判書趙雲逵爲忠簡,兼吏曹判書朴宗來爲翼憲,右議政鄭晩錫爲肅獻,禮曹判書李祖承爲靖翼,吏曹判書李光文爲文簡,左議政朴宗薰爲文貞,兵曹判書金魯應爲正獻,贈左贊成朴宗輔爲忠翼,兼吏曹判書朴宗慶爲文肅,兼吏曹判書徐有隣爲文獻,贈左贊成徐有防爲孝簡,兼吏曹判書金華鎭爲翼獻,禮曹判書金啓洛爲文靖。
兵批,行判書朴岐壽病,參判李羲肇入直進,參議趙亨復病,參知李元會,右副承旨李時在進。副護軍曺相振·申命沆·趙存永·李秉稷·洪榮瑾,副司直金在根,以上竝單付。
吏批,再政。以趙龜夏爲敦寧都正,朴志壽爲假監役。
金在田啓曰,金虎門·宣仁門開門,標信請出之意,敢啓。傳曰,知道。
李圭祊,以議政府左右相意啓曰,卽見舍人李時愚呈狀,以爲身病猝重,勢難察任云。舍人李時愚,今姑許遞,何如?傳曰,允。
又以吏曹言啓曰,奉常寺僉正金容煥,以其身病,呈狀乞遞,改差,何如?傳曰,允。
金在田,以禮曹言啓曰,圖畫署有別遞兒祿窠,而自前以畫員實官中久勤者,次次許付矣。付祿人金舜鍾,以軍官在外,代當次人李邦塡,依例許付,何如?傳曰,允。
又以禮曹言啓曰,圖畫署畫員李宜祿有頉,代本署祿官窠,以差備待令畫員金善鏞陞付之意,敢啓。傳曰,知道。
李時在,以都摠府言啓曰,副摠管南錫圭,以御營中軍,本營諸將官褒貶講坐起事,東營晝仕出去之意,敢啓。傳曰,知道。
領敦寧趙萬永箚曰,伏以,流光易遒,景隧已封,虞卒之事,次第垂畢,仰惟愴廓之聖衷,益復如新,臣民攀慕,尤當如何?仍伏念臣,以寶篆書寫之微勞,至入都監別單,遂荷上駟寵錫,惶愧之至,靡所容措。夫終事酬勞之典,便成朝家故例,而此特爲奔走殫竭之諸臣言也,豈有如臣塡名備員,無所毫分效力者設哉?罔功冒濫,猶屬臣身,嚬笑貽累,良非細故。伏願聖明,俯賜鑑諒,亟命還收,以安私分,千萬幸甚。取進止。答曰,省箚具悉卿懇。卿其勿辭,安心領受。仍傳于李時在曰,此批答,遣使官,傳諭。
別兼春秋洪裕健疏曰,伏以臣卽伏奉別兼春秋除旨,繼以有翰圈之命,召牌荐降,臣感恩怵義,雖已出肅,而第伏念本館會圈,必非三員,專以下位爲主,若有下位之未付別兼者,則居右位者,不得替行,故規卽然,便成金石。前檢閱臣金世均,係是臣之下僚,而時無兼銜矣。臣參居右位,不宜越次替行,玆敢冒控短章,徑出禁扄。伏乞聖明,俯垂鑑燭,亟遞臣見叨之銜,回授當次之人,以存館規,以完圈事,千萬幸甚。臣無任云云。答曰,省疏具悉。勿咎卽爲會圈。
上在昌德宮。停常參·經筵。
卒哭祭後,大殿·大王大妃殿,內閣·政院·玉堂·百官奉慰單子問安。答曰,知道。藥房口傳問安。答曰,知道。王大妃殿單子問安。答曰,罔極。藥房口傳問安。答曰,罔極。
李時在啓曰,卒領議政李相璜等諡號,兩司當爲署經,除在外·未署經外,未肅拜·呈告人員,竝卽牌招,何如?傳曰,允。
金在田啓曰,右承旨李根友,左副承旨南獻敎,同副承旨金英根,今日不爲仕進,竝卽牌招,何如?傳曰,允。
又啓曰,本院今秋冬等褒貶,當爲磨勘,而行都承旨李圭祊,不爲仕進,不得如例磨勘之意,敢啓。傳曰,知道。
注書金翊鎭病,代以尹顯岐爲假注書。
傳于金在田曰,禮房承旨馳詣宗廟·景慕宮,奉審摘奸以來。
大王大妃殿,以承傳色口傳下敎曰,京外自十三歲至十七歲處女禁婚單子,來正月內收入。
以司諫李時愚牌不進罷職傳旨,傳于李時在曰,只推。
以右承旨李根友,左副承旨南獻敎,同副承旨金英根牌不進罷職傳旨,傳于李時在曰,只推。
金在田,以弘文館言啓曰,副校理金鎭右差祭,上番闕直,事甚未安。應敎金穰根,副應敎曺錫雨,校理李豊翼·趙道淳,副校理柳興奎,竝卽牌招,以爲推移入直之地,何如?傳曰,允。
以應敎金穰根,副應敎曺錫雨,校理李豊翼·趙道淳,副校理柳興奎牌不進罷職傳旨,傳于李時在曰,只推。
金右田,以禮曹言啓曰,大王大妃殿,以承傳色口傳下敎曰,京外自十三歲至十七歲處女禁婚單子,來正月內收入事,命下矣。自今日依例禁婚嫁事,分付京外,當爲捧單,而京中則來正月初十日,外方近道同月十五日,中道同月二十日,遠道同月二十五日定限,捧單上送事,撥馬行會,國婚禁限外許婚諸條,依前例別單書入之意,敢啓。傳曰,知道。
禮曹,國婚禁限外許婚諸條,國姓姓貫不同李氏,大王大妃殿同姓限五寸親,王大妃殿同姓限七寸親,異姓限六寸親,殿下異姓親從當婚者限八寸,父母未俱全者。
李時在,以備邊司言啓曰,今番三都監物力區劃中,錢三千一百兩,木四同,用餘還納矣。姑爲分置于戶·惠廳,以爲日後區劃時取用之地,何如?傳曰,允。
領敦寧金祖根箚曰,伏以,日月不居,徽定殿虞卒遽畢,伏惟聖心傷悼,兩慈殿疚慼,俯仰之頃,與序俱深。際伏奉都監別單下者,以臣進參於殯斂之時,混蒙蕃庶之錫,天廐上駟,圉人臨頒,臣於是滿心惶恧,繼之以冤淚之霑臆也。臣旣蠢頑自如,蟻忱莫效,悠悠忽忽,忍覩終事之次第告成。夫以臣所處之地,奔擗號呼於哀遑之初,不過是常分也,此安有毫末可紀之勞,而乃與積月敦工諸臣,普被恩賞乎?私心如割,益覺穹壤之茫茫,乘謝之禮,非敢自後,慙慟之極,萬難領承,用敢短牘陳列。惟聖明俯垂諒察,收還成命,幸甚。取進止。答曰,省箚具悉卿懇。鄕其勿辭,安心領受。仍傳于金在田曰,此批答,遣史官,傳諭。
上在昌德宮。停常參·經筵。
藥房都提調金道喜,提調金興根,副提調李圭祊啓曰,大行王妃卒哭奄過,伏惟疚懷冞切。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李時在啓曰,行大司憲趙冀永,掌令鄭鎏,持平柳光睦在外,執義姜必魯,掌令張龍八呈辭,持平李維謙未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
李圭祊啓曰,右承旨李根友,左副承旨南獻敎,同副承旨金英根,今日不爲仕進,竝卽牌招,何如?傳曰,允。
備忘記,全羅道觀察使金景善下直,長弓一張,長箭一部賜給。
李圭祊啓曰,假注書羅采奎,身病猝重,勢難察任,今姑改差,何如?傳曰,允。
羅采奎改差,代以金用鼎爲假注書。
金在田啓曰,道帥臣雖在罷職中,殿最磨勘,例也,而前全羅監司徐箕淳,謂以癈務,今秋冬等褒貶,不爲封進,而假都事替修頉狀,事體所在,誠極未安。從重推考,何如?傳曰,允。
李根友啓曰,卽伏見諸道今秋冬等褒貶啓本,則江華留守權大肯,京畿水使趙德永,黃海水使柳相鼎,全羅左水使柳信儉,平安監司李憲球,統制使許棨,南兵使李忠運,邊將無一人居中居下,黃海兵使沈能俊,平安兵使尹義儉,北兵使朴蓍會,無一人居下,殊無嚴明殿最之意,竝推考警責,何如?傳曰,允。
又啓曰,卽伏見平安監司李憲球今秋冬等褒貶啓本,則中軍李種赫,只書姓名,不書題目與等第。殿最法意,奏御文字,何等愼重,而如是疎忽,誠極未安。該道臣,從重推考,原啓本還下送,使之改修正以入,何如?傳曰,允。
李時在啓曰,卽伏見諸道今秋冬等褒貶啓本,則平安監司李憲球,守令無一人居中居下,京畿監司沈宜臣,黃海監司金東健,無一人居下,殊無嚴明殿最之意,竝推考警責,何如?傳曰,允。
以左副承旨南獻敎,同副承旨金英根牌不進罷職傳旨,傳于李時在曰,只推。
司諫李時愚啓曰,臣伏以,臣才識譾劣,言議巽軟,本不合於淸朝耳目之任,而薇垣除旨,忽下於千萬夢想之外,怵畏義分,雖不得不張皇出肅,而臣於合啓中,有區區私義之不可聯參者,以此仰龥,屢蒙恩諒。今臣處義,與前無異,請命遞斥臣職。答曰,依啓。
金在田,以弘文館言啓曰,上番闕直,事甚未安。應敎金穰根,副應敎曺錫雨,校理李豊翼·趙道淳,副校理柳興奎,旣有只推之命,與副校理金鎭右,一體牌招,以爲推移入直之地,何如?傳曰,允。
以應敎金穰根,副應敎曺錫雨,校理李豊翼·趙道淳,副校理柳興奎·金鎭右牌不進罷職傳旨,傳于金在田曰,只推。
金在田,以吏曹言啓曰,曹所屬宗簿寺·司甕院官員等矣今癸卯年秋冬等褒貶,當爲等題,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今癸卯年秋冬等褒貶,當爲等第,而領中樞府事臣趙寅永,判中樞府事臣鄭元容,判中樞府事臣李羲甲,俱有身病,限內不得磨勘之意,敢啓。傳曰,知道。
又以議政府左右相意啓曰,今癸卯年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等題,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以忠勳府言啓曰,今癸卯年秋冬等褒貶,當爲磨勘,而有司堂上淸寧君臣金東健,時在外任,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今癸卯秋冬等褒貶,限內不得磨勘之意,敢啓。傳曰,知道。
李時在,以戶曹言啓曰,本曹所屬各司今癸卯秋冬等褒貶磨勘之際,廣興倉啓本中,一字誤書,擦改之意,敢啓。傳曰,知道。
又以戶曹言啓曰,本曹郞廳及所屬各司官員今癸卯秋冬等褒貶,依前例磨鍊以入,而軍資監·內資寺·長興庫·濟用監·司䆃寺·司宰監·內贍寺·司圃署·平巿署·五部,因都提調·提調·漢城府堂上有故,不得磨勘,去春夏等褒貶時,軍資監·內資寺·長興庫·濟用監·司䆃寺·司宰監·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今癸卯秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓〈曰〉,本府郞廳及五部官員今癸卯年秋冬等褒貶,當爲等第,而判尹臣李奎鉉有身病,限內不得磨勘之意,敢啓。傳曰,知道。
金在田,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今癸卯年秋冬等褒貶,當爲磨勘,而提學二員,直提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等褒貶,當爲等第磨勘,而以領館事不備,限內不得爲之之意,敢啓。傳曰,知道。
又以禮曹言啓曰,各陵殿園墓·本曹郞廳·四學·童蒙敎官·通禮院·禮賓寺·圖畫署官員等今癸卯年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
李根友,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例。今亦依此擧行,何如?傳曰,允。
又以兵曹言啓曰,本曹今癸卯年秋冬等褒貶啓本中,刀擦一處之意,敢啓。傳曰,知道。
又以兵曹言啓曰,本曹今癸卯年秋冬等褒貶等第,磨鍊以入,而曹所屬軍器寺·司僕寺·典設寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今癸卯年秋冬等褒貶,當爲磨勘,而都摠管李奎鉉有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今癸卯年秋冬等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今癸卯秋冬等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今癸卯年秋冬等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸卯年秋冬等褒貶,當爲等第,而臣等俱有故,限內不得歷勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書李若愚有實病,限內不得磨勘以入之意,敢啓。傳曰,知道。
李時在,以工曹言啓曰,本曹郞廳今癸卯年秋冬等褒貶,一度磨勘以入,而屬司尙衣院·繕工監·掌苑署·造紙署·瓦署·典涓司今癸卯年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司去春夏等褒貶,亦因各該司提調有故,限內不得磨勘。其時官員,多有遷轉者,依近例蕩滌之意,敢啓。傳曰,知道。
敎全羅監司金景善書。王若曰,以地則漢豐沛·夏豫楊,予常憂於南顧,是職也唐節度·宋觀察,人毋遑曰外輕,暫撤貳品崇班,爰屬一面大事。惟卿古士夫雅望,賢丞相肖孫,淸素傳家之靑氈,持身若韋布寒士,文章華國之玉佩,藉手以黼黻皇猷。粵自坐皐比而參銓衡,歷試也久,推諸鎭龍灣而壯鎖鑰,無適不宜。乃眷湖南一區,卽我海東重鎭,人材毓山川之氣,風謠文物之小江南,土産饒衣食之原,舟車冠蓋之大都會,爲軍國緩急所恃,視諸省莫之與京,嗟溝壑祍席之才,如斯人得來何處?玆授卿以全羅道觀察使兼兵馬水軍節度使·巡察使·全州府尹,卿其祗服寵命,勉恢良圖。九陛之彩雲遙瞻,吾且召矣,一路之福星流照,汝往欽哉。故玆敎示,想宜知悉。知製敎沈膺泰製進。
領府事趙寅永箚曰,伏以虞卒旣訖,服色稍變,慨廓之忱,與時俱切。仍伏念臣於年前,以從便省墓之私,仰陳至懇,獲蒙矜許,尙今頌祝,感結幽明,而一自秋冬以來,連値朝家有事,不遑自暇矣。第欲從便往來,則其遲其速,無以預料,而要之爲許久在外。然則臣所兼帶之太廟太常,俱係所重,而禁營亦非閒司之比也。伏願聖明,特賜鑑諒,亟許遞改,俾公私得宜,千萬幸甚。取進止。答曰,省箚具悉卿懇。所辭太廟·禁營都提擧之任,許副,卿其諒之。仍傳于金在田曰,此批答,遣史官,傳諭。
上在昌德宮。停常參·經筵。
金英根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于南獻敎曰,泮長疏批已下,卽爲牌招,泮職使之限內磨勘。
傳于金英根曰,在外都憲許遞,前望單子入之。
大司憲前望單子入之,金東健落點。
南獻敎,以弘文館言啓曰,校理趙道淳,旣有只推之命,卽爲牌招察任,何如?傳曰,允。
金英根啓曰,大司憲金東健,掌令鄭鎏,持平柳光睦在外,執義姜必魯,掌令張龍八牌不進,持平李維謙未署經,監察茶時之意,敢啓。傳曰,知道。
以大司諫林翰鎭,獻納韓文爀,執義姜必魯,掌令張龍八牌不進罷職傳旨,傳于金英根曰,只推。
以校理趙道淳牌不進罷職傳旨,傳于金英根曰,只推。
南獻敎啓曰,吏曹郞廳來言,臺諫有闕,政事,取稟。傳曰,當日爲之。
南獻敎,以吏曹言啓曰,去月二十日次對入侍時,上京守令催促下送事,允下,而丹陽郡守李台鉉,以省掃事受由,在忠淸道扶餘地云,故斯速還官之意,發關知委於該道臣處矣。該郡守,今方上京,謂以親病猝重,不得下去云。親病旣如是,則該邑之曠官,誠爲可悶,丹陽郡守李台鉉,改差,何如?傳曰,允。
有政。吏批,行判書李光正進,參判洪在喆病,參議吳取善未肅拜,左副承旨南獻敎進。啓曰,黃海監司,今當差出,而擬望之人乏少,承旨竝擬,何如?傳曰,允。以吳取善爲吏曹參議,趙完植爲司諫,右議政金道喜爲宗廟都提調,右議政金道喜爲禁衛都提調,劉錫爲東部令,洪鍾馨爲監役,李圭祊爲黃海監司,閔璜世爲丹陽郡守。兵批,行判書朴岐壽禁軍祿試射進,參判李羲肇病,參議趙亨復入直進,參知李元會病,同副承旨金英根進,大護軍趙冀永,護軍白殷鎭,副護軍李公翼·金相宇·李光龍,副司直李時愚,以上竝單付。吏批,再政。以閔致文爲同春秋,尹榮遠爲長陵令,申命河爲假監役,李章德爲安峽縣監。兵批,再政。兼黃海道兵馬·水軍節度使單李圭祊。
傳于南獻敎曰,都承旨有闕之代,前望單子入之。
承旨前望單子入之,安光直落點。
以濟州防禦使李容鉉狀啓,薦新進上橘柑無以備數,不得如例封進,惶恐待罪事,傳于南獻敎曰,勿待罪事,回諭。
南獻敎,以司饔院監膳提調意啓曰,今日監膳時,供上生鮮體小,故屢次點退,終無改備之路。日勢漸晩,雖不得不捧入,而卽者貢人等呼訴內,江水合氷,捉得無路,前儲已竭,明日日下供上,將至闕供之境,限捉得間,願以活鷄全數代封云矣。在前如此之時,曾有稟旨變通之事,而莫重御供,自下不敢擅便,惶恐,敢啓。傳曰,代封。
又以宗簿寺提調意啓曰,大行王妃卒哭已過,璿源譜略·國朝御牒·王妃世譜,當爲修正,而在前如此之時,或有設廳之例,多有自本寺擧行之例。今番則何以爲之?敢稟。傳曰,本寺擧行。
又以禮曹言啓曰,卽接濟州牧使李容鉉狀啓謄報,則薦新橘果零星之由,前已馳啓,而宗廟·徽定殿薦新洞庭橘,依數封進,乳柑一一摘取,只爲一百二十箇,宗廟·徽定殿·景慕宮薦新,無以備數,故謹援已例,都封上送于禮曹,以爲稟旨薦獻之地爲辭矣。魂殿薦新之物,山陵一體薦進事,行會在九月二十三日,而今番乳柑·洞庭橘薦新之山陵不爲磨鍊者,殊未知其間事實,莫重薦獻,不可後時,宗廟·徽定殿·山陵·景慕宮薦新乳柑,宗廟·徽定殿·山陵薦新洞庭橘,依前例分排,當日薦進。山陵薦新,則魂殿內官,依例陪進陵所薦進,而今此山陵薦新之不爲封進,揆以事體,萬萬悚然。隔海事情,無以詳知,該牧使,爲先從重推考,闕封委折,令道臣詳査狀聞,何如?傳曰,允。
又以禮曹言啓曰,國婚禁限外許婚諸條,纔已別單啓下,而謹稽謄錄,則肅廟朝壬午年嘉禮時,因禮堂陳白,兩王妃親屬定寸數區別事,收議大臣後,有同姓七寸親,異姓六寸親,勿爲捧單之命,而英廟朝己卯年嘉禮時,亦遵此例,稟定擧行矣。今亦依此擧行,何如?傳曰,允。
又以禮曹言啓曰,卽接廣州幼學李命彬所志,則以爲,同姓五寸姪魯泰,嫡·妾俱無子,以其同生弟魯欽第二子恒信,欲爲繼後,諸族相議完定,而魯欽夫妻,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李命彬所訴旣如此,依定式,李魯欽第二子恒信,立爲李魯泰之後,何如?傳曰,允。
金英根,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,故以柳葉箭一巡代行之意,敢啓。傳曰,知道。
又以訓鍊都監言啓曰,本局別將鄭日永,身病猝重,勢難察任,改差,何如?傳曰,允。
又以禁衛營言啓曰,本營軍色從事官李時愚,身病甚重,勢難察任,今姑改差,何如?傳曰,允。
又以摠戎廳言啓曰,本廳左部右司中哨官朴最秀,身病甚重,勢難察任,改差,何如?傳曰,允。
領敦寧金祖根疏曰,伏以臣,老措大耳,疎拙之性,見識旣寡,衰邁之生,知思不周,百隷之末,尙所靡堪,而遭際遇會,密邇日月之光,踰涯溢量,過蒙雨露之澤,門戶盈盛之懼,本末舛戾之憂,雖在愚劣,恒所懍慓,而第其職分義分之所自效者,惟時日起居,趨走爲恭而已。至於將兵之任,判非如臣所宜一日冒居,而始旣不能自揆,終又不敢猥煩,因循盤礴,今六年于玆矣。卒乘蒐補,姑舍毋論,簿領句會,尙患不給,左支右調,而穿漏莫遏,前鈐後轄,而節制昧方,荏苒浸漬,瘡疣百出。夫不量而入,臣罪自知,來猶可追,聖訓所許,況駑步無可驟之期,驢技有畢窘之形,雖欲諉以圖報,㤑戀寵靈,其於壁壘之日隤,組練之日壞,非臣一己之事也。詰戎大政,豈若是焉已乎?若臣委實難强之由,則又何可自阻於仁覆之下也哉?臣之畢生貞疾,卽咳咯也。昔在方壯,尙有朝夕之慮,今當漸衰,益驗時月之殊。血潮而吐呑不得,痰格而喘息欲絶,通計一年,曾無不病之日,求諸百藥,未見可瘳之方。神思耗落,形殼尫殘,公私酬接,縱或黽勉,暮夜呻楚,實屬危篤,此誠朝紳所共諒,一營校隷所共悉也。凡係職事,勿論閒歇,所以管攝而維繫者卽精力,而今臣實狀,殆同視蔭家常事,爲己難委,責軍旅重務,理豈可堪?嗚呼,臣之所受恩於殿下,與天無極,欲報之德,河海莫量。緣臣過福招殃,驟榮速尤,忍遭罔極之變,不卽早自泯絶,乃以微私疾病,仰瀆崇聰,俯仰慙慟,此何人斯?然苟欲以疾痛之呼,厚徼生成之涯,則劃卸重擔,稍專將攝,僥倖有綿延之幸,卽天地父母之賜也。至於扈衛,視御營雖不無閒劇之別,而其爲重任則一也。伏乞聖慈,憫之恤之,將臣所帶兩任,特許遣免,以幸公私,千萬至祝。臣無任云云。答曰,省疏具悉卿懇。魂殿虞卒已訖,益切愴廓。卿之病情,非不貢慮,而重任不可輕遞,卿其安心調理。仍傳于南獻敎曰,此批答,遣史官,傳諭。
吏曹參議李公翼疏曰,伏以臣,猥叨見職,居然四易月矣。量才度能,豈有一分堪承之望,而始旣夤緣冒膺,若昧循墻之義,間嘗披瀝陳籲,未蒙裭鞶之恩,繼値言私非時,一味淟涊,以至于今,而媿懼徒積矣,譏議可知矣。求解之念,未或一日忘于中。臣又質脆善病,半生貞痼,在於痰積,近因驟寒之候,挾感添劇,梗頑之塊,上下隳突,食飮全阻,吐泄頻作,宛轉床笫,不省四到。調治得痊,有非時日可期,則銓部重任,尤不可斯須瘝曠,惶阨之極,玆敢疾聲呼籲。伏乞天地父母,俯垂矜憐,亟遞臣職名,以幸公私,不勝大願。臣無任云云。省疏具悉。所請依施。
大司成曺雲承疏曰,伏以臣,空疎譾劣,百不猶人,幸竊科第,亦未始期,通籍無幾,歷揚踰濫,廁緋玉,莫非洪私。近又叨玷邇密,朝夕昵侍,才之不逮,淵鑑所燭,尋常出納,露拙居多,晝宵憂懼,恒懷震惕。千萬不自意,國子新命,忽下此際,臣誠惝怳,不知攸措。夫太學,賢士之所關也,風敎之所由也。訓迪作成之責,專在於長官,語其職則虞廷之敎冑,周官之造士,尙矣無論已,考較文藝,猥稱師生,自非素負詞垣之望者,未足厭服多士之心矣,而一朝擧以畀之於如臣無似,其爲章甫之指笑,物情之嗤點,固所必至,則辱名器而羞朝廷,非細故也。臣本孤露,脆弱善病,平日不能自力於工課,纔得釋褐,抛棄觚墨,舊業荒廢,未免墻面,自顧職名,太不稱當,而況舊次宿望林立周行者,皆居臣右,臣是何人,偏荷恩造,越序驟進,冒當匪據乎?臣亦嘗出入於庠序,計是十許年前事也,而今與諸生,周旋於皐比之席,則在臣一己,非不榮耀,而竊恐貽累於聖朝,豈直踰濫而已哉?臣若徒懷嚴畏,不自劾免,則妨賢曠職,臣罪尤大,玆敢不避瀆擾,悉暴情素。伏乞聖明,將臣新除之職,亟賜鐫改,以安微分,不勝幸甚。臣無任云云。省疏具悉。爾其勿辭察職。
敦寧都正趙龜夏疏曰,伏以,臣於日前,伏奉除旨,以臣爲敦寧府都正者,義急簉班,冒伸叩謝,而第臣本無敦寧,揆以格例,自在當遞,玆敢短章援例,仰瀆崇嚴。伏願俯垂鑑諒,亟許鐫改,俾存公格,千萬幸甚。臣無任云云。省疏具悉。疏辭,下該曹,稟處。
茂長縣監趙然昌疏曰,伏以臣,年淺才疎,又無歷練,猥膺百里之寄,居然一期有餘矣。邑弊民瘼,矯捄是急,而心勞政拙,牽補昧方,自知不堪,因仍蹲據,報則蔑於涓埃,罪實積於邱山,居常惶恧,靡所容措,而第有目下事情之萬萬悶迫者,玆敢冒萬死仰瀆,惟聖明,少垂省察焉。本邑以沿海殘敗之局,百瘼成痼,莫可收拾,而三政之中,還弊爲尤甚。倉糴各穀摠爲七萬八千二百餘石之多,其中二萬一千五百八十五石零,卽丙申未捧舊還之停退條也。舊還雖減於原摠,當捧猶近於六萬,則每當科催之時,邑村繹騷,散亡繈屬,鞭扑狼藉,景色愁慘,而臣於昨秋赴任之後,親執簿領,到底査櫛,則六萬之數,新逋過半,故百般徵督,多方措處,其所收刷,靡不用極,而歉餘邑勢,尙未蘇腥,準數充完,實無其望,而今當勘簿之時,只俟威罰之加。卽伏見本道年分覆啓判下者,則有舊還三分一收捧之命矣。蓋此舊還,卽戊子以來流伊未捧者,而間經壬·癸大歉,皆是指徵無處,逋中生逋,耗上添耗。如是十數年之間,至爲七萬餘石,而倉簿則年年虛錄,邑倅則人人蒙勘,而乃於戊戌之秋,自廟堂特念本邑之事勢,丙申·丁酉兩年耗條及流絶還未捧者,竝以待年豐收捧之意,筵奏蒙允,而其後有庚子三分二,辛丑四分一收捧之命,而仍爲未捧而舊還則固自如也。今此三分一收捧之擧,寔出於軫恤之盛意,則其在奉承之義,固當及今準捧之不暇,而第伏念三分一之數,竝耗爲八千石,則雖在還少無弊之邑,猶難責納於數個月之內,而至於本邑,還多爲弊,甲於一省,民戶之縮,不滿二千,一戶所受,大則爲五六十石,小不下三四十石,則新還所受,勢實難捧。今秋年形,又未免歉,甖已罄,杼柚俱空,擧懷荷擔之心,姑無安堵之望,若又竝督以舊還,不少饒貰,則非但徵捧之末由,必將渙散而乃已。且況所謂舊還,都成鬼錄,曰誰曰某,摠是烏有之名,於隣於族,有甚龜刮之勢,則設或搜奪其臼鼎,椎剝其肥髓,旣無可捧之道,又無可充之望,而一自朝令頒下之後,小大群情,莫不遑㥘駭惑,若將難保者然。身居此邑,目見此狀,而忍行不忍人之政,徵出不當徵之民,則朝令恐歸於無實,臣罪有甚於虛勘。今若立視其死,莫之顧恤,則是虐民也厲民也,今若以罪爲期,無意奉行,則是慢命也方命也。臣情到此,吁,亦窮且蹙矣。臣旣譴罰之俟勘,則顧何敢妄有所煩陳,而公穀不可以蠲放,糴限不可以違越,則與其自阻於嚴畏,竟速僨誤之辜,無寧悉暴其情實,竊冀曠絶之澤,玆敢不揆僭屑,仰首呼龥於聽卑之下。伏乞聖慈,矜民情之若是哀痛,念臣言之非出矯罔,將臣此疏,下詢廟堂,今番三分一收捧之命,特爲還寢。本邑舊還二萬一千五百八十五石零,分作十等,限十年除耗排捧,漸次收納,則久逋有可完之期,殘邑有可保之望,公私幸甚,民邑幸甚。臣無任云云。省疏具悉。疏辭,令廟堂稟處。
上在昌德宮。停常參·經筵。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南獻敎啓曰,右副承旨李時在,今日不爲仕進,卽爲牌招,何如?傳曰,允。
金英根啓曰,來二十一日,朝參日次矣,敢稟。傳曰,停。
備忘記,淸城僉使金羲源下直,長弓一張,長箭一部,片箭一部,筒兒一箇賜給。
傳于金英根曰,前後提飭何如,而關西殿最,果何爲也?通一路皆善治乎,道臣不欲事事乎,將謂予無足畏憚乎?歷日思之,寧欲無言,原啓本還下送,使之改修正上送事,令廟堂撥馬行會。
傳于金英根曰,兩西撥路,全不糾撿,一任遲滯,不可但以紀綱言,令廟堂各別申飭。
傳于金英根曰,都憲外,在外臺諫竝許遞,前望單子入之。
臺諫前望單子入之,掌令權達準,持平金羽休,正言金錫熙·李參鉉落點。
金英根啓曰,大司憲金東健在外,執義姜必魯,掌令張龍八牌不進,持平李維謙未署經,掌令一員,持平一員未差,監察茶時之意,敢啓。傳曰,知道。
以大司諫林翰鎭,司諫趙完植,獻納韓文爀,執義姜必魯,掌令張龍八牌不進罷職傳旨,傳于金英根曰,只推。
南獻敎,以吏曹言啓曰,贈諡文翼公李相璜延諡,定行於今月十八日本第云矣,敢啓。傳曰,知道。
又以弘文館言啓曰,校理趙道淳,旣有只推之命,卽爲牌招,何如?傳曰,允。
金英根,以兵曹言啓曰,今十二月十七日子正一刻一分立春,正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,中日設行,限魂殿卒哭前,啓請停止矣。今則卒哭已過,今日入直內三廳武兼·禁軍及軍兵等,當爲中日習射技放,而立春相値,不得設行之意,敢啓。傳曰,知道。
又以備邊司言啓曰,卽見京畿監司沈宜臣狀啓,則以爲,本道儒生公都會,卒哭後當爲設行,而歲除迫頭,必致窘急,待明秋合設事,請令廟堂稟旨分付矣。臨歲試取,似多窘迫,各年退行,亦多已例,依狀請許令明秋合設,何如?傳曰,允。
又以備邊司言啓曰,卽見濟州牧使李容鉉年分狀啓,則以爲,大靜稍勝旌義,濟州反遜旌義,統而論之,僅免慘歉,尤甚貧戶,以各倉儲留還穀,排巡分給,秋還之竝耗責納,民勢誠難,而多有防給之例。耗條八百七十石零,別般措備,以爲防給,平役軍除番米三斗六升內一斗,限麥秋停退,舊還亦爲仍停云矣。本島秋事,山多失稔,野能食實,而折補以論,未免穴農,倉穀排巡,舊還請停,歉餘民情,必有斟量。至若防給與平役米兩條,所請雖非恒例,島民在所優恤,竝依狀辭許施,以示朝家柔遠之意,何如?傳曰,允。
吏曹啓目粘連啓下是白有亦,觀此敦寧府都正趙龜夏上疏,則以爲,臣本無敦寧,揆以格例,自在當遞。伏願俯重鑑諒,亟許鐫改亦爲白有臥乎所,旣無敦寧,則揆以公格,不可仍置。敦寧府都正趙龜夏,依例改差,何如?判付啓依允。
廣州留守李嘉愚疏曰,伏以臣,生而失恃,不識母顔,薄祿不天,天下之一窮民耳。京畿南陽,卽臣父母松楸之鄕,而頃於劬勞之日,獲蒙恩暇,往省先塋,孺慕之情,得以少伸,顧何敢更事煩瀆,自歸僭猥之誅,而第臣母亡日,在於是年是月,迨此更省,不惟臣情理之不容但已,在聖朝孝理之政,亦當有以曲念而矜許之矣,玆敢冒入文字,仰首呼籲。伏乞天地父母,俯賜鑑諒,亟許臣往來之暇,俾伸私情,仍勘臣冒瀆之罪,以昭法紀,不勝大願。臣無任云云。答曰,省疏具悉。卿其往省焉。
副司直宋來熙疏曰,伏以日月遄邁,大行王妃方中甫訖,虞卒將畢,率土恫慕,曷有其極?仰惟殿下之疚傷愴廓,當爲愈深。雖然,性情之用,貴於得中,伏乞殿下,毋過於悲悼,以損天和,上以慰兩殿之心,下以副臣民之望焉。臣名列朝籍,跡逋窮山,而疾病嬰身,恒委牀簀,前此誠禮之未伸,附陳微情於禮郞之歸,而尙有猥越之是懼,今亦未克奔號於廞衛出堩之日,因闕奉慰於殿下之前,義分虧矣,情禮蔑矣,臣銜哀訟,尤罔知置身之所。且向者以臣啓下輓章製述官,當百僚奔遑,各執其役之時,雖掌土掌木之事,固不當辭,矧此筆硯之役哉?唯是臣以草萊賤品,未敢自處以在朝詞臣之選,實不可以冒昧承膺矣。徊徨踧踖,竟不得製進,臣之逋慢,於是尤大,席槀私次,玆敢首實,亟命有司,量議臣罪,以肅邦憲,千萬幸甚。臣方自列竢勘,固不暇贅陳他說,而愛君一念,根於素性,苟有所懷,不能終默。竊伏念殿下,春秋鼎盛,志氣方强,正宜奮勵有爲,不容暇逸,而可以斡旋萬化,濟屯爲亨者,專係於端本淸源。本與源卽心也,治心進德,捨學問則更無下手處。況今聖候平復未久,調護之方,不但在乎節宣藥食而已。古人詩曰,萬般補養皆虛僞,只有操心是要規。迨此大病新去,善端萌發之際,勤御廈氈,刮劘經訓,用工於本源之地,則如火始燃,如川方達,有以開發聰明,培養德義,推之政令施措,沛乎裕餘,挽回世敎,迓續景命之道,亶在於斯。旣往蹉過,縱難追補,自今進修,不宜復緩。伏願殿下,試加垂察,懋哉念哉。臣無任云云。答曰,省疏具悉爾懇。予於悼廓之餘,疾病之後,如得如爾讀書之士,常在經席,朝夕啓沃,則豈不爲開發善端之一機會乎?春序無遠,爾之幡然來造,予日望之。仍傳于李時在曰,此批答,遣地方官,傳諭。
副校理金鎭右疏曰,伏以臣材短畫葫,學猶面墻,經幄論思之任,初非可堪,而玷淸選於群彦林立之中,承恩命於自鄕上來之初,臣誠感激慙悚,不知所以自措也。夫是職也,撗經文陛,演綸鳳池,鴻儒宿士,亦所逡巡,臣是何人,敢當斯任?惟是從前數月,適値國有哀慶,大小憂遑之日,怵畏義分,不敢言私,其所奉職,亦不過出入候班,輪流儤直而已,則雖以如臣溲劣,亦得以廁跡於其間。,見今聖候康復,陽德漸長,姑待春煦之舒,竚開延英之講,懋緝熙之工,資啓沃之事,則固宜揀拔道藝,以備顧問,如臣濫芋,分甘淘汰,私自揣量,萬無僥冒之望。伏乞聖慈,亟遞臣職,移授可堪,以明綜核之政焉。臣旣以不材祈免,何敢以見職自居,而竊有區區私懇,冒萬死尾暴焉。臣父年迫六十,早衰多病,而家素貧窶,契活生受,縱臣遊學,代幹其勞,拮据腁胝,艱窘萬狀,臣爲人子,寧不汗顔?臣又早失慈母,乳養於祖母,鞠育勤斯,無異李密之於劉,而景迫崦嵫,氣息懍綴,菽水猶難,蔘朮何論?臣父夙宵焦灼,計無所出,不量臣之魯鈍,或冀得一麾之養,伸反哺之情。子之於父,孫之於祖母,其欲孝之心一也,而臣父之爲親求養,尤爲臣切悶之情勢,玆敢不揆猥越,仰首鳴號。伏惟我天地父母,曲垂矜憫,特命選部,俾臣一小邑,以遂便養之願焉。臣無任云云。省疏具悉。疏辭,下該曹,稟處。
上在昌德宮。停常參·經筵。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,右承旨李根友,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。吏曹參議吳取善,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
南獻敎啓曰,大司憲金東健在外,執義姜必魯,掌令張龍八·權達準,持平金羽休牌不進,李維謙未署經,監察茶時之意,敢啓。傳曰,知道。
以大司諫林韓鎭,司諫趙完植,獻納韓文爀,正言金錫熙·李參鉉,執義姜必魯,掌令張龍八·權達準,持平金羽休罷職傳旨,傳于南獻敎曰,只推。
以右承旨李根友牌不進罷職傳旨,傳于南獻敎曰,只推。
以吏曹參議吳取善牌不進罷職傳旨,傳于南獻敎曰,只推。
以校理趙道淳牌不進罷職傳旨,傳于南獻敎曰,只推。
金在田,以弘文館言啓曰,校理趙道淳,旣有只推之命,卽爲牌招察任,何如?傳曰,允。
吏曹啓目粘連啓下是白有亦,觀此弘文館副校理金鎭右上疏,則以爲,臣父年迫六十,早衰多病,而家素貧窶,又早失慈母,乳養於祖母,鞠育勤斯,無異李密之於劉,而景迫崦,氣息懍綴,菽水猶難,蔘朮何論?伏望特命選部,畀臣一小邑,以遂便養之願亦爲白有臥乎所,金鎭右之家貧親老,菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢便,上裁,何如?判付啓,依回啓施行爲良如敎。
上在昌德宮。停常參·經筵。
南獻敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,右承旨李根友,右副承旨李時在,同副承旨金英根,今日不爲仕進,竝卽牌招,何如?傳曰,允。
金在田,以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
以校理趙道淳牌不進罷職傳旨,傳于南獻敎曰,只推。
金在田,以弘文館言啓曰,校理趙道淳,旣有只推之命,卽爲牌招察任,何如?傳曰,允。
南獻敎啓曰,大司憲金東健在外,執義姜必魯,掌令張龍八·權達準,持平金羽休牌不進,李維謙未署經,監察茶時之意,敢啓。傳曰,知道。
以大司諫林翰鎭,司諫趙完植,獻納韓文爀,正言金錫熙,執義姜必魯,掌令張龍八·權達準,持平金羽休牌不進罷職傳旨,傳于南獻敎曰,只推。
以右承旨李根友,右副承旨李時在,同副承旨金英根牌不進罷職傳旨,傳于南獻敎曰,只推。
南獻敎啓曰,行都承旨安光直疏批未下,左承旨金在田慶熙宮齋宿進,右承旨李根友,右副承旨李時在,同副〈承旨〉金英根不爲仕進,院中只有臣一人,伴直無人。同副承旨金英根,卽爲牌招,何如?傳曰,允。
南獻敎啓曰,同副承旨金英根牌不進,伴直無人。右副承旨李時在,卽爲牌招,何如?傳曰,允。
以同副承旨金英根再招不進罷職傳旨,傳于南獻敎曰,只推。
南獻敎,以都摠府言啓曰,副摠管李應植,以將鬼薦取才坐起進參事,南別營晝仕出去之意,敢啓。傳曰,知道。
又以訓鍊都監言啓曰,本局千摠具鏘和,哨官具沆,俱有身病,勢難察任,改差,何如?傳曰,允。
上在昌德宮。停常參·經筵。
藥房都提調金道喜,提調金興根,右承旨李根友啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
以右副承旨李時在再牌不進罷職傳旨,傳于金英根曰,只推。
以校理趙道淳牌不進罷職傳旨,傳于金英根曰,只推。
金英根啓曰,大司憲金東健在外,執義姜必魯,掌令張龍八·權達準,持平金羽休牌不進,李維謙未署經,監察茶時之意,敢啓。傳曰,知道。
以大司諫林翰鎭,司諫趙完植,獻納韓文爀,正言金錫熙,執義姜必魯,掌令張龍八·權達準,持平金羽休牌不進罷職傳旨,傳于金英根曰,只推。
南獻敎,以內醫院都提調·提調意啓曰,副提調安光直,今日問安,不爲仕進,卽爲牌招,何如?傳曰,允。
又以弘文館言啓曰,副修撰臣尹定鉉,以中學敎授,今日儒生試取時,晝仕出去之意,敢啓。傳曰,知道。
李根友,以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
又以備邊司言啓曰,卽見廣州留守李嘉愚狀啓,則以爲,本府儒生公都會,卒哭後當爲設行,而歲前畢試,未免窘急,待明秋合設事,請令廟堂稟旨分付矣。臨歲似難畢試,退行亦多往例,依狀請許令待明秋合設,何如?傳曰,允。
行都承旨安光直疏曰,伏以,日月迅邁,徽定殿虞卒已畢,伏惟我聖上愴悼之衷,兩慈殿悲疚之懷,益復如新。仍伏念臣本庸疎,近益衰邁,不合於任使之末,而年前待灣府,首尾半載有餘,莅事昏謬,一味尸素,甚至戎備所重,漫不致察。迺於年時旣往之後,盜贓始發,道啓隨徹,而臣之溺職之罪,於是乎益著無餘,讞止薄竄,未足蔽辜,而曾未幾何,特旨賜環,曲推憫老之念,德意藹然溢於絲綸,未知無狀賤臣,何以得此於君父之前也?銜戴恩造,報答無所,惟有屛伏省愆,以爲自靖之道矣。適値大慶之會,收敍有命,俾之入參賀班,歡祝無疆,他不暇計,拚棄趨造,粗伸蹈抃之忱。繼而經幄銀臺,除旨聯翩,旣垂幈幪之大庇,旋錄簪履之微物,湔拂之渥,逈出常格,分義所在,蹶宜先,而其奈宿釁猶新,微諒益切,寵命之下,只增惶恧,雖欲强顔周行,有不可得矣。且臣於年來,癃痼轉甚,春夏之交,重嬰奇疾,風邪上攻而頭面旋暈,痰濕下注而步履蹇澁,重以眼昏耳瑩,雖在房闥,猶須扶將,尙何望彈束陳就於夙夜之地乎?噫,臣以無似,蒙被兩聖朝不世之遇曁我殿下如天之恩,出入邇列,行將四十年所,而逖違天陛,奄踰周歲,忱誠耿耿,寤寐結轖。況臣所帶職名,已迫年限,曉漏之聽,只餘十許日耳,豈不欲復隨班綴,以效赽居之禮,一瞻觚稜,以畢依戀之悃?情病俱苦,冒膺無路,玆敢疾聲呼籲於天地父母之前。伏乞聖慈,俯垂鑑諒,亟賜鐫改,以安私分,仍令選部,永刋仕籍,以重公法,千萬幸甚。臣無任云云。答曰,省疏具悉。往事何必追引?卿其勿辭行公。
黃海監司李圭祊疏曰,伏以流光迅嬗,徽定殿虞卒奄過,愴慕冞新,小大同情。仍伏念臣家世孤畸,姿性闒茸,平素本末,已盡呈露,前後踐揚,罔非踰濫,而且自比年以來,驟躐無漸,華貫膴仕,輒先同列,隆恩摯渥,若偏一己,效蔑涓埃之微,罪負邱山之重,居常慙蹙,如集于木。迺者海闑新除,遽下於千萬夢想之外,榮誥誕宣,窮衖動色,惝怳震懍,背汗及踝,歷數日而莫省攸措。噫,熙代命官,孰非難愼,而最是方面之寄,視他綦重,全省之休戚係焉,百務之興癈由焉。其重如是,其擇必審,雖使威望足以彈壓,材諝足以幹當者居之,猶且退縮逡巡,未敢爲擔夯直前之計,故昔宋太宗謂宰執曰,刺史之任,最爲親民,苟非其人,民受其病。周必大之言曰,監司當選才能而任之,不當專以資格爲限。此誠後世君臣之所宜交勔者,而上若輕而畀之,不少留難,下若晏然承之,不自量度,則失之惟均,害有所歸矣。況此海西一路,介處畿·箕之衝,綰轂山海之委,物殷事繁,素稱難理。加之今年風潦之災,挽近所罕,沿野田種,擧被慘歉,而客使當前,冠蓋相望,公私罄竭,矯捄沒策,環千里幾萬生靈,如在漏船,政急副手之招,宜須有襦之備,而今若委之於臣,責之以是,則非特爲海民之所缺望,竊恐我聖上仁愛之澤,緣臣而或未下究,夫豈爲細故也哉?左右參倚,承膺無路,玆敢悉暴衷臆,仰瀆聰聽。伏乞聖慈,諒臣言之非出飾讓,念重任之不可濫授,劃將除旨,亟許鐫改,俾官簡嚴而賤分安焉。臣無任云云。答曰,省疏具悉。卿其勿辭往欽哉。
癸卯十二月二十日辰時,上御重熙堂。藥房入診入侍時,都提調金道喜,提調金興根,右承旨李根友,假注書尹顯岐,記事官金濬,別兼春秋洪祐健,檢校待敎趙鳳夏,以次進伏,醫官秦慶煥·金景球·鄭檍·李河錫,進伏楹外訖。道喜進前奏曰,日氣過解,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,醫官待令,使之入診乎?上可之。慶煥等以次診候訖,奏曰,脈候左右三部調均矣。上曰,醫官先退。道喜曰,聖候平復,今雖已久,此症異於他症,節宣之方,已不可忽。況當冬春換節之交,日候之寒暖,太不適宜,風氣之乖厲,亦多其時,尤宜十分保嗇,無致觸冒,區區之望也。上曰,西伯殿最事,此何故也?通一路果皆善治乎?殿最法意何如,前後申飭亦何如,而對揚之道,固當如此乎?果謂予未能照察而然乎,寧有如許道理乎?道喜曰,聖敎誠然矣。四十餘州,豈無一人之可以居中者乎?道臣事,果萬萬不可,雖無下詢,臣將欲仰達矣。況前後提飭之下,如是擧行,尤不勝駭然,而第伏念日前傳敎中,有無足畏憚四字,此非但道臣之決無是理,實非臣子所可承聞者。大聖人辭敎,恐不當若是迫切。欲加處分,何所不宜,而至有此過中之敎乎?上曰,卿言亦好矣。道喜曰,伏願繼自今,凡於絲綸之間,益懋鄭重允合於辭爲經聲爲律之度焉。臣伏承虛受之敎,誠萬萬感幸矣。上命大臣先退,仍命退,諸臣以次退出。
上在昌德宮。停常參·經筵。
金英根啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
安光直啓曰,左副承旨南獻敎,今日不爲仕進,卽爲牌招,何如?傳曰,允。
金英根啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
傳于金在田曰,翰林召試,明日仁政殿,命官爲之。
金在田啓曰,翰林召試,明日命官爲之事,命下矣。監事以下館閣堂上,竝待開門命招,何如?傳曰,允。
金英根啓曰,大司憲金東健在外,執義姜必魯,掌令張龍八·權達準牌不進,持平李維謙未署經,金羽休疏批未下,監察茶時之意,敢啓。傳曰,知道。
以大司諫林翰鎭,司諫趙完植,獻納韓文爀,正言金錫熙,執義姜必魯,掌令張龍八·權達準牌不進罷職〈傳旨〉,傳于金英根曰,只推。
以左副承旨南獻敎牌不進罷職傳旨,傳于金英根曰,只推。
金在田,以吏曹言啓曰,今日本曹開坼坐起時,考見諸道褒貶啓本,則義陵奉事尹大淳,以風松擅斫爲目,咸鏡道都事崔宗煥,以差員之行,貽羞列邑爲目,高原郡守李恒坤,以鄰敬之義,其咎誰當爲目,平陵道察訪沈憙賢,以浮謗奚信爲目,則俱宜置下考,置諸中考,殊無嚴明殿最之意。兩道道臣,竝推考警責,義陵奉事尹大淳罷職,咸鏡道都事崔宗煥,高原郡守李恒坤,平陵道察訪沈憙賢,竝罷黜,何如?傳曰,允。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子三張,自漢城府輸送,故捧入之意,敢啓。傳曰,知道。
又以司僕寺一二提調意啓曰,分養馬故失·瘦瘠不馴守令,每於畢上納後,依法典施罰,而有赦令則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。傳曰,蕩滌。
金英根,以兵曹言啓曰,禁松法意,何等嚴重,而西所書員盧鳳學,明禮門外中松一株,無難犯斫,潛自矅金門出去矣。闕內莫重之地,有此偸斫之擧,事未前有,萬萬痛駭,自臣曹嚴棍,移送秋曹,照法嚴繩,而斫松輸出,兩日之內,至爲三次,則守門將之矇不覺察,尤極駭然。伊日入直之當該守門將,竝爲先汰去,令該府拿問處之,何如?傳曰,允。
又以訓鍊都監言啓曰,本局諸將官講·射都計劃,每於年終,別單修啓,而今年則自八月至十一月,連爲停止矣。都計劃勿施,何如?傳曰,允。
又以禁衛營言啓曰,本營諸將官講·射,每於年終,都計劃別單修啓,而今年則自八月至十二月,連爲停止,無以計劃。都計劃勿施,何如?傳曰,允。
又以御營廳言啓曰,本廳諸將官講·射,每於年終,都計劃修啓,而今年則自八月至十一月,連爲停止,未滿次數。都計劃勿施,何如?傳曰,允。
又以摠戎廳言啓曰,本廳諸將官講·射,每於年終,都計劃別單修啓,而今年則自八月至十二月,連爲停止,無以計劃。都計劃勿施,何如?傳曰,允。
持平金羽休疏曰,伏以,臣於臺職,本不近似,而屢被簪履之收,粗伸駕屨之忱,間作覲行,歸路觸冒,委臥床玆,叫呻度日,柏府除旨,忽下於夢想之外,固當蹶趨承,而病情如右,日事違傲,臣分虧矣,朝體損矣。伏乞聖明,亟遞臣見帶之職,兼治臣逋慢之罪,以安私分,以肅朝綱焉。臣於丐免之章,何暇贅他,而有至冤至切之情,玆敢號龥於天地父母之前。年前臣以先祖文正公臣麟厚文集更印事,至有疏請之擧,幸蒙允兪之音,特命本道査實以啓。蓋聖意仰述我正廟遺意,難愼之典重之也,闔門之感祝,士林之顒俟當如何,而道臣徐箕淳,視若尋常民訟,委任本官,使之査報。本官鄭善敎,不聽兩造之辯,單報一邊之言,則道臣亦一從査報辭意,回移春曹。伊時禮曹判書臣徐憙淳,以此非査事體段,更關本道再査,則道臣始定査官,使之更査之際,臣之兄趾休曁先祖祀孫蓍中,慮其偏倚,有所呼籲。此非大段罪犯,而道臣有何憾怒?査官卽令撤罷,枷囚蓍中於府獄,搜捕臣兄於臣家,未及就捕,則臣之仲父進士臣邦儒,代之拘囚,而跟校四出,景色懍悖,將有一門遘禍之急。臣於是時,欲席藁營邑,以代兄罪,則忝叨侍從,顧有所拘,欲跋涉千里,叫號九閽,則六旬病父,常委床笫,離側無路,只自仰天拊心矣。於斯之際,臣兄竟死於道途,訃不卽聞,尸幾未收,其鏤骨纏髓之冤,徒切無生之心。孤寡之叫叩莫譬,病父之凜綴益甚,似此情景,實所罕有。死者已矣,而哀彼營邑滯囚,經夏徂秋,縲索屢朽,枷蟲已枯,而無望生出。乃於九月旬間,聖痘平順之報,置郵相傳,八域攢祝,列邑輕囚,擧皆先放,而臣家獨未入於同慶之宥。其後平復頒赦之日,雜犯死罪,咸被沛澤,而赦官復路之後,更關本邑,枷囚臣仲父於獄中,移囚臣從兄勉休與蓍中於井邑縣,一次嚴刑,兩膝幾斷,未知其含憾於何事而逞毒至此也。名以先正之孫,不免枷杻,稱以上庠之儒,亦被縲絏,避搜捕而竟作路死之冤鬼,受刑訊而尙爲牢獄之重囚,言之痛割,卽欲溘然而無知也。居是鄕不非其大夫,臣亦粗聞古訓,不欲滋筆枚擧,而大抵自初査事之延拖,轉生層激,至於此極者,專由於邦斗之挾賂行凶,必欲沮格先集之布,撓敗士論之正故也。於渠何誅?只緣臣年前一疏,致此無限狼狽,上以忝累先祖,下以禍及父兄,同堂諸族,俱被刑囚之擧。臣之不肖無狀,難置簪紳之列,固所自知,何敢抗顔於周行,自同無故之人乎?伏望聖慈,亟賜斥罰,以爲爲人臣妄言之戒。至於本事是非,大有關於斯文事面,先王處分者,非臣一家一人之言也。伏願更加覈實,俾有歸正之地,千萬幸甚。臣無任云云。省疏具悉。眞有是也,不但以驚駭言,令該曺關飭本道,査實登聞。爾其勿辭察職。
上在昌德宮。停常參·經筵。
金英根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
安光直啓曰,左承旨金在田,右承旨李根友,左副承旨南獻敎,今日不爲仕進,竝卽牌招,何如?傳曰,允。
傳于金在田曰,都政勿拘齋日,以二十六日爲之。
傳于金在田曰,監事更爲命招。
金在田啓曰,弘文提學李光正,藝文提學李若愚,直提學金輔根牌不進推考傳旨及罷職旨,今方捧入,而翰林召試命下之後,如是違牌,事甚未安。弘藝文提學,竝更牌招,何如?傳曰,允。直提學只推,一體牌招。
以直提學金輔根再牌不進罷職傳旨,傳于金在田曰,只推。
傳于金在田曰,弘文提學·藝文提學竝許遞,前望單子入之。
弘·藝文提學前望單子入之,弘文提學朴永元,藝文提學趙秉龜落點。
金在田啓曰,新除授弘文提學朴永元,藝文提學趙秉龜,竝卽牌招,同參考試,何如?傳曰,允。
傳于安光直曰,翰林召試,取三人。
金在田啓曰,卽見平安監司李憲球褒貶啓本改修正上送事狀啓,則二十日封發者,今始來到。日前撥路申飭,何等截嚴,而如是稽緩,誠極未安,從重推考,何如?傳曰,允。
金英根啓曰,大司憲金東健在外,執義姜必魯,掌令張龍八·權達準,持平金羽休牌不進,李維謙未署經,監察茶時之意,敢啓。傳曰,知道。
以大司諫林翰鎭,司諫趙完植,獻納韓文爀,執義姜必魯,掌令張龍八·權達準,持平金羽休牌不進罷職傳旨,傳于金英根曰,只推。
以右承旨李根友,左副承旨南獻敎牌不進罷職傳旨,傳于金英根曰,只推。
金在田,以吏曹言啓曰,徽慶園忌辰祭獻官,前判官權馦塡差,而時無職名,令該曹口傳付軍職,何如?傳曰,允。
金英根,以兵曹言啓曰,拆見諸道褒貶啓本,則江華留守權大肯啓本中,廣城別將金商正,以瑣謗奚信爲目,平安兵使尹義儉啓本中,吾老梁萬戶李炯植,以莫以家近,或忽擧職爲目,全羅右水使趙存卿啓本中,臨淄僉使金潤大,以有事必聞,益勉小心爲目,則俱宜置中考,而置諸上考,黃海兵使沈能俊啓本中,兵虞候李琇,以可惜愛己,盍念濫校爲目,北兵使朴蓍會啓本中,西北僉使康鵬禎,以姑恕鄙瑣爲目,則俱宜置下考,而置諸中考,殊無嚴明殿最之意,各該守臣·帥臣,竝推考警責。廣城別將金商正,吾老梁萬戶李炯植,臨淄僉使金潤大,竝中考施行,黃海兵虞候李琇,西北僉使康鵬禎,竝下考施行。南兵使李忠運啓本中,波知僉使尹禹圭之圭字,誤以奎字書之,奏御文字,何等審愼,而如是誤書,殊涉未安。該帥臣推考,何如?傳曰,允。
兵曹口傳政事,副司果單權馦。
金英根,以義禁府言啓曰,咸鏡監司趙冀永狀啓內,定平府使柳得魯,爲先罷黜,其罪狀,令攸司稟處事,啓下矣。柳得魯,時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
金英根啓曰,大司憲金東健在外,執義姜必魯,掌令張龍八呈辭,權達準,持平金羽休未肅拜,李維謙未署經,監察茶時之意,敢啓。傳曰,知道。
金在田啓曰,右承旨李根友,右副承旨李時在,今日不爲仕進,竝卽牌招,何如?傳曰,允。
南獻敎啓曰,假注書金用鼎,身病猝重,勢難察任,今姑改差,何如?傳曰,允。
金用鼎改差,代以李在瀚爲假注書。
傳于金英根曰,左承旨·右承旨·右副承旨竝許遞,前望單子入之。
承旨前望單子入之,吳取善·金大根·朴齊憲落點。
金英根啓曰,左右史不可不備,翰林召試被選人趙龜植,令該曹口傳付職,牌招入直,何如?傳曰,允。
吏曹口傳政事,檢閱單趙龜植。
以平安監事李憲球狀啓褒貶啓本,竝爲改修正上送,而考課法意,何等嚴重,矇不覺察,有此疎漏,惶恐待罪事,傳于金英根曰,勿待罪事回諭。
南獻敎啓曰,今二十六日,都目政事爲之之意,敢啓。傳曰,知道。
南獻敎,以吏曹言啓曰,新除授惠陵參奉金魯謙,繕工監假監役官申命河,軍資監正李魯確,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍崔琠,受由後過限不上來,依例改差,何如?傳曰,允。
又以吏曹言啓曰,順康園守奉官朴齊淵,昭寧園守奉官李在瀚,俱以身病,呈狀乞遞,竝改差,何如?傳曰,允。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見水原留守徐憙淳,開城留守趙容和狀啓,則水原公都會,退行明年,開城府公都會陞補,退行明秋事,竝請令廟堂稟處矣。歲除今無多日,限內似難磨勘,竝依狀辭,待明年設行,何如?傳曰,允。
又以訓鍊都監言啓曰,本局千摠金翰喆,身病猝重,勢難察任,改差,何如?傳曰,允。
又以左右捕盜廳言啓曰,內醫院見失銀鼎一坐,多般譏詗矣,偸竊漢鄭聖煥,今已捉得,卽當具格嚴覈,而係是掖隷,臣廳不得擅便,何以爲之?敢啓。傳曰,出付該廳,各別嚴處。
上在昌德宮。停常參·經筵。
金英根啓曰,大司憲金東健在外,執義姜必魯,掌令張龍八呈辭,權達準,持平金羽休未肅拜,李維謙未署經,監察茶時之意,敢啓。傳曰,知道。
傳于金大根曰,柑製,明日通方外爲之,試紙用大好紙,仁政殿命官擧行。
金大根啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍單趙龜夏。
金大根,以吏曹言啓曰,平安道都事奇正鎭,除拜後過限未肅拜,依例改差,何如?傳曰,允。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式,以本曹佐郞馬翰良,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。依定式,假官一員,令吏曹以成均館員口傳啓下,以爲代直後赴試之地,何如?傳曰,允。
吳取善,以兵曹言啓曰,宣傳官李熙絅,五衛將安時赫·李得祿,文臣兼宣傳官金敬鉉·李參鉉,俱以病難供職,呈狀乞遞,五衛將金明根前任晉州營將,柳相琦前任順天營將,安弼壽前任淸州營將,忠翊衛將宋在益前任黃海監營中軍,忠壯衛將許雲老前任江原監營中軍,俱在任所,上來間該廳番次苟艱云,竝改差,何如?傳曰,允。
又以義禁府言啓曰,柑製,明日通方外爲之,仁政殿命官擧行時,本府都事,皆爲赴擧,只有武都事一員,當直入直,本府入直·公事回公都事及仁政門·光範門·崇範門禁亂都事,無以推移。假都事五員,令該曹口傳差出,以爲分排擧行之地,何如?傳曰,允。
又以左右捕盜廳言啓曰,謹依本廳草記批旨,內醫院銀鼎偸竊漢鄭聖煥,施威嚴覈,則口招內,所偸銀鼎,吹鍊作片,散賣於各處之情節,箇箇自服,故買銀諸漢,一竝捉致,對辨査問後,銀子推納本院次,今方推索。賊漢段,自臣廳依律嚴處之意,敢啓。傳曰,知道。
上在昌德宮。停常參·經筵。
藥房都提調金道喜,副提調安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿進御二錢重人參粟米飮,自今日一貼式,限二貼煎入事,榻前下敎。
吳取善啓曰,大司憲金東健在外,執義姜必魯,掌令張龍八呈辭,權達準,持平金羽休未肅拜,李維謙未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣。敢啓。傳曰,知道。
傳于金大根曰,左副承旨吳取善馳詣徽慶園,奉審摘奸,仍留監祭。
金大根啓曰,今此皇曆,京畿監營二件一件營上,一件勅使所經邑分上,黃海監營二件一件營上,一件勅使所經邑分上,平安監營四件一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
傳于金大根曰,科次入侍。
金大根,以內醫院都提調意啓曰,提調金興根,今日問安,不爲仕進,卽爲牌招,何如?傳曰,允。
朴齊憲,以備邊司言啓曰,京畿水使趙德永,以其身病,呈狀乞遞矣。實病旣如此,則有難强令察任,改差,何如?傳曰,允。
又以義禁府言啓曰,統制使許棨狀啓內,包伊浦萬戶朴之彦,爲先罷黜,西平浦萬戶金聖雲,間已遞歸,今不得一體論勘,其罪狀,令攸司,稟處事,啓下矣。朴之彦,時在任所,依例發遣府羅將,交代後拿來,金聖雲,下去慶尙道東萊地云,亦爲發遣府羅將拿來,何如?傳曰,竝待待命拿囚。
癸卯十二月二十五日,上御重熙堂。柑製科次入侍時,左承旨金大根,假注書尹顯岐,記注官全國憲,別兼春秋李裕元,讀券官右議政金道喜,刑曹判書李若愚,同敦寧金學性,對讀官刑曹參議金輔根,大司成曺雲承,副修撰尹定鉉,副司果金敬鉉,以次進伏訖。上曰,科次爲之。道喜曰,試券五張,承命考取,而預次二張,亦爲持入矣。上曰,試券讀奏。敬鉉讀奏第一張五句訖,上曰,止之。道喜曰,試券書,何等乎?上曰,第一券書正字三下,第二券書草三下,其餘三張書次上,可也。大根曰,坼封乎?上可之。大根進前坼封,以次奏封內訖。上命書傳敎曰,柑製賦居首三下幼學李敎英直赴殿試,之次草三下幼學韓正敎直赴會試,次上幼學趙濟升給二分,生員金萬根等二人,竝令該曹考例施賞。出榻敎又命書傳敎曰,入格儒生,明日待令。出榻敎道喜曰,預差二張,書外字乎?上可之。道喜書外字訖。仍命退,諸臣以次退出。
上在昌德宮。停常參·經筵。
吳取善啓曰,大司憲金東健在外,執義姜必魯,掌令張龍八呈辭,權達準,持平金羽休未肅拜,李維謙未署經,監察茶時之意,敢啓。傳曰,知道。
傳于吳取善曰,入格儒生入侍。
傳于朴齊憲曰,遐土窮鄕,亦多有經行之士,弓馬之技可合收用者,而每都政提飭,都歸文具。今番則各別對掦事,分付兩銓。
傳于朴齊憲曰,忠臣·淸白吏·皇朝人子孫·軍功人及西北·松都人,加意收用事,分付。
傳于朴齊憲曰,生民休戚,專係於守令之治不治,今番則勿以視同例飭,各別擇差,俾有實效。
傳于朴齊憲曰,向因臺疏,聞金文正公祀孫年長,今日政初仕擬入。
傳于朴齊憲曰,今番直宿時,醫官賞典與三都監看役以下相地官等賞典,另爲擧行。
傳于朴齊憲曰,都承旨·右承旨·同副承旨竝許遞,今日政差出。
傳于朴齊憲曰,呈告京兆堂上許遞,今日政差出。
傳于朴齊憲曰,臺諫·玉堂竝許遞,今日政差出。
傳于朴齊憲曰,雖非親政,注書·尙瑞院官員,依例陞六。
尹顯岐陞六,代以金羽東爲假注書。
李在瀚陞六,代以李秉欽爲假注書。
朴齊憲,以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以吏批言啓曰,假注書陞六事,命下矣。今秋冬等褒貶居中,何以爲之?敢稟。傳曰,蕩滌。
朴齊憲啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
都政。吏批,行判書李光正,參判洪在喆進,參議未差,左副承旨朴齊憲進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官,平巿署官員,五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
以曺錫亨爲吏曹參議。
朴齊憲,以吏批言啓曰,新除授本曹參議曺錫亨,令政院牌招,以爲同參政事,何如?傳曰,允。
以吏曹參議曺錫亨牌不進罷職傳旨,傳于朴齊憲曰,只推。朴承圭爲瓦署別提,宋益洙爲典設別提,金汶根爲掌苑別提,朴有壽爲光陵令,梁道潤爲輸城察訪,軍資主簿二單金直善·徐箕輔,康津縣監任泰昇今加通政加資事,覆啓判下,趙徽林爲敦寧都正,趙冀永爲氷庫提調,李裕元爲掌樂正,金獻淳爲安城郡守,徐士淳爲歙谷縣監,典籍二單金大圭·李建春·洪秉琦爲氷庫別提,沈明圭爲內贍直長,尹會善爲禮賓直長,李寅會爲獻陵直長,劉錫祥爲平陵察訪,尹英培爲泰陵直長,李秉坤·宋惇熙爲禁府都事,韓致良爲濟用奉事,李遠英爲禁府都事,吳慶延爲司圃別提,洪哲謨爲漢城庶尹,金一麗爲章陵令,徐慶輔爲懷德縣監,劉錫爲鎭岑縣監,韓鎭序爲尙瑞直長,李象億爲禁府都事,李冕熙爲龜城府使,柳冀重爲定平府使,李垕爲長淵縣監。
又啓曰,臺諫玉堂多窠,今當差出,而擬望之人乏少,外任竝擬,何如?傳曰,允。以金應均爲應敎,朴基鎬爲濟用主簿,權震奎爲尙瑞副直長,權涑爲英陵令,林樂鎭爲慶尙都事,韓啓源爲校理,兪錫煥爲副校理,沈承澤爲修撰,南大儒·金昌秀爲典籍,韓鎭序爲引儀,成永文爲繕工副奉事,許雋爲東部令,兪致弘爲景慕宮令,鄭百昇爲義陵參奉,金漢雋爲南陽府使,李應謙爲鍾城府使,李敎益爲三水府使,具性喜爲甲山府使,鄭泰東爲肅川府使,李魯寬爲尙瑞直長,鄭世昌爲造紙別提,韓鎭序爲監察,金箕晳爲司僕主簿,金羽東爲獒樹察訪,閔致成爲大司憲,李時愚爲執義,韓升烈爲司諫,高萬九·李廷憲爲掌令。
傳于朴齊憲曰,望筒遲滯吏判推考。金鍵爲司饔奉事,李禹鉉爲典設別檢,宋益洙爲平巿主簿,李行潤爲富寧府使,李鼎相爲高原郡守,崇仁殿奉事單鮮于淑,沈膺泰爲校理,李濟達爲副校理,金益文爲修撰,鄭世昌爲監察,李光翼爲典設別提,金鳴鐸爲引儀,李玄文·姜冕奎爲典籍,白樂賢爲興陽縣監,洪奎永爲海南縣監,宋持養爲大司諫,白弘洙·金觀燮爲持平,姜斗煥爲獻納,閔致文爲左尹,李景在·李源祚·趙龜夏爲承旨,李馥亨爲濬源殿令,韓鎭序爲戶曹佐郞,李蘭孝爲監察,沈宜元爲典籍,金濬爲保安察訪,李彦周爲活人別提,鄭墰爲造紙別提,洪庭河爲智陵直長,卓碩行爲咸鏡都事,南正吉爲龍仁縣監。
傳于朴齊憲曰,吏曹判書推考。李鼎敍·韓致容爲正言,李啓朝爲同經筵,權命周爲軍資正,張龍八爲右通禮,鄭夏應爲金海府使,任弘模爲中和府使,金鎭右爲玄風縣監,具鍾祿爲保寧縣監,韓哲浩爲自如察訪,趙道淳爲副修撰,朴承圭爲監察,南秉哲爲安岳郡守,朴承儒爲光陽縣監,吳鼎周爲熊川縣監,李光翼爲監察,尹顯岐爲典籍,南大儒爲奉常主簿,金相愈爲瓦署別提,金觀垕爲淑陵奉事,羅漢基爲吏曹正郞,李宗秉爲順天府使,具行益爲開城經歷,宋達仁爲大同察訪,金敬鉉爲江東縣監,左尹單金鼎集,右尹單閔致文·鄭基世爲副修撰,李公翼爲工曹參議,李在瀚爲典籍,鄭匡一爲監察,朴承輝爲康津縣監。
傳于朴齊憲曰,望筒遲滯吏曹判書推考。金奎燮爲禮曹正郞,李肯憲·李源龍爲典設別提,李憲堯·李周萬爲兼引儀。
傳于朴齊憲曰,吏曹判書,從重推考。趙光濬爲禮曹正郞,魏鍾善爲佐郞,尹顯岐爲兵曹佐郞,李亨基爲兼引儀,趙鳳夏爲司成,禁府都事李秉坤,司饔奉事李熙浩相煥,禁府都事宋惇熙,長興奉事徐兢淳相換,禁府都事李遠英,司饔奉事金鍵相換。
傳于朴齊憲曰,望筒遲滯吏曹判書推考。李河錫爲氷庫別提,李㬚爲假監役,金在鼎爲慶基殿參奉,金曾鉉爲健元陵參奉,姜漢喆爲齊陵參奉,崔胤秀爲貞陵參奉,姜羲永爲英陵參奉,金成九爲莊陵參奉,李鼎寅爲明陵參奉,金蓍中爲惠陵參奉,韓體範爲淑陵參奉,李攀鱗爲純陵參奉,姜鳳煥爲順康園守奉官,曺瑩承爲昭寧園守奉官,柳來駿爲明陵別檢,朴鍾元·閔華鏞·李亨烈爲假引儀,兼春秋單趙光濬。
金羽東外任,代以卓景秀爲假注書。
朴齊憲,以吏曹言啓曰,今此正朝祭,當爲磨鍊,而除老病公頉,實無推移排比之路,依近例刑官·司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
兵批,行判書朴岐壽進,參判李羲肇,參議趙亨復病,參知李元會入直進,右承旨吳取善進。啓曰,今日都目政事時,本曹堂上不可不備,而參判李羲肇,參議趙亨復病不來,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔守令及虞候·未準朔禁軍將,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
又啓曰,京畿水使,今當差出,而當品中可擬之人乏少,堂上曾經兵使及同道守令,竝擬,何如?傳曰,允。以趙冀永爲知事,李景純爲宣傳官,李仁模·李仁奎·金吉淳爲五衛將,訓鍊判官崔致駿,主簿李紳權·鄭學田·閔哲鏞以上加設,依定式減下,訓鍊主簿單姜完碩本院去官,同知單崔世寬,僉知三單金魯學·朴弘鎭·林龍鉉,護軍單趙德永,副司果單崔瑆煥,及第李履信·李初永,前部將金濟亨,前主簿李奎文·李明七以上今加折衝加資事,覆啓判下,韓取善爲忠翊將,李信權爲訓鍊判官加設,金鍾亨·朴晟煥·金炳三爲加設主簿,李宅熙爲順天營將,呂東冕爲淸州營將,李熙麟爲京畿中軍,李根永爲江原中軍,張鉉德爲平安兵虞候,副護軍李明七·李奎文·李履信,以李尙迪爲五衛將,李履信爲忠翊將,李文相爲彌助項僉使,金德曾爲赤梁僉使,金啓嶂爲首陽別將,副護軍單李初永·姜漢過爲滿浦僉使,梁國佐爲椒島僉使,任致貞爲車嶺僉使,金得成爲新智島萬戶,金箕錫爲馬島萬戶。
吳取善,以兵批言啓曰,五衛將李仁模前任統虞候,李仁奎前任南虞候,金吉淳前任平安兵虞候,上來間該廳番次苟艱云,李尙迪,忠翊衛將韓取善·李履信,俱以病難供職,呈狀乞遞,竝改差,何如?傳曰,允。康履昊爲五衛將,尹用善爲忠壯將,許采爲部將,金振錫爲平山浦萬戶,金商宥爲加背梁萬戶,僉知單李仁奎,副護軍金在田·李根友·李時在,副司直曺錫雨·鄭鎏·趙道淳·柳光睦,副司果申泰運·李敬溥,以趙道淳·沈膺泰爲文兼,尹錫夏爲守門將,李祉秀爲高山里僉使,崔致獻爲碧團僉使,柳之奫爲訓鍊僉正,金東翼爲統虞候,崔泰雄爲西北僉使,南時弘爲阿山萬戶,朱愼達爲長壽別將,僉知二單李尙迪·李履信。
又以兵批言啓曰,僉知中樞府事姜彝文,除授在外,過限未肅拜,五衛將康履昊,時在濟州,上來無期云,竝改差,何如?傳曰,允。許桂·朱之麟爲五衛將,權麟濟爲文城僉使,胡禮臣爲九月別將,李根植爲林土別將,李有新爲訓鍊僉正,朴允陽爲黃海中軍,李奎爲忠淸兵虞候,金漢雄爲南虞候,李珌秀爲波知僉使,僉知單韓取善,李初永爲忠翊將,金益洪爲守門將,姜彝五爲晉州營將,權載秉爲薪島僉使,李南瑞爲黃海兵虞候,朴大榮爲忠翊將,李兼熙爲訓鍊正,李熙敬爲都摠都事,金宅基爲京畿水使,趙恩宣爲包伊萬戶,順天營將李澤熙,淸州營將呂東冕,京畿中軍李熙麟,江原中軍李根永,平安兵虞候張鉉德今加折衝加資事,承傳,李慶年爲僉知,申命沆爲羽林將,朴昌健爲五衛將,白胤洙爲訓鍊副正,洪秉周爲判官,僉知單許桂·朱之獜。
又以兵批言啓曰,五衛將許桂·朱之麟·朴昌健,俱以病難供職,呈狀乞遞,竝改差,何如?傳曰,允。白樂贊·柳宗魯爲訓鍊主簿,副護軍李宅熙·呂東冕,以李種兢爲宣傳官,白樂善爲武兼,鄭垕爲守門將,裴德海·馮學祖爲五衛將。
傳于吳取善曰,望筒遲滯兵判推考。李綺秊爲訓鍊僉正,南履完·蔡東奎爲武兼,李秉稷·李台鎭·宋啓亨爲五衛將,李尙周爲都摠都事,趙庚植爲訓鍊主簿,柳之奫爲鎭東萬戶,李宇斌爲武兼,李熙敬爲訓鍊僉正,李鍾五爲都摠都事,僉知三單申命沆·李秉稷·李台鎭,護軍安光直,副護軍南獻敎·金英根·林翰鎭·趙果永,副司直姜必魯·趙完植·金穰根·張龍八·權達準·李豊翼·柳興奎·金鎭右·李維謙·金羽休·韓文爀,副司果趙鳳夏·李濟達·沈膺泰·尹定鉉·金錫熙·李參鉉,以李容德爲訓鍊主簿,李熙敬爲仁遮外萬戶,僉知三單朴昌健·裴德海·李初永,護軍金箕晩,副護軍閔晉鏞,以洪秉周爲訓鍊僉正,李九東爲判官,洪秉周爲西水羅萬戶,吳昌烈爲楊州監牧官,金炳一爲訓鍊僉正,許煜爲主簿,李志益爲宣傳官,李基祚爲訓鍊判官,李謙周爲都摠都事,鄭宅基·金商雨爲訓鍊主簿,趙達亨爲守門將。
傳于吳取善曰,兵判推考。鄭雲斗爲備邊郞,鄭斗源爲武兼,金愚商爲守門將,李明熙爲宣傳官,元世熺·趙萬赫·高濟渙·金善慶·李寅喜爲武兼,李璜周·金啓淵·金正求·李行奎·李種龍·趙秉學爲部將,柳鶴珪·崔洪賢·全敬祿·張度相·金翊衍·金禹鉉爲守門將,張錫瑢爲東道參軍,權管秩雲頭里康鵬翼·小吉號里裴錫祿·大坡兒成龍錫·楸仇非李漢奎·梁永萬洞金利大,副司果金聲求·趙羲復·申命溵·洪載謨·金顯世·姜鎭午·丁箕煥·沈樂韶·趙德觀·秦慶俊·尹行慶·姜文欽·尹錫夏·南正倫·南錫玄·申命濈·韓重錫·吳道敬以上竝單付。
吳取善,以都摠府言啓曰,今日入直內三廳武兼·禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
吳取善啓曰,明日正朝望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
以兵曹參議趙亨復牌不進罷〈職〉傳旨,傳于朴齊憲曰,只推。
傳于朴齊憲曰,守令·邊將初仕人,皆令明日待令。
癸卯十二月二十六日辰時,上御重熙堂。入格儒生入侍時,左副承旨吳取善,假注書李在瀚,記事官張鉉喆,別兼春秋李裕元,以次進伏,賦三下幼學李敎英,之次草三下幼學韓正敎,之次次上生員金萬根,幼學金鳳集,序立階下訖。取善進前奏曰,儒生使之次第陞堂乎?上可之。敎英等以次陞堂,奏職姓名訖,退立階下。取善曰,儒生中,趙濟升有身病,不得入來矣。給分以上,使之先退,其餘施賞乎?上可之。萬根等以次跪受賞,引儀唱四拜,儒生等行禮訖,使之退出。取善曰,昨日科次入侍時,入格儒生,以延英門外施賞之意,傳敎書出矣。今日旣爲入侍,則傳敎當爲改書出乎?上可之,仍命書傳敎曰,入格儒生,明日待令。出榻敎取善曰,今日儒生頒賞行禮時,東西唱引儀,當爲來待,而只有入直一員擧行,事體所在,極爲未安。本院請推之外,無他可施之罰,何以爲之乎?上曰,何爲致此乎?取善曰,出直引儀,當爲待令,而入侍命下之後,未及知委待令,事勢似或然矣。上曰,然則置之,可也。仍命退,承史以次退出。
上在昌德宮。停常參·經筵。
李源祚啓曰,大司憲閔致成,掌令高萬九·李廷憲,持平白弘洙·金觀燮在外,執義李時愚牌不進,監察茶時之意,敢啓。傳曰,知道。
吳取善啓曰,來初一日,輪對日次,而正朝問安相値,頉稟之意,敢啓。傳曰,知道。
傳于金大根曰,守令·邊將·初仕人入侍。
李源祚啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣源祚,今日正朝望闕禮習儀進去,下直之意,敢啓。傳曰,知道。
以執義李時愚,司諫韓升烈,獻納姜斗煥牌不進罷職傳旨,傳于金大根曰,只推。
以應敎金應均,校理沈膺泰,副校理李濟澾,修撰沈承澤·金益文,副修撰趙道淳·鄭基世牌不進罷職傳旨,傳于吳取善曰,只推。
吳取善啓曰,玉堂上下番俱空,事甚未安。應校金應均,校理沈膺泰,副校理李濟達,修撰沈承澤,副修撰趙道淳·鄭基世,旣有只推之命,竝卽牌招,推移入直,何如?傳曰,允。
以濟州牧使李容鉉啓本,莫重祭享,未卽承闕,當停而行之,應行而停之,惶恐待罪事,傳于金大根曰,勿待罪事,回諭。
金大根,以漢城府言啓曰,朝官年八十,士庶年九十以上人,每年歲首,依法典陞資事,定式矣。令各該府,搜訪報來後,加資人職姓名,別單書入,而其中奉朝賀金履陽,今年爲九十,旣已資窮,不得循例入錄之意,敢啓。傳曰,知道。
吳取善,以禮曹言啓曰,濟州牧使封進去十一月令宗廟·徽定殿·景慕宮薦新唐柚子,今日當爲薦進,而山陵薦新唐柚子,則未及封來矣。莫重薦獻,不可後時,依前例以宗廟薦新加封唐柚子,魂殿內官,陪進陵所薦進,而山陵薦新之不爲封進,萬萬悚然。該牧使所當重勘,而以乳柑·洞庭橘之山陵闕封事,纔有請推,道臣査啓,尙未上來,論罪一款,今姑安徐,今此唐柚子之闕封委折,亦令道臣,一體詳査狀聞後勘處,何如?傳曰,允。
又以禮曹言啓曰,來正月初一日,行昭寧園正朝節享時,兩官當爲備員將事,而新除授守奉官曺瑩承,時在全羅道長興地,勢無趁期上來之望云。在外守奉官曺瑩承,今姑改差,其代,卽令該曹,以在京無故人口傳差出,以爲備員擧行之地,何如?傳曰,允。
又以宗簿寺提調意啓曰,璿源譜略修正事,命下矣。國朝御牒書寫官一員,校正官一員,依例以宗班差出,而本寺郞廳三員,別工作監役官一員,竝差祭安徐,凡公會勿參,使之專意董役。出草校讐編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
金大根,以備邊司言啓曰,以先正臣金麟厚祀孫初仕入擬事,昨有下敎,而及見都目,惠陵參奉金蓍中,首擬蒙點矣。春間因臺臣金羽休陳疏,先正祀孫,使之立大中后,已有收議判付,則日前臺臣疏中,又以祀孫二字,加之蓍中,胡亂陳達,致使莫重恩命,反不免上有錯授,下有冒受之失者,揆以事體,萬萬駭歎。惠陵參奉原望筒勿施,司直金羽休,施以譴罷之典,已下承傳,待祀孫年滿,卽爲擧行之意,分付銓曺,何如?傳曰,允。
義禁府啓目,定平府使柳得魯原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,守門將具龍圭·李仁植等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良爲敎。
平安監司李憲球疏曰,伏以聖候康復,帝眷彌隆,景寢告成,坤徽永閟,忭祝之忱,慟冤之情,率普惟均。臣於慶哀之會,終始逖違,跡阻班聯,區區下誠,祗不禁瞻望戀結之至。仍念臣,以殿最事,自干罔赦之誅,特敎辭旨,萬萬非爲人臣子所敢食息圖全,四體震剝,五內遁喪,鑽地跼天,求死不得,竊意司直之論,必有以處臣者,屛竢側聽,亦旣有日。而第念以臣負犯,不卽早自就滅,晏然榮次,苟同無故,典憲所未聞也,敢效獄中上書之義,冒萬死仰乞威命焉。夫歲二考績,所以黜幽陟明,分九重宵旰之憂,繫一方謠呻之政,而臣於此,始旣柔懦廢縱,專昧職思,終又惶恐隕越,自露其容護掩覆之跡,卒不免爲瘝墜官守,辜恩慢命之歸。夫有臣如此,而金木之不加,將何以警具僚而憚百隷也?況臣以受恩如天,糜粉莫酬之蹤,冒膺重寄,榮寵到極,難報之誠,宜萬萬有倍於餘人,而剛不足以猛斷,明不足以周察,臨事昏謬,天奪其魄,雖使臣自爲之說,顧安所倖逭也?至於啓本中闕漏,卽此一事,已見其全不審愼,到手輒錯之本末,而比之於馬欠一足,厥辜當何居也?問備薄勘,非不爲滿心惶恧,而今臣之罪,有大於此者,由前由後,惟有遄被威殛,得以一分自恔於心,是臣分也,泥首席藁,言不知裁。伏乞聖明,亟降明命,下臣司敗,蔽臣以當施之律,千萬泣祝。臣無任云云。
癸卯十二月二十七日辰時,上御重熙堂。守令·邊將·初仕人入侍時,行都承旨李景在,左承旨金大根,假注書李秉欽,別兼春秋李裕元,記事官趙龜植,以次進伏,順天府使李宗秉,安岳郡守南秉哲,定平府使柳冀重,龜城府使李冕熙,中和府使任弘模,龍仁縣令南正吉,熊川縣監吳鼎周,保寧縣監具鍾祿,鎭岑縣監劉錫,玄風縣監金鎭右,光陽縣監朴承儒,興陽縣監白樂賢,海南縣監洪奎永,滿浦僉使姜漢過,彌助項僉使李文相,赤梁僉使金德曾,椒島僉使梁國佐,碧團僉使崔致獻,平山浦萬戶金振錫,加背梁萬戶金商宥,薪智島萬戶金得成,馬島萬戶南箕錫,齊陵參奉姜漢喆,英陵參奉姜羲永,序立階下訖。上曰,史官分左右,守令進前,奏職姓名。宗秉等以次進前,奏職姓名訖。大根曰,邊將則宣傳官奏職姓名乎?上可之。宣傳官李信英,奏漢過等職姓名訖。上曰,初仕人進前,奏職姓名。漢喆等以次進前,奏職姓名訖,以次退出。上曰,史官就座。仍命退,承史以次退出。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李景在啓曰,左副承旨朴齊憲,同副承旨趙龜夏,今日不爲仕進,竝卽牌招,何如?傳曰,允。
吳取善啓曰,三品官之無得過三日循例請牌,曾有定式矣。敦寧都正趙徽林,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
執義李時愚啓曰,臣言議風采,本不近似於淸朝耳目之任,而栢府除旨,忽下於千萬夢想之外。臣感恩怵義,雖不得不張皇出肅,而第臣於合啓中,竊有私義之不可聯參者,曾叨是職,旣蒙恩諒,今臣處義,與前無異。請命遞斥臣職。答曰,依啓。
以應敎金應均,校理沈膺泰,副校理李濟達,修撰沈承澤,副修撰趙道淳·鄭基世牌不進罷職傳旨,傳于吳取善曰,只推。
吳取善啓曰,玉堂上下番俱空,事甚未安。應敎金應均,校理沈膺泰,副校理李濟達,修撰沈承澤,副修撰趙道淳·鄭基世,旣有只推之命,竝卽牌招,推移入直,何如?傳曰,允。
以左副承旨朴齊憲,同副承旨趙龜夏牌不進罷職傳旨,傳于李源祚曰,只推。
傳于李源祚曰,坐直承旨推考。
吏曹口傳政事,以李秉欽爲昭寧園守奉官。
兵曹口傳政事,副司果單尹致賢。
吳取善,以內醫院都提調意啓曰,本院別付料四窠中三窠,例付三廳,首醫一窠若有闕,則草記稟旨事,曾有定式矣。今此吳昌烈外任代,以何醫官塡差乎?醫官望單子,依例書入之意,敢啓。傳曰,知道。
又以承文院都提調意啓曰,會寧·慶源交易事,禮部咨文,今纔出來矣。回啓依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以宗簿寺提調意啓曰,璿源譜略修正事,命下矣。進上件,以幾件封進,五處璿源閣奉安件,依例全秩爲之,而在前譜略修正時,子孫錄中未及載錄處,有釐正之例,今亦依此擧行,何如?傳曰,允。一件封進。
又以禮曹言啓曰,卽接貞陵令所報,則來正月初一日行本陵正朝節享時,兩官當爲備員將事,而新除授參奉崔胤秀,時在江原道春川地,勢無趁期上來之望云矣。在外參奉,今姑改差,其代,卽令該曹,以在京無故人口傳差出,以爲備員擧行之地,何如?傳曰,允。
又以成均館大司成意啓曰,本館入直,久任郞廳外,他郞廳不得入直,若有代員替直之事,則草記代直事,曾有定式矣。司成趙鳳夏內閣進,直講柳泰東,典籍李玄文俱爲差祭,時無入直之員,以他郞官,姑爲代直,何如?傳曰,允。
李源祚,以兵曹言啓曰,來甲辰年各處頒給信漢符別單及文宰二品以上,武臣蔭官曾經摠管人員章標頒給別單,修正以入之意,敢啓。傳曰,知道。
又以訓鍊都監言啓曰,今十二月二十八日·二十九日年終起火時,次知將官將校姓名兼別破陣等容貌年歲,火箭數爻,竝別單書入之意,敢啓。傳曰,知道。
又以右邊捕盜廳言啓曰,本廳兼從事官趙庚植,身病猝重,勢難察任,改差,何如?傳曰,允。
知事趙冀永疏曰,伏以坤徽永閟,慟廓冞切於臣民,聖痘平復,吉慶增鞏於宗祊,咷笑之際,無以仰喩。仍伏念臣,猥從樗櫟之散材,濫荷鎖鑰之重寄,誠非忽於圖報,而昏謬有所不逮,治罔效於承流,而愆尤自致莫掩,持節滿瓜,徒費厚廩,每自循省,惟譴何是俟。乃者先寢董工,再奉賞典,以三載不興之績,招八座非分之地,臣誠畏懼,食息未安。臣固知我聖上,推奉先之孝,極逮下之恩,而是果何等階品也?曾或聞地望之爲前列,踐履之爲久次,才諝勞勩之爲可奬可擢而後,因緣事會而授之者耳,夫豈有如臣匪才,如臣罔功,僥倖而叨冒於正卿之班哉?且臣策名淸時,三十年所,外內颺歷,不爲不多,前後寵眷,不爲不厚,而夷考其所以仰答者,則實無寸長尺能之可見者,倥倥然一老措大而已,而轉眄之項,頭髮又如許矣。嵬升峻擢,夢想不到,冗班散秩,分所自甘,而今乃一切反是,負乘之懼,猶屬臣身,名器之玷,諒非細故。臣於納符之日,不敢不抗顔叩謝者,揆情度義,竊自附慰賀之忱,而因仍自居,晏若固有,亦非臣微諒之所敢出也。玆庸略控實情,仰瀆崇嚴。伏願聖明,俯賜鑑照,亟收臣資憲資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
水原留守徐憙淳疏曰,伏以日月迅邁,徽定殿虞卒奄畢,愴慕冞新,小大同情。仍伏念臣以不才,待罪居留,今已七改月矣。報蔑涓埃,無所稱塞,愧恧之私,恒切于中,而臣之偏母,今年爲八十有二矣,眞元漸損,喘息常凜,偶因月初寒沍之候,猝嬰風痰滯眩之祟,委頓床第,神識不周,食飮全阻,證形沈劇。臣時在營,得聞急報,蒼黃登途,罔夜馳歸,朝夕煎灼,左右扶將,幸賴刀圭之力,稍獲分寸之效,而第臣有悚蹙不安者,殿園享官,至有移差,事非獲已,心實靡措。顧臣此時情地,雖使母病,快得痊安,遽然離舍,其勢末由,玆敢短章呼籲,言出至懇。伏乞聖慈,俯賜體諒,亟遞臣所帶之職,俾免曠務,以便救護,則自玆以往,老母餘年,皆聖上今日恩許之攸賜,而臣當感戴洪造,隕結爲期矣。臣無任云云。答曰,省疏具悉。卿其勿辭,任便救護。
敦寧都正趙徽林疏曰,伏以臣,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
大殿·大王大妃殿·王大妃殿,內閣·政院·玉堂·朝廷二品以上·六曹堂上·奉朝賀除夕單子問安。答曰,知道。
李源祚啓曰,大司憲閔致成,掌令高萬九·李廷憲,持平白弘洙·金觀燮在外,執義未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
李景在啓曰,左副承旨朴齊憲,同副承旨趙龜夏,今日不爲仕進,竝卽牌招,何如?傳曰,允。
傳于吳取善曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李景在曰,左副承旨·同副承旨竝許遞,前望單子入之。
承旨前望單子入之,閔致文·趙徽林落點。
吳取善啓曰,明日正朝望闕禮,依例爲之之意,敢啓。傳曰,知道。
李源祚啓曰,密符親納,例也,而前全羅監司徐箕淳,謂有情病,使其褊裨替納,事甚未安。推考,何如?傳曰,允。
吳取善啓曰,副應敎未差,校理韓啓源,副校理兪錫煥在外,修撰金益文,副修撰趙道淳差祭,玉堂上下番俱空,已至多日,事甚未安。應敎金應均,校理沈膺泰,副校理李濟達,修撰沈承澤,副修撰鄭基世,旣有只推之命,竝卽牌招,推移入直,何如?傳曰,允。
以應敎金應均,校理沈膺泰,副校理李濟達,修撰沈承澤,副修撰趙道淳·鄭基世牌不進罷職傳旨,傳于李源祚曰,只推。
吏曹口傳政事,以李啓昌爲貞陵參奉。
李源祚啓曰,金虎門·宣仁門標信請出之意,敢啓。傳曰,知道。
吳取善,以奎章閣言啓曰,原任直提學徐熹淳母喪,依定式遣檢書官,傳給內賜賻物以來之意,敢啓。傳曰,知道。
又以內醫院都提調意啓曰,提調金興根,遞差禮曹判書矣。時無職名,令該曹口傳付軍職,何如?傳曰,允。
兵曹口傳政事,大護軍單金興根。
吳取善,以禮曹言啓曰,來正月初一日行健元陵正朝節享時,兩官當爲備員將事,而新除授參奉金曾鉉,身病猝重,萬無進參之望云。今姑改差,其代,卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以趙秉元爲健元陵參奉。
吳取善,以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以成均館大司成意啓曰,每於歲末,圓點準點儒生別單書入事,曾有定式矣。依定式當年條準圓點儒生,別單書入之意,敢啓。傳曰,知道。
李源祚,以兵曹言啓曰,新除授南虞候金漢雄,父病沈劇,萬無登道赴任之望,呈狀乞遞。親病旣如此,則有難强令赴任,依例罷黜,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲日中習射技放,而除夕相値,不得設行之意,敢啓。傳曰,知道。
又以都摠府言啓曰,副摠管金鼎均,以社稷祈穀大祭終獻官,肄儀進參事,議政府晝仕出去之意,敢啓。傳曰,知道。
吏曹啓目粘連,觀此敦寧都正趙徽林上疏,則以爲臣本無敦寧,揆以格例,自在應遞,伏乞鑑諒,照例遞改亦爲白有臥乎所,旣無敦寧,則揆以公格,不可仍置,敦寧府都正趙徽林,依例改差,何如?判付啓依允。
