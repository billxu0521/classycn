大行大王初喪。
朝哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。晡哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。靈床移奉後,中宮殿·世子嬪宮·世孫宮,內閣·政院·玉堂·藥房奉慰單子問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀奉慰單子問安。答曰,罔極。
藥房口傳達曰,靈床今將移奉,伏惟孝心哀慕,益復罔極。累日攀擗之餘,傷損必多,湯元糜粥,一器奉進,加意勉進,而奉勸于中宮殿·世子嬪宮,千萬伏望,敢達。答曰,罔極。當仰勸于中宮殿·嬪宮矣。
藥房口傳達曰,朝者所入湯元糜粥,不審已有所進乎?臣等不勝憂慮,玆敢更爲封進,抑哀勉進,亦爲奉勸於中宮殿·世子嬪宮,千萬伏望,敢達。答曰,罔極。當仰勸于中宮殿·嬪宮矣。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,冤乎痛矣。此何等時也?惟我大行大王,治化方隆,奄棄臣民,王世孫邸下,寶齡幼沖,㷀然在疚,國勢之安危,迫於呼吸,人心之震盪,靡所底定。臣等之仰籲於坤聖殿下,亶出爲宗社大計也。考之前代,參以國朝,已例班班,則何不穆然深思,愓然開悟,少抑崩迫之情,而勉循群下大同之請乎?臣等非不知此時瀆擾,萬萬惶悶,而安危所係,不得請則不敢已者也。玆敢涕泣而更此冒陳。伏乞特賜允從,永綏我東億萬年無疆之基焉。惶恐敢啓。中宮殿以諺書答曰,何忍於此時,如此强迫乎?
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,臣等之屢煩陳龥,亦旣三四矣,每奉批旨,自不覺衷情震剝,聲淚俱逬。此時我邸下哀號崩迫之情,尤可以仰想。嗚呼,宗社之無托,臣民之無主,今幾日矣。帝王之孝,異於匹庶,是以夫子論達孝,以踐位爲先,康王在宅宗,以冕服行禮,此實萬世不易之典,亦列朝已行之禮也。邸下徒以哀痛之極,而靳許莫重之禮,是豈所以仰體大行大王眷顧付畀之意乎?悶迫抑塞,玆又涕泣陳之。伏乞幡然勉回,卽賜允許,以答億兆之望,千萬顒祝。惶恐敢達。答曰,轉益罔極,何爲屢煩也?
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,今日之請,苟可以少緩,則臣等雖極愚頑,顧何敢以非常之事,屢擾於哀遑崩迫之中哉?惟我邸下,睿質天成,令聞日彰,而至若民國之萬幾,朝廷之百度,自非閱歷之久,必待乎學習而後熟,而大行大王身敎之盛,嗚呼已矣。今日所仰恃者,豈不在於我坤聖殿下乎?噫嘻,値泣弓之大故,行垂簾之故事,卽有國之變禮,而在古創行,亦出於不獲已者,以其不如是則無以護國勢於綴旒,奠邦基於磐泰。伏念我聖母,盛德陰功,遠邁女堯,而況國朝已例,可以仰述於今日,則一日二日,邁邁如是,誠非臣等之所望也。伏乞亟降明命,以副臣庶號泣顒祝之忱焉。惶恐敢啓。中宮殿以諺書答曰,俄已盡言,更勿煩請,望也。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,宗社之責至重,億兆之望至切,而乃以哀疚之情,尙靳踐行之禮。臣等之屢煩哀龥,是豈可已而不已者耶?又況我殿宮之所依賴而恃望者,惟在於邸下早定位號,而上下相持,抑毋乃坤聖殿下固辭垂簾之儀者,亦由於邸下固拒嗣位之請而然耶?國體徒歸傷損,輿情轉益悶迫。伏乞邸下,先自勉循,仍以仰懇,則以坤聖止慈之德,豈不感回而卽賜允從乎?更願邸下,亟擧大禮,上慰宗社之靈,下答億兆之情,千萬泣祝。惶恐敢達。答曰,轉益罔極而已。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官啓曰,伏以,臣等之連日祈籲,非獨臣等之言,卽八域群生之同情也。顧今日何等時也?皇穹不弔,大行大王,奄棄臣民。世孫邸下之繼序嗣位,宗社固有托矣,神人固有依矣,而寶齡尙少,萬幾至繁,所以自古有垂簾同聽之典,有宋宣仁,女中稱聖,粵我貞熹·貞純大妃,德徽嗣音,往牒可稽,而我家禮亦然。殿下若念及於此,豈忍以國家大事,非一婦人所知爲敎乎?臣等亦具彝性,豈敢不仰揣殿下之情事,而涕泣煩請於哀遑崩迫之中,至再至三而不已者?誠以今日國勢之綴旒,民情之波盪,其所維繋而底定者,惟在於殿下一言之允許。伏願殿下,慮國勢之靡所止泊,念群情之不可終拂,誕降明諭,亟遵彝典,涕泣顒祝之至。惶恐敢啓。中宮殿以諺書答曰,時日變遷,慟冤罔極,天地茫然。如此之言,生不欲聞矣。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官達曰,伏以,天位不可以暫曠,群情不可以終遏,臣等同我百僚,疾聲哀籲,亦已屢矣。而每奉批旨,只以不忍答爲敎,臣等讀之未半,不覺聲淚俱發,繼之以抑鬱悶塞之至。此時我邸下哀號崩迫之衷,臣等亦豈不仰認?而第伏念任情致哀者,孝之疏節也,踐位行禮者,孝之大經也。是以聖人制作之盛,王朝典禮之備,莫尙於有周,而繼序訪落之頌,旣作於在疚之日,服冕踐阼之儀,式行於宅宗之時,誠以宗社付托之重,臣民維繋之切,不容斯須可緩,而至情之煢煢皇皇,猶不暇自恤而然也。嗚呼,宗社之無托,臣民之靡繋,于今幾日矣。邸下若徒以哀痛不忍之故,而一向靳許,致使莫重莫大之大經彝典,曠久淹延,則非但擧國人情之轉益悶迫,是豈惟天惟祖宗所以眷顧付畀之意乎?節目講定,不啻時急,而兪音尙閟,輿情愈迫,玆又涕泣而陳之。伏乞少抑至哀,亟回睿聽,以答億兆之望。垂簾之請,今已至三,而尙未蒙許,亦伏望仰稟慈聖,早賜指揮焉。惶恐敢達。答曰,小子罔極之心,與昨日同也。垂簾之典,日夜顒祝耳。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官啓曰,臣等仰念宗社之大計,備陳擧國之同情,瀝血屢籲,至三至四,而慈心莫回,群情愈迫,庭啓洊上,方切顒祝。及伏承批旨,不惟不賜允許,至有不敢承聞之敎,臣等奉讀未竟,抑塞罔措,益不勝五內之崩隕。惟我邸下,天縱之姿,善繼善述,而第念沖齡,當艱大之業,萬機之繁,或難於獨斷,肆於歷代曁我朝,皆有已行之典,以安無疆之基,顧今國勢之岌嶪,有甚於往時,於昭在天之靈,亦必眷顧而憂念,厚有望於慈功之默運,則以殿下平日保佑之至誠,豈不念及於此,而終始靳持,今至幾日,尙遲一兪耶?嗚呼,此何等時耶?四百年宗祧之托,億萬衆生靈之望,惟在於儲君之昭承,慈德之光覆,維持鞏固,益奠磐泰之業。伏乞淵穆之度,幡然回悟,誕宣明旨,以鞏邦基,弘濟時艱,不勝懇祝之至。惶恐敢啓。中宮殿以諺書答曰,俄旣悉言,更勿煩請,望也。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官達曰,臣等慟弓劍之遽遺,幸宗祧之有托,苟延視息,少須臾不死,小大咸造,涕泣陳籲,冀蒙開納之音者,卽天經人彝之所不容已也。而每奉批旨,若曰有不可聽,又若曰何忍爲答。嗚呼,邸下所不忍聞之事,臣等亦何忍言之不已,至於三四,而夫豈以不可聽之事,致煩酬應於皇皇哀疚之中哉?臣等竊伏以爲,今邸下之所可善繼善述者,罔不在厥初,而踐位行禮,爲聖人之達孝,則臣等之以大行大王庚申所已行之禮,爲邸下陳之,其可已乎?又況臣等,方以垂簾故事,屢籲於慈聖殿下,伏惟我慈聖,至仁至慈,亦必哀沖年艱大之會,㦖宗國孤危之機,不忍使邸下,獨運於萬幾之煩,此又臣等之所日夕蘄祝,而今日之事,孰有大於先講嗣服之儀,誕擧應行之禮乎?國勢之鞏固在此,人心之維繋在此,不可緩也。伏乞勉回睿思,亟降兪音,用答群情,不任伏地泣懇之至。惶恐敢達。答曰,罔極之情,益無可言。
沈象奎達曰,明日大斂時,時原任大臣·閣臣·承旨·禮曹三堂上·工曹判書·兩司長官·玉堂·春坊各一員,依例入參,何如?令曰,依。
以梓宮望單子,令于李穆淵曰,以副望更爲奉來。
李穆淵,以禮曹言達曰,因臣曹草記,今此大喪,王世孫成服日節次,當爲磨鍊,而謹按禮記·疑禮問解·五禮通考,諸說不一。事體莫重,下詢大臣及館閣堂上·在外儒賢處之事,依下矣。發遣郞廳收議,則領中樞府事臣李相璜以爲,今此禮臣詢議之請,卽以因喪而冠之,不能無疑於禮之常變也。邦禮雖與士禮不同,惟冠則本由士禮而作,遂以推用於邦國者也。以士禮則因喪而冠,雖三年亦可,卽禮之經文也。宋儒陳澔之註,有斬衰不可之說,此似可疑。然旣無確然之左驗,已不可據以爲歸。及其註雜記也,則乃曰,當冠而遭五服之喪,則因喪而遂加冠。旣曰五服皆可冠,則斬固在五服中矣,一人之言,前後相戾如是,尤不可以無憑之註說,而疑昭載之經文。然則士禮之當冠已如此,以邦禮則周成王嗣立,旣葬而冠,以朝祖而見諸候。旣葬猶可冠,則以喪而冠,尤無可疑。且按家語冠頌有曰,君薨而世子主喪,是亦冠也,又曰,古者王世子雖幼,卽位則尊爲人君,而治成人之事,何冠之有。此因孟懿子之問,而夫子答之如是。然則邦禮之尤重於士禮,而其當冠有如此,明儒歸有光·徐師曾,論天子諸候喪冠,本聖人之言,而推演爲說,俱非無稽而然。由前而士禮之喪冠,載於經文,由後而邦禮之喪冠,又有周典孔訓,此庶爲今日參酌援引之資。然臣本謏陋昧禮,重以號隕迷惘,神思不接,無以廣考仰對,惟願更爲博詢而處之云。議政府領議政臣沈象奎以爲,因喪而冠,變禮之大者,而猶爲之者,大不得已而然也。喪非可冠之時,而不冠則其不可,尤有大於非時而冠。故蓋亦恤恤焉而爲之耳。禮雜記曰,以喪冠者,雖三年之喪可也,旣冠於次,入哭踊三者,三乃出,家語孔子答孟懿子之問曰,君薨而世子主喪,是亦冠也。記傳聖訓如此,故先儒之論以爲,主重喪者,不可着童子之服,此卽所謂不可尤有大於非時而冠也。左氏傳,魯季武子之對晉侯曰,君冠必以祼享之禮行之,以金石之樂節之,以先君之祧處之,禮必備具,其重如此。而以喪冠,不但禮無以備具,乃哭踊而爲之,其不得已有如此。踐位承統,主君父之喪,尊爲人君,治成人之事,雖幼不可以童子行之也。因喪而冠,其說亦多,此特其槪,邦禮尤有所重。臣之空疏昏耄,今又號慟迷惘,實不足與議,誠惶誠懼。伏惟睿裁云。左議政臣洪奭周以爲,周成王十四而冠,見於大戴記,魯襄公十二而冠,見於左氏傳,是天子諸侯,皆有未冠而嗣位者也。嗣位之時,旣未及冠,則頭上所加,亦必別有其制,而今不可考矣。唐開元禮,有皇帝加元服儀,未冠之時,着空頂黑紒幘·絳紗袍,而嗣位時服色,則無所表見。以我朝典禮言之,則東宮之沖年受冊,以七章服,而加幘於首,嗣位之服,亦似當傍照此例,以九章衮服,加幘于其上。而舊典之無所明著者,有不敢臆斷而創說。若以禮曹草記所引冠頌之文見之,則其曰,君薨而世子主喪,是亦冠也者,本出於大戴所稱孔子之言。而明儒徐師曾,推演其義曰,不幸天子崩,太子未冠,則冕而踐阼,不行冠禮。徐氏之說,雖非有經傳明文,而旣因聖言而推演者,則亦不可遽歸之於無稽之論,此或爲今日可援之證。至於因喪而冠,雖三年亦可,則禮固有明文矣。斬衰不可之說,只見於宋儒陳澔之注解,絶無他可據之左驗。而陳澔之注雜記也,乃曰當冠而遭五服之喪,則因喪成服,而遂加冠,此禮無分服之輕重。旣曰五服,則斬衰亦在其中矣。以陳氏一人之說,而前後之矛盾若此,又何可執此而致疑於禮經之本文乎?見我東先正,旣以斬衰而冠,爲有據,而識禮之家,至今皆遵而行之,不以爲疑,此一款,恐無甚悖於禮意。而王朝之禮,與士庶有異,以臣疏淺蔑學,亦未敢質言硬定。惟願博詢而處之云。右議政臣朴宗薰以爲,謹按禮雜記曰,以喪冠者,雖三年之喪可也,家語夫子答孟懿子之問曰,古者王世子雖幼,其卽位則尊爲人君,人君治成人之事者,何冠之有。又曰,君薨而世子主喪,是亦冠也,明儒歸有光,論此有曰,冠者,將責爲人子爲人弟爲人臣爲人少之禮也,已奉宗統,君臨天下,將又責之以爲人子弟臣少之禮乎?我東儒賢諸論有曰,喪冠,古禮有箇節目,當酌古參今,倣而行之。又有曰,只當因喪而冠,蓋重喪,不可着童子之服,此皆因喪而冠之說也。至若曾子問曰,有齊衰·大功·小功之喪,則因喪服而冠,除喪不改冠。此所稱齊衰,蓋非指三年之喪也,故鄭氏註雜記以喪冠章曰,雖者,明齊衰以下皆可以喪冠也。此言雖三年之喪亦可冠,則齊衰以下從可知之謂也,其義較明。而陳氏乃於雜記,以喪冠章註曰,斬衰不可,此言實不合經文本旨,而亦非鄭氏之意也。經旣明言三年之喪,則何可更分斬·齊乎?不可因陳氏一言之差,而竝疑於古經明白之文矣。且家語曰,成王嗣立,明年夏六月旣葬,冠而朝於祖,以見諸侯,此乃成周之禮,夫子之訓也。旣葬猶可以冠,則況因喪而冠之,明載經文乎?明儒徐師曾之說曰,冕而踐位,不行冠禮云者,亦有見於此也。故開元禮,亦以雜記此文,揭爲典禮。據此以觀,則古今經傳,儒先之論,槪可見矣。臣於禮學,素所蒙昧,且王朝禮,自與士庶,逈有不同。矧玆哀遑崩迫之中,未暇廣考,只以經傳著明之文,仰備裁擇。惟願博詢而行之云。弘文館提學臣金逌根以爲,君道已成,無待乎冠與不冠。禮制因喪,卽出於變而通變,曹達所引,亦不無據。而臣素昧禮經,識又謏淺,今於莫重典禮,何敢有所質對乎云。藝文館提學臣李止淵以爲,因喪而冠,卽變禮之大者,禮經之說,春秋之論,不無可據。而但歷代帝王之沖年嗣位而用此禮者,未有確證,以臣謏見,不敢臆對云。知春秋館事臣金學淳以爲,此是王朝莫重之禮,而事參經變,諸說不一,以臣謏淺,何敢質言?而第伏念成王冠頌,載於通解,康王麻冕,著於顧命,冠禮之不以斬衰爲拘,踐阼之必以冕服爲重,恐或爲斟酌依據之端。惟在博詢審處,務歸至當云。同知春秋館事臣洪羲瑾以爲,嗣位臨宁,君道無待細節,因喪成冠,王制未著變禮,以臣謏淺之見,何敢有所臆對云矣。大臣·館閣堂上之意如此,微栽,何如?以禮曹收議草記,中宮殿,以承傳色口傳下敎曰,時原任大臣之議如此,依議施行。
李穆淵,以殯殿都監摠護使意達曰,三寺造果廳,依丙申年例,以局出身廳·忠壯衛廳排設事,纔已草記蒙依矣。卽接三寺手本,則處所太遠,擧行甚爲窘速云,不可不及今通變。奉常寺造果廳,則移設於花草苑內,內資寺·內贍寺造果廳,則移設於五衛將廳·部將廳,何如?令曰,依。
又以殯殿都監摠護使意達曰,本都監別看役,前五衛將李得祿,前同知朴允默差下,使之擧行,何如?令曰,依。
原任提學南公轍·沈象奎·洪奭周·朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚,檢校直閣李景在,原任直閣金鼎集·吳取善,原任待敎李憲瑋,檢校待敎金興根·趙斗淳·金學性聯名箚曰,伏以,今誠何等時也,此誠何等事也,而以邸下善繼之孝,徒事攀擗之疏節,罔念踐行之彝典,歷日違拒?群情轉迫,臣等請冒死而更陳之,惟邸下,少加節抑,俯垂諒察焉。伏惟我大行大王,臨御三十有四年,宏謨偉烈,與天靡極,深仁厚澤,浹於環域,故雖於仙馭上賓之後,凡係含生,莫不奔走號哭。如不欲生,而尙有以恃而爲命者,卽惟我邸下,當世嫡之地,膺儲副之位,岐嶷之睿質,兆民係望,溫文之令譽,四方延頸也。天地之所眷佑,祖宗之所畀付,殿宮之所衣賴,臣民之所蘄嚮,惟在於邸下之克降兪音,勉承大統。而況我邸下,方屆沖齡,萬機之煩,有難獨運,則方以坤殿垂簾之節,倣前代之故事,稽我家之徽規,同聲齊籲,亦已屢矣。以我坤聖殿下止慈之仁,達權之德,寧不惻然愓然,夬賜允從,而坤聽愈邈,一向靳持者,實由我邸下之任情哀毁,無所變動焉耳。然則爲今日奠岌嶪之國勢,定震盪之民心,在於垂簾,垂簾之命,在於邸下嗣服之擧,以邸下聰明特達之姿,獨不念及於此哉?臣等皆我大行大王邇密之列也,今於攀髯靡逮,褥蟻莫遂之時,寧忍以非幾之言,屢瀆不一瀆於惸惸在疚之際乎?伏願邸下,卽許庭達,俾大位無曠,大禮克定,千萬幸甚。取進止。答曰,屢見不忍言之箚,漸益罔極。垂簾之典,小子顒祝尤切。
應敎金羽根,校理徐念淳,副校理洪祐順,修撰洪鍾應·趙錫龜,副修撰吳取善·宋持養聯名箚曰,伏以臣等,積誠聯籲,及伏奉批旨下者,以罔極而已爲敎,臣等奉讀再三,不覺失聲而泣血也。臣等今日之請,是豈晷刻暫緩,而若是蘄允耶?嗚呼,仙馭賓天,倏已三易日矣,宗社靡托,臣民無係,國勢之綴旒,人心之波盪,歷溯往牒,未有如今日也。當邸下擗踊哀遑之際,如是瀆撓,非不知萬萬悚惶,而至再至三,不敢止者,誠以天位不可暫曠,輿望不可强抑也。其不可徒循罔極之私情,而少緩承繼之常經也明矣。且伏念邸下之大位早定,然後慈聖之垂簾,亦可以得請,而睿批一向靳許,慈敎益復撝謙,臣等每一承聆,冞增抑塞,益不勝涕泣煎迫之至。猗,我慈聖殿下,以妊·姒之德,配堯·舜之聖,體坤之陰敎,雖不出於閨闥,儷極之徽猷,自普洽於寰宇,字育群生,毋臨一國,于今三十有餘年矣。當此天崩之至慟,憂宗社岌岌之勢,念邸下煢煢之情,崩迫憂遑,當復如何?自昔如此之時,母后聽政,非但史策之昭載,雖以我朝家近例言之,粵在庚申,大行大王,時在沖齡,而黼扆踐阼,貞純聖母,俯循群情而裘冕臨朝,蓋裁制乎事勢之不得已,參酌乎情禮之各適宜而然耳。在今日纘繼之道,豈可不早承大統,亟遵徽典,以兩聖之心爲心乎?今此所陳,非臣等之言,卽擧一國同然之辭也,古聖王已行之例也。伏願邸下,先自俯循而仰請慈殿,亟降一兪,以副臣民號泣顒祝之忱。取進止。答曰,何忍以不忍聞之言,屢煩不已?罔極罔極。
行大司憲宋冕載,行大司諫朴宗琦,執義趙萬協,持平李源益,洪在喆,正言尹滋耕·兪象煥等箚曰,伏以臣等,以一日不容緩之請,陳擧國莫可遏之情,及承下答,又未蒙兪,臣等聚首抑塞,聲淚俱發。惟我邸下之此時情事,臣等非不仰認,而顧今神人恫冤,靡所依歸,機務多滯,罔攸稟栽,國勢岌嶪,人心惶汲。是誠何等時也?帝王之孝,異於匹庶,而邸下,以罔極之孝思,任情哀疚,不思天位之不可暫曠,而輿情之不可終抑,則其如宗社何,臣民何。且伏念沖齡踐祚,東朝垂簾,不惟古禮多行,卽是我家自有。伏願邸下,勉循群請,亟行彝典,仍稟慈殿,誕降明諭,庸副臣民顒仰之忱,不勝幸甚。取進止。答曰,已悉於堂答。諒此罔極。
甲午十一月十六日辰時,御牀在會祥殿。摠護使洪奭周,右承旨李穆淵,假注書曺錫亨,記事官曺雲承,詣靈牀前奉審訖,以次退出。
甲午十一月十六日午時,靈牀移奉入侍時。行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,院相沈象奎,摠護使洪奭周,原任直提學朴綺壽·趙寅永·鄭基善,原任直閣徐俊輔·李光文·朴永元·李嘉愚·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,詣閤門外序立,時原任大臣及百官,以次成班訖。靈牀出興泰門·顯謨門·廣達門·建明門,諸臣哭從。入崇明門·延光門·秉禮門·通義門,由萬歲門至長樂殿內,執事者奉安靈牀於幄內。象奎等奉審入哭訖,以次退出。
大行大王初喪。
朝哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。晡哭後,中宮殿·世子嬪宮·世孫官,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。大斂入梓宮後,中宮殿·世子嬪宮·世孫宮,內閣·政院·玉堂·藥房奉慰單子問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀奉慰單子問安。答曰,罔極。
藥房口傳達曰,終日攀號之餘,粥飮必無所進。伏不勝焦迫之至,菉豆粥一器,玆爲奉進,勉强以進,而奉勸于中宮殿·世子嬪宮,千萬伏望,敢達。答曰,知道。
藥房口傳達曰,靈床今已移奉,下玄宮吉時將屆,伏惟孝心哀慕,益復罔極。累日攀擗之餘,傷損必多,湯元糜粥一器奉進。加意勉進,而奉勸于中宮殿,世子嬪宮,千萬伏望,敢達。答曰,知道。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官伏閤啓曰,伏以,此時何等時也?天地崩坼,神人震蕩,上下中外,悲咷靡暇。而臣等乃以此時,舖敍言語,締構文字,鎭日齊籲于我慈聖號擗罔極之中,至三四五六,而不知止焉,事有晷刻可緩,禮有毫髮可疑,而猶復煩聒如此,則是豈天理人情之所忍爲哉?每一陳辭,肝腸如碎,每一承批,涕淚如雨,而至於日昨批旨中情事二字,臣等聚首伏讀,相向失聲,直欲溘然無聞而不可得也。臣等之忍擧此言,仰慼我慈聖情事,誠罪也。我世孫沖齡在疚,煢煢靡依之情事,我衆庶屢日失怙,皇皇無告之情事,非我慈聖,有誰顧念,情事則一般哀痛,而大小輕重之際,獨未可淵然而深思耶?嗚呼,黃裳蘊美,命令不出於閨門,含飴供歡,福祿齊享於期頤。臣等之夙昔祈願,豈不在此,而旻天不弔,奄有今日,慟矣冤矣,尙復何言?而我世孫,春秋鼎盛,如正考之嗣英考,則臣等又何爲而有是請也?聖賢擧措,處變異於處常,國家典禮,監遠不如監近,我貞純聖母簾帷之儀,不行於丙申,而行於庚申,豈非我慈聖耳目之所逮耶?伏況繼序承統,一日爲急,春曹節目,尙未達下,擧國輿情,不勝悶鬱,而每奉令旨,輒以垂簾之顒祝爲敎。慈聖殿下,若一兪臣等之請,則藉手回聽,庶有其望,五百年宗社轉危爲安之幾,亶在是矣。臣等意殫辭竭,言止於此,又敢號泣伏閤,恭俟明命。伏望我殿下,愓然感回,卽降兪音,千萬血祝之至。惶恐敢啓。中宮殿以諺書答曰,未亡人遭天崩之慟後,頑縷之至于今日,專依世孫,而世孫沖年,當艱大之業,萬機有難一一總攬。卿等又以國朝故事,屢日懇請,姑抑情勉從矣。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官伏閤達曰,正體繼序,聖人之達孝也,踐位行禮,歷代之常典也,此而有晷刻暫間,則其將國不國人不人,而天經民彝,無所維持,豈不大可懼哉?顧今天位之曠,凡幾日也。呼籲盈庭,尙遲勉循,蘄嚮帀域,若不俯恤,臣等誠未敢知我邸下,何爲而有此擧也?誠以出天之孝,遽當無涯之痛,舊慟新哀,交切于中,攀號擗踊,不能自制,不忍聞臣等之言,而不忍許臣等之請也,雖然邸下之不忍情也,臣等之所請經也,惟情與經,自有輕重,而可以竝行。蓋帝王之孝,異於匹庶,故昔在姫周盛際,元聖制禮,以詔百世,成王之導末命,康王之颺新誥,昭載典冊,後罔或越,式至我朝,聖聖相繼,未有以哀遑崩迫之情,而有或靳持如邸下今日之爲也。我邸下,早膺儲嗣,夙播溫文,謳歌延頸,厥惟久矣,惟天惟祖宗所以付畀我邸下者,顧何如,惟我大行大王所以付托我邸下,惟慈聖惟慈宮依賴我邸下者,亦何如?而下至大小臣工,八域生靈,莫不以邸下之光承大統,作爲迓續休命,綏定邦家之會,則我邸下,安得以徒任哀恤皇皇之衷,而不念至重至大之典乎?況今綴旒之國勢,波盪之民心,惟望我坤聖殿下亟擧垂簾之儀,于以翊扶我沖齡,鞏固我景籙,而慈聽之愈邈,亦未必不由於我邸下尙拂群情,扆宁之不早定也。臣等誠淺辭拙,未能感尊,敢又相率伏閤,顒俟勉從,不得請則不敢退,伏願亟降兪音,丕定大禮焉。惶恐敢達。答曰,痛迫罔極之中,屢承慈敎之慰諭,且奉垂簾之允從,謹當勉循群請也。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,垂簾之典,不當請而請之,則臣等僭猥,固無所逃罪,當許而靳許,則擧國抑鬱之情,我坤聖將何以稱塞耶?嗚呼,權經雖殊,義之所在,卽是經也,雖以我坤聖殿下撝謙之德,而同聽機務之責,其可辭乎?雖欲辭,奈四百年宗社何,伏況我邸下日夜顒祝之敎,乃是至情至慼之切望於坤聖者也。倘或念及於此,則其所以愓然回悟,抑情遵禮,恐不待臣等之畢辭矣。伏乞更加三思,亟降一兪,千萬泣祝。惶恐敢啓。中宮殿以諺書答曰,已諭於朝廷矣。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,臣等誠意淺薄,不能感回睿衷,天位之曠,今幾日矣,而兪音尙靳,悶迫抑塞,當復如何?嗚呼,攀擗哀慼,孝子之至情也,踐位行禮,聖人之達孝也,是以武王之聖焉而踐文王之位,夏啓之賢焉而纘大禹之服,歷代循之,以成彝典,誠以戚與禮雖殊,而其爲孝則一也。臣等之所請,豈强邸下於情禮之外哉?玆又不避煩瀆,更此泣籲。伏乞抑哀勉循,以副輿情,千萬顒祝。惶恐敢達。答曰,不得已勉從於庭達。
李穆淵達曰,明日垂簾陳賀時頒敎文,當爲製進,而藝文提學李止淵,旣在闕中,使之製進,何如?令曰,依。
又達曰,明日嗣位陳賀時頒敎文,當爲製進,而藝文提學李止淵,旣在闕中,使之製進,何如?令曰,依。
令于李穆淵曰,頒敎文中,赦句添入。
李穆淵達曰,頒敎文中,赦句添入事,令下矣。某罪以下宥之乎?敢稟。令曰,雜犯死罪以下竝宥。
又達曰,頒敎文中,赦句添入事令下,而旣已夜深,藝文提學李止淵,待開門牌招,使之添入,何如?令曰,依。
李穆淵啓曰,垂簾處所,以便殿爲之事,禮曹節目磨鍊以入矣。處所以何處爲之乎?敢稟。傳曰,興政堂爲之。
兵曹口傳政事,副司果單黃鍾人。
李穆淵,以殯殿都監摠護使意達曰,梓宮銀釘上加漆,今月十八日爲始,間一日依例爲之,而時刻則令該曹推擇之意,敢達。令曰,知道。
又以殯殿都監摠護使意達曰,梓宮銀釘上加漆,今月十八日爲始,間一日爲之,而時刻則令該曹推擇事,纔已草記達下矣。取考庚申年謄錄,則準十度進漆,今亦依此爲之之意,敢達。令曰,知道。
又以禮曹言達曰,因殯殿都監草記,梓宮銀釘上加漆,今月十八日爲始,間一日依例爲之,而時刻則令該曹推擇事,達下矣。銀釘上加漆十度吉時,令日官推擇後,別單書入之意,敢達。令曰,知道。
又以禮曹言達曰,取考庚申謄錄,則儲君嗣位之意,涓吉告于宗廟永寧殿·社稷·景慕宮矣。今亦依前例,將於今十一月十九日,以告文擧行,而文祜廟,一體擧行之意,敢達。令曰,知道。
又以禮曹言達曰,今十一月十八日嗣位時,出還宮門路,當爲磨鍊,而謹稽丙申謄錄,則由資政東夾門出宮,由廣達門還宮矣。今番則何以爲之乎?敢稟。令曰,崇賢門爲之。
應敎金羽根,校理徐念淳,副校理洪祐順,修撰洪鍾應·趙錫龜,副修撰吳取善·宋持養聯名箚曰,伏以臣等,齊聲血泣,陳箚哀籲,已至三矣。誠淺辭拙,不能感回,徒犯屢瀆之罪,未蒙一兪之音,相顧抑塞,繼之以痛哭也。嗚呼,昨日卽移奉靈床之日也,臣等抆涕陪從,怳若耿光之復覲,叩地叫天,俯仰靡逮,伏惟哀慕遑遑,益復罔極。顧何忍煩懇於此時,增慼我睿思,而一直陳請,不暇緩聲者,誠以宗祧不可一日無托,民情不可一日無係也。嗚呼,我大行大王,傳大寶于邸下,遺以艱大之基,在邸下繼述之孝,其可不踐位行禮,迓續景命,以大行大王之心爲心乎?言之及此,不覺失聲而摧慟也。且太念東朝垂簾之儀,實是今日不可已不容緩之擧也,伏覩慈敎下者,撝謙太過,巽讓備至,臣民抑鬱,尤當如何?伏望邸下,體慈聖止慈之德,慈聖念邸下惸疚之情,兩聖勉回,亟擧應行之典,如周王之宅恤服冕,宣仁之臨殿垂簾,俾八域臣民,獲覩文孫之承統,文母之聽政,則國勢之綴旒,可復回於泰山磐石之安,惟邸下念哉。取進止。答曰,勉從之意,已答於庭達。
甲午十一月十七日辰時,御牀在長樂殿,摠護使洪奭周,右承旨李穆淵,事變假注書金大默,記注官金鳳梧,詣靈牀前奉審訖,以次退出。
大斂下梓宮正時申時,御床在長樂殿。斂前二刻,內侍設大斂床於帷外,宗戚之臣,盥手舖褥席及枕,先舖絞於其上,橫者五在下,以白紡紬二幅,裂爲六片,而用五,縱者三在上,以白紡紬一幅,裂爲三片,次舖衾,次舖冕服一襲,畫玉珮於綵緞,安於梓宮內在右,玉圭在左,冠安於梓宮內北,次舖散衣,凡斂衣九十稱,皆用袷衣袷衾,內侍對擧床入,置于大行床南,遷靈座及奠於殿內西南,宗戚之臣,結小斂絞,乃遷大行于大斂床,斂如小斂,但衾用二,一以藉之,一以覆之,以上竝見儀註。結絞訖,行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,奉朝賀南公轍,領府事李相璜,領議政沈象奎,左議政洪奭周,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,工曹判書金逌根,禮曹判書金蘭淳,參判金道喜,參議李嘉愚,行大司憲宋冕載,行大司諫朴宗琦,修撰趙錫龜,兼輔德李道在,以次入哭訖。權退,少頃,內侍奉梓宮入,陳于大行牀南。宗戚之臣,奉大行卽梓宮,將平時所落齒髮及所剪爪,納于梓宮內四隅,揣摸空闕處,捲衣塞之,務令平滿,覆以衾,竝儀註。諸臣進詣梓宮前,哭盡哀,執事者,加天板下銀釘如儀。諸臣以次退出。
大歛衣襨,大紅雲紋緞龍袍,軍服一件,大紅道袍二件,藍道袍二件,玉色長衣襨二件,雲紋甲紗快子三件,藍甲紗氅衣一件,冕服常時進御件,冒羅平天冠,中單,後垂,蔽膝,方心,赤舄,,赤襪,紫的緞枕,柳靑緞衾,紫的緞地褥,藍錦線天衾,大紅緞囊六,冕旒冠,大紅龍紋緞帖裏,甲紗軍服,雲紋甲紗龍袍,鴉靑貼紋緞快子,駝色椀子紋快子,大紅道袍三,藍道袍三,長衣襨二,錦香色花紋緞裌袖·鴉靑帖紋緞快子一作,片衣五,駝色椀子紋緞覆衾內拱白貢緞。倒衣,大紅萬壽紋緞道袍·藍桃榴紋緞氅衣一作,鴉靑貼紋緞英綃快子·錦香色貼紋英綃緞裌袖一作,玉色桃榴緞長衣襨,甫羅桃榴緞同之襨,藍別紋緞廣袖,草綠英綃緞廣袖。實梓宮衣襨,大紅萬壽紋緞道袍,藍雲紋緞氅衣一作,藍桃榴紋緞廣袖,草綠英綃緞廣袖,玉色桃榴緞長衣襨,甫羅別紋緞赤古里,白貢緞奉只,白熟綃奉只二,疋緞二十六桶,雪綿子十斤。
上在慶熙宮廬次。
朝哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。成服後,中宮殿·世子嬪宮·世孫宮,內閣·政院·玉堂·藥房奉慰單子問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀奉慰單子問安。答曰,罔極。登極垂簾後,大殿·王大妃殿·嬪宮,內閣·政院·玉堂·藥房奉慰單子問安。答曰,罔極。大殿·王大妃殿,朝廷二品以上·六曹堂上·兩司長官·奉朝賀奉慰單子問安。答曰,罔極。
令于南履懋曰,出宮門路,以延光門,還宮門路,以廣達門爲之。
王大妃殿,傳于李穆淵曰,主上旣登大位,追崇應行典禮,諸大臣聯請,卽令該曹,擇日擧行。
吳致愚啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
李穆淵啓曰,大行大王諡號·廟號·殿號·陵號議定吉日,以今月十九日推擇矣,時原任大臣·政府西壁·六曹參判以上·館閣堂上·三司長官,奉常寺都提調·提調,當爲進參,竝待開門,命招會議,而副提學未差之代,令該曹口傳差出,待下批一體牌招。同春秋金愚淳在外,合有變通之道,何以爲之?敢稟。傳曰,允。同春秋許遞。
又啓曰,同春秋許遞事,命下矣。未差之代,令該曹口傳差出,待下批一體牌招會議,何如?傳曰,允。
吏曹口傳政事,副提學朴永元·朴晦壽·金弘根。
以副提學望筒,傳于權敦仁曰,首望爲之。
權敦仁啓曰,院相,限成服前,本院仍爲直宿矣,成服已過,自今日,院相,依例撤直。且諸承旨及他別省記之員,竝爲減省記,何如?傳曰,允。
李穆淵,以內醫院都提調·提調意啓曰,自今日撤直之意,敢啓。傳曰,知道。
吳致愚啓曰,卽者,議政府錄事來言,左議政洪奭周以爲,冒叨嘗藥之任,遽遭崩天之慟,自顧罪犯,萬殞難贖,走伏金吾門外,恭竢鈇鉞之誅云,仍納命召。何以爲之?敢稟。王大妃殿,傳于權敦仁曰,罔極中,何爲此擧措乎?摠護使之任敦匠,一時爲急,安心還第,更勿爲此言也。仍傳曰,史官傳此批答,命召還傳。
又啓曰,卽者,義禁府都事來言,左議政洪奭周,今方待命於金吾門外云。係是大臣去就,敢啓。傳曰,知道。
李穆淵啓曰,內醫院掌務官來言,都提調洪奭周,提調金蘭淳,副提調南履懋,今方待命,明日問安,無進參之員云。何以爲之?敢稟。傳曰,知道。
又啓曰,侍講院旣已權罷矣。該院所在書冊器物,當有區處之道,令該曹稟旨處置,何如?傳曰,允。
吳致愚啓曰,監軍巡將,過成服後,所當循例入啓,而取考曾前謄錄,則因傳敎,有公除間仍番之例。今番則何以爲之?敢稟。傳曰,依前爲之。
吳致愚,以備邊司言達曰,取考前例,告訃·請諡·請承襲兼差使臣,成服日,口傳差出矣。今亦依此擧行之意,分付該曹,何如?令曰,依。
吏曹口傳政事,告訃兼請諡請承襲使,領議政沈象奎,左議政洪奭周,右議政朴宗薰,副使李羲準·尹命圭·李寅泰,書狀官成遂默·洪祐順·金羽根。
以告訃兼請諡請承襲使望筒,傳于權敦仁曰,末望爲之,副使書狀官,首望爲之。
吏曹,大行大王行狀諡狀撰集廳堂上,金逌根·徐俊輔·洪羲俊·李止淵·金學淳·趙寅永·鄭基善·朴晦壽·權敦仁·金弘根。
吏曹口傳政事,山陵參奉申檍·魚命書,忠義權用石。
權敦仁,以吏曹言啓曰,在前頒赦時,有別歲抄書入之例。今番則何以爲之乎?敢稟。傳曰,書入。
又以吏曹言啓曰,百官加下批,卽當依例擧行,而公除前,不敢循例稟政,何以爲之?敢稟。傳曰,依前爲之。
李穆淵,以長生殿都提調意啓曰,外梓宮始役吉日,令日官朴周煥推擇,則始役十一月十九日申時,合木十二月初二日辰時爲吉云。以此日時擧行之意,敢啓。傳曰,知道。
又以禮曹言啓曰,侍講院·翊衛司官員等當減下,令該曹照例處置,何如?傳曰,允。
吳致愚,以兵曹言達曰,今日嗣位受賀時,禁軍出入番全數,各其將及別將,率領侍衛事磨鍊,而今方結陣於興化門外矣。預爲來待,然後可無窘急之弊,除標信入來,使之探知時刻擧行之意,分付禁軍別將處,而入來時,開陣通路事,亦爲分付訓鍊都監,何如?令曰,依。
又以兵曹言啓曰,禁軍及訓鍊都監·禁衛營·御營廳軍兵·扈衛軍官等,自十三日,宮城扈衛矣。今已過成服,罷陣當否,不敢擅便,敢此仰稟,傳曰,撤罷。
又以兵曹言啓曰,本曹草記扈衛軍兵罷陣當否,不敢擅便事批旨內,撤罷事,命下矣。取考謄錄,則無標信傳言罷陣,有所未安,故本曹啓辭,踏啓字以下,自政院書塡年月日時,宣傳官持示于大將,罷陣矣。今亦依此擧行乎?敢稟。傳曰,依此擧行。
又以備邊司言達曰,在前國恤時,成服後一二日內,發遣宣傳官,馳往鳳城,報以大行大王昇遐之訃及使臣某官差出之意,使之傳通衙門矣。卽令該曹,擇定宣傳官,依前假銜,給馬發送,此意亦先知會于平安監司·義州府尹處,何如?令曰,依。
敎中外大小臣僚·耆老·軍民·閑良人等書。王若曰,維皇天降玆割,奄罹鞠凶,予小子罔敢知,勉承基緖。祗率彝典,益切摧號。於休國朝之重熙,實荷景命之篤佑。聖神有作,邁六七之相承,祚業無疆,基億萬之永鞏。昭玆嗣於來許,式克至于今休。恭惟大行大王,心法則惟一惟精,謨烈焉丕承丕顯。光明純粹,譪氣像於舜日堯天,恭儉溫仁,奠宗祊於泰山磐石。政法克遵於列聖,不愆不忘,志事遹追於寧王,善繼善述。準德業於天地,若無能名。炳義理於日星,曰有所受。敬天以實,廈氈懋寅畏之誠,視民如傷,窮蔀推子惠之政。嗚呼逆理之至痛,那忍貽謨之聖衷。念宗國之罔涯,務從寬抑,憫孺子之失怙,益垂慈憐。浸漬醲薰,治亂歷於三紀,康寧壽考,祝恒切於萬年。縱未盡問寢之儀,竊自效愛日之悃。豈意不豫有疾?竟致大慙惟幾。誠未格於納縢,叫叩莫逮,命忽承於憑几,眇末何依?喪威荐降,冞增新舊之愴慟,宗社靡托,忍見殿宮之攀號。窮谷深山,若喪考妃,至善厚德,普浹髓肌。方當枕塊之時,詎安受寶之禮。沖齡縱過於負扆,敢承遺大投艱之基,國勢殆近於朝裘,祗懷臨深履薄之懼。然輿情不可終遏,況慈敎尤當奉遵。廼於甲午十一月十八日,卽位于崇政門。尊明敬中宮殿爲王大妃。登黼座而怵焉驚心,眷綴衣而泫然掩泣。類嬰孩之失乳,籲天莫從,痛臣民之攀髯,涉川無涘。賢其親樂其利,縱切羹墻之永思,寶曰位德曰生,若爲堂構之勿墜。追太保延入之禮,忍當承圭之盛儀,仰宣仁顧復之恩,獲遂垂簾之微懇。肆揚中外之播告,庶與士民而同休。廣惠覃仁,自玆更始,滌瑕藏垢,咸與維新。自本月十八日昧爽以前,除謀叛·大逆·謀叛子孫,謀殺·毆罵祖父母·父母·妻妾謀殺夫·奴婢謀殺主·謀故殺人·魘魅蠱毒·關係國家網常·贓汚强竊盜外,雜犯死罪以下徒流·付處·安置·充軍,已至配所未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之,在官者各加一資,資窮者代加。於戲,若生子而永年,在今初服,無忝祖而基命,圖我新功。故玆敎示,想宜知悉。藝文提學李止淵製進。
敎中外大小臣僚·耆老·軍民·閑良人等書。王若曰,小子承堂構之基,未堪多難,太母抗裘冕之位,幸循輿情。嗟上天不惠家邦,維東朝永綏宗社。竊稽沖辟嗣服之日,厥有母后垂簾之規。在昔宋宣仁偉功,尙傳女堯之美號,粵若我貞憙淑德,克贊成廟之休治。逮當大行王臨莅之初,亦賴貞純后扶護之烈。斯前代所嘗行者,蓋我朝自有制焉。嗚呼眇末之躬,奄罹崩坼之禍。視學之齡未過,遽承玉几之音,繼序之義莫嚴,勉陟黼扆之位。藐玆沖幼,惟知繞膝而承歡,懍若淵氷,何忍泣血而登阼。承三宗之丕責,曷云能堪?念萬幾之至繁,罔知攸濟。恭惟我明敬王大妃殿下,系塗華之名閥,躬姙姒之淑姿。慈天之光覆八方,贊成三紀之盛治,重坤之資育萬品,允啓億年之嘉祥。恭儉憂勤,萬民莫不欽頌,柔和莊正,六宮皆得歡心。化成閨壺之中,無跡可覩,澤及陬澨之內,與物皆昌。嗟冤毒忍說於庚寅,而撫愛倍篤於沖子。周寢視膳,每奉訓誨之溫音,漢殿含飴,至軫飢飽之微節。矧今煢然在疚,益切賴而爲生。艱大之憂方深,所恃止慈之德,安危之機斯繋,尤望翼幼之功。肆以擧國同情之辭,爰請歷代已行之禮。當大小哀皇之際,陳故事而籲誠,以平昔謙畏之衷,守常經而靳許。歷四日而群情莫遏,凡六啓而兪旨始承。同御一堂,簾帷之朝儀靚肅,聽理庶政,綴旒之國勢奠安。衆心幸以維持,寡躬有所依仰。於戲,陰功默運,仰京室之嗣徽,懿德光宣,筮宗祐之增鞏。若蹈虎尾,撫基緖而多憂,恭瞻翟幃,想臣民之胥悅。故玆敎示,想宜知悉。藝文提學李止淵製進。
甲午十一月十八日辰時,王世孫坐廬次。成服後,奉慰問安入對時,行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,奉朝賀南公轍,領府事李相璜,領議政沈象奎,左議政洪奭周,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元·李嘉愚·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,輔德金鼎均,兼輔德李道在,弼善朴宗吉,兼弼善李淵祥,兼文學金箕晩,司書韓宓履,兼司書尹興圭,說書李源庚,以次詣廬次。俯伏哭訖,象奎曰,今當此時,想益罔極。答曰,罔極。諸臣以次退出。
甲午十一月十八日午時,嗣王詣崇政門,登極入侍時。前一刻,行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,奉朝賀南公轍,領府事李相璜,領議政沈象奎,左議政洪奭周,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,禮曹判書金蘭淳,參判金道喜,參議李嘉愚,尙衣提調李紀淵,輔德金鼎均,兼輔德李道在,弼善朴宗吉,兼弼善李淵祥,兼文學金箕晩,司書韓宓履,兼司書尹興圭,說書李源庚,判府事趙萬永,工曹判書金逌根,戶曹判書李止淵等具朝服,序立於崇賢門外。王大妃殿口傳下敎曰,時原任大臣·閣臣·承史·禮堂·春坊·曾經賓客,入對于景賢堂。諸臣以次入對,因行嗣王加冠禮。禮畢,嗣王還廬次,諸臣仍詣殯殿門外掖庭署,設褥位於殯殿門外,又設板位於東階上如儀。敦仁奉遺敎,先詣殯殿外,奉置東邊卓子上。承言色奉大寶出來,傳于敦仁,敦仁跪受,傳于尙瑞院官員,奠于西邊卓子上。時至,蘭淳請承言色口傳達于嗣王曰,時刻已至,請具冕服出次。良久,嗣王,具冕服出自廬次,諸臣鞠躬祗迎。左通禮跪啓請執圭,敦仁進圭,嗣王執圭,通禮導嗣王,入就褥位北向立。啓請跪,嗣王跪。司香官進香案前,三上香訖。通禮跪啓請四拜,嗣王府伏興四拜興,左通禮導嗣王,詣香案前北向跪。象奎奉遺敎進前,嗣王受之覽訖,以授敦仁,奭周又奉大寶進前,嗣王受之以授致愚,敦仁·致愚,各奉遺敎·大寶,以次先降,立於褥位之東,授尙瑞院官。左通禮導嗣王,降就褥位四拜訖,仍導嗣王出,跪啓請釋圭,嗣王釋圭,敦仁跪受圭。嗣王由廬次,步出重光門,至延俊門外,左通禮跪啓請陞輿。嗣王陞輿,出延光門,由崇明門·建明門,至崇政門,降輿陞御榻。承史·閣臣,分東西侍立,引儀分引宗親·文武百官,由東西就位四拜跪,搢笏三叩頭,拱手山呼者三。左通禮跪啓禮畢,請陞輿,上降御榻陞輿。穆淵曰,頒敎則還內後當爲之矣。上可之。由廣達門·顯謨門·興泰門·崇陽門,入就興政堂庭中板位北向跪。王大妃殿御簾內近東南向,上行四拜禮訖。濟用監提調金賢根,進表裏函授敦仁,敦仁跪進于上,上受而授內侍,內侍奉進于王大妃殿。上行四拜禮,宗親·文武百官,亦行四拜禮訖。上陞座近西南向,大臣·承史·閣臣·二品以上竝從陞,以次進伏訖。公轍曰,臣等當此天地崩坼之變,雖一刻如不欲生,而主上殿下,以聖嗣聖,踐位行禮,慈聖殿下,亦勉從群請,垂簾臨朝,五百年宗社綴旒之勢,轉以爲泰磐之安,大小臣民奔皇號哭之際,仰而有依賴之地矣。攀號哀毁之餘,臨殿勞動,聖體,若何?上曰,無損矣。王大妃殿氣候,何如?上曰,支安矣。慈宮氣候,何如?上曰,支安矣。公轍曰,請勿爲任情哀痛,强加餰粥焉。象奎曰,今當此時,庚寅禍變,尤不勝痛冤如新矣。上曰,罔極。象奎曰,殿下承統踐阼之後,先世子追崇,係是應行典禮。請仰稟慈旨,亟降成命,令該曹磨鍊儀節,卽速擧行焉。上曰,仰稟慈殿,可也。公轍等移伏簾前,王大妃殿曰,時原任大臣進前乎?仍痛哭曰,皇天降割,大行大王禮陟,臣民崩隕之痛,未亡人罔極情事,何可盡言?言未畢,又失聲痛哭,群臣莫不掩泣。王大妃殿曰,主上沖年嗣位,難於專決,此則專恃老成大臣,而未亡人,則只以國朝故事爲然云,故所請勉從而已。昧於事務,惟大臣,知而善爲之也。公轍等起伏曰,臣等敢不殫竭心力,以盡夾輔之責乎?王大妃殿曰,上候以偶然一時問安知之,豈意遽至斯境?未知天意,將欲何爲而如是耶?又失聲哀痛,群臣亦皆號哭。王大妃殿曰,主上沖年,行此大禮,而儀節合度,罔極中還切慶幸矣。仍命曰,主上勞動旣多,卿等退去好矣。象奎曰,俄以追崇事,仰稟大殿,而係是應行典禮,禮甚重大,卽令擧行似好矣。王大妃殿曰,旣是應行典禮,已稟主上云,卽爲擧行,可也。象奎曰,禮判卽已入參,使之擧行,何如?王大妃殿,可之。蘭淳進伏,敦仁曰,伏承諺敎,然後當以文蹟,頒布擧行矣。王大妃殿曰,當爲之矣。公轍曰,日寒如此,臨殿已久,臣等請退出。上命退,仍命承史退,諸臣以次退出。
上在慶熙宮廬次。
朝哭後,大殿·王大妃殿·嬪宮,內閣·政院·玉堂口傳問安。答曰,罔極。
權敦仁啓曰,都承旨,持粟米飮來待矣。傳曰,封入。
又啓曰,御押議定時,時原任大臣·政府西壁·六曹參判以上·館閣堂上,當爲進參,而應參諸臣,旣在闕中,使之卽爲議定,何如?傳曰,允。
賓廳啓曰,臣等以御押議定事來會,而不敢直爲書入,恭俟下敎之意,敢啓。傳曰,當自內書下矣,勿爲會議。
賓廳啓曰,臣等今方來詣賓廳,大行大王諡號·廟號·殿號·陵號,議定書入之意,敢啓。傳曰,知道。
賓廳會議,大行大王諡號文安忠信接禮曰文,兆民寧賴曰安,武靖保大定功曰武,柔德安衆曰靖,憲敬博聞多能曰憲,夙夜儆戒曰敬,成孝安民立政曰成,繼志成事曰孝。
會議,大行大王廟號純宗敬依,宣宗·穆宗。殿號孝成殿敬依,孝崇殿·孝隆殿。陵號仁陵敬依,憲陵·景陵。
權敦仁,以禮曹言啓曰,王大妃殿傳曰,主上旣登大位,追崇應行典禮,諸大臣聯請,卽令該曹,擇日擧行事,命下矣。文祜廟追崇之節,設都監擧行,廟號·諡號·陵號·殿號,今日同爲議定,何如?傳曰,允。
賓廳啓曰,臣等今方來詣賓廳,孝明世子追崇諡號·廟號·殿號·陵號,議定書入之意,敢啓。傳曰,知道。
賓廳會議,孝明世子諡號敦文溫仁忠厚曰敦,忠信接禮曰文,顯武行見中外曰顯,剛强以順曰武,仁懿施仁服義曰仁,德性純淑曰懿,孝明繼志成事曰孝,照臨四方曰明。賓廳會議,孝明世子廟號翼宗敬依,章宗·康宗。殿號孝和敬依,孝慶·孝熙。陵號綏陵敬依,熙陵·哲陵。
權敦仁啓曰,大行大王諡號·廟號·殿號·陵號,孝明世子諡號·廟號·殿號·陵號,旣已啓下矣。招致禮曹郞廳傳授之意,敢啓。傳曰,知道。
王大妃殿,以承傳色口傳下敎曰,院相雖已撤直退去,多有擧行之事,公除前都承旨坐直。
王大妃殿,以承傳色口傳下敎曰,訓將入處禁中。
權敦仁,以禮曹言啓曰,文祜廟追崇廟號,纔已議定以入矣。王大妃殿尊爲大王大妃殿,嬪宮尊爲王大妃殿,而王大妃殿,百官朝謁,京外貢獻,自今日擧行之意,知委,何如?傳曰,允。
大王大妃殿,傳于權敦仁曰,內醫副提調許遞,都承旨爲之。
大王大妃殿,以承傳色口傳下敎曰,銀釘上加漆,雖是間日之例,今番則逐日爲之。
吳致愚啓曰,卽者,議政府錄事來言,左議政洪奭周以爲,雖伏承安心還第之慈敎,而罪負至重,求死不得,臺言際又峻發,衷情轉益崩迫,不敢晷刻偃處於城闉之內,今方逬出席藁,恭竢誅殛之典云,仍納命召。何以爲之?敢稟。大王大妃殿傳曰,此時摠護之任,不啻至重至愼,今日國勢之岌嶪,往牒所無,卿以體國大臣,何可爲汗漫引義,不顧國事乎?卽爲安心還第,俾無爲罔極中酬應焉。仍傳于權敦仁曰,右承旨,傳諭批答,因與偕來,還傳命召。
傳于權敦仁曰,俄有慈殿敦勉,安心還第事,遣史官傳諭。
右承旨李穆淵書啓,臣於本月十九日未時量,敬奉慈敎,馳往傳諭于西部盤松坊京營口契左議政洪奭周所住處,則以爲,伏承慈敎,鄭重諄摯,聖諭申降,敦飭備至,感激震越,罔知攸措。況玆敦匠之任,乃是臣子竭誠自效之地,臣雖冥頑無知,何敢以區區一己之處義,爲逡巡前却之計,而罪負之重,誅殛猶輕,徹骨貫肺,慟恨無窮,抗顔冒進,實非人理之所敢出。況今臺論方張,公議至嚴,去就一款,尤無可論。此時嚴廬之仰煩酬應,尤增死罪,只有伏地戰泣而已云矣。臣旣承偕來之命,故姑爲仍留之意,敢啓。傳曰,知道。
吳致愚啓曰,左議政洪奭周,又使錄事,來納命召,何以爲之?敢稟。大王大妃殿傳于權敦仁曰,前批已悉諭矣。臺諫雖不識事體而言之,此時非卿顧小嫌忘大事之時。摠護之任,極爲嚴至,卽爲安心還第。仍傳于權敦仁曰,右承旨,更爲傳諭,因與偕來,還傳命召。
傳于權敦仁曰,俄者敦勉之後,意謂幡然,卿何過引若是?慈敎鄭重,卿其卽爲入來視事事,更遣史官,敦諭于左議政。
吏曹口傳政事,孝成殿參奉二單洪秉大·洪羲人,仁陵參奉二單申檍·魚命書,忠義單權用石。
吏曹,世孫師沈象奎,世孫傅洪奭周,左賓客金逌根,右賓客李止淵,左副賓客朴綺壽,右副賓客鄭基善,贊善宋穉圭·宋啓榦,輔德金鼎均,兼輔德李道在,弼善朴宗吉,兼弼善李淵祥,兼文學金箕晩,司書韓宓履,兼司書尹興圭,說書李源庚,兼說書曺雲承,相禮崔漢翼以上減下。
兵曹,翊衛司翊衛朴魯壽·李憲猷,司禦趙㝡承·李俊秀,翊贊李象斗·南勉中,衛率朴宗有·吳顯甲,副率金東獻·尹膺善,侍直崔璜·李憲在,洗馬趙台淳·徐麟淳以上減下。
吏曹口傳政事,同春秋李憲瑋·尹命圭·尹聲大。
以同春秋望筒,傳于權敦仁曰,末望爲之。
權敦仁啓曰,春桂坊旣已權罷矣。取考謄錄,則員役分差於厚料布衙門,待窠出次次陞付矣。今亦依此擧行,何如?傳曰,允。
權敦仁,以吏曹言啓曰,今此永陵忌辰祭獻官,承政院都承旨李志淵塡差,而纔已遞職矣。時無職名,令該曹口傳付軍職,何如?傳曰,允。
又以吏曹言啓曰,今此景慕宮告文大祝,前弼善朴宗吉塡差,而時無職名,令該曹口傳付軍職,何如?傳曰,允。
兵曹口傳政事,副司果單朴宗吉。
權敦仁,以吏曹〈言〉啓曰,別歲抄書入事,命下矣。居中·居下及永不敍用·勿限年禁錮·永削臺侍,一體書入乎?敢稟。傳曰,一體書入。
又以吏曹言啓曰,通禮院相禮,依例減下之意,敢啓。傳曰,知道。
又以禮曹言啓曰,因政院啓辭,侍講院旣已權罷,所在書冊器物,令該曹稟旨處置事,允下矣。書冊限侍講院復設間,姑爲權屬於內閣,器物則照數還下該曹之意,敢啓。傳曰,知道。
吳致愚,以兵曹言啓曰,別歲抄書入事,命下矣。準期不敍,亦爲書入乎?敢稟。傳曰,亦爲書入。
又以備邊司言啓曰,告訃使行期甚急,乾糧若待各道求請,則無以及期措備,依已例使行盤纏與員役路需,令該廳使之磨鍊以給,兩西則使行下去時,從便取用之意,分付,何如?傳曰,允。
行大司憲宋冕載,行大司諫朴宗綺,執義趙萬協,掌令吳正秀,持平李源益,正言尹滋耕·兪象煥等啓曰,噫嘻痛矣。今日醫官之罪,可勝誅哉?渠輩厚被國恩,猥參議藥之列,全昧醫方,不思對症之劑,玉體違豫,曾未多日,微腫爲祟,初非重證,而始而執症未的,終又療治多乖。藥路混雜,專事徼倖,竟仍無妄之候,遽遭罔極之變,歷溯往牒,至慟極冤,豈有如今日者哉?嗚呼,惟我大行大王,以大德必得之聖,榮衛勻和,氣度康寧,百靈攸相,六氣所調,雖有微愆之節,可期翌瘳之慶。而渠輩以常時待令之醫,專任平日診察之責,脈度之熟諳,證候之詳承,宜莫如渠輩。而不能竭誠殫技,促膿宜急而反施消散之方,內托差遲而致有煩渴之候。藥名一出,群情疑眩,前後議劑,無往非遺恨餘憾,而苟求其罪,一則醫官也,二則醫官也。凡今日血氣含生之倫,孰不欲食其肉而寢其皮,少洩此窮天之慟哉?請醫官李惟鐸·李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律焉。至若藥院提調,職在於保護之地,不能盡審愼之道,其在國體,亦不可置而不論。都提擧,則格例所拘,雖不得竝擧,而其他在院提調,請施以竄配之典。大王大妃殿答曰,皇穹降割,當此崩坼之慟,醫官·鍼醫之失時未盡於醫治之罪,雖萬戮無惜,而仰體大行大王平日至仁盛德,雖微物,或慮有傷之遺意,一竝減死。醫官李亨基,鍼醫白成五竄配,提調請罪,古例不然,更勿煩請。
行副提學朴永元,應敎金羽根,校理徐念淳,副校理洪祐順,修撰趙錫龜·洪鍾應,副修撰吳取善·宋持養等聯名箚曰,伏以臣等,卽伏見臺啓批旨下者,有醫官竄配之命,臣等相顧愕眙,竊不勝憂慨之至。噫嘻,諸醫通天之罪,已悉於府院之啓,臣等何忍架疊提說,重槭我聖心,而減死已是寬典,薄竄止於兩人,顧何以洩神人之憤,慰臣民之冤也哉?嗚呼,我大行大王平日好生之德,我慈聖殿下今日惻怛之敎,臣等豈不知欽仰攢頌?而惟彼諸醫,受國厚恩,罔念圖報,當玉候愆和之辰,執症未詳,議藥昧方,始也妄進熏洗,膿意差遲,終焉雜試傅貼,內托愆期,不過以一時之微候,竟遭此千古之至慟。嗚呼,尙忍言哉?雖婦孺輿儓之微,咸曰罪在醫官,莫不沫血飮泣,直欲手磔口臠。此所謂國人殺之也,雖以大聖人含容之德,似此罔赦之類,豈可晷刻假貸於覆載之間哉?臣等冤憤所激,泣血聯籲。伏乞聖明,仰稟東朝,亟允臺請焉。取進止。答曰,省箚具悉。醫官等旣承處分,勿煩。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。大王大妃殿·王大妃殿尊崇後,大殿·大王大妃殿·王大妃殿,內閣·政院·玉堂·藥房·朝廷二品以上·六曹堂上·兩司長官單子問安。答曰,罔極。
藥房副提調權敦仁啓曰,伏未審日間,聖體若何?號擗之中,踐位行禮,仰惟孝思罔極,傷損必多,粥飮連爲進御乎?大王大妃殿氣候,何如?王大妃殿氣候,何如?扶接元氣,惟在粥飮,伏未知連爲勸進乎?臣不勝憂慮之至,率諸御醫,趁早入診,詳察聖候爲宜,敢來問安,竝此仰稟。答曰,知道。大王大妃殿·王大妃殿氣候安寧,卿不必入侍矣。大王大妃殿·王大妃殿口傳問安。答曰,知道。
藥房口傳啓曰,聖候哀隕之中,元氣必至虛弱,糜飮之屬,難望滋益之資,亟復常膳,實爲保嗇愼重之道。伏況大王大妃殿·王大妃殿哀毁,今已幾日,粟未飮,雖連日勸進,而常膳之復,一時爲急。聖上必須勉抑從權,亦爲勸進于各殿,千萬至祝。臣不勝憂慮之忱。惶恐敢啓。答曰,已諭於賓啓之答矣。
藥房口傳啓曰,臣俄以勉進常膳之意仰請,而未蒙允許,臣誠不勝抑塞。此時薑桂之滋補,政急一時,聖上必先强進,然後兩殿可以勉從。寬抑至情,先爲進御,仍爲奉勸于兩殿伏望。臣不任區區憂慮。惶恐敢啓。答曰,已諭於賓啓,而謹當積誠勸進於兩慈殿矣。
藥房口傳啓曰,臣俄以水刺仰勸之意,泣請於大殿矣,伏承批旨,未蒙允許,憂灼之至,不勝抑塞。第伏念哀毁罔極,已爲多日,粥飮雖或少進,元氣難望扶接,亦惟我大殿孝思罔極,哀毁過常,沖年任情,受損必多。伏乞勉强先御常膳後,仍爲勸進于大殿,以答群情,千萬顒祝。惶恐敢啓。答曰,崩迫罔極之中,聞如此之言,益恨冥頑。何爲如此情外之言?更勿煩焉。
藥房口傳啓曰,自遭巨創以來,糜飮之屬,難望扶接,臣俄以進御常膳,仍爲奉勸之意,泣請於大殿矣。不審果有所進乎?顧今大殿沖年,哀疚過節,大王大妃殿,任情過毁之餘,胃氣受損。此時仰以慰勉我大王大妃殿,俯以寬譬我大殿,豈非我慈聖殿下止孝止慈之道乎?水刺先爲勉强進御,仍爲奉勸于兩殿,千萬伏望。惶恐敢啓。答曰,罔極中聞口啓之言,尤爲罔極。
權敦仁啓曰,同副承旨柳致明,今日不爲仕進,卽爲牌招,何如?傳曰,允。
又啓曰,藥房副提調,持粟米飮來待矣。傳曰,封入。
又啓曰,殯殿朝夕奠·朝夕上食·晝茶禮時,承旨一員,史官二員,時原任閣臣中一員或二三員,都監堂上·郞廳各一員式,依庚申年例,輪回入參,而如値自內行禮之時,置之。國葬都監·山陵都監堂上,如有入闕人員,一員式亦依已例入參,何如?傳曰,允。
大王大妃殿,傳于權敦仁曰,殯殿供上,依庚申年例,勿爲封進。
行都承旨權敦仁,左副承旨吳致愚,右副承旨金鼎集等啓曰,惟我殿下,遭此罔極之慟,皇皇號擗,亦旣多日矣。氣力之綿綴,勢所必至,而臣等仰膽深墨之容,實有無窮之憂慮。此時糜粥之屬,有不足以扶接眞元。竊念聖人之制禮也,莫嚴者喪禮,而常變隨時,經權互資,故疏食水飮,禮之常也,而執禮之過,亦慮因哀而致傷,則不得不爲達權之道矣。目下悠悠萬事,莫先於保護聖躬,而保護之道,莫急於勉進常膳。臣等雖甚愚昧,豈敢以無稽之言仰請也哉?雖以我朝故事言之,列聖執喪之禮,卓越百王,而至於從權之請,未嘗不抑哀而勉從,誠以聖人之孝,莫大於安宗社,而饘粥之禮,特其疏節故也。此豈非我殿下在今日所當法者乎?伏願先自勉進常膳,仰請於兩慈殿,亟復常膳,以盡調護之方,千萬顒祝。惶恐敢啓。答曰,賓啓之批已諭矣。
行都承旨權敦仁,左副承旨吳致愚,右副承旨金鼎集等啓曰,歷觀往牒,曷嘗有如今日之國勢乎?宗社神人之托,惟慈聖與聖上而已,慈聖倚于聖上,聖上倚于慈聖,慈聖安然後聖躬亦安。伏念慈聖之過哀積毁,今旣多日矣。氣力之凜綴,胃氣之傷損,勢所必至,而扶接眞元,莫急於薑桂之滋補。且況我大殿殿下,沖年含恤,尤易受傷,此時保護之方,不容一日少緩,故臣等據禮經達權之道,仰陳從權之請。而以王季飯文王亦飯之聖心,慈聖從權之前,聖上必無先自勉進之望,然則慈聖之勉進,卽所以勸進於大殿者也。伏乞抑哀勉從,繼以勸進於大殿,以副群下祈祝之忱焉。惶恐敢啓。答曰,此時聞此言,恨不溘然無知。何以言此情理外之言也?更勿煩焉。
領府事李相璜,領議政沈象奎,右議政朴宗薰,判中樞府事李羲甲,行工曹判書金逌根,行刑曹判書徐俊輔,知中樞府事洪羲俊,廣州留守金履載,行大護軍朴周壽,戶曹判書李止淵,知中樞府事金學淳,行大司憲宋冕載,水原留守李光文,吏曹判書朴綺壽,右參贊金箕殷,兵曹判書沈能岳,行大護軍趙寅永,漢城判尹徐耕輔,行大護軍鄭基善,知中樞府事李紀淵,行大護軍金熙華,行護軍朴晦壽·朴岐壽·李志淵·朴齊一·尹尙圭·申緯·金陽淳·金基常·李鍾運·李奎鉉·韓義運·李光正·洪羲瑾·朴來謙·徐左輔·尹命圭·趙冀永·李憲球·安光直,漢城左尹李惟秀,兵曹參判李基栽,同知中樞府事林景鎭·鄭基一·李鼎臣·李寅泰·李鐵求,吏曹參判李憲瑋,副提學朴永元,同敦寧徐萬淳,禮曹參判金道喜,行大司諫朴宗琦,開城留守鄭祖榮,戶曹參判尹聲大,刑曹參判李羲準,訓鍊都正柳和源,行護軍李升權·金魯甲·李恒權·趙運永·柳相弼·朴潤榮·柳相穆·任聖皐等啓曰,踐阼之大禮已行,垂簾之慈敎誕宣,歡忭之中,冞切感泣,臣等竊有衷情之萬萬焦迫者,敢又冒死而陳之。我殿下,沖年在疚,哀號攀擗,今幾日矣。玉候受損,理所以至,診察調護,乃是臣子之微誠,而粥飮勸進,徒循藥院之例規,雖於大庭號籲之時,不勝憂迫罔措之忱。嗚呼,殿下一身,卽宗祧之所托也,臣民之所係也,任情過毁,旣有聖人之戒。節哀順變,乃著禮經之文,水漿之不入,不過三日,薑桂之滋補,亦有常度。惟彼閭巷匹庶,猶不可以孝傷孝,伏況帝王之孝,不在於疏水之節,則我殿下,何不念及於此,而保嗇聖躬,以盡達孝之實乎?惟我大行大王,凡於我殿下飮食起居之節,其所眷眷,靡不用極,今當煢煢含恤之時,哀而致毁,毁而愆和,則其所以貽冥冥惟疾之憂者,當復如何哉?顧今保護之道,惟在於從權,權而得宜,乃所以合經也。方寸煎灼,相率申籲,伏願殿下,勉抑至情,先復常膳,仍又仰勉慈聖,亟賜允兪焉。惶恐敢啓。答曰,予實冥頑,庶可支保,卿等勿煩。兩慈殿常膳之節,謹當仰勸矣。
領府事李相璜,領議政沈象奎,右議政朴宗薰,判中樞府事李羲甲,行工曹判書金逌根,行刑曹判書徐俊輔,知中樞府事洪羲俊,廣州留守金履載,行大護軍朴周壽,戶曹判書李止淵,知中樞府事金學淳,行大司憲宋冕載,水原留守李光文,吏曹判書朴綺壽,右參贊金箕殷,兵曹判書沈能岳,行大護軍趙寅永,漢城判尹徐畊輔,行大護軍鄭基善,知中樞府事李紀淵,行大護軍金熙華,行護軍朴晦壽·朴岐壽·李志淵·朴來謙·徐左輔·尹命圭·趙冀永·李憲球·安光直,漢城左尹李惟秀,兵曹參判李基栽,同知中樞府事林景鎭·鄭基一·李鼎臣·李寅泰·李鐵求,吏曹參判李憲瑋,副提學朴永元,同敦寧徐萬淳,禮曹參判金道喜,行大司諫朴宗琦,開城留守鄭祖榮,戶曹參判尹聲大,刑曹參判李羲準,訓鍊都正柳和源,行護軍李升權·金魯甲·趙運永·柳相弼·朴潤榮·柳相穆·任聖皐等啓曰,嗚呼,我慈聖殿下,遭天地崩坼之變,任情哀號,氣力凜綴,大小臣民,罔不焦遑。顧今悠悠萬事,莫先於保嗇,而保嗇之方,亦莫先於復膳。常膳之未進,爲日已久,薑桂之滋補,一時爲急。翼我聖躬,奠我邦家,卽環東土億萬生靈所以翹首仰望於我慈聖者,此正古人所謂,縱欲自輕,奈宗社何者也?伏況我殿下,皇皇罔極之中,尤以慈聖之未復常膳,爲之煎迫,以我慈聖止慈之情,惟憂之念,必當愓然感回,不待臣等之請,而有所允許矣。先自慈聖,許其復膳,然後聖心可以勉從,輿情可以欣告,玆敢不避瀆撓,涕淚陳懇於簾帷之下。伏乞慈聖,亟賜兪音,以慰聖上懇迫之誠,以副群下顒祝之望,不勝泣禱之至。惶恐敢啓。答曰,此時聞復膳之說,尤爲五內崩裂,欲溘然無知,而此亦不可得。天地間更安有如此情理乎?勿復爲此等之言,望也。
賓廳再啓曰,臣等之疾聲齊籲,煩瀆而不知止者,豈敢以非禮之禮,導殿下一元之初,戚殿下嚴廬之中乎?任情過毁,非所以爲孝也,節哀順變,乃所以爲禮也,故謹稽我朝,聖聖相承,以孝爲治,以禮制事,尤於喪紀之重,至誠至精。而每當嗣服之初,勉循群下之請,誠以帝王之孝,上體祖宗之付畀,下副臣民之係望,有不敢自輕其身也。惟我殿下,沖年在疚,哀戚踰度,榮衛易損,不但臣等之入而瞻深墨之容,出而切焦迫之情,抑亦大行大王止慈之念,眷眷於陟降之際,亦惟我兩殿惟疾之憂,憧憧於哀遑之時,其所以體平日之至意,慰此時之慈念者。雖係無於禮之禮,固當勉而行之,俯而就之,況聖人之明訓,列朝之攸行乎?兩殿諸節,哀毁澌綴,亦已多日,薑桂之補,尤不容晷刻少綾,如欲勉回慈心,先自殿下,勉從臣等之請,以爲感回之道焉。惶恐敢啓。答曰,已諭於前批,謹當積誠仰勸于兩慈殿也。
賓廳再啓曰,臣等之齊聲而籲,疾聲而呼,不避煩複者,非但臣等之言,卽擧國同情之言,非但擧國之言,卽列朝已行之例,不惟列朝之已行,卽禮經之攸訓,聖人之所許也。伏惟我慈聖殿下,早服禮訓,夙暢壺化,厚德洪功,史不勝書。凡於禮制之經權,時宜之情文,宜析精微,靡有不察,而今於擧國同情之言,滿庭齊聲之籲,若是靳兪者,實非所仰望於慈聖,批旨之下,聚首抑塞,繼之以焦遑靡措,不敢知止。夫蔬水之禮,喪紀之疏節,薑桂之補,經訓之達權,而我主上殿下,沖年含恤,㷀㷀皇皇,常膳之不進,今已多日,玉候之受損,理所必至。謹稽英廟聖敎,有祖依孫孫依祖之諭,此政今日我慈聖殿下曁我殿下,克體祖訓,相勉保護之日。伏願勉回慈心,克循輿情,先自慈殿,亟許從權之請,勸諭我殿下,以盡保護之道焉。惶恐敢啓。答曰,弸積之心事,所不忍聞之言,又復如是,俯仰天地,罔極罔極而已。
賓廳三啓曰,伏以臣等,以從權之請,敢爲瀆撓於嚴廬㷀㷀之中者,是豈臣等全昧道理而然哉?誠以保護聖躬,爲今日之急先,有不容一日少忽而然也。及承批旨,不賜允從,臣等相顧抑鬱,繼以悶迫之至。我殿下,新承寶位,誕膺丕緖,宗社付畀之重,臣民蘄望之切,顧何如也?聖躬康寧,然後宗社可以賴安,臣民可以釋憂。我殿下,若能念及於此,則是豈過自哀毁,不思保嗇之日乎?我殿下,始也焦灼於閱月侍湯之餘,終焉震剝於天地崩坼之際,春秋尙在沖年,榮衛必多損節,已不勝其萬萬憂悶,而于今幾日所進,只是糜粥水刺,未復常膳,將何以扶接眞元,酬應庶務乎?此臣等所以晝宵悶煎,罔知攸措者也。況我慈聖殿下,以止慈之情,此時憂慮,當復若何,而我大行大王陟降之靈,亦必俯監而憫念之矣。我殿下,仰體止慈之情,上念陟降之靈,愓然感悟,幡然改圖,則斯可謂誠孝兩盡,而庶可以大慰群情也。帝王之孝,旣異於匹庶,聖人之道,貴在乎權而得中,臣等豈敢以無稽之言,强爲此煩瀆之計乎?伏乞亟賜允許,亦爲至誠仰懇于慈聖殿下,遄降復膳之命,千萬顒祝。惶恐敢啓。答曰,已悉於再啓之批。小子誠孝淺薄,兩慈殿未蒙允許,謹當積誠仰勸也。
賓廳三啓曰,伏以,朝晡屢更,臣民之號慕痛冤,去益靡逮,直欲籲天而無階也。仰惟我慈聖殿下,遽遭天崩之慟,穹壤茫茫,思之及此,肝腸欲裂,無辭仰慰。然而聖上誕陞位宁,慈聖儼垂簾帷,宗祧有托,人心底定,罔極之中,慶幸旋切。嗚呼,凡我八域有衆之所仰望而爲生者,豈非我主上殿下曁慈聖殿下乎?顧今日悠悠萬事,莫大乎兩聖人保護之方,而秪緣哀毁之過度,尙遲常膳之進御,實非臣等所蘄望於兩聖人者,而其爲憂慮悶迫,當復如何,我慈聖殿下,縱不自恤,獨不念及於我主上殿下乎?先自慈聖而强進一飯,然後聖上,亦可以强進一飯,慈聖之自護,乃所以保護聖上也。然則殿下之幡然覺悟,卽賜允許,必不待臣等之畢其辭矣。臣等非不知屢瀆之爲罪,而從權之請,卽是國朝之故例,而有請則忍哀抑情,黽勉俯循,亦是列聖已施之事,臣等安得不有望於今日乎?玆又相率,涕泣而陳之。伏乞卽降兪音,以答群情,伏地恭俟。惶恐敢啓。答曰,前批旣悉,望勿更煩。
行大司憲宋冕載,行大司諫朴宗琦,執義趙萬協,掌令吳正秀,持平李源益,正言尹滋畊·兪象煥等啓曰,臣等,疲劣庸孱,耳目之任,初不近似,冒膺此久,每覺慙恧。而使彼逆醫輩,負萬戮難贖之罪,得以一日假息於覆載之間,亦臣等之罪也。惟我大行大王之深仁厚澤,浹人肌骨,臨御三十四年,未嘗殺一不辜,好生之德,與天同大,臣等固仰我慈殿今日寬貸之敎,卽體我大行大王止仁之聖德。而誠以天討不可不行,王法不可不伸,罪如今日逆醫,而尙逭三尺之律,其可曰國有法乎?名爲醫官,診察昧方,遷延時日,緩急失宜,國言喧騰,皆曰可殺。嗚呼,旬日之內,遽遭天崩之慟,弓劍莫攀,冤恨徹天,只有沫血飮泣,仰請處分,以效不共戴之義,卽臣等今日之責,而忱誠淺薄,言辭巽軟,未能仰格宸聽,致稽邦典,溺職之罪,固無所逃。卽伏見大僚敦諭下者,以臺諫不識事體爲敎,臣等相顧恧蹙,靡所容措。前啓論勘,卽是近例之已然,而特緣臣等忝居臺地,未效明張之義,竟歸昧體之科,以此情踪,何可一刻晏然於臺次乎?請命遞斥臣等之職。大王大妃殿答曰,勿辭亦勿退待。
大王大妃殿傳于金鼎集曰,前縣監姜彝五起復,送于山陵都監。
以同副承旨柳致明牌不進罷職傳旨,傳于權敦仁曰,只推。
權敦仁啓曰,左議政洪奭周,又使錄事,來納命召,何以爲之?敢稟。大王大妃殿,傳于權敦仁曰,此時何等時,而上下相持,時日虛徐以送,以傷事體情理乎?須思輕重大小,卽爲安心,入來視事。仍傳曰,右承旨,更爲傳諭,因與偕來,還傳命召。
右承旨李穆淵書啓,臣於本月十九日戌時量,敬奉慈敎,更爲傳諭于西部盤松坊京營口契左議政洪奭周待命所,則以爲,慈敎洊降,聖諭申複,近侍之臣,一時踵臨,奉讀隕越,不知攸達,而自顧罪負,末由承膺。況臺啓事體,至爲嚴重,未蒙勘處之前,尤萬無揚揚冒進之望。緣臣一人之故,而敦匠重務,多日稽延,益添臣萬殞難贖之罪。悸慄焦泣,惟願遄伏刑章而已云矣。臣旣承偕來之命,故姑爲仍留之意,敢啓。傳曰,知道。
傳于權敦仁曰,夜下敦諭,且奉慈敎,卿應勉回,而一向過引,是豈此時體國之義?卽爲入來事,更遣史官傳諭。
權敦仁啓曰,左議政洪奭周,又使錄事,來納命召,何以爲之?敢稟。
右承旨李穆淵書啓,臣於本月二十日未時量,敬奉慈敎,傳諭于左議政洪奭周待命所,則以爲,諭敎洊降,誨飭申嚴,臣雖頑如木石,寧敢迷不知變,而未伏刑章之前,萬萬無寸步蠢動之望。有若全不識事體情理之至重至大者然,罪上添罪,尤合萬死。崩迫震懍,轉益靡措,伏地涕泣,不知所達云。臣旣承偕來之命,故姑爲仍留之意,敢啓。大王大妃殿,傳于權敦仁曰,覽此附奏,所執一向邁邁。以卿平日體國之誠,此時如是處義,非所望也。須思先公後私之義,卽爲安心還第,董飭敦匠之役。仍傳曰,右承旨,更爲傳諭,期於偕來,還傳命召。
傳于權敦仁曰,敦召亦已屢矣,慈聖下敎連下,宜有勉回之意,更遣史官傳諭。
大王大妃殿,傳于金鼎集曰,雖在哀遑崩迫之中,何可不仰體大行大王恤民之至意乎?況畿湖屢經慘歉,不可以常例責之。兩道祭需卜定,特爲安徐,內下內帑銀子六千兩,兩道卜定,量宜給代,餘數,使三都監分用。雖以三都監所用分定物種言之,亦爲十分省約,除其浮文,以爲一分報答遺意之道。以此意,廟堂三懸鈴行會於兩道道臣。
傳于權敦仁曰,兩司諸臺,竝口傳差出。
權敦仁,以吏曹言啓曰,延慶墓纔已封陵矣。守衛官李宗立·李勉行竝減下,綏陵參奉二員,孝和殿參奉二員,竝口傳備擬以入之意,敢啓。傳曰,知道。
吏曹口傳政事,綏陵參奉李儒駿·金述淵·朴孝聞·洪準謨·具哲魯·李濟憲,孝和殿參奉吳肯默·李寅奭·李在永·李元永·徐慶輔·尹行謨。
以綏陵·孝和殿參奉望筒,傳于權敦仁曰,竝首望爲之。
權敦仁,以吏曹言啓曰,追崇後王妃父母封爵,當爲依例擧行,而公除前,例不得稟政,取考丙申謄錄,則因特敎,開政擧行。今番則何以爲之?敢稟。大王大妃殿傳曰,事體有異,只此擧行。
政事,領敦寧府事豐恩府院君趙萬永,贈德安府夫人宋氏,以上王妃父母,依法典封爵。
權敦仁,以吏曹言啓曰,因禮曹草記,侍講院·翊衛司官員等當減下,令該曹照例處置事,允下矣。翊衛司參上官,則自臣曹,當隨窠區處,而參下官,則六品遷轉,乃是舊例,今亦依此擧行,何如?傳曰,允。
吳致愚,以備邊司言啓曰,追崇儀節,今方磨鍊擧行矣。固當有專价陳奏之擧,而謹考丙申已例,則因特敎,兼付告訃之行。今亦依此,以告訃兼請諡請承襲陳奏使,口傳更爲下批之意,分付該曹,何如?傳曰,允。
吏曹,告訃兼請諡請承襲陳奏使右議政朴宗薰,副使李羲準,書狀官成遂默。
吳致愚,以備邊司言啓曰,追崇儀節,今方設都監擧行矣。堂郞,令該曹口傳差出,以爲從速會同之地,何如?傳曰,允。
吏曹口傳政事,文祜廟追崇都監都提調,領府事李相璜,領議政沈象奎,左議政洪奭周,右議政朴宗薰,提調三單金箕殷·洪敬謨·李紀淵,郞廳六單趙咸永·鄭始容·金漢淳·成道默·李學鉉·金萬根。
以追崇都監都提調望筒,傳于權敦仁曰,首望爲之。
吳致愚,以備邊司言啓曰,此時民邑曠任,尤不可不念,陽川縣令未差之代,令該曹口傳差出,與未下直守令,竝令當日辭朝,何如?傳曰,允。
吏曹口傳政事,陽川縣令金敦喜·安友良·趙泳。
以陽川縣令望筒,傳于權敦仁曰,首望爲之。
李穆淵,以禮曹言啓曰,梓宮銀釘上加漆,逐日爲之事,命下矣。原定十度內,二度則已爲過行,故自今二十一日至二十八日吉時,令日官推擇後,別單書入之意,敢啓。傳曰,知道。
又以禮曹言啓曰,謹稽謄錄,則國恤發引前,節日表裏,像生時封進於殯殿矣。今十一月二十二日冬至,大殿·王大妃殿,於殯殿,自內所進表裏及百官表裏,依例封進事,分付該曹,而表裏封進時,有百官哭臨之例,今亦依此擧行事,知委,何如?傳曰,允。
又以禮曹言啓曰,今此冬至,在於殯殿未發引之前,諸道所封方物物膳,依前例以像生時封進,而大殿·大王大妃殿方物物膳,則冬至迫近,外道未及如禮擧行,追後封進,王大妃殿方物物膳,亦爲磨鍊,一體封進事,知委京外,何如?傳曰,允。
又以禮曹言啓曰,諸道所封大殿·王大妃殿陳慰箋文頭辭,前已行會矣。今則王大妃殿,尊爲大王大妃殿,嬪宮尊爲王大妃殿,王大妃殿陳慰箋文,一體封進之意,撥馬知委,何如?傳曰,允。
又以禮曹言啓曰,嗣位陳賀時,大殿·王大妃殿方物物膳,依例封進事,前已達下矣。今則王大妃殿,尊爲大王大妃殿,嬪宮尊爲王大妃殿,方物物膳,亦爲磨鍊,一體封進事,知委京外,何如?傳曰,允。
又以承文院都提調意啓曰,今此告訃兼請諡請承襲陳奏使行齎去奏文體重,令文任撰出,何如?傳曰,允。
吳致愚,以備邊司言啓曰,卽見戶曹所報,則以爲,今當國恤,本曹策應,極爲浩多,請依已例,無論某樣錢穀,限二十萬兩,卽速區劃,俾爲及時取用矣。度支之目下事勢,誠如報辭,而見今京外遺儲,擧皆枵然,有難如數準許,姑限十萬兩,以惠廳錢五萬兩,木一百同,本曹留庫銀三千兩,兵曹銀三千兩,木五十同,訓鍊都監木三十同,嶺營南倉銀二千五百兩,湖南進上添價米五千石,分排劃送,使之先爲取用,何如?傳曰,允。
行副提學朴永元,應敎金羽根,校理徐念淳,副校理洪祐順,修撰趙錫龜·洪鍾應,副修撰吳取善·宋持養等箚曰,伏以,嬪殿定臺惠之號,睿廟擧追尊之禮,徽德丕闡,宸孝冞光,聖情哀慕,新舊交切。我殿下我兩慈聖殿下,煢煢在疚,今八日于玆矣,攀擗之哀,深墨之容,凡我在廷,莫不摧腸隕心,而疚毁之中,必多受損,饘粥之飮,無以滋益。大小憂遑,疾聲齊籲,仰請常膳之進御,聖躬保嗇之方在此,慈念寬慰之道在此,此誠一日不可緩者。而批諭懇惻,兪音尙靳,臣等相顧抑塞,不任焦迫之至,先王之制,莫嚴於喪禮,而有量其筋力之訓,有有疾食肉之文,雖閭巷匹庶之微,尙以傷孝爲戒。況帝王大孝,不務疏節,聖人達權,是謂合經,殿下縱自輕,奈三宗托付之重何,奈兩殿惟疾之憂何?且伏況兩殿哀毁踰禮,玉度凜綴,此時薑桂之味,晷刻是急,先自聖躬而俯循,然後慈心可以勉回。今日悠悠萬事,孰有大於此者哉?憂煎之極,玆敢相率煩瀆,惟聖明淵然深思,亟復常膳,以爲兩殿準請之道,以副臣民懇禱之忱焉。取進止。答曰,省箚具悉。已諭於賓啓,當積誠仰勸于兩慈殿也。
行大司憲宋冕載,行大司諫朴宗琦,執義趙萬協,掌令吳正秀,持平李源益,正言尹滋畊·兪象煥等疏曰,伏以臣等,情地恧蹙,猥控微懇,及伏承批旨下者,以勿辭亦勿退待爲敎,臣等相顧慙悚,益不知措躬之所也。臣等雖不敢以見職自居,而事係莫重,聲討時急,玆不得不冒死更瀆,惟聖明垂察焉。噫,彼逆醫輩之尙逭當律,卽是有國以來所未有之事也。好生之德,雖出於仰體遺意,屈法之恩,不可以議到此輩。顧其罪犯何如,關係何如,而使之晷刻假息於覆載之問,則民彝絶矣,人理斁矣。苟非然者,臣等雖甚愚昧,豈不知嚴廬哀毁之中,致煩酬應,萬萬惶悶,而甘自犯於瀆撓之誅乎?以我大行大王至仁盛德,昔在庚申,卽允醫官之啓,此固大聖人生道殺人之盛意,而亦豈非今日我殿下繼述之一事也。臣等治疏將上之際,伏見慈敎下者,有藥院提擧卽爲停啓之敎,而事體至重,格例則然,此非臣等之言也,卽國人之言也。伏願聖明,念王章之不可久逭,察輿情之不可終遏,仰稟慈殿,特允前啓,亟收竄配之命,一竝嚴鞫得情,夬正典刑,以少洩神人之憤焉。臣等無任云云。答曰,省疏具悉。醫官事,旣承慈殿處分,不允。卿等竝遞差。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房副提調權敦仁啓曰,伏未審夜間,聖體若何,大王大妃殿氣候,何如?王大紀殿氣候,何如?臣昨以復常膳之意仰請,而未蒙允許,臣不勝抑塞之至。伏念帝王之孝,不務疏節,經禮之訓,亦勉俯就。殿下只進糜粥,已近旬日矣,不知不覺之中,元氣必有所損。此時臣從權之請,其可暫緩乎?伏願仰體兩慈殿憂念之懷,俯察臣煎迫之忱,亟復常膳,仍爲勸進於兩慈殿,千萬至祝。臣率諸御醫,趁早入診,詳察聖候爲宜。臣不任區區憂慮,敢來問安,竝此仰稟。答曰,知道。大王大妃殿·王大妃殿氣候安寧,卿不必入侍矣。常膳謹當積誠仰勸矣。
藥房口傳啓曰,臣昨陳從權之請,未蒙兪音,忱誠未格,憂迫轉甚。任情過毁,匹庶猶戒,節順從禮,聖人攸行。水刺不進,今爲多日,元氣扶護,政急一時,臣之連日瀆擾於罔極之中者,是豈可已而不已者哉?伏乞更加三思,亟賜允從,仍爲勸進于大殿,千萬至祝。惶恐敢啓。答曰,昨日之批,已悉未亡人之意。勿爲煩請。
藥房口傳啓曰,臣之昨日仰懇,是豈可已而不已者耶?哀毁致損,榮衛滋補,宜資薑桂,而伏況我大王大妃殿下,累日哀疚,眞元之受損,勢所必至。聖上沖年攀擗,諸節之多愆,亦可仰揣,以我慈聖之孝之慈,豈待臣之陳請,而始爲勉許乎?伏乞亟回慈心,先御常膳,仍爲勸進于大王大妃殿·大殿,千萬伏望。惶恐敢啓。答曰,初批已悉罔極之情矣。
藥房口傳啓曰,謹稽列朝已行之禮,屢陳從權之請矣。每承批旨,兩慈殿以勸進大殿爲敎,大殿以仰勸兩慈殿爲敎,而俯循之期,尙此邈然。顧今哀毁過度,已經屢日,滋補眞元,政急一時,而涕泣陳籲,徒歸煩瀆,下情焦遑,容有極哉?爲今之道,莫有過於先爲從權,以仰勸兩慈殿,伏願亟許所請焉。千萬至祝。惶恐敢啓。答曰,已諭於賓啓矣。
藥房口傳啓曰,復膳之請,已爲兩日,而又承批旨,未蒙允兪,只以勸進於大殿爲敎,大殿之勸勉,雖竊萬幸,兪音之尙靳,尤極焦迫。伏念慈聖,先爲從權,然後大殿之焦憂,可以少紓,而復膳之請,亦可勉循。伏乞特允臣至切之懇,不勝幸甚。惶恐敢啓。答曰,已諭於前批。
藥房口傳啓曰,臣俄陳從權之請,竊冀允兪之音,批旨尙邈,群情轉益罔措。嗚呼,此何等時也?聖上沖年遭創,煢然在疚,大王大妃殿哀毁過節。顧今寬譬慰勉之道,專有望於慈聖殿下,則先自慈聖而亟復常膳,以仰格慈殿,俯勸聖上,然後始可以盡慈聖之道,而慰擧國之望。此豈一向任情過自哀毁之時乎?伏乞深軫大計,卽許復膳之請,千萬至祝。惶恐敢啓。答曰,屢次口啓,只痛迫而已。
藥房口傳啓曰,臣以焦遑罔措之忱,採擧國同情之願,俄陳從權之請,不賜允許。顧今悠悠萬事,豈有過於保護聖躬,而補益扶持之道,惟有薑桂之勉進,則是豈可一刻暫緩乎?衷情所迫,言不知裁。伏乞亟加三思,特許常膳,仍又仰請于兩慈殿,千萬切祝。惶恐敢啓。答曰,謹當仰勸兩慈殿,期於勉從也。
藥房口傳啓曰,朝者口啓,備陳焦迫之情,而及承批旨,勿爲煩請爲敎,憂遑抑塞,只恨忱誠之不能仰格也。歷觀往牒,曷嘗有如今日之國勢乎?宗社神人之所托,惟慈聖與聖上而已,慈聖安然後,聖躬亦安。以聖上王季飯文王亦飯之心,慈聖從權之前,斷無勉循之望。慈聖若或念及於此,則其所幡然,何待臣之畢辭乎?伏乞勉抑至情,卽復常膳,仍又勸進于大殿,千萬泣祝。惶恐敢啓。答曰,主上則沖年,當自內勸進。而予言前批已悉,更無可言矣。
藥房口傳啓曰,臣俄已再上口啓,敢陳從權之請,未蒙開納之音,衷情憂灼,有不可勝言。玆敢不避煩猥,更此仰請。伏乞亟進常膳,仍復奉勸于大王大妃殿·大殿,千萬懇祝。惶恐敢啓。答曰,連請從權,當仰勸東朝,俯勉主上也。
權敦仁啓曰,同副承旨柳致明,今日不爲仕進,卽爲牌招,何如?傳曰,許遞,令該曹口傳差出。
又啓曰,藥房副提調,持粟米飮來待矣。傳曰,封入。
傳于權敦仁曰,明日殯殿冬至茶禮,當自內親行矣,該房知悉。
行都承旨權敦仁,左副承旨吳致愚,右副承旨金鼎集啓曰,臣等,昨陳從權之請,忱誠淺薄,未蒙允許,憂迫轉甚。嗚呼,孝之爲道,不在於蔬水之疏節,故曾子曰,必有草木之滋,薑桂之謂也。飮食以滋補,然後元氣可以扶接,此乃權而合乎經者也。伏況帝王之孝,以一身而關宗社之重,保民生之望,則其爲孝也,當念夫大者重者,而不可以疏節爲拘也明矣。今我殿下,雖以勸進兩慈殿爲敎,而尙靳於自護之道,則以兩殿止慈之心,必不肯於愓然而許之矣。此豈所以盡仰勸之道也哉?伏乞殿下,先自勉進,以安兩慈殿之心焉。惶恐敢啓。答曰,已悉於賓啓,謹當益誠仰勸矣。
行都承旨權敦仁,左副承旨吳致愚,右副承旨金鼎集啓曰,臣等伏奉批旨,辭敎切悲,哀動臣鄰,不忍奉讀,而念國勢之岌嶪,察時運之艱虞,有不容晷刻緩聲,玆敢冒萬死瀝血更陳焉。嗚呼,惟我慈聖殿下,盛德陰功,至誠苦心之保佑我宗社者,卓千古而光簡冊矣。其於禮制經權之際,時勢情文之間,竊伏想講之熟矣。嗚呼,今日國事,其可以徒循禮制,守經而不以權,任情而不之節乎?惟此從權二字,卽古聖人所許,而國朝四百年已行之例也。臣等之所仰恃而仰請者,竊庶幾淵然之思,必不踰日,而忱誠未孚,徒歸於上下相持,是固臣等之罪。而伏念多日哀疚之餘,扶接眞元,政急一日,且伏況聖上,沖年在疚,一任蔬水之節,不用薑桂之滋,玉體受損,理所必至,其爲保護之道,慰勉之方,不以望於我慈聖,而於何望哉?今若亟賜允許,先爲勉進,則我聖上,亦豈不仰體慈念,俯答群情乎?哀情憂迫,敢此陳籲。伏乞遄復常膳,千萬顒祝。惶恐敢啓。答曰,一縷支延,至于今日,聞此等言,溘然欲無知矣。
領府事李相璜,領議政沈象奎,右議政朴宗薰,領敦寧趙萬永,判中樞府事李羲甲,行工曹判書金逌根,判敦寧金在昌,大護軍朴周壽·趙寅永·洪命周·金熙華·柳相亮,吏曹判書朴綺壽,戶曹判書李止淵,兵曹判書沈能岳,知中樞府事李紀淵,左參贊徐能輔,水原留守李光文,大護軍鄭基善,吏曹參判李憲瑋,戶曹參判尹聲大,刑曹參判李羲準,兵曹參判李基栽,工曹參判李德鉉,行護軍朴岐壽·李志淵·朴晦壽·尹尙圭·申緯·金基常·李奎鉉·韓義運·尹命圭·李光正·洪羲瑾·朴來謙·徐左輔·趙冀永·李憲球·安光直,訓鍊都正柳和源,漢城左尹李惟秀,右尹韓耆裕,鈴原君尹行直,副提學朴永元,同敦寧徐萬淳,同知中樞府事李寅泰·鄭基一·李鐵求·尹義儉,行護軍李升權·柳相弼·金魯甲·任聖皐·趙運永·柳相穆·朴潤榮·李恒權,完平君李鼎會等啓曰,皇天降割,率土銜哀,惟我殿下,沖年在疚,皇皇號擗,榮衛受損,理所必至,臣等不勝焦迫之情,敢陳從權之請,而及承批旨,未蒙允許,群情抑塞,不得不更煩呼籲。嗚呼,目下悠悠萬事,莫先於保護聖躬,而饘粥之進,爲日已久,薑桂之補,一時爲急。玆乃聖訓所許,禮有明據,殿下奈何以孝之疏節,不念宗社臣民係托之重哉?且伏聞兩慈殿,哀毁之中,諸節目益凜綴,我殿下所以積誠仰勉,亟進滋補之味,顧不在於先自殿下而俯勉臣等之請乎?臣等仰瞻嚴廬深墨之容,區區憂慮,方寸如灼,以大行大王平日止慈之心,陟降之中,恐貽惟疾之憂,殿下一或念及於此,則其必怵然感回,不以臣等之言爲非,而思所處之矣。衷情煎熬,披瀝申控。伏乞體聖人之達孝,副臣庶之祈祝,勉抑至情,速降兪音焉。惶恐敢啓。答曰,昨日三啓之答已悉,而小子誠孝淺薄,兩慈殿尙靳從權,當積誠仰勸也。
領府事李相璜,領議政沈象奎,右議政朴宗薰,領敦寧趙萬永,判中樞府事李羲甲,行工曹判書金逌根,判敦寧金在昌,行大護軍朴周壽·趙寅永·洪命周·金熙華·柳相亮,吏曹判書朴綺壽,戶曹判書李止淵,兵曹判書沈能岳,知中樞府事李紀淵,左參贊徐能輔,水原留守李光文,大護軍鄭基善,吏曹參判李憲瑋,戶曹參判尹聲大,刑曹參判李羲準,兵曹參判李基栽,工曹參判李德鉉,行護軍朴岐壽·李志淵·朴晦壽·尹尙圭·申緯·金基常·李奎鉉·韓義運·尹命圭·李光正·洪羲瑾·朴來謙·徐左輔·趙冀永·李憲球·安光直,訓鍊都正柳和源,漢城左尹李惟秀,右尹韓耆裕,鈴原君尹行直,副提學朴永元,同敦寧徐萬淳,同知中樞府事李寅泰·鄭基一·李鐵求·尹義儉,行護軍李升權·柳相弼·金魯甲·任聖皐·趙運永·柳相穆·朴潤榮·李恒權,完平君李鼎會等啓曰,臣等今日之啓,尙云晩矣,非特哀遑未暇,亦復趑趄未果,而亦何可一向淹延,不陳哀懇哉?惟我慈聖殿下,自近年來,屢經疚慼,玉度常多愆和,水刺漸致減損,耿耿憂慮,靡日不切。際玆天崩之慟,哀毁踰節,受損之深,必倍前日,而所進惟止於饘粥,滋味久却於薑桂,臣等萬萬焦迫,罔知攸措。且況我殿下,沖年在疚,久闕常膳,榮衛之損,可以仰度,顧今國勢岌嶪,憂慮萬端,而事無大於此者,亦無急於此者。我慈聖必先從權,然後亦可以勉强我殿下,禮有經權,事有輕重,我慈聖不待臣等之言,而必有所勘量者矣。玆敢涕泣陳懇,不避煩瀆,其將不得請則不止。伏願慈聖殿下,勉循群情,亟賜兪允焉。惶恐敢啓。答曰,不欲聞之言,今又如是,心肝焚灼。雖不進常膳,氣力少無虧損,勿復如是,千萬之望也。
賓廳再啓曰,伏以臣等,嘗見禮經,其說居喪之禮蓋多矣,而其中飮食之節,最爲細末,故喪大記曰,君大夫父友食之則不避梁肉,又曰,身有疾則食肉,夫豈非禮而聖人言之哉?然則食肉爲至輕之節,而保嗇爲至重之事,以至輕之節,而忘至重之事,雖閭巷匹庶,亦不爲此。矧伊殿下,上有祖宗之統,兩殿之奉,下有臣民之責,若是而其可自輕乎?且伏聞兩慈殿,哀毁過度,餰粥罕進,若以此時,復貽惟疾之憂,則慈殿之悶慮,當復如何?今殿下,欲仰勸慈殿,則當自己先,慈殿勸勉,則順承無違,然後可以少慰慈殿之心矣。今日之自保聖躬,乃所以保護慈殿也。古人有言,子能以父母之心爲心,則可謂孝矣。伏願殿下,勿以小節而忘孝之原,淵然深思,愓然改圖,仰體兩慈殿之心,俯從臣民之望。千萬顒祝。惶恐敢啓。答曰,俄批已悉矣。兩慈殿未許從權,卽小子誠孝淺薄之故,益當仰勸也。
賓廳再啓曰,以百僚一口之辭,爲盈庭呼籲之擧者,今已屢矣,而兪音愈邈,下情益不勝焦悶之至。夫飮食最爲居喪之末節,而有疾食肉,又有禮經之垂訓,則豈可强拂群情,不卽允從乎?竊伏念任情攀擗,哀毁踰制,榮衛必多受損,此時扶護之節,必資薑桂之補。而且伏況我聖上,沖年在疚,哀遑震剝,其寬慰之道,保護之方,惟在於慈聖殿下,先自抑情,更相勸勉,必不待臣等之言,聖念亦當及此。而任哀徑情,旣古人之垂誡,達權通變,亦禮訓之有據。伏願更加三思,亟循群情,不勝幸甚。惶恐敢啓。答曰,連日以罔極心事已盡之,更勿煩請。
賓廳三啓曰,伏以,聖人緣情而制禮,孝子量力而致哀,此所以折衷經權,爲上下貴賤通行之誼者也。臣等雖無似,夫豈不義而爲殿下言之哉?伏況殿下一身,爲宗社生靈之主,自踐阼之日,迓續休命,用綏我大曆服,實惟我東方惟恤惟休之會,而臣等追先報今之始也。是宜殿下,念大寶付畀之重,體兩殿顧復之恩,不以饘粥之疏節爲孝,益加自愛,勉思順變,而臣等以保護聖躬,爲今日大計,積誠祈懇,而思欲孚格者,豈得已也?且常膳之不進,爲日已久矣,新舊之至慟交切,而惟疾之深憂無問,若以飮食之失節,或致榮衛之受損,則何以慰先王在天之靈乎?聖批每以仰勸慈聖爲敎,有以仰出天之孝,靡不自盡於晨昏定省之際,而獨奈臣等,忱誠淺薄,至于五啓,而未蒙見槪於聖心,則聚首慙悚,繼以焦遑,一日甚於一日,情窮辭竭,罔知所以爲計也。唯我聖上,明睿天縱,智思日就,於常變之禮,隆殺之節,必不待臣等之屢瀆,而知所以處之,區區所望,唯在於是矣。惶恐敢啓。答曰,連爲仰勸于兩慈殿,期於勉從也。
賓廳三啓曰,伏以臣等,旣陳五籲,冀蒙一兪,及伏奉批諭下者,辭旨切悲,哀動臣隣,臣等雖甚冥頑,忍以何辭,泚筆更瀆,而衷情轉迫,第有一言仰復者。伏惟我慈聖殿下,罹玆悶凶,深自寬抑,爲宗社太計,勉許以垂簾聽政,卽所以爲主上分宵旰之勞,以盡翊扶之方,止慈之德,惟憂之衷,靡不用其極,而獨於此一節,不少開納,有若以臣等之言,爲非禮而不可從何也?未敢知慈慮,將謂以今日復膳,予固不忍,而尙可以勉回沖子之孝思乎?嗚呼,我聖上,煢然在疚,惟慈聖是仰是賴,而今慈聖,乃反徒守經禮,徑情直行,使我聖上一飯亦飯之心,不蹔遑寧,觀於積誠仰勸之批,其夙夜焦灼可知。宜慈聖之惻怛憂傷,翻然改圖,不竢終日,而上所謂爲宗社大計者,抑亦莫過於自護而護聖躬也。然則庶幾慈孝相感,情文兩盡,上慰先王陟降之靈,下副兆庶愛載之情。臣等於此,又不敢不攢手泣祝於簾帷之下。唯慈聖,念哉念哉?惶恐敢啓。答曰,主上沖年也,當自內勸之,而未亡人,則頑命之支延,亦爲可恨。何忍屢爲如是之言,使之見之乎?
吳致愚啓曰,左議政洪奭周,又使錄事,來納命召,何以爲之?敢稟。傳于權敦仁曰,慈聖屢下敦勉之敎,更勿深引,卽爲還第事,遣史官傳諭于左議政。
右承旨李穆淵書啓,臣於本月二十一日寅時量,敬奉慈敎,更爲傳諭于左議政洪奭周待命所,則以爲,臣罪負至重,宜死不死,洊違恩命,恭俟誅罰,而諭敎連降,敦召冞勤,每一奉讀,汗涕交逆。顧臣萬萬不敢進之義,業已悉陳於前後附奏,不容更事拖瀆於嚴廬恭默之中,而矧今臺章復騰,公議益激,唐突冒膺,尤非臣分之所敢出,席藁蹙伏,唯願刑章之遄加而已云矣。臣旣承偕來之命,故姑爲仍留之意,敢啓。大王大妃殿傳于權敦仁曰,如此罔極悲遑之中,以不當之引義,屢日相持,不顧孤危岌嶪之國勢,實是平日期望之外,慨然豈可勝言?更勿固執,卽爲還第。仍傳曰,右承旨,更爲傳諭,期於偕來,還傳命召。
吳致愚啓曰,大司憲·執義·掌令一員,持平一員未差,掌令金鼎元在外,持平洪在喆未肅拜,監察茶時之意,敢啓。傳曰,知道。
吏曹口傳政事,大司憲金陽淳·徐憙淳·宋稚圭,大司諫洪穉圭·張敎根·趙庭和,執義李淵祥·李遠翊·朴升鉉,掌令洪羲錫·朴宗休·許晟,持平林基洙·李殷相·李繪九,正言徐元淳·權溭·沈宜升·朴承輝·李魯確·金相稷。
以臺諫望筒,傳于吳致愚曰,竝首望爲之。
吏曹口傳政事,承旨尹尙圭·申絅·朴宗綺·李鐵求·金基常·朴宗喜·李羲準·金道喜·任存常·金炳朝·韓義運·林景鎭·鄭基一·李鼎臣·洪羲瑾·李恒權·朴來謙·李寅泰·李彦淳·李基栽·徐左輔·尹命圭·趙冀永·李憲球·朴永元·徐萬淳·安光直·尹聲大·朴大圭·柳·李羲肇·趙庭和·金鼎均·趙奎昇·李魯秉·嚴燾·李羲發·洪學淵·金喆遠·沈英錫·洪祐燮·崔命顯·徐英淳·姜泰重·李道在·鄭鴻慶·朴英載·李同淳·朴齊明·李根中·洪穉圭·閔致成·鄭禮容·朴容壽·張敎根·高時臣·金鍏·李禮延·柳致睦·權馥·金興根·沈宜臣·南履炯·兪章煥·洪遠謨·洪鍾遠·趙·李根友·趙秉玖·趙秉常·趙斗淳·李敦榮·韓鎭㦿·李寅敎·李正耆·金胤根·韓益相·金周默·鄭東煥·金洛龍·金遇明·權偌·安孝述·李祖榮·李鼎在·李淵祥。
以承旨望筒,傳于權敦仁曰,行護軍安光直爲之。
權敦仁,以奎章閣言啓曰,大行大王行狀·諡狀·誌文·諡冊及追崇諡冊等文字,今方撰進矣。依庚申年例,內藏日省錄及代聽日錄,請出之意,敢啓。傳曰,知道。
又以撰集廳言啓曰,本廳郞廳,副修撰吳取善,副校理洪祐順,副司果金箕晩,修撰洪鍾應,校理徐念淳,副司果尹興圭,副司直洪祐喆,副司果李寅皐·李公翼,奉常判官嚴錫履,檢校待敎金學性差下之意,敢啓。傳曰,知道。
又以撰集廳言啓曰,本廳會同,依庚申年例,以內閣爲之,政院日記,取來考出之意,敢啓。傳曰,知道。
又以禮曹言啓曰,謹稽丙申年謄錄,則眞宗大王追崇告由,上諡前擇日擧行,而今此大王大妃殿下垂簾聽政告由,以今二十二日推擇啓下矣。社稷·宗廟·永寧殿·景慕宮·文祜廟告文中,翼宗大王追崇之由,措辭兼告,實合事宜。依此擧行,何如?傳曰,允。
又以禮曹言啓曰,大王大妃殿傳曰,殯殿供上,依庚申年例,勿爲封進事,命下矣。取考謄錄,則庚申年殯殿所封京各司供上及日下雉鮮,京畿封進月令誕日·各名日物膳,則依丙申年例,限三年仍爲封進,今亦依此擧行,何如?傳曰,允。
又以禮曹言啓曰,嗣位陳賀時,大王大妃殿·王大妃殿方物封進事,啓下矣。方物及節扇數爻,依例磨鍊,別單書入之意,敢啓。傳曰,知道。
又以吏曹言啓曰,今此文祜廟告文兼告由大祝,前執義趙萬協塡差,而時無職名,令該曹口傳付軍職,何如?傳曰,允。
兵曹口傳政事,副司果單趙萬協。
吳致愚,以都摠府言啓曰,入直內三廳武兼禁軍及軍兵等,當爲中日習射技放,而國恤卒哭間,依例姑停之意,敢啓。傳曰,知道。
金鼎集,以漢城府言啓曰,今此轝士軍抄出時,逐戶點丁,事務極繁,有難付之生手,中部令崔尙綸,以他司中可堪人,令該曹口傳相換,以爲專意擧行之地,何如?傳曰,允。
吏曹口傳政事,中部令崔尙綸,引儀安季良相換。
行大司憲金陽淳,大司諫洪穉圭,執義李淵祥,掌令洪羲錫,持平朴基洙,正言徐元淳·朴承輝啓曰,噫嘻痛矣。今日醫官之罪,可勝誅哉?渠輩厚被國恩,猥參議藥之列,全昧醫方,不思對症之劑,玉體違豫,曾未多日,微腫爲祟,初非重證,而始而執症未的,終又療治多乖,藥路混雜,專事僥倖,竟因无妄之候,遽遭罔極之變,歷溯往牒,至慟極冤,豈有如今日者哉?嗚呼,惟我大行大王,以大德必得之聖,榮衛匀和,氣度康寧,百靈攸相,六氣所調,雖有微愆之節,可期翌瘳之慶,而渠輩以常時待令之醫,專任平日診察之責,脈度之熟諳,證候之詳承,宜莫如渠輩,而不能竭誠殫技,促膿宜急,而反施消散之方,內托差遲,致有煩渴之候,藥名一出,群情疑眩,前後議劑,無往非遺恨餘憾,而苟究其罪,一則醫官也,二則醫官也。凡今日血氣含生之倫,孰不欲食其肉而寢其皮,少洩此窮天之慟哉?今此減死竄配之典,雖出於我慈聖殿下仰體大行大王至仁盛德,特下薄勘之命,而輿情尙此冤憤,王法不可容貸。請醫官李惟鐸·李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律焉。大王大妃殿答兩司曰,醫官事別無可問之端。日前已爲處分,而輿情以罪名之輕爲憤,李亨基·白成五,施以島配之典。
慟哉下,今此減死竄配之典,雖出於我慈聖殿下仰體大行大王至仁盛德,特下薄勘之命,而輿情尙此冤憤,王法不可容貸四十五字添入,當律焉下,至若藥院提調職在於保護之地,不能盡審愼之道,其在國體,亦不可置而不論,都提擧則格例所拘,雖不得竝擧,而其他在院提調,請施以竄配之典五十八字,抹去。
藥院提調事停啓。
原任提學沈象奎·朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚,檢校直閣李景在,原任直閣金鼎集·吳取善,原任待敎李憲瑋,檢校待敎金興根·趙斗淳·金學性聯名箚曰,伏以,傳曰,喪有四制,變而從宜,有恩有理,有節有權。又曰,創鉅者其日久,慟甚者其愈遲,惟其日久而愈遲也。故所以恩禮以厚其愛,節權以明其義,匹庶猶然,況帝王之孝,不與下同者乎?嗚呼,我殿下之任情過毁,不自節制者,凡幾日于玆矣。殿下一身,而宗祧之顧托何如,百官萬姓之維繋何如,則以殿下聰明睿智,豈不念及於此,而不思所以自護之道乎?沐浴未是修體,薑桂非爲悅口,而悲哀偏能攻中,憂思易以損脾,則今日切急之務,莫有先於保嗇之方,滋補之劑矣。我殿下,自夫侍湯之初,左右周旋,審證詢技,沖齡憂遑,儼有成德,及乎禍變以來,皇皇瞿瞿,必欲無毫分未恔焉。則臣等此言,固知爲未忍聞未忍遽允,而守志經禮,或反傷孝,達權通變,所以合禮,則夫豈不義而昔人訓之,非禮而臣等强之也哉?況我兩殿慈聖諸節之哀毁受損,理所必至,苟非殿下之抑情仰勉,豈有感回俯從之期也哉?嗚呼,臣等自遭崩天之慟,寧或有斯須存全之心,而猶此蟻褥未遂,蠢息苟延者,惟殿下是戴是恃焉耳。苟有可以保益聖躬者,則雖無於禮之禮,猶當涕泣而陳之,期承兪音,況日久愈遲之理四制變宜之文,自有昭垂而不泯也哉?苦情所迫,相率哀籲。伏乞聖明,勉回至衷,遄復常膳,仍爲仰勸於兩殿慈聖,以副臣民之望焉。取進止。答曰,省箚具悉。謹當仰勸于兩慈殿,期於勉從也。
行副提學朴永元,應敎金羽根,校理徐念淳,副校理洪祐順,修撰趙錫龜·洪鍾應,副修撰吳取善·宋持養等聯名箚曰,伏以臣等,敢將擧國同情之忱,冒瀆嚴廬哀疚之下,攢手涕泣,恭俟兪音,及伏奉批旨,若曰,當積誠仰勸于兩慈殿。聖孝之靡所不用其極,不勝欽仰萬萬,而至於御膳從權之請,諭以已諭賓啓,尙無開允,如臣等忱誠淺薄者,固宜其不能感回天心,而其於卿士大夫百官萬民,十分焦迫,一辭沸鬱,將何以力拒之哉?不寧惟是,其大王大妃殿下,王大妃殿下,顧復止慈,憂慮懇勸,將何以違拂之哉?嗚呼,殿下之銜恤茹慟,今幾日矣,蔬水溢米,今幾日矣。帝王居養,自異凡人,沖年調護,非同盛壯,雖無於禮之禮,猶當創而行之,況斯禮也,聖人許之,列朝行之?誠以王者,上承宗廟社稷之重,不可以自私其身,於是乎哀戚反輕,保嗇爲重也。苟非然者,臣等何敢以非禮非經之事,仰陳我殿下居喪盡禮之時乎?衷情煎迫,荐瀆之悚,有不暇顧,玆更瀝血聯籲。伏願聖上,少抑哀情,勉軫大孝,先從復膳之請,亦於兩殿,更加申懇,期回慈聽,宗國幸甚,臣民幸甚。取進止。答曰,省箚具悉。已悉於賓啓矣。
上在慶熙宮廬次。
自人定至夜五更,灑雨下雨,測雨器水深三分。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。殯殿冬至茶禮親行後,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官·奉朝賀奉慰單子問安。答曰,罔極。大殿·大王大妃殿·王大妃殿,內閣·政院·玉堂·藥房·朝廷二品以上·六曹堂上·兩司長官·奉朝賀冬至單子問安。答曰,罔極。
藥房副提調權敦仁啓曰,伏未審夜間,聖體若何,大王大妃殿氣候,何如,王大妃殿氣候,何如?臣之連日血懇,不知止焉者,是豈可已而不已哉?百僚簉于庭,兆民翹于途,祝手雲天,惟望勉循,則殿下之牢拒者,卽一時任情之孝思也。臣工之力陳者,卽萬年無疆之永圖也,喪制當從先朝,我家自有制度,以我大行朝達天之誠孝,當庚申天崩之日,尙有以仰念宗社付託之丕責,俯從黎庶顒仰之群情,旋進宰膳,則此豈非我殿下克紹先烈之一端乎?伏乞聖上,亟加三思,特賜允從焉。臣率諸御醫,趁早入診,詳察聖候爲宜。臣不任區區伏慮,敢來問安,竝此仰稟。答曰,知道。連日積誠,仰勸于兩慈殿,尙未蒙勉循,予方憧憧,姑無所苦,卿不必入侍矣。大王大妃殿·王大妃殿口傳問安。答曰,知道。
藥房口傳啓曰,臣之連日瀆擾於悲哀罔極之中,非不知萬萬悚仄,而衷情所迫,不得請則不可止耳。伏念任情過疚,久執疏節,一日二日,靳持未許者,大非聖經俯就順變之義也。伏願更加三思,卽下一兪,仍又勸進于大殿,千萬至祝。惶恐敢啓。答曰,已諭於前批。
藥房口傳啓曰,臣從權之請,一刻甚於一刻,而一籲再籲,徒費時日,天聽邈然,兪音尙遲,昨日批旨下者,當仰勸東朝,俯勉主上爲敎。第伏念勉回之道,亦惟在於我慈聖躬先從權,繼以積誠,更加三思,亟復常膳,以安聖上之心,以副臣民之望,千萬至祝。惶恐敢啓。答曰,口啓如是懇勸,期於仰勸東朝,俯勉主上矣。
藥房口傳啓曰,臣以憂悶焦迫之忱,屢日呼籲,而忱誠淺薄,未能仰格,區區下情,去益抑鬱。臣職忝保護,雖以蘄請爲急,亦豈全昧禮意,强所不可强於殿下者哉?誠以帝王之孝,不以疏節爲務,惟宗社神人之托,是顧是念,則其所保護之節,尤宜致愼於哀遑罔極之中,而百倍恒日也。此時之勉抑從權,實是晷刻不可緩者,玆復冒昧泣懇。伏乞深惟遠慮,亟賜允許,千萬切祝。惶恐敢啓。答曰,已悉於庭啓矣。
藥房口傳啓曰,臣之一籲再籲,連籲而不知止者,是豈備例而爲哉?第伏念此時榮衛之受損,斷然可知,一日不進常膳,則受一日之損,二日不進,則受二日之損,衷情所迫,言不知裁。伏乞亟加三思,特許一兪,仍請于大殿,卽賜勉從,千萬至祝。惶恐敢啓。答曰,前批悉諭,無可言矣。
藥房口傳啓曰,朝者口啓,備陳焦迫之情,而及承批旨,以仰勸東朝,俯勉主上爲敎。伏念以聖上出天之孝,必待慈聖之勉從,然後方可以抑情從權,到此慈聖,雖欲任情徑行得乎?伏乞勉抑至情,卽復常膳,仍又勸進于大王大妃殿·大殿,千萬至祝。惶恐敢啓。答曰,仰勸東朝,俯勉主上,以冀勉從矣。
藥房口傳啓曰,臣以復膳之請,至再至三,兪音邈然,下情遑急,繼之以抑塞也。伏念聖孝雖無窮,其在保護聖躬之道,固不敢不以權宜之節,有所仰陳,以冀聖心之開悟。伏況公除前從權,卽我列聖朝所已行。且伏念兩慈殿不許臣之請,安知不欲待聖上之勉許而後,始爲開納耶?衷情懇迫,玆復仰籲。伏乞亟允所請焉。千萬至祝。惶恐敢啓。答曰,已以從權之意,答庭啓矣。
藥房口傳啓曰,臣之泣請,已三日矣,尙未蒙允從,誠不勝悶迫之至,哀雖無窮,禮有權道。伏乞慈聖,先進常膳,然後可以勸進於大殿。此實宗社臣民之所係,豈容少緩乎?亟允所請,以副祈懇之忱,千萬切祝。惶恐敢啓。答曰,已諭於庭啓之批。
藥房口傳啓曰,臣連以復膳之意,鎭日力請,而尙未承勉從之敎,下情焦迫,當如何哉?又況俄者大殿批旨,以積誠仰勸爲敎,今此靳許之意,雖緣臣之誠淺,而獨不念大殿殿下哀疚中焦慮之心乎?伏乞更加三思,亟從臣至切之懇,千萬至祝。惶恐敢啓。答曰,東朝有從權之下敎,勸于主上,不得已勉從矣。
大王大妃殿傳于權敦仁曰,右承旨許遞,今該曹口傳差出。
吏曹口傳政事,承旨尹尙圭·申絅·朴宗琦·李鐵求·金基常·朴宗喜·李羲準·金道喜·任存常·金炳朝·韓義運·林景鎭·鄭基一·李鼎臣·洪羲瑾·李恒權·朴來謙·李寅泰·李彦淳·李基栽·徐左輔·尹命圭·趙冀永·李憲球·朴永元·徐萬淳·尹聲大·朴大圭·權·李羲肇·趙庭和·金鼎均·趙奎昇·李魯秉·嚴燾·李羲發·洪學淵·金喆遠·沈英錫·洪祐燮·崔命顯·徐英淳·姜泰重·李道在·鄭鴻慶·朴英栽·李同淳·朴齊明·李根中·洪稚圭·閔致成·鄭禮容·朴容壽·張敎根·高時臣·金鍏·李禮延·柳致睦·權馥·金興根·沈宜臣·南履炯·兪章煥·洪遠謨·洪鍾遠·趙·李根友·趙秉玖·趙秉常·趙斗淳·李敦榮·韓鎭㦿·李寅敎·李正耆·金胤根·韓益相·金周默·鄭東煥·金洛龍·金遇明·權偌·安孝述·李祖榮·李鼎在·柳致明·李淵祥。
以承旨望筒,傳于權敦仁曰,行副護軍李敦榮爲之。
權敦仁啓曰,新除授右副承旨李敦榮,卽爲牌招,何如?傳曰,允。
傳于權敦仁曰,承旨房望,順房爲之。
權敦仁啓曰,藥房副提調,持粟米飮來待矣。傳曰,封入。
金鼎集啓曰,啓覆,例於陽復前擧行矣,公除前不得如例擧行之意,敢啓。傳曰,知道。
領府事李相璜,領議政沈象奎,右議政朴宗薰,領敦寧趙萬永,判中樞府事李羲甲,行刑曹判書徐俊輔,行工曹判書金逌根,判敦寧金在昌,左參贊徐能輔,右參贊金箕殷,知中樞府事洪羲俊,行大護軍朴周壽·趙寅永·洪命周·金熙華·柳相亮,吏曹判書朴綺壽,戶曹判書李止淵,兵曹判書沈能岳,知中樞府事金學淳·李紀淵·李勉昇,漢城判尹徐耕輔,吏曹參判李憲瑋,戶曹參判尹聲大,禮曹參判金道喜,兵曹參判李基栽,工曹參判李德鉉,行護軍朴岐壽·李志淵·朴晦壽·尹尙圭·申緯·金陽淳·金基常·李奎鉉·韓義運·李光正·洪羲瑾·朴來謙·徐左輔·尹命圭·趙冀永·任存常·申絅,漢城左尹李惟秀,同知中樞府事李鐵求·林景鎭·李寅泰·鄭基一·李鼎臣,同敦寧徐萬淳,副摠管金魯甲·朴潤榮·李鼎會·趙運永·柳相穆,行護軍李升權·柳相弼·任聖皐·李恒權等啓曰,伏以臣等,抆血焦腸,歷日仰瀆,尙未得感回崇聽,群情轉迫,此皆臣等言辭拙樸之罪也。然其言雖拙,其誠甚切,請以已竭之辭,更貢未罄之懷,臣等所請,卽亶出聖躬保護之道,爲宗社萬年之計也。此箇義理,非殿下所得以私,又況兩慈殿仰勉之方,殿下亦已盡心而竭誠矣。然勉之以言,不如先之以躬,竊願殿下,勿以復膳,看作殿下一身之事,必以殿下之復膳,爲兩慈殿復膳之道焉,則此正所謂以親心爲心,而身不自有者也。由是而言,則雖曰禮之權,而實未嘗非義之經也,臣等煎迫之私,日甚一日,玆敢相率更籲。伏乞更加三思,務從寬抑,亟復常膳,俯循群情,則實爲宗社之幸,臣民之望,千萬泣祝。惶恐敢啓。答曰,謹當仰勸于兩慈殿,期蒙勉從,予方憧憧。
領府事李相璜,領議政沈象奎,右議政朴宗薰,領敦寧趙萬永,判中樞府事李羲甲,行刑曹判書徐俊輔,行工曹判書金逌根,判敦寧金在昌,左參贊徐能輔,右參贊金箕殷,知中樞府事洪羲俊,行大護軍朴周壽·趙寅永·洪命周·金熙華·柳相亮,吏曹判書朴綺壽,戶曹判書李止淵,兵曹判書沈能岳,知中樞府事金學淳·李紀淵·李勉昇,漢城判尹徐畊輔,吏曹參判李憲瑋,戶曹參判尹聲大,禮曹參判金道喜,兵曹參判李基栽,工曹參判李德鉉,行護軍朴岐壽·李志淵·朴晦壽·尹尙圭·申緯·金陽淳·金基常·李奎鉉·韓義運·李光正·洪羲瑾·朴來謙·徐左輔·尹命圭·趙冀永·任存常·申絅,漢城左尹李惟秀,同知中樞府事李鐵求·林景鎭·李寅泰·鄭基一·李鼎臣,同敦寧徐萬淳,副摠管金魯甲·朴潤榮·李鼎會·趙運永·柳相穆,行護軍李升權·柳相弼·任聖皐·李恒權等啓曰,伏以臣等,伏奉批旨,辭敎切悲,哀動臣隣,不忍奉讀,而念國勢之岌嶪,察時運之艱虞,有不容晷刻緩聲,玆敢瀝血更陳焉。於惟我慈聖殿下盛德陰功,至誠苦心之保佑我宗社者,卓越十古,其於禮制經權之際,時勢情文之間,竊伏想講之熟矣。嗚呼,今日國事,其可以徒循禮制,守經而不以權,任情而不之節乎?惟此從權二字,卽古聖人所許,而國朝四百年已行之例也,臣等之所仰請,卽天理人情當然之則,乃義之經也。何可但歸之於禮之權,而有所持疑乎?伏況我聖上,沖年在疚,煢煢皇皇,一任疏水之節,不用薑桂之滋,豈不萬萬悶迫,而其爲保護之道,慰勉之方,臣等不以望我慈聖,而於何望之哉?今若亟賜允從,先爲强進,則我聖上,亦豈不仰體慈念,俯循群情乎?衷情所迫,言不知裁,亟許遄復常膳,千萬血祝。惶恐敢啓。答曰,日往月邁,冤酷罔涯,不能抑定,而見常膳之言,則益五內如焚。更勿爲之,則心神庶爲少定矣。
行都承旨權敦仁,行左承旨安光直,左副承旨李穆淵,右副承旨吳致愚,同副承旨金鼎集等啓曰,臣等昨陳聯籲,顒俟兪音,及伏奉聖批,只有仰勸之敎,未蒙允許之音,臣等之焦遑煎悶,轉益罔措。嗚呼,顧今悠悠萬事,孰有大於保護聖躬,而聖躬安則兩殿安,兩殿安則宗社安,若殿下念及於此,則其不可任情而自輕也明矣。自遭崩坼之變,今已十日矣。一味守經,不少自護,擧國臣民焦遑之情,雖不顧恤,獨不念貽慼於洋洋陟降之靈乎?況我兩慈殿,號擗之餘,受損必多,今殿下,苟欲仰勉我慈聖,則莫若先自抑情勉從,以感回我慈心,寬慰我慈情。伏願亟加三思,夬從群請焉。惶恐敢啓。答曰,已悉於賓啓矣。
行都承旨權敦仁,行左承旨安光直,左副承旨李穆淵,右副承旨吳致愚,同副承旨金鼎集等啓曰,臣等齎誠仰籲,已歷三日,而兪音愈邈,群情焦遑。豈以臣等之請,猶謂可已而不已者耶?顧今國勢之岌嶪,果何如,而只守禮經之疏節,不念宗社之大計,任情哀毁,不思所以從權之道,則其於臣民何,宗社何哉?伏況我殿下,尙在沖年,煢煢含恤之中,每以兩慈殿之未復常膳,憧憧焦憂,則以我慈聖殿下保護聖躬靡不用極之心,何待臣等之辭畢,而翻然開悟也耶?伏願上念祖宗付托之重,下循臣民蘄祝之情,夬賜允從焉。惶恐敢啓。答曰,屢次批旨,旣盡言之,更勿煩焉。
領府事李相璜,領議政沈象奎,右議政朴宗薰,率百官啓曰,臣等抆血揮涕,歷日仰聒於嚴廬哀擗之中者,卽據禮援古,質聖無疑之事,而我殿下,不少槪聽,兪音尙邈。若使臣等,怵於煩瀆,將順而止,將何以示後世而答八域臣民焦憂顒祝之情乎?昔在丙申,我正考始靳於滿庭臣僚從權之請,而至於庭籲,有曰,孝子之事親,視於無形,聽於無聲,以我先大王平日止慈之心,倘念攀擗之中,尙守疏素之小節,則其所以愓然憂慮,倘復如何,殿下於日夕侍奠之際,念及於此,則翻然改圖,必不待臣等之仰煩矣。聖批若曰,奉慈旨不得已勉從矣,大聖人達權合禮之盛,有如是矣。嗚呼,臣等今日之請,卽當時諸臣之言,而慈旨之懇惻,亦已仰承於賓啓之批,今我殿下,仰遵祖訓,亟許允從焉,則豈不尤有光於繼述之聖孝乎?一日二日,憂慮轉棘,玆又相率庭籲,未暇緩聲。伏乞深思而快兪焉。惶恐敢啓。答曰,兩慈殿尙靳勉許,予方切憂悶。
領府事李相璜,領議政沈象奎,右議政朴宗薰,率百官啓曰,昔在庚申,貞純聖母,屢靳庭籲之批,差遲縱權之禮,其時諸臣之辭,有曰,當千古極艱之會,講千古罕有之禮,頫循群情,誕膺簾帷之治者,徒以奠安宗社之故也。今也旣行其大者,顧乃區區於細節,不思所以從權之道,此非臣等所望於女堯之聖,而亦豈我慈聖深軫我聖上一飯亦飯之孝乎?乃承批旨,若曰,大殿沖年哀疚之中,久御素膳,悶慮之中,欲視予所進而進之,至孝懇切,不忍終違,卿等縷縷之請又如此,抑定哀痛,欲留意常膳,勿慮焉。今臣等亦多逮覩於伊時者,攀撫感觸,尤不勝血涕之交流,顧安得不以獲請於昔日者,蘄望於今日乎?況慈念之悶慮,聖孝之哀疚,同符昔日,臣固知此言仰徹之後,我慈聖翻然俯從之旨,必不留時刻矣。古經之訓曰,喪禮從先祖,又有曰,詳文祖耳目之近也,衷情迫塞,咸造大庭,又敢以此言進,伏願亟下兪音焉。惶恐敢啓。答曰,旣悉哀慟情事於屢次批答,更無可言矣。
領府事李相璜,領議政沈象奎,右議政朴宗薰,率百官再啓曰,臣等之屢啓陳籲,不得請則不敢止者,是豈可已而不已者哉?顧今百僚焦煎,一國憂遑者,誠以殿下之牢拒群請,一例守經,有違於聖人達權之道耳。禮雖有常經,而亦有達權之文,權而得中,是亦經也。嗚呼,今惟我東方萬億年宗祧之重,神人之托,亶在我殿下一身,而沖年御極,煢煢銜恤,徒守儀文之疏節,罔念達權之合經,或至於毁瘠愈甚,榮衛受損,則一國臣民之焦憂煎悶,有不暇言,而我祖宗在天之靈,其將眷然而顧,懍然而懼,想必仰貽憂念於於昭陟降之地矣。且況我慈聖殿下,罔極之中,一念憧憧,惟恃我殿下,若殿下節哀抑情,勉循群下之請,仰勸我慈聖殿下,則以我慈聖殿下至慈之德,豈不爲宗社爲聖躬感回而勉從乎?此非但臣等之言,卽天地祖宗之心,而一國臣民之望。伏願愓然開悟,亟賜允從,俾節宣不失其宜,經權兩得其盡焉。惶恐敢啓。答曰,兩慈殿已有復膳之敎,予亦不得已從權。
領府事李相璜,領議政沈象奎,右議政朴宗薰,率百官再啓曰,臣等連陳勉從之請,顒俟兪允之音,及夫批旨之下,一向靳持,臣等聚首伏讀,益不勝焦遑悶迫,繼之以涕泣也。臣等雖甚無狀,豈敢以無所稽之說,仰干我慈聖之前乎?聖人制禮,有經有權,達變酌宜者,禮之中也。拘文泥常者,禮之末也,饘疏之食,許其無筭,薑桂之滋,慮在不勝,夫豈非禮,而聖人言之,著之爲經也?且況我慈聖殿下,號擗之餘,受損不少,機務之繁,酬應弘多,而猶且膠守細節,不思所以爲宗社爲臣民保嗇之方,實非擧國同情之望,而以我慈聖之明,寧有不燭此理者乎?噫,顧今悠悠萬事,亶在於保護我聖上,以啓我萬億無疆之休,竊伏念我慈聖之苦心至懇,雖在哀遑罔極之中,其所以保抱扶將,慰勉開譬者,無所不用其極,而從權之請,尙未蒙許,我聖上哀毁之中,焦憂尤切,而我慈聖從權之前,亦豈有勉回聖心,俯循群請之望哉?然則今日保護我聖躬之方,亦惟在於慈聖殿下之先賜允從,因以勸進我聖上而已。以我慈聖之慈,想不待臣等之辭畢,而抑情勉從矣,玆又不避煩猥,相率聯籲。伏乞深加勉抑,俯循群請,以副一國臣民之望焉。惶恐敢啓。答曰,連日悉諭,又復如是,實愧予冥頑苟全。而大殿沖年,慮傷榮衛,爲其勸進,兼因卿等縷縷懇請,勉抑至痛,欲留意常膳,勿慮退去焉。
左副承旨李穆淵書啓,臣於本月二十一日申時量,敬奉慈敎,更爲傳諭于西部盤松坊京營口契左議政洪奭周待命所,則以爲,臣不忠無狀,積罪如山,跧伏血泣,唯鈇鉞是竢,而刑誅不加,恩數反侈,兩殿飭諭,轉益諄摯。臣雖冥頑,亦具彝性,豈不知微末去就之不當瀆擾於罔極悲遑之中,又豈不知敦匠事務之至重且急,有不容一日稽延?而尙且迷不知變,不敢爲唐突冒膺之計,卽此罪戾,亦合萬殞而有餘矣。至於臺閣之論,事體綦嚴,雖以君父之尊,有非可督令進退者,而一日之內,疏啓洊發,公議沸騰,此亦可見。臣雖不識廉恥,尙何敢諉以已停,而揚揚進身,以自陷於無忌憚之科哉?恩命之下,末由蠢動,伏地戰恐,不知所達云矣。臣旣承偕來之命,故姑爲仍留之意,敢啓。
權敦仁啓曰,左議政洪奭周,又使錄事,來納命召,何以爲之?敢稟。大王大妃殿,傳于權敦仁曰,臺啓雖不當着於卿,而以爲難安矣。今則停啓,無可引義,藥院提擧之任勉副。敦匠之役,一時爲急,卽爲安心還第,終事之際,每事董飭,望也。仍傳曰,此別諭,遣亞卿傳諭,仍與偕來。亞卿戶曹參判進去。
傳于權敦仁曰,偕來承旨還入。
大王大妃殿傳于權敦仁曰,藥房都提調,領相爲之,提調,令該曹口傳差出。
戶曹參判尹聲大書啓,臣於本月二十二日辰時量,敬奉慈敎,馳往傳諭于西部盤松坊京營口契左議政洪奭周待命所,則以爲,臣屢逋嚴命,恭竢誅罰,不意罪戾之蹤,反紆非常之恩,慈敎誕宣,敦勉愈摯,仍有亞卿偕來之命,至於提擧之特解,又是曲念之殊私,伏地祗承,血淚被面,跼高蹐厚,益靡自措。恩言之隆,豚魚可孚,臣亦人耳,寧不知感?況玆敦匠之役,乃是終事之地,捐軀竭力,義不他恤,而曠日稽時,有若抛置者然,臣罪至此,尤合萬死。今臣至痛纏胸,積罪在躬,欲言而聲先吞,欲動而骨自顫,未伏刑章之前,罔非臣泥首蹙伏之日,顧其自矢之義,初不係人言之有無,而臺閣之上,疏啓屢發,至以是決其去就,則尤何敢不恤公議,不顧大防,而偃然爲唐突干冒之計乎?惟願遄被當被之罰,以少贖其不忠之罪而已云矣。臣旣承偕來之命,故姑爲仍留之意,敢啓。傳于權敦仁曰,許副藥院,則尤不可深引,慈敎屢下,卿其卽爲入來事,更遣史官傳諭。
戶曹參判尹聲大書啓,臣於本月二十二日申時量,敬奉慈敎,更爲傳諭于左議政洪奭周待命所,則以爲,區區血懇,業已悉暴於俄者敷奏,今不敢更事煩陳,而縷縷飭諭之下,衷情轉益震懍,伏地涕泣,惟願遄被誅罰云矣。臣旣承偕來之命,故姑爲仍留之意,敢啓。大王大妃殿,傳于權敦仁曰,前諭已悉言之,庶幾幡然造朝,所執一樣邁邁,實是意慮之外。此時予之情事,何忍爲如此酬應?而一則爲國事,二則爲國事,卿之所言私也,予之所言公也。大臣體國,異於具僚,何可一向相持,以增酬應於悲遑罔極之中乎?不欲多言,卽爲還第,以安予心。仍傳曰,偕來亞卿,更爲傳諭,期於偕來,還傳命召。
權敦仁啓曰,左議政洪奭周,又使錄事,來納命召,何以爲之?敢稟。大王大妃殿,傳于權敦仁曰,俄使亞卿,傳別諭矣,想已覽悉。今見附奏,又此過引。臺啓之言,俄已盡諭,而此時雖他大臣,不顧小嫌,方帶摠護之任,豈可虛徐送時日乎?勿復相持,卽爲安心入來。仍傳曰,偕來亞卿,更爲傳諭,期於偕來,還傳命召。
大王大妃殿,傳于權敦仁曰,禮判所帶藥院提調許遞,令政院嚴飭,卽速入來,以爲都監會同。
大王大妃殿,傳于權敦仁曰,朝者,使之嚴飭禮判入來矣,尙無一言委折知入。政院若能善爲申飭,豈至今不知其去就乎?各別嚴飭,卽令入來後以奏。
掌令洪羲錫,正言朴承輝啓曰,嘻噫痛矣。今日醫官之罪,可勝誅哉?渠輩厚被國恩,猥參議藥之列,全昧醫方,不思對症之劑,玉體違豫,曾未多日,微腫爲祟,初非重證,而始而執証未的,終又療治多乖,藥路混雜,專事徼倖,竟因無妄之候,遽遭罔極之變,歷溸往牒,至慟極冤,豈有如今日者哉?嗚呼,惟我大行大王,以大德必得之聖,榮衛勻和,氣度康寧,百靈攸相,六氣所調,雖有微愆之節,可期翌瘳之慶,而渠輩以常時待令之醫,專任平日診察之責,脈度之熟諳,証候之詳承,宜莫如渠輩,而不能竭誠殫技,促膿宜急,而反施消散之方,內托差遲,而致有煩渴之候,藥名一出,群情疑眩,前後議劑,無往非遺恨餘憾,而苟究其罪,一則醫官也,二則醫官也。凡今日血氣含生之倫,孰不欲食其肉而寢其皮,少洩此窮天之慟哉?夜下處分,雖出於俯循輿情,亦不過兩醫官島配而止,若論渠輩之罪犯,實爲天地神人之所共憤,而王法未伸,一縷尙貸,是豈非失刑之大者乎?請醫官李惟鐸·李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律焉。答兩司曰,醫官加律,已有慈殿處分矣。慟哉下夜下處分,雖出於俯循輿情,亦不過兩醫官島配而止,若論渠輩之罪犯,實爲天地神人之所共憤,而王法未伸,一縷尙貸,是豈非失刑之大者乎五十六字添入,慟哉下今此減死竄配之典,雖出於我慈聖殿下仰體大行大王至仁盛德,特下薄勘之命,而輿情尙此冤憤,王法不可容貸,四十五字抹去。
李穆淵,以禮曹言啓曰,大殿封進國忌素膳,六時三時,當爲稟定磨鍊,而大行朝素膳,自肅廟國忌爲始,以六時封進矣。今則大殿封進素膳,當自景廟國忌爲始,以六時封進,以此磨鍊擧行乎?敢稟。傳曰,依此磨鍊。
又以禮曹言啓曰,陵寢則守護軍七十名俱兩保,園墓則三十名俱兩保,自是定式矣。今此綏陵元守護軍三十名外,四十名俱兩保加定之意,分付兵曹,何如?傳曰,允。
又以禮曹言啓曰,贈德安府夫人宋氏四仲朔·四名日及忌辰墓所祭需,依例題給事,分付該司,而守墓軍,令兵曹定給,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員贊直之事,則草記代直事,曾有定式矣。司成李竣祜差祭,直講未差,典籍李魯確受由在外,時無入直之員,以他郞官,姑爲代直,何如?傳曰,允。
金鼎集,以義禁府言啓曰,醫官李亨基,鍼醫白成五等竄配事,承傳啓下矣。李亨基·白成五等,臺啓方張,不得擧行之意,敢啓。傳曰,知道。
原任提學沈象奎·朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚,檢校直閣李景在,原任直閣金鼎集·吳取善,原任待敎李憲瑋,檢校待敎金興根·趙斗淳·金學性聯名箚曰,伏以臣等,昨陳短箚,誠淺辭拙,未蒙允許,抑塞憂煎,玆又冒死申籲焉。嗚呼,天降鞠凶,率土哀遑,我殿下沖年在疚,毁戚踰制,而旬日之內,所進止於粥飮,榮衛受損,理所必至。雖以閭巷匹庶言之,弱齡巨創,元氣未能扶接,則食飮之間,少加滋味,不至以孝傷孝。況我殿下,身係宗社臣民之重,雖欲自輕而不可得也。顧今賓啓屢徹,而前後一辭,亦惟曰,我殿下,先復常膳,然後庶幾我兩慈殿之兪音。殿下惟我兩慈殿是依,兩慈殿惟我殿下是依,兩慈殿疚毁中諸節之凜毁,可以仰度,我殿下,先從臣等之請,而仍又積誠仰勸,則亦豈無感國之理乎?臣等雖無狀,必不以非禮之禮,導殿下於新服之初,此不過援據古聖遺訓,稽考列朝故事而仰陳者,殿下亦必不以臣等之言爲非也。臣等忝居邇密,偏蒙厚渥,豈忍當此之時,有懷不達,泯默而已哉?情苦辭迫,涕泣申籲,伏願亟賜允從,不俟終日焉。取進止。答曰,省箚具悉。已悉於庭啓之批矣。
行副提學朴永元,應敎金羽根,校理徐念淳,副校理洪祐順,修撰洪鍾應·趙錫龜,副修撰吳取善·宋持養聯名箚曰,伏以臣等,聯控再籲,冀蒙一兪,菲忱未格,荃聽愈邈,徊徨抑塞,不知攸措。前後聖批,每以積誠仰勸于慈殿爲敎,臣等聚首莊誦,抆涕而相顧曰,盛矣哉。我聖上,篤誠致孝于我慈聖兩殿,我慈聖兩殿,庶幾感回于此,而聖上之望慈聖之感回,如此其切,則必將自聖躬以先之,慈孝兩盡,寬慰互至,常膳之復,不終朝而可期,何乃朝而夕,夜而復朝,饘粥之罕進,猶夫前也,章牘之靳許,猶夫前也。竊稽列朝沖年嗣位,我成廟我明廟我肅廟我大行大王以至我殿下凡五聖,而今我殿下,春秋益少於四朝御極之年,國勢之岌嶪,尤有加於四朝御極之初。殿下以眇然沖齡,上承宗社付托之重,下係兆民蘄嚮之望,安危之機,只在於殿下一身,身安然後國安,國安然後宗社臣民亦可得以安,奈何不念達權大孝之本,而徒區區於蔬水之末節也哉?且伏念殿下所以仰勉於慈聖者,誠之至也,孝之盡也,而涕泣之懇,言語之爭,不如一臠之先嘗,一飯之先進,爲卽地感悟之最要道也。臣等亦自附於一言之感聖,翹首攢手,敢以是獻焉。取進止。答曰,省箚具悉。已悉於賓啓矣。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
進御人蔘粟米飮,大王大妃殿進御人蔘粟米飮,王大妃殿進御人蔘粟米飮,自明日停止事,榻前下敎。
藥房都提調沈象奎,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,藥房都提調·副提調持粟米飮來待矣。傳曰,封入。
吏曹口傳政事,內醫提調金逌根·鄭基善·李紀淵。
以內醫提調望筒,傳于權敦仁曰,首望爲之。
戶曹參判尹聲大書啓,臣於本月二十三日寅時量,敬奉慈敎,更爲傳諭于左議政洪奭周待命所,還傳命召,則以爲,慈敎洊降,惻怛嚴重,伏讀未半,聲淚交逬,到此地頭,更何忍以微末去就,仰煩酬應,而區區不敢進之義,實不但爲一己之私而已。至慟在中,大防在前,承此辭敎,末由蠢動,臣罪萬死,臣罪萬死,唯願速被重典云矣。臣旣承偕來之命,故姑爲仍留之意,敢啓。
吳致愚啓曰,左議政洪奭周,又使錄事來納命召,何以爲之?敢稟。傳于權敦仁曰,慈敎屢勤,而敦匠會同,尤係時急,更勿煩引,卽爲還第事,遣史官傳諭于左議政。
大王大妃殿傳于權敦仁曰,見俄者敦諭,謂卽入來,又見附奏,所執愈往愈深,此卿强引私義,孤負主上沖年倚毗,予之所望之心,寧不慨然?敦匠之役,一時爲急,强引不當引之小嫌,多日坐視而抛置,於卿心安乎?不知其可也。勿復相持,卽爲還第。仍傳曰,偕來亞卿,更爲傳諭,期於偕來,還傳命召。
戶曹參判尹聲大書啓,臣於本月二十三日未時量,敬奉慈敎,更爲傳諭于左議政洪奭周待命所,還傳命召,則以爲,飭敎洊降,辭旨截嚴,衷情益震剝,不敢偃然爲附奏之計,今方進伏金吾門外,恭俟鈇鉞之誅云矣。臣旣承偕來之命,故仍爲隨往之意,敢啓。
吳致愚啓曰,左議政洪奭周,又使錄事來言,伏奉慈敎下者,責諭轉益截嚴,有非臣子所敢承聞,震剝惶懍,求死不得,走伏金吾門外,恭俟鈇鉞之誅云,仍納命召,何以爲之?敢稟。
李敦榮啓曰,卽者義禁府都事來言,左議政洪奭周,今方待命于金吾門外云。係是大臣去就,敢啓。傳于權敦仁曰,前後慈敎,何如,而又爲胥命乎?卽爲安心還第事,更遣史官,傳諭于左議政。
大王大妃殿傳于權敦仁曰,肝膈之言,披告無餘,應謂幡然改圖矣,又爲金吾胥命,萬萬過當。卽爲安心還第,董飭敦匠之役。仍傳曰,偕來亞卿,更爲傳諭,還傳命召,大臣還第後退去。
戶曹參判尹聲大書啓,臣於本月二十三日酉時量,敬奉慈敎,更爲傳諭于左議政洪奭周待命所,還傳命召,則以爲,恩敎鄭重,不敢更事煩瀆,謹當拚棄廉隅,蹶趨膺於敦匠之役云矣。大臣旣已還第,臣亦退去之意,敢啓。傳曰,知道。
李穆淵,以禮曹言啓曰,嗣位陳賀時,大殿·大王大妃殿·王大妃殿,諸道所封物膳封進事,前已啓下矣。京外封進大殿誕日,各名日物膳及各道朔膳物膳,依貢膳定例封進,大王大妃殿封進之節,一依大殿封進例擧行,而王大妃殿誕日,各名日物膳及各道朔膳物膳,依例磨鍊,別單書入之意,敢啓。傳曰,知道。
又以禮曹言啓曰,魂殿·山陵各祭奠所封物種中,以蔈古之有巨弊,特命勿封,代以粘炙事,載在喪禮補編受敎條。絲藿·藿耳,亦依補編所載,不爲磨鍊矣。今亦依此擧行,何如?傳曰,允。
又以禮曹言啓曰,卽接濟州牧使朴長復狀啓謄報,則去十月令宗廟·景慕宮薦新柑子,如數封進,唐金橘,一一摘取,只爲一百二十五箇,而肇慶廟薦新封進十六箇,所餘只爲一百九箇,無以備數。謹拔已例,都封上送于禮曹,以爲稟旨進獻之地,爲辭矣。在前如此之時,多有減數薦獻之例,今亦依前例分排,當日薦進,而殯殿薦獻柑子·唐金橘,勢未及上來,亦爲分排,當日因夕奠兼薦,何如?傳曰,允。
持平林基洙,正言徐元淳啓曰,嘻噫,痛矣,今日醫官之罪,可勝誅哉。渠輩厚被國恩,猥參議藥之列,全昧醫方,不思對症之劑,玉體違豫,曾未多日,微腫爲祟,初非重證,而始而執症未的,終又療治多乖,藥路混雜,專事徼倖,竟因无妄之候,遽遭罔極之變。歷溯往牒,至慟極寃,豈有如今日者哉?嗚呼,惟我大行大王,以大德必得之聖,榮衛匃和,氣度康寧,百靈攸相,六氣所調,雖有微愆之節,可期翌瘳之慶,而渠輩以常時待令之醫,專任平日診察之責,脈度之熟諳,證候之詳承,宜莫如渠輩,而不能竭誠殫技,促膿宜急,而反施消散之方,內托差遲,而致有煩渴之候。藥名一出,群情疑眩,前後議劑,無往非遺恨餘憾,而苟究其罪,一則醫官也,二則醫官也。凡今日血氣含生之倫,孰不欲食其肉而寢其皮,少洩此窮天之慟哉?夜下處分,雖出於俯循輿情,亦不過兩醫官島配而止。若論渠輩之罪犯,實爲天地神人之所共憤,而王法未紳,一縷尙貸,是豈非失刑之大者乎?請醫官李惟鐸·李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律焉。答兩司曰,已諭於昨批矣。
李敦榮,以義禁府言啓曰,醫官李亨基,鍼醫白成五等,施以島配之典事,承傳啓下矣。李亨基·白成五等,臺啓方張,不得擧行之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿口傳下敎曰,此時卽隆冬,若値雪塞,則無論遠近,大有妨於看山,星火知委於諸相地官,看山之役,卽爲擧行。
大王大妃殿口傳下敎曰,相地官等,何時入來,在京者爲誰,看審何時爲之之意,摠護使處,知入。
執義李淵祥,正言朴承輝啓曰,請醫官李惟鐸·李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律焉。措辭見上
大王大妃殿傳于李敦榮曰,日昨島配之命,卽爲公議而然,卽速擧行,勿爲煩啓。
大王大妃殿口傳下敎曰,醫官島配,尙無擧行之言,分付禁府,斯速擧行,配所單子入之。
李穆淵,以撰集廳言啓曰,日省錄抄出之役,極其浩多,使臣行期,要在不遠,堂上中多有職務相妨者,依已例令該曹加差下,使之察任,郞廳亦依例加數差出,何如?傳曰,允。
吏曹,撰集廳堂上加差七望,李勉昇·朴綺壽·洪敬謨·金蘭淳·李憲瑋·朴永元·徐萬淳。
李穆淵,以國葬都監摠護使意啓曰,本都監監造官前都事沈能容,前參奉尹致膺,前參奉李玄瑋,時無職名,令該曹口傳付軍職,前參奉尹應圭,方在罷散中,敍用,亦令付軍職,竝冠帶常仕,何如?傳曰,允。
又以山陵都監摠護使意啓曰,本都監監造官前參奉李章鉉,前參奉趙雲近,前參奉沈樂憲,前參奉姜世誾,時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇沈能容·尹致膺·李玄瑋·尹應圭·李章鉉·趙雲近·沈樂憲·姜世誾,以上竝單付。
李穆淵,以國葬都監摠護使意啓曰,前縣監洪吉謨,前縣監金命爀,別看役差下,使之擧行,何如?傳曰,允。
又以國葬都監摠護使意啓曰,本都監都廳二員,依前例差出,別單書入之意,敢啓。傳曰,知道。
又以國葬都監摠護使意啓曰,本都監監造官四員,依前例差出,別單書入之意,敢啓。傳曰,知道。
又以國葬都監摠護使意啓曰,本都監郞廳·監造官分房,別單書入之意,敢啓。傳曰,知道。
又以國葬都監摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以國葬都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監摠護使意啓曰,陽德縣監李時復,前縣監朴祥發,副司勇金成九,副司勇曺俔鎬,竝相地官差下,而李時復,時在任所,朴祥發居在密陽地,金成九居在靑陽地,曺俔鎬居在咸興地,竝使之騎驛,罔夜上來,以爲擧行之地,何如?傳曰,允。
又以山陵都監摠護使意啓曰,前監牧官趙鎭亮,前郞廳卞持華,別看役差下,使之擧行,何如?傳曰,允。
又以山陵都監摠護使意啓曰,本都監都廳二員,依前例別單書入之意,敢啓。傳曰,知道。
又以山陵都監摠護使意啓曰,本都監監造官四員,依前例別單書入之意,敢啓。傳曰,知道。
又以山陵都監摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監摠護使意啓曰,本都監郞廳·監造官,各所分掌,別單書入之意,敢啓。傳曰,知道。
又以山陵都監摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以禮曹言啓曰,因臣曹草記,今番冠禮之節,大臣館閣堂上,已爲獻議稟處矣。在外儒賢收議,今纔來到,而成均館祭酒臣宋穉圭,以爲聖上賓天,普切哀隕,臣病伏草野,未聞大漸,遽奉諱音,驚痛罔極,只自恨一縷之尙延,不意禮官,銜命遠臨,詢以因喪而冠之禮。臣早孤餘生,聞命掩泣,益無以爲心。今此禮曹所陳疑禮問解之說,似當爲今日之可據,臣之懵陋,講禮無素,其何敢妄有所論斷仰對者哉?玆不兔虛辱王人,臣悲遑悚縮,違越之誅,是俟而已云。前贊善臣宋啓榦,病未獻議云矣,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿口傳下敎曰,聞山陵役事浩大,別看役一人,無以擧行,今日勿施之別看役二人,與姜彝五,使之同爲進去。
大司諫洪穉圭,掌令洪羲錫啓曰,嘻噫,痛矣,今日醫官之罪,可勝誅哉?渠輩厚被國恩,猥參議藥之列,全昧醫方,不思對症之劑,玉體違豫,曾未多日,微腫爲祟,初非重證,而始而執症未的,終又療治多乖,藥路混雜,專事徼倖,竟因旡妄之候,遽遭罔極之變,歷溯往牒,至痛極冤,豈有如今日者哉?嗚呼,惟我大行大王,以大德必得之聖,榮衛匃和,氣度康寧,百靈攸相,六氣所調,雖有微愆之節,可期翌瘳之慶,而渠輩以常時待令之醫,專任平日診察之責,脈度之熟請,證候之詳承,宜莫如渠輩,而不能殫竭殫技,促膿宜急,而反施消散之方,內托差遲,而致有煩渴之候,藥名一出,群情疑眩,前後議劑,無往非遺恨餘憾,而苟究其罪,一則醫官也,二則醫官也。凡今日血氣含生之倫,孰不欲食其肉而寢其皮,少洩此窮天之慟哉?夜下處分,雖出於俯循輿情,亦不過兩醫官島配而至。若論渠輩之罪犯,實爲天地神人之所共憤,而王法未伸,一縷尙貸,是豈非失刑之大者乎?請醫官李亨基·朴器成·白成五等,設鞫得情,亟正典刑,其餘議藥諸醫,竝令嚴査,夬施當律。其中金景球,自初議藥,多渠主張,論其罪犯,實有浮於李亨基輩,而尙此倖逭,尤拂輿情,與李亨基·朴器成·白成五,一體設鞫得情,亟正典刑。
大王大妃殿口傳下敎曰,醫官已有處分,而尙不發配,課日啓辭,使禁府不得擧行,反爲煩瀆而已。今日內停啓,使之擧行。啓辭不下,卽爲停啓後退去。大王大妃殿答兩司曰,朴器成·金景球事,物論如此,與李亨基·白成五,一體島配,卽爲停啓,使禁府擧行。
兩司合啓醫官事中,夬施當律焉焉字抹去,其中金景球,自初議藥,多渠主張,論其負犯,實有浮於李亨基輩,而尙此倖逭,尤拂輿情,與李亨基·朴器成·白成五,一體設鞫得情,亟正典刑五十四字添入。醫官李惟鐸物故,停啓。
李穆淵,以魂殿都監摠護使意啓曰,魂殿山陵所用銀器皿,例自尙方,造成進排,而取考各年謄錄,則皆以內下件用之矣。今番何以爲之乎?敢稟。傳曰,當內下矣。
又以山陵都監摠護使意啓曰,前縣監姜彝五起復,送于山陵都監事,命下矣。姜彝五,別看役差下,使之擧行,何如?傳曰,允。
又以撰集廳言啓曰,本廳郞廳加差下事,允下矣。副司果權用經·趙然春·李㙽·韓鎭庭·趙鶴年·李殷相,副司直尹致秀,正言徐元淳差下之意,敢啓。傳曰,知道。
又以禮曹言啓曰,大王大妃殿京外貢獻,依大殿封進例擧行,王大妃殿封進物膳朔膳,依例磨鍊,別單啓下矣。大王大妃殿京畿封進日下雉鮮,依例擧行,而朔望膳減下,別單書入之意,敢啓。傳曰,知道。
吳致愚,以兵曹言啓曰,來十二月,乙未正月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
又以備邊司言啓曰,京外殿最之開坼日字,在於公除之內,而今皆不得限前磨勘矣。不可不使之追後封進,以爲隨到入啓之地,以此意行會於四都及諸道監·兵水營,京各司則限以來月二十日磨勘之意,一體分付,何如?傳曰,允。
李敦榮,以刑曹言啓曰,國葬都監,設行於本曹,則移接于平巿署之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李穆淵,以山陵都監摠護使意啓曰,看審之行,觀象監提調,例爲進去,而提調朴綺壽·沈能岳,俱帶劇務,無以推移出去,今始許遞,其代令該曹,口傳差出,何如?傳曰,允。
吏曹口傳政事,觀象監提調趙寅永·徐耕輔·李憲瑋·朴周壽·金學淳·朴永元。
以觀象監提調望筒,傳于權敦仁曰,竝首望爲之。
吳致愚,以兵曹言啓曰,今月二十九日,一兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,兼司僕將李兢緖·南宮·張有聞。
以兼司僕將望筒,傳于權敦仁曰,首望爲之。
國葬都監諡狀製述官趙寅永,預差洪羲俊,行狀製述官右議政朴宗薰,預差李止淵,諡冊文製述官左議政洪奭周,預差鄭基善,書寫官金逌根,預差金蘭淳,哀冊文製述官奉朝賀南公轍,預差徐俊輔,書寫官洪羲俊,預差金箕殷,表石陰記製述官領議政沈象奎,預差李勉昇,書寫官趙萬永,預差李紀淵,誌文製述官金逌根,預差朴綺壽,書寫官鄭基善,預差徐耕輔,改銘旌書寫官金炳疇,預差徐能輔,下玄宮銘旌書寫官金賢根,預差金在昌,表石大字篆文書寫官朴周壽,預差洪命周,寶篆文書寫官領府事李相璜,預差洪顯周,國葬都監都廳朴宗吉·李在鶴,監造官沈能容·尹應圭·尹致應·李玄瑋,山陵都監都廳洪祐順·李遠翊,監造官李章鉉·趙雲近·沈樂憲·姜世誾。
李穆淵,以弘文館言各曰,上番副校理洪祐順,以山陵都監都廳,今日坐起時,晝仕出去之意,敢啓。傳曰,知道。
持平林基洙,正言朴承輝,兩司合啓中,醫官事,停啓。
又以魂殿都監摠護使意啓曰,魂殿所用銀器,依下敎待內下擧行,而至於鍮鑄祭器,依各年例,山陵祭器鑄成時,一時擧行之意,分付國葬都監,何如?傳曰,允。
又以山陵都監摠護使意啓曰,下敎內,聞山陵役事浩大,別看役一人,無以擧行,今日勿施之別看役二人,與姜彝五,使之同爲進去事,命下矣。前監牧官趙鎭亮,前郞廳卞持華,依前差下,以爲擧行之意,敢啓。傳曰,知道。
又以禮曹言啓曰,謹考謄錄,則殯殿所封各司供上中,非祭物所用者,因特敎除減,已有各年前例,而除減各種,竝令該曹,有區別別單書入之例矣。今亦依前例,令戶曹別單書入,以爲裁處之地,何如?傳曰,允。
又以禮曹言啓曰,明年正朝,在於殯殿發引之前,而在前如此之時,京外方物,有像生時例封進之規。今亦依此擧行,何如?傳曰,允。
吳致愚,以兵曹言啓曰,今此告訃兼請諡請承襲陳奏使一行赴燕時所把驛馬,預爲分定,然後可無窘急之弊。今亦依例知委,而應把驛馬三十匹內,公忠道五匹,全羅道八匹,慶尙道十三匹,來十二月二十日,京中逢點,江原道二匹,咸鏡道二匹,直送安州,來十二月二十五日逢點事,各道監司處行移,何如?傳曰,允。
李敦榮,以義禁府言啓曰,醫官李亨基·白成五·朴器成·金景球等島配事,承傳啓下,而今已停啓矣。李亨基全羅道珍島郡金甲島,白成五靈光郡荏子島,朴器成康津縣薪智島,金景球康津縣古今島竝島配,而以承傳內辭意,具罪目,依例發遣府書吏·羅將,押送于各其配所,何如?傳曰,允。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李穆淵,國葬都監摠護使意啓曰,諡狀·行狀製述官實預差,諡冊文·哀冊文·表石陰記·誌文製述官·書寫官及改銘旌·下玄宮銘旌·表石大字篆文·寶篆文書寫官實預差職姓名,別單書入之意,敢啓。傳曰,知道。
又以國葬都監摠護使意啓曰,本都監今日已爲始役,郞廳·監造官中一員,依例輪廻直宿之意,敢啓。傳曰,知道。
追崇都監諡狀製述官鄭基善,預差金學淳,玉冊文製述官趙寅永,預差洪羲俊,書寫官徐耕輔,預差洪敬謨,表石陰記製述官朴綺壽,預差徐俊輔,前面大字書寫官金逌根,預差金在昌,陰記書寫官朴宗薰,預差金履載,寶篆文書寫官沈象奎,預差金賢根,都廳徐念淳·權用經,監造官沈永之·李度心·申命淵。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿傳于安光直曰,漢城府當抄出轝士軍,未知丙申·庚申實數之如何,而以今紀綱,漢城府五部下屬之憑藉,民間誅求徵索之弊,固無可言,而城內外至窮殘獨無率丁之戶,責出軍人,不可不念,京兆堂上,嚴飭五部官,至窮殘獨之戶,俾勿侵責,而如或憑仗此下敎,部官與下隷,挾私而有虛實相蒙之弊,則非但部官之當重罪,京兆堂上,先被其罪,廟堂進來京兆堂上,以此意嚴飭,此時部官,尤當專擇,一體分付。
李穆淵,以魂殿都監摠護使意啓曰,魂殿處所,以資政殿爲之事,命下矣。修理之役,令該曹擇日擧行,而移安廳·御齊室·內哭臨廳·安香廳·祭器庫及殿官直所·獻官房以下各項處所,一一稟定,然後可以分付該曹,一體修改,何以爲之乎?敢稟。大王大妃殿傳曰,魂殿處所,宣政殿爲之,孝和殿,以文政殿爲之,明日摠護使以下殯殿都監堂上,追崇都監都提調以下戶判進去奉審。
又以魂殿都監摠護使意啓曰,梓宮銀釘上加漆,今日已準十度矣。來十二月初一日爲始,漆布上加漆,依庚申年例,限十度間一日進用,而時刻則令該曹推擇之意,敢啓。傳曰,知道。
又以魂殿都監摠護使意啓曰,梓宮結裏後所進素錦禇,當爲造成,而補編則以紙塗載錄矣。取考各年謄錄,皆以白苧塗進,今番則何以爲之乎?敢稟。傳曰,依各年謄錄爲之。
又以魂殿都監摠護使意啓曰,謹考丙申年謄錄,則改銘旌書寫處所,以崇政殿內爲之,初銘旌燒火處所,以崇政殿南階上爲之矣。今亦依此擧行,何如?傳曰,允。
又以山陵都監摠護使意啓曰,本都監所用物種,參考前例,鐵炭則戶曹各軍門取用,石灰·磗石,卜定於海西·江華,空石·生葛,則亦依例分定於京外各處,進排擧行,瓦甎則自都監燔用,何如?傳曰,允。
又以追崇都監都提調意啓曰,本都監應行諸事,參考前例,別單書入之意,敢啓。傳曰,知道。
又以追崇都監都提調意啓曰,翼宗大王諡狀·玉冊文·表石陰記製述官,玉冊寶篆文·表石前面大字與陰記書寫官實預差,竝別單書入之意,敢啓。傳曰,知道。
又以追崇都監都提調意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以追崇都監都提調意啓曰,本都監都廳二員,依前例別單書入之意,敢啓。傳曰,知道。
又以追崇都監都提調意啓曰,本都監監造官三員,依前例別單書入之意,敢啓。傳曰,知道。
又以追崇都監都提調意啓曰,本都監別看役,前五衛將南象淳差下,使之擧行,何如?傳曰,允。
安光直,以戶曹言啓曰,因禮曹草記,殯殿供上物種,別單書入,而丙申·庚申因特敎除減各種,區別懸注以入之意,敢啓。傳曰,知道。
李穆淵,以禮曹言啓曰,謹稽五禮儀及喪禮補編,則卒哭後自上視事服,以布裹翼善冠·布袍·布裹烏犀帶·白皮靴載錄,而公除後卒哭前視事服服色,無可據之文。故丙申年,因丁丑已行之例,以自內書下者,令尙衣院製入,而庚申·乙丑·辛巳,亦依此稟旨擧行矣。今亦依前例擧行事,分付該院,何如?傳曰,允。
又以禮曹言啓曰,卽接奉常寺所報,則今此國恤時虞主造成及奉安處所,自本曹啓稟定奪云。取考謄錄,則虞主造成處所,例設於空闕殿閣矣。今番則以何殿造成奉安乎?敢稟。傳曰,依丙申年例爲之。
又以禮曹言啓曰,垂簾同聽政節目中,大王大妃殿誕日方物物膳,依前例擧行事,前已達下矣。方物數爻,依例磨鍊,別單書入之意,敢啓。傳曰,知道。
又以禮曹言啓曰,因魂殿都監草記,梓宮銀釘上加漆,已準十度,來十月初一日爲始,漆布上加漆,依庚申年例,限十度間,一日進用,而時刻則令該曹推擇事,啓下矣。漆布上加漆十度吉時,令日官推擇後,別單書入之意,敢啓。傳曰,知道。
吳致愚,以扈衛廳大將意啓曰,別將尹得燁,身病猝重,勢難察任,改差,何如?傳曰,允。
金鼎集,以工曹言啓曰,取考庚申謄錄,則殯殿每朔進上黃毛,三年內依例封進矣。今亦依此擧行,何如?傳曰,允。
又以工曹言啓曰,世孫宮每朔供上黃毛,自今十二月朔,不爲封進之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金鼎集啓曰,保安察訪金泰顯,獒樹察訪金龍銓,旣呈下直單子,不爲入來,事甚駭然,所當重勘,而本院請推之外,無他可施之罰,何以爲之?敢稟。傳曰,竝從重推考。
李穆淵,以魂殿都監摠護使意啓曰,魂殿處所,宣政殿爲之事,命下矣。臣等進詣奉審,則殿內諸處,別無頉處,而內差備處所,庚申年則自內書下矣,今番何以爲之,而移安廳·安香廳·祭器庫·御齋室以下各處所,依庚申年例,別單書入,而魂殿修理之節,各處所修改之役,令該曹擇日擧行,何如?傳曰,允。內哭臨廳,當自內分排矣。
又以追崇都監都提調意啓曰,孝和殿處所,以文政殿爲之事,命下矣。臣等謹依下敎,進詣奉審,則殿內別無頉處,而外此各處所略于修理之節,令該曹擇吉擧行,何如?傳曰,允。
又以國葬都監摠護使意啓曰,今此國葬時,退壙奉安遺,書卷帙多寡,匣櫃大小,粧衣裹袱所用緞品,令內閣預先稟旨,知委擧行,何如?傳曰,允。
又以國葬都監摠護使意啓曰,取考各年謄錄,則輪臺板及小方牀所入,以長生殿所在黃腸退板二立取用矣。今亦依例取用,何如?傳曰,允。
又以國葬都監摠護使意啓曰,謹稽喪禮補編,誌石以磁誌載錄,而庚申年,以烏石入用矣。今番則依庚申例擧行,何如?傳曰,依庚申年例爲之。
又以山陵都監摠護使意啓曰,相地官金成九,今已入來,而時無職名,今該曹口傳付軍職,冠帶常仕,何如?傳曰,允。
兵曹口傳政事,副司勇單金成九。
權敦仁,以漢城府言啓曰,今此轝士軍抄戶之役,事在緊急,而北部令金芸淳,南部令徐有晃,東部都事金在度,俱有實病,勢難强令供職,竝令該曹,以他司可堪人,口傳相換,以爲專意擧行之地,何如?傳曰,允。
吳致愚,以備邊司言啓曰,今番告訃兼陳奏使行之留館遲速,未可預料,且是莫重之事,宜有軫念之道,不虞備銀六千兩,以關西營邑所在中出付行中,而如有用餘,則還歸時一一還納之意,分付,何如?傳曰,允。
上在慶熙宮廬次
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
朔奠後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·兩司長官·奉朝賀奉慰單子問安。答曰,罔極。
藥房都提調沈象奎,提調金逌根,副提調權敦仁啓曰,日月不居,殷奠載成,伏惟攀慕之慟,益復罔極。伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,罔極。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
安光直,以戶曹言啓曰,大王大妃殿·王大妃殿方物物膳朔膳,自禮曹參考前例磨鍊,啓下矣。京各司供上及進獻物種,一體更爲磨鍊,別單書入,依此封進事,分付各該司,何如?傳曰,允。
大王大妃殿傳于權敦仁曰,予之今日臨朝,實爲宗社爲聖躬,萬不獲已,抑情忍痛,勉從群請,而至於京外貢獻,何可有異於前日,又何可無別於主上哉?卽欲諭此意,而哀遑未暇。今見朔獻方物,一切與大殿無異,此豈廷臣所以知予本意者哉?顧今經費如此之時,浮文不可不念,勿論京外,供上之獻于予者,一倂依前入之,該曹磨鍊單子還入。
吏曹口傳政事,南部令徐有晃,監察李民耆相換,北部令金芸淳,濟用主簿朴宗永相換,東部都事金在度,崇陵參奉徐得淳相換。
李穆淵,以奎章閣言啓曰,卽接國葬都監草記,則今此國葬時,退壙奉安遺書,卷帙多寡,匣櫃大小,粧衣裹袱所用緞品,令內閣預先稟旨知委擧行事,草記蒙允矣。謹稽庚申已例,御製及內下三經·四書·四部手圈奉安矣,今番則何以爲之,而御製繕寫,一時爲急,內藏大行大王御製請出之意,敢啓。傳曰,只御製奉安退壙。
安光直,以戶曹言啓曰,奉保夫人宣飯衣纏,參考前例磨鍊,別單書入之意,敢啓。傳曰,知道。
李穆淵,以山陵都監摠護使意啓曰,別看役趙鎭亮,聞有實病,難責使役,減下,其代以前郞廳李彦懋差下,何如?傳曰,允。
吳致愚,以備邊司言啓曰,卽見黃海監司鄭知容,水使南錫奎狀啓謄報,則以爲,長淵縣吾义鎭西山浦漂到大國人七名,詳細問情,則乃是山東省登州府榮成縣人之行商漂到者,而願從水路還歸,請令廟堂稟旨分付矣。從所願水路發送,而越海糧及柴油,依辛亥已例,從厚題給,帆竹修葺之節,亦卽措備以給,以示朝家優恤之意,待其還送狀聞之來,令槐院撰出咨文,別定禁軍,騎撥下送于灣府,使之入送鳳城,何如?傳曰,允。
金鼎集,以工曹言啓曰,本曹進上艾花·首花·梳函·銅人勝每年人日封進,而取考庚申謄錄,則不爲封進矣。今番則何以爲之?敢稟。傳曰,依庚申年例爲之。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿傳于李穆淵曰,日氣漸寒而雪積,看審一日爲急之中,若待在遠相地官之齊到,不知在何時,一人旣已入來云,在京人中,廣求地術精明者,相地官啓下,明再明間,卽發看審之行,而勿拘遠近,封標外,亦爲徧行,定於極吉之地。
以濟州牧使朴長復狀啓,薦新進上乳柑,不得如數封進,惶恐待罪事,傳于李穆淵曰,勿待罪事,回諭。
以濟州牧使朴長復狀啓,薦新進上金橘,不得如數封進,惶恐待罪事,傳于李穆淵曰,勿待罪事,回諭。
兵曹,陪往大將申絅·李恒權·鄭來升。
以陪往大將望筒,傳于權敦仁曰,首望爲之。
以京畿監司申在植狀啓,果川縣監柳相林遭父喪事,傳于權敦仁曰,令該曹口傳差出,催促下送。
吏曹口傳政事,果川縣監鄭胄錫·李進永·韓容鼎。
以果川縣監望筒,傳于權敦仁曰,首望爲之。
李穆淵,以魂殿都監摠護使意啓曰,正入棺衣畵黼補編,只以粉彩載錄,而取考各年謄錄,則用唐粉二靑·三靑·泥金·泥銀矣。今番則何以爲之乎?敢稟。傳曰,依各年例爲之。
又以山陵都監摠護使意啓曰,本都監事役,極其浩多,蛇渡僉使安順吉,防踏僉使金在興,方以領役牌將擧行,而時帶鎭將,姑未辭朝,待畢役赴任之意,分付該曹,何如?傳曰,允。
又以禮曹言啓曰,卽接濟州牧使朴長復狀啓謄報,則今十二月令宗廟薦新洞庭橘,如數封進,乳柑一一摘取,只爲一百十箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地爲辭矣。在前如此之時,已有減數薦獻之例,今亦依前例分排,當日薦進,而殯殿薦新洞庭橘·乳拑,勢未及上來,亦爲分排,當日因夕奠兼薦,何如?傳曰,允。
又以長生殿都提調意啓曰,外梓宮合木畢役,自明日爲始着漆,而謹依丙申·庚申已例,以六十度擧行之意,敢啓。傳曰,知道。
又以軍資監都提調意啓曰,本監主簿尹致麟,見差山陵都監郞廳,而本監事務,無以久曠,令該曹口傳,他司相換,何如?傳曰,允。
吏曹口傳政事,軍資主簿尹致麟,敦寧判官權思喆相換。
上在慶熙宮廬次
朝哭後,大殿·大王大妃殿·王妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
傳于權敦仁曰,山林疏批,令地方官傳諭。
李穆淵,以山陵都監摠護使意啓曰,昨日大王大妃殿傳曰,日氣漸寒而雪積,看審一日爲急之中,若待在遠相地官之齊到,不知在何時,一人旣已入來云,在京人中,廣求地術精明者,相地官啓下,明再明間,卽發看審之行,勿拘遠近,封標外亦爲遍行,定於極吉之地事,命下矣,幼學梁鍾華·金貞坤·李敬煥,竝相地官差下,而時無職名,令該曹口傳付軍職,冠帶常仕,而梁鍾華,方在平安道博川地云,騎驛罔夜倍道上來之意,發關該道,使之知委,何如?傳曰,允。
兵曹口傳政事,副司勇梁鍾華·金貞坤·李敬煥,以上竝單付。
李穆淵,以山陵都監摠護使意啓曰,禮曹堂上·觀象監提調,率相地官,奉審定山事,自禮曹別,單已爲達下,而取考前後謄錄,則都監堂上一員,亦爲進去矣。都監堂上李勉昇,禮曹參判金道喜,觀象監提調趙寅永,率相地官李時復·金成九·金貞坤·李敬煥及本監相地官韓廷厚等,明日肅拜後,仍爲出去,而前或有自持飯往來之例,今亦依此爲之之意,敢啓。傳曰,知道。
又以山陵都監摠護使意啓曰,三都監所用物力,例自本都監,請得分排用下矣。取考各年謄錄,參互分定,別單書入之意,敢啓。傳曰,知道。
又以撰集廳言啓曰,日省錄及政院日記中,可備參考者,竝爲考出後,本廳今日罷出之意,敢啓。傳曰,知道。
安光直,以宣惠廳言啓曰,本廳郞廳李賢耆,纔已啓下矣。廳務甚劇,曠滯可悶,令該曹口傳付軍職,使之冠帶常仕,何如?傳曰,允。
兵曹口傳政事,副司果單李賢耆。
祭酒宋穉圭疏曰,伏以,皇天降割,大行大王,奄棄臣民,率土哀隕,大小同情。伏惟聖孝純篤,攀號罔極,帝王家沖年巨創,自古有之,荐仍乎兩世,而又値國勢之岌嶪,未聞如今日者矣。彼蒼者天,胡寧忍此?俯仰痛冤,心神飛越。竊願聖上,念宗社付托之重,體慈殿憂慮之意,節哀從禮,深自愼護,不勝千萬。仍伏念臣,久叨恩禮,未效涓埃,遽奉諱音,永失瞻望,床席殘喘,無以自力,縣庭數十里,伸哀於哭班,亦不能如例,只得拚死一赴於成服日,有臣如此生不如死,玆敢自列,仰瀆於諒闇之中。伏乞聖明,亟命有司,治臣爲臣無狀之罪,以肅朝綱,以安私分焉。臣無任云云。答曰,省疏具悉卿懇。小子不弔于天,罹玆巨創,痛徹高厚,恤焉靡及。念卿曠被恩禮,義重奔赴,少俟愼節之差復,卽爲上來,以慰予罔極之懷。
上在慶熙宮廬次。
朝哭後,大殿,大王大妃殿·王大妃殿口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,左副承旨吳致愚,今日不爲仕進,卽爲牌招,何如?傳曰,允。
大王大妃殿傳于權敦仁曰,予受中宮殿供上,爲三十餘年,到今別無加損,大妃殿則今日儀節有異,一切京外貢獻供上,皆以大妃殿前例,磨鍊擧行。
以左副承旨吳致愚牌不進罷職傳旨,傳于權敦仁曰,只推。
兵曹,陪往從事官李昌五·李承弼·李顯稷·李容純·李南軾·李勉翕。
以陪往從事官望筒,傳于權敦仁曰,竝首望爲之。
李穆淵,以禮曹言啓曰,今十二月初一日,大王大妃殿傳曰,予之今日臨朝,實爲宗社爲聖躬,萬不獲已,抑情忍痛,勉從群請,而至於京外貢獻,何可有異於前日,又何可無別於主上哉?卽欲諭此意,而哀遑未暇,今見朔獻方物,一切與大殿無異,此豈廷臣所以知予本意者哉?顧今經費如此之時,浮文不可不念,勿論京外,供上之獻于予者,一倂依前入之,該曹磨鍊單子還入事,命下矣。取考庚申已例,則大王大妃殿封進朔膳物膳則皆減損,而至於誕日及三名日方物,依例封進矣。今番亦爲依前擧行,而京畿所封日下雉鮮減下之意,知委,何如?大王大妃殿傳曰,依前下敎擧行,誕日及三名日方物,一竝置之。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
吳致愚啓曰,宣傳標信三十一部,開門標信五部,閉門標信五部,問安牌七部,命召十部,密符四十五部,加造密符九部,左右捕將大將牌·傳令牌合四部,摘奸牌十部,竝皆新造以入,大王大妃殿慈旨四部,問安牌五部,王大妃殿慈旨四部,問安牌五部,亦皆新造,以入各殿之意,敢啓。傳曰,知道。
又啓曰,命召密符,左右捕將大將牌·傳令牌,今已畢造封入矣。應授之員,宜卽牌招分授,而領議政沈象奎,訓鍊大將趙萬永,御營大將金逌根,方在闕中,自前有直傳之規,今亦依例傳授,而左議政洪奭周,右議政朴宗薰,兵曹判書沈能岳,禁衛大將李鐵求,摠戎使李惟秀,左邊捕盜大將李升權,右邊捕盜大將柳相弼,竝卽命招傳授,廣州留守金履載,江華留守金邁淳,今方上京,一體牌招傳授,兵曹摘奸牌一部,都摠府摘奸牌二部,亦皆畢造矣。依前例自本院頒布,諸道監司·兩都留守·統制使·兵水使·防禦使所授密符,亦依例宣傳官,持標信下送,而傳授新符,收來舊符,事係至重,所往各處,成送有旨,且送舊左隻,使之合符後收來,諭書亦依當初所授,次第改書安寶,使院吏齎傳,各司各道舊頒符牌,當竝收聚,而左右捕將大將牌,兵曹·都摠府摘奸牌之御押安刻者,依已例還入大內,因山時出付都監,與標信諸符,一體奉安于退壙,各司符牌,旣伏承仍用之命,而至於問安牌及捕將傳令牌,例自本院燒火矣。今番則何以爲之?敢稟。傳曰,允。自本院依已例擧行。
李穆淵,以國葬都監摠護使意啓曰,謹稽補編,服玩秩,冕圭·衣裳·中單·蔽膝·佩玉·方心·曲領綬·大帶·赤舄·紅襪,自尙方造成,冕圭若用常御,則勿爲新造,鏡匣·梳函,亦用常御,則勿造事載錄,而庚申年,竝以內下入用,只几杖自都監造成矣。今番則內下與新造,預先稟定,然後可以擧行,何以爲之乎?敢稟。大王大妃殿傳曰,服玩冕圭·鏡匣·梳函內下矣,几杖,自都監擧行。
又以國葬都監摠護使意啓曰,取考丙申·庚申儀軌,則各樣明器中,甖甁及饌菜脯醢楪,比補編加造矣。今番一依兩年例擧行,何如?大王大妃殿傳曰,依兩年例爲之。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
王大妃殿誕日,大殿·大王大妃殿,內閣·政院·玉堂·朝廷二品以上·六曹堂上·兩司長官·奉朝賀口傳問安。答曰,知道。王大妃殿單子問安。答曰,知道。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
安光直啓曰,公除前都承旨坐直事,命下,而行都承旨權敦仁,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
吏曹,虞主書寫官,望行護軍朴晦壽,預差行護軍李志淵,誌文草圖書書寫官望,副修撰吳取善,預差副司正金學性。
吏曹,大行大王發靷時,輓章製述官九十六望,南公轍·李相璜·沈象奎·洪奭周·朴宗薰·金履陽·李羲甲·趙萬永·金在昌·金逌根·李錫奎·鄭尙愚·徐俊輔·洪羲俊·金敎根·朴周壽·李止淵·金學淳·金履載·李勉昇·宋冕載·徐能輔·柳相祚·金銑·李光文·朴綺壽·金箕殷·沈能岳·趙寅永·徐畊輔·洪命周·洪敬謨·金蘭淳·鄭基善·李紀淵·金熙華·宋穉圭·徐憙淳·朴岐壽·李志淵·朴齊一·朴晦壽·權敦仁·金愚淳·朴宗琦·申緯·金陽淳·金道喜·李奎鉉·任存常·金炳朝·林景鎭·鄭基一·李鼎臣·李光正·洪羲瑾·李憲瑋·金弘根·李寅泰·李彦淳·徐左輔·尹命圭·趙冀永·李憲球·朴永元·徐萬淳·安光直·金邁淳·尹聲大·宋啓榦·李羲肇·金鼎均·李魯秉·洪學淵·李嘉愚·南履懋·徐英淳·李道在·朴齊明·洪穉圭·閔致成·張敎根·李景在·吳致愚·金興根·沈宜臣·李穆淵·洪遠謨·趙斗淳·李敦榮·金鼎集·朴宗吉·洪祐順·吳取善·洪祐喆·金學性,預差四望,徐念淳·金箕晩·洪鍾應·趙然春,書寫官十望,金羽根·李淵祥·權用經·尹興圭·宋持養·李㙽·李寅臯·李公翼·嚴錫履·徐元淳,預差二望,韓鎭庭·尹致秀。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,同副承旨金鼎集,今日不爲仕進,卽爲牌招,何如?傳曰,允。
以同副承旨金鼎集牌不進罷職傳旨,傳于權敦仁曰,只推。
吳致愚,以御營廳言啓曰,本廳千摠李信泳,身病甚重,勢難察任,改差,何如?傳曰,允。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,同副承旨金鼎集,今日不爲仕進,卽爲牌招,何如?傳曰,允。
以同副承旨金鼎集牌不進罷職傳旨,傳于權敦仁曰,只推。
李穆淵,以山陵都監摠護使意啓曰,相地官朴祥發,自鄕上來,追及於看山行所到之處云,而以前任結城縣監,方在奪告身中,蕩滌敍用,仍令該曹口傳付軍職,冠帶常仕,何如?傳曰,允。
兵曹口傳政事,副司果單朴祥發。
李穆淵,以禮曹言啓曰,梓宮漆布上加漆,逐日爲之事,命下矣。原定十度內,四度則已爲過行,故自今初八日至十三日,吉時,令日官推擇後,別單書入之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,同副承旨金鼎集,今日不爲仕進,卽爲牌招,何如?傳曰,允。
以同副承旨金鼎集牌不進罷職傳旨,傳于權敦仁曰,只推。
權敦仁,以吏曹言啓曰,今此社稷臘享大祭大祝前執義趙萬協塡差,而時無職名,令該曹口傳付軍職,何如?傳曰,允。
兵曹口傳政事,副司果單趙萬協。
李穆淵,以國葬都監摠護意啓曰,魂殿所用祭器,山陵所用祭器造成吉日,令日官朴周煥推擇,則今十二月十三日午時爲吉云,以此日時始役之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,同副承旨金鼎集,今日不爲仕進,卽爲牌招,何如?傳曰,允。
以同副承旨金鼎集牌不進罷職傳旨,傳于權敦仁曰,只推。
李穆淵,以山陵都監摠護使意啓曰,相地官前司勇曺俔鎬,自鄕上來,今方追送於看山行所到之處,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇單曺俔鎬。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權敦仁啓曰,同副承旨金鼎集,今日不爲仕進,卽爲牌招,何如?傳曰,允。
以同副承旨金鼎集牌不進罷職傳旨,傳于權敦仁曰,只推。
李穆淵,以承文院都提調意啓曰,會寧交易事,禮部咨文出來矣。回咨今當撰出,而謹稽雍正甲辰謄錄,則告訃使發行後,有入送回咨之例,今亦依已例告訃行拜表後,正書安寶,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李穆淵,以魂殿都監摠護使意啓曰,梓宮漆布上加漆,今日已準十度,全體加漆,依庚申年例,以五度磨鍊,而吉日時,令該曹推擇,間一日爲之之意,敢啓。傳曰,知道。
又以魂殿都監摠護使意啓曰,補編受敎中,結裹,以先襦衾次紅氈載錄,而取考各年謄錄,則襦衾紅氈外,又以油芚入用矣。今番則何以爲之乎?敢稟。傳曰,依各年例爲之。
又以禮曹言啓曰,因魂殿都監草記,梓宮漆布上加漆,今日已準十度,全體加漆,依庚申年例,以五度磨鍊,而吉日時,令該曹推擇,間一日爲之事,啓下矣。梓宮全體加漆吉日時,令日官朴周煥推擇,則初度今十二月十六日午時,再度同月十八日巳時,三度同月二十日巳時,四度同月二十二日午時,五度同月二十四日巳時爲吉云,以此日時擧行,何如?傳曰,允。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,節屆隆冬,寒事轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
傳于李穆淵曰,明日殯殿望奠,當自內親行矣,該房知悉。
傳于李穆淵曰,嗣位時,京外方物,勿爲封進事,分付該曹。
李穆淵,以山陵都監摠護使意啓曰,山陵初看審後,山論別單,修正以入之意,敢啓。傳曰,知道。
傳于李穆淵曰,山陵看審進去都監提調以下留待。
傳于李穆淵曰,山陵看審進去都監提調以下入侍。
大王大妃殿傳于李穆淵曰,再看審時,工判同爲進去。
大王大妃殿傳于李穆淵曰,再看審時,摠護使以下,除下直進去。
李穆淵,以議政府三公意啓曰,自前請諡使入去時,例自我國,諡號三望議定奉往矣。使行拜表不遠,今亦依舊例,當爲擧行,時原任大臣以下應參人員,令政院待明朝命招,齊會賓廳議定之地,何如?傳曰,允。
又以國葬都監摠護使意啓曰,壙中翣扇,自都監以白苧造成,載在補編,而庚申年,以紅貢緞,自內製下矣。今番則何以爲之乎?敢稟。傳曰,當內下矣。
又以國葬都監摠護使意啓曰,國恤卒哭前禁屠肆,載在補編,而床卓造成時,骨灰應入者甚多,屠肆五坐,依各年例許設之意,分付法司,何如?傳曰,允。
甲午十二月十四日午時,上御興政堂。大王大妃殿垂簾,山陵看審進去都監提調以下入侍時,行都承旨權敦仁,假注書申錫愚,記事官曺雲承·洪說謨,山陵都監提調李勉昇,觀象監提調趙寅永,禮曹參判金道喜以次進伏訖。大王大妃殿曰,俄因別單,見其大槪,而東西南三處中,所見爲幾處乎?勉昇曰,東西南中見五處,而相地官之言,以爲三處則純吉,二處則不無少欠云矣。大王大妃殿曰,二處指何處乎?勉昇曰,華城健陵局內及獻陵局內之瓮巖,二處則不如彼三處之十全大吉云矣。大王大妃殿曰,其間大雪,看審之行,得無以雪積爲妨乎?勉昇曰,一夜之雪,雖或妨於登陟,而不至堆積,山脊且多消融處,故不害於看望矣。寅永曰,今番看審五處中三處,則觀象監置簿中所在之地也。昌陵局內則不在於置簿中,而曾於孝昌墓營厝之時,亦所看審之地也。舊長陵靑龍一麓,卽今行新卜之地也。大王大妃殿曰,三處之吉,果相等乎?寅永曰,相地官之言,以謂三處皆是十全大吉之地。然其中英陵舊基,則係是舊壙,未知如何,而其他兩處,俱爲十分無欠,優劣有難質言,再看審時,則似當定其優劣矣。大王大妃殿曰,雖是俱吉之地,亦似有優劣,何處爲優耶?寅永曰,昌陵局內,則有石若金井狀然,聞陵軍之言,以謂相傳以人塚移去之地云,而設有是事,石形之如金井,未必爲然。或是昔日封標之地,亦未可知也。其優劣則姑無定論,雖地師之見,有初見再見之異,當待再看審決定矣。大王大妃殿曰,昌陵局內,若是吉地,則孝昌墓營厝之時,何不定此乎?寅永曰,以觀象監謄錄觀之,其時亦爲再看審,而正宗朝以特敎,定於栗木洞,非此地有欠而不用矣。大王大妃殿曰,健陵局內及瓮巖二處,則再看審時,又將往見乎?寅永曰,再看審之行,則只當以山論所稱譽者往見,而若有特敎,則山論外之地,則當看審。雖在山論中之地,亦或不爲往見矣。大王大妃殿曰,今番再看審時,水原則勿爲往見,水原若勝於此,則猶謂可也。旣云有欠,亦不必遠求也。寅永曰,然矣,此處則山論中,亦已爲有欠矣。大王大妃殿曰,再看審,誰當進去乎?寅永曰,摠護使及都監堂上·禮曹判書進去矣。大王大妃殿曰,再看審時,工判同爲進去,可也。仍下敎曰,此是終事之地,固當十分審愼,而山陵擇吉,最爲難愼。當初擇定之時,每以爲無欠,終或有追悔之嘆,是爲可悶。今番則卿等,應爲十分審愼,而審愼之中,更致審愼,毋有後悔也。此事不爲盡誠,何時可以盡誠乎?此是一番爲之,而不可復爲之事,必致誠愼也。寅永曰,臣子之心,其於終事之地,豈或泛忽乎?大王大妃殿曰,非謂卿等泛然也。寅永曰,臣前作看審之行,各處封標之地,多有見之者,地師中亦有曾見者,略知其坐向,故其不合於年運者,則不爲往見矣。大王大妃殿曰,年運不合之地,何必往看乎?寅永曰,其中擇定五處,而水原及瓮巖,少有欠處,其外三處,衆地官一辭稱吉,再看審之時,則未知以謂如何,而以凡眼看之,卽是十分無欠之地矣。大王大妃殿曰,再看審則除下直往來,可也。又敎曰,再看審,何日當進去乎?寅永曰,臣等今纔入來,姑未知行期,而此則摠護使草記後出去矣。敦仁曰,再看審時除下直往來傳敎,退出後,書出頒布矣。大王大妃殿可之。仍命退,諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
望奠後,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上單子問安。答曰,罔極。
藥房都提調沈象奎,提調金逌根,副提調權敦仁啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
賓廳啓曰,大行大王諡號三望,翼宗大王追崇諡號三望,臣等來會賓廳議定,別單書入,啓下後,仍付請諡使行之意,敢啓。傳曰,知道。
李穆淵啓曰,卽者社稷署官員來言,今十七日臘享大祭,神位出還奉安,提調當爲進參,而都提調李相璜有身病,提調金在昌殯殿都監堂上入直,不得擧行云,何以爲之?敢稟。傳曰,提調許遞,前望單子入之。
以社稷提調前望,傳于李穆淵曰,判中樞府事李羲甲爲之。
傳于權敦仁曰,發遣吏郞,諸執事淸齋與否,摘奸以來。
以平安監司鄭元容狀啓,江西縣令宋欽成,以其親病,呈狀乞遞,不得已罷黜事,傳于權敦仁曰,令該曹口傳差出,催促下送。
李穆淵,以國葬都監摠護使意啓曰,今此國葬時,大行大王御押·標信·命召·密符·摘奸牌·問安牌·大將牌,當依丙申·庚申年例,同入於服玩函,而冕服鏡梳,旣用常御,則恐有一函難容之慮,不可不預先請出,詳審大小,定其各函與否,令政院稟旨擧行,何如?傳曰,允。
又以山陵都監摠護使意啓曰,再看審時,摠護使以下除下直,工判同爲進去事,命下矣。臣奭周與都監堂上徐耕輔,禮曹判書金蘭淳,觀象監提調朴周壽,工曹判書金逌根,率諸相地官,除朝辭,明日進去之意,敢啓。傳曰,知道。
又以禮曹言啓曰,諸上司及各道進香時執事,以忠贊衛擧行事,載在五禮儀及喪禮補編。故當爲磨鍊,而取考庚申謄錄,則因丙申年例,以忠贊衛,出入於殿內執事之列,終涉未安,自臣曹啓稟,有以蔭官參上塡差之命矣。今亦依庚申年例,磨鍊擧行,何如?傳曰,允。
吳致愚,以兵曹言啓曰,今此大行大王發引及返虞時各差備,忠贊衛一百六十名,依都監磨鍊,以京有廳出用之意,敢啓。傳曰,知道。
甲午十二月十五日卯時,上詣殯殿。親行望奠入侍時,行都承旨權敦仁,行左承旨安光直,右承旨李穆淵,左副承旨吳致愚,右副承旨李敦榮,同副承旨金鼎集,假注書申錫愚·曺錫享,記事官曺雲承·洪說謨,原任直提學朴綺壽·鄭基善,原任直閣李光文·李嘉愚·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,以次侍立訖。正時前一刻,上具衰服,出自廬次,入殯殿門,詣板位,跪俯伏哭,少頃,止哭興。代奠官進詣香案前,三上香,連奠三盞,降復本位,上俯伏哭,少頃,止哭興平身,還廬次。諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
公除翌日,大殿·大王大妃殿·王大妃殿,內閣·政院·玉堂·朝廷二品以上·六曹堂上·大司諫·奉朝賀單子問安。答曰,罔極。
梓宮加漆後,大殿·大王大妃殿·王大妃殿,內閣·政院·玉堂·朝廷二品以上·六曹堂上·奉朝賀單子問安。答曰,罔極。藥房口傳問安。答曰,罔極。
藥房都提調沈象奎,副提調權敦仁啓曰,日月易邁,公除奄過,聖上攀慕之慟,益復如新。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區憂慮敢來問安,竝此仰稟。答曰,知道。大王大妃殿·王大妃殿口傳問安。答曰,知道。
傳于李穆淵曰,禮房承旨,馳詣社稷,奉審摘奸以來。
吳致愚啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,山陵再看審時,工判進去事,命下矣。兼帶御營大將所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,御營大將,禁將兼察事,命下矣。兼察御營大將李鐵求,卽爲牌招,聽傳敎,何如?傳曰,允。
兵曹,以申絅爲左邊捕盜大將。
吳致愚啓曰,新除授左邊捕盜大將申絅,卽爲牌招,傳授命召及大將牌·傳令牌,何如?傳曰,允。
安光直啓曰,卽者漢城府郞廳來言,獻民數,當爲修正以入,而判尹未差,亞堂例不得擧行云,判尹待下批,牌招,何如?傳曰,允。
大王大妃殿傳于權敦仁曰,未亡人不過深宮一婦人,奉大行大王巾櫛三十餘年,無一言一事之干預於外廷矣,今日當天地崩坼之禍變,一縷冥頑,慟冤罔極,更有何世念,而五百年盤泰之國勢,一朝凜然如一髮之危。主上雖天姿英明,猶是十歲,以於軍國機務,有難一一責望,且無推諉之所。卿等以國朝故事懇請,故萬不獲已至有此擧。本是女流,無學問識見,平日非予所責之事,無所留意,而國家大事,今忽專決,謂之每事得宜,於事理不當,卿等國之大臣,世篤忠貞之家,被前遇之恩於大行朝之人也。當此孤危岌嶪之時,曷不勉盡瘁之節乎?今日悠悠萬事,保護主上,勸勉聖學,漸躋高明廣大之域,其次則愛恤百姓,期底平安,欲安百姓,則先自朝廷,擧措得宜,此時何官不擇,而第一急務,方伯守令,各別愼揀。廟堂則勉飭方伯,方伯則操束守令,俾無剝割貪墨之弊,則百姓自安。百姓安,則國勢復奠於盤泰之安,豈不休哉?卽今道理,莫如上下盡袪浮文,以實心行實政。自今爲始,凡百軍國大事,大臣卿宰爛漫商確,停當以奏,則予則惟從之而已。至若不可行不緊之事,初勿擧論,致煩酬應。如是洞諭之後,卿等若不盡忠竭力,以輔幼主,則是卿等負祖宗在天之靈,罪在卿等也。卿等導以直道,裨補政令,而予若不從,則罪在於予,是予負祖宗也。一日二日,一年二年,如是以過,漸至主上長成之後,朝廷寧謐,民國奉平,則未亡人有歸拜之顔,卿等亦盡追先報今之責。予言止此,卿等其各勉諸,至於毋負之地焉。
大王大妃殿傳于權敦仁曰,目今悠悠萬事,無過於成就聖學,未知卿等所見之如何,而經筵則體段與禮貌謹嚴,非但上下情志,有難流通,資益之道,亦欠誠實。卒哭前法講,例不得爲之。予心則莫如擇人定數,而玉堂,卽主經筵之任,不必備上下番,每於勸講時,或一員二員,無至闕員。其外數與規模,卿等議定,禮貌務從簡易,坐講蓋依書筵例爲之,俾便其醻酢論難,懋底實效爲宜。卿等出去相議,勸講之道,着實爲之。
大司諫洪穉圭啓曰,臣素乏諫諍之姿,見職實無堪承之望,而向因請討醫官,冒膺參啓者,屢矣。第臣於合啓中,有私義之不可聯參者,如臣處地,輒蒙恩遞,今臣去就,與他無異。公除未過,不敢瀆撓,今始來避,請命遞斥臣職。答曰,依啓。
權敦仁,以吏曹言啓曰,成均館典籍李致五,通禮院引儀申在晉,受由後過限不上來,依例竝改差,何如?傳曰,允。
又以吏曹言啓曰,成均館典籍李魯確,以其身病,呈狀乞遞,依例改差,何如?傳曰,允。
又以吏曹言啓曰,卽接江原監司趙容和移文,則以爲,伊川府使李寅弼,以省掃事,去七月十二日,受由上京,已至多月,尙不還任,此時曠官,尤極可悶,催促下送事爲辭矣。自臣曹促令還任,則身病添劇,不得還官云,罷黜,何如?傳曰,允。
吳致愚,以備邊司言啓曰,江西縣令宋欽成,以其親病,不得還任,自該道,狀請罪黜矣。當初除邑,爲其惠養,則其在優待之道,合施曲念之政。令該曹就湖西道內便近邑中,口傳相換,何如?傳曰,允。
權敦仁,以吏曹言啓曰,因備邊司草記,江西縣令宋欽成,湖西道內便近邑中,口傳相換事,允下矣。宋欽成前任靑陽縣監,解由方在未出中,何以爲之?敢稟。傳曰,勿拘。
吏曹口傳政事,江西縣令宋欽成,大興郡守韓璵相換。
權敦仁啓曰,百官加下批政事,依前爲之事,命下矣。公除已過,政官牌招,開政下批,何如?傳曰,允。
吳致愚,以兵曹言啓曰,每都政,新資五窠,例爲差出,而營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,五衛將權思性,除授在外,過限未上來,崔箕煥·李熙進·韓學琦,忠壯衛將金遜根,忠翊衛將黃在元,俱以病難供職,呈狀乞遞,竝改差,何如?傳曰,允。
有政。吏批,判書朴綺壽進,參判李憲瑋進,參議李景在進,同副承旨金鼎集進。以李魯集爲大司諫,鄭基善爲判尹,李鐵求爲右尹,朴宗吉爲副應敎,趙然春爲校理,金箕晩爲副校理,尹命圭爲同經筵,李仁植爲刑曹正郞,金鳳梧爲工曹佐郞,成載濩爲刑曹正郞,李光薈爲軍器僉正,睦仁培爲直講,鄭海宗爲厚陵令,洪大垣爲監察,成泳默爲瓦署別提,朴龍九爲典籍,朴齊一爲伊川府使,兼執義成遂默告訃使書狀官,贈判敦寧趙鎭寬贈領議政例兼,豐恩君趙萬永考。
兵批,判書沈能岳進,參判李基栽病,參議李毅遠病,參知朴崇顯入直,右副承旨李敦榮進。以李栻爲宣傳官,崔應鉉·尹喜謙·柳相鼎·洪·鄭宅和·盧翼燁爲五衛將,李義種爲忠翊將,吳宗仁爲忠壯將,金喆鳳爲昌慶將,朴禹鎭爲訓鍊僉正,申在德爲左捕從,李載熙·朴承健爲武兼,鄭鴻觀爲廣州中軍,車應天爲善積僉使,同知單金商說,僉知單權思性·韓學琦·李熙進·徐相五·李重根,大護軍宋冕載·徐耕輔,護軍朴宗琦·韓耆裕·金相順,副護軍南履懋·柳致明·洪穉圭·宋啓榦·金鼎均,副司直吳正秀·李源益,副司果兪象煥·尹滋耕·金東獻·尹膺善·李憲在·崔璜·徐麟淳·趙台淳,以上竝單付。前主簿李儒行今加折衝加資事,覆啓判下。副司正單李源庚。
傳于權敦仁曰,南延君球,昌寧尉金炳疇,百官加親授。
傳于權敦仁曰,中官申寬吉·李承煥,百官加親授。
掌令洪羲錫啓曰,臣言議風采,本不近似於耳目之任,而掌憲除旨,忽下於哀遑之中,雖不得不冒沒出膺,而第臣於合啓中,有私義之不可聯參者,如臣處地,輒蒙恩諒,今臣去就,宜無異同。公除之前,不敢瀆擾,今始來避,請命遞斥臣職。答曰,依啓。
吏批,再政。以李寅臯爲掌令,徐憙淳爲同春秋,張鉉喆爲禮曹正郞,權誨·南永周爲監察,趙秉璿·張東厚爲引儀,南延君球今加顯祿,昌寧尉金炳疇今加成祿,中官申寬吉今加正憲,李承煥今加通政,已上百官加親授事,承傳。
兵批,再政。以申命洪爲訓鍊僉正,李應祖爲中樞都事,具性喜爲宣傳官,同知單洪愼明,僉知三單崔應鉉·尹喜謙·洪,加設單柳相鼎,副司直單洪羲錫。
李穆淵,以禮曹言啓曰,殿下嗣位之初,大王大妃殿·王大妃殿,已定位號,而尊崇之禮,則謹依列聖朝已例,三年後設都監擧行之意,敢啓。傳曰,知道。
又以禮曹言啓曰,謹稽謄錄,則國恤發引前,節日表裏,像生時封進於殯殿矣。來乙未年正朝,大殿·王大妃殿,於殯殿自內所進表裏及百官表裏,依例封進事,分付該曹,而表裏封進時,有百官哭臨之例,今亦依此擧行事,知委,何如?傳曰,允。
又以禮曹言啓曰,國恤三年內,年例禳災歲晝停止矣。今亦依前例,停止之意,敢啓。傳曰,知道。
又以內醫院都提調·提調意啓曰,院鍼醫朴器成·白成五島配代,醫人皮宗桓·金光說差下,令該曹口傳付軍職,冠帶常仕,何如?傳曰,允。
吳致愚,以兵曹言啓曰,中日試射,卒哭前停止矣。文武臣試射,一體停止之意,敢啓。傳曰,知道。
又以兵曹言啓曰,禁軍來春夏等祿試射,當爲設行,而中日試射,旣已停止,不得爲之之意,敢啓。傳曰,知道。
又以訓鍊都監言啓曰,本局別將李顯英,身病甚重,勢難察任,改差,何如?傳曰,允。
又以禁衛營言啓曰,本營哨官李得潞,受由下鄕,過限不現,汰去之意,敢啓。傳曰,知道。
又以摠戎廳言啓曰,本廳中軍金魯甲,身病甚重,勢難察任,改差,何如?傳曰,允。
李敦榮,以義禁府言啓曰,山淸縣監朴穉圭拿問處之事,傳旨啓下矣。朴穉圭時在任所云,依例發遣府羅將,拿來,何如?傳曰,待待命拿囚。
副提學朴永元,應敎金羽根,校理徐念淳,副校理洪祐順,修撰趙錫龜·洪鍾應,副修撰吳取善·宋持養等箚曰,伏以,晨夕屢改,奄已公除,伏惟聖孝哀慕,益復靡及。竊伏念我殿下,以沖眇之躬,承艱大之業,惟休惟恤,罔不在厥初,而帝王之治,必資學問,非學問,無以辨天人理慾之分,鑑歷代興亡之機,自昔明君哲辟,雖道成德立,莫不慥慥乎是。矧惟我殿下,寶齡纔及就傅,聖學未臻緝熙,聰明睿智,雖原天賦,涵養薰陶,專在講讀,此誠今日之急務,端本正始之大要也。謹按禮曰,未葬讀喪禮,聖人制訓,未嘗因喪而廢書。粵我列聖朝諒闇之時,纔過公除,輒行講對,亦我大行大王,庚申宅恤,俯從本館箚請,公除之後,卽賜引見,召對之外,又有勸講,勤學好問之德,卓越百王,三十四年大業洪謨,實權輿於是,此豈非我殿下鑑法而繼述者乎?法筵開講,雖非其時,饋奠之暇,晨昏之餘,頻賜召接,式遵課程,討論經旨,開發聖衷,以盡啓沃之方,不容斯須緩也。宋臣范祖禹告其君曰,陛下之學與不學,係他日天下之治亂,誠哉斯言,實爲殿下道也。臣等職忝論思,不勝憂愛之悃,玆敢相率陳請。伏願下詢大臣,進講冊子,卽令稟定,一遵大行朝已行之事,以爲仰纘徽規日新聖工之道焉。且伏念君道亢尊,故諮訪則假以色辭,筵體謹嚴,故講對則寬其禮貌,此列聖朝所以虛己受人,導之使盡言之盛德也。況今沖年溫習之工,執經問難之事,上不可以穆然高拱,下不可以截然離席,亦願殿下,竝賜開納,毋以異於雷肆講讀賓僚晉接之時,俾挾冊登筵之臣,咸有以竭其知力,弘其資益焉。取進止。答曰,省箚具悉。所陳當體念也。
甲午十二月十六日辰時,上御興政堂。大王大妃殿垂簾,藥房入診時,原任大臣·閣臣承候同爲入侍時,都提調沈象奎,副提調權敦仁,假注書申錫愚,記事官曺雲承·洪說謨,檢校待敎金興根,左副承旨吳致愚,假注書曺錫亨,奉朝賀南公轍,領府事李相璜,左議政洪奭周,右議政朴宗薰,領敦寧趙萬永,原任直提學朴綺壽·趙寅永·鄭基善,原任直閣李光文·朴永元·李嘉愚·吳取善,檢校直閣徐萬淳·李景在,原任待敎李憲瑋,檢校待敎趙斗淳,金學性以次進伏,醫官金漢雋·金珪·南正吉進伏楹外訖。象奎曰,日月易邁,公除已過,攀號罔極之中,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。近來日氣,甚爲陰寒,寢睡·水刺之節,何如?上曰,一樣矣。象奎曰,其間久未診候,請令醫官入診,何如?上可之。漢雋·正吉以次診候訖,退伏奏曰,脈候左右三部調均矣。諸醫官先退。大王大妃殿曰,予有可言於諸大臣者矣。未亡人不過深宮一婦人,奉大行大王巾櫛三十餘年,無一言一事之干預於外廷矣,今日當天地崩坼之禍變,一縷冥頑,慟冤罔極,更有何世念,而五百年磐泰之國勢,一朝凜然如一髮之危,主上雖天姿英明,於是十歲以前,軍國機務,有難一一責望,且無推諉之所。卿等以國朝故事懇請,故萬不獲已,至有此擧,本是女流,無學問識見,平日非予所責之事,無所留意,而國家大事,今忽專決,謂之每事得宜,於事理不當。卿等國之大臣,世篤忠貞之家,被知遇之恩於大行朝之人也。當此孤危岌嶪之時,曷不勉盡瘁之節乎?今日悠悠萬事,保護主上,勸勉聖學,漸躋高明廣大之域,其次則愛恤百姓,期底平安,欲安百姓,則先自朝廷,擧措得宜。此時何官不擇,而第一急務,方伯守令,各別愼揀,廟堂則勉飭方伯,方伯則操束守令,俾無剝割貪墨之弊,則百姓自安。百姓安,則國勢復奠於磐泰之安,豈不休哉?卽今道理,莫如上下盡袪浮文,以實心行實政。自今爲始,凡百軍國大事,大臣卿宰爛漫商確,停當以奏,則予則惟從之而已。至若不可行不緊之事,初勿擧論,致煩酬應。如是洞諭之後,卿等若不盡忠竭力,以輔幼主,則是卿等負祖宗在天之靈,罪在卿等也。卿等導以直道,裨補政令,而予若不從,則罪在於予,是予負祖宗也。一日二日,一年二年,如是以過,漸至主上長成之後,朝廷寧謐,民國泰平,則未亡人有歸拜之顔,卿等亦盡追先報今之責。予言止此,卿等其各勉諸,至於毋負之地焉。出傳敎公轍曰,今承慈敎,下情抑塞飮泣,不知所達矣。五百年宗社之岌嶪,豈有如此時?誠如慈敎矣。今我慈聖殿下,垂簾臨朝,念宗社之重,節哀順變,保佑聖躬,祚宋之天,必當悔禍,綴旒之勢,期有磐泰之安矣。臣伏見近日慈敎之屢下者,約己裕民之盛德至意,溢於辭表,每一莊讀,哀痛之中,下情不勝喜幸矣。宋之宣仁太后,以至誠保佑嗣皇,憂念元元,轉危爲安,天下謂之女中堯·舜。毋俾宣仁,專美有宋,是臣之望也。俄以聖學之將就,民生之懷保,縷縷下敎,今日諸臣,必當盡誠對揚,而臣則已退之身也,年又篤老,朝夕將死。他日歸侍我正宗大王·大行大王於玉欄,謹當以聖上殿下孜孜講學,德性成就,慈聖殿下保佑聖躬,奠安生靈,幾危之國勢,轉而爲太平萬世之意,仰奏於地下矣。仍掩泣不成聲。相璜等曰,臣等近日,連伏奉慈敎之頒下者,今又前席承諭,哀痛惻怛,憂恤民生,勉勵臣工,而又以成就聖學爲本,辭敎反覆肫切,臣等感泣莊誦,敢不思所以殫竭對揚,而臣等景迫崦嵫,雖欲圖報萬一,餘日無幾,凡今登筵奉聆之諸臣,雖未登前席,而轉相承聞之諸臣,當此時承此敎者,孰敢自有其身,不以死自效乎?大王大妃殿曰,奚翅然哉?目今悠悠萬事,無過於成就聖學,未知卿等所見之如何,而經筵則體段與禮貌謹嚴,非但上下情志有難流通,資益之道,亦欠誠實。卒哭前法講,例不得爲之,予心則莫如擇人定數,而玉堂卽主經筵之任,不必備上下番,每於勸講時,或一員二員,無至闕員。其外數與規模,卿等議定,禮貌務從簡易,坐講,蓋依書筵例爲之,俾便其酬酢論難,懋底實效爲宜。卿等相議,勸講之道,着實爲之。出傳敎象奎等曰,臣等亦方以此相與講確,今又伏承慈敎,謹當退與諸僚,參考列朝故事及庚申已例,講成一副規例以進矣。大王大妃殿曰,不必急速稟定,退出爛議以入,可也。公轍等起伏曰,臣等有所仰勉於殿下者。第擧槪陳之,退而書入矣。仍奏曰,惟我殿下以幼沖之齡,承付畀之重,我慈聖殿下以女堯之聖,擧簾帷之儀,凡在生成之內,莫不延頸拭目,以觀政化。夫哲命之貽,罔不在初,國家治亂安危,天命人心去就離合之機,唯在今日,一念一慮之發,一號一令之施,而宗社億萬年無疆之業,亶在於此,此誠至愼至重不可失之機會也。臣等頑忍苟存,涕泣登對,斷斷寸丹,愛君憂國追先報今之願而已。請以今日切要最急之務,略先陳之。一曰愼起居。聖人尊威儀以養德性,謹節宣以保中和。殿下沖年嗣服,祖宗艱大之投,擔在一身,況氣血未充,哀疚嬰心,兩殿惟疾之憂,臣民蘄祝之情,百倍恒日。凡食飮服御興寢步履之際,動靜語默喜怒好惡之節,必以操愼爲工,毋或頃刻放過,恒存四勿之戒,務若六氣之候,則斯乃作聖之基,永符祈天之本。臣等所仰望於殿下者,卽帝舜之溫恭允塞,大禹之聲律身度,惟殿下念哉。二曰勤講學。聖質雖自天縱,典學方在初程,此時講學,尤不可一日緩也。昔明廟大行因山前,宣廟臨筵,講禮記喪禮篇。蓋居喪,未葬讀喪禮,旣葬讀祭禮,乃禮經之文。先正臣宋浚吉,引此以陳於顯廟初服而行之。粵在庚申,亦於公除後,卽行講對,此乃列朝成法也。伏願自今勸講召對,課日勤行,無或間斷,勿爲外物所撓,從容浸潛,專心篤志,雖於燕處之中,亦必溫繹習貫,不厭不倦,則自底於致知達理之域,而萬事萬物之曲直是非,無不洞然於方寸之內。問學造聖之功,不外於此,況帝王之學,于以御世宰物,其何可一日不勤乎?臣等以爲,殿下之勤講學與否,卽係宗社生靈安危興替之關,殿下亦安得不惕然警懼,以勤講學,爲今日之急先務乎?且開筵之時,慈聖之垂簾聽講,亦故事之可以倣行者也。惟殿下懋哉。三曰嚴宮闈。譬之一身,宮闈如腸肺,公府如肢體,安有腸肺不淸,而肢體不病者乎?我朝家法之正,度越前代,其要,卽惟曰,肅內外之別,嚴私邪之萌而已。朝夕給使,必防僥濫之漸,灑掃傳宣,必擇忠謹之類,撫馭操束,莫越尺度,一或有犯,必倍其律,然後庶可爲防閑之道。蓋婦寺以納媚爲忠,僕隷以藉賣爲利,僧尼巫祝之說,或入於內,宮禁嚴祕之事,多宣於外,窺覘行而讒慝萌,皆此輩之爲耳。昔在宣廟朝,先正臣李珥進言,必使閹寺輩,常畏士大夫,孝廟朝引接諸臣之際,掖屬輩皆面無人色,祖宗朝治內之嚴,此可見矣。顧今國家多故,人心靡屆之時,整勅操束,尤宜百倍。況當沖齡,凡尋常燕閒之際,易與此輩狎暱,瑣屑戲玩之具,易爲此輩誘惑,蠱心志而累聖工,皆由此起,甚可懼也,宣廟沖年卽阼,御䆠寺甚嚴,常不與接言語,朝野想望聖德,實爲今日所當仰法,惟殿下勉之。四曰杜倖門。夫爵賞者,國家之大柄,威福者,人主之大權。一有非法不公之事,參錯於其間,則私邪奸萌,左右竝進,干囑矯誣,內外交攻,其勢莫可沮遏。其始也不過纖微之私,若無足以大害於事,而及其機械滑熟,蹊逕流馴,則終必至於大柄倒置,大權撓奪,此非但指朝廷官職而言也。凡僕隷之賤,微末之事,一或出於恒法定規之外,則皆謂之倖。苟不防微杜漸,察細謹始,則如鼠竇傍穿,蠹孔潛蝕,自窺覬而嘗試,自投合而放肆,卽必然之勢也。昔成廟初服,奉保夫人,請爵人,上曰,予以幼沖,因內謁爵人,則於國政,何?若復言者,予必不貸,此誠聖人之訓也。事無大小,惟倖是杜,一刀割斷,廓然大公,然後可以尊朝廷於日月之上,措國勢於磐泰之安。蓋公私之分,卽紀綱之本也。紀綱不立,則憂勤雖切,而治道不能徒行,倖門不杜,則刑威雖厲,而紀綱不能自立,其幾甚微,其用至大,惟殿下戒之。五曰察民隱。人主之職,保民而已。本固邦寧,聖人攸訓,然君之與民,所處隔遠,故其榮瘁苦樂,隱而難見。近年以來,饑饉荐臻,貪墨肆行,嗷嗷赤子,陷在塗炭,殿下深居九重,未及聞稼穡之艱難,則何由知民間之疾苦乎?惟彼八域億兆之民,皆以殿下爲父母,饑寒焉必望殿下之懷保,疾病焉必思殿下之救恤,則殿下亦豈忍不以子視之,置之於相忘之地乎?凡臣僚之自外來者,守宰之因事至者,必引見而詢訪,導之盡言,上之耳目,常在於民,民之心腹,畢達於上,則夫豈有不可袪之弊哉?民生休戚,係於守令,守令黜陟,在於監司。先正有言曰,守令非人,則輦賂媚權,肥己瘠民,監司非人,則務報恩讐,不察民情,夫如是,則雖聖君賢相,日講治道,而澤未及下,化不被外,四境之內,終無可治之理,此誠切至之論也。惟殿下察焉。六曰節財用。昔成廟下敎曰,生財在務本,裕財在節用,如欲節用,必先儉約。蓋奢侈則用廣,用廣則財竭,此萬世不易之訓也。臣等雖欲極言而竭諭,豈有出於聖訓之外哉?蓋財者,民命而卽其膏血也。竊念宮中日用之服飾器用,各有所司,取之皆得,殿下必認之以別有所具,無關民國,而究其所由出之本,則何莫非民之膏血中出來者乎?雖至易至微之物,一或浪用而濫費,則其害必歸于民,若能顧惜而撙節,則其效自可裕國。夫所謂財者,非直金銀穀帛而已,凡一切需用,無非財也,則何可以瑣細忽之哉?我朝立國規模,卽是儉約二字,而實爲五百年列聖相承之家法。挽近以來,或不免文勝之弊,自衣服飮食之節,居處帳帷之具,至於婦寺僕隷之額數,皆踰於古昔制度,而殿下若以今日凡百,認以元來如是,則其非所以先立聖志之道。伏願每遇一事,輒思古規之如何,恒留難愼之意,則不知之中,自然有實效之及於民國,而況民窮財竭,無如今時,國有大事,費用至廣,誠有凜然莫可支之憂,惟殿下愼之。今日可言,豈止於是,而大經所在,不出此數者矣。然愼起居爲勤講學之本,嚴宮闈爲杜倖門之本,察民隱爲節財用之本,約而言之,互相體用,而又其大本,則亶在殿下實心。惟願深留聖意毋忽焉。臣等所奏,雖甚率略,皆切於目下,伏望特命政院,謄納一本,以爲尋常留覽之資,幸甚。上曰,所陳諸條,懇惻切實,敢不服膺也?出擧條相璜曰,謹考丙申謄錄,則延福殿上諡冊時,請諡宗廟之節,以敬陵·章陵追崇儀軌中無所可據,故不爲磨鍊矣。今番則何以爲之乎?大王大妃殿答曰,依丙申年例爲之。出擧條相璜曰,孝和殿處所,以文政殿爲之事,命下矣。移奉日期,預先稟定,然後造主改題及上冊寶吉日,亦當次第推擇,而丙申則因下敎,卒哭後擇日擧行,今番則何以爲之乎?大王大妃殿答曰,今番亦依丙申年例,卒哭後擇日擧行,可也。出擧條相璜曰,封陵後石物加設一款,謹遵成廟下敎,丙申亦不磨鍊,而表石則永陵旣有新舊兩碑,今番事當依此擧行,而辛巳健陵遷奉時,有舊碑磨用之例,今番則何以爲之乎?大王大妃殿答曰,依爲之。表石石品若好,則磨用,可也。出擧條相璜曰,造主處所,丙申則因下敎,以彰義宮咸一齋爲之,今亦依此擧行乎?大王大妃殿答曰,依爲之。出擧條象奎曰,轝士軍抄擇,已有慈敎申飭,而此是京兆擧行,判尹徐畊輔,以山陵都監堂上,職務已多相妨,而又以看審事,當爲出去。右尹韓耆裕,耆年之人,難責劇務,竝許遞,令政院政官牌招,開政差出,何如?大王大妃殿答曰,依爲之。出擧條仍下敎曰,以轝士軍抄出事,曾有飭敎矣,近又聞之,則貽弊閭巷,萬不成說云,更當申飭京兆,而自廟堂亦爲嚴飭,可也。象奎曰,陪往大將,今已差出,例當兼帶捕將。左邊捕盜大將李升權,今姑許遞,其代以陪往大將,備擬以入之意,分付該曹,何如?大王大妃殿答曰,依爲之。出擧條敦仁曰,捕將許遞事,命下矣。在前如此之時,有曾經大將兼察之例,有他邊大將兼察之例,今番則何以爲之?大王大妃殿傳曰,左邊捕盜大將,以右邊捕盜大將兼察。出傳敎敦仁曰,左邊捕盜大將,他邊大將兼察事,命下矣。兼察左邊捕盜大將柳相弼,牌招聽傳敎,何如?大王大妃殿答曰,依爲之。出擧條奭周曰,臣方以山陵看審事出去矣。審察諸節,比初次尤當加詳,樹木之障礙於眺望者,不可不觀勢略加疏剔,而若在陵寢局內至近之處,則自前先有告由之節,今亦令該曹,按例擧行爲宜。故敢此仰達矣。大王大妃殿答曰,依爲之。出擧條奭周曰,山陵樹木疏剔時,都監郞廳,亦不無檢察之役,一員使之除朝辭往來,似宜矣。大王大妃殿可之。象奎曰,國恤時五上司,例爲進香,而內閣,卽新創之司也。粵在庚申,諸閣臣講定新規,上箚蒙允後,始有進香之擧,辛巳年遷陵時,依庚申年例,微稟爲之。今番亦依兩年例,使之擧行,而挽章製述閣臣,則庚申年以外任中未參抄選者,亦爲製進之意,仰請施行。今亦依已例,知委製入似宜。故敢此仰達矣。大王大妃殿可之。命大臣就座,又命史官就座。仍命退,諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
臘奠後,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·大司憲單子問安。答曰,罔極。
備忘記,公忠監司金在三,慶尙右兵使李載亨下直,各長弓一張,長箭一部,片箭一部,筒兒一箇賜給。
權敦仁啓曰,假注書申錫愚,身病猝重,勢難察任,今姑改差,何如?傳曰,允。
申錫愚改差,代以金炳奎爲假注書。
李穆淵啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
以慶尙左水使沈漢永狀啓,蔚山府封山失火,惶恐待罪事,傳于李穆淵曰,勿待罪事,回諭。
兵曹,以尹羲儉爲摠戎中軍。
安光直,以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
吳致愚,以訓鍊都監言啓曰,本局別將尹禹鉉,局別將申從洛,俱有身病,勢難察任,改差,何如?傳曰,允。
李敦榮,以刑曹言啓曰,今月初二日,南部長興洞居罪人金仁祐,弑母情節,箇箇輸款於行檢之下。似此凶賊,不可晷刻容貸於覆載之間,而擬待公除後,啓聞移送王府矣。今十一日,因病致斃於獄中,王章之未伸,萬萬憤惋。未結案徑斃逆囚之勿施追律,曾有受敎,而至若綱常罪人,前此未有未鞫徑斃如此囚,則有不可以其已斃,依他瘐死者之出給屍體而止,而亦無可據追施之律。臣曹不敢擅便,問議大臣處之,何如?傳曰,允。
檢閱曺雲承疏曰,伏以,臣有老母,病已至痼,每當日寒之時,長在沈綿之中,臣久曠省護,雖不無憂慮之思,間値哀遑,未敢爲瀆擾之計,抑情在直,只自煎熬。卽接家信,則臣母自近日以來,蛔積益肆,呼吸有時阻格,寒感復緊,咳喘亦常苦劇,而且有下堂之祟,手臂觸傷,運用不得,轉側須人。臣於日夕係戀之際,獲聞此報,雖欲按住而不可得矣。此時煩籲,無所逃罪,私心煎迫,不遑他顧。玆敢冒死陳章,徑出禁扄。伏乞聖慈,特垂矜憐,亟削臣所帶之職,俾伸情私,仍治臣煩瀆之罪,以昭法紀焉。臣無任云云。省疏具悉。爾其勿辭救護。
敎公忠監司金在三書。王若曰,分虞官於岳牧,其人最難,命召伯於旬宣,非卿莫可,畀以方面,簡在予心。睠彼百濟舊疆,實我三漢重鎭。陸海通舟車之會,地接嶺南·湖南,山河控襟帶之形,州分左道右道。惟魚鹽絲漆之利,富埒荆·楊,伊詩·書絃誦之風,士皆鄒·魯。第今一路之困瘁,致玆百疣之漸興。綱紀隳而胥徒橫,嗟長吏但擁虛簿,刀錐競而豪右擅,哀小民何以聊生?矧歉荒振古所無,而凋瘵莫今時若。字恤略示於捐帑,縱有齊棠之賙饑,虞憂轉急於塡溝,若爲周澤之安集。秋稼稍熟,政期大病之淨蘇,民悴方殷,誰是利器之盤錯?惟卿,淸朝藹吉,故家模楷,聲績素驗於吏治,惜蔭途之從仕,休戚與同於王室,況異姓之托親。恬簡著律己之嚴,務袪綺紈之本色,詩禮趾傳世之美,蔚有家庭之見聞。任喉舌於銀臺,克盡惟允之責,掌鎖鑰於灣府,寔出薄試之衷。展也才猷之兼全,是以倚毗之隆摯。玆授卿以公忠道觀察使兼兵馬水軍節度使·巡察使·公州牧使,卿其殫竭素蘊,報答殊知。遺愛傳通判之治,可見入人者洽,特旨下銓部之選,所以知卿也深。若其袪弊而蘇殘,儘莫先於嚴明黜陟。行矣宣風而察俗,語其要則勞徠懷綏,自餘稟裁,厥有常憲。於戲,名樓控極,想切去朝之懷,屬部行春,佇播來暮之詠。行且召矣,往惟欽哉。故玆敎示,想宜知悉。知製敎洪祐順製進。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
梓宮再度加漆後,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·大司憲單子問安。答曰,罔極。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,右承旨李穆淵,左副承旨吳致愚,今日不爲仕進,竝卽牌招,何如?傳曰,允。
安光直啓曰,臣光直,今日方物封裹進去,下直之意,敢啓。傳曰,知道。
權敦仁啓曰,左右史不可不備,檢閱朴齊憲·徐憲淳,旣有只推之命,竝卽牌招,以爲推移入直,何如?傳曰,允。
李敦榮啓曰,卽者刑曹郞廳來言,門旗手崔道英等,査實嚴處,武監李今哲,嚴刑定配事命下,而判書徐俊輔有身病,次堂例不得擧行云。判書徐俊輔,卽爲牌招,何如?傳曰,允。
又啓曰,行刑曹判書徐俊輔牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行刑曹判書徐俊輔再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
正言徐元淳啓曰,臣之言論風采,本不足備數於耳目之任,而臣於合啓中,又有私義之不可聯參者,曾叨臺銜,引避蒙遞矣。月前薇垣除旨,忽下於哀遑之時,懲討是急,雖不得不蒼黃出肅,隨衆聯啓,而顧臣處義,與前無異,則豈可以夤緣一出,仍因蹲冒乎?公除之前,不敢言私,今始來避,請命遞斥臣職。答曰,依啓。
以右承旨李穆淵,左副承旨吳致愚牌不進罷職傳旨,傳于權敦仁曰,只推。
以檢閱朴齊憲·徐憲淳牌不進罷職傳旨,傳于權敦仁曰,只推。
以執義李淵祥,掌令金鼎元·李寅臯,持平林基洙·洪在喆,獻納黃浩民,正言朴承輝牌不進罷職傳旨,傳于李敦榮曰,只推。
李敦榮,以訓鍊都監言啓曰,本局哨官李羲命,受由下鄕,過限不現,揆以紀律,萬萬駭然,爲先汰去之意,敢啓。傳曰,知道。
平安監司鄭元容疏曰,伏以,皇穹不弔,我大行大王,奄棄臣民,天乎冤矣,胡今之人,無祿至此?群方震驚,萬姓哀號,皇皇瞿瞿,何所涯極?聖謨垂裕,景命維新,文孫踐阼,太母聽政,人神有依,國勢復奠,而孝和殿崇儀誕擧,丕號載上,庶慰遺民於戲之思,而撫昔傷愴,儻復何懷?洪惟我大行大王,以大聖之姿,有純一之德,無私如天,廣愛如地,三紀光臨,萬化旁流,全保我世臣,字育我庶民,仁心仁政,浹人肌髓,奉諱之日,若臣若子,罔有內外,下至深山窮谷老婦稚子,莫不叫叩攀擗,如喪考妣。昔宋仁宗,在位久而天性仁恕,禮待群下,恩德周洽,晏駕之後,逮事之卿士大夫,語及當時,未有不失聲流涕者,此豈獨君臣之大義,同得於秉彝而然哉?誠以恩澤之所深入,知遇之所感結,情由中出,不待勉强而自然者矣。顧今簪纓立朝之人,孰非大行朝生成化育中物,而念臣弱冠通籍,際我大行大王御極之初,特被眷注,殊私若偏,每侍筵席,德音溫諄,置之院閣,朝夕左右,于今三十三年之間,臣身之所光寵華顯者,如此之盛,而臣之鬢髮,亦已星星白矣。向臣符節之西出也,臨軒送臣,勉以職事,玉音尙在臣耳,而天顔,今不可以復瞻矣。官守有限,關山難越,院直而阻起居之班,庭臨而失奔問之禮,臣非木石,何忍堪此。欲報之德,與天無極,而尺寸未酬,萬事今休,此已臣餘生之至恨,而又復獨滯周南,不得與終事之役,則臣之冥頑不誠,反不若工匠皁隷之各效其力,而弸轖纏結之恨,雖窮昊徹壤,豈有終極乎?且臣質本脆弱,向衰頻病,震剝之餘,神識昏迷,衆務委積,害公非細,揆諸官政,亦宜言去,而猶屬緩聲,不敢煩絮,涕泣陳懇,惟願伸情。伏乞聖明,諒微忱之不可强抑,念重任之不可虛縻,亟解臣職,俾許遄歸,則公私不勝大願。臣無任云云。答曰,省疏具悉。此非關西道臣言私之時,勿辭察任。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,右承旨李穆淵,左副承旨吳致愚,今日不爲仕進,竝卽牌招,何如?傳曰,允。
以檢閱朴齊憲·徐憲淳牌不進罷職傳旨,傳于安光直曰,只推。
安光直啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
李敦榮啓曰,行刑曹判書徐俊輔三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
傳于李敦榮曰,刑判有闕之代,前望單子入之。
刑曹判書前望單子入之,金敎根落點。
李敦榮啓曰,卽者刑曹郞廳來言,門旗手崔道英等,査實嚴處,武監李今哲,刑配事命下,而新除授判書金敎根在外,次堂例不得擧行云,何以爲之?敢稟。傳曰,滯囚多日,極爲可悶。在外刑判許遞,前望單子入之。
刑曹判書前望單子入之,金箕殷落點。
安光直啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李公翼落點。
安光直啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
李敦榮啓曰,大司憲金陽淳,執義李淵祥,掌令金鼎元·李寅臯,持平林基洙·洪在喆牌不進,監察茶時之意,敢啓。傳曰,知道。
以執義李淵祥,掌令金鼎元·李寅臯,持平林基洙·洪在喆,獻納黃浩民,正言朴承輝牌不進罷職傳旨,傳于李敦榮曰,只推。
以右承旨李穆淵,左副承旨吳致愚牌不進罷職傳旨,傳于安光直曰,只推。
以檢閱朴齊憲·徐憲淳牌不進罷職傳旨,傳于李敦榮曰,只推。
李敦榮,以備邊司言啓曰,卽見慶尙左水使沈漢永狀啓,則枚擧蔚山府使趙濟晩,機張縣監咸英錫牒呈以爲,蔚山大雲封山標外失火,延及於機張長安封山,大小松木,多爲燒燼,蔚山之當初失火根因,期於査得,而封山失火邑守令勿罷,已有新頒事目,該守令論罪一款,不敢擧論,請令廟堂稟處矣。松田失火,勿罷守令,雖是事目,而亦不可全然無警,當該地方官,竝從重推考,一年之兩次失火,不可但以禁護疎忽言,其根因,除尋常嚴覈,更報之意,分付,何如?傳曰,允。
又以備邊司言啓曰,卽見東萊府使李鐸遠狀啓,則枚擧訓別等手本以爲,送使倭停止事,書契奉行倭替呈,前已退却,而今此館守倭以爲,書契出來,今至四朔,極爲悚悶。奉行代呈,已有前例,俾卽呈納,懇縷不已,奉行倭之替呈,雖是謬例,前後許捧,亦多已例,則不可一向退却,請令廟堂稟處矣。奉行倭之替呈書契,旣多已例,則今難遽責島主之直呈,特爲許捧之意,分付,何如?傳曰,允。
又以備邊司言啓曰,卽見濟州牧使朴長復年分狀啓,則以爲,旌義勝於大靜,濟州遜於大靜,綽爲平年,而年事旣未均登,則新舊竝督,恐傷民力,舊還姑爲仍停云矣。今年島農,雖不無略干優劣,統以論之,幸得少康,而至於新舊竝督,事勢之難,果如狀辭。舊還,依昨年例,使之仍停,俾紓民力,何如?傳曰,允。
行刑曹判書徐俊輔疏曰,伏以,皇穹不弔,我大行大王,奄棄臣民,環東土數千里之內,凡有血氣之倫,莫不慟泣呼號,如不欲生。我殿下方在沖齡,遭此巨創,攀擗哀慕,傷損必多,憂迫之忱,大小同情,而晨夕屢改,公除已過,仰惟聖孝皇皇,益復靡及。仍伏念臣,歷事兩朝,職忝邇密,偏蒙恩渥,年迫桑楡,遽抱攀髥之慟,未遂蓐蟻之願,俯仰穹壤,此何人斯,臣之見職,四朔于玆矣。自來衰癃,無望陳就,而罔極之中,未敢言私,哀遑奔走,式至今日,而日前見差社壇享官,扶曳病軀,僅免顚仆,侵曉還次,觸冒添病,仍卽委頓,不省四到,寒戰大發,滯瀉竝作,一夜之間,症形危急,際此承傳開坐,不敢不趁卽擧行,而病勢如此,末由趨承,不得已言送政院矣,未蒙變通之恩,仍有牌招之命,而病情冞苦,無以起動,未免再犯違傲,病裏惶隕,如負大何,苟有一半分可强之望,豈敢於此時,有此煩籲耶?連違召牌,益增悚阨,玆敢以文字,仰徹嚴廬之下。伏乞聖明,俯賜鑑諒,念成命之不可暫滯,諒臣病之不得自力,亟遞臣見職,以幸公私焉。臣無任云云。答曰,省疏具悉。所請依施。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
梓宮三度加漆後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·大司憲單子問安。答曰,罔極。
藥房都提調沈象奎,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
吳致愚啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
金鼎集啓曰,卽伏見諸道今秋冬等褒貶啓本,則京畿監司申在植,黃海監司鄭知容,守令無一人居中居下,江原監司趙容和,公忠監司趙秉鉉,平安監司鄭元容,守令無一人居下,殊無嚴明殿最之意,竝推考警責,何如?傳曰,允。
吳致愚啓曰,卽伏見諸道今秋冬等褒貶啓本,則京畿水使沈日永,公忠水使柳文儉,平安監司鄭元容,邊將無一人居中居下,江華留守金邁淳,黃海水使南錫圭,平安兵使具信喜,邊將無一人居下,殊無嚴明殿最之意,竝推考警責,何如?傳曰,允。
又啓曰,卽者扈衛廳軍官來言,本廳大將沈象奎,今已許副,摠察無人,印信來納,何以爲之?敢稟。大王大妃殿傳曰,扈衛大將有闕之代,以領敦寧爲之。
兵曹,扈衛大將單趙萬永。
以執義李淵祥,掌令金鼎元·李寅臯,持平林基洙·洪在喆,獻納黃浩民,正言朴承輝·李公翼牌不進罷職傳旨,傳于李敦榮曰,只推。
權敦仁,以奎章閣言啓曰,本閣今甲午年秋冬等褒貶,當爲磨勘,而提學二員未差,直提學徐憙淳遞任未上來,一員未差,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以中樞府言啓曰,本府郞廳及醫員·錄事等,今甲午年秋冬等褒貶,當爲等第,而領中樞府事臣李相璜,判中樞府事臣李羲甲,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今甲午秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳,今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇俱有身病,限內不得爲之之意,敢啓。傳曰,知道。
又以敦寧府言啓曰,本府郞廳等,今秋冬等褒貶等第,當爲磨勘,而以領事趙萬永別入直,不得爲之之意,敢啓。傳曰,知道。
又以忠勳府言啓曰,本府今甲午年秋冬等褒貶,當爲磨勘,而有司堂上豐安君臣柳相祚有身病在外,錦陽君臣朴齊聞奉命出疆,無以備員,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今甲午秋冬等褒貶,依前例磨勘以入,而軍資監·內資寺·長興庫·濟用監·司䆃寺·司圃署·平市署·五部,因都提調·提調·漢城府堂上有故,不得磨勘,去春夏等褒貶時,軍資監·內資寺,長興庫·濟用監·司䆃寺·內贍寺,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今甲午秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今甲午年秋冬等褒貶,當爲等第,而判尹臣鄭基善有身病,限內不得磨勘之意,敢啓。傳曰,知道。
又以弘文館領館事意啓曰,本館今秋冬等褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,本曹今甲午年秋冬等褒貶,當爲磨勘,而判書臣金蘭淳,以山陵看審事出去,限內不得爲之之意,敢啓。傳曰,知道。
又以工曹言啓曰,今秋冬等褒貶,當爲磨勘以入,而行判書金逌根奉命在外,限內不得爲之之意,敢啓。傳曰,知道。
又以兵曹言啓曰,今甲午年秋冬等褒貶,等第磨鍊以入,而曹所屬軍器寺·司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
吳致愚,以兵曹言啓曰,每當都政,宣部守薦武臣前銜復職取才及宣薦禁軍別取才,西北六道別取才,例爲試取,而中日及各樣試射,旣已停止之意,敢啓。傳曰,知道。
又以備邊司言啓曰,卽見東萊府使李鐸遠所報,則校擧公幹譯官朴命浚手本以爲,今番給假使,係是約條之外,故謹依朝令,卽速還歸之意,反覆責諭於差倭及館守倭處,則以爲,俺等留館,已至十朔,島中促令,急於星火,朝廷處分,又若是截嚴,則到此事情,不敢望如例許接,而書契別幅,依他送使例,自本府捧上傳達賜答,則可以還歸云。差倭之屢加責退,終不還歸,今請以只納書契別幅者,極爲痛駭,更加責諭還送爲辭矣。交鄰之道,惟是各存誠信,謹守約條,則彼人規外之請,決不可闊狹,而到今懇乞,只願受答歸報而已,則揆以事情,容或無怪。且以規例莫可違越之意,自該曹答送,亦不害爲通彼此之情,示約條之嚴,而來价旣不許接,則別幅自在退却。第取考前例,則多有竝捧別幅之時,其在款厚之誼,不必使之落莫齎還,卽令倅臣一體捧納,而回禮單,依甲寅年例,以裁判參酌磨鍊,越海糧料,亦爲題給,以示柔遠曲念之意,何如?傳曰,允。
又以訓鍊都監都提調意啓曰,本局從事官禁松參軍及諸將官等,今甲午年秋冬等褒貶,當爲等第,而都提調臣洪奭周,以摠護使,看山事出去,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今甲午秋冬等褒貶,當爲等第,而臣象奎有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今甲午年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今甲午年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書徐俊輔有身病,限內不得磨勘以入之意,敢啓。傳曰,知道。
李敦榮,以刑曹言啓曰,大王大妃殿口傳下敎內,武監李今哲刑配事,命下矣。謹依下敎,今哲嚴刑一次後,平安道价川郡定配所,卽爲押送之意,敢啓。傳曰,知道。
又以刑曹言啓曰,大王大妃殿口傳下敎內,門旗手崔道英,與中部使令,有所鬪鬨云,崔道英,令該曹嚴處,姜仁爀等十一名,稱以雪恥,又爲毆打云,首倡者,嚴査嚴處,其餘隨從,分輕重勘放事,命下矣。謹依下敎,崔道英,姜仁爀等處,嚴加査實,則道英,欲免其弟之坊役,與部隷鬪鬨之罪遲晩,仁爀,渠以十一名中首頭,倡出雪恥之論,與其率下十名,同往中部,毆隷作拏之罪,亦爲遲晩矣。謹按律文,則大明律鬪毆條有曰,毆人成傷者,笞四十,拒毆追攝人條有曰,官司差人句攝公事,而毆所差者,杖八十,大典通編禁制條有曰,憑依橫拿者,杖一百,名例云,二罪俱發,以重者論。崔道英,依此律,從重論,決杖八十,姜仁爀,依橫拿律,決杖一百,其餘梁義孫·金光奎·朴尙範·鄭德禧·孫孟孫,隨從中所犯稍重,張振玉·金致默·浪萬春·韓啓允·金仁錫,所犯稍輕,竝自臣曹,分輕重嚴杖,懲勵放送之意,敢啓。傳曰,知道。
領議政沈象奎箚曰,伏以,臣於日前,承候入侍,瞻仰扆宁,密邇簾帷,伏承慈聖殿下宣降德音,提命諄諄,丁寧懇惻,可以貫金石而孚豚魚,與筵之臣,誰不掩抑感泣,思所以奮勵報效?如臣駑劣,猥忝上相,惟鞠瘁之是矢,寧利鈍之暇計,而衰耄惛謬,死亡無日,誠懼卒無以對揚萬一,祇自隕越激切,一食息不敢安也。仍念臣之見帶扈衛之任,在前日雖可權察,稽之典制,旣非勳戚,不當仍兼,輒此陳聞,伏望卽賜遞免,俾官常無替焉。取進止。答曰,省箚具悉卿懇。所請今姑許副,以安卿心。仍傳于李穆淵曰,此批答,遣史官,傳諭于領議政。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
吳致愚啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
權敦仁啓曰,行左承旨安光直,右副承旨李敦榮,今日不爲仕進,竝卽牌招,何如?傳曰,允。
吳致愚啓曰,卽伏見全羅左水使李儒常今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李穆淵,以山陵都監摠護使意啓曰,再看審時,工判同爲進去事,命下矣。臣奭周與都監提調徐畊輔,禮曹判書金蘭淳,觀象監提調朴周壽,工曹判書金逌根,率諸地師,本月十六日,自京離發,而相地官梁鍾華,適又入來,故同爲率去,十七日,進詣獻陵局內舊英陵基及甕巖洞看審,十八日,轉向西道昌陵左岡看審,十九日,舊長陵外靑龍看審,二十日復路,而其中舊英陵基,昌陵左岡,舊長陵外靑龍三處山論及山圖,謹爲修正以入之意,敢啓。傳曰,知道。
傳于權敦仁曰,山陵再看審摠護使以下入侍。
大王大妃殿傳于權敦仁曰,山陵定於舊長陵左岡,三看審後,仍爲封標。
吳致愚,以備邊司言啓曰,藩任曠務,一時爲悶,黃海監司有闕之代,政官牌招,開政差出,使之不日辭朝,卽速赴莅,何如?傳曰,允。
有政。吏批,判書朴綺壽進,參判李憲瑋牌招不進,參議李景在陳疏,行都承旨權敦仁進。以李錫奎爲右參贊,羅啓南爲司䆃主簿,朴敏恕爲長興主簿,金裕鎭爲江華經歷,金祖承爲武烈祠參奉,李能淵爲金山郡守,徐萬淳爲黃海監司,趙永振爲武烈祠參奉,故僉知鄭東祜贈吏參例兼,黃海監司鄭知容考。兼春秋單張鉉喆,兼養賢主簿單朴龍九。
兵批,判書沈能岳病,參判李基㘽病,參議李毅遠入直進,參知朴榮顯病,左副承旨吳致愚進。同知單金厚祚,上護軍徐俊輔,大護軍金敎根,副護軍李儒行·李趾秀,副司果徐元淳,以上竝單付。
正言李公翼啓曰,臣言議風采,本不合於淸朝耳目之任,薇垣除旨,忽下於千萬夢想之外,臣感激恩命,怵畏分義,雖不得不章皇出肅,而第臣於合啓中,有私義之不可聯參者,曾叨臺職,輒蒙體諒,今臣處義,與前無異,請命遞斥臣職。答曰,依啓。
傳于權敦仁曰,吏曹參議有闕之代,今日政差出。
吏批,再政。啓曰,臺諫闕員,今當差出,而擬望之人乏少,外任竝擬,何如?傳曰,允。以張敎根爲吏曹參議,金在田爲正言,徐憙淳爲同敦寧,趙冀永爲同經筵,金逌根爲司譯提調,崔斗顯爲健陵令,崔岡鎭爲校檢,任奭朝爲義興縣令,左參贊單李錫奎,右參贊單徐能輔。
兵批,再政。同知單尹啓性,副護軍李景在,副司果李公翼,以上竝單付。黃海道兵馬節度使單徐萬淳。
吏批,三政。以宋持行爲宗廟令,柳榮河爲殷山縣監。
兵批,三政。同知單金喆鳳。
吳致愚啓曰,大司憲金陽淳,執義李淵祥,掌令金鼎元·李寅臯,持平林基洙·洪在喆牌不進,監察茶時之意,敢啓。傳曰,知道。
以執義李淵祥,掌令金鼎元·李寅臯,持平林基洙·洪在喆牌不進罷職傳旨,傳于吳致愚曰,只推。
以右副承旨李敦榮牌不進罷職傳旨,傳于權敦仁曰,只推。
吳致愚啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
權敦仁,以吏曹言啓曰,出身車益宗呈狀內,矣身名字,改以益憲,斯速入啓,帖文成給云。依例令藝文館給帖,何如?傳曰,允。
李穆淵,以山陵都監摠護使意啓曰,今日入侍時,山陵,定於舊長陵左岡,三看審後,仍爲封標事,命下矣。山陵吉地,今旣完定,封標吉日時,令該曹推擇擧行,何如?傳曰,允。
又以禮曹言啓曰,因備邊司草記,給假使齎來書契別幅,一體捧納,回禮單,依甲寅年例磨鍊事,允下矣。回答書契與禮單等節,待書契別幅上來,磨鍊下送,何如?傳曰,允。
又以禮曹言啓曰,卽接求禮幼學朴致炳所志,則以爲,族姪命洪,嫡妾俱無子,以其同姓八寸兄命益第二子聲大,欲爲繼後,兩家相議完定,而未及禮斜,兩邊父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴致炳所訴旣如此,依定式朴命益第二子聲大,立爲朴命洪之後,何如?傳曰,允。
吳致愚,以兵曹言啓曰,今十二月二十一日,武臣賓廳講書日次,而卒哭前不得設行之意,敢啓。傳曰,知道。
右議政朴宗薰箚曰,伏以,晦朔不居,公除奄過,流光儵忽,歲籥將改,我殿下號擗皇皇,益復靡逮,退自前席,有淚如瀉,唯願節哀順變,深自寬抑,仰體列聖付畀之重,俯答臣民蘄祝之切焉。恭惟我大行大王,聖德侔天地,治功參造化,精一心法,三紀垂拱,仁愛涵育,性之不勉而中,征謨辭令,純然一出乎正,鴻恩厖澤,滲漉在人,所以奉諱之日,罔小罔大,摧震霣剝,近自輦轂,達于陲澨,雖深山僻隩愚夫愚婦,莫不奔走呼號,如哭考妣,是誠孰使之然哉?乃秉彝自然之衷也。黎庶猶然,況在朝著晨夕左右之臣乎?況臣少日策名,以及白紛,蹤跡不離邇密,冒濫遂至承弼,寵踰華衮,補蔑線韈,而微誠未效於蓐蟻,頑縷苟存於隙駒,精爽遁越,形殼故在,頫昂穹壤,貫徹心髓,迺於此時,秖奉使命,行將適燕,道塗遼敻,巖程凌遽,每懷靡及,王靈是仗,默數回期,當費時月,勢難及於因山禮襄之前,是實爲臣不瞑之恨,而所幹乃國家至重之事,但當奉以周旋,竭蹶向前而已。第臣見帶議政之職,國有大事宣備而不宜曠,啓欑有迅拭之節,覆土擧九鍤之儀,事係職分,禮有恤典,且命召在身,不可仍帶出疆。若夫使事結銜西樞,亦可想不待臣自列,而朝廷當有處分矣。程期在卽,不容虛徐,臨岐控籲,仰瀆嚴廬。伏乞亟賜變通,以重事體焉。取進止。答曰,省箚具悉卿懇。輔相之職,倚畀不輕,卿雖出疆,何可求解?卿其勿辭,爲國事安心來往。仍傳于李穆淵曰,此批答,遣史官,傳諭于右議政。
吏曹參議李景在疏曰,伏以,皇穹降割,我大行大王,奄棄臣民,鴻化未艾於四紀,龍光永閟於千古,帀域冤號,慟霣罔極,旬朔已踰,靡逮之痛,無異擧臨之初,而邦禮誕擧,揚周家追王之典,聖孝冞光,慰堯宮見墻之思,萬億無疆,其始自今,震剝之餘,頌祝更切。仍伏念臣以無似之姿,厚被兩聖朝作成之恩,通籍十餘年來,揚歷殆遍華要,而報答無尺寸效,孤負非一二計,猶且苟全視息,依舊頂履,誠頑且忍。每中夜悲號,有淚如泉,而且念臣之忝叨銓銜,今已五箇月矣,控辭不得,終又盤礴仍冒,才所難强,臣固自知,服之不衷,人豈無議,而今乃晏若固有,不念溺職之譏,蹲而不去,未免妨賢之歸,每自循省,靡所容措。鞶褫一念,如縛求解,而頃當藥院直宿之日,趨走於起居之列,及夫天地崩坼之後,奔遑於哭擗之班,旣不暇以私而自陳,亦不敢此時之瀆擾,含默掩抑,亦且有日。今焉公除已過,京察漸近,於是乎微臣丐免之願,庶可遂矣。況臣素患疝氣,當寒闖發,重以閱月奔走之際,又添霧露觸冒之崇,膈痰凝結,咳嗽迭發,當食而嘔,欲起則眩,以此病狀,實難自力,而乃於日前本曹參謁也,事有期會,逃遁不得,力疾强赴,諸證越添,刀圭蔑效,床玆是依。由前而言,則才具綿薄而擔夯之無其望也,由後而言,則疾病沈劇而蹲冒之無其路也。有一於斯,尙云難居,況兼二者,寧可久留?政牌儼臨,末由蠢動,玆敢畢暴衷懇,仰首鳴號。伏乞聖慈,念公器之不可久曠,察臣情之無以自强,亟許遞改臣所帶銓銜,俾公務無滯,私分獲安焉。臣無任云云。省疏具悉。所請依施。
甲午十二月二十一日午時,上御興政堂。大王大妃殿垂簾,山陵再看審進去摠護使以下入侍時,行都承旨權敦仁,假注書金炳奎,記事官曺雲承·洪說謨,摠護使洪奭周,行工曹判書金逌根,觀象監提調朴周壽,山陵都監提調徐耕輔,禮曹判書金蘭淳,以次進伏訖。奭周曰,日氣陰寒,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大王大妃殿曰,今番再看審,雖凡眼似可知之,果何如乎?奭周曰,博採衆議,爲三望以上,而獻陵局內,則雄威尊嚴,舊長陵左岡,則安穩平鋪,諸地師之言,俱爲極吉云矣。大王大妃殿曰,兩處皆好,則更爲看審決定,似好,而果無一分之疑乎?奭周曰,臣等茫昧堪輿之術,不敢質言,而相地官之言,十全無欠云矣。大王大妃殿曰,三看審,何日爲之乎?奭周曰,明日差早,再明三明間當出去矣。大王大妃殿曰,三看審後,仍爲封標乎?奭周曰,三看審,將爲二處,則擅自封標未安,復命後以待成命,事體當然矣。大王大妃殿曰,長陵左岡,必勝於他處,故入於首望,以此封標完定,可也。奭周曰,首望爲之,則兩處不必看審,首望一處看審後,仍爲封標,似好矣。大王大妃殿可之。仍命大臣先退,又命退,承史以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
梓宮四度加漆後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上單子問安。答曰,罔極。
李敦榮啓曰,大司憲金陽淳陳疏,執義李淵祥,掌令金鼎元·李寅臯,持平林基洙·洪在喆牌不進,監察茶時之意,敢啓。傳曰,知道。
傳于李穆淵曰,三使臣留待。
傳于李穆淵曰,三使臣入侍。
李敦榮啓曰,今日拜表,憲府則監察代封矣,雖無諫院,依例行禮之意,敢啓。傳曰,知道。
李穆淵啓曰,卽伏見咸鏡監司曺鳳振今秋冬等褒貶啓本,則守令無一人居下,殊無嚴明殿最之意,推考警責,何如?傳曰,允。
吳致愚啓曰,卽伏見統制使李完植今秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
大王大妃殿傳于權敦仁曰,都政,勿拘齋日,歲內磨勘事,分付兩銓。
傳于李敦榮曰,日寒如此,輕囚放釋。
以執義李淵祥,掌令金鼎元·李寅臯,持平林基洙·洪在喆,正言朴承輝牌不進罷職傳旨,傳于李敦榮曰,只推。
傳于吳致愚曰,發遣宣傳官,薄衣流丐,摘奸以來。
大司憲金陽淳疏曰,伏以,皇穹降割,我大行大王,奄棄群臣,月朔已改,公除又過,小大慟冤,直欲無生。嗚呼,臨御三十四年之間,深仁厚澤,浹人肌髓,天崩之日,內自朝廷,外至深山窮谷,莫不奔走呼號,堯民如喪之慟,周人於戲之思,將與天地無窮期也。天乎天乎,胡寧忍斯?伏惟我殿下聖孝出天,竭誠侍疾,竟遭創鉅,哭泣之哀,顔色之戚,沖質受損,理所必至,每念及此,心肝俱蝕。仍伏念臣,才疎學蔑,豈或一毫彷彿於見職,而於新啓有私義之難安者,急於乞解,張皇趨膺,終焉泯默而出,有違始料,臣之進退,兩無所據,至今追惟,惶汘沾背。且臣於寮宷之列,不當蹲冒,卽亦同朝之所共知也。顧今嗣服之初,召牌日臨,臣固當駕屨不俟,而情實如右,未敢爲承命之計,悚恧之極,靡所容措。伏乞聖明,亟賜遞斥焉。臣方丐免之不暇,而亦有一言之可以附陳者。噫,居喪之則,有本有末,盡其禮度,謹其言動屛耳目之誘,黜宴安之娛,本也。至若哭踊之數,饘疏之節,末也。孔子曰,毁瘠爲病,君子不爲也。今殿下務致其本,以爲四方萬民之極,無拘乎其末而貽兩慈殿之憂念焉。嗚呼,此非臣一人之願,實宗社神人之所蘄祝也。臣又聞古人居喪,未葬讀喪禮,已葬讀祭禮,朱子又曰,喪中無不讀書之文。是以壽皇帝山陵未卜,而朱子請開經筵。謹稽我明廟·宣廟·英廟·正廟列聖朝,皆以大喪在殯,而無廢經筵,先正臣宋時烈,亟陳於孝廟初服,以此爲先務,及夫庚申,亦惟我大行大王,援以行之,誠以帝王典學之工,有不容一日間斷,此殿下所宜監法於今日者也。晝日三接,大易有訓,親賢士大夫時多,亦程子之言也。方其哀苦在心,非僻無自以入,臨筵誦讀,志篤而慮壹,則仁心之感發,嗜慾之消除,自有不期然而然矣。凡其講明溫習,不離典謨,以之究禮意而抒哀情者,不特無違於守制,兼亦有補於致治,其視平居無事之時,尤不可虛徐也,審矣。日前堂箚,固已得其大意,而抑有微衷之不能自已者。蓋講學之要,專在於擇講官,講官之設,不但欲其陳說文義,以資博洽而已。啓沃論思,將責以成就君德也,可不愼揀而委任,俾盡實效乎?領事之入參朝講,所以重講規也,諮治道也。苟有所裨,朝晝何別?況今沖齡篤棐,政須耇德,雖於晝夕兩講,特命入參,其於薰陶浸灌,又當如何?若乃敦弓旌之招,搜岩穴之士,實爲我朝傳授之家法,亦惟殿下振發淬礪之一初政令也。卽伏見大王大妃殿傳敎下者,凡爲聖學進修之方,規程旣備,至於講官禮貌,務主簡便,臣於是固以仰慈聖殿下殫心訓迪,靡不庸極,字字惻怛,有可以一讀一涕也。昔文正公臣趙光祖之侍講也,啓以邇來屢敎講官平氣而坐,而群臣不知上意之誠否,故未能猝變舊習,文正是言,尙傳爲講筵之良規,而慈敎之至此,誠亦上下孚感天地交泰之大機會也。伏願殿下,仰體慈聖懇至之意,俯循先正眞切之言,使侍講諸臣,不至有隔截之歎,而咸知聖上好問之誠,不啻口出,則何難乎舊習之猝變,而其有不于于而來,贊贊而告者乎?言雖近於陳腐,誠則切於憂愛,儻蒙殿下留神播納,則區區至願,千萬滿足。臣無任云云。答曰,省疏具悉。所陳切實,當留念,卿其勿辭行公。
甲午十二月二十二日辰時,上御興政堂。大王大妃殿垂簾,三使臣入侍時,右承旨李穆淵,假注書金炳奎,記事官曺雲承·洪說謨,告訃兼請諡請承襲陳奏正使朴宗薰,副使李羲準,書狀官成遂默以次進伏訖。宗薰曰,日氣稍解之餘,寒事斗酷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大王大妃殿曰,卿以國家奏請諸事,今將出去,極寒遠程,平安往返焉。宗薰曰,臣當此時,忍離京闕,萬里出疆,非但戀結之忱,自切于中,此是國家至重至大之事,王靈所曁,竣事以還,是所望也,而臣之今日出去之心,何可盡奏也?耿耿下情,不弛于中者,殿下起居食飮之節,不可一時放過,講學之工,勿爲一時間斷,以至於光明之地,晝宵仰望,而國家將來太平之本,亦在此矣。不敢直達於慈聖殿下,而此時寬抑哀疚之懷,深念宗社之重,至於進御之節,藥餌之奉,保護聖躬,太平萬安,是所區區之望也。宗薰曰,昨伏見下敎,三看審封標,雖未及爲之,而陵所已有定處,不勝萬幸。大王大妃殿曰,慟隕罔極中,旋切萬幸矣。宗薰曰,此是自古云云之地,以今番看審之言聞之,萬全極吉云,甚幸矣。大王大妃殿曰,以平日至仁至德,陵寢定於吉地,幸甚。上命賜藥料及諸種,宗薰等祗受訖,仍命使臣先退,又命退。承史以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
李敦榮啓曰,大司憲金陽淳,執義李淵祥,掌令金鼎元,持平林基洙呈辭,掌令李寅臯,持平洪在喆未肅拜,監察茶時之意,敢啓。傳曰,知道。
安光直啓曰,左副承旨吳致愚,同副承旨金鼎集,今日不爲仕進,竝卽牌招,何如?傳曰,允。
李穆淵啓曰,左參贊李錫奎,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議張敎根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卽伏見慶尙監司徐憙淳今秋冬等褒貶啓本,則守令·邊將無一人居中居下,殊無嚴明殿最之意,推考警責,何如?傳曰,允。
李敦榮啓曰,卽伏見南兵使李應植今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
大王大妃殿,傳于安光直曰,二十五日次對,勿拘齋日,依例來會,奉朝賀·領府事同爲來會。
傳于安光直曰,吏兵批歲抄點下者,依例捧傳旨。
傳于李敦榮曰,禁錮未限滿罪人,竝捧單以入。
以義禁府赦單子,傳于李敦榮曰,閔致鶴·李元培·鄭日復·李垿·金鎭億·李長潤·朱宗洽,竝放。
以左副承旨吳致愚,同副承旨金鼎集牌不進罷職傳旨,傳于安光直曰,只推。
以吏曹參議張敎根牌不進罷職傳旨,傳于安光直曰,只推。
李敦榮啓曰,臣敦榮敬奉聖敎,馳往義禁府,取見囚徒案,則無時囚,故因往典獄署,取見囚徒案,則結案罪人二名,殺獄罪人十八名,私鑄錢罪人一名,獄事干連罪人一名,俱是重囚,故竝爲仍囚。拔劍作挐劫逼女兒罪人安宗允,擬刺相地官毆打下隷罪人沈益祖·金斅淵,不可以輕囚論,一體仍囚。其餘雜犯罪人張興寬·金興集·李同伊·金漢采·朴業得·辛光鈺·李成完·李世興·金聖喆·孟順孫·崔完金·崔完喆·嚴尙默·李英得·姜命乭·宋昌三·金甲喆·李圭采·李秉相·金觀德·金雲成·金宗赫·任德寬·劉鼎順·成在國·盧德寬·金鎭恒·金宗宅·李老味·婢今伊等三十名,係是輕囚,故謹依傳敎,竝放送之意,敢啓。傳曰,知道。
宣傳官鄭熽書啓,臣於本月二十二日申時量,以衣薄摘奸事,敬奉承政院所下傳敎,馳自開陽門,至崇義門闕內,各所入直軍兵及各門守直騎兵軍,一一詳察是白乎則,興化門南北邊及延光門軍兵段,別無衣薄之弊是白遣,各門騎兵軍段,所着衣服,或有厚薄之不同是白乎矣,其中所着至薄寒苦最切者,這這抄出役姓名,後錄于左是白齊。開陽門騎兵軍士田大得·安仁喆·李貴孫·安仁貴·李得,興化門西挾騎兵軍士林俊喆·林壽喆·金富安·李萬孫·陸阿只,東挾騎兵軍士金得成·周命祿,興元門騎兵軍士金墨古里·李斗孫·金繼喆·兪癸官,武德門騎兵軍士申公達·張興卜·洪道禧·李支準,崇義門騎兵軍士洪日守,以上二十一名。傳曰,知道。薄衣軍衣資,令兵曹題給事,分付。
宣傳官李周瓚書啓,臣於本月二十二日申時量,以衣薄流丐摘奸事,敬奉承政院所下傳敎,馳往光熙門·興仁之門·惠化門·南別營·南小營·下都監·東別營·北營·御營廳·禁衛營,入直將領軍兵等,竝依省記點考詳察是白乎則,所着衣服,別無至薄呼寒之弊是白乎乃,光熙門卜直軍金乭伊·朴得喆,興仁之門卜直軍崔乭伊·金乭金等四名,所着甚薄,畏寒之狀,實爲矜惻是白遣,各處流丐,詳細摘奸是白乎則,別無凍斃病傷之弊是白齊。傳曰,知道。薄衣軍衣資,令該營題給事,分付。
宣傳官柳書啓,臣於本月二十二日申時量,以流丐衣薄摘奸事,敬奉承政院所下傳敎,馳往崇禮門·昭義門·敦義門·彰義門·肅靖門·訓鍊都監·新營·北一營·御營廳·北二營·東營·禁衛營·南營·西營,入直將官及軍兵等,依省記點考詳察是白乎則,竝無頉闕是白遣,衣袴厚薄,一一摘奸是白乎則,各門守門軍及各營入直軍段,別無薄着呼寒之弊是白遣,各處流丐,亦爲詳細摘奸是乎則,別無凍斃是白乎乃,西部蓮池契丐幕段,入幕二十五名內,病丐十一名是白遣,各門卜直軍段,所着或有厚薄之不同是白乎所,其中薄着矜惻者,這這抄出役姓名,後錄于左是白齊。崇禮門卜直軍金三丁·金巨卜,昭義門卜直軍金松伊·崔七乭,敦義門卜直軍金相祿,彰義門卜直軍金莫丁·奉壽吉以上七名。傳曰,知道。薄衣軍衣資,令該營題給,流丐空石與顧恤之方,令該廳題給事,分付。
安光直,以國葬都監摠護使意啓曰,謹考補編,則發引時吉儀仗軍服色,以皮帽·紫巾參用,而辛未年,因下敎,常時儀仗軍所着,永祛皮帽,竝用紫巾矣。服着通變,旣有受敎,則發引時所用,不可與常時異制,竝以紫巾擧行,何如?傳曰,允。
又以山陵都監摠護使意啓曰,本都監造成所郞廳宋持行,移拜宗廟令矣。董役劇地,職務相妨,改差,其代繕工監主簿李時在差下,使之察任,何如?傳曰,允。
李敦榮,以兵曹言啓曰,五衛將崔應鉉前任公州營將,尹喜謙前任忠州營將,鄭宅和前任洪州營將,盧翼燁前任晉州營將,柳相鼎前任京畿監營中軍,洪前任南虞候,忠翊衛將李義種前任公忠監營中軍,忠壯衛將吳宗仁前任黃海監營中軍,俱在任所,上來間該廳番次苟艱云。景福宮衛將金商說,昌德宮衛將金厚祚·洪愼明,昌慶宮衛將尹啓性·金喆鳳,俱以病難供職,呈狀乞遞,竝改差,何如?傳曰,允。
又以備邊司言啓曰,卽見黃海前監司鄭知容狀啓,則以爲,載寧郡民家失火,爲二十二戶,發遣褊裨,一一摘奸後,原恤典,依例題給,自本營別加顧恤,斫材助丁,卽速結構之意,嚴飭該邑爲辭矣。恤典之分等別給,結構之董飭還接,竝令新道臣到界後,卽速擧行,俾無棲屑離散之患,而畢構後形止,卽爲狀聞之意,分付,何如?傳曰,允。
又以備邊司言啓曰,卽見全羅監司徐有榘狀啓,則以爲,潭陽府民家失火,爲一百五十三戶,而幾百民人之當寒棲屑,許多穀物之盡入灰燼,尤爲矜惻。發遣褊裨,眼同地方官,招集民人,面面慰撫,期令安意奠接,亦自本營,別加顧助,凡係懷保之方,爛商措處爲辭矣。人命雖免爛傷,家産竝歸灰燼,當寒光景,極爲驚慘。其慰撫安接俾不離散之道,營邑之臣,想當靡不用極。第朝家軫恤之政,不可以過時而闊略,別恤典,特爲分等題給,烟戶諸役,亦令限明年蠲減,以示拔例顧念之意,而還接與否,更令道臣一一摘奸後,形止,卽爲狀聞事,一體分付,何如?傳曰,允。
又以備邊司言啓曰,卽見濟州牧使朴長復狀啓,則以爲,本州涯月鎭居民六名,乘船出海,遇風渰沒,而三名屍體,姑未拯得爲辭矣。毋論已拯未拯,如有生前還布,則竝爲蕩減,別恤典,亦令題給,而未拯屍,益加搜訪,另飭掩埋之意,一體分付,何如?傳曰,允。
又以訓鍊都監言啓曰,本局中軍李鼎會,身病甚重,勢難察任,改差,何如?傳曰,允。
又以刑曹言啓曰,罪犯綱常罪人仁祐追律與否,謹依批旨,問議于大臣,則領中樞府事李相璜病未獻議,領議政沈象奎以爲,罪人未結案身死,而追施逆律,曾有受敎禁除,此則逆獄鞫囚,而謹按通編,綱常罪人結案正法後,妻子女爲奴,破家瀦澤,降其邑號,罷其守令,結案後徑斃者一體論。今此仁祐之行兇,旣經檢驗,此卽其結案,雖其徑斃,斷當與結案正法罪人,一體論,而居非外邑,旣無降罷之可論,接人廊底,又無破瀦之可施,惟當以其妻子女爲奴,又暴其屍,依已正法者施行,而前此未有未鞫徑斃如此囚,則法曹之至請詢議,亦或無怪,伏惟上裁云。左議政洪奭周以爲,綱常罪人之未伏王章,徑先殞斃,誠不免有失刑之歎。況其行兇情節,旣已明白輸款於行檢之時,便與已結案者無異,應行之典,恐不必以追施爲拘,而旣無家舍,又無妻子,破瀦孥籍,俱無可施之地,惟有暴屍之法,或可以少示與衆棄之之意。其外則律無明據,有不敢率意妄對云。右議政朴宗薰以爲,謹按續典曰,綱常罪人妻子女爲奴,破家瀦澤,降其邑號,罷其守令,結案後徑斃者,一體論,一體論云者,卽妻子家居之謂也。如使斃者,苟有可施之律,則此文下豈不著說乎?據此以觀,法意可知。然此囚經檢之後,卽是結案,如有妻子家舍,則可以依律,而該曹之疑於出給屍體者,似或然矣。極律有暴屍之法,卽示衆共棄之意也。死後暴屍,宜無用法徑斃之異,亦不可以追律論。愚見如此,惟願裁處,第方其在囚也,如或憤嫉而不加救療,又或疎防而致令自盡,則俱關後弊,其時司獄之官,宜有論責云矣。大臣之議如此,上裁,何如?傳曰,罪人段,依諸大臣議施行,獄官別無可罪之端,置之,可也。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。梓宮五度加漆後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·奉朝賀·大司憲單子問安。答曰,罔極。
金鼎集啓曰,卽伏見慶尙左水使沈漢永今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于權敦仁曰,左承旨·左副承旨·右副承旨竝許遞,前望單子入之。
承旨前望單子入之,李彦淳·南履炯·李祖榮落點。
兵曹,以任聖臯爲訓鍊都監中軍。
權敦仁,以吏曹言啓曰,今日本曹開坼坐起時,考見諸道褒貶啓本,則光陽縣監沈兢祖,以民庫尾閭,亟宜照察爲目,則宜置下考而置諸中考,礪山府使李儒龍,以獄疎且恕爲目,安邊府使任文白,以剸理非難,分數之明爲目,富寧府使洪羲書,以城斂曷歸,倉査宜詳爲目,北靑府使林永洙,以察必由近,剛或失中爲目,三和府使李熙輔,以斛準力絀,務在察糶爲目,慈山府使黃燾,以益勉操束爲目,瑞山郡守李莊緖,以戒存服下爲目,珍島郡守閔致鳳,以官毋濫費,民免橫斂爲目,則俱宜置中考,而置諸上考,殊無嚴明殿最之意。四道道臣,竝推考警責。礪山府使李儒龍,安邊府使任文白,富寧府使洪羲書,三和府使李熙輔,慈山府使黃燾,光陽縣監沈兢祖竝罷黜,北靑府使林永洙,瑞山郡守李莊緖,珍島郡守閔致鳳,竝中考施行,何如?傳曰,允。
又以吏曹言啓曰,鐵山府使南百善,以三年窠守令,兩次居中,而其間一中,雖因赦令蕩滌,其不治可知。依例罷黜,何如?傳曰,允。
李穆淵,以魂殿都監摠護使意啓曰,梓宮全體加漆,今日已準五度矣。書上字及結裹吉日時,令該曹推擇,何如?傳曰,允。
又以禮曹言啓曰,謹依大王大妃殿口傳下敎,梓宮書上字及結裹吉日時,令日官朴周煥推擇,則書上字今十二月二十六日辰時,結裹同日申時爲吉云,以此日擧行,何如?傳曰,允。
金鼎集,以兵曹言啓曰,守門將秋漢明,連二等褒貶居中,一中雖遇赦蕩滌,其不職可知。依例罷職,何如?傳曰,允。
又以兵曹言啓曰,拆見諸道褒貶啓本,則統制使李完植啓本中,赤梁僉使趙顯瑋,以事歸原恕,心應感祝爲目,公忠水使柳文儉啓本中,平薪僉使孫復榮,以其奈初手,且觀來頭爲目,馬梁僉使張德柱,以公廨可葺,鎭卒宜恤爲目,黃海水使李忠運啓本中,長壽別將朴慶裕,以浮謗奚信爲目,則竝宜置中考,而置諸上考。平安兵使具信喜啓本中,嗭洞權管鄭智賢,以謗豈盡信爲目,則宜置下考而置諸中考,殊無嚴明殿最之意,各該帥臣,竝推考警責。赤梁僉使趙顯瑋,平薪僉使孫復榮,馬梁僉使張德柱,長壽別將朴慶裕,竝中考施行,嗭洞權管鄭智賢,下考施行,文山萬戶黃成浩,以三年窠邊將,前等褒貶,中考施行,今又居中,其不職可知,依例罷黜,何如?傳曰,允。
又以兵曹言啓曰,謹依薄衣摘奸宣傳官鄭熽書啓判下,闕內各門騎兵田大得等二十一名處,依定式各木一疋,去核二斤,題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直金相祿,彰義門卜直金莫丁·奉壽吉處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金三丁·金巨卜,昭義門入直卜直金松伊·崔七乭處,各木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直金乭伊·朴得喆,興仁之門卜直崔乭伊·金乭金處,各木綿一疋,去核二斤,考例以給之意,敢啓。傳曰,知道。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房都提調沈象奎,提調金逌根,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
權敦仁啓曰,行左承旨李彦淳,今日不爲仕進,卽爲牌招,何如?傳曰,允。
又啓曰,新除授右副承旨南履炯,時在京畿始興地,斯速乘馹上來事,下諭,何如?傳曰,允。
傳于李穆淵曰,右承旨馳詣徽慶園,奉審以來。
傳于李穆淵曰,大臣·備局堂上引見。
大王大妃殿下敎曰,日前亦已言之,而欲安國家,則先安百姓,而百姓之安不安,專係於方伯·守令。今番都政,卽主上一初大政,今日北面於朝廷者,若有一分向國之心,必不待予言,而恢公自然由出於秉彝之性,不須預慮者,而兩銓旣爲登筵,各別惕念,必思精白對揚之道。守令初仕,極爲擇差,八方人心,使之洽然,則其效不少,此意,大臣着實申飭,俾毋負朝家爲民之一念,可也。
李祖榮啓曰,卽伏見北兵使李行敎今秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
李穆淵啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
傳于金鼎集曰,領敦寧上疏入之。
李穆淵,以奎章閣言啓曰,原任直閣金鼎集·吳取善,檢校差下事,命下矣。竝卽牌招,推移入直,何如?傳曰,允。
南履炯,以兵曹言啓曰,禁軍別將柳相弼,素患痰癖之症,當寒添劇,無望供職,呈狀乞遞矣。實病旣如此,則有難强令察任,改差,何如?傳曰,允。
又以御營廳言啓曰,本廳把摠李容純,身病甚重,勢難察任,改差,何如?傳曰,允。
領敦寧趙萬永疏曰,伏以,公除奄過,山陵載卜,奉周王之几,末音如在,望堯天之雲,神功若無,仰惟孝思益復皇皇,凡今卿士大夫,至于遐鄕窮閭,血氣之倫,孰不有攀髥之慟褥蟻之願,而況臣遭際,宜死不死,又當此崩坼之變,日陪嚴廬,時瞻墨容,臣非木石,寧不摧裂?臣欲卽地溘然,以下從乎先君,則恐於追報之義,或有所未能盡分,而傷前日簡拔之本意也。臣欲少須臾無死,以覩殿下德化之成,則舊恫新哀,蟠撤穹壤,雖欲苟延視息,而不自能也。於是乎徊徨抑塞,罔知收措。冤矣痛矣,此何人斯?仍伏念宗廟之彝典,最重乎觀德,人君之盛節,莫大乎不祧,蓋世室之謂也。世室之定,必在當祧之時,而若其隆功厚德,當享百世,則亦不以此爲拘。故非但往牒所載,班班可考,雖以我家已行之故例言之,每不待當祧而後始議斯禮也。然則以我大行大王三十四年巍蕩之化,豈於此世室之議,可容一日緩哉?洪惟我大行大王,姿挺上聖,躬致太平,由百世而接勳·華之道心,以千乘而著曾·閔之至行,以至禹之克儉于家,文之視民如傷,湯之不邇聲色不殖貨利,自古稱三王之盛者,我大行大王,兼有其美,有足以徵庶民而俟聖人,則此非臣一人之私言也。是以發於政令施措之間,及於聖神功化之極,則廓闢歐巴之邪敎,魑魅莫逃於象物,肅淸潢池之醜類,龍蛇皆化爲赤子,而闡明我國是,以承先王之精義,全保我世臣,以遵列朝之遺訓,導率我士趨,以揭千聖之大統,兆庶爲之綏定,邦國爲之輯寧,用能永享天心,垂裕後昆,誕啓萬億年無疆之基,則親賢樂利,雖沒世而不忘,尊富饗保,在大德而必得,惟今後嗣王覲光揚烈之道,曷可不亟擧不遷之儀,于以贊先王之美,致先王之隆也哉?臣本庸愚蔑學,不嫺於禮,又非儒林宿德,可以折衷於儀文者,則宜不敢與論於至重至嚴之事,以犯僭妄之罪,而抑又思之,臣之所秉者,一國之輿情也,臣之所據者,前代之通誼也。何敢以識微言輕,嚴畏趑趄,不一陳於我殿下乎?嗚呼,如臣無似,受先王不世之知,寄之以肺腑,託之以休戚,恩山德海,天地難量,而萬事已莫及矣。中夜抆血,報答無所,他日藉手歸拜在此。伏願聖明,將臣此言,仰稟東朝,俯詢大廷,克定我大行大王世室之禮,俾鴻名徽稱,永有辭於千秋,則國家幸甚。臣民幸甚,臣無任云云。答曰,省疏具悉卿懇。卿之此言,予實感歎,而事係莫重,當仰稟東朝矣。仍傳于金鼎集曰,此批答,遣史官傳諭。
甲午十二月二十五日辰時,上御興政堂。大王大妃殿垂簾,藥房入診,大臣·備局堂上引見入侍時,都提調沈象奎,提調金逌根,副提調權敦仁,假注書曺錫亨,記事官曺雲承·洪說謨,檢校直閣李景在,右承旨李穆淵,假注書金炳奎,事變假注書金大默,奉朝賀南公轍,領府事李相璜,左議政洪奭周,領敦寧府事趙萬永,行判中樞府事李羲甲,行上護軍徐俊輔,行大護軍朴周壽,戶曹判書李止淵,知中樞府事金學淳·李勉昇,吏曹判書朴綺壽,刑曹判書金箕殷,兵曹判書沈能岳,行大護軍趙寅永·徐耕輔,禮曹判書金蘭淳,漢城判尹鄭基善,知中樞府事李紀淵,行護軍朴晦壽,漢城左尹李惟秀,右尹李鐵求,行護軍金弘根,校理徐念淳,執義李淵祥,掌令金鼎元,持平林基洙,獻納黃浩民以次進伏,醫官金漢雋·金珪·秦慶煥,進伏楹外訖。公轍曰,日月不居,此歲將盡,寒事斗緊,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。象奎曰,醫官使之入診乎?上曰,唯。漢雋等以次診候訖,退伏奏曰,脈候左右三部調均矣。上命醫官先退。象奎曰,次對當仰達矣。公轍曰,臣身旣休致,病又沈痼,廟堂末議,何可與聞,而日前慈敎,使之同爲來會,臣則與領府事有異,尤係格外。故初欲具短箚請譴,此時瀆擾,還切惶悚,且是初元初行之次對,故兼爲覲光承候,扶舁入來,而非爲參賓對而入來矣。大王大妃殿曰,予亦非不知奉朝賀與領府事之不參賓對,而卿元老大臣,豈可以時原任之別,爲言乎?凡於軍國重大之事,有詢問,則必爲論奏,以輔沖王,補予不逮,是所望也。公轍曰,慈念及此,臣雖無狀,豈不欲對揚德意之萬一,而自量精力,實無其望矣。臣自待罪時相之時,偏荷大行大王庇覆之恩,可幸無罪,而至今追惟,孤負僨誤,不勝其多。況犬馬之齒旣多,百病交侵之中,耳聾脚痛,最是文陛陞降,玉音承受,實非可强而爲者。對揚之禽誠雖切,而報效之餘日無多,胸臆抑塞,不知所達矣。相璜曰,慈敎申複懇惻,承聆感泣,不知所以仰對。苟使臣有寸長微能,可以輔報,又有一知半解,可以獻替,則臣敢不自效,亦何敢自隱,而顧臣崦嵫餘景,死亡無日,旣無以筋力爲禮,神思耄惛,雖欲貢愚者千慮之得,亦無其望,慈敎之下,唯有撫躬自悼而已。大王大妃殿曰,卿等年歲旣多,雖難頻登前席,而每當詢問之時,善爲裁稟,則此乃仰報大行大王恩遇也。公轍曰,臣等今承慈敎,胸臆抑塞,報效無路,更無可奏之辭矣。大王大妃殿曰,日前亦已言之,而欲安國家,則先安百姓,百姓之安不安,專係於方伯·守令。今番都政,卽主上一初大政,今日北面於朝廷者,若有一分向國之心,必不待予言,而恢公自然由出於秉彝之性,不須預慮者,而兩銓旣爲登筵,各別惕念,必思精白對揚之道。守令初仕,極爲擇差,八方人心,使之洽然,則其效不少。此意,大臣着實申飭,俾無負朝家爲民之一念,可也。奭周曰,此傳敎,使政院翻謄頒布,似好矣。象奎曰,兩銓今旣登筵,使之進前聽慈敎,宜矣。綺壽·能岳進前俯伏,穆淵宣傳慈敎,綺壽等曰,臣等頃承慈敎。銘在心肝,豈無精白對揚之心,而知識淺陋,最難知人,以是悚悶矣。大王大妃殿曰,守令不善擇送,則是何異使民就死也?着念爲之也。象奎曰,謹稽謄錄,則國恤卒哭前,京外習操及官鎭門聚點,各樣都試,竝皆停止矣。今亦依此知委於各道道帥臣·四都留守處,何如?大王大妃殿答曰,依爲之。出擧條象奎曰,守令擇差,何時不然,而今番則百倍揀選,以光我主上一初之政,是臣區區之望,而慈敎如是諄複,非但廷臣之所共感孚,八方民庶,可以延頸拭目,以觀政化之丕新矣。象奎曰,殿最法意,本自嚴重,褒貶黜陟,全付道臣,其責任之專,顧何如,而前後飭勵,又不啻申複者,亶以民牧,司民之命,爲其懷保之道,不得不到底恩勤而然也,則凡厥黜幽陟明,褒善貶惡,固當必嚴必寔,而今此海西·京畿·嶺南三道百數十郡縣之無一人之中下者,果皆循良無疵而然乎?苟或不然,殊非今日對揚之道。其在存規責備之義,不可置而無警。海西道臣,丁憂勿論,京畿·嶺南兩道臣,施以越俸之典,何如?大王大妃殿答曰,卿言是矣。依爲之。出擧條象奎曰,伏承本月初一日大王大妃殿傳敎,若曰,今見朔膳方物,一切與大殿無異,此豈廷臣知予本意哉?顧今經費如此之時,浮文不可不念,勿論京外,供上之獻于予者,一竝依前入之。又伏承初四日傳敎,若曰,予受中宮殿供上,爲三十餘年,到今別無加損,大妃殿則今日儀節有異,一切京外貢獻供上,皆以大妃殿前例,磨鍊擧行。前後慈敎,一是德懋謙抑,念軫經費,一爲儀節攸係,事體允當,臣非不仰切欽頌,而第竊伏以大殿·大王大妃殿·中宮殿日供朔膳之載於定例者,卽皆應行確式,故多寡之差,隆殺之別,決不容可忽。雖以慈德之謙抑,慈念之節費,亦豈得以有所省損於其間,而又何以安大妃殿嗣徽之心,答我殿下隆養之孝哉?禮貌事體,俱不當一日如此,仰稟慈旨,更下處分,區區之望也。大王大妃殿答曰,予則受中宮殿供上,多年矣。今不必加封經費,亦不可不念王大妃殿,則不可依前供上,故向有所敎矣。王大妃殿以爲依例,受大妃供上,而予則受中宮殿供上,事體未安,屢次謙抑,似或然矣。雖非予本意,垂簾外供上,未知如何,而第爲封進,可也。象奎曰,今承供上依例封進之下敎,下情萬幸矣。象奎曰,近來蔑法胥狃,牟利群習,蠹民病國之事,日滋而又日痼,哀彼無告,殆無以支保,愁恨怨咨,騷然日聞,又其中尤可惡者,京外無賴之類,譸張謊騙,輒以陳告投屬,作爲活計,受出宮署,自爲導掌,凡津基·漁場·鹽田·米舶之民所得以資業者,惟意占奪,勒定稅額,橫加徵斂,肆行無忌,而人不敢誰何,官不能禁除,此卽今日民瘼之最甚者也。年前僚相,以此筵奏,申明國典,重爲著令嚴禁之道,而近聞一是宿弊,竟無實效云。其不遵受敎,不有朝飭者,特以顧狥憚於摘發,茹吐每患姑息故也,而小民之苦害,寧有可已之時乎?此不得斷然嚴防,則雖日講懷保之政,恐不免閒說話而止。臣意則以年前擧條,更爲頒示中外,凡屬宮家之非理占稅者,一切革罷,條列形止,各報本司,而如有頑拒不從之弊,則令地方道臣,具由狀聞,以請朝家處分,而如是申飭之後,若或依舊掩護,任其漫漶,則道臣及該管守令,自廟堂草記勘處,因此而又有切可痛者,稱以宮家分付,推捉平民,法外鎖囚,動費旬日,有欲必遂逞而後已者,實爲都下騷擾之一端,而法官何所顧畏,知而不禁乎?此亦一體分付於諸法司,使之隨現,論勘其家主,何如?大王大妃殿答曰,依爲之。出擧條象奎曰,伊川前倅,聞受由不還,已爲屢朔之久,該曹向纔罷黜差代,而又聞新倅實病,難於赴任,方呈狀求遞云。本邑雖曰閒僻,一向曠官,誠爲可悶。道臣之任其久曠於旣往,不可無警,推考,銓官之又以難赴之人差代,且伊日政,本館新錄人臺望陞擬,俱未免不審,從重推考,該倅差代,待草記允下,令該曹口傳擧行,卽速下送,何如?大王大妃殿答曰,依爲之。出擧條象奎曰,檢校閣臣中,或有實病,或除藩任,近聞番次苟艱。檢校直閣徐萬淳,今姑減下,原任直閣金鼎集·吳取善,檢校差下,使之入直,何如?大王大妃殿答曰,依爲之。出擧條象奎曰,陵所封標時,臣等俱爲進去例也。今番亦當出去擧行,故敢此仰達矣。大王大妃殿可之。相璜曰,孝和殿祭享器皿,不可不加數造成。都監提調,當進去奉審,書別單以入,以爲擧行之地矣。大王大妃殿答曰,依爲之。出擧條奭周曰,大行大王冊命印寶,當爲奉安於殯殿,而春邸時冊印敎命及丁亥上號時玉冊,前已奉藏于江都外奎章閣,今當依庚申例,下送閣臣陪來,而本府留守,旣有原任閣銜,仍令奉來,似合便宜。故敢此仰達矣。大王大妃殿答曰,依爲之。出擧條奭周曰,臣於向日筵席,承聆慈敎,有曰欲安百姓,則先自朝廷,擧措得宜,此誠至當不易之訓,而今又申提此語,縷縷誨諭,臣誠不勝欽仰萬萬,而擧措之得宜,專在於大公無私,朝廷擧措,一出於至公,則在下者莫不有尊畏感戴之心,群情帖伏,民志自固。如是而國不安者,未之有也。朝廷擧措,一或不免於私,則在下者,有以窺覘其淺深,而必不能無輕侮之意。人心不服,衆志靡定,如是而國不危者,亦未之有也。然則一念公私之分,實爲宗社安危之所係,可不懼哉?況今一初之政,八方拭目,一令一事之得失,而民情之嚮背判焉,國勢之輕重懸焉,尤不可不十分致愼。先自宮闈之中,懋昭平明之治,刑賞黜陟之際,唯一以公議爲準,毋以愛憎疎昵之私,或有參錯於其間,至於婦寺近習干恩僥倖之徑,尤皆一切嚴杜,俾毋敢絲髮或售,則表率旣端,觀感自捷,百官有司,孰敢不精白對揚乎?且伏念公道之恢張,莫要於人才用捨之際。大政之行,見在不遠,而前席慈敎,懇惻嚴重,兩銓之臣,必當悉心奉行,靡不庸極,而更願將臣此奏,申加戒飭,無或少徇於情面,無或專拘於常套,先從遐逖沈淪四無援附之人,加意收用,惟才是求,俾遠近觀曕,皆有以明知朝家祛私布公之本意,亶爲目下收拾人心之要務。故敢此仰達矣。上曰,所陳惓惓不已,謹當體念也。出擧條大王大妃殿敎大殿曰,大臣所奏之言,皆切實,必爲銘聽焉。大王大妃殿命大臣就座。穆淵曰,諸宰奏事。止淵進前奏曰,日前伏奉世孫宮內入供上,依前入之之下敎,而供例自在當減,則稱號實爲難便,而在昔丙申,正宗朝下敎若曰,大殿宮人名色,在前本無,自今永罷,而世孫宮時進排,一竝除減。聖意所在,可以仰認,到今一遵其時定例,實爲繼述之道。故敢此仰達矣。大王大妃殿答曰,所奏如此,姑付於王大妃殿,而嘉禮後則自當有歸屬矣。止淵曰,下敎如此,何敢更有煩陳,而王大妃殿移屬宮人,前已數多,今若更爲添屬,則其數太多,有非祖宗朝定例之本意。有司之地,實難奉行,伏願更賜深諒處分,俾無或違於舊例,是臣區區之望也。大王大妃殿答曰,當商量下敎矣。基善曰,臣以職掌事,有所仰達矣。轝士軍抄戶,今已多日,各部成冊,尙未齊到,雖以已到者言之,隱漏冒頉,已無限節。臣方面飭部官,逐戶査櫛,而溯考各年謄錄,則庚申年抄丁實數,洽爲一萬三千餘名,其後各年漸次減縮,至於庚寅,僅止六千餘名。部內民戶,雖或有時增損,豈眞逐年遞減,有損而無增乎?此莫非紀綱解紐,謬習成俗而然。日前慈敎,至誠惻怛,深軫殘獨之窮戶,臣不勝欽仰攢誦,務盡對揚之道,而冒頉之弊如舊,則程站有限,丁額有數,畢竟害歸於窮民而後已。試以目下事論之,朝官或不出丁,士夫多懸無率,其中非曰無眞箇無率之人,而祿仕之家,豈不能辦出一丁?班戶如此,何以董飭庶民乎?此不可不隨其査發,草記論勘。至於各宮房·各營·各司,員役本有定數,頉役亦有定限,而漸次增加,冒濫無節。各貢冒錄之弊,尤爲容奸之淵藪,苟不別般申飭,難責其效。隨現發,論罪官長之意,令廟堂知委各宮房·各營·各司及有貢衙門,以存先甲之飭,何如?大王大妃殿答曰,依爲之。出擧條紀淵曰,在前陵役時,濟州民人,每爲越海赴役,而丙申多至致傷,正宗大王,深加悶慮,特有此後勿爲起送之下敎。故庚申筵臣,又以此提奏申飭矣。今當此時,島民久蒙浹骨之澤,必當涉險爭赴,顧其誠意雖可尙,而重溟來往,大爲關心,預爲知委於該道該牧,使之曉諭,無至遠勞,以體大行大王終始軫念之德意,似好。故敢此仰達矣。大王大妃殿答曰,依爲之。出擧條穆淵曰,玉堂所懷陳之。念淳曰,日前慈聖殿下筵敎,以成就聖學,爲今日先務,首尾一百有四十有餘言,辭旨懇懇,臣不勝欽仰攢祝之至。夫帝王講學之不可不勤,何時不然,而在沖年,則尤當以講學爲先務。蓋聖人之嘉言善行,盡在於斯,先王之鴻謨偉烈,亦惟在斯。今日講一書,明日學一書,習熟乎聖人之言行,慣瀜乎先王之謨烈,性情由是而薰陶,見識由是而浸廣,則成就聖德,甄鑄至治,亶不外是。此所以講學之不可不勤,勤學之尤急於沖年者也。昔宋仁宗卽位,年甫十一歲,明肅太后垂簾聽朝,令群臣採摭歷代君臣事跡爲觀文覽古,祖宗故事爲三朝寶訓,使左右,日夕侍上,展玩解釋之。其後哲宗,又以九歲御極,有以明肅太后事,啓于宣仁太后者,宣仁命取板摹印,倣此爲帝學權輿。仁宗·哲宗,竝以沖齡嗣服,而天聖·元祐之治,於宋爲盛,實兩太后輔導之有方也。今殿下仰成於東朝者,其亦有似乎仁宗·哲宗之仰成於明肅·宣仁之時矣。若觀文覽古則有紫陽綱目,若三朝寶訓則有國朝寶鑑,今不必別纂一書,只就進講冊子,但勤其講學而已,則成就聖德,甄鑄至治,亦將權輿於是矣。元祐初,程伊川上箚哲宗曰,陛下富於春秋,雖睿聖得於天資,而輔養之道,不可不至,大率一日之中,接賢士大夫之時多,親寺人宮女之時少,則氣質變化,自然而成,旨哉言乎。夫講學誠勤,則接賢士大夫之時,不得不多,苟講學不勤,則親寺人宮女之時,不得不多。寺人宮女,日親於前,而能薰陶德性,成就聖學,臣未之聞也。賢士大夫,日接於前,而不能薰陶德性,成就聖學,臣又未之聞也。臣於春間,猥忝宮僚,一再登對,亦嘗以勤講學一事,縷縷仰勉矣。臣未知聖聰,尙或記有,而今當一初之日,悠悠萬事,尤不出於講學之外,區區憂愛之誠,終不能自已,敢以冑筵未罄之懷,復此申達。惟殿下深加省察,恒存體念,宗社之福也,臣民之福也。上曰,所陳勉學,是切實之言,當念玆矣。出擧條穆淵曰,兩司所懷陳之。淵祥等進前。大王大妃殿曰,兩司所懷,退去臺廳,書入也。淵祥曰,臣有區區所懷,敢此仰達矣。今我聖上,光御宸極,慈聖殿下,垂簾聽政,今日卽八域咸覩萬姓攢頌之辰也。宗社之奠安,民心之維持,莫不權輿於今日,而如臣謏見,忝登前席,凡係國事民憂,不敢仰贊萬一,而炳炳愚忱,自發彝性,不避猥越之歸,敢陳愚昧之見,伏願少垂察焉。嗚呼,恭惟我大行大王,臨御三十四年之間,化理淸明,內外寧謐,不勞而敎成,無爲而令行,大公至正之德,克享天心,過化存神之妙,巍蕩難名,小大臣民涵恩泳化於覆幬之中,而如臣螻蟻之賤,亦莫不生成於雨露之澤矣。皇天降割,率濱號咷,恭惟我殿下天縱之孝,慈聖殿下靡逮之慟,何暇念恤於外內機務之事,而先大王付畀之重,不可不念,億萬民顒之情,不可不慰。見今國勢岌嶪,百度皆弛,而崩坼之慟,又當是時,民心之渙散,如臨春氷,群情之憂懼,莫知相恤,此豈尋常玩愒之時乎?臣伏見日前慈敎下者,十行辭旨,惻怛懇至,凡厥北面在廷者,孰敢不感泣對揚,裨補一初之政,而億萬世無疆之休,其將自今伊始矣。竊伏念懋聖學一事,尤爲今日之第一義,不可以嚴廬憂恤之中,而或忽於治心養性之工矣。是以在昔周召之陳戒成王也,曰王雖少,元子哉,其丕能諴于小民,又以疾敬德,爲諴小民祈天命之本。臣知其敬者,心之所主,而德者,心之所發也。主是敬行是德,而堯·舜·文·武之道在於是,先後緩急之序由於是,伏願殿下,選揀文學經術之士,置之經幄之中,諮訪善道,久任責成,以光緝熙之學,而奬忠實而察虛僞,擧淳朴而黜浮華,務盡乾乾之工,無求赫赫之效,則不知不覺之中,將有日就月將之實矣。今日之悠悠萬事,孰有大於此者乎?誠願懋哉懋哉。禮樂刑賞,無非範世之具,紀綱政令,俱是制治之方,而本末先後,自有井井而不可紊者。今則保民一節,最是目下之急務,而爲政之大本也。古之明王哲辟,雖當萬民豐樂之時,懷綏一念,視之如傷,猶不免寒暑之咨,況今比年饑饉之餘,生民之困瘁,無異倒懸。財貨垂罄,而旣無以厚生利用,德惠不究,而亦無以懷保慰悅。且念民生之休戚,係于守宰,守宰之能否,係於方伯,伏願殿下,明降哀痛之諭,凡係憂民恤民之方,有可以察隱除瘼者,不拘故常,一切施行,以爲上答天心,下固邦本之道焉。臣又有所仰達者。人君致治之道,惟在於廣闢言路,使忠言讜論,日聞於上,然後朝無壅蔽,下無循情,而挽近以來,媕婀成習,儻直無聞,保世長民之策,陳善納牖之辭,絶無其人,而惟事恬嬉姑息,藏頭沒稜,如此而致治平之效者,臣未之聞也。矧今我殿下沖齡嗣位,上而承列聖艱大之責,下而係萬民休戚之命,豈不懍然可懼哉?伏願殿下,誕諭廷臣,洞革從前含默之弊,凡於時政闕失民生痼瘼,有可以裨補初政者,極言竭論,無有隱諱,俾各精白一心,淬礪圖理,而殿下亦宜翕受敷施,則吾東方太平萬世,實基於此矣。區區所陳,雖未免陳腐之常談,而苟求今日之急務,則恐不外於是矣。伏願殿下,勿以人廢言焉。上曰,所懷諸條,皆切實急務,當體念也。出擧條浩民曰,臣本蔑學寡聞,不足備數於耳目之任,而當此聖上一初之政,獲登筵席,不容泯默而退,言雖甚迂,寔是由中,惟聖上俯察焉。惟我殿下沖齡嗣位,承艱大之業,睿聖之令聞,夙著於養德春宮之時,惟我慈聖殿下,以女堯之聖,臨簾帷之儀,八域想望,萬姓依歸,此誠轉危爲安之初也。召公之戒成王曰,罔不在厥初生,自貽哲命,今天,其命哲,命吉凶,命歷年,知今我初服,今當嗣服之初,可不慥慥於厥初之道乎?顧今國勢岌嶪,紀綱解弛,一毛一髮,無不受病,求其所以圖回之術,則臣不敢一一枚陳,以煩聖聰,而擧其大者重者言之,修聖學以答天心,絶嗜慾以杜私徑,開言路以養士氣,節財用以紓民力。此四者,非但當今之切務,抑亦古昔哲辟爲治之本也。聖學不修,則無以知義理之所在,古今之治亂,所行皆出於一己之私矣,其何以答上天眷顧之恩也?嗜慾不絶,則聲色貨利之誘,遊戲玩好之物,日陳於前,而傍蹊曲徑,喪廉沒恥之輩,且將接踵而至矣,不杜私徑,其何以整紀綱而振頹俗哉?言路不開,則無以知國政之得失,人物之臧否,士習不正,元氣消鑠,駸駸然入於汚下而不之覺也,可不懼哉?且國之有言路,若人之有血氣也。血氣流行而後,能爲人也,未聞言路不開,而能爲國也。不節財用,則民將困而無以舒其力矣。國之本,在於民,財之出,由於民,苟求其本,豈容少忽?古訓有曰,節用而愛民,又曰,不傷財不害民,懋哉懋哉。此數者,當今之急務,而其本則又在乎聖上之一心。人主一心,爲萬化之本,心正則此數者,不加勉而自得矣。正心之要,又在乎講學,伏願殿下,懋哉懋哉。上曰,已悉於執義所懷之批矣。出擧條大王大妃殿進御二錢重人參粟米飮,自二十五日,至二十六日,一貼式限二貼煎入事。出榻敎命大臣先退。仍命退,諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
梓宮書上字後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·奉朝賀·大司憲單子問安。答曰,罔極
結裹後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。
親行別奠後,大殿·大王大妃殿·王大妃殿,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上·奉朝賀·大司憲單子問安。答曰,罔極。
大王大妃殿傳于權敦仁曰,領敦寧上疏仰請大行大王世室而承批矣,庚申年正宗大王定世室時,會議何以爲之?其時儀節,詳考會議。
大王大妃殿傳于權敦仁曰,事體重大,二品以上會議賓廳,遣禮郞于諸山林,收議以來。
傳于李穆淵曰,結裹後,別奠當親行矣,該房知悉。
李祖榮啓曰,卽伏見全羅右水使李寬奎今秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
權敦仁啓曰,今十二月二十八日,都目政事爲之之意,敢啓。傳曰,知道。
正言金在田啓曰,臣言議風采,本不合於淸朝耳目之任,薇垣除旨,忽下於待罪遐邑之餘,感激恩私,雖不得不張皇出肅,而第於合啓中,區區私義,有難聯參者。曾叨是職,輒事呼籲,遽蒙體諒,今臣處地,宜無異同,請命遞斥臣職。答曰,依啓。
兵曹,以尹義儉爲禁軍別將。
李穆淵,以山陵都監摠護使意啓曰,山陵裁穴封標吉日時,自禮曹推擇,啓下矣。臣奭周與領中樞府事李相璜,領議政沈象奎,提調李勉昇,禮曹判書金蘭淳,觀象監提調趙寅永,都廳郞廳各一員,率相地官等,依前除朝辭,二十七日,進去三看審後,仍爲封標之意,敢啓。傳曰,知道。
權敦仁,以吏曹言啓曰,新除授伊川都護府使朴齊一戶奴呈狀內,矣上典所患痰癖之症,當此換節之時,一倍添劇,萬無赴任之望,卽速入啓遞改云。其身病旣如是,則有難强令遠赴,罷黜,何如?傳曰,允。
甲午十二月二十六日申時,上詣殯殿。親行別奠入侍時,行都承旨權敦仁,行左承旨李彦淳,右承旨李穆淵,左副承旨金鼎集,右副承旨南履炯,同副承旨李祖榮,假注書曺錫亨·金炳奎,記事官曺雲承·洪說謨,原任直提學朴綺壽·趙寅永·鄭基善,原任直閣徐俊輔·朴永元·李嘉愚,檢校直閣李景在·吳取善,原任待敎李憲瑋,檢校待敎金興根·趙斗淳·金學性,以次侍立訖。正時前一刻,通禮跪啓請出次。上具衰服,出自廬次,入殯殿門,詣板位,跪俯伏哭。少頃,止哭興,代奠官,進詣香案前,三上香,連奠三盞。大祝副校理金箕晩,跪讀祝文訖,降復本位,上俯伏哭。少頃,止哭興平身,陞詣靈座前,奉審後,還廬次。諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
南履炯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李彦淳啓曰,右承旨李穆淵,左副承旨金鼎集,今日不爲仕進,竝卽牌招,何如?傳曰,允。
南履炯啓曰,大司憲金陽淳,執義李淵祥,掌令金鼎元·李寅臯,持平洪在喆·林基洙牌不進,監察茶時之意,敢啓。傳曰,知道。
以執義李淵祥,掌令金鼎元·李寅臯,持平林基洙·洪在喆,獻納黃浩民,正言朴承輝牌不進罷職傳旨,傳于南履炯曰,只推。
以右承旨李穆淵,左副承旨金鼎集牌不進罷職傳旨,傳于李彦淳曰,只推。
吏曹口傳政事,以李根友爲伊川府使。
兵曹,以柳相弼爲摠戎中軍。
李彦淳,以吏曹言啓曰,江原道都事盧尙熙呈狀內,矣身老母,以宿病沈重,萬無離側赴任之望云。親病旣如是,則有難强令往赴,依例改差,何如?傳曰,允。
又以吏曹言啓曰,八道·四都履歷成冊,每於都政前一日捧納,卽是恒例,而今番則慶尙道履歷成冊,日限已過,尙不入來,事甚未安。該道臣推考警責,今方發關,使之從速修上之意,敢啓。傳曰,知道。
又以禮曹言啓曰,今此仁陵守護軍七十名俱兩保,令兵曹依例定送,何如?傳曰,允。
南履炯,以兵曹言啓曰,各道履歷成冊,每年六臘月,修呈本曹,以爲入啓,而今番慶尙道履歷成冊,尙不來到,不得同爲入啓,事甚未安。該道臣推考,履歷成冊,使之從速修送之意,知委該道,何如?傳曰,允。
又以兵曹言啓曰,今甲午式年武科殿試時,直赴殿試人馬兵柳弘得之無緣不赴委折,關問該帥臣後稟處事,草記蒙允後,關問該帥臣矣。卽接前北兵使李行敎回牒,則馬兵柳弘得,遭母喪,不得赴試云,依法典陳試。何如?傳曰,允。
左參贊李錫奎疏曰,伏以,皇穹不弔,大行大王,奄棄臣民,環東土含生之倫,莫不奔走哀號,如不欲生。我殿下沖齡巨創,攀號擗踊,傷損必多,區區下情,竊不勝憂迫之至。居諸易改,公除已過,仰惟聖孝益復靡逮,臣偏被殊渥,冒忝崇顯,年迫八耋,支離不死,遽抱攀髯之慟,未遂蓐蟻之願,俯仰穹壤,此何人斯?且適滯海陬,遠奉諱音,慟塞罔極,尤倍餘人。仍伏念臣於年前,待罪南城,兩載居留,未效一日之責,徒積孤負之罪,每自循省,恒切愧悚,果於遞任經歲之後,名登繡啓,譏侮備至,臣實老耄,固所自取。但其別單所論,立的於臣身,借題於偏裨,或出同朝忠厚之意,恐非古人直截之義,不能不爲之慨惜。然臣豈欲與之呶呶,重傷事面乎?撫躬慙恧,無地自容,而薄罷旋敍,非罪伊榮,縮伏訟愆,于今歲已周矣。千萬不自意,伏奉除旨,以臣爲議政府左參贊者,無狀賤臣,何以得此於聖朝也?惶隕感激,益不知措躬之所。隆恩雖出於收簪,私義自在守株,況臣癃朽殘喘,卽一床玆間物耳。蒼黃雪程,擔舁驅馳之餘,宿病添劇,神精昏瞀,不省四到,彈束無望,新除之下,末由趨膺,坐違召命,冞增罪戾。玆敢披瀝陳懇,仰瀆嚴廬之下。伏乞聖慈,俯垂鑑諒,亟遞臣所帶之職,以安私分,千萬幸甚。臣無任云云。答曰,省疏具悉。卿其勿辭行公。
刑曹參判李羲準疏曰,伏以,臣於昨日辭陛矣,行將經歲復命,瞻望觚稜,不勝耿結之忱。臣方帶刑曹參判之任,詞訟劇地,不可許久瘝曠。玆敢略構短章,從縣道仰聞。伏乞聖慈,俯賜鑑諒,亟遞臣所帶之職,以安私分,千萬顒祝。臣無任云云。答曰,省疏具悉。所請依施。
黃海監司徐萬淳疏曰,伏以,朝晡屢更,公除奄過,天人叶吉,山陵已卜,惟我聖上孝思皇皇,攀慕靡極,區區下情,實不勝憂慮之至。仍伏念,臣本庸愚,最居人下,而厚蒙我大行大王生成之澤,通籍十餘年間,周旋邇密之地,揚歷華顯之塗,分外冥升,廁跡於卿月之列,恩山德海,若偏臣身,而臣實無狀,自貽眇薄,報答莫效於涓埃,至慟遽纏於弓劍,孤負之罪,無地可贖,悲苦之情,有淚成血。唯有陪參於朔望之班,趨造於饋奠之庭,以伸哀慟之私而已,迺於此際,海藩新命,忽於千萬夢想之外,臣誠聞命震越,繼以惝怳,莫知所以自措也。噫,國朝官制,雖曰外輕,方面之職,責任最重,民生之休戚在焉,財賦之贏絀係焉,有非人人之所可叨冒也,審矣。日者起居之筵,臣隨諸大夫後,伏覩我慈聖殿下,渙發德音,以民國大計,諄諄面諭於廟堂諸臣,而於愼揀方伯一事,尤眷眷致意焉。凡在承聆,孰不欽仰而攢頌也哉?赫然一初之政,人將拭目以俟之,而今於除紙之下,乃以如臣不肖,苟然充數而止,夫如是而可也,則鳥在其愼揀之義乎?傍觀之嗤點,雖屬一己,聖簡之貽累,當復如何?臣性旣疎闇,才又鈍拙,家人米鹽,漫不省察,縣邑簿書,亦多糊塗,尙何以彈壓列郡之長吏,搜剔一路之奸蠹,對揚朝家委寄之明命乎?臣於昨年,待罪海邑,每見同道守宰,語及還政,則曰積逋未勘,而虛簿徒存也。問其民情,則曰流亡相續,而闕伍莫塡也。況今荐饑之餘,瘡痍未蘇,按道之臣,不幸徑遞,而冠蓋旁午,客使將至,此時此任,尤豈臣之湔劣,所可一分堪承也哉?苟非然者,臣雖愚迷,亦有常情,今於寵命之來,何苦爲辭遜之計,罔念奉檄之爲喜,若昧刺史之爲榮乎?左右揣量,冒膺無路。玆敢悉暴衷懇,仰瀆崇嚴。伏乞天地父母,亟賜諒察,將臣新授職名,回授可堪之人,使重任無曠,私分獲安。臣無任云云。答曰,省疏具悉。卿其勿辭,往欽哉。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
李祖榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李彦淳啓曰,右承旨李穆淵,今日不爲仕進,卽爲牌招,何如?傳曰,允。
傳于李彦淳曰,皇朝人,忠臣淸白吏子孫,西北·松都人,軍功及落仕最久人,竝各別調用事,分付兩銓。
大王大妃殿傳于李彦淳曰,補賑人,守令除授,旣有大行朝下敎矣,未知爲幾人,而今番都政,盡爲差送,俾無朝家之失信。
傳于李彦淳曰,兩司臺諫竝許遞,今日政差出。
李祖榮啓曰,大司憲·執義·掌令二員,持平二員未差,監察茶時之意,敢啓。傳曰,知道。
李彦淳,以吏曹言啓曰,今都目大政時,本曹堂上,不可不備員,而參議張敎根未肅拜,令政院牌招,以爲同參開政之地,何如?傳曰,允。
都政。吏批,判書朴綺壽,參判李憲瑋進,參議張敎根未肅拜,行左承旨李彦淳進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司,久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
李彦淳,以吏批言啓曰,直長仕日未滿十日以下者,啓稟陞六,載在法典矣。宗簿寺直長兪永煥,司宰監直長沈能格,仕日俱未滿十日,依例陞六,何如?傳曰,允。
又以吏批言啓曰,新除授敦寧府主簿李仁達,以其身病,呈狀乞遞,依例改差,何如?傳曰,允。以尹致誠爲敦寧主簿,洪時燮爲造紙別提,徐光奎爲活人別提,徐有晃爲召村察訪,金啓洹爲靑丹察訪,鄭鴻慶爲慈山府使,尹尙圭爲安邊府使,洪升淵爲淳昌郡守,李炳斗爲金溝縣令,兪廷煥爲盈德縣令,李廷郁爲引儀,呂民燮爲造紙別提,李章愚爲司饔直長,李鍾允爲順陵直長,任序常爲尙衣直長。
李彦淳啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以金萬根爲景慕宮令,徐有始爲司宰主簿,鄭煥宗爲會寧府使,李勉大爲鐵山府使,玄仁福爲寧遠郡守,金亨淳爲內贍直長,黃基鎬爲平市直長,李晉會爲禁府都事,李淳夏爲內資奉事,李文秀爲禁府都事,廣興直長單成載璜,鄭淳榮爲氷庫別提,兪永煥爲尙衣別提,李志淵爲刑曹參判,鄭龜容爲安義縣監,許結爲金郊察訪。
又啓曰,吉州牧使,今當差出,而本州以防禦重地,不可不擇差,同道有聲績守令,竝擬,何如?傳曰,允。以姜文奎爲義盈奉事,南尙中爲禁府都事,李鍾奎爲惠陵令,申紹爲吉州牧使,孫綏遠爲三和府使,會寧府使鄭煥宗,今加嘉善加資事,承傳。沈宜行爲泰陵直長,宋觀洙爲宗簿直長,李龍在爲刑曹正郞,梁德浩爲典籍,洪鼎周爲掌樂主簿。
又啓曰,臺諫多窠,今當差出,而擬望之人乏少,外任竝擬,何如?傳曰,允。以閔永勳爲司諫,李日瀅·宋守謙爲掌令,朴宗休爲軍資正,尹宗鉉爲咸鏡都事,沈能格爲尙衣主簿,洪一謨爲司䆃奉事,李始永爲長興奉事,李熙吉爲礪山府使,盧時懋爲江原都事,成均博士金大默,學正方啓霙,以上竝單付。吳慶興爲司宰直長,李鳴遠爲龍潭縣令,金萬根爲鴻山縣監,金裕淳爲寧海府使,洪鍾薰爲軍資奉事,宋冕載爲大司憲,閔英世爲大司諫,朴時源爲執義,成原默·趙在慶爲持平,任百能爲獻納,金公鉉爲正言,洪益謨爲古阜郡守,金華國爲英陽縣監,曺相振爲奉化縣監,尹孟烈爲司藝,尹泰兢爲顯隆園令,尹惠鎭爲光陽縣監,趙存兢爲熙川郡守,梁德浩爲監察,禹尙俊爲掌苑奉事,徐光奎爲漢城主簿,柳亮源爲楚山府使,李敬達爲朔州府使,李胤愚爲文化縣令,洪祐信爲活人別提,李源明爲景慕宮令,鄭淳榮爲刑曹佐郞,李熙永爲咸從府使,禹台榮爲平海郡守,李勉昇爲工曹判書,吳基默爲工曹正郞,梁宣洙爲茂山府使,金善永爲富寧府使,李倫敍爲穩城府使,朴萊壽爲平市令,鄭允容爲尙瑞直長,尹致誠爲戶曹佐郞,趙然春爲江東縣監,宋能圭爲狼川縣監,李民愚爲吏曹佐郞,成載濩爲景慕宮令,金章淳爲氷庫別提,洪稷周爲尙瑞副直長,金漢益爲慈仁縣監,尹宅烈爲平市主簿,卓宗述爲典籍,申在東爲濟用副奉事,李錫龜爲雲峯縣監,朴宗範爲金泉察訪,洪祐信爲工曹佐郞,金仁達爲敦寧主簿,趙揆永爲監役,徐有㲈爲孟山縣監,張洛賢爲郭山郡守,軍資直長單洪鍾薰,金章淳爲工曹佐郞,吉顯範爲兵曹佐郞,李維馨爲典籍,李胤祚爲永陵令,朴承輝爲殷栗縣監,黃鍾協爲活人別提,李淵祥爲校理,崔膺憲爲假監役,田栽五爲典籍,黃鍾人爲扶安縣監,金大淵爲刑曹佐郞,黃鍾協爲監察,朴載鳳爲氷庫別提,韓在益爲思陵令,尹榮遠爲監役,金在根爲正言,洪守一爲活人別提,呂民燮爲敦寧主簿,韓用圭爲司饔主簿,崔在燁爲昌樂察訪,金秀鍾爲造紙別提,洪時燮爲禁府都事,愼始徽爲典籍,安國鉉爲兼引儀,宗簿直長宋觀洙,平市直長黃基鎬相換,禁府都事李文秀,長興奉事李始永相換,全啓煥爲造紙別提,徐逈淳爲北部都事,趙奎年爲童蒙敎官,李觀夏爲假監役,趙獻永爲永禧殿參奉,鄭基轍爲穆陵參奉,權載鈺爲宣陵參奉,金孝求爲光陵參奉,沈雯爲禧陵參奉,朴斅默爲恭陵參奉,李啓榮爲獻陵參奉,金益鼎爲顯隆園參奉,全宗行爲昭寧園守奉官。
都政。兵批,判書沈能岳進,參判李基栽入直進,參議李毅遠進,參知朴榮顯進,右副承旨南履炯進。啓曰,營將·虞候·僉使,今當差出,而擬望之人乏少,已準朔守令·虞候,未準朔禁軍將,竝擬,何如?傳曰,允。
南履炯,以兵批言啓曰,宣傳官韓應一,兼司僕將李兢緖,忠翊衛將金德淵,忠壯衛將李慶鼎,俱以病難供職,呈狀乞遞,竝改差,何如?傳曰,允。
又以兵批言啓曰,五衛將尹宅霖·張顯羽·黃濟鉉·許塤·朴春植除授在外,上來無期云,忠翊衛將李龍求前任北虞候,忠壯衛將金國信前任慶尙監營中軍,俱在任所,上來間該廳番次苟艱云,竝改差,何如?傳曰,允。
又以兵批言啓曰,參下官之仕日不足,十日以下者,曾有啓稟出六之規矣。武臣兼宣傳官南錫羲·李熙敬·趙邦和·鄭在天·趙秉七,守門將邊鎭弘·李縉權,仕日不足,俱爲四日,宣傳官李兢來,守門將李鍾晩,仕日不足,俱爲五日,竝依例陞六,何如?傳曰,允。以金逌根爲判府事,徐俊輔爲知事,李龍求爲忠翊將,金國信爲忠壯將,李熙鳳爲都摠都事,同知單洪輔泳,僉知單李徵九,金德淵·李慶鼎·鄭來成爲副摠管,尹宅霖·張顯羽·黃濟鉉爲五衛將,李定熙爲武兼,同知單吳宗仁,訓鍊判官崔廣植,主簿劉憲柱·劉白川·鄭宗學,以上加設,依定式減下。訓鍊主簿金五福本院去官,許塤·朴春植·李大用爲五衛將,沈宜升·李源益爲文兼,柳和源爲同知,盧潤鎭爲加設訓鍊判官,卓鍾淳·李光修·李得淵爲加設訓鍊主簿,副護軍白恒鎭·宋麟瑞·李垕·諸安國·具載鳳·徐冀輔,副司果金錫喜·兪鼎柱·李培秀·徐有畬,前判官朴慶林,前守門將徐斗榦·丁景成,以上今加折衝加資事,覆啓判下。尹得儉爲晉州營將,李昞植爲洪州營將,權載秉爲公州營將,金翰喆爲京畿中軍,李敏性爲上土僉使,護軍李羲準·安光直·金時中·白致彦,副護軍吳致愚·李敦榮·李敏會·任鼎常·吳致勛·張東玉·車益寬,副司果金在田·權馦,高廷植爲赤梁僉使,朴道性爲平薪僉使,林一得爲馬梁僉使,金啓洙爲智島萬戶,崔永彦爲浦項別將,僉知加設單吳鼎周,孫大亨爲彌助項僉使,洪再哲爲龍媒僉使,徐仁國爲花梁僉使,徐儀輔爲蛇梁萬戶,徐昌石爲梨津萬戶,劉煥秀爲許沙僉使,任致元爲古今島僉使,朴祖煥爲草芝僉使,洪善疇爲西北僉使,黃琦潤爲文山萬戶,成東柱爲呂島萬戶,趙益豐爲助羅萬戶,全世齡爲玉浦萬戶,安昇玄爲開雲萬戶,李周恒爲防垣萬戶,僉知單尹宅霖。
南履炯啓曰,訓鍊正,今當差出,而擬望之人乏少,外任竝擬,何如?傳曰,允。以李升權爲訓鍊都正,李熠爲訓鍊正,李承模爲北虞候,李鍾奎爲慶尙右兵虞候,申在德爲平南萬戶,同知單朴春植,僉知單李大用,副護軍徐斗榦·朴慶林·丁景成,金最直爲五衛將,徐聖益爲景福將,金時興爲昌德將,金禎坤爲礪峴僉使,沈能垎爲咸興監牧官,姜棨·白民洙爲五衛將,金宗鶴爲昌德將,白得仁·崔在仁爲昌慶將,護軍金陽淳,副護軍李魯秉,副司直李淵祥·金大坤·金鼎元·李寅臯·林基洙·洪在喆·黃浩民,副司果朴承輝,以上竝單付,李魯昌爲忠州營將,金應晦爲南虞候,南象淳爲慶尙中軍,具鼎錫爲公州中軍,弼祚殷爲黃海中軍,副護軍權灝·鄭壽基·鄭寅基·李儒斌·元策·李仁泳·金星翼,以上竝單付,晉州營將尹得儉,洪州營將李昞植,公州營將權載秉,京畿中軍金翰喆,上土僉使李敏性,以上今加折衝加資事,承傳。李周會爲忠翊將,徐任淳爲忠壯將柳相琦爲左捕從,李馥秀爲部將,崔擎天爲守門將,副護軍尹得儉·李昞植·權載秉,以上竝單付。鄭東燁爲木浦萬戶,高應觀爲植松萬戶,胡見龍爲仇寧萬戶,尹光周爲玉江萬戶,趙弘鼎爲笠巖別將,廟洞權管崔擎天,同知金時興,以上竝單付。金應五爲所己萬戶,韓春復爲助泥萬戶,李南奎爲永達萬戶,玄奉哲爲方山萬戶,羅弘彦爲禿用別將,尹羲烈爲宣傳官,李用弼爲兼司僕將,李承道爲五衛將,同知金宗鶴,僉知白民洙·姜棨,副護軍任希慶,以上竝單付。
又以兵批言啓曰,忠翊衛將李周會,景福宮衛將徐聖益,昌德宮衛將金時興·金宗鶴,景慶宮衛將白得仁,俱以除授在外,上來無期云。新除授馬梁僉使林一得,老母今年爲九十一歲,西北僉使洪善疇,老父今年爲八十歲,廟洞權管崔擎天,老母今年爲七十九歲,俱以法不當遠離赴任,呈狀乞遞,竝改差,何如?傳曰,允。以金春復·高性奎爲五衛將,沈範祖爲忠翊將,趙永符爲忠壯將,朴文英爲景福將,李仁奎爲宣傳官李熙洙爲訓鍊副正,同知單白得仁,李基瑩爲忠翊將,張世箕·吳在元爲昌德將,徐有善爲昌慶將,曺漢振爲右捕從,同知單徐聖益,僉知單金最直,李熙鳳爲都摠經歷,尹翼成爲訓鍊僉正,金漢弼爲馬梁僉使,崔鵬遠爲西北僉使,金漢英爲靑水萬戶,李元會爲長壽別將,金泰景爲九月別將,同知單崔在仁,張有亨爲都摠都事,許稱爲訓鍊判官,同知徐任淳,僉知李周會,副護軍韓應一,以上竝單付。李熙鐵爲訓鍊主簿,許稱爲公忠水虞候,同知金春復,僉知李承道,以上竝單付。李行儉爲訓鍊判官,同知單吳在元,金周永爲訓鍊主簿,李觀淵·李時榮爲武兼,李培遠爲部將,南錫喜·李熙敬爲守門將,同知朴文英,僉知高性奎,以上竝單付。吳吉善·趙羲麟爲宣傳官,李容直·金正求·李觀海·鄭大鉉·朴正鎭爲武兼,金浩永·李五榮爲部將,張斗顯·南師銓·李逵馨·洪禹復·金鼎默爲守門將,嗭洞權管金利見,廟洞權管金弼文,黃拓坡權管朴濟奎,副司果趙邦和·鄭在天·趙秉七·邊鎭弘·李縉權·李兢來·李鍾晩,以上竝單付。
以右承旨李穆淵牌不進罷職傳旨,傳于李祖榮曰,只推。
以吏曹參議張敎根牌不進罷職傳旨,傳于李彦淳曰,只推。
李彦淳,以漢城府言啓曰,朝官年八十,士庶年九十以上,每年歲首,依法典陞資事,定式矣。令各該部,搜訪報來後,加資人職姓名,別單書入,而內侍崇祿金完碩,今年爲九十,譯官崇祿金在洙,今年爲八十,而俱爲資窮,不爲入錄之意,敢啓。傳曰,知道。
又以禮曹言啓曰,今十二月二十五日,藥房入診,大臣·備局堂上引見入侍時,領議政沈象奎所啓,伏承本月初一日大王大妃殿傳敎,若曰,今見朔膳方物,一切與大殿無異,此豈廷臣,知予本意哉?顧今經費如此之時,浮文不可不念,勿論京外,供上之獻于予者,一竝依前入之。又伏承初四日傳敎,若曰,予受中宮殿供上,爲三十餘年,到今別無加損,大妃殿則今日儀節有異,一切京外貢獻供上,皆以大妃殿前例,磨鍊擧行,前後慈敎,一是德懋謙抑,念軫經費,一爲儀節攸係,事體允當,臣非不仰切欽頌,而第竊伏以大殿·大王大妃殿·中宮殿日供朔膳之載於定例者,卽皆應行確式。故多寡之差,隆殺之別,決不容可忽。雖以慈德之謙抑,慈念之節費,亦豈得以有所省損於其間,而又何以安大妃殿嗣徽之心,答我殿下隆養之孝哉?禮貌事體,俱不當一日如此,仰稟慈旨,更下處分,區區之望也。大王大妃殿答曰,余則受中宮殿供上,多年矣,今不必加封。經費亦不可不念,王大妃殿,則不可依前供上,故向有所敎矣。王大妃殿,以爲依例受大妃供上,而余則受中宮殿供上,事體未安,屢次謙抑,似或然矣。雖非余本意,垂簾外供上,未知如何,而第爲封進可也事,命下矣。諸道所封三名日方物,端午節扇油物及誕日各名日物膳,各朔朔膳數爻,一遵大王大妃殿封進時例擧行事,知委,何如?傳曰,允。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
藥房提調金逌根,副提調權敦仁啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
李祖榮啓曰,合辭許久闕啓,事甚未安。徐在外外,未肅拜人員,竝卽牌招,何如?傳曰,允。
傳于李穆淵曰,守令·邊將初仕人留待。
傳于李穆淵曰,守令·邊將初仕人入侍。
傳于李祖榮曰,封標時原任大臣以下留待。
傳于李祖榮曰,封標時原任大臣以下入侍。
李穆淵啓曰,箋文法意,何等重大,而今此陳慰陳賀箋文,昌城府使趙元錫,以別軍職應封官,尙不封進,揆以事體,萬萬未安。爲先從重推考,使之卽速封進之意,分付道臣,何如?傳曰,允。
李祖榮啓曰,行大司憲宋冕載,執義朴時源牌不進,掌令李日瀅·宋守謙,持平成原默·趙在慶在外,監察茶時之意,敢啓。傳曰,知道。
以執義朴時源,司諫閔永勳,獻納任百能,正言金在根牌不進罷職傳旨,傳于李祖榮曰,只推。
傳于李穆淵曰,發遣吏郞,諸執事淸齋與否,摘奸以來。
李彦淳,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李穆淵,以山陵都監摠護使意啓曰,山陵吉地,旣已封標,各項擇日,令禮曹擧行事,分付,何如?傳曰,允。
又以禮曹言啓曰,因山陵都監草記,山陵吉地,旣已封標,各項擇日,令禮曹擧行事,允下矣。摠護使及山陵都監堂上·觀象監領事提調·本曹堂上,明日待開門,來會賓廳,率諸地師,同議推擇,而拘忌年甲,自內書下,旣有前例,敢啓。傳曰,知道。雖不書下,日官自當知之矣。
又以禮曹言啓曰,京外封進大王大妃殿誕日各名日物膳及各朔朔膳磨鍊擧行事,草記允下矣,物目數爻,別單書入之意,敢啓。傳曰,知道。
南履炯,以兵曹言啓曰,來乙未年各處頒給信漢符別單及文宰二品以上武臣·蔭官曾經摠管人員章標頒給別單,修整以入之意,敢啓。傳曰,知道。
又以司僕寺一二提調意啓曰,兼內乘李熙永,昨日政移拜咸從府使矣,其代,令該曹口傳差出,推移入直之地,何如?傳曰,允。
又以司僕寺一二提調意啓曰,假內乘李熙鳳,昨日政移拜都摠府都事矣,其代,令該曹口傳差出,推移入直之地,何如?傳曰,允。
甲午十二月二十九日辰時,上御興政堂。大王大妃殿垂簾,藥房入診,守令·邊將初仕人同爲入侍時,提調金逌根,副提調權敦仁,檢校直閣金鼎集,假注書曺錫亨,記事官曺雲承·洪說謨,右承旨李穆淵,假注書金炳奎,安邊府使尹尙圭,會寧府使鄭煥宗,楚山府使柳亮源,穩城府使李倫敘,富寧府使金善永,咸從府使李熙永,郭山郡守張洛賢,平海郡守禹台榮,金溝縣令李炳斗,江東縣監趙然春,安義縣監鄭龜容,雲峯縣監李錫龜,鴻山縣監金萬根,光陽縣監尹惠鎭,恭陵參奉朴斅默,禧陵參奉沈,穆陵參奉鄭基轍以次進伏。醫官金漢雋·金珪·朴奎亮進伏楹外。赤梁僉使高廷植,平薪僉使朴道性,彌助項僉使孫大亨,龍媒僉使洪再哲,花梁僉使徐仁國,許沙僉使劉煥秀,草芝僉使朴祖煥,礪峴僉使金禎坤,梨津萬戶徐昌石,智島萬戶金啓洙,玉浦萬戶全世齡,開雲浦萬戶安昇玄,木浦萬戶鄭東燁,文山萬戶黃琦潤,仇寧萬戶胡見龍序立階下訖。逌根等曰,舊歲無餘,哀慕靡逮,日寒又劇,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。逌根曰,醫官入診,何如?上可之。漢雋等以次診候訖,退伏奏曰,脈候左右三部調均矣。穆淵曰,守令初仕人,使之進前乎?上曰,唯。尙圭等以次進前,奏職姓名,廷植等以次序立階下,奏職姓名退出。敦仁曰,大王大妃殿供上別單,向因下敎還入矣。日前以大臣筵奏,有依例磨鍊之敎,別單還下後,自該曹可以磨鍊,故敢此仰達矣。大王大妃殿曰,當還下矣。大王大妃殿命藥房先退,仍命史官就座。命退,諸臣以次退出。
甲午十二月二十九日申時,上御興政堂。大王大妃殿垂簾,封標大臣以下入侍時,同副承旨李祖榮,假注書曺錫亨,記事官曺雲承·洪說謨,領府事李相璜,領議政沈象奎,摠護使洪奭周,山陵都監提調李勉昇,觀象監提調趙寅永,禮曹判書金蘭淳以次進伏訖。相璜曰,日月易邁,明日卽除夕也。當此之時,仰想聖慕皇皇靡逮,兩慈殿痛冤罔極,臣等掩抑憂慮,不知所達矣。近日日候連寒,哀疚中,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。相璜曰,臣從摠護使進去,山陵看審後,仍爲封標,而臣則素昧風水,何敢妄論,而伏聞諸相地官言,則龍穴局勢砂水朝對,看看益勝,信是萬全大吉之地云。雖以凡眼觀之,體段蘊藉,氣象尊嚴,雖以良工畫筆,難描其眞,實非尋常之地,幾千年天慳地祕,若有待於聖人壽藏而然。卜此吉岡,將爲億萬年永安之地,雖此時罔極之中,實爲萬幸矣。大王大妃殿曰,果如卿言,則罔極痛冤之中,不勝萬幸矣。象奎曰,臣亦茫昧堪輿之學,而進去奉審,則龍虎局勢,十分安穩,且聞諸堂與諸地官之言,則皆以爲屢次奉審,見輒有勝,一辭讚美,雖以臣凡眼,亦知其爲大吉之地,自穴處看望,則蘊藉之中,兼有尊嚴之象,又從案山粵瞻,則吉氣藹蔚,尤有勝於平地所望,若非祥和之地,安得如是?天慳地祕,珠邱載卜,罔極中誠爲喜幸矣。大王大妃殿曰,以我大行大王平日純然至仁至德,山陵吉地,似有其應矣。相璜曰,邨里父老,亦以爲仁德之應矣。大王大妃殿曰,補土之役,不爲浩大乎?相璜曰,沙城前別無補土處,而丁字閣·香大廳·碑閣,當在其下,近處田畓,不可不塡塞,此等處則當有補土之役矣。大王大妃殿曰,雖不補土,石物排置,可優爲之乎?象奎曰,今番封標處,實爲天作之基,固不待補土,而石物排置,綽有餘地,但左脊下人家稠疊,毁撤之後,勢將略加補土矣。奭周曰,階前之地,甚闊且長,無容補土,而其外人家不可不毁撤,田畓不可不塡平,則凡干役事,自然不少矣。象奎曰,治道之節,最爲難處,因山之行,異於輦路,道廣似尤闊大,第其撤舍塞田之事,誠大爲悶念矣。奭周曰,陵寢所在邑,自前每有別般顧恤,而坡州素稱孔路殘邑,連値歉荒之年,凋瘵無餘,且當重大之役,貽弊不些,臣等歷見高·坡兩倅,以各別顧恤之意,縷縷申飭,而朝家亦不可無拔例軫念之政矣。象奎曰,治道之際,塡塞田畓,勢所必然,而田則以他土塡之,其後更爲開墾,雖甚不難。畓則適値夏月耕播之時,一經塞夷則殘民一年之農,便成陳廢,畓處之長廣尺數,裁量成冊,待其秋成,減給租稅,而民家撤毁,亦所當念。在前如此之時,每加軫恤,雖失火頹壓偶然之事,亦必優給恤典,借丁助材,俾爲結構奠接之方,如此莫重莫大之事,豈可無詳察曲念之道乎?奭周曰,陵役所重自別,雖遐逖民庶,豈敢以田宅塞破,少有顧惜之意,而在朝家矜恤之道,不容少忽。且以我大行大王平日恤民之盛德,如有匹夫匹婦失所之歎,雖不形諸色辭,而一或中心怨咨,則其在愼重之事,實非奉承遺意之道,此乃各別軫念處也。大王大妃殿曰,此則日後自廟堂商確論奏,則當從之矣。象奎曰,臣等當爛熳相議,另飭於道守臣,從長稟處矣。奭周曰,例於封標後,各樣擇日,來會賓廳擧行,故俄以草記仰奏,明日將與觀象監領事·提調禮堂及諸日官地官,會議賓廳,而如或爲日家所拘,禮月內未得吉日,則勢將退期涓擇,曾於庚申·乙丑·辛巳,皆有踰月之例,而此是愼重之事,故必請對稟旨矣。伏聞日家言,則今番亦不無是慮云,若然則明日將請對稟定,故敢此先達矣。大王大妃殿曰,雖過禮月,必以極吉之月,擇日爲之,可也。象奎曰,會議則將於明日爲之,而自日家,從坐向先爲試擇,故臣等亦槪聞之,禮月雖在三月,欲擇萬全大吉之日,則四月大勝於三月云,故明日似有請對矣。大王大妃殿命大臣就座,又命大臣先退,史官就座。仍命退,諸臣以次退出。
上在慶熙宮廬次。
朝哭後,大殿·大王大妃殿·王大妃殿,內閣·政院·玉堂口傳問安。答曰,罔極。
大殿·大王大妃殿·王大妃殿,內閣·政院·玉堂·朝廷二品以上·六曹堂上·奉朝賀除夕單子問安。答曰,罔極。
李祖榮啓曰,行大司憲宋冕載,執義朴時源未肅拜,掌令李日瀅·宋守謙,持平成原默·趙在慶在外,監察茶時之意,敢啓。傳曰,知道。
南履炯啓曰,備邊司郞廳來言,今日賓廳日次,而社稷祈穀大祭齋戒相値,不得來會云矣,敢啓。傳曰,知道。
傳于李穆淵曰,禮房承旨,馳詣社稷,奉審摘奸以來。
傳于李穆淵曰,正朝奠親行矣,該房知悉。
大王大妃殿傳于權敦仁曰,會議雖入,禮官之去山林收議,姑未來到,當少竢下下批,卿等姑爲退去。
南履炯啓曰,觀象監領事沈象奎,摠護使洪奭周,山陵都監堂上李勉昇·徐耕輔·趙寅永,觀象監提調朴周壽,禮曹判書金蘭淳,參判金道喜,參議李嘉愚有稟達事,來詣請對矣。傳曰,入侍。
大王大妃殿傳于李穆淵曰,因山吉日,以四月擇入。
賓廳啓曰,因山吉日,以四月擇入事,命下矣。臣等齊會賓廳,招致觀象監·諸日官,爛熳商議,則今年甲坐雖値向煞,比諸煞最爲輕歇,方書例有制用之法,故使之精擇各項吉日,別單書入之意,敢啓。傳曰,知道。
仁陵,左旋甲卯龍·巽束咽·艮右轉·卯入首·甲坐·庚向·巽巳得·坎癸得·辛破,甲坐洪運庚辰金,忌火年月日時,雖値向殺,例有制用之法,以吉星制化之吉,正運癸未木,運泊帝旺宮,大行大王庚戌生。金忌火日始役,正月二十二日壬午午時,先始南方,斬草破土,同月二十五日乙酉午時,先始南方,祠后土,同日曉頭先行,作甕家,二月十三日壬寅辰時,開金井,同月二十四日癸丑卯時,穴深六尺三寸,用營造尺,外梓宮陪進,三月二十二日辛巳辰時,下外梓宮,同月二十五日甲申辰時,啓欑宮,四月十九日戊申辰時,先啓北方,周堂空,發引,同月二十四日癸丑寅時,行喪忌方丙壬方,成殯,到山陵後隨時,停喪忌方,坤方,山陵啓欑宮,同月二十六日乙卯午時,先啓北方,進發,同日啓欑宮後隨時,下玄宮,同月同日申時,的呼,戊子丙辰生,正沖,乙酉生,同旬沖,辛酉生,已上下玄宮時少避,祭主不伏方,申酉戌地,取土吉方,甲庚方,造命,年乙未金月辛巳金·日乙卯水·時甲申水,本命天地德合,本命祿馬貴,本命活祿馬貴,坐山得局,太歲祿馬貴,太歲眞貴人,太歲活祿貴,三德同聚,納音不雜,太陽照坐,丙奇到向,三元紫白,七君下臨,蓋山黃道,都天轉運。
李穆淵,以魂殿都監摠護使意啓曰,本都監郞廳戶曹佐郞李源明,移拜景慕宮令矣,其代,副司果李賢耆差下,使之擧行,何如?傳曰,允。
又以山陵都監摠護使意啓曰,丁字閣上樑文製述官書寫官實預差,別單書入之意,敢啓。傳曰,知道。
山陵丁字閣上樑文製述官李止淵,預差金學淳,書寫官權敦仁,預差朴永元。
李穆淵,以山陵都監摠護使意啓曰,本都監郞廳成載濩,移拜景慕宮令矣,職務相妨,令該曹口傳,閑司相換,何如?傳曰,允。
吏曹口傳政事,景慕宮令成載濩,工曹正郞李載信相換。
李穆淵,以山陵都監摠護使意啓曰,本都監郞廳李炳斗,移拜外任矣,其代,前衛率李俊秀差下,而時無職名,令該曹口傳付軍職,使之冠帶常事,何如?傳曰,允。
兵曹口傳政事,副司果單李俊秀。
兵曹口傳政事,以趙羲元爲內乘,趙秉七爲假內乘。
李穆淵,以成均館大司成意啓曰,每於歲末圓點準點儒生別單書入事,曾有定式矣,依定式,當年條準圓點儒生,別單書入之意,敢啓。傳曰,知道。
南履炯,以備邊司言啓曰,卽見黃海假都事元錫範狀啓,則以爲,康翎縣居民六名,同騎一船,遇風渰沒,而屍體俱卽拯出爲辭矣。原恤典,雖自本道已爲依例擧行,而其在軫恤之道,宜有拔例之政,如有生前身還布,竝爲蕩減之意,分付,何如?傳曰,允。
義禁府啓目,東萊訓導玄義洵原情云云。問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付。啓,依允。
甲午十二月三十日午時,上御興政堂。大王大妃殿垂簾,觀象監領事·摠護使·山陵都監堂上·觀象監提調·禮曹堂上請對入侍時,右副承旨南履炯,假注書金炳奎,記事官曺雲承·洪說謨,觀象監領事沈象奎,摠護使洪奭周,山陵都監堂上李勉昇·趙寅永·徐耕輔,觀象監提調朴周壽,禮曹判書金蘭淳,參判金道喜,參議李嘉愚以次進伏訖。象奎曰,今日卽除日也,此歲亦已垂盡,仰想聖慕罔極,益復如新,夜間聖體若何?上曰,一樣矣。寢睡·水刺之節,何如?上曰,一樣矣。大王大妃殿疚懷中氣候,何如?上曰,一樣矣。王大妃殿氣候,何如?上曰,一樣矣。象奎曰,臣等齊會賓廳,以山陵擇日,詳問諸日官,則以爲三月有拘忌,全吉之日,在於四月云,而四月則踰禮月,臣等不敢擅便擇入,謹稽庚申已例,健陵因山,當行於十月,而以吉日之在於十一月,請對稟定後,始爲擇入,故今亦依已例,相率求對,仰請聖裁矣。大王大妃殿答曰,禮月之踰,雖甚悚悶,而擇定十全大吉之日爲好,以四月擇入,可也。出擧條奭周曰,因山踰月,雖似悚悶,而孝宗大王寧陵展奉時,禮月在於九月,而亦以十月行之,其時先正儒賢,濟濟在廷,而不以爲未安,庚申援用此例,而乙丑貞純王后因山時,亦踰禮月,今番退定,少無未安之端矣。大王大妃殿曰,退去擇定,可也。命大臣就座。仍命退,諸臣以次退出。
