上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官,歲謁單子問安。答曰,知道。世子宮,宗親·儀賓·內閣·政院·玉堂·春桂坊·百官歲謁單子問安。答曰,知道。
大殿,詣勤政殿,親上致詞箋文·表裏,入幕次後,藥房·內閣·政院·玉堂口傳問安。答曰,知道。
還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。世子宮,宗親·儀賓·內閣·政院·玉堂·春桂坊口傳問安。答曰,知道。
傳曰,今日,卽元朝也。令都承旨,雲峴宮問候以來。
勸農綸音。王若曰,農者,生民衣食之源而王政所先也。若稽三代盛際,上農·中農·下農,以次受田,春令,民出於野,平朝閭胥坐於左塾,比長坐於右塾,畢出而後入,夕亦如之。是以,無曠土無遺民,莫不樂事勸功,尊君親上,雖古今異時,損益隨宜,其致一也。亦越我聖朝,嘗以農書,頒中外,每歲孟春,輒下綸言,使斯民,勤力趨本,各遂其生,于今垂五百年,屢豐大有之慶,史不勝書矣。肆予,仰惟三代時若,率由先王成憲,恤恤乎民,惓惓乎農,夫農之爲道也,因天之時,分地之利,用人之力而已。然而天時或有不齊,地利或有不同,苟使人力,無所不盡,則天時之不齊,有可禦也,地利之不同,亦可無遺也。試以近年言之,無大旱澇,無大歉荒,而沃壤之收,遜於瘠土,瘠土之收,加於沃壤,雖沃壤而不力焉,則安知不爲瘠土,雖瘠土而能力焉,亦安知不爲沃壤?然則不在天不在地,而在乎人力之如何耳。傳曰,民生在勤,勤則不匱,書曰,墮農自安,不暋作勞,越其罔有黍稷,凡我共理者,其無董率迪勸之責歟?顧今天地和同,草木萌動,布農事相原濕,按之月令,維其時矣。矧惟天休滋至,縟儀誕擧,導迎祥和,爲國上瑞,尤莫善於民不飢寒,咨爾方伯居留牧府郡縣之臣,克彈乃心,各率其職,凡可以利於農者,靡不究擧,使之種糧互資,錢鎛是庤,務本力穡,安業樂生,以壽我民命,以固我邦本,八域穰穰,同我太平,庸副予重民重農之意,有或怠棄,象魏在彼,凡厥在位,明聽予誥。行都承旨沈履澤製進。
傳曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏,衣資食物,令該曹輸送。
傳曰,柳奉朝賀衣資食物,令本道輸送,遣地方官存問。
傳曰,侍衛軍兵毛具,從便爲之。
傳曰,朴判府事衣資食物,令該曹輸送,仍遣曹郞存問以來。
傳曰,親上致詞箋文表裏及陳賀時禮房承旨·對擧承旨·宣敎官,竝加資。
傳曰,中官周遇陽·申東瑜,竝百官加親授。
傳曰,公事不審之中官朴奎鉉,從重推考。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,因宗親府草記,璿源譜略跋文製述官,令政院稟旨擧行事,允下矣。璿源譜略跋文,文衡當爲製進,大提學未差,何以爲之?敢稟。傳曰,前前大提學製進。
又啓曰,卽者弼善吳長善,以其親病,陳疏經出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
議政府啓曰,異舶之逗遛畿沿,已至幾日,而譯官之別定下送,爲探其所以然矣,卽見該任譯手本,則謂以被船,隔在數三百里之間,姑未擧行,更待處分云。邊情何等迅急,而有若觀望,以致稽滯,極涉疎忽,以此意行會畿營,使之直往于留碇處,消詳問情後,馳告之意,分付。且以地方官言之,尙無問情之修報,抑有何難愼之端而然乎?從當有論勘之擧,竝先嚴飭知委,何如?傳曰,允。
吏曹啓曰,今此陳賀頒赦後,別歲抄當爲稟旨書入,而去十二月二十一日書入別歲抄,姑未啓下,故不得循例書入之意,敢啓。傳曰,別歲抄書入。
奎章閣啓曰,景慕宮望廟樓,今朔奉審無頉,而移安廳奉審,亦爲無頉之意,敢啓。傳曰,知道。
侍講院啓曰,上番闕直,事甚未安。輔德朴定陽,兼輔德李世用,文學李憲稙,兼文學金九鉉,竝卽牌招,推移入直,何如?傳曰,允。
禮曹啓曰,太廟歲首展謁吉日,以何間推擇乎?敢稟。傳曰,旬間擇入。
又啓曰,景慕宮展謁,每於孟春孟秋取稟事,定式矣,今春展謁吉日,以何間推擇乎?敢稟。傳曰,旬間擇入。
又啓曰,永禧殿展謁,非酌獻禮,年次則每於歲首,太廟展謁一體展謁事,曾有定式矣,今番則何以爲之乎?敢稟。傳曰,旬後擇入。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
禮曹,今正月二十二日,明憲淑敬睿仁正穆弘聖章純貞徽王大妃殿誕日陳賀時應行節目,參考前例磨鍊爲白去乎,依此擧行,何如?啓。旣承王大妃殿下敎,權停爲良如敎。
又啓曰,今此正朝朝賀及稱慶陳賀時,楊根郡守徐臣輔,賀箋不爲封進,事體所在,誠極未安。推考,何如?傳曰,允。
又啓曰,今此稱慶陳賀時,諸道所封箋文中,仁同府使申肯鉉,明川府使任原鎬,靈巖郡守李奎大,祥原郡守許璡,雖非應封官,俱以別軍職封進矣,一體看審捧入,而吉州牧使趙萬赫,纔已貶罷,所封箋文,依前例不爲捧入之意,敢啓。傳曰,知道。
又啓曰,大王大妃殿寶齡,將躋七旬,大妃殿賓齡,洽滿四旬,祗告廟社,頒敎中外,此誠國家莫大之慶,設科取士,乃是應行之事,今番慶科,以何科設行,而以何間擇吉乎?敢稟。傳曰,除初試庭試爲之,合設於三月初六日。
戶曹啓曰,奉朝賀柳厚祚,時在慶尙道尙州地,令地方官,衣資食物輸送,仍令存問之意,分付該道道臣,何如?傳曰,允。
敎中外大小臣僚·耆老·軍民·閑良人等書。王若曰,歲籥聿協於三元,壽先五福,寶筭彌卲於兩殿,慶湊一時,欽淑化之齊隆,頌蕃釐之竝至。恭惟孝裕獻聖宣敬正仁慈惠弘德純化文光元成肅烈明粹協天隆穆大王大妃殿下,居軒轅應星之位,建媧皇補天之功,以聖女而配聖人,輔佐寧考至治,爲文母而誕文子,啓佑憲廟洪圖,大哉,天地其德,日月其明,基二南王道,考諸詩·書所載,竹帛所紀,冠千古后妃,念小子丕緖之是承,仰東朝巍烈之莫盛,畀以五百年列聖之垂統,社稷終賴靈長,逮夫一二日萬幾之釋勞,上載若無聲臭,方隆養克享於千乘,而遐齡將躋於七旬,海籌少一於稀年,殆符神堯在位之數,岡祝等三於萬歲,願至老萊服班之時,瞻堂萱之恩光,欲報拊我畜我,駐階蓂之瑞景,俾爾昌而耆而,恭惟明純徽聖正元粹寧大妃殿下,頤神太沖,坤儀至靜,溯文簡而家傳道學,洙·泗·洛·閩,百世淵源,助哲宗而化躋雍熙,誠正修齊三王心法,穆淸高拱,命令不出宮闈,沈潛精硏,歲儆常寓經典,視寡躬以猶子,勗後嗣而思先,推皇王繼序之嚴,大義莫尊於母道,顧沖眇仰庇之厚,聖德能盡乎人倫,旣懿範侔太任思齊,又寶曆屇宣尼不惑,和氣自臻於感召,四時之玉度冞康,景籙無疆於方來,八耋之璿紀已半,問寢有曰安之喜,洞洞如將不勝,作善降難老之祥,年年似今但願,肆二慶同萃熙運,宜一體誕賁彛儀,金泥倣泰山之封,尙鋪張之不盡,瑶觴挹東海之水,式頌禱之無窮,然慈念允執謙撝,伊縟典屢式豫大,禮其寧儉,至謂泰侈之靡安,孝曰無違,蓋思將順之爲美,矧祈天永命之本,亶係陰功之諴民,以顯親致隆之心,宜彰徽衷之克讓,禋淸廟而虔告,御昕庭而孚號,華箋表誠,庸替琬琰之揚烈,短詞頌嘏,曷擬韶頀之播休,雖予情文之未克伸,恣爾臣庶而與共祝,靑陽叶左介之象,施仁政於明堂,彩雲捧南極之躔,膺茀祿於長樂,受天祐四方來賀,序屬泰享,布德澤萬物生輝,惠覃解赦,自本月初一日昧爽以前,除謀反·大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人·魘魅蠱毒,關係國家綱常·贓汚·强竊盜外,雜犯·死罪以下徒流付處,安置充軍,已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者,各加一資,資窮者代加。於戲,億兆願戴,八千爲春,推吾老以及人,化囿壽域,俾一國而興孝,恩覆慈天,故玆敎示,想宜知悉。藝文提學臣金尙鉉製進。
弼善吳長善疏曰云云。省疏具悉。爾其勿辭救疏。
丙子正月初一日辰時,上詣勤政殿。親上致詞箋文,受賀頒赦入侍時,行都承旨沈履澤,行左承旨洪遠植,右承旨洪澈周,左副承旨金永穆,右副承旨徐正淳,同副承旨朴容大,假注書缺,別兼春秋金永哲·沈相萬·李鎬喆·趙昌夏·李命宰·金羽均,原任提學洪淳穆·朴珪壽·金炳國·金大根·金炳德,提學閔奎鎬,原任直提學金炳㴤·李載元·李㘾·金炳地,檢校直提學金輔鉉·尹滋德·金炳始·趙寧夏·李載冕·趙慶鎬,直提學鄭範朝,原任直閣金始淵·鄭健朝·李淳翼,檢校直閣李喬翼,原任直閣李承五,檢校直閣閔泳穆,原任直閣李世用,檢校直閣金永壽·李鎬翼·朴鳳彬·姜·尹用求,直閣金永哲,原任待敎趙鳳夏·洪承億·徐相翊,待敎洪淳馨,副應敎洪正厚,校理金玉均,修撰趙龍鎬·朴齊晠·趙翼永·李肇信,以次侍立。時至,通禮跪啓請外辦,上具遠遊冠·絳紗袍·玉帶·赤舃,乘輿出崇陽門,藥房提調金有淵,副提調沈履澤,進前問候訖,仍由維和門,入勤政門月臺。通禮跪啓請降輿,上降輿,又啓請執圭,承旨跪進圭,上執圭,通禮導上詣版位,北向立。履澤曰,二品以上,今當就位,而出標信開作門,何如?上曰,唯。宗親文武百官入就位,履澤進前奏曰,對擧承旨,以何承旨爲之乎?缺,通禮跪啓請鞠躬四拜興平身,上鞠躬四拜興平身,宗親文武百官,皆行四拜禮。通禮跪啓請搢圭,上搢圭,捧冊官捧冊函,捧寶官捧寶盝,承文院官員捧致詞函,禮曹正郞捧箋文函,濟用監官員捧禮物函,以次跪授都提調,缺,以次跪受,以授齊寬,齊寬跪受以進,上受之,以授尙傳,尙傳跪受,還置於案。通禮跪啓請執圭,上執圭,通禮跪啓請鞠躬四拜興平身,上行四拜禮,宗親文武百官,皆行四拜禮。通禮跪啓請禮畢,通禮導上詣祗迎位,尙傳,捧冊函·寶盝·致詞箋文函·禮物函,由正路出。通禮跪啓請鞠躬,上鞠禮,過後平身,通禮跪啓請釋圭,上釋圭,履澤跪受圭,上入小次,冊函·寶盝·致詞箋文函·禮物函,各置腰轝龍亭,至大王大妃殿·大妃殿閤門,以入陳賀。時至,通禮跪啓請出次,上出次陞座,通禮跪啓請執圭,履澤跪進圭,上執圭。贊儀唱鞠躬四拜興平身,宗親·文武百官,行四拜禮,宣敎官讀宣敎訖,贊儀唱文武百官跪俯伏興四拜興·平身,贊儀唱跪搢笏三叩頭,宗親文武百官,跪搢笏三叩頭,贊儀唱山呼,宗親文武百官,拱手加額曰千歲,山呼曰千歲,再山呼曰千千歲。贊儀唱出笏鞠躬四拜興·平身,宗親文武百官,出笏鞠躬四拜興平身,宣箋官讀箋訖,贊儀唱俯伏興平身,宗親文武百官,俯伏興平身,典儀陞詣殿階上當前,跪啓禮物函請付有司,通禮跪啓禮畢。領議政李最應,右議政金炳國,進前問候訖,最應曰,詩經今已訖工矣,繼講冊子,令弘文館,收議於時原任大臣在外儒賢,何如?上曰,依爲之。出擧條履澤曰,殿庭雜人,不能禁飭,致勤下詢,事未前有,萬萬駭然,當該禁喧郞廳,所當重勘,而本院請推之外,無他可施之罰,何以爲之乎?上曰,從重推考,可也。出榻敎直提學範朝曰,禮房承旨·對擧承旨,表裏陪進時,不爲入稟,徑出陪進,事甚未安。推考,何如?上曰,依爲之。出榻敎通禮跪啓請釋圭,履澤跪受圭,上降座,通禮跪啓請乘輿,上乘輿,由勤政門,入崇陽門。兵曹判書啓稟放仗,履澤請出標信解嚴,上還內,諸臣以次退出。
上在景福宮。停常參·經筵。
藥房提調金有淵,副提調沈履澤啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲姜蘭馨,執義李晩燾,掌令吳麟泳·金德均呈辭,持平任尙鎬·王用周在外,監察茶時之意,敢啓。傳曰,知道。
傳曰,有實故玉堂許遞,前望單子入之。
傳曰,右承旨·左副承旨竝許遞,前望單子入之,承旨前望單子入之,洪澈周·金永穆落點。
傳曰,發遣吏郞,諸執事淸齋與否,摘奸以來。
以右承旨李世宰牌不進罷職傳旨,傳曰,只推。
注書崔定錫病,代以白永濟爲假注書。
以輔德朴定陽,兼輔德李世用牌不進罷職傳旨,傳曰,只推。
以慶尙左水使梁柱華狀啓,假訓導李濬秀,假別差韓寅鎭,火輪船必當善辭旋斡,到底探情,而竟致或問或發之境,揆以擧行,極涉疎忽,其罪狀,令攸司稟處事,傳曰,令廟堂稟處。
以東萊府使洪祐昌狀啓,不能宣威彈壓,致使狡倭,無前冒越,惶恐俟勘事,傳曰,勿待罪事,回諭。
政院啓曰,各道應資老人抄啓,每於歲末修正上送,自是例也,而黃海監司鄭泰好,尙不修啓,事甚疎忽,不可無警,推考,何如?傳曰,允。
又啓曰,明日傳香,禮房承旨當爲齋宿,右承旨李世宰,前當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,應資老人加資下批政事,取稟。傳曰,當日爲之。
又啓曰,吏曹郞廳來言,百官加下批政事敢稟。傳曰,當日爲之。
又啓曰,卽者吏曹郞廳來言,政事當日爲之事命下,而判書閔奎鎬,參議兪晩源,俱以病不來,參判洪在鉉在外,不得開政云,判書·參議,竝卽牌招,何如?傳曰,待明朝牌招。
又啓曰,新徐授承旨洪澈周,以前任安東府使,方在解由未出中,何以爲之?敢稟。傳曰,勿拘。
弘文館啓曰,副修撰趙翼永,以日講繼講冊子,問議于時原任大臣事,出去之意,敢啓。傳曰,知道。
又啓曰,下番闕直,事甚未安。副修撰朴齊晠,卽爲牌招入直,何如?傳曰,允。
議政府啓曰,卽見東萊府使洪祐昌狀啓謄報,則倭館水門外到泊火輪船之所謂口陳書字,與尋常問答有異,而去月二十三日封發之啓,今纔上來,此等邊報,跨旬遲淹,揆以擧行,誠極疎忽,該府使,姑先施以重推之典,常時失飭之該道臣,亦爲重推,嗣後形止,火速飛報之意,嚴飭行會,何如?傳曰,允。
又啓曰,陽德縣監趙均夏,以迎勅後賀箋差使員,方上京矣,勅務政殷,瘝曠可悶,使之除下直當日下送,何如?傳曰,允。
禮曹啓曰,以太廟展謁取稟草記,傳曰,旬間擇入事,命下矣。展謁吉日,令日官崔榮遠推擇,則今正月初四日·初八日俱吉云,以何日定行乎?敢稟。傳曰,初八日定行。
又啓曰,以永禧殿展謁取稟草記,傳曰,旬後擇入事,命下矣。展謁吉日,令日官崔榮遠推擇,則今正月十五日爲吉云,以此日定行乎?敢稟。傳曰,十二日定行。
又啓曰,以景慕宮展謁取稟草記,傳曰,旬謁擇入事,命下矣。辰謁吉日,令日官崔榮遠推擇,則今正月初四日·初八日俱吉云,以何日定行乎?敢稟。傳曰,初八日定行。
又啓曰,以慶科取稟草記,傳曰,除初試庭試爲之,合設於三月初六日事,命下矣,科名,以翼宗大王定世室,翼宗大王追上尊號,大王大妃殿加上尊號,大王大妃殿寶齡將躋七旬,大妃殿寶齡恰滿四旬,合五慶慶科,今丙子年文武官重試對擧合設庭試稱號,何如?傳曰,允。
兵曹啓曰,今正月初四日,宗廟·永寧殿春享大祭時,守門當爲愼差,而本曹郞廳·都摠府郞廳,五衛將,除入直與差祭·呈辭受由在外未肅拜,排擬苟難,依定式軍門將官代差以入之意,敢啓。傳曰,知道。
漢城府啓曰,典醫監前正方允升,今年爲八十,而見漏於今番別單矣,詳考年歲後,依已例追入之意,敢啓。傳曰,知道。
上在景福宮。停常參·經筵。
政院啓曰,行大司憲姜蘭馨,執義李晩燾,掌令吳麟泳·金德均呈辭,持平任尙鎬·王用周在外,監察茶時之意,敢啓。傳曰,知道。
傳曰,傳香承旨,馳詣宗廟·永寧殿,奉審摘奸以來。
傳曰,呈告工曹判書·藝文提學·戶曹參議許遞,今日政差出。
傳曰,當此邊報日至之時,備禦應變之策,不容不隨機講究,自今日時原任大臣·政府堂上,來會本府,爛加詳確。
政院啓曰,前銜疏之勿爲捧入事,前後飭敎,何等截嚴,而卽見前正言崔炳大疏,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
又啓曰,春帖子製述人中,時無職名人,令該曹,口傳付軍職,何如?傳曰,允。
玉堂前望單子入之,應敎李載德,副應敎金九鉉,校理金晩植·李秀萬,副校理金德均,修撰沈相說,副修撰尹升求落點。
注書閔泳奎病,代以金商翼爲假注書。
吏曹口傳政事,以徐衡淳·李根弼爲司甕提調,南廷益·李炳敎爲副提調。
有政。吏批,判書閔奎鎬進,參判洪在鉉在外,參議兪晩源牌招不進,承旨缺。吏批啓曰,侍從臣父年七十以上人,每於歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
以李時敏爲工曹判書,李冑榮爲戶曹參議,李源命爲藝文提學,柳令均爲溫陵令,洪恩燮爲睿陵令,金泰震爲公事官,崔光紳爲監役,金在亨爲橫城縣監,行大護軍許傅,今加正憲,行護軍李時敏,今加資憲,行副護軍林謇洙·尹鎬善·沈宜朋·李玄穆·徐有象,今加嘉善,已上朝官年八十依法典加資,行副護軍金震休,年七十今加嘉善,前正言金容愚父,前牧使韓弼敎,年七十今加通政,前應敎韓章錫父,幼學金壽祿,年七十一今超通政,前掌令金永薰父,幼學盧鎭芳,年七十今超通政,前掌令盧德純父,已上加資事承傳,前承旨李世宰·朴齊寬,已上今加嘉善,副司果姜,今加通政,已上親上致詞箋文·表裏及陳賀敎是時加資事承傳,故學生崔完炯,贈童敎,孝行卓異贈職事承傳。再政。以朴應漢爲掌樂主簿,韓性泰爲禁府都事,柳重敎爲假監役。
兵批,判書以下缺,同知單孫基禎,訓鍊判官加設單尹泳奎·黃拓坡,權管單黃鶴聲。
以吏曹參議兪晩源牌不進罷職傳旨,傳曰,只推。
吏曹直閣單金永哲。
議政府啓曰,卽見慶尙左兵使鄭志鎔狀啓,則以火輪船問情遲滯與報辭糢糊事,釜山僉使任百鉉罪狀,請令廟堂稟處矣。問情之稽滯,已極疏忽,報牒之未瑩,亦甚疎漏,揆諸邊情,固當重勘,而此時替代,不可不念,論罪一款,特令分揀,何如?傳曰,允。
又啓曰,卽見慶尙左水使梁柱華狀啓,則倭館水門外火輪船問情時,不能善辭斡旋之假訓導李濬秀,假別差韓寅鎭罷狀,請令攸司稟處,而判付,有令廟堂稟處之命矣。帥臣論啓,無怪其然,而彼情之叵測,有不可責之於任譯,請罪一款,持爲置之,嗣後擧行,倍加惕謹之意申飭,何如?傳曰,允。
又啓曰,卽見水原留守宋近洙狀啓,則異船去留形止之今初一日亥時到付者,以初一日子時塡書封發矣,事係邊政,何等愼嚴,而日時之誤錯,殊涉失審,留守,不可無警,從重推考,捧納承旨,亦爲推考,何如?傳曰,允。
訓鍊都監啓曰,本都監千摠具然泓,身病猝重,勢難察任,改差,何如?傳曰,允。
御營廳啓曰,本營千總南周源,身病甚重,勢難察任,改差,何如?傳曰,允。
前正言崔炳大疏略曰,臣才識淺短,無足更議於當世之務,而屛伏窮巷,側聞街路傳說,內而郊坰,明火强盜,攘竊不戢,外而畿沿,駕海異船,碇泊有日,臣未知廊廟勝筭,有何定策,而仄聽累日,尙未聞命一將發一卒,防守要害,倘師之不足憂而然歟,或信其必無事而然歟?人情沸悶,巷議喧藉,不避僭妄,陳章仰瀆,仰體宗社付托之重,俯念生靈顒俟之情,延接臣隣,講明治道,商確備禦,廣收人器,累整軍伍,臨機制勝,自有先爲不可勝,以待司勝之效矣,勿以迂遠廢言,深留聖念焉,臣無任云云。省疏具悉。所陳當留念矣。
上在景福宮。停常參·經筵。
藥房提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨朴容大,今日不爲仕進,卽爲牌招,何如?傳曰,允。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
政院啓曰,春帖子製述人,旣已抄啓矣,弘文提學洪祐吉,待明朝牌招,使之出韻科次,何如?傳曰,允。
又啓曰,卽見忠淸虞候李熙鼎異船瞭望狀啓,則去月二十九日封發者,今始到院,時急邊報之如是遲滯,事甚疎忽,極涉未安,從重推考,何如?傳曰,允。
弘文館啓曰,以繼講冊子問議事,臣趙翼永,就議于時原任大臣處,則領中樞府事臣李裕元,以爲我殿下,十年典學,聖經賢傳,今幾盡講,經幄之臣,臨問繼講冊子,臣不勝歡欣攢祝之至。夫自唐·虞三代,精一執中,布在典謨訓誥,帝王之心法治道,昭如日月者,尙書是已,臣意當以此書繼進,而如臣蔑學,無以質對。惟伏竢上裁云。領敦寧臣金炳學,以爲經幄之臣,臨問宣旨,繼講冊子,祗承下詢,聖學之日就光明,不任欽頌攢祝之至,葩經今旣訖講,其於勸懲黜陟之政,有以驗風敎之源,則似當繼之以尙書,講究乎精一執中建中建極之心法,而膚淺之見,不敢質對,惟伏候上裁云。行判中樞府事臣洪淳穆,以爲論語曰,子所雅言詩·書,朱子集註,以爲詩以理情性,書以道政事,是乃表裏工夫,而抑亦讀書次第也。蓋尙書者,上代之書,而危微精一,開其知行之端,主善協一,示其博約之義,務學而入道,爲治經世,備記帝王之全體大用,所以後世人主求心之要,必在於此書,聖學,今旣畢讀詩經,則繼講冊子,似不外乎是矣云。行判中樞府事臣姜㳣,以爲惶蹙未敢獻議云,行判中樞府事臣朴珪壽,以爲詩經,今旣訖講,而以繼講冊子下詢,臣竊以爲虞夏商周致治之蹟,悉備於尙書,聖帝明王之所以代天理物,良臣賢輔之所以引君當道,其宏綱大目,燦然俱在,必有符契於聖心,今此繼講,恐當以書經爲先。伏惟上裁云。領議政臣李最應,以爲以繼講冊子收議事,臣旣筵奏,而詢問,又及於臣矣。詩經講畢後,繼講書經,自是次第,而精一執中,二帝三王傳授之心法,其在求道之要,捨是書奚以哉?伏惟上裁云。右議政臣金炳國,以爲聖學緝熙,葩經訖溝,臣不勝區區攢祝。迺者繼講冊子,猥承下詢之命,以臣空疎,何敢質對,而第伏念詩·書,載道之文也,感發興起之效,旣有以體驗,則二帝三王治天下之大經大法,亦當講明乎?尙書,以爲次第進修之工,伏願博詢而裁定焉云矣。時原任大臣之意如此,而日字時急,在外大臣處,未得收議,何以爲之?敢稟。傳曰,諸大臣之意如此,繼講冊子,以書傳爲之。
又啓曰,新除授應敎李載德,副校理金九鉉,校理李秀萬·金晩植,副校理金德均,副修撰尹升求,竝卽牌招察任,何如?傳曰,允。
又啓曰,新除授修撰沈相說,時在京畿坡州地,經筵入番事緊,請斯速乘馹上來事,下諭。答曰,許遞,前望單子入之,玉堂前望單子入之,修撰趙鍾弼落點。
漢城府啓曰,朝官年八十,士庶年九十,士族婦女年九十,應資老人,每年歲首,依法典陞資事,定式矣。故學生南涉妻金氏,遺漏於今番別單,依已例追入之意,敢啓。傳曰,知道。
吏曹啓曰,贈諡孝貞公金泳根延諡,定行於今月初八日驪州地鄕第云矣,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日射習技放,請出標信。傳曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,工曹判書李時敏,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,議政府郞廳來言,今日賓廳日次,而臣等來會本府云矣,敢啓。傳曰,知道。
又啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
又啓曰,卽見京畿水使任興準異船瞭望狀啓,則初三日酉時封發者,今始到院,雖曰隔海,不過百里之地,時急邊報之如是遲滯,事甚疎忽,極涉未安,從重推考,何如?傳曰,允。
又啓曰,行大司憲姜蘭馨,執義李晩燾,掌令吳麟泳牌不進,一員未差,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
弘文館啓曰,新除授修撰趙鍾弼,卽爲牌招察任,何如?傳曰,允。
議政府啓曰,連接問情辭緣,則期欲見我國大官云矣,其在柔遠之義,依其願一番接話,恐爲允當,判府事申櫶,使之除下直出去,而接見處所,臨時從便爲之,何如?傳曰,允。
又啓曰,今日會坐時,本府堂上姜蘭馨,言辭不審,壞損體禮,施以罷職之典,何如?傳曰,允。
又以議政府言啓曰,接見大官,纔已啓稟蒙允矣,不可無副官,副摠管尹滋承,使之除下直,同爲下去,何如?傳曰,允。
吏曹啓曰,贈諡文獻公金炳冀延諡,定行於今月初六日本第云矣,敢啓。傳曰,知道。
兵曹啓曰,今正月初八日大駕詣宗廟展謁,景慕宮展謁時,十二日永禧殿展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,武衛所善騎隊一哨·訓局馬軍二哨·步軍五哨,都統使率領,爲先廂,禁衛步軍三哨,兩營騎士各一番,禁將率領,爲後廂,禁軍三番隨駕,別抄軍一哨,領付中央陣,摠戎使率兩營騎士各一番,御營步軍三哨留陣,餘軍留營置之。
武營所啓曰,本所哨官李起東,身病甚重,勢難察任,改差,何如?傳曰,允。
三軍府啓曰,異船來泊於畿沿矣。此時戒嚴,不容疎忽,御營中軍梁柱台,率訓局步軍一哨·御營步軍一哨·標下軍三十名,防守幸洲項,禁衛中軍申橚,率訓局步軍一哨·禁營步軍一哨·標下軍三十名,防守鹽倉項,使之隨機應授,軍糧,隨用輸送事,分付度支,何如?傳曰,允。御營中軍梁柱台,摠戎中軍〈李敏庠〉,相換。
兵曹,御營中軍梁柱台,摠戎中軍李敏庠,已上相換事,承傳。
兵曹啓曰,今此宗廟·景慕宮動駕時,本曹堂上守宮及侍衛,當爲備員,而參判韓應國有身病,參知張時杓,呈辭受由,不得進參,令政院,稟旨變通,竝令該曹,以在京無故人口傳差出,待下批,牌招,以爲進參之地,何如?傳曰,允。許遞,前望單子入之。
訓鍊都監啓曰,謹依三軍府草記批旨,本局步軍一哨一百二十四名,哨官一員,將校二人,領付于幸洲項防守,摠戎中軍陣步軍一哨一百二十四名,哨官一員,將校二人,領付于鹽倉項防守,禁衛中軍陣之意,敢啓。傳曰,知道。
義禁府啓目,慶原府使李喜泰原情云云。問目內辭緣,汎稱遲晩,刑推得情,何如?判付。啓除刑推議處爲良如敎。
義禁府啓目粘連,向前李喜泰亦,沿邊防禦,何等愼嚴,而匪類之乘夜突入,民戶之越江潛逃,矇未覺察,罪有當勘,以此照律,何如?判付。啓依允。
義禁府啓目粘連,向前朴長夏亦,境內犯越,矇未糾察,邊禁莫嚴,當律難逭,以此照律,何如?判付。啓依允。
護軍朴齊寬疏曰云云。答曰,省疏具悉。卿其勿辭行公。
護軍李世宰疏曰云云。答曰,省疏具悉。卿其勿辭行公。
副校理金允植疏曰云云。省疏具悉。疏辭,下該曹稟處。
上在景福宮。停常參·經筵。
備忘記,忠淸兵使元世下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,翰圈爲之。
傳曰,檢閱陞六。
傳曰,前檢閱趙昌夏·李命宰·金羽均,別兼春秋差下。
傳曰,別兼春秋金永哲·金弘集·沈相萬,竝減下。
傳曰,承文副正字趙臣熙·金喆熙,修撰除授,金興均,副修撰除授。
政院啓曰,判府事申櫶,以接見事,今方出去矣,所帶御營大將命召,何以爲之,而將兵之任,不可一刻無摠察之人,何以爲之?敢稟。傳曰,都提調兼察,仍佩往來。
又啓曰,御營大將,都提調兼察事,命下矣。在前如此之時,或有都提調命招之例,或有從事官發牌聽傳敎之規,今番則何以爲之?敢稟。傳曰,從事官發牌聽傳敎。
又啓曰,翰圈爲之,而前檢閱趙昌夏·李命宰·金羽均,竝別兼春秋差下事,命下矣。令該曹,口傳單付牌招,以爲會圈之地,何如?傳曰,允。
又啓曰,卽者景慕宮官員來言,再明日本宮擧動時,宮司當爲備員,而令魚秉璿,有身病無以進參,合有變通之道,本宮令魚秉璿,令該曹口傳相換,以爲及時擧行之地,何如?傳曰,允。
以京畿水使任興準狀啓,常時不能備豫,致此異船突入之境,惶恐待罪事,傳曰,勿待罪事,回諭。
弘文館啓曰,下番闕直,事甚未安。副修撰尹升求,新除授修撰趙臣熙·金喆熙,副修撰金興均,竝卽牌招,推移入直,何如?傳曰,允。
侍講院啓曰,兼說書趙昌夏,旣已陞六矣,下番闕直,事甚未安。兼司書李載兢,奉命在外,司書李建昌,說書沈相薰,竝卽牌招,推移入直,何如?傳曰,允。
以司書李建昌,說書沈相薰牌不進罷職傳旨,傳曰,只推。
兵曹堂上前望單子入之,參判李玄翼,參知金昌熙落點。
吏曹,兵曹參議單金昌熙,參知單朴海哲。
吏曹口傳政事,別兼春秋三單,趙昌夏·李命宰·金羽均。
吏曹,修撰二單,趙臣熙·金喆熙,副修撰單金興均,已上除授事,承傳。
翰林會圈三點,金文濟·鄭寅性·吳益泳·金學洙·李壽榮·洪英植·尹相萬·李載完,已上取八人。
都總府啓曰,今月初八日動駕時,侍御寶劍守宮,當爲備員,而都摠管李東鉉,副摠管金基纘·具春喜,俱有實病,尹滋承,奉命在外,金益容·金翼鉉,俱有實故,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。許遞。
兵曹口傳政事,以金炳始爲都總管,李世宰·朴齊寬·鄭稷朝·南綺元·趙文顯爲副摠管。
兵曹口傳政事,副司果趙昌夏·李命宰·金羽均。
訓鍊都監啓曰,謹依三軍府草記,步軍一哨一百二十四名·哨官一員·將校二人,領付于幸洲項防守,摠戎中軍陣步軍一哨一百二十四名·哨官一員·將校二人,領付于鹽倉項防守,禁衛中軍陣之意,敢啓。傳曰,知道。
摠戎廳啓曰,謹依三軍府草記批旨,訓局將官一員·將校二人·步軍一哨一百二十四名·御營廳將官一員·將校四人·步軍一哨一百二十五名及廳將校三人·標下軍三十名·使中軍臣梁柱台率領,今方出去幸洲項防守之意,敢啓。傳曰,知道。
禁衛營啓曰,異船防守次,中軍臣申橚,率本營步軍一哨·標下軍三十名·訓局步軍一哨,今方出去鹽倉項之意,敢啓。傳曰,知道。
御營廳啓曰,因三軍府草記,將官一員·將校三人·步軍一哨一百二十五名,領付于摠戎中軍陣,幸洲項防守之意,敢啓。傳曰,知道。
義禁府照目粘連,慶源府使李喜泰矣,本府議啓內,沿邊防禦,何等愼嚴,而匪類之乘夜突入,民戶之越江潛逃,矇未覺察,罪有當勘,罪以此照律,杖一百收贖,告身盡行追奪,邊遠充軍,私罪,奉敎依允。
義禁府照目粘連,昌城府使朴長夏矣,本府啓內,院內犯越,矇未糾察,邊禁莫嚴,當律難逭,以此照律,罪杖一百收贖,告身盡行追奪,徒三年定配,私罪,奉敎依允。
義禁府啓曰,保放罪人李喜泰·朴長夏等,當爲還囚,照律以入,而病勢一向未差,竝仍爲保放,李喜泰,係是邊遠充軍,不付功議以入之意,敢啓。傳曰,知道。
義禁府啓曰,時囚罪人朴長夏,徒三年定配,照律公事,判付內依允矣。朴長夏,杖一百收贖,告身盡行追奪,忠淸道溫陽郡時興驛,徒三年定配,而以議啓內辭意,具罪目,依例發遣書吏,押送配所,何如?傳曰,允。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日輪對日次矣,敢稟。傳曰,當次人受點,後日次待令。
又啓曰,假注書金商翼,有身病,勢難察任,今姑政差,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,臣依定式進詣香室奉審,則香祝樻·祝板·楸子精潔之意,敢啓。傳曰,知道。
又啓曰,臣永穆,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,卽見慶尙左水使梁柱華倭飛船問情狀啓,則去月十二日封發者,今始到院,邊報之如是遲滯,事甚疎忽,極涉未安,不飭之該帥臣,從重推考,何如?傳曰,允。
傳曰,禮房承旨與同副承旨,分詣受香諸處,奉審摘奸以來。
傳曰,承文副正字鄭寅性,副修撰除授。
傳曰,泮長有闕之代,前望單子入之,大司成前望單子入之,金性均落點。
傳曰,發遣吏郞,諸執事淸齋與否,摘奸以來。
傳曰,明日出宮內門路,以崇陽門爲之。
傳曰,兼說書有闕之代,前望單子入之,兼說書前望單子入之,洪渟馨落點。
傳曰,明日還宮時,貢市堂上,率貢市人,光化門外待令。
政院啓曰,大司憲·掌令一員未差,執義李晩燾,掌令吳鱗泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
金商翼改差,代以李容植爲假注書。
以司書李建昌,說書沈相薰牌不進罷職傳旨,傳曰,只推。
議政府啓曰,右參贊金炳始,除拜摠管矣,職務相妨,所帶摠管之任,今姑許遞,何如?傳曰,允。
又啓曰,貢市人詢瘼事,命下矣。貢市堂上金世均,有身病,今姑許遞,其代戶曹判書閔致庠差下,何如?傳曰,允。
奎章閣啓曰,守宮檢校直閣鄭健朝,待開門牌招,何如?傳曰,允。
侍講院啓曰,下番連日闕直,事甚未安。兼司書李載兢,奉命在外,司書李建昌,說書沈相薰,旣有只推之命,竝更牌招,推移入直,何如?傳曰,允。
吏曹啓曰,卽接通禮院牒報,則以爲,明日宗廟·景慕宮動駕敎是時,左右通禮,不可不備員,而右通禮鄭友鉉,有身病,不得進參,卽速變通,及時擧行之地云,右通禮鄭友鉉改差,其代,口傳備擬以入之意,敢啓。傳曰,知道。
兵曹啓曰,翊衛司右翊衛宋秉瓚,右衛率尹滋善,俱以病難供職,呈狀乞遞,竝以差,何如?傳曰,允。
吏曹口傳政事,以吳尙鉉爲右通禮,景慕宮令魚秉璿,社稷令鄭志喆,以上相換事承傳。
吏曹,副修撰單,鄭寅性除授事承傳。
兵曹口傳政事,副護軍李世用。
三軍府啓曰,卽接禁衛營·摠戎廳所報,則禁衛中軍申橚,昨日酉時,到鹽倉項結陣,將卒無事經夜,摠戎中軍梁柱台,昨日戌時,到幸洲項結陣,將卒無事經夜云矣,敢啓。傳曰,知道。
成均館啓曰,今月初七日儒生上旬輪次,而大提學未差,不得爲之之意,敢啓。傳曰,知道。
三軍府啓曰,本府別抄·哨官·軍官·武士別抄軍,今日爲始,分二番留待本府之意,敢啓。傳曰,知道。
迎接都監啓曰,勅使接見茶禮時,御床用淡薑茶,上副勅床用白毫茶,已有定式矣,今亦依此擧行之意,分付,何如?傳曰,允。
又啓曰,三道支勅差使員,俱爲來報,故別單書入,而沿路各差備官中,或有遞易,原別單中,改付標以入之意,敢啓。傳曰,知道。
又啓曰,勅使入京第三日,大臣,有請行茶禮之例矣,今亦依此備待之意,敢啓。傳曰,知道。
又啓曰,勅使留館時,若値空日,則有別茶啖排入之例矣,今亦依此備待之意,敢啓。傳曰,知道。
義禁府啓曰,江華府留守趙秉式狀啓內,寅火堡權管金商一,爲先罷點,其罪狀,令攸司稟處事,啓下矣。金商一,時在任所,依例發遣府羅將,交代後拿來,何如?傳曰,待待命拿囚。
吏曹啓目粘連,觀此弘文館副校理金允植上疏,則以爲,臣從兄臣晩植,除拜校理矣,臣於記註官之銜,揆以典式,在下當遞,臣所帶春秋兼銜,照例鐫改亦爲自有臥乎所,相避之法,在下當遞,弘文館副校理金允植所帶春秋兼銜,今姑減下,何如?啓依允。
上在景福宮。停常參·經筵。
大駕,詣宗廟展謁,還入齋室後,藥房·內閣·政院·玉堂口傳問安。答曰,知道。仍詣景慕宮展謁,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,永禧殿展謁,更待下敎。
傳曰,隨駕與留陣軍兵,令各其營,別饒次分給。
傳曰,發遣吏郞,諸執事淸齋與否,摘奸以來。
傳曰,禮房承旨,馳詣社稷,奉審摘奸以來。
傳曰,侍衛軍兵毛具,從便爲之。
政院啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。
又啓曰,義禁府都事來言,今日動駕時,衛外擊錚人宋元培等四名,移送秋曹云矣,敢啓。傳曰,知道。
以司謁口傳下敎曰,星壇淸道,以中軍代行。
以司書李建昌,說書沈相薰牌不進罷職傳旨,傳曰,只推。
弘文館啓曰,新除授副修撰鄭寅性,卽爲牌招察任,何如?傳曰,允。
兵曹啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,無事經夜云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
司譯院啓曰,江華問情譯官李熙聞·李應俊,經先復路云,故卽爲待令于大官行到所,一聽知委之意分付矣。日暮不發,逗遛城中,事關紀律,極爲駭然,令三軍府,嚴棍懲勵,使之罔夜下送,何如?傳曰,允。
兵曹啓曰,翊衛司右翊衛宋秉瓚,右衛率尹滋善,俱以病乞遞,改差,何如?傳曰,允。
訓鍊都監啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
禁衛營啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
摠戎廳啓曰,謹依下敎,留陣將官·將校·軍兵等處,別饒次分給之意,敢啓。傳曰,知道。
水原留守宋近洙疏略曰,臣於日前,據報修啓,時辰錯誤,致有廟奏,臣之昏謬,於是乎益著矣,事係邊報,罰止問備,不敢以倖逭而自恕,乞施照律,以重邊務焉。答曰,省疏具悉。旣問備,何必爲引?卿其勿辭。
丙子正月初八日午時,大駕,詣宗廟展謁,景慕宮展謁擧動入侍時,行都承旨沈履澤,行左承旨洪遠植,右承旨洪澈周,左副承旨金永穆,右副承旨徐正淳,同副承旨朴容大,假注書缺,別兼春秋趙昌夏,檢校直提學金輔鉉·尹滋悳·金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·金永壽·李鎬翼·姜·朴鳳鎭·尹用求,直閣金永哲,待敎洪淳馨,校理金晩植,修撰金喆熙,以次侍立。時至,通禮跪啓請外辦,上具翼善冠·衮龍袍,乘輿出崇陽門,藥房提調金有淵,副提調沈履澤,進前問候訖,仍出維和門,通禮跪啓請降輿乘輦,上降輿乘輦,出光化門外,通禮跪啓請駕少駐。諸臣上馬,進發至宗廟洞口,通禮跪啓請降輦乘輿,上降輦乘輿,至齋殿門外,通禮跪啓請降輿,上降輿,入齋殿,問安勿爲之事,下敎。展拜時至,通禮跪啓請出次,上改具冕服,出西狹門,步詣神門外,通禮跪啓請執圭,上執圭,詣版位,通禮跪啓請鞠躬四拜興·平身,上鞠躬四拜興·平身,導上詣第一室,殿內奉審,次詣各室,奉審如儀訖,步出西神門,詣永寧殿版位,西向立,通禮跪啓請鞠躬四拜興·平身,上鞠躬四拜興·平身,通禮導上詣殿內,奉審如儀訖。大臣進前問候訖,領議政李最應奏曰,前銜之不得陳疏,法禁也。前正言崔炳大,肆然投疏,其疏辭之張皇,顯有弄廟堂,事體所在,可謂無忌憚也,施以竄配之典,何如?上曰,依爲之。出駕敎又奏曰,知敦寧徐堂輔,政府堂上還差,刑曹判書金始淵,行護軍徐承輔·尹滋承·閔泳穆,聞望資歷,可合參聞廟謨,竝政府堂上差下,何如?上曰,依爲之。出駕敎履澤奏曰,右通禮吳尙鉉,趁不待令,以致攝通禮之擧行,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出駕敎還詣齋殿門外,通禮跪啓請釋圭,上釋圭,上入齋殿。小頃,改具翼善冠·衮龍袍,乘輿出宗廟大門外,通禮跪啓請降輿乘輦,上降輿乘輦,進發至景慕宮大門外,通禮跪啓請降輦乘輿,上降輦乘輿,入齋室,問安勿爲之事,下敎。展拜時至,上改具冕服以出,通禮跪啓請執圭,上執圭,詣版位,行再拜禮,乘輿,廟內奉審訖,步詣望廟樓,詣版位,行四拜禮,因爲奉審訖,通禮跪啓請釋圭,上釋圭,還詣齋室,少頃,跪啓請出次,上改具翼善冠·衮龍袍以出,通禮跪啓請乘輿,上乘輿,出宮大門外,通禮跪啓請降輿乘輦,上降輿乘輦,至宗廟洞口,通禮跪啓請降輦,上降輦步過,通禮跪啓請乘輦,上乘輦,至光化門外,命書傳敎曰,貢市堂上,率貢市人入侍訖,入光化門,由維和門·崇陽門。履澤,請出標信解嚴,上還內,諸臣以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書李容植,有身病,勢難察任,今姑改差,何如?傳曰,允。
傳曰,禮房承旨,馳詣受香所,奉審摘奸以來。
傳曰,呈告禮曹判書許遞,前望單子入之,禮曹判書前望單子入之,金大根落點。
政院啓曰,行都承旨沈履澤,行左承旨洪遠植,廚院進,右承旨洪澈周,監祭進,左副承旨金永穆,領資出去,同副承旨未差,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者司䆃寺官員來言,年例春等進上粳米中米,當爲封進,而提調李秉文,奉命出疆,無以擧行云,何以爲之?敢稟。傳曰,戶判代行。
又啓曰,大司憲掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
右承旨洪澈周書啓,臣承命馳詣星壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸,則無頉矣,臣則仍留監祭,待將事還奉神位版後,復命之意,敢啓。傳曰,知道。
兵曹口傳政事,大護軍金輔鉉。
以右通禮吳尙鉉拿處傳旨,傳曰,飭已施矣,分揀。
李容植改差,代以金永濟爲假注書。
議政府啓曰,新差堂上金始淵·徐承輔·閔泳穆,今日府坐,懸病不進,事甚未安。令政院,竝卽牌招,使之進參,何如?傳曰,允。
又啓曰,此時曠務,極爲可悶,守令邊將之見拿者,竝令該曹,口傳差出,使之不日下送,而隨其有闕,依此擧行之意,分付,何如?傳曰,允。
吏曹啓曰,新除授吉州牧使白樂薰戶奴呈狀內,矣上典母,今年爲七十歲矣,親年七十,法不當遠赴,改差,何如?傳曰,允。
吏曹口傳政事,以李奎鶴爲吉州牧使。
傳曰,同副承旨許遞,前望單子入之,承旨前望單子入之,白樂薰落點。
兵曹口傳政事,以趙存成爲格浦僉使,韓昌洙爲宜沙浦僉使,吉州防禦使單李奎鶴。
兵曹啓曰,因禮曹草記,翼宗大王定世室,翼宗大王追上尊號,大王大妃殿加上尊號,大王大妃殿寶齡將躋七旬,大妃殿寶齡恰滿四旬,合五慶慶科取稟事,傳曰,除初試庭試爲之,別試合設於慶科庭試事,命下矣。在前武科初試設場前,有他科合設之擧,則規矩與額數,有更爲稟定之例,何以爲之乎?敢稟。傳曰,依前爲之。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
司譯院啓曰,淸學訓長郞官生訓誨之窠,而今方有闕矣,以該學堂上官金履周塡差,其代,使之訓誨,何如?傳曰,允。
義禁府啓曰,前正言崔炳大,施以竄配之典事,承傳啓下矣。崔炳大,全羅道益山郡竄配,而以承傳內辭意,具罪目,依例發遣府羅將,押送配所,傳曰,允。
大司成金性均疏曰云云。省疏具悉。爾其勿辭察職。
副校理金德均疏曰云云。省疏具悉。疏辭,下該曹稟處。
上在景福宮。停常參·經筵。
藥房提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區〈伏慮〉,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而臣等來會本府云矣,敢啓。傳曰,知道。
又啓曰,卽見全羅右水使金箕赫狀啓,則去月二十五日封發異船瞭察狀啓,今始到院,時急邊報之如是遲滯,事甚疎忽,極爲未安,從重推考,何如?傳曰,允。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
又啓曰,卽見統制使權容燮火輪船瞭探狀啓,則去月二十五日封發者,今始到院,時急邊情之如是遲滯,極涉疎忽,從重推考,何如?傳曰,允。
又啓曰,注書有闕之代,被薦人趙東萬·趙忠熙·鄭元夏薦狀,依例成送吏曹之意,敢啓。傳曰,知道。
傳曰,此大臣休退,凡幾年矣?逝單遽至,質厚之儀,今不可復見,予心愴衋,卒柳奉朝賀喪葬等節,照例擧行,遣道內守令中曾經承旨人致祭,祿俸,限三年輪送,嗣孫,待闋服調用。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
禮曹啓曰,五禮儀,大臣之喪,自上有擧哀之節,而取考謄錄,,則或因特敎擧行矣,自下有不敢循例取稟之意,敢啓。傳曰,知道。
又啓曰,大臣之喪,本曹郞廳,限成服護喪,第四日成服後,遣近侍官致弔,自是例也,而奉朝賀柳厚祚之喪,出於慶尙道尙州之地,成服已過,不得循例擧行之意,敢啓。傳曰,知道。
兵曹啓曰,翼宗大王定世室,翼宗大王追上尊號,大王大妃殿加上尊號,大王大妃殿寶齡將躋七旬,大妃殿寶齡恰滿四旬,合五慶慶科,丙子重試對擧,庭試別試合設擧行事命下,而規矩及額數取稟事,傳曰,依前爲之事,判下矣。初試節目及規矩單子中,慶名改付標以入之意,敢啓。傳曰,知道。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
兵曹啓曰,今月初十日壬寅酉正三刻一分立春,正月節,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·漢城府,一體頒火之意,敢啓。傳曰,知道。
吏曹啓目粘連,觀此弘文館副校理金德均上疏,則以爲,臣姨母夫臣金晩植,方帶春秋館矣,臣之所兼記注之銜,其爲應避,亟令選部,照例遞改亦爲白有臥乎所,相避之法,在下當遞,弘文館副校理金德均所兼記注之銜,今姑減下,何如?啓依允。
修撰趙臣熙疏曰云云。省疏具悉。疏辭,下該曹稟處。
上在景福宮。停常參·經筵。
備忘記,咸鏡道觀察使李會正,雲峯營將李秉一下直,各長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
傳曰,咸鏡監司,下直守令入侍。
兵曹啓曰,今月十一日,武臣賓廳講書日次,而國忌齋戒相値,不得爲之之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
又啓曰,諸道春操稟啓,今旣齋到矣,講武之一歲再擧,有國重務也,而積年寢櫊之餘,猝然徵發卒伍,必不無貽擾之端,八道·四都水陸諸操巡歷巡點,竝姑停止,官鎭門聚點堤堰處移役,竝使之着意擧行,期有實效事,分付,狀本之過期不來,殊涉未安,忠淸兵使元世禎,姑未赴任,代爲稟啓之該虞候李熙鼎,仁川府使尹,竝從重推考,何如?傳曰,允。
漢城府啓曰,文武科生進雜科回榜人職姓名年歲居住及登科年月日,別單書入之意,敢啓。傳曰,知道。
假注書金永濟書啓,臣於本月初十日辰時量,以東·南·北郊諸壇奉審摘奸事,敬奉聖敎,馳詣星壇奉審,則階砌·曲墻及紅箭門·壇上下莎草,俱爲無頉,仍詣風·雲·雷·雨壇奉審,則階砌·曲墻及紅箭門·壇上下莎草,俱爲無頉,仍詣雩祀壇奉審,則階砌·曲墻及紅箭門·壇上下莎草,俱爲無頉,仍詣漢江龍壇奉審,則階砌·曲墻及紅箭門·壇上下莎草,俱爲無頉,仍詣司寒壇奉審,則階砌·曲墻及紅箭門·壇上下莎草,俱爲無頉,以日暮止宿,十一日平明,馳詣先農壇奉審,則階砌·曲墻及紅箭門·壇上下莎草,俱爲無頉,仍詣先蠶壇奉審,則階砌·曲墻及紅箭門·壇上下莎草,俱爲無頉,仍詣祈雨壇奉審,則階砌·曲墻及紅箭門·壇上下莎草,俱爲無頉,仍詣厲壇奉審,則階砌·曲墻及紅箭門·壇上下莎草,俱爲無頉,仍爲復命之意,敢啓。傳曰,知道
吏曹啓目粘連,觀此弘文館修撰趙臣熙上疏,則以爲,臣內舅右議政臣金炳國,方帶春秋館監事矣。臣所帶春秋之銜,揆以典式,在所當遞,亟令選部,照例鐫改亦爲白有臥乎所,玉堂與監事相避,則春秋減下,載在法典矣,修撰趙臣熙所兼春秋之銜,今姑減下,何如?啓依允。
傳曰,同副承旨許遞,前望單子入之,承旨前望單子入之,白樂薰落點。
丙子正月十一日未時,上御修政殿。咸鏡監司下直守令入侍時,右承旨徐正淳,假注書金永濟,記事官尹瑱,別兼春秋李命宰,咸鏡監司李會正,以次進伏,下直守令等,進伏楹外訖。上曰,史官分左右。上曰,咸鏡監司進前。上曰,路遠善爲下往,悉心對揚,可也。會正曰,臣才識湔劣,當此重藩之任,夙宵兢惕矣。上曰,此道與他迥別,卽豐沛興王之基也,且北接彼界,實是重地,各別對揚也。會正曰,聖敎如是鄭重,謹當殫竭對揚,而萬萬惶懍矣。上曰,今將久離,仰瞻,可也。會正,仰瞻訖。上曰,何日當到營,而交龜,則何處爲之乎?會正曰,臣今日登程,十六日當到界,而交龜,則隨舊監司還到處,似在於永興·安邊等地矣。上曰,發行幾日,可以到營乎?會正曰,自京八百里程矣,發行後十二日可抵營,則當在於二十二日間矣。上命咸鏡監司先退,承旨奏曰,守令等,使之進前奏職姓名乎?上可之。守令等,奏職姓名,退伏楹外訖。承旨奏曰,守令等,使之退出乎?上曰,唯。仍命史官就座,又命退,承史以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,守臣,如非拿問與削黜,則凡狀啓,毋得使判官替行,而江華留守趙秉式,謂以罪著溺職,廢却公務,倭人入城,接見狀啓,使判官替行,原狀啓,係是邊情,雖不得不捧入,揆以事體,極爲未安,推考,何如?傳曰,允。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
議政府啓曰,江華留守趙秉式,謂以罪著溺職,廢却公務,使其判官,替行封啓矣。當此有事之時,守臣廢務,極涉未安,揆以事體,不可無警,姑先從重推考,使之卽爲察任,毋敢以替行二字,更煩登聞事,三懸節嚴飭行會,何如?傳曰,允。
又啓曰,客使,行將渡江矣,京畿道臣,當爲迎勅,而此時,有不可離營,京畿中軍李敬遠改差,許用履歷,其代,令該曹,以亞將中口傳差出,依已例,節度使借銜,以爲替行之地事,分付,何如?傳曰,允。
戶曹啓曰,奉朝賀柳厚祚喪禮葬,謹依啓下關,當爲擧行,而喪次,在於慶尙道尙州地矣,往在己未,故相臣權敦仁喪禮葬,因傳敎,有本道擧行之例,今番則何以爲之?敢稟。傳曰,本道擧行。
迎接都監啓曰,卽接遠接使謄移,則勅使齎來大殿賜物,世子宮元賜物·別賜物·假疋數爻,謄書上送矣,別單書入之意,敢啓。傳曰,知道。
又啓曰,卽接遠接使謄移,則勅行,今月初八日渡江,義州止宿,初九日離發,二十二日入京,停當路程記,謄書上送矣,正書以入之意,敢啓。傳曰,知道。
又啓曰,卽接遠接使謄移,則上副勅通官跟役等姓名年歲,後錄上送矣,正書以入之意,敢啓。傳曰,知道。
又啓曰,今此牌文中通官二人,無大次區別矣,卽見遠接使謄移,則書以一大通官·二大通官·跟役十六名出來云,依此磨鍊擧行之意,分付各該司,何如?傳曰,允。
又啓曰,勅使今已渡江,公事郞廳二員,依近例,以訓鍊主簿李奎虎,武兼韓楨履,竝爲差下,與前差郞廳,闕下輪回,待令書吏,亦爲擇定,使之擧行,何如?傳曰,允。
又啓曰,卽接遠接使謄移,則勅書一度,誥命一度,謄書上送矣,正書以入之意,敢啓。傳曰,知道。
又啓曰,勅使入迎恩門幕次後,以酒果饌品各一盤,入傳兩勅,而通官及跟役等處,亦以酒肴分饋之意,敢啓。傳曰,知道。
又啓曰,卽接遠接使謄移,則宴享,一竝停免云,外邑宴享,雖已除減,今番純用吉禮,取考謄錄,則勤政殿接見茶禮後宴享,翌日館所宴享,依例設行,而不用樽花,郊餞宴享,依已例不爲設行,只行茶禮矣,今亦依此擧行事,分付各該司,至於城門結綵,講定時旣不擧論,京外宜無異同,京中三處結綵,置之,何如?傳曰,允。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
上在景福宮。停常參·經筵。
備忘記,吉州牧使李奎鶴下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,撥路之前後申飭,何等截嚴,而勅使渡江事,義州府尹狀啓,今初八日酉時封發者,今始到院,直撥之如是遲滯,萬萬未安。不飭之該道臣及義州府尹,竝推考,陪特,令攸司從重科治,何如?傳曰,允。
又啓曰,今此勅使回還時,開城府·平壤·義州三處別問安使,依近例,以道內守令借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
傳曰,有實故摠管許遞,前望單子入之。
傳曰,摠戎使有闕之代,行護軍趙羲復除授。
政院啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
又啓曰,卽者說書沈相薰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
兵曹,摠戎使單趙羲復,同知三軍府事單趙羲復。
議政府,摠戎使趙羲復。
兵曹口傳政事,以李祉秀爲京畿監營中軍,京畿兵馬節度使單李祉秀。
政院啓曰,行護軍趙羲復,摠戎使除授事,命下矣。新除授摠戎使趙羲復,卽爲牌招,傳授密符及敎諭書,何如?傳曰,允。
又啓曰,密符親納,例也,而前摠戎使李熙昇,謂有身病,使其營校替納,事甚未安。推考,何如?傳曰,允。
侍講院啓曰,說書沈相薰,今以親病,陳疏徑出矣,下番闕直,事甚未安。司書李建昌,迎勅都監進,兼司書李載兢,奉命在外,兼說書洪淳馨,卽爲牌招入直,何如?傳曰,允。
以兼說書洪淳馨牌不進罷職傳旨,傳曰,只推。
議政府啓曰,勅使接見說話,令廟堂增刪以入事,允下,而別無釐改處,還送政院之意,敢啓。傳曰,知道。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月十九日,臣曹與戶·曹堂上,進去奉審後稟處,何如?傳曰,允。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
兵曹啓曰,在前迎勅習儀時,慕華館環衛軍兵,比正日減數排立矣,今亦依此擧行之意,分付各該營,何如?傳曰,允。
又啓曰,在前勅使止宿弘濟院時,訓局軍一百名,前期定送,各別防護矣,今亦依此擧行之意,分付,何如?傳曰,允。
又啓曰,謹考謄錄,則壬申年迎勅動駕時,出還宮門路,崇禮門爲之,甲子年迎勅動駕時,出宮門路,崇禮門爲之,還宮門路,連以敦義門爲之矣,今番則何以爲之乎?敢稟。傳曰,依丙寅年例爲之。
又啓曰,在前勅使入京日,慕華館環衛軍兵中二哨除出,將官率領,勅行左右,列立遮後,嚴禁雜人,而習儀日及勅使詣館所時,依此爲之,回還日,則訓局出番軍二哨除出擧行,而各其日竝除標信除器械擧行矣,今亦依此磨鍊,何如?傳曰,允。
又啓曰,在前迎勅時,三營入直·馬兵·騎士等,各留三名,餘皆除出,殿門排立,扈衛軍官六十人及標下軍別將,與所任軍官,率領各門分把,城內外街巷屛門,三營分掌把守,而除器械派立,嚴禁雜人,本曹與三營別定校卒,另加檢飭矣,今亦依此擧行,何如?傳曰,允。
又啓曰,勅使傳語軍,例以禁·御兩營,輪回磨鍊矣。今番則以當次御營廳軍一百名定送,習儀時則以四十名擧行之意,分付,何如?傳曰,允。
又啓曰,迎勅時闕內設布帳,自光化門至勤政殿排設處,今訓·禁兩營,合力擧行,城內外通路屛門布帳,則亦令三營,分掌擧行,何如?傳曰,允。
吏曹啓曰,景慕宮望祭典祀官前察訪高永錫,時無職名,令該曹,口傳付軍職,何如?傳曰,允。
兵曹口傳政事,副司果高永錫。
承文院啓曰,卽見禮部咨文出來者,則以日本使臣到京,稱欲與我國修好事,奉旨飛咨知照云矣,日本使船,今旣來到,稍竣商辦,詳述顚末,以爲回咨,而爲先以承領稱謝之意,撰咨付撥,下送灣府,轉致北京之地,何如?傳曰,允。
迎接都監啓曰,卽接遠接使謄移,則禮樂·軍樂,城門砲·上下馬砲,開閉門初二三吹更鼓,依例爲之,庭排茶啖,已爲除減云矣,敢啓。傳曰,知道。
摠管前望單子入之,都摠管沈承澤·洪鍾雲,副摠管李僖魯·李熙昇·尹善應·李德熙·李種兢落點。
迎接都監啓曰,今此勅行時,上副勅·通官頭目等贈給物種數爻,三道及開城府,俱爲報來矣,別單書入之意,敢啓。傳曰,知道。
又啓曰,勅使在館時,各差備等,依近例名數,別單書入之意,敢啓。傳曰,知道。
又啓曰,卽接三道監司所報,則今此勅行時,沿路邑名·館名,有當避字,而不可不變通,故朔寧改以朔安,弘濟站改以洪濟站,載寧改以文昌,寧邊改以延邊,寧遠改以永遠,仇寧鎭改以九永鎭,肅寧館改以肅永館云矣,敢啓。傳曰,知道。
兵曹啓曰,在前迎勅習儀時,挾輦軍四十名,禁軍入直外,全數磨鍊,先後廂軍兵,訓局軍三百名或二百名擧行,而壬申年迎勅習儀時,挾輦軍四十名,禁軍一番磨鍊,先後廂,訓局軍二百名磨鍊,甲子迎勅習儀時,亦以依此磨鍊,丙寅年迎勅動駕時,挾輦軍四十名,禁軍一番磨鍊,擧行,訓局軍一百名磨鍊矣,今番則何以爲之乎?敢稟。傳曰,依甲子年例磨鍊。
江華留守趙秉式疏略曰,不意日前,從船四隻,留碇甲津,下陸入城,請其接見,固當嚴斥不許,而其柔遠之義,難拂其意,不獲已一許相接,然防禦,固臣職也,而不能堅守海防,使異類,任其行止,自顧溺職大矣,退伏私次,廢務俟勘,而蓋賊情叵測者,非一二件事矣,藉其先見留守之說,因入城逗遛不去,次請講定儀節,而及論黑田之入城也,將有四百軍領率之擧,公廨安頓,預今指揮,又有二千軍,將到泊仁富間,亦令下陸奠接,語次間,往往問距京路里,察其情狀,外若和好,內實藏禍,則國家安危,迫在呼吸,而彼雖以好意而來者,其誅求應酬,國將疲弊乃已,豈不大可寒心乎?況彼四百軍入城之日,卽沁都失守之時也,翫愒度日,任彼去來,賊情之訝僞,國勢之危辱,明若觀火,而不思所以背城一戰,以身殉國,只以不先犯三字,爲目下姑息之計,古今天下,寧有是理?一則臣罪,二則臣罪,亟施當勘,以謝軍民焉,臣無任云云。答曰,省疏具悉。旣云修好而來,故先從厚撫,卽出於交鄰誠信之誼也,如或有叵測之情,亦豈無處之之道乎?卿勿過引,益勉對揚。
說書沈相薰疏曰云云。省疏具悉。爾其勿辭救護。
上在景福宮。停常參·經筵。
備忘記,宣沙浦僉使韓昌洙下直,長弓一張·長箭一部·片箭一部·筒兒一箇賜給。
都摠府啓曰,今日入直內三廳武兼禁軍及軍兵等,當爲中日習射技放,而請出標信之意,敢啓。傳曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,自今日至明日弛禁。
以司謁口傳下敎曰,自今爲始,每於殿庭行禮時,百官,一從品石參班,而如有違越,則捧現告以入。
以司謁口傳下敎曰,今番迎送勅時,雜人一切嚴禁事,分付兵曹。
奎章閣啓曰,明日,卽觀文閣春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
政院啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,迎勅都監進,兼司書李載兢,奉命在外,兼說書洪淳馨,旣有只推之命,更爲牌招入直,何如?傳曰,允。
以兼說書洪淳馨牌不進罷職傳旨,傳曰,只推。
議政府啓曰,卽見接見大官副官聯啓,則沁府重地,入城接見,不敢擅便,而旣稱修好,則亦難拒塞,請令廟堂稟處矣。向日草記,旣以從便爲之爲辭,則今不必更論,以此知委,何如?傳曰,允。
又啓曰,接見大官副官錐竣之後,不可經先復命,更待知委,以爲進退之意,行會,何如?傳曰,允。
禮曹啓曰,取考謄錄,則郊館迎勅後還宮時,支兵曹堂郞各一員,隨駕矣,今亦依此磨鍊之意,敢啓。傳曰,知道。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
三軍府啓曰,當此備豫之時,誥戒之政,不可無先事講究,各道抄上砲手,摠戎使趙羲復率領,使之專意鍊習,三營砲手,亦令各該營一體操鍊事,分付,何如?傳曰,允。
又啓曰,各道砲手操鍊事,纔有啓稟,而此時戒嚴,不容虛徐,摠戎使趙羲復,率抄上砲手,明日出往楊花津,使之防守,軍糧,亦令度支輪送事,分付,何如?傳曰,允。
兵曹啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則壬申年迎勅動駕時,訓局步軍五哨,步軍八哨,訓鍊大將都領,爲先後廂,三營及龍虎營·摠戎廳餘軍,禁衛大將都領,先詣慕華館環衛,禁軍入直外全數磨鍊,甲子年迎勅動駕時,訓局步軍三哨,馬軍一哨,兩營騎士各一番,禁衛大將都領,爲先後廂,三營及龍虎營·摠戎廳餘軍,摠戎使都領,先詣慕華館環衛,禁軍一番磨鍊,丙寅年迎勅動駕時,訓局步軍一哨,兩營京中哨軍各一哨,兩營騎士各一番,禁衛大將都領,爲先後廂,三營餘軍及龍虎營餘軍,御營大將都領,先詣慕華館環衛,禁軍一番磨鍊,各軍門留營·留陣·斥堠伏兵,連以置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍·別抄軍,以幾番幾哨磨鍊,餘軍留營,斥堠伏兵,何以爲之乎?敢稟。傳曰,本所善騎隊一哨,別將率領,前後分半隨駕,訓局馬軍三哨,步軍五哨,兩營步軍各二哨,騎士各一番,都統使都領,爲先後廂,三營及龍虎營餘軍,禁衛大將都領,先詣慕華館環衛,禁軍入直外全數磨鍊,別抄軍一哨,領付中央陣,餘軍留營留陣,斥堠伏兵,竝置之。
左巡廳啓曰,去夜三更,行巡于鍾路上,執捉犯科一漢,將欲問罪矣。無賴輩五六漢,作黨攔出,毆打巡卒,奪去被捉一漢,故盡力追捉一漢,依法決棍放送矣。忽於四更量,無賴輩五六漢,突入巡廳,作挭詬辱,罔有其極,故巡卒官婢等,推捉,則皆爲逃走,只捉一漢,推觀腰牌,卽秋曹驅從鄭武釗爲名漢也。如此法外之漢,不可尋常處置,何以爲之?敢稟。傳曰,豈有如許蔑法之輩乎?首唱漢,令秋曹嚴刑遠配,其餘諸漢,竝令秋曹懲勵放送。
上在景福宮。停常參·經筵。
藥房提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。啓曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而臣等來會本府云矣,敢啓。傳曰,知道。
又啓曰,禮曹郞廳來言,再明日迎勅習儀時,左右贊禮,當爲備員,而兼判書金大根,嫌不進,參判趙康夏,呈辭受由,不得擧行云,何以爲之?敢稟。傳曰,竝許遞,前望單子入之。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
又啓曰,吏曹郞廳來言,臺諫有闕,政事,取稟。傳曰,明日爲之。
禮曹堂上前望單子入之,判書金炳㴤,參判趙康夏落點。
奎章閣啓曰,景慕宮望廟樓,今望奉審無頉,而移案廳奉審,亦爲無頉之意,敢啓。傳曰,知道。
又啓曰,臣等進詣觀文閣,御眞展奉審無頉,而奉謨堂及閤內諸處,亦爲無頉之意,敢啓。傳曰,知道。
以兼說書洪淳馨牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,迎勅都監進,兼司書李載兢,奉命在外,兼說書洪淳馨,旣有只推之命,更爲牌招入直,何如?傳曰,允。
議政府啓曰,摠戎使,今方出陣矣,軍糧則已令度支輸送,惠廳錢一千兩,亦卽劃給之意,分付,何如?傳曰,允。
又啓曰,道臣行部之許久停擱,甚涉可悶,而此時民邑供億,有不容不念,今春八道巡審,竝停止,畿內·關北陵園奉審,依近例遣秩高守令替行事,分付,何如?傳曰,允。
三軍府啓曰,卽接禁衛營·摠戎廳所報,則鹽倉項·幸洲項兩處防守將卒,俱爲無事經夜云矣,敢啓。傳曰,知道。
又啓曰,摠戎使率抄上砲手,防守楊花津事,昨有啓稟矣,鹽倉項防守,與楊花津相距不遠,禁衛中軍申橚,使之移陣於汝島,以爲猗角相應之地,何如?傳曰,允。
兵曹啓曰,勅使詣闕詣館所時及回還日,以不參隨駕營中軍,率該營標下軍及訓局步軍一哨,除標信除器械前導,嚴禁雜人,習儀日,亦依正日例擧行事,曾有定式,而今此迎勅動駕時,武衛所都領,爲先後廂,禁衛營,先詣慕華館環衛作門,而訓鍊都監御營廳,不參隨駕矣。今番,則以何營中軍擧行乎?敢稟。傳曰,都監中軍擧行。
又啓曰,今正月二十日,文臣朔試射日次,而勅使近京,不得爲之之意,敢啓。傳曰,知道。
迎接都監啓曰,卽接遠接使謄移,則副使,出給龍川良策館所製五律一首,請揭于館壁,故原本,下送該府,使之勅行回還前入刻懸板,而律詩,謄書上送矣,正書以入之意,敢啓。傳曰,知道。
又啓曰,迎勅習儀,今月十七日設行事,自禮曹推擇啓下矣,依例爲之,仍行勤政殿宴禮習儀之意,敢啓。傳曰,知道。
又啓曰,卽接遠接使謄移,則副勅,出給義州龍灣館所製五律一首,請揭于館壁,故原本,下送該府,使之勅行回還前入刻懸板,而律詩,謄書上送矣,正書以入之意,敢啓。傳曰,知道。
又啓曰,卽接遠接使謄移,則上副勅·兩通官自持來疋縷各色緞四十疋二端,分排於關西·海西後,關西則分授各邑疋數,修成冊上送,故別單書入,而海西,隨其成冊來到,追後正書以入之意,敢啓。傳曰,知道。
摠戎廳啓曰,謹依三軍府草記批旨,本廳將官十員,將校二十九員,標下軍三百七名,牙兵一哨一百二十五名,槍手牙兵五十名,廣州別破陣五十名,哨官一人,差官一人,雜色軍九名,卜馬三匹,各道抄上砲手八百四十二名,摠戎使臣趙羲復率領,楊花津防守次,今方出往之意,敢啓。傳曰,知道。
摠戎廳啓曰,本廳將官·將校·軍兵及各道抄上砲手,今月十五日酉時量,到楊花津防守之意,敢啓。傳曰,知道。
義禁府啓曰,今此勅使在館時,三門把守假都事三員,令該曹預先口傳差出,以爲習儀時擧行之地,何如?傳曰,允。
刑曹啓曰,罪人鄭武釗,嚴刑一次後,慶尙道彦陽縣定配所,卽爲押送,其餘咸命石等四漢,各決杖八十度,懲勵放送之意,敢啓。傳曰,知道。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,江華留守趙秉式,申飭之下,一向廢務,倭人去來狀啓,使判官替行,原狀啓,係是邊情,雖不得不捧入,揆以事體,誠極未安。從重推考,何如?傳曰,允。
傳曰,呈告工曹參判·敦寧都正,兵曹參議許遞,今日政差出。
政院啓曰,吏曹郞廳來言,臺諫有闕,政事,取稟。傳曰,當日爲之。
以司謁口傳下敎曰,御帖十四件,名帖二十件,造成內入事,分付。
傳曰,左副承旨·同副承旨許遞,前望單子入之。
承旨前望單子入之,李承皐·李容元落點。
政院啓曰,事變假注書金昌夏,有身病,勢難察任,今姑改差,何如?傳曰,允。
又啓曰,臣吏兵批兼進之意,敢啓。傳曰,知道。
又啓曰,臣與同副承旨白樂薰伴直矣,纔已許遞出去,伴直無人,新除授同副承旨李容元,卽爲牌招,何如?傳曰,允。
又啓曰,卽者禮曹郞廳來言,明日迎勅習儀時,行判書金炳㴤,以左贊禮,當爲進參,而見差館伴,無以兼進,何以爲之?敢稟。傳曰,許遞,前望單子入之,禮曹判書前望單子入之,李根弼落點。
又啓曰,新除授注書趙秉萬,卽爲牌招察任,何如?傳曰,允。
又啓曰,大司憲·掌令一員未差,執義李晩燾,掌令吳麟泳牌不進,持平任尙鎬·王用周在外,監察茶時之意,敢啓。傳曰,知道。
議政府啓曰,勅行,將匪久入京,而館伴李載元,有實病,難以迎接,改差,其代行禮曹判書金炳㴤差下,令該曹口傳單付,何如?傳曰,允。
以大司諫李容元,司諫愼錫九,執義李晩燾,掌令吳麟泳牌不進罷職傳旨,傳曰,只推。
吏曹啓曰,司僕寺正尹用求,繕工監假監役官柳重敎,俱以身病,呈狀乞遞,竝改差,何如?傳曰,允。
吏曹口傳政事,館伴單,金炳㴤差下事承傳。
吏曹啓曰,京畿竹山居出身申泰國呈狀內,矣身父前中軍錫鳳,今年爲八十歲,慶尙道咸安居前持平趙時植呈狀內,矣身父前五衛將雲祥,今年爲八十歲,而俱以見漏於該道應資老人抄啓中,未蒙恩賜事來訴,故考見政案,則其年,果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,判書閔奎鎬進,參判洪在鉉,參議兪晩源牌不進,承旨缺,以趙性敎爲大司憲,李在敬爲大司諫,趙益元爲掌令,李玄穆爲同敦寧,朴齊寬爲戶曹參判,鄭稷朝爲工曹參判,閔致序爲敦寧都正,洪永禹爲兵曹參議,李鎬俊爲知經筵,李世宰爲同義禁,趙基應爲弘文提學,徐承輔爲同成均,朴燾陽爲司僕正,趙東萬爲注書,金喆鎭爲弘陵令,金祿休爲假監役,金昌熙爲永興府使,康祐鎭爲旌義縣監,前都正李俊英,今加嘉善,生員朴桂筍,今超通政,已上回榜人,依法典加一資,前中軍申錫鳳,前五衛將趙雲祥,已上今加嘉善,朝官年八十,依法典加資,故承旨朴鎬壽,贈吏參例兼,副摠管朴齊寬考。再政。以姜爲刑曹參議,金勝均爲禁府都事,兵曹參議單朴海哲,參知單洪永禹。
兵批,判書以下缺,以李民錫爲溫萬戶,李鳳仁爲三防別將仁火堡權管單閔致斗,同知單宋鍾錫。
政院啓曰,卽者慶尙左兵使鄭志鎔狀啓,則去月二十九日封發之火輪船發船狀啓,今始到院,邊情之如是遲滯,事甚疎忽,極爲未安,從重推考,何如?傳曰,允。
禮曹啓曰,今此王世子冊封受勅翌日陳賀時,大王大妃殿·王大妃殿·大妃殿·中宮殿,百官進致詞箋文·表裏行禮儀註,直爲書入之意,敢啓。傳曰,知道。
兵曹啓曰,今月十七日武臣堂上朔試射日次,而迎勅習儀相値,不得爲之之意,敢啓。傳曰,知道。
成均館啓曰,迎勅時,假儒生祗迎等事,例以計士·律官·畫員·寫字官·日官·醫官·譯官中,限四十人分排擧行之意,敢啓。傳曰,知道。
三軍府啓曰,卽接禁衛營·摠戎廳所報,則鹽倉項·幸洲頂兩處防守將卒,俱爲無事經夜云矣,敢啓。傳曰,知道。
又啓曰,卽接禁衛營所報,則鹽倉項防守中軍申橚,今日辰時,移陣於汝島之意,敢啓。傳曰,知道。
金昌夏改差,代以李秉皐爲事變假注書。
兵曹口傳政事,上護軍金炳㴤,護軍李喬翼,副司果尹用求·金興均。
內醫院啓曰,年前,以醫官堂上七員內有闕然後,始許抄啓加資之意,筵稟定式,而首醫吳景煥有頉,今爲六人矣,內醫中年老積仕人李漢慶加資,其代,加差內醫李基徹,依定式陞實之意,敢啓。傳曰,知道。
吏曹啓曰,平安道价川居幼學朴準陽呈狀內,矣身祖生員桂筍,嘉慶丙子式年監試生員三等第一人入格,今爲回榜之年矣,應榜受牌,自是法例,而衰病轉劇,不得登程云,取考榜目,則參榜年條,果爲的實矣,在前回榜之人不上來者,白牌成給,多有已例,今亦依此擧行,何如?傳曰,允。
吏曹啓曰,前都正李俊英呈狀內,矣身,嘉慶丙子式年監試生員三等第四十二人入格,今爲回榜云,故取考榜目,參榜年條,果爲的實矣,白牌成給,旣有已例,今亦依此擧行,何如?傳曰,允。
迎接都監啓曰,卽接遠接使謄移,則副勅,出給宣川林畔館所製七絶一首,請揭于館壁,故原本,下送該府,使之勅行回還前入刻懸板,而詩本上送矣,正書以入之意,敢啓。傳曰,知道。
訓鍊都監啓曰,今正月十七日迎勅習儀時,闕內設布帳把守次,軍三十名,將校三人,門外屛門六十二處,設布帳把守次,軍一百七十五名,將校六十二人,竝除器械擧行,而事畢後,依例解送之意,敢啓。傳曰,知道。
又啓曰,今正月十七日迎勅習儀時,慕華館環衛,比正日減數排立事,自兵曹草記蒙允矣,軍二百名,標下軍三十名,將校二人,將官率領擧行,而事畢後,依例解送之意,敢啓。傳曰,知道。
摠戎廳啓曰,去夜楊花津防守將官·將校·軍兵,無事經夜之意,敢啓。傳曰,知道。
又啓曰,出身李建九,兵學智略,可合參謀軍機,參謀士差下,前中軍崔敬善,聞有兵學熟習,足以參謀軍機,別軍官差下,竝使之赴陣,何如?傳曰,允。
又啓曰,今此沿江各處防守之時,沿路各邑斥堠報警等節,不可不愼嚴,故自本陣爲先傳令,知委於陽川·金浦·通津·富平·仁川·南陽等邑之意,敢啓。傳曰,知道。
江華留守趙秉式疏略曰,伏以猥陳衷懇,冀蒙威罰,溫諭特降,飭臣視務,固當奉承之不暇,而啓批中,旣云修好,則非不抑揣我聖上柔遠之盛念,叵測之情,有所未解者,若有倉卒之變,軍心已懈,難以淬勵,軍器久抛,不可發銳,到此地頭,雖有勝筭,措手不及,奚暇有處之之道乎?然則五百年保障,由臣而壞棄,三千軍精勇,由臣而挫折,雖勤屢飭,其何可臨軍民而發號令乎?早被重勘,以謝一島生靈沸鬱之心焉,臣無任云云。答曰,省疏具悉。前批已洞諭,而又此荐陳,是豈事體乎?軍務之曠,亦有其責,更毋敢以替行登聞。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,左副承旨李承皐,時在咸鏡道永興府任所,斯速乘馹上來事,下諭,何如?傳曰,許遞,前望單子入之。
又啓曰,臣澈周,今日迎勅習儀,進去下直之意,敢啓。傳曰,知道。
又啓曰,今此冊封受勅翌日,陳賀頒敎文,當爲製進,藝文提學李源命,待明朝牌招,使之製進,何如?傳曰,允。
又啓曰,事變假注書李秉皐,有身病,勢難察任,今姑改差,何如?傳曰,允。
又啓曰,行大司憲趙性敎,掌令趙益元,持平任尙鎬·王用周在外,執義李晩燾,掌令吳麟泳牌不進,監察茶時之意,敢啓。傳曰,知道。
傳曰,承文副正字趙東弼,副校理除授。
傳曰,京兆堂上,竝許遞,前望單子入之,京兆堂上前望單子入之,判尹金炳㴤,左尹鄭順朝,右尹閔泳穆落點。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
承旨前望單子入之,閔昌植落點。
吏曹,副校理單,趙東弼除授事,承傳。
議政府啓曰,本府堂上中時無職名人,令該曹口傳付軍職,使之赴坐,何如?傳曰,允。
都摠府啓曰,今月二十二日,大駕,詣慕華館迎勅時,侍衛寶劍守宮,當爲備員,而都摠管沈承澤,以司甕提調宴享進,洪鍾雲,嫌不進,副摠管李熙昇,有實故,尹善應·李種兢·李德熙在外,一員未差,無以備員,令政院稟旨變通,仍令該曹口傳差出,待下批,牌招,以爲備員進參,何如?傳曰,許遞,前望單子入之。
又啓曰,今日入直內三廳武兼禁軍及軍兵等,當爲中日習射技放,而迎勅習儀相値,不得設行之意,敢啓。傳曰,知道。
兵曹啓曰,宣武祠守直官馮世龍,以其身病,呈狀乞遞,改差,何如?傳曰,允。
兵曹口傳政事,大護軍鄭健朝。
司甕院啓曰,勤政殿茶禮宴享習儀後,館所茶禮宴享習儀,仍爲設行於館所之意,敢啓。傳曰,知道。
又啓曰,今此宴禮時,勅使,依例用酒,御前,依近例代用薑茶之意,敢啓。傳曰,知道。
三軍府啓曰,卽接摠戎廳所報,則幸洲項·汝島防守將卒,俱爲無事經夜云矣,敢啓。傳曰,知道。
摠戎廳啓曰,去夜楊花津防守將官·將校·軍兵等,無事經夜之意,敢啓。傳曰,知道。
又啓曰,本廳千摠金哲源,身病猝重,勢難察任,此時領軍之任,不可暫曠,改差,其代,別軍官崔敬善差下,使之察任,何如?傳曰,允。
又啓曰,訓鍊院權知參軍李浩楗,錢文一百兩,南草一百五十斤,來納本陣,願助軍需之意,敢啓。傳曰,知道。
司甕院啓曰,今日習儀時,本院加出提調南廷益,時無職名,令該曹口傳付軍職,以爲進參,何如?傳曰,允。
迎接都監啓曰,卽接遠接使文移,則勅房自持來疋縷,海西分授成冊報來,故邑名疋數,別單書入之意,敢啓。傳曰,知道。
李秉皐改差,代以吳益泳爲事變假注書。
摠管前望單子入之,都摠管鄭健朝·李容熙,副摠管成彝鎬·李容直·趙羲豐·鄭完默·趙文顯落點。
上護軍金在顯疏曰云云。答曰,省疏具悉。實病旣如此,所請依施。
上在景福宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽見忠淸水使李泰鉉異船形止啓本,則今月十三日封發者,今始到院,時急邊報之如是遲滯,事甚疎忽,極爲未安,不飭之該帥臣,從重推考,何如?傳曰,允。
又啓曰,卽者兼輔德李世用,以其親病,陳疏徑出,原疏纔已捧入矣,所當直捧罷職傳旨,而此與無端徑出有異,推考警責,何如?傳曰,允。
又啓曰,卽見忠淸兵使元世禎春操稟旨狀啓,則當請三軍府稟旨分付,而以令該府稟旨分付爲辭矣,揆以格例,誠極疎忽,原狀啓,所當還下送,而係是邊務,雖不得不捧入,不可無警,從重推考,何如?傳曰,允。
又啓曰,行大司憲趙性敎,掌令趙益元,持平任尙鎬·王用周在外,執義李晩燾,掌令吳麟泳牌不進,監察茶時之意,敢啓。傳曰,知道。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
傳曰,頒敎文中,赦句添入。
政院啓曰,頒敎文中赦句添入事,命下矣。某罪以下,宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學李源命,旣在闕中,使之添入,何如?傳曰,允。
弘文館啓曰,新除授副校理趙東弼,卽爲牌招察任,何如?傳曰,允。
侍講院啓曰,兼輔德李世用,今以親病,陳疏徑出,上番闕直,事甚未安。兼弼善趙龍鎬,迎接都監進,兼文學未差,輔德朴定陽,弼善吳長善,文學李憲植,竝卽牌招,推移入直,何如?傳曰,允。
以輔德朴定陽,弼善吳長善牌不進罷職傳旨,傳曰,只推。
議政府啓曰,本府有司堂上有闕之代,漢城右尹閔泳穆差下,使之卽爲察任,何如?傳曰,允。
又啓曰,本府有司堂上鄭健朝,除拜摠管矣,職務相妨,所帶摠管之任,今姑改差,何如?傳曰,允。
三軍府啓曰,鹽倉項防守,已爲啓稟移駐於汝島矣。卽聞其容接,不便云,使之移定於傍近永登浦,何如?傳曰,允。
又啓曰,卽接訓鍊都監所報,則今月十九日習陣日次,而勅使近京,不得行操云矣,敢啓。傳曰,知道。
又啓曰,卽接摠戎廳所報,則幸洲項·汝島防守將卒,俱爲無事經夜云矣,敢啓。傳曰,知道。
兵曹啓曰,迎勅翌日動駕時,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依迎勅時例磨鍊。
又啓曰,在前館所接見勅使時,別雲劍·別軍職·侍衛·信箭·宣傳官·承傳宣傳官各一員,侍衛寶劍及兵曹堂上·郞廳各一員·承傳宣傳官·挾輦軍長槍手,隨入大門內,其餘侍衛及槍劍軍·倭槍手,大門外留駐,交龍旗作門外留駐矣,今亦依此擧行,何如?傳曰,允。
吏曹,今此丙子式年監試·覆試·學禮考講一所試官,李晩瀅·張仁澤,二所試官,李肇信·尹時榮。
吏曹,今此迎勅後,陳賀頒敎敎是時,別歲抄,當爲稟旨書入,而去十二月二十一日書入別歲抄及今正月初一日書入別歲抄,竝未啓下,故不得循例書入之意,敢啓。傳曰,知道。
禁衛營啓曰,本營軍色從事官趙龍鎬,身病甚重,勢難察任,今姑改差,何如?傳曰,允。
摠戎廳啓曰,前判官文羲說,黃牛一隻·北魚一百級·淸醬一甕·土醬一甕,來納本陣,願助軍需之意,敢啓。傳曰,知道。
又啓曰,嘉義黃道源,出身黃錫源,錢文一百兩·白米二十石·葉草二隻,來納本陣,願助軍需之意,敢啓。傳曰,知道。
又啓曰,楊花津防守將卒,無事經夜之意,敢啓。傳曰,知道。
戶曹啓曰,今此勅使回還時,開城府別問安中使齎去禮單,依近例磨鍊,別單書入之意,敢啓。傳曰,知道。
迎接都監啓曰,卽接遠接使謄移,則副勅,出給鳳山洞仙嶺古詩一首,請揭別館,故原本,下送該郡,使之勅行回還前入刻懸板,而詩本,正書上送矣,正書以入之意,敢啓。傳曰,知道。
吏曹啓目粘連,觀此咸鏡監司徐堂輔狀啓,則以爲,慶源府使蔡奎常,承重祖母年今七十,不可遠離供職,依法典啓遞,以爲歸養事,令該曹考例稟處亦爲白有臥乎所,邊地守令親年七十者,許遞其任,載在法典,慶源府使蔡奎常,改差,何如?啓依允。
兼輔德李世用疏曰云云。省疏具悉。爾其勿辭救護。
上在景福宮。停常參·經筵。
備忘記,富寧都護府使洪在升下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者別兼春秋李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,明日次對,依例來會,原任大臣,同爲來待。
政院啓曰,左右史不可不備,別兼春秋趙昌夏·金羽均,竝卽牌招,推移入直,何如?傳曰,允。
又啓曰,行大司憲趙性敎,掌令趙益元,持平任尙鎬·王用周在外,執義李晩燾,掌令吳麟泳牌不進,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,右承旨洪澈周,所當牌招,而拘於廳規,不得請牌,何以爲之?敢稟。傳曰,牌招。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
以輔德朴定陽,弼善吳長善牌不進罷職傳旨,傳曰,只推。
侍講院啓曰,上番連日闕直,事甚未安。兼弼善趙龍鎬,迎勅都監進,兼文學未差,輔德朴定陽,弼善吳長善,旣有只推之命,與文學李憲植,竝更牌招,推移入直,何如?傳曰,允。
政院啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以司謁口傳下敎曰,上勅名帖,當爲還傳,竹山府使朴鼎熹,假承旨差下,御帖及勅使名帖上來齎去事,分付。
以右承旨洪澈周牌不進罷職傳旨,傳曰,只推。
禮曹啓曰,臣根弼,與戶曹判書臣閔致庠,進詣皇壇奉審,則奉室大草芚二浮,中竹二箇,敬奉閣大草芚一浮,中竹一箇,壇上座面紙二張,饌卓二坐,饌卓巾三件,尊卓一坐,尊卓巾一件,甲黃幕一浮內一幅,甲黃帳一浮內一幅,內簷甲黃幕一浮內一幅,甲黃帳一浮內一幅,油遮日六浮,道里具內十張,白布遮日一浮內一幅,白木內擇悵一浮內一幅,黃線綠三甲所二艮衣,小束乼二艮衣,典祀廳仰遮油芚一浮,黃木擔乼一巨里,雨傘一柄,三甲所三艮衣,饌幕油遮日二浮,道里具內五張,三甲所三艮衣,登軒架白布遮日一浮內一幅,從享位俎床三坐,大牲匣二坐,小牲匣三坐,䇺五箇,邊十箇,弊篚蓋具二箇,雉尾箒一柄雉尾兺,油遮日二浮,通里具內十張,竝破,改備事,分付各該司,何如?傳曰,允。
都摠付啓曰,今月二十二日大駕詣慕華館迎勅時,侍衛·寶劍及守宮,當爲備員,而副摠管成彝鎬·李容直,有實病,趙羲豐·趙文顯嫌不進,一員未差,無以備員,令政院稟旨變通,仍令該曹,口傳差出,待下批,牌招,何如?傳曰,允。許遞,前望單子入之,摠管前望單子入之,副摠管南廷龍·鄭順朝·鄭海崙·申恒·朴齊寬落點。
摠戎廳啓曰,前縣監方孝涵,白米一百石,肉燭五千柄,北魚一百級,甘藿一百束,淸醬一甕,土醬一甕,來納本陣,願助軍需之意,敢啓。傳曰,知道。
又啓曰,嘉義黃道源,出身黃錫源,錢文一百兩,白米二十石,葉草二隻,來納本陣,願助軍需之意,敢啓。傳曰,知道。
又啓曰,楊花津防守將官·將校·軍兵,無事經夜之意,敢啓。傳曰,知道。
三軍府啓曰,卽接禁衛營所報,則今正月二十日習陣日次,而勅行近京,不得行操云矣,敢啓。傳曰,知道。
又啓曰,卽接摠戎廳所報,則禁衛中軍申橚,昨日亥時,汝島防守,移定於永登浦云矣,敢啓。傳曰,知道。
又啓曰,卽接摠戎廳所報,則幸洲項·永登浦兩處防守·將卒,俱爲無事經夜云矣,敢啓。傳曰,知道。
迎接都監啓曰,卽接遠接使謄移,則副勅,出給平山蔥秀館所製七絶一首,請揭于館壁,故原本,下送該府,使之勅行回還前入刻懸板,而詩本上送,正書以入之意,敢啓。傳曰,知道。
戶曹啓曰,今此支勅時,上勅一大通官·三等二大通官別求請各種,別單書入之意,敢稟。傳曰,知道。
吏曹口傳政事,以李奎璿爲慶源府使。
別兼春秋李命宰疏曰,伏以臣於持被之中,卽接家信,則臣母痰積之祟,比因寒峭,挾感添劇,委綴床玆,刀圭遲效,臣聞是報,方寸煎灼,玆敢不避瀆撓,冒犯擅離。伏乞聖慈,俯垂矜諒,遞臣之職,勘臣之罪,俾救護專而法紀昭焉,臣無任云云。省疏具悉。爾其勿辭救護。
上在景福宮。停常參·經筵。
藥房都提調朴珪壽,提調金有淵,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
備忘記,長淵都護府使魚秉秀下直,長弓一張,長箭一部,片箭一部,筒兒一箇賜給。
傳曰,傳香承旨,詣宗廟·景慕宮,奉審摘奸以來。
傳曰,大臣·政府堂上引見。
傳曰,右承旨許遞,前望單子入之。
政院啓曰,卽見前持平李學年陳疏到院者,則前銜陳疏,家僮直呈,俱係禁令,且違格例。所當退却,而係是言事,雖不得不捧入,不可無警,從重推考,何如?傳曰,允。
又啓曰,行大司憲趙性敎,掌令趙益元,持平任尙鎬·王用周在外,執義李晩燾,掌令吳麟泳牌不進,監察茶時之意,敢啓。傳曰,知道。
以輔德朴定陽,弼善吳長善牌不進罷職傳旨,傳曰,只推。
以大司諫李在敬,執義李晩燾牌不進罷職傳旨,傳曰,只推。
以別兼春秋趙昌夏·金羽均牌不進罷職傳旨,傳曰,只推。
政院啓曰,左右史不可不備。別兼春秋趙昌夏·金羽均,旣有只推之命,竝卽牌招,推移入直,何如?傳曰,允。
侍講院啓曰,上番闕直,事甚未安。兼弼善趙龍鎬,迎接都監進,輔德朴定陽,弼善吳長善,旣有只推之命,與文學李憲稙,竝更牌招,推移入直,何如?傳曰,允。
又啓曰,今二十日迎勅擧動時,本院當爲全數進參,而兼文學·兼司書未差,無以備員,何以爲之?敢稟。傳曰,前望單子入之。
承旨前望單子入之,朴定陽落點。
傳曰,輔德有闕之代,前望單子入之。輔德前望單子入之,李載兢添書落點。
兵曹啓曰,今二十二日動駕時,領軍之將,不可不備,而內禁將李濟萬,羽林將李種懿,俱以病難供職,呈狀乞遞。改差,其代,依承傳口傳擬入,何如?傳曰,允。
又啓曰,今二十二日動駕時,侍衛不可不備,而宣傳官趙羲春,除授在外,上來無期云。改差,其代與未差之代,竝口傳差出,何如?傳曰,允。
禮曹啓曰,大報壇祭享,每年三月上旬內擇日設行事,曾有定式矣。吉日,令日官崔榮遠推擇,則來三月初七日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
兵曹啓曰,今此送勅動駕時,出還宮門路,何以爲之?取稟。傳曰,出還宮門路,竝以崇禮門爲之。
又啓曰,今此大駕,詣慕華館送勅時,何營軍兵隨駕,何營軍兵留陣,而禁軍及馬·步軍,別抄軍,以幾番幾哨磨鍊,餘軍留營,慕華館環衛軍兵,何以爲之?敢稟。傳曰,依迎勅時例爲之。
都摠府啓曰,今日入直內三廳武兼禁軍及軍兵,當爲中日習射技放,而勅使近京,回程間姑停之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
摠戎廳啓曰,去夜楊花津防守將官·將校·軍兵,無事經夜之意,敢啓。傳曰,知道。
三軍府啓曰,卽接御營廳所報,則今正月二十一日習陣日次,而勅行近京,不得行操云矣,敢啓。傳曰,知道。
司僕寺啓曰,內乘梁柱顯,以其身病,呈狀乞遞,改差,其代,令該曹口傳差出,何如?傳曰,允。
訓鍊都監啓曰,今此迎勅時,各處定送將卒數爻,單子書入之意,敢啓。傳曰,知道。
戶曹啓曰,上·副勅贐行,二通官賞給,依丙寅年例磨鍊,別單書入之意,敢啓。傳曰,知道。
義禁府啓曰,再明日動駕時,新除授都事金勝均,以右考喧,當爲進去,而未肅拜,無以進參,令該曹口傳相換,以爲擧行之地,何如?傳曰,允。
兵曹口傳政事,以趙承顯·鄭騏澤爲宣傳官,崔致永爲內禁將,朴愼永爲羽林將,李載駿爲內乘。
司諫愼錫九,掌令吳麟泳等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮立眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施拏籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大異焉,不可援用尙魯追施之律。請物故罪人裕,亟施拏戮之典。噫嘻痛矣。今此鍾·振兩賊之凶,思之膽掉,言之骨冷。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝。惟幸天討略行,王章少伸,尙何足快雪神人之憤也哉?鍾一則籍其門蔭,獲沾祿仕,國家何貢於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積痔,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,託爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施拏戮之典,致後·延壽,竝施拏籍之典。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕。三尺已施,而不可誅止其身,失之太輕。請謀反大逆不道,知情不告罪人榮瑾,亟施拏戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,一而二,二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨。此而謂無所躬犯而容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以袊纓之士族,陰結靺韋之悖類,指順性而約爲血黨,平日追逐,所圖者莫非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠爲,已是失刑之大者。負犯如此,關係若是,而豈可止以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覻氣色而遽逃,藏牘幾日,而不爲告官,稱以値事機之巧湊,直不過鬼形之憯慝,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覈載之間,則其可曰國有典憲乎?臣等之相率聯籲,卽王章之所必伸,輿情之所共僨也,而聖度過加寬容,尙靳兪音,蓋不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君。變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙人唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,快伸三尺之章,遄伏肆市之典。神人之憤,庶可少洩,而似此巨魁,不可只誅其身而已。請謀叛不道罪人鍾三·鳳周,竝施孥戮之典。噫嘻痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固。貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,維一·大洙,無非邪類,相識維一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也,渡海潛來,隱形慝影,如非偏惑於此,則初無相從之時,而偕弟屈膝,前席之相體甚恭,與婢慣面,內室之酒食頻來。通用錢貨,情誼倍加慇懃,輸送魚脯,饋遺從又絡繹。甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里之外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋肝黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸。而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而絶滅倫綱。潛懷不軌之圖,敢生射天之計,遂乃越海招寇,謀危邦國,至於年前海沿之撓,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮大地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民。不待泄玉·千禧之祕傳帛書,而自有廣東·澳門之直通赫蹄。國人之曰可殺,猶屬緩聲,王法之所必誅,不宜少淹。及其捕招之出,而情跡又著,逮使之發,而罪人斯得。天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口。至使凶身,任其經斃。三尺之典憲未副,寸刃之自戕遽先,神人之憤,中外之惑,去益未解。此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律焉。噫嘻痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,又是凶計,此是近古所無之逆節也。臣魁成七,雖是漏綱,晩植等諸罪人,陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島滅死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計。遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典。神人之僨,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者哉?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害。究厥心腸,論其罪惡,則弼濟,〈卽〉兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀灯詩之誦傳,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,跡難容於穹隤。作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典。神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金鳳應,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間?久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人。以至於托葬募丁,設計凶憯,合兵犯邑,造意陰祕。締結匪類,綢繆黨與。斜紙軍號,負柴爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮糾結。究厥情迹,萬死猶輕,千剮難贖,至今思惟,骨戰而膽掉,髮立眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶心未暴,懿·溫之逆節未彰,神人共憤,刑法失中。此若以其身已死,而不施極律,則亂賊無所懼,而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳。端緖幾露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣。崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端,妄引經傳,顯有指斥,其在疎不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無窮不敬,莫此爲甚。所謂爻像失和者何事也,聽聞乖當者何語也?有識者之長吁短歎,耳語目說者,果指何人也,無輔於治,後世疵議云者,指斥何事也?字字陰慝,節節凶悖,何忍萌心發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡。此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉?荒悖之說,發於疏章,字字奸黠,節節謬妄,犯分干紀,眼無君父,此誠天地之所不容也。淵鑑悉燭,以脅迫爲敎,罪惡昭著,情狀畢露,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿情方洩而愈鬱。請金甲島圍籬安置罪人孫永老,亟令王府,更爲設鞫,嚴覈得情,快正典刑焉。答曰,不允。
掌令吳麟泳啓曰,新除授行大司憲趙性敎,時在全羅監營任所,掌令趙益元,時在京畿抱川地,持平任尙鎬,時在廣州地,王用周,時在開城地。請竝斯速乘馹上來事,下諭。答曰,許遞。
司諫愼錫九啓曰,梟示罪人性世,與極逆載榮,一而二二而一也。換着軍服,潛入宮庭,粧出纏帶,暗售綱打,是何等排布設施凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。新除授獻納尹相賢,時在全羅道高山地,正言尹相殷,時在黃海道長連地,盧應吉,時在慶尙道尙州地。請竝斯速乘馹上來事,下諭。答曰,不允。下諭事許遞。
前持平李學年疏略曰,方今宗社之危,迫在呼吸,臣豈敢泯默哉?異舶遍滿沿海,島夷闖入沁都矣。夫國家之有沁都也,猶人之有咽喉也。今凶酋無難入遽,而沿海防兵,列邑鍊卒,不敢發一矢鳴一砲,有險金湯,爲渠巢穴,末流之禍,有不可勝言。賊兵,不過海寇之抄略者,以我十年蓄銳之兵,一擧用之,期日勦滅也,若其蛟鰐之類,溪壑滋長,窟宅旣定,猝難討滅。伏乞聖明,赫然斯怒,命將選兵,不日攻討,使凶穢之類,不敢雜處於我境焉。省疏具悉。廟堂自有措處,爾不必如是煩聒矣。
丙子正月二十日未時,上御修政殿。藥房入診,大臣·政府堂上引見同爲入侍時,都提調朴珪壽,提調金有淵,副提調沈履澤,假注書缺,記事官趙東萬,右承旨徐正淳,事變假注書吳益泳,記注官白時洽,記事官尹瑱領,府事李裕元,領敦寧金炳學,判府事洪淳穆,領議政李最應,右議政金炳國,政府堂上金大根·金世均·趙秉昌·金炳㴤·金炳德·閔奎鎬·金在顯·李㘾·李容熙·徐衡淳·鄭岐源·趙龜夏·李源命·鄭健朝·洪祐吉·金翊鎭·趙基應·金壽鉉·金炳地·沈承澤·閔致庠·任商準·金元植·洪鍾雲·李根弼·徐相鼎·梁憲洙·李鎬俊·金輔鉉·尹滋德·金尙鉉·金始淵·李熙昇·徐承輔·趙寧夏·南廷益·閔泳穆,直閣金永哲,司諫愼錫九,掌令吳麟泳,校理趙東弼,以次進伏,醫官李重植·李基徹·金在瑚·鄭楫,進伏楹外訖。上曰,史官分左右。珪壽,進前問候訖,各殿問候訖。上曰,春日,每多風寒也。炳學曰,是謂惻寒也。上曰,日本,三百年修好之地,今以書契事,有此多日相持,甚可叵測。自政府預爲講究,以爲停當之策,似好矣。裕元曰,臣等,日日來會政府,商確久矣,而見今彼人之狡黠,畢乃似不歸順矣。炳學曰,彼人,雖云修好而來,許多情狀,非修好,卽構釁也。未知竟當如何,而臣等,方日會商確矣。淳穆曰,敵國外患,何代無之?苟是朝廷處置得宜,衆心成城,自然歸順矣。珪壽曰,日本稱以修好,而帶來兵船,其情叵測矣。旣云修好之使,則未可自我先攻,而如其有意外之事,則不可不用兵矣。第念三千里封疆,如果宜內修外攘之方,致國富兵强之效,則蕞爾島國,豈敢來窺畿甸,恣行恐嚇,乃至於此乎?誠不勝憤惋之極矣。最應曰,臣等見狀啓之登聞者,而彼人情狀,極爲叵測,日會政府,商確措處之方矣。炳國曰,彼人情狀,果其修好而然乎?下去大官,連日相接,待其所報,當有講究之策矣。上曰,今日時原任大臣入侍者,卽爲此事而然也。諸大臣,爛加商議,善爲停當也。上命醫官入診。李重植等,以次入診,退伏楹外,奏曰,脈候左右三部調均矣。裕元曰,自內連進調理之劑乎?上曰,前冬則果連服,而今則停止矣。裕元曰,地黃湯,果好劑也。臣於燕行時,多服此劑,所以無事往還者,卽此劑之效也。上曰,果好劑也。上命醫官先退。最應曰,政府會坐,送勅後更會,故敢此仰達矣。上可之。上曰,副勅,別無求請云矣。裕元曰,臣於留燕之時,已聞其聲名矣。上曰,副勅,雖無所求,惟獨無別給乎?裕元曰,聖敎至當矣。致庠曰,副勅旣無求請,則例贈外,不可遽爾加贈矣。上勅別求請諸種,今方各二件辦備,使任譯輩,先爲通議副勅後,依上勅求請物目,一體入給恐好矣。上曰,使任譯先通後,贈給誠好矣。勅行之所貴者,惟銀子也,今番,須擇品以給,可也。致庠曰,方以天銀備給,取光以置之矣。上曰,今勅所求者,奎章全韻·玉篇云矣。仍敎曰,中國通官,卽我國譯官之類乎?裕元曰,然矣。上曰,遠接使,與兩西道伯,入見勅使時,上·副勅立迎云,可知其禮待矣。上·副使之官職,至於幾品乎?裕元曰,上使一品,副使二品也。上曰,通官,亦有品秩耶?裕元曰,本是七品也。上曰,今見沁都狀啓,則彼人,有約條十三件云矣,而姑未來報,雖未的知,第一設館通商者。旣有倭館之開市,則有何更設乎?淳穆曰,彼之所請,旣有所開端,叵測之情狀可知,此必有相持之慮矣。上曰,中國人所食,日爲幾次乎?裕元曰,素不多啜,每於宴饗之時,若爲强勸,則似有厭煩之意矣。上曰,日前見其迎勅之習儀,則其間,甚爲遲緩,至於當日,其儀節,想必支離也。炳學曰,然矣。上曰,上·副勅,於中路,乘四人轎而來云,慮其馬弱而然耶,或人轎之取便耶?裕元曰,臣亦聞之。上勅,乘遠接使之轎,副勅,乘海伯之轎云矣。上曰,馬不健實,必以爲慮之致也。裕元曰,近來驛馬與邑馬,甚玄黃矣。臣今番之行,以轎馬不實,艱辛往還矣。上曰,驛馬之不實,各邑吏屬之或有弄奸之致耶?珪壽曰,馬政,有國之大事也。古稱千乘之國,萬乘之國,皆以馬數也。一乘爲四馬,則千乘之四千馬,萬乘之四萬馬,亦皆計田出車者也。我國八路驛置,本是高麗太祖之所設,而大小驛名,皆麗祖所名,載在高麗史矣,悉給膏腴田土,以爲養馬之資。至于我朝,因用其制,至今依舊,而近來百弊之生於其間,不可勝言。田土則有賣買冒耕之奸,馬匹則有駑苟充之習,遠近各驛,今益凋敗,至有上國使命之行,馬仆轎危之患,誠是有國羞恥,不可使聞於他人者也。此宜大加釐革而整頓之者矣。上曰,然矣。自政府申飭,期有實效,可也。最應曰,謹當依下敎申飭矣。上曰,出陣將卒,當此日寒,似難防守,故屢次勞問,則別無受病云,甚幸矣。炳國曰,聖敎若是縷縷,防守將卒,若承聞,必當感恩,而其居處饋飯等節,已爲申飭,勿費聖慮焉。上曰,玉堂,初次筵奏,善爲周旋,嘉尙矣。裕元曰,筵體動作,此乃家庭聞見也。初登筵之人,果如是善爲奏對也。上曰,次對爲之。最應曰,客使入京,只隔日矣。今番迎接,事體尤別,先自郊館,以至殿庭,班聯則必整齊,毋敢擅離,雜人則必痛禁,毋敢紛遝,而若有不善糾察之弊,則館伴及兵判,各該將臣,從重論警之意,嚴飭,何如?上曰,每有申飭,而竟致紛遝,亦係紀綱,今番則依所奏別般操束,可也。出擧條最應曰,倭船,已入沁而下陸矣。備禦之策,今方講究,而此際閭里之間,煽動搔擾,或無怪焉,而悖惡頑濫之徒,夤緣乘時,凌逼之習,竊發之患,在在入聞,誠非細憂。大抵國之所以維持者,惟曰名分也,法綱也,苟名分正而法綱嚴,則縱有外至之憂,亦不足深憂也。傳說攸及,多有可駭,而禁暴戢盜之政,寥寥無聞,朝家之設置捕廳與鎭營,其意安在哉?目下安輯之方,莫先於此,嚴飭京外,隨現直捉,亟用重律,而如或一向蕩弛,則該捕將,啓稟重勘,各鎭將先罷後拿之意,分付,何如?上曰,此時竊發之患,尤當各別禁戢,依所奏爲之,可也。出擧條最應曰,登科十年人,依法典陞六事,分付銓曹,何如?上曰,依爲之。出擧條最應曰,朝官年九十人加資,已有年前筵奏矣。今亦有應資人云,依例加資,此後則不必每每煩稟,自該曹直爲施行事,定式,何如?上曰,依爲之。出擧條炳國曰,國家門戶之地,彼倭之肆然下陸者,欲恣侵凌而然乎,欲構釁隙而然乎?藉曰修好而來,捨萊館原定之所,遠涉層溟,轉入沁府,此果修好而然乎?見今憂虞之會,莫此時若也。第其備豫之方,惟財用是矣,而公納愆滯,玩日惕月,中外儲蓄,到處罄竭,凡係緩急,策應無路,公私事計,莫知攸屆,誠亦岌岌乎殆矣。且無恒産無恒心者,因此有事之際,小而穿窬,大而劫掠,自京師遠至鄕鄙,在在搔擾,景色危悖,貧富俱困,顚連在前,都是紀綱不立,無所顧畏故耳。夫紀綱不能自立,必有所繫而立。黜幽陟明,立朝廷之紀綱,信賞必罰,立四方之紀綱,此在殿下一轉移間事也。伏願懋哉懋哉。上曰,諸般預備之策,惟在廟堂之商確措處,而今此勉戒,又如是切摰,敢不服膺?出擧條履澤曰,諸宰奏事。致庠曰,無所奏矣。履澤曰,臺諫所懷奏之。錫九曰,目今倭船,侵泊沁都,托以修好,充其所願,久留不去,則必當奮揚威武,逐出域外。殿下,日御講筵,頻接臣隣,則堯·舜之治,庶幾復睹矣。伏願懋哉懋哉。上曰,所陳,當留念矣。麟泳曰,人君學問之道,貴在誠勤,誠勤之道,貴在自强不息。今當歲籥載新,陽和漸敍,頻接臣隣,討論經史,考驗歷代治亂之蹟,亦是學問中一事也。伏願懋哉懋哉。上曰,所陳,當留念矣。出擧條履澤曰,玉堂所懷奏之。東弼曰,伏念帝王爲治之要,卽惟學問而已。殷家之終始典學,周王之緝熙光明,實是後辟之柯則,萬世之龜鑑也。政宜召接臣隣,討論經史,益加涵養之工,則在今日內修外攘之道,不外乎此,而與殷家·周王比隣矣。惟殿下,懋哉懋哉。上曰,所陳,當留念矣。出擧條上命史官就座,仍命大臣先退。又命退,諸臣以次退出。
上在景福宮。停常參·經筵。
政院啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,右副承旨進去。
以別兼春秋趙昌夏·金羽均牌不進罷職傳旨,傳曰,只推。
以弼善吳長善牌不進罷職傳旨,傳曰,只推。
政院啓曰,左右史不可不備。別兼春秋趙昌夏·金羽均,旣有只推之命,竝卽牌招,推移入直,何如?傳曰,允。
又啓曰,大司憲,掌令一員,持平二員未差,執義李晩燾,掌令吳麟泳牌不進,監察茶時之意,敢啓。傳曰,知道。
又啓曰,卽見忠淸兵使元世禎異船形迹狀啓,則今月十七日封發者,今始到院。時急邊報之如是遲滯,事甚疎忽,極爲未安。從重推考,何如?傳曰,允。
又啓曰,守臣,如非拿問與削黜,則凡狀啓,毋得以判官替行,而江華留守趙秉式,謂遭人言,廢却公務,彼人下陸狀啓,使判官,替行封啓。原狀啓,係是邊情,雖不得不捧入,事體所在,誠極未安。推考,何如?傳曰,允。
又啓曰,因三軍府草記,今此勅使迎送動駕時,左邊捕盜大將白樂禎,以訓鍊都監中軍,慕華館出去,右邊捕盜大將金箕錫,以武衛所別將,先廂隨駕矣。在前如此之時,有曾經大將權察之例,回鑾間,知宗卿李東鉉,姑令察任事,允下矣。權察左右邊捕盜大將李東鉉,卽爲牌招聽傳敎,何如?傳曰,允。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
春坊前望單子入之,兼文學尹用求添書落點,兼司書朴熹陽落點。
江華判官朴齊近狀啓,留守趙秉式,謂以遭此人言,情跡惶蹙,廢却公務,不得已替行事,傳曰,前後批旨,果何如,而沁留之謂有人言,又此廢務,是何道理也?當此有事之時,以不當引之事,不顧公事緩急之別,而如是撕捱,亦非大關紀律者乎?事當重勘,而姑令戴罪擧行,自廟堂措辭嚴飭,卽爲視務,更毋敢以替行登聞之意,三懸鈴行會。
奎章閣啓曰,守宮檢校直閣鄭健朝,待開門牌招,何如?傳曰,允。
吏曹口傳政事,禁府都事金勝均,典設別提金顯澤,以上相換事承傳。
傳曰,明日出宮內門路,以崇陽門爲之。
侍講院啓曰,上番連日闕直,事甚未安。兼弼善趙龍鎬,迎勅都監進,弼善吳長善,旣有只推之命,兼輔德李世用,由限已過,與文學李憲稙,竝更牌招,推移入直,何如?傳曰,允。
又啓曰,卽接翊衛司所報,則今二十二日迎勅擧動敎是時,本司,當爲全數進參,而右翊衛宋秉瓚,右衛率尹滋善,合三呈旬,左副率金應漢,右侍直宋鍾五,右洗馬金疇鉉嫌不進,無以備員爲辭矣。令政院稟旨變通,以爲備員陪從之地,何如?傳曰,允。許遞,口傳差出。
又啓曰,新除授兼文學尹用求,兼司書朴熹陽,竝卽牌招察任,何如?傳曰,允。
又啓曰,新除授輔德李載兢,卽爲牌招察任,何如?傳曰,允。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
摠戎廳啓曰,楊花津防守將卒,無事經夜之意,敢啓。傳曰,知道。
又啓曰,武衛所知彀官禹昌臣等,黃牛四隻·淸醬二瓮,敎鍊官金學善等,繩鞋一千部,別武士朴榮臣等,繩鞋五百部,書吏吳相鶴等,錢文五百兩,來納本陣,願助軍需之意,敢啓。傳曰,知道。
迎接都監啓曰,卽接遠接使文移,則勅使入京日,百官見官禮,停免云矣,敢啓。傳曰,知道。
又啓曰,卽接遠接使謄移,則副勅,出給高陽碧蹄館所製七絶一首,請揭于館壁,故原本下送該郡,使之勅行回還前入刻懸板,而詩本謄書上送矣。正書以入之意,敢啓。傳曰,知道。
又啓曰,勅使齎來賜物,遠接使別定差使員桃源察訪李根脩,先送都監矣。令尙衣院官員,呈納承政院之意,敢啓。傳曰,知道。
摠戎廳啓曰,瓮津主人李應遠沈菜一瓮,南陽主人白完世沈菜一瓮,靈光主人申錫箕沈菜一瓮,來納本陣,願助軍需之意,敢啓。傳曰,知道。
吏曹啓目,權知承文副正字李晩魯·姜聖喜,權知成均館學諭朴植·尹應斗,俱以登科後年滿五十,依法典六品職遷轉,何如?啓,依允。
蔚山府使張錫龍疏略曰,伏見副護軍鄭矯疏下者,以臣爲臣先祖文康公請下板疏,誤引鄭文穆請廡疏批事追罪焉。第臣先祖,與鄭文穆,生竝一世,故躋廡之請,每爲合疏。正廟朝批旨若曰,兩先正經術行誼,予所欽尙爲敎。哲廟朝始爲分疏,而先批鄭文穆疏若曰,先正問學淵源之正,士林此論之發久矣爲敎,批臣先祖文康疏若曰,纔已批諭於鄭文穆疏爲敎。以臣愚迷之見,先正二字,爲蒙上文,而向疏中援引矣。噫,彼鄭矯,爲此格外之疏,欲爲擠陷者,抑獨何心?臣久居嫌悚之地,因此據陳,乞勘當律焉。臣無任云云。省疏具悉。無論本事之如何,此非煩聒者矣。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。王大妃殿,宗親·儀賓·內閣·政院·玉堂·百官單子問安。答曰,知道。世子宮,宗親·儀賓·內閣·政院·玉堂·春桂坊·百官口傳問安。答曰,知道。
大駕,詣慕華館,入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂·二品以上·六曹·大司諫口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
又啓曰,勅使回還間,事變假注書,依例別省記入直之意,敢啓。傳曰,知道。
又啓曰,明日大駕詣館所,入幕次後,大王大妃殿·王大妃殿·大妃殿問安,何承旨進去乎?敢稟。傳曰,同副承旨進去。
又啓曰,卽者義禁府都事來言,明日頒赦時,本府所管赦文書,當爲修正以入,而判義禁金在顯,有實故,次堂,例不得擧行云,何以爲之?敢稟。傳曰,許遞,前望單子入之。判義禁前望單子入之,曺錫雨落點。
以兼輔德李世用,弼善吳長善牌不進罷職傳旨,傳曰,只推。
以別兼春秋趙昌夏·金羽均牌不進罷職傳旨,傳曰,只推。
傳曰,明日出宮內門路,以崇陽門爲之。
傳曰,侍衛軍兵毛具,從便爲之。
傳曰,刑·工換房。
政院啓曰,臣容元,今日館所問安,進去下直之意,敢啓。傳曰,知道。
又啓曰,臣承命馳往館所問安,則上·副勅,以爲,勞動之餘,還內萬安,不勝欣幸,而又賜勞問,尤切感謝云矣,敢啓。傳曰,知道。
又啓曰,卽者義禁府都事來言,明日頒赦時,本府所管赦文書,當爲修正以入,而新除授判義禁曺錫雨在外,次堂,例不得擧行云,何以爲之?敢稟。傳曰,許遞,前望單子入之。判義禁前望單子入之,李豐翼落點。
迎勅都監啓曰,勅使到紅箭門,家丁十四名,使之落後,先入館所之意,敢啓。傳曰,知道。
以司謁口傳下敎曰,明日館所擧動時,善騎隊置之。
摠戎廳啓曰,武衛所監官金載禹,別軍官李健爀等,甁魚鹽二瓮·土醬四瓮,庫直金敬元等,錢文二百兩,龍虎營執事池有鳳,黃牛一隻·醢石魚五百箇,前五衛將鄭德煥,白米十石·北魚一百級·淸醬一瓮·土醬一瓮,來納本陣,願助軍需之意,敢啓。傳曰,知道。
又啓曰,楊花津防守將官·將校·軍兵,無事經夜之意,敢啓。傳曰,知道。
承文院啓曰,今此勅使齎來世子宮冊封詔書,御前賜物勅書,世子宮賜物勅書,提調一員陪進,奉安于奉安閣後,仍爲奉審之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
迎接都監啓曰,勅使,入來館所之意,敢啓。傳曰,知道。
又啓曰,勅使旣入館中,各房郞廳,輪回直宿之意,敢啓。傳曰,知道。
又啓曰,卽者差備譯官來言,勅使在館時,開閉門砲三聲,具細樂吹打云矣,敢啓。傳曰,知道。
又啓曰,卽者差備譯官來言,勅使回還時,城門砲,上·下馬砲,軍樂,依上來時例爲之云。以此知委於伴送使及開城留守·三道道臣處之意,敢啓。傳曰,知道。
刑曹啓曰,罪人金順仁,咸鏡道吉州牧遠地定配所,卽爲押送之意,敢啓。傳曰,知道。
成均館啓曰,文廟守僕李秀白汰去,代備三望受點次,別單書入之意,敢啓。傳曰,知道。
吏曹口傳政事,以李益應爲宗廟令。
兵曹口傳政事,以趙東業爲右翊衛,以鄭光淵爲右衛率,李承祐爲左副率,閔泳肅爲右侍直,鄭景朝爲右洗馬。
丙子正月二十二日辰時,大駕詣慕華館。迎勅擧動入侍時,行都承旨沈履澤,行左承旨洪遠植,右承旨朴定陽,左副承旨閔昌植,右副承旨徐正淳,同副承旨李容元,假注書閔泳奎,別兼春秋李命宰·金羽均,提學閔奎鎬,檢校直提學李鎬俊·尹滋悳·金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·李鎬翼·姜·朴鳳彬·尹用求,檢校待敎李載兢,待敎洪淳馨,校理趙東弼,修撰趙臣熙,以次侍立。時至,通禮跪啓請外辦。上具翼善冠·衮龍袍,乘轎出崇陽門。藥房提調金有淵,副提調沈履澤,進前奏曰,侵早勞動,聖體,若何?上曰,一樣矣。仍由光化門,通禮跪啓請駕少駐,諸臣上馬畢。又啓請進發,駕由鍾閣銅峴前路,出崇禮門外,駕前後鑼鼓大吹打,作行。少頃,至慕華館幕次前,左通禮跪啓請降轎,左右通禮前導,入幄次。宗親文武百官,各就位。傳曰,遠接使進前。出傳敎遠接使鄭基世進前。上曰,寒節遠程,善爲往還乎?基世曰,王靈攸曁,一行平安,且連値日候之晴佳而不甚寒,來往於歡聲協氣之中,不勝慶幸矣。上曰,上·副勅人品,果何如?基世曰,上勅,外貌甚雅飭,且接見之時,頗恭謹,而卽襲封職云。副勅,則所見甚寬厚,而是翰林出身也,文識有餘,沿路多吟詠者矣。上曰,沿路果無弊,而支勅凡節,善爲擧行乎?基世曰,關西則程途旣遠,站數稍多,而本道監司,殫心竭力,靡事不擧,館宇供帳之具,隨處修整,果善爲經過,而兩勅,亦以善待之意,屢爲致詞矣。上曰,海西·畿內兩道,亦皆善爲擧行乎?基世曰,海西亦善爲支過,而畿邑,則以船擾之致,沿海各邑,多未出待,果多兼行之邑,而道臣,爲備不虞之需,每站各儲支用之費,專賴於此,得以無頉經過矣。上曰,近來馬政,何若是疲劣,至於借乘四人轎之境乎?基世曰,此非馬政疲劣而然也。近來使臣,皆乘人轎,道臣久爲停巡,雙轎只爲把用於勅行之時。故今番自箕營於大同·魚川兩驛,各給五十緡錢,使買得轎馬,馬皆肥健甚好,而但不嫻於轎駕,所以不便者此也。兩勅,但願換乘四人轎,而自下防遮云矣。至有使任譯請借之擧,則安得不許借乎?借乘之後,大小爲便好,更托以回還時,亦以四人轎作行云,故此意,預報於迎接都監矣。上曰,勅使,亦聞倭船出來之事乎?基世曰,到坡州站,始請見兩使,槪言倭船事曰,在義州時,得見都京禮部咨文馬上飛遞者,則因總理各國衙門奏,據日本使臣呈,稱以朝鮮修好事,將爲出往,兩國相議善處,不失和氣云。上國之曲諭小邦,有此專報,極爲感頌矣。果於日前,倭船五六隻,來泊沁都,倭國差遣大官與副官,要我國亦差遣大官,判理大臣務云,故我國,亦差遣大官,日昨始行接見之禮,今因京報聞之,故玆以槪陳云。則上勅曰,本事顚末,願聞云故。略言曰,戊辰年間,倭國,一變其國制,自外務省,新修書契以來,其中有皇勅等字,故我國,答以此等字,今大下,惟中國當用之,有非交隣之國所可稱之者,相持不受,至于今日矣。上勅曰,誠是矣,副勅曰,倭情本多難測,海防戒嚴,不可疎忽矣。仍奏曰,昨夜兩勅,使通官有言曰,今番之行,專爲封冊世子,方在沖年,雖不得如例行禮,若不得一瞻而還,而兩宮皇太后,必有下問,則其將何以仰對乎?今値寒節,惟溫堗中挾持扶擁,必爲一瞻,以存事面爲好之意,言於遠接使云云矣。上曰,聞已例,亦無接見之時云矣。基世曰,已例,雖未得知,勅使之言,旣如此,故所以仰達矣。上曰,當更商量處之也。上命遠接使先退,又命承史,以次退出。小頃,勅使到北作門信地,訓局別破陣,放砲三聲畢。左通禮跪啓請出次,左右贊禮前導,就祗迎位,宗親·文武百官,以次侍立。詔書龍亭至,通禮跪啓請鞠躬,上鞠躬,龍亭過後,左通禮跪啓請平身,上平身。大臣進前問候訖。左通禮跪啓請乘轎,上乘轎。由敦義門,入光化門·興禮門,至勤政門,左通禮跪啓請降轎,上降轎,入小次。履澤曰,司甕院官員,擧行之際,行步遲緩,揆以事體,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。又奏曰,禁辟申飭,前後何如,而今日殿庭,不能禁飭,以致雜遝,揆以擧行,萬萬駭然。當駭禁喧郞廳,所當重勘,而本院請推之外,無他可施之罰,何以爲之乎?上曰,拿處,可也。當該司甕院官員,事過後拿處事,駕前下敎,當該禁喧郞廳拿處事,駕前下敎。問安承旨復命後,小頃,勅使及詔書至。左右贊禮前導,就祗迎位。詔書龍亭,由正門入,勅使下輿從入。左通禮跪啓請鞠躬,上鞠躬,龍亭過後,上平身。龍亭陞殿,上還入小次。引禮引勅使,詣黃幄內,捧詔書,由正門入就殿內。勅使捧勅書及誥命,各置于案,引禮引勅使就位。左通禮跪啓請出次,上出次,就拜位,行四拜禮。司香二人,三上香,上俯伏興平身,宗親·文武百官同。贊禮導上,由西階至殿戶外。承旨二人前導,入詣受勅位,北向立。勅使稱有制,承旨啓請跪,上跪。勅使奉詔書,西向授,上受覽訖,授近侍還置於案。勅使又奉誥命立傳,上受覽訖,亦置於案。勅使奉賜物立傳,上受之,授近侍還置於案。上出殿階上,東向立,捧詔官校檢韓龍珪,兵曹佐郞崔奭圭,宣詔官校理金晩植,展詔官禮曹正郞吳仁泰,兵曹正郞姜永壽,由東階陞。奉詔官詣詔案前,勅使奉詔書,授奉詔官,由正門出就宣讀位,引禮引勅使,出至殿階,西向立。奉詔官以詔書授宣讀官,宣讀官以授展詔官,跪受立對展。宗親·文武百官跪,宣詔官宣讀訖,奉詔官奉詔書,入置於案,俱降復位。宗親·文武百官,俯伏叩頭興平身。引禮引勅使,還入就位,贊禮導上降復位。左通禮跪啓請鞠躬四拜興平身,上行四拜禮,宗親文武百官,行四拜禮訖。左通禮跪啓請禮畢。引禮引勅使,出就次,贊禮導上入小次。詔書及誥命盛龍亭,賜物盛彩轝入內。承旨啓請遣史官問安于勅使。泳奎承命,詣勅使幕次問安,回傳于承旨,承旨以司謁入奏。接見時至,左通禮跪啓請出次。上出次,贊禮導上至西正門外。引禮引勅使,由東正門入就殿內拜席頭,西向立。承旨二人,導上由西正門入就殿內拜席頭,東向立。上命御前通事二人,譯官通事二人,請行再拜禮。兩勅云不敢當。命傳語曰,是禮也,不敢從命。兩勅又辭曰,不敢當。命傳語曰,賓主初見,禮不可廢,況僉大人,奉皇命遠臨,敢不如儀?兩勅云願行揖禮。命傳語曰,大人有命,不敢不從。當行揖禮,而拜無交拜之禮,則亦不可以交揖。主人先揖,大人答揖,而一時竝揖於兩大人,亦涉欠敬,先揖上勅大人,次揖副勅大人好矣。兩勅云如命。上行揖禮,兩勅亦答揖,揖禮畢。上曰,皇上氣候,何如?勅使曰,萬安。上曰,兩宮皇太后氣候,何如?勅使曰,也是萬安。上曰,諸王貝勒平安否?勅使曰,皆平安。上曰,天時寒沍,道路險遠,僉大人勞撼旣多,無甚損節?勅使曰,好來。上曰,小邦所被皇恩,與天無極,每有控告,輒蒙準施,而今玆儲嗣冊封,不常循例,特爲允許,請价纔返,誥勅隨頒,貴价銜命,恩敎鄭重,格外賞賜之物,若是便蕃,海外偏邦,何以得此?一國上下,歡欣感祝,惟有北望攢手而已。勅使曰,都是我皇上恩德,我們何切之有?上曰,世子之郊迎受誥,在禮卽然,而僉大人,深諒其幼沖,特許停免,此莫非僉大人仰體皇上德義,隨事軫念,無所不至,尤極感幸矣。勅使曰,王世子年紀不大,自然是不得盡禮。上曰,奏价之回,伏承皇太后口諭下者,則今番冊封,爲朝鮮慶典,覽奏極爲欣悅,諸使臣供給,均須鮮美也。小邦臣民,蹈舞欣忭,不知所云矣。僉大人還朝之日,以感恩祝聖之意轉奏,萬萬企望矣。勅使曰,容俟還朝日轉奏。勅使請大王大妃殿候安。上曰,氣力泰平。勅使復請王大妃殿·大妃殿候安。上曰,氣力俱爲泰平。勅使曰,我們與王世子,得一接面如是好,只是天氣冷,似不便當。上曰,天不甚冷,有何難便?勅使曰,尊命如是,敢請暫面。王世子接見後,上勅曰,今見王世子,容貌非凡,且多福氣,國王之福,生民之幸。上曰,過蒙奬詡,何可承當?上曰,僉大人,光臨海外,專爲小邦冊禮之事,卽於接待之道,又當竭力,而小邦凋殘,沿路供億,不能成樣,不勝慊愧矣。勅使曰,一路供億,十分稱當,這都是盛念攸曁,多謝多謝。上曰,僉大人,仰體皇上字小之德,俯念小邦凋弊之狀,宴饗·軍威等應行之事,竝許蠲免,厚意維切感謝,供待盡涉疎略,在主人之道,誠甚不安矣。勅使曰,小小除弊,何足爲謝?上曰,皇華遠辱,遐陬動色,願行茶禮,略表微忱矣。勅使曰,敢不拜嘉茶?上曰,通官以下賜茶,何如?勅使曰,敬依。上曰,膳羞雖甚不腆,許開小宴,以伸區區情悃也。勅使曰,酒菜曰都好,盛意多感。上曰,通官以下饋酒,何如?勅使曰,敬依。上曰,一酬一酌,賓主之禮也。顧此淺量,未能多酌,僉大人,幸賜恕諒,更進數酌,勿孤此意也。勅使曰,醉飽以德。上曰,僉大人跋涉之餘,勞憊必多,不敢請永夕之穩敍,而館宇凡節,雖未免撲陋,惟願善加調護,明當躬進,以探起居矣。勅使曰,明日何必復勞尊駕?仍行宴禮進饌,樂作工舞訖。勅使起坐,兩使揖送。上出勤政門外,通禮啓請乘輿,上乘輿,入崇陽門。承旨請出標信解嚴。上還內,諸臣以次退出。
上在景福宮。停常參·經筵。
大殿,宗親·儀賓·內閣·政院·玉堂·六曹·大司諫,翌日口傳問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
世子宮,宗親·儀賓·內閣·政院·玉堂·春桂坊口傳問安。答曰,知道。
大駕詣館所,入幕次後,藥房·內閣·政院·玉堂口傳問安。答曰,知道。接見還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房提調金有淵,副提調沈履澤啓曰,郊館迎勅,冒寒勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,慶源都護府使李奎璿下直,長弓一張,長箭一部,片箭一部,筒兒一箇賜給。
政院啓曰,大司憲,掌令一員,持平二員未差,執義李晩燾,掌令吳麟泳呈辭,監察茶時之意,敢啓。傳曰,知道。
又啓曰,宰臣刑曹判書金始淵,今日館所問安進去,下直之意,敢啓。傳曰,知道。
又啓曰,前銜疏之勿爲捧入事,前後飭敎,不啻截嚴,前司諫張皓根,前銜陳疏,家僮直呈,俱係禁令,且多違格。所當退却,而係是言事,雖不得不捧入,不可無警,從重推考,何如?傳曰,允。
又啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽者職帖還授人崔益鉉,陳疏到院矣。名在罪籍,肆然投章,有不可以言事循例捧入,何以爲之?敢稟。傳曰,當處分矣。原疏還給。
傳曰,諸司預備。
以江華留守趙秉式狀啓,嚴旨之下,雖不得不視務,而情跡去益難安,惶恐待罪事,傳曰,勿待罪事,回諭。
政院啓曰,卽者義禁府都〈事〉來言,今日頒赦時,本府所管赦文書,當爲修正以入,而新除授判義〈禁〉李豐翼,有身病,次堂,例不得擧行云。判義禁卽爲牌招,何如?傳曰,允。
傳曰,侍衛軍兵毛具,從便爲之。
傳曰,崔益鉉,方在臺啓未停之中,而謂以言事,無難投疏,持斧來伏於蹕路之傍,事極駭然。令王府拿囚。
政院啓〈曰〉,臣以大王大妃殿·王大妃殿·大妃殿問候,進去下直之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
禮曹啓曰,今此王世子冊封受勅翌日陳賀諸道所封箋文中,仁同府使申肯鉉,明川府使任原鎬,靈巖郡守李奎大,祥原郡守許璡,雖非應封官,俱以別軍職封進矣。一體看審捧入,而忠淸兵使尹相定,旣以身故,所封箋文,依前例不爲捧入之意,敢啓。傳曰,知道。
又啓曰,今此王世子冊封受勅翌日陳賀時,水原留守宋近洙,楊根郡守徐臣輔,賀箋不爲封進,事體所在,誠極未安。竝推考,何如?傳曰,允。
又啓曰,今此支勅時,副勅,一二通官別求請各種,別單書入之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
摠戎廳啓曰,去夜楊花陣防守將官·將校·軍兵等,無事經夜之意,敢啓。傳曰,知道。
迎接都監啓曰,卽者差備譯官來言,勅使明日欲爲回程云。故臣進西宴廳,依例請留之意,敢啓。傳曰,知道。
吏曹啓曰,今此王世子冊封受勅陳賀頒敎時,別歲抄,當爲稟旨書入,而去十二月二十一日書入別歲抄及正月初一日書入別歲抄,竝未啓下,故不得循例書入之意,敢啓。傳曰,別歲抄書入。
迎接都監啓曰,卽者差備譯官來言,上·副勅願呈名帖進獻物種別單,故令司譯院領納之意,敢啓。傳曰,知道。
敎中外大小臣僚·耆老·軍民·閑良人等書。王若曰,名位定貳極之尊,邦本益固,恩典侈七章之錫,皇華頤宣。斯乃建元子于東,冞切拱居辰其北。念邦家啓重熙之運,迺元良膺長發之休。雲虹協瑞,星海騰謠,粵自誕彌之始,麟鳳鍾氣,天日秀表,猗玆克巍之儀。聰明著於動容,睿質夙就,孝友由於根性,德器儼成。肆切擧國延頸之忱,爰遵立嗣繼體之義。顧今宗祊大計,莫先於早冊貳儲,自昔聖神相承,亦貴乎克樹正嫡。黃離吉叶,頌衣尺之漸長,蒼震位成,宜匕鬯之豫主。雖縟禮已行於本國,而封典必控于大邦。陳奏之使節纔旋,奉懿旨〈於〉準許,專价之勅璽遄降,荷殊寵於便蕃。一札昭回,布如綸而渙誥,十襲燦爛,分在笥而賁章。攀紫泥而彝憲式尊,闢靑邸而賀儀誕擧,龍光遠被,前星增輝,駿惠篤垂,上天眷命。於休一人之有慶恩,與八方而同懽,天地泰而日月繼明,帡幪大庇,雷雨解而陽春布澤,囹圄皆空。自本月二十三日昧爽以前,除謀反大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜外,雜犯·死罪以下,徒·流·付處·安置·充軍,已至配所·未至配所,已發覺·未發覺,已決定·未決定,咸宥除之。敢以宥旨前事,相告言者,以其罪罪之。在官者,各加一資,資窮者代加。於戲,貽哲命罔不在初,體周王之審諭,斂時福歸其有極,答夏民之謠歌。天保九如,方進不已,太平萬世,伊始自今。故玆敎示,想宜知悉。藝文提學李源命製進。
崔益鉉疏略曰,先正趙憲,以言事詣吉州,聞倭釁後,瀝血疏奏,在誦十疏云云。臣名在罰籍,今當賊艘入海,區區之懷,何忍自孤?臣聞賊船之報,意謂廟堂,當有定論,側聽屢日,尙無所聞,外間喧傳,意在求和,萬口同憤,四境洶洶。如其訛也,則公私幸甚,如其實也,則爲賊人地也,非爲國家也,此說施行,殿下之事去矣。以程·朱訓,揆今日事,則與賊講和,必致亂亡之禍,有五端。和出於彼之乞憐,强在我而我足以制彼,其和可恃也,今和出於彼之乞憐耶,我之示弱耶?我不備畏怯而求和,則目前姑息,而向後谿壑之慾,何以充之?所以亂亡者一也。彼之物貨,皆淫奢奇玩,而我之物貨,民命所寄而有限者也。不數年東土數千里,無復支存,國必隨亡,此亂亡者二也。彼雖托倭,其實洋賊,和事一成,邪學傳授,遍滿一國,此亂亡者三也。彼欲下陸往來,築臺而居處,以講和無說拒之,若任之,則財帛婦女之攘奪,惟意所願,此亂亡者四也。倡爲此說者,引丙子南漢事,曰講和後彼此交歡,至今若盤石,今日與彼,何獨不然?彼徒知貨色,無復人理,眞是禽獸,與禽獸和好,不知其何說,此亂亡者五也。異日華夏中國,秉春秋筆者,大書其事曰,某年某月,洋人入朝鮮,盟于某地云,則是箕聖故疆,一朝沒於腥氈也。我純祖,洋人潛入我國,譏捕誅鋤,亦我憲宗繼述,卽入譏詗,悉於顯戮,此非殿下之家法乎?朝廷諸臣,誠宜克體祖宗之意,決不當溺於目前之讌安誤了矣。設令高枕安寢,無他禍患,殿下,何顔入聖之廟乎,天下後世,又以殿下,爲何如主也?殿下之意,豈不曰彼來者,是倭而非洋,其所執言者,旣曰修好,則與倭修舊,亦何害云,則以臣愚見,大有不然者。設使彼是眞倭非洋,古今懸殊,不可不察。年前北來摠理司文字,有法·美二國與倭竝出之說,昨年東萊訓導傳說,有倭人,請立靈祠,請勿禁異服人,今倭之來者,服洋服,用洋砲,乘洋舶,此倭洋一體之明證。況去月北咨,專爲今番倭舶之來,而其中,乃有丙寅敗歸,是洋非倭,則與倭修舊之日,是與洋結和之秋也。以與倭一事,爲殿下陳之。大官出見之初,堂堂聲言于彼曰,洋賊之獸行蠱惑者,以言乎天地父母之前,則卽是所不容之賊子也,以言乎聖王之世,則是爲必誅之亂臣也。天下萬古,皆得以誅之,若黨助則直是拂人之性者也,貴國,尊信孔·朱久矣,今因彼輩之所脅而爲之前導,深爲貴國代羞也。春秋之法,亂臣賊子,先治黨與,有王者作,則貴國,當先洋賊而伏法矣,其極圖之。鄙國斥洋一事,以爲祖宗以來勿替之家法,今與貴國,不得修舊,豈特書契稱濫,爲可給哉?貴國,自今若能幡然,嚴絶洋賊,然後姑可講定,如不能則卽日回舶,不宜久留,自速敗亡。如是聲言,然後隨其所接而處之以義,則可以名正言順。奈之何計不出此,爲其所瞞哉,敢因麗朝禹倬·先正趙憲故事,持斧伏闕。伏願亟正大策,而朝紳之間,一有主和賣國,率獸食人之計者,置之大辟焉。如其不然,臣目見域中人沒於禽獸,不願靦面苟活爲伍,乞以此斧加身顯戮,使得歸陪二聖於地下,亦朝廷之大恩。
前司諫張皓根疏略曰,臭類之匪賊,闖入內洋,沁都之下陸者,數至四百,而屯處已多日矣。幾百年保障訓鍊之地,開門納賊,任其跳踉,此何說也,此何事也?彼之約束講定,有十三條件者,尤極叵測。到此地頭,君臣上下,固當以一部〈義理〉,誓死擯斥,而朝紳之日會政府,未聞施發之擧,庭臣之或有論奏,旋蒙罷竄之典,以塞忠諫之路,未有拔本之策。目下至務,惟在嚴束營制,另擇人才,要害緊防,則異舶之蕩掃,期於時日矣。奈之何以不先犯三字,把作翫揭之長策乎?砲軍上來,無不感憤效死,大小人情,不謀而同,乘此機會,速下哀痛之音,激起軍民,背城一戰,轉危爲安,國家幸甚。臣無任云云。
傳曰,張皓根疏之譏訕廟堂,已是無嚴,末端句語,尤極絶悖,恐動脅持,無所不至。此輩情態,寧不痛惋?張皓根,施以島配之典。
丙子正月二十三日午時,大駕詣南小館擧動入侍時,行都承旨沈履澤,行左承旨洪遠植,右承旨朴定陽,左副承旨閔昌植,右副承旨徐正淳,同副承旨李容元,假注書缺,記事官趙東萬,別兼春秋李命宰·金羽均,提學閔奎鎬,檢校直提學李鎬俊·尹滋悳·金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·李鎬翼·姜·朴鳳彬·尹用求,檢校待敎李載兢,待敎洪淳馨,校理趙東弼,修撰趙臣熙,以次侍立。時至,通禮跪啓請外辦,上具翼善冠·衮龍袍,乘轎出崇陽門。藥房提調金有淵,副提調沈履澤,進前奏曰,侵早勞動,聖體,若何?上曰,一樣矣。仍由光化門外,入幄次。通禮跪啓請進發,由鍾閣·銅峴前路,至南小館降轎所。通禮跪啓請降轎,上降轎入幄次。承旨啓請遣史官,奉御帖問安于上·副勅。東萬,承命詣館所問安,兩勅曰,不敢當。雙手奉御帖,還授通事曰,極爲不安。東萬回傳於承旨,承旨以司謁入奏。小頃,通禮跪啓請出次,上出次。通禮前導,入正廳西階下,引禮引兩勅,迎于東階下。上命傳語曰,大人先陞。兩勅云不敢當,請國王先陞。命傳語曰,大人當先陞,主人何敢先陞?兩勅云不敢當,請同陞。上由西階陞廳,東向立,兩勅由東陛陞廳,西向立。命傳語曰,請行再拜禮。兩勅云不敢承命。命傳語曰,禮不敢廢。兩勅云請同行揖禮。命傳語曰,大人久立未安,奉大人命。同行揖禮,就椅訖。上曰,時原任大臣入侍。東萬,承命往諭于大臣入侍。上曰,日寒如此,館宇湫隘,僉大人勞撼之餘,夜來起居,何如?勅使曰,公館乾淨,預備都好,頓覺身穩。上曰,館所支待之節,非不另飭,而多有未宜之歎,不勝慊愧矣。勅使曰,一切款待,極荷厚念。上曰,上勅大人尊庚,幾何?上勅曰,三十七歲。上曰,副使大人尊庚,幾何?副使曰,四十八歲。上曰,僉大人,卲齡遠役,少無愆損,仰賀仰賀。勅使曰,我們,年尙不老,且伏皇靈,得免疾恙。何況一路支供,靡不便當。勅使曰,昨遣中使,多蒙厚賜,深感深感。上曰,不腆菲品,何必多謝?上曰,僉大人所送之物,俱飾珍品,感謝感謝。勅使曰,行篋甚澁,微物表忱,還切慙愧。勅使曰,王世子,昨日冒風,別無所損否?上曰,好在。副使曰,昨見王世子,儀範夙就,大有福氣,爲貴邦萬幸。上曰,眷受至此,可感可感。僉大人,又以多品送賜世子,多感多感。勅使曰,雖非佳品,欲王世子長後見此,可結永世之好。上曰,日本人,以書契事,率兵船來泊畿沿,謂有約條,又此相持,而向有摠理衙門飛咨之擧,不勝感謝。勅使曰,路上,早聞此話,客心不安,深望貴國,預設防禦爲好。但書契相持,可欽可欽。上曰,僉大人還朝之日,亦以此意,轉達天陛,深所望也。勅使曰,竝當轉奏。副使曰,聞此有設館之說云,果有此否?上曰,此非欲設館于江華者也。副使曰,雖不知欲在何處,聞甚不安。上曰,昨日暫奉,未獲穩敍,耿耿餘懷,經宵曷已。願以茶果,以伸未罄之誠矣。勅使曰,昨蒙厚接,今又俯存,猥當盛禮,愧感交多。上曰,通官以下賜茶,何如?勅使曰,敬依。上曰,數品宴禮,未免草草,强加下箸。勅使曰,敬依。上曰,僉大人之遠臨海外,實不易得之會,豈勝欣愜?館舍疎陋,膳羞菲薄,極知其未安,而更願多日安息,以做穩攄,是所望也。勅使曰,此時歸心,一刻爲慮,果難久留。上曰,僉大人之原隰驅馳,亦旣久矣,幸望勿孤請留之至意,安心少駐也。勅使曰,謹欲趲程,不敢遵命。上曰,尊意雖如此,在我心實是悵然,更留一日,有甚妨礙?勅使曰,承勸至此,安得不遵?上曰,竊欲竟日奉話,而久坐寒廳,恐損貴體,請辭歸。勅使曰,頒敎已久,天色晼晩,待御難留,願早回駕。上曰,館宇雖未便適,更願僉大人善爲調息。當於旋旆之日,奉別於郊館矣。勅使曰,伊日,勿須遠臨郊館。仍行茶禮,進饌樂作,完盃禮訖。勅使起座。上與兩勅揖,兩勅亦答揖。贊禮導上出至西階,引禮引勅使至階下。上出宴享廳西中門,大臣問候訖。履澤曰,申時之來呈省記,例也,而今日吏曹郞廳,趁不待令,以致省記之闕呈,事未前有,萬萬未安。當該郞廳,所當重勘,而本院請推之外,無他可施之罰,何以爲之乎?上曰,拿處,可也。通禮跪啓請乘轎,上乘轎,仍進發,駕由光化門,至崇陽門外,上降轎乘輿,入崇陽門,承旨請出標信解嚴。上由永化門還內,諸臣以次退出。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,臣昌植,今日館所問安,進去下直之意,敢啓。傳曰,知道。
又啓曰,明日大駕詣慕華館,入幕次後,大王大妃殿·王大妃殿·大妃殿問安,何承旨進去乎?敢稟。傳曰,同副承旨進去。
又啓曰,卽者義禁府都事來言,今此頒赦時,本府所管赦文書,當爲修正以入,而判義禁李豐翼,有身病,次堂,例不擧行云。判義禁,卽爲牌招,何如?傳曰,許遞,前望單子入之。判義禁前望單子入之,金世均落點。
政院啓曰,臣馳往館所問安,則上·副勅,以爲俺們穩宿,而屢承勞問,益不勝感謝云矣,敢啓。傳曰,知道。
又啓曰,大司憲,掌令一員,持平二員未差,執義李晩燾,掌令吳麟泳牌不進,監察茶時之意,敢啓。傳曰,知道。
又啓曰,卽者副校理趙東弼,以其親病,陳疏徑出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者義禁府都事來言,本府所管赦文書,當修正以入,而新除授判義禁金世均,嫌不進,次堂,例不得擧行云。何以爲之?敢稟。傳曰,許遞,前望單子入之。判義禁前望單子入之,李昇應落點。
傳曰,都承旨·右承旨許遞,前望單子入之。承旨前望單子入之,閔泳穆·李世用落點。
傳曰,領議政·都承旨,別慰使進去館所。
傳曰,明日出宮內門路,以崇陽門爲之。
政院啓曰,都承旨,別慰使進去館所事,命下矣。新除授行都承旨閔泳穆,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣泳穆,以別慰使,進去館所,下直之意,敢啓。傳曰,知道。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
議政府啓曰,卽見接見副官謄報,則以日本使臣修好通商事,謄上條規冊子,而請令廟堂稟處矣。我國之與日本,三百年信使修睦,設館互市,而年來,雖以書契事相持,然今於續好之地,不必牢拒其通商。而至於修約等節,不容不爛加商確,兩相便宜。先以此意,知委於接見大官,何如?傳曰,允。
戶曹啓曰,今此支勅時,副勅別求請物種,別單書入之意,敢啓。傳曰,知道。
總戎廳啓曰,楊花津防守將卒,無事經夜之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜之意,敢啓。傳曰,知道。
迎接都監啓曰,卽者差備譯官來言,回禮單傳授後,兩勅俱云,不勝惶感,願呈名帖,故令司譯院呈納之意,敢啓。傳曰,知道。
又啓曰,勅使入京第三日,大臣請行茶禮,前已草記蒙允,而茶禮旣已停免,床排則使之入給之意,敢啓。傳曰,知道。
又啓曰,勅使元禮單·例贈·別贈·都求請,通官以下元禮單·別求請,各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
又啓曰,上·副勅元禮單各贈給,通官·跟役等贈給,無弊入給之意,敢啓。傳曰,知道。
又啓曰,卽者差備譯官來言,上·副勅禮單馬,俱以折銀持去云矣,敢啓。傳曰,知道。
又啓曰,卽者差備譯官來言,勅使,以爲弘濟院,旣是過站,大臣·承旨,勿爲出來云矣,敢啓。傳曰,知道。
又啓曰,卽者差備譯官來言,勅使回還時,黃傘一柄,龍旗·御仗·欽差牌·肅靜牌·回避牌各一對,竝作馱以去云矣,敢啓。傳曰,知道。
又啓曰,勅使回還路程記書出,而今月二十五日,自京離發,二月初六日,當到義州云。以此意,分付伴送使及開城留守·三道道臣處,而路程記,別單書入之意,敢啓。傳曰,知道。
又啓曰,卽者差備譯官來言,副勅出給南別宮所製七律二首,請揭于明雪樓,故原本,分付戶曹,使之勅行回還前入刻懸板,而詩本,印札粧貼,下送勅行所到站入傳,而律詩,正書以入之意,敢啓。傳曰,知道。
又啓曰,卽者差備譯官來言,勅使發行軍令,明日辰初,書出云矣,敢啓。傳曰,知道。
又啓曰,臣與都承旨,承命來詣館所,進呈御帖,則兩勅,以爲昨日親臨,移時陪話,已極感幸,而又遣大臣·承旨勞問,眷念之意,去益感激云。御帖仍爲奉還,故令都監郞廳,陪進承政院,臣等退歸之意,敢啓。傳曰,知道。
義禁府啓曰,平安監司趙成夏狀啓內,中軍沈宜春,爲先罷黜,其罪狀,令攸司稟處事,啓下矣。沈宜春,時在任所,依例發遣府書吏,交代後拿來,何如?傳曰,待待命拿囚。
副校理趙東弼疏曰云云。省疏具悉。爾其勿辭往護。
上在景福宮。停常參·經筵。
大駕詣慕華館,入幕次後,藥房·內閣·政院·玉堂口傳問安。答曰,知道。送勅還入幕次後,藥房·內閣·政院·玉堂口傳問安。答曰,知道。還宮後,宗親·儀賓·藥房·內閣·政院·玉堂·二品以上·六曹口傳問安。答曰,知道。
藥房提調金有淵,副提調閔泳穆啓曰,伏未審日間,聖體若何,寢睡,水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,侍衛軍兵毛具,從便爲之。
政院啓曰,宰臣朴泳孝,今日館所問安,進去下直之意,敢啓。傳曰,知道。
又啓曰,卽者義禁府都事來言,本府所管赦文書,當爲修正以入,而新除授判義禁李昇應,有身病,次堂,例不得擧行云,判義禁,卽爲牌招,何如?傳曰,允。
又啓曰,宰臣錦陵尉朴泳孝,馳詣館所問安,則上·副勅,以爲俺們,又爲穩宿,今方回程,而遠賜勞問,不勝感謝云矣,敢啓。傳曰,知道。
又啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
注書趙東萬病,代以朴應冕爲假注書。
政院啓曰,勅使旣已回程,事變假注書,依例減省記之意,敢啓。傳曰,知道。
政院啓曰,事變假注書吳益泳,有身病,勢難察任,今姑改差,何如?傳曰,允。
吳益泳改差,代以安念信爲事變假注書。
傳曰,隨駕軍兵與排立軍兵,令各其營乾犒饋。
議政府啓曰,昨以修好通商事,啓稟發關矣。條規等諸般講定,每煩公移於廟堂,自致日字之淹延,而有可以便民利國,則專之,可也。古訓卽然,以委任便宜隨事裁嚴之意,知委於接見大官,何如?傳曰,允。
又啓曰,瓦箸別提裵翊承,以遐鄕微賤,締結雜類,暗地行貨,圖差守令,聽聞攸及,萬萬駭然。削去仕職,施以遠配之典,何如?傳曰,允。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕與排立軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕與排立軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
又啓曰,楊花津防守將官·將校·軍兵,無事經夜之意,敢啓。傳曰,知道。
又啓曰,訓諫院主簿白南恒,錢文二百兩·白米十石,來納本陣,願助軍需之意,敢啓。傳曰,知道。
迎接都監啓曰,勅使,離發館所之意,敢啓。傳曰,知道。
又啓曰,勅使,自館所,轎子作行之意,敢啓。傳曰,知道。
又啓曰,勅使已踰沙峴,臣等退去之意,敢啓。傳曰,知道。
三軍府啓曰,卽接摠戎廳所報,則幸州項·永登浦兩處防守將卒,俱爲無事經夜云矣,敢啓。傳曰,知道。
大司諫李在敬,執義李晩燾,司諫愼錫九,掌令吳麟泳聯箚略曰,伏見傳敎下者,有崔益鉉令王府拿囚,原疏還給之命矣。伏念益鉉,名在罪籍,臺啓未停,而無難投匭,已極無嚴。原疏雖不得見,敢以駭妄之言,肆然發口,憂憤所激,義在必討。乞降嚴旨,設鞫得情焉。答曰,省箚具悉。崔益鉉之悖疏,無非誣逼君上之語也。況渠名,尙在罪籍,而無嚴如是乎?今此聯陳,眞得臺閣之體,而可見忠憤,當有處分矣。
丙子正月二十五日辰時,大駕詣慕華館。送勅擧動,伴送使同爲入侍時,行都承旨閔泳穆,行左承旨洪遠植,右承旨李世用,左副承旨閔昌植,右副承旨徐正淳,同副承旨李容元,記事官趙東萬·閔泳奎,別兼春秋李命宰·金羽均,提學閔奎鎬,檢校直提學金炳始·趙寧夏·李載冕·趙慶鎬,直提學鄭範朝,檢校直閣李喬翼·閔泳穆·李鎬翼·姜·朴鳳彬·尹用求,檢校待敎李載兢,待敎洪淳馨,校理金德均,修撰鄭寅性,以次侍立。時至,通禮跪啓請外辦。上具翼善冠·衮龍袍,乘轎出崇陽門。藥房提調金有淵,副提調閔泳穆,進前奏曰,侵早勞動,聖體,若何?上曰,一樣矣。仍由維和門·興禮門,出光化門。通禮跪啓請駕少駐。諸臣上馬畢,又啓請進發,駕由鍾閣·銅峴前路。錦陵尉朴泳孝,問安勅使後,復命曰,臣馳往館所問安,則上·副勅,以爲俺們,又爲穩宿,今方回程,而遠賜勞問,尤不勝感謝云矣。仍由崇禮門外,至慕華館降轎所。通禮跪啓請降轎,上降轎。領議政李最應,右議政金炳國,進前奏曰,連日勞動,聖體,若何?上曰,一樣矣。仍入幄次。小頃,勅使至。通禮跪啓請出次,上出次。承旨前導,至階上,引禮引勅使,亦至階上。上命通事傳語曰,請先陞。兩勅云請同陞。上由西階陞壇,東向立,兩勅由東階陞壇,西向立。命傳語曰,請行再拜禮。兩勅云不敢當,請行揖禮。仍相揖就椅訖。上曰,大臣入侍。承旨承命往諭,領議政李最應,右議政金炳國入侍。命傳語曰,日氣一向不調,僉大人諸節,何如?不勝耿耿矣。勅使曰,無恙。上曰,館所凡節,多不稱意,縱僉大人厚恕,主人之心,去益不安矣。勅使曰,多日貽擾,還切不安。上曰,主人之誠禮淺薄,留館未幾,使蓋言旋,瞻悵之外,尤切慙歎。聊將數器,粗伸餞禮。勅使曰,館接旣厚,餞儀且勤,仰認盛念,曷勝佩服?上曰,郊次茶禮,雖甚草率,必爲加箸也。勅使曰,敬依。上曰,通官以下賜茶,何如?勅使曰,敬依。上曰,僉大人,今焉戒駕,分手在卽,瞻望行塵,曷勝沖悵?勅使曰,主客之悵,難較淺深。上曰,館所霎唔,猶有餘悵,今當拚別,無以爲懷。春寒尙峭,惟願在途愼重。勅使曰,臨岐,沒有將意,惟祈玉護,仰答聖恩。上曰,星槎一啓,前路修夐,更願千萬保重。勅使曰,賤軀荷念,寸心曷忘?仍行茶禮如儀訖,勅使起座,上起座。上降自西階立,勅使降自東階立,行揖禮,送之階端。傳曰,伴送使入侍。伴送使金炳地,進前入侍。上曰,今番則異於他時,各邑支勅凡節,別般指揮,從厚擧行。炳地曰,各別申飭於列邑,使之厚待矣。上曰,上·副勅,願見練光亭云,此亭,旣以修改矣,使之觀光,今道伯善爲接待也。炳地曰,依下敎擧行矣。上曰,遠路無事往返也。仍命退,還入幄次。傳曰,諸司預備。承旨問安三殿後復命。少頃,通禮跪啓請出次,又啓請進發。駕由崇禮門·銅峴·鍾閣,入光化門·興禮門·崇陽門。承旨請出標信解嚴。上還內,諸臣以次退出。
上在景福宮。停常參·經筵。
大殿,宗親·儀賓·內閣·政院·玉堂·二品以上·六曹,翌日口傳問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。世子宮,宗親·儀賓·內閣·政院·玉堂·春桂坊,翌日口傳問安。答曰,知道。
中宮殿半産後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹口傳問安。答曰,知道。
世子宮,宗親·儀賓·藥房·內閣·政院·玉堂·春桂坊·二品以上·六曹口傳問安。答曰,知道。
直宿後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上口傳問安。答曰,知道。
世子宮,宗親·儀賓·藥房·內閣·政院·玉堂·春桂坊·二品以上口傳問安。答曰,知道。
藥房提調金有淵,副提調閔泳穆啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
藥房口傳啓曰,臣等卽伏聞承候官所傳中宮殿半産症候,下情實不勝萬萬驚惶之至。伏乞亟許臣等率醫官入侍,詳承症候,議定湯劑,仍許直宿本院之命,千萬顒祝。答曰,知道。別無症候,卿等不必入侍,直宿置之。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,卽者義禁府都事來言,本府所管赦文書,當爲修正以入,而判義禁李昇應,有身病,次堂,例不得擧行云,判義禁,卽爲牌招,何如?傳曰,允。
又啓曰,時原任大臣,爲承候來待矣。傳曰,不必入侍矣。
又啓曰,宗正卿,爲承候來待矣。傳曰,不必入侍矣。
又啓曰,時原任閣臣,爲承候來待矣。傳曰,不必入侍矣。
傳曰,朝廷·內閣·政院·玉堂·宗親·儀賓問安,自明日勿爲之。
傳曰,予於趙秉昌事,欲爲一番處分者久矣。渠以世祿之人,位躋崇顯,圖報宜倍餘人,而嘲訕朝廷,尙懷憤怨,便作窩主,眩惑朝象,是豈人臣所敢爲也?趙秉昌,楸子島安置。妖子趙采夏,陰助其父之惡,父其凶悖,子其妖慝,不可置於朝列,趙采夏,渭原郡竄配,以戒爲人臣不敬之罪。
傳曰,檢校直閣朴鳳彬,檢校減下。
傳曰,張皓根疏之譏訕廟堂,已是與嚴,末端句語,尤極絶悖,恐動脅持,無所不至。此輩情態,寧不痛惋?張皓根,施以島配之典。
以司謁口傳下敎曰,御醫李漢慶·鄭在英·洪顯普,輪回元入直。
政院啓曰,卽者校理李秀萬,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,大司憲,掌令一員,持平二員未差,執義李晩燾,掌令吳麟泳牌不進,監察茶時之意,敢啓。傳曰,知道。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而勅使方在畿內,故不得設行之意,敢啓。傳曰,知道。
禮曹啓曰,卽接廣州幼學李藝台所志,則以爲,同姓七寸姪建在,嫡妾俱無子,以其同姓八寸兄龍在子承濂,欲爲繼後,兩家諸族,相議完定,而龍在夫妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李藝台所訴,旣如此,李敬在子承濂,立爲李建在之後,何如?傳曰,允。
戶曹啓曰,今番勅行時,上·副勅元禮單·例贈·別贈·贐行·都求請·別給·別別給·別求請,及通官以下元禮單·賞給·都求請·別給·別別給·別求請,各項物種,或折銀,或以本色持去者,元數中區別懸註,別單書入之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
總戎廳啓曰,去夜楊花津防守將官·將校·軍兵等,無事經夜之意,敢啓。傳曰,知道。
又啓曰,永登浦防守陣禁衛中軍申橚,身病沈重。此時領軍之任,有難强責,改差,其代啓下,使之赴陣之意,分付該營,何如?傳曰,允。
三軍府啓曰,卽接總戎廳所報,則永登浦防守陣禁衛中軍申橚,身病沈重云。改差,行護軍鄭雲龜,禁衛中軍差下,使之當日出去,以爲依前防守之地,何如?傳曰,允。
義禁府啓曰,瓦署別提裵翊承遠配事,承傳啓下矣。裵翊承,慶尙道草溪郡遠配,而以承傳內辭意,具罪目,依例發遣府羅將,押送配所,何如?傳曰,允。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國聯箚略曰,惟彼崔益鉉之疏,就事論事,何患無辭,而逼構臣等,靡所不至,下款一二句語,有非北面之臣,所可萌心發口。無將之罪,春秋所共討,不敬之律,漢法之所必誅,臺論之竣發,公議也,刑政也。一或王綱不振,亂賊無所知懼。公憤攸激,不得按住,相率聯籲,亟允臺請焉。答曰,省箚具悉卿等之懇。崔益鉉之悖疏,不徒構陷卿等也,其所以誣逼君父,無所不至。卿等痛惋齊討,出於忠憤,當有處分矣。卿等其諒之。仍傳曰,此批答,遣史官傳諭于時原任大臣。
應敎李載德,副應敎金九鉉,校理金晩植,副校理金德均,修撰趙臣熙·金喆熙,副修撰尹升求·鄭寅性聯箚略曰,伏念崔益鉉,名在罪籍,肆然投疏,蹕路之傍,敢爾持斧,極爲駭然。以誣逼君上,當有處分爲敎,則憂憤所激,義在必討。乞令王府,設鞫得情,快正典刑焉。答曰,省箚具悉。崔益鉉之疏,罪在誣逼,明章之討,烏可已也?當有處分矣。
右承旨李世用疏曰云云。省疏具悉。疏辭,下該曹稟處。
校理李秀萬疏曰云云。省疏具悉。爾其勿辭往護。
上在景福宮。停常參·經筵。
藥房都提調朴珪壽,提調金有淵,副提調閔泳穆啓曰,伏未審夜間,聖體若何,寢睡·水刺之節,何如?中宮殿調攝氣候,漸臻康復之境乎?臣等率諸御醫,趁早入侍,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。別無症候,不必入侍,逐日問安,置之。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
傳曰,制倭自制倭,斥洋自斥洋,則今番倭船之來,何以的知其與洋合同乎?籍曰倭爲洋之前矛,亦各有應變之道矣。崔益鉉之投疏,忽以予闢邪之不嚴者然,倡爲熒惑一世之計,做此誣逼君父之說,肆然指斥之。指斥之不足,至於恐動之,恐動之不足,至於詬罵之,其中數三句語,是豈今日北面之臣,所敢道所忍言者乎?情狀之閃忽,包藏之陰慝,固當斷以典刑,而自有斟量者存,崔益鉉,特貸一縷,黑山島圍籬安置,三倍道當日押送。
政院啓曰,卽見右通禮吳尙鉉陳疏到院者,則職非言責,肆然陳章,且有違格。所當退却,而係是言事,雖不得不捧入,不可無警,從重推考,何如?傳曰,允。
又啓曰,卽者義禁府都事來言,本府所管赦文書,當爲修正以入,而判義禁李昇應,有身病,次堂,例不得擧行云,判義禁,卽爲牌招,何如?傳曰,許遞,前望單子入之。判義禁前望單子入之,尹宜善落點。
又啓曰,大司憲,掌令一員,持平二員未差,執義李晩燾,掌令吳麟泳牌不進,監察茶時之意,敢啓。傳曰,知道。
注書閔泳奎病,代以洪淳謨爲假注書。
以大司諫李在敬,司諫愼錫九,執義李晩燾,掌令吳麟泳牌不進罷職傳旨,傳曰,只推。
政院啓曰,卽者義禁府都事來言,本府所管赦文書,當爲修正以入,新除授判義禁尹宜善,未肅拜,次堂,例不得擧行云,判義禁,卽爲牌招,何如?傳曰,允。
右副承旨徐正淳,同副承旨李容元啓曰,伏以臣等卽伏見傳敎下者,有崔益鉉持貸一縷黑山島圍籬安置之命,臣等相顧愕眙,不勝憂惋之至。噫,此罪人,臺啓未停,肆然投匭,無嚴無憚,已極可駭,而外托言事,內售凶圖。情狀絶悖,專出煽惑之計,旨意至憯,莫掩包藏之跡,至於下款數句語,而誣逼詬罵,無所不至。爲人臣而負此罪名,何可晷刻容貸乎?莫嚴者王法,難遏者輿情也。臺論方張,鞫覈是急,而以若罪犯,遽命酌處,臣等職忝出納,義難奉承,玆敢疾聲聯籲。伏乞聖明,亟許反汗,夬允三司之請焉。惶恐敢啓。答曰,知道。如此無嚴叵測之類,自當有夬正典刑之日,而姑先特貸島置,予有所斟量而然,卽爲頒布。
再啓曰,伏以臣等猥效繳還之義,顒俟反汗之音,及伏承批旨下者,不惟不賜允兪,乃以卽爲頒布爲敎,臣等愕然失圖,繼切抑鬱之至。噫,崔益鉉之語逼莫嚴,宜伏常刑,殿下旣鑑燭矣,大臣·三司之齊聲聯討,出於忠憤,亦旣鑑燭矣。今於鞫覈之請,遽下特貸之命,王章無以得伸,亂賊何所知懼?臣等寧被瀆擾之罪,不敢爲奉承之計,冒死申籲。伏乞亟許收還焉。惶恐敢啓。答曰,惟允之地,何可如是爭執?事體不當如此,卽速頒布。
議政府啓曰,卽見江華留守趙秉式狀啓,則本府儒生乙亥條公都會,當爲設行,而邊報日至,尙不得擧行,待秋合設事,請令廟堂稟旨分付矣。事勢如此,依狀請施行之意,分付,何如?傳曰,允。
摠戎廳啓曰,楊花津防守將卒,無事經夜之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
義禁府啓曰,張皓根施以島配之典事,承傳啓下矣。張皓根,全羅道興陽縣鹿島島配,而以承傳內辭意,具罪目,依例發遣府羅將,押送配所,何如?傳曰,允。
又啓曰,趙秉昌楸子島安置,趙采夏渭原郡竄配事,承傳啓下矣。趙秉昌,全羅道靈巖郡楸子島安置,而以承傳內辭意,具罪目,依例發遣府都事,押送配所,趙采夏,平安道渭原郡竄配,而以承傳內辭意,依例發遣府書吏,押送配所,何如?傳曰,允。
吏曹啓目,粘連觀此承政院右承旨李世用上疏,則以爲,臣外三寸叔金炳國,方帶春秋館監事矣。臣以承宣之職,所兼修撰官之銜,其爲應避,典式攸在,亟令選部,照例遞改亦爲白有臥乎所。承旨與監事相避,則春秋減下,載在法典矣。承政院右承旨李世用所兼修撰官之銜,今姑減下,何如?啓,依允。
大司諫李在敬,執義李晩燾,司諫愼錫九,掌令吳麟泳聯名箚略曰,崔益鉉事,敢控申籲,克伸王章焉。臣等伏見傳敎下者,有張皓根島配·趙秉昌島置·趙采夏竄配之命。噫,彼張皓根疏,譏訕廟堂,已是無嚴,末端句語,尤極絶悖,豈可島配而止?趙秉昌,嘲訕朝廷,常懷憤怨,作爲窩主,眩惑朝象,妖子趙采夏,陰助其父之惡,父其凶悖,子其妖慝,罪止於島置·竄配,則亂臣賊子,何以知戢乎?竝令王府,設鞫得情,快正典刑焉。取進止。答曰,省箚具悉。諸罪人事,爾等之如是聲討,可見公憤,而予豈無斟量而處分者乎?更勿煩聒。
應敎李載德,副應敎金九鉉,校理金晩植,副校理金德均,修撰趙臣熙·金喆熙,副修撰尹升求·鄭寅性聯箚略曰,崔益鉉疏,包藏之陰慝,情狀之叵測,已是難貸之斷案,而眩惑一世,誣逼莫嚴,至凶絶悖,無所不至。今此酌處之命,雖出於大聖人好生之德,王章未伸,則亂萌滋長,公議或屈,則民志靡定。設鞫得情,亟正邦刑焉。取進止。答曰,省箚具悉。已有前批矣,何可如是煩聒?
右通禮吳尙鉉疏略曰,殿下,衛正學斥邪道,竪碑於通衢,勒之以洋夷侵犯,主和賣國,垂戒于萬年,八域臣民,孰不欽仰萬萬也?粵自辛未以後,洋醜不侵犯者,五年于玆,而今此倭舶之來犯內地者,俱是洋服洋舶,稱以倭使,豈非洋而倭倭而洋者乎?關市交易,先王之遺制,而至於洋物,若使互市,則彼之無父無君之邪敎,隨貨潛入,人類滔於禽獸矣。噫,彼來辭,去益有劫篋底意,奈之何守土之臣,只以不先犯三字爲謝辭,無乃墮賊之譎計耶?彼以不滿千之兵,深入畿內百里之地,若是跳踉者,必是邪類,裏應外合而然也。殿下,嚴斥邪類,快正邦刑,則和應之計,無所售矣。苟或待以交隣之誼,不爲退賊之策,供億之資,難以抵當,彼或猖獗,則恐有財殫力竭,故擧國憤惋,三軍怫鬱,此眞剿滅之秋也。未知廟謨,有何制勝,而若玩愒時日,則沁府一境,恐爲彼醜之巢穴。特命虎臣,廓掃氛祲。且夫宰臣之罷,言事之竄,恐有妨於言路,而士林公議,自法司禁斷,是豈取才之本意也?伏乞聖明,淵然深思焉。省疏具悉。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,大司憲,掌令一員,持平二員未差,執義李晩燾,掌令吳麟泳陳箚,監察茶時之意,敢啓。傳曰,知道。
又啓曰,卽者義禁府都事來言,本府所管赦文書,當爲修止以入,而判義禁尹宜善,未肅拜,次堂,例不得擧行云,判義禁,卽爲牌招,何如?傳曰,允。
傳曰,判義禁許遞,前望單子入之。判義禁前望單子入之,金世均落點。
傳曰,兼說書許遞,前望單子入之。兼說書前望單子入之,閔泳奎添書落點。
政院啓曰,軍銜疏之勿爲捧入,前後飭敎,何等截嚴,而卽見副護軍尹致賢陳疏到院者,則軍銜陳疏,家僮直呈,且多違格。所當退却,而係是言事,雖不得不捧入,不可無警,從重推考,何如?傳曰,允。
傳曰,政官牌招開政。
侍講院啓曰,兼說書洪淳馨,纔已蒙遞矣。下番闕直,事甚未安。說書沈相薰,呈辭受由,司書李建昌,兼司書朴熹陽,新除授兼說書閔泳奎,竝卽牌招,推移入直,何如?傳曰,允。
兵曹啓曰,同知中樞府事李周植,五衛將趙正顯·申驥休·任龍準·李暐沼,曹司五衛將尹宗儀,俱以病難供職,呈狀乞遞,竝改差,何如?傳曰,允。
吏曹啓曰,假監役金祿休,以其身病,呈狀乞遞,改差,何如?傳曰,允。
又啓曰,今三十日,都目政事爲之之意,敢啓。傳曰,知道。
有政。吏批,行判書閔奎鎬牌招不進,參判洪在鉉在外未肅拜,參議兪晩源進,承旨缺。吏批啓曰,行判書閔奎鎬,牌招不進,參判洪在鉉,在外未肅拜,小臣獨政未安,何以爲之?敢稟。傳曰,只出緊任。
以任憲晦爲大司憲,林炳道爲掌令,權采圭·李希洙爲持平,金興均爲獻納,愼炳一·曺璟承爲正言,曺錫雨爲工曹判書,金翼鉉爲右尹,朴齊寬爲同義禁。前承旨丁載榮,今加嘉善,文科回榜人,依法典加一資。前都正李義周·韓琓,已上朝官年九十,今加嘉善。加資事承傳。前五衛將李漢中,今加嘉善,朝官年九十,依法典加資。嘉善金光儀,今加嘉義,雜科回榜人,依法典加一資。司甕提調徐衡淳·李根弼,副提調南廷益·李炳敎,已上減下。贈工議宋賓,贈吏參例兼,忠節卓異,加贈事承傳。贈承旨鄭喬允,贈吏參例兼,孝學卓異,加贈事承傳。
兵批,行判書李載元進,以下缺。以李應寅爲同知,韓尙烈爲訓鍊都正,王錫疇爲五衛將,洪鍾雲·李文容·李宅純爲五衛將,申在修爲曹司五衛將,李溢·金沂休爲忠壯將,閔箕泳爲都摠經歷,宋德立爲訓鍊主簿,趙東勳爲武兼,南俊元爲右捕從,金用來爲武兼,閔建鎬·金光默·南啓根·白樂京·金鎭秀·金尙習·崔敬植爲守門將,李昌熙爲會寧浦萬戶。同知單金鳳勳,訓鍊副正加設單梁柱顯。再政。以南俊熙爲都摠經歷,張禹喆爲訓鍊判官,尹九成爲宣傳官。同知單申錫周。三政。以申錫基爲訓鍊判官,李肯濂爲訓鍊主簿。僉知單申在修。四政。以李世應爲訓鍊主簿,具然昌爲守門將。五政。以李奎曾爲部將,李正和爲宣傳官。六政。以李升漢爲宣傳官。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而先農壇北邊紅箭門,司寒壇東南北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
兵曹啓曰,每都政,新資五窠,例爲差出,而營將·中軍·虞候,姑無準二十朔者。且舊堂積滯,不可不念,在前如此之時,營將·中軍·虞候,朔數最多者,推移內遷,多有已例,今亦依此擧行,何如?傳曰,允。
禁衛營啓曰,本營千摠申永翰,身病猝重,勢難察任,改差,何如?傳曰,允。
又啓曰,本營千摠,今當差出,而可擬之人乏少,外任竝擬,何如?傳曰,允。
又啓曰,本營騎士將李廷緖,身病猝重,勢難察任,改差,何如?傳曰,允。
又啓曰,本營騎士將,今當差出,而可擬之人乏少,外任竝擬,何如?傳曰,允。
摠戎廳啓曰,軍器主簿張泓奎,沈菜二瓮,武衛所別軍官朴重昇,白米二十石,其人貢人三所任金德·崔逸·全應,白米一百石,來納本陣,願助軍需之意,敢啓。傳曰,知道。
又啓曰,楊花津防守將官·將校·軍兵,無事經夜之意,敢啓。傳曰,知道。
三軍府啓曰,卽接摠戎廳所報,則禁衛中軍鄭雲龜,今日酉時,到永登浦,依前防守云矣,敢啓。傳曰,知道。
又啓曰,卽接摠戎廳所報,則幸洲項·永登浦兩處防守軍兵,俱爲無事經夜云矣,敢啓。傳曰,知道。
義禁府啓曰,崔益鉉,特貸一縷,黑山島圍籬安置,三倍道當日押送事,承傳啓下,而崔益鉉,臺論竣發,不得擧行之意,敢啓。傳曰,卽速擧行。
副護軍尹致賢疏略曰,伏聞倭使入境,一國騷擾,浮言胥動,三傳市虎,此實存亡危慮之秋也。縉紳投章,接踵而起,寔出於憂國直諫之志,而糢糊說意,不能格回天心,至有昨日嚴處分。臣愚,以爲言路,從此枳塞,誠爲殿下惜之也。大抵朝野騷擾之本,在於倭洋二字,戰和兩端而已。今倭也洋也,設或的知其肺肝相連,若以洋人而通好,則斥之可也,〈戰之可也〉,旣稱倭使而來款,則只以倭使而待之可也。洋是戊辰以來,我國臣民不共戴天讎也,倭是三百年交隣之國,這間七八年,抱書契叫館願呈之餘,先通來奇,奄泊畿沿,其在柔遠人之道,以禮接見,捧覽書契,可許則許之,可斥則斥之,此是大經法也。彼無先失,而我遽然加兵,則烏得免他國之譏議乎?昔秦王,約楚王入關會盟,因拘執而不返,以此天下皆非之,漢高皇后時,凶奴書辭悖慢,而不斬來使,反賜厚禮,凶奴因以感服,後世稱善變焉。今日民情,皆願一戰,若出令行陣,則都下五軍門精銳甲士數萬,八道·四都監兵營騎士,洽過五六萬,丙寅以後新設砲軍,亦不下三萬,傳一檄而四方雲集,則殄滅小醜,便如千斤之重,壓於鳥卵之上。況兼主客之勢,則有何畏避而不戰哉?顧今續舊講好之行,設或有叵測之情,未現露形迹之前,我不可先加兵刃也明矣。所謂約條,裁其便否,維設關行商,嚴立科條,俾不得違越,與萊館開市同,而若係洋國物貨,勿許交易於我國,則彼爲彼我爲我,無損於交隣之厚誼,庶息愚夫危疑之慮,外雖續倭之好,內實斥洋之邪。伏願殿下,詢于廟堂,以與倭續好,匪洋伊和之意,製一文篇,明白昭詳,布告四方,使訛言自熄,又下斥邪綸音,家諭而戶曉,內而太學,外而校院,口誦孔·孟之書,申明列聖朝設科取人之本意,則邪學,焉敢窺售哉?臣觀近年世態,自朝至野,衣服什物,皆洋國中出來,互相誇美,愈出愈奇,此實病民亡國之本。若不痛禁,則其害甚於洪水猛獸之患,三千年禮義之邦,必爲禽獸之域,豈可無防杜之策哉?且陰雨之備,所欠者屯田也。山郡邑砲軍,移置於沿海邊,各給屯田,使自耕食居生,一有氛祲之動,則不待朝家之發關,使地方官,率軍防禦,則庶無擧國騷擾之弊,永絶異舶覬覦之患矣。伏乞深思,勿以人廢言。臣無任云云。答曰,省疏具悉。近來訛言煽惑,公事日積,而其爲說也,荒雜叫嚷,至于崔益鉉誣逼之說而極矣。今爾之疏,不能明張懲討,而反以爲言路枳塞,惜哉爾言之不審也。統論全篇辭意,則剖析明白,條理通暢,與倭續好匪洋伊和八字,尤是切要之言。綸音之布告,洋貨之禁售,亦爲不易之論,可見斷斷憂愛之誠。深庸嘉尙,當留念矣。
贊善任憲晦疏略曰,臣跧伏草野,獨阻賀班,尤以兼銜之未解,深懼負罪於泉下。伏願聖慈,亟遞臣所兼諸職,永刊選籍。至若米肉之頒,亦已帀歲,聖上惠養老臣之恩則至矣,以臣微賤,敢耗公廩,越分傷廉,罪當如何?目今邊憂澒洞,雖在經用,猶當節之,況濫用於無用之地乎?乞命道臣,勿復輸致。乃者貤贈之典,闔門慶幸,臣才識空疎,無可展布,死之無日,此生已矣,惟當結草於他日云云。答曰,省疏具悉卿懇。翊儲之任,訓士之職,苟求宿德,捨卿伊誰?勿復固辭,少待春和,賁然來思,以副如渴之望。至若不腆米肉,又何巽讓?節用之言,雖感良䉞,待賢之道,式遵古禮,卿其諒之。仍傳曰,此批答,遣地方官傳諭。
大司諫李在敬,執義李晩燾,司諫愼錫九,掌令吳麟泳聯名箚略曰,臣等屢籲,及奉批旨,愕然失圖,不勝抑鬱。噫,彼崔益鉉,罪犯甚重,亦仰天鑑,豈意遽從惟輕,以屈邦憲哉?院批中,旣以有快正典刑之日爲敎,則未敢知快正典刑之不于今日,更在何時乎?至於尾附三罪人情節,若是不敬,而處分專歸末減,雖出好生之大德,其於法之饒奪何?伏乞一體鞫問,以洩輿憤焉。取進止。答曰,省箚具悉。已諭於前批,更勿煩聒。
應敎李載德,副應敎金九鉉,校理金晩植,副校理金德均,修撰趙臣熙·金喆熙,副修撰尹升求·鄭寅性等聯名箚略曰,崔益鉉之罪重罰輕,竊有憂歎,不勝抑鬱。張皓根·趙秉昌·趙采夏之罪,至於島置·竄配而止,則豈可曰國有常憲乎?竝令王府,設鞫得情,快正邦刑焉。取進止。答曰,省箚具悉。已諭於前批,更勿煩聒。
上在景福宮。停常參·經筵。
藥房都提調朴珪壽,提調金有淵,副提調閔永穆啓曰,伏未審日間,聖體若何,寢睡·水刺之節,何如?中宮殿調攝氣候,快臻康復之慶乎?臣等率諸御醫,趁早入診,詳承症候,議定當進湯劑爲宜。臣等不任區區伏慮,敢來問安,竝此仰稟。答曰,知道。別無症候,卿等不必入侍,間日問安,置之。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。憲府無詣臺之員,呈告人員,竝卽牌招,何如?傳曰,允。
又啓曰,卽者刑曹郞廳來言,因議政府草記,出身趙秉穳,當爲嚴刑捧招,而刑曹判書未差,次堂,例不得擧行云,何以爲之?敢稟。傳曰,許遞,前望單子入之。
傳曰,右副承旨許遞,前望單子入之。承旨前望單子入之,李起鎬落點。
傳曰,在外吏曹參判許遞,前望單子入之。
政院啓曰,密符親納,例也,而前咸鏡監司徐堂輔,謂有身病,使其徧裨替納,事甚未安。推考,何如?傳曰,允。
以全羅監司趙性敎狀啓,金堤郡人命渰死事,傳曰,聞甚矜惻。元恤典外,別加顧助,如有生前身還布,竝蕩減事,廟堂措辭分付。
奎章閣啓曰,檢書官番次苟艱,前檢書官朴羲成,檢書官差下,令該曹口傳付軍職,使之冠帶常仕,何如?傳曰,允。
議政府啓曰,近日有一種贗造文字,眩惑一世,況今人心危疑之際,尤不容不嚴覈根因。故令捕廳,築底譏詗,次次轉及於部薦出身趙秉穳,訓鍊判官張志庸等處,而該捕廳究問,有礙事面,此兩人,分付秋曹,使之詳査矣。趙哥所招,甚爲糢糊,終不納款,仍又隱避,亦不就捉。行査之下,幺麽之類,若是頑拒,萬萬無嚴,亟令秋曹,期於捉得,嚴刑捧招。雖以該曹言之,任其隱避,看作尋常之趁未跟捕,誠極慨然。刑曹判書金始淵,施以罷職之典,何如?傳曰,允。
三軍府啓曰,本府從事官李秉斗·李宜淳,自除拜月計仕,則將於來二月,仕滿陞六,而今當都政,僅爲十九朔矣。依初仕奏出例,竝使之六品職遷轉事,分付,何如?傳曰,允。
又啓曰,卽接總戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
摠戎廳啓曰,去夜楊花津防守將官·將校·軍卒,無事經夜云矣,敢啓。傳曰,知道。
獻納金興均啓曰,臣本庸愚,萬不合於淸朝耳目之任,而薇垣除旨,忽下於夢想之外,在臣微分,冞增惶恧。適緣事會,雖不得不出肅,而第伏念臺閣之於廟堂,與相可否,時相子姪之居是職者,曾有引避,輒蒙恩諒矣。臣之從叔,方帶議政之銜,今臣見職,義難仍冒。請命遞斥臣職。答曰,依啓。
大司諫李在敬,執義李晩燾,司諫愼錫九,掌令吳麟泳等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以諭其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮立眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,〈可勝誅〉哉,辛酉夏一疏,包凶蓄禍,暗售梟獍之場,都人尹姞等句語,排布陰譎,曲突徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰潛,逆腸難掩,鞫招之凶慝,斷案已成,雖未及結案,便是已結案之遽逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大異焉,不可援用尙魯追施之律。請物故罪人裕,亟施孥戮之典。噫嘻痛矣。今此鍾·振兩賊之凶,思之膽掉,言之骨泠。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一,則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非遽逆斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采,則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,迹本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤不洩。請逆賊友文·光友,加施孥戮之典,致後·延壽,竝施孥籍之典。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕。三尺已施,而不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,一而二二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫。此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以矜纓之士族,陰結韎韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠爲,已是失刑之大者。負犯如此,關係若是,而豈可止以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之可難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覻氣色而遽逃,藏牘幾日而不爲告官,稱以値事機之巧湊。直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覈載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,蓋不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙〈今〉唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將陷天,有浮洪水猛獸。何幸太陽中天,奸狀莫逃,快伸三尺之章,遄伏肆市之典。神人之憤,庶可少洩,而似此巨魁,不可只誅其身而已。請謀叛不道罪人鍾三·鳳周,竝施孥戮之典。噫嘻痛矣。演承·洛承之罪,可勝誅哉?所謂邪孽醜類,種下生種,斁倫悖常,人不爲人,根深窩成,蔓延蒂固。貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也,渡海潛來,隱形慝影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒食頻來,通用錢貨,情誼倍加慇懃,輸送魚脯,饋遺從又絡繹。甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少掩,究厥情節,其兄其弟,卽一而二二而一也,近日邪說之肆行,皆緣此輩之接踵,憂深伏莽,何異白蓮·黃巾?禍將陷天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷曉邪術,慕異類而絶滅倫綱。潛懷不軌之圖,敢生射天之計,遂乃越海招寇,謀危邦國,至於年前海沿之撓,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及於凶圖,而此則甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民。不待泄玉·千禧之祕傳帛書,而自有廣東·澳門之直通赫蹄。國人之曰可殺,猶屬緩聲,王法之所必誅,不宜少淹。及其捕招之出,而情迹尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於滅口。至使凶身,任其經斃,三尺之典憲未副,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律焉。噫嘻痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情迹無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計。遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,快伸三尺之章,遄伏肆市之典。神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者,審矣。岐鉉,則逋逃之主,而弼濟之奇貨也,玉鉉,則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莾戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟,卽兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨憝之階,祭山文之代綴,牢結凶慝之窩。四字隱語,罪有關於宗祀,一句悖說,迹難容於穹隤。作之者應龍,而受頣指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典。神人之憤,庶可少洩,而似此君讐國賊,不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以至章,不可島配而止,亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩·禮,敦尙名敎,律身守約,宜其古風,而奈之何一種戾氣,闖出於柳下·司馬之間?久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕。締結匪類,綢繆黨與。斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結。究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身經斃,莽·卓之凶心未暴,懿·溫之逆節未彰,神人共憤,刑法失中。此若以其身已死,而不施極律,則亂賊無所懼,而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳。端緖旣露,鞫覈未竟,酌處之處分遽降,臣等愕然失圖,不勝憂惋。請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人驗察,亟令王府,更加嚴鞫,快正邦憲,以重獄體焉。噫嘻痛矣。崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端,妄引經傳,顯有指斥,其在疎不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆絶也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無窮不敬,莫此爲甚。所謂爻像失和者何事也,聽聞飛常者何語也?有識者之長吁短歎,耳語目說者,果指何人也,無輔於治,後世庇議云者,指斥何事也?字字陰慝,節節凶悖,何忍萌心發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡。此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉?荒悖之說,發於疏章,字字奸黠,節節謬妄,犯分干紀,眼無君父,此誠天地之所不容也。淵鑑悉燭,以脅迫爲敎,罪惡昭著,情狀畢露,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿情方洩而愈鬱。請金甲島圍籬安置罪人孫永老,亟令王府,更爲設鞫,嚴覈得情,快正典刑焉。噫嘻痛矣。崔益鉉之罪,可勝誅哉?渠以前後疏辭,已多悖惡,而最其再疏中未專政之日以下幾句語,尤豈爲人臣所敢道,而以至末端之妄引經傳,顯有指斥,其在疎不間親之義,何忍萌心而發口也哉?淵鑑悉燭,以語逼爲敎,於是乎罪犯昭著,覆載難容,而酌處惟輕,王章未伸,公議轉激,輿憤愈鬱。罪人崔益鉉之投疏,雖渠伎倆,名在罪籍,又此投匭,無嚴無憚,已極可駭,而做此誣逼君父之說,至於詬罵之,其中數三句語,至凶絶悖,有非北面臣子,所可萌諸心而發諸口也。外託言事,內售凶圖,旨意陰慝,情狀閃忽,熒惑一世,莫掩包藏之跡,眼無君父,此誠天地之所不容也,神人之所共憤也。天鑑孔昭,酌處惟輕,此莫非大聖人好生之至仁大德,而奈此亂臣之層生,綱紀之將隳乎?罪固罔赦,義在必討。請黑山島圍籬安置罪人崔益鉉,設鞫得情,快正典刑焉。噫嘻痛矣。楸子島安置罪人趙秉昌,以世祿之裔,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖。而妖子趙采夏,陰助其父之惡,亦有沸鬱之心,是可忍也,孰不可忍也?無將之罪,春秋之所共討,不敬之律,漢法之所必誅也。負犯如此,關係若是,豈可島置·竄配而止乎?請趙秉昌·趙采夏,竝令王府,設鞫得情,俾伸輿憤焉。答曰,不允,崔益鉉·趙秉昌·趙采夏事,已有處分,勿煩。
執義李晩燾,掌令吳麟泳啓曰,新除授大司憲任憲晦,時在忠淸道全義地,掌令林炳道,時在全羅道南平地,持平權采圭,時在開城地,李希洙,時在京畿坡州地。請竝斯速乘馹上來事,下諭。答曰,許遞。
司諫愼錫九啓曰,梟示罪人性世,與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設施,凶謀祕計?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。新除授正言愼炳一,時在京畿楊根地,曺璟承,時在全羅道光州地。請竝斯速乘馹上來事,下諭。答曰,不允。下諭事,許遞。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
承文院啓曰,今番勅使帶來咨文中,御前賜物,世子宮賜物,以前頭使行,恭伸謝悃之意,撰出先通次文,勅使通官派送事,以承領之意,撰出回咨,付撥下送灣府,傳給鳳城將處,轉致北京之地,何如?傳曰,允。
義禁府啓曰,罪人崔益鉉圍籬安置事命下,而其罪犯至重,敢陳聯籲,冀寢成命。雖伏承卽爲擧行之批旨,而見今衆論如沸,自有格例之不可違越者,不得擧行之意,惶恐敢啓。傳曰,飭敎之下,豈可如是?卽速擧行。
又啓曰,崔益鉉,特貸一縷,黑山島圍籬安置,而以承傳內辭意,具罪目,依例發遣府都事,三倍道當日押送配所,與地方官眼同擧行之意,敢啓。傳曰,知道。
判義禁金世均,同義禁洪遠植·李世宰·朴齊寬聯名疏曰,伏以臣等伏見傳敎下者,有罪人崔益鉉黑山島圍籬安置之命矣。臣等相顧愕眙,竊不勝憂歎之至。其名旣在罪籍,而來伏蹕路,持斧投疏,已極駭然,況原疏中數句語,有非北面臣子,所可萌發於心口者,苟有一分秉彝,焉敢以如此悖說,肆然書之於章奏乎?傳敎有曰,誣逼指斥,閃忽隱慝,其無嚴不敬,無待乎衆情之所痛惋,已有聖鑑之所必燭,而大僚·三司,聯箚峻發,日者酌處之命,有若尋常罪囚者然,其於神人之共憤,王章之難容,何哉?以此振古未有之至凶絶悖,罪止於是,則亂賊之類,將何所懲畏乎?玆敢相率,冒控執藝之義。伏乞聖明,淵然深思,廓揮乾斷,亟寢成命,特允臺請,俾邦憲嚴而亂萌折焉。臣無任云云。答曰,省疏具悉。不必爭執,卽爲擧行。
大官申櫶疏略曰,卽接議政府關辭,以爲修好通商,條規講定,每煩公移於廟堂,自致日字之奄延,而有可以便民利國,則隨事裁斷之意蒙允,聞命震駴,罔知攸爲。彼今托名使价,超溟而來,必非率爾而歸者也。使此蓄憾之敵,順且無事,非一介使寸舌所辦,壹遵廟算,佈之於彼,猶懼不勝其任。此時此任,何等綦重,而顧委於庸懦謭劣如臣者哉?量其才具,揆以事體,所不堪承,乞收成命焉。臣無任云云。答曰,省疏具悉。使命之重,何時不然?今番倭使之來,雖稱修好,不無安危攸關。卿以文武全才,夙著重望,故朝論,咸以爲非此莫可,而臨機應變,不得不委任專管,雖非出疆,援照古例矣?卿何巽辭之至於此乎?覆議廟堂,籌度寅協,使事今旣竣完,豈非國家之幸乎?予恃卿屹若長城,卿須體予至意。
上在景福宮。停常參·經筵。
藥房提調金有淵,副提調閔泳穆啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿調攝氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而臣等來會本府矣,敢啓。傳曰,知道。
又啓曰,右承旨李起鎬,今日不爲仕進,卽爲牌招,何如?傳曰,允。
又啓曰,右尹金翼鉉,除拜後過三日不爲出肅,依定式推考警責,仍卽牌招察任,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,向日許遞之桂坊,竝今日政隨窠擬入。
傳曰,雖非親政,注書·尙瑞院官員,依例陞六。
傳曰,臺諫竝許遞,今日政差出。
傳曰,皇朝人,忠臣·淸白吏子孫,軍功人及西北·松都人落仕最久人,各別收用事,分付兩銓。
傳曰,條約冊子,今已上來,批準文字,自政府另構下送。
傳曰,呈告藝文提學許遞,今日政差出。
傳曰,錦山郡守之代,勿拘常格,各別擇差。
傳曰,載寧郡守之代,未準朔守令中擬入。
傳曰,昌寧縣監之代,勿拘常格,各別擇差。
傳曰,兼說書有闕之代,前望單子入之。兼說書前望單子入之,洪淳馨落點。
傳曰,東壁外玉堂竝許遞,今日政差出。
傳曰,公事不審之中官朴奎鉉,從重推考。
傳曰,公事不審之中宮趙東鎭,拿處。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
注書閔泳奎陞六,代以洪淳謨爲假注書。
注書趙東萬陞六,代以金昌夏爲假注書。
政院啓曰,卽見京畿水使任興準去秋冬等褒貶啓本啓下者,則邊將無一人居中居下,殊無嚴明殿最之意。推考警責,何如?傳曰,允。
以趙東鎭囚單子,傳曰,飭已施矣,分揀放送。
刑曹判書前望單子入之,鄭岐源落點。
吏曹參判前望單子入之,金翼鉉落點。
政院啓曰,開坐事,命下矣。新除授刑曹判書鄭岐源,卽爲牌招,何如?傳曰,允。
又啓曰,注書有闕之代,被薦人趙忠熙·鄭元夏·南肅熙薦狀,依例成送吏曹之意,敢啓。傳曰,知道。
又啓曰,注書有闕之代,被薦人鄭元夏·南肅熙·尹定求薦狀,依例成送吏曹之意,敢啓。傳曰,知道。
政院啓曰,校理二員·副校理二員·修撰二員·副修撰二員未差,玉堂上下番俱空,事甚未安。應敎李載德,副應敎金九鉉,竝卽牌招入直,何如?傳曰,允。
弘文館啓曰,下番無他推移之員,不得已以上番,姑降入直之意,敢啓。傳曰,知道。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
侍講院啓曰,兼說書閔泳奎,旣已陞六矣,下番闕直,事甚未安。說書沈相薰,呈辭受由,司書李建昌,兼司書朴熹陽,竝卽牌招,推移入直,何如?傳曰,允。
以司書李建昌,兼司書朴熹陽牌不進罷職傳旨,傳曰,只推。
議政府啓曰,今番日本使臣之回,我國大官·副官,不可無贈給物種,令度支措備下送事,分付,何如?傳曰,允。
又啓曰,謹依下敎,批準文字,竝與修好條規,成冊子以入,待還下齎去之意,敢啓。傳曰,知道。
摠戎廳啓曰,楊花津防守將卒,無事經夜之意,敢啓。傳曰,知道。
又啓曰,平康前將校辛啓祐,黃牛二隻·白米四石,自備上來,本道各邑抄上砲手等處犒饋,木襪二十四部,又爲自備,本色砲手等處分給之意,敢啓。傳曰,知道。
司甕院啓曰,奉事林炳翼,時帶燔造官之任,而今日都政,宗廟署直長遷轉矣。燔事方張,不可付之生手,本院直長中依例相換,以爲竣事之地,何如?傳曰,允。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,同知中樞府事金東勳,慶熙宮衛將白聖洙·鄭惟成,武臣兼宣傳官鄭雲景,部將李升榮,俱以病難供職,呈狀乞遞,竝改差,何如?傳曰,允。
又啓曰,五衛將王錫疇,前任三陟營將,洪鍾勳,咸鏡監營中軍,李文容,前任統虞候,李宅緖,前任北虞候,忠壯將金沂休,前任羅州營將,俱在任所,上來間該廳番次苟艱云。僉知中樞府事尹致和,內禁將李敎復,武臣兼宣傳官金用來,守門將南啓根·崔敬植·金尙習,俱以病難供職,呈狀乞遞。竝改差,何如?傳曰,允。
又啓曰,僉知中樞府事蔡得元,五衛將張好民,昌德宮衛將安主業·崔世億,俱以病難供職,呈狀乞遞。新除守古城僉使李允正,父年今爲七十五歲,法不當遠離赴任,呈狀乞遞。竝改差,何如?傳曰,允。
又啓曰,坼見諸道褒貶啓本,則全羅右水使金箕赫啓本中,古今島僉使金健秀,以衆謗奚信爲目,多慶浦萬戶李東善,以報何多防,務從恪勤爲目,馬島萬戶田啓應,以益勉謹愼爲目,統制使權容燮啓本中,玉浦萬戶李東坤,以事或有疎爲目,全羅左水使韓用善啓本中,鹿島萬戶金周明,以瞭察凡務,無或疎虞爲目,慶尙左水使梁柱華啓本中,西平浦萬戶宋榮淳,以校習多頑,益勉剛威爲目,北兵使金永求啓本中,古豐山萬戶金鼎玄,以言及鎭樣,實無容措爲目,則俱宜置下考,而置諸上考,殊無嚴明殿最之意。各該帥臣,竝推考警責。古今島僉使金健秀,多慶浦萬戶李東善,馬島萬戶田啓應,玉浦萬戶李東坤,鹿島萬戶金周明,西平浦萬戶宋榮淳,古豐山萬戶金鼎玄,純是貶語,其不職可知,竝罷黜,何如?傳曰,允。
又啓曰,新除授羅州營將申林,前任慶尙右兵虞候,北虞候李龍憲,前任德源府使,慶尙右兵虞候李奎性,前任昆湯郡守,順天營將趙亨五,前任興德縣監,俱在任所,依例除朝辭赴任之意,各該道·帥臣處,行移,何如?傳曰,允。
吏曹啓曰,奉常寺主簿金昌倫,成均館典籍金昌一·車有聲·白聚奎·金學魯·盧德純·蔡東夏·朴龍㘽·南宗斗,繕工監假監役官金祿休,俱以身病,呈狀乞遞,竝改差,何如?傳曰,允。
又啓曰,光州牧使朴鳳夏呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,允。
都政。吏批,行判書閔奎鎬,參議兪晩源進,參判金翼鉉病,承旨缺。吏批啓曰,今都目大政時,本曹堂上,不可不備員,而參判金翼鉉,未肅拜,令政院牌招,以爲同參開政,何如?傳曰,允。
吏批啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹·漢刑府郞官,平市署官員,五部令,各司久任,時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬。雖未經一考之人,依例勿拘陞擬,何如?傳曰,允。
又啓曰,直長仕日,未滿十日以下者,啓稟陞六,載在法典矣。今番都政,直長中仕日未滿十日以下,依例遷轉六品職,何如?傳曰,允。
又啓曰,光州牧使,今當差出,而本府,以湖南雄邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。以李啓斗爲活人別提,金益健爲瓦署別提,鄭基雨爲掌苑別提,宋在和爲造紙別提,南鎬元爲光州牧使。典籍三單金永濟·林相僖·白奎燮。以林炳翼爲宗廟直長,邊應參爲孝昌園直長,韓鎭宅爲禮賓直長,鄭奎和爲義興直長,姜湕爲中部令。故承旨林東鎭,贈吏參·弘提例兼,學生林星喆,贈吏議,已上副摠管林謇洙兩代。
又啓曰,洪州牧使,今當差出,而本州,以湖西雄邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以徐眉淳爲司甕主簿,鄭基雨爲監察,朴應漢爲引儀,安亨植爲氷庫別提,朴齊萬爲洪州牧使。校書副正字單安念信,承文副正字單李承燁,以上竝單付。以尹敎善·金興敎爲司甕奉事,朴準萬·李命祿爲繕工奉事,尹昌燮爲司宰主簿。中學訓導單李蒙濟單付。以李獜榮·洪在能爲掌樂主簿,金益健爲戶曹佐郞,金震銖爲瓦署別提,吳敬善爲錦山郡守。贈僕正李樂會,贈吏參例兼,故通德李春培,贈吏議,故縣令李德老,贈僕正,已上同敦寧李會穆三代。以宋在和爲禁府都事,洪在能爲引儀,趙昌夏·李命宰爲典籍,尹爲載寧郡守,權錫胤爲瓦署別提,李承會·金永典爲司僕主簿,李勝宇爲掌樂主簿,李敏性爲昌寧縣監。南學訓導單安昌範單付。以金龍鎭爲順昌園直長,姜翼秀爲司宰直長,趙鍾萬爲泰陵直長,權錫胤爲禁府都事,南學熙爲居昌府使,沈能鶴爲司䆃奉事,李道振爲司宰奉事,李海益爲掌苑奉事,安懽爲掌苑別提,朴憲陽爲陜川郡守,李獜榮爲引儀,金永典爲工曹佐郞,李獻耆爲瓦署別提,李晩昇爲慶山縣令,趙秉業爲果川縣監,李敏善爲掌樂主簿,金羽均·李鎬喆爲典籍,金炳怡爲始興縣令,趙鍾純爲咸昌縣監,李承岳爲監察,李浩德爲內主簿,趙弼永爲刑曹佐郞,李敏善爲引儀,趙羲周爲昆陽郡守,鄭應夔爲造紙別提,南廷英爲濟用主簿,金龜根爲司僕主簿,權有善爲司䆃主簿,白南卨爲萬頃縣令,金奎泳爲內直長,宋龜玉爲景陵直長,李載夏爲尙瑞直長,李啓斗爲平市主簿,申鴻均爲輸城察訪,崔翰周·李鼎宰爲禁府都事,李淵九爲尙瑞副直長,李載夏爲活人別提,黃觀周爲掌樂主簿,李淵九爲尙瑞直長,鄭漢奎爲濟用副奉事,南廷英爲監察,申寀爲興德縣監,金興均·金喆熙爲校理,金允植·吳麟泳爲副校理,徐夔淳·趙東弼爲修撰,柳宗植·趙翼永爲副修撰,李喬翼爲右尹,李載哲爲尙瑞副直長,金龜根爲監察,崔瑨爲濟用主簿,黃裕秀爲司宰僉正,李近和爲宗廟副奉事,李會龍·李晩容爲監察,朴健陽爲靖陵令,李升洙爲大司憲,趙秉恒爲大司諫,李東淳爲執義,趙昌夏爲正言,李載夏爲漢城主簿,閔泳奎·趙東萬爲典籍,李敏善爲活人別提,吳成善爲掌令,曺逵承·尹貞植爲監察,黃觀周爲引儀,申應朝爲藝文提學,趙忠熙爲注書,李鳳德爲司諫,沈相說爲掌令,安必錞爲掌樂主簿,李肯宇·趙錫萬爲監察,崔瑨爲尙衣僉正,李晩容·曺逵承爲持平,白義行爲獻納,李鎬喆爲正言,金東鍵爲奉常主簿,李希洙爲禮曹佐郞,金昌一爲校檢,鄭應夔爲監察,具奭祖爲肅川府使,梁柱顯爲德源府使,李敏鼎爲淳昌郡守,鄭元夏爲注書,李奎賢·鄭芳鉉爲監察,許綸爲典籍,申聖舜爲軍器主簿,趙性敎爲知經筵,馮錫驥爲濟用主簿,徐能淳爲造紙別提,尹滋善爲司僕主簿,金用鍊爲引儀,許綸爲戶曹正郞,李東榮爲典籍,金應漢爲徽慶園直長,宋鍾五爲假監役,金疇鉉·崔榮進爲璿源殿令。奉常直長單洪在九,兼春秋單許綸,以上竝單付。以朴洪萬爲假監役,鄭基贊爲顯陵參奉,徐相雨爲禧陵參奉,金商念爲泰陵參奉,閔彝勳爲康陵參奉,朴齊璟爲孝陵參奉,李鳳基爲永陵參奉,李文榮爲典獄參奉,申永均·李聖謨爲順康園守奉官,李容夏爲順昌園守奉官,李果英爲安陵參奉。宗廟直長林炳翼,司甕直長李弼應,已上相換,孝昌園直長邊應參,司宰直長姜翼秀,已上相換。敦寧都正加設十一單,李得容·金鍾休·李濟弘·柳燾·吳順榮·安景華·王錫綏·都必中·朴京壽·金貞坤·鄭時浚。傳曰,望筒遲滯之吏·兵判,推考。
兵批,行判書李載元進,參判李玄翼,參議朴海哲,牌招不進,參知·承旨缺。兵批啓曰,今日都目政事時,本曹堂上,不可不備,而參判李玄翼,參議朴海哲,俱以病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·察訪,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以申祖顯爲同知,李升洙·趙羲豐爲副摠管,具冑元爲內禁將,李浩臣爲五衛將,趙存禹爲三陟營將,申林爲羅州營將,李奎鳳爲京畿中軍,李在靖爲平安中軍,李龍憲爲北虞候,林謇洙·丁載榮爲副摠管,李周植爲咸鏡中軍,張斗表爲統虞候,李宗懋爲平安兵虞候,朴有性爲同知,金在煥·申用來爲五衛將,吳正善爲訓鍊正,李奎性爲慶尙右兵虞候,洪文燮·張煥奎爲五衛將,金敎英爲忠壯將,金在遇爲武兼,趙亨五爲順天營將,丁大寬爲僉知,尹弼求·韓逌東爲五衛將,趙昌夏爲文兼,柳冀天爲城津僉使,鄭昌祖爲同知,李周赫爲左捕從,李泰權爲部將,方秀英爲守門將,趙應夏爲神光僉使,柳冀贊·田尙文爲五衛將,鄭寅性爲文兼,柳完秀爲御營把摠,朴瑩壽爲守門將,田錫七爲僉知,尹在善爲忠壯將,元俊常爲訓鍊僉正,韓鳳得爲德積僉使,金鍾寬爲荏子島僉使,全翊朝爲五衛將,張大鉉·金敬鉉爲昌德將,姜鍾·龍瑞五爲慶熙將,康泳奎爲五衛將,李容觀爲訓鍊副正,河錫泳爲都摠都事,趙羲準爲武兼,金應燮爲新智島萬戶,沈憲之爲五衛將,金鴻求爲宣傳官,申鴻均爲訓鍊主簿,朴文發爲古城僉使,田基豫爲恃寨僉使,徐五輔爲僉知,李載升爲五衛將,沈寅澤爲都摠經歷,尹滋翊爲守門將,康孝箕爲古豐山萬戶,朴敏德·鄭光殷爲五衛將,李起東爲宣傳官,金泰熙爲都摠都事,李秉秀爲委曲僉使,金世鎭爲五衛將,朴宗碩爲昌德將,洪禹錫爲昌德將,宋秉瓚爲左翊衛,閔觀鎬爲左衛率,金東勳爲同知,鄭惟成·白聖洙爲慶熙將,鄭雲景爲武兼,李升榮爲部將,許璥爲訓鍊僉正,申膺均爲訓鍊主簿,李元植爲古今島僉使,李允正爲古城僉使,姜裕重爲馬島萬戶,蔡得元爲僉知,張好民爲五衛將,崔世儉爲昌德將,安重業爲昌德將,韓基榮爲黃海水虞候,辛華錫爲五衛將,金鼎夏·辛學權爲慶熙將,南俊元爲訓鍊主簿,尹炳圭爲武兼,金商耆爲僉知,李觀應爲右捕從,李基瑞爲古城僉使,朴宗碩爲博寨僉使,金昌淳爲南桃浦萬戶,韓有榮·李秉遊爲五衛將,金汶鍾·白敏九爲昌德將,李淸烈爲訓鍊僉正,尹致和爲僉知,姜明欽·魚允恒爲五衛將,朴正秉爲訓鍊主簿,韓龍洛爲西北僉使,韓在愈·鄭振玉爲慶熙將,兪果煥爲訓鍊判官,李廷煥爲玉浦萬戶,金德善爲大峴別將,白龍珠爲多慶浦萬戶,金文淵爲鹿島萬戶,金義弘爲金甲島萬戶,崔聖奎爲平山浦萬戶,李廷煥爲西平浦萬戶,金魯璜爲同知,愼炳宇·梁柱翰爲五衛將,徐潤錫·梁成漢爲昌德將,申振玉·姜芝馨爲慶熙將,李昌錫爲訓鍊主簿,金秉沃爲全羅中軍,徐敬森爲在德萬戶,權維奎·高雲祥爲五衛將,趙文奎爲宣傳官,李敏植爲忠壯將,金致英·崔泰錫爲昌德將,洪秉琬爲同知,李敏庠爲都摠管,任龍準爲五衛將,徐德勳·陳勉珩爲慶熙將,朴能淸爲五衛將,全義敬爲昌德將,裵學彩爲武兼,李基燮爲部將,韓鎭奎爲慶尙中軍,李相德·李秉翼爲宣傳官,洪承德·李信載爲武兼,趙升鎬·金載耆·李載憲·沈殷澤爲部將,李浩一·申采熙·玄琨·尹致鎰·南錫弼·裵榮樂·龐徽亮·孫東昱爲守門將,閔台植爲南道參軍,李勉植爲濬源殿守門將。華寧殿守門將單崔忠錫,仁遮外權管單成建鎬,吾村權管單吳相夔,廣坪權管單金基天,小坡兒權管單金道淳,同知單張泳汲,僉知三單尹誠謨·元世翼·金泰鉉,訓鍊主簿單金仁國。訓鍊判官韓允基,主簿朴文煥·安一柱·宋德立,以上加設,依定式減下。安一柱爲訓鍊判官,申錫麟·韓道永·朴鍾爀·朴潤景爲主簿。三陟營將趙存禹,羅州營將申林,京監中軍李奎鳳,平安中軍李在靖,北虞候李龍憲,以上今加折衝,加資事承傳。訓鍊副正加設單金鴻求,大吉號里權管單朴瑩壽,副司果二單金世貞·崔仁植,同知八單金在煥·全翊朝·康洛奎·朴宗碩·金敬鉉·韓龍洛·姜鍾·白敏九,僉知十七單申用永·洪文燮·張煥奎·尹弼求·柳冀贊·鄭光殷·朴敏德·金世鎭·辛華錫·張好民·田尙文·李載升·韓有榮·李秉游·姜明欽·金敎英·尹在善。副司果十五單尹泳璣·張基濂·梁文煥·李豐儀·閔泳國·金升淵·金永燮·李敬權·李相坤·李秀一·任百圭·車永洙·李兢燮·李秉斗·李宜淳,副司果金光默·閔建鎬·金鎭秀·白樂京,以上中日出六。上護軍五單洪宅範·吳潤根·金基宅·金炳治·金東弼,副司正二單柳冀完·蘇正奎。傳曰,守令·邊將·初仕人,皆令明日待令。
政院啓曰,新除授注書趙忠熙,卽爲牌招入直,何如?傳曰,允。
又啓曰,新除授注書鄭元夏,卽爲牌招察任,何如?傳曰,允。
戶曹啓曰,日本使臣贈給物種磨鍊,別單書入之意,敢啓。傳曰,知道。
又啓曰,日本使臣別贈給物種,別單書入之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
又啓曰,楊花津防守摠戎廳陣軍需補用錢一千兩,以本府所在軍需願納錢中,劃送之意,敢啓。傳曰,知道。
承文院啓曰,今此勅使齎來世子宮冊封詔書,世子宮賜物勅書,提調一員陪進,奉安于奉安閣後,仍行奉審之意,敢啓。傳曰,知道。
司譯院啓曰,淸學訓長,卽官生訓誨之窠,而今方有闕矣。以該學堂上官金履周,塡差其代,使之訓誨之地,何如?傳曰,允。
義禁府啓曰,罪人崔益鉉圍籬安置事,雖伏承卽爲擧行之命,而負犯至重,聲討方張,格例所在,莫可違越,不得擧行之意,敢啓。傳曰,豈可如是?卽速擧行。
兵曹啓目,粘連,觀此慶尙監司朴齊寅狀啓,則蛇梁萬戶太敬植,戰船改造,軍器新備,財力千餘金,傾盡薄廩,悉心修繕,極爲嘉尙,特爲仍任事,稟處亦爲白有臥乎所。
兵曹啓目,粘連,觀此黃海水使閔成鎬狀啓,則虞候崔錫弘,母年七十五歲,在法當遞,令該曹,卽爲改差亦爲白有臥乎所。虞候之親年七十五歲以上者,許遞其任,載在法典,黃海水虞候崔錫弘,依法典改差,何如?啓,依允。
日記廳堂上金炳秀。郞廳朴永斗李命九。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,右承旨李起鎬,今日不爲仕進,卽爲牌招,何如?傳曰,允。
又啓曰,卽見諸道守令·邊將薦擧單子,則襄陽府使李道植,不善封裹,油痕狼藉,寧越府使朴弘壽,有違格例,洪州牧使南鎬元,安邊府使李敎稙,尾紙狹窄,無踏啓處,泰安防禦使趙儀顯,不書邑號,只書防禦使,中和府使元度常,北靑府使李熙準,薦擧人職名,有所錯誤,永興府使李承臯,慶源府使蔡奎常,穩城府使柳海魯,慶興府使任敎準,甲山府使徐光鼎,三水府使任永準,端川府使閔鼎鎬,明川府使任元鎬,潼關僉使金銀萬,美錢僉使韓炳敎,居住不當書而書之,事甚疎忽,極爲未安。原單子雖不得不捧入,不可無警,竝從重推考,何如?傳曰,允。
又啓曰,今丙子年,京外守令·邊將薦擧單子三百四度,依例捧入,而其中應薦不薦人,令該曹察推,何如?傳曰,允。
又啓曰,卽者副應敎金九鉉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,守令·邊將·初仕人入侍。
傳曰,發遣吏郞,諸執事淸齋與否,摘奸以來。
禮曹啓曰,每年各陵園展謁,春則二三月,秋則八九月,取稟事,曾有定式矣。今春展謁,定於何陵,而以何間擇吉乎?敢稟。傳曰,健元陵·綏陵·景陵親祭矣。日字來月望念間擇入。
弘文館啓曰,新除授修撰趙東弼,時在楊州地,副修撰趙翼永,時在龍仁地。請竝斯速乘馹上來事,下諭。答曰,許遞,前望單子入之。玉堂前望單子入之,修撰申一永落點。
又啓曰,下番姑降入直,事甚未安。修撰徐夔淳,副修撰柳宗植,竝卽牌招,推移入直,校理金興均·金喆熙,副校理金允植·吳麟泳,一體牌招,何如?傳曰,允。
奎章閣啓曰,景慕宮望廟樓,今朔奉審無頉,而移安廳奉審,亦爲無頉之意,敢啓。傳曰,知道。
以司書李建昌,兼司書朴熹陽牌不進罷職傳旨,傳曰,只推。
三軍府啓曰,卽接摠戎廳所報,則幸洲項·永登浦兩處守防將卒,俱爲無事經夜云矣,敢啓。傳曰,知道。
侍講院啓曰,新除授兼說書洪淳馨,卽爲牌招,何如?傳曰,允。
司僕寺啓曰,本寺主簿具然翼,今已箇滿,而方有釐正事,姑爲仍任,何如?傳曰,允。
行大司憲李升洙,獻納白義行,正言趙昌夏·李鎬喆等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極逆大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽,夬施神人之憤惋,容有極哉?請物故罪人國榮,亟施孥籍之典焉。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大異焉,不可援用尙魯追施之律。請物故罪人裕,亟施孥戮之典焉。噫嘻痛矣。今此鍾·振兩賊之凶,思之膽掉,言之骨泠。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣,振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一。似此古今所無之逆,不可只施治逆之常典。适·雲已施之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,迹本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典焉。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,〈素〉蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕。三尺已施,而不可誅只其身,失之太輕。請謀反大逆不道知情不告罪人榮瑾,亟施孥戮之典焉。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪也。鳳周凶謀逆節,無不同參,一而二二而一也。旣已稱款於知情,則豈可有貸於王章乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?以此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫。此之謂無所躬犯而容〈之〉,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結韎韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,是失刑之大者。負犯如此,關係若是,而豈可止以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖〈之〉說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉?所謂邪學,斁儒敗常,惑世誣民,國家無窮之憂,未有甚於此者也。渠旣參於朝籍,苟具彝性,豈可侵染,而乃反糾結異類,看作奇貨,或聚首講習於深夜密室,或揚眉夸張於稠人廣座,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,快伸三尺之章,遄伏肆市之典。神人之憤,庶可少洩,而以此巨魁,不可只誅其身而已。請謀反不道罪人鍾三·鳳周,竝施孥戮之典焉。噫嘻痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固。貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。凶如子登,而是爲渠叔,妖如洛承,而是爲渠弟,一門淫朋,同惡相濟,積年侵染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也,渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹。甘心設法,奉敎〈主〉若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋奸黠之萌,聯絡同黨,打成逋逃之藪。蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所〈共〉知,濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而絶滅倫綱。潛懷不軌之圖,敢生射天之計,遂乃越海招寇,謀危邦國,至於年前海沿之撓,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似〈於〉顧忌,而此則改頭換面,無難染毒我人民。不待泄玉·千禧之祕傳帛書,而自有廣東·澳門之直通赫蹄。國人之曰可殺,猶屬緩聲,王法之所必誅,不宜少淹。及其捕招之出,而情跡尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口。至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律焉。噫嘻痛矣。鞫廳罪人晩植等罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶謀,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情迹無貳。若不大可懲創,亟施典刑,則亂臣賊子,其將接踵而起,寧不可大懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計。遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳前親問之下,端緖畢露,奸狀莫逃,夬伸三尺之章,遄伏肆市之典。神人之憤,庶可少洩,而似此君讐國賊,決不可孥戮而止。苟有加於此之律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊,實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關一境,從而騷訛,百靈罹其凶害。究厥心腸,論其罪惡,則弼濟卽兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨懟之階,祭山文之代綴,牢結凶慝之窩。四字隱語,罪有關於宗社,一句悖說,跡難容於穹隤。作之者應龍,而受頣指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳前親問之下,奸狀莫掩,端緖畢露,夬伸三尺〈之〉章,竝伏肆市之典。神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩·禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間?久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與。斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結。究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,殪滅無遺,而天討未行,鬼誅先加,至使凶身徑斃,莽·卓之凶心未暴,懿·溫之逆節未彰,神人共憤,刑法失中。此若以其身已死,而不施極律,則亂賊無所懼,而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情迹無貳。端緖幾露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣。崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疎不間親之義,何忍萌心發口哉?罪犯益著,覆載難容,王章未伸,輿憤愈菀。且朴遇賢之凶疏,卽亘古所未有之逆絶也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無窮不敬,莫此爲甚。所謂爻象失和者何事也,聽聞乖當者何語也?有識者之長吁短歎,耳語目說者,果指何人也,無補於治,後世疵議云者,指斥何事也?字字陰慝,節節凶悖,何忍萌心發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡。此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉?荒悖之說,發於疏章,字字奸黠,節節謬妄,犯分干紀,眼無君父,此誠天地之所不容也。淵鑑悉燭,以脅迫爲敎,罪惡昭著,情狀畢露,三尺之法,固宜亟施,一縷之命,豈可暫貸?鞫事方張,專尙吞吐,狡性愈頑,不指根窩,王章將伸而反屈,輿情方洩而愈鬱。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣。崔益鉉之罪,可勝誅哉?渠之前後疏辭,已多悖惡,而最其再疏中未專政之日以下幾句語,尤豈爲人臣所敢道,而以至末端之妄引經傳,顯有指斥,其在疎不間親之義,何忍萌心發口也哉?淵鑑悉燭,以語逼爲敎,於是乎罪犯昭著,覆載難容,而酌處惟輕,王章未伸,公議轉激,輿憤愈鬱。罪人崔益鉉之投疏,雖渠伎倆,名在罪籍,又此投匭,無嚴無憚,已極可駭,而做此誣逼君父之說,至於詬罵之,其中數三句語,至凶絶悖,有非北面臣子,所可萌諸心而發諸口也。外托言事,內售凶圖,旨意陰慝,情狀閃忽,熒惑一世,莫掩包藏之迹,眼無君父,此誠天地之所不容也,神人之所共憤也。天鑑孔昭,酌處惟輕,此莫非大聖人好生之至仁大德,而奈此亂臣之層生,綱紀之將隳乎?罪固罔赦,義在必討。請黑山島圍籬安置罪人崔益鉉,設鞫得情,夬正典刑焉。噫嘻痛矣。楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖。而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅也。負犯如此,關係若是,豈可島置·竄配而止乎?請趙秉昌·趙采夏,竝令王府,設鞫得情,俾伸輿憤焉。答曰,不允。崔益鉉·趙秉昌·趙采夏事,已有處分,勿煩。
行大司憲李升洙啓曰,新除授執義李在淳,時在廣州地,掌令吳成善,時在全羅道咸平地,沈相說,時在京畿竹山地,持平李晩容,時在慶尙道禮安地,曺逵承,時在慶尙道新寧地。請竝斯速乘馹上來事,下諭。答曰,許遞。
正言李鎬喆啓曰,梟示罪人性世,與極逆載榮,一而二二而一也。損着軍服,潛入宮庭,粧出纏帶,暗售網打,是何等設施排布,凶謀祕計?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。新除授行大司諫趙秉恒,時在忠淸道鎭川地,司諫李鳳德,時在全羅道全州地。請竝斯速乘馹上來事,下諭。答曰,不允。下諭事,許遞。
兵曹啓曰,訓鍊院能麽兒郞廳康載復,病難供職,呈狀乞遞,改差,何如?傳曰,允。
承文院啓曰,院製述官金炳治,瓜滿代,吏文學官洪淳七陞付,其代幼學沈翰之差下,吏文學官趙鍾譱瓜滿代,幼學鄭潭差下,付軍職冠帶常仕,何如?傳曰,允。
摠戎廳啓曰,楊花津防守將官·將校·軍兵,無事經夜之意,敢啓。傳曰,知道。
注書鄭元夏書啓,臣於本月初一日午時量,以外南山植木摘奸事,敬奉聖敎,出崇禮門,至關王廟主山及植木處看審,則松橡鬱密,自靑鶴亭至舊失火處,面面周審,則老木稚株,叢帀茂盛,自典牲署後面,至冷井洞,大木參差,擁蓋一山,自文峴至梨泰院後麓水閣峴,土性瘠确,略有稚松,至馬石橋,則林松蒙翳。詣漢江壇看審,則亦無頉,自雁峯伏兵峴,至畫景谷,則樹木茂密,由斗湖而詣司寒壇看審,則亦爲無頉。自舞鶴峯,所經外南山諸處,一一看審,則別無斫痕之意,敢啓。傳曰,知道。
副應敎金九鉉疏曰云云。省疏具悉。爾其勿辭救護。
丙子二月初一日未時,上御千秋殿。守令·邊將·初仕人入侍時,同副承旨李容元,記事官趙忠熙,記注官金英烈,別兼春秋李命宰,以次進伏,初仕人進伏楹外,邊將序立階下訖。上曰,史官分左右。承旨進前奏曰,守令·初仕人,使之進前乎?上曰,唯。守令·初仕人進前,各奏職姓名訖,以次退出。承旨奏曰,邊將則使宣傳官奏職姓名乎?上曰,可也。宣傳官奏職姓名訖,上命退守令·邊將·初仕人,仍命史官就座。又命退,承史以次退出。
上在景福宮。停常參·經筵。
政院啓曰,右承旨李起鎬,今日不爲仕進,卽爲牌招,何如?傳曰,允。
又啓曰,兵曹郞廳來言,慶科別試武科初試試望,當爲磨鍊,而判書李載元呈辭受由,次堂例不得擧行云,何以爲之?敢稟。傳曰,牌招。
傳曰,禮房承旨,馳詣景慕宮,奉審摘奸以來。
政院啓曰,左邊捕盜大將白樂貞,以武二所試官,慕華館明日出去矣。所佩命召及大將牌·傳令牌,何以爲之?敢稟。傳曰,仍佩往來。
注書鄭元夏病,代以李臣燁爲假注書。
政院啓曰,卽者景慕宮官員來言,明日春奉審,提調一員,當爲進參,而都提調朴珪壽,議政府進,提調鄭基世,以宗廟署·永禧殿提調奉審進去,不得進參云,何以爲之?敢稟。傳曰,提調許遞,前望單子入之。景慕宮提調前望單子入之,金大根落點。
又啓曰,今此慶科別試武科初試一二所,兩司各一員,當爲進參,而憲府則執義,掌令二員·持平二員未差,只有大司憲李升洙一員,無以備員,未差之代,政官牌招,開政差出,何如?傳曰,未差之代,前望單子入之。臺諫前望單子入之,執義李晩瀅,掌令李肇信·趙益元,持平朴齊晠·李落點。
又啓曰,筵說修整,何等審愼,而今初一日,守令·邊將·初仕人入侍筵說,有所錯誤,致勤下詢,事甚疎忽,極爲未安。今方改修整以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,卽伏見開城留守韓敦源,去秋冬等褒貶啓本,則邊將無一人居中居下,殊無嚴明殿最之意。推考警責,何如?傳曰,允。
弘文館啓曰,新除授修撰申一永,時在廣州地,請斯速乘馹上來事,下諭。答曰,許遞。前望單子入之。玉堂前望單子入之,修撰李秀萬落點。
三軍府啓曰,卽接摠戎廳所報,則幸州項·永登浦兩處,守防將卒,俱爲無事經夜云矣事,敢啓。傳曰,知道。
摠戎廳啓曰,去夜楊花津防守將官·將校·軍卒等,無事經夜之意,敢啓。傳曰,知道。
行大司憲李升洙,獻納白義行,正言趙昌夏·李鎬喆等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更加設鞫得情,夬正典刑焉。措見辭上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,新智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀〈反〉大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,與凶徒,同惡相濟者。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請黑山島圍籬安置罪人崔益鉉,設鞫得情,夬正典刑焉。措辭見上請趙秉昌·趙采夏,竝令王府,設鞫得情,俾伸輿憤焉。措辭見上答曰,不允。崔益鉉·趙秉昌·趙采夏事,已有處分,勿煩。
正言趙昌夏等啓曰,請梟示罪人性世,亟施孥戮之典焉。措辭見上答曰,不允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,今二月初九日,光化門親臨,出陣將卒外道抄上砲軍,勞問後犒饋時,光化門外環衛軍兵,當爲磨鍊矣。何營大將,何營軍兵環衛乎?敢稟。傳曰,都統使,率本所善騎隊一哨,訓局馬軍二哨·步軍三哨,兩營步軍各一哨·騎士各一番,環衛。
承文院啓曰,卽見都京禮部咨文出來者,則上年五月進香貢物,水路遲誤,員弁嚴懲事,請旨知照矣。回咨,以承領之意撰咨,付撥下送灣府,傳給鳳城將處,轉致北京之地,何如?傳曰,允。
上在景福宮。停常參·經筵。
傳曰,今日府大夫人晬辰,令都承旨,問候以來。
政院啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李命宰,卽爲牌招入直,何如?傳曰,允。
傳曰,吏曹參議有闕之代,前望單子入之。吏曹參議前望單子入之,洪澈周落點。
政院啓曰,試官之出榜詣闕例也,而武一所試官李晩瀅·白義行,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕例也,而武二所試官李肇信·趙昌夏,謂有身病,自外徑歸,事甚未安。竝推考,何如?傳曰,允。
政院啓曰,各道守令·邊將薦擧單子,正月內上送,自是例也,而南兵使申正熙,北兵使金永求薦單,今始到院,如是過限,事甚未安。原單子雖不得不捧入,不可無警,竝推考,何如?傳曰,允。
持平李,正言李鎬喆等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請黑山島圍籬安置罪人崔益鉉,設鞫得情,夬正典刑焉。措辭見上請趙秉昌·趙采夏,亟令王府,設鞫得情,俾伸輿憤焉。措辭見上答曰,不允。崔益鉉·趙秉昌·趙采夏事,已有處分,勿煩。
持平李啓曰,新除授掌令趙益元,時在京畿抱川地,持平朴齊晠,時在京畿楊州地。請竝斯速乘馹上來事,下諭。答曰,許遞。
正言李鎬喆啓曰,請梟示罪人性世,亟施孥戮之典焉。措辭見上答曰,不允。
禮曹啓曰,宗廟·永寧殿·永禧殿殿內,景慕宮室內,今春奉審,則俱爲無頉之意,敢啓。傳曰,知道。
禁衛營啓曰,本營騎士將尹聲求,以前任大邱中軍,上來尙遠,久曠可悶,改差,何如?傳曰,允。
摠戎廳啓曰,靈光主人申錫箕,北魚二十級·甘藿五十束,來納本陣,願助軍需之意,敢啓。傳曰,知道。
又啓曰,楊花津防守將卒,無事經夜之意,敢啓。傳曰,知道。
弘文館啓曰,新除授修撰李秀萬,時在京畿驪州地,經筵入番事緊,請斯速乘馹上來事,下諭。答曰,許遞,前望單子入之。玉堂前望單子入之,修撰朴齊晠,副修撰金玉均落點。
奎章閣啓曰,景慕宮望廟樓,今春大奉審,臣淳馨,與本宮提調金大根,儀賓·宗正卿,進詣展奉,奉審無頉,而移安廳奉審,亦爲無頉之意,敢啓。傳曰,知道。
武一所啓曰,今日平明開場,擧子捧單數,自天字,至日字半字,合爲四百三十八人矣。先自柳葉箭,試取之意,敢啓。傳曰,知道。
武二所啓曰,今日平明開場,擧子捧單數,自天字,至洪字,合爲三百五十人矣。柳葉箭·片箭,同爲試取之意,敢啓。傳曰,知道。
奉常寺啓曰,東耤田親耕所種九穀,先農祭後,卽爲起墾付種之意,敢啓。傳曰,知道。
武一所啓曰,柳葉箭今已畢試,片箭鱗次試取之意,敢啓。傳曰,知道。
武二所啓曰,柳葉箭·片箭今已畢試,鐵箭·騎芻,鱗次試取之意,敢啓。傳曰,知道。
武一所啓曰,片箭今已畢試,鐵箭鱗次試取之意,敢啓。傳曰,知道。
武一所啓曰,鐵箭今已畢試,騎芻鱗次試取之意,敢啓。傳曰,知道。
武一所啓曰,騎芻今已畢試,開講鱗次試取之意,敢啓。傳曰,知道。
武二所啓曰,鐵箭·騎芻,無一人入格矣。仍爲開講試取之意,敢啓。傳曰,知道。
武一所啓曰,各技皆已畢試,今方修整榜目之意,敢啓。傳曰,知道。
武二所啓曰,今已應講畢試矣。仍爲修整榜目之意,敢啓。傳曰,知道。
吏曹啓曰,因承政院啓辭,守令應薦而不薦人,令該曹,察推事,允下矣。行護軍趙錫中·金畯·金昌鼐,俱爲應薦而不薦,竝推考警責,何如?傳曰,允。
刑曹啓曰,罪人趙秉穳嚴刑究問,則所供內,以爲去月十八日,得見此書於訓鍊判官張志庸處,而不知其書之眞贗,果謄一本而來,追聞非眞伊贗之說,卽爲扯去矣。其後自本曹査覈根因,故以張志庸處得見之由,已爲納供,而今此刑訊嚴覈之下,豈敢一毫隱諱乎?雖死杖下,此外無他可達之辭云矣。觀此所供,事當窮覈於張志庸,而張志庸,係是朝官,臣曹不得推問之意,敢啓。傳曰,知道。不可以朝官論,爲先汰去,與趙秉穳,一體推問。
三軍府啓曰,卽接摠戎廳所報,則幸〈州〉項·永登浦兩處守防將卒,俱爲無事經夜云矣,敢啓。傳曰,知道。
別兼春秋金羽均疏曰,伏以臣於持被之中,卽接家信,則臣母素患痰癖之證,近因日候之不調,將攝失宜,一倍添劇,委綴床玆,刀圭遲效。臣聞此報,方寸煎灼,玆敢不避瀆撓,冒犯擅離。伏乞聖慈,俯垂矜諒,遞臣之職,勘臣之罪,俾救護專而法紀昭焉。臣無任云云。省疏具悉。爾其勿辭救護。
行兵曹判書李載元疏曰云云。答曰,省疏具悉。本兵重任,何可輕遞?卿其勿辭行公。
吏曹參議兪晩源疏曰云云。省疏具悉。所請依施。
上在景福宮。停常參·經筵。
傳曰,傳香承旨,馳詣文廟,奉審摘奸以來。
以別兼春秋李命宰牌不進罷職傳旨,傳曰,只推。
又啓曰,左右史不可不備,別兼春秋李命宰,旣有只推之命,卽爲牌招入直,何如?傳曰,允。
又啓曰,各道守令·邊將薦擧單子,正月內上送,自是例也,而慶尙道薦單,今始到院,事甚未安。原單子雖不得不捧入,該道臣不可無警〈責〉,推考,何如?傳曰,允。
政院啓曰,臣與左承旨洪遠植伴直矣,纔已罷職出去,院中只有臣一人,伴直無人,右副承旨閔昌植,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
政院啓曰,新除授吏曹參議洪澈周,以前任安東府使,方在解由未出中,何以爲之?敢稟。傳曰,勿拘。
弘文館啓曰,新除授修撰朴齊晠,時在京畿楊州地,經筵入番事緊,請斯速乘馹上來事,下諭。答曰,許遞。
掌令李肇信,正言趙昌夏等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請黑山島圍籬安置罪人崔益鉉,設鞫得情,夬正典刑焉。措辭見上請趙秉昌·趙采夏,竝令王府,設鞫得情,俾伸輿憤焉。措辭見上答曰,不允,崔益鉉·趙秉昌·趙采夏事,已有處分,勿煩。
正言趙昌夏啓曰,請梟示罪人性世,亟施孥戮之典焉。措辭見上答曰,不允。
議政府啓曰,接見大副官,復命待竣事後,從便爲之事,知委,何如?傳曰,允。
又啓曰,日本使臣,旣有進獻物種矣,不可無贈給之節,卽令該曹,措備下送事,分付,何如?傳曰,允。
又啓曰,本府司錄薦狀公事,向已啓下,而自政院閪失,尙未頒布,揆以事體,不可仍置,當該承旨,施以罷職之典,何如?傳曰,允。
又啓曰,向以日本使船,商辦後專咨事,已自槐院,草記允下矣,今旣竣事,自當詳述顚末,迅速咨報,而邊情之飛遞耑咨,亦係罕例,前頭使行,奉表稱謝之意,令文任,措辭撰咨,騎撥下送灣府,使之傳給鳳城,以爲星夜入送北京之地,何如?傳曰,允。
承文院啓曰,院吏文學官沈翰之·鄭潭有頉代,幼學閔翼鎬·金炳勳差下,令該曹,付軍職冠帶常仕,何如?傳曰,允。
禁衛營啓曰,本營千摠柳鶴珪,以前任城津僉使,上來尙遠,久曠可悶,改差,何如?傳曰,允。
戶曹啓曰,日本使臣賜給物種,別單書入之意,敢啓。傳曰,知道。
都摠府啓曰,副摠管鄭順朝,以左尹坐起進參事,晝仕出去之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜之意,敢啓。傳曰,知道。
摠戎廳啓曰,楊花津防守軍兵,無事經夜之意,敢啓。傳曰,知道。
行都承旨閔泳穆疏略曰,政府司錄薦狀,向已啓下,而閪失未布,至於伏承當該承旨罷職之命,臣忝在長席,兼掌該房,何可以身不在院,徒以倖逭爲幸哉,亟降威罰,以爲不職者之戒焉,臣無任云云。答曰,省疏具悉。出納之地,閪失啓下公事,是豈事體乎,卿不在院,不必深引,而亦不無不能董飭之失,從重推考。
上在景福宮。停常參·經筵。
藥房提調金有淵,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一安,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭方張之時,兩司無詣臺之員,除在外,呈告人員,竝卽牌招,何如?傳曰,允。
又啓曰,議政〈府〉郞廳來言,今日賓廳日次,而臣等來會本府之意,敢啓。傳曰,知道。
傳曰,禮房承旨,馳詣社稷,奉審摘奸以來。
傳曰,吏·戶換房。
傳曰,禮·刑換房。
以右承旨李起鎬牌不進罷職傳旨,傳曰,只推。
以別兼春秋李命宰牌不進罷職傳旨,傳曰,只推。
政院啓曰,左右史不可不備,別兼春秋李命宰,旣有只推之命,卽爲牌招入直,何如?傳曰,允。
傳曰,在外藝文提學許遞,前望單子入之,藝文提學前望單子入之,徐承輔落點。
傳曰,政府會坐撤罷。
傳曰,承旨有闕之代,前望單子入之。
傳曰,時·原任大臣,政府堂上來待。
傳曰,今番出陣之各營將卒,及各道抄上砲軍,當於今月初九日,光化門親臨勞問後犒饋矣,該房知悉。
傳曰,京江出陣將卒,今將勞問犒饋矣,其在投醪之義,宜無異同,今番沁都,與沿海畿邑防守將卒,遣宣傳官勞問犒饋,則令各其營邑,從厚爲之事,自廟堂,分付道臣·守臣。
傳曰,接見大官·副官,明日來待。
政院政啓曰,行都承旨閔泳穆藥院進,左承旨未差,右承旨李起鎬廚院進,左副承旨李世用,右副承旨閔昌植式暇,臣監祭進,坐直無人,都承旨·右承旨,所當牌招,而拘於廳規,不得請牌,何以爲之?敢稟。傳曰,牌招。
以掌令李肇信,持平李牌不進罷職傳旨,傳曰,只推。
以正言趙昌夏·李鎬喆牌不進罷職傳旨,傳曰,只推。
政院啓曰,時·原任大臣·政府堂上,依下敎來待矣。傳曰,入侍。
兩司合啓,執義李晩瀅,獻納白義行等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬施典刑焉。措辭見上請知情不告罪人兢善,亟施孥戮之典焉。措辭見上請黑山島減死定配〈罪〉人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請黑山島圍籬安置罪人崔益鉉,設鞫得情,夬正典刑焉。措辭見上請趙秉昌·趙采夏,竝令王府,設鞫得情,俾伸輿憤焉。措辭見上答曰,不允。崔益鉉·趙秉昌·趙采夏事,已有處分,勿煩。獻納白義行啓曰,請梟示罪人性世,亟施孥戮之典焉。措辭見上答曰,不允。
傳曰,臺諫竝許遞,前望單子入之。
侍講院啓曰,今初八日世子宮生辰陳賀,繼照堂權停例行禮時,本院當爲全數進參,而說書未差,無以備員,何以爲之?敢稟。傳曰,前望單子入之。說書前望單子入之,李起鍾落點。
都摠府啓曰,今日內直內三廳武兼禁軍及軍兵等,當爲習射技放,而社稷大祭齋戒相値,不得設行之意,敢啓。傳曰,知道。
三軍府啓曰,卽接摠戎廳所報,則幸洲項·永登浦兩處防守將卒,俱爲無事經夜云矣,敢啓。傳曰,知道。
摠戎廳啓曰,去夜楊花津防守將官·將校·軍兵等,無事經夜之意,敢啓。傳曰,知道。
兵曹啓曰,龍虎營留營將官·將校·禁軍·軍兵等,竝爲解送之意,敢啓。傳曰,知道。
三軍府啓曰,日本船,今旣退去矣,楊花津·幸洲項·永登浦防守將卒,竝除標信解嚴,各邑防守,亦一體解嚴事,分付畿營·沁營,何如?傳曰,允。
三軍府啓曰,本府留待,別抄哨官·軍官·武士,別抄軍解送,各營留待將卒,亦令一體解送事,分付,何如?傳曰,允。
訓鍊都監啓曰,謹依三軍府草記批旨,本局留營將官·將校·軍兵等,竝爲解送之意,敢啓。傳曰,知道。
禁衛營啓曰,本營千摠柳鶴珪,以前任城津僉使,上來尙遲,久曠可悶,改差,何如?傳曰,允。
禁衛營啓曰,謹依三軍府草記批旨,本營留營將官·將校·軍兵等解送之意,敢啓。傳曰,知道。
摠戎廳啓曰,謹依三軍府草記批旨,本廳楊花津防守將卒,卽爲解送,幸洲項·永登浦防守將卒,竝爲解送事,傳令知委之意,敢啓。傳曰,知道。
御營廳啓曰,謹依三軍府草記批旨,本廳留營將官·將校·軍兵等,竝爲解送之意,敢啓。傳曰,知道。
江華留守趙秉式疏曰云云。答曰,省疏具悉。前後批旨,與飭敎,不啻申複,而今於事過之後,又此支煩,是豈道理乎?施以重推之典。
行吏曹判書閔奎鎬疏曰云云。答曰,省疏具悉。長銓重任,何可輕遞?卿其勿辭行公。
右副承旨閔昌植疏略曰,政府司錄薦狀啓下未布,有當該承旨罷職之命,臣其坐直,凡係出納,孰非職分,而啓下公事,至於閪失,滿心惶隕,何可以非其房掌,以逭爲幸哉?亟降處分,同被譴罰焉。答曰,省疏具悉。爾不必如是爲引矣。
丙子二月初五日未時,上御修政殿。時·原任大臣·政府堂上引見入侍時,都承旨閔泳穆,假注書洪淳謨,記事官白時洽·金英烈,領府事李裕元,領敦寧金炳學,判府事洪淳穆·朴珪壽,領議政李最應,右議政金炳國,行上護軍鄭基世·金世均,判尹金炳㴤,行兵曹判書李載元,行上護軍金炳德,行吏曹判書閔奎鎬,行上護軍金在顯,左參贊李㘾,行大護軍徐衡淳,刑曹判書鄭岐源,行大護軍趙龜夏·李源命·鄭健朝·洪祐吉·金翊鎭,知事趙基應,行大護軍金壽鉉·金有淵·沈承澤,戶曹判書閔致庠,知三軍府事任商準,知事金元植,禮曹判書李根弼,行大護軍徐相鼎,知三軍府事梁憲洙,行大護軍李鎬俊·金輔鉉,廣州留守尹滋悳,行大護軍金尙鉉,右參贊金炳始,行護軍徐承輔,同知三軍府事趙寧夏,行護軍南廷益,以次進伏訖。上曰,史官分左右。上曰,大臣進前。裕元等進前問候訖,上曰,卽見沁留狀啓,則彼人今已退去,實爲民國之幸,而賴卿等之措處矣。裕元曰,臣等有何措劃之策乎?實我殿下聖德之攸曁也。仍敎曰,見今狀啓,則自我國,果有先送解事一人之說矣。最應曰,擇送解事之人然後,可以詳察風俗,如是爲言矣。上曰,軍兵月餘防守,必多勞苦矣。最應曰,軍卒之守防,幾近一朔矣。上曰,防守砲軍,與留營砲軍,其數不少矣。最應曰,其數果不少矣。裕元曰,倭船之其進其退,蓋由於修好,而間有人言之峻發,論斥臣等無復餘地,國事惟急,不遑顧他,冒沒赴坐,亦已踰月,滿心恧蹙,靡所容措,今得方寸之地,包悚仰白,惟伏望遄降威罰焉。上曰,今番事,卽不過修舊好而已,賴有卿等之措劃得宜,妥帖無事矣,今以挾雜之疏,謂以人言,而追作可引之端,豈非萬萬意外,而亦豈非反損國體乎?更勿以此相聞,是所深望也。出擧條炳學曰,臣等遭罹之奇怪,情踪之危蹙,僚相已有所仰奏,臣無容更達,而府坐撤罷之後,猶復恬然若無故,實非廉防攸在,伏願遄降威罰,以全微諒焉。上曰,今番事,卽不過修舊好而已,賴有卿等之措畫得宜,今旣妥帖無事矣。今以挾雜之悖疏,謂以人言,而追作可引之端,豈非萬萬意外,亦豈非反損國體乎?更勿以此相聞,是所深望也。淳穆曰,自有悖疏以來,臣等之危蹙情踪,豈容晷刻敢安於心乎?今當府坐撤罷,思所以自爲之圖,承命登對,轉益靡所措躬,俯鑑微諒,遄降威罰,卽臣等區區之願矣。上曰,今番事,卽不過修舊好而已,賴有卿等之措畫得宜,今旣妥帖無事矣。今以挾雜之悖疏,謂以人言,而追作可引之端,豈非萬萬意外,而亦豈非反損國體乎?更勿以此相聞,是所深望也。出擧條珪壽曰,臣等之以若遭罹,日赴朝堂,有似不識世間羞恥事者矣。今於承命登對,私情之危蹙難安,同然一辭,惟伏俟譴何而已。上曰,今番事,修舊好而已,賴有卿等之措畫得宜,今旣妥帖無事矣。今以挾雜之悖疏,謂以人言,而追作可引之端,豈非萬萬意外,而亦豈非反損國體乎?更勿以此相聞,是所深望也。出擧條最應曰,倭人之來,旣稱修好,則我國亦當以修好待之而已。朝議之不先犯·不啓釁,亦盡在我之道而已,何意悖疏迭出?忽以主和通洋之說,捏做誣謊,欲爲網打朝著之計,然主和云者,本不近似,卽悖疏之譸張也,通洋云者,尤無影響,卽悖疏之興訛也。臣以無似,冒據是職,在平日旣無能見孚,臨事會亦未能鎭服,彼疏之眩惑構陷,一至於此,臣雖欲恬然居位,董飭百僚,可得已乎?顧今倭船已退,府座纔撤,伏承前席引接,故不避猥越,玆敢仰陳。伏乞聖明,俯諒臣等危蹙之情,亟賜斥退焉。上曰,今番事,卽不過修舊好而已,賴有卿等之措畫得宜,今旣妥帖無事矣,今以挾雜之悖疏,謂以人言,而追作可引之端,豈非萬萬意外,而亦豈非反損國體乎?更勿以此相聞,是所深望也。出擧條又奏曰,日前兩司聯箚之草,率傳啓之徑庭,有壞臺閣之體,其時諸臺,竝施刊削之典,何如?上曰,依爲之。出擧條又奏曰,行工曹判書曺錫雨,行大護軍趙性敎,竝政府堂上還差,何如?上曰,依爲之。出擧條又奏曰,譯官吳慶錫·玄昔運,今番效勞旣多,竝特爲加資,何如?上曰,依爲之。出擧條炳國曰,臣等之邇來遭彈不止一再,而時値廟務之旁午不遑他恤,課日赴公,今則府坐已撤罷矣。退伏胥次,有可以少伸廉防,際承來待之命,雖不得不冒登前席,情踪之危蹙,不敢自已,惟遄被嚴譴,以安私分,千萬顒祝。上曰,今番事,卽不過修舊好而已,賴有卿等之措畫得宜,今旣妥帖無事矣。今以挾雜之悖疏,謂以人言,而追作可引之端,豈非萬萬意外,而亦豈非反損國體乎?更勿以此相聞,是所深望也。出擧條上命大臣就座,又命史官就座,仍命大臣先退,承史以次退出。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
以別兼春秋李命宰,牌不進罷職傳旨,傳曰,只推。
政院啓曰,左右史不可不備,別兼春秋李命宰,旣有只推之命,金羽均由限已過,竝卽牌招,推移入直,何如?傳曰,允。
承旨前望單子入之,洪淳學落點。
政院啓曰,卽伏見黃海兵使李基碩,去乙亥秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
侍講院啓曰,今初八日,世子宮生辰陳賀,繼照堂權停例行禮時,本院當爲全數進參,而新除授說書李起鍾,時在忠淸道忠州地,何以爲之?敢稟。傳曰,許遞,前望單子入之。
傳曰,接見大官·副官,入侍。
都摠府啓曰,今月初九日,光化門親臨,出陣將卒,外道抄上砲軍,勞問後犒饋時,侍衛寶劍,當爲備員,而都摠管李容熙,有實病,副摠管鄭順朝·李世宰·朴齊寬·林謇洙,俱有實故,丁載榮在外,無以備員,令政院稟旨變通,仍令該曹,口傳差出,待下批,牌招,以爲進參之地,何如?傳曰,允。許遞,前望單子入之。
摠管前望單子入之,鄭岐源·李容直·李僖魯·任孝準·尹秉鼎·李鶴榮落點。
兵曹啓曰,今二月初九日,光化門親臨,出陣將卒,外道抄上砲手,勞問後犒饋時,光化門外環衛軍兵,當爲磨鍊矣,何營大將,率何營軍兵環衛乎?敢稟。傳曰,都統使,率本所善騎隊一哨,訓局馬軍二哨,步軍三哨,兩營步軍各一哨,騎士各一番環衛。
兵曹啓曰,因承文院啓辭,邊將應薦不薦人,令該曹察推事,允下矣。行大護軍文慶愛,行護軍趙錫中·林喜鎭·李承淵·宋在璿,承文院判校申泰皞,軍資監正權鍾祿,俱爲應薦而不薦,竝依法典,推考警責,何如?傳曰,允。
兵曹啓曰,禁軍別將李鳳儀,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
兵曹,以白樂貞爲禁軍別將。
禮曹啓曰,卽接安城幼學都是春所志,則以爲,族叔萬榮,嫡妾俱無子,以其同生弟萬弘子元默,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長都是春所訢旣如此,都萬弘子元默,立爲都萬榮之後,何如?傳曰,允。
承文院啓曰,院吏文學官閔翼鎬·金炳勳有頉代,幼學鄭東翰·尹滋卿差下,付軍職冠帶常仕,何如?傳曰,允。
摠戎廳啓曰,臣營參謀士李建九,減下之意,敢啓。傳曰,知道。
丙子二月初六日□時,上御修政殿,大官·副官入侍時,左副承旨李世用,假注書洪淳謨,記注官金英烈·許綸,大官申櫶,副官尹滋承,以次進伏訖。上曰,史官分左右,上曰,大官進前。櫶等進前,上曰,無事往還乎?櫶曰,王靈攸曁,無事往返矣。滋承曰,憑仗王靈,臣等無事往返矣。上曰,今番多有勞勩矣。櫶曰,王事靡盬,臣等何敢言勞乎?上曰,彼船皆已退去,實爲幸。櫶曰,當初有安危攸關,今已退去,實爲國家之洪福矣。上曰,見其問答狀啓,則果善爲說辭矣。櫶曰,幸仗王靈,仰成廟籌,免于辱命矣。上曰,今番勞苦,予有知之矣。櫶曰,溫音至此,不勝且惶且感矣。上曰,狀啓外,亦有接見酬酌之可聞乎?詳奏之,可也。櫶曰,果以批準事,有所相持,而彼之國俗,異於常法,其君上名字,不甚諱之,至於大小文書安寶,則必書銜名,故彼要我國,亦倣其例,臣等據以義理而爭之,以至一晝夜不許故,黑田淸隆,不無慍意,至於徑出彼船矣,滋承曰,臣等之意,雖至絶好,萬難從其所請矣。櫶曰,反以思之,則彼旣涉險遠來,所請已準,亦不以文書,遽事輕去之理,旣料彼情,故拖數日,果有宮本小一·野村靖來往,竟以安寶事發說,故亦以非朝廷處分,不敢擅許之意答之,而畢竟批準文字,只以安寶,朝廷許以施行矣。上曰,宮本小一·野村靖職品,以我國論之,比何等乎?櫶曰,宮本小一,是大丞,似爲從二品,野村靖,是權大丞,似爲三四品矣。上曰,後來者何幹?櫶曰,野村靖,如軍中御史,爲探使事之成否而來,種田明·樺山資紀,卽有軍功之武將也,亦爲探知使事而來,彼中所聞,留兵赤間關,以爲後援云,以此推之,不無叵測矣。上曰,赤間關,在於何處乎?櫶曰,在我境之最近處,與釜山不遠云矣。上曰,森山茂,爲人,何如?櫶曰,外貌,頗不美,亦一弊人,心地似不馴良矣。上曰,宮本小一何如耶?櫶曰,臣等適有疾,黑田淸隆,送人傳語曰,將欲躬來問病云,故答以體重之地,不必往來私見云矣,因委送其隨員宮本小一·野村靖,傳語官最助等來見,兩人頗穎悟,仍與論其使事,除去大字與皇帝陛下字外,多少略有改正者,頗有其力,所謂最助,自十五歲,來留萊館,最習譯語,居間酬酢,然而言外之旨,亦難見矣,彼酬此酢,中間傳說,亦不無疑訝矣,今之譯員,亦無解習其國文與譯語者,當此多事之會,實爲可悶,必當另飭學習精通,亦是急務矣。上曰,從今國書無之乎?櫶曰,然矣,我國政府,與彼太政府,禮曹與外務省,互相往復,已爲敦定矣,彼敎人之法,八歲入學,至十六歲讀書,而以後則專尙名物度數之學,故漢文,從此漸至昧方云矣,至於條規中,漢文繙語,止十年爲限,然則十年之後,莫可曉解,實非細事,必當嫺習彼文,可通其情而論其事矣。上曰,又有聞者乎?櫶曰,淸隆之言,六個月內,卽爲送使,一以爲回謝,一以爲採其謠俗,一以爲遊覽似好,而自釜山,乘赤間關火輪船,自赤關,至東京,可以七八日卽達,別無勞苦云矣。上曰,然則此是通信使乎?櫶曰,不拘品秩常例,只以解事人送之云,從此,彼我使,竝除禮幣,到彼,給房貰而居接,買飯供而吃喫,此與信使不同矣。仍奏曰,宮本小一·野村靖曰,日本兵農之器,甲於天下,貴國若有意貿取,亦送匠人倣製,則俱當到底周旋矣,若得其妙法,可行於貴國,則實多收效云矣。上曰,可以有益於農務乎?櫶曰,器械之精利,耕作之便宜,其所收功,比前倍利云矣。上曰,進獻兵器,果精利乎?櫶曰,所謂回旋砲云者,卽古法之所無,合銃身十一爲一位,而載之車上,從其銃身之後而裝放,轉斡其機,如彈綿之練車,左旋則連放不絶,右旋則出其裝藥之銅筩,裝藥之法,鑄銅如筆管,二寸許,空其中貯藥,上加銅火帽,納如筆管,二寸許,空其中貯藥,上加銅火帽,納丸其上,不限其數,以手納於銃筒之後,連續不絶,其製甚巧,果爲禦賊之好器械也。上曰,或試放乎?櫶曰,臣雖未能躬試,臣帶率軍官之頗解兵事者,江華別破陣之習於火器者試放矣。上曰,與彼人,同爲試之乎?櫶曰,然矣。上曰,銅火帽,予曾見之矣。櫶曰,臣待罪訓將,亦有貿置於本營者矣,銅火帽之洋吹燈,天下皆用之,獨本國無此種,彼人近製,其法,可以倣得云矣。上曰,其製得無甚難乎?櫶曰,學其妙,則寧或甚難乎?上曰,此砲,能至幾步乎?櫶曰,惟在銃口低仰,彼言則可以過千餘步云矣。上曰,何能如是遠去也?櫶曰,器械甚精,藥力且猛,則亦足及遠矣。上曰,進獻物種中,果無洋物乎?自政府往復,則似得聞矣?櫶曰,政府往復,到於黑田出去之夕,臣始爲坼見諸物,頗有洋字號者,故使訓導,往言其由於宮本小一·野村靖等詰問,則實非洋製,卽自日本製造,禦寇,別無他疑,洋字號則造器時,多用洋工,故其標識如此,貴國若或退斥,實無歸國可達之辭,使臣已出,亦無奈何云矣,故不得已受之,臣亦惶悚矣。上曰,火輪船制度,何如耶?櫶曰,臣未曾見之,但於文字上,累見製法,亦未詳悉矣,物力太過,材木出於緬甸云,亦非容易事矣。上曰,然則貿材緬甸者乎?櫶曰,然矣。上曰,彼人亦能善造此船乎?櫶曰,今番出來船中,亦有彼之所造者,而其行稍遲於洋船云矣,我國若用此船,則漕運最便矣。上曰,洋屬禁斷事,言及於彼人耶?櫶曰,果屢屢言及,亦於宮本小一處,以洋船洋人,不得帶來西學,鴉片煙,亦爲嚴禁之意,受其手標以來,以爲左契矣。上曰,彼緣何而着洋服云耶?櫶曰,高大火輪船升降,非廣袖闊衣,所可爲故,不得已着此洋服,而國中亦或仍舊不改者云矣。上曰,然則服色甚淆雜矣。櫶曰,然矣,仍奏曰,彼人以爲,當今天下各國用兵之時,以貴國山川之險阻,戰守有餘,而兵備甚疏虞,富國强兵之術,屢屢言之矣。上曰,此言似出交隣誠心也,我國軍數,甚不敷矣。櫶曰,臣今待罪御營,正兵無多,禁營亦如之,訓局雖稍大,若出正兵,亦無幾多,外方則又無節制之兵,以此用兵,雖有智者,何以爲將,兵力之不振,已在虜目中,臣武將也,旣見可虞,不以實陳,臣罪萬死,顧今天下大勢,各國用兵,前後受侮,亦已屢矣,兵力之如此,若或播之各國,臣未知其所慢侮,又將如何,臣實甚憂,兵志,攻則不足,守則有餘,天下寧有以其國,不守其國者乎,所以勝·薜之小,亦一以事大交隣,一以備禦守國,亦能全保於戰國之世,伏祝殿下,以三千里封疆,亦豈無守禦之良方乎,此所謂不爲也,非不能也,伏願殿下,奮發聖志,亟降備虞之處分,則軍國幸甚,臣已耄且昏,不足比數於將兵之列,躬閱目見,有不能自已者,故敢此冒悚仰達矣。上曰,卿言甚當矣。上命大官先退,又命退,承史以次退出。
上在景福宮。停常參·經筵。
政院啓曰,大司憲,掌令二員,持平二員未差,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,卽伏見黃海水使閔成鎬,去乙亥秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳曰,左承旨許遞,前望單子入之。
承旨前望單子入之,南廷益落點。
傳曰,發遣吏郞,諸執事淸齋與否,摘奸以來。
傳曰,太學上齋生及四學生,當於明日應製矣,到記與齋任外入來者,竝令許赴,處所以泮宮爲之,試官則文任及閣臣爲之,試紙用大好紙,弘文提學,待開門牌招。
以司謁口傳下敎曰,自今爲始,監試初試處所,禁衛營新營爲之,會試處所,禮曹爲之事,定式。
傳曰,前別兼春秋金永哲·沈相萬還差,前檢閱李鎬喆,別兼春秋差下。
以別兼春秋李命宰·金羽均,牌不進罷職傳旨,傳曰,只推。
政院啓曰,前別兼春秋金永哲·沈相萬還差,前檢閱李鎬喆,別兼春秋差下事,命下矣。令該曹,口傳單付,竝卽牌招,推移入直,何如?傳曰,允。
侍講院啓曰,新除授說書沈相薰,卽爲牌招察任,何如?傳曰,允。
兵曹啓曰,再明日光化門親臨勞問後犒饋時,堂上侍衛,當爲備員,而參議朴海哲,呈辭受由,不得進參,令政政,稟旨變通,仍令該曹,口傳差出,待下批,牌招,何如?傳曰,允。許遞,前望單子入之。
兵曹參議前望單子入之,鄭匡時落點。
吏曹啓曰,今此南壇祭終獻官朴齊晠,時無職名,令該曹,口傳付軍職,何如?傳曰,允。
吏曹口傳政事,別兼春秋三單金永哲·沈相萬·李鎬喆。
刑曹啓曰,罪人張志庸·趙秉穳,各嚴刑究覈,則志庸所供內,與義州人趙尙學,有同鄕之誼,去月十六日,尙學持一書而示之曰,此書盛行一世,謄來一本云,故果爲見之,而此書之製造誰某,實未知得云。秉穳所供內,以爲所懷,已悉於前招,更無可達之事云矣。觀此兩供,次次推諉,終不直告,究厥罪狀,俱極痛惋,待栲限,更加嚴刑,期於得情,趙尙學旣出査招,亦爲捉致,一體嚴覈,何如?傳曰,別無更問之端,趙秉穳嚴刑二次,遠惡地定配,張志庸嚴刑一次,遠地定配。
行工曹判書曹錫雨疏曰云云。答曰,省疏具悉。卿其勿辭行公。
上在景福宮。停常參·經筵。
世子宮生辰,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·二品以上·六曹·奉朝賀口傳問安。答曰,知道。
世子宮,宗親·儀賓·內閣·政院·玉堂·春桂坊·二品以上·六曹·奉朝賀單子問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,禮房承旨,與右副承旨,分詣受香諸處,奉審摘奸以來。
傳曰,時·原任大臣·閣臣·承史·玉堂留待。
傳曰,師傅以下,春桂坊留待。
傳曰,都承旨,與弘文提學,持此御題,偕往泮宮,試取以來,太學生·四齋生各書紙頭事,分付。
傳曰,今日,卽仰供嘉悅,俯祈永命之日也,其在同慶之義,當有覃惠之擧,京外百歲以上老人,米肉依歲饌例題給,曾經實職年八九十,士庶年九十,亦依歲饌例題給,卿宰·侍從·文蔭·武朝官徒流及罷削以下罪名,竝蕩滌,士庶徒流輕罪,竝放,儒生停擧,分揀事,分付。
傳曰,輕囚一體放釋。
傳曰,時·原任大臣·閣臣·春桂坊·承史·玉堂入侍。
傳曰,明日出宮門路,以崇陽門爲之。
政院啓曰,弘文提學趙基應,旣已承牌,內閣提學閔奎鎬,藝文提學徐承輔,一體牌招,同參考試,何如?傳曰,允。
又啓曰,臣敬奉御題,與弘文提學趙基應,偕往泮宮,上齋生及四齋生應製試取,則收劵五百三十張捧入之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,科次入侍。
政院啓曰,今日應製御題,大筆趁不待令,以致擧行之遲滯,事未前有,萬萬駭然,當該進排官,所當重勘,而本院請推之外,無他可施之罰,何以爲之?敢稟。傳曰,今日異於他日,特爲分揀。
又啓曰,臣廷益,敬奉聖敎,馳往義禁府,取考囚徒案,則時囚罪人申弘均以前陽德縣監,罪犯貪饕,金仲哲以前會寧浦萬戶,金商一以前寅火堡權管,所犯俱係不輕,故竝仍囚,詣典獄署,取閱囚徒案,則勒奪民錢,懲納間,家僮嚴囚罪人一名,公貨備納間,嚴囚罪人二名,不可以輕囚論,故竝仍囚,其餘他錢不報隱慝,訟民林聖龍等二十名,係是輕囚,故竝依傳敎放送之意,敢啓。傳曰,知道。
同副承旨李容元書啓,臣承命馳詣南壇上,神位版奉審則無頉,祭物祭器祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物祭器祭井看審則精潔,諸執事·進排官摘奸則無頉,仍詣漢江壇壇上,神位版奉審則無頉,祭物祭器看審則精潔,諸執事·進排官摘奸則無頉,還詣南壇享所,仍留監祭,待將事還奉神位版後,復命之意,敢啓。傳曰,知道。
兵曹啓曰,今此咸鏡道道科,以來三月二十七日,四月初四日,初九日,推移定行事,自禮曹推擇啓下,而科試規式,依英廟朝舊例,擧行事,命下矣。取考謄錄,則英廟朝乙亥南·北關各二百人,今番則取人額數,何以爲之乎?敢稟。傳曰,依此爲之。
都摠府啓曰,今日入直內三廳武兼禁軍及軍兵等,當爲中日習射技放,而世子宮生辰問安相値,不得設行之意,敢啓。傳曰,知道。
三軍府啓曰,卽接訓鍊都監所報,則今二月初九日,習陣日次,而親臨犒饋相値,不得行操云矣,敢啓。傳曰,知道。
吏曹啓曰,卿宰·侍從·文蔭武朝官徒流及罷削以下罪名,竝蕩滌,士庶徒流輕罪放,儒生停擧分揀事,命下矣。罷職前府使洪肯謨,前縣監李會英,前大司憲姜蘭馨,前判書金始淵,前牧使朴鳳夏,前承旨洪遠植,職牒還授,前府尹李晩運,前縣監徐曾輔,前郡守張弘植刊削,前大司諫李在敬,前司諫愼錫九,前執義李晩燾,前掌令吳獜泳等罪名竝敍用,被謫蒙放前牧使趙雲漢,前府使尹錫五,前府使洪肯謙,前縣監李會英,前縣監金箕瑞,奪告身前牧使宋寅玉,前府使李敬稙,永刊仕版前佐郞沈觀燮,居中安峽縣監鄭有恂,永平郡守元弼常,瑞興府使洪肯周,居下前察訪宋祥淳,前縣令李起錫,前縣監李兢在,前縣監李寅述等罪名,竝蕩滌之意,敢啓。傳曰,知道。
義禁府啓曰,卿宰·侍從·文蔭武朝官徒流以下,竝放事,命下矣。全羅道珍島府金甲島減死定配罪人安致元,高山縣定配罪人鄭基大,平安道郭山郡遠惡地定配罪人金順文,孟山縣流三千里定配罪人朴寅羲,慶尙道順興府定配罪人金鍊熙,豐基郡流三千里定配罪人宋熙昇,慈仁縣邊遠充軍罪人李喜泰,忠淸道稷山縣徒二年半定配又五年禁錮罪人李羲性,溫陽郡徒三年定配罪人朴長夏等竝放送事,分付,各該道道臣時囚罪人金仲哲·金商一,未及拿來罪人沈宜春·金應浩等罪名,一體蕩滌放送,何如?傳曰,允。時囚罪人申弘均,公逋特爲蕩減,放逐鄕里。
又啓曰,明日應製時,本府都事皆爲赴擧,只有武都事一員,當直入直,而本府入直公事,回公都事,無以推移,假都事二員,令該曹,口傳差出,以爲擧行之地,何如?傳曰,允。
刑曹啓曰,徒流中,江原道三陟朴文日·楊德根·洪晉謨·崔丁大·韓景眞奴已元,杆城鄭完德·李鼎善,平康宋貴乭·金贊兢·吳於仁老味,狼川金用周·李正伊·金俊七·柳文伯·成健之,金化李順石·金昌玉,楊口柳聖乭·李順業·李萬裕·崔長成·權翊壽·金八石·禹汗甲·金化中·姜文興,淮陽崔致崙·全東基·林又俊,高城張春達·池允石·崔龍玄·來正默,金城李致彦·李君一·金順哲·劉健赫,江陵金聖萬,平昌金子田·金用巖·韓召史·張玄樞·金正學·吳泰淳·李成才,平海張仁秀·韓永仁·姜且永·吉連·李召史·崔亨植·李昌達·朴乃烈,橫城金哲蒙·金奎漢·金永順·鄭在元·秋季東·朴麟貞,通川李鳳甲·鄭良濟,洪川金殷集·金文敎,歙谷洪老味·趙宗軒·吳聖洙,伊川金允夏·金學文·閔相坤·姜子玉·金淇鳳,蔚珍張仁完·張末哲·崔南壽,襄陽李沃汝·李基聖,鐵原郭永宇,忠淸道天安趙然承·盧喜順·朱光國·李學永·趙順昌·金德龍,忠州朴炯·李初燮·金景俊,牙山李文修·李夬成·崔勝元,全義徐聖哲·池千翁·徐而淳,平澤柳仁祚·李召史·辛完伊,康津羅貞有·朴化七·金汝凡,木川史萬哲·李完植·金振聲·奉允日,定山崔快仁·鄭太石·金春福·徐時億·崔錫曾,洪州金光烈·金元甫·李慶烈·梁業伊·崔敬秀,延豐李點漢·黃斗升,鎭川金富龍·鄭哲成·李明欽·金聖大,恩津金致三·朱成甫·張基用,淸州李壽甲,懷仁朴昌甫·金亨祉·朴齊瑄,大興鄭雲靑·鄭仁圭·黃甲哲,陰城具聖祿·韓赫相,連山朴完吉·金芝坤,禮山金奭鍾·金斗應,堤川田興出·黃壽鉉·朴齊達·金點釗,淸安洪永淇·朴禧榮,靑山孫岳乭·金必亨·權道允·金斗長·朴召史,槐山金益裕·金萬根,文義金政鎰·盧有能·金龍伊,報恩朴致敬·魚璟愚,永春尹輔殷·裴致成·元藥伊·朴世永·柳晦秀·李元三,永同崔已正,稷山李應龍·金達叔·金若汝·孫宗錫,黃澗梁鍾周,淸風黃達元,藍浦朴必九,鴻山丁太勛,舒川金永賢,沃川任鳳準,黃海道新溪徐女古梅,信川金性奎·宋宗云·金順卜·金石必·林之善·崔昌益·僧法律·崔亨道,延安申守業·尹根實·高在鳳·鄭錫龜·裴東吉·李成中·崔有南·金泳修,載寧金檢相·李浩遠·金秉喜·楊乭伊·安在都·兪聖三,白川崔哲伊·洪甲出·梁平山·李乭釗·沈魯冕·印潤汲,殷栗韓鎭完·張錫紀·申泰熙·權理燮·劉錫九·明仲燁,康翎官奴順卜·朴長伐,鳳山官奴亥辰·朱元業·金基瑢,安岳鄭龍瑞·金用三·强敬植,豐川吉貴孫·金在榮·朴永德·金石右·劉時雲·朴圭炘·柳龍孫,文化尹希周·郭厚八,平山宋千萬·權明國·尹召史·洪順益,長連金千孫·姜禹鉉·朴萬孫·金泰平·朴已尙·金賢克,白翎鄭宗伊·閔泳驥·姜福釗·韓範大,椒島私奴千石,松禾李秉暄·郭文永·李元燮·吳錫仁,遂安金才鳳·金希伊,兔山金聖九·奴石交·宋在權·白鳳洙,谷山崔漢用·李根宇·宋景乙·金乃希,孟山李希一·金仲甲,平安道順川金尙伊·崔乃奉·奉九鼎,順安金應先·申文伊,三和高益漢·柳秉烈·金允卿·申敬甫,郭山李明西,金千吉,寧遠梁德昇,价川張永完,雲山尹桂玄·鄭學聖,楚山鄭濟石·金祐坤·曺致明·李賢明·李賢守,成川金日坤,碧潼金應燁·閔漢文·盧炳浩,鐵山河乭石,德川白順福,江界李奇巖·金敎默·鄭元石,永柔朴已京,咸從趙用凡,熙川宋振玉·金潤植,全羅道高敞,用奉龍,龍潭朴致信,同福權岳只·尹周成·林夏奎·金昌坤·朴宗培,淳昌朴永守·朴順石,寶城盧萬石·林化景·金商龍,礪山黃永俊,龍安吳萬用·朴近甫·趙東錫,雲峯鄭培根·權有鳳·安義植,樂安李喜日,昌平姜善浩·尹應秀,任實申昌均·金洋龍·李載燦·李錫稠,益山吳熙容·李炳圭,康津私奴乭蒙·金昌默,井邑河相雲·金德文·李圭元,鎭安吳致㻐·申致連,南平徐快金,興陽金基元·金宅信,光陽朴今乭,潭陽盧秉堯·李南植,興德朴甲辰·趙炳植·兪致寬·朴良根,羅州金秉圭,和順金好範,長城崔鎭華,谷城崔鎭祖·林一龍,高山李定億·李益烈·金致浩,錦山琴錫奎·金古石,咸悅辛道敎·鄭完植·安益重,南原鄭洙,海南羅漢九,金溝安長吉·洪鍾兟,咸平閔命勳,古阜趙奉哲,長水金山玉·金永祿·朴正仁,靈巖鄭京煥,茂朱田祿辰,金堤田在玉,黑山島安鼎鎬,慶尙道金海僧可敏·朴南中,星州盧順業·金山·李建中·成基萬,河陽吳尙學·朴時萬,三嘉張景雲·李守奉,尙州張萬貴·金樞喜·李希西·趙善官,比安朴俊永·朴老乭,山淸朴致永,居昌鄭希範·李尙乭,丹城林壽福·崔正祿,龍宮崔光甫·田漢敬,鎭海崔致箕·金正甫,永川池仁植,昆陽崔遇鴻,盈德曺元長,河東李興彬·金鏞·任在天,慈仁丁昌淳,聞慶李商僖·崔允實,蔚山張殷相,醴泉柳允基,高靈朴彦輔·林興業,巨濟金錫鳳·全禹錫·石金鳳,咸昌南履奉·鄭河龍,熊川高正雲,宜寧金初能·朴正彦,義城朴永道,安義李周鎬·河一快,彦陽都化京·李東應,善山林元俊,眞寶任百喜·金應大,寧海吳廷杓,玄風金士玄,晉州高奉柱,淸道魏汝相,仁同池浩淵,密陽張乭伊,開寧吳東錫,興海李有鍾,咸鏡道洪原池龍雲·朴蒼杓,北靑文應周·李秉洙,明川李士光·李仁叔·鄭石甫,利原姜仁植·任百厚·金俊鎰,吉州朴景老·金聖彦,端川李英振·朴升琥,安邊金漢龍·鄭基洛·尹鳳圭·李華善·張履淳,德源趙敬述·黃基珠,三水金炳淳·金健河,永興姜太周·金致萬·郭孟植,甲山權正好,長津金贊圭等,俱爲輕罪,竝爲放送之意,分付各該道臣,何如?傳曰,允。
丙子二月初八日未時,上御修政殿。時原任大臣·閣臣·春桂坊·承史·玉堂同爲入侍時,右承旨李起鎬,左副承旨李世用,記事官趙忠熙·鄭元夏,別兼春秋李鎬喆·趙昌夏·李命宰·金羽均,領府事李裕元,領敦寧金炳學,判府事洪淳穆·朴珪壽,領議政李最應,右議政金炳國,原任提學金大根·曺錫雨·金炳德,原任直提學金炳㴤,檢校直提學李鎬俊·尹滋悳·金炳始·趙寧夏,原任直提學韓敬源,檢校直提學趙慶鎬,直提學鄭範朝,原仕直閣鄭健朝·李淳翼,檢校直閣李喬翼,原任直閣李承五,檢校直閣金永壽·姜,原任直閣朴鳳彬,直閣金永哲,原任待敎徐相翊,應敎李載悳,副應敎金九鉉,校理金興均,副校理金允植,修撰徐夔淳,副修撰金玉均,師領議政李最應,傅右議政金炳國,貳師奉朝賀李敦宇,左賓客鄭基世,右賓客閔奎鎬,左副賓客李㘾,右副賓客金輔鉉,輔德李載兢,弼善吳長善,兼弼善趙龍鎬,文學李憲稙,兼文學尹用求,司書李建昌,兼司書朴熹陽,說書沈相薰,兼說書洪淳馨,左翊衛李喬榮,右翊衛宋秉瓚,左司禦朴齊文,右司禦李鎬性,左翊贊兪致善,右翊贊金世基,左衛率鄭匡淵,右衛率閔觀鎬,左副率李鎬奭,右副率李承祐,左侍直金炳休,右侍直閔泳肅,左洗馬尹泰駿,右洗馬鄭景朝,以次進伏訖。上曰,史官分左右。上曰,大臣進前。裕元進前奏曰,今日日候溫和無風,聖體,若何?上曰,一樣矣。裕元曰,寢睡·水刺之節,何如?上曰,一樣矣。仍各殿問候訖,裕元曰,今日,卽世子宮生辰也,伏想聖心欣喜,而慈聖嘉悅,又當何如哉,臣等慶忭之忱,尤不勝形達矣。上曰,今日,卽世子宮生日也,特使入侍矣。裕元曰,俄者賜饌,臣等祗受共飽,而亦歸遺家人,以爲同祝聖恩之地矣。挾侍奉世子宮以出,命諸臣瞻仰,命諸大臣瞻仰訖。裕元曰,世子宮行步動作,儼然如成人,不勝慶祝萬萬。上曰,或有急步之時矣。裕元曰,肌膚益加豐潤矣。炳學曰,善就岐嶷,如是太平,今當再度日,慶祝萬萬矣。上曰,曾於壬子·辛未年,有設科與頒赦之例矣,故今日御題,亦以此年御題出之矣。諸大臣曰,甚好甚好矣。上曰,奉朝賀進前。敦宇進前訖,上曰,其間好在否?敦宇曰,一息一食,皆聖恩也。上曰,何時上來乎?敦宇曰,去月上來矣。裕元曰,臣之奏請之勅,如是速來,無事還渡,爲國事欣幸萬萬。上曰,今番勅行之無事往返,甚幸甚幸,而予聞勅行下去時,使之觀練光亭,兩勅大喜云矣。裕元曰,臣亦聞之矣。上曰,今考試時,時原任閣臣入侍,可也。上命大臣就座,仍命史官就座,又命大臣先退,諸臣以次退出。
丙子二月初八日未時,上御修政殿。科次入侍時,都承旨閔泳穆,記事官趙忠熙,記注官白時洽,別兼春秋趙昌夏,原任提學金大根·金炳德,原任直提學金炳㴤,檢校直提學李鎬俊·尹滋悳·金炳始·趙寧夏,原任直提學韓敬源,檢校直提學趙慶鎬,直提學鄭範朝,原任直閣鄭健朝·李淳翼,檢校直閣李喬翼,原任直閣李承五,檢校直閣金永壽·姜,原任直閣朴鳳彬,直閣金永哲,原任待敎徐相翊,以次進伏訖。上曰,史官分左右。上曰,試官進前。試官進前讀第一張,上命止之。試官奏曰,書等何以爲之乎?上曰,第一張·第二張,書三中,第三張·第四張,書三下,其餘竝書次上也,試官以次書等訖,上命坼封,泳穆以次坼封內讀奏訖。上命書傳敎曰,應製賦三中太學生生員金裕成,四學生幼學李秉緯,竝直赴殿試,之次三下上齋生進士河在九,四學生幼學丁大縉,竝直赴會試,之次次上上齋生進士洪承晩·盧兢壽,生員李中斗,進士南世塋,生員李興浩·金永植,進士鄭匡淵·李敬夏,四學生幼學南奎熙·李裕宰·鄭寅昇·李完用·洪承晦·梁在英·金思轍·趙秉植,竝給二分。命書傳敎曰,入格儒生,明日待令。命書傳敎曰,桂坊之今日入格,事非偶然,左翊贊金世基,右衛率鄭匡淵,竝守令待窠,首先擬入。上命史官就座,又命退,承史以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣受香諸處,奉審摘奸以來。
傳曰,全羅監司留待。
傳曰,入格儒生入侍,全羅監司同爲入侍。
傳曰,各營將臣入侍。
注書趙忠熙病,代以洪在九爲假注書。
傳曰,幼學朴齊應,瓜近初仕作窠,令該曹,口傳擬入。
傳曰,入直玉堂許遞,前望單子入之。
政院啓曰,御寶倍進,何等愼重,而今日還宮時,尙瑞院官員,不爲待令,事未前有,萬萬駭然,當該官員,所當重勘,而本院請推之外,無他可施之罰,何以爲之?敢稟。傳曰,拿處。
傳曰,今番監試會試試官,崇品擬入。
弘文館啓曰,上番闕直,事甚未安。應敎李載德,副應敎金九鉉,校理金興均,副校理金允植,竝卽牌招,推移入直,何如?傳曰,允。
玉堂前望單子入之,校理金晩植,副校理尹升求,修撰趙鍾弼,副修撰趙龍鎬落點。
傳曰,近來科試,果秉公乎,不秉公乎,前後飭敎,果明聽乎,不明聽乎?苟有不秉公者,則不明聽予言矣,不明聽予言,則君綱將不振,臣節無可言矣,今日會圍試官,卽上卿也近臣也,其所以精白對揚者,豈或有忽於此個道理耶,所謂秉公,不在多言,惟在科文工拙之定其高下而已,若有一毫私心,參錯於其間,物色之論,起而終歸於分排,偏係之意,生而不均於遐邇,則外雖掩考,內實非公,竟使十年拾螢之人,四方歌鹿之士,含恨抱屈而歸,此足以上干天和也,爲試官者,其可不悚然內疚,惕然汗出耶,予所恃者試官也,予所望者秉公也,以士子言之,立身一有不正,則他日何以事君乎,無敢奔競鑽刺,而惟當盡力於程文之意,將此傳敎,揭于一二所會圍。
吏曹口傳政事,以朴齊應爲永陵參奉。
議政府啓曰,黃海兵使李基碩,以其身病,呈狀乞遞矣,實病旣如此,有難强令察任,改差,何如?傳曰,允。
禮曹啓曰,今此丙子式年監試覆試試官,當爲磨鍊,而堂下無故可擬之人乏少,依近例,以堂上官,通瀜擬入之意,敢啓。傳曰,知道。
又啓曰,卽接鎭川幼學尹䅍所志,則以爲,族祖晰,嫡妾俱無子,以其同姓二十八寸弟賢哲第二子行五,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹䅍所訢旣如此,尹賢哲第二子行五,立爲尹晰之後,何如?傳曰,允。
又啓曰,大小科陳試人草記許赴事,曾有定式矣,庚午式年監試初試入格幼學金演翯·裴善長,合製初試入格幼學洪承稷,公都會初試入格幼學金履後,李祖范,壬申四月三日製直赴監試初試入格幼學趙重九,公都會初試入格幼學洪在龜,癸酉式年監試初試入格幼學趙謙鎬·徐鎭國·李鳳植·羅鳳燁·洪祐鳳·李承溥·裴鼎喜·呂圭亨·李炳容·林雨相·鄭匡憲·趙孟錫·宋文鎬·鄭翼采·鄭元翼·李善用·李鼎默·崔允華·崔允圭·權陽壽·權大煥·南錫瓚·沈東奭·朴炳賢·崔應烈·鄭履源·金炳道·趙哲夏·李昌煥·李貞稙·洪峻孝,甲戌增慶監試初試入格幼學李潤泰·金東晩·金遠鳴·金冕東·權守定·黃肯淵·洪仁俠·申炳休·張喆相·鄭汶模·車元敎·都應珪,俱爲陳試故,取考其所受公文,則明白無疑,而在喪及朞服未葬·父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
兵曹啓曰,謹依下敎,龍虎營分屬江原道抄上將校·砲軍二百八十六名犒饋後,綿布,以宣惠廳所儲者,取來,各一疋式頒給之意,敢啓。傳曰,知道。
又啓曰,卿宰·侍從·文·蔭·武朝官,徒流及罷削以下罪名,竝蕩滌,士庶徒流輕罪竝放,儒生停擧分揀事,命下矣。前古今島僉使金健秀,前多慶浦萬戶李東善,前馬島萬戶田啓應,前玉浦萬戶李東坤,前南桃浦萬戶朴永郁,前鹿島萬戶金周明,前西平萬戶宋榮淳,前古豐山萬戶金鼎玄,俱在罷職中,前平安兵使蔡東健,職牒還授中,前昌洲僉使咸盛五,奪告身中,前平安兵使趙台顯,被謫蒙放中,前大峴別將李龍元居中中,竝蕩滌之意,敢啓。傳曰,知道。
承文院啓曰,院吏文學官鄭東翰·尹滋卿有頉代,幼學金致鉉·權常大差下,付軍職冠帶常仕,何如?傳曰,允。
訓鍊都監啓曰,謹依下敎,本局分屬忠淸·黃海兩道抄上砲軍八百九十五名,及幸洲項·永登浦防守本局將率三百三十三名等處,犒饋後,各木一匹分給,而木則戶曹輸來入用之意,敢啓。傳曰,知道。
三軍府啓曰,卽接禁衛營所報,則今二月初十日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
御營廳啓曰,謹依下敎,江華府下去接見所將卒二百二十八人名,摠戎營出陣將卒八百八人名,幸洲項防守將卒一百四十七人名,塘馬騎士二十四人等處犒饋後,各木一疋分給,而木則自惠廳,移來取用之意,敢啓。傳曰,知道。
武衛所啓曰,謹依下敎,本所分屬平安·咸鏡·慶尙三道抄上砲軍一千九百十三名等處犒饋後,各木一疋分給,而木則自戶曹,移來入用之意,敢啓。傳曰,知道。
義禁府啓曰,時囚罪人申弘均,公逋特爲蕩減,放逐鄕里事,命下矣。申弘均放逐鄕里之意,敢啓。傳曰,知道。
奉朝賀李敦宇疏曰云云。答曰,省疏具悉。昨日筵對,甚喜卿筯力之如常,而見銜本非劇務,故以不必請解,已洞諭矣,奚爲而有此更陳乎,卿其勿辭,體予至意。
校理金興均疏曰云云。省疏具悉。疏辭,下該曹稟處。
丙子二月初九日辰時,上御修政殿。入格儒生入侍,全羅監司同爲入侍時,右承旨李起鎬,記事官鄭元夏,別兼春秋趙昌夏·金羽均,全羅監司鄭範朝,以次進伏,儒生等序立階下訖,上曰,史官分左右,上曰,監司進前。範朝進前。上曰,湖南,卽豐·沛之地,而祗奉殿廟,所重自別,且幅員甚大,須實心做治也。範朝曰,臣才識譾劣,猥應重寄,未知將何以對揚,晝宵不勝憧憧矣。上曰,卿祖卿父,俱經是藩,在卿圖報之誠,必倍於他處矣。範朝曰,是藩,卽臣之桐鄕也,物重地大,素稱難治,而忱誠則雖切圖報,才具則實爲不逮,恐未能效萬分之一,此所以只切惶懍者也。上曰,卿父按藩時,果往留乎?範朝曰,留住近一年矣。上曰,土風民情,亦必稔知,爲治似不難矣。上曰,卿祖則果不赴任乎?範朝曰,臣祖果不赴任矣,曾年臣雖往留,時値年淺,三政之重,亦不知爲何事而過矣。上曰,此道之三政,果最重,而物産亦稱殷富矣。範朝曰,然矣,是故,湖南稱之以外度支也。上曰,何日交龜,何日到營乎?範朝曰,十四日交龜,十五日上營矣。上曰,善爲下去,悉心對揚也。上曰,監司先退。起鎬奏曰,儒生待令,使之進前奏職姓名乎?上可之。儒生等,以次奏職姓名訖,起鎬奏曰,儒生使之頒賞乎?上曰,唯。儒生等受賞行禮訖趨出,上命史官就座,又命退,承史以次退出。
丙子二月初九日巳時,上詣光化門外,出陣各營將率及各道抄上砲軍犒饋入侍時,行都承旨閔泳穆,行左承旨南廷益,右承旨李起鎬,左副承旨李世用,右副承旨閔昌植,同副承旨李容元,假注書缺,別兼春秋金永哲·沈相萬·李鎬喆·趙昌夏·李命宰·金羽均,待敎洪淳馨,校理金興均,修撰金玉均,以次侍立。時至,通禮跪啓請外辦,上具翼善冠·衮龍袍,乘輿出修政門,藥房提調金有淵,副提調閔泳穆,進前奏曰,侵早勞動,聖體,若何?上曰,一樣矣。仍由永化門·崇陽門·維和門·興禮門·光化門,詣幕次前,通禮跪啓請降輿,上降輿陞座。傳曰,各營犒饋之物,竝來待也,予當親監矣。傳曰,各營將臣入侍。各營將臣,以軍禮現謁訖,傳曰,各道各邑頭領,自殿庭犒饋,而其餘,竝令各營犒饋,予以一疋木賜給矣,令各營,亦爲分給也。諸將臣起伏奏曰,臣等謹依下敎擧行矣。仍敎曰,摠戎使無頉往來可幸也。趙羲復曰,聖念攸曁,諸軍兵,俱爲無頉往還,實爲國家萬幸,宣傳官跪啓稟禮畢,通禮跪啓請乘輿,上乘輿入光化門·興禮門·維和門·崇陽門,承旨請出標信解嚴,上還內,諸臣以次退出。
上在景福宮。停常參·經筵。
藥房提調金有淵,副提調閔昌植啓曰,親臨犒饋,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨李世用,今日不爲仕進,卽爲牌招,何如?傳曰,允。
又啓曰,卽者兼說書洪淳馨,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,各道守令·邊將薦擧單子,每於正月內上送,自是例也,而黃海道薦單,今始來到,事甚未安。原單子雖不得不捧入,該道臣,不可無警,推考,何如?傳曰,允。
傳曰,政官牌招開政。
以左副承旨李世用牌不進罷職傳旨,傳曰,只推。
政院啓曰,行吏曹判書閔奎鎬,參判金翼鉉,參議洪澈周牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判更爲牌招,何如?傳曰,允。參議只推,一體待明朝牌招,如有違牌,勿爲呼望。
注書鄭元夏病,代以金昌夏爲假注書。
政院啓曰,行都承旨閔泳穆,同副承旨李容元試所進,行左承旨南廷益不爲仕進,右承旨李起鎬式暇出去,左副承旨李世用牌不進,院中只有臣一人,伴直無人,左副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以李載哲囚單子,傳曰,飭已施矣,分揀放送。
政院啓曰,左副承旨李世用再牌不進,伴直無人,行左承旨南廷益,所當牌招,而拘於廳規,不得請牌,何以爲之?敢稟。傳曰,牌招。
以左副承旨李世用再牌不進罷職傳旨,傳曰,只推。
弘文館啓曰,新除授校理金晩植,時在京畿楊根地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,校理吳麟泳·李弼鎔落點。
又啓曰,新除授副校理尹升求,修撰趙鍾弼,副修撰趙龍鎬,竝卽牌招,何如?傳曰,允。
侍講院啓曰,兼說書洪淳馨,今以親病,陳疏徑出矣,下番闕直,事甚未安。司書李建昌,兼司書朴熹陽,說書沈相薰,竝卽牌招,推移入直,何如?傳曰,允。
以司書李建昌,說書沈相薰牌不進罷職傳旨,傳曰,只推。
兵曹,知三軍府事單蔡東健。
兵曹啓曰,禁軍別將白樂貞,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
兵曹,以李敎獻爲禁軍別將。
兵曹啓曰,謹依口傳下敎,禁軍祿試射,自今爲始,每朔試取,而五月十一月兩朔,判書依前試取,其外十朔,各該番將試取,從矢數依祿試規,以葉箭二巡·片箭二巡·騎芻一次試取,而日子每朔以旬後念前,從便設行,入直禁軍等,除標信替代,出試後還爲入直事,定式施行,何如?傳曰,允。
三軍府啓曰,卽接御營廳所報,則今二月十一日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
刑曹啓曰,罪人趙秉穳,全羅道海南縣遠惡地定配,張志庸慶尙道咸陽郡遠地定配,而秉穳次次加刑,準二次後,卽爲押送之意,敢啓。傳曰,知道。
吏曹啓目,粘連觀此弘文館校理金興均上疏,則以爲,臣從叔右議政臣炳國,方帶春秋館監事,則臣所兼記注官之銜,其爲應避,與前無異,臣所帶兼銜,亟令選部,照例遞改,玉堂與監事相避,則春秋減下,載在法典,弘文館校理金興均,所兼記注官之銜,今姑減下,何如?啓依允。
兼說書洪淳馨疏曰云云。省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,請出標信之意,敢啓。傳曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來十六日日次,儒生殿講日次,而英陵忌辰祭齋戒相値,頉稟之意,敢啓。傳曰,知道。
傳曰,同副承旨許遞,今日政差出。
傳曰,應敎竝許遞,今日政差出。
傳曰,呈告泮長許遞,前望單子入之。
傳曰,在外同敦寧許遞,今日政差出。
傳曰,發遣吏郞,諸執事淸齋與否,摘奸以來。
傳曰,承旨有闕之代,前望單子入之。
承旨前望單子入之,金永穆落點。
以說書沈相薰牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,說書沈相薰,旣有只推之命,與兼司書朴熹陽,竝更牌招,推移入直,何如?傳曰,允。
傳曰,呈告泮長許遞,前望單子入之。
大司成前望單子入之,金奭鎭落點。
兵曹,以白樂貞爲禁軍別將。
傳曰,輔德有闕之代,前望單子入之。
輔德前望單子入之,閔昌植落點。
政院啓曰,明日禮房承旨,當爲齋宿,新除授同副承旨李載兢,卽爲牌招,何如?傳曰,允。
弘文館啓曰,新除授校理吳麟泳·李弼鎔,竝卽牌招察任,何如?傳曰,允。
兵曹啓曰,同知中樞府事李應寅,宣傳官鄭騏澤,五衛將成樂韶·李寅復·朴能淸·金信培,昌德宮衛將全義敬,慶熙宮衛將陳勉珩,文臣兼宣傳官趙昌夏·鄭寅性,守門將孫東昱·尹致鎰·裴榮樂,俱以病難供職,呈狀乞遞,竝改差,何如?傳曰,允。
兵曹,以李敏庠爲訓鍊都監中軍。
兵曹口傳政事,副司果李命宰。
兵曹口傳政事,副護軍李容元。
兵曹啓曰,成均館典籍李命宰·趙東萬,順康園守奉官李聖模,俱以身病,呈狀乞遞,改差,何如?傳曰,允。
有政。吏批,行判書閔奎鎬,參議洪澈周進,參判金翼鉉牌招不進,承旨缺。以李載兢爲承旨,金綺秀爲應敎,趙翼永爲副應敎,尹鎬善爲同敦寧,申泰觀爲敦寧都正,許傳爲知經筵,金始淵爲同義禁,李起鏞爲同經筵,洪承億爲同成均,金九鉉爲司成,金興均爲兵曹正郞,宋祥淳爲直講,金殷鉉·蔡東夏爲典籍,李臣燁爲司諫,韓應仁爲順康園守奉官,李容觀爲康翎縣監,安懽爲平邱察訪,司僕主簿具然翼,姑爲仍任事承傳,承文博士單洪在九,以李根敎爲掌苑別提,李養德爲武烈祠參奉,知義禁單金始淵單付,敦寧都正李得容·金鍾休·李濟弘·柳燾·吳順榮·安景華·王錫綏·都必中·朴京壽·金貞坤·鄭時浚已上減下,同知李騏寧,今加資憲,朝官年九十加資事承傳,故學生申贈吏參例兼,故通德申景尹贈吏議,已上同知申祖顯兩代,故通德尹致元贈吏參例兼,故通德尹靖烈贈吏議,故將仕郞尹萬東贈僕正,已上同敦寧尹鎬善三代,故學生沈鍩贈戶參·金吾例兼,故通德沈礪賢贈左承旨,已上同知沈憲之兩代,故通德金善柱贈戶參·金吾例兼,故武科及第金漢倫贈兵議,故僉正金愿慶贈訓鍊正,已上同知金魯璜三代,故通德李潤璣贈戶參·金吾例兼,故營將李邦億贈左承旨,已上同知李周植兩代,成均生員金休贈戶參·金吾例兼,故學生金之述贈左承旨,故學生金敬直贈僕正,已上同知金在煥三代,故同知權秉直贈戶參·金吾例兼,同知權維奎考。
兵批,行判書李載元進。以玄昔運爲同知,朴文陽爲宣傳官,方圭天·李漢慶·李會培·張時雨爲五衛將,朴喜慶爲御營廳騎士將,洪馹燮爲訓鍊判官,金興均·金喆熙爲文兼,李奎曾爲武兼,李肯植爲部將,李敏翼·金魯昇·沈相武·張柱鶴·梁龜煥爲守門將,李敎獻爲黃海兵使,李鍾哲爲江原監營中軍,尹道善爲蒜山僉使,金基盤爲明月萬戶,同知單白聖洙,僉知三單梁柱翰·金允恒·愼炳宇,蛇梁萬戶太敬植,禿用別將張天鶴,以上特爲仍任事承傳。
再政。李元聲爲昌德將,安順甲爲慶熙將,鄭觀民爲訓鍊主簿,李柱赫爲部將,同知單安重業,僉知三單金信培·韓逌東·方圭天。
承文院啓曰,院吏文學官金致鉉·權常大,有頉代,幼學兪容煥·金學來差下,付軍職冠帶常仕,何如?傳曰,允。
訓鍊都監啓曰,本局千摠李敏應,身病猝重,勢難察任,改差,何如?傳曰,允。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
刑曹啓曰,臣曹所囚,陽德縣監申弘均家僮放送之意,敢啓。傳曰,知道。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右承旨李起鎬,今日不爲仕進,卽爲牌招,何如?傳曰,允。
傳曰,禮房承旨,馳詣先農壇,奉審摘奸以來。
傳曰,禮·工換房。
以右承旨李起鎬牌不進罷職傳旨,傳曰,只推。
以說書沈相薰牌不進罷職傳旨,傳曰,只推。
弘文館啓曰,新除授應敎金綺秀,監試覆試試官進,待出榜後察任,副應敎趙翼永,卽爲牌招察任,何如?傳曰,允。
又啓曰,校理吳麟泳,疏批已下,卽爲牌招,何如?傳曰,允。
侍講院啓曰,下番連日闕直,事甚未安。說書沈相薰,旣有只推之命,更爲牌招入直,何如?傳曰,允。
又啓曰,卽伏見全羅道濟州牧,今丙子式年武科初試榜目及砲科榜目,則不以帖本上送,乃以成冊書送,大違格例,極爲未安,原成冊還下送,卽速改修正上送,而該牧使,不可無警,推考,何如?傳曰,允。
禁衛營啓曰,臣憲洙,進詣南廟,有頉處看審修改後,別單書入之意,敢啓。傳曰,知道。
又啓曰,本營騎士別將韓致林,身病猝重,勢難察任,改差,何如?傳曰,允。
又啓曰,本營騎士別將,今當差出,而擬望之人乏少,外任竝擬,何如?傳曰,允。
又啓曰,謹依本營兼內吹今春等習角賞單啓下,姜熙昌等十一名處,各木綿二疋施賞之意,敢啓。傳曰,知道。
御營廳啓曰,本廳別將鄭斗源,身病甚重,勢難察任,改差,何如?傳曰,允。
同知三軍府事趙寧夏疏曰,伏以臣之父祖墳墓,俱在於江原道春川地,而時序屢嬗,省掃久闕矣,濡露之感,迨此倍切,鉤陣之務,比他綦重,去就有係,瘝曠亦懼,與其抱衷而沁泄,曷若控實而陳籲,玆暴短章,仰瀆宸嚴。伏乞聖慈,俯賜矜諒,特許臣往廻之暇,俾伸情私,千萬至祝,臣無任云云。答曰,省疏具悉。卿其從便往來。
吏曹參判金翼鉉疏曰云云。答曰,省疏具悉。卿其勿辭行公。
同副承旨李載兢疏曰云云。省疏具悉。疏辭,下該曹稟處。
校理吳麟泳疏略曰,臣於月前,冒玷臺列,聯陳明張之義,揆奏責之以草率逕庭,而請勘止削矣,不意昨日蒙點校理,顧何敢恬若無故,臣於自劾之章,何敢贅他,而竊伏念聖王致治,惟曰典學,禹惜寸陰,湯新一日,莫非勤字上得來,則雙隻分講,宜無間斷,懋哉懋哉。省疏具悉。向日事,是豈臺體乎,旣已經勘,不必爲引,尾附,當留念矣。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨金永穆,今日不爲仕進,卽爲牌招,何如?傳曰,允。
又啓曰,知義禁金始淵,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,訓鍊大將趙寧夏掃墳事,江原道春川地,今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,卽者吏曹郞廳來言,康翎縣監李容觀,兩司當爲署經,而前望未下,不得署經云,何以爲之?敢稟。傳曰,除署經。
又啓曰,訓鍊大將,都統使兼察事,命下矣。兼察訓鍊大將閔奎鎬,卽爲牌招,聽傳敎,何如?傳曰,允。
傳曰,安置罪人押去之際,中路無難遲滯,豈有如許道理,當該都事,事過後,令該府拿問處之。
議政府啓曰,北道道科設行,已有成命,自該曹擇定三日,推移擧行事,啓下矣,文科試官,當爲趁期差逆,而此時諸道供億,在所當念,且北路巡部,停擱許久,令本道臣主試,就道里居中處,定都會設行,而原擇日子中,先期頒令,從便試取後,唱榜頒牌等節,依丙寅啓稟,亦令道臣擧行,試紙依近例,各自備用事,竝爲分付,武試,令南·北帥臣主試,試取於各其營下,規矩則令兵曹,參考磨鍊,預爲知委,何如?傳曰,允。
兵曹啓曰,內吹螺赤及龍虎營兼內吹螺赤等,今春等習角賞格木,謹依判下,別單分等施賞,何如?傳曰,知道。
都摠府啓曰,都摠管鄭岐源,以刑曹判書,本曹坐起進參事,晝仕出去之意,敢啓。傳曰,知道。
御營廳啓曰,本廳別將,今當差出,而擬望之人乏少,外任竝擬,何如?傳曰,允。
又啓曰,本廳兼內吹,今春等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
訓鍊都監啓曰,本局兼內吹,今春等習角賞格,謹依判下單子,木綿二十四疋施賞之意,敢啓。傳曰,知道。
禁衛營啓曰,謹依本營兼內吹今春習角單啓下,姜熙昌等十一名處,各木綿二疋施賞之意,敢啓。傳曰,知道。
又啓曰,本營騎士將,今當差出,而擬望之人乏少,外任竝擬,何如?傳曰,允。
司譯院啓曰,封典慶勅差備譯官,每有請賞之擧矣,西下堂上譯官李應寅·金載禹,回下堂上譯官韓文奎·金仁栻,竝加資,堂上譯官高鎭華·李漢翼·金世鎭·秦喜哲,堂下譯官金載信·玄濟倫·金圭善·朴載銑·白信培·洪勉祖·吳致興·崔興永·朴鎭元,自本院施賞,何如?傳曰,允。
承文院啓曰,院吏文學官兪容煥·金學來,有頉代,幼學金炳洙·韓岐源差下,付軍職冠帶常仕,何如?傳曰,允。
大護軍金始淵疏略曰,臣前月,待罪司寇時,以罪人査究之遲緩,至有廟啓之論罷,遭際慶會,恩敍遽降,繼奉金吾除旨,召牌儼臨,何敢夤緣冒膺,視同無故也,乞遞臣職,仍勘當律焉,臣無任云云。答曰,省疏具悉。向日譴罷,特以事體而然也,今何必爲引乎,卿其勿辭行公。
大司成金奭鎭疏曰云云。省疏具悉。爾其勿辭察職。
上在景福宮。停常參·經筵。
備忘記,古城僉使李基瑞下直,長弓一張,長箭一部,片箭一部,筒兒一箇賜給。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左副承旨李世用,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景幕宮,奉審摘奸以來。
傳曰,卽見捕廳合坐文案,則前兵使申哲均,接置火賊,旣出於賊招,爲先令王府拿囚。
傳曰,右副承旨許遞,前望單子入之。
承旨前望單子入之,李胄榮落點。
政院啓曰,試官之詣闕出榜例也,而式年監試覆試一所監試官李肯宇,二所監試官鄭芳鉉,謂有身病,自外經歸,事甚未安。竝推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
奎章閣啓曰,明日,卽觀文閣望奉審日次,臣進詣擧行之意,敢啓。傳曰,知道。
禮曹啓曰,卽接濟州牧使李熙忠狀啓騰報,則去十二月令薦新橘果中,乳柑·洞庭橘一一摘取,乳柑爲五十五箇,洞庭橘爲八十二箇,宗廟薦新乳柑·洞庭橘,景慕宮薦新乳柑,排比無路,故謹援已例,都封上送于禮曹,以爲稟旨薦新之地,爲辭矣,在前橘果稀結之時,已有減數薦新之例,今亦依前例,分排當日薦進,何如?傳曰,允。
又啓曰,因議政府草記,北道文科,令道臣主試,就道里居中處,定都會設行,唱榜頒牌等節,亦令道臣擧行,試紙,依近例各自備用事,允下矣。原事目中,改付標以入,而在前道臣主試時,御題則令本曹郞廳齎傳,曾有已例,今亦依此擧行,何如?傳曰,允。
又啓曰,來三月初六日,翼宗大王定世室,翼宗大王追上尊號,大王大妃殿加上尊號,大王大妃殿寶齡將躋七旬,大妃殿寶齡洽滿四旬,合五慶慶科,今丙子年文武官重試對擧,合設庭試文科,親臨與命官,何以爲之?而處所,以何處擧行乎?敢稟。傳曰,景武臺親臨磨鍊。
又啓曰,來三月十二日,文官重試時,親臨與命官,何以爲之?而處所以何處擧行乎?敢稟。傳曰,景武臺親臨磨鍊。
兵曹啓曰,在前咸鏡道道科時,本道直赴人,多有啓稟許赴之例,今番則何以爲之?敢稟。傳曰,許赴。
吏曹啓目,粘連觀此承政院同副承旨李載兢上疏,則以爲,臣父領議政臣最應,方帶春秋館領事矣,臣所兼修撰官之銜,其爲應避,典式所在,亟令選部,照例遞改,承旨與領事相避,則春秋減下,載在法典,同副承旨李載兢,所帶修撰官之銜,今姑減下,何如?啓,依允。
敦寧都正申泰觀疏曰云云。省疏具悉。所請依施。
上在景福宮。停常參·經筵。
藥房提調金有淵,左副承旨李世用啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
王大妃殿進御香砂君子湯,自今日五貼式,日次製入事,榻前下敎。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨李載兢,今日不爲仕進,卽爲牌招,何如?傳曰,允。
又啓曰,卽者輔德閔昌植,以其親病,陳疏經出,原疏纔已捧入矣,所當直捧罷職傳旨,而此與無端徑出有異,推考警責,何如?傳曰,允。
又啓曰,假注書洪在九,有身病,勢難察任,今姑改差,何如?傳曰,允。
以右副承旨李載兢牌不進罷職傳旨,傳曰,只推。
奎章閣啓曰,景慕宮望廟樓,今望奉審無頉,而移案廳奉審,亦爲無頉之意,敢啓。傳曰,知道。
侍講院啓曰,輔德閔昌植,今以親病,陳疏徑出矣,上番闕直,事甚未安。兼輔德李世用,承政院進,弼善吳長善,兼弼善趙龍鎬,文學李憲稙,兼文學尹用求,竝卽牌招,推移入直,何如?傳曰,允。
以文學李憲稙,兼文學尹用求牌不進罷職傳旨,傳曰,只推。
弘文館啓曰,修撰趙鍾弼,呈辭在外,下番闕直,事甚未安。修撰徐夔淳,副修撰柳宗植·趙龍鎬,竝卽牌招,推移入直,何如?傳曰,允。
兵曹啓曰,今此咸鏡道道科時,本道直赴殿試人,許赴於道科事,命下矣。謹依已例,直赴殿試人,規矩單子書入之意,敢啓。傳曰,知道。
承文院啓曰,院吏文學官金炳洙·韓岐源,有頉代,幼學李會麟·崔鶴永差下,付軍職冠帶常仕,何如?傳曰,允。
內醫院啓曰,副提調閔泳穆,今日問安,不爲仕進,卽爲牌招,何如?傳曰,允。
漢城府啓曰,文武科生進雜科回榜人別單,今年歲首,已爲啓下矣,前同知金宜鍾,自鄕今纔上來,詳考年歲,依已例追入,何如?傳曰,允。
領敦寧金炳學箚曰云云。答曰,省箚具悉卿懇。卿之苦懇,旣如此,卿其從便往來。仍傳曰,此批答,遣史官傳諭。
輔德閔昌植疏曰云云。省疏具悉。爾其勿辭救護。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,左副承旨許遞,前望單子入之,
承旨前望入之。兪致範落點。
傳曰,翰林召試,勤政殿命官爲之。
政院啓曰,翰林召試,勤政殿命官爲之事,命下矣。領·監事以下,館閣堂上,竝卽命招,何如?傳曰,允。
又啓曰,行都承旨閔泳穆,行左承旨南廷益,右承旨李起鎬,不爲仕進,左副承旨李載兢內閣進,新除授右副承旨兪致範未肅拜,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨兪致範,承牌來詣朝房,有身病不得肅謝矣,伴直無人,左副承旨李載兢,所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望單子入之。
承旨前望單子入之,朴容大落點。
政院啓曰,左副承旨李載兢牌不進,伴直無人,右承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
以左副承旨李載兢牌不進罷職傳旨,傳曰,只推。
洪在九改差,代以吳光洙爲假注書。
傳曰,左承旨許遞,前望單子入之。
承旨前望單子入之,洪遠植落點。
傳曰,當該承旨推考。
傳曰,今番召試取四人。
侍講院啓曰,上番連日闕直,事甚未安。文學李憲稙,兼文學尹用求,旣有只推之命,與兼輔德李世用,兼弼善趙龍鎬,竝更牌招,推移入直,何如?傳曰,允。
以兼輔德李世用,文學李憲稙,兼文學尹用求牌不進罷職傳旨,傳曰,只推。
兵曹,今此咸鏡道道科武科試取時規矩,鐵箭三矢一百步,騎芻一次二中,柳葉箭五矢一百二十步,一巡二中,取二技落點。
殿試時規矩,鐵箭三矢一百步,柳葉箭五矢一百二十步,一巡二中,取一技落點。
又啓曰,回榜人之京以別單,外以狀聞後加一資,成給紅牌,自是定式,而信川居朴挺幹,不由監營,直受花牌,次持紅牌,來訴臣曹,事當還下送,自本道狀聞後擧行,而似此之人,成給花牌,多有已例,今亦依例成給,何如?傳曰,允。
又啓曰,今月十七日,武臣堂上朔試射日次,而以國忌正日,不得爲之之意,敢啓。傳曰,知道。
銜營廳啓曰,本廳別將徐相岳,以前任慶尙右兵使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
傳曰,直閣會圈。
政院啓曰,直閣會圈事,命下矣。政官牌招,開政,何如?傳曰,允。
又啓曰,左副承旨李載兢,今日不爲仕進,卽爲牌招,何如?傳曰,允。
傳曰,直閣金永哲,檢校差下。
傳曰,左賓客有闕之代,前望單子入之。
賓客前望單子入之,左賓客李載元落點。
傳曰,呈告工曹參議許遞,今日政差出。
以吏曹參議洪澈周牌不進罷職傳旨,傳曰,只推。
以左副承旨李載兢牌不進罷職傳旨,傳曰,只推。
政院啓曰,左右史不可不備,翰林召試被選人金文濟,令該曹,口傳付職,牌招入直,何如?傳曰,允。
以司謁口傳下敎曰,訓局新南營,移設於前北營,摠戎策應所,移設於迎秋門外,訓局把摠哨官,率領綽支軍,亦爲移直於迎秋門外事,分付。
奎章閣啓曰,直閣會圈事,命下矣。提學閔奎鎬,檢校直提學金輔鉉·李鎬俊·尹滋悳·金炳始·李載冕·趙慶鎬,檢校直閣李喬翼·閔泳穆·金永壽·李鎬翼·姜·尹用求·金永哲,檢校待敎李載兢,竝卽牌招,以爲會圈,何如?傳曰,允。
又啓曰,直閣金永哲檢校差下事,命下矣。卽爲牌招察任,何如?傳曰,允。
直閣會圈七點,金興均·鄭寅性·趙臣熙,以上取三人。
侍講院啓曰,上番連日闕直,事甚未安。兼輔德李世用,文學李憲稙,兼文學尹用求,旣有只推之命,與兼弼善趙龍鎬,竝更牌招,推移入直,何如?傳曰,允。
以兼輔德李世用,兼弼善趙龍鎬,文學李憲稙,兼文學尹用求牌不進罷職傳旨,傳曰,只推。
吏曹啓曰,順康園守奉官韓應仁,以其身病,呈狀乞遞,改差,何如?傳曰,允。
吏曹口傳政事,檢閱單金文濟。
兵曹啓曰,同知玄昔運,宣傳官尹致稷·趙承顯,羽林將朴愼永,五衛將方圭天·李漢慶·李會培·張時雨,曹司五衛將申在修,昌德將崔泰錫·李元聲,慶熙將徐德勳·安順甲,文臣兼宣傳官金興均,俱以病乞遞,竝改差,何如?傳曰,允。
有政。吏批,行判書閔奎鎬進,參判金翼鉉,參議洪澈周竝牌招不進,承旨缺。以金圭衡爲敦寧都正,沈宜建爲戶曹參議,朴齊鴻爲工曹參議,鄭海崙爲同經筵,金興均爲直閣,車能文爲順康園守奉官。
再政。以尹永夏爲平山府使,兼直閣單金興均,兼校書校理單金興均,已上竝單付,故判官玄學周贈戶參例兼,同知玄昔運考,故參議李彙廷贈吏參例兼,前吏曹參判李晩運考。
兵批,判書李載元進,以下缺。兵批啓曰,慶尙右兵使今當差出,而擬望之人乏少,他道守令竝擬,何如?傳曰,允。以申檀爲同知,李文永爲兼訓鍊都正,李昌漢爲宣傳官,金東奭爲宣傳官,李東奭爲羽林將,張大鉉·金宗遠·黃道源·金潤璜爲五衛將,韓弼敎爲曹司五衛將,辛啓祐·洪源格爲昌德將,朴重權·林命煥爲慶熙將,金翼濟爲訓鍊副正,金羽均爲文兼,鄭完默爲慶尙左兵使,鄭雲星爲右兵使,同知單金致英,僉知三單李會培·李漢慶·張時雨。
再政。李載驥爲宣傳官,同知單申振玉,僉知三單李東奭·張大鉉·金宗遠。
三政。李東權爲武兼,同知單陳勉衍,僉知三單黃道遠·金潤璜·韓弼敎。
四政。吳胤泳爲部將,同知單朴重權。
奎章閣啓曰,新除授直閣金興均,事當卽爲牌招,而時値夜深,待明朝牌招,何如?傳曰,允。
禁衛營啓曰,騎士別將鄭志鎔,以慶尙左兵使,上來尙遠,久曠可悶,改差,何如?傳曰,允。
承文院啓曰,院吏文學官李會獜·崔鶴永有頉代,幼學南魯元·金光鉉差下,付軍職冠帶常仕,何如?傳曰,允。
都摠府啓曰,今日入直軍兵等,當爲中日習射技放,而國忌正日相値,不得設行之意,敢啓。傳曰,知道。
上護軍鄭基世疏曰,伏以我慈聖殿下,寶籌彌邵於稀齡,瑤觴將擧於誕辰,宸孝冞光,群忱益忭,仍伏念臣於賓客之銜,旣冒玷矣,又再叨矣,恩之隆也,榮之極也,每於筵席之間,伏覩我春宮邸下,睿表天縱,儀度夙就,懽欣歡頌,曷有其極,見縻是職,爲榮且幸,自不覺久據妨賢之爲愧悚也,猗歟盛哉,以聖上嘉悅之心,每思遇物之誨,在群下愛戴之情,倍切早諭之望,夫早諭者,大戴禮所謂,太子初生,選天下之端士,以衛翼焉,見正事·聞正言·行正道,左右前後皆正人也,蓋習與知長,化與心成,薰陶德性,濡染耳目,欲其一出乎正,則必待端士正人而輔導之然後,始可盡早諭之善矣,如臣倥侗,無所藉手,姑此苟充,猶是靦然,敢自恃寵,不思推讓之道乎,且臣衰邁之質,近因寒暖之候,感嗽添劇,無望彈束,冒悚呈病,冀蒙曲量,三度恩暇,特紆格外之殊眷,一念求解,繼控由中之微懇,伏望聖慈,俯賜鑑察,亟許遞免,以重淸選,俾安私分焉,臣無任云云。答曰,省疏具悉。所請依施。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,別軍職李敎獻·申正熙·林百鉉·申肯鉉·梁柱顯·許璡·任原鎬·李奎大,竝減下。
傳曰,左副承旨許遞,前望單子入之。
承旨前望單子入之,李容直落點。
以輔德閔昌植,兼輔德李世用,兼弼善趙龍鎬,兼文學尹用求牌不進罷職傳旨,傳曰,只推。
弘文館啓曰,上番副校理臣金允植,以禁衛營從事官,今日軍布捧上時,晝仕出去之意,敢啓。傳曰,知道。
奎章閣啓曰,新除授直閣金興均,敎旨安寶次,濬哲之寶請出之意,敢啓。傳曰,知道。
侍講院啓曰,上番連日闕直,事甚未安。兼輔德李世用,兼弼善趙龍鎬,文學李憲稙,兼文學尹用求,旣有只推之命,輔德閔昌植,由限已過,竝更牌招,推移入直,何如?傳曰,允。
禮曹啓曰,卽接江華幼學金道祥所志,則以爲,同姓八寸弟商巖,嫡妾俱無子,以其同姓四寸弟俊文子順燁,欲爲繼後,兩家諸族,相議完定,而商巖夫妻,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金道祥,所訴旣如此,金俊文子順燁,立爲商巖之後,何如?傳曰,允。
三軍府啓曰,卽接訓鍊都監所報,則今二月十九日習陣日次,而敎場氷凍,猶爲未解,軍馬勢難馳驟,不得行操云矣,敢啓。傳曰,知道。
禁衛營啓曰,本營騎士別將鄭志鎔,以前任慶尙左兵使,上來尙遠,久曠可悶,改差,何如?傳曰,允。
兵曹口傳政事,副護軍李載兢。
吏曹啓目,粘連觀此黃海監司狀啓,則以爲,長連縣監宋啓憲,四載居官,一心奉公,捐廩矯弊,創設砲軍,如此實績,合有褒揚之典,令該曹稟處亦爲白有臥乎所,果如狀辭,合施陞敍調用之典是白乎矣,係干恩典,臣曹不敢擅便,上裁,何如?啓,依回啓施行爲良如敎。
行左承旨洪遠植疏略曰,向於本院坐直,致有政府薦狀之闉失,苟能照檢,豈有如是謬錯,乃以廟堂草記,至蒙恩讉,今又伏奉前望恩點,臣何可謂以已勘,自同無故哉,乞亟遞斥焉,臣無任云云。答曰,省疏具悉。向日處分,事體然矣,今何必引,卿其勿辭行公。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行右承旨李容直,時在忠淸道永同地,斯速乘馹上來事,下諭,何如?傳曰,許遞,前望單子入之。
傳曰,當該承旨推考。
承旨前望單子入之,李淳翼落點。
以輔德閔昌植,兼輔德李世用,兼弼善趙龍鎬,文學李憲稙,兼文學尹用求牌不進罷職傳旨,傳曰,只推。
侍講院啓曰,上番闕直,事甚未安。輔德閔昌植,兼輔德李世用,兼弼善趙龍鎬,文學李憲稙,兼文學尹用求,旣有只推之命,竝更牌招,推移入直,何如?傳曰,允。
又啓曰,卽伏見濟州牧,今丙子年馬兵都試榜目,則不以帖本上送,乃以成冊書送,大違格例,極爲未安,原成冊還下送,卽速改修正上送,而該牧使不可無警,推考,何如?傳曰,從重推考,斯速修正上送事,分付。
議政府啓曰,捕廳合坐罪人鉤覈時,前學官丁善敎,出於火賊之招矣,如此之類,不可置諸仕籍,爲先削去,令該廳,一體嚴覈,期於得情,何如?傳曰,允。
兵曹啓曰,今月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
三軍府啓曰,卽接禁衛營所報,則今二月二十日,習陣日次,而敎場氷凍,猶爲未解,軍馬勢難馳驟,不得行操云矣,敢啓。傳曰,知道。
內醫院啓曰,年前減下御醫中,李敬基術業頗精,還差御醫之意,敢啓。傳曰,知道。
上在景福宮。停常參·經筵。
藥房提調金有淵,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應有身病,左議政未差,右議政金炳國,無時急稟定事,不得來會云矣,敢啓。傳曰,知道。
傳曰,左副承旨許遞,前望單子入之。
承旨前望單子入之,金性均落點。
以司謁口傳下敎曰,幸行時軍令,明日待令。
禮曹,來四月初四日,行宗廟夏享大祭,親祭取稟,奉敎敬依。
政院啓曰,事變假注書安念信,有身病,勢難察任,今姑改差,何如?傳曰,允。
又啓曰,卽見漢城府坐不坐單子,則連三日無緣不坐矣,詞訟劇地,委屬可悶,當該堂上,推考警責,何如?傳曰,允。
又啓曰,明日傳香,禮房承旨,當爲齋宿,新除授左副承旨金性均,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者檢閱金文濟,謂有私義之難安,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
安念信改差,代以金商翼爲假注書。
以輔德閔昌植,兼輔德李世用,兼弼善趙龍鎬,文學李憲稙,兼文學尹用求牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
奎章閣啓曰,直閣金興均,疏批已下,卽爲牌招入直,何如?傳曰,允。
禮曹啓曰,以幸行取稟草記,傳曰,健元陵·綏陵·景陵親祭矣,日子來月望·念間擇入事,命下矣。令日官崔榮遠推擇,則來三月十五日十七日俱吉云,以何日定行乎?敢稟。傳曰,十七日定行。
又啓曰,今番監試覆試進士榜目中,平壤幼學朴信權,無初試冒參之說,有所入聞,取考各樣初試榜目及陳試許赴冊子,則初無其名,故仍令四館所,詳査以報矣,卽接其所報,則以爲,朴信權,無初試參榜的實云矣,旣無初試,肆然冒赴者,揆以士習,萬萬痛惡,原榜目中,爲先拔去,付標以入,而其罪狀,令該曹依律勘處,何如?傳曰,允。
又啓曰,今此監試覆試榜目,詳細考閱,則進士試三等第七人林益陽父元植,誤以元書塡,三等第三十四人高馹柱父濟尤,誤以濟允書塡,三等第五十六人邊錫洪父泰圭,誤以復圭書塡,生員試三等第二十五人姜鐔,誤以譯書塡,三等第五十五人黃在鈺父大夏,誤以白夏書塡,三等第六十七人咸錫汧,誤以成錫汧書塡矣,一竝改付標以入,而當該試官及四館所官員,俱有不察之失,推考,何如?傳曰,允。
兵曹啓曰,今月二十一日,武臣賓廳講書日次,而軍令待令相値,不得爲之之意,敢啓。傳曰,知道。
又啓曰,朔試射,臣等來詣試所,射員亦聚會,而停朝市相値,不得設行之意,敢啓。傳曰,知道。
三軍府啓曰,卽接御營廳所報,則今二月二十一日,習陣日次,而敎場氷凍,猶爲未解,軍馬勢難馳驟,不得行操云矣,敢稟。傳曰,知道。
承文院啓曰,院吏文學官南魯元·金光鉉有頉代,幼學朴齊成·趙斗永差下,付軍職冠帶常仕,何如?傳曰,允。
兵曹正郞金興均疏曰云云。省疏具悉。爾其勿辭察職。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
又啓曰,右副承旨朴容大,今日不爲仕進,卽爲牌招,何如?傳曰,允。
傳曰,同知三軍府事趙寧夏,知經筵除授。
傳曰,安置罪人押去之際,中路無難遲滯,豈有如許道理,當該都事,事過後,令該府拿問處之。
傳曰,軍士房承旨入侍。
以忠淸監司沈舜澤狀啓,掛書罪人李來逸等,嚴覈取招事,傳曰,令廟堂稟處。
以忠淸監司沈舜澤狀啓,罪人李來逸,獄事究竟之前,不善救護,致其徑斃,公州營將李鍾寬,爲先罷黜,其罪狀,令攸司稟處,臣亦不善操飭,以至於此,惶恐待罪事,傳曰,令廟堂稟處,營將李鍾寬,姑令戴罪擧行,卿勿待罪事,回諭。
吏曹口傳政事,檢閱單吳益泳。
吏曹,知經筵單趙寧夏,今超資憲除授事,承傳。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
又啓曰,卽見副司果韓龍珪,陳疏到院者,則軍銜陳疏,家僮直呈,旣係禁令,而疏中辭意,極涉屑越,且多違格,故原疏,雖已退却,不可無警,從重推考,何如?傳曰,允。原疏捧入。
以右副承旨朴容大牌不進罷職傳旨,傳曰,只推。
政院啓曰,密符親納例也,而前全羅監司趙性敎,謂有身病,使褊裨替納,事甚未安。推考,何如?傳曰,允。
又啓曰,卽見禁府都事金顯澤,罪人趙秉昌押去時候風遲滯狀啓,則不善封裹,油痕狼藉,事甚疏忽,極爲未安,原狀啓,雖不得不捧入,該都事,不可無警,從重推考,何如?傳曰,允。
又啓曰,卽伏見平安監司趙成夏,去乙亥秋冬等褒貶啓本,則守令無一人居中居下,殊無嚴明殿最之意,推考警責,何如?傳曰,允。
又啓曰,卽伏見平安兵使朴承儒,去乙亥秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
兵曹,健元陵·綏陵·景陵幸行時,軍令,今三月十七日出宮,廟洞晝停所,自闕門十六里,健元陵展謁,自晝停所十五里,以上三十一里,親祭,綏陵展謁親祭,景陵展謁親祭,還詣廟洞晝停,當日還宮。
三軍府啓曰,各道抄上砲手四千三十四名,及親臨犒饋後,追後上來砲手七百八十四名等處,回糧錢,計其道里,每十里一錢,合爲二萬六千八百六十兩四錢六分,而一萬八千八百六十兩四錢六分,軍需助納,分給不足錢八千兩,宣惠廳所在貸來補用,而待助納錢所捧,如數還報之意,敢啓。傳曰,知道。
吏曹,今丙子式年文科覆試,典禮考講一所試官李晩瀅·張仁澤,二所試官權魯淵·尹時榮。
兵曹啓曰,來三月初六日,慶科庭試,丙子重試對擧庭試,別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所以何處擧行乎?敢稟。傳曰,景武臺親臨磨鍊。
又啓曰,今此健元陵·綏陵·景陵幸行時,隨駕軍兵,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,而餘軍留營,何以爲之乎?敢稟。傳曰,本所善騎隊一哨,別將率領,前後分半隨駕,善騎隊一哨·訓局馬軍三哨·步軍五哨,都統使率領爲先廂,御營步軍三哨,兩營騎士各一番,御將率領爲後廂,禁軍二番隨駕,別抄軍一哨領付中央陣,禁將率三營餘軍留都,留營依例爲之。
又啓曰,在前幸行當日回鑾時,侍衛,例爲全數磨鍊,而丁卯年綏陵·景陵幸行時,依遠行例,兵曹·都摠府堂上·郞廳各二員,五衛將二員,武臣兼宣傳官四員,隨駕,壬申齊陵·厚陵幸行時,兵曹堂上·郞廳各二員,都摠府堂上二員·郞廳一員,五衛將二員·武臣兼宣傳官一員隨駕,甲戌年幸行時,依丁卯年例磨鍊矣,今番則何以爲之乎?敢稟。傳曰,依甲戌年例磨鍊。
又啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,三百名磨鍊,餘軍一百名爲之。
又啓曰,在前幸行時,十里外,斥候伏兵·傳語軍,以畿邑所屬束伍步軍擧行矣,今亦依此磨鍊,何如?傳曰,允。
又啓曰,在前幸行時,先廂步軍一哨除出,晝停所作門矣,今亦依此擧行,何如?傳曰,允。
又啓曰,在前幸行時,摠戎使,率訓局餘軍,迎秋門外留陣矣,今亦依此擧行,何如?傳曰,允。建春門外留陣,訓局餘軍二哨,該營中軍,迎秋門外,代領留陣。
又啓曰,幸行回鑾後,隨駕軍兵犒饋,每以乾物分給矣,今亦依此擧行,何如?傳曰,允。
司僕寺啓曰,今此健元陵·綏陵·景陵親祭時,各差備入把馬磨鍊別單書入,而其中驛馬,則令兵曹,知委畿內各驛,使之直爲入把,何如?傳曰,允。
承文院啓曰,卽見都京禮部咨文出來者,則總理衙門陳奏,日本國使臣,因朝鮮事,與本衙門,往復辦論,而照會問答文字,咨行査照云矣,事關邊情,又此飛遞續咨,誠罕有之特例也,前頭使行,奉表稱謝之意,旣有向日回咨矣,今又竝擧以伸忱悃之意,令文任,措辭撰出付撥,卽令下送灣府,以爲星夜入送之地,何如?傳曰,允。
奉常寺啓曰,各陵園祭享所,用春等中脯,今二月二十一日始造之意,敢啓。傳曰,知道。
刑曹啓曰,罪人朴信權,依大典會通武科條,冒入科場者,水軍充定之文,依例令兵曹擧行之意,敢啓。傳曰,知道。
副司果韓龍珪疏略曰,臣之本道義州孔仁奭,卽孔夫子七十七世孫也,其來系錄卷,灼然可徵,而惟彼麟山僉使全亨哲,凌其孤弱,誣稱鎭卒金士日之外族云,而因與本府裨將李熙德,暗做騙漁之計,勒塡尺藉,閱月拘囚,討索賄賂,哀此仁奭,畏威避刑,不獲已三千五百兩錢,付標得脫,而擧家渙散矣,自該府,多發將卒,捉致仁奭之族戚,酷杖牢囚,而勒奪其農穀與田畓,督捧乃已,噫,彼府尹黃鍾顯之蔑敎充軍,鎭將全亨哲之恣意橫侵,裨將李熙德之捧標奪財,鎭卒金士日之誣講良民,俱極無良,人心憤鬰,士氣沮喪,不足暇恤,而列聖朝幾百年培養風敎,一朝掃地,似此蔑法網民之類,依律勘處,使聖裔支保,士氣振作焉。省疏具悉。爾言果無爽實乎?令廟堂,道査後稟處。
丙子二月二十一日未時,上御修政殿。軍士房承旨入侍時,上具軍服陞座,以司謁命承史入侍,同副承旨李胄榮,假注書吳光洙,記注官白時洽·金英烈,以次進伏訖。胄榮奏曰,軍令入侍時,例以承傳宣傳官,陞殿擧行矣,今亦依此擧行乎?上可之。宣傳官,引兵曹判書李載元進前,載元跪請軍令,仍以軍令,跪授宣傳官,宣傳官跪授胄榮,胄榮讀奏訖,跪授挾侍,挾侍跪進,上命踏啓字,以下挾侍,跪授胄榮,胄榮跪受書判付,讀奏訖,跪授宣傳官,宣傳官跪授載元訖,胄榮曰,檢閱金文濟,陳疏徑出矣,左右史不可不備,翰林召試,被選當次人吳益泳,令該曹口傳單付,牌招入直,何如?上曰,依爲之。又奏曰,時政記纂修事緊,新除授檢閱吳益泳,署前行公,何如?上曰,依爲之。出榻敎翰林召試被選當次人吳益泳,令該曹,口傳單付,牌招入直事,榻前定套。上命兵曹判書先退,又命退,承史以次退出。
上在景福宮。停常參·經筵。
自申時至人定,灑雨下雨,測雨器,水深一分。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟旣有只推之命,卽爲牌招入直,何如?傳曰,允。
議政府啓曰,向者日本使船之來,專由於修好,則在我善隣之意,亦宜及今專使,以爲修信使號稱,以修信使應敎金綺秀,特爲加資差下,令該曹,口傳單付,隨帶人員,以解事者,量宜擇送,而此是修好後初有之事,今番則特以堂上官,持書契入送,此後書契,依前下送萊府,轉致江戶之地,何如?傳曰,允。
又啓曰,修信使,今旣差下矣,禮曹之抵外務省書契,以奉命耑使,復舊好之意,令文任,措辭撰出,而起程日子,令該曹擇定後,先自萊府,通知彼館,外他擧行,預爲整待之意,分付該府使處,何如?傳曰,允。
又啓曰,以忠淸監司沈舜澤狀啓,掛書罪人李來逸等,嚴覈取招事,令廟堂稟處事,命下矣。敢作凶悖之書,自服罔赦之案者,卽李來逸也,渠雖是狂易之類,究厥罪犯,有不可一毫假貸,而先爲徑斃,萬萬憤惋,其不善救療之該營將,固當重勘,而旣伏承參恕之處分,今姑勿論,且其援引諸囚,觀於鎭供營査,俱無疑似之跡,則可知來逸之誣陷亂招,其在平允之政,不宜無辜滯獄,竝令本道,卽爲酌放事,分付,何如?傳曰,允。
兵曹啓曰,回榜人之京以別單,外以狀聞後加一資,成給紅牌,自是定式,而黃海道信川居前虞候朴挺幹,居在鄕曲,未諳規矩,例不由監營,直受花牌,次持紅牌,來訴臣曹,故考諸榜目,則今年回榜,果爲的實,揆以法例,事當還下送,自本道狀聞後擧行,而老人事,有不可遲連,似此之人,成給花牌,多有已例,今亦依例成給,何如?傳曰,允。
兵曹,知三軍府事趙寧夏。
司僕寺啓曰,今此健元陵·綏陵·景陵親祭時,補把驛馬,嶺南·湖南·湖西,限九十匹分排,知委各驛,以爲入用之地,何如?傳曰,允。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
又啓曰,明日傳香承旨,當爲齋宿,左副承旨金性均,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽見統制使權容燮,還餉成冊上送事啓本,則去月初十日封發者,今始到院,啓聞之如是稽緩,極爲未安,不飭之該帥臣,不可無警〈責〉,推考,何如?傳曰,允。
傳曰,發遣吏郞,諸執事淸齋與否,摘奸以來。
兵曹,來三月初六日,慶科庭試,丙子重試對擧庭試,別試武科景武臺親臨殿試時,原榜人及直赴會試人規矩,鐵箭三矢,一百十步一矢,片箭三矢,一百三十步一巡一中,貫革五矢,一百二十步一巡三中,柳葉箭五矢,一百二十步一巡二中,講書,粗以上,五技取三技落點,直赴殿試人規矩,鐵箭三矢一百十步一矢,柳葉箭五矢,一百二十步一巡二中,講書,粗以上,三技取一技落點。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又啓曰,都摠管鄭岐源,以刑曹判書,本曹坐起進參事,晝仕出去之意,敢啓。傳曰,知道。
吏曹,修信使單金綺秀,今加通政,特爲加資事承傳。
兵曹啓曰,同知中樞府事玄昔運,宣傳官尹致稷·趙承顯,羽林將朴愼永,五衛將方圭天·李漢慶·李會培·張時雨,曹司五衛將申在修,昌德宮衛將崔泰錫·李元聲,慶熙宮衛將徐德勳·安順甲,文臣兼宣傳官金興均,俱以病難供職,呈狀乞遞,竝改差,何如?傳曰,允。
又啓曰,宣武祠守直官憑世龍,以其身病,呈狀乞遞,改差,何如?傳曰,允。
又啓曰,因刑曹草記,今番監試覆試時,冒入科場罪人朴信權,依律文,降定水軍,令兵曹,定配所押送事,允下矣。冒入科場罪人朴信權,忠淸道舒川郡,水軍充定,定驛子押送之意,敢啓。傳曰,知道。
承文院啓曰,院吏文學官朴齊成·趙斗永,有頉代,幼學金斗鉉·洪祐逸差下,付軍職冠帶常仕,何如?傳曰,允。
知三軍府事趙寧夏疏曰云云。答曰,省疏具悉。卿其勿辭行公。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,禮房承旨,馳詣受香諸處,奉審摘奸以來。
傳曰,同副承旨許遞,前望單子入之。
承旨前望單子入之,金永穆落點。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
又啓曰,卽者副修撰趙龍鎬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,行都承旨閔泳穆,行左承旨洪遠植,行右承旨李淳翼,不爲仕進,新除授右副承旨金永穆未肅拜,同副承旨朴容大式暇出去,院中只有臣一人,伴直無人,右副承旨,卽爲牌招,何如?傳曰,允。
弘文館啓曰,修撰趙鍾弼在外,副修撰趙龍鎬陳疏徑出,下番闕直,事甚未安。修撰徐夔淳,副修撰柳宗植,竝卽牌招,推移入直,何如?傳曰,允。
兵曹口傳政事,副護軍金綺秀。
議政府啓曰,修信使,纔已差出矣,彼國贈物與禮單,令該曹參酌措備,使行盤纏,一體磨鍊之意,分付,何如?傳曰,允。
兵曹啓曰,來三月二十七日,咸鏡道道科,武科試取時,本道直赴殿試人,許赴於道科事,曾有草記蒙允,庭試別試殿試,在於來月初六日,而凡直赴人,例皆許赴矣,本道直赴人之已上來者,許赴於京殿試,未及上來者,許赴於道科殿試,俾除擧行疑眩之弊事,該道·帥臣處,行移,何如?傳曰,允。
副修撰趙龍鎬疏云云。省疏具悉。爾其勿辭救護。
上在景福宮。停常參·經筵。
藥房提調金有淵,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而生進放榜相値,不得來會云矣,敢啓。傳曰,知道。
傳曰,禮房承旨,馳詣受香所,奉審摘奸以來。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
又啓曰,假注書吳光洙有身病,勢難察任,今姑改差,何如?傳曰,允。
傳曰,此兩家之一時榜聲,事甚稀貴,淸衍郡主宗孫進士金喜洙賜樂,淸璿郡主祀孫鄭履源賜樂,瓜近初仕作窠,令該曹,口傳擬入。
傳曰,政官牌招開政。
傳曰,晦日次對,進定於再明日。
傳曰,法司堂上許遞,前望單子入之。
法司堂上前望單子入之,刑曹判書曺錫雨,判尹李根弼落點。
傳曰,禮曹判書有闕之代,前望單子入之。
禮曹判書前望單子入之,金尙鉉添書落點。
傳曰,有實故玉堂許遞,前望單子入之。
臺諫前望單子入之,大司憲徐堂輔,大司諫李後善,執義李晩燾,司諫權益洙,掌令洪正厚·金大鉉,獻納李錫弘,持平宋彙仁·金顯喆,正言李範九·李駿善落點。
政院啓曰,行吏曹判書閔奎鎬,參判金翼鉉,參議洪澈周牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
吏曹口傳政事,以鄭履源爲長陵參奉。
戶曹啓曰,各道年終錢穀,御覽會計,每於翌年二月二十五日,啓請修正,而待江華府·咸鏡道會案齊到,修正以入之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
又啓曰,假注書金昌夏,有身病,勢難察任,今姑改差,何如?傳曰,允。
傳曰,右承旨許遞,前望單子入之。
傳曰,春坊有闕之代,前望單子入之。
傳曰,生進謝恩,當親受矣,該房知悉。
傳曰,明日人日製,通方外爲之,試紙,用大好紙,弘文提學,待明朝牌招。
以吏曹參議洪澈周牌不進罷職傳旨,傳曰,只推。
傳曰,在外敦寧都正許遞,今日政差出。
傳曰,在外摠管許遞,與未差之代,前望單子入之。
傳曰,生進中,年八十以上人,竝令該曹,五衛將加設,口傳單付。
政院啓曰,行大司憲徐堂輔,掌令洪正厚牌不進,執義李晩燾陳疏,掌令·持平未差,監察茶時之意,敢啓。傳曰,知道。
以大司諫李後善,獻納李錫弘,正言李範九,掌令洪正厚牌不進罷職傳旨,傳曰,只推。
政院啓曰,明日次對,兩司當爲進參,陳疏外,未肅拜人員,竝待開門牌招,何如?傳曰,允。
玉堂前望單子入之,應敎李憲稙,校理吳長善,副校理朴齊晟·金玉均,修撰金喆熙,副修撰金興均落點。
弘文館啓曰,新除授應敎李憲稙,校理吳長善,副校理朴齊晟·金玉均,修撰金喆熙,副修撰金興均,竝卽牌招察任,何如?傳曰,允。
侍講院啓曰,弼善吳長善,方在直中,而移拜玉堂矣,上番闕直,事甚未安。文學未差,輔德閔昌植,兼輔德李世用,兼弼善趙龍鎬,兼文學尹用求,竝卽牌招,推移入直,何如?傳曰,允。
以輔德閔昌植,兼輔德李世用,兼弼善趙龍鎬,兼文學尹用求牌不進罷職傳旨,傳曰,只推。
金昌夏改差,代以洪淳謨爲假注書。
春坊前望單子入之,弼善徐夔淳,文學金永哲落點。
承旨前望單子入之,朴齊寬落點。
摠管前望單子入之,都摠管金始淵,副摠管金炳淵·李世宰落點。
政院啓曰,明日次對,兩司當爲進參,執義李晩燾疏批已下,與新除授掌令姜,持平方孝隣·趙錫萬,司諫愼錫九,正言金羽均,竝待開門,一體牌招,何如?傳曰,允。
又啓曰,今此式年文武科覆試一二所,兩司各一員,當爲進去,而掌令金大鉉,持平宋彙仁·金顯喆,司諫權益洙,正言李駿善在外,無以備員受點,何以爲之?敢稟。傳曰,竝許遞。
義禁府啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事,回公都事,無以推移,假都事二員,令該曹,口傳差出,以爲擧行之地,何如?傳曰,允。
兵曹啓曰,侍從臣父年七十以上人,每於歲首,抄啓加資事,載在法典矣,新有應推恩人,雖非歲首,追後啓稟蒙恩,多有已例,今日政,別單書入之意,敢啓。傳曰,知道。
有政。吏批,行判書閔奎鎬,參議洪澈周,竝牌招不進,參判金翼鉉進,承旨缺。吏批啓曰,行判書閔奎鎬,參議洪澈周,竝牌招不進,小臣獨政未安,何以爲之?敢稟。傳曰,仍爲之。以愼錫九爲司諫,姜爲掌令,趙錫萬·方孝隣爲持平,金羽均爲正言,徐衡淳爲知敦寧,趙寧夏爲工曹判書,金炳駿爲刑曹參判,曺錫輿爲左尹,洪鍾軒爲右尹,朴齊鴻爲敦寧都正,李載兢爲刑曹參議,南廷益爲同經筵,李源命爲弘文提學,閔泳奎爲兵曹正郞,洪大重爲西學敎授,李文永爲豐德府使,軍器直長單金亨業,崇義殿參奉單王師熙,已上竝單付,幼學李彙詩,今超通政,年七十二,侍從臣前持平李晩容父,加資事承傳。
再政。以金綺秀爲工曹參議,李泰元爲典籍。
兵批,判書以下缺。同知單金允恒,副司猛朴齊成·趙斗永,五衛將十二單金潞·崔重謙·朴致彬·池錫龜·柳·劉禧燮·安國顯·鄭東駿·李仁榮·李仁喆·朴寅秀·盧瓘,以上生進年八十人,口傳單付事承傳。
執義李晩燾疏略曰,臺論之發,一例隨行,其所做錯,因自不輕,聖度寬容,揆啓忠厚,視同微眚,只止於刊削之典,曾未幾日,又置臣於蕩滌之中,以臣爲司憲府執義,惶恐震越,無所堪承,伏願亟遞臣職焉,臣於自劾之章,何敢贅他,而我殿下柔遠之德,深究乎九經之學,至使倭人之自相尊大,而不敢無禮於我,駕海深入之鋒,若將叵測,終然修舊好而歸,人之荷擔者,竟皆安堵,士之執銳者,直緣南畝,此誠萬億年無疆之休也,日本,吾所下視,而蓋聞有玉水者,出於中世,倡起斯文,闡明理學,求得臣先祖先正臣滉遺書,撮其切近,作爲一冊,名之曰退書節要,又爲先正立祠,而以文忠公臣金誠一配之,禮樂敎化,菀然遺風,不可忽也,今於接禮之日,彼以兵械賂我,我以經籍益彼,聲名施及,文德誕敷,臣誠欽仰,然彼以我爲鄒·魯賢聖之鄕,而尊賢重道之方,若反在彼後,則將無以培養元氣,壓服夷蠻之心也,勿以目前之苟完爲幸,益究有文足兵之策,爲宗社生民之福也,臣無任云云。省疏具悉。向日處分,事體而然,不必爲引,尾附事,當留念矣。
丙子二月二十六日未時,上御修政殿。生進謝恩親受入侍時,行都承旨閔泳穆,假注書金昌夏·李臣燁,記注官許綸,記事官吳益泳,以次進伏,生進等,分東西序立,後拜人隨入訖。上曰,史官分左右。泳穆曰,生進後拜人,使之參拜,何如?上曰,唯。仍奏曰,入侍中,有後拜人,使之暫退行禮,何如?上曰,唯。贊儀唱四拜,生進等,行四拜禮訖。泳穆曰,生進以次進前,何如?上可之。生進等,以次進前,各奏職姓名,退出殿庭,行四拜禮,分東西序立訖。泳穆曰,生進行禮已畢,使之退出乎?上曰,唯。上命史官就座,又命退,承史。諸臣以次退出。
上在景福宮。停常參·經筵。
政院啓曰,來初一日,輪對日次矣,敢稟。傳曰,當次人受點後,日次待令。
又啓曰,左副承旨金性均,右副承旨金永穆,今日不爲仕進,竝卽牌招,何如?傳曰,允。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。
傳曰,卽見捕廳合坐文案,則申哲均之爲火賊窩主,非但掀露無餘,嘯聚匪類,思亂樂禍,不可不嚴覈正罪,拿囚罪人申哲均,具格移囚南間。
傳曰,珍山郡竄配罪人李承輔,中和府定配罪人金世鎬,竝放逐鄕里。
傳曰,古今島島配罪人李載晩,放逐鄕里。
傳曰,春秋竝許遞,政官牌招開政。
傳曰,呈告禮曹參判·同經筵許遞,今日政差出。
傳曰,推鞫爲之。
傳曰,伴送使入侍。
傳曰,委官洪判府事爲之。
傳曰,藥院提調許遞,前望單子入之。
傳曰,金吾堂上竝許遞,前望單子入之。
金吾堂上前望單子入之,判義禁金世均,知義禁金有淵,同義禁沈履澤·李世宰落點。
傳曰,在外臺諫許遞,前望單子入之。
傳曰,刑·工換房。
洪淳謨拿處,代以崔憙龍爲假注書。
傳曰,都承旨持此御題,與弘文提學,偕往泮宮,試取以來。
以司謁口傳下敎曰,訓局新南營,移設於北營,摠戎廳策應所,移設於宣仁門外武衛所直房,訓局把摠領率綽持軍,亦爲移直於光化門外武衛所直房事,分付。
政院啓曰,弘文提學李源命,旣已承牌,內閣提學閔奎鎬,藝文提學徐承輔,竝卽牌招,以爲同參考試,何如?傳曰,允。
又啓曰,推鞫爲之之事,命下矣。行右承旨朴齊寬,所當牌招,而拘於廳規,不得請牌,何以爲之?敢稟。傳曰,牌招。
又啓曰,推鞫爲之事,命下矣。兩司當爲進參,試所進去外,承牌人員,使之進參,何如?傳曰,允。
又啓曰,事變假注書金商翼,有身病,勢難察任,今姑改差,何如?傳曰,允。
又啓曰,臣敬奉御題,與弘文提學李源命,偕往泮宮,人日製,通方外儒生試取,則收券五百二十張矣,捧入之意,敢啓。傳曰,知道。
以左副承旨金性均牌不進罷職傳旨,傳曰,只推。
傳曰,人日製賦居首草三下進士姜永典,幼學朴魯參,進士李重夏,竝直赴會試,之次次上進士金德鎭等五人,竝給二分,之次次上生員李容泰等五人,竝給一分,之次次上鄭景朝等七人,各奎章全韻一件賜給。
傳曰,入格儒生,明日待令。
傳曰,今之明經,雖非古之明經,儒生之竭聰明·殫精力,反有加於兎園製藝之工,三年大比,以是取人,其義顧不重歟,爲試官者,苟不能秉公,則煤帳之咿唔,虀鹽之勤苦,終亦無補而已矣,試官之心,必如芒刺在背也,九重雖邃,亦當日聞其籤牲陞黜之公與不公,若有一毫循私之跡,則乃是欺天欺人,至于欺君也,精白對揚,以副予憧憧之念,而以士子言之,有挾雜營囑之入聞者,則典律至嚴,焉敢乃已,以此傳敎,揭付式年文科一二所會圍事,分付。
政院啓曰,行大司憲徐堂輔,執義李晩燾,掌令洪正厚·姜,持平方孝隣牌不進,趙錫萬在外,監察茶時之意,敢啓。傳曰,知道。
又啓曰,假注書洪淳謨,昨日蒙點之後,稱以在外,不爲入來,事甚駭然,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,右邊捕盜大將金箕錫,以武衛所別將,器械試放事,沙阿里今方出去矣。所佩命召及大將牌·傳令牌,何以爲之?敢稟。傳曰,仍佩往來。
以大司諫李後善,司諫愼錫九,獻納李錫弘,正言李範九·金羽均,執義李晩燾,掌令洪正厚·姜,持平方孝隣牌不進罷職傳旨,傳曰,只推。
政院啓曰,臣齊寬,今日推鞫進去,下直之意,敢啓。傳曰,知道。
內醫提調前望單子入之,金炳㴤落點。
臺諫前望單子入之,持平趙龍九落點。
金商翼改差,代以洪承穆爲事變假注書。
侍講院啓曰,上番連日闕直,事甚未安。輔德閔昌植,兼輔德李世用,兼弼善趙龍鎬,兼文學尹用求,旣有只推之命,與新除授弼善徐夔淳,文學金永哲,一體牌招,推移入直,何如?傳曰,允。
以輔德閔昌植,兼輔德李世用,兼弼善趙龍鎬,兼文學尹用求牌不進罷職傳旨,傳曰,只推。
弘文館啓曰,新除授應敎李憲稙,副校理朴齊晠·金玉均,修撰金喆熙,副修撰金興均,竝卽牌招察任,何如?傳曰,允。
以司謁口傳下敎曰,肅單遲滯之別監,令兵曹決棍懲勵,常時不能操飭之當該司謁,令攸司科治。
兵曹啓曰,謹依下敎,肅單遲滯之別監秋漢豐,決棍十度,懲勵之意,敢啓。傳曰,知道。
議政府啓曰,新差堂上尹滋承,今日賓對,懸病不進,事甚未安。令政院,卽爲牌招,使之進參,何如?傳曰,允。
又啓曰,監試會試一所,以禮曹爲之事,旣有下敎定式矣,東堂會試一所,亦當以該曹設場,而處所極其挾窄,勢難容接,依近例設行於明倫堂之意,分付四館所,何如?傳曰,允。
兵曹啓曰,吏曹判書閔奎鎬,資級係是輔國,當爲知中樞下批,而時無見窠,依例作闕下批之意,敢啓。傳曰,知道。
吏曹啓曰,仁同都護府使申肯鉉,身病猝重,萬無還官之望云,罷黜,何如?傳曰,允。
訓鍊都監啓曰,本局哨官金鍾浩,身病猝重,勢難察任,改差,何如?傳曰,允。
宗親府啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
忠勳府啓曰,順康園守奉官申永均,親病沈重,屢呈乞遞,勢難察任,改差,何如?傳曰,允。
義禁府啓曰,今此推鞫時,本府都事,不可不備員,而都事金顯澤·韓鎭泰,俱爲奉命在外,令該曹,口傳相換,以爲擧行之地,何如?傳曰,允。
又啓曰,今此推鞫時,假都事十員,令該曹口傳差出,以爲擧行之地,何如?傳曰,允。
義禁府,問事郞廳四單,金九鉉·尹升求·沈東獻·柳宗植。
義禁府啓目,珍山郡竄配罪人李承輔,中和府定配罪人金世鎬,古今島島配罪人李載晩,竝放逐鄕里事,承傳啓下矣,全羅道珍山郡竄配罪人李承輔,康津縣古今島島配罪人李載晩,平安道中和府流三千里定配罪人金世鎬等,放逐鄕里事,分付各該道道臣之意,敢啓。傳曰,知道。
義禁府啓曰,拿囚罪人申哲均,具格移囚南間事,命下矣。罪人申哲均,具格移囚南間之意,敢啓。傳曰,知道。
有政。吏批,行判書閔奎鎬,參判金翼鉉,竝牌招不進,參議洪澈周進,承旨缺,吏批啓曰,行判書閔奎鎬,參判金翼鉉竝牌招不進,小臣獨政未安,何以爲之?敢稟。傳曰,只出緊任。
又啓曰,行吏曹判書閔奎鎬,今陞輔國矣,依例送西後,兼判書下批之意,敢啓。傳曰,知道。
以林謇洙爲禮曹參判,趙寧夏·尹滋承爲知春秋,李容學爲同經筵,徐承輔·朴齊寬爲知春秋,左賓客單閔奎鎬,右賓客李載元,已上竝單付,行吏曹判書閔奎鎬,今超輔國,陞正一品事承傳,行護軍尹滋承今加資憲,忠淸監司沈舜澤,行護軍徐承輔,今超資憲,已上陞擢事承傳,副護軍金益鼎,今加嘉善,三子二孫登科,特爲加資事承傳,幼學吳義鎭今超通政,年七十,侍從臣校理吳麟泳本生父,推恩移施事承傳。
再政。以李正鎭爲戶曹參判,嚴錫瓘爲典籍,知春秋單徐承輔,兼吏曹判書單閔奎鎬,已上竝單付,故學生鄭世敎贈吏參例兼,工曹參判鄭稷朝本生考,追榮移施事承傳,贈吏參趙秉錫贈吏判例兼,贈吏議趙章永贈吏參例兼,贈僕正趙鎭完贈吏議,已上工曹判書趙寧夏,本生三代追榮,移施事承傳。
兵批,判書以下缺。知事單閔奎鎬,同知單洪源格,僉知十二單金潞·崔重謙·朴致彬·李仁榮·池錫龜·柳·劉禧燮·安國顯·鄭東駿·李仁喆·朴寅秀·盧瓘,副司猛金斗鉉·洪祐逸·金元植爲知事,判三軍府事單閔奎鎬。
禮曹啓曰,今此丙子式年文科覆試講經試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又啓曰,卽接四館所牒呈,則乙亥九月秋到記殿講入格,幼學李儀用·金元均,製述入格,進士閔善鎬,同年十月日次,儒生殿講入格,幼學尹吉求同年十一月柑製入格,幼學趙同熙·李重七。丙子二月應製入格,生員金裕成,幼學李秉緯,以上直赴殿試。乙亥九月秋到記殿講入格,幼學尹英秀·康錫濟·金鎭祐·兪致一·李公燁·金台性·康炳度·李祖兼·李觀會,以上直赴會試事,命下,竝於今番分等許赴事,報來矣,幼學李儀用等八人,直赴於今此式年文科殿試,幼學尹英秀等九人,直赴於文科覆試講經之意,分付,何如?傳曰,允。
又啓曰,大小科陳試人草記許赴事,曾有定式矣,庚午式年文科初試入格,幼學白時增·金鼎默·任鎬俊,同年秋到記殿講給一分入格,幼學金龍周,通讀初試入格,幼學徐相泰·崔徽龍·李奎魯,癸酉式年文科初試入格,幼學梁殷濬·白文行·洪憲植·李贊祐·尹震柱·吳鳳岱·元錫禧,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所在,一竝許赴於今此式年文科覆試講經之意,敢啓。傳曰,知道。
行判府事洪淳穆箚曰云云。答曰,省疏具悉卿懇。旣有已例,卽爲開坐。仍傳曰,此批答,遣史官傳諭。
司諫愼錫九疏略曰,臣於月前,猥忝見職,聯陳懲討之義,而辭不達意,未蒙允兪之音,旋承遞改之命,畢竟瘢疣綻露,揆奏嚴正,査之以草率徑庭,有壞臺體,而請勘,止於刊削,曾未幾日,値慶恩宥,前銜除旨又下,臣誠惝怳震越,何敢恬承無故,乞遞見帶之職,仍治未勘之罪,臣於劾章,何敢芻蕘,而見今春日漸長,正宜睿學新又新聖益聖之時也,伏願垂察焉,臣無任云云。省疏具悉。向日處分,事體而然矣,何必爲引,尾附事,當留念矣。
丙子二月二十七日申時,上御修政殿。大臣·政府堂上引見入侍時,行都承旨閔泳穆,同副承旨朴容大,假注書李臣燁,事變假注書金商翼,記事官尹塡·吳益泳,領議政李最應,政府堂上閔奎鎬·李源命·閔致庠·梁憲洙·金尙鉉·金輔鉉·金炳始·趙寧夏·趙羲復,校理吳獜泳,以次進伏訖。上曰,史官分左右。上曰,大臣進前。最應進前問候,各殿問候訖。上曰,相避之法,依舊例釐正,可也。最應曰,以此下敎,甘飭於銓曹,以爲釐正矣。上曰,此筵說,頒諸朝紙。上曰,翰林之連月付職,亦有其例乎?容大曰,元是間月付職,而昨年因特敎,連月付職矣。上曰,今番亦爲連月付職,可也。容大曰,以此筵說,申飭于翰苑,以爲連月付職矣。上曰,次對爲之。最應曰,國之財用,專藉乎供稅,而目下事勢,雖趁限準納,節而無濫,猶患其支繼之常絀,況今番不恒之費,難以勝數,戶·惠廳諸軍門封樁,在在告罄,念之及此,孰不萬萬憂悶,而公納則一任積滯,朝令則徒歸弁髦,爲守令者,見瞞該色,漫不操察,而然必無民間未收之理,苟有畏法之心,豈或如是,令各司各營,抄出其全不納·最尤甚者,亟請罷勘,而常時失飭之戶·惠堂·兵判,各營將臣,及未納諸道道臣,捧現告,竝施重推之典,何如?上曰,國之正供,必待責納而後,納之乎,責納而又不納,則烏可曰國有法乎,竝依所奏施行。出擧條最應曰,臣於昨年,以稅穀愆納船主,及公貨犯逋吏屬,鉤覈用律之意,筵稟申飭矣,拖序閱歲,訖無擧行之登聞,而毋論米錢布木愆滯之數,猶爲夥然,若此不已,則法綱無可施之地,奸猾無可懲之日,以此意,三懸鈴知委於未納諸道,使之刻期嚴査,直施梟警,而更無敢玩愒時日,免抵重勘事,分付,何如?上曰,以此事,前後申飭,果何如,而一向玩愒,是豈法綱乎,依所奏爲之。出擧條最應曰,纔以公納淹滯事,連有仰奏,而近來外邑錢邊之駸駸積壓,非有他故而然也,京差出給,卽此弊之媒囮耳,所謂京差輩,罔念公納之重,徒懷肥己之計,百岐千囑,圖得幾千幾萬,換買物貨,恣意射利,如或不然,從中消瀜,轉至蓄儲之空枵如是,而尙可曰國有法禁乎,雖以營邑言之,認做恒例,無難聽施,而馱價則依例計息會減,旣不馱運,則其會減者,果歸屬於何處乎,自玆以往,京差出給之謬習,一切痛禁,而復或現發,至於入聞,則戶·惠堂·各營將臣及諸道道臣,竝別船論警之意嚴飭,而仍令各司·各營京差未納者,一一査覈,杖囚督捧,無至遷延之弊事,一體分付,何如?上曰,此弊不可不禁斷,另加嚴飭,可也。出擧條最應曰,臣以日本書契許捧事,啓稟行會,非止一再,又於昨冬筵奏承允,措辭關飭矣,其在邊臣道理,宜卽奉行朝令,惟俟處分而已,則有何戛戛之端,而不此之爲,專事觀望,荏苒捱度,致煩隣使之來擾,未圖邊事之周便,由前由後,烏可免瘝隳之失乎,東萊府使洪祐昌,施以罷黜之典,何如?上曰,事體誠然,依爲之。出擧條最應曰,備禦之具,固莫如戎器,而此若朽鈍不利,則雖積峙如山,奚所爲用乎,十許年來,朝家陰雨之政,殆靡不庸極,劃財而頒之,論賞而獎之,惟其修繕之啓,未免虛張之歸,數目則一直爽實,器械則萬不成樣,而坐徼恩典,恬不知恥,欺罔之罪,孰有大於此者乎,從今以往,凡軍物修補形止登聞後,自臣府,另遣耳目,築底籌摘,如或有僅具名色,虛錄記簿之弊,則監·留·梱帥及該守令,直施加倍之律,何如?上曰,陰雨之備,莫如繕修戎器,而若是爽實,良覺駭歎,依所奏爲之,期有著效,可也。出擧條最應曰,安邊鶴浦,還屬歙谷事,向有筵奏,自當依行會擧行,而第今春務方殷,民邑事勢,不無窒礙之端,移屬一款,更待知委之意,分付兩道道臣處,何如?上曰,依爲之。出擧條最應曰,東北道陵寢,禮堂奉審之許久停止,極涉疎悶,而此時民邑供億,有不可不念,使之退行於明年,何如?上曰,依爲之。出擧條最應曰,近來譯學,漸不如古,都無着力專工,惟事圖囑奔競,飭穿侍門,看作利竇,此已是謬弊之甚者,而至於倭學,非但該譯之數少,旣不敢開話通辭,則其何可隨機而幹事乎,外他雜科取才之類,滔滔如是,莫不皆然,渠輩術業之當肆習者,殆不知其爲何物,從今以後,凡取才之時,惟才是擇,而先從今番雜科會試,無敢容私,則術業可勸,謬弊可革,以臣此奏,先爲申飭,俾有實效,何如?上曰,依所奏,另加嚴飭,可也。出擧條最應曰,行吏曹判書閔奎鎬,資歷非不崇顯,而聞望所推,宜進正一品之階,故敢此仰達矣。上曰,依爲之。出榻敎最應曰,位著之濟濟,莫今日若,而可合晉用之人,不宜以此爲拘,行護軍尹滋承,忠淸監司沈舜澤,行護軍徐承輔,竝正卿陞擢,何如?上曰,依爲之。出榻敎最應曰,左尹曺錫輿,宗正卿李明應,行護軍趙慶鎬,竝政府堂上差下,何如?上曰,依爲之。出榻敎最應曰,五子登科人加資,自是法典,而四子一孫,亦有依此施行之著式矣,副護軍金益鼎三子二孫,俱爲登科,事甚稀貴,此與四子一孫,別無異同,特爲加資恐好,故敢此仰達。上曰,依爲之。出榻敎最應曰,故相臣李景在祀孫,旣蒙調用之典,而聞未及年限云,勿拘調用之意,分付銓曹,何如?上曰,依爲之。出榻敎最應曰,工曹判書趙寧夏,當爲追榮,而所后家,無可施處,依近例移贈其本生,何如?上曰,依爲之。出擧條最應曰,校理吳麟泳,當爲推恩,而所后家,無可施處,聞其本生父,年今七十云,依近例,移施之意,分付,何如?上曰,依爲之。出擧條泳穆曰,諸宰奏事。奎鎬曰,無所奏矣。泳穆曰,玉堂所懷奏之。麟泳曰,伏以,臣以萬無肖似,屢廁顧問,效蔑仰裨,循分慙悚,無地措躬,伏祝我殿下,緝熙光明,不待微臣之仰勉,而有加焉,然區區愚衷,不能自已矣,伏念王世子尺衣岐嶷,睿智卓越,衛翼輔導,惟公孤傅保在焉,而亦我殿下,以身先之之方,宜無以聖學已足,而益勵奮發,日御講筵,頻接臣隣,經經緯史,罔或間斷,上溯唐虞之郅隆,下及周漢之文明,日新又新,啓佑我東宮則傚而繼述焉,則實宗社萬億年無疆之休,伏願殿下懋哉懋哉。上曰,所陳當留念矣。出擧條容大曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
丙子二月二十七日酉時,上御修政殿。伴送使入侍時,右副承旨金泳穆,假注書李臣燁,記事官尹塡·吳益泳,伴送使金炳地,以次進伏訖。上曰,史官分左右。上曰,伴送使進前。炳地進前,上曰,遠路無事來往乎?炳地曰,無事往還矣。上曰,勅行無事渡江乎?炳地曰,然矣。上曰,沿路供億,不至生頉乎?炳地曰,今番勅行,異於他時,各邑亦爲惕念擧行,故兩勅,皆爲欣悅矣。上曰,勅行之登覽練光亭,已於狀啓知之,而幾時刻遲滯乎?炳地曰,道臣,以上意,設樂別饋,半响游覽而樓臺江山之勝,中國亦無此等處云矣。上曰,三道贈給銀子,何道爲勝耶?炳地曰,平壤·義州,贈給之銀子,俱是十上,松營所給,亦是九上矣。上曰,副勅賦詩乎?炳地曰,其日雨雪,前程悤急,似不賦詩矣。上曰,勅行渡江時,作別乎?炳地曰,臣與道臣,立於江邊,兩勅俱下四人轎,作別而渡江矣。上曰,此後則勅行,必番番乘四人轎矣。炳地曰,便於雙轎矣。上曰,支勅之後,列邑無巨瘼乎?炳地曰,未得詳探,而別無時慮之弊矣。上命伴送使先退,又命退,承史諸臣,以次退出。
上在景福宮。停常參·經筵。
政院啓曰,行大司憲徐堂輔推鞫進,執義李晩燾,掌令洪正厚·姜,持平方孝隣試所進,趙龍九未肅拜,監察茶時之意,敢啓。傳曰,知道。
傳曰,入格儒生入侍。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,更爲牌招入直,何如?傳曰,允。
傳曰,昨日處分,以事體,不容不然,而使行有期,又當春務方殷,此時送迎之弊,不可不念,東萊府使洪祐昌,特爲分揀。
弘文館啓曰,修撰金喆熙推鞫進,趙龍鎬在外,金興均內閣進,柳宗植以鞫廳問事郞廳進,下番闕直,事甚未安。副應敎趙翼永,副校理金玉均試所進,應敎李憲稙,校理吳麟泳·吳長善,竝卽牌招,推移姑降入直,何如?傳曰,允。
議政府啓曰,知事閔奎鎬,旣陞輔國矣,本府有司之任,依例減下,其代,大護軍徐承輔差下,使之察任,何如?傳曰,允。
奉常寺啓曰,祭享所用春等中脯,今月二十八日畢造,而進上看品中脯二貼,依定式封進之意,敢啓。傳曰,知道。
宗親府啓曰,今此璿源譜略修正時,進上進獻,以幾件封進,而五處璿源閣奉安件,今亦以全秩爲之之意,敢啓。傳曰,進上進獻件,改張以入,五處璿源閣奉安件,一體改張。
武一所啓曰,今日平明開場,先自木箭試取之意,敢啓。傳曰,知道。
武二所啓曰,今日平明開場,先自木箭試取之意,敢啓。傳曰,知道。
武一所啓曰,今日木箭應射擧子三十八人內,二矢入格七人,一矢入格五人矣,日暮姑停之意,敢啓。傳曰,知道。
武二所啓曰,今日木箭應射擧子三十七人內,二矢入格七人,一矢入格一人矣,日暮姑停之意,敢啓。傳曰,知道。
吏曹口傳政事,禁府都事金顯澤,造紙別提柳章熙,已上口傳相換,禁府都事韓鎭泰,義盈主簿柳志養,已上口傳相換事承傳。
義禁府啓曰,今此推鞫罪人在囚之時,時囚不可混處,府中時囚罪人洪淳謨,姑爲保放之意,敢啓。傳曰,知道。
鞫廳啓曰,文書浩繁,擧行多端,副司果金允植,修撰金喆熙,副司果洪大重,副司直閔種默,問事郞廳加差下,何如?傳曰,允。
又啓曰,捕廳在囚罪人丁善敎·張東根,有不可不盤覈面質事,竝具格拿來之意,敢啓。傳曰,知道。
傳曰,推鞫姑罷。
丙子二月二十八日未時,上御修政殿。入格儒生入侍時,同副承旨朴容大,假注書崔喜龍,記注官白時洽,記事官吳益泳,以次進伏,儒生等序立階下訖。上曰,史官分左右。容大進前奏曰,儒生使之進前乎?上可之。儒生等,以次陞殿,奏職姓名訖。容大奏曰,給分以上,使之先退,而其次則施常乎?上曰,唯。儒生等跪受賞訖,引儀唱四拜,儒生等行禮退出。命史官就座,仍命退,承史諸臣,以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨金性均,今日不爲仕進,卽爲牌招,何如?傳曰,允。
又啓曰,禮曹參判林謇洙,除拜後過三日,不爲出肅,依定式,推考警責,仍卽牌招察任,何如?傳曰,允。
以檢閱金文濟牌不進罷職傳旨,傳曰,只推。
政院啓曰,左右史不可不備,檢閱金文濟,旣有只推之命,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
傳曰,推鞫爲之。
以慶尙監司朴齊寅狀啓,奉朝賀柳厚祚喪,禮葬不敢祗受事,傳曰,自本營,葬需從厚輸送。
弘文館啓曰,修撰金喆熙,副修撰柳宗植,推鞫進,修撰趙鍾弼在外,副修撰金興均內閣進,下番闕直,事甚未安。副應敎趙翼永,副校理金玉均,試所進,應敎李憲稙,校理吳麟泳·吳長善,竝卽牌招,推移姑降入直,何如?傳曰,允。
傳曰,推鞫姑罷。
兵曹啓曰,今丙子年文武官重試,來三月十二日設行事,自禮曹,推擇啓下矣,武科則例有初試,令日官推擇,則來三月初七日爲吉云,以此擧行,而取人之數,依法典兩所各取五十人,而在前因特敎,或有除初試之例,今番則何以爲之?敢稟。傳曰,除初試爲之。
吏曹啓曰,今此大報壇祭,獻官,當以時·原任大臣中塡差,而領中樞府事李裕元在外,領敦寧府事金炳學有身病,行判中樞府事洪淳穆委官進,行判中樞府事姜㳣在外,行判中樞府事朴珪壽藥院都提調,例不得塡差,領議政李最應,右議政金炳國,俱有身病,不得進參,大臣中,無可差之員,何以爲之?敢稟。傳曰,宗親·儀賓中塡差。
武一所啓曰,今日平明開場,昨日未畢試木箭,仍爲試取之意,敢啓。傳曰,知道。
武二所啓曰,今日平明開場,昨日未畢試木箭,仍爲試取之意,敢啓。傳曰,知道。
武一所啓曰,木箭旣已畢試,鐵箭鱗次試取之意,敢啓。傳曰,知道。
武二所啓曰,木箭旣已畢試,鐵箭鱗次試取之意,敢啓。傳曰,知道。
武一所啓曰,鐵箭今已畢試,片箭·騎芻·騎槍·鳥銃,當爲試取,而無一人應射者,故仍爲捧講之意,敢啓。傳曰,知道。
武二所啓曰,鐵箭今已畢試,片箭·騎芻·騎槍·鳥銃,當爲試取,而無一人應試者,故仍爲開講之意,敢啓。傳曰,知道。
武一所啓曰,今日應講擧子,十三人入格矣,各技皆已畢試,今方修整榜目之意,敢啓。傳曰,知道。
武二所啓曰,今日應講擧子十四人,具爲入格矣,各技皆已畢試,今方計劃,修整榜目之意,敢啓。傳曰,知道。
兼吏曹判書閔奎鎬疏曰云云。答曰,省疏具悉。卿其勿辭行公。
行大護軍徐承輔疏曰云云。答曰,省疏具悉。卿其勿辭行公。
行大護軍尹滋承疏曰云云。答曰,省疏具悉。卿其勿辭行公。
副修撰金興均疏曰云云。答曰,省疏具悉。疏辭,下該曹稟處。
行大護軍金炳雲疏曰云云。省疏具悉。所請依施。
上在景福宮。停常參·經筵。
藥房提調金炳㴤,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
又啓曰,右副承旨金永穆,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸,仍詣先蠶壇,奉審摘奸以來。
傳曰,推鞫爲之。
傳曰,有實故玉堂許遞,前望單子入之。
傳曰,捧納承旨推考。
政院啓曰,試官之出榜詣闕,例也,而武科覆試一所試官方孝隣·李範九,謂有身病,自外徑出,事甚未安。推考,何如?傳曰,允。
又啓曰,試官出榜詣闕,例也,而武科覆試二所監試官洪正厚·愼錫九,謂有身病,自外徑出,事甚未安。推考,何如?傳曰,允。
司僕寺啓曰,本寺主簿具然翼,今已箇滿,而本寺方有釐整之事,難付生手,姑爲仍任,何如?傳曰,允。
宗親府啓曰,今此璿源譜略修正時,製述官李時宇,兼文學官李倬淵,別看役差下,使之察任,何如?傳曰,允。
以檢閱金文濟牌不進罷職傳旨,傳曰,只推。
政院啓曰,行大司憲徐堂輔,掌令洪正厚,持平方孝隣·趙龍九牌不進,執義李晩燾,掌令姜,試所進,監察茶時之意,敢啓。傳曰,知道。
又啓曰,推鞫爲之事命下,而行右承旨朴齊寬,纔已須資出去矣,所當牌招,而拘於廳規,不得請牌,何以爲之?敢稟。傳曰,牌招。
以司諫愼錫九,正言李範九·金羽均,掌令洪正厚,持平方孝隣·趙龍九牌不進罷職傳旨,傳曰,只推。
以京畿監司閔台鎬狀啓,仁川府使尹,以其身病,屢呈辭狀,不得已罷黜事,傳曰,海防經騷之餘,難付生手,使之調病察職。
以京畿監司閔台鎬狀啓,薦新生蛤絡蹄,日氣尙寒,姑未産出,限內不得封進,惶恐待罪事,傳曰,勿待罪事,回諭。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
兵曹啓曰,今日各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,來三月十二日,丙子重試武科殿試節目,當爲磨鍊,而凡於殿試親臨與命官,前期稟旨後,磨鍊事,曾有定式矣,今番則何以爲之?而處所,何處擧行乎?敢稟。傳曰,景武臺親臨磨鍊。
弘文館啓曰,修撰金喆熙,副修撰柳宗植,推鞫進,修撰趙鍾弼在外,副修撰金興均內閣進,下番闕直,事甚未安。副應敎趙翼永,副校理金玉均,試所進,校理吳獜泳·吳長善差祭,應敎李憲稙,卽爲牌招,姑降入直,何如?傳曰,允。
禮曹啓曰,卽接四館所牒呈,則今二月二十七日,人日製入格,直赴會試幼學朴魯參,以製述生,兼有講工,今番式年文科,自願赴事報來矣,製述及講經人,勿論增式年,別試從願許赴事,載在法典,幼學朴魯參,依例許赴於今此丙子式年文科覆試講經之意,分付,何如?傳曰,允。
摠戎廳啓曰,謹依下敎,本廳策應所,今月二十九日,移接於宣仁門外武衛所直房,而將卒依例移直之意,敢啓。傳曰,知道。
訓鍊都監啓曰,今日爲始,新南營入直堂上將官一員,執事一員,標下軍四十名,移直於北營,把摠一員,軍四十名,移直於光化門外武衛所直房,而營號,以南營爲之,宮墻外考察,南營入直把摠,與三軍府入直哨官,輪回擧行之意,敢啓。傳曰,知道。
司譯院啓曰,修信行中,當有解事譯官特送之擧矣,漢學堂上譯官李容肅,倭學堂上譯官玄昔運,別遣差送,而玄昔運方帶釜山訓導之任,往還間,假訓導,以別差李濬秀,姑爲擧行,何如?傳曰,允。
又啓曰,封典慶勅差備譯官,每有請賞之擧矣,西下堂上譯官李應寅·金載殷,回下堂上譯官韓文奎·金仁栻,竝加資,堂上譯官高鎭華·李漢翼·金世鎭·秦喜哲,堂下譯官金載信·玄濟綸·金圭善·朴載銑·白信培·洪勉祖·吳致祥·崔興永·朴鎭元,竝自本院,施賞,何如?傳曰,允。
義禁府啓目,前假注書洪淳謨原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓曰,保放罪人洪淳謨,還囚捧供以入,而仍爲保放之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
自開東至申時,灑雨下雨,測雨器水深一寸五分。
政院啓曰,合辭許久闕啓,事甚未安。試所推鞫進去外,呈告人員竝卽牌招,何如?傳曰,允。
又啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
傳曰,武臣堂下朔試射無分人,依舊例,令兵曹決棍汰去事,定式。
傳曰,政官牌招開政。
傳曰,公事不審之中官李裕鼎,從重推考。
傳曰,啓字不審之中官朴奎鉉罷職。
政院啓曰,翰林召試被選人尹相萬薦狀公事,啓下矣。令該曹口傳付職,牌招入直,何如?傳曰,允。
又啓曰,行大司憲徐堂輔,掌令洪正厚,持平趙龍九牌不進,執義李晩燾,掌令姜試所進,持平方孝隣推鞫進,監察茶時之意,敢啓。傳曰,知道。
以掌令洪正厚,持平趙龍九,正言李範九·金羽均牌不進罷職傳旨,傳曰,只推。
政院啓曰,兼吏曹判書閔奎鎬,參判金翼鉉,參議洪澈周牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
奎章閣啓曰,景慕宮望廟樓,今朔奉審無頉,而移安廳奉審,亦爲無頉之意,敢啓。傳曰,知道。
又啓曰,卽接內需司牒報,則咸興·永興兩本宮四月別大祭時造燭封香吉日,令日官推擇,則今月二十一日卯時,衣襨·香燭·祭品奉安吉日,同月二十二日辰時俱吉云,以此日時擧行,何如?傳曰,允。
禮曹啓曰,今三月二十三日大妃殿誕日陳賀節目,當爲磨鍊,而其日與國忌齋戒相値矣,謹稽謄錄,則在前如此之時,以無故日啓稟退行,曾有定式,而二十四日,二十五日,二十六日,連値齋日,以二十七日退行,磨鍊節目,何如?傳曰,允。
禮曹,今三月二十三日明純徽聖正元粹寧大妃殿誕日陳賀,以二十七日退行事草記允下矣,應行節目,參考前例磨鍊爲白去乎,依此擧行,何如?啓,旣承大妃殿下敎,權停爲良如敎。
弘文館啓曰,修撰金喆熙,副修撰柳宗植推鞫進,修撰趙鍾弼在外,副修撰金興均內閣進,下番闕直,事甚未安。應敎未差,副應敎趙翼永,副校理金玉均試所進,校理吳獜泳·吳長善,竝卽牌招推移,姑降入直,何如?傳曰,允。
承文院啓曰,在前送使日本時,有移咨上國之例,今亦以修信使差遣之由,令槐院措辭撰咨,付揆下送灣府,使之傳給鳳城,轉致北京之地,何如?傳曰,允。
禁衛營啓曰,本營千摠柳鼎魯,騎士將梁柱憲,俱有身病,勢難察任,改差,何如?傳曰,允。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
禁衛營啓曰,今此丙子重試對擧庭試別試武科殿試時,本營直赴應試人,別單書入之意,敢啓。傳曰,知道。
義禁府啓目,粘連向前洪淳謨,亦門外經宿,雖緣事故廳座不進,旣違法例,以此照律,何如?判付。啓,飭已施矣,分揀放送。
罪人哲均·東根·善敎等捧遲晩,罪人哲均·東根·善敎捧結案,傳曰,推鞫撤罷。
義禁府,罪人哲均年五十六結案白等,矣身根脚段,父泰羲,父矣父錫朋,母李召史,母矣父濟元,竝只故,胎生於北部,入籍居生是白乎旀,行凶節次段,旣通武籍,且經梱帥,苟有秉彝,宜倍圖報,凶慝之心,鍾於賦性,陰譎之狀,發於處身,嗜襍術之成痼癖,聚非類而作窩主,李觀一之邀寘,詡之做百事成大事,朴景良之勸送,托以聞彼言行其言,用術驚動,善敎之招辭自在,厥罪祕密,東根之所供莫掩,海船妥帖,切歎有才而未試,火藥暗投,終售思亂樂禍,有口無言,斷案旣成,因心不良,鞫訊自服,情蹟盡露,掉脫無路,至凶絶悖,載籍之未有也,謀叛不道的實,遲晩的只罪,大明律謀叛條云,凡謀叛,但共謀者,不分首從皆斬,同律死囚覆奏待報條云,其犯十惡之罪,應死者,決不待時亦爲白臥乎等用良,哲均段,不待時處斬爲白乎事。
義禁府,罪人東根,年結案白等矣身根脚云云。謀叛不道的實,遲晩的只罪,大明律謀叛條云,凡謀叛,但共謀者,不分首從皆斬同律死囚覆奏待報條云,其犯十惡之罪,應死者,決不待時亦爲白有臥乎等用良,東根段,不待時處斬爲白乎事。
義禁府,罪人善敎,年結案白等,矣身根脚云云。知情不告的實,遲晩的只罪,大明律謀叛條云,謀叛知情故縱隱藏者絞,同律死囚覆奏待報條云,其犯十惡之罪,應死者,決不待時亦爲白有臥等用良,善敎段,不待時處絞爲白乎事。
別兼春秋趙昌夏疏曰,伏以臣本生仲兄寧夏,方帶知春秋矣,臣所帶別兼之銜,在法當遞。伏乞聖明,俯垂鑑諒,亟令選部,照例鐫改,以存公格,以安私分焉,臣無任云云。省疏具悉。疏辭下該曹稟處。
上在景福宮。停常參·經筵。
政院啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
傳曰,呈告禮曹參議,兵曹參知許遞,今日政差出。
傳曰,回還三使臣,日後殿坐時待令。
傳曰,啓字誤踏之中官李用善,從重推考。
傳曰,進士回榜人行護軍李俊英,工曹參判除授。
傳曰,同敦寧許遞,今日政差出。
政院啓曰,事變假注書洪承穆有身病,勢難察任,今姑改差,何如?傳曰,允。
洪承穆改差,代以金商翼爲事變假注書。
傳曰,公事不審之中官李孝元,推考。
政院啓曰,行大司憲徐堂輔,掌令洪正厚,持平方孝隣·趙龍九陳箚,執義李晩燾,掌令姜試所進去,監察茶時之意,敢啓。傳曰,知道。
以吏曹參議洪澈周牌不進罷職傳旨,傳曰,只推。
政院啓曰,卽見咸鏡道罪人放未放成冊,則不善封裹,有所沾濕,事甚疎忽,極爲未安,該道臣不可無警,推考,何如?傳曰,允。
玉堂前望單子入之,應敎趙漢益落點。
弘文館啓曰,下番闕直,事甚未安。修撰趙鍾弼在外,副修撰金興均內閣進,修撰金喆熙,副修撰柳宗植,竝卽牌招,推移入直,何如?傳曰,允。
義政府啓曰,在前送使日本時,有移咨上國之例,今亦以修信使差遣之由,令槐院措辭撰咨,付撥下送灣府,傳給鳳城,轉致北京之地,何如?傳曰,允。
兵曹啓曰,五衛將張大鉉·金宗遠·金潤恒·黃道源,昌德宮衛將辛啓祐·洪源格,慶熙宮衛將朴重權·林命煥,文臣兼宣傳官金喆熙,俱以病難供職,呈狀乞遞,仁遮外權管成遠鎬,以其母年七十八歲,法不當遠離赴任,呈狀乞遞矣,邊將之親年七十,許遞其任,載在法典,竝改差,何如?傳曰,允。
有政。吏批,兼判書閔奎鎬進,參判金翼鉉,參議洪澈周,竝牌招不進,承旨缺。以李義周爲同敦寧,韓弼敎爲戶曹參議,趙榮夏爲禮曹參議,沈東臣爲兵曹參知,李鎬俊爲知春秋,趙容熙爲掌苑別提,韓命錫爲順康園守奉官,李觀應爲仁同府使。
再政。兵曹參議單沈東臣,參知單鄭匡始,已上竝單付。
兵批,判書以下缺。兵批啓曰,東津僉使,今當差出,而擬望之人乏少,他道營將,竝擬,何如?傳曰,允。以任百溵爲兼訓鍊都正,權聖燮·趙基錫·金性洙·金弘臣爲五衛將,金鎭奎·鞠東炯爲昌德將,安繼良·曺中權爲慶熙將,沈宜奭·鄭岐永爲宣傳官,李命宰爲文兼,李鍾觀爲東津僉使,金尙櫓爲碧團僉使,仁遮外權管單李鳳在,同知單安順甲,副司果李肯植·李敏翼·金魯昇·張柱鶴·梁龜煥·李浩一·龐徽亮。
再政。兵批啓曰,公州營將,今當差出,而擬望之人乏少,未準朔禁軍將,竝擬,何如?傳曰,允。尹光軾爲都摠經歷,李鼎宇爲公州營將,同知單李元聲,僉知三單權聖燮·趙基錫·金性洙。
三政。李濟萬爲羽林將,閔致卨爲都摠都事,李鍾大爲扈衛別將,同知單辛啓祐,僉知單金弘臣。
四政。李秉世爲訓鍊主簿,同知單曺中權。
五政。林淳喆爲宣傳官,同知單崔世儉。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
御營廳啓曰,本營軍色從事官洪大重,身病甚重,勢難察任,改差,何如?傳曰,允。
兵曹啓曰,卽接昌德宮入直衛將金壽喆牒報,則本宮曜金門內南邊,小松二株,因風顚仆云,依例斫去之意,敢啓。傳曰,知道。
內醫院啓曰,醫官中積仕勤勞者,每有請資之例矣,首醫李重植,堂上醫官李敬仁,仕久年老,竝加一資,前御醫崔祐植,還差御醫之意,敢啓。傳曰,知道。
義禁府啓曰,謀叛不道罪人哲均·東根,旣已承服正刑,當依律文孥籍矣,其妻妾子女及父母祖孫兄弟年歲姓名存沒居住,令漢城府考出帳籍後,分付五部及各該道,應坐諸人,一一査出,使之修成冊報來,財産入官等節,亦令各該司奉承傳擧行,何如?傳曰,允。
刑曹啓曰,行刑鎖匠近無重囚,姑未代定矣,卽接典獄署所報,則自右捕廳,方有移來重囚罪人李順吉,自願其代云,依已例,塡差擧行之意,敢啓。傳曰,知道。
吏曹啓目,粘連觀此別兼春秋趙昌夏上疏,則以爲,臣本生仲兄寧夏,方帶知春秋矣,臣所帶別兼之銜,在法當遞,亟令選部,照例鐫改,史官春秋之例不得減下,知春秋趙寧夏似當許遞仍當否,臣曹不敢擅便,上裁,何如?啓,依回啓施行爲良如敎。
大司憲徐堂輔,司諫愼錫九,掌令洪正厚,持平方孝隣·趙龍九,正言李範九·金羽均聯名箚略曰,今番鞫獄罪人哲均,身經梱帥,圖報宜倍餘人,而陰譎奰慝,自成技癢,締結雜術,甘作窩主,李觀一之邀置密室,無言不道,朴景良之附耳細語,有事可行,驚動二字,善敎之招自在,投放一物,東根之供莫掩,思亂樂禍,情狀盡露,謀叛不道,斷案已成,東根,與觀一同舍,蹤跡甚祕,招景良而分酌,腸肚相連,平日陰謀,與善敎綢繆,暗地作變,聽哲均之指使,情跡已露,刑戮猶輕,至於善敎,跪祕狡惡,出沒京鄕,作哲均之狎客,信惑術數,任觀一之薦主,包藏禍心,潛懷凶圖,不待刑訊,渠自輸款,今此只誅其身,不足以散其罔赦,其可曰國有三尺乎,臣等憂憤仰籲,亟施三罪人孥戮之典焉。取進止。答曰,省箚具悉。諸罪人酌處,旣稱停矣,何必加律,其勿更煩。
應敎趙漢益,校理吳獜泳·吳長善,副校理朴齊晠,修撰金喆熙,副修撰柳宗植·金興均聯名箚略曰,噫,哲均,締結匪類,作爲窩主,禍心之包藏叵測,詭術之綢繆奰慝,驚動二字,已出於善敎之招,投放一物,莫掩於東根之供,設計造謀,斷案已成,東根,蹤跡甚祕,與觀一而追逐,隨景良而唱和,暗地作變,渠敢譸張,哲均之指使是從,善敎之所招自在,究厥負犯,二而一也,今此三罪人之只誅其身,不足爲辟以止辟,三尺莫嚴,衆憤益沸。伏乞竝施極律,以懲亂賊焉,臣無任云云。答曰,省箚具悉。今番鞫獄,旣以當律的處,更不必如是煩請矣。
上在景福宮。停常參·經筵。
傳曰,原任提學閔奎鎬,檢校差下。
傳曰,有實故摠管竝許遞,前望單子入之。
傳曰,今十七日幸行,更待下敎。
政院啓曰,明日傳香,禮房承旨,當爲齋宿,左副承旨金性均,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,原任提學閔奎鎬檢校差下事,命下矣。卽爲牌招察任,何如?傳曰,允。
弘文館啓曰,上番校理朴齊晠,下番修撰金喆熙,俱以大報壇祭祭官,今日肄儀時,晝仕出去之意,敢啓。傳曰,知道。
成均館啓曰,今月初三日,儒生課試,當爲設行,而大提學未差,限內不得爲之事,敢稟。傳曰,知道。
政院啓曰,行都承旨閔泳穆,式暇出去,院中只有臣一人,伴直無人,行右承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨金性均牌不進罷職傳旨,傳曰,只推。
大司憲徐堂輔,司諫愼錫九,掌令洪正厚,持平方孝隣·趙龍九,正言李範九·金羽均啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻小緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉。請物故罪人國榮亟施孥籍之典焉。噫嘻痛矣,賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉。且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉。噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·尙魯·在民三賊伏法之後,其凶謀逆節,尤益彰著,此與身死旣久之後追律之例,大異焉,不可緩用尙魯追施之律,請物故罪人裕亟施孥戮之典焉。噫嘻痛矣,今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝也,雖行天討略行,王章少伸,尙何足快雪神人之憤也哉。鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一也,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽竝施孥籍之典焉。噫嘻痛矣,亂臣賊子,從古何限,而豈有榮瑾之窮凶絶悖者乎?本以鬼蜮之性,素蓄梟獍之心,親密守禎,結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,觀奇貨於北謫,而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀叛大逆不道知情不告罪人榮瑾亟施孥戮之典焉。噫嘻痛矣。崔鳳周·李奎和之罪,可勝誅哉,今番鞫獄,卽窮天地亘萬古所未有之一大變怪,鳳周凶謀逆節,無不同參,一而二二而一也,旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬰之輿論轉深,言之膽掉,思之骨顫,此而謂無所躬犯容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉。請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可只以知情不告蔽之哉。輿情去益憤鬰,國論尙此沸騰,請知情不告罪人兢善亟施孥戮之典焉。噫嘻痛矣,朴載仁之罪,可勝誅哉,忠逆之殊,彝性而所易曉也,明張之急,分義而所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉。若無平日綢繆於逆順·凶馹,則憯牘悖說,胡爲而至哉?此必有所由然而然也,傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形而潛匿,鴞音而巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯箚,卽王章之所必伸,輿情之所共憤也,而聖度過加寬容,尙靳兪音,益不勝抑鬰之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉,所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書如神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也,近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已,請謀叛不道罪人鍾三·鳳周竝施孥戮之典焉。噫嘻痛矣。演承·洛承之罪,可勝誅哉,所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門滛朋,同惡相濟,積年浸染,賊性至慝,鳳周·在誼,俱是邪窩,寅緣在誼,交通鳳周·惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形慝影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態,洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醖釀,倡妖言而造妖書,意專在於眩惑,慫慂乃兄,膽滋奸黠之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,苟厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情小伸,而似此凶醜,不可只誅其身而止,請正法罪人演承·洛承亟施孥戮之典焉。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所種,天生妖孽,穿奸竇而惑嗜邪術,慕異類而絶滅倫綱,潛懷不軌之圖,敢生射天之計,遂乃越海招寇,謀危邦國,至於年前海沿之撓,今番德山之變而極矣。誘致幾萬里〈外〉禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民,不待泄玉·千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口,至使凶身任其徑斃,三尺之憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼,而王法無所施矣,斬屍之法,雖無可據,孥戮之典,自有其例,請徑斃罪人喆增亟施嗣賊已施之律焉。噫嘻痛矣,鞫廳罪人晩植等之罪,可勝誅哉,渠以蟣蝨之類,敢懷虺蜮之計,嘯聚徒黨,醖釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將踵接而起,寧不大可懼哉。端緖旣露,鞫覈未竟,酌處之處分遽降,臣等愕然失圖,不勝抑鬰。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人窮凶絶悖者哉。昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾合而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也,何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此而極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江一而二二而一也。德山凶犯時,隨往同參,卽渠萬戮難貰斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪,請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其劓殄滅之,無遺育易種者審矣,岐鉉則逋逃之主而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主,萑盜之警,屢發於郡邑,莾戎之變,潛伏於嶺關,一境從以騷訛,百靈罹其凶禍,究厥心腸,論其罪惡,則弼濟卽兩鉉也,兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀叛大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉。應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莾·卓之凶心未暴,懿·溫之逆節未彰,神人共憤,刑法失中,此若以其身已死而不施其極律,則亂賊無所懼而王法無所施,至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分遽降,臣等愕然失圖,不勝憤惋。請徑斃罪人興榮亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣。崔益鉉·朴遇賢之罪,可勝誅哉,崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉。罪犯益著,覆載難容,王章未伸,輿憤愈鬰,且朴遇賢之凶疏,卽亘古所無之逆絶也,肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無窮不敬,莫此爲甚,所謂爻象失和者何事也,聽聞乖常者何語也,有識者之長吁短歎,耳語目說者,果指何人也,無輔於治,後世疵議云者,指斥何事也?字字陰慝,節節凶悖,何忍萌心發口,不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉,渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容,神人之所共憤也。淵鑑悉燭,以脅爲敎,罪惡昭著,情狀畢露,負犯則不覺髮豎而膽掉,心寒而骨冷,三尺之法,固宜亟施,一縷之命,豈可暫貸,鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬰,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置罪人孫永老,亟令王府,更爲設鞫,嚴覈得情,快正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬰之脫,是可忍也,孰不可忍也?無將之誅,春秋之所共討,不敬之律,漢法之所必誅也,負犯如此,關係若是,豈可島置竄配而止?請楸子島安置罪人趙秉昌,渭原郡竄配罪人趙采夏,竝令王府,更爲設鞫,嚴覈得情,俾伸輿憤焉。噫嘻痛矣,今番鞫獄諸罪人,卽振古未有之窮凶絶悖者也。哲均,厚被國恩,宜思圖報,而奈其譎慝之性,聚匪類作窩主,信惑雜術,釀出禍機,海舶妥帖,反思用術而驚動,火藥暗投,竟售思亂〈而〉樂禍,凶節盡露,斷案已成,東根,以蟣蝨之賤,虺蜮之性,伴觀一而同舍,招景良而分酌,假托月夜之赴飮,自底火塊之撲面,莫非哲均之指使,一而二〈二而一〉也。善敎,跡又詭譎,作哲均之狎客,締結術數,爲觀一之薦主,不待刑訊,渠自輸款,今不可只誅其身而止,請謀反不道罪人哲均·東根,知情不告罪人善敎,竝施孥戮之典焉。答曰,不允。哲均·東根·善敎等事,已有前批,勿煩。
正言李範九啓曰,梟示罪人性世,與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設施,凶謀祕計也?設鞫七朔,禍根窩窟,竟未究覈,只施梟示之律,輿情之憤鬰,固無可言,而不可以已爲梟示,不施當律,請梟示罪人性世,亟施孥戮之典焉。答曰,不允。
御營廳啓曰,本廳千摠洪台燮,身病甚重,勢難察任,改差,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
承文院啓曰,卽見回還三使臣帶來咨文,則有三道詔書順付,謝恩方物移准事,賜緞事,使臣克食事,使臣免其詣陵隨班行禮,以示體恤事矣。以前頭使行奉表伸謝之意,先通咨文撰出,付撥下送灣府,入送北京,而賜緞謝恩,以有方物磨鍊,兼付於冬至使之意,分付該曹,何如?傳曰,允。
傳曰,試所進去外,臺諫竝許遞,前望單子入之。
領敦寧金炳學,判府事洪淳穆·朴珪壽,領議政李最應,右議政金炳國聯箚曰,三寢祼謁,筮期不遠矣,振蟄旣久,料峭轉甚,晨夕剪剪之風,大非暄和時候,而距元辰甫十餘病耳。旬朔之頃,其能渙釋怡順,有難預度,況邇來閭里坊曲之間,不潔不淨,太半是外氣所召,此時勞動,實非節宣之義也。夫聖人之孝,以保嗇爲先,一起居不容小忽,迺所以體眷佑也,體慈念也,忱誠攸切,用敢聯箚,亟寢前旨,以答群情焉。答曰,省箚具悉卿等之懇。卿等之苦懇旣如是,當勉從,而今番又未得展誠,其在情禮,尤切悵缺矣。仍傳曰,此批答遣史官傳諭。
咸鏡監司李會正疏略曰,伏以臣待罪藩臬有日,又伏奉主試之命,義在承順,豈敢或緩?臣於年前,承乏秉筆,自速顚躓,迄今慙惶,凡遇功令,便若筌蹄,過眼無益,瞽者丹靑,則何以選擇一省之人才,仰裨我殿下覃遠作成之化乎?恧蹙難强,僨誤必至,亟賜變通,以竣試事焉。答曰,省疏具悉。令道臣主試,以其精白秉公,而慰悅士心,與他人自別故也,今何必追引往事乎?卿其勿辭,益勉對揚。
上在景福宮。停常參·經筵。
政院啓曰,大司憲·掌令一員,持平二員未差,執義李晩燾,掌令姜試所進,監察茶時之意,敢啓。傳曰,知道。
又啓曰,明日,大報壇祭齋戒相値,視事頉稟之意,敢啓。傳曰,知道。又啓曰,行左承旨洪遠植,左副承旨金性均,右副承旨金永穆,今日不爲仕進,竝卽牌招,何如?傳曰,允。
又啓曰,同敦寧沈宜朋,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
以左副承旨金性均牌不進罷職傳旨,傳曰,只推。
弘文館啓曰,上番校理臣吳長善,下番修撰臣金喆熙,以大報壇祭祭官,今日肄儀時,晝仕出去之意,敢啓。傳曰,知道。
禮曹啓曰,來四月初四日,行宗廟夏享大祭親行時,永寧殿,依例遣大臣攝行,何如?傳曰,允。
又啓曰,來四月初四日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初四日,行宗廟夏享大祭誓戒,在今三月二十六日三更四點子時正刻,而與明陵忌辰祭相値,誓戒正時,進定於二更,何如?傳曰,允。
又啓曰,卽接宗廟署所報,則今此慶科庭試時,本署官員,俱爲觀光云矣。依定式,以本曹佐郞洪基泰,假官差送,以爲代直後,赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式,本曹正郞吳仁泰,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
兵曹啓曰,再明日慶科庭試親臨景武臺試取時,堂上·郞廳·侍衛當爲備員,而參判李玄翼有身病,不得進參,令政院稟旨變通,正郞一員未差之代,令該曹口傳差出,參判待下批,牌招,以爲進參之地,何如?傳曰,允。許遞。
戶曹啓曰,修信使一行賜米衣資盤纏,別單書入之意,敢啓。傳曰,知道。
內醫院啓曰,前御醫崔祐植,還差御醫事,草記蒙允矣。令該曹口傳付軍職,冠帶常仕,何如?傳曰,允。
訓鍊都監啓曰,本局從事官李健昌,身病猝重,勢難察任,改差,何如?傳曰,允。
宗親府啓曰,工曹參判李俊英,宗正卿依例差下,令該曹下批,何如?傳曰,允。
武衛所啓曰,慶科庭試,丙子重試,對擧庭試,別試武科殿試時,本所將校·軍兵及武藝別監中直赴殿試應試人及應頉人,別單書入之意,敢啓。傳曰,知道。
禁衛營啓曰,今此丙子重試,對擧庭試,別試武科殿試時,本營直赴應試人,別單書入之意,敢啓。傳曰,知道。
禁衛營啓曰,本營千摠柳鼎魯,騎士將梁柱憲,俱有身病,勢難察任,改差,何如?傳曰,允。
吏曹口傳政事,以李熙昇爲兵曹參判,李憲稙爲正郞。
義禁府啓曰,再明日慶科庭試文武科試取時,本府都事,皆爲赴擧,只有武都事一員,當直·入直,而本府入直公事·回公都事及秋成門·金華門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
判府事洪淳穆箚曰,臣子萬植,猥叨百里之責,是地臣家桑梓舊鄕,乞暇就往之計,不爲不久,而身旣繫官于朝,無以一往久留,特許從便往來,俾遂區區賤私焉。答曰,省箚具悉卿懇。卿其從便往來。仍傳曰,此批答,遣史官傳諭。
左尹曺錫輿疏云云。答曰,省疏具悉。卿其勿辭行公。
上在景福宮。停常參·經筵。
藥房提調金炳㴤,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日,殿座相値,視事頉稟之意,敢啓。傳曰,知道。
又啓曰,行左承旨洪遠植,今日不爲仕進,卽爲牌招,何如?傳曰,允。
又啓曰,議政府郞廳來言,今日,賓廳日次,而領議政李最應,右議政金炳國,無時急稟定事,左議政未差,不得來會云矣。傳曰,知道。
又啓曰,大司憲·掌令·持平未差,執義李晩燾,掌令姜試所進,監察茶時之意,敢啓。傳曰,知道。
傳曰,武科庭試殿試,訓鍊院命官爲之。
傳曰,時·原任大臣,更爲命招。
傳曰,在外摠管許遞,前望單子入之。
摠管前望單子入之,副摠管洪淳大落點。
政院啓曰,今此試官望單中,時無職名人,令該曹付軍職,何如?傳曰,允。
又啓曰,假注書李臣燁,有身病,勢難察任,今姑改差,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
政院啓曰,明日訓鍊院命官武科殿試時,兩司當爲進參,城上所牌招言送,何如?傳曰,允。
臺諫前望單子入之,大司憲鄭順朝,司諫曺錫萬,掌令沈東獻,持平李晩瀅·李鳳奎,正言李正來·趙益元落點。
兵曹,今三月十二日丙子重試,武科景武臺親臨殿試時規矩,鐵箭三矢一百二十步,片箭三矢一百三十步一巡一中,柳葉箭五矢一百二十步一巡三中,講書粗以上,取三技落點。
李臣燁改差,代以李載完爲假注書。
議政府啓曰,北道道科武試,令兵營主試事,已有啓稟行會矣。砲科亦依丁卯年例,一體設行,取其優等幾人,付之榜末事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本營千摠·騎士將,今當差出,而擬望之人乏少,外任竝擬,何如?傳曰,允。
義禁府啓曰,卽接中部·西部牒報及成冊,則謀叛不道罪人哲均·東根應坐諸人,査出以來矣。哲均妻任召史,全羅道樂安郡,緣坐爲婢,子肯鉉,慶尙道泗川縣,緣坐爲奴,依例令刑曹押送于各其配所,女鳳伊,出嫁于李承徽,弟明均,出繼于三寸叔泰善,竝依律文免坐,東根支屬,不知去處云,竝令捕廳,各別譏詗捕捉,修成冊報來後,擧行,何如?傳曰,允。
兵曹啓曰,直赴殿試奉承傳,勸武軍官金漢弼等四百八十七人直赴會試,奉承傳,馬兵白文興等三十七人,隨其錄名,依例許赴於明日殿試之意,敢啓。傳曰,知道。
兵曹啓曰,今此慶科庭試,武科訓鍊院命官殿試時,直赴殿試人及直赴會試人,應試·應頉區別,別單書入之意,敢啓。傳曰,知道。
御營廳啓曰,庭試武科訓鍊院命官殿試時,本廳將校直赴應試人,別單書入之意,敢啓。傳曰,知道。
摠戎廳啓曰,今三月初六日丙子重試,對擧庭試,別試武科訓鍊院命官殿試敎是時,本廳屬南陽別饒士·別砲軍,坡州·長湍別饒士直赴殿試應試人,別單書入之意,敢啓。傳曰,知道。
大護軍姜蘭馨疏曰,伏以臣,以年則桑楡也,以材則樗櫟也。言議未孚於世,見識不及於人,無足有無於淸朝之末。而月前政府會議時,冒參本司堂上,獲廁會議之席,其備禦之策,應變之機,特命爛加商確。臣於議及之地,只知有防禦而納之爲不可,故論難可否之際,直陳其所見而已。豈料彼船之旣入而幸無別警,旣退而保無後患也哉?到今臣之前言,自歸虛妄,人之論臣,又當益深矣。滿心惶恧,靡所措躬。屛伏窮廬,秪自訟愆,不意薄勘未幾,旋敍試望,輒被溫擬。臣敢不感戴德意,趨走爲恭。而其奈廉隅之顚倒,物議之嗤點,何哉?召牌儼臨,承膺無路,玆敢短章自列,仰瀆崇嚴。伏乞聖明,俯垂鑑諒,命刊臣名,以爲不職者戒焉云云。答曰,省疏具悉。往事何必追引?試牌體重,卽爲入來。
上在景福宮。停常參·經筵。
政院啓曰,明日常參·經筵,取稟。傳曰,停之。
傳曰,禮房承旨,馳詣大報壇,奉審摘奸以來。
傳曰,直閣金興均,馳詣健陵,奉審摘奸,仍留監察,顯隆園·華寧殿,一體奉審以來。
傳曰。開城留守有闕之代,行護軍洪承億除授。
傳曰,回還三使臣入侍。
傳曰,明日三日製,通方外爲之,試紙用大好紙,弘文提學,待明朝牌招。
傳曰,考官李載元,命官爲之。
傳曰,政官牌招開政。
政院啓曰,臣永穆,今日訓鍊院命官,武科殿試進去,下直之意,敢啓。傳曰,知道。
又啓曰,兵曹郞廳來言,明日殿坐時,別侍衛不可不備,而行判書李載元,以慶科庭試武科殿試試官,訓鍊院進去,不得擧行云,何以爲之?敢稟。傳曰,次堂擧行。
摠管前望單子入之,都摠管韓敦源,副摠管權容燮·沈宜豐落點。
禮曹啓曰,卽接社稷署所報,則明日三日製試取時,本署官員,俱爲觀光云矣。依定式,本曹佐郞洪基泰,假官差送,以爲代直後赴試之地,何如?傳曰,允。
訓鍊都監啓曰,今此慶科庭試武科殿試時,本局軍兵中直赴殿試應試應頉人,竝別單書入之意,敢啓。傳曰,知道。
武衛所啓曰,本所善騎別將金箕錫,身病甚重,勢難察任,改差,何如?傳曰,允。武衛所以李鍾承爲善騎別將。
禁衛營啓曰,本營千摠南啓定,前任高山里僉使,騎士將趙命九,前任加德僉使,俱爲尙在任所,上來尙遠,領軍之職,久曠爲悶,竝改差,何如?傳曰,允。
義禁府啓曰,明日三日製通方外爲之時,本府都事,皆爲赴擧,只有武都事一員當直·入直,而本府入直公事·回公都事,無以推移,假都事二員,令該曹口傳差出,以爲擧行之地,何如?傳曰,允。
丙子三月初六日辰時,上御景武臺。文武慶科庭試試取,回還三使臣入侍時,行都承旨閔泳穆,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋趙昌夏·李命宰,金永哲·沈相萬·李鎬喆·金羽均·吳益泳·尹相萬,檢校提學閔奎鎬,檢校直提學金輔鉉·趙寧夏·李鎬俊·尹滋悳·金炳始·趙慶鎬·閔泳穆·金永壽,檢校直閣李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理吳長善,修撰趙鍾弼,正使李秉文,副使趙寅熙,書狀官鄭元和,以次侍立。時至,通禮跪啓請外辦,上具翼善冠·衮龍袍,乘輿出修政門,藥房提調金炳㴤,副提調閔泳穆進前奏曰,侵早勞動,聖體,若何?上曰,一樣矣。仍由永化門·崇陽門·維和門·興禮門·用成門·彰會門·神武門,詣隆文堂前。通禮跪啓請降輿,上降輿陞座,承旨讀奏入門單子訖,仍奏曰,試官中侍衛從陞人,亦使之下去,一體行禮乎,上可之。讀券官右議政金炳國·李源命·趙基應·金尙鉉·徐承輔·徐堂輔·趙寧夏·李鎬俊·鄭健朝·姜蘭馨·李升洙·金翼鉉·李玄翼·成彝鎬·曺錫輿·鄭海崙·趙慶鎬·尹宇善·李炳敎·李容學,對讀官李載兢·李鎬翼·李世用·金永壽·李起鎬·洪澈周·趙榮夏·趙準永·曺殷承·趙秉世·朴履道·嚴世永·李應夏·沈東臣·閔昌植·李乾夏·趙秉弼·李源逸·李敦夏·朴定陽·李周榮·徐正淳·金裕行·朴周陽·金永哲·尹用求·李建昌·金興均·鄭寅性·趙臣熙·趙龍鎬·朴熹陽·沈東獻·徐夔淳·任尙鎬·李喜元·趙昌夏·李命宰·閔泳奎·洪淳馨·尹相萬·吳益泳,行四拜禮訖,以次就位。上曰,讀券官進前,炳國等,以次進伏。上命書賦題天命之謂性率性之謂道,限申時。炳國等跪書讀奏訖,載兢等奉出懸題。承旨曰,先張已入,收券官及衛軍,使之入來擧行,開布城出標信。呈券儒生,使之出送,何如?上可之。上曰,試官權退。上曰,回還三使臣入侍,秉文等以次進前。上曰,遠路無事往來否?秉文等曰,王靈攸曁,一行無事往還矣。上曰,聞見錄裏許果得見,而有何可聞者耶?秉文曰,聞見別單外,別無可達之事。而只臣等留館五十餘日,而不接外人,只見京報而已,則實無可達之事也。上曰,中路得無雨雪之遭乎?秉文曰,昨冬甚旱,至有七八次祈雪之擧矣。寅熙曰,臣等上年至月晦日,入玉河館,今年正月二十二日還發,其間未見片雪矣。上曰,然則農形,何如?寅熙曰,三冬與春農時有異。雖旱無甚患,而昨年農形,則關內稍勝於關外,而統以言之,僅免歉年矣。上曰,近則洋賊之氣勢,何如?倭亦何如云耶?秉文曰,倭洋在關之數,比前稍減,而且其勢亦有稍熄云矣。寅熙曰,聞洋酋跳踉,比前稍減,且市廛興成之際,不甚貽弊矣。上曰,皇帝貌樣之何如?卿等見之乎?秉文曰,臣等祗迎時,暫爲仰瞻,則體貌以其五歲,甚夙就矣。寅熙曰,皇上同據交椅,暫從窓鏡而視之。仍使近侍,勞問臣等,故其時暫爲仰瞻,則氣像甚英邁,以閭巷兒比之,殆近十歲矣。上曰,皇帝所乘何物,而貌樣何如耶?寅熙曰,黃屋轎製樣,如四人轎,而前後十二人肩擔矣。上曰,卿等見夫象乎?秉文曰,正朝陳賀時,只見一匹,而外廏又有六匹云矣。上曰,奉先殿,是咸豐御眞奉安處耶?秉文曰,奉先殿,自前皇帝行禮處,則似是眞殿·壽皇殿,卽魂殿也。上曰,皇極殿殿座時,招陞卿等,而擧行凡百,皆敏速乎?寅熙曰,班儀濟濟,大臣則入參殿陛上,其外則隨品石刻,列立於東西班矣。上曰,朝士之敍班也。不有亂雜之端,其數幾何?寅熙曰,西班則不滿數十人,東班則四十人矣。上曰,皇上受賀何處?寅熙曰,在前或有招接之令,而今番則無此令,故不得從陞,無仰瞻矣。上曰,歲幣使留館爲幾日,而何間可還,渡江出來,卿等亦伴留同館耶?秉文曰,與歲幣使,伴留同館,爲二十六日。而向聞先來便所傳,則去月晦日到柵而還,渡江日字,未能詳知也。命三使臣先退,上入小次。承旨以司謁入稟曰,收券已多,考試,何如?上命考試,傳曰,別雲劍·兵·摠府堂上·堂上閣臣入侍,承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。小頃,上出次,承旨稟曰,取幾人乎?傳曰,今番庭試取五人。出傳敎承旨以收券單子,跪授挾侍以入,承旨以司謁入稟曰,科次何以爲之乎?上曰,爲之。炳國進前科次,對讀官進前,讀奏第一張。上曰,止之。炳國曰,書等何以爲之乎?上曰,竝書三下,可也。炳國書等訖,坼封何以爲之乎?上曰,承旨坼封,可也。讀奏封內訖,仍奏曰,試官使之先退乎?上可之。通禮跪啓請禮畢,上入小次,傳曰,還宮當自內爲之矣。該房知悉。小頃,自內還宮,諸臣以次退出。
上在景福宮。停常參·經筵。
政院啓曰,來十一日,朝參日次矣。敢稟。傳曰,停之。
又啓曰,來十一日,輪對日次矣。敢稟。傳曰,當次人受點,後日次待令。
又啓曰,明日再明日,健陵忌辰祭齋戒正日相値,視事頉稟之意,敢啓。傳曰,知道。
又啓曰,行左承旨洪遠植,今日不爲仕進,卽爲牌招,何如?傳曰,允。
傳曰,呈告判義禁許遞,今日政差出。
傳曰,同敦寧呈告,敦寧都正許遞,今日政差出。
傳曰,在外摠管許遞,前望單子入之。
摠管前望單子入之,副摠管黃鍾顯落點。
傳曰,都承旨持此御題,與弘文提學偕往泮宮,試取以來。
政院啓曰,弘文提學李源命,旣已承牌,藝文提學徐承輔,卽爲牌招,同參考試,何如?傳曰,允。
又啓曰,兼吏曹判書閔奎鎬,參判金翼鉉,參議洪澈周牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳曰,左副承旨許遞,前望單子入之。
承旨前望單子入之,朴周陽落點。
傳曰,兼輔德有闕之代,前望入之。
兼輔德前望單子入之,金永壽落點。
政院啓曰,臣敬奉御題,與弘文提學李源命,偕往泮宮,三日製儒生試取,則收券爲一萬三千張矣。捧入之意,敢啓。傳曰,知道。
侍講院啓曰,兼輔德李世用,方在直中,而移拜鳳山郡守矣。上番闕直,事甚未安。輔德閔昌植,弼善徐夔淳,兼弼善趙龍鎬,文學金永哲,兼文學尹用求,竝卽牌招,推移入直,何如?傳曰,允。
議政府薦望,以李鍾承爲統制使。
議政府薦望,以南廷益爲義州府尹。
三軍府薦望,以趙羲純爲北兵使。
三軍府薦望,以尹喜秀爲會寧府使。
吏曹啓曰,今此寒食祭祭官,依近例,刑官·司饔院官員及年七十以上人,通融塡差以入,而其中時無職名人,令該曹口傳付軍職,何如?傳曰,允。
注書鄭元夏病,代以白樂興爲假注書。
大司憲鄭順朝,掌令沈東獻,持平李晩瀅·李鳳奎,正言李正來啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲·金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典焉。措辭見上答曰,不允。三罪人事,已有處分,勿煩。正言李正來啓曰,請梟示罪人性世,亟施孥戮之典。措辭見上新除授司諫曺錫萬,時在缺正言趙益元時在缺請竝斯速乘馹上來事,下諭。答曰,不允。下諭事,許遞。
吏曹啓曰,瑞興都護府使洪膺周,身病猝重,萬無還官之望云,罷黜之意,敢啓。傳曰,交河郡守洪鉉周相換。
吏曹啓曰,成均館典籍金東軾,以其身病,呈狀乞遞,改差,何如?傳曰,允。
吏曹,開城留守單洪承億除授事,承傳。
有政。吏批,兼判書閔奎鎬,參判金翼鉉竝牌招不進,參議洪澈周進,承旨□□□進。吏批啓曰,兼判書閔奎鎬,參判金翼鉉竝牌招不進,小臣獨政未安。何以爲之?敢稟。傳曰,只出緊任。以鄭鍾學爲司諫,李命宰爲正言,李珪永爲同敦寧,李容學爲左尹,朴齊敎爲敦寧都正,李豐翼爲判義禁,韓敦源爲謝恩正使,李世用爲鳳山郡守,申聖舜爲桃源察訪,宗正卿單李俊英差下事,承傳,義州府尹單南廷益,新及第趙命敎今加通政,登科前資窮,依法典陞堂上,會寧府使尹喜秀今加嘉善加資事,承傳,兼鏡城都護府使趙羲純。傳曰,見窠皆令差出。再政。以閔泳穆爲同成均,典籍單金世鎭,文科甲科第一人,軍器主簿單李敏奭,武科甲科第一人,以尹秉鼎爲同經筵,瑞興府使洪膺周,交河郡守洪鉉周,相換事,承傳,故通德李學中贈吏參例兼,故通德李顯揆贈吏議,已上前同敦寧李義周兩代,故學生金星翼贈戶參例兼,故學生金樂韻贈左承旨,故學生金礎贈僕正,已上同知金宗遠三代,故通德沈能愚贈吏參例兼,故郡守沈誠之贈吏議,故縣令沈錪贈僕正,已上同敦寧沈宜朋三代,故校理李允謙贈宗正卿吏參例兼,故僉知李興一贈吏議,故學生李命欽贈僕正,已上工曹參判李俊英三代。
兵批,行判書李載元進。以李鍾承爲統制使,趙羲純爲北兵使,尹喜秀爲會寧府使,三軍府哨官單韓昌履,同知單金宗遠,訓鍊僉正加設單李載旭,兼管理使單洪承億,三道統制使兼慶尙右道水軍節度使單李鍾承,咸鏡北道兵馬水軍節度使單趙羲純。
摠戎廳啓曰,本廳中軍梁柱台,身病猝重,勢難察任,改差,何如?傳曰,允。
刑曹啓曰,謀叛不道罪人哲均妻任召史,全羅道樂安郡爲婢,子肯鉉,慶尙道泗川縣爲奴,各其配所,竝卽押送之意,敢啓。傳曰,知道。
別兼春秋李鎬喆疏曰,伏以臣,與知春秋館事臣鎬俊,有從父昆弟應避之嫌矣。臣所帶別兼之銜,揆以典式,自在當遞。玆敢短章仰籲。伏乞聖明,俯垂鑑諒,亟令選府,照例鐫改,以存公格,以安私分,千萬幸甚。臣無任云云。省疏具悉。疏辭下該曹稟處。
左尹曺錫輿疏曰云云。答曰,省疏具悉。所請依施。
上在景福宮。停常參·經筵。
備忘記,公州營將李鼎宇,城津僉使柳冀大竝下直,長弓一張,長箭一部,片箭一部,筒兒一箇賜給。
政院啓曰,行右承旨朴齊寬,左副承旨金永穆,今日不爲仕進,竝卽牌招,何如?傳曰,允。
又啓曰,校理吳長善,見差對讀官,而謂有親病,陳疏徑出矣。此與無端徑出有異,原疏雖不得不捧入,而考試未出榜前,擅離試所,事體所在,誠甚未安。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,假注書李載完,有身病,勢難察任,今姑改差,何如?傳曰,允。
又啓曰,副應敎趙翼永,副校理金玉均試所進,校理吳長善陳疏徑出,修撰趙鍾弼差祭,副修撰金興均奉命在外,玉堂上下番俱空,事甚未安。應敎趙漢益,校理吳麟泳,副校理朴齊晟,修撰金喆熙,副修撰柳宗植,竝卽牌招,推移入直,何如?傳曰,允。
傳曰,入格儒生,崇陽門外施賞。
以左副承旨金永穆牌不進罷職傳旨,傳曰,只推。
大司憲鄭順朝,司諫鄭鍾學,掌令沈東獻,持平李晩瀅·李鳳奎,正言李正來·李命宰啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥籍之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,任實縣定配罪人林根實,長興府定配罪人李士元,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典焉。措辭見上答曰,不允。三罪人事,已有處分,勿煩。正言李正來等啓曰,請梟示罪人性世,亟施孥戮之典。措辭見上答曰,不允。
奎章閣啓曰,頒賜冊子安寶次,奎章之寶請出之意,敢啓。傳曰,知道。
侍講院啓曰,新除授兼輔德金永壽,卽爲牌招察任,何如?傳曰,允。
奉常寺啓曰,各陵園寒食祭享所用藥果煎造後,進上看品藥果二十立,封進之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
三軍府啓曰,卽接訓鍊都監所報,則今三月初九日,習陣日次,而大將臣趙寧夏有身病,不得行操云矣。敢啓。傳曰,知道。
摠管前望單子入之,都摠管任商準,副摠管李容儀落點。
承文院啓曰,卽見都京禮部咨文,兩宮皇太后徽號慶賀表式及行禮日期頒發,而該國査照舊制辦理爲辭矣。回咨接例撰出,付撥下送灣府,以爲轉致北京之地,何如?傳曰,允。
吏曹啓曰,贈諡孝簡公兪致善延諡,定行於今月初九日本第云矣。敢啓。傳曰,知道。
兵曹啓曰,今番庭試武科殿試榜目中,多有誤書處,竝付標以入之意,敢啓。傳曰,知道。
李載完改差,代以白永濟爲假注書。
兵曹以申桓爲摠戎中軍。
校理吳長善疏曰云云。省疏具悉。爾其勿辭救護。
判敦寧尹宜善疏曰云云。答曰,省疏具悉卿懇。所請依施。仍傳曰,此批答,遣史官傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,判義禁李豐翼,除拜後過三日,不爲出肅,依定式推考警責,仍卽牌招察任,何如?傳曰,允。
傳曰,奉審閣臣入侍。
傳曰,禮房承旨,馳詣社稷,奉審摘奸以來。
議政府啓曰,卽見江華留守趙秉式狀啓,則本營武士等今春都試,當爲設行,而閱月把守之餘,多有身病,且値農務方殷,待秋合設事,請令廟堂稟旨分付矣。事勢旣如此,依狀請退行之意,分付,何如?傳曰,允。
大司憲鄭順朝,掌令沈東獻,正言李命宰啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,亟施孥戮之典。措辭見上答曰,不允。三罪人事,已有處分,勿煩。正言李命宰啓曰,請梟示罪人性世,亟施孥戮之典焉。措辭見上答曰,不允。
禁衛營啓曰,本營千摠南啓定,騎士將趙命九,俱爲尙在任所,上來尙遠,領軍之職,久曠可悶,竝改差,何如?傳曰,允。
三軍府啓曰,卽接禁衛營所報,則今三月初十日,習陳日次,而大將臣梁憲洙有身病,不得行操云矣。敢啓。傳曰,知道。
吏曹啓目,前中軍李東根名字,與謀叛不道罪人東根音相似,改以東參事告狀,依例令藝文館給帖,何如?啓依允。
吏曹啓目粘連,觀此別兼春秋李鎬喆上疏,則以爲,臣與知春秋館事鎬俊,有從父昆弟應避之嫌矣。臣所帶別兼之銜,揆以典式,自在當遞,亟令選府,照例鐫改亦爲白有臥乎所,史官春秋,例不得減下,知春秋李鎬俊,似當許遞,重臣兼帶遞仍當否,臣曹不敢擅便,上裁,何如?啓,回啓施行爲良如敎。
同義禁李世宰疏曰,伏以,臣父臣豐翼,方帶判義禁府事矣,臣之同義禁之任,揆以格例,自在當遞。伏乞聖慈,俯垂鑑諒,亟遞臣金吾兼銜,以存公格,以安私分,千萬幸甚。臣無任云云。答曰,省疏具悉。所請依施。
開城留守洪承億疏曰云云。答曰,省疏具悉。卿其勿辭察任。
丙子三月初九日酉時,上御德善堂,奉審閣臣入侍時,同副承旨朴周陽,假注書白永濟,記事官吳益泳,尹相萬,直閣金興均,以次進伏訖。上曰,史官分左右。上曰,閣臣進前。興均進前奏曰,臣奉命馳詣健陵,陵上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣丁字閣奉審則安寧。仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,俱爲泰平乎?興均曰,俱是安寧矣。上曰,碑閣·丁字閣竝無頉乎?興均曰,安寧矣。上曰,殿內安寧乎?興均曰,安寧。上曰,何時將事乎?興均曰,三更量將事矣。上曰,所經處春耕,何如耶?興均曰,方今始耕矣。上曰,今春似甚旱,而果無民間惜乾之憂乎?興均曰,民情不無憫旱,而不至過急矣。上曰,歷入水原府而來乎?興均曰,然矣。上曰,將事後卽爲離發乎?興均曰,仍卽還發矣。上曰,麰麥,何如耶?興均曰,方播耕矣。上命閣臣先退。仍命退,諸臣以次退出。
上在景福宮。停常參·經筵。
藥房提調金炳㴤,左副承旨金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,同副承旨朴容大,今日不爲仕進,卽爲牌招,何如?傳曰,允。
政院啓曰,議政府郞廳來言,今日,賓廳日次,而領議政李最應,右議政金炳國,無時急稟定事,左議政未差,不得來會云矣。敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,判敦寧有闕之代,兼吏曹判書閔奎鎬除授。
吏曹,判敦寧單閔奎鎬除授事,承傳。
掌令沈東獻,正言李命宰啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛大逆不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士允,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。正言李命宰啓曰,請梟示罪人性世,亟施孥戮之典焉。措辭見上
吏曹啓曰,贈諡文靖公金益文延諡,定行於今月初十日本第云矣。敢啓。傳曰,知道。
三軍府啓曰,卽接御營廳所報,則今三月十一日,習陣日次,而大將臣申櫶有身病,不得行操云矣。敢啓。傳曰,知道。
內醫院啓曰,副提調閔泳穆,今日問安,不爲仕進,卽爲牌招,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日,殿坐相値,視事頉稟之意,敢啓。傳曰,知道。
政院啓曰,今日廳坐,通禮院官員,初不待令,肅單,使下吏替呈,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
政院啓曰,武官重試參考官李在敬,謂有情勢,奉牌闕外,陳疏到院,原疏不得不捧入,事體所在,誠極未安。推考,何如?傳曰,允。
傳曰,出宮門路,以崇陽門爲之。
政院啓曰,行都承旨閔泳穆,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
傳曰,都承旨許遞,前望單子入之。
承旨前望單子入之,趙寅熙落點。
白樂興赴試,代以趙正熙,爲南行假注書。
白永濟赴試,代以宋明老,爲南行假注書。
金商翼赴試,代以李鼎宰,爲南行事變假注書。
司諫鄭鍾學,持平李晩瀅啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致允,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士允,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。司諫鄭鍾學啓曰,請梟示罪人性世,亟施孥戮之典。措辭見上答曰,不允。
兵曹啓曰,今番慶科庭試別試武科殿試榜目直赴會試人馬兵兪漢保·金俊憲,誤認以直赴殿試人,混同出榜矣。臣之矇未照察,不勝惶恐,而原榜目中拔去,付標以入之意,敢啓。傳曰,知道。
吏曹啓曰,卽接掌樂院牒報,則以爲,明日親臨景武臺文武官重試敎是時,本院正,例爲協律郞差備,而正李載悳有身病,不得進參,卽速變通,及時擧行之地云,正李載悳改差,其代口傳備擬以入之意,敢啓。傳曰,知道。
吏曹口傳政事,以金允植爲掌樂正。
承文院啓曰,交易咨文,今纔出來,則此與先期承準有異,回咨措辭撰出,付撥下送灣府,入送北京之地,何如?傳曰,允。
又啓曰,院寫字官前銜劉運元·李源益·彭翰周·金仁棟·金東勛陞實代,肄習李承雨·李夏善·金漢朝·金薰泳·洪泰鍾,依例付軍職,冠帶常仕,童蒙李天雨·李夏雨·李時雨·李熙德·金仁杭·金仁楀·李熙英·皮熙文·李泰煥·金仁楫·崔基鏞·李元基·金永燦·金禹鉉·金漢性·金德鉉·金兌潤·洪晉煥·劉慶杓,筆才頗有成就之望,屬于本院肄習,使之鍊業之意,敢啓。傳曰,允。
禁衛營啓曰,本營中軍鄭雲龜,身病甚重,勢難察任,改差,何如?傳曰,允。
御營廳啓曰,本廳千摠白樂憲,以前任惠山僉使,方在任所,上來尙遠,久曠可悶,改差,何如?傳曰,允。
義禁府啓曰,通禮院假引儀崔光駿拿處事,傳旨啓下矣。係是雜技,移送秋曹之意,敢啓。傳曰,知道。
副護軍李在敬疏曰,伏以臣,訟愆之中,入於試望,駕屨不俟,而曩叨臺閣,聯陳之義,未免草率,大僚筵奏,至蒙刊削。幸値慶會,旋降蕩滌,廉防所在,承膺無路,略陳短章,乞賜鐫改焉。省疏具悉。往事何必追引?試牌體重,卽爲入來。
上在景福宮。停常參·經筵。
政院啓曰,今日殿坐,承旨當爲備員,新除授行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
又啓曰,試官之出榜詣闕,例也,而文科講經二所監試官姜·李錫弘,謂有身病,自外徑歸,事甚未安。竝推考,何如?傳曰,允。
又啓曰,明日常參·經筵,取稟。傳曰,停。
傳曰,武科重試未畢試,中日閣,命官爲之。
傳曰,考官李載元,命官爲之。
傳曰,今番文科重試,取五人。
傳曰,還宮,當自內爲之矣。該房知悉。
政院啓曰,卽者,刑曹郞廳來言,假引儀崔光俊,當爲勘處,而行判書曺錫輿在外,次堂例不得擧行云,何以爲之?敢稟。傳曰,崔光俊放送。
議政府啓曰,修信使盤纏,自度支已有磨鍊,而遠途行費,不無艱絀之慮,錢限一千兩,加數上下,不虞備銀一千兩,亦爲區劃,待竣事,隨用餘還錄之意,竝爲分付該曹,何如?傳曰,允。
又啓曰,卽聞進賀使赴燕譯官趙基鎬,彼地債用銀,厥數夥然,而尙未報償,至於貽羞之境。此不可尋常處之,永爲削籍,照律刑配,其債負之物,自該院刻期督捧,以爲報勘之地。近來象譯輩,罔念法典,種種有駭惡之擧。自今番爲始,譯員之負債於彼地者,卽令該院,一一計數分徵事,嚴立科條,以杜後弊,何如?傳曰,允。
禮曹啓曰,卽接行副護軍金在廷單子,則以爲,族孫永逵,嫡妾俱無子,以其同姓十八寸兄永祐第二子啓洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金在廷,單辭旣如此,金永祐第二子啓洙,立爲金永逵之後,何如?傳曰,允。
又啓曰,今三月二十二日,翼宗大王定世室,翼宗大王追上尊號,大王大妃殿加上尊號,大王大妃殿寶齡,將躋七旬,大妃殿寶齡,恰滿四旬,合五慶慶科,今丙子年文武官重試對擧合設庭試文武科及重試文武官放榜時,親臨與權停例,何以爲之,而處所以何處擧行乎?敢稟。傳曰,勤政殿,權停例爲之。
兵曹啓曰,今三月十六日丙子式年武科殿試節目,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
丙子三月十二日辰時,上詣景武臺。文武官重試殿試親臨擧動入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋金永哲·沈相萬·李鎬喆·趙昌夏·李命宰·吳益泳·尹相萬,檢校提學閔奎鎬,檢校直提學金輔鉉,尹滋悳·金炳始,檢校直閣李喬翼,金永壽·姜·尹用求·金永哲,直閣金興均,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出修政門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。仍由永和門·崇陽門·維和門·興禮門·用成門·彰會門·神武門,詣隆武堂前,通禮跪啓請降輿,上降輿陞座,承旨奏入門單子訖。仍奏曰,侍衛從陞中,如有試官蒙點人,使之下去,一體行禮乎?上可之。讀券官徐承輔·李喬翼·李承五,對讀官洪澈周·徐正淳·姜·姜文馨·李載元·梁憲洙·趙羲復·洪永禹·李在敬·金泰郁·李長會,行四拜禮訖,以次就位。上曰,試官進前,承輔進前。上命書銘題曰,隆文堂,限申時,承輔跪書讀奏訖,對讀官,奉出懸題。命書傳敎曰,武科重試未畢試,中日閣,命官爲之。永穆曰,行兵曹判書李載元,以武官重試,命官中日閣進去矣。別侍衛不可不備,何以爲之乎?上曰,次堂擧行,可也。出傳敎上命試官權退,上入小次。承旨以司謁入稟曰,收券已多,考試,何如?上出次。承旨進曰,取幾人乎?上曰,文科重試取五人,武〈科〉重試取二十三人。對讀官讀第一張,上曰,止之。承旨奏曰,書等何以爲之乎?上曰,竝書三下,以一二三爲等第。承旨奏曰,坼封,何以爲之乎?上曰,承旨坼封。承旨坼封內讀奏訖。傳曰,還宮當自內爲之矣。該房知悉。通禮跪啓請禮畢,上乘輿還內,諸臣以次退出。
上在景福宮。停常參·經筵。
政院啓曰,明日常參·經筵·取稟。傳曰,停。
又啓曰,吏曹郞廳來言,新恩下批政事,取稟。傳曰,當日爲之。
傳曰,吏曹參判有闕之代,前望單子入之。
吏曹參判前望單子入之,李喬翼落點。
傳曰,在外法司堂上許遞,今日政差出。
傳曰,在外戶曹參判·工曹參議·敦寧都正竝許遞,今日政差出。
傳曰,金海府使有闕之代,勿拘常格,各別擇差。
傳曰,高山里僉使之代,黃海中軍擬入。
傳曰,陽城縣監鄭在英,果川縣監趙秉業相換,陽川縣令全東爀,永平郡守元弼常相換。
以黃海監司鄭泰好狀啓,朔薦新生石首魚,節序差早,限內不得封進,惶恐待罪事,傳曰,勿待罪事,回諭。
政院啓曰,試官之出榜詣闕,例也。而式年文科講經一所監試官李後善·李晩燾,謂有身病,自外徑出,事甚未安。竝推考,何如?傳曰,允。
又啓曰,行都承旨趙寅熙,行左承旨洪遠植,行右承旨朴齊寬,左副承旨金永穆,不爲仕進,右副承旨朴容大,式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,司僕寺正朴熹陽,以其身病,呈狀乞遞,改差,何如?傳曰,允。
兵曹,以趙文顯爲禁衛中軍。
禮曹啓曰,文武科殿試吉日,以今十六日,已爲推擇啓下,而文科講經,今纔畢試,則會試將以十五日設場矣。文武科殿試,不容不退定,故令日官崔榮遠推擇,則今三月二十一日爲吉云,以此日定行,何如?傳曰,允。
兵曹啓曰,昌德宮衛將金鎭奎·鞠東炯,慶熙宮衛將安繼良·曺中權,俱以身病,呈狀乞遞云,改差,何如?傳曰,允。
有政。吏批,兼判書閔奎鎬牌招不進,參判未差,參議洪澈周進,承旨缺。以吏批啓曰,兼判書閔奎鎬牌招不進,參判未差,小臣獨政未安,何以爲之?敢稟。傳曰,只出緊任。以曺錫萬爲司諫,李升洙爲刑曹判書,金益鼎爲戶曹參判,李世宰爲敦寧都正,李泰應爲工曹參議,趙寧夏爲判義禁,李秉文爲知經筵,兪世煥爲同義禁,鄭䎘朝爲金海府使,金鏞先爲安奇察訪,分奉常主簿單林永基,直長單林時順,分敎官單金永善,副司勇尹相賢,文科重試甲科第一人,左通禮權魯淵,司諫鄭鍾學,軍器正柳在魯,已上重試前資窮,今加通政,依法典陞堂上。陽城縣監鄭在英,果川縣監趙秉業,已上相換。傳曰,見窠皆令差出。再政。以申應朝爲知春秋,李肇信爲左通禮,趙龍鎬爲司僕正,馮錫騤爲東部令,朴齊近爲金川郡守,李南輪爲海美縣監。三政。又以吏批言啓曰,江華府判官,今當差出,而本府以營下劇邑,物衆地大,素稱難治,不可不擇差。他道守令有聲績,已準限未準朔守令,竝擬,何如?傳曰,允。以李浩德爲濟用主簿,朴宣陽爲江華判官。四政。以金世基爲鴻山縣監,內贍主簿單李肯漢,武科重試甲科第一人,贈左贊成閔致五,贈左議政例兼,贈吏判閔相燮,贈左贊成例兼,已上判敦寧閔奎鎬兩代。
兵批,判書李載元進,以下缺。兵批啓曰,惠山僉使,今當差出,而擬望之人乏少,他道守令,竝擬,何如?傳曰,允。以徐承輔爲知事,金益鼎爲都摠管,李應三爲同知,權秉曄爲僉知,申杓爲訓鍊都正,朴信根爲宣傳官,鄭雲參爲內禁將,李斗淵·李鴻翼·權最善·李會烈·金順孝爲五衛將,徐頀淳爲曹司五衛將,廉道成·安赫柱爲昌德將,裴根成·黃河一爲慶熙將,徐夔淳爲文兼,趙文奎爲禁衛把摠,權中璿爲右捕從,魚秉翼爲部將,崔澈榮·柳泰元·玄鎭爲守門將,曺永承爲東道參軍,李漢榮爲高山里僉使,洪在愼爲惠山僉使,梁柱赫爲加德僉使,閔肯鎬爲順天監牧官,高爲晉州監牧官,趙錫容爲興陽監牧官,同知單辛學權,副司果,高厚珪·咸義正·李相定·李在昉·朴秀麟·朴命魯·林承杰,尹喜璿·曺秉天·鄭一驊·李喆九·李升榮·李昞權·金潤植·金益景·李一魯·金尙植·金尙習·崔敬植·南啓根·劉德朝·朴基煥·閔百文·金用來·李漢衡·金在遇·金秀馨·徐志淑·閔相能·尹致一·裴榮樂·鄭雲景·金興珠·趙羲準·金纘求·尹炳圭·金秉濩·徐相璇·李明基·朴寅茂·邊得圭·辛在明,副司勇李承雨·李夏善·金漢朝·金薰泳·洪泰鍾,前權管李肯漢,武科重試甲科第一人,依法典送東敍用。再政。以閔箕泳爲宣傳官,河承洛爲訓鍊僉正,姜達馨爲黃海監營中軍,同知單金鎭奎,僉知三單,李鴻翼·權最善·李會烈。三政。以閔致卨爲都摠經歷,白南奭爲都事,金濟鳳爲蔚山監牧官,同知單龍瑞五,僉知二單,金順孝·徐頀淳。四政。以兪鎭華爲都摠都事,尹泳翰爲宣傳官,同知單廉道成。
吏曹啓目,出身申徹均名字,改以道均事告狀,依例令藝文館給帖,何如?啓,依允。
義禁府啓目,禁府都事韓鎭泰原情云云。傳旨內辭緣內,泛稱遲晩,刑推得情,何如?啓,除刑推議處爲良如敎。
吏曹參判金翼鉉疏曰云云。答曰,省疏具悉。所請依施。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,行右承旨朴齊寬,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,禮房承旨,馳詣宣武祠,奉審摘奸以來。
政院啓曰,假注書白永濟有身病,勢難察任,今姑改差,何如?傳曰,允。
傳曰,召對爲之。
政院啓曰,副校理朴齊晟呈辭在外,修撰趙鍾弼試所進,副修撰金興均內閣進,玉堂上下番俱空,事甚未安。應敎趙漢益,副應敎趙翼永,校理吳麟泳·吳長善,副校理金玉均,副修撰金喆熙,副修撰柳宗植,竝卽牌招,推移入直,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,李冕榮落點。
白永濟改差,代以洪淳謨爲假注書。
奎章閣啓曰,明日,卽觀文閣望奉審日次,臣進詣擧行之意,敢啓。傳曰,知道。
議政府啓曰,外邑上納之全不納最尤甚者,令各司各營,抄出請罷之意,筵奏申飭,非不截嚴。且有掌賦諸臣論警之擧,則其在奉行之道,固當倍加飭勵。而上納積滯之弊,一向任寘,守令請勘之啓,尙此無聞,已極慨歎。外邑之徒事遷延,有若觀望者,苟究其本,職由於京司之不猛察而嚴督故也。揆以事體,尤不可無警。戶·惠堂·兵判,各營將臣,捧現告,姑先施以重推之典,未納邑守令,直請罷勘,刻期督納事,更加嚴飭,何如?傳曰,允。
禮曹啓曰,今此丙子式年文科會試試官,當爲磨鍊,而擬望之人乏少,閣臣竝擬,何如?傳曰,允。
又啓曰,今此丙子式年文科會試試官,當爲磨鍊,而堂下無故可擬之人乏少,依近例,以堂上官通融擬入之意,敢啓。傳曰,知道。
又啓曰,今三月二十一日丙子式年文科殿試時,親臨與命官,何以爲之而處所以何處擧行乎?敢稟。傳曰,景武臺,親臨磨鍊。
掌令姜,正言李正來啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典,請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。正言李正來啓曰,請梟示罪人性世,亟施孥戮之典。措辭見上答曰,不允。
三軍府啓曰,平安道碧潼郡砲手五十二名,今纔來到,而該監司趙成夏,願助軍糧小米一千石裝載船,同騎領來矣。解嚴雖已跨月,此與無端淹留有異,回糧錢每名五兩合二百六十兩,以軍需願助中分給之意,敢啓。傳曰,知道。
內醫院啓曰,蔚山監牧官邊應翼,興陽監牧官洪翼普,旣遞外任,令該曹口傳付軍職,何如?傳曰,允。
御營廳啓曰,本廳中軍李鳳儀,呈辭在外,久曠可悶,今姑改差,何如?傳曰,允。
義禁府啓目粘連,向前韓鎭泰亦,倍道押去,何等嚴急,而其所遲滯,縱緣事勢,法意攸在,難以全恕,以此照律,何如?啓,依允。
吏曹參議洪澈周疏云云。省疏具悉。所請依施。
丙子三月十四日申時,上御德善堂,召對入侍時,參贊官金永穆,檢討官趙鍾弼,檢校直閣尹用求,假注書白樂興,記事官吳益泳·尹相萬,各持通鑑第七卷,以次進伏訖。上曰,史官分左右。鍾弼曰,上番應敎趙漢益,副應敎趙翼永,校理吳麟泳·吳長善,副校理金玉均,承牌來詣朝房,俱以身病,不得入來,臣獨爲登對矣。上開卷仍敎曰,玉堂讀之。鍾弼讀自上曰黨人,止又六七百人。上曰,釋義奏之。鍾弼釋義訖,上曰,文義奏之。鍾弼曰,東漢之末,賢士大夫,竝被禁錮,一切指爲黨人,栲掠爰及五屬,而閹宦得志,百計譖間,構成大獄。夫士者國之元氣,酷被斲喪,故國隨而亡也。蓋李膺·杜密,亦以當世名流,高尙其道,論議激昂,俱遭滔天之禍。而惟郭泰,獎訓後生,旣明且哲,雖處濁世,怨詈不及,與申屠蟠,見機而作,卓乎難及矣。伏願殿下,鑑戒于玆,益加澄省焉。見今召對成命,特下於久停之餘,伏不勝懽忭之忱。而治亂得失,布在方冊,體驗力行之實,瞭然於此。雙日晉接,無或間斷,千萬顒祝之至。上曰,黨錮之禍,果其慘然矣。當時人君,若能進用賢士,則漢家基業,豈不賴此長遠乎?鍾弼曰,下敎至當矣。靈帝昏庸,莫辨善惡。詢及群小,逮捕鉤黨,至以不軌二字,斷成罪案矣。上曰,參贊官讀之。永穆讀自郭泰聞黨人,止免於評論。上曰,釋義奏之。永穆釋義訖。上曰,文義奏之。永穆曰,東漢之末,賢人君子,多忠言讜論,以致禍及其身。獨郭泰能免其禍,亶由其明哲保身之義,至若孔褒兄弟·母子之一門爭死,可見其時忠直之風。張儉亦是善人,而其亡命,禍及孔褒,故夏馥所以有歎惜之論矣。此時小人用事,欺蔽聰明,以至黨錮賢士,國隨以亡,自古君子小人之進退消長,實爲人主之鑑戒矣。上曰,小人之害,至於此極,而李膺諸賢之竭忠輔國,爲人主而莫之省察,國何可不亡乎?永穆曰,李膺位不過校尉,而忠君愛國之誠,至於殺身,小無顧忌。范滂·孔褒之母,以婦人而有此正直之論,豈不盛哉?上曰,群賢輩出,竟被戕害,寧不嗟惜乎?鍾弼曰,吳道之閉舍,郭揖之解印,擧皆重其名行,扶護士類。而且於范滂母就訣之辭,益不覺景仰高風矣。慈愛,常情也。宜多繾綣之心,而反以李·杜齊名,與睹爲榮,則范母敎子,亦可與孟母之賢,異代匹美矣。上曰,范母事,果甚欽歎矣。上曰,閣臣讀之。用求讀自嘉平元年,止太子舍人。上曰,釋義奏之。用求釋義訖。上曰,文義奏之。用求曰,胡廣之爲人,鍊達溫謹,可謂賢。然當此禁錮賢流之時,其能在位令終。其所以令終者,以其取媚於時,無忠直之風,亦不免天下薄之。史筆之峻嚴,可見矣。上曰,至於掠殺曹鸞,杜絶直言,靈帝之失德,不亦甚乎?用求曰,禁錮之弊,至於殲滅諫臣。漢祚之不得綿長,實始於此,而亦不無後世之鑑戒矣。鍾弼曰,曹鸞直言,無少回撓,竟罹慘禍,而其貞忠卓節,可以聳動一世矣。上曰,注書讀之。樂興讀自光和元年,至恥爲列焉。上曰,釋義奏之。樂興釋義訖。上曰,文義奏之。樂興曰,小人多列于朝,故君子恥與爲列矣。上曰,上番讀之。益泳讀自是歲初開,止以爲私藏。上曰,釋義奏之。益泳釋義訖,上曰,文義奏之。益泳曰,帝王本無私藏,而隨縣好醜,賣官聚錢。此時東漢所以漸衰矣。上曰,人君何可私藏錢財乎?鍾弼曰,靈帝賣官,至於入庫藏錢,恬不知愧。而且以桓帝家居時,未有私藏,所用艱絀爲言,孜孜乎爲利。專事掊克之政,故小民陷於塗炭矣。況以市賈輩,竝除舍人之職,則濫施爵賞,推此可知矣。上曰,誠然矣。上曰,下番讀之。相萬讀自三年作罼圭靈昆苑,止驄馬御史。上曰,釋義奏之。相萬釋義訖,上曰,文義奏之。相萬曰,文王之囿雖百里,與民共之,故民以爲小,齊宣王之囿雖四十里,雉兎芻蕘者不得往焉。故人以爲大矣。桓典,直臣也,故小人畏之,相戒曰行行且避也。上曰,曾於孟子篇中,玩繹此章句矣。鍾弼曰,周文王之囿雖大,雉兎芻蕘者往焉,與民同樂故也。齊宣王之囿雖小,譬如爲阱於國中,則與民不同樂故也。是以鄒聖至論,千載之下,尙有餘誦矣。以下缺
上在景福宮。停常參·經筵。
藥房都提調朴珪壽,提調金炳㴤,副提調金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
政院啓曰,議政府郞廳來言,今日,賓廳日次,而領議政李最應,右議政金炳國,無時急稟定事,左議政未差,不得來會云矣。敢啓。傳曰,知道。
又啓曰,同副承旨朴容大,今日不爲仕進,卽爲牌招,何如?傳曰,允。
又啓曰,戶曹參判金益鼎,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,假注書白樂興有身病,勢難察任,今姑改差,何如?傳曰,允。
又啓曰,副校理朴齊晟,修撰金喆熙呈辭在外,趙鍾弼試所進,副修撰金興均內閣進,玉堂上下番俱空,事甚未安。應敎趙漢益,副應敎趙翼永,校理吳麟泳·吳長善,副校理金玉均,副修撰柳宗植,竝卽牌招,推移入直,何如?傳曰,允。
傳曰,有實故玉堂許遞,前望單子入之。
玉堂前望單子入之,校理洪時衡落點。
傳曰,召對爲之。
傳曰,懸病玉堂,一竝牌招。
傳曰,吏曹參判有闕之代,前望單子入之。
吏曹參判前望單子入之,成彝鎬落點。
政院啓曰,明日召對取稟。傳曰,爲之。
白樂興改差,代以朴應冕爲假注書。
傳曰,忠淸監司有闕之代,江華留守趙秉式除授。
議政府薦望,以李喬翼爲江華留守。
傳曰,政官牌招開政,如有違牌,勿爲呼望。
傳曰,長興府使之代,未準朔守令中擬入。
傳曰,當該承旨推考。
傳曰,殷山縣監有闕之代,以新錄中擬入。
以司謁口傳下敎曰,今日召對置之,玉堂待承牌,竝全數入直。
持平李鳳奎,獻納李錫弘啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。獻納李錫弘啓曰,請梟示罪人性世,亟施孥戮之典。措辭見上答曰,不允。
奎章閣啓曰,景慕宮望廟樓,今望奉審,無頉,而移安廳奉審,亦爲無頉之意,敢啓。傳曰,知道。
禮曹啓曰,卽接四館所牒呈,則今番一所講經入格儒生中,定州幼學白冕行遭故,不得赴會試云,依例許赴於來式會試之意,敢啓。傳曰,知道。
吏曹口傳政事,忠淸監司單趙秉式除授事,承傳。
吏曹啓曰,江陵大都護府使趙命敎戶奴呈狀內,矣上典受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
有政。吏批,兼判書閔奎鎬式暇,參判未差,參議李冕榮進,承旨缺。吏批啓曰,兼判書閔奎鎬式暇,參判未差,小臣獨政未安,何以爲之?敢稟。傳曰,只出緊任。
又啓曰,江陵大都護府使,今當差出,而本府以關東雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以金甲根爲江陵府使,尹致聃爲殷山縣監,淸恩君單金益鼎,守判宗正卿李秉文,兼掌令鄭元和,已上減下,敦寧參奉徐相德,健元陵參奉洪用觀,已上相換,江華留守單李喬翼。傳曰,見窠皆令差出。再政。以沈履澤爲司饔提調,洪在鼎爲長興府使。
兵批,判書以下缺。同知單黃河一,兼忠淸道兵馬水軍節度使單趙秉式,兼鎭撫使單李喬翼。
刑曹啓曰,罪人趙基鎬,方在平安道義州地云,發關該道,使之罔夜捉上,待押來擧行之意,敢啓。傳曰,知道。
刑曹啓曰,謹依傳敎,崔光俊卽爲放送之意,敢啓。傳曰,知道。
義禁府啓目粘連,義禁府都事韓鎭泰矣本府議啓內,倍道押去,何等嚴急,而其所遲滯,縱緣事勢,法意攸在,難以全恕,以此照律,罪笞四十收贖,付過還職,私罪,奉敎依允爲旀,功減一等爲良如敎。
大護軍金輔鉉疏曰,伏以臣,材本離奇,質又樸軟,位事之地,何往可稱?而至於式貢之司,冒居踰年,無一裨益,有百罅漏,則宜其自量不逮,讓與能者,而淟涊苟度。終致邦賦不充,經用頻絀,是乃臣之罪也。向來考圖數貢,至下問備之典,滿心震疊,汔今惶汗,其在奔走率職,敢緩一日乎?而臣才不足以括据,威不足以彈壓,府庫之虛,猶復前日,廟飭屢,口瘝溺尤著。臣居摠轄之司,焉敢曰不知?夫出粟米麻役以事上者,民也。民猶是三代之民,則豈有拖欠惟正之理?而只緣吏不畏法,官不知檢,奸細刁蹬,貪猾舞弄,愆納之數,以錢計者七十餘萬矣。臣自去年秋冬,期會簿書,句校隱漏,取次充帳,合爲五十餘萬,而陳省未到者,尙十餘萬。苟使臣少有才局,少有威望,有如古人之一紙下,郡縣莫不震慄,則其將舟車竝臻,趨令不暇,寧有是哉,寧有是哉?仍伏念朝廷之法,不善任職者斥,人臣之義,不得官守者去。今臣所掌,大關國計,其所臭敗,非特任職之不善,官守之不得,而丕蔽厥辜,則又非特可斥可去而已矣。玆暴不能之實,敢附自免之例,冒死陳之。伏乞聖明,亟遞臣惠局提擧,擇授可堪之人,淬礪頹綱,申明嚴限,使列郡畏服,正供充羨。而且治臣玩愒之罪,以爲不職者戒焉,則公私幸甚。臣無任云云。答曰,省疏具悉。曹任何可輕遞?卿其勿辭行公。
忠淸監司沈舜澤疏曰云云。答曰,省疏具悉。陞資,卿其勿辭,藩任,依施。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,同副承旨許遞,兼文學尹用求除授。
傳曰,春坊有闕之代,前望單子入之。
春坊前望單子入之,兼文學金九鉉落點。
吏曹,同副承旨單尹用求,今加通政除授事,承傳。
弘文館啓曰,新除授副校理洪時衡,時在平安道殷山縣任所,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副校理趙臣熙落點。
持平李晩瀅,正言李正來啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。正言李正來啓曰,請梟示罪人性世,亟施孥戮之典焉。措辭見上答曰,不允。
宣惠廳啓曰,以本廳各樣稅納愆滯事,前後董飭,不啻申嚴。而嶺南之密陽,湖南之泰仁未納之數,最爲尤甚,揆以法意,萬萬駭歎。密陽府使李泰鎭,前府使李敬稙,泰仁縣監李敏泰,竝爲先施以罷職之典,其罪狀,令該府拿問處之,何如?傳曰,允。
戶曹判書閔致庠疏略曰,伏以臣,以猥以匪材,待罪本職,納賦違期,經用益絀。向前筵飭,不啻截嚴,又有重推之廟啓。前後玩揭,責無所逃,悚恧轉深,短章自劾,乞垂鑑諒,亟降勘律焉。答曰,省疏具悉。旣以問備矣,何必如是?卿其勿辭行公。
工曹判書趙寧夏疏曰,伏以,臣之冒叨此任,歲二周而有餘矣。以臣空疎,不能措一策辦一籌,迄于今,幸免大戾者,莫非我殿下槃物之澤,而所自勉者惟在乎謹典守而已。此又未能,峙儲焉常患罄匱,部伍焉一未鍊操,壁壘改觀,尙矣無論。簿書領會,亦莫之爲,譬如殘枰冷碁,縱使國手高着,亦戞戞乎難。故臣於前秋,猥控衷懇,未蒙允兪,濫冒之譏,辜負之懼,常切于中矣。且人臣辭職,固非一道,病難强則以實情丏。才不逮則以不稱引,有一於此,靡或不辭。臣本脆弱,積年成痼,近又添肆,非平居無事,猶懼不克荷,況架漏補罅,莫之捄整之日乎?以病則莫可收拾,以才則莫可堪承,略具短章,仰瀆崇聽。伏乞聖明,俯垂矜諒,亟遞臣將兵之任,使戎政毋壞,私分獲安焉。臣無任云云。答曰,省疏具悉。戎務何可輕遞,卿其勿辭,益勉對揚。
行知事申櫶疏曰,伏以,臣之庸懦譾劣,猥叨重寄,已經年于玆。徒事伈泄,無一猷爲,瘝溺之罪,已不勝勘。況臣素乏彈壓之譽,自速玩揭之咎,正賦愆滯,經用窘絀,至有日者,致煩筵飭,重勤廟啓。而臣之不能事事,益無所逃,滿心惶蹙,靡所容措。玆皆緣臣衰邁已甚,令督不嚴,致使下邑,遷延觀望,一則臣罪也,二則臣罪也。何敢安於薄警,而只以得逭重究,爲幸也哉?內自循省,憂惕轉深,冒陳短章,庸付自劾。伏乞聖慈,俯賜鑑諒,亟降威罰,勘臣未盡勘之律,以爲廢職者戒焉,臣無任云云。答曰,省疏具悉。此非可引之事,卿其勿辭行公。
敦寧都正嚴世永疏曰云云。答曰,省疏具悉。所請依施。
丙子三月十六日□時,上御含元殿。召對入侍時,參贊官朴容大,侍講官趙漢益·趙翼永,閣臣洪淳馨,假注書朴應冕,記事官吳益泳·尹相萬,各持通鑑第七卷,以次進伏訖。上曰,史官分左右。缺容大曰,召對成命之下,玉堂之病稟,事體所在,萬萬未安。昨日懸病玉堂,竝從重推考,何如?上曰,依爲之。出擧條又啓曰,筵體何等謹嚴,而玉堂奏對之辭,極涉屑越,事甚未安。該玉堂推考,何如?上曰,依爲之。出擧條缺容大曰,陳寔有子二人,曰元方·季方,有孫曰群時,與高陽里荀淑相會。其時,太史奏五百里內德星聚,必有賢人也。卽此人而爲太邱長,德政稱。使民退無怨者,如此之人,晉用廊廟,則可以論道治國矣。上曰,陳寔,使民能如是無怨,至於相戒,則治國亦能如是矣。容大曰,其德行事業,可以擢用,而時値黨錮之禍,棄官退休,殊甚可惜。而黨錮以後,斂跡不出矣。上曰,可以晉用於世者,而至一縣長而止,不勝惜哉?容大曰,誠然矣。是故,楊賜·陳耽,亦是善人,而每拜公卿,愧其先之。推此可以知陳寔之可用矣。上曰,漢家之興,基業隆盛矣。至於桓·靈之際,國事日非,乃至如此,可歎也。容大曰,諸葛武侯出師表,親賢臣遠小人,先漢所以興隆,遠賢臣親小人,後漢所以傾頹也。是故,武侯痛恨桓·靈者此矣。以下缺
上在景福宮。停常參·經筵。
都摠府啓曰,今日入直軍兵等,中日習射技放,請出標信。傳曰,知道。
備忘記,慶尙左兵使鄭完默,右兵使鄭雲星下直,各長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,來二十一日,朝參日次,而殿坐相値,頉稟之意,敢啓。傳曰,知道。
又啓曰,來二十一日,輪對日次矣,敢稟。傳曰,當次受點,後日次待令。
又啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
傳曰,明日春到記,景武臺親臨磨鍊,都承旨馳詣泮宮,今日夕食堂,收取以來。
傳曰,卿以忠藎世胄,詩·禮淵源。素志雖安於林樊,丹忱不忘於魏闕。自在先朝,恩禮特殊。間因守制,音聞寢闊,眷言宿德,曷日可諼?頃者秋堂之旣縻旋解,縱出記簪之念,未盡箋帛之誠。顧今春晷和暢,隻日經筵,天德王道之左右棐迪,捨卿其誰?賁然來思,以副予側席之心事。遣地方官,傳諭于金山林。
傳曰,予每欲延接於廈氈之間,卿何乃牢守於嵁巖之中,予實惓惓乎求賢,卿則邁邁乎忘世。君臣情志,豈有所未孚歟?前後之誠禮,或有所未盡歟?春氣暄鬯,疇昔愼節,想已快復。空谷白駒,予懷凝佇。望須幡然趣駕,以贊經幄,以訓銅闈事。遣地方官,傳諭于任山林。
政院啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者,吏曹郞廳來言,政事當日爲之事,命下矣。兼判書閔奎鎬,參判成彝鎬,參議李冕榮,俱以病不來,不得開政云,竝卽牌招,何如?傳曰,待明朝牌招。如有違牌,勿爲呼望。
以司謁口傳下敎曰,遞來咸鏡監司徐堂輔,江原監司尹秉鼎,全羅監司趙性敎,明日待令于景武臺。
弘文館啓曰,新除授副校理趙臣熙,卽爲牌招察任,何如?傳曰,允。
政院啓曰,試官之出榜詣闕,例也。而式年文科會試監試官李晩燾·曺錫萬,謂有身病,自外徑出,事甚未安。竝推考,何如?傳曰,允。
侍講院啓曰,新除授兼文學金九鉉,卽爲牌招察任,何如?傳曰,允。
禮曹啓曰,卽接永禧殿官員所報,則明日春到記試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
都摠府啓曰,副摠管李世宰,以武臣堂上祿試射試官,晝仕出去之意,敢啓。傳曰,知道。
掌令姜,獻納李錫弘啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀反大逆不道罪人昌實,謀叛不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快施典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上答曰,不允。三罪人事,已有處分,勿煩。獻納李錫弘啓曰,請梟示罪人性世,亟施孥戮之典。措辭見上答曰,不允。
減死安置罪人崔鳳周,減死島配罪人金俊文·沈聃應·金應淵·林根實·張赫晉·李士元·驗察,竝減等定配。
傳曰,明日出宮門路,以崇陽門爲之。
義禁府啓曰,咸鏡監司李會正狀啓內,吉州前牧使趙萬赫,不可以已遞勿論,其罪狀,令攸司稟處事,啓下矣。趙萬赫,下去水原地云,依例發遣府書吏,拿來,何如?傳曰,待待命拿囚。
義禁府啓曰,密陽府使李泰鎭,前府使李敬稙,泰仁縣監李敏泰,竝罷職拿處事,傳旨啓下矣。李泰鎭·李敏泰,俱在任所,李敬稙,下去忠淸道公州地云,依例發遣府書吏羅將,竝拿來,何如?傳曰,待待命拿囚。
江華留守李喬翼疏曰,伏以臣,才識淺薄,學術空疎,遭遇盛際,歷敭顯要。涓埃之報未效,涯分之濫已極,循省以還,常懷兢懼。日者,伏蒙亞銓恩除,徊徨踧踖,莫省所以,繼有政命,召牌儼臨。怵迫義分,冒沒出膺,而擬陳不稱之實,仰冀亟鐫之恩。千萬不自意,居留新命,又下於玆際,三數日間,華誥聯翩。內而銓衡峻選,外而保釐重任,執方劃圓,不難且靳,有若非臣莫可者然。無狀賤品之荐被謬寵,何其如斯之盛也?惶蹙慙恧,益不知措躬之所也。竊伏念分司之爲大去處,何都不然?而惟玆沁府,尤有別焉,上都之咽喉也,一國之保障也。控引湖·嶺,捍衛畿輔,舟船之所輻湊,鎭堡之所管轄。計存陰雨,政先彈壓,必選才智通敏,器量寬弘,威望素著,踐歷已效者而任之。然後可以不孤委畀之重,亦爲緩急之恃矣。顧臣庸陋,百不猶人,何嘗有一毫近似於此者哉?且以近日事言之,海舶之往來無常,颿風飄忽,出沒隱見,間經倭使,一府驚動。民情之繹騷未定,府庫之匱竭未完,防禦無可恃之固,要衝有疏虞之歎。此時此任,尤宜愼簡,苟非其人,難以責寄。若臣者,旣無通鍊之才,雖於乂安之時,尙懼失不克承堪,矧玆騷擾之後,尤何敢僥希倖占也?今若妄恃寵靈,冒膺匪據,强其不能,愚而自用,則譬如駑馬嬴悖,不任柴車,而乃欲駕大輅而騁千里。此不待智者,而知其顚蹶後已也。臣身狼狽,未遑自恤,孤負聖簡,寧不爲懼?左右思量,參倚已審,玆敢披露衷赤,仰瀆崇嚴。伏乞聖明,俯賜鑑諒,將臣新授之任,亟許解免,俾公私兩幸,不勝大願。臣無任云云。答曰,省疏具悉。卿其勿辭察任。
知三軍府事梁憲洙疏曰,伏以,臣卽悾悾一韎韋劣品耳。樗散瓠落,百不猶人,而厚沭我聖上曠絶之鴻造,拔之行間,寘諸笠轂之列。恩渥無極,涯量已溢。犬馬圖報之忱,豈後於人,而其奈識短任鉅,材不稱器?鈐轄韜略,尙矣無論,儲胥檢飭,亦且昧如,旣乏威重彈壓之望。自致正賦愆滯之失,以至日者筵飭廟啓,申複嚴重,臣之瘝墮弛慢之罪,於是乎益著矣。滿心惶蹙,已靡容措。而今若以薄警爲幸,玩時愒月,蹲冒如故,則臣之罪上添罪,日深一日,是豈義分之所敢安也哉?玆敢冒悚齎慓,歷控短章。伏乞聖慈,俯賜鑑諒,亟降威罰,勘臣當勘之律,以爲不職者戒焉。臣無任云云。答曰,省疏具悉。如是引疏,似不必然矣。
丙子三月十七日□時,上御含元殿。召對入侍時,參贊官趙寅熙,侍講官趙漢益·趙翼永,檢校直閣金永壽,假注書朴應冕,記事官吳益泳·尹相萬,各持通鑑第七卷,以次進伏訖。上曰,史官分左右。以下缺
上在景福宮。停常參·經筵。
政院啓曰,明日北苑望拜禮親行相値,視事頉稟之意,敢啓。傳曰,知道。
傳曰,呈告工曹參判·知經筵·同義禁許遞,今日政差出。
傳曰,明日出宮門路,以崇陽門爲之。
傳曰,榮川郡守之代,勿拘常格,各別擇差。
傳曰,韓山郡守之代,未準朔守令中擬入。
傳曰,天安郡守之代,未準朔守令中擬入。
政院啓曰,明日北苑望拜禮,兩司長官,當爲進參,大司憲鄭順朝,大司諫李後善,病不進,竝卽牌招,以爲淸齋之地,何如?傳曰,允。
傳曰,日勢已晩,講比較,勤政殿,命官爲之。
傳曰,考官李根弼,命官爲之。
以司謁口傳下敎曰,癸武門東邊新建門處畢役間,令該營各別把守事,分付。
傳曰,二月朔日次儒生殿講,再明日勤政殿親臨矣。該房知悉。
傳曰,春到記講居首通幼學兪致一,製述居首賦三下進士李敎榮,竝直赴殿試,講之次通幼學梁漢容等六人,製述之次草三下幼學南奎熙,竝直赴會試,講之次通幼學金彝鉉等九人,製述之次次上進士洪鍾益等二人,竝給二分,講之次略幼學朴來奎等十四人,製述之次進士李勝宇等二人,竝給一分,講之次略幼學金翊龍等四人,製述之次生員鄭寅壽等四人,各奎章全韻一件賜給。
傳曰,入格儒生,明日待令。
議政府啓曰,奉化有闕矣。積弊之局,不可付之生手,以聲績素著人,勿拘常格,各別擇差事,分付銓曹,何如?傳曰,允。
又啓曰,守令解由之趁速磨勘。蓋公納之考其勤慢,而係是莫越之定式也。且昨秋筵奏,旣以三朔定限,復或有漫漶者,令度支啓稟重勘之意,申飭何等截嚴,而近聞此規之蕩弛,愈往愈甚。拖年閱歲,惟事遷就,揆以法綱,已極駭歎,而雖以該曹言之,過限之後,宜有論勘之擧,而視若尋常,一向抛置者,其在事體,亦難免不飭之失。該堂上,施以推考之典,更令度支,定限三朔。又或依前延拖,則毋論時任與前任守令,一一詳察,竝卽啓稟嚴勘事,另加申飭,亦以此意,行會諸道,何如?傳曰,允。
吏曹啓曰,禮賓寺參奉文在經,東學敎授趙翼永,俱以身病,呈狀乞遞,竝改差,何如?傳曰,允。
議政府啓曰,會寧·慶源開市,今已完畢。令槐院撰出咨文,順付回撥,下送灣府,使之傳給鳳城將處,以爲轉致北京之地,何如?傳曰,允。
三軍府啓曰,卽接訓鍊都監所報,則今三月十九日,習陣日次,而北苑望拜禮相値,不得行操云矣。敢啓。傳曰,知道。
有政。吏批,兼判書閔奎鎬進,參判金翼鉉,參議李冕榮牌招不進,承旨缺。以丁載榮爲工曹參判,趙榮夏爲敦寧都正,沈舜澤爲知經筵,李淳翼爲同義禁,金喆熙爲東學敎授,金奎洛爲內贍直長,金東澔爲禮賓參奉,元世澈爲密陽府使,趙秉浩爲奉化縣監,閔觀鎬爲泰仁縣監。再政。以金綺秀爲禮曹參議,申泰榮爲司饔奉事,蔡定默爲天安郡守,朴齊性爲榮川郡守。三政。以金益成爲韓山郡守,姜漢奎爲陰城縣監。四政。以柳進徽爲永禧殿令,鄭匡淵爲金化縣監。
兵批,判書以下缺。同知單裵根成。
兵曹啓曰,以司謁口傳下敎曰,癸武門東邊新建門處畢役間,令該營各別把守事,分付事,命下矣。傍近,旣有神武門入直軍二十五名,十名除出,將官率領,限畢役間,嚴加把守,何如?傳曰,允。
御營廳啓曰,因兵曹草記,癸武門東邊新建門處,今方始役,而神武門入直軍十名除出,哨官一員率領,限畢役間,輪回嚴加把守之意,敢啓。傳曰,知道。
戶曹啓曰,各司各種乙亥元貢內,除當年用下,餘數米六千八百三十一石十二斗四升七合九夕一里,錢五百三十七兩七錢五分,分道磨鍊,別單書入之意,敢啓。傳曰,知道。
宗親府啓曰,今此璿源譜略修正時,譜略子孫錄中,未及書載與改錄處,有從便釐正之例,今亦依此擧行,何如?傳曰,允。
副校理趙臣熙疏曰云云。省疏具悉。所請依施。
丙子三月十八日辰時,上御景武臺。春到記儒生分製講試取入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨朴容大,同副承旨尹用求,記事官趙忠熙·鄭元夏·吳益泳·尹相萬,檢校直提學金輔鉉·趙寧夏·尹滋悳·金炳始·趙慶鎬,檢校直閣閔泳穆·金永壽·李鎬翼·姜,直閣金興均,檢校待敎李載兢,待敎洪淳馨,校理吳長善,副修撰柳宗植,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調□□□,副提調趙寅熙進前奏曰,侵早勞動,聖體,若何?上曰,一樣矣。上仍由維和門·興禮門·用成門·彰會門,出神武門,詣景武臺。通禮跪啓請降輿,上降輿陞座。寅熙讀奏入門單子,仍奏曰,侍衛從陞中試官蒙點人,使之下去,一體行禮乎?上可之。考官李根弼·沈承澤·洪鍾軒,參考官金奭鎭·尹顯岐·柳宗植·鄭元和,讀券官閔奎鎬·吳取善·沈履澤,對讀官李冕榮·李容元·閔昌植·金興均·尹相萬·吳益泳,行四拜禮,以次入就位。上命書傳敎曰,遞來三道道臣入侍。前咸鏡監司徐堂輔,前全羅監司趙性敎,前江原監司尹秉鼎,進前訖。上曰,卿等數三年居外,無事還歸否?堂輔曰,臣以無似,猥膺藩寄,兩載尸素,毫無報效,而王靈攸暨,幸得無事返命矣。性敎曰,臣以無似,猥蒙特旨,叨守重任,已準瓜朔,不至於大僨誤,莫非我聖上曲庇之盛德,而顧臣疎闇,未免瘝素,不能對揚萬一,蚤夜思惟,冞增惶蹙之私矣。秉鼎曰,臣以無似之材,猥膺重寄,三年在任,無事遞來,此莫非聖德包容之澤,而顧無絲毫裨補,惶懍愧恧之私,無以仰達矣。上曰,道內三政,無有爲弊之端否?堂輔曰,北關以邊上重鎭,開市交臣,各樣公用,皆以還穀中例下,而挽近荐歉,蠲蕩頻仍,駸駸然減損,至於差需穀割本取用,而會付穀加下,爲二萬五千餘石。若此不已,不出幾年,將至末如何之境?此非但民邑之難保,實爲朝家之深憂。且南北關各邑大同加下積年未報,今爲二萬八千餘兩矣。請劃之邑報民狀,式月遝至。顧其事勢,合有變通,而道內旣無還穀之推移,又無公錢之現在,着手無路,極爲憂悶。昨年春,以此狀聞,仰請措劃,而尙未蒙處分。玆更仰請,令廟堂稟處,何如?上曰,依爲之。出擧條性敎曰,湖南則道內民瘼,別無積痼劇弊之枚擧稟達事,而第伏念漕轉,有國大政也。本道三漕倉中,聖堂則咸悅縣監,以本官兼帶,法聖則劃付靈光陳良一面,而惟獨群山,贅在沃溝一隅,初無片土之所屬。所以威令不申,稅政有妨。特依法聖例,沃溝北一面,使之劃付群山之意,令廟堂稟處,恐未知何如,上曰,依爲之。出擧條秉鼎曰,關東別無甚弊,至於三政,亦無可達之事,而擧一道土瘠民貧,州縣俱是凋殘,風俗漸至澆薄,挽回富庶,實難其策,此乃所以爲弊也。上曰,北邊犯越,近復何如?堂輔曰,此誠深憂也。慶興·撫夷鎭隔江之地,一自俄羅斯築館之後,犯越之患,比比有之。此非彼人之劫掠侵奪也,卽是我民和應逋亡也。昨年,臣亦以此蒙罪,而近來俄人之館,毁撤移去云,其意亦難測矣。上曰,移去他地,遠近何如云耶?堂輔曰,豆江外有八池,卽彼之深處,而聞俄館,新築於八池之第三池近處云,比前所居,似稍遠矣。上曰,其禁制之道,有何好策?大國奏咨,亦能有效否?堂輔曰,俄羅斯,非大國所屬之國,雖有奏咨,其勢似爲難便,而六鎭,卽朝家之各別軫念處也。招集邊民,勞徠保懷,使之安土而重遷,則庶乎無此患矣。上曰,遞來三道道臣退出。寅熙奏曰,先張已入。請已下標信開門,呈券儒生,使之次次出去乎?上可之。仍入小次,寅熙以司謁,入奏收券單子,仍稟考試,上命考試爲之,又稟取幾人乎。上命取十人,小頃出次,命科次爲之。益泳進前,讀奏第一張至二句,上命止。奎鎬奏曰,書等何以爲之乎?上曰,書正三下一,草三下,其餘皆書次上,奎鎬書等訖。上命坼封內,寅熙以次坼封讀奏訖。上命先退試官,諸試官以次退出。上命承旨進前,仍書傳敎曰,還宮當自內爲之矣,該房知悉。
丙子三月十八日,上御含元殿。召對入侍時,參贊官趙寅熙,閣臣金永壽,侍讀官趙漢益,檢討官趙翼永,記注官洪淳謨,記事官尹相萬·吳益泳,各持通鑑第七卷,以此進伏訖。上曰,史官分左右。上曰,上番讀之。漢益讀自三年初荀淑,止有幽州之地。漢益曰云云。永壽曰,臣所讀自止,別無附衍仰達者。而是時董卓貫盈之罪,孰不欲切齒寢皮,而但其事勢,無以容易下手。且有呂布之猛悍,故王允,覘其呂布之有隙於董卓,與謀誅卓,而布以父子之義難之。王允,以其本非骨肉之義,言以誘激,遂使誅之。蓋王允,可謂乃心王室,而爲國盡忠。當時在朝之臣,皆如王允,則漢室庶可維持。王允竟被傕·汜之害,論者之歎惜多矣。上曰,董卓之罪,孰不切齒?宜其誅戮,而如王允之忠,時無幾人,不得其終,亦可惜也。曹操之以荀彧爲吾子房者,無乃自比於漢高祖者耶?果亂世之奸雄也。永壽曰,曹操之包藏凶圖,厥惟久矣。其心所在,於斯可知矣。上曰,曹操抗殺數十萬口,則如是而豈其有後乎?永壽曰,聖敎至當矣。曹操之殘忍刻薄,傷人害物,不但此事,則其不得永終,固其宜矣。其得保首領,竟有國名,至有後世正統之論,亦可謂天理之難諶矣。上曰,姓若劉也,則豈不爲正統乎?所以有司馬溫公之論,爲後世之是非矣。永壽曰,帝王正統,安得不畢竟歸正乎?如漢昭烈之寬仁大度,自有帝王之德。而況堂堂帝室之冑,英才蓋世,故天意人心,自可附會也。四方無所不服,則漢之爲正統,萬世不易之正論也。上曰,曹操本非曹姓,有其說乎?漢益曰,本是夏侯,而改姓爲曹矣。永壽曰,史記曾未考據,而此說昭載於陳壽三國志也。仍奏曰,通鑑本是節要之書,歷代事實,甚是闊略,首尾之不相接者多矣。以綱目及通鑑輯覽等書,參互考證,則自可裨補聖學矣。上曰,通鑑之所無,必在於綱目矣。永壽曰,非但通鑑之所無,多在於綱目,綱目之所無,亦或在於通鑑矣。
上在景福宮。停常參·經筵。
大殿詣景武臺入小次後,藥房·內閣·政院·玉堂口傳問安。答曰,知道。
望拜禮還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日·再明日殿坐,三明日權停例,放榜相値,視事頉稟之意,敢啓。傳曰,知道。
傳曰,望拜禮後,參班儒武,當應製試射矣。弘文提學牌招,勤政殿,命官爲之,武士,兵判試藝於中日閣。
以司謁口傳下敎曰,月覲門東邊宮墻頹圮處,斯速修築事,分付該營。
傳曰,左承旨與禮曹堂上·戶曹郞廳,依定式馳詣宣武祠,奉審摘奸以來。
傳曰,入格儒生入侍。
傳曰,今日,北苑望拜,風泉之思,江漢之感。予所愾歎,有倍常年。嗚呼,丙子之事,尙忍言哉?其時忠臣烈士,有抗義斥和者,有殉身成仁者,有失志自靖者。卓卓然永有辭於天下萬世,人紀由是扶植,國脈賴以維持,是皆諸臣之功也。每値舊甲之重回,則聖朝曠感崇奬之盛德至意。予可不仰體而昭述乎?諸臣祠板院宇之酹侑,嗣孫之錄用,謹依純廟朝丙子恩典擧行。
傳曰,明日出宮門路,以崇陽門爲之。
政院啓曰,應敎·副應敎·校理·副修撰未差,副校理朴齊晟,修撰金喆熙在外,副修撰金興均內閣進,玉堂上下番俱空,事甚未安。副校理趙臣熙,修撰趙鍾弼,竝卽牌招入直,何如?傳曰,允。
政院啓曰,弘文提學李源命,旣已承牌,藝文提學徐承輔,卽爲牌招,同參考試,何如?傳曰,允。
傳曰,參班儒生應製賦居首三下進士金宗漢,直赴殿試,之次草三下生員李載允,直赴會試,之次次上幼學尹相紀等二人,竝給二分,之次次上進士洪肯厚等二人,竝給一分,之次次上幼學金容均等四人,各奎章全韻一件賜給。
傳曰,入格儒生,明日待令。
以大司諫李後善牌不進罷職傳旨,傳曰,只推。
禁衛營啓曰,謹依司謁口傳下敎,御營廳字內月覲門東邊宮墻二間半頹圮處,今三月二十日爲始,三營合力改築之意,敢啓。傳曰,知道。
議政府啓曰,兩宮皇太后上號表式,旣已出來矣。不可無稱賀之擧,今番別使使號,以進賀兼謝恩使爲稱,令該曹更爲下批,方物照例磨鍊之意,分付該曹該院,何如?傳曰,允。
戶曹啓曰,以上納事,前後筵飭與廟啓,不啻申嚴,外道擧行,亦當惕念董督。而全羅道務安縣癸酉條田稅,忠淸道舒川郡甲戌條,移劃大同米,尙此全數未納矣。俱是舟司船載運,則雖未知緣何愆滯,而各該邑倅,難免稽慢之責。務安縣監李雲夏,舒川郡守李澤永,前郡守李重億,爲先令該府,竝拿問勘處,何如?傳曰,允。
三軍府啓曰,卽接禁衛營所報,則今三月二十日,習陣日次,而大將臣梁憲洙有身病,不得行操云矣。敢啓。傳曰,知道。
有政。吏批,兼判書閔奎鎬,參議李冕榮,竝牌招不進,參判成彝鎬進。吏批啓曰,兼判書閔奎鎬,參議李冕榮竝牌招不進,小臣獨政未安,何以爲之?敢稟。傳曰,仍爲之。以閔種默爲應敎,洪大重爲副應敎,李秀萬·尹升求爲校理,金晩植爲副修撰,朴慶壽爲長陵令,進賀兼謝恩正使單韓敦源,副使單林翰洙,書狀官單閔種默,已上竝單付。
兵批,同知單安赫柱。
兵曹啓曰,今三月二十日,文臣朔試射日次,而殿座相値,不得爲之之意,敢啓。傳曰,知道。
吏曹參判成彝鎬疏曰云云。答曰,省疏具悉。卿其勿辭行公。
弘文提學李源命疏略曰,以臣爲參班儒生應製命官矣。伏念階非崇品,則不得爲命官。自是典式所在,不敢晏然冒當者,乞賜變通焉。臣無任云云。答曰,省疏具悉。旣有前例,卽爲考試。
丙子三月十九日辰時,上詣景武臺。北苑望拜禮親行入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋趙昌夏·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始,檢校直閣李喬翼·閔泳穆·金永壽·李鎬翼·尹用求,直閣金興均,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出修政門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。仍由永化門·崇陽門·維和門·興禮門·用成門·維亨門·神武門,詣春安堂帳前,上降輿入幕次,望拜禮時至。通禮跪啓請出次,上改具翼善冠·黑團領袍出次,步詣版位,北向立。通禮跪啓請鞠躬四拜興平身,上行四拜禮訖,文武二品以上參班儒武行四拜禮。通禮跪啓請三上香,承旨奉香,承旨奉爐,上三上香。通禮跪啓請鞠躬四拜興平身,通禮跪啓請禮畢。領議政李最應進前問候訖,仍奏曰,日前召對有命,而因玉堂上下番俱空,至有成命還寢之境。揆以事體,不可問備而止。懸病諸儒臣,竝施刊削之典,其代,政官牌招,開政差出,以爲備員之地,何如?上曰,依爲之。出擧條別侍衛次堂擧行事,駕前下敎,上命書傳敎曰,戶房承旨與禮曹堂上·戶曹郞廳,依定式馳詣宣武祠,奉審以來。上還入幕次,改具翼善冠·衮龍袍。出幕次,乘輿由神武門·崇陽門還內。承旨請出標信解嚴,上還內,諸臣以次退出。
丙子三月十九日□時,上御□□□□,入格儒生入侍時,座目缺。
上在景福宮。停常參·經筵。
藥房提調金炳㴤,副提調金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
還內後,藥房·內閣·政院·玉堂問安。答曰,知道。
政院啓曰,議政府郞廳來言,今日,賓廳日次,而領議政李最應,右議政金炳國,無時急稟定事,左議政未差,不得來會云矣。敢啓。傳曰,知道。
傳曰,文武科殿試,景武臺,命官爲之。
傳曰,桂坊有闕之代,竝令該曹口傳差出。
傳曰,入格儒生入侍。
注書鄭元夏病,代以車驥衡爲假注書。
都摠府啓曰,今日入直內三廳〈武兼〉禁軍及軍兵等,當爲中日習射技放,而殿座相値,不得設行之意,敢啓。傳曰,知道。
弘文館啓曰,新除授應敎閔種默,副應敎洪大重,校理李秀萬·尹升求,竝卽牌招察任,何如?傳曰,允。
弘文館啓曰,新除授副修撰金晩植,時在京畿楊根地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副修撰金允植落點。
禮曹,來五月初二日,行景慕宮夏享大祭,香祝親祭取稟,奉敎恭依。
禮曹啓曰,卽接四館所牒呈,則今三月十八日春到記,殿講入格幼學兪致一,製述入格進士李敎榮,同月十九日參班儒生應製入格幼學金宗漢,以上直赴殿試事,命下,竝於今番文科殿試許赴事,報來矣。幼學兪致一等三人,使之許赴於今此式年文科殿試之意,分付,何如?傳曰,允。
以司謁口傳下敎曰,比較明日待令時,侍衛置之,從陞人,時服入侍。
吏曹啓曰,文科新及第白珍翼名字,改以珍燮事告狀,令藝文館給帖,何如?啓,依允。
三軍府啓曰,卽接御營廳所報,則今三月二十一日,習陣日次,而親臨文武科殿試相値,不得行操云矣。敢啓。傳曰,知道。
吏曹啓曰,文科新及第趙命敎,當爲應榜,而方在罷黜中,何以爲之?敢稟。傳曰,敍用。
吏曹啓曰,全羅道龍潭居幼學丁奎錫呈狀內,矣身父工曹參判載榮,嘉慶丙子,文科庭試丙科第十二人及第,今爲回榜之年矣。應榜受牌,自是法例,而今年七十九歲,衰病轉劇,不得上來云。故取考榜目,則參榜年條,果爲的實矣。在前如此之人,花牌成出,子孫替授,旣有已例,今亦依此擧行,何如?傳曰,知道。
義禁府啓曰,務安縣監李雲夏,舒川郡守李澤永,前郡守李重億,竝拿問勘處事,傳旨啓下矣。李雲夏·李澤永,俱在任所,前郡守李重億,下去忠淸道庇仁地云,依例發遣府羅將,竝拿來,何如?傳曰,待待命拿囚。
兵曹啓曰,今此式年武科殿試時,直赴殿試奉承傳勸武軍官金漢弼等七十一人,隨其錄名,依例許赴於明日殿試之意,敢啓。傳曰,知道。
兵曹啓曰,今此式年武科殿試時,直赴殿試人應試·應頉區別,別單書入之意,敢啓。傳曰,知道。
兵曹啓曰,直赴殿試人之唱第前作故者,付之榜末,成給紅牌,曾有其例矣。旗牌官金德驥,別砲申聖模,御邊軍官車士英,別砲軍朴萊駿等四人作故。今番殿試時,依例付之榜末,成給紅牌之意,敢啓。
訓鍊都監·禁衛營·御營廳啓曰,月覲門東邊宮墻二間半頹圮處,今二十日爲始,三營合力改築之意,敢啓。傳曰,知道。
丙子三月二十日辰時,上詣勤政殿。日次儒生殿講親臨入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋趙昌夏·李命宰·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始,檢校直閣李喬翼·閔泳穆·金永壽·李鎬翼·姜·尹用求,直閣金興均,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出修政門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。仍由永化門·崇陽門·維和門·勤政門,詣月臺下。通禮跪啓請降輿,上降輿陞座。寅熙奏曰,侍衛從陞中,有試官蒙點人,使之下去,一體行禮乎?上可之。考官曺錫輿·趙慶鎬·李淳翼,參考官李冕榮·金奭鎭·趙龍鎬·李命宰,與儒生等行禮訖,以次就位。日次儒生,以次應講訖,傳曰,日次儒生未畢講,便殿待令。容大曰,密符親納,例也。而前黃海兵使李基錫,謂有身病,使其褊裨替納,事甚未安。推考,何如?傳曰,依爲之。出榻敎上降座乘輿,由勤政門·崇陽門還內,諸臣以次詣閤。
丙子三月二十日未時,上御含元殿。入格儒生入侍時,同副承旨尹用求,記事官趙忠熙·吳益泳·尹相萬,以次進伏,儒生等以次序立階下訖。上曰,史官分左右。用求奏曰,入格儒生,使之陞前,奏職姓名乎?上曰,唯。儒生等以次奏職姓名訖。用求奏曰,儒生等使之頒賞乎?上曰,可也。儒生等跪受賞訖,引儀唱四拜,儒生等行禮趨出。用求奏曰,俄者還內之時,儀仗趁不等待,事未前有,萬萬駭然。當該儀仗庫官員,所當重勘,而本院請推之外,無他可施之罰,何以爲之乎?上曰,拿處,可也。出榻敎上命史官就座。又命退,承·史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,讀券官金世均,命官爲之。
傳曰,考官李載元,命官爲之。
傳曰,回還三使臣留待。
傳曰,直赴李重七·趙同熙放榜日,忠文公李頤命,忠翼公趙泰采祠板,遣承旨致祭,故相臣趙斗淳祠板,一體致祭。
傳曰,比較儒生,明日待令。
傳曰,此家科聲之適在是年,事非偶然,直赴金宗漢,賜樂,放榜日,文忠公金尙容祠板,遣承旨致祭。
傳曰,三使臣入侍。
弘文館啓曰,新除授副修撰金允植,卽爲牌招察任,何如?傳曰,允。
兵曹口傳政事,以沈琦澤爲左翊贊,洪淳逈爲左衛率,朴齊億爲右衛率。
以沈殷澤囚單子,傳曰,飭已施矣。分揀放送。
議政府啓曰,卽見咸鏡監司李會正,北兵使金永求狀啓,則開市大國人,中路復還,稱有寗古塔副都統公文,偵探我國之與俄侇打仗有無云,故以本不通涉,無所相詰之意,成給回公文爲辭矣。此未知有何事機之足以致慮者,而上國之到底顧念,爲我深憂,誠極感幸。以此意令槐院措辭撰咨,下送灣府,使之傳給鳳城,轉致北京之地,何如?傳曰,允。
禮曹啓曰,今三月二十七日巽時丙子式年文武科放榜時,親臨與權停例,何以爲之,而處所以何處擧行乎?敢稟。傳曰,勤政殿,權停例爲之。
敎忠淸監司趙秉式書。王若曰,委二千石良吏,顧才難不其然乎?按五十州雄藩,非宿鍊莫可使也。思用已試之手,俾成未究之治。眷玆湖西舊州,實是我東重地。絃誦之聲不絶故家遺風,舟楫之利以通沿海漕道。,所以士農工商之畢萃,矧又禮樂文物之可觀。控咽喉於上游,所重此在,作股肱於下郡,其責誰任。誠得副手梢工,可屬方面大事。惟卿,以忠靖·忠翼之裔,有能文能武之才。天姿端凝,地步尤峻。有猷有爲有守,實罕見於今人,汝翼·汝宣·汝明,豈借才於異代?降仙風月,幾多文治之雍容,沁水煙塵,克濟王事之鞅掌。西狄破膽,奚啻范仲淹胸兵,北門有人,不讓寇萊公掌鑰。玆授卿以忠淸職銜上同。卿其展布素蘊,罄竭丹衷。政由革道由升,深惟風化之本,仁以漸禮以節,益勵學校之治。均賦役而勸農桑,抑豪右而賑貧乏。柔則不茹剛則不吐,宜策勵有倍於前,威可遠加德可遠施,而規劃無替其舊。一黜一陟,宜審毁譽之分。正己正人,當先表率之道。官通訓則自斷,罪大辟則稟裁。於戲,念我祖宗之生靈,委卿子民之重界。無忝乃祖,克體予心。故玆敎示,想宜知悉。弘文館修撰趙鍾弼製進。
贊善任憲晦疏曰云云。答曰,省疏具悉卿懇。予之欲致卿,思所以裨益治化,輔迪元良,而誠禮淺薄,遐心莫回,耿耿予懷,旋又慙歎。春日方和,晝接近開,日前別諭,開盡予意,想未及抵覽。而今見來章,卿意愈往愈邈,至若頒賜輸送之物,以古例美事,已悉於向日之批,卿庶幾諒之。而辭巽之章,尤是望外也。卿須賁然來顧,副予如渴之思。仍傳曰,此批答,遣地方官傳諭。
修撰趙鍾弼疏曰,伏以,臣與左承旨臣洪遠植,有男妹應避之嫌,而其所帶春秋館修撰官,與臣所兼記事官。揆以典式,下位當遞,故玆敢斷章仰籲。伏乞聖慈,俯垂鑑諒,亟令選部,遞臣兼銜,以存公格,俾安私分焉云云。省疏具悉。疏辭下該曹稟處。
敦寧都正趙寧夏疏曰云云。省疏具悉。所請依施。
丙子三月二十一日巳時,上御麟趾堂。日次儒生殿講比較入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋趙昌夏·李命宰·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始,檢校直閣李喬翼·閔泳穆·金永壽·姜·尹用求,直閣金興均,待敎洪淳馨,以次侍立。上具翼善冠·衮龍袍,陞座,考官曺錫輿·趙慶鎬·李淳翼,參考官李冕榮·金奭鎭·趙龍鎬·李命宰,以次就位。上曰,開講,可也。比較儒生,以次應講訖,傳曰,日次儒生,明日待令。上降座,命史官就位。又命退,諸試官諸臣,以次退出。
丙子三月二十一日申時,上御麟趾堂。回還三使臣入侍時,同副承旨朴容大,記事官趙忠熙·吳益泳·尹相萬,冬至正使南廷順,副使李寅命,書狀官尹致聃,以次進伏訖。上曰,史官分左右。上曰,三使臣進前,廷順等進前。上曰,遠路無事往返乎?廷順曰,王靈攸暨,俱得無事往來矣。上曰,聞見錄姑未見之,而彼中物情時象,近果何如也?廷順曰,裏許雖未詳探,外樣則泰平矣。致聃曰,聞見事件,俄已納之政院矣,事件所錄來者,何事乎?致聃曰,皇上入學,爲第一件事矣。上曰,入學何時乎?致聃曰,去四月二十一日矣。上曰,講官是誰也?致聃曰,翁同龢·夏同善二人,首膺特簡矣。上曰,此二人,果皆合於講官之選耶?致聃曰,聞見錄第二條,有所詳言者矣。上命進聞見事件,仍又下詢曰,皇上見之乎?廷順曰,正朝親臨受賀,殿宇深邃,班次稍遠,未得瞻儀表。而聞天姿夙就,儼若成人。向於祈雪祭,親傳香祝云矣。上曰,後苑擧動時,或未見之乎?廷順曰,見禮部指揮,然後每有祗迎之擧,而今番則無指揮矣。致聃曰,自內擧動,外國使,無所指揮,則亦無獲瞻矣。上曰,皇上凡節,何如云也?寅命曰,體樣壯大,光儀甚不凡,乘輦出入時,不待官侍保姆之擁護云矣。致聃曰,正朝行禮及祈雪祭時拈香,皆躬親爲之。見於京報,可知其凡節夙就矣。上曰,洋·倭人,近果何如也?致聃曰,其豪橫氣勢,比前有減云矣。上曰,洋人之數幾何,而倭人亦幾何也?寅命曰,其居接則如前,而洋近於三百人,倭則不過五十人云矣。上曰,李鴻章爲人,何如云也?廷順曰,方以直隷。出住天津,威望所注,洋倭慴伏,人心賴以鎭壓云矣。致聃曰,槪槪有所載於聞見錄矣。上曰,彼中旱氣孔甚云,其果然否?廷順曰,自昨秋無雨雪,屢遣親王,攝行祈雪祭。而臣等發行之前,尙無雨雪矣。上曰,然則農形是爲所悶矣。致聃曰,自九月至二月不雨云,誠甚悶然矣。上曰,黃河水爲患,是何故也?致聃曰,黃河壞決,本爲中國大患。而今番則江南堰壩,先成功迅,故載之聞見錄矣。上曰,响馬賊之弊,近亦有之乎?寅命曰,沿路賊匪,幸以勦滅,蒙古之界,餘擾尙在。方欲逐捕而發送官軍矣。致聃曰,雖云幾盡勦滅,而餘種未殄,關外之斬賊懸竿者,在處有之。官軍之散出搜捕者,亦往往有之。又有一枝軍,常留防石山站矣。上曰,彼是要處乎?致聃曰,是响馬賊出沒處矣。上曰,甘肅土匪及巒匪,謂已討平,何復熾盛云耶?致聃曰,非是熾盛,乃餘孼尙未剷平。旋撲旋熾,而槪非深憂云矣。上曰,中國物價,何其高騰乎?寅命曰,百物無不翔貴,而買賣則無停滯者矣。上曰,奢侈今盛而然乎?致聃曰,奢風果是極盛,而閭里粉飾,政是昇平之像矣。上曰,銀子二三兩之物價,假量幾倍高騰耶?廷順曰,皆是倍蓰。而舊時二三兩之物件,或至於二三十兩之多云矣。上曰,正使前以副使入去,今幾年所,而物情較前日何如耶?廷順曰,副使之役,今爲八年,而以外國踪跡,雖未得詳探,但皇城所經歷閭里市肆之華麗殷盛,比前無減矣。上曰,以前觀今,人心似是獰惡矣。廷順曰,非不人心之不古,似因專尙財利而然矣。上曰,漢人之居京者,南來從官果依舊,而能無厭避之跡耶?廷順曰,皆如前從仕,而未聞其莫肯於夙夜者云矣。致聃曰,南士之應擧覓官,一如全盛時云矣。上曰,馴象見之乎?廷順曰,果見於正朝陳賀待令於闕下者矣。上曰,幾匹有之乎?廷順曰,象府所畜,凡爲七匹矣。上曰,其毛色何如,而假量爲幾丈乎?寅命曰,皮是灰色,而其高與室屋齊矣。上曰,其高如此,何以乘之乎?寅命曰,以鐵鉤貫穿頭角之間,則前足輒跪,跪之後始乘之。且鼻長幾數丈,而人或近鼻則易致觸傷。故人皆畏避,惟厮養之人,馴馭有方,舞之吼之,惟意所使矣。上曰,象房則何如耶?寅命曰,每一間置一象,而其宇極高。御之者呪使效技,則囉以聲及舞儀,隨人意爲之。飮水及取食,皆以鼻拘致入咽,其樣極可怖矣。上曰,然則人似難近於其鼻側也。廷順曰,然矣。致聃曰,其眼甚慈,其鼻甚獰。而且所喂,若不炊之於其面前,則不肯食云矣。上曰,又有所見之可聞者乎?致聃曰,聞見所載,只憑京報所見之符於所聞的確。然後始敢條列,而外他塗聽,不敢備載矣。上曰,今番咨文寧古塔軍兵解出事,亦皆不知乎?廷順曰,臣等在皇城時,略有聞之。而塗聽道說,未可準信,故往禮部探之,未得詳知。又探摠理衙門,凡爲軍務,極爲祕密,竟未探知,不勝燥鬰。迺於至灣之後,始得聞知矣。致聃曰,禮部官之以不知爲答者,非盡諱言。軍國機務,原自祕密,各衙門有事,非該掌官,則不得知其本事,可見其規模矣。上命使臣先退,又命史官就座。仍命退,承·史諸臣,以次退出。
上在景福宮。停常參·經筵。
政院啓曰,明日,大妃殿誕日問安相値,視事頉稟之意,敢啓。傳曰,知道。
傳曰,在外玉堂竝許遞,前望單子入之。
傳曰,比較儒生,明日待令。
政院啓曰,吏曹郞廳來言,新恩下批政事,取稟。傳曰,當日爲之。
又啓曰,別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,二十五日景武臺爲之,內三廳試射,一體待令。
兵曹啓曰,今番式年武科殿試榜目中,多有誤書處,竝付標以入之意,敢啓。傳曰,知道。
掌令沈東獻,正言李正來啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀叛不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。措辭見上請謀叛大逆不道罪人昌實,謀叛不道罪人汝江亟施适·雲已施之律,知情不告罪人敦浩,亟施孥戮之典焉。措辭見上請謀叛大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快施典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,竝施孥戮之典。措辭見上答曰,不允。三罪人事,已有處分,勿煩。正言李正來啓曰,請梟示罪人性世,亟施孥戮之典焉。措辭見上答曰,不允。
丙子三月二十二日午時,上詣摛文院。咸興·永興兩本宮衣襨·香燭親傳入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨尹用求,假注書缺,別兼春秋金永哲·趙昌夏·李命宰·吳益泳·尹相萬,待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出□□□門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。仍由□□門·□□門,進詣摛文院,入幕次後,下敎,命承·史入侍,上西向立。通禮跪啓請跪,上跪,閣臣對擧衣襨·香燭以進,上以次親受,以授禮曹參判金綺秀,監封奉授于京畿假都事金弘信,檢書官金哲鉉·趙長夏,以次奉安于彩轝。閣臣洪淳馨,仍陪奉出,仍奏曰,臣以香燭陪詣事,出東門矣,上詣祗送位,行禮訖。上入小次,通禮跪啓請出次,上出次。通禮跪啓請乘輿,由□□門·□□門入□□門。承旨請出標信解嚴。上還內,諸臣以次退出。
丙子三月二十二日午時,上御麟趾堂。日次儒生殿講比較入侍時,行都承旨趙寅熙,行左承旨洪遠植,行右承〈旨〉李珪永,左副承旨金永穆,右副承旨金性均,同副承旨尹用求,假注書缺,別兼春秋金永哲·趙昌夏·李命宰·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始,檢校直閣李喬翼·閔泳穆·尹用求,直閣金興均,待敎洪淳馨,以次侍立。上具翼善冠·衮龍袍陞座,考官曺錫輿·趙慶鎬·李淳翼,參考官李冕榮·金奭鎭·趙龍鎬·李命宰,以次就位。上命講,比較儒生等,以次比較。上入小次,傳曰,日次比較,明日待令。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。大妃殿,宗親·儀賓·內閣·政院·玉堂·百官單子問安。答曰,知道。世子宮,宗親·儀賓·內閣·政院·玉堂·春·桂坊·百官口傳問安。答曰,知道。
政院啓曰,明日常參·經筵,取稟。傳曰,停。
又啓曰,吏曹郞廳來言,政事當日爲之事,命下矣。兼判書閔奎鎬,參判成彝鎬,參議李冕榮,俱以病不來,不得開政云,竝卽牌招,何如?傳曰,允。
傳曰,黃海監司有闕之代,漢城判尹李根弼除授。
傳曰,臺諫竝許遞,前望單子入之。
傳曰,在外摠管許遞,前望單子入之。
摠管前望單子入之,副摠管鄭泰好·申橚·梁柱召落點。
傳曰,新恩謝恩,當親受矣。該房知悉。
政院啓曰,假注書車驥衡有身病,勢難察任,今姑改差,何如?傳曰,允。
傳曰,比較儒生,明日待令。
傳曰,再明日出宮門路,以崇陽門爲之。
車驥衡改差,代以李羲鳳爲假注書。
李羲鳳有頉,代以金成龍爲假注書。
玉堂前望單子入之,副校理金永哲,修撰金德均落點。
吏曹啓曰,贈諡孝毅公李奎徹延諡,定行於今月二十四日本第云矣。敢啓。傳曰,知道。
吏曹啓曰,登科前已受司果者陞六事,載在法典矣。文科新及第李敎榮,以童蒙敎官,已受司果錄,依法典陞六,何如?傳曰,允。
吏曹啓曰,今此式年文科第二人·第三人,當付七品職,而時無見窠,生·進直長中二人仕日最多者,依例六品職遷轉後,推移付職,何如?傳曰,允。
吏曹,黃海監司單李根弼除授事,承傳。
有政。吏批,兼判書閔奎鎬,參判成彝鎬竝牌招不進,參議李冕榮進,承旨缺。以趙瑢熙爲工曹佐郞,白奎燮爲監察,李純應爲新昌縣監。再政。傳曰,見窠皆令差出。以尹滋承爲判尹,鄭鍾學爲敦寧都正,鄭元和爲掌樂主簿,李輔仁爲典設別提,趙秉甲爲濟用主簿,趙寬在爲掌苑別提。三政。典籍單金元均,文科甲科第一人,引儀單南秉樞,武科甲科第一人,宗府直長單朴宗鉉,文科甲科第二人,司圃直長單高必相,文科甲科第三人。
兵批,判書以下缺。以崔秉春爲草芝僉使,金呂弘爲伐登僉使,宋聖敏爲鼎足別將,同知單崔泰錫,守判府事南廷順,依定式減下,副司正李贊熙·趙鵬顯,兼黃海道兵馬水軍節度使單李根弼。
都摠府啓曰,今日入直內三廳〈武兼〉禁軍及軍兵等當爲中日習射技放,而大妃殿誕日相値,不得設行之意,敢啓。傳曰,知道。
訓鍊都監啓曰,本局從事官趙龍鎬,身病猝重,勢難察任,改差,何如?傳曰,允。
吏曹啓目粘連,觀此弘文館修撰趙鍾弼上疏,則以爲,臣與左承旨臣洪遠植,有娚妹之嫌。而其所帶春秋館修撰官,與臣所兼記事官。揆以典式,下位當遞,亟令選部,遞臣兼銜亦爲白有臥乎所,相避之法,在下當遞,弘文館修撰趙鍾弼所兼記事官之銜,今姑減下,何如?啓,依允。
丙子三月二十三日巳時,上御麟趾堂。日次儒生殿講比較入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始·趙慶鎬,檢校直閣李喬翼·閔泳穆·金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨以次侍立。上具翼善冠·衮龍袍,陞座,考官曺錫輿·趙慶鎬·李淳翼,參考官李冕榮·金奭鎭·趙龍鎬·李命宰,以次就位。上曰,開講,可也。比較儒生以次進講訖,傳曰,日次比較儒生,明日待令。寅熙曰,今日開講時,試官李淳翼,趁不待令,事甚未安。推考,何如?上曰,依爲之。出擧條上仍降座,命史官就座。又命退,試官諸臣以次退出。
上在景福宮。停常參·經筵。
政院啓曰,明日,殿座相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卽者,兵曹郞廳來言,明日親臨試射時,別侍衛不可不備,而行判書李載元先詣迎接信地,不得擧行云,何以爲之?敢稟。傳曰,次堂擧行。
弘文館啓曰,新除授修撰金德均,卽爲牌招察任,何如?傳曰,允。
傳曰,日次儒生比較,以製代講。
張致良有頉,代以車驥衡爲假注書。
吏曹啓曰,贈諡孝靖公成原默延諡,定行於今月二十五日本第云矣。敢啓。傳曰,知道。
軍器寺啓曰,財力自來不敷,而見今儲用罄竭,支放與公下,萬無排比之道。在前如此之時,就惠廳甲冑價儲留中取用矣。依已例,別方物甲冑價中,限七部移來補用之地,何如?傳曰,允。
議政府啓曰,卽見左右捕廳啓目中判付,有令廟堂稟處之命矣。李觀日之爲此火賊中緊犯,卽出諸漢之吐實無餘者也。誦妖呪而其術專在眩惑,包禍心而其計敢售悖亂,情節皆服,斷案旣成。今無足更爲鞫覈,亦不可晷刻容貸。罪人李觀日,出付軍門,大會軍民,不待時梟首警衆。全一同,甘聽慫慂,往來隨從,雖曰愚氓,有難全恕。令秋曹嚴刑三次,遠惡島限己身定配,勿揀赦前事,分付,何如?傳曰,允。
兵曹啓曰,明日西北別付料軍官,內三廳親臨試射時,入直禁軍等,別將當爲率領侍衛。而禁軍別將白樂貞,先入信地,不得擧行,以一番兼司僕將成定鎬,使之兼別將擧行,何如?傳曰,允。
戶曹啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
戶曹啓曰,慶熙宮泥洞築臺,追慕洞碑閣·戲竹軒,依定式,發遣本曹郞廳奉審,則姑無頉處之意,敢啓。傳曰,知道。
戶曹啓曰,臣致庠與正郞臣徐雲輔,進詣昌德宮·昌慶宮差備內,啓下手本中有頉處,眼同看審後,各殿堂以下諸處如干有頉處,從便修改之意,敢啓。傳曰,知道。
御營廳啓曰,罪人李觀日,當爲梟首,而今已夜深,勿行死刑,載在法典矣。誓戒前一日,不必以齋戒,有所拘礙,待明朝擧行之意,敢啓。傳曰,知道。
政院啓曰,俄因御營廳言送,罪人李觀日梟首次,啓請昭義門開門矣。卽見該營草記,則以夜深勿行死刑,待明朝擧行云。城門開閉,何等重大,而輕先言送,事極疎忽。當該大將,所當請推,而係是輔國,何以爲之?敢稟。傳曰,推考。
三軍府啓曰,卽接御營廳所報,則謹依啓下傳旨,罪人李觀日梟首次,今三月二十四日,大將臣申櫶,率諸將官·將校·軍兵,出去蔓川坪云矣。敢啓。傳曰,知道。
義禁府啓曰,密陽前府使李敬稙,以稅納愆滯罪,方在待待命拿囚中,而卽接戶奴呈狀,則其上典,因病身死云矣。李敬稙旣己身故,罪名勿論,何如?傳曰,允。
丙子三月二十四日午時,上御麟趾堂。日次儒生比較親臨科次入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋金永哲·趙昌夏·李命宰·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始·趙慶鎬,檢校直閣李喬翼·閔泳穆·金永壽·李鎬翼·姜·尹用求·金永哲,直閣金興均,待敎洪淳馨,以次侍立。上具翼善冠·衮龍袍,陞座,考官曺錫輿·趙慶鎬·李淳翼,參考官李冕榮·金奭鎭·趙龍鎬,以次就位。上曰,開講,可也。比較儒生,以次應講訖,上命書傳敎曰,日次儒生比較。以製代講,仍命以雲近蓬萊常五色爲題,收券訖。上仍命科次,命書傳敎曰,日次儒生殿講比較律詩居首三中一幼學丁弘燮,直赴殿試,之次三中幼學申箕善等五人,竝直赴會試,之次通生員李敬夏等十九人,竝給二分,之次略生員金蘭秀等八人,竝給一分,之次略幼學鄭寅學等九人,各奎章全韻一件賜給,之次粗幼學尹始榮等五人,彦例施賞。又傳曰,入格儒生,明日待令。仍命史官就座。又命退,試官諸臣,以次退出。
上在景福宮。停常參·經筵。
藥房提調金炳㴤,副提調金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日,賓廳日次,而殿座相値,不得來會云矣。敢啓。傳曰,知道。
傳曰,入格儒生入侍。
傳曰,侍衛軍兵與迎接各營軍兵,令各其營別饒次分給。
傳曰,出宮門路,以思政門爲之。
兵曹啓曰,謹依下敎,侍衛與迎接軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛與迎接軍兵等處,別饒次分給之意,敢啓。傳曰,知道。
禁衛營啓曰,謹依下敎,侍衛與迎接軍兵等處,別饒次分給之意,敢啓。傳曰,知道。
摠戎廳啓曰,謹依下敎,侍衛與迎接軍兵等處,別饒次分給之意,敢啓。傳曰,知道。
傳曰,還宮門路,以萬始門爲之。
傳曰,未畢試射,明日兵判,試取於北營。
政院啓曰,直赴李重七放榜日,忠文公李頤命祠板,遣承旨致祭事,命下矣。何承旨進去乎?敢稟。傳曰,右承旨進去。
又啓曰,直赴趙同熙放榜日,忠翼公趙泰采祠板,遣承旨致祭,故相臣趙斗淳祠板,一體致祭事,命下矣。何承旨進去乎?敢稟。傳曰,左承旨進去。
又啓曰,直赴金宗漢放榜日,文忠公金尙容祠板,遣承旨致祭事,命下矣。何承旨進去乎?敢稟。傳曰,左承旨進去。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
禮曹啓曰,各陵·園所今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
禮曹啓曰,傳曰,今日北苑望拜,風泉之思,江漢之感,予所愾歎,有倍常年。嗚呼,丙子之事,尙忍言哉?其時忠臣烈士,有抗義斥和者,有殉身成仁者,有失志自靖者,卓卓然永有辭於天下萬世,人紀由是扶植,國脈賴以維持,是皆諸臣之功也。每値舊甲之重回,列聖朝曠感崇奬之盛德至意,予可不仰體而紹述乎?諸臣祠板院宇之酹侑,嗣孫之錄用,謹依純廟朝丙子恩典擧行事,命下矣。謹稽謄錄,則純廟朝丙子,因備邊司草記,殉節及斥和諸臣,依英廟丙子致侑之例,擧行事,蒙允。而南漢顯節祠,江都忠烈祠,文正公尹煌,文貞公李敬輿,文忠公申翊聖,文貞公金慶餘,贈參議洪宇定,忠景公兪伯曾,忠正公李楘,忠敬公尹文擧,忠壯公李義培,貞武公崔震立,忠景公金壽翼,贈同副承旨金秀南,忠烈公洪命耉,忠壯公崔孝一,忠貞公鄭雷卿,完豐府院君李曙,文忠公曺漢英,忠愍公林慶業,文忠公兪棨,忠貞公申恦,忠愍公金弘翼,贈參判池汝海,綾原大君俌,贈參議李慶善,忠壯公閔栐,贈副提學蔡聖龜,贈副提學李尙馨,忠壯公洪處厚,贈贊成宋國澤,忠簡公兪榥,贈副提學李尙載,忠壯公許完,故左尹洪瑑,贈左承旨許賚,故都正李紹胤,忠肅公趙廷翼,景憲公蔡以恒,或於祠板,或於其墓,俱爲祗受,廣州雙嶺險川戰亡處,亦爲致侑矣。今亦依此擧行乎?敢稟。傳曰,依此擧行。
刑曹啓曰,罪人全一同,全羅道康津縣薪智島,限己身定配所,勿揀赦前,而嚴刑準三次後,押送配所之意,敢啓。傳曰,知道。
行知事申櫶疏曰,伏以,罪人李觀日,出付臣營梟警事,昨夜伏奉傳旨。而時値昏夜,勿行死刑,自有法典,故以待明朝擧行之意,有所草記矣。今伏見政院啓辭,以自臣營言送,啓請昭義門開門,旣請開門,又呈草記,事涉輕先,論臣問備。臣於是,滿心惶恐,査究本事,則臣營校之晝仕入直者,以更鼓纔下,城門已閉,不可擧行,若留門鑰,可以出入便當之由,言之於院中,至有啓請之擧。城門開閉,何等綦重?而不能檢飭營校,致此詿誤,臣之昏謬曚昧,此猶已極,何敢以已勘薄警,爲蔽辜自恕之計哉?惶蹙轉深,忙陳短章。伏乞聖慈,俯垂鑑諒,亟降威罰,治臣瘝職之罪焉。臣無任云云。答曰,省疏具悉。旣問備矣,何必爲引?卿其勿辭行公。
副修撰金興均疏曰云云。省疏具悉。所請依施。
丙子三月二十五日巳時,上御麟趾堂。入格儒生入侍時,同副承旨朴容大,記事官鄭元夏·吳益泳·尹相萬,以次進伏,儒生等以次序立階下訖。上曰,史官分左右。容大奏曰,儒生等使之陞殿,奏職姓名乎?上曰,唯。儒生等以次進前奏職名訖,容大奏曰,儒生等使之頒賞乎?上曰,可也。儒生等跪受賞訖,引儀唱四拜禮,儒生等行禮趨出。上命史官就座。又命退,承·史諸臣,以次退出。
丙子三月二十五日酉時,上御德善堂。召對入侍時,參贊官李珪永,檢校直閣金永壽,侍讀官趙臣熙,檢討官金允植,假注書車驥衡,記事官尹相萬,各持通鑑第七卷,以次進伏訖。上曰,史官分左右,仍開卷。臣熙讀自五年操欲自攻備,上故至於敗,仍釋文義。永壽曰,是時關公,可謂進退不得矣。操雖厚加禮遇,安有受制久留之意乎?刺殺顔良,但爲脫身歸劉之計,蓋出不得已者。而旣酬曹操禮待,故拜書告辭,封還賞賜,則關公之節義炳朗,去就明正,於是尤著矣。以若曹操之奸雄,亦深感大義而勿追,義之於人,最其大節,而感化人心,有如是矣。上曰,曹操之勿追,果深知關公之大義者明矣。仍奏曰,日前以曹操之姓下詢矣。退而更考,則陳壽三國志有曰,曹操,曹參之後,至曹驣,爲桓帝時中常侍,無嗣,以嵩養子,莫尋其生出本末。註曰嵩爲夏侯惇之叔父,而嵩生操,則操爲夏侯之子昭然。
丙子三月二十五日午時,上詣隆武堂。行內禁衛及西北別付料試射親臨入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋吳益泳·尹相萬,待敎洪淳馨,以次侍立。時至,通禮跪啓請外辦,上具軍服乘座馬,出大哉門·同和門·修政門·永和門·崇陽門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。兵曹參判跪請駐驆,宣傳官啓稟放信砲三聲,旗幟三行,分立。又跪稟鳴金二下,大吹打,出維和門·興禮門·用成門·維亨門·神武門。兵曹參判跪啓稟駐驆,宣傳官跪稟鳴金三下,吹打止。又跪稟迎接營放信砲,吹天鵝聲,各營一體吶喊,共三次止金。又跪稟鳴金二下,大吹打,上至將臺近處,宣傳官跪稟鳴金三下,吹打止,旗鼓分立左右。通禮跪啓請降馬陞壇,宣傳官跪啓稟禁喧。又跪稟鳴金二下,小吹打,黃門旗手叉捍作門,小選,宣傳官跪稟鳴金三下,吹打止。兵判以下,行參現禮,宣傳官·別軍職,以次參現,各班叩頭訖。上命摠戎使趙羲復,都監中軍李敏庠參現時按天事,宣傳官金東奭不善擧行事,竝記過。宣傳官,以兵判及都統使,監試次,仍留壇上之意,入稟。又跪稟兵判·都統使陞壇號令,又跪稟鳴金二下,小吹打。兵判跪稟開門,守子大喝三聲,守子一名進跪,大呼開門,旗手應聲麾旗退,宣傳官跪稟鳴金三下,吹打止。兵判跪稟升旗,宣傳官跪稟升旗號令,各營將臣參現禮訖。各營中軍以下回信地後,宣傳官,以各營大將監試次,仍留壇上之意入稟。承旨稟宰樞執鼓,兵判跪稟聚官軍,宣傳官跪稟聚官軍號令,放信砲三聲,吹嗉囉,蛟龍旗下立招搖,別將立認旗應之,放信砲一聲,別將以下,以單騎來會。宣傳官跪稟鼓一通,又跪稟下馬號令,放信砲一聲,囉一鳴,鳴金一下,皆下馬,囉再鳴,鳴金一下,皆坐息。五方招搖旗從偃,宣傳官跪稟上馬號令,又跪稟鳴金二下,大吹打。別將以下皆上馬,又跪稟鳴金三下,吹打止,蛟龍旗下立,黃初旗一麾,別將以下回本陣。宣傳官跪稟鳴金二下,大吹打,又跪稟鳴金三下,吹打止。宣傳官跪稟下馬號令,兵判跪稟肅靜,宣傳官跪稟肅靜號令,放信砲三聲,立肅靜牌。豎豹尾旗扎住號令,立各番旗摔鈸鳴。兵判跪稟開營門,宣傳官跪稟開營門行號令,又跪稟上馬號令,又跪稟放信砲一聲,中營旗幟三行擺列。宣傳官跪稟鶴陣號令,成鶴陣後,止金。宣傳官跪稟追擊號令,時作進退,放砲,使刀追擊訖,中營以下五馬隊,各回信地後,宣傳官跪啓稟鳴金三下,吹打止。兵判跪稟落旗,宣傳官跪稟落旗號令,上入幕次。小頃,上出次。上曰,試射開場。兵判進前奏曰,內禁衛先爲試射,而以柳葉箭先爲試之乎?上曰,唯。兵判曰,在前有十巡分等施賞之例,有一巡分等施賞之例,今番則何以爲之乎?上曰,一巡爲之也。傳曰,未畢試,令兵判明日試取於北營。通禮跪啓請降壇乘馬,上降壇乘馬。宣傳官跪稟鳴金二下,大吹打,旗幟三行,由神武門·維亨門·用成門·興禮門·維和門·崇陽門,兵判請放仗,承旨請出標信解嚴。上還內,諸臣以此退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
備忘記,江華留守李喬翼下直,長弓一張,長箭一部賜給。
政院啓曰,大司憲·執義·掌令·持平未差,監察茶時之意,敢啓。傳曰,知道。
又啓曰,明日權停禮,放榜相値,視事頉稟之意,敢啓。傳曰,知道。
政院啓曰,卽者,檢閱尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱吳益泳,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳曰,允。
注書趙忠熙病,代以車驥衡爲假注書。
政院啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,竝卽牌招,推移入直,何如?傳曰,允。
又啓曰,密符親納,例也。而前江華留守趙秉式,謂有身病,使其褊裨替納,事甚未安。推考,何如?傳曰,允。
又啓曰,行都承旨趙寅熙,行左承旨洪遠植,行右承旨朴齊寬,左副承旨金永穆,不爲仕進,同副承旨尹用求式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,來四月初四日行宗廟夏享大祭親祭時,祭文當爲製進,藝文提學徐承輔,待明朝牌招,使之製進,何如?傳曰,允。
又啓曰,卽見泰安防禦使趙儀顯異樣船過去狀啓,則職銜道號,不當書而書之,且有違格,事甚疎忽,極涉未安。原狀啓所當還下送,而係是邊情,雖不得不捧入,不可無警,從重推考,何如?傳曰,允。
傳曰,文武科直赴人,竝明日一體放榜。
以左副承旨金永穆牌不進罷職傳旨,傳曰,只推。
兵曹啓曰,今月二十二日武科放榜後,北兵營馬兵李虎燮,來到臣曹,謂以入格之人,未受花牌云。故詳考榜目,則參榜果爲的實,而竟未受牌矣。頒牌之際,數多紛雜,以致換面冒受,使當者失牌,臣不能照察之失,不勝惶恐。而在前如此失牌之人,有追書安寶,卽爲頒給,已失之紅牌,令左右捕廳,期於捉得,何如?傳曰,允。
議政府啓曰,卽見廣州留守尹滋悳狀啓,則本營武士都試及火砲科,當爲設行,而曠日赴試,農務相妨,竝待秋合設事,請令廟堂稟旨分付矣。農務方殷,事勢誠然,依狀請施行之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
禁衛營啓曰,御營廳字內月覲門東邊宮墻二間半頹圮處,今已畢築之意,敢啓。傳曰,知道。
黃海監司李根弼疏曰云云。答曰,省疏具悉。卿其勿辭,往欽哉。
敦寧都正鄭鍾學疏曰云云。省疏具悉。所請依施。
檢閱尹相萬疏曰,伏以臣,以顓騃蔑學,策名于朝,猥玷淸選,簪筆周旋,惶恐交竝,何敢言私?而臣母所患貞疾,近因晨夕之異候,症形越添,委頓澌綴,家僮踵至,促臣歸視。臣雖迷劣,豈不知冒瀆之爲甚懼,而方寸焦灼,實無以按住矣。玆敢忙陳短章,徑出禁扃。伏乞聖明,俯賜鑑諒,亟治臣擅難之罪,以肅朝綱焉。臣無任云云。省疏具悉。爾其勿辭救護。
丙子三月二十六日三更,上詣勤政殿月臺。宗廟夏享大祭誓戒親受入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨金性均,同副承旨朴容大,假注書缺,別兼春秋金永哲·趙昌夏·李命宰·吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始·趙慶鎬,檢校直閣李喬翼·閔泳穆·金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金炳㴤,副提調金永穆進前奏曰,侵早勞動,聖體,若何?上曰,一樣矣。左右通禮前導詣月臺,通禮跪啓請降輿,上降輿。通禮跪啓請執圭,承旨跪進珪,通禮導上詣版位南向立。承旨奏曰,祭官當行禮,而其中有從陞之人,使之行禮乎,上可之。贊禮唱四拜,諸祭官及宗親文武百官,皆行四拜禮訖。吏曹判書閔奎鎬讀誓文,刑曹判書李升洙聽誓文訖,贊禮唱四拜,諸祭官及宗親文武百官,皆行四拜禮訖。通禮跪啓請禮畢,又啓請釋圭,上釋圭,承旨跪受圭。通禮跪啓請乘輿,大臣進前問候訖,上乘輿。左右通禮前導,入思政門近內。承旨請出標信解嚴,諸臣以次退出。
上在景福宮。停常參·經筵。
備忘記,開城留守洪承億下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,來初一日,輪臺日次矣。敢稟。傳曰,當次人受點,後日次待令。
傳曰,再明日次對,進定於明日。
以別兼春秋金永哲·沈相萬·李鎬喆·趙昌夏·李命宰·金羽均,檢閱吳益泳牌不進罷職傳旨,傳曰,只推。
注書鄭元夏病,代以洪淳謨爲假注書。
政院啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,檢閱吳益泳,旣有只推之命,竝卽牌招,推移入直,何如?傳曰,允。
政院啓曰,臣遠植,今日文忠公金尙容祠板致祭進去,下直之意,敢啓。傳曰,知道。
又啓曰,臣齊寬,今日忠文公李頤命祠板致祭進去,下直之意,敢啓。傳曰,知道。
又啓曰,行都承旨趙寅熙式暇,行左承旨洪遠植,行右承旨朴齊寬,左副承旨金永穆致祭進,同副承旨尹用求內閣進,院中只有臣一人,伴直無人,同副承旨,卽爲牌招,何如?傳曰,允。
又啓曰,同副承旨尹用求牌不進,伴直無人,左副承旨金永穆,所當牌招,而拘於廳規,不得請牌,何以爲之?敢稟。傳曰,牌招。
又啓曰,密符親納,例也。而前開城留守韓敦源,謂有身病,使其褊裨替納,事甚未安。推考,何如?傳曰,允。
以同副承旨尹用求牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·李命宰·金羽均,檢閱吳益泳牌不進罷職傳旨,傳曰,只推。
禮曹啓曰,傳曰,文武科直赴人,明日,竝一體放榜事,命下矣。直赴殿試人日次儒生殿講入格幼學丁弘燮,就殿試,榜目末端,付標添書以入之意,敢啓。傳曰,知道。
禮曹啓曰,卽接前兵使李儒增單子,則以爲,族孫敦常,嫡妾俱無子,以其同姓二十六寸兄敦厚第三子萬憲,欲爲繼後,兩家諸族,相議完定,而敦厚夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李儒增單辭旣如此,李敦厚第三子萬憲,立爲李敦常之後,何如?傳曰,允。
兵曹啓曰,西北別付料軍官,內三廳未畢試繼試時,駕前別抄扈衛軍官,一體試取,入格人,竝爲別單書入之意,敢啓。傳曰,知道。
訓鍊都監·禁衛營·御營廳啓曰,月覲門東邊宮墻二間半頹圮處,今已畢築之意,敢啓。傳曰,知道。
御營廳啓曰,本廳千摠鄭濟昊,身病甚重,勢難察任,改差,何如?傳曰,允。
御營廳啓曰,本廳中軍趙羲豐,身病甚重,勢難察任,改差,何如?傳曰,允。
進賀兼謝恩使行中譯官,以正副使意,啓曰,彼中公幹,專任堂上譯官,而吳慶錫身病猝重,萬無遠役之望,故其代以堂上譯官韓文圭,帶去之意,敢啓。傳曰,允。
忠淸監司趙秉式疏曰云云。答曰,省疏具悉。卿其勿辭,往欽哉。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令·持平未差,監察茶時之意,敢啓。傳曰,知道。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,檢校吳益泳,旣有只推之命,竝卽牌招入直,何如?傳曰,允。
傳曰,右承旨許遞,前望單子入之。
承旨前望單子入之,李珪永落點。
政院啓曰,假注書車驥衡·洪淳謨有身病,勢難察任,今姑改差,何如?傳曰,允。
以司謁口傳下敎曰,眞殿西北退薍簾絶落處,移安聽短簾,斯速修改事,分付戶曹。
傳曰,新及第金宗漢,校理除授,新及第李敎榮,修撰除授。
傳曰,新及第朴宗鉉,持平除授。
傳曰,大臣·政府堂上引見。
傳曰,新恩謝恩,當親受矣。該房知悉。
傳曰,召對爲之。
傳曰,發遣吏郞,諸執事淸齋與否,摘奸以來。
傳曰,四殿閣今旣告竣,重建之役撤罷,武衛提調·戶曹判書以下,別單書入。
車驥衡改差,代以閔善鎬爲假注書。
洪淳謨改差,代以趙同熙爲假注書。
閔善鎬有頉,代以李重七爲假注書。
趙同熙有頉,代以尹吉求爲假注書。
李重七有頉,代以金裕成爲假注書。
尹吉求有頉,代以丁弘燮爲假注書。
政院啓曰,明日召對,取稟。傳曰,爲之。
以京畿監司閔台鎬狀啓,薦新黃石秀魚,節候尙早,限內不得封進,惶恐待罪事,傳曰,勿待罪,回諭。
議政府啓曰,本府新差堂上在外外,李明應·趙慶鎬,今日賓對,懸病不進,事甚未安。令政院竝卽牌招,使之進參,何如?傳曰,允。
吏曹,持平單朴宗鉉,校理單金宗漢,修撰單李敎榮,已上除授事,承傳。
都摠府啓曰,副摠管趙羲豐,以御營中軍,諸將官射會監試事,晝仕出去之意,敢啓。傳曰,知道。
戶曹啓曰,時御所內各司看審,則姑無雨漏處之意,敢啓。傳曰,知道。
三軍府啓曰,卽接兵曹所報,則禁軍習陣,本曹連因有故,不得設行云矣。敢啓。傳曰,知道。
兵曹啓曰,來四月初三日,大駕詣宗廟齋宿,初四日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之?敢稟。傳曰,本所善騎隊一哨,訓局馬軍二哨,步軍五哨,都統使率領爲先廂,禁營步軍三哨,兩營騎士各一番,禁將率領爲後廂,禁軍二番,隨駕別抄軍一哨,領付中央陣,摠戎使率訓局馬軍一哨,御營步軍二哨,留陣,餘軍留營,置之。
義禁府啓曰,卽接月令醫員朴弘輔手本,則以爲,時囚罪人金顯澤,素患疝積,又添毒感,目下症形,實爲危急云。罪人病勢如此,則一邊保放,一邊草記,載在法典,金顯澤,姑爲保放之意,敢啓。傳曰,知道。
丙子三月二十八日午時,上御麟趾堂。大臣政府堂上引見入侍時,同副承旨朴容大,假注書洪淳謨,事變假注書金商翼,記注官許綸,記事官尹塡,領議政李最應,右議政金炳國,政府堂上閔奎鎬·閔致庠·梁憲洙·金輔鉉·金尙鉉·金炳始·尹滋承·徐承輔·李熙昇·趙羲復·閔泳穆,校理李秀萬,以次進伏訖。上曰,史官分左右。上曰,大臣進前,最應進前缺。上曰,伊來日氣,似有旱意,爲民事誠切悶然矣。最應曰,數日則雲氣濃濃,快有養雨之占矣。炳國曰,近日旱氣,非不悶然,農家望雨,亦非不切矣。而見今雨意頗緊,若於今明注下,則其於農功,似不爲太晩矣。上曰,重建役事,幾爲訖役耶?致庠曰,殿堂則今旣竣功,而純熙堂·福安堂行閣間墻與砌石,有未及畢役者,而此亦幾日間可以了畢矣。最應曰,重建之役,幾至告竣,誠爲神速矣。炳國曰,浩大之役,不過幾箇月,而今至告竣,可謂不日成之也。仍奏曰,世子宮睿質,近益岐嶷,下情伏不勝慶祝矣。上曰,日欲行步於庭中矣。炳國曰,向日召對命下之後,上下臣民,承覽朝紙,孰不欽仰萬萬?法講冊子,曾以書傳議定,而法講則姑未有命矣。上曰,果未行之矣。炳國曰,見今春晷旣長,講筵日開,頻接臣隣,討論經史,臣尤不任攢祝矣。上曰,次對爲之。最應曰,卽見京畿監司閔台鎬所報,則本營自來凋殘,弊到劇,而兩路撥站之難以支存,營下軍卒之無所接濟,最爲切急。合有矯捄,就道內各邑儲寘米中限五百石,自明年爲始,特以本色永劃本營,以爲執錢取用之地爲辭矣。畿輔,大去處也。營樣之到底凋弊,莫本道若,牽補之是急,常所憂念矣。第其儲寘米,曾以本色永劃者,而年來該廳之代錢責米,亦由不獲已之政。然今玆道臣陳請,的有其據。就其中限五百石永爲劃付,使之從長措處,何如?上曰,依爲之。出擧條最應曰,卽見京幾監司閔台鎬所報,則道內各邑所在社倉還米,盡分取耗,以補經用事,已有經稟行會。而特爲更復舊規,半分半留,以備不虞爲辭矣。社還之半分半留,卽當初定規。而年前許以盡分,蓋爲錢貨通變後,少補經費而然。而揆諸陰雨之備,傾庤俵散,大爲疎虞。道臣所報,必有深量,分留之節,依舊式施行,分付,何如?上曰,依爲之。出擧條最應曰,卽見平安監司趙成夏狀啓,則備陳灣府還穀移轉難處之狀,仍請還寢事,更令廟堂稟處矣。當初大臣筵奏,事體有重,則此不可據議,而道臣論啓,亦不無斟量而然。依狀請還寢事,行會,何如?上曰,依所奏爲之。最應曰,每於使价往還之時,兩西沿路之例待留馬,卽爲擧行而然者也。近來則此亦不然。西來私卜之橫侵濫執,殆無定數。憑藉操縱,絡續相連,以致繹騷,怨讟載路。揆以法綱,寧有如許駭惡之習乎?此專在於營邑之不能檢束而然。自今以後,更或有似此之弊,道臣·邑倅,這這糾察,照法嚴繩,以爲免抵重究之意,另飭行會,何如?上曰,此弊不可不痛禁,別般嚴飭,可也。出擧條最應曰,向日接見大副官之下往沁都也。聞有不得不入用之費矣。此則以御營廳別寘錢中計數許減事,分付,何如?上曰,依爲之。出擧條最應曰,珍島牧官之當初移屬,亶出於隨時制宜之政。而近聞移屬之後,亦不無窒礙之端云。水虞候之兼銜減下,監牧官依前復設,恐好。故敢此仰達矣。上曰,依爲之。最應曰,行大護軍姜蘭馨·金始淵,竝政府堂上還差,行大護軍韓敦源·沈舜澤,竝政府堂上差下,何如?上曰,依爲之。出榻敎最應曰,故昌寧尉金炳疇,卒逝於上輔國資給定式之前矣。未陞此階之人,追贈上相,亦有近例,故敢此仰達矣。上曰,依爲之。出榻敎最應曰,戶曹參判金益鼎,當爲追榮,而所后家,無可施處云。依近例,移施其本生,何如?上曰,依爲之。出擧條最應曰,玉堂所奏草率,施以從重推考之典,何如?上曰,依爲之。出榻敎容大曰,諸宰奏事。奎鎬曰,無所奏矣。容大曰,玉堂所懷奏之。秀萬曰,屢月仰講召對,旋又停閣,因非終始典學之意也。伏望頻接臣隣,討論經史焉。上曰,所陳當留念矣。出擧條容大曰,事變假注書金商翼,出入之際,做錯非細,有乖筵體,事甚未安。推考,何如?上曰,依爲之。出擧條上命大臣就座,又命史官就座。仍命大臣先退,又命退,承·史諸臣,以次退出。
丙子三月二十八日未時,上御麟趾堂。文武科謝恩親受入侍時,都承旨趙寅熙,左承旨洪遠植,假注書車驥衡·洪淳謨,記注官許綸,記事官尹塡,以次進伏,文武科新恩,以次分東西序立階下訖。上曰,史官分左右。寅燮曰,文武放榜人及率榜人,使之一體行禮乎?上可之。寅燮曰,登筵承·史·閣臣中,有率榜人使之下去,一體行禮乎?上曰,唯。引儀唱鞠躬四拜興平身,文武放榜人及率榜人,行四拜禮訖。寅燮曰,文武放榜人等,使之宣醞乎?上曰,可之。寅燮曰,宣醞已畢,文武放榜人,使之陞軒奏職姓名乎?上可之。文武新恩,以次奏職姓名訖。寅燮曰,武科則甲科一人,使之陞軒奏職姓名乎?上可之。武科甲科一人進前,奏職〈姓〉名,退立階下訖。寅燮曰,文科放榜人,使之出送乎?上可之。仍命史官就座,又命退,諸臣以次退出。
丙子三月二十八日申時,上御德善堂。召對入侍時,參贊官尹用求,侍讀官趙臣熙,檢討官金德均,待敎洪淳馨,假注書洪淳謨,兼春秋許綸·尹塡,各持通鑑第七卷,以次進伏訖。上曰,史官分左右。以下缺
上在景福宮。停常參·經筵。
藥房副提調金永穆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日·再明日·三明日,宗廟夏享大祭親祭齋戒相値,視事頉稟之意,敢啓。傳曰,知道。
又啓曰,臣用求,今日宗廟夏享大祭親祭肄儀進去,下直之意,敢啓。傳曰,知道。
傳曰,傳香承旨,馳詣宗廟·景慕宮,奉審摘奸,仍詣受香諸處,奉審摘奸以來。
以別兼春秋金永哲·沈相萬·李鎬喆·趙昌夏·李命宰·金羽均牌不進罷職傳旨,傳曰,只推。
傳曰,禮房換房。
金裕成有頉,代以李晩鉉爲假注書。
丁弘燮有頉,代以朴魯參爲假注書。
李晩鉉有頉,代以李晙淵爲假注書。
朴魯參有頉,代以高必相爲假注書。
政院啓曰,明日召對,取稟。傳曰,爲之。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
春秋館啓〈曰〉,宗廟夏享大祭親祭敎是時,上番檢閱吳益泳,以第十四室大祝矣。今日肄儀時,晝仕出去之意,敢啓。傳曰,知道。
弘文館啓曰,上番副校理臣趙臣熙,以宗廟夏享大祭祭官,今日肄儀時,晝仕出去之意,敢啓。傳曰,知道。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
兵曹啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
御營廳啓曰,本營中軍趙羲豐,身病甚重,勢難察任,改差,何如?傳曰,允。
宣惠廳啓曰,三月令宗廟薦新蕨菜,今年則節序差晩,始爲萌芽,尙未採得,不得封進矣。莫重薦新,致此過限,臣則惶恐待罪。而在前如此之時,每有退限之例,待稍長,卽爲封進之意,分付禮曹,何如?傳曰,勿待罪。
義禁府啓曰,慶尙監司朴齊寅狀啓內,前正言蔡東寔罪狀,令攸司稟處事,啓下矣。蔡東寔,下去慶尙道豐基地云,依例發遣府羅將,拿來,何如?傳曰,待待命拿囚。
忠淸監司沈舜澤狀啓,任山林處敦諭一度,卽爲齎奉,馳往傳諭,則任山林憲晦附奏內以爲,臣宿病之劇,今春忒甚,不離床笫,待盡晷刻。忽此夢寐之外,恩諭乃降,守土之臣,臨宣蓬蓽,辭意諄懇,有若慈父之詔迷子,至以情志豈有所未孚?誠禮或有所未盡爲敎。臣伏讀感惕,不知死所。噫,〈臣〉苟有一分贊經幄輔銅闈之才,又無愛君彝性,臣亦有之,何於不思報效,徒事矯飭哉?臣卽無才,病亦㱡㱡,長程强策,其勢末由。臣只自撫躬悼歎,席藁竢罪而已事,入啓。踏啓享。
三月二十九日□時,上御德善堂。召對入侍時,參贊官李珪永,侍讀官趙臣熙,檢討官金允植,檢校直閣金永壽,假注書車驥衡,記事官吳益泳·尹相萬,各持通鑑第七卷,以次進伏訖。上曰,史官分左右。以下缺,日記廳堂上金炳秀。郞廳朴永斗李命九。
上在景福宮。停常參·經筵。
政院啓曰,來初五日,朝參日次矣。敢稟。傳曰,停。
又啓曰,翰林召試被選當次人李載完薦狀公事,啓下矣。令該曹口傳單付,牌招入直,何如?傳曰,允。
傳曰,政官牌招開政。
傳曰,工曹判書有闕之代,行護軍徐有畬除授。
傳曰,呈告知經筵許遞,今日政差出。
傳曰,藥院提調許遞,今日政差出。
政院啓曰,卽者,宗廟署官員來言,再明日夏享大祭親祭時,提調一員,當爲進參,而都提調金炳學,有身病,提調鄭基世在外,不得進參云,何以爲之?敢稟。傳曰,提調許遞,今日政差出。
李晙淵有頉,代以車驥衡爲假注書,高必相有頉,代以洪淳謨爲假注書。
春坊前望單子入之,文學鄭寅性,添書落點。
政院啓曰,今日齋宿,承旨當爲備員,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
以吏曹參議李冕榮牌不進罷職傳旨,傳曰,只推。
以四殿堂重建時,武衛提調·戶曹判書以下別單,傳曰,提調行大護軍金輔鉉,戶曹判書閔致庠,從事官兵曹正郞李憲稙,竝加資,戶曹正郞徐雲輔,守令待窠,首先擬入。交泰殿上樑文製述官領府事李裕元,內下大豹皮一令賜給,書寫官行上護軍金炳㴤,懸板書寫官左參贊李㘾,各內下虎皮一令賜給,讀上樑文官副司果黃益秀,兒馬一疋賜給,司香官典籍嚴錫瓘,禮曹佐郞吳斗暎,執事長陵令朴慶壽,工曹正郞金永謨,各上弦弓一張賜給。慈慶殿上樑文製述官領敦寧金炳學,內下大豹皮一令賜給,書寫官行上護軍金世均,懸板書寫官咸鏡監司李會正,各內下虎皮一令賜給,讀上樑文官副修撰金允植,兒馬一疋賜給,司香官直講張仁澤,前直講車琪厚,執事司饔主簿丁大肇,各上弦弓一張賜給。紫薇堂上樑文製述官行判府事朴珪壽,內下大豹皮一令賜給,書寫官行大護軍李源命,懸板書寫官黃海監司李根弼,各內下虎皮一令賜給,讀上樑文官行副護軍李冑榮,兒馬一疋賜給,司香官刑曹佐郞崔應珏,典籍金敬義,執事刑曹正郞申興均,靑陽縣監李淵翼,各上弦弓一張賜給。麟趾堂上樑文製述官行判府事洪淳穆,內下大豹皮一令賜給,書寫官行上護軍鄭基世,懸板書寫官行大護軍趙龜夏,各內下虎皮一令賜給,讀上樑文官行副護軍申泰觀,兒馬一疋賜給,司香官禮曹正郞吳仁泰,兵曹正郞姜永壽,執事漢城判官任奎鎬,金化縣監鄭匡淵,各上弦弓一張賜給。別看役南陽府使姜潤,內下生皮筒箇一部賜給,前同知金載禹,司譯前奉事吳慶然,軍器主簿張泓奎,軍器判官安膺浩,司譯前判官方天鏞,竝守令待窠擬入,前守門將金信默,六品職待窠,首先擬入,其餘看役·牌將·計士·待令捕校·員役·工匠等,竝依判下施賞。傳曰,不待傳旨,今日政賞典下批。
弘文館啓曰,新除授校理金宗漢,修撰李敎榮,竝卽牌招察任,何如?傳曰,允。
奎章閣啓曰,景慕宮望廟樓,今朔奉審無頉,而移安廳奉審,亦爲無頉之意,敢啓。傳曰,知道。
都摠府啓曰,今此宗廟夏享大祭親行時,侍衛·寶劍·守宮,當爲備員,而都摠管鄭歧源,副摠管洪淳大·李敏庠·金益鼎,俱有實病,鄭泰好·梁柱台·任孝準·李世宰在外,無以備員,令政院稟旨變通,仍令該曹口傳差出,待下批,牌招,何如?傳曰,允。許遞,前望單子入之。
摠管前望單子入之,都摠管李容熙·李秉文·尹滋承,副摠管李炳敎·李淳翼·洪鍾軒·朴齊寬·趙文顯落點。
承文院啓曰,進賀兼歲幣使回便帶來咨文中,有各方物移準事矣。以前頭使行奉表伸謝之意,撰出先通咨文,入送北京,而方物移準謝恩,兼付於歲幣之行,何如?傳曰,允。
吏曹啓曰,中學敎授金允植,以其身病,呈狀乞遞,改差,何如?傳曰,允。
吏曹口傳政事,檢閱單李載完。
吏曹啓曰,因平安監司趙成夏移文,授受由上京守令,自臣曹催促,則孟山縣監李秉悌,以其身病,不得下去云。其身病旣如是,則有難强令還任,罷黜,何如?傳曰,允。
傳曰,孟山縣監有闕之代,勿拘常格,各別擇差。
吏曹,工曹判書單徐有畬除授事,承傳。
有政。吏批,兼判書閔奎鎬進,參判成彝鎬,參議李冕榮牌招不進,承旨缺。以林謇洙爲同敦寧,權魯淵爲敦寧都正,韓敦源爲知義禁,徐承輔·尹滋承爲知經筵,吳取善爲弘文提學,徐相鼎爲宗廟提調,趙寧夏爲內醫提調,南廷順爲分內醫提調,金興均爲中學敎授,朴泳敎爲宗府直長,南啓薰爲孟山縣監,大護軍金輔鉉,戶曹判書閔致庠,今加正憲,兵曹正郞李憲稙,今加通政,已上加資事,承傳,別軍職李奎奭,今加嘉義,前縣監金肯淳,今加嘉善,前虞候李世榮,今加通政,出身趙羲倫·金容根,已上今超通政,行護軍林補榮,今加嘉義,武科回榜人,依法典加一資事,故昌寧尉金炳疇,贈領相例兼,上相贈職事,承傳,故學生金用善,贈吏參例兼,故參奉金基建,贈吏議,已上戶曹參判金益鼎本生兩代推榮移施事,承傳。
兵批,判書以下缺。以朴台炯爲楊花渡別將,同知單鞠東烱,全羅右道水軍虞候單李龍淵。
都摠府啓曰,新除授副摠管朴齊寬,時無職名,令該曹口傳付軍職,何如?傳曰,允。
御營廳啓曰,本廳中軍,今當差出,而擬望之人乏少,外任竝擬,何如?傳曰,允。
兵曹啓曰,回榜人之京以別單,外以狀聞後,加一資成給紅牌,自是定式。而忠淸道忠州居嘉善林補榮,居在鄕曲,未諳規例,不由監營,直受花牌次,使其子基定,持紅牌來訴臣曹。故考諸榜目,則今年回榜,果爲的實矣。揆以法例,事當還下送,自本道狀聞後擧行。而老人之事,有不可以遲待,似此之人,成給花牌,多有已例,今亦依例成給,何如?傳曰,允。
兵曹啓曰,今審式年武科放榜後,仁川防營別武士金東源,來到臣曹,謂以入格之人,未受花牌云。故詳考榜目,則參榜果爲的實,而竟未受牌矣。頒牌之際,以致換面冒受,使當者失牌,臣不能照察之失,不勝惶恐。而在前似此失牌之人,有追書安寶頒給之例,別武士金東源,紅牌追書安寶,卽爲頒給,已失之紅牌,令左右捕廳,別般譏詗,期於捉得之意,分付,何如?傳曰,允。
丙子四月初一日申時,上御含元殿。召對入侍時,參贊官金永穆,侍讀官趙臣熙,檢討官金允植,待敎洪淳馨,記注官趙忠熙,記事官吳益泳·尹相萬,各持通鑑第七卷,以次進伏訖。上曰,史官分左右。以下缺
上在景福宮。停常參·經筵。
自開東至申時,灑雨下雨,測雨器水深一寸一分。
傳曰,發遣吏郞,諸執事淸齋與否,摘奸以來。
傳曰,有實故摠管許遞,前望單子入之。
政院啓曰,凡步軍單,本無踏印之例,而禁營軍單,有所踏印,致勤下詢,奏御文字,何等審愼,而如是疎忽,極涉未安。原單子使之改修正以入,而臣之矇然捧入,不勝惶悚。該將臣不可無警,推考,何如?傳曰,從重推考,爾亦推考。
侍講院啓曰,新除授文學鄭寅性,卽爲牌招察任,何如?傳曰,允。
吏曹口傳政事,以金永哲爲兵曹正郞。
兵曹啓曰,今四月初四日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與呈辭在外未肅拜,排擬苟艱,依定式軍門將官代差以入之意,敢啓。傳曰,知道。
御營廳啓曰,本廳中軍,今當差出,而擬望之人乏少,外任竝擬,何如?傳曰,允。
兵曹啓曰,今番西北別付料軍官,內三廳試射時入格人等,謹依別單判下,分等施賞,而筒箇·弓矢·上弦弓·長弓·箭竹,以軍器寺所在者,取來頒給之意,敢啓。傳曰,知道。
上在景福宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
省牲省器還入齋室後,藥房·內閣·政院·玉堂口傳問安。答曰,知道。
祭物看品還入齋室後,藥房·內閣·政院·玉堂口傳問安。答曰,知道。
政院啓曰,大司憲·執義·掌令二員,持平一員未差,朴宗鉉未署經,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,司僕寺內乘來言,捲簾取稟。傳曰,捲三面。
又啓曰,禮貌官來言,百官稟旨就次。傳曰,知道。
又啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。
又啓曰,大王大妃殿·王大妃殿·大妃殿夕問安,何承旨進去乎?敢稟。傳曰,同副承旨進去。
又啓曰,臣以大王大妃殿·王大妃殿·大妃殿夕問安進去下直之意,敢啓。傳曰,知道。
傳曰,祭物陳設,當親看審矣。該房知悉。
傳曰,當該進排官,事過後拿處。
傳曰,隨駕軍兵與留陣軍兵,令各其營乾犒饋。
政院啓曰,卽者義禁府都事來言,今日動駕時,衛外擊錚人朴道基等九名,移送秋曹云矣,敢啓。傳曰,知道。
又啓曰,夜間閣內諸處,無事之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
摠戎廳啓曰,謹依下敎,本廳留陣將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
丙子四月初三日午時,大駕詣宗廟,夏享大祭親祭擧動入侍時,行都承旨趙寅熙,行左承旨洪遠植,行右承旨朴齊寬,左副承旨金性均,右副承旨金永穆,同副承旨朴容大,假注書缺,別兼春秋金永哲·趙昌夏·李命宰·金羽均·吳益泳·尹相萬·李載完,檢校提學閔奎鎬,檢校直提學金輔鉉·趙寧夏·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理金宗漢,修撰金德均,以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調金炳㴤,副提調金永穆,進前奏曰,侵早勞動,聖體,若何?上曰,一樣矣。仍由崇陽門外,通禮跪啓請降輿陞輦,上降輿陞輦。通禮跪啓請執圭,承旨進圭,上執圭。出維化門·興化門·光化門,通禮跪啓請侍臣上馬,又啓請進發,上進發。由鍾閣前路把子橋,至宗廟大門外,通禮跪啓請降輦陞輿,上降輦乘輿。通禮跪啓請釋圭,上釋圭,承旨跪受圭。上至齋殿門外,通禮跪啓請降輿,上降輿入齋殿。少頃,通禮跪啓請外辦,上改具冕服·玉帶·赤舃以出,步詣至東神門外。通禮跪啓請執圭,承旨跪進圭,上執圭。禮儀使禮曹判書金尙鉉,導上詣望廟位西向立。贊儀唱鞠躬四拜興平身,上行四拜禮。承旨奏曰,侍衛使之西神門外待令乎?上可之。仍詣殿內第一室,奉審如儀訖,禮儀使導上詣省器位眡濯滌,諸執事以次擧羃告潔。禮儀使導上出西神門,通禮跪啓請釋圭,上釋圭,承旨跪受圭。承旨奏曰,步輦使之待令乎?上曰,置之。仍步詣永寧殿東神門外,通禮跪啓請執圭,承旨跪進圭,上執圭,仍詣版位西向立。贊儀唱鞠躬四拜興平身,上行四拜禮訖,仍詣殿內,各室奉審,省器如儀訖。仍出東神門外,通禮跪啓請釋圭,上釋圭,承旨跪受圭。大臣進前問候訖,行兵曹判書李載元,進前奏曰,蹕路何等肅警,挾輦侍衛,何等嚴密,而出宮時擊錚人,攔入衛內,至於駕前至近之地,事未前有,萬萬驚悚。當該挾輦將,令該府拿問處之,何如?上曰,依爲之。考喧都事一體拿處,可也。出擧條寅熙曰,尊所告潔之際,祝史丁大肇·宋在和,做錯非細,揆以擧行,萬萬未安。竝所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍步詣至守僕廳前小次,通禮跪啓請入小次,少頃,通禮跪啓請出次。上改具遠遊冠·絳紗袍以出。通禮跪啓請執圭,承旨跪進圭,上執圭。禮儀使導上詣省牲位南向立,諸大祝各巡一帀,進前奏曰,犧牲巡有肥澤無欠,使之尺量,何如?上可之。尺量如例擧行訖,諸大祝率其牢屬,擧手告充,仍牽出犧牲訖。通禮跪啓請釋圭,上釋圭,承旨跪受圭。上還入齋殿,諸臣以次輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。
二品以上單子問安。答曰,知道。
親祭後,宗親·儀賓·藥房·內閣·政院·玉堂口傳問安。答曰,知道。
二品以上單子問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書沈相薰,有身病,勢難察任,今姑改差,何如?傳曰,允。
又啓曰,左右史不可不備,檢閱吳益泳,卽爲牌招入直,何如?傳曰,允。
傳曰,修信使留待。
沈相薰改差,代以康鴻擧爲假注書。
傳曰,修信使入侍。
政院啓曰,行都承旨趙寅熙,行左承旨洪遠植,行右承旨朴齊寬,左副承旨金性均,不爲仕進,同副承旨朴容大式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨金性均牌不進罷職傳旨,傳曰,只推。
以黃海監司鄭泰好狀啓,三月朔薦新生石脂魚,日氣尙冷,姑未産出,月令已盡,終未得封進。當該差使員豐川府使李鍾緖,依事目罷黜,臣亦惶恐待罪事,傳曰,勿爲待罪事,回諭。
摠戎廳啓曰,本廳屬北漢管城將沈能翼,身病甚重,勢難察任,改差,何如?傳曰,允。
三軍府薦望,以鄭斗源爲會寧府使。
刑曹啓曰,昨日動駕時,全羅道南平居民宋元培,稱以鳴冤,敢於衛內,肆然攔入,事極無嚴,萬萬駭惡。其原情爲先拔去,嚴刑定配,何如?傳曰,允。
義禁府啓曰,黃海監司鄭泰好狀啓內,長淵前府使李建儀,不可以已遞,置之勿問,令攸司照法勘處事,啓下矣。李建儀待待命拿囚之意,敢啓。傳曰,知道。
吏曹啓目,粘連觀此藝文館檢閱李載完上疏,則以爲,臣叔父領議政臣最應,見叨本館領事之任。臣於是,在法當遞,亟行鐫免,以存公格亦爲白有臥乎所,史官所帶春秋,不得減下,本職遞改,乃是規例,李載完所帶檢閱之任改差,何如?啓,依允。
檢閱李載完疏曰,伏以臣,猥膺名掄,祗肅恩命,而第臣叔父領議政臣最應,見叨本館領事之任。臣於是,在法當遞,而間因公役,未敢言私,今始仰籲。伏乞聖明,俯垂鑑諒,亟行鐫免,以存公格,以安私分焉,臣無任云云。省疏具悉。疏辭下該曹稟處。
敦寧都正權魯淵疏曰云云。省疏具悉。所請依施。
丙子四月初四日子時,上詣宗廟,夏享大祭親祭時,行都承旨趙寅熙,行左承旨洪遠植,行右承旨朴齊寬,左副承旨金性均,右副承旨金永穆,同副承旨朴容大,假注書缺,別兼春秋金永哲·趙昌夏·李命宰·金羽均·吳益泳·尹相萬·李載完,檢校提學閔奎鎬,檢校直提學金輔鉉·趙寧夏·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理金宗漢,修撰金德均,以次侍立。時至,通禮跪啓請外辦,上具冕服·玉帶·赤舃,以出齋殿,步詣東神門外。禮儀使禮曹判書金尙鉉,跪啓請執圭,承旨跪進圭,上執圭。禮儀使導上詣版位西向立,禮儀使跪啓請行事,軒架作,保泰平之樂,保泰平之舞作,樂八成。禮儀使跪啓請鞠躬四拜興平身,上行四拜禮,樂九成。禮儀使導上詣盥洗位,禮儀使跪啓請搢圭,上搢圭,盥洗訖,禮儀使啓請執圭,〈上執圭〉,禮儀使導上陞自阼階,詣第一室尊所,登歌作,保泰平之樂,保泰平之舞作,執爵擧羃酌鬯。禮儀使導上詣神位前,禮儀使啓請搢圭,上搢圭,承旨奉香奉爐,上三上香。禮儀使啓請執瓚灌地,進幣瓚爵官吏曹判書閔奎鎬,奉瓚跪進,上執瓚灌地,以瓚授奠幣瓚爵官吏曹參議李冕榮。禮儀使啓請執幣,奎鎬奉幣跪進,上執幣,以授冕榮,冕榮跪受弊,奠于案。禮儀使啓請執圭俯伏興平身,上執圭,俯伏興平身,次詣各室,上香灌鬯進弊,如上儀,登歌止。禮儀使導上降復位,執禮請進饌,軒架作,豐昌之樂,諸祝史撤毛血盤,授齋郞,而典祀官引饌,入自正門,捧俎官等,各奉牲匣,薦俎官戶曹判書閔致庠,捧奠于各室。禮儀使跪啓請初獻禮,導上詣第一室尊所,奎鎬酌醴訖,上詣第一室神位前。禮儀使跪啓請跪搢圭,上跪搢圭,奎鎬奉爵跪進,上執爵授冕榮,冕榮跪受,奠于神位前。禮儀使啓請執圭,上執圭,俯伏興少退跪,樂止,大祝司書李建昌進,東向跪,讀祝訖,次詣各室酌獻讀祝,如上儀訖。禮儀使導上降復位,仍入小次,退保太平之舞,進定大業之舞,亞獻官領議政李最應,行亞獻禮,終獻官右議政金炳國,行終獻禮如儀訖。禮儀使啓請出次,上出次,禮儀使導上詣飮福位,啓請跪搢圭受爵,上跪搢圭,奎鎬奉爵跪進,上受爵飮福訖,以授冕榮,冕榮跪受,以授建昌,建昌跪受,復於玷。禮儀使啓請受胙,致庠奉俎進,上受胙,以授建昌,建昌跪受訖,禮儀使導上降復位,啓請鞠躬四拜興平身,上行四拜禮訖。禮儀使導上詣望燎位,諸大祝取祝幣,行望燎禮訖,禮儀使跪啓禮畢,仍導上出殿門,上釋圭,承旨跪受圭,上還入齋殿。通禮跪啓請外辦,上改具遠遊冠·絳紗袍以出,通禮跪啓請乘輿,上乘輿出宗廟大門外,通禮跪啓請降輿陞輦,上降輿乘輦,通禮跪啓請執圭,承旨跪進圭,上執圭。通禮跪啓請進發,仍由光化門·興禮門,至崇陽門,通禮跪啓請降輦乘輿,上降輦乘輿。通禮跪啓請釋圭,上釋圭,承旨跪受圭,承旨請出標信解嚴。上仍入修政門還內,諸臣以次退出。
丙子四月初四日未時,上御康寧殿。修信使入侍時,右副承旨朴容大,記事官趙忠熙·尹相萬·李載完,修信使金綺秀,以次進伏訖。上曰,史官分左右。上曰,修信使進前。綺秀進前。上曰,此非但遠路渡海,乃初去之行,凡事須善爲措處,而彼地事狀,必爲詳探以來,可也。綺秀曰,謹當依下敎奉承矣。上曰,今此使行,已通奇於倭人乎?綺秀曰,只聞其通奇之報,未聞其見面答之報矣。上曰,今日往宿於何處乎?綺秀曰,新院宿所三十里地矣。上曰,自新院,次次向何地耶?綺秀曰,路由龍仁·竹山等地也。上曰,下率猶可爲數三十名耶?綺秀曰,自京率去,無過數三十名矣。上曰,禮單與贈給之物,自外已應擧行,而亦有別單禮物矣。已皆知之耶?綺秀曰,已知之矣。上曰,詳探彼中之物情,是緊切事也。須善爲探知,可也。綺秀曰,謹當圖所以探知之道,而素昧之地,善爲探知,未敢保也。上曰,凡諸可聞之事,亦須不漏,令錄來也。綺秀曰,謹依下敎矣。上曰,何間當還來乎?綺秀曰,姑未敢質對,而似不出秋前矣。上曰,六箇月以前,可以還來乎?綺秀曰,自正月,數至六箇月,六月是六箇月,以彼人所算六箇月,七月是六箇月,七月若是六箇月,則還來似在六箇月前矣。上曰,自彼處發還之前,其幾有狀啓耶?綺秀曰,彼地異於中國,便信尤難,其能有狀啓,未可預料矣。上曰,留館似不至多日矣。綺秀曰,似然矣。上曰,在前使臣之留館,爲幾日云耶?綺秀曰,在前使行,或留十五日,或留二十日,今亦似無過是數矣。上曰,無過十五日似好矣。綺秀曰,謹當依下敎,而日字之過不過,自此今不敢遙度也。上曰,自東萊七日,可到彼地耶?綺秀曰,彼人之言云然矣。上曰,聞訓導之言,果何如也?綺秀曰,訓導之言,亦未詳知矣。上曰,然則何人所言,爲的實耶?綺秀曰,今番沁都接見時聞答,猶可據也。上曰,善爲往來也。仍敎曰,來時夏熱,頗似爲苦也。綺秀曰,然矣。上曰,今當遠離,仰瞻,可也。綺秀仰瞻訖,上曰,修信使年記,今爲幾何也?綺秀曰,今年四十六歲矣。上曰,來時以下率之數小,凡於行中,似有窘跲矣。綺秀曰,自萊府去時,當有參酌加率,似不至窘跲矣。上曰,往在彼地後,狀啓似以諺文爲之矣。綺秀曰,似恐然矣。上命修信使先退,又命退諸臣,以次退出。
上在景福宮。停常參·經筵。
經宿翼日,大殿,宗親·儀賓·藥房·內閣·政院·玉堂口傳問安。答曰,知道。
二品以上六曹單子問安。答曰,知道。
大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。
世子宮,宗親·儀賓·藥房·內閣·政院·玉堂·春桂坊口傳問安。答曰,知道。
藥房都提調朴珪壽,提調趙寧夏,副提調金永穆啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
大王大妃殿進御香砂君子湯,自後日次停止事,榻前下敎。
政院啓曰,大司憲·執義·掌令二員,持平一員未差,朴宗鉉未署經,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
以檢閱吳益泳牌不進罷職傳旨,傳曰,只推。
注書趙忠熙病,代以李昇燁爲假注書。
傳曰,啓字誤踏之中官文用奎,從重推考。
傳曰,右副承旨·同副承旨許遞,前望單子入之。承旨前望單子入之,鄭漢朝落點,李憲稙添書落點。
以全羅監司鄭範朝狀啓,高山縣民家失火事,傳曰,當此農節,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
刑曹啓曰,再昨日動駕時,稱以鳴冤,攔入衛內罪人宋元培,嚴刑一次後,平安道渭原郡遠地定配所,卽爲押送之意,敢啓。傳曰,知道。
御營廳啓曰,今番北營內三廳試射時,駕前別抄柳葉箭入格賞,謹依別單判下,以軍器寺弓箭,施賞之意,敢啓。傳曰,知道。
義禁府啓曰,保放罪人金顯澤還囚,捧供以入,而病勢一向未差,仍爲保放之意,敢啓。傳曰,知道。
義禁府啓目,前吉州牧使趙萬赫原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,工曹正郞金永謨原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,義禁府都事金顯澤原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,訓鍊都監把摠朴珪熙,義禁府都事柳志養等原情云云。傳旨內辭緣,泛稱遲晩,朴珪熙段,所當請刑是白乎矣,曾經宣傳官,勿爲請刑,載在法典,議處。柳志養段,刑推得情,何如?啓,依允爲旀。柳志養段,除刑推議處爲良如敎。
又啓目,長淵前府使李建儀原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,永寧殿祝史丁大肇·宋在和等原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
上在景福宮。停常參·經筵。
政院啓曰,大司憲·執義·掌令二員,持平一員未差,朴宗鉉未署經,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,左副承旨鄭漢朝,時在平安道定州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,李熙準落點。
傳曰,政官牌招開政。
康鴻擧改差,代以兪致一爲假注書,李昇燁改差,代以李觀會爲假注書。
傳曰,右承旨許遞,前望單子入之。
承旨前望單子入之,鄭稷朝落點。
兪致一有頉,代以李儀用爲假注書。李觀會有頉,代以柳道緯爲假注書。
傳曰,呈告藝文提學·知春秋·同經筵,竝許遞,今日政差出。
傳曰,在外刑曹參判·工曹參判,竝許遞,今日政差出。
李儀用有頉,代以鄭澐爲假注書。柳道緯有頉,代以金鎭祐爲假注書。
以吏曹參議李冕榮牌不進罷職傳旨,傳曰,只推。
弘文館啓曰,修撰李敎榮,呈辭在外,下番闕直,事甚未安。副修撰金興均,內閣進,修撰金德均,副修撰金允植,竝卽牌招,推移入直,何如?傳曰,允。
玉堂前望單子入之,校理洪在瓚,副校理李晩瀅,修撰尹升求·李能華落點。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吏曹啓曰,承文院檢校金昌一,除拜過限未肅拜,改差,何如?傳曰,允。
又啓曰,西學敎授洪大重,司圃署直長高必相,俱以身病,呈狀乞遞,竝改差,何如?傳曰,允。司圃署直長高必相陞六。
兵曹啓曰,同知李應三,兼訓鍊都正任百溵,訓鍊都正申杓,宣傳官朴信根,五衛將李斗淵·李鴻翼·金順孝·權最善·李會烈,曹司五衛將徐護淳,昌德將廉道成·安赫柱,慶熙將裵根成·黃河一,文兼金羽均·徐夔淳,守門將柳泰元,俱以身病,呈狀乞遞,守門將南錫弼,除授在外,竝改差,何如?傳曰,允。
有政。吏批,兼判書閔奎鎬進,參判成彝鎬,參議李冕榮,竝牌招不進,承旨缺,以申應朝爲大司憲,柳來駿爲大司諫,洪敬燮爲執義,金斗淵爲司諫,金玉來·金鼎燮爲掌令,李範九爲持平,閔致亮爲獻納,李憲龍·李肯宇爲正言,李承五爲同敦寧,尹秉鼎爲刑曹參判,李淳翼爲工曹參判,尹相賢爲敦寧都正,沈舜澤爲知春秋,金在顯爲藝文提學,韓敬源爲同經筵,李勝宇爲昌陵令,趙臣熙爲西學敎授,吳鎭東爲校檢,李仁相爲司圃直長,李應夏爲定州牧使,趙秉稷爲北靑府使,軍器僉正元世昌,今姑仍任事承傳。會寧府使鄭斗源,今加嘉善加資事承傳。故學生李義鍾,贈戶參例兼,李允中贈左承旨,李顯載贈僕正,已上同知李斗淵三代。再政。以李贊斗爲兵曹佐郞,高永錫爲奉常僉正,李承耆爲掌樂主簿,趙瑢熙爲濟用奉事。
兵批,判書李載元進。以下缺。以徐堂輔爲知事,林輔永爲同知,李敏應爲訓鍊都正,金善恒爲兼訓鍊都正,元禹常爲宣傳官,李弼永·朴墡·金敬熙·鄭昌赫·金載禹·禹健英爲五衛將,崔秉懿爲曹司五衛將,李儒行爲忠壯將,丁俊亨·金昌煥爲昌德將,金允錫·金毅鉉爲慶熙將,李鎬喆·趙東萬爲文兼,曺翊承爲三軍從事官,李敎憲·李應魯·全成基·黃宅圭·田永圭·張賢悌爲守門將,趙羲贊爲管城將,金完植爲平薪僉使,朴時詮爲麟山僉使,同知單李斗淵。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,來十一日朝參日次矣,敢稟。傳曰,停。
又啓曰,左副承旨李熙準,時在咸鏡道北靑府任所,斯速乘馹上來事,下諭,何如?傳曰,許遞,前望單子入之。
政院啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
承旨前望單子入之,徐胄淳落點。
傳曰,今初九日當詣永禧殿展謁矣,該房知悉。
傳曰,初九日永禧殿展謁後,仍詣景祐宮展拜,歷拜南延君祠宇,仍覲本宮矣,該房知悉。
鄭澐有頉,代以李敦煜爲假注書。金鎭祐有頉,代以金斗秉爲假注書。
李敦煜有頉,代以安禧遠爲假注書。金斗秉有頉,代以李宅臣爲假注書。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以掌令金玉來·金鼎燮,持平李範九,正言李肯宇牌不進罷職傳旨,傳曰,只推。
安禧遠有頉,代以李秉緯爲假注書。李宅臣有頉,代以李集鎬爲假注書。
都摠府啓曰,都摠管尹滋承,以漢城判尹,本府坐起進參事,晝仕出去之意,敢啓。傳曰,知道。
弘文館啓曰,下番副修撰臣金允植,以禁衛營從事官,今日軍布捧上時,晝仕出去之意,敢啓。傳曰,知道。
又啓曰,新除授修撰尹升求,時在京畿長湍地,經筵入番事緊,請斯速乘馹上來事,下諭。答曰,許遞,前望單子入之。
又啓曰,新除授校理洪在瓚,副校理李晩瀅,修撰李能華,竝卽牌招察任,何如?傳曰,允。
玉堂前望單子入之,修撰金喆熙落點。
禮曹啓曰,再明日雜科覆試,本曹堂上,當爲備員設場,而參議金綺秀,奉命在外,無以擧行,令政院稟旨變通,何如?傳曰,許遞,前望單子入之。
禮曹參議前望單子入之,朴定陽落點。
兵曹啓曰,今四月初九日大駕詣永禧殿展謁後,仍詣景祐宮展拜,歷拜南延君祠宇,仍覲本宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之?敢稟。傳曰,依太廟夏享大祭時例磨鍊。
兵曹啓曰,再明日動駕時,本曹堂上·守宮及侍衛,當爲備員,而參知鄭匡始,有身病,令政院稟旨變通,仍令該曹口傳差出,待下批,牌招,何如?傳曰,允。許遞,前望單子入之。
戶曹啓曰,景慕宮望廟樓增建始役吉日時,令日官池有達推擇,則今四月十六日卯時爲吉云。以此日時擧行,而移安之節,令禮曹擧行之意,分付,何如?傳曰,允。
義禁府啓曰,再明日動駕時,本府都事,當爲全數進參,而都事柳志養·宋在和,方在就理中,無以推移,假都事二員,令該曹口傳差出,以爲分排擧行之地,何如?傳曰,允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,明日動駕相値,視事頉稟之意,敢啓。傳曰,知道。
又啓曰,左副承旨金永穆,今日不爲仕進,卽爲牌招,何如?傳曰,允。
又啓曰,明日大駕詣永禧殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
又啓曰,卽者永禧殿官員來言,今初九日展謁時,都提調·提調,當爲進參,而提調鄭基世在外,不得進參云,何以爲之?敢稟。傳曰,提調許遞,前望單子入之。
永禧殿提調前望單子入之,曺錫雨落點。
傳曰,明日出宮內門路,以崇陽門爲之。
傳曰,今初九日當詣永禧殿展謁後,仍詣儲慶宮展拜矣,該房知悉。
傳曰,初九日儲慶官展拜後,仍詣景祐宮展拜,歷拜南延君祠宇,仍覲本宮矣,該房知悉。
兵曹參知前望單子入之,趙秉世落點。
李秉緯有頉,代以韓敬根爲假注書,李集鎬有頉,代以金宙熙爲假注書。
政院啓曰,掌令金鼎燮,正言李肯宇,旣入闕中,不爲傳啓,卽爲出去,事甚未安。竝推考,何如?傳曰,允。
又啓曰,卽者司書李建昌,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
以左副承旨金永穆牌不進罷職傳旨,傳曰,只推。
侍講院啓曰,下番闕直,事甚未安。兼司書朴熹陽,說書沈相薰,兼說書洪淳馨,竝卽牌招,推移入直,何如?傳曰,允。
以兼司書朴熹陽,兼說書洪淳馨牌不進罷職傳旨,傳曰,只推。
弘文館啓曰,新除授修撰金喆熙,時在京畿楊州地。經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,修撰李弼鎔落點。
奎章閣啓曰,守宮檢校直閣鄭健朝,待開門牌招,何如?傳曰,允。
禮曹啓曰,今丙子式年雜科覆試,以四月初九日,前已推擇啓下,而伊日動駕相値,雜科覆試,不可不退定。故令日官崔榮遠推擇,則今四月初十日爲吉云。以此日定行,何如?傳曰,允。
三軍府啓曰,卽接訓鍊都監所報,則今四月初九日習陣日次,而大將臣趙寧夏,有身病,不得行操云矣,敢啓。傳曰,知道。
韓敬根有頉,代以趙同熙爲假注書。金宙熙有頉,代以金裕成爲假注書。
義禁府啓目,粘連向前丁大肇·宋在和等亦,尊所擧行,何等謹愼,而致此做錯,在法難恕,竝只以此照律,何如?啓,依允。又啓目,粘連向前李建儀亦,重囚逃失,旣在任內,過限未捕,自有當勘,以此照律,何如?啓,依允。又啓目,粘連向前金顯澤亦,島置押去,何等嚴急,而中路稽滯,雖緣事勢,法例所在,難以全恕,以此照律,何如?啓,依允。又啓目,粘連向前朴珪熙·柳志養等亦,蹕路侍衛,何等肅嚴,而不善措飭,有此攔入,揆以法意,焉可無罪?竝只以此照律,何如?啓,依允。
又啓目,粘連向前金永謨亦,職在進排,不善擧行,罪著溺職,不可無警,以此照律,何如?啓,依允。
又啓曰,保放罪人金顯澤,當爲還囚,議處以入,而病勢一向未差,仍爲保放之意,敢啓。傳曰,知道。
司書李建昌疏曰云云。省疏具悉。爾其勿辭救護。
上在景福宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣儲慶宮展拜,還入齋室後,藥房·內閣·政院·玉堂口傳問安。答曰,知道。
仍詣景祐宮展拜,還入幕次後,藥房·內閣·政院·玉堂口傳問安。答曰,知道。
仍詣南延君祠宇,歷拜後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣永穆,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣香室奉審,則香祝樻·祝板·褓子精潔之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
又啓曰,假注書趙同熙·金裕成,時無職名,令該曹依例付軍職,冠帶常仕,何如?傳曰,允。
又啓曰,假注書趙同熙,有身病,勢難察任,今姑改差,何如?傳曰,允。
又啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。
傳曰,今十二日當詣毓祥宮·延祐宮·宣禧宮展拜矣,該房知悉。還宮門路,神武門·秋成門爲之。
政院啓曰,卽者義禁府都事來言,今日動駕時,衛外擊錚人王寅東等三名,移送秋曹云矣,敢啓。傳曰,知道。
以黃海監司鄭泰好狀啓,谷山府民家失火事,傳曰,全鎭人戶之燒燼,若是孔酷,聞極驚慘。人命雖幸無傷,當此農節,許多災民之失所棲遑,念其情狀,丙枕靡安。特下內帑錢一千兩,道臣量宜均俵,自營亦元恤典外,另加顧助,趁速結構,以爲奠接後登聞事,廟堂措辭行會。
以兼司書朴熹陽,兼說書洪淳馨牌不進罷職傳旨,傳曰,只推。
弘文館啓曰,新除授修撰李弼鎔,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,修撰鄭㵙落點。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
三軍府啓曰,卽接禁衛營所報,則今四月初十日習陣日次,而大將臣梁憲洙,有身病,不得行操云矣,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
兵曹啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
禁衛營啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
摠戎廳啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
刑曹啓曰,謹依判下,趙萬赫家僮捉囚,刻期督徵之意,敢啓。傳曰,知道。
義禁府啓目,粘連向前趙萬赫亦,廩粟濫執,賣任捧賂,數旣夥多,許多貪鄙,俱係不法,以此照律,何如?啓,如此貪鄙不法之類,不可但以流配而止,施以絶島安置,所犯贓錢,令秋曹刻期督徵,下送本道,使之這這還給。
義禁府啓曰,時囚罪人趙萬赫議處公事,判付內,如此貪鄙不法之類,不可但以流配而止,施以絶島安置,所〈犯〉贓錢,令秋曹刻期督徵,下送本道,使之這這還給事,命下矣。趙萬赫全羅道珍島府金甲島安置,而以判付內辭意,具罪目,依例發遣府書吏,押送配所,何如?傳曰,允。
義禁府照目,粘連禁府都事金顯澤矣,本府議啓內,島置押去,何等嚴急,而中路稽滯,雖緣事勢,法例所在,難以全恕,竝只以此照律,罪笞四十收贖,附過還職,私罪,奉敎依允。又照目,粘連永寧殿祝史丁大肇·宋在和等矣,本府議啓內,尊所擧行,何等謹愼,而致此做錯,在法難恕,竝只以此照律,罪各笞四十收贖,附過還職,竝只私罪,奉敎依允爲旀,竝只功減一等爲良如敎。
又照目,粘連長淵府使李建儀矣,本府議啓內亦,重囚逃失,旣在任內,過限未捕,自有當勘,以此照律罪,死囚罪良中,通減五等,七十徒一年半定配,依法典收贖,公罪,奉敎依允爲旀,功減一等爲良如敎。
又照目,粘連訓鍊都監把摠朴珪熙,禁府都事柳志養等矣,本府議啓內,蹕路侍衛,何等肅嚴,而不善操飭,有此攔入,揆以法意,焉可無罪?竝只以此照律,罪各笞四十收贖,附過還職,竝只私罪,奉敎依允。
敦寧都正尹相賢疏曰云云。省疏具悉。所請依施。
丙子四月初九日卯時,大駕詣永禧殿展謁,仍詣儲慶宮·景祐宮展拜,歷拜南延君祠宇,仍覲本宮,擧動入侍時,行都承旨趙寅熙,行左承旨洪遠植,行右承旨朴齊寬,左副承旨金永穆,右副承旨徐胄淳,假注書缺,別兼春秋金永哲·沈相萬·趙昌夏·吳益泳·尹相萬,檢校直提學金輔鉉·趙寧夏·尹滋悳·金炳始·李載冕·趙慶鎬,檢校直閣閔泳穆·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理趙臣熙,修撰李能華,以次侍立。時至,通禮跪啓請外辦,上具翼善冠·衮龍袍,乘輿出修政門。藥房提調趙寧夏,副提調趙寅熙,進前奏曰,侵早勞動,聖體,若何?上曰,一樣矣。仍由永化門·崇陽門,通禮跪啓請降輿乘輦,上降輿乘輦,由維和門·興禮門,出光化門外。通禮跪啓請諸臣上馬,又啓請進發,上進發由把子橋·水標橋,至永禧殿大門外。通禮跪啓請降輦乘輿,上降輦乘輿,通禮前導入齋室,少頃,通禮跪啓請外辦,上具冕服,入就版位,行四拜禮,仍爲奉審,還入齋室。傳曰,儲慶宮展拜時,百官行禮置之,先後廂軍兵,路上留住。出傳敎通禮跪啓請外辦,上改具翼善冠·衮龍袍,乘輿出殿大門外。通禮跪啓請降輿乘輦,進發詣儲慶宮大門外。通禮跪啓請降輦乘輿,通禮導上入齋室,問安勿爲之事,下敎。展拜時至,通禮導上詣版位,行再拜禮,仍爲奉審訖。傳曰,諸司預備,乘輿出宮門,通禮跪啓請降輿乘輦,上降輿乘輦,進發至景祐宮大門外。通禮跪啓請降輦乘輿,通禮導上詣版位,行再拜禮,仍爲奉審訖,八齋室,問安勿爲事,下敎。通禮跪啓請乘輿,上乘輿,出宮大門外,通禮跪啓請降輿乘輦,上降輿乘輦,詣南延君祠宇大門外。通禮跪啓請降輦乘輿,上降輦乘輿,通禮導上入幄次,少頃,詣版位,行再拜禮訖,乘輿出大門外,降輿乘輦,至本宮大門外,降輦乘輿,入幄次。傳曰,豐恩府院君內外祠版,遣都承旨,看審以來。傳曰,領議政夫人祠版,遣內侍,看審以來。傳曰,興完君內外祠版,遣左承旨,看審以來。傳曰,貞夫人李氏祠版,遣內侍,看審以來。傳曰,和嬪廟,遣內侍,看審以來。出傳敎還宮時至,通禮跪啓請外辦,上出次,通禮跪啓請出次,上出次。通禮跪啓請乘輿,上乘輿,出宮大門,通禮跪啓請降輿乘輦,上降輿乘輦,入光化門·興禮門,至崇陽門外。承旨請出標信解嚴,上田修政門還內,諸臣以次退出。
上在景福宮。停常參·經筵。
藥房提調趙寧夏,副提調金永穆啓曰,殿宮展拜,勞動旣多,伏未審夜間,聖體若何,寢睡·水剌之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
備忘記,北兵使趙羲純,義州府尹南廷益下直,各長弓一張,長箭一部,片箭一部,筒兒一個賜給。
政院啓曰,行大司憲申應朝,執義洪敬燮在外,掌令金玉來呈辭,金鼎燮雜科進,持平朴宗鉉未署經,李範九未肅拜,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,行右承旨鄭稷朝,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
政院啓曰,假注書金裕成,有身病,勢難察任,今姑改差,何如?傳曰,允。
傳曰,王子墡,完和君封爵下批。
傳曰,北兵使·義州府尹留待。
傳曰,北兵使·義州府尹入侍。
政院啓曰,王子墡,完和君封爵下批事,命下矣。政官牌招開政,何如?傳曰,允。
趙同熙改差,代以朴應冕爲假注書。
以江原監司閔泳緯狀啓,通川郡民家失火事,傳曰,當此農節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭關飭。
金裕成改差,代以安念信爲假注書。
議政府啓曰,丙子殉節及斥和諸臣,已有致侑之命矣。此亶出於舊甲重回,追述曠感之聖意,而忠烈祠·顯節祠外,外邑則禮官下去,不無廚傳之弊。以地方官及道內守令,推移塡差,香祝則定曹吏齎傳,俱有其例。今亦依此擧行之意,分付該曹·該道,何如?傳曰,允。
弘文館啓曰,上番副修撰趙臣熙,以武衛所從事官,今日朔下上下時,晝仕出去之意,敢啓。傳曰,知道。
又啓曰,新除授修撰鄭㵙,時在全羅道昌平地,經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,修撰李喜元落點。
禁衛營啓曰,本營軍色從事官金允植,身病甚重,勢難察任,今姑改差,何如?傳曰,允。
三軍府啓曰,卽接御營廳所報,則今四月十一日習陣日次,而大將臣申櫶,有身病,不得行操云矣,敢啓。傳曰,知道。
有政。吏批,兼判書閔奎鎬,參判成彝鎬,參議李冕榮竝進,承旨缺,完和君單墡封爵事傳敎,領宗正卿府事單完和君墡。
兵批,判書以下缺,同知單鄭昌爀。
吏曹啓曰,贈諡孝靖公兪章煥延諡,定行於今月十一日本第云矣,敢啓。傳曰,知道。
丙子四月初十日未時,上御康寧殿。北兵使·義州府尹,同爲入侍時,承史缺,北兵使趙羲純,義州府尹南廷益,以次進伏訖。上曰,史官分左右,仍命北兵使·義州府尹進前,羲純·廷益進前。
上在景福宮。停常參·經筵。
備忘記,西北僉使韓龍洛下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。憲府無詣臺之員,除在外·未署經·雜科進去外,未肅拜·呈告人員,竝卽牌招,何如?傳曰,允。
又啓曰,明日動駕相値,視事頉稟之意,敢啓。傳曰,知道。
又啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
又啓曰,卽者檢閱尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者兼司書朴熹陽,以其親病,陳疏徑出,原疏纔已捧入矣。所當直捧禁推傳旨,而此與無端徑出,有畢,推考警責,何如?傳曰,允。
又啓曰,卽者檢閱吳益泳,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,竝卽牌招,推移入直,何如?傳曰,允。
弘文館啓曰,新除授修撰李喜元,卽爲牌招察任,何如?傳曰,允。
政院啓曰,行大司憲申應朝,執義洪敬燮在外,掌令金玉來,持平李範九牌不進,掌令金鼎燮雜科進,持平朴宗鉉未署經,監察茶時之意,敢啓。傳曰,知道。
又啓曰,假注書朴應冕,有身病,勢難察任,今姑改差,何如?傳曰,允。
又啓曰,行都承旨趙寅熙,行左承旨洪遠植,行右承旨鄭稷朝,左副承旨金永穆,不爲仕進,右副承旨李憲稙,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
侍講院啓曰,下番闕直,事甚未安。司書李建昌,說書沈相薰,兼說書洪淳馨,竝卽牌招,推移入直,何如?傳曰,允。
傳曰,明日出宮門路,以萬始門爲之。
朴應冕改差,代以尹吉求爲假注書。
以左副承旨金永穆牌不進罷職傳旨,傳曰,只推。
以司書李建昌,兼說書洪淳馨牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·李命宰·金羽均,檢閱吳益泳牌不進罷職傳旨,傳曰,只推。
兵曹啓曰,今此進賀兼謝恩使一行赴燕時,所把驛馬,來五月初二日京中逢點,直送安州,來五月初五日逢點事,各道監司處,行移,何如?傳曰,允。
以掌令金玉來,持平李範九牌不進罷職傳旨,傳曰,只推。
兵曹啓曰,今四月十二日毓祥宮·延祐宮·宣禧宮展拜時,出還宮門路,神武門·秋成門爲之事,命下矣。都統使率本所旗鼓前排,訓局步軍一哨,札駐於景福宮西北隅,禁衛大將,率該營旗鼓前排步軍一哨,札駐於毓祥宮西挾路,訓局步軍一哨除出,將官率領,毓祥宮大門及墻外排立,環衛作門,何如?傳曰,允。
御營廳啓曰,本廳從事官閔種默,身病甚重,勢難察任,今姑改差,何如?傳曰,允。
宗親府啓曰,王子旣已封爵,今番譜略修正時,子孫錄中,依例添錄之意,敢啓。傳曰,知道。
觀象監啓曰,今番陰陽科覆試時,天文學·命課學,依數入格,地理學只一人入格,故以十人,修正榜目以入之意,敢啓。傳曰,知道。
訓鍊都監啓曰,本局中軍李敏庠,身病猝重,勢難察任,改差,何如?傳曰,允。
檢閱尹相萬疏曰,伏以臣卽接家信,則臣母素患痰積之症,近因日候之不調,一倍添劇,委頓床第,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護。仍治臣擅離之罪,以肅朝綱焉,臣無任云云。省疏具悉。爾其勿辭救護。
兼司書朴熹陽疏曰云云。省疏具悉。爾其勿辭救護。
上在景福宮。停常參·經筵。
大駕詣毓祥宮,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
毓祥宮·延祐宮·宣禧宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
政院啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。
又啓曰,卽者景慕宮官員來言,明日御眞移奉時,提調一員,當爲進參,而都提調朴珪壽,提調金大根,俱有身病,不得進參云。提調卽爲牌招,何如?傳曰,提調許遞,前望單子入之。景慕宮提調前望單子入之,金元植落點。
又啓曰,禁軍別將白樂貞,戎器點考事,慕華館明日出去矣。所帶左邊捕盜大將命召及大將牌·傳令牌,何以爲之?敢稟。傳曰,仍佩往來。
以黃海監司鄭泰好狀啓,進上乾秀魚卵等,節序差早,尙未成實,限內不得封進,惶恐待罪事,傳曰,勿爲待罪事,回諭。
侍講院啓曰,下番連日闕直,事甚未安。司書李建昌,兼說書洪淳馨,旣有只推之命,竝更牌招,推移入直,何如?傳曰,允。
以兼說書洪淳馨牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
司譯院啓曰,甲戌增廣雜科覆試時初試人,竝特爲直赴於會試榜,前後雜科陳試人,一體付之榜末事命下,而其時漢學擧子吳完鐸·朴曾壽·吳致麟,俱爲遭故,待闋服,付之後科會試榜末之意,自禮曹草記蒙允矣。吳完鐸等三人,今已闋服,故付之今番榜末之意,敢啓。傳曰,知道。
兵曹啓曰,今四月十二日癸酉未初一刻十一分立夏,改火四月節進上時,宗廟署·社稷署·永禧殿·景慕宮·毓祥宮·宣禧宮·景祐宮,依例改火,奎章閣·議政府·承政院·漢城府,一體頒火之意,敢啓。傳曰,知道。
丙子四月十二日午時,大駕詣毓祥宮·延祐宮·宣禧宮,展拜擧動入侍時,行都承旨趙寅熙,行左承旨洪遠植,行右承旨鄭稷朝,左副承旨金永穆,右副承旨李憲稙,同副承旨徐胄淳,假注書缺,別兼春秋金永哲·趙昌夏·金羽均·吳益泳,檢校直提學金輔鉉·趙寧夏·李鎬俊·金炳始·趙慶鎬,檢校直閣閔泳穆·李鎬翼·尹用求·金永哲,直閣金興均,檢校待敎李載兢,待敎洪淳馨,校理李秀萬,修撰金允植,以次侍立。時至,通禮跪啓請外辦,上具翼善冠·衮龍袍,乘輿出大哉門。藥房提調趙寧夏,副提調金永穆,進前奏曰,侵早勞動,聖體,若何?上曰,一樣矣。仍由萬始門·維亨門·神武門·秋成門,詣毓祥宮,入齋室。少頃,通禮跪啓請出次,上出次,通禮導上詣版位,行再拜禮,仍爲奉審訖,仍詣冷泉亭,展拜奉審訖。傳曰,延祐宮·宣禧宮展拜時,百官行禮置之。傳曰,都承旨進詣永昭廟·文禧廟,奉審以來。出傳敎傳曰,禧嬪廟·宜嬪廟,遣內侍,看審以來。出傳敎永穆曰,今日動駕時,秋成門挾門,趁不開鑰,事甚未安。把門別武士,令攸司從重科治,何如?上曰,令該營各別申飭,可也。出擧條展拜時至,通禮跪啓請出次,上出次,通禮跪啓請乘輿,上乘輿,出毓祥宮大門外,至延禧宮門外。通禮請降輿,上降輿,通禮導上詣版位,行再拜禮,仍爲奉審訖,通禮跪請乘輿,出宮大門外,至宣禧宮大門外,通禮導上詣版位,行再拜禮,仍爲奉審訖。乘輿出宮門外,由神武門·維亨門·萬始門,承旨請出標信解嚴,上入大哉門還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
又啓曰,左副承旨金永穆,同副承旨徐胄淳,今日不爲仕進,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均,竝卽牌招,推移入直,何如?傳曰,允。
又啓曰,別兼春秋趙昌夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以慶尙監司朴齊寅狀啓,薦新生竹筍,節候差早,姑未萌芽,限內不得封進,惶恐待罪事,傳曰,勿待罪事,回諭。
以黃海監司鄭泰好狀啓,三月朔薦新生石首魚,日氣尙冷,姑未産出,月令已盡,終未得封進,當該差使員豐川府使李鍾緖,依事目黜罷,臣亦惶恐待罪事,傳曰,勿待罪事,回諭。
傳曰,薦新之所重自別,而封進之不能趁限,寧不駭歎?罷黜之豐川府使,當重勘,爲念此時送迎,特姑分揀,更無敢如是駭忽之意,廟堂分付道臣。
政院啓曰,行大司憲申應朝,執義洪敬燮,掌令金玉來,持平李範九牌不進,掌令金鼎燮雜科進,持平朴宗鉉未署經,監察茶時之意,敢啓。傳曰,知道。
以司諫金斗淵,掌令金玉來,持平李範九牌不進罷職傳旨,傳曰,只推。
以左副承旨金永穆,同副承旨徐胄淳牌不進罷職傳旨,傳曰,只推。
弘文館啓曰,副修撰金允植,呈辭在外,下番闕直,事甚未安。副修撰金興均內閣進,修撰李喜元·李能華,竝卽牌招,推移入直,何如?傳曰,允。
侍講院啓曰,下番連日闕直,事甚未安。兼說書洪淳馨,旣有只推之命,與司書李建昌,竝更牌招,推移入直,何如?傳曰,允。
以兼說書洪淳馨牌不進罷職傳旨,傳曰,只推。
注書鄭元夏病,代以崔熹龍爲假注書。
兵曹,以趙台顯爲訓鍊都監中軍。
都摠府啓曰,副摠管洪鍾軒,以漢城右尹,本府坐起晝仕出去之意,敢啓。傳曰,知道。
御營廳啓曰,謹依下敎,成新門入直別武士李益煥,決棍懲勵,申飭放送之意,敢啓。傳曰,知道。
承文院啓曰,卽見咨文二道出來者,則一是兩宮皇太后加上徽號,吉期奉旨知照事也。一是本年夏季統巡官箚泒前往事知悉云矣。俱當有回咨之擧,按例撰出,付撥下送灣府,傳給鳳城將處,入送盛京·北京之地,何如?傳曰,允。
戶曹啓曰,儲慶宮正堂面帳蘆簾等修改吉日時,令日官推擇,則今月十九日辰時爲吉云。以此日時擧行之意,敢啓。傳曰,知道。
兵曹啓曰,去三月初六日慶科庭試,丙子重試對擧庭試別試武科殿試時,直赴殿試奉承傳金漢弼等五百七人內四百十九人,應試參榜,所授帖文,竝依例收聚爻周,崔成宗·文基元·朴南植·林基燮·朴振澤·朴明善·李正燮·朴允石·鄭應善·尹昌殷·崔長吉·金煥珠·徐諭淳等十三人遭故。吳奎善期服未過葬,竝依法典陳試。張南彦·姜尙喜·崔達彦·朴道翼·楊守元·金乭夢·金壽明·金元默,無緣不赴,其委折,關問各該道帥臣後稟處。同月二十二日丙子式年武科殿試時,直赴殿試奉承傳金漢弼等二百三十四人內二百十三人,應試參榜,所授帖文,竝依例收聚爻周,崔成宗等十四人,上項旣已措辭陳試,金德驥等四人作故,所授帖文,收聚爻周,李昌彔·李種夏·金敬昊,無緣不赴,其委折,關問各該道帥臣後,稟處,何如?傳曰,允。
刑曹啓曰,謹依下敎,動駕時,慶尙道新寧居民金逸寬,敢於衛外喧譁之狀,萬萬痛駭。依大明律云,不能得爲,而爲之事理者,杖一百之文。罪人金逸寬,決杖一百後,懲勵放送之意,敢啓。傳曰,知道。
別兼春秋趙昌夏疏曰,伏以臣於持被之中,卽接家信,則臣本生母,素患痰滯之症,當此換節,一倍添劇。臣自聞此報,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,仍治臣擅離之罪,以肅朝綱焉,臣無任云云。省疏具悉。爾其勿辭救護。
慶尙監司朴齊寅疏曰,臣於拜命之初,非不知器小受大,始而感恩,終因促敎,不敢辭避,黽勉冒赴,訖今蹲仍,而旣蔑鎭物之量,則列郡無以彈壓,又乏綜核之政,庶務尙未就緖,牽補之策,尙矣勿論,近來異舶,恣橫往來,深入於浦港之間,問情之擧,應接不暇,桑土之撤,宜先於未雨,襦袽之備,何待乎漏船?此際籌劃,必智謀兼備者,然後方可下手,而況臣一自南來,不服水泉,手脚牽引,痰火衝上,少費思慮,一倍添劇,抱此證樣,受此劇務,非徒采薪爲憂,揆諸廉隅,不能安意視務。乞遞臣所帶之職,以重藩寄焉,臣無任云云。答曰,省疏具悉。實病雖如是,重任何可輕遞?卿其益勉方面之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,藥院提調有闕之代,前望單子入之。內醫提調前望單子入之,領敦寧金炳學落點。
傳曰,今玆之旱,胡至此甚?立夏已過,雨意愈邈,言念穡事,誠極渴悶。夏至前禱雨,多有已行之例,初次祈雨祭,不卜日虔誠設行事,分付該曹。
政院啓曰,假注書尹吉求,有身病,勢難察任,今姑改差,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,左右史不可不備,檢閱尹相萬,由限已過,卽爲牌招入直,何如?傳曰,允。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
以檢閱尹相萬牌不進罷職傳旨,傳曰,只推。
政院啓曰,卽者檢閱吳益泳,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異。推考警責,仍卽牌招入直,何如?傳曰,允。
以別兼春秋金永哲·沈相萬·李鎬喆·李命宰·金羽均牌不進罷職傳旨,傳曰,只推。
以兼說書洪淳馨牌不進罷職傳旨,傳曰,只推。
尹吉求改差,代以李臣燁爲假注書。
奎章閣啓曰,明日卽觀文閣夏孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
侍講院啓曰,下番連日闕直,事甚未安。司書李建昌,兼說書洪淳馨,旣有只推之命。兼司書朴熹陽,由限已過,竝更牌招,推移入直,何如?傳曰,允。
政院啓曰,卽伏見侍講院草記允下者,則司書李建昌,已爲病稟,而書以只推者,事甚疎忽,極爲未安。原草記,今方改修正以入,而臣之矇未覺察,不勝惶悚,當該入直春坊,不可無警,推考,何如?傳曰,允。
侍講院啓曰,下番連日闕直,事甚未安。兼說書洪淳馨,旣有只推之命,兼司書朴熹陽,由限已過,與李建昌,竝更牌招,推移入直,何如?傳曰,允。
禮曹啓曰,傳曰,今玆之旱,胡至此甚?立夏已過,雨意愈邈,言念穡事,誠極渴悶,夏至前禱雨,多有已行之例,初次祈雨祭,不卜日虔誠設行事,分付該曹事,命下矣。初次祈雨祭,不卜日今十六日,三角山·木覓山·漢江,依例遣堂下三品官,虔誠設行事,知委,何如?傳曰,允。
律學入門官,以試官意啓曰,今此增廣雜科覆試時初試入格人金在晩,今已闋服,故付之今番榜末之意,敢啓。傳曰,知道。
典醫監入門官,以試官意啓曰,甲戌增廣雜科覆試時初試人金鴻基,今已闋服,故付之今番榜末之意,敢啓。傳曰,知道。
判府事朴珪壽箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官,傳諭。
修撰李能華疏曰云云。省疏具悉。疏辭許令該曹,稟處。
上在景福宮。停常參·經筵。
藥房提調趙寧夏,副提調金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
備忘記,忠淸道觀察使趙秉式下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,假注書崔憙龍·李臣燁,俱有身病,勢難察任,今姑改差,何如?傳曰,允。
傳曰,傳香承旨,馳詣受香諸處,奉審摘奸以來。
以檢閱吳益泳牌不進罷職傳旨,傳曰,只推。
政院啓曰,左右史不可不備,檢閱吳益泳·尹相萬,旣有只推之命,竝卽牌招入直,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
崔憙龍改差,代以全錫喬爲假注書。李臣燁改差,代以李公燁爲假注書。
傳曰,忠淸監司入侍。
奎章閣啓曰,景慕宮望廟樓移安處所,今望奉審無頉,而移安廳奉審,亦爲無頉之意,敢啓。傳曰,知道。
又啓曰,臣等進詣觀文閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹口傳政事,部將加設單成永麟。
丙子四月十五日未時,上御含元殿。忠淸監司入侍時,右副承旨金永穆,假注書李臣燁,記事官尹塡,記注官白時洽,忠淸監司趙秉式,以次進伏訖。上曰,史官分左右。上曰,監司進前。秉式進前。上曰,湖西異於他道,不但地方之廣闊,沿海諸處,每多異舶之出沒,嚴束瞭察,各別對揚,可也。秉式曰,臣猥以無似,荐奉恩眷,曷敢不殫竭魯鈍?以圖萬一之報,而才識淺短,職任愈重,夙宵憧憧,罔知攸措矣。上曰,守令臧否,土豪武斷,着念操飭也。秉式曰,前席面諭,若是鄭重,謹當察飭矣。上曰,湖中土豪,最爲尤甚,不可不禁斷矣。秉式曰,土豪武斷,雖曰比前稍戢,而下去後廉探,若有現發者,則隨其罪之輕重,斷以法律,俾圖懲勵矣。上曰,任山林處食物,前道臣有輸送者,依其例爲之也。秉式曰,當問於前道臣,依例輸送矣。上曰,任山林,聞甚貧寒,故有此輸送矣。秉式曰,任山林,自來淸貧云矣。上曰,在沁都時,當倭使之來,似多搔擾矣。秉式曰,臣猥當保障重任,居常兢懼之際,又値搔擾,王靈攸暨,幸得無事矣。上曰,倭使之六箇月出來,當到沁都云耶?秉式曰,彼言沁都與京城間,來到講定云,而似到沁都矣。上曰,其時彼人云,器械制作,當指導云,然否?秉式曰,回旋砲·自起磺,若欲學得,則當指導云矣。上曰,火輪船造法,亦爲指導云,然否?秉式曰,未得聞之矣。上曰,農器亦勸學云,然否?秉式曰,彼云本國使若入來,則其時模倣爲好云矣。上曰,沁都將校上來時,給帖加矣。秉式曰,聖恩至此,軍校輩感泣無地矣。上曰,今日發行,當於何地交龜耶?秉式曰,臣雖今日辭陛,退宿南門外,十七日當發行,十九日交龜於稷山縣矣。上曰,稷山爲幾里耶?秉式曰,二百十里矣。上曰,公州爲三百里耶?秉式曰,公州是三百里,而避素沙高麗僧碑,迂回陽城縣,故爲三百三十里矣。上曰,何日到營耶?秉式曰,二十一日當到營矣。上曰,今當遠離,仰瞻,可矣。秉式仰瞻訖。上曰,善爲下去也。上命監司先退,又命退承史,諸臣以次退出。
上在景福宮。停常參·經筵。
備忘記,統制使李鍾承下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者副校理趙臣熙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
全錫喬有頉,代以趙光熙爲假注書。李公燁有頉,代以徐相泰爲假注書。
傳曰,統制使留待。
趙光祐有頉,代以承履祥爲假注書。徐相泰有頉,代以金起瑞爲假注書。
傳曰,統制使入侍。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
承履祥有頉,代以尹永旭爲假注書。金起瑞有頉,代以金信圭爲假注書。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
以檢閱尹相萬牌不進罷職傳旨,傳曰,只推。
政院啓曰,左右史不可不備,檢閱尹相萬,旣有只推之命,卽爲牌招入直,何如?傳曰,允。
以平安監司趙成夏狀啓,義州府民家失火事,傳曰,當此農殷之時,民家燒燼,若是夥多,人命爛死,尤極驚慘。原恤典外,別加顧助,結構掩埋之方,廟堂各別措辭關飭。
弘文館啓曰,副校理趙臣熙,陳疏徑出,上番闕直,事甚未安。應敎閔種默,副應敎洪大重,校理李秀萬·洪在瓚,副修撰李晩瀅,竝卽牌招,推移入直,何如?傳曰,允。
吏曹啓曰,贈諡文淸公臣金邁淳延諡,定行於今月十七日本第云矣,敢啓。傳曰,知道。
都摠府啓曰,都摠管尹滋承,以漢城判尹,本府坐起晝仕出去之意,敢啓。傳曰,知道。
義禁府啓曰,平安監司朴承儒狀啓內,柔院鎭僉使黃益勳,爲先罷黜,其罪狀,令攸司稟處事,啓下矣。黃益勳,時在任所,依例發遣府書吏交代後,拿來,何如?傳曰,待待命拿囚。
吏曹啓目,淸風府使沈東瑾名字,與謀反不道罪人東根,音相似,改以東晩。出身郭允九名字,改以允國事,告狀依例令藝文館給帖,何如?啓,依允。
又啓目,粘連觀此弘文館修撰李能華上疏,則以爲,臣於丐免之章,不宜贅他,而區區私情,實有所不得已。仰達於孝理之下,而早失慈母,惟父是怙,辛勤鞠養,以至策名立朝,而臣父稀年已迫,疾病侵仍,調護之節,政宜及時,而家素食貧,計拙謀生,藥餌之補,尙矣勿論,菽水之供,每患屢空,烏哺私情,時日爲急。伏乞天地父母,特命選部,許畀一小縣,俾遂便養之歡亦爲白有臥乎所。李能華之家貧親老,菽水難繼之狀,一朝之所共知,許畀一邑,俾伸至情,允合於孝理之政,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
副校理趙臣熙疏曰云云。省疏具悉。爾其勿辭救護。
丙子四月十六日未時,上御含元殿。統制使入侍時,同副承旨徐胄淳,假注書崔憙龍,記注官許綸,記事官吳益泳,統制使李鍾承,以次進伏訖。上曰,史官分左右,上命統制使進前。鍾承進前。上曰,統營,控制三道舟師,又有皇朝人賜,則任大責重,與他有別,各別悉心對揚也。鍾承曰,臣雖無才,謹依聖敎,盡心對揚矣。上曰,此時異於他時,而倭船出沒無常,則海防諸處,預爲操飭,可也。〈鍾承曰,〉聖敎若是申複,謹當殫竭心力,另加操飭矣。上曰,下去後詳閱軍器,一一修戢,善爲備禦之策也。鍾承曰,謹承下敎,盡心圖報矣。上命統制使先退,又命退承史,諸臣以次退出。
上在景福宮。停常參·經筵。
備忘記,海美縣監李南輪下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李憲稙,今日不爲仕進,卽爲牌招,何如?傳曰,允。
傳曰,左承旨·右承旨·右副承旨許遞,前望單子入之。
傳曰,發遣吏郞,諸執事淸齋興否,摘奸以來。
以檢閱尹相萬牌不進罷職傳旨,傳曰,只推。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,行都承旨趙寅熙不爲仕進,左承旨·右承旨·右副承旨未差,左副承旨金永穆,式暇出去,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李承五·李容直·李世宰落點。
尹永旭有頉,代以趙光游爲假注書。金信圭有頉,代以鄭道淳爲假注書。
趙光游有頉,代以尹國柱爲假注書。鄭道淳有頉,代以梁禹濬爲假注書。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
政院啓曰,明日傳香禮房承旨,當爲齋宿,新除授行右承旨李容直,所當牌招,而拘於廳規,不得請牌,何以爲之?敢稟。傳曰,牌招。
尹國桂有頉,代以白珍燮爲假注書。
梁禹濬有頉,代以李泰燮爲假注書。
禮曹再次祈雨祭,不卜日今十九日,龍山江·楮子島,依例遣宰臣,虔誠設行事,知委,何如?啓,依所啓施行爲良如敎。
都摠府啓曰,都摠管尹滋承,以判尹坐起進參事,晝仕出去之意,敢啓。傳曰,知道。
吏曹啓曰,贈諡獻簡公臣洪耆燮,贈諡孝靖公臣洪鍾奭延諡,定行於今月十八日本第云矣,敢啓。傳曰,知道。
又啓曰,贈諡文敬公臣成近默延諡,定行於今月二十七日忠淸道丹陽地本第云矣,敢啓。傳曰,知道。
訓鍊都監啓曰,本局中軍趙台顯,身病猝重,勢難察任,改差,何如?傳曰,允。
上在景福宮。停常參·經筵。
備忘記,茂山都護府使具永植下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行右承旨李容直,時在忠淸道黃澗地,斯速乘馹上來事,下諭,何如?傳曰,許遞,前望單子入之。
承旨前望單子入之,尹宇善落點。
傳曰,禮房承旨,馳詣受香諸處,奉審摘奸以來。
傳曰,禮·刑換房。
傳曰,下直守令留待。
李泰燮有頉,代以康錫濟爲假注書。白珍燮有頉,代以白時淳爲假注書。
傳曰,下直守令入侍。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
白時淳有頉,代以康鴻擧爲假注書。
康錫濟有頉,代以李昇燁爲假注書。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本廳千摠金在仁,身病猝重,勢難察任,改差,何如?傳曰,允。
又啓曰,本廳千摠今當差出,而擬望之人乏少,外任竝擬,何如?傳曰,允。
三軍府啓曰,卽接訓鍊都監所報,則今四月十九日習陣日次,而大將臣趙寧夏,有身病,不得行操云矣,敢啓。傳曰,知道。
禁衛營啓曰,今四月十七日本營諸將官射講時,柳葉箭小布連五次巡沒技人,別單書入之意,敢啓。傳曰,知道。
丙子四月十八日午時,上御含元殿。下直守令入侍時,左副承旨金永穆,假注書李臣燁,記事官吳益泳·尹相萬,以次進伏。定州牧使李應夏,北靑府使趙秉稷,茂山府使具永植,金海府使鄭䎘朝,龍潭縣令李鍾德,殷山縣監尹致聃,泰仁縣監閔觀鎬,新昌縣監李純應,進伏楹外訖。上曰,史官分左右。上曰,守令進前。應夏等進前。上曰,雖有宣諭別諭,而今此招見面諭,善爲下去,各別對揚。應夏等曰,謹當恪謹奉公矣。上曰,旱乾太甚,未知外邑之何如,而下去後,虔誠禱雨,可也。應夏等曰,謹當依聖敎,卽當奉行矣。上命守令先退,又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兵曹,以李奎奭爲訓鍊都監中軍。
三軍府啓曰,卽接禁衛營所報,則今四月二十日習陣日次,而大將臣梁憲洙,有身病,不得行操云矣,敢啓。傳曰,知道。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
禁衛營啓曰,本營千摠今當差出,而擬望之人乏少,外任竝擬,何如?傳曰,允。
上在景福宮。停常參·經筵。
藥房提調趙寧夏,副提調金永穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,議政府府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,吏曹參議有闕之代,前望單子入之。
吏曹參議前望單子入之,李承臯落點。
禮曹三次祈雨祭,不卜日今二十二日,南壇·雩祀壇,依例遣宰臣,虔誠設行事,知委,何如?啓,依所啓施行爲良如敎。
以全羅監司鄭範朝狀啓,興陽等邑人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
傳曰,捧納承旨推考。
傳曰,發遣吏郞,諸執事淸齋與否,摘奸以來。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,行都承旨趙寅熙廚院進,行左承旨李承五,行右承旨李世宰,不爲仕進,行左副承旨尹宇善,式暇出去,右副承旨金永穆,式暇出去,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
兵曹啓曰,今二十一日武臣賓廳講書日次,而祈雨祭齋戒相値,不得爲之之意,敢啓。傳曰,知道。
三軍府啓曰,卽接御營廳所報,則今四月二十一日習陣日次,而大將臣申櫶,有身病,不得行操云矣,敢啓。傳曰,知道。
都摠府啓曰,副摠管尹秉鼎,以刑曹參判坐起進參事,晝仕出去之意,敢啓。傳曰,知道。
戶曹啓曰,江華府·咸鏡道會案,今纔來到,御覽會計請出之意,敢啓。傳曰,知道。
吏曹參議李冕榮疏曰云云。省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨,馳詣受香諸處,奉審摘奸以來。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,行都承旨趙寅熙,不爲仕進,左承旨李承五廚院進,行左副承旨尹宇善,右副承旨金永穆式暇,同副承旨徐胄淳監祭進,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
傳曰,左副承旨許遞,前望單子入之。承旨前望單子入之,洪殷謨落點。
以咸鏡監司李會正狀啓,洪原縣民家失火事,傳曰,當此農節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭關飭。
傳曰,有實故摠管許遞,前望單子入之。摠管前望單子入之,都摠管金炳雲,副摠管李敦相落點。
政院啓曰,密符親納例也,而前忠淸監司沈舜澤,謂有身病,使其褊裨替納,事〈甚〉未安。推考,何如?傳曰,允。
政院啓曰,行左承旨李承五牌不進,伴直無人,新除授左副承旨洪殷謨,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而祈雨祭相値,不得設行之意,敢啓。傳曰,知道。
同副承旨徐胄淳書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇南北邊紅箭門,先蠶壇東邊紅箭門,司寒壇東南北邊紅箭門,祈雨壇東南西北邊紅箭門,厲壇東南西北邊紅箭門顚仆,卽爲修改事,分付該監。此後看護等節,另加申飭之意,敢啓。傳曰,知道。
戶曹啓曰,今此景慕宮望廟樓增建時,別看役副司果李相定差下,使之察任,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪殷謨在外,伴直無人,行左承旨李承五,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪殷謨,時在平安道慈山府任所,斯速乘馹上來事,下諭,何如?傳曰,許遞,前望單子入之。
傳曰,政官牌招開政,如有違牌,勿爲呼望。
傳曰,在外戶曹參判許遞,今日政差出。
傳曰,摠管竝許遞,今日政差出。
傳曰,行護軍金箕錫,別軍職差下。
傳曰,右副承旨許遞,前望單子入之。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
傳曰,永陵參奉有闕之代,幼學趙駿鎬擬入。
傳曰,宣傳官韓圭稷,擧措駭妄,汰去。
傳曰,圭璧連擧,雨意尙邈,念及民情,一日爲急,四次祈雨祭,明日進定設行,當親傳香矣,該房知悉。
傳曰,明日出宮門路,以崇陽門爲之。
傳曰,兼司書有闕之代,前望單子入之。
傳曰,發遣吏郞,諸執事淸齋與否,摘奸以來。
政院啓曰,行都承旨趙寅熙,不爲仕進,行左承旨李承五牌不進,左副承旨·右副承旨未差,同副承旨徐胄淳式暇,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪在正·姜落點。
政院啓曰,臣吏兵批兼進之意,敢啓。傳曰,知道。
又啓曰,行左承旨李承五再牌不進,伴直無人,新除授同副承旨姜,卽爲牌招,何如?傳曰,允。
吏曹啓曰,南學敎授閔種默,以其身病,呈狀乞遞,改差,何如?傳曰,允。
議政府啓曰,卽見關西道帥臣狀啓謄報,則慈城郡江邊彼人二名,招呼防將,越送公文,而其辭緣,則盛京將軍衙門奉旨飭辦,大通溝·渾江·迤東等處,以備設官立汍,而人馬寔難行走,要爲借途云矣。鴨江兩岸,艱於通路,有此借過之請,且云奉旨之行,則尤不可時日遲延,卽以許往之意。令江界府使措辭回移,人馬過去之際,亦自我境,着賓瞭望,母至疎忽之歎,三懸鈴行會,何如?傳曰,允。
都摠府啓曰,副摠管洪鍾軒以漢城右尹,本府坐起時晝仕出去之意,敢啓。傳曰,知道。
兵曹啓曰,同知中樞府事林輔榮,兼訓鍊院都正金善恒,內禁衛將鄭雲參,五衛將朴·金載禹·金敬熙·鄭昌爀·禹健英,曹司五衛將崔秉懿,守門將田永圭,俱以身病,呈狀乞遞,改差,何如?傳曰,允。
禮曹啓曰,傳曰,圭璧連擧,雨意尙邈,念及民情,一日爲急,四次祈雨祭,明日進定設行,當親傳香矣,該房知悉事,命下矣。四次祈雨祭,進定於今二十四日,北郊遣宰臣,社稷遣重臣,虔誠設行事,知委,何如?傳曰,允。
有政。吏批,兼判書閔奎鎬,參判成彝鎬竝式暇,參議李承臯進,承旨缺。吏批啓曰,兼判書閔奎鎬,參判成彝鎬竝式暇,小臣獨政未安,何以爲之?敢稟。傳曰,只出緊任,以韓敦源爲工曹判書,洪在玹爲同敦寧,林翰洙爲戶曹參判,韓弼敎爲敦寧都正,金元均爲監察,徐能淳爲平市主簿,趙昌夏爲南學敎授,金永穆爲慶州府尹,尹龜永爲慈山府使,成均博士二單洪淳謨·李承燁,學正二單崔憙龍·金商翼,學諭二單康鵬擧·趙奎錫,宗府郞廳單李載洪,已上竝單付,傳曰,見窠皆令差出。
再政,以兪晩源爲戶曹參議,金悳圭爲軍器主簿,曺承鐸爲典籍,李鎬奭爲造紙別提,趙駿鎬爲永陵參奉,養賢奉事單金商翼,奉常奉事單康鵬擧,已上竝單付。
兵批,判書李載元進,以下缺。
兵批啓曰,阿耳僉使今當差出,而擬望之人乏少,他道營將竝擬,何如?傳曰,允。以趙性敎·徐堂輔·徐有畬爲都摠管,沈舜澤·李俊英·趙台顯·鄭雲龜·李祉秀·申檀·尹喜秀爲副摠管,金尙健爲同知,李基碩爲兼訓鍊都正,南啓宓爲內禁將,趙廷鎬·吳鎭暹·片雲場·金奉錫·鄭在誾·金容根爲五衛將,趙雲涉爲曹司五衛將,黃魯直爲御營把摠,朴齊應爲右副率,金在殷爲宣傳官,姜濬日爲守門將,李熙正爲阿耳僉使,徐顯國爲柔遠僉使,李鎬冕爲水原監牧官,趙鼎九爲珍島監牧官,同知單金昌煥,僉知三單崔秉懿·朴墡·金敬熙。再政。兵批啓曰,洪州營將今當差出,而擬望之人乏少,他道虞候竝擬,何如?傳曰,允。以李秉呂爲訓鍊僉正,蔡奎鳳爲洪州營將,同知單徐潤錫,僉知三單金容根·吳鎭暹·鄭在誾。三政。李敏奭爲訓鍊判官,同知單金允錫,僉知二單金奉錫·趙雲涉,同知加設單金箕錫。
兵曹啓曰,今四月二十四日社稷祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
義禁府啓目,粘連濟州牧使李熙忠緘辭內,供職無狀,莫重貢馬,不善擇封,致有此問備之擧,傳旨內辭緣,震懍靡措,惶恐遲晩爲白有臥乎所。照律以制違律,杖一百收贖,公罪,奉敎依允爲旀,功減一等爲良如敎。
上在景福宮。停常參·經筵。
香祝親傳祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨,馳詣社稷,奉審摘奸,仍詣受香所,奉審摘奸以來。
傳曰,御寶造成時武衛所提調都統使以下別單書入。
兼司書前望單子入之,金興均添書落點。
政院啓曰,今日親傳香時,承旨當爲備員,而左副承旨洪在正在外,何以爲之?敢稟。傳曰,許遞,前望單子入之。
承旨前望單子入之,李憲稙落點。
又啓曰,今日親傳香時,承旨當爲備員,新除授左副承旨李憲稙,卽爲牌招,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
弘文館啓曰,校理李秀萬,呈辭在外,上番闕直,事甚未安。副校理李晩瀅差祭,應敎閔種默,副應敎洪大重,校理洪在瓚,副校理趙臣熙,竝卽牌招,推移入直,何如?傳曰,允。
侍講院啓曰,新除授兼司書金興均,時在驪州地,斯速乘馹上來事,下諭,何如?傳曰,允。
禮曹啓曰,四次祈雨祭,進定於二十四日,北郊遣宰臣,社稷遣重臣,虔誠設行事,知委,何如?傳曰,允。
都摠府啓曰,今日四次祈雨祭香祝親傳時,侍衛寶劍,當爲備員,而都摠管徐堂輔·沈舜澤·徐有畬,俱有實病,副摠管李祉秀·李俊英在外,無以備員,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞,前望單子入之。摠管前望單子入之,都摠管金壽鉉,副摠管成彝鎬·韓敬源·李明應·任孝準落點。
宗親府啓曰,國朝御牒·璿源譜略,王妃世譜中草,今已修正矣。御覽還下後,當爲付板入刊,而國朝御牒·王妃世譜,亦當正書矣。御覽日字,令日官推擇,則今月二十五日巽時爲吉云。以此日時,本府堂上·郞廳,具儀仗鼓吹,陪進勤政殿,與承旨,請承傳色奉入之意,敢啓。傳曰,知道。
兵曹啓曰,今月二十四日社稷祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外·未肅拜,排擬苟艱,依定式軍門將官代差以入之意,敢啓。傳曰,知道。
兵曹啓曰,今日親傳香時,入直禁軍等,別將當爲率領侍衛,而禁軍別將白樂貞,有身病,不得擧行,以二番內禁衛將崔致永,使之兼別將擧行,何如?傳曰,允。
禁衛營啓曰,本營千摠李泰熙,以前任阿耳僉使,上來尙遠,久曠爲悶,改差,何如?傳曰,允。
吏曹參議李承臯疏曰云云。省疏具悉,爾其勿辭察職。
丙子四月二十三日□時,上詣勤政殿月臺。社稷·北郊祈雨祭香祝親傳入侍時,行都承旨趙寅熙,行左承旨李承五,行右承旨李世宰,左副承旨李憲稙,右副承旨徐胄淳,同副承旨姜,假注書缺,別兼春秋金永哲·金羽均·吳益泳·尹相萬,檢校直提學趙寧夏,檢校直閣閔泳穆·李鎬翼·姜·尹用求·金永哲,檢校待敎李載兢,待敎洪淳馨,校理李秀萬,修撰李能華,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調金永穆,進前奏曰,侵早勞動,聖體,若何?上曰,一樣矣。仍由勤政門,詣月臺,通禮跪啓請降輿,上降輿,通禮導上詣褥位南向立,引儀引獻官徐衡淳,進詣褥位之左。通禮跪啓請跪,上跪,香室官員,奉香祝跪受承旨,承旨東向跪進,上受香祝,以授衡淳,衡淳東向跪受興。通禮導上詣階下祗迎位,通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次,上出次,通禮跪啓請乘輿,上乘輿,承旨請出標信解嚴。上由崇陽門還內,諸臣以次退出。
上在景福宮。停常參·經筵。
自申時至人定,灑雨下雨,測雨器水深三分。
都摠府啓曰,今日入直內三廳武兼禁軍及軍兵等,中日習射技放,請出標信,敢啓。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮牌不進,朴宗鉉未署經,監察茶時之意,敢啓。傳曰,知道。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
上在景福宮。停常參·經筵。
自人定至二十五日開東,灑雨下雨,測雨器水深九分。
藥房提調趙寧夏,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,會寧府使鄭斗源下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
傳曰,旱餘一霈,尙未周洽,念及民情,去益憧憧,五次祈雨祭祭官,以閣臣塡差,香祝當親傳矣,該房知悉。
傳曰,會寧府使留待。
政院啓曰,明日傳香禮房承旨,當爲齋宿,行右承旨李世宰,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,大臣·政府堂上引見。
傳曰,會寧府使入侍。
議政府啓曰,本府新差堂上韓敦源·沈舜澤·曺錫輿,今日賓對,懸病不進,事甚未安。令政院竝卽牌招,何如?傳曰,允。
都摠府啓曰,副摠管李明應,以宗正卿,璿源譜略校正事,晝仕出去之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
禮曹啓曰,今番之雨,雖過寸餘,渴望之餘,猶未周洽,五次祈雨祭,不卜日今二十七日,宗廟依例遣重臣,虔誠設行事,知委,何如?傳曰,允。
吏曹啓曰,贈諡肅憲公徐憙淳延諡,今二十六日定行於本第云矣,敢啓。傳曰,知道。
兵曹啓曰,今四月二十七日宗廟祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外·未肅拜,排擬苟艱,依定式軍門將官代差以入之意,敢啓。傳曰,知道。
又啓曰,明日親傳香時,入直禁軍等,別將當爲率領侍衛,而禁軍別將白樂貞,有身病,不得擧行,以二番兼司僕將鄭基塾,使之兼別將擧行,何如?傳曰,允。
敦寧都正韓弼敎疏曰云云。省疏具悉。所請依施。
丙子四月二十五日午時,上御麟趾堂。大臣·政府堂上引見入侍時,會寧府使同爲入侍時,左承旨李承五,假注書李昇燁,事變假注書金商翼,記注官許綸,記事官吳益泳,領議政李最應,右議政金炳國,政府堂上鄭健朝·閔致庠·梁憲洙·金尙鉉·趙寧夏·尹滋承·徐承輔·趙羲復·閔泳穆,校理洪在瓚,以次進伏,會寧府使鄭斗源進伏楹外訖。上曰,史官分左右。上曰,大臣進前。最應進前問候,各殿問候訖。上曰,旱氣亢甚,言念民情,甚所憧憧,今番甘霈未洽,旋有霽意,尤所悶然矣。最應曰,聖心愛民,憫旱祈雨,親傳香祝,甘雨靈應,稍慰民情,而今雖少霽,雲氣尙密,似連霔矣。炳國曰,亢旱之餘,聖心憧憧,圭璧之薦,進定將事,親傳香祝,靡儀不擧,天心感應,其理甚㫼,甘霈伊始,繼此周洽,益所顒望矣。上曰,今見箕伯狀啓,則彼人,以渾江等地設邑事,有借道於慈城江邊之公文矣。最應曰,彼人之借途,爲其道路之占便矣。炳國曰,新設處也。故今番則自彼地通路難便,似有此借途之公文矣。上曰,鴨江越處,本無通路乎?最應曰,居民不多,道路似不平坦,故如是爲請矣。上曰,彼國之設邑,無異我國之設鎭乎?最應曰,然矣。上曰,其無後弊乎?最應曰,彼人旣爲奉旨,則不可不許借,而後弊有無,今不可預度矣。炳國曰,借道之爲例,不無後弊,而旣設之後,當有官守之人,則應自其地,亦時次次通途,似無更請之弊矣。上曰,會寧府使進前。斗源進前。上曰,會寧,邊上重地,異於他處,各別悉心對揚也。斗源曰,謹依下敎,殫竭對揚,而臣以才具之不逮,不勝惶悶矣。上命會寧府使先退,仍命次對爲之。最應曰,卽見咸鏡前監司徐堂輔所奏,則開市支差,各樣公用,皆以還穀例下,而駸駸減損,將至末如何之境,且各邑大同加下,積年未報,其措劃之方,令廟堂稟處矣。本道還簿,南北俱枵,無論大同與支差,漸至着手無處,言念事勢,萬萬悶隘,而每於公用之際,苟能築底檢察,樽節減省,則豈有積疊夥多之理乎?且營邑之還穀自備,卽從前已行之規,而一直廢擱,寥寥無聞,牽補之策,不思方便,輒煩請劃,已是難繼之政,而以今京司罄竭之事力,尤何可議到乎?以此意分付道臣,使之從長措處,何如?上曰,依爲之。出擧條最應曰,卽見全羅前監司趙性敎所奏,則本道三漕倉中群山,贅在沃溝一隅,初無片土所屬,威令不申,稅政有妨,依法聖例,沃溝北一面,劃付群山事,請令廟堂稟處矣。漕倉之屬土有無,必因當初定制,而然則變舊創新之際,果能無罣礙之端乎?雖欲捄弊於彼倉,易致生弊於此邑,所請置之,何如?上曰,依爲之。出擧條最應曰,陵寢守護,事體至重,而齋郞交替,初不面看,出直者早歸,入直者晩詣,何等肅敬之地,往往幾時空番,寧有如許悚惶之事乎?令儀曹這這摘察,至於現發,則該齋郞加倍勘律,且以各司郞官言之,平服赴衙,禁飭本嚴,而一向襲謬云,身爲朝官,能不有駭於體面乎?推此而不事事可知。如是申飭之後,復或有此等入聞,則難逭重勘之意,竝爲捧甘各司,何如?上曰,各別申飭,可也。出擧條最應曰,歲初詢瘼時,長興庫貢人小麥契貢人等所懷,啓下本府矣。兩貢事勢之十分難支,已所稔聞,而連値大役,進排浩繁,不勝抵當之中,且有年前貢價變通之事,此雖出於不獲已之政,而若不趁今矯捄,將至無貢乃已,況蹕路俯詢之下,宜施軫恤之澤,其受價之變通者,限三年,依舊例特爲上下事,分付戶·惠廳,外他爲弊之端,自本府捧甘釐正,何如?上曰,依爲之。出擧條最應曰,驪城府院君·海寧府夫人·韓昌府夫人緬禮在邇云,禮葬等節,照例擧行之意,分付該曹,何如?上曰,依爲之。出擧條最應曰,故郡守李鎬臣妻淑人趙氏,自遭崩城之後,已矢無生之意,纔過殯斂,雍容下從,似此烈節,合有表奬之擧,施以綽楔之典,何如?上曰,依爲之。出擧條最應曰,月前召對,懸病諸儒臣之刊削,卽事體然也,而警飭已施,合有參恕,竝特爲分揀,何如?上曰,依爲之。出榻敎承五曰,諸宰奏事,健朝等曰,無所奏矣。承五曰,玉堂所懷奏之。在瓚曰,竊伏念聖學之道,正心爲本,正心之工,莫貴乎誠勤,故無逸二字,爲聖學之要也。蓋人君,上念祖宗之付畀,下軫窮蔀之艱苦,則有不敢以逸豫也。一日萬幾,治忽判於俄頃,六馬朽索之安危,係於操捨,則有不敢以逸豫,筋骸之因,由乎收捨,淸明在躬,存乎振作,一刻之念,昏氣乘間,一念之放,衆慾紛攻,玆所以無逸二字,龜鑑於萬世,而實爲祈王永命之本矣。今我聖上,淸燕端拱之中,繼續光明之學,臣固不敢窺測其涯涘,而幽燭之地,道心愈微,寒曝之間,工夫易斷,故宋臣洪舜命所謂收斂於十目十手之地,而縱肆於暗室屋漏之中,修飭於接儒生學士之時,而玩狎於對宦官近習之頃者,臣愚死罪,亦不敢保其必無也。人君之所嗜好,苟不在於聖賢方冊之上,民國紆謨之際,則惟有紛華波動,珍玩靡麗之觀而已。豈非大可懼哉?伏願深留睿念,奮發淬礪,典學〈則〉必求體驗之要,臨政則必軫惠究之實,存宣畏於無間,過嗜欲於未萌,緝熙光明,以臻無逸之極工焉。上曰,所陳當留念矣。出擧條承五曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣就座。又命史官就座,仍命大臣先退。諸臣以次退出。
上在景福宮。停常參·經筵。
香祝親傳祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行右承旨李世宰,今日不爲仕進,卽爲牌招,何如?傳曰,允。
傳曰,左承旨馳詣宗廟,奉審摘奸以來。
傳曰,左承旨·右承旨·同副承旨竝許遞,前望單子入之。
政院啓曰,行都承旨趙寅熙廚院進,左承旨·右承旨·同副承旨未差,右副承旨徐胄淳監祭進,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進罷職傳旨。傳曰,只推。
承旨前望單子入之,洪淳學·朴定陽·趙秉弼落點。
政院啓曰,行都承旨趙寅熙牌不進,伴直無人,新除授同副承旨趙秉弼,卽爲牌招,何如?傳曰,允。
侍講院啓曰,新除授兼司書金興均,自鄕上來云,卽爲牌招,何如?傳曰,允。
丙子四月二十六日□時,上詣勤政殿月臺。宗廟祈雨祭香祝親傳入侍時,行都承旨趙寅熙,左承旨洪淳學,右承旨朴定陽,左副承旨李憲稙,右副承旨徐胄淳,同副承旨趙秉弼,假注書缺,別兼春秋金永哲·趙昌夏·金羽均·李命宰·吳益泳,檢校直提學趙寧夏·趙慶鎬,檢校直閣李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理洪在瓚,修撰李喜元,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調趙寅熙,進前奏曰,侵早勞動,聖體,若何?上曰,一樣矣。仍由維和門,入勤政門,至月臺,通禮跪啓請降輿,上降輿,通禮導上詣褥位南向立,引儀引宗廟獻官鄭健朝,進詣褥位之左。通禮跪啓請跪,上跪,香室官員,奉香祝跪授承旨,承旨東向跪進,上受香祝,以授健朝,健朝西向跪受興。通禮導上詣階下祗迎位,通禮跪啓請鞠躬,上鞠躬。香祝過後,通禮跪啓請平身,上平身入幕次。寅熙奏曰,次對入侍注書之當日省記,自是定式,而假注書李昇燁,昨日次對,旣已入侍,不爲入直者,已極駭然。且以堂后古規言之,注書一員出仕,則上假注書出去,亦例也,而今日廳座,以下假注書,仍不來,事未前有,萬萬未安。所當重勘,而本院請推之外,無他可施之罰,何以爲之乎?上曰,拿處,可也。出擧條少頃,通禮跪啓請出次,上出次,通禮跪啓請乘輿,上乘輿。寅熙請出標信解嚴。上由維和門·崇陽門還內,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初一日輪對日次,而景慕宮夏享大祭親傳香相値,頉稟之意,敢啓。傳曰,知道。
傳曰,秋曹堂上竝許遞,今日政差出。
傳曰,右副承旨許遞,前望單子入之。
傳曰,左副承旨許遞,前望單子入之。
傳曰,政官牌招開政。
傳曰,泮長有闕之代,前望單子入之。
以吏曹參議李承臯牌不進罷職傳旨,傳曰,只推。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,今此端午帖製述人中,時無職名人,令該曹口傳付軍職,何如?傳曰,允。
又啓曰,卽者別兼春秋李命宰,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,檢閱金文濟,卽爲牌招入直,何如?傳曰,允。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
以李昇燁囚單子,傳曰,飭已施矣,分揀放送。
議政府啓曰,卽見平安監司趙成夏啓本,則副司果韓龍珪,疏陳諸條,依政府關一一査覈,竝請令廟堂稟處矣。聖裔之優恤,自有列朝成憲,而今其指良爲賤,勒簽尺籍,備受困毒,蕩析難支,苟有一分畏憚之心,恣行不法,豈至於斯也?因鎭卒之誣訴,而僉使之侵虐莫甚,乘主將之公決,而幕裨之徵索無厭,何可以贓賄不捧之說,寘而勿論乎?裨將李熙德,令秋曹嚴刑遠配,麟山前僉使金亨哲,不必拿勘,令巡營嚴刑三次,遠惡島限其身定配,鎭卒金士日,嚴刑後登聞,居間慫慂之魯太浩,各別詗捕,依律處之,孔民之冤狀,幕裨之惡習,旣無不察不禁之失,則原疏之蔑敎充軍云云,不待多辦,自歸落空,而倘於平日,操制率裨,無敢寅緣挾雜,則人言胡爲而來乎?義州前府尹黃鍾顯,施以譴罷之典。雖以疏中諸條言之,非曰全然無據,而至若宰臣論斷,事體不輕,則其所爽實構誣,然噴罵,太沒把捉,後弊攸關,烏可免妄率之罪乎?副司果韓龍珪,施以刊削之典,何如?傳曰,允。
吏曹啓曰,慶州府尹金永穆戶奴呈狀內,矣上典,親病沈重,萬無遠赴之望云。其親病旣如是,則有難强令遠赴,改差,何如?傳曰,允。
有政。吏批,兼判書閔奎鎬牌不進,參判成彝鎬進,參議李承臯牌招不進,承旨缺。以吏批言啓曰,兼判書閔奎鎬,參議李承臯,竝牌招不進,小臣獨政未安,何以爲之?敢稟。傳曰,仍爲之。
以沈舜澤爲刑曹判書,鄭順朝·趙基衡爲敦寧都正,徐胄淳爲禮曹參議,李憲稙爲刑曹參議,尹錫龜爲武烈祠參奉,金奭鎭爲慶州府尹。耆老所守直官單李昌彦,前營將金東稷,今加嘉善,朝官年八十依法典加資,故學生金周鉉,贈吏參例兼,前慶州府尹金永穆考。兵批,判書以下缺。以朴允璡爲馬梁僉使,同知單金毅鉉。
禁衛營啓曰,本營千摠李炳鎬,身病猝重,勢難察任,改差,何如?傳曰,允。
別兼春秋李命宰疏曰,伏以臣於持被之中,卽接家信,則臣之偏毋,素患痰積之症,當此換節,一倍添劇。臣聞此報,方寸煎灼,玆敢冒悚控籲,徑出禁扃。伏乞聖明,俯垂鑑諒,亟遞臣別兼之銜,仍治臣擅離之罪,俾朝綱肅而私分安焉,臣無任云云。省疏具悉。爾其勿辭救護。
檢閱吳益泳疏曰,伏以臣,猥膺名掄,夙宵兢懼,而第臣與右承旨朴定陽,有同壻應避之嫌矣。臣所帶春秋別銜,在法當遞。伏乞聖明,俯垂鑑諒,亟令選部,鐫臣現職,以便公私焉,臣無任云云。省疏具悉。疏辭下該曹稟處。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
承旨前望單子入之,趙秉世·沈相穆落點。
大司成前望單子入之,沈履澤落點。
以檢閱金文濟牌不進罷職傳旨,傳曰,只推。
禮曹,六次祈雨祭,不卜日來五月初一日,三角山·木覓山·漢江·沈虎頭,依例遣近侍,虔誠設行事,知委,何如?啓,依所啓施行爲良如敎。
政院啓曰,新除授左副承旨趙秉世,右副承旨沈相穆,竝牌招,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,左右史不可不備,檢閱金文濟,旣有只推之命,卽爲牌招入直,何如?傳曰,允。又啓曰,端午帖製述人,旣多抄啓矣。弘文提學吳取善在外,藝文提學金在顯,待明朝牌招,使之出韻科次,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
上在景福宮。停常參·經筵。
藥房提調趙寧夏,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
政院啓曰,合辭許久闕啓,事甚未安。諫院無詣臺之員,除在外·未署經外,呈告人員,竝卽牌招,何如?傳曰,允。
又啓曰,明日親傳香相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,刑曹參判鄭順朝,除拜後過三日不爲出肅,依定式推考警責,仍卽牌招察任,何如?傳曰,允。
傳曰,左承旨馳詣宗廟·景慕宮,奉審摘奸以來。
傳曰,受香承旨,仍爲奉審摘奸以來。
政院啓曰,右邊捕盜大將金箕錫,以武衛所別將別射會參試事,南筏院今方出去矣。所珮命召及大將牌·傳令牌,何以爲之?敢稟。傳曰,仍珮往來。
以檢閱金文濟牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,今番道科之設,異於他年,而試券之預差,卽咸興·慶源之人也。咸興雖有實券之入格,此府與他自別,慶源則本道之最遠處也。不可無別般慰悅,預差二人,特竝付之榜末,以示予惓惓此省之意。
傳曰,明日出宮門路,以崇陽門爲之。
以京畿監司閔台鎬狀啓,薦新生眞魚,節序差早,姑未産出,限內不得封進,惶恐待罪事。傳曰,勿待罪事,回諭。
以司諫金斗淵,正言李肯〈宇〉牌不進罷職傳旨,傳曰,只推。
右承旨朴定陽書啓,臣承命陪香祝,奉神位版,詣木覓山,仍爲奉審則無頉,祭物祭器祭井看審則精潔,諸執事進排官摘奸則無頉矣。臣則以獻官,將事畢,還奉神位版後,復命之意,敢啓。答曰,知道。
右副承旨沈相穆書啓,臣承命陪香祝,奉神位版,詣漢江仍爲奉審則無頉,祭物祭器祭井看審則精潔,諸執事進排官摘奸則無頉矣。臣則以獻官,將事畢,還奉神位版後,復命之意,敢啓。答曰,知道。
同副承旨趙秉弼書啓,臣承命陪香祝,奉神位版,詣三角山,白嶽山,仍爲奉審則無頉,祭物·祭器·祭井看審則精潔,諸執事進排官摘奸則無頉矣。臣則以獻官,將事畢,還奉神位版〈後〉,復命之意,敢啓。答曰,知道。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹啓曰,今此進賀兼謝恩使一行赴燕時所把驛馬,預先分定後,可無窘急之弊。今亦依例前期知委,而應把驛馬三十三疋內,忠淸道六疋,全羅道八疋,慶尙道十四疋,來五月初二日京中逢點。江原道三疋,咸鏡道二疋,直送安州,來五月初五日逢點事,各道監司處,行移,何如?傳曰,允。
刑曹啓曰,罪人李熙德,嚴刑一次,平安道龍岡縣遠地定配,所當卽爲押送,而適値祈雨祭設行,不得用杖,待用刑,嚴刑後,押送之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
香祝親傳,祗迎入幕次後,藥房,內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
備忘記,黃海道觀察使李根弼下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣景慕宮,奉審摘奸以來。
傳曰,黃海監司入侍。
傳曰,都承旨許遞,前望單子入之。
都承旨前望單子入之,趙敬夏落點。
傳曰,黃海監司留待
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
以檢閱金文濟牌不進罷職傳旨,傳曰,只推。
禮曹,咸鏡道道科文武科放榜吉日,來五月初十日午時,十二日辰時,十三日卯時,十五日午時。
政院啓曰,卽見慶尙左水使梁柱華倭船問情狀啓,則有所漏落,奏御文字,何等審愼,而如是疎忽,極涉未安。原狀啓,所當還下送,而係是邊情,雖不得不捧入,該帥臣不可無警,從重推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
奎章閣啓曰,景慕宮望廟樓移安處所,今朔奉審無頉,而移安廳奉審,亦爲無頉之意,敢啓。傳曰,知道。
禮曹啓曰,江都忠烈祠祭文秪受日字,問于本祠,則今五月初七日,當爲秪受云。謹依純祖朝丙子年例,遣近臣設行,而祭文,令藝文館撰出,祭物,令本府進排,執事官,令京畿監營差定事,竝爲分付,何如?傳曰,允。
吏曹啓曰,今此端午祭祭官,當爲磨鍊,而除老病公頉外,實無推移排比之路,故依近例刑官·司饔院官員及年七十以上人,通融塡差以入之意,敢啓。傳曰,知道。
注書鄭元夏病,代以閔善鎬爲假注書。
兵曹啓曰,癸武門東邊新建廣武門,今已畢役矣。神武門把守軍,還入直所之意,敢啓。傳曰,知道。
禁衛營啓曰,癸武門東邊新建廣武門,今已畢役矣。神武門把守軍,還入直所事,兵曹草記,允下矣。把守神武門入直軍十名,還入直所,將則解送之意,敢啓。傳曰,知道。
摠戎廳啓曰,本廳哨官李昌鉉,身病猝重,勢難察任,改差,何如?傳曰,允。
吏曹啓目,粘連觀此藝文館檢閱吳益泳上疏,則以爲,臣與右承旨朴定陽,有同壻應避之嫌矣。臣所帶春秋兼銜,在法當遞,亟令選部,鐫臣現職,史官春秋,例不得減下。右承旨朴定陽所兼春秋之銜,今姑減下,何如?啓,依允。
丙子五月初一日午時,上御勤政殿。黃海監司入侍時,承旨缺,假注書康鴻擧,記事官吳益泳·尹相萬,黃海監司李根弼,以次進伏訖。上曰,史官分左右。上曰,監司進前,根弼進前,上曰,海西,幅員雖小,此是海防重地也。卿須下去,善爲做治,可也。根弼曰,臣以無似,猥膺藩寄,才具空疎,末由承當,伏未知何以對揚,而面承飭敎,不勝惶悚矣。上曰,聞卿之祖父,曾經此藩,尤當着念對揚也。根弼曰,聖念及此,尤切感惶矣。上命監司先退,又命退承史,諸臣以次退出。
丙子五月初一日,上詣勤政殿月臺。景慕宮夏享大祭香祝親傳入侍時,行都承旨趙敬夏,左承旨洪淳學,右承旨朴定陽,左副承旨趙秉世,右副承旨沈相穆,同副承旨趙秉弼,假注書缺,別兼春秋趙昌夏·金羽均·吳益泳·尹相萬,檢校直提學趙寧夏,檢校直閣李鎬翼·尹用求,直閣金興均,校理李晩瀅,修撰李能華,以次侍〈立〉。時立,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調趙敬夏進前奏曰,侵早勞動,聖體,若何?上曰,一樣矣。仍由維和門·勤政門,詣月臺,通禮跪啓請降輿,上降輿。通禮前導詣褥位南向立,引儀引景慕宮獻官完平君李昇應,進詣褥位之左,香臺官員,奉香祝跪授承旨,承旨東向跪進,上受香祝,以授昇應,昇應西向跪受興。通禮導上降階詣秪迎位,通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次,上出次,寧夏進前奏曰,內局所捧蔘茸,每每苟艱,或挪移,或別貿入用,非但經費之有關,亦係事體之未安。蔘則春等六斤十四兩八錢五分,磨鍊入用,已有前例,以此擧行。茸則關北元卜定外,限二十對加卜定,以爲入用之地,恐好,故敢此仰達。上曰,依爲之。茸則使之卜定於關東而無減,依關北例爲之,可也。出擧條通禮跪啓請乘輿,上乘輿,仍由維和門入崇陽門。承旨請出標信解嚴。上還內,諸臣以次退出。
上在景福宮。停常參·經筵。
自未時至酉時,灑雨下雨,測雨器水深一分。
備忘記,麟山僉使朴時銓下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,繡衣可合人,令廟堂抄啓以入。
傳曰,左副承旨許遞,前望單子入之。承旨前望單子入之,金炳翊落點。
禮曹啓曰,七次祈雨祭,不卜日今初四日龍山江楮子島,依禮遣重臣,虔誠設行事,知委,何如?啓,依所啓施行爲良如敎。
政院啓曰,假注書康鴻擧,有身病,勢難察任,今姑改差,何如?傳曰,允。
又啓曰,假注書閔善鎬,時無職名,令該曹,依例付軍職冠帶常仕,何如?傳曰,允。
又啓曰,新除授左副承旨金炳翊,卽爲牌招,何如?傳曰,允。
又啓曰,今初七日,江都忠烈祠,遣近臣致祭事,禮曹草記,允下矣。何承旨進去乎?敢稟。傳曰,左副承旨進去。
康鴻擧改差,代以李輔榮爲假注書。
又啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
御營廳啓曰,本廳別將徐珩淳,身病甚重,勢難察任,改差,何如?傳曰,允。
吏曹啓曰,贈諡文簡公金學淳,孝貞公金炳疇延諡,定行於今月初三日本第云矣,敢啓。傳曰,知道。
奉常寺啓曰,各陵園端午祭享所用藥果,煎造後,進上看品藥果二十立,封進之意,敢啓。傳曰,知道。
御營廳啓曰,本廳別將,今當差出,而擬望之人乏少,外任竝擬,何如?傳曰,允。
敦寧都正趙基衡疏曰云云。省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲申應朝,執義洪敬燮在外,掌令金玉來·金鼎燮,持平李範九呈辭,朴宗鉉未署經,監察茶時之意,敢啓。傳曰,知道。
又啓曰,同副承旨趙秉弼,今日不爲仕進,牌招,何如?傳曰,允。
傳曰,禮房承旨,馳詣受香諸處,奉審摘奸以來。
以黃海前監司鄭泰好狀啓,谷山府民家失火事,傳曰,當此農節,民家之燒燼,若是夥多,聞甚驚慘。元恤典外,別加顧助,趁卽結構奠接,俾無一民失所棲遑之弊事,廟堂各別措辭分付,囕爛人命,俾卽厚埋之意,一體關飭。
議政府啓曰,卽見東萊府使洪祐昌狀啓,則枚擧任譯等手本,以爲留館倭等,出示森山茂所送書,附而爲言,今旣罷島主之職,廢送使之例,則曾前所用圖書,卽爲收還後,成給文字云,而此不可擅許,請令廟堂稟處矣。因彼官制之變更,有此圖書之還納,則不必靳持,依請許施事,令萊府成文字答送,三顆圖書,姑爲置之意,竝爲分付,何如?傳曰,允。
又啓曰,御史可合人抄啓,別單書入之意,敢啓。傳曰,知道。
李輔榮有頉,代以趙圭錫爲假注書。
奎章閣啓曰,兼檢書官徐周輔,時帶監察,而職務相妨,令該曹口傳,閒司相換,何如?傳曰,允。
吏曹口傳政事,監察徐周輔,造紙所別提金顯澤,以上相換事,承傳。
吏曹啓目,前五衛將朴墡名字,改以聖魯事,告狀。依例令藝文館,給帖,何如?啓,依允。
戶曹參判林翰洙疏曰云云。答曰,省疏具悉。卿其往省焉。
上在景福宮。停常參·經筵。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九呈辭,朴宗鉉未署經,監察茶時之意,敢啓。傳曰,知道。
又啓曰,明日再明日綏陵忌辰祭齋戒正日相値,視事頉稟之意,敢啓。傳曰,知道。
又啓曰,右副承旨沈相穆,今日不爲仕進,卽爲牌招,何如?傳曰,允。
傳曰,檢校直閣尹用求,馳詣綏陵,奉審摘奸,仍留監祭,局內諸陵,一體奉審以來。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,吏曹參判有闕之代,前望單子入之。
政院啓曰,假注書閔善鎬,有身病,勢難察任,今姑改差,何如?傳曰,允。
吏曹參判前望單子入之,李寅卨落點。
閔善鎬改差,代以李重七爲假注書。
政院啓曰,卽者弼善徐夔淳,以其親病,陳疏徑行,原疏纔已捧入矣。所當直捧禁推傳旨,而此與無端徑行,有異,推考警責,何如?傳曰,允。
侍講院啓曰,弼善徐夔淳,今以親病,陳疏徑行矣。上番闕直,事甚未安。兼輔德金永壽在外,輔德閔昌植,兼弼善趙龍鎬,文學鄭寅性,兼文學金九鉉,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,修信使所騎船隻,纔已出來。必當非久啓發,而護行差倭禮單與船格倭賞給之節,待回船不可不趁卽泒傳,令該曹,參酌磨鍊,措備下送之意,分付,何如?傳曰,允。
觀象監啓曰,乙亥年世子宮別加印曆書供上時,進排官崔德淵子孫中三曆官,待窠首先調用事,命下矣。其孫尙愚,旣參陰陽科,則當付三曆官,而今無見窠,姑付額外,待窠首先陞實,何如?傳曰,允。
成均館啓曰,司成金九鉉侍講進,直講張仁澤,典籍尹時榮,俱爲差祭,無入直之員,以他郞官,姑爲代直,何如?傳曰,允。
司僕寺啓曰,旌義前郡守洪俊謨,遞任進上馬二匹,今纔上來,禾毛色,別單書入,而依例內廐立養之意,敢啓。傳曰,知道。
工曹判書韓敦源疏曰云云。答曰,省疏具悉。卿其往省焉。
吏曹參判成彝鎬疏曰云云。答曰,省疏具悉。所請依施。
弼善徐夔淳疏曰云云。省疏具悉。爾其勿辭往護。
上在景福宮。停常參·經筵。
藥房都提調金炳學,提調趙寧夏,副提調趙敬夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟未飮,自今日一貼式,限二貼煎入事,榻前下敎。王大妃殿進御二錢重人參粟未飮,自今日一貼式,限二貼煎入事,榻前下敎。中宮殿進御二錢重人參粟未飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,藥房三提調,持粟未飮來待矣。傳曰,封入。
又啓曰,假注書李重七,時無職名,令該曹依例付軍職,冠帶常仕,何如?傳曰,允。
禮曹,八次祈雨祭,不卜日今初七日,南壇·雩祀壇,依例遣重臣,虔誠設行事,知委,何如?啓,依所啓施行爲良如敎。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九呈辭,朴宗鉉未署經,監察茶時之意,敢啓。傳曰,知道。
又啓曰,假注書趙圭錫,有身病,勢難察任,今姑改差,何如?傳曰,允。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
以司謁口傳下敎曰,南壇淸道,中軍代行。
傳曰,發遣吏郞,諸執事淸齊與否,摘奸以來。
趙圭錫改差,代以李昇燁爲假注書。
議政府啓曰,向因戶曹草記,稅穀愆滯守令,竝請拿勘,而舒川郡守李澤永,見方就囚矣。聞其愆滯者,實非該倅莅任以後事,而未納條,月前已爲了勘,受尺考還。況今暵憂政劇,雩禱切急,該郡守,特爲分揀,仍令當日下送,何如?傳曰,允。
兵曹啓曰,大報壇守直官裵宗漢,身病猝重,呈狀乞遞,改差,何如?傳曰,允。
義禁府啓曰,因議政府草記,舒川郡守李澤永,特爲分揀事,批旨允下矣。時囚罪人李澤永,分揀放送之意,敢啓。傳曰,知道。
吏曹參議李承臯疏略曰,臣猥以不似,濫叨本職,行未幾日,動輒得謗。今番祭享,獻官金鶴根·鄭海崙,謂以差祭,捉去該吏,一則拘留,一則捉打,莫非臣不能見孚之故,敢陳仰瀆,乞賜斥罷焉,臣無任云云。答曰,省疏具悉。祀典之重,果何如,而宰臣有此乖當之擧,可乎?塡差之際,爾之不能審愼,亦可知矣。獻官竝施以罷職之典,爾亦罷職。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,藥房都提調,持粟米飮來待矣。傳曰,封入。
李昇燁有頉,代以洪在九爲假注書。
傳曰,傳香承旨,馳詣受香諸處,奉審摘奸以來。
傳曰,奉審閣臣入侍。
政院啓曰,密符親納例也,而前黃海監司鄭泰好,謂有身病,使其褊裨替納,事甚未安。推考,何如?傳曰,允。
又啓曰,行大司憲申應朝,執義洪敬燮在外,掌令金玉來·金鼎燮,持平李範九呈舜,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
同副承旨趙秉弼書啓,臣承命馳詣南壇壇上神位版奉審,則無頉,祭物祭器祭井看審,則精潔,諸執事進排官摘奸,則無頉,仍詣雩祀壇壇上神位版奉審,則無頉,祭物祭器祭井看審,則精潔,諸執事進排官摘奸,則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
司譯院啓曰,漢學堂下譯官卞元圭,履歷俱備,特爲加資,以爲前頭任事之地,何如?傳曰,允。
丙子五月初六日辰時,上御德善堂。奉審閣臣入侍時,右副承旨沈相穆,假注書李重七,記事官吳益泳·尹相萬,檢校直閣尹用求,以次進伏訖。上曰,史官分左右。上曰,閣臣進前。用求進前奏曰,臣承命馳詣綏陵陵上奉審則安寧,碑閣丁字閣奉審則安寧,祭物祭器祭井看審則精潔,諸執事摘奸則無頉。仍詣健元陵陵上奉審則安寧,碑閣丁字閣奉審則安寧,次詣顯陵陵上奉審則安寧,碑閣丁字閣奉審則安寧,次詣穆陵陵上奉審則安寧,碑閣丁字閣奉審則安寧,次詣徽陵陵上奉審則安寧,碑閣丁字閣奉審則安寧,次詣崇陵陵上奉審則安寧,碑閣丁字閣奉審則安寧,次詣惠陵陵上奉審則安寧,碑閣丁字閣奉審則安寧,次詣元陵陵上奉審則安寧,碑閣丁字閣奉審則安寧,次詣景陵陵上奉審則安寧,碑閣丁字閣奉審則安寧,還詣綏陵,仍留監祭,將事安寧之意,敢達矣。上曰,諸陵上太平,碑閣丁字閣無頉,亦無傷縮處乎?用求曰,然矣。上曰,何時將事,何時離發乎?用求曰,三更量將事,四更量離發矣。上曰,日暵路乾,來往似難矣。用求曰,無事往來矣。上曰,沿路農形何如,而民情得無渴急之望否?用求曰,旱氣日熾,所經諸處,注秧者有異於雨暘均適之時,不得茁長,而若得一沛之澤,則可以移秧云矣。上曰,楊州邑,則祈雨祭,幾次設行之乎?用求曰,雖未知其詳,已至屢擧,而靈應斯遲,轉益望霓之情云矣。上曰,所經大橋之水,幾至盡渴云,然否?用求曰,橋水縱未盡渴,潺溪之深,僅爲數寸,而沙石露矣。上命閣臣先退。仍命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次,而孝昌園忌辰祭,正日相値,頉稟之意,敢啓。傳曰,知道。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,假注書李重七,有身病,勢難察任,今姑改差,何如?傳曰,允。
傳曰,薦璧已過八次,而涼風甚乖,甘霔猶邈,穡事民情之轉益渴憫。不啻錦玉靡安,社稷別祈雨祭,再明日遣大臣,虔誠設行,香祝親傳矣,該房知悉。
傳曰,有實故玉堂許遞,前望單子入之。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
李重七改差,代以朴應冕爲假注書。
都摠府啓曰,副摠管成彝鎬,時無職名,令該曹口傳付軍職,何如?傳曰,允。
政院啓曰,明日親傳香時,承旨當爲備員,而左副承旨金炳翊,奉命在外,何以爲之?敢稟。傳曰,許遞,前望單子入之。
玉堂前望單子入之,應敎趙翼永落點。
吏曹啓曰,司僕寺正趙龍鎬,以其身病,呈狀乞遞,改差,何如?傳曰,允。
刑曹啓曰,謹依傳敎,罪人李鳳烈,江原道金化縣定配所,而適値齋日,待用杖嚴刑後,押送配所之意,敢啓。傳曰,知道。除刑推定配。
上在景福宮。停常參·經筵。
自前夜五更至開東,灑雨下雨,測雨器水深二分。
親傳香祗迎入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,戶·禮換房。
傳曰,禮房承旨,馳馳社稷,奉審摘奸以來。
承旨前望單子入之,兪初煥落點。
政院啓曰,今日親傳香承旨當爲備員,新除授左副承旨兪初煥,卽爲牌招,何如?傳曰,允。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
弘文館啓曰,新除授應敎趙翼永,卽爲牌招察任,何如?傳曰,允。
吏曹啓曰,卽接司僕寺牒報,則明日親傳香敎是時,本寺正,例爲進輿差備,而正未差之代,卽爲變通,以爲差備擧行之地云。正未差之代,口傳備擬以入之意,敢啓。傳曰,知道。
吏曹口傳政事,以閔種默爲司僕正。
兵曹,以鄭羲淳爲大報壇守直官。
摠戎廳啓曰,本廳中軍申桓,身病甚重,勢難察任,改差,何如?傳曰,允。
兵曹啓曰,本曹正郞金永哲,身病猝重,呈狀乞遞,宿衛重地,不可久曠,今姑改差,何如?傳曰,允。
兵曹口傳政事,護軍成彝鎬,副護軍金炳翊,副司果趙龍鎬。
刑曹啓曰,謹依批旨,江原道金化縣定配罪人李鳳烈,除刑推押送配所之意,敢啓。傳曰,特爲分揀。
丙子五月初八日辰時,上詣勤政殿月臺。社稷祈雨祭香祝親傳入侍時,行都承旨趙敬夏,左承旨洪淳學,右承旨朴定陽,左副承旨兪初煥,右副承旨沈相穆,同副承旨趙秉弼,假注書缺,別兼春秋金羽均·吳益泳·尹相萬,檢校直提學趙寧夏,檢校直閣尹用求,直閣金興均,檢校待敎李載兢,待敎洪淳馨,校理趙臣熙,修撰李能華,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調趙敬夏,進前奏曰,侵早勞動,聖體,若何?上曰,一樣矣。仍由維和門,入勤政門,至月臺。通禮跪啓請降輿,上降輿,通禮導上詣褥位南向立,引儀引社稷獻官右議政金炳國,進詣褥位之左。通禮跪啓請跪,上跪,香臺官員,奉香祝跪授承旨,承旨東向跪進,上受香祝,以授炳國,炳國西向跪受興。通禮導上降階,詣秪送位,通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次,上出次,通禮跪啓請乘輿,上乘輿,由勤政門·維和門·入崇陽門。承旨請出標信解嚴。上還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
右副承旨許遞,前望單子入之。
政院啓曰,行大司憲申應朝,執義洪敬燮在外,掌令金玉來·金鼎燮,持平李範九牌不進,朴宗鉉未署經,監察茶時之意,敢啓。傳曰,知道。
注書趙忠熙病,代以趙錫圭爲假注書。
以司諫金斗淵,正言李肯宇,掌令金玉來·金鼎燮,持平李範九牌不進罷職傳旨,傳曰,只推。
弘文館啓曰,應敎趙翼永,疏批已下,卽爲牌招察任,何如?傳曰,允。
又啓曰,上番副校理臣趙臣熙,以武衛所從事官,今日將校軍兵馬太上下時,晝仕出去之意,敢啓。傳曰,知道。
吏曹啓曰,贈諡孝貞公申檍,延謚,定行於今月初十日本第云矣,敢啓。傳曰,知道。
兵曹,以李鳳儀爲摠戎中軍。
刑曹啓曰,謹依草記批旨,罪人李鳳烈,卽爲放送之意,敢啓。傳曰,知道。
應敎趙翼永疏略曰,臣罪著不職,罰止薄勘,曾未幾日,遽蒙分揀,今又瀛館除旨,有隕自天,惝怳震惕,不知自措也。召對空番,下敎截嚴,伊時請削,罪重罰輕,今此恩命,非榮伊懼,敢暴情實,乞垂勘治焉。伏念弭災召和,莫不由聖學緝熙之效,而聖明,益加修省,無有間斷,則皇天感應,災旱自消矣,臣無任云云。省疏具悉。旣已經勘,爾其勿辭察職。尾附事,當留念矣。
上在景福宮。停常參·經筵。
藥房提調趙寧夏,副提調趙敬夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,政官牌招開政。
傳曰,同副承旨許遞,前望單子入之。
傳曰,呈告藝文提學許遞,今日政差出。
傳曰,京兆堂上竝許遞,今日政差出。
傳曰,輪對官前後受點人,明日待令。
傳曰,宗廟別祈雨祭,再明日遣大臣,虔誠設行,香祝當親傳矣,該房知悉。
傳曰,出宮門路,以崇陽門爲之。
傳曰,發遣吏郞,諸執事淸齋與否,摘奸以來。
承旨前望單子入之,金永穆·朴周陽落點。
傳曰,右翊贊兪致喜,繕工副正洪善周,右衛率朴齊億,司宰主簿尹昌燮,竝令該曹相換。
以咸鏡監司李會正狀啓,咸興府民家失火事,傳曰,當此方農憫旱之時,倉猝火警之如是延燒,尤極驚慘。人命雖幸無傷,哀彼失所顚然之狀,森然如在目前,不覺丙枕靡安。自營縱有顧助於恤典之外,此省此府之民,有所自別,特下內帑錢二千兩,以示眷顧之意,道臣,量宜俵給於被災民戶,結構奠接之方,卽速措處,俾無一民棲遑之弊事,廟堂措辭分付。
政院啓曰,掌令金鼎燮,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
又啓曰,行大司憲申應朝,執義洪敬燮在外,掌令金鼎燮陳疏,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,同知中樞府事申桓·金尙健,訓鍊院都正李敏應,兼訓鍊院都正李基碩,宣傳官元禹常,內禁將南啓宓,五衛將金奉錫·鄭在誾·金敬熙·金容根·吳鎭暹,曹司五衛將金永壽·趙雲涉,文臣兼宣傳官趙東萬,俱以身病,呈狀乞遞,竝改差,何如?傳曰,允。
有政。吏批,兼判書閔奎鎬牌招不進,參判李寅卨進,參議未差,承旨缺
以吏批言啓曰,兼判書閔奎鎬牌招不進,參議未差,小臣獨政未安,何以爲之?敢稟。傳曰,仍爲之。以尹滋承爲工曹判書,徐承輔爲判尹,朴齊寬爲左尹,洪遠植爲右尹,閔致萬爲敦寧都正,金永奭爲兵曹參知,尹用求爲工曹參議,曺錫雨爲藝文提學,朴熹陽爲兵曹正郞,吳長善爲務安縣監,兼執義單閔種默,軍資判官二單李雲漙·李源集,廣興令單尹滋祿,已上竝單付。故參奉金道均贈吏參例兼,守慶州府尹金奭鎭考,左尹單洪遠植,右尹單朴齊寬,以上竝單付。
兵批,判書李載元進,以下缺
兵批啓曰,黃海兵虞候,今當差出,而擬望之人乏少,他道水虞候,竝擬,何如?傳曰,允。
以南廷順爲都摠管,徐承輔爲副摠管,金肯淳·金瀅謹爲同知,李奎憲爲訓鍊都正,申桓爲兼訓鍊都正,張允植爲宣傳官,尹錫五爲內禁將,李鶴周·洪在羲·王殷疇·朱鳳朝·李秉禹爲五衛將,李憲稙·李冕九爲曹司五衛將,李龍宇爲忠翊將,沈相學爲文兼,洪益燮·李敏性·金昌壽·柳冀星·文禹錫·金鍊璧爲守門將,李玄瑞爲忠淸水使,申奭熙爲黃海水使,李應烈爲廣州中軍,李瑗載爲南虞候,李龍淵爲黃海兵虞候,李章憲爲法聖僉使,朴斗炯爲蝟島僉使,劉相萬爲漢江渡別將,金浚謨爲元山別將,金龍海爲修仁別將,守判府事單韓敦源,同知單丁俊亨,部將十三單申鳳均·徐載豐·李奎聖·任光鎬·白樂倫·柳冀先·李鳳鎬·具然河·金承烈·申宅熙·金膺模·李基遠·李定載,副司果玄鎭·崔徹榮·張賢悌·李應魯·金基成·姜濬日,甕津別將金昌鎰,長山別將趙俊淳,以上減下事,承傳。再政。池禹洪爲全羅右水虞候,同知單高雲祥,僉知三單洪在羲·朱鳳朝·李秉禹。三政。李秉世爲訓鍊判官,同知單權維奎,僉知二單李憲稙·李冕九。四政。尹錫元爲訓鍊主簿,同知單林命煥。五政。梁柱翼爲武兼,同知單鄭維成。
掌令金鼎燮疏云云。省疏具悉。爾其勿辭往護。
上在景福宮。停常參·經筵。
自前夜人定至四更,灑雨下雨,測雨器水深二寸九分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,在外摠管許遞,前望單子入之。摠管前望單子入之,副摠管黃鍾顯·李鳳儀落點。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
注書鄭元夏病,代以丁弘燮爲假注書。
政院啓曰,新除授副摠管黃鍾顯,方在譴罷中,何以爲之?敢稟。傳曰,蕩滌敍用。
傳曰,輪對官入侍。
政院啓曰,宗廟別祈雨祭設行,香祝親傳事命下,而見今甘霈,自夜至朝,連爲霔下,在前如此之時,有啓稟停止之例,何以爲之?敢稟。傳曰,渴望之餘,得此甘霈,爲民事萬幸,別祈雨祭停止。
議政府啓曰,本府有司堂上徐承輔,除拜摠管矣。職務相妨,所帶摠管之任,今姑改差,何如?傳曰,允。
禁衛營啓曰,本營千摠韓友燮,身病猝重,勢難察任,改差,何如?傳曰,允。
兵曹啓曰,今月十二日宗廟祈雨祭時,守門當爲塡差,而除老病·實故·呈辭·在外,無以推移,排擬苟艱,依定式軍門將官,代差以入之意,敢啓。傳曰,知道。
丙子五月十一日酉時,上御麟趾堂。輪對官入侍時,右副承旨金永穆,記事官趙忠熙·吳益泳·尹相萬及輪對官等,以次進伏訖。上曰,史官分左右。永穆曰,輪對官,使之進前,奏職姓名履歷職掌乎?上曰,可也。輪對官等,各奏職姓名履歷職掌訖,永穆曰,輪對官養賢庫副奉事李昇燁,成命之下,初不待令,事未前有,萬萬駭然。所當重勘,而本院請推之外,無他可施之罰,何以爲之?敢稟。上曰,拿處。出榻敎又奏曰,瓦署別提李獻耆,氷庫別檢趙正熙,吏曹佐郞吳壽煥,議政府公事官金東弼,內資寺直長愼在範,吏曹正郞金龍國,義盈庫奉事徐夏淳,奏對之際,做錯非細,事體所在,誠極未安。竝所當重勘,而本院請推之外,無他可施之罰,何以爲之?敢稟。上曰,一體拿處。出榻敎又奏曰,注書出入之際,有所做錯,事甚未安。推考,何如?上曰,依爲之。出榻敎仍命史官就座,又命退承史,諸臣以次退出。
上在景福宮。停常參·經筵。
自前夜人定至四更,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,卽者義禁府都事來言,時囚罪人李重億等,當爲捧拱,而判義禁李豐翼,知義禁韓敦源,同義禁李淳翼,俱有身病,兪世煥在外,不得開座云。判義禁·知義禁,同義禁李淳翼,竝卽牌招,何如?傳曰,允。
又啓曰,密符親納例也,而前統制使權容燮,謂有身病,使其褊裨替納,事甚未安。推考,何如?傳曰,允。
兵曹口傳政事,護軍黃鍾顯。
注書趙忠熙,代以趙圭錫爲假注書。
以李獻耆·趙正熙·吳壽煥·金東弼·愼在範·金龍國·徐夏淳·李昇燁囚單子,傳曰,飭已施矣,分揀放送。
政院啓曰,判義禁李豐翼,知義禁韓敦源,同義禁李淳翼牌不進推考傳旨捧入,而開座命下之後,如是違牌,事甚未安。更爲牌招,何如?傳曰,竝許遞,前望單子入之。
都摠府啓曰,新除授副摠管黃鍾顯,時無職名,令該曹口傳付軍職,何如?傳曰,允。
禁衛營啓曰,本營千摠,今當差出,擬望之人乏少,外任竝擬,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,臣淳學,今日方物封裹,進去下直之意,敢啓。傳曰,知道。
又啓曰,右承朴定陽,左副承旨兪初煥,考覈承旨蒙點矣。竝所當牌招,而拘於廳規,不得請牌,何以爲之?敢稟。傳曰,牌招。
傳曰,左副承旨許遞,前望單子入之。承旨前望單子入之,李胄榮落點。
傳曰,典設提調金炳始,繕工提調趙基應,令該曹口傳相換。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,明日傳香,禮房承旨,當爲齋宿,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
金吾堂上前望單子入之,判義禁曺錫雨,知義禁金壽鉉,同義禁李炳敎落點。
武衛所啓曰,把摠今當差出,而擬望之人乏少,外任竝擬,何如?傳曰,允。
政院啓曰,開座事,命下矣。新除授判義禁曺錫雨,知義禁金壽鉉,同義禁李炳敎,竝卽牌招,何如?傳曰,允。
以黃海監司李根弼狀啓,兔山縣民家失火事,傳曰,當此農節,民家一時燒燼,若是夥多,聞甚驚慘。元恤典外,別加顧助,趁卽結構奠接,俾無一民失所棲遑之弊事,廟堂各別措辭行會。
禮曹啓曰,試考恩賜儒生,直赴給分帖,過科後,令成均館收聚爻周後,草記事,曾有定式矣。卽接成均館所報,則今此式年文科殿試時,直赴殿試儒生幼學李儀用·金元均,進士閔善鎬,幼學尹吉求·趙用熙·李重七,生員金裕成,幼學李秉緯·兪致一,進士李敎榮,幼學金宗漢·丁弘燮,直赴會試儒生幼學朴宗鉉·李宅臣·李觀會·康錫濟·李公燁·金鎭浩·白時淳,給分儒生生員尹永昶,幼學白珍翼·李晩鉉·金起瑞·李集鎬等二十四人。登科直赴會試儒生幼學南鳳元·金奎榮·姜啓永·李賓燁·崔奎升·尹東翰·李承愚·金台性·趙鎭卨·方夏鎭·金觀淳·金成遠·盧徹鉉·尹英秀·康炳度·李祖益,給分儒生幼學卓世容·邊相勳·車鉉綏·金鼎彬·崔鶴九·方建柱·朴成奎·金性舜·崔秉斗·李克秀·金弘奎·李明魯·金浣·金麟周·李丙斗·李玄升,進士金憲喆,幼學李秉用·金用均·尹翼鎭·丁昌僖·金震祜等三十八人,未參榜合儒生六十二人,前所受直赴給分帖,一竝收聚云矣。依定式爻周之意,敢稟。傳曰,知道。
御營廳啓曰,本廳千摠金相德,身病甚重,勢難察任,改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,額外武勇衛閑良申鳳均·徐載豐·李奎聖·張斗煥·任光鎬·白樂倫·柳冀先·李升漢·李鳳鎬·具然河·金承烈·申宅熙·金膺模·李基遠·李定載,竝賜第。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以左副承旨金永穆牌不進罷職傳旨,傳曰,只推。
司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,來十六日,日次儒生殿講日次,而親臨與命官,何以爲之?敢稟。傳曰,十八日景武臺親臨磨鍊。
以咸鏡監司李會正狀啓,咸興府民家失火,人命爛死事,傳曰,向日失火之報,已極驚慘,而今未幾日,此啓踵至,許多人命之爛死,民戶之燒蕩。又在於一府之內,不覺怛然而起,無以定情,死者已矣。至若被爛而叫楚,失所而呼號者,其地雖遠,其聲若聞,念彼情景,錦玉靡安。元恤典外,雖已有自營救助,其在若保之意,不可無示意之擧,特下內帑錢二千兩,道臣量宜俵給於災戶,以爲斯速結構,俾無一民棲屑之弊,爛死人生前身還布,竝蕩減,掩埋及救療之方,亦須另加操飭事,廟堂措辭,分付。
弘文館啓曰,修撰李能華,副修撰金允植,差祭金興均,內閣進,下番闕直,事甚未安。修撰李喜元,卽爲牌招入直,何如?傳曰,允。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
兵曹啓曰,闕門鎖鑰,何等嚴重,而今日迎秋門閉門時,誤爲橫鎖,以致遲滯之境,事未前有,萬萬驚駭。當該守門將,令該府拿問勘處,何如?傳曰,允。
政院啓曰,闕門鎖鑰,何等愼嚴,而今日迎秋門閉門時,誤爲下鑰,以致橫鎖之境,萬萬驚悚。門考注書及守門將,竝所當重勘,而本院請推之外,無他可施之罰,何以爲之,而當該司鑰,令攸司從重科治,何如?傳曰,允。竝拿處。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
吏曹口傳政事,典設提調金炳始,繕工提調趙基應,已上相換事,承傳。
上在景福宮。停常參·經筵。
藥房提調趙寧夏,副提調趙敬夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。傳曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
備忘記,柔院僉使徐顯國下直,長弓一張,長箭一部,片箭一部,筒兒一箇賜給。
政院啓曰,明日拜表相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以同副承旨朴周陽牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,明日拜表,兩司當爲進參,除在外·未署經外,呈告人員,竝卽牌招,何如?傳曰,允。
以丁弘燮·沈相武拿囚單子,傳曰,飭已施矣,分揀放送。
奎章閣啓曰,景慕宮望廟樓移安處所,今望奉審,亦爲無頉之意,敢啓。傳曰,知道。
都摠府啓曰,都摠管金壽鉉,以知義禁,本府坐起進參事,晝仕出去之意,敢啓。傳曰,知道。
禁衛營啓曰,本營千摠柳海魯,以前任穩城府使,上來尙遠,久曠爲悶,改差,何如?傳曰,允。
義禁府啓目,前正言蔡東寔原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,密陽府使李泰鎭,泰仁縣監李敏泰等原情云云。傳旨內辭緣,泛稱遲晩,竝只刑推得情,何如?啓,除刑推議處爲良如敎。
又啓目,舒川前郡守李重億原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
傳曰,三使臣留待。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
傳曰,三使臣入侍。
政院啓曰,今日拜表,憲府則監察代行矣。雖無諫院,依例行禮之意,敢啓。傳曰,知道。
武衛所啓曰,本廳善騎別將金箕錫,身病甚重,勢難察任,改差,何如?傳曰,允。
都摠府啓曰,今日入直軍兵等,當爲中日習射技放,而拜表相値,不得設行之意,敢啓。傳曰,知道。
兵曹啓曰,再明日景武臺親臨,日次儒生殿講時,本曹堂上侍衛,當爲備員,而參議沈東臣,呈辭受由,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,許遞,前望單子入之。兵曹堂上前望單子入之,參議李冕榮落點。
丙子五月十六日辰時,上御麟趾堂。進賀兼謝恩三使臣入侍時,同副承旨朴周陽,假注書丁弘燮,記事官吳益泳·尹相萬,正使韓敦源,副使林翰洙,書狀官閔種默,以次進伏訖。上曰,史官分左右。上曰,使臣進前。敦源進前,上曰,遠路無事往返也。上曰,今者日候漸熱,行路甚難,而還來時,似勝於此時也。上曰,何時渡江乎?敦源曰,似在來月望間矣。上曰,何時還來乎?敦源曰,惟在於彼地,計日發程,而速則九月,遲則十月,姑未預期矣。上曰,中原物情,如有可聞者,則詳細探來也。敦源曰,謹當探來矣。上曰,書狀官,且異於上副使,聞見事件,昭詳探來也。種默曰,謹當詳探矣。上曰,今番則行中各別團束,使譯官輩,無復有前日犯債之習,以見羞恥於彼地也。敦源曰,謹當各別申飭矣。上曰,此使,有異於他使,各別操心也。敦源曰,謹當如敎矣。上曰,使臣赴燕,則至七月間,太液池,有蓮花,可以玩賞,而伊後當發行乎?敦源曰,蓮花則八月,正當其時矣。上曰,今當遠離,仰瞻,可也。敦源等承命仰瞻訖。上曰,此是專謝慶冊之行也。勿使下輩,如前貽羞於國家,尤有光焉,爲使臣之地,亦非幹當之美乎?敦源曰,聖敎至當矣。上曰,皇城入抵,定在何日乎?敦源曰,中路若逢潦雨遲滯,則似難預期矣。上曰,今日何處止宿,而明再明則何處止宿乎?敦源曰,今日則高陽,明日則坡州,再明日則松都矣。上曰,松都正門,雖經留守,不得入乎?敦源曰,備望見遞,故不得入矣。上命使臣先退,又命承史,以次退出。
上在景福宮。停常參·經筵。
自卯時至人定,灑雨下雨,測雨器水深一分。
政院啓曰,明日殿坐相値,視事頉稟之意,敢啓。傳曰,知道。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,呈告同經筵許遞,今日政差出。
傳曰,都承旨許遞,前望單子入之。
承旨前望單子入之,尹秉鼎落點。
趙圭錫改差,代以閔善鎬爲假注書。
傳曰,在外摠管許遞,未差之代,前望單子入之。
以全羅監司鄭範朝狀啓,龍潭縣民家失火事,傳曰,民戶延燒之若是夥多,已極驚慮,而人命之至於爛死,尤用慘惻。當此方農之節,許多災民之失所棲遑者,其愁苦呼號之聲,如聞於丙枕之傍。自營顧恤,雖加於元典之外,其在如傷之意,不可無另施之擧,特下內帑錢一千兩,道臣,量宜均俵於災戶,以示春念之意,拮搆奠接之方,趁卽措處,俾無人民渙散之弊事,廟堂措辭,分付。
以黃海監司李根弼狀啓,鳳山郡民家失火事,傳曰,當此農節,民家之一時燒燼,若是夥多,聞甚驚慘。元恤典外,別加顧助,燒死人,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭,分付。
以司謁口傳下敎曰,遞來忠淸監司沈舜澤,黃海監司鄭泰好,明日待令于景武臺。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,假注書趙圭錫,有身病,勢難察任,今姑改差,何如?傳曰,允。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
傳曰,明日出宮門路,以萬始門爲之。
傳曰,政官牌招開政。
兵曹口傳政事,護軍林翰洙。
政院啓曰,兼吏曹判書閔奎鎬,參判李寅卨牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
都摠府啓曰,副摠管李明應,以宗正卿璿源譜略校正事,晝仕出去之意,敢啓。傳曰,知道。
吏曹啓曰,卽接司僕寺牒報,則以爲,明日,親臨景武臺日次儒生殿講敎是時,本寺正,例爲進輿差備,而正閔種默,奉命出疆矣。其代以在京無故人,卽速變通,及時擧行之地云。正閔種默,改差,其代,口傳備擬以入之意,敢啓。傳曰,知道。
義禁府啓曰,卽接月令醫員鄭宅鉉手本,則以爲,時囚罪人李敏泰,素患疝積之症,挾感復發,食飮全却,目下症形,實爲危劇云。罪人病勢如此,則一邊保放,一邊草記,載在法典矣。姑爲保放之意,敢啓。傳曰,知道。
戶曹參判林翰洙疏曰云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九呈辭,朴宗鉉未署經,監察茶時之意,敢啓。傳曰,知道。
傳曰,遞來道伯入侍。
以司謁口傳下敎曰,薦望,復舊例,令政府以入,捕將望,令武衛所擬入。
傳曰,吏曹參議有闕之代,前望單子入之。
傳曰,檢校直閣金永壽,馳詣顯隆園,奉審摘奸,仍留監祭,健陵·華寧殿,一體奉審以來。
以慶尙監司朴齊寅狀啓,金山郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
議政府薦望,以李奎奭爲平安兵使。
吏曹參議前望單子入之,沈東臣落點。
摠管前望單子入之,都摠管洪鍾雲,副摠管朴承儒落點。
三軍府啓曰,卽接訓鍊都監所報,則今五月十九日,習陣日次,而大將臣趙寧夏,有身病,不得行操云矣,敢啓。傳曰,知道。
議政府啓曰,卽見全羅監司鄭範朝狀啓,則龍潭縣被燒民戶,公廨軍器什物,軫今經紀,然後民邑,可以成樣。其措劃之方,請令廟堂,稟處矣。暵憂政劇,民事憧憧,際此欝攸之警,何若是孔酷也?道路纔徹,恩敎惻怛,帑金特頒,德意曠絶,蕩析顚連之民,可得回溝壑而奠袵席矣。道臣邑倅,必當殫心對揚,另加救恤,而公廨之改建,民戶之構接,軍器什物之措備,時日爲閔,有不容虛徐,第今事力,到底艱匱,區劃之方,非所可議,令道臣某樣措辦之道,爛商裁處後,形止,鱗次登聞事,分付,何如?傳曰,允。
又啓曰,穩城有闕矣,邊上重地,不可付之於生手。以聲績素著人,勿拘常格,各別擇差事,分付銓曹,何如?傳曰,允。
吏曹口傳政事,以金永哲爲司僕正。
兵曹啓曰,慶熙宮衛將金允錫·金毅鉉,昌德宮衛將金昌煥·丁俊亨,俱以身病,呈狀乞遞,竝改差,何如?傳曰,允。
兵曹啓曰,同知中樞府事金瀅謹,兼訓鍊院都正申桓,宣傳官張允植,五衛將李鶴周·洪在羲·朱鳳朝·李秉禹,文臣兼宣傳官沈相學·李鎬喆,俱以身病,呈狀乞遞。新除授忠淸水使李玄瑞,黃海水使申奭熙,俱以實病乞遞,竝改差,何如?傳曰,允。
有政。吏批,兼判書閔奎鎬進,參判李寅卨,參議沈東臣牌招不進,承旨缺進。
以趙慶鎬爲戶曹參判,鄭泰好爲同經筵,權世圭·玄景運爲兼引儀,宋駿永爲武烈祠參奉,李秉圭爲穩城府使。故學生金履銓贈戶參金吾例兼,故學生金贊行贈左承旨,故別提金益謚贈僕正,已上同知金肯淳三代。
兵批,判書李載元進。以下缺以李奎奭爲平安兵使。
兵批啓曰,靑山島僉使,今當差出,而擬望之人乏少,同道營將竝擬,何如?傳曰,允。
以趙寧夏爲知事,李玄翼·金東稷爲同知,李容儀爲兼訓鍊都正,金泰麟爲宣傳官,李彰夏·韓斗琦·卞元奎·姜世興爲五衛將,李碩淳·韓在憲爲昌德將,金寬采·韓成浩爲慶熙將,李範祖·金容圭爲文兼,申㯙爲御營從事官,李載秉爲部將,朴炳容·李炳夏·李敏甫·李赫永爲守門將,李愚泰爲慶基殿守門將,沈能翼爲忠淸水使,金箕弘爲黃海水使,鄭周默爲靑山島僉使,同知單禹健英,僉知單申奭熙,副司果李載憲·李敏性·金昌壽·文禹錫·柳冀星,右翊贊兪致喜,繕工副正洪善周,以上相換事承傳。右衛率朴齊億,司宰主簿尹昌燮,以上相換事,承傳。平安道兵馬節度使單李奎奭。再政。申鼎均爲武兼,尹滋翊爲全州營將,同知單李鶴周,僉知三單李彰夏·韓斗琦·卞元奎。三政。尹泳翰爲御營把摠,同知單金汶瑾。四政。李秉奎爲宣傳官,同知單金寬采。
義禁府啓曰,卽接月令醫員鄭宅賢手本,則以爲,時囚罪人李泰鎭,素患積痰,處冷添劇,食飮全却,目下症形,實爲危劇云。罪人病勢如此,則一邊保放,一邊草記,載在法典矣。李泰鎭,姑爲保放之意,敢啓。傳曰,知道。
丙子五月十八日申時,上詣景武臺。日次儒生殿講入侍,遞來道臣同爲入侍時,行都承旨尹秉鼎,左承旨洪淳學,右承旨朴定陽,左副承旨金永穆,右副承旨李胄榮,同副承旨朴周陽,假注書丁弘燮,別兼春秋金永哲·沈相萬·趙昌夏·李命宰·金羽均,記注官吳益泳·尹相萬,檢校提學閔奎鎬,檢校直提學金輔鉉·趙寧夏·尹滋悳·金炳始,趙慶鎬,檢校待敎李載兢,待敎洪淳馨,校理李錫弘,修撰尹祖榮,前忠淸監司沈舜澤,前黃海監司鄭泰好,以次侍立。時至,通禮跪啓請外辦,上具翼善冠·衮龍袍,乘輿出大哉門。藥房提調趙寧夏,副提調趙敬夏進前奏曰,侵早勞動,聖體,若何?上曰,一樣矣。仍由萬始門·維亨門·神武門,詣隆文堂前,通禮跪啓請降輿,上降輿陞座,敬夏讀奏入門單子訖,仍奏曰,侍衛從陞人中,有試官蒙點人,使之下去,一體行禮乎?上曰,唯。考官金輔鉉·趙寅熙·尹宇善,參考官洪澈周·徐正淳·趙龍鎬·趙昌夏及儒生等,行四拜禮,以次入就位。上曰,遞來監司入侍。舜澤·泰好等進前。上曰,俱爲好在,而還來乎?舜澤曰,王靈攸暨,無事矣。上曰,道內有何弊瘼乎?舜澤曰,道內痼瘼,三政爲最,而朝家之前後實惠,靡不下究,窮蔀小民,安生樂業,則別無爲弊之可以指的仰達者矣。泰好曰,本道各邑收租摠中,有加起還之名,而年例襲謬添錄者,大爲結弊,加起云者,年久陳廢之始加勸耕也。還起云者,永爲災減之還復起墾也。每於驗踏之時,各其邑實時起外,小民二三負,多則一結零,年年新添之數,假量爲七八結內外,而眞若有還加起處,則一一出稅,事固當然,而如無加起之結,則自邑懲出於各面書員,書員輩,色卜於結民處。此非但一時之弊瘼,實爲無窮之痼瘼。其在原野人之義,詎諼恤小民之事乎?從今爲始,年例還加起名色,永永革祛,別般嚴束,其田監·書員輩,秋成後執卜時,勿殫險僻,逐廤摘奸,從實出稅,則結無隱漏之弊,而民蒙曠絶之澤矣。上曰,此外無他弊乎?舜澤等曰,別無可達者矣。上命監司先退,仍命開講,儒生以次應講訖,命科次。上命書傳敎曰,四月朔日次儒生殿講,通生員李敬夏等二十七人,竝直赴會試,之次略生員朴勝學等三十七人,各奎章全韻賜給。傳曰,入格儒生,明日待令。出傳敎傳曰,還宮,當自內爲之矣,該房知悉。出傳敎。上降座,通禮跪啓請禮畢,又啓請乘輿,由神武門·維亨門·興禮門,至崇陽門。承旨請出標信解嚴。上入修政門還內,諸臣以次退出。
上在景福宮。停常參·經筵。
申時,灑雨下雨,測雨器水深二分。
大妃殿進御兩儀君子湯,自明日停止,加味君子湯五貼式,日次製入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日再明日,顯隆園忌辰齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨朴定陽,左副承旨金永穆,同副承旨朴周陽,今日不爲仕進,竝卽牌招,何如?傳曰,允。
又啓曰,假注書丁弘燮,有身病,勢難察任,今姑改差,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以右承旨朴定陽,左副承旨金永穆牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
傳曰,入格儒生入侍。
丁弘燮改差,代以白樂興爲假注書。
兵曹啓曰,今月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
三軍府啓曰,卽接禁衛營所報,則今五月二十日,習陣日次,而大將臣梁憲洙,有身病,不得行操云矣,敢啓。傳曰,知道。
內醫院啓曰,祈雨祭親行隔日,分提調,令該曹口傳差出,何如?傳曰,允。
丙子五月十九日申時,上御麟趾堂。入格儒生入侍時,同副承旨朴周陽,假注書閔善鎬,記事官吳益泳·尹相萬,以次進伏,儒生等,以次序立階下訖。上曰,史宮分左右。周陽奏曰,入格儒生,使之進前奏職姓名乎?上曰,可也。儒生等,以次陞殿,奏職姓名訖。周陽曰,儒生使之頒賞乎?上曰,唯。儒生等,跪受賞,引儀唱四拜,儒生等,行禮趨出。上命史官就座。仍命退承史,以次退出。
上在景福宮。停常參·經筵。
藥房提調趙寧夏,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,左副承旨金永穆,今日不爲仕進,卽爲牌招,何如?傳曰,允。
傳曰,有實故摠管許遞,前望單子入之。
傳曰,右副承旨許遞,前望單子入之。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以左副承旨金永穆牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,假注書閔善鎬,有身病,勢難察任,今姑改差,何如?傳曰,允。
又啓曰,行都承旨尹秉鼎藥院進,左承旨洪淳學不爲仕進,右承旨朴定陽受資出去,左副承旨金永穆牌不進,右副承旨未差,院中只有臣一人,伴直無人。左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,尹成鎭落點。
摠管前望單子入之,都摠管蔡東健落點。
兵曹,以李鶴榮爲訓鍊都監中軍。
訓鍊都監啓曰,本局哨官李河龍,身病猝重,勢難察任,改差,何如?傳曰,允。
訓鍊都監啓曰,本局從事官金興均,身病猝重,勢難察任,改差,何如?傳曰,允。
吏曹啓曰,贈諡文憲公洪鍾應,延諡,定行於今月二十一日本第云矣,敢啓。傳曰,知道。
三軍府啓曰,卽接御營廳所報,則今五月二十一日,習陣日次,而大將臣申櫶,有身病,不得行操云矣,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,同副承旨許遞,前望單子入之,承旨前望單子入之,朴齊敎落點。
政院啓曰,新除授同副承旨朴齊敎,卽爲牌招,何如?傳曰,允。
傳曰,奉審閣臣入侍。
以全羅監司鄭範朝狀啓,任實縣民家失火,人命爛死事,傳曰,當此農殷之時,民家之一時燒燼,若是夥多,聞甚矜惻,元恤典外,別加顧助,人命之爛死,尤極驚慘,如有生前身還布,竝蕩減,結構奠接之方,埋瘞之節,廟堂各別措辭關飭。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,同副承旨朴齊敎,時在京畿楊州地,斯速乘馹上來事,下諭,何如?傳曰,允。
又啓曰,行都承旨尹秉鼎,左承旨洪淳學,右承旨尹成鎭,左副承旨朴定陽不爲仕進,同副承旨朴齊敎在外,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
閔善鎬改差,代以洪承憲爲假注書。
兵曹啓曰,昨夜入直禁軍車萬奉·朴秀煥等,擅離直次,無難雜技,現捉於武衛所摘奸者,揆以法意,萬萬痛駭,姑俟處分,而常時不善董率之該番正領輩,決棍汰去。且以入番將言之,亦難免不飭之失,汰去之意,敢啓。傳曰,正領輩決棍懲勵,入番將,特爲安徐。
兵曹啓曰,謹依草記批旨內辭意,禁軍正領李命植,嚴忠植等,各決棍十度,懲勵之意,敢啓。傳曰,知道。
五月二十一日申時,上御德善堂,奉審閣臣入侍時,右副承旨金永穆,假注書白樂興,記事官吳益泳,尹相萬,檢校直閣金永壽,以次進伏訖。上曰,史官分左右。上曰,閣臣進前。永壽進前奏曰,臣承命馳詣顯隆園園上奉審則安寧,碑閣丁字閣奉審則安寧,祭物祭器祭井看審則精潔,諸執事摘奸則無頉,仍詣健陵陵上奉審則安寧,碑閣丁字閣奉審則安寧,次詣華寧殿殿內奉審則安寧,還詣顯隆園,仍留監祭,將事安寧之意,敢達。上曰,園上陵上太平乎,殿內俱爲安寧乎?永秀曰,俱爲太平矣。上曰,碑閣丁字閣無頉乎?永壽曰,然矣。上曰,何時將事,而何時離發,若是早還乎?永壽曰,三更量將事,臣則卽發,到華城抹馬,待天明發行,路由果川,不過七十里矣。上曰,旱餘得雨,農形,何如?永壽曰,向來得雨,間或移秧,近又不雨,水田尙乾,姑未移秧者,亦多矣。上曰,雨果未洽乎?永壽曰,尙今渴望,牟麥今方刈取,足爲免歉矣。上曰,日前之雨,遇於何處乎?永壽曰,臣下去時,路由始興四十里外,雨乍點滴而旋止矣。上命閣臣先退。仍命退承史,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣健元陵奉審摘奸,仍留監祭,局內諸陵,一體奉審以未。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,卽者輔德閔昌植,以其親病,陳疏徑出,原疏纔已捧入矣,所當直捧禁推傳旨,而此與無端經出,有異,推考警責,何如?傳曰,允。
都摠府啓曰,副摠管尹喜秀,以御營中軍,本營諸將官射會監試事,晝仕出去之意,敢啓。傳曰,知道。
侍講院啓曰,輔德閔昌植,今以親病,陳疏徑出矣,上番闕直,事甚未安。兼輔德金永壽,兼弼善趙龍鎬,文學鄭寅性,兼文學金九鉉,竝卽牌招,推移入直,何如?傳曰,允。
義禁府啓曰,保放罪人李敏泰·李泰鎭等,當爲還囚,議處以入,而病勢一向未差,竝仍爲保放之意,敢啓。傳曰,知道。
又啓曰,保放罪人李敏泰,李泰鎭等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府啓目,柔院僉使黃益勳原情云云。問目內辭緣,泛稱遲晩,刑推得情,何如?啓。除刑推議處爲良如敎。
又啓目,粘連向前李重億亦,敗餘改色,其勢則自違定限,遞後考尺其納,則已準原數,囚供縱有可據,法意難以全恕,以此照律,何如?啓,依允。
又啓目,粘連向前蔡東寔亦,名以朝官,爲其私妾,妄涉賤類之相婚,脅致厥母之自縊,事極駭悖,律當威逼,以此照律,何如?啓,依允。
又啓目,粘連向前李泰鎭·李敏泰亦,李泰鎭段,當初愆期,雖非其責,追後準納,亦爲差遲,漕法攸重,罪難全逭,李敏泰段,所納已多愆滯,餘數尙未磨勘,法意攸在,焉逭重勘?竝只以此照律,何如?啓,依允。
輔德閔昌植疏云云。答曰,省疏具悉。爾其勿辭往護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨尹成鎭,今日不爲仕進,卽爲牌招,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
兵曹啓曰,禁軍祿試射時,柳葉箭片箭沒技人,別單書入之意,敢啓。傳曰,知道。
禁衛營啓曰,本營千摠權在銖,身病猝重,勢難察任,改差,何如?傳曰,允。
義禁府啓目,粘連密陽府使李泰鎭,泰仁縣監李敏泰等矣本府議啓內,李泰鎭段,當初愆期,雖非其責,追後準納,亦爲差遲,漕法攸重,罪難全恕是白遣,李敏泰段,所納已多愆滯,餘數尙未磨勘,法意攸重,焉逭當勘?竝只以此照律,罪,李泰鎭段,笞五十收贖,解見任別敍,李敏泰段,杖一百收贖,告身盡行追奪,竝只私罪,奉敎依允,竝只功減一等爲良如敎。
又啓目,粘連前正言蔡東寔矣本府議啓內,名以朝官,爲其私妾,妄涉賤類之相婚,脅致厥母之自縊,事極駭悖,律有威逼,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
又啓目,粘連舒川前郡守李重億矣本府議啓內,敗餘改色,其勢則自違定限,遞後考尺其納,則已準原數,囚供縱有可據,法意難以全恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,奏御文字,何等審愼,而奉審承旨,入侍座目單子,有所違式,致勤下詢,事甚疎忽,萬萬未安。臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦從重推考。
又啓曰,假注書白樂興,有身病,勢難察任,今姑改差,何如?傳曰,允。
又啓曰,卽見副司果呂善驥陳疏到院者,則軍銜陳疏,家僮直呈,俱係禁令,且有違格,所當退却,而係是言事,雖不得不捧入,不可無警,從重推考,何如?傳曰,允。
傳曰,奉審承旨入侍。
政院啓曰,明日次對,兩司,當爲進參,除在外·未署經外,呈告人員,竝待開門牌招,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
白樂興改差,代以洪淳謨爲假注書。
都摠府啓曰,副摠管李鳳儀,以摠戎中軍,諸將官射會監試事,晝仕出去之意,敢啓。傳曰,知道。
摠戎廳啓曰,本廳諸將官,去三月朔再次射講時,哨官柳葉箭連五巡全布人,別單書入之意,敢啓。傳曰,知道。
副司果呂善驥疏略曰,自春至夏,旱氣太甚,圭壁之盛禮,旣卒,桑林之甘霈,未洽,嗣歲之計,尙有可憂,伏願聖明,反躬自省,克盡誠敬。臣竊惟急務者有四事。一曰,勉聖學。學不可須臾間斷也。我殿下,聰明睿智,非常情窺測,而生而可知者。義理也,日與儒臣之習經術通世務者,討論經史,講求政理,則聰明日開,治效日著。二曰,振綱紀,正風俗。惟至公之道,不行於上,一國之俗,遂至於靡然,不知名節行儉之可貴,營營逐逐,惟利是求,使紀綱日頹,風俗日壞。苟非斷自聖志,灑濯其心,而有以大警勅之,使凡百有位,各擧職以明黜陟,以公賞罰,則何以振已頹之綱,何以勵已壞之俗乎?三日,崇節儉。蓋侈用則傷財,傷財則必至於害民,珍玩技巧,實喪國之斧斤,珠玉聲色,乃迷心之鴆毒,見今國用未節,侈靡成風,墻宇之雕峻,衣服之華麗。凡百奇巧,未有過於此時,而民艱政瘼,日滋月甚,結斂戶布,年增歲加。至若糶糴,盡成逋逃,倉厫空虛,閭里蕭索,民窮財渴,未有甚於此時也。方今聖明,如欲捄正,則去貪汚之吏,施惠鮮之澤,愛民而節用,不作無益,不貴異物,躬率以儉,則上行下效,庶見三古之治象矣。四曰,信法令。國保於民,民保於信,非信無以使民,非民無以守國,人君代天理民,可不以誠信做去乎?法令不信,無以鎭民心,上以信使下,則下以忠事上,何事之不可成,何功之不可立哉?所陳諸條,雖無奇言異蹟,而皆古聖王已行已治之法,乞賜採納,臣無任云云。答曰,省疏具悉。甚嘉尙矣,所陳諸條,無非切中。
五月二十四日未時,上御麟趾堂。奉審承旨入侍時,左副承旨洪淳學,假注書洪承憲,記事官吳益泳·尹相萬,奉審承旨洪淳學,以次進伏訖。上曰,史官分左右。上曰,承旨進前。淳學進前奏曰,臣承命馳詣健元陵陵上奉審則安寧,碑閣丁字閣奉審則安寧,祭物祭器祭井看審則精潔,諸執事摘奸則無頉,仍詣顯陵陵上奉審則安寧,碑閣丁字閣奉審則安寧,次詣穆陵陵上奉審則安寧,碑閣丁字閣奉審則安寧,次詣徽陵陵上奉審則安寧,碑閣丁字閣奉審則安寧,次詣崇陵陵上奉審則安寧,碑閣丁字閣奉審則安寧,次詣惠陵陵上奉審則安寧,碑閣丁子閣奉審則安寧,次詣元陵陵上奉審則安寧,碑閣丁字閣奉審則安寧,次詣綏陵陵上奉審則安寧,碑閣丁字閣奉審則安寧,次詣景陵陵上奉審則安寧,碑閣丁字閣奉審則安寧,還詣健元陵,仍留監祭,將事安寧之意敢達矣。上曰,陵上俱爲太平,碑閣丁字閣無頉乎?淳學曰,詳細看審則俱爲安寧矣。上曰,何時將事,何時離發乎?淳學曰,三更量行事,卽爲離發,還詣朝房,天已明矣。上曰,沿路農形,何如?雨後民情,果稍勝乎?淳學曰,日前雨後,畓則引水灌漑,方始移秧,牟麥則皆已成熟,姑未刈取,而四五日內,如不得雨,則民情將復遑悶矣。上曰,麥形,何如?淳學曰,向者之旱,已多枯損,餘存發穗者,比前雖小,而皆得善爲實稔矣。上曰,從近得雨,則可無慮乎?淳學曰,然矣。上命史官就座。仍命退承旨,諸臣以次退出。
上在景福宮。停常參·經筵。
藥房提調趙寧夏,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
備忘記,全州營將尹滋翊下直,長弓一張,長箭一部,片箭一部,筒兒一箇賜給。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,左承旨洪淳學,右承旨尹成鎭,左副承旨朴定陽,今日不爲仕進,竝卽牌招,何如?傳曰,允。
以洪承憲囚單子,傳曰,飭已施矣,分揀放送。
傳曰,大臣政府堂上引見。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以左承旨洪淳學,右承旨尹成鎭牌不進罷職傳旨,傳曰,只推。
政院啓曰,檢閱尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
吏曹口傳政事,以李載駿爲舒川郡守。
司僕寺啓曰,本府內乘李載駿,移拜舒川郡守矣,其代,令該曹口傳差出,何如?傳曰,允。
義禁府啓目,粘連向前黃益勳亦,復納則可知甚惑,罪已具於啓聞,自縊則專由不從,死固異於威逼,以此照律,何如?啓,依允。
檢閱尹相萬疏曰,伏以臣卽接家信,則臣母素患痰積之症,近因日候之不調,一倍添劇,委頓床藉,家僮踵至,促臣歸視,臣自聞此報,方寸焦灼,敢陳短章,經出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
丙子五月二十五日午時,上御麟趾堂。大臣政府堂上引見入侍時,右承旨金永穆,假注書洪淳謨,事變假注書金商翼,記事官吳益泳·尹相萬,領議政李最應,右議政金炳國,政府堂上金輔鉉·趙寧夏·尹滋承·沈舜澤·徐承輔·閔泳穆,校理洪在瓚,以次進伏訖。上曰,史官分左右。上曰,大臣進前。最應進前。上曰,見萊伯狀啓,則修信使,似已入去,非久還來矣。最應曰,到彼地後,留連幾日,姑未可知,而似當非久還到萊府矣。上曰,在前通信使,則乘我國船,故來往遲滯矣。最應曰,然矣。炳國曰,在前信使之行,乘我國船,故或因風還泊,或候風以發,則所以未免遲滯矣。上曰,通信使,何時入去乎?最應曰,英廟朝時,入去,純廟朝時,只往對馬島矣。上曰,古規則間十年乎?最應曰,每當十年之限,自日本請退幾年矣。上曰,通信使稱號,始於壬辰以後耶?最應曰,壬辰以前,金誠一·黃允吉,皆以通信入去矣。上曰,倭使之六個月云云。當在何月耶?最應曰,似在六七月間矣。上曰,將來于何處耶?最應曰,似先到江華,而修信使回還後,可以的知矣。上曰,向日甘霈,稍慰民情,而似有未洽之慮矣。最應曰,甘霈之餘,民情胥悅而移秧尙遲,今又渴望矣。炳國曰,午候頗熱,無日不釀雨,而每因日下風,濃雲還散,以是之故,尙未注下,渴悶轉切矣。上曰,次對爲之。最應曰,書曰,本固邦寧,邦之本,民也。本不固而邦寧者,未之聞也。是以自古明君哲辟,莫不以愛民保民,爲急先務,不啻若救〈焚〉拯溺之爲矣。第今暵乾之餘,安輯之方,宜倍他時,而奈其邑倅之縱恣鄙瑣,下吏之寅緣舞弄,土豪之武斷肆虐,聽聞攸及,極多可駭。際伏奉繡衣抄啓之命,階前萬里,宵旰憧憧,如傷若恫,幽隱畢達,凡在瞻聆,孰不萬萬攢頌,臣未敢知持斧之臣,何時發遣。而雖以各道道臣言之,諸條不法之事,果不聞而不禁乎,抑聞之而掩之乎?於斯二者,責居其一,苟念其職事之綦重,寧不怵焉而惕然乎?先以此奏,行會諸道,不待殿最,亟行懲癉之政。而黜陟臧否之間,反有遜於來頭繡論,則是豈仰體分憂之義哉?朝家關石,自有莫嚴,此意,一體提飭,何如?上曰,按藩之地,惟事伈泄,則是豈全省委毗之意哉?依所奏各別提飭,俾有實效,可也。出擧條最應曰,近日外邑民戶,被燒之啓,種種警聞,而咸興·龍潭,尤爲偏酷,宸念惓惓,恩恤備摯,德意攸曁,其將回咷爲笑,不知爲災矣。然而撫摩懷保之政,專在於營邑,少或遺察而惠不下究,則顚連呼號之民,何以庇身,亦何以糊口乎?着意賙恤,各別對揚,無一夫不獲之歎事,更加關飭於兩道道臣,何如?上曰,兩邑被災之偏酷,甚所憂悶。向日行會之後,慰撫奠接之方,營邑似當盡心,而如是更飭,果又不可已者也,依所奏爲之。出擧條最應曰,近來百度解弛,怠慢之習,不一而足,已不勝寒心,而至若享祀所重,尤何如也?祭官塡差之際,該曹堂上,自當審擇以入,而及夫啓下之後,惟意圖免,煩稟付標,視若應行,寧有如許道理,且於受香之時,趁不等待,種種有駭然之擧。苟存嚴畏之心,焉敢乃爾?如是仰奏之後,復或有無故規避者,直施竄配之典,煩稟付標之該堂上,從重論警之意,揭付曹壁,以爲恪遵之地,何如?上曰,身爲朝臣,凡他公役,猶不可規避,況享祀之重乎?依所奏施行。從今以後,每於塡差時,前期受香,前五日修單入啓,而若或有臨時衆所共知實病實故,自該曹來告政院,政院啓稟後付標以入之意,定式。出擧條最應曰,監·留·梱帥之所珮密符,本自嚴重,面授於辭陛之日,親納於還朝之時,卽莫越之規例,而夫何近來遞任之後,使其率裨,無難替呈,甚非穩當,而武帥之亦皆效嚬,曾所未有之擧也,蔽一言曰,紀綱不嚴,故耳。從玆以往,如有似此慢蹇之習,隨卽重勘之意,爲先頒飭,何如?上曰,符信之重,如是疎忽,亦不近於占便乎?各別操飭,可也。出擧條最應曰,兩南藩梱之節扇例封,非但由來定式,亦關朝廷體例,而況年前行會,又復申明,則按而行之,何所爲難?而今番統營節扇之不遵定式,有違朝體,不可以已遞而勿論,前統制使權容燮,施以罷職之典,何如?上曰,依爲之。出榻敎最應曰,襍技之嚴禁,亶爲其各保民産,不失良心而然矣。挽近閭里之間,無賴乖悖之類,互相誘引,頃刻攘奪,有甚於盜賊,蕩敗家産者,有之,犯用公貨者,有之,紀綱所在,萬萬痛惋。臣亦屢度申飭,而法司擧行,終未免伈泄而已,苟究其故,禁隷輩之從中締結,藉其囊橐,是也,事之可駭,孰甚於此?亟令法司捕廳,這這詗捉,勿許收贖,卽爲刑配,禁隷之符同作奸,一體重繩,而萬一有如前蕩弛之弊,則法司堂上,左右捕將,草記論勘事,竝爲分付,何如?上曰,此爲亂類之窩窟,則都下竊發之患,必由於是,而法司捕廳之不爲鋤治,寧有如許紀綱乎?另加嚴飭,毋得如前稽忽,可也。出擧條最應〈曰〉,慶州府尹金奭鎭,當爲追榮,而所后祖與曾祖,無可施云,依近例移施其本生,何如?上曰,依爲之。出榻敎最應曰,前後申飭,果何如,而登筵注書之擧行,極爲顚錯,其不能先事檢擇,責在喉院,當該入侍承旨,從重推考,何如?上曰,依爲之。出榻敎上曰,大臣就座。永穆曰,諸宰奏事。輔鉉等曰,無所奏矣。永穆曰,玉堂所懷奏之。在瓚曰,臣於前月賓對,猥以勤聖學事,仰陳,至承開納之批,法講召對,一切停闕,久矣。臣竊惟聖人,代天理物,易云自强不息。所以不息者,誠也,誠者,眞實之謂。雖一政令一施措之間,未有不立於誠,而廢於不誠也。今以講學一事,觀之,竊恐殿下之誠,或有所未盡也。殿下非不好學,而不以實心好之,則是知之有不誠也,殿下非不勤學,而不以實心用工,則是行之有不誠也。苟如是,則下以例勉,上以例納,均不免爲虛文而已。伏願殿下,猛加警惕,日賜召接,討論咨訪,推實心行實政,加以不息之工,則非徒聖學,有日進之美,治國安民之本,亶在於是,惟殿下,懋哉懋哉。上曰,所陳甚好,當留念矣。出擧條永穆曰,今日賓對,兩司無一人進參,事甚未安。違牌諸臺,竝卽推考,何如?上曰,依爲之。出榻敎上命大臣先退,仍命史官就座。又命退諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以檢閱金文濟·吳益泳牌不進罷職傳旨,傳曰,只推。
政院啓曰,左右史不可不備,檢閱金文濟·吳益泳,旣有只推之命,竝卽牌招入直,何如?傳曰,允。
又啓曰,行大司憲申應朝,執義洪敬燮,掌令金鼎燮,在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,筵說修正,何等審愼,而去三月二十五日入格儒生入侍筵說,四月十八日下直守令入侍筵說,今二十一日奉審閣臣入侍筵說,有所錯誤,至於啓下,記注之如是疎忽,萬萬駭然。原筵說,今方改修正以入,當該注書,竝所當重勘,而本院請推之外,無他可施之罰,何以爲之?敢稟。傳曰,從重推考。
兵曹口傳政事,以李載旭爲司僕內乘。
弘文館啓曰,上番副校理臣趙臣熙,以武衛所從事官,今日軍布捧上時,晝仕出去之意,敢啓。傳曰,知道。
兵曹啓曰,咸鏡道道科榜目及原單子相準,則趙炫寬之寬字,以觀字書之。金淳億之淳字,以順字書之,則原榜目,事當還下送,改修整上送後,擧行而程道遙遠,勢難及期放榜,故從其原單子名字榜目,付標以入之意,敢啓。傳曰,知道。
兵曹啓曰,咸鏡道道科入格人紅牌與紅榜,空名安寶,事涉未安,今番則依例塡名安寶,卽速下送之意,敢啓。傳曰,知道。
義禁府啓目,粘連柔院僉使黃益勳矣本府議啓內,復納則可知甚惑,罪已具於啓聞,自縊則專由不從,死固異於威逼,以此照律,罪杖八十收贖,奪告身三等,私罪,奉敎依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,同副承旨許遞,前望單子入之。承旨前望單子入之,徐鶴淳落點。
政院啓曰,新除授同副承旨徐鶴淳,卽爲牌招,何如?傳曰,允。
傳曰,召對爲之。
以檢閱金文濟·吳益泳牌不進罷職傳旨,傳曰,只推。
政院啓曰,左右史不可不備,檢閱金文濟·吳益泳,旣有只推之命,竝卽牌招入直,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,同副承旨徐鶴淳,時在江原道伊川府任所,斯速乘馹上來事,下諭,何如?傳曰,許遞,前望單子入之。承旨前望單子入之,李萬稙落點。
禮曹啓曰,驪城府院君·海寧府夫人遷窆時,出柩,來閏五月初一日辰時,韓昌府夫人遷窆時,出柩,同月初三日午時,驪城府院君·海寧府夫人發引,同月初五日卯時,韓昌府夫人發引,同日同時,韓昌府夫人安葬,同月初九日丑時,驪城府院君·海寧府夫人安葬,同日未時擇定云,出柩時及發引安葬時,中宮殿,當有望哭之禮,望哭儀註,直爲書入中宮殿之意,敢啓。傳曰,知道。
吏曹啓曰,贈謚貞文公洪鍾序,延謚,定行於今月二十八日本第云矣,敢啓。傳曰,知道。
五月二十七日酉時,上御德善堂。召對入侍時,參贊官尹成鎭,侍讀官趙臣熙,檢討官金允植,檢校直閣金興均,假注書洪淳謨,兼春秋尹塡·白時洽,各持通鑑第七卷,以次進伏訖。上曰,史官分左右。以下缺。成鎭曰,假注書洪淳謨,出入之際,做錯非細,事甚未安。推考,何如?上曰,依爲之。出榻敎
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,明日毓祥宮夏亨祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨朴定陽,今日不爲仕進,卽爲牌招,何如?傳曰,允。
又啓曰,同副承旨李萬稙,時在全羅道靈光郡任所,斯速乘馹上來事,下諭,何如?傳曰,許遞,前望單子入之。
以檢閱金文濟·吳益泳牌不進罷職傳旨,傳曰,只推。
承旨前望單子入之,張時杓落點。
政院啓曰,左右史不可不備,檢閱金文濟·吳益泳,旣有只推之命,尹相萬由限已過,竝卽牌招,推移入直,何如?傳曰,允。
政院啓曰,卽者檢閱金文濟·吳益泳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以左副承旨朴定陽牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
以檢閱尹相萬牌不進罷職傳旨,傳曰,只推。
政院啓曰,左右史不可不備,檢閱尹相萬,旣有只推之命,更爲牌招入直,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨尹成鎭,同副承旨張時杓,今日不爲仕進,竝卽牌招,何如?傳曰,允。
又啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
傳曰,禮房承旨,馳詣受香諸處,奉審摘奸以來。
以檢閱金文濟·吳益泳牌不進罷職傳旨,傳曰,只推。
以檢閱尹相萬再牌不進罷職傳旨,傳曰,只推。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以右承旨尹成鎭牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
上在景福宮。停常參·經筵。
藥房都提調金炳學,提調趙甯夏,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨尹成鎭,右副承旨金永穆,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
以檢閱金文濟·吳益泳牌不進罷職傳旨,傳曰,只推。
政院啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
以檢閱金文濟牌不進罷職傳旨,傳曰,只推。
傳曰,向日一霈,庶慰民情之渴悶,旣未周洽,仍又亢旱,今焉夏至已屆矣。秧節惜乾,尤節憧憧,宗廟別祈雨祭,不卜日遣大臣,虔誠設行,香祝,當親傳矣,該房知悉。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以右承旨尹成鎭,右副承旨金永穆牌不進罷職傳旨,傳曰,只推。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
禮曹啓曰,傳曰,向日一霈,庶慰民情之渴悶,旣未周洽,仍又亢旱,今焉夏至已屆矣。秧節惜乾,尤切憧憧,宗廟別祈雨祭,不卜日遣大臣虔誠設行事,命下矣。宗廟別祈雨祭,不卜日來閏五月初二日,遺大臣虔誠設行事,知委,何如?傳曰,允。
政院啓曰,明日親傳香祝,禮房承旨,當爲齋宿,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
兵曹啓曰,今月各廳堂下武臣朔試射,臣曹有故,不得爲之之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
親傳香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
驪城府院君·海寧府夫人緬禮出柩,中宮殿望哭後,宗親·儀賓·藥房·內閣·政院·玉堂二品以上·六曹單子問安。答曰,罔極。
世子宮望哭後,宗親·儀賓·藥房·內閣·政院·玉堂·春桂坊二品以上·六曹口傳問安。答曰,知道。
中宮殿進御二錢重人蔘粟米飮,一貼煎入事,榻前下敎。
政院啓曰,明日常參·經筵,取稟。傳曰,停。
又啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣宗廟,奉審摘奸以來。
政院啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
奎章閣啓曰,景慕宮望廟樓移安處所,今朔奉審無頉,而移安奉審,亦爲無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而宗廟別祈雨祭香祝親傳相値,不得設行之意,敢啓。傳曰,知道。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
三軍府啓曰,本府武從事官韓昌履,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
漢城府啓曰,濟州三邑民數,今始上來,依例入錄之意,敢啓。傳曰,知道。
丙子閏五月初一日辰時,上詣勤政殿月臺。宗廟祈雨祭香祝親傳入侍時,行都承旨尹秉鼎,左承旨洪淳學,右承旨尹成鎭,左副承旨朴定陽,右副承旨金永穆,同副承旨李萬稙假注書缺,別兼春秋金永哲·趙昌夏·李命宰·金羽均·金文濟·吳益泳·尹相萬,檢校提學閔奎鎬,檢校直提學金輔鉉,趙寧夏·李鎬俊·尹滋悳·金炳始·趙慶鎬,檢校直閣金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理李晩瀅·李能華,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調尹秉鼎,進前奏曰,侵早勞動,聖體,若何?上曰,一樣矣。仍由維和門,入勤政門,詣月臺,通禮跪啓請降輿,上降輿。通禮前導詣褥位南向立,引儀引宗廟獻官領議政李最應,進詣褥位之左,通禮跪啓請跪,上跪,香室官員,奉香祝跪授承旨,承旨東向跪進,上受香祝,以授最應,最應西向跪受興。通禮導上降階,詣祗送位,通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次,通禮跪啓請乘輿,上乘輿,由勤政門·維和門,入崇陽門。承旨請出標信解嚴。上還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右邊捕盜大將金箕錫,以武衛所別將射會監試事,慕華館今方出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
上在景福宮。停常參·經筵。
韓昌府夫人緬禮出柩,中宮殿望哭後,中宮殿,宗親·儀賓·藥房·內閣·政院·玉堂二品以上·六曹單子問安。答曰,罔極。
世子宮望哭後,宗親·儀賓·藥房·內閣·政院·玉堂·春桂坊二品以上·六曹口傳問安。答曰,知道。
中宮殿進御二錢重人蔘粟米飮一貼煎入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,事變假注書金商翼,有身病,勢難察任,今姑改差,何如?傳曰,允。
傳曰,政官牌招開政,如有違牌,勿爲呼望。
傳曰,右承旨許遞,前望單子入之。承旨前望單子入之,李裕承落點。
傳曰,南壇別祈雨祭,再明日遣大臣虔誠設行,祭文令文任撰出,香祝當親傳矣,該房知悉。
政院啓曰,卽者兼司書金興均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,敦寧參奉洪用觀,永陵參奉趙俊鎬相換。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,內醫都提調有闕之代,前望單子入之。內醫都提調前望單子入之,判府事洪淳穆落點。
金商翼改差,代以車驥衡爲事變假注書。
政院啓曰,明日親傳香禮房承旨,當爲齋宿,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授左副承旨李裕承,時在平安道寧邊府任所,交代後,斯速乘馹上來事,下諭,何如?傳曰,許遞,前望單子入之。
又啓曰,行大司憲申應朝,執義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
議政府啓曰,分館人依定式別單書入,而待啓下,令該曹按例付職,年滿五十人,分館後,依法典陞六事,分付,何如?傳曰,允。
侍講院啓曰,兼司書金興均,以其親病,陳疏徑出,下番闕直,事甚未安。司書李建昌,說書沈相薰,竝卽牌招,推移入直,何如?傳曰,允。
兵曹啓曰,會寧浦萬戶李昌熙,只謝恩而不爲辭朝,卽爲下去赴任,事未前有,萬萬痛駭,爲先罷黜,其罪狀,令該府拿問處之,何如?傳曰,允。
又啓曰,訓鍊院都正李奎憲,五衛將卞元圭·姜世興·韓斗琦,曹司五衛將李冕九,文臣兼宣傳官李範祖,俱以身病,呈狀乞遞,新除授忠淸水使沈能翼,黃海水使金基弘,俱以素患痰癖之症,一倍添劇,萬無登途赴任之望云,竝改差,何如?傳曰,允。
有政。吏批,兼判書閔奎鎬,參判李寅卨,參議沈東臣竝進,以南廷順·曺錫雨爲知經筵,金始淵·兪世煥爲知春秋,洪鍾軒爲寧邊府使,姜文馨爲伊川府使,閔致卨爲河東府使,南俊熙爲定平府使,李起鎬爲靈光郡守,金裕行爲安岳郡守,李源獜爲谷城縣監,朴敦壽爲松羅察訪,尹滋華爲金郊察訪,敦寧參奉洪用觀,永陵參奉趙俊鎬,已上相換事,承傳。宗府兼郞廳單李秉台單付。故學生金炳敎贈吏議,故學生金守根贈僕正,已上守慶州府尹金奭鎭本生祖考·曾祖考追榮移施事,承傳。故通德金孝淵贈戶參例兼,故通德金鍾復贈左承旨,故通德金致裕贈僕正,已上同知金東稷三代。再政。同春秋單兪世煥單付。
兵批,判書李載元進,以下缺。以金箕弘爲訓鍊都正,申橚爲兼訓鍊都正,金彝鉉·鄭季良·朴永建爲五衛將,徐有英爲曹司五衛將,李儒必爲訓鍊判官,趙臣熙爲文兼,尹岐善爲武兼,金惇泳爲部將,吳亨善·李寅羲·朴泰陽·鄭斗榮爲守門將,李熙訥爲忠淸水使,具完植爲黃海水使,車德種爲靈興島僉使,申宇墩爲赤梁僉使,金基柱爲會寧浦萬戶,徐俊豐爲威鳳別將,朴震華爲花水山別將,同知單朴時仲,僉知三單李翼夏·李種植·趙存鳳,副司果李養浩·李載秉·洪益燮·李敏甫·李炳夏·李赫永。
御營廳啓曰,本廳千摠徐泓淳,以前任靑山島僉使,方在任所,上來尙遠,金澔均,身病甚重,勢難察任,竝改差,何如?傳曰,允。
訓鍊都監啓曰,別將李公濂,身病猝重,勢難察任,改差,何如?傳曰,允。
吏曹啓目,權知承文院副正字李羲鳳·趙光祐·朴魯參·李觀會·柳道緯·李公燁·趙光游·金宙熙·閔善鎬·李重七·金斗秉·趙同熙·金裕成·李晙淵·李秉暐·李宅臣·李集鎬·尹吉求·承殷祥·尹永昶·金信圭·安禧遠·李晩鉉·李敦煜·尹國柱·鄭道淳·金鎭祐·梁禹濬·李儀用·鄭澐·金起瑞·兪致一·丁弘燮爲等如,口傳施行,何如?啓,依允。
又啓目,權知成均館學諭金成龍·全錫喬·白時淳·徐相泰·李泰燮·白珍燮·韓敬根·康錫濟爲等如,口傳施行,何如?啓,依允。
又啓目,權知校書館副正字張致良,口傳施行,何如?啓,依允。
又啓目,權知承文院副正字李集鎬·李晙淵·李秉緯·李宅臣·尹永昶·李敦煜·梁禹濬·李儀用·兪致一,俱以登科前年滿五十,依法典六品職遷轉,何如?啓,依允。
兼司書金興均疏云云。省疏具悉。爾其勿辭救護。
領敦寧金炳學箚云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
自前夜三更至酉時,灑雨下雨,測雨器水深一寸一分。
親傳香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣受香所,奉審摘奸以來。
承旨前望單子入之,趙秉弼落點。
政政啓曰,今日親傳香時,承旨當爲備員,新除授同副承旨趙秉弼,卽爲牌招,何如?傳曰,允。
又啓曰,行大司憲申應朝,義義洪敬燮,掌令金鼎燮在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,御營大將申櫶,掃墳事,京畿仁川地,明日出去矣,所佩命召,何以爲之?而將兵之任,不可無一刻摠察之人,何以爲之?敢稟。傳曰,仍佩往來,都統使兼察。
政院啓曰,御營大將,都統使兼察事,命下矣。兼察御營大將閔謙鎬,卽爲牌招,聽傳敎,何如?傳曰,允。
弘文館啓曰,上番副校理臣趙臣熙,以武衛所從事官,今日放料時,晝仕出去之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而南壇別祈雨祭香祝親傳相値,不得設行之意,敢啓。傳曰,知道。
承文院啓曰,本院公事,提調金炳始,以其身病,不得察任云,今姑減下,其代漢城府判尹徐承輔差下,使之察任,何如?傳曰,允。
左承旨洪淳學書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官摘奸則無頉矣。臣則仍留監祭,待將事,還奉神位版後,復命之意,敢啓。答曰,知道。
義禁府啓曰,會寧浦萬戶李昌熙拿處事,傳旨啓下矣。李昌熙時在任所,依例發遣府羅將,交代後拿來,何如?傳曰,待待命拿囚。
吏曹參議沈東臣疏曰,伏以臣以材則樗櫟之散也,以器則斗筲之小也,偏蒙我殿下陶甄拂拭之恩,前後踐歷,罔非澆濫,而莫效涓埃之報,只切淵谷之懼。乃者三銓特旨,忽下於千萬寢夢之外,臣雙擎華誥,惶懍震越,直欲攢地而不可得。噫,熙朝官人,孰非愼簡,而六部之選,天官最重,參佐之任,地望尤別,或與聞末議,唯否於通塞之際,或承匱代斲,低昂於注擬之間。古所稱下大夫之淸選峻秩,未有右於此者,苟非才猷有素,於平日,聞望取重於當世者,則上不可以濫授,下不可以冒據也,決矣。臣本姿性舂闒,見聞謏寡,雖閒漫執事之末,尙患其不足備數,顧何可議到於是任,自居以調劑酸苦,激揚淸濁,仰贊我聖明,發揮淬礪之化也哉?僬僥任千斤之重,則必致頳肩,駑駘馭九折之險,則只見穿蹄,苟使臣,徒懷貪戀之心,全昧量入之計,抗顔冒膺,究竟僨誤,則臣身良貝,固不足恤,其於累聖簡而招物議,何哉?此臣所以寧被慢命之誅,不敢爲進身之計者也。開政有命,牌望路阻,怵於義分,雖不得不冒沒一肅,因仍盤礴,尤是義分之所不敢自安,隆眷縱感於記簪,微諒已熟於參衡,敢將株守之私,仰干荃揆之聽。伏乞聖明,俯垂鑑諒,察臣言之非出飭讓,念名器之不可玷褻,亟遞臣新授職名,以重官方,以安賤分,千萬幸甚,臣無任云云。省疏具悉。爾其勿辭察職。
丙子閏五月初四日辰時,上詣勤政殿月臺。南壇祈雨祭香祝親傳入侍時,行都承旨尹秉鼎,左承旨洪淳學,右承旨朴定陽,左副承旨金永穆,右副承旨張時杓,同副承旨趙秉弼,假注書缺,別兼春秋金永哲·沈相萬·金羽均·吳益泳·尹相萬,檢校直提學金炳始,檢校直閣金永壽·姜·尹用求·金永哲,直閣金興均,檢校待敎李載兢,待敎洪淳馨,校理趙臣熙,修撰李喜元,以次侍立。時至,通禮跪啓請外辦,上具翼善冠·衮龍袍,乘輿出崇陽門。藥房提調趙寧夏,副提調尹秉鼎,進前奏曰,侵早勞動,聖體,若何?上曰,一樣矣。仍由維和門,入勤政門,詣月臺,通禮跪啓請降輿,上降輿。通禮導上詣褥位南向立,引儀引南壇獻官判府事朴珪壽,進詣褥位之左。通禮跪啓請跪,上跪,香室官員,奉香祝跪授承旨,承旨東向跪進,上受香祝,以授珪壽,珪壽西向跪受興,通禮導上降階,詣祗送位,通禮跪啓請鞠躬,上鞠躬,香祝過後,通禮跪啓請平身,上平身,入幕次。秉鼎曰,臚唱之際,做錯非細,當該引儀,所當重勘,而本院請推之外,無他可施之罰,何以爲之?敢稟。上曰,拿處,可也。出擧條少頃,通禮跪啓請出次,上出次。通禮跪啓請乘輿,上乘輿,出勤政門,由維和門,入崇陽門。承旨請出標信解嚴。上還內,諸臣以次退出。
上在景福宮。停常參·經筵。
驪城府院君·海寧府夫人·韓昌府夫人發引,中宮殿望哭後,中宮殿,宗親·儀賓·藥房·內閣·政院·玉堂二品以上·六曹單子問安。答曰,罔極。
世子宮,宗親·儀賓·藥房·內閣·政院·玉堂·春桂坊二品以上·六曹口傳問安。答曰,知道。
藥房都提調洪淳穆,提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
中宮殿進御二錢重人蔘粟米飮一貼煎入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
又啓曰,行大司憲申應朝,執義洪敬爕,掌令金鼎爕在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
義禁府啓曰,通禮院假引儀崔光駿拿處事,傳旨啓下矣。崔光駿係是雜技,依例移送秋曹之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨張時杓,今日不爲仕進,卽爲牌招,何如?傳曰,允。
傳曰,北郊別祈雨祭,再明日遣宗親虔誠設行。
政院啓曰,行大司憲申應朝,執義洪敬爕,掌令金鼎爕在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九罷職傳旨,傳曰,只推。以右副承旨張時杓牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
政院啓曰,明日傳香禮房承旨,當爲齋宿,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,上番副校理臣趙臣熙,以武衛所從事官,今日加料上下時,晝仕出去之意,敢啓。傳曰,知道。
刑曹啓曰,假引儀崔光駿,決杖八十後,放送之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金永穆,今日不爲仕進,卽爲牌招,何如?傳曰,允。
傳曰,禮房承旨,馳詣受香所,奉審摘奸以來。
傳曰,在外摠管竝許遞,前望單子入之。
注書趙忠熙病,代以李輔榮爲假注書。
政院啓曰,行大司憲申應朝,執義洪敬爕,掌令金鼎爕在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
以左副承旨金永穆牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而北郊別祈雨祭齋戒相値,不得設行之意,敢啓。傳曰,知道。
上在景福宮。停常參·經筵。
中宮殿進御二錢重人蔘粟米飮,今日一貼,初九日二貼,初十日一貼,限四貼煎入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金永穆,今日不爲仕進,卽爲牌招,何如?傳曰,允。
又啓曰,太祖高皇帝忌辰日,若値閏五月,則親行望拜禮,以閏五月取稟,曾有定式矣,今初十日親行望拜禮,何以爲之?敢稟。傳曰,北苑望拜禮,當親行矣。
傳曰,完和君墡,第宅折受供上等節,令該曹照例擧行。
以司謁口傳下敎曰,侍講院凡事,輔德旣爲句管,而自今爲始,左賓客閔奎鎬,同爲句管,實使令及有料實加出使令外,無料加出·加加出名色,一倂勿施,雖一名,無得仍舊是矣。實使令·實加出使令,姓名區別,修成冊,任置各該司,或有日後雜亂現發之弊,則考出成冊重治,而各該頭目書吏·使令,嚴刑遠配。
以左副承旨金永穆牌不進罷職傳旨,傳曰,只推。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
兵曹啓曰,再明日北苑望拜禮親行時,本曹堂上侍衛,當爲備員,而參判李熙昇,呈辭受由,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞,前望單子入之。兵曹參判前望單子入之,李炳敎落點。
摠管前望單子入之,都摠管金翊鎭,副摠管鄭泰好·李鶴榮落點。
政院啓曰,行大司憲申應朝,執義洪敬爕,掌令金鼎爕在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
武衛所啓曰,今番別試射放時,左善騎隊中,登科者爲五名,而一哨中五卒登科,則該將領加資,曾有已例矣。左善騎將前府使李長會,當照例加資,而係干恩典,不敢自下擅便,何以爲之乎?敢稟。傳曰,依已例加資。
御營廳啓曰,本廳別將李泰鉉,以前任忠淸水使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
韓昌府夫人緬禮安葬,中宮殿望哭後,中宮殿,宗親·儀賓·藥房·內閣·政院·玉堂二品以上·六曹單子問安。答曰,罔極。世子宮,宗親·儀賓·藥房·內閣·政院·玉堂·春桂坊二品以上·六曹口傳問安。答曰,知道。
驪城府院君·海寧府夫人緬禮安葬,中宮殿望哭後,中宮殿,宗親·儀賓·藥房·內閣·政院·玉堂二品以上·六曹單子問安。答曰,罔極。世子宮,宗親·儀賓·藥房·內閣·政院·玉堂二品以上·六曹口傳問安。答曰,知道。
中宮殿進御二錢重人蔘粟米飮一貼煎入事,榻前下敎。
政院啓曰,明日北苑望拜禮親行相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,別祈雨祭,再明日先農壇,遣儀賓,虔誠設行。
傳曰,明日出宮門路,以萬始門爲之。
傳曰,發遣吏郞,諸執事淸齋與否,摘奸以來。
政院啓曰,行大司憲申應朝,執義洪敬爕,掌令金鼎爕在外,金玉來,持平李範九牌不進,朴宗鉉未署經,監察茶時之意,敢啓。傳曰,知道。
又啓曰,明日北苑望拜禮時,九卿當爲進參,而戶曹判書閔致庠病不進,卽爲牌招,以爲淸齋之地,何如?傳曰,允。
又啓曰,明日北苑望拜禮時,兩司長官,當爲進參,而行大司憲申應朝,大司諫柳來駿在外,何以爲之?敢稟。傳曰,許遞,前望單子入之。
大司憲前望單子入之,李秉文落點。
大司諫前望單子入之,李世宰落點。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,明日北苑望拜禮時,兩司長官,當爲進參,而新除授行大司憲李秉文,行大司諫李世宰,竝卽牌招,以爲淸齋之地,何如?傳曰,允。
刑曹啓曰,白翎鎭爲奴罪人成義吉,卽爲放送事,分付道臣之意,敢啓。傳曰,知道。
上在景福宮。停常參·經筵。
藥房提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
上詣北苑入幕次後,藥房·內閣·政院·玉堂口傳問安。答曰,知道。
望拜禮還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
備忘記,慶州府尹金奭鎭,穩城都護府使李秉武下直,各長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而北苑望拜禮相値,不得來會云矣,敢啓。傳曰,知道。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,禮房承旨,馳詣先農壇,奉審摘奸以來。
傳曰,玉堂竝許遞,前望單子入之。
注書鄭元夏病,代以李容稙爲假注書。
政院啓曰,行大司憲李秉文,行大司諫李世宰,正言李肯宇,旣入闕中,不爲傳啓,直爲出去,事甚未安。竝推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
丙子閏五月初十日辰時,上詣景武臺北苑。望拜禮親行入侍時,行都承旨尹秉鼎,左承旨洪淳學,右承旨朴定陽,左副承旨金永穆,右副承旨張時杓,同副承旨趙秉弼,假注書缺,別兼春秋金永哲·沈相萬·趙昌夏·李命宰·金羽均·金文濟·吳益泳·尹相萬,檢校提學閔奎鎬,檢校直提學金輔鉉·尹滋悳·金炳始·趙慶鎬,檢校直閣金永壽·尹用求·金永哲,直閣金興均,待敎洪淳馨,校理李晩瀅·李能華,以次侍立。時至,通禮跪啓請外辦,上具翼善冠·衮龍袍,乘輿出大哉門。藥房提調金炳始,副提調尹秉鼎,進前奏曰,侵早勞動,聖體,若何?上曰,一樣矣。仍由萬始門·維亨門·神武門,詣春安堂,降輿入幕次。望拜禮時至,通禮跪啓請出次,上改具翼善冠·黑圓領袍出次,步詣版位北向立。通禮跪啓請鞠躬四拜興平身,上行四拜禮訖,文武二品以上參班儒武,行四拜禮,通禮跪啓請三上香,承旨奉香,承旨奉爐,上三上香,通禮跪啓請鞠躬四拜興平身,上行四拜禮訖,文武二品以上參班儒武,行四拜禮,通禮跪啓請禮畢。大臣進前奏曰,侵早勞動,聖體,若何?上曰,一樣矣。上命書傳敎曰,戶房承旨與禮曹堂上·戶曹郞廳,依定式馳詣宣武祠,奉審以來。出傳敎上還入幕次,改具翼善冠·衮龍袍,出幕次,乘輿,入神武門,由萬始門還內。承旨請出標信解嚴。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,左承旨許遞,前望單子入之。承旨前望單子入之,朴履道落點。
以司謁口傳下敎曰,完和君房折受,以乙亥條輸送之意,分付戶曹。
玉堂前望單子入之,應敎金九鉉,副應敎趙漢益,校理吳獜泳·李錫弘,副校理柳宗植·金玉均,修撰尹升求·朴憙陽,副修撰洪大重·金喆熙落點。
政院啓曰,玉堂上下番俱空,事甚未安。新除授應敎金九鉉,副應敎趙漢益,校理吳獜泳·李錫弘,副校理柳宗植·金玉均,修撰尹升求·朴憙陽,副修撰洪大重·金喆熙,竝卽牌招,推移入直,何如?傳曰,允。
又啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
議政府啓曰,全羅兵使李冕熙,以其身病,呈狀乞遞矣。實病旣如此,有難强令察任,改差,何如?傳曰,允。
戶曹啓曰,完和君墡,第宅折受供上等節,令該曹照例擧行事,命下矣。法典,王子·翁主房免稅,爲八百結,而其中二百結,以元結無土劃送,六百結,以本房買得田土,或量外加耕有土者免稅矣。今此完和君房免稅二百結,以元結劃送,待本房望呈擧行之意,敢啓。傳曰,知道。
又啓曰,完和君田庄買得價銀子二千兩,依定式輸送,而第宅價則旣無法典定式,故依公主翁主房近例,銀子一千五百三十兩輸送,田庄未備前需用次,本曹太一百石,宣惠廳米一百石,限五年,亦爲輸送之意,敢啓。傳曰,知道。銀子代錢輸送。
御營廳啓曰,本廳軍色從事官鄭寅性,身病甚重,勢難察任,改差,何如?傳曰,允。
禁衛營啓曰,本營騎士別將李周興,身病猝重,勢難察任,改差,何如?傳曰,允。
副應敎趙漢益疏略曰,館職之毋得闕直,專爲經筵之不時顧問,而乃敢擅離,庚牌屢降,竟至前旨之還寢,滿心愧懼,論其罪負,合置何辟?薄罰輕勘,曾未時日,遽蒙甄敍,不自意館銜除旨,忽降於訟愆之中,且感且悚,罔知所措。臣以不稱之才,有難贖之罪,重速無忌憚之罪,乞鐫臣新除職名,以安私分焉。臣於丐免之章,包悚略陳之,見今屢朔亢旱,對越宸衷,錦玉靡安,設行別雩,自當有霈然解澤,蓋人主一心,爲萬化之源,而奉天有道,寔䙡乎積誠感應也。苟如是,聖學日新,聖德日盛,自底於和氣所召,百嘉鬯遂矣,益加惕懋修省之方,不勝祈祝之至,臣無任云云。省疏具悉。旣已輕勘,爾其勿辭察職。尾附事當留念矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,吏曹參判有闕之代,前望單子入之。吏曹參判前望單子入之,李敦相落點。
傳曰,雩祀壇別祈雨祭,再明日遣崇品閣臣,虔誠設行。
傳曰,公事不審之中官文有用推考。
傳曰,發遣吏郞,諸執事淸齋與否,摘奸以來。
政院啓曰,明日召對取稟。傳曰,爲之。
又啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
弘文館啓曰,副應敎趙漢益,校理吳獜泳,副校理柳宗植,疏批已下,竝卽牌招察任,何如?傳曰,允。
議政府啓曰,私屠禁令,前後何如,而閭里之間,一直狼藉,傳聞所及,極爲痛惡,故另飭兩捕廳,使之這這偵捕矣。聞自左捕廳,捉得一漢,懲罪之前,旋卽放送,違拒朝令,擅自闊狹,揆以事體,萬萬駭然。左捕將白樂貞,施以譴罷之典,首校移送秋曹,照律酌處,且以右捕廳言之,詗察之政,甚涉慢忽,頭目捕校,略施棍治矣。該捕將謂以情蹤難安,昨夜不爲發巡云,挽近法綱漸弛,朝體一壞,前所未有之習,乃至於此,大關後弊,不可仍置。右捕將金箕錫,亦施譴罷之典,何如?傳曰,允。
政院啓曰,卽見議政府草記,則右邊捕盜大將金箕錫,謂以情踪難安,昨夜不爲發巡云,巡綽法意,何如嚴重,而有此闕巡之擧者,事未前有,萬萬驚駭。該捕將所當重勘,而本院請推之外,無他可施之罰,何以爲之?敢稟。傳曰,已有處分於政府之批矣。
又啓曰,因議政府草記,左邊捕盜大將白樂貞,右邊捕盜大將金箕錫譴罷事,允下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,竝禁將權察。
武衛所啓曰,左右邊捕盜大將,今當差出,而擬望之人乏少,外任竝擬,何如?傳曰,允。
武衛所薦望,以申奭熙爲左邊捕盜大將,趙羲復爲右邊捕盜大將。
戶曹啓曰,完和君墡,供上別單,依定例書入之意,敢啓。傳曰,知道。
校理吳獜泳疏曰,春間待罪館銜,退自直廬,忽嬰感滯,委身不省,伊日召對,旣有成命,而實病如右,無望彈束,敦召之下,益切惶隘,繼伏承懸病玉堂全數入直之命。臣雖强病擔舁,進伏直次,滿心悚慄,罔知所以自措也。夫賓僚次對,儒臣一員,例必登筵,況乎召對啓沃之責,而竟至上下番俱空,以致成命還寢,揆以法紀,難逭重律。薄罰至於刊削,曾未幾月,遽蒙分揀,繼降恩深,聖度雖出涵育,微諒實難承膺,乞鐫臣新授館銜焉。竊伏念聖王致治之本,惟曰學問,而殷宗之終始典學,周文之緝熙光明,莫非勤字上做來,則宜無間斷。而第今庚熱漸近,法講召對,雖或暫停,淸燕之中,繹乎經傳奧旨,以臻高明光大之域,則萬億年無疆之休,實基於此矣。省疏具悉。旣已經勘,爾其勿辭察職。尾附事當留念矣。
副校理柳宗植疏略曰,臣之頃廁瀛銜,跡涉規避,已著瘝隳,揆以事體,合置何辟,而聖度包容,揆地忠厚,纔請削而旋敍,然而臣慙惶益切,猶與未勘等耳,不自意除旨遽下,復叨宿研,感激震越,蹙蹙靡措。噫,館直何時可空,而旣承召對之令,懸病逋慢,遂致成命之撤,壞規溺職,孰大於此?懲前毖後,固當駕屨之不俟,而左思右量,莫宜廉防重壞,乞勘當律焉,臣無任云云。省疏具悉。旣已經勘,爾其勿辭察職。尾附事當留念矣。
吏曹參判李寅卨疏曰云云。省疏具悉。所請依施。
丙子閏五月十二日申時,上御德善堂,召對入侍時,參贊官張時杓,侍讀官金玉均,檢討官洪大重,待敎洪淳馨,假注書李輔榮,記事官吳益泳·尹相萬,各持通鑑第七卷,以次進伏訖。上曰,史官分左右。缺上曰,圭璧屢擧,靈應尙遲,誠極焦悶矣。大重曰,聞關東或得雨,頗有移秧之地,近畿則尤甚,民情遑遑,而數日蒸熱,將有雨意,及今若得一霈,庶幾成秋之望矣。玉均曰,若及此大霔,則可以免歉矣,似聞平安道,則間已得周洽云也。上曰,嶺南,何如?登筵承旨,似當聞知矣。時杓曰,聞自鄕來人所傳,則向來數次之雨,少慰農望云矣。上曰,湖南何如云耶?時杓曰,湖南則臣未之詳聞矣。上曰,湖西則嶺南人往來之沿路也,似多有所見也。時杓曰,早稻移秧者,亦乾涸云矣。上曰,田穀何如云耶?時杓曰,地旱則不至太甚,田穀勝於畓秧,牟麥免歉云矣。上曰,田穀免歉,甚幸矣。玉均曰,麥秋之惜乾,亦太甚,而竟免歉荒,秋歛亦在上天神功之如何也。上曰,每見朝來釀雨,日下西風旋發,密雲盡散,尤切渴望矣,又有別祈雨祭之擧,而見今晷刻爲急,哀我赤子之聚首咨咨,如在目前,誠寢食不甘也。玉均曰,當此亢旱,民情遑急,宸心憂虞,錦玉靡安,實爲悶迫矣。上命史官就座。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金永穆,同副承旨趙秉弼,今日不爲仕進,竝卽牌招,何如?傳曰,允。
又啓曰,左邊捕盜大將·右邊捕盜大將,禁將權察事,命下矣。權察左右邊捕盜大將梁憲洙,卽爲牌招聽傳敎,何如?傳曰,允。
傳曰,禮房承旨,馳詣受香所,奉審摘奸以來。
傳曰,眞殿殿內修理矣,移安日子,令儀曹望間擇入。
以司謁口傳下敎曰,眞殿移還安時告由文,令內閣製進,讀告文官南寧尉尹宜善爲之,承史閣臣入參。
政院啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以左副承旨金永穆牌不進罷職傳旨,傳曰,只推。
禮曹啓曰,傳曰,眞殿殿內修理矣,移安日子,令儀曹望間擇入事,命下矣。令日官崔榮遠推擇,則今閏五月十五日卯時爲吉云,以此日時擧行,何如?傳曰,允。
又啓曰,廣州顯節祠致祭祗受日子,問于本祠,則今閏五月十九日祗受云。謹依純祖朝丙子年例,遣近臣設行,而祭文令藝文館撰出,祭物令本府排進,執事官令京畿監營差定事,竝爲分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雩祀壇別祈雨祭香祝親傳相値,不得設行之意,敢啓。傳曰,知道。
兵曹啓曰,闕門開閉,標信傳言,所重果何如?而去夜左右捕將命召替納時,光化西挾門開閉事,標信祗受,誤爲東挾門開門,揆以事體,萬萬驚駭。當該宣傳官及守門將,不可無警,令該府拿問處之,何如?傳曰,允。竝汰去。
兵曹,以李鶴榮爲禁軍別將。
戶曹啓曰,景慕宮望廟樓增建之役,今已完畢之意,敢啓。傳曰,知道。
吏曹啓曰,今此景慕宮望祭,大祝李能華,時無職名,令該曹口傳付軍職之意,敢啓。傳曰,知道。
刑曹啓曰,罪人朴完宗,江原道平康縣徒三年定配所,而適値齋日,待用杖,決杖一百後,卽爲押送之意,敢啓。傳曰,知道。
丙子閏五月十三日申時,上御德善堂,召對入侍時,參贊官趙秉弼,侍讀官金玉均,檢討官洪大重,待敎洪淳馨,假注書李容稙,記事官吳益泳·尹相萬,各持通鑑第七卷,以次進伏訖。上曰,史官分左右。缺上曰,昨今雨意,若將霔下矣。秉弼曰,旱旣太甚,群情望雨,如渴思飮,而駁雲潑黑,暑氣蒸鬱,此是先見之雨徵,且雨暘以時,專在於聖學日新,實心對天也。玉均曰,見今目下民情,晷刻爲急也。上曰,亢旱之餘,夬得盈尺之雨,庶慰三農之望矣。秉弼曰,果如聖敎矣,大雨霶沱,然後三農始可慰滿矣,且一番甘霈,四野周洽之後,五日一雨,十日一風,則秋熟之望,尙未晩也。上命史官就座。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨朴定陽,左副承旨金永穆,右副承旨張時杓,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·景慕〈宮〉,奉審摘奸以來。
傳曰,眞殿修理,令該曹擇日擧行。
政院啓曰,卽者扈衛營兵房軍官來言,本廳大將李裕元,今已勉副,摠察無人,印信來納,何以爲之?敢稟。傳曰,領敦寧爲之。
又啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以右承旨朴定陽,左副承旨金永穆牌不進罷職傳旨,傳曰,只推。以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
奎章閣啓曰,明日,卽觀文館奉審日次,而臣缺進詣擧行之意,敢啓。傳曰,知道。
兵曹,以許熠爲訓鍊都監中軍。
司僕寺啓曰,兼內乘金箕錫罷職之代,令該曹口傳差出,何如?傳曰,允。
兵曹口傳政事,以金永求爲兼內乘,扈衛大將單金炳學。
領府事李裕元箚曰,伏以臣見有武庫·舌院之銜,已四年于玆矣。戎器之穀,象譯之管,何時不緊重,而顧今事大交隣,邊務旁午,以臣癃病,昏聵轉甚,蹲據一日,只增一日之罪,至於扈衛之任,是亦將兵也,尤非鄕居者所可暫冒。玆敢不避煩屑,仰瀆崇嚴。伏望殿下,亟遞臣三兼務,俾幸公私焉。取進止。答曰,省箚具悉卿懇。卿之苦懇又如此,所辭中扈衛之任勉副,卿其安心,仍傳曰,此批答,遣史官傳諭。
上在景福宮。停常參·經筵。
藥房提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左承旨朴履道,左副承旨金永穆,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,有實故玉堂許遞,前望單子入之。玉堂前望單子入之,修撰尹祖榮落點。
傳曰,今十八日景慕宮望廟樓御眞還安奉安後,當展拜矣,該房知悉。
傳曰,公事不審之中官文用奎推考。
以閔箕泳·鄭斗榮囚單子,傳曰,飭已施矣,竝分揀放送。
政院啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。以左承旨朴履道,左副承旨金永穆牌不進罷職傳旨,傳曰,只推。
政院啓曰,今十九日廣州顯節祠,遣近臣致祭事,禮曹草記允下矣,何承旨進去乎?敢稟。傳曰,都承旨進去。
又啓曰,明日傳香禮房承旨,當爲齋宿,左承旨朴履道,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
奎章閣啓曰,景慕宮望廟樓移安處所,今望奉審無頉,而移安廳奉審,亦爲無頉之意,敢啓。傳曰,知道。
都摠府啓曰,副摠管尹喜秀,以御營中軍諸將官射會監試事,晝仕出去之意,敢啓。傳曰,知道。
弘文館啓曰,下番闕直,事甚未安。修撰尹升求,副修撰洪大重·金喆熙,竝卽牌招,推移入直,何如?傳曰,允。
禮曹啓曰,眞殿修理,令該曹擇日擧行事,命下矣。修理吉日,令日官崔榮遠推擇,則今閏五月十九日巽時爲吉云,以此日時擧行,何如?傳曰,允。
又啓曰,卽接結城幼學崔弘錫所志,則以爲,從祖祖憲嫡妾俱無子,以其同姓二十寸弟鳳煥第三子燦,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長崔弘錫所訴旣如此,崔鳳煥第三子璨,立爲崔祖憲之後,何如?傳曰,允。
又啓曰,八次祈雨祭,向日已爲設行,而間因特敎,連行別祈雨祭矣。甘澍尙閟,民情愈急,九次祈雨祭,不卜日今十七日,北郊依例遣重臣,虔誠設行,而謹依法典,慕華館池邊蜥蜴童子祈雨,遣從二品武臣,同日爲始設行,而三日而止事,知委,何如?傳曰,允。
又啓曰,謹稽謄錄,則蜥蝪祈雨時,每日依祈雨祭受香日例,用齋矣。今亦依此擧行,何如?傳曰,允。
戶曹啓曰,璿源殿五峯屛·牧丹屛入排時,別看役南陽府使姜潤,前五衛將金載禹,軍器主簿張泓奎差下,使之擧行,何如?傳曰,允。
丙子閏五月十五日,上詣眞殿。移安入侍時,行都承旨尹秉鼎,左承旨朴履道,右承旨朴定陽,左副承旨金永穆,右副承旨張時杓,同副承旨趙秉弼,假注書缺,別兼春秋金永哲·金文濟,檢閱吳益泳·尹相萬,檢校提學閔奎鎬,檢校直提學金輔鉉·趙寧夏·李鎬俊·尹滋悳·金炳始·李載冕·趙慶鎬,檢校直閣金永壽·尹用求·金永哲,直閣金興均,檢校待敎李載兢,待敎洪淳馨,以次侍立。時至,通禮跪啓請外辦,上具翼善冠·衮龍袍,出齋殿。以下缺秉鼎啓曰,今日擧行,雖無儀節,在下道理,宜卽待令,而通禮院官員,一不等待,致勤下詢,揆以事體,極涉駭然,竝所當重勘,而本院請推之外,無他可施之罰,何以爲之乎?上曰,拿處,可也。出駕敎以下缺
上在景福宮。停常參·經筵。
政院啓曰,明日·再明日,祈雨祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,傳香承旨,馳詣受香所,奉審摘奸以來。
傳曰,左承旨左副承旨許遞,前望單子入之。
傳曰,十八日動駕待下敎。
又啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以左承旨朴履道再牌不進罷職傳旨,傳曰,只推。
政院啓曰,卽見全羅兵使李冕熙狀啓,則龍潭縣被燒軍器,措備充完,當請三軍府稟處,而以令該府稟處者,有違格例,所當還下送,而係是軍務,雖不可不捧入,該帥臣不可無警,推考,何如?傳曰,允。
承旨前望單子入之,李敦夏·金永穆落點。
弘文館啓曰,新除授修撰尹祖榮,卽爲牌招察任,何如?傳曰,允。
議政府啓曰,日前兩捕將之請罷,寔由於事體之不可已者,而卽聞畿邑場市之間,成群劫掠之賊,捉得幾漢,鉤覈鋤治,不容暫緩,則此任之此時遞易,實屬可念。左捕將白樂貞,右捕將金箕錫,竝特爲分揀,緝盜之節,倍加惕勤,毋敢少弛之意,嚴飭,何如?傳曰,允。
政院啓曰,因議政府草記,左捕將白樂貞,右捕將金箕錫,分揀事,命下矣。左邊捕盜大將白樂貞,右邊捕盜大將金箕錫,竝卽牌招,傳授命召及大將牌·傳令牌,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而祈雨祭相値,不得設行之意,敢啓。傳曰,知道。
兵曹啓曰,今月十七日武臣堂上朔試射日次,而祈雨祭相値,不得爲之之意,敢啓。傳曰,知道。
禁衛營啓曰,本營哨官金正九,身病猝重,勢難察任,改差,何如?傳曰,允。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國聯箚曰,閟宮望廟樓增修之役,旣告竣,御眞還安奉安吉辰載涓,我聖上慕切見墻,禮展有命。第今天氣大熱,一連亢旱,此時觸冒勞動,非節宣之義也,乞寢前命焉,臣無任云云。答曰,省箚具悉卿等之懇。卿等之苦懇旣如此,不得已勉從,卿等其諒之。仍傳曰,此批答,遣史官傳諭。
上在景福宮。停常參·經筵。
備忘記,平安兵使李奎奭下直,長弓一張,長箭一部,片箭一部,筒兒一箇賜給。
政院啓曰,來二十一日輪對日次矣,敢稟。傳曰,當次人受點,後日次待令。
又啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨趙秉弼,今日不爲仕進,卽爲牌招,何如?傳曰,允。
傳曰,進士李魯應,童蒙敎官令該曹口傳擬入。
政院啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以錦陵尉朴泳孝廣州地母墳移葬呈辭,傳曰,給由馬。
戶曹啓曰,今日酉時量,彰義宮內木物假家,偶然失火,已造窓隻及治鍊木物,盡爲燒燼,延及閭家,今方董飭救火之意,敢啓。傳曰,知道。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨朴定陽,今日不爲仕進,卽爲牌招,何如?傳曰,允。
又啓曰,假注書李輔榮,有身病,勢難察任,今姑改差,何如?傳曰,允。
又啓曰,撥路申飭,前後何如,而修信使下陸狀啓,帥臣及府使,同日封發,而慶尙左水使梁柱華狀啓,則到院已久,東萊府使洪祐昌狀啓,則今始到院,事甚稽緩,不飭之該府使,推考,何如?傳曰,允。
傳曰,景慕宮望廟樓增建時,都提調以下別單書入。
李輔榮改差,代以趙同熙爲假注書。
政院啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
以右承旨朴定陽牌不進罷職傳旨,傳曰,只推。
吏曹口傳政事,以李魯應爲童蒙敎官。
三軍府啓曰,卽接訓鍊都監所報,則今閏五月十九日習陣日次,而大將臣趙寧夏,有身病,不得行操云矣,敢啓。傳曰,知道。
禁衛營啓曰,本營軍色從事官尹升求,身病甚重,勢難察任,今姑改差,何如?傳曰,允。
義禁府啓曰,卽接月令醫員鄭宅鉉手本,則以爲,時囚罪人李肇信·吳尙鉉,俱以暑泄,度數頻數,金載舜,素患疝積,有時闖發,李奭鎭·金用鍊,素患痰癖,又添泄瀉,氣息奄奄,目下症形,俱爲劇重云。罪人病勢如此,則一邊保放,一邊草記,載在法典矣。李肇信·吳尙鉉·金載舜·李奭鎭·金用鍊,竝姑保放之意,敢啓。傳曰,飭已施矣,分揀放送。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨張時杓,今日不爲仕進,卽爲牌招,何如?傳曰,允。
傳曰,有實故摠管許遞,前望單子入之。
傳曰,春夏以來,一直亢旱,圭璧遍擧,靈應愈邈,穡事之卒痒,民情之如焚,到此而日甚一日矣。民之所命者稼穡,而予之所恃者民也,赤子之焦遑如是,而予豈暇豫度日,不思所以盡誠之道乎?明日當詣社稷壇,躬行祈雨祭矣,該房知悉。
傳曰,輕囚放釋。
傳曰,明日動駕時,輦輿代以步輦,侍衛常時之十分一磨鍊,街路除治之凡係煩民者,竝置之事,分付。
傳曰,右副承旨許遞,前望單子入之。
藥房口傳啓曰,今此親禱之命,寔出於敬天恤災,虔誠仰格之至意。凡在瞻聆,孰不欽誦攢仰,而第伏念比來,聖念憫旱,積致憂勤,又將冒熱勞動,徹夜將事,恐有妨於大聖人節宣之方,臣等職在保護之列,不勝焦迫之忱,敢將衷懇,冒悚仰陳。伏乞亟收成命,千萬顒祝,惶恐,敢啓。答曰,知道。今此躬禱,爲民事也,何可〈以〉暫時之勞爲念乎?
傳曰,減死安置罪人崔鳳周,減死島配罪人金俊文·沈聃應·金應淵·林根實·張赫普·李士元·驗察,竝減等定配,安置罪人李承澤,島配罪人李有信·宋奎灝·趙光淳·鄭勉洙·張皓根·全亨哲,竄配罪人崔炳大,充軍罪人李敏德,遠配罪人裵翊承,竝放逐鄕里。
兵曹啓曰,今閏五月二十日大駕詣社稷壇齋宿,二十一日祈雨祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,善騎隊一哨·訓局步軍四哨,都統使都領,爲先後廂,禁軍一番隨駕,別抄軍一哨,領付中央陣,其餘隨駕與留營留陣,竝置之。
政院啓曰,行大司憲李秉文,掌令金玉來,持平李範九牌不進,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
以司諫金斗淵,正言李肯宇,掌令金玉來,持平李範九牌不進罷職傳旨,傳曰,只推。
政院啓曰,再明日社稷親行祈雨祭,祭文當爲製進,藝文提學曺錫雨,卽爲牌招,使之製進,何如?傳曰,允。
承旨前望單子入之,李承臯落點。
摠管前望單子入之,副摠管金鶴根·尹宇善·鄭海崙·鄭稷朝·申橚落點。
政院啓曰,新除授承旨李承臯,方在罷職中,何以爲之?敢稟。傳曰,蕩滌敍用。
又啓曰,新除授副摠管金鶴根·鄭海崙,方在罷職中,何以爲之?敢稟。傳曰,蕩滌敍用。
傳曰,發遣吏郞,諸執事淸齋與否,摘奸以來。
傳曰,出宮門路,以思政門爲之。
政院啓曰,今日齋宿,承旨當爲備員,左副承旨李承臯,卽爲牌招,何如?傳曰,允。
又啓曰,明日大駕詣社稷,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
又啓曰,臣秉弼,敬奉聖敎,馳往義禁府,則無時囚,故仍詣典獄署,取閱徒流案,則公貨備納間嚴囚罪人三名,所犯贓錢備納間家僮嚴囚罪人一名,不可以輕囚論,故仍因,其餘他錢不報招引人物及各司直囚罪人金石玄等十八名,係是輕囚,故竝依傳敎,放送之意,敢啓。傳曰,知道。
禮曹啓曰,今此社稷祈雨親祭時,省牲省器之節,依例以親臨磨鍊之意,敢啓。傳曰,知道。
又啓曰,祈雨親祭時,自上逮至諸享官,例有散致齋之禮,而今此社稷親祭,只隔二日,散齋勢未及如例磨鍊。自今日殿下致齋一日於正殿,一日於齋所,諸祭官及近侍之官應從升者,自今日致齋一日於本司,一日於祭所,陪祭百官,諸衛之屬,守衛壝門者,各於本司,淸齋一宿事,知委,何如?傳曰,允。
又啓曰,自前社稷祈雨親祭出還宮時,侍臣節次及前後部鼓吹,竝爲減去矣,今亦依此擧行之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而祈雨祭相値,不得設行之意,敢啓。傳曰,知道。
奎章閣啓曰,守宮檢校直閣鄭健朝,待開門牌招,何如?傳曰,允。
都摠府啓曰,新除授副摠管金鶴根·鄭海崙,時無職名,令該曹口傳付軍職,何如?傳曰,允。
兵曹啓曰,明日社稷祈雨祭親祭時,本曹郞廳·守宮侍衛及各差備,當爲備員,而正郞一員未差之代,仍令該曹,以在京無故人,口傳差出,以爲進參之地,何如?傳曰,允。
三軍府啓曰,卽接禁衛營所報,則今閏五月二十日習陣日次,而大將臣梁憲洙,有身病,不得行操云矣,敢啓。傳曰,知道。
奉常寺啓曰,東耤親耕田所種大麥打作,則所出爲六石十四斗,小麥打作,則所出爲一石之意,敢啓。傳曰,知道。
內醫院啓曰,祈雨祭親行隔日,分提調令該曹口傳差出,何如?傳曰,允。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國聯箚曰,亢旱之憂棘矣,圭璧之薦殆靡,社壇禱雨,親行有命,我聖上爲民一念,而第今庚熱旣屆,冒炎勞動,徹宵將事,萬一有妨於保嗇之道,則慈聖憧憧之慮,尤當何居?乞賜開納,爰命攝行焉。取進止。答曰,省箚具悉卿等之懇。近旱甚酷,其爲上下之憂悶,顧何如也?在予爲民盡誠之道,今玆躬禱,有不容已焉,卿等其諒之。仍傳曰,此批答,遣史官傳諭。
都承旨尹秉鼎,左承旨李敦夏,右承旨朴定陽,右副承旨金永穆,同副承旨趙秉弼,院啓曰,卽伏見傳敎下者,有減死安置罪人崔鳳周,〈減死〉島配罪人金俊文·沈聃應·金應淵·林根實·張赫普·李士元·驗察等,竝減等定配之命矣。臣等相顧愕貽,不勝憂惋之至,諸罪人負犯至重,臺討尙此未停,有不可遽議於減等之典,而義理有漸晦之慮,隄防有漸壞之歎,則是豈細故也哉?乞寢成命焉。答曰,諸罪人處分,有所斟量者存,卽爲頒布。
應敎金九鉉,副應敎趙漢益,校理吳獜泳·李錫弘,副校理柳宗植·金玉均,修撰尹升求·尹祖榮,副修撰金喆熙聯箚。略曰,卽伏見傳敎下者,有安置罪人崔鳳周,減死島配罪人金俊文·沈聃應·金應淵·林根實·張赫普·李士元·驗察等,竝減等定配之命。噫,此諸罪人負犯,何如?關係,何如?遽有此傅輕之典,固知大聖人好生之德,而難逭之罪旣重,臺啓方張,人主亦不得以低仰,而至於安置罪人李承澤,島配罪人李有信·宋奎灝·趙光淳·鄭勉洙·張皓根·全亨哲·崔炳大·李敏德·裵翊承等之干犯,不可以寬貸,臣等相顧愕眙,亟請反汗焉。答曰,省箚具悉。已諭於院議之批矣。
上在景福宮。停常參·經筵。
自卯時至人定,灑雨下雨,測雨器水深二分。
大駕詣社稷,省牲省器,還入齋室後,藥房·內閣·政院·玉堂口傳問安。答曰,知道。
藥房都提調洪淳穆,提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲李秉文,掌令金玉來,持平李範九陳箚,執義洪敬爕,掌令金鼎爕在外,持平朴宗鉉未署經,監察茶時之意,敢啓。傳曰,知道。
又啓曰,今日動駕時,承旨當爲備員,左副承旨李承臯,疏批已下,卽爲牌招,何如?傳曰,允。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
吏曹口傳政事,以鄭健朝爲分內醫提調,趙龍鎬爲兵曹正郞。
政院啓曰,臣以大王大妃殿·王大妃殿·大妃殿,問安進去下直之意,敢啓。傳曰,知道。
又啓曰,禮貌官來言,百官稟旨就次,傳曰,知道。
傳曰,祭物當親看審矣,該房知悉。
傳曰,隨駕軍兵,令各其營乾犒饋。
以司謁口傳下敎曰,今日異於他日,守僕科治,特爲分揀。
政院啓曰,大王大妃殿·王大妃殿·大妃殿,夕問安,何承旨進去乎?敢稟。傳曰,左副承旨進去。
又啓曰,臣以大王大妃殿·王大妃殿·大妃殿,夕問安進去下直之意,敢啓。傳曰,知道。
禮曹,來七月初四日行宗廟·永寧殿秋享大祭,香祝親祭取稟,奉敎敬依。
奎章閣啓曰,夜間閣內諸處無事之意,敢啓。傳曰,知道。
又啓曰,大駕今已還宮,守宮檢校直閣鄭健朝,依定式減下,何如?傳曰,允。
御營廳啓曰,謹依下敎,隨駕將官·將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等處,乾犒饋分給之意,敢啓。傳曰,知道。
三軍府啓曰,卽接御營廳所報,則今閏五月二十一日習陣日次,而社稷壇親行祈雨祭相値,不得行操云矣,敢啓。傳曰,知道。
刑曹啓曰,各道油紙徒流案中,金成基等放送字書下矣,竝卽放送事,分付各該道臣之意,敢啓。傳曰,知道。
禁衛營啓曰,謹依下敎,隨駕將官·將校·軍兵等處,乾犒饋分給之意,敢啓。傳曰,知道。
義禁府啓曰,減死安置罪人崔鳳周,減死島配罪人金俊文·沈聃應·金應淵·林根實·張赫普·李士元·驗察,竝減等定配,安置罪人李承澤,島配罪人李有信·宋奎灝·趙光淳·鄭勉洙·張皓根·全亨哲,竄配罪人崔炳大,充軍罪人李敏德,遠配罪人裵翊承,竝放逐鄕里事,承傳啓下矣。李承澤·李有信·宋奎灝·趙光淳·鄭勉洙·張皓根·全亨哲·崔炳大·李敏德·裵翊承,竝放逐鄕里事,分付各該道道臣,崔鳳周·金俊文·沈聃應·金應淵·林根實·張赫普·李士元·驗察,竝罪犯深重,臺論方張,不得擧行之意,敢啓。傳曰,卽速擧行。
大司憲李秉文,大司諫李世宰,司諫金斗淵,掌令金玉來,持平朴宗鉉·李範九,正言李會龍·李肯宇聯名箚略曰,昨伏見院議啓辭批旨下者,始知有減死安置罪人崔鳳周,減死島配罪人金俊文·沈聃應·張赫普·李士元·林根實·金應淵·驗察,竝減等定配之命,相顧愕眙,繼切憂惋之至。噫,此罪人負犯之綦重,斷案之昭著,豈是尋常乎?今玆處分,推天地好生之德,軫弭災導和之方,而竊恐邦憲,由是益壞,伏願深思,亟收成命焉。取進止。答曰,省箚具悉。諸罪人酌放,予意攸在,不必如是煩聒矣。
承旨李承臯疏略曰,臣不愼奉職,至蒙恩罷,滿心惶蹙,歷日汗騂,特敍有命,復縻承宣,匪罪伊榮,臣又何安?夫掌祭祀之徵令,敍群吏之辨治,卽臣之職也,一不擧職,百疣隨至,下失同朝之和氣,上煩至尊之處分,一則臣罪,二則臣罪,乞遞新授,以警不職焉。臣無任云云。省疏具悉。遂事何必爲引?爾其勿辭察職。
丙子閏五月二十日辰時,大駕詣社稷齋宿擧動入侍時,行都承旨尹秉鼎,左承旨李敦夏,右承旨朴定陽,左副承旨李承臯,右副承旨金永穆,同副承旨趙秉弼,假注書缺,別兼春秋金永哲·沈相萬·趙昌夏·李命宰·金羽均·金文濟·吳益泳·尹相萬,以次侍立。時至,通禮跪啓請外辦,上具遠遊冠·絳紗袍,乘輿出嚮五門。藥房提調金炳始,副提調尹秉鼎,進前奏曰,侵早勞動,聖體,若何?上曰,一樣矣。仍由思政門·勤政門·興禮門·光化門·松橋·夜照軒·屛門·內需司前路,詣社稷神門外。通禮跪啓請降輿,上降輿。通禮導上入齋室後,問安勿爲之事下敎。少頃,通禮跪啓請出次,上出次。通禮前導詣壇上,奉審如儀訖。仍步詣西門外版位,省牲如儀訖,還詣內神門前,肄儀行禮後,祭物看審訖,問安勿爲之事下敎,步詣神門外。通禮跪啓請乘輿,上乘輿,詣齋室,問安勿爲之事下敎。秉鼎曰,今於祭物陳設之際,本署守僕之擧行,萬萬稽忽,極爲無嚴,令攸司從重科治,何如?上曰,事過後科治,可也。出擧條通禮跪啓請降輿,上降輿,入幕次。諸臣輪回詣閤。以下缺。
上在景福宮。停常參·經筵。
自前夜人定至開東,灑雨下雨,測雨器水深二分。自開東至人定,灑雨下雨,測雨器水深二寸四分。
經宿後,宗親·儀賓·藥房·內閣·政院·玉堂口傳問安。答曰,知道。二品以上單子問安。答曰,知道。
親祭後,宗親·儀賓·藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,公事不審之中官朴奎鉉,從重推考。
傳曰,臺諫竝許遞,前望單子入之。
政院啓曰,假注書李容稙,有身病,勢難察任,今姑改差,何如?傳曰,允。
以平安監司趙成夏狀啓,祥原郡民家失火事,傳曰,當此農節之時,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
李容稙改差,代以康鴻擧爲假注書。
義禁府啓曰,諸罪人,俱以凶逆黨與,負犯憯慝,關係緊重,雖伏承卽速擧行之命,而見今臺論方張,衆情如沸,成命之下,末由擧行,不勝惶恐之意,敢啓。傳曰,屢度申飭之下,豈可如是?卽速擧行。
丙子閏五月二十一日子時,上詣社稷,別祈雨祭親行入侍時,行都承旨尹秉鼎,左承旨李敦夏,右承旨朴定陽,左副承旨李承皐,右副承旨金永穆,同副承旨趙秉弼,假注書缺,別兼春秋金永哲·沈相萬·趙昌夏·李命宰·金羽均·金文濟·吳益泳·尹相萬,以次侍立。時至,通禮跪啓請外辦,上具冕服·玉帶·赤舄,以出齋殿。禮儀使啓請執圭,承旨跪進圭,上執圭,步詣東神門外。禮儀使金尙鉉導上詣版位,行四拜禮訖,禮儀使導上詣盥洗位,上盥洗訖。禮儀使導上詣社壇,陞自北階,詣神位前,禮儀使啓請搢圭,上搢圭,上三上香。進幣爵酒官吏曹判書閔奎鎬,奉爵跪進,上執爵,以爵授奠幣爵官吏曹參議沈東臣,東臣跪受,奠于案。禮儀使啓稟執幣獻幣,奎鎬奉幣跪進,上執幣,以授東臣,東臣跪受幣,奠于案。次詣后土氏神位前,上香奠幣。次詣國社神位前,上香奠幣,竝如上儀訖。禮儀使啓請降復位,上降復位。奉俎官奉牲篚以入,薦俎官戶曹判書閔致庠,以次跪奠幣,行各位初獻禮。大祝應敎金九鉉,修撰尹升求,校理吳獜泳,修撰尹祖榮,讀祝訖,降復位訖。亞獻官領府事李裕元,終獻官領敦寧金炳學,行禮如儀訖。禮儀使啓請出次,上出次。禮儀使導上詣飮福位,啓請跪搢圭,上跪搢圭。奎鎬奉爵跪進,上受爵飮福訖,以授東臣,東臣跪受,以授九鉉,九鉉跪受,復於坫。禮儀使導上詣望燎位,諸大祝取祝幣,行望燎禮訖,禮儀使跪啓請禮畢,仍導上出神門,上釋圭,承旨跪受圭。上還入齋室。通禮跪啓請外辦,上改具遠遊冠·絳紗袍以出。通禮跪啓請乘輿,上乘輿,至北神門外。通禮跪啓請降輿乘輦,上降輿乘輦,入光化門·思政門。承旨請出標信解嚴。上還內,諸臣以次退出。
上在景福宮。停常參·經筵。
經宿翌日大殿,宗親·儀賓·藥房·內閣·政院·玉堂口傳問安。答曰,知道。二品以上單子問安。答曰,知道。大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。世子宮,宗親·儀賓·藥房·內閣·政院·玉堂·春桂坊口傳問安。答曰,知道。
藥房都提調洪淳穆,提調金炳始,副提調尹秉鼎啓曰,社壇親禱,徹夜將事,冒雨回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
進御加味地黃湯,自後日次停止事,榻前下敎
政院啓曰,明日常參·經筵,取稟。傳曰,停。
又啓曰,大司憲·執義·掌令二員。持平二員未差,監察茶時之意,敢啓。傳曰,知道。
傳曰,政官牌招開政,如有違牌,勿爲呼望。
傳曰,有實故摠管許遞,今日政差出。
政院啓曰,卽見平安監司趙成夏內帑庫上納銀代錢上送事狀啓,與內需司納耗小米代錢上送事狀啓,則去四月十三日封發者,今始到院,撥路申飭,何等截嚴,而如是遲滯,事甚未安。原狀啓雖不得不捧入,不可無警,推考,陪持,令攸司從重科治,何如?傳曰,允。
議政府啓曰,昨日社壇,親行禱雨,寔由於憂民重農之聖意,而至若代以步輦,簡其侍衛,煩民之事,一切蠲除,迥出常格,瞻聆攸曁,孰敢不悚惶而欽歎乎?凡在廷之列者,宜其濟濟趨造,思效祇敬之義,而陪從與參班,全不成樣,未滿若而員而止,苟能怵惕於此日盛擧,則占便之習,豈至於是也?其在事體道理,不可但以慨然爲言。耆社及衆所共知實病·實故·元在外外,不參之文蔭武三品以上,令政院捧現告,竝施譴罷之典,何如?傳曰,允。
吏曹啓曰,成均館典籍金世鎭,以其身病,呈狀乞遞,改差,何如?傳曰,允。
又啓曰,西學敎授趙臣熙,童蒙敎官李魯應,俱以身病,呈狀乞遞,竝改差,何如?傳曰,允。
兵曹啓曰,本曹正郞閔泳奎,身病猝重,呈狀乞遞,宿衛重地,不可久曠,今姑改差,何如?傳曰,允。
又啓曰,同知中樞府事金東稷,宣傳官金泰麟,五衛將鄭季良·金彝鉉·朴永建,曹司五衛將徐有英,文臣兼宣傳官趙臣熙,俱以身病,呈狀乞遞,竝改差,何如?傳曰,允。
有政。吏批,兼判書閔奎鎬,參判李敦相,參議沈東臣竝進,承旨缺。以鄭健朝爲分內醫提調,朴憙陽爲兼文學,李載完爲兼說書,洪祐吉爲知經筵,徐有畬爲知義禁,任孝準爲同經筵,李敦相爲同成均,李晩燾爲司成,李定稙爲平市令,李承緯爲廣興令,閔泳奎爲西學敎授,權灝爲童蒙敎官,兼保寧府使單李熙訥,兼甕津府使單具完植,以上竝單付。別將金箕錫,前把摠趙文顯,已上今加嘉義,左善騎將李長會,今加嘉善,已上加資事,承傳。前都正孟祖述,今加嘉善,朝官年九十,依定式加資。
兵批,判書李載元進,參判以下缺。以李羲周爲同知,李時敏爲副摠管,許熽爲宣傳官,趙咸熙·趙羲倫·趙鍾完爲五衛將,趙冕鎬爲曹司五衛將,兪鎭華·金泰熙爲都摠經歷,元在貞爲訓鍊僉正,閔寬植爲武兼,趙昌夏爲文兼,李奎憲爲全羅兵使。同知單姜世興,僉知三單金彝鉉·鄭季良·徐有英。
禮曹啓曰,聖心憫旱,親禱社稷,圭璧纔陳,靈應如響,甘霔霈然,夜以繼晝,慰滿三農,民事萬幸,祈雨祭停止,親禱得雨後,報謝,不待立秋設行,旣有已例,卽爲擇日擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而御眞還安相値,不得設行之意,敢啓。傳曰,知道。
義禁府啓曰,減死安置罪人崔鳳周,減死島配罪人金俊文·沈聃應·金應淵·林根實·張赫普·李士元·驗察,竝減等定配事,承傳啓下矣。全羅道靈巖郡楸子島減死安置罪人崔鳳周,全羅道綾州牧珍島府金甲島減死島配罪人金俊文,金堤郡羅州牧智島減死島配罪人沈聃應,光州牧靈光郡荏子島減死島配罪人金應淵,玉果·扶安縣蝟島減死島配罪人林根實,任實縣·康津縣薪智島減死罪人張赫普,興陽縣珍島府金甲島減死島配罪人李士元,長興府康津縣古今島〈島〉配罪人驗察,順天府竝減等定配,而依前罪目,依例發遣府羅將,押送于各其新定配所,何如?傳曰,允。
丙子閏五月二十二日午時,上御麟趾堂。藥房入診入侍時,都提調洪淳穆,提調金炳始,副提調尹秉鼎,假注書趙同熙,別兼春秋吳益泳·尹相萬,待敎洪淳馨,以次進伏,醫官劉漢緯·鄭一龜·崔性協·李基徹,進伏楹外訖。上曰,史官分左右。上曰,都提調進前。淳穆進前問候,各殿問候訖,仍奏曰,醫官待令,使之入診乎?上可之。漢緯等以次診候訖,退伏楹外訖。淳穆,顧謂醫官曰,脈候詳爲奏達,漢緯等奏曰,脈候三部左右調均矣。上命醫官先退。以下缺上曰,着單衫而遊之矣。淳穆曰,此甚好矣,暑令飮啖,或至過飽,則易致有妨於調和矣。上曰,日昨之雨,終未優洽,甚是憧憧矣。淳穆曰,今又釀雨,繼此應作霈然矣。仍奏曰,一念元元,上天感應之理,捷於影響,自夫將事之初,雨乃霏霏有聲,侵曉回鑾之際,洽爲霑濕,遂於竟晷至夜,霔下淋漓。此時盛事,有光簡冊,而雖殷湯之德,曷以過之乎?中外群情,莫不歡欣攢頌矣。上曰,卿之在驪州時,農形何如乎?淳穆曰,臣於去月旬後上來,而其時雨事頗洽,移秧至半云,而間經一朔亢旱,農情聞方渴悶,此雨若普霑,則已移者,自當就蘇,而至於田穀,大有助焉。上曰,民情似甚艱辛矣。淳穆曰,臣於向來驪州之行,事有民瘼攸係,故敢此仰達矣。該邑,以兩陵寢所奉之地,朝家顧念,固是與楊·廣一焉,而處在大江之濱,恒被水災,歉荒居多,供億之煩,賦役之重,凋瘵忒甚,民不聊生,往在壬辰,以其每年應貢田稅米太,合九百石零,大同米太,合一千三百石零,竝以詳定代納。行之四十年,百瘼就蘇,粗獲安堵。自夫己巳以後,兩稅皆令本色徵捧,則窮蔀缾甖,非徒哀憐之甚,且其捧稅船運之節,尙未立規,許大責費,吏民俱困,殆無以支保。由是而屢登訴牒,土地惟正之供,固難遽施從權,而旣有積歲已行之例,今亦限十年,更以詳定磨鍊,則在驪民,實爲懷恤之惠政矣。上曰,依爲之。淳穆曰,該邑自經壬辰水災,年年成川浦落,陳結蒙頉,爲二百十七結,而乃於己巳査結時,陞總出稅,每年白徵,呼冤滋甚,以依舊蠲頉之意,分付度支,恐好矣。上曰,依爲之。出擧條淳穆曰,四十年不行之規,近以本色徵捧,則該屬輩督迫討索之弊,殆靡所不至,此邑民瘼,莫甚於玆,而今奉曠絶之處分,俾驪民被澤,有可以河海莫量矣。上曰,何至於白徵乎?淳穆曰,每當査結,該邑不得不添摠,故自至於白徵,而列郡此弊,十居八九,然是乃大關經費,豈可容易擧論?而臣旣有聞知,則不敢不奏,而德政攸及,必當手舞足蹈矣。上曰,結總無多矣。淳穆曰,然矣。上損小,而下損大,窮蔀殘生,甚可哀憐矣。上曰,史官就座。仍命大臣先退。又命退,諸臣以次退出。
上在景福宮。停常參·經筵。
政院啓曰,大司憲·執義·掌令二員未差,持平二員未差,監察茶時之意,敢啓。傳曰,知道。
又啓曰,右承旨朴定陽,右副承旨金永穆,同副承旨趙秉弼,今日不爲仕進,卽爲牌招,何如?傳曰,允。
傳曰,日前躬禱,粗伸盡誠之義,而將事之後,甘霈適降,久旱之餘,雖未周洽,足以紓渴悶切急之情,如非靈佑,何以得此?報謝告喜之擧,不容不更爲躬將,當於再明日,詣社稷壇親祭矣,該房知悉。諸般節次,依二十日動駕時例磨鍊,步輦以輦輿爲之。
以右承旨朴定陽,右副承旨金永穆牌不進罷職傳旨,傳曰,只推。
侍講院啓曰,新除授兼文學朴憙陽,兼說書李載完,卽爲牌招察任,何如?傳曰,允。
禮曹啓曰,社稷報謝祭,卽爲擇日擧行事,草記命下矣。吉日令日官崔榮遠推擇,則今閏五月二十六日爲吉云。以此日擧行,而祝文令藝文館撰出事,分付,何如?傳曰,允。
吏曹參判李敦相疏曰云云。答曰,省疏具悉。卿其勿辭行公。
平安監司趙成夏疏曰云云。答曰,省疏具悉。方面之任,何可輕遞?卿其勿辭,益勉對揚。
左參贊李㘾疏曰云云。答曰,省疏具悉。所請依施。
奉朝賀李敦宇疏曰云云。答曰,省疏具悉。卿之苦懇,如是屢屢,所請依施。
上在景福宮。停常參·經筵。
自辰時至酉時,灑雨下雨,測雨器水深三分。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,今二十六日社稷報謝祭親祭,祭文當爲製進,藝文提學曺錫雨,待明朝牌招,使之製進,何如?傳曰,允。
又啓曰,知義禁徐有畬,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,明日大駕詣社稷入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳曰,明日出宮門路,以思政門爲之。
傳曰,發遣吏郞,諸執事淸齋與否,摘奸以來。
政院啓曰,今日齋宿,承旨當爲備員,而行都承旨尹秉鼎,左承旨李敦夏,竝所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,副修撰金喆熙,移拜兵曹正郞,下番闕直,事甚未安。修撰尹升求·尹祖榮,副修撰洪大重,竝卽牌招,推移入直,何如?傳曰,允。
禮曹啓曰,今二十六日社稷報謝祭親行時,省牲省器之節,依例以親臨磨鍊之意,敢啓。傳曰,知道。
又啓曰,今二十六日社稷報謝親祭時,自上逮至諸享官,例有散致齋之禮,而今此社稷親行報謝祭,只隔二日,散齋勢未及如例磨鍊,自今日殿下致齋一日於正殿,一日於齋所,諸祭官及近侍之官應從者,自今日致齋一日於本司,一日於祭所,陪祭百官諸侍衛之屬,守衛壝門者,各於本司,淸齋一宿事,知委,何如?傳曰,允。
兵曹啓曰,今此社稷報謝祭親行時,諸般節次,依二十日動駕時例,磨鍊事,命下矣。先後廂中央,亦依二十日動駕時例,磨鍊之意,敢啓。傳曰,亦依二十日動駕時例磨鍊。
又啓曰,今此社稷報謝祭親行時,郞廳·守宮及侍衛各差備,當爲備員,正郞一員未差之代,令該曹口傳差出,以爲進參之地,何如?傳曰,允。
藥房口傳啓曰,伏以社稷壇親祭有命矣。日昨臨禱,靈應響捷,今玆親行報謝,寔出於感喜神佑之至念,凡係瞻聆,疇不欽頌?而見今雨勢方霔,蒸熱轉甚,復此觸冒勞動,恐有茂對節宣之方,臣等不勝焦迫,冒悚陳籲。伏乞亟寢成命焉,以攝儀將事,千萬至祝,惶恐,敢啓。答曰,知道。已勉從於聯箚之批矣。
傳曰,社稷壇報謝祭,遣大臣攝行,一依親祭例磨鍊。
禮曹啓曰,卽接前縣令鄭仲愚所志,則以爲,七寸叔文始嫡妾俱無子,以其同姓十二寸雲始第四子洙愚,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭仲愚所訴旣如此,鄭雲始第四子洙愚,立爲鄭文始之後,何如?傳曰,允。
承文院啓曰,院製述官李時宇有頉代,副司果趙昌鎬差下,付軍職冠帶常仕,何如?傳曰,允。
議政府啓曰,卽見忠淸監司趙秉式狀啓,則公州居前都事申洛均,本以悖類,非理侵虐,許多窮民,莫可聊生,此固難貸之罪,而旣有前職,自營有難推送其罪狀,請令廟堂稟處矣。前後朝令之下,猶不知戢,恣行侵虐,已極痛惡,況名在仕籍者乎?道啓論列,若是狼藉,前都事申洛均,令該府拿問,以爲照法嚴勘之地,何如?傳曰,允。
又啓曰,卽見修信使狀啓,則日本理事官,將匪久出來云矣。住接館宇,以京畿中營爲定,斯速修理,禮單物種,亦卽參酌磨鍊措備以待之意,分付戶禮曹,何如?傳曰,允。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國聯名箚略曰,親禱太社,甘澍霈然,歡聲喜氣,一日而遍四方,卽伏見傳敎,報謝祭親行有命矣。久旱之餘,靈佑遄降,躬擧祼獻,祗展誠禮,臣等仰認聖衷攸在,而數昨將事,勞動旣多,今又觸冒蒸炎,徹宵回鑾,則區區憂慮,復切於前,特令攝行,以副群情焉。取進止。答曰,省箚具悉卿等之懇。躬行報謝,欲重其典,而告其喜也,其在盡誠終始之道,何憚暑熱乎?然而卿等之苦懇旣如是,雖不得已勉從,予心蹙蹙,有不能自已矣。仍傳曰,此批答,遣史官傳諭。
護軍金鶴根疏略曰,臣以健元陵端午祭獻官,事過之後,前吏曹參議李承皐,謂以差祭,拘留該吏,引義陳章,聖度天大,薄勘止於罷職,滿心惶蹙,歷久靡屆,臣於差享之初,業已滯泄,使曹吏聞知,變通塡代矣。及夫受香之時,猝然來督,擔舁赴公,難得竢還,乃以拘留該吏,虛無之說,至謂逢彼移乙之怒者,的未知其主何意見,而臣不能見孚於人而然也,遽授周廬之職,仍降蕩敍之典,臣豈敢晏然若無事,以倖逭爲可幸,以包羞爲無傷也哉?付臣司敗,以爲不職者戒焉。答曰,省疏具悉。向日處分,重祀典也,旣已經勘,卿其勿辭行公。
護軍鄭海崙疏略曰,前吏曹參議李承皐疏,以臣謂以差祭端午,提打享吏云云。辭氣豪健,令人危怖,聖度天大,薄勘罷職,何圖周廬之銜遽紆,寬敍之音繼降,聞命慙悸,莫省攸處也,事固榮於薦祼,庸何嫌乎獨賢,捨彼無故,倉卒驅使,亦豈不難乎?雖由此歸咎該吏,旣無提打,則齎怒捏謊,得無爲屑越,而告君不以實之歸乎?都緣臣不能見重,尙何怨尤?乞鐫臣職名,以安私分焉,臣無任云云。答曰,省疏具悉。祀典之重自別,故所以有向日處分,旣已經勘,卿其勿辭行公。
上在景福宮。停常參·經筵。
藥房提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,左承旨李敦夏,右承旨朴定陽,右副承旨金永穆,同副承旨趙秉弼,今日不爲仕進,竝卽牌招,何如?傳曰,允。
傳曰,禮房承旨,馳詣社稷,奉審摘奸以來。
傳曰,入直玉堂與有實故玉堂,竝許遞,前望單子入之。
傳曰,眞殿還安日子,令儀曹晦前擇入。
以左承旨李敦夏,右承旨朴定陽牌不進罷職傳旨,傳曰,只推。
政院啓曰,應敎·校理一員,副校理二員,修撰一員,副修撰二員未差,修撰尹祖榮差祭,玉堂上下番俱空,事甚未安。副應敎趙漢益,校理李錫弘,竝卽牌招入直,何如?傳曰,允。注書趙忠熙病,代以李重七爲假注書。
政院啓曰,卽者檢閱尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而報謝祭相値,不得設行之意,敢啓。傳曰,知道。
弘文館啓曰,修撰尹祖榮差祭,副修撰一員未差,下番闕直,事甚未安。修撰尹升求,副修撰洪大重,竝卽牌招,推移入直,何如?傳曰,允。
又啓曰,下番無他推移之員,不得已以上番,姑降入直之意,敢啓。傳曰,知道。
玉堂前望單子入之,應敎李晩燾,校理趙東弼,副校理李秀萬·洪在瓚,修撰李弼鎔,副修撰趙翼永·李敎榮落點。
議政府啓曰,日前社壇親禱時,不爲陪從與參班之文蔭武三品以上,捧現告,竝施譴罷事,啓稟蒙允矣。卽見現告之頒布者,則不過是亞卿一員,文蔭堂上十餘員而止,挽近占便之成習,已極萬萬慨歎。伏況伊日之夙夜勞動,孰敢不仰體祗懼之宸念?而設有无妄之疾,不能趨參班聯,及夫論警之後,自現自劾,乃分義也,道理也,而泛稱有病,恬若無辜,一直逋慢,愈往愈甚,至於武臣之初無一人現告,而尤爲駭然矣。除衆所共知實病外,竝施刊削之典,雖以喉院言之,捧納之際,致煩下詢,其不善檢察之失,烏可免乎?當該承旨,施以罷職之典,何如?傳曰,允。日前論啓之循例允從,第觀現告之無隱,欲使之自悔自警矣。及夫捧告之日,占便之習,轉成欺瞞,竟至於不病者鮮矣,國綱臣分,寧容若是,今番躬禱之擧,卽君臣上下一體憂悶之日也,不可但以事體爲重,而其安閑居家,無意於殫誠趨班者,果能安於心,而終又自欺而欺人乎?反而省之,必當怵焉而背汗也。
戶曹啓曰,眞殿修理,今已完畢,五峯屛入排之意,敢啓。傳曰,知道。
刑曹啓曰,罪人韓容鉉,平安道楚山府遠地定配所,韓浩三,江原道三陟府定配所,竝卽押送之意,敢啓。傳曰,知道。
義禁府啓曰,前都事申洛均拿問嚴勘事,傳旨啓下矣。申洛均下去水原地云,依例發遣府羅將,拿來,何如?傳曰,待待命拿囚。
檢閱尹相萬疏曰,伏以臣卽接家信,臣母素患痰積之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸煎灼,敢陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右承旨朴定陽,今日不爲仕進,郞爲牌招,何如?傳曰,允。
傳曰,承旨有闕之代,前望單子入之。
以檢閱金文濟·吳益泳牌不進罷職傳旨,傳曰,只推。
政院啓曰,左右史不可不備,檢閱金文濟·吳益泳,卽有只推之命,竝卽牌招入直,何如?傳曰,允。
以右承旨朴定陽牌不進罷職傳旨,傳曰,只推。
弘文館啓曰,下番姑降入直,事甚未安。修撰尹祖榮,新除授副修撰趙翼永·李敎榮,竝卽牌招,推移入直,應敎李晩燾,校理趙東弼,副校理李秀萬,一體牌招察任,何如?傳曰,允。
又啓曰,新除授副校理洪在瓚,時在京畿坡州地,修撰李弼鎔,時在高陽地,經筵入番事緊,請斯速乘馹上來事,下諭,何如?答曰,依啓。
禮曹啓曰,傳曰,眞殿還安日子,令該曹晦前擇入事,命下矣。令日官崔榮遠推擇,則今閏五月二十七日辰時爲吉云。以此日時擧行,何如?傳曰,允。
上在景福宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來初一日輪對日次矣,敢稟。傳曰,當次人受點,後日次待令。
傳曰,趁不待令之承史,竝從重推考。
傳曰,政官牌招開政,如有違牌,勿爲呼望。
傳曰,在外敦寧都正許遞,今日政差出。
傳曰,呈告同成均許遞,今日政差出。
傳曰,判義禁許遞,今日政加望以入。
傳曰,眞殿修理時,戶曹判書閔致庠加資,正郞徐雲輔陞敍,別看役南陽府使姜潤,許用邊地履歷,前五衛將金載禹,守令待窠,首先擬入,軍器寺主簿張泓奎,五品職調用,計士李承赫·崔錫肇·李時漢,竝別提除授,牌將資憲禹昌臣加資,折衝李繼懿,資憲朴永春,令本所拔例施賞,畫員朴鏞夔,察訪待窠,首先擬入,其餘畫員·員役·工匠等,竝令本所與戶曹,從優施賞。
傳曰,金山郡守徐相祖,靑山縣監宋殷老相換。
傳曰,不待傳旨,今日政賞典下批。
以檢閱金文濟·吳益泳牌不進罷職傳旨,傳曰,只推。
注書鄭元夏病,代以朴斗陽爲假注書。
政院啓曰,卽見慶尙左兵使鄭完默修信使下陸狀啓,則今初九日封發者,今始到院,撥路申飭,何等截嚴,如是遲滯,事甚稽忽,不飭之該帥臣,推考,何如?傳曰,允。
承旨前望單子入之,李鎬翼落點。
政院啓曰,新除授右副承旨李鎬翼,卽爲牌招,何如?傳曰,允。
有政。吏批,兼判書閔奎鎬,參判李敦相,參議沈東臣竝進,承旨缺。以趙雲柱爲敦寧都正,曺錫雨爲左副賓客,金炳德爲判義禁,朴孝昌爲知義禁,洪遠植·趙寅熙爲同經筵,徐相鼎爲同成均,李鎬奭爲漢城主簿,金山郡守徐相祖,靑山縣監宋殷老,已上相換事,承傳。戶曹判書閔致庠,今加崇政加資事,承傳。再政。右賓客單曺錫雨,左副賓客單李載元,竝單付。
兵批,判書以下缺。同知單朴永建,僉知三單趙咸熙·趙羲倫·金鍾完。
丙子閏五月二十七日□時,上詣眞殿。還安入侍時,行都承旨尹秉鼎,左承旨李敦夏,右承旨朴定陽,左副承旨金永穆,右副承旨李鎬翼,同副承旨趙秉弼,注書缺,別兼春秋金永哲·沈相萬·李命宰·金羽均·吳益泳,檢校提學閔奎鎬,檢校直提學金輔鉉·趙寧夏·李鎬俊·尹滋悳·金炳始·李載冕·趙慶鎬,直閣金興均,檢校直閣金永壽·李鎬翼·姜,缺,以次侍立。時至,通禮跪啓請外辦,上具翼善冠·衮龍袍,出齋室,以下缺。秉鼎曰,臣等趁未等待,旣承問備,固不勝惶悚,而雖以司謁言之,初不傳命,致此遲滯,揆以擧行,萬萬駭然。不可仍置,令攸司從重科治,何如?上曰,依爲之。出駕敎以下缺。
上在景福宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日傳香禮房承旨,當爲齋宿。行都承旨尹秉鼎,所當牌招,而拘於廳規,不得請牌,何以爲之?敢稟。傳曰,牌招。
又啓曰,檢閱尹相萬,由限已過,卽爲牌招,何如?傳曰,允。
又啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,何如?傳曰,允。
以檢閱尹相萬牌不進罷職傳旨,傳曰,只推。
政院啓曰,左右史不可不備,檢閱尹相萬,旣有只推之命,更爲牌招入直,何如?傳曰,允。
傳曰,工刑換房。
以景慕宮望廟樓增建時,都提調以下別單,傳曰,都提調朴珪壽,內下大豹皮一領賜給,提調金元植,內下大虎皮一領賜給。戶曹判書閔致庠加資,正郞徐雲輔,令兪程煥·金秉爕·鄭志喆,竝陞敍,別看役副司果李相定,相當職調用。計士李膺善·李時濂,竝別提除授,其餘計士·畫員·牌將·捕校·守僕·員役·工匠等,竝依判下施賞。
奎章閣啓曰,閣臣品數,視本銜進二階,則檢校減下,載在閣志矣。檢校直提學金輔鉉,資是從一品,依例減下,何如?傳曰,允。
傳曰,今番賞典中,一人雖兼數事,無得疊授。
戶曹啓曰,完和君房田庄未備間免稅結,依本房望呈,自乙亥條輸送事,命下矣。完和君房田土未備間免稅結,依本房望呈,以八百結磨鍊輸送,而乙亥條稅大同,多有已輸納捧上者,或有已裝發報來者,今此折受結之自各該邑,又爲磨鍊上納,實無其路,何以爲之?敢稟。傳曰,自本曹,錢米已捧上者輸送。
別兼春秋金羽均疏曰,伏以臣於持被之中,卽接家信,則臣母素患痰癖之症,當此暑節,一倍添劇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
藥房提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,判義禁金輔鉉,除拜後過三日不爲出肅,依定式推考警責,仍卽牌招察任,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
奎章閣啓曰,明日,卽觀文閣朔奉審日次,而臣缺,進詣擧行之意,敢啓。傳曰,知道。
以檢閱尹相萬再牌不進罷職傳旨,傳曰,只推。
以檢閱金文濟·吳益泳牌不進罷職傳旨,傳曰,只推。
政院啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
都摠府啓曰,副摠管尹宇善,以同義禁,本府坐起進參事,晝仕出去之意,敢啓。傳曰,知道。
兵曹啓曰,今月二十九日己丑寅正三刻七分土王改火進上時,宗廟署·社稷署·永禧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
兵曹啓曰,各廳堂下武臣朔試射,庚暑勿爲設行事,曾有定式矣。今閏五月及來六月朔試射,依定式停止之意,敢啓。傳曰,知道。
政院啓曰,卽者義禁府都事來言,時囚罪人申洛均等,當爲捧供,而判義禁金輔鉉,知義禁徐有畬未肅拜,同義禁兪世煥在外,李炳敎,以兵曹參判,方在入直,不得開坐云,在外與入直,何以爲之?而判義禁·知義禁,竝卽牌招,何如?傳曰,允。在外與入直,竝許遞,前望單子入之。金吾堂上前望單子入之,知義禁洪祐吉,同義禁尹宇善落點。又啓曰,開坐事,命下矣。新除授知義禁洪祐吉,同義禁尹宇善,竝卽牌招,何如?傳曰,允。
義禁府啓目,泰仁前縣監李敏泰原情云云。問目內辭緣,泛稱遲晩,刑推得情,何如?啓。除刑推議處爲良如敎。
又啓目,前都事申洛均原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?啓,依允。
又啓目,務安縣監李雲夏原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。日記廳堂上金炳秀。郞廳朴永斗·李命九。
上在景福宮。停常參·經筵。
朴定陽啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
金永穆啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴定陽啓曰,右副承旨李鎬翼,同副承旨趙秉弼,今日不爲仕進,竝卽牌招,何如?傳曰,允。
以檢閱金文濟·吳益泳·尹相萬牌不進罷職傳旨,傳于金永穆曰,只推。
金永穆啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
傳于金永穆曰,修信使留待。
傳于金永穆曰,修信使入侍。
金永穆,以奎章閣啓曰,景慕宮望廟樓,今朔奉審無頉之意,敢啓。傳曰,知道。
以右副承旨李鎬翼牌不進罷職傳旨,傳于趙秉弼曰,只推。
吏曹啓目,前僉知中樞府事金善敎名字,改以善容,出身李日永名字,改以世永,兵曹佐郞李贊斗名字,改以贊洙,前守門將金鎭秀名字,改以振秀,出身禹民英名字,改以根英,出身鄭文鉉名字,改以文鎔事爲等如,告狀,令藝文館給帖,何如?判付。啓,依允。
行大護軍金輔鉉疏曰,伏以臣上林之凡木,淸渭之濁波,有道之朝,卽一不才臣耳,謬蒙殊知,獲叨邇密,年來兜攬,罔非踰濫,臣以是寢而幾驚,食而靡甘,恒若負乘之寇必至,而福過之災必生,不圖聖眷,愈往愈隆,判金吾加望特點,忽降於千萬分外,以聖上體下之仁,又何使臣有此克極之悔也?噫,臣以眇然孤植,靦然宜升,材不勝任,位不稱德者,亦已多矣,而今乃年超歲加,數周之問,滾到崇階,則其爲人忌而鬼猜者,尤當何如哉?夫仕官而執金吾,人情之至榮也。苟或毫髮近肖,有愜物議,則臣亦何苦辭爲,而是職也?臣猶及見前輩耇德之擧擬,或不過三四數,當時九棘之班,濟濟布列,寧患無人而然也?誠以淸朝名器,固所愛惜,不輕以授人也,曷嘗有如臣醜差者,一朝躐等,進進苟充者乎?臣恐一世瞻聆,竊惑於明主之嚬笑,而國家命爵,因此而屑越矣。夫陶者,碓之澄之濾之浥之,規而操之,膏而澤之,然璺隙疣玷,十恒居五,是所謂不成之器也。今殿下之陶臣而俾欲成器者,不止大專之功勤,而薄陋之質,終懷無用,徒累則哲之明,臣爲是懼,聞命震越,益不知所出矣,玆暴衷悃,仰瀆崇嚴。伏願聖明,愼心簡而重亢秩,亟收臣新授階銜,亦俾臣獲遂生成於天地大造,不勝至祝,臣無任云云。答曰,省疏具悉。卿其勿辭行公。
行戶曹判書閔致庠疏曰,伏以璿源殿修理告竣,六聖朝晬容還安,物采咸新,斗衡儼臨,情文允叶於虔奉,宸誠冞篤於瞻依,擧切欽仰,攢頌曷已?臣見管度支,粗效監董,卽是職內事,初無可記之勞,千萬匪意,恩典遽降,進臣以崇政之階,臣攀誥震惕。缺六行臣聞祿過則災,位過則悔,災悔之來,臣實蹈之,天地生物之仁,必期於成遂,父母愛子之心,惟在於全安,以臣履盈持滿,終底于顚覆,則亦安能無憾於燾覆煦育之下也?玆敢瀝盡肝膈,冒干崇嚴,情由懇迫,言非假飾。伏乞聖慈,穆覽而淵思之,亟收臣新授崇秩,以爲重公器而安私分,千萬顒祝,臣無任云云。答曰,省疏具悉。卿其勿辭行公。
丙子六月初一日酉時,上御紫微堂。修信使入侍時,左副承旨金永穆,假注書朴斗陽,記注官白時洽·許綸,修信使金綺秀,以次進伏訖。上曰,史官分左右。仍命修信使進前。上曰,萬里他國,善爲往來乎?綺秀曰,無事往還矣。上曰,行中亦皆無頉乎?綺秀曰,俱爲無頉矣。上曰,比諸所料,差加淹留矣。綺秀曰,初意期不踰十五日矣,事勢所拘,至爲二十日之多矣。上曰,今旣往見,較前日通信之行,接對之節,何如?綺秀曰,大同小異矣。上曰,倭王見之,其爲人,何如?綺秀曰,暫時接見,縱未能詳知其爲人,頗爲精明矣。上曰,聞見別單外,可聞之說,竝爲詳陳,可也。綺秀曰,別單外,別無可達之辭,而其衣服則大抵洋製也。上曰,軍兵服色亦然乎?綺秀曰,亦然矣。上曰,其外風俗之可聞者,備陳,可也。綺秀曰,風俗,槪以富强爲務矣。上曰,其國人品,率皆務强,而其軍容,亦缺七行上曰,亦有淸人否?綺秀曰,亦多見之矣。上曰,魯西亞云者,是何地也?綺秀曰,是俄羅斯國也。上曰,然則何以謂魯西亞?綺秀曰,魯西亞,卽俄羅斯之一名也。上曰,此於瀛海環地略·海國圖誌有之乎?綺秀曰,然矣。上曰,使行所處館舍,城外城內乎?綺秀曰,是城外也,四重之城,城輒有壕,壕則深廣矣。上曰,然則四重城之內,卽其所謂皇宮耶?綺秀曰,然矣。上曰,四重城,皆有壕塹耶?綺秀曰,然矣。上曰,今番倭使,何時當出來耶?綺秀曰,似不出此月旬間矣。上曰,然則今已可發行耶?綺秀曰,似已發行,而來時,少留草梁館爲言矣,雖留草梁館,不通知于東萊府爲言矣。上曰,草梁館,非我國鎭耶?來于倭館,而何不通奇乎,恐其接待之爲弊故耶?綺秀曰,似然矣。上曰,彼地諸國領事官,各有處所耶?綺秀曰,各有處所,亦有築室居生者矣。上曰,所處亦皆有表耶?綺秀曰,聞有十字牌云矣。上曰,倭國則似不然矣。綺秀曰,倭國不然矣。上曰,亦有洋學者乎?綺秀曰,洋學與否,未能詳知,而養兵耕田,皆用洋術也。上曰,關白降爲從四位云,位與品字,無異云乎?綺秀曰,然矣。上曰,其軍兵器械甚壯乎?綺秀,甚壯矣。上曰,彼方鑄錢云,然否?綺秀曰,方鑄錢矣。上曰,其所謂自起磺,得見否?綺秀曰,未得見之,而縱或見之,不可卒乍學得,故初不問之矣。上曰,今番之行,不得不爾,而行中倘有得聞其法者否?綺秀曰,今行則爲示其强請而後,不得已行之之意,故此等技術,未嘗一質也。上曰,甚善爲之矣。若聞其術而得其術則利也,不然則徒失體貌也。綺秀曰,聖敎當然矣。上曰,電線·火輪與農器,得無所聞耶?彼國以此三件,爲第一急務云,然否?綺秀曰,果然矣。上曰,其方言,何以則可學?綺秀曰,訓導與別差,旣近處草梁館,學于草梁館,似好矣。上曰,此言是也,久久學之,自當習熟矣。綺秀曰,聖敎當然,寧有學而不習者乎?上曰,宮皆壯麗乎?綺秀曰。缺八行上曰,火輪船,始用於何國云耶?綺秀曰,始於米利堅云矣。上曰,器械皆何處所出,而日本今皆學得云耶?綺秀曰,各國器械,皆已學之云矣。上曰,才旣精妙,學又勤孳,若是其易得耶?綺秀曰,果然矣。上曰,此外,又有可見可聞之事乎?綺秀曰,雖有可聞可見,未嘗一番質問也。上曰,此亦善處者也,其兵,可爲幾何?綺秀曰,似不甚多也。上曰,招募甚多,廩況皆從何處出,而如是爲之乎?土地所出,必無加多於前矣。綺秀曰,聖敎當然矣。上曰,蝦夷國地,竝皆有之云然耶?綺秀曰,果然矣。上曰,然則其地,亦似有王者,而地爲幾許乎?綺秀曰,可方千里云矣。上曰,得其地,竝作田畓云乎?綺秀曰,云然矣。上曰,凡用器械,皆爲精利,而敎鍊之法,則亦皆嫺熟乎?綺秀曰,果嫺熟矣。上曰,銃之長短則,何如?而非盡六穴銃耶?綺秀曰,六穴銃,未及見之矣。上曰,以今所見,可爲富强之樣乎,其所謂附庸之國,卽蝦夷國耶?綺秀曰,然矣。上曰,蝦夷今旣合竝,則蝦夷只得耕作于其土云耶?綺秀曰,蝦夷,似皆逃散云矣。上曰,三節目,則更不提說耶?綺秀曰,未及聞之,而彼人,凡於議謀,甚爲祕密矣。上曰,彼國官制之等級,不用品字,用位字,曰一位,曰二位云,然否?綺秀曰,然矣。正位之稱,未嘗見之,其大臣,亦從一位云矣。上曰,然則宮本少一,是我國之幾品,而彼國之幾位乎?綺秀曰,彼國之四五位,而卽我國之從二品矣。上曰,黑田淸旌則爲幾位乎?綺秀曰,不過三四位矣。上曰,彼之正二位·從二位,俱爲何官乎?綺秀曰,似皆爲大臣矣。上曰,大臣爲幾人?綺秀曰,可爲四五人矣。上曰,此外更無詳知者乎?綺秀曰,更無可達者矣。上曰,當此盛熱,無事往返,尤爲可幸也。綺秀曰,罔非王靈之攸曁也。上曰,火輪船,雖其迅捷,而不能逆水逆風,還來時則遇風,似尤爲難也。綺秀曰,幸而免難矣。上曰,去時則何以得其速也?綺秀曰,遇順風也。上曰,水行幾日而陸行缺八行上曰,對馬島,卽非大島,而大島則何處是也?綺秀曰,長峙島·薩摩島兩處,皆大島云矣。上曰,其地,方爲幾許?綺秀曰,長爲四千餘里,廣爲九百里矣。上曰,倭是始稱倭奴國者耶?綺秀曰,然矣。上曰,今已廣大矣。論其周廻,則過於我國,曾不圖日本之爲大至此矣。綺秀曰,其國之人,尙言百濟矣。上曰,何由其尙言之乎?綺秀曰,百濟時,曾以經傳及樂律給之,故感而悅之,而至今稱之矣。上曰,卽今所用者,樂是百濟之所給云乎?綺秀曰,經傳尙傳,而樂則全用洋調矣。上曰,今番之行,譯官及下輩,別無作弊矣。中國之冬至使,則雖或有下屬輩作弊,其在所厚,容或寬恕,而至於倭國之此使,如有從者之作弊,則必有彼人之笑,而我國所羞也,今行之無弊還來,尤所可幸處也。上命修信使先退。仍命史官就座。又命退,承史以次退出。
上在景福宮。停常參·經筵。
趙秉弼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
以檢閱金文濟·吳益泳·尹相萬牌不進罷職傳旨,傳于趙秉弼曰,只推。
趙秉弼啓曰,行都承旨尹秉鼎,左承旨李敦夏,右承旨朴定陽,不爲仕進,左副承旨金永穆式暇出去,右副承旨李鎬翼式暇,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。傳曰,右副承旨許遞,前望單子入之。承旨前望單子入之,朴容大落點。
趙秉弼啓曰,右承旨朴定陽牌不進,伴直無人,新除授右副承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以右承旨朴定陽牌不進罷職傳旨,傳于趙秉弼曰,只推。趙秉弼,以議政府言啓曰,前月社稷親禱後,靈應斯捷,甘霈卽降,至行報謝之擧,見今暵乾,又復孔酷,民情穡事,十分渴急。一年再祈,厥有已例,祈雨祭,不卜日更爲設行之意,分付儀曹,何如?傳曰,允。
又以議政府言啓曰,〈日〉本理事官,將匪久來到矣。行護軍趙寅熙,講修官差下,行護軍黃鍾顯,伴接官差下,副司果李喜元,延接官差下,差講譯官等,令該院定送,何如?傳曰,允。
趙秉弼,以戶曹言啓曰,完和君房免稅結八百結,自本曹錢米已捧上者輸送事,命下矣。米五百二十二石十二斗五升,錢二千八百七十七兩五錢二分,依本房望呈邑數,磨鍊輸送事之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人李雲夏·李敏泰等,以暑泄度數頻數,氣息奄奄,目下症形,俱爲劇重云,罪人病勢如此,則一邊保放,一邊草記,載在法典矣。李雲夏·李敏泰,竝姑爲保放之意,敢啓。傳曰,知道。
上在景福宮。停常參·經筵。
酉時,灑雨下雨,測雨器,水深一寸。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
禮曹,因議政府草記,祈雨祭不卜日,更爲設行事,允下矣。初次祈雨祭不卜日,今初四日,三角山·木覓山·漢江,依例遣堂下三品官,虔誠設行事知委,何如?判付。啓,依所啓施行爲良如敎。
傳于朴容大曰,傳香承旨馳詣受香諸處,奉審摘奸以來。
傳于朴容大曰,今玆之旱,胡爲而若是復酷也?向日躬禱,雖得一霈之靈應,誠未盡格,不能周洽,永紓我民情之切急。自顧慙歎,繼以憂懼。予聞災不虛生,必有所召,苟執厥咎,此豈非在予一人乎?圭璧今旣復擧,限得雨,避正殿,減膳撤樂,粗伸一分修省之義。而大臣若或有因此引章之擧,決非君臣上下以誠弭災之道,須諒悉予至意。
朴容大,以議政府言啓曰,今此日本理事官接應之節,參酌條例,節目書入,待啓下,使之依此擧行,何如?傳曰,允。
趙秉弼,以御營廳言啓曰,本廳軍色從事官金晩植,身病甚重,勢難察任,改差,何如?傳曰,允。
上在景福宮。停常參·經筵。
金永穆啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,忠淸水使李熙訥,黃海水使具完植,竝下直,各長弓一張,長箭一部,片箭一部,筒兒一箇賜給。
傳于朴容大曰,檢校直提學趙慶鎬,馳詣景陵,奉審嫡奸,仍留監祭,局內諸陵,一體奉審以來。
李敦夏啓曰,明日傳香,禮房承旨,當爲齋宿,行都承旨尹秉鼎,所當牌招,而拘於廳規,不得請牌,何以爲之?敢稟。傳曰,牌招。
傳于朴容大曰,法司堂上竝許遞,前望單子入之。法司堂上前望單子入之,刑曹判書李源命,參判趙寅熙,參議金鉐,判尹徐相鼎,左尹黃鍾顯,右尹洪遠植落點。
傳曰,朴容大曰,有實故玉堂許遞,前望單子入之。
玉堂前望單子入之,副修撰李喜元落點。
領議政李最應,右議政金炳國等聯名箚曰,伏以臣等伏見綸旨下者,憫旱聖念是惕,至有避正殿,減膳撤樂之敎矣。其於致玆之由,弭玆之圖,不啻丁寧而惻怛,軼乎六事之責,隆於一言之禳。嗚呼,此古昔聖主敫憂之啓也。臣等聞天人之際,間不容髮,感應之妙,捷於影響,齊公出野,與山靈河伯共憂則雨,宋宗避當雨之日而親禱太乙則雨。至今史冊,傳以爲美事,而惟我聖上,躬詣社壇,敬薦圭壁,靡儀不擧,將事之夜,甘雨沛然,旣通宵而且徹晝。蓋天理人事,純是誠之一字,故誠之所格,自然有感而有應。今其一旱之若是復酷,仁天譴告,豈無所由?卽惟曰有君無臣焉耳。臣等俱以無似,忝居中書之列,進不能以調元贊化,退不能以救焚拯溺,致使國計日艱,時憂此極,一則臣等之罪也,二則臣等之罪也。災異策免,古例卽然,而聖敎諄複,不敢張皇煩瀆。臣等惶蹙之忱,直欲鑽地而不可得也。第念咎徵之來,雖未敢傅會爲說,區區愚忱,終有所不能自已者。而目下先務之最急且切者,莫有先於勤講學·節財用,夫勤學,將以明理也,節用,所以愛民也。苟其體認於此,躬行於推而廣之,所及者可遠,所被者可博,而惟勤與節,亶在乎誠與不誠。蓋誠者,天道也,中庸九經之道,皆本於人心之心,人主之心,誠則純乎天道,大學所謂欲正其心,先誠其意者,此也。誠於至於篤實而至於能久,無一日間斷,無一時放忽,以今日恐懼之聖心,施之於實事,以今日修省之聖心,施之於實政,則大本旣立,百度皆貞,聖德益隆,聖化益彰,天心悅豫,將見休祥之日至,誠之不可揜,有如此者矣。現前雲漢之憂,亦豈非轉危爲安之一大機會也乎?惟聖明懋哉懋哉。取進止。答曰,省箚具悉卿等之懇。災異之來,職由於一人涼德,不能仰答天心,故昨有所一分修省之擧,而欲卿等之勿引,恐或近於應文者也。今此聯章,豈非望外乎?至若勉戒申申,今日急務,果莫先於此,謹當書紳服膺,卿等其安心。仍傳曰,此批答,遣史官傳諭。
應敎李晩燾,副應敎趙漢益,校理趙東弼·李錫弘,副校理李秀萬,修撰李弼鎔·尹祖榮,副修撰李敎榮等聯名箚曰,缺伏見傳敎下者,若曰災不虛生,必有所召,又曰苟執厥咎,此豈非在予一人乎?至有限得雨前,避正殿,減膳撤樂之命,辭旨懇至,有足以仰格穹蒼,轉災爲祥,竊不勝欽仰鑽祝之至。臣等雖甚愚昧,豈可無一言仰陳,以副我聖上恐懼修省之念也哉?至於某事某應,雖不敢指的傅會,而或者殿下奉天之道,猶未盡孚格而然歟?恤民之惠,又有未究而然歟?紀綱之日頹,風俗之日渝,何莫非致災之由,而若其最重而切急者,莫先乎勤學也,亦莫大於勤政也。蓋學者,所以修身,政者,所以治人,修身者,治人之本,治人者,修身之具也。中庸所謂成己成物,合內外之道,而所以能成己成物者,不過曰誠,誠者何也?不貳不息之謂也。如是而學益日就,政益日新,則災沴之弭消,卽一轉移間事,商之祥穀,不日可枯,宋之熒惑,一言可徙,油然沛然,可指日而俟矣。臣等職忝論思,不敢泯默,略陳膚淺之見,仰裨敬畏之道。伏願聖明,益加警惕,上答天心,下應民志,則雨晹咸若,休徵自至矣。惟殿下懋哉懋哉。取進止。答曰,省箚具悉。所陳當留念矣。
上在景福宮。停常參·經筵。
藥房都提調洪淳穆,提調金炳始,副提調尹秉鼎啓曰,近旱復酷,綸敎誕宣,避殿減膳,冞勤修省,伏未審日間,聖體若何,寢睡·水刺之節,何如?臣等率諸御醫,趁早入診,察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
趙秉弼,以都摠府言啓曰,今日入直內三廳武兼禁軍及軍兵等,中日習射技放,而國忌齋戒相値,頉稟之意,敢啓。傳曰,知道。
藥房口傳啓曰,伏以近旱復酷,綸敎惻怛,至以避殿減膳有命。此乃憂勤聖念,懋盡修省之方,天心之隲祐,神明之感通,有可以和氣致祥,休徵滋至,中外輿情,豈勝攢手欽誦?第其常膳之不爲進御,今至三個日矣,事體重大,實無以遲延時日,況今庚熱方熾,進膳調和之節,有不容晷刻疎忽。臣等職忝保護,焦迫轉深,玆敢冒控微懇。自今日,亟下復膳之命,千萬顒祝,惶恐敢啓。答曰,知道。此不過少伸恐修之義而已,何乃至有此煩請乎?卿等之一體憂悶,庶諒予意也。大王大妃殿進御二錢重人蔘粟米飮,自今日,一貼式限二日,一貼式限二貼,煎入事,榻前下敎。王大妃殿進御二錢重人蔘粟米飮,自今日,一貼式限二貼,煎入事,榻前下敎。大妃殿進御二錢重人蔘粟米飮,自今日,一貼式限二貼,煎入事,榻前下敎。
藥房口傳啓曰,臣等猥陳口啓,靳降兪音,忱誠未格,焦迫轉甚,自有㦖旱以來,憂勤憧憧,靡所不用其極,而今玆責躬之敎,誕宣十行減膳之擧,已至多日,宸誠攸篤,佇見靈佑之孚感,豈或以常膳減損之爲日久近有間哉?進膳調補,何時不愼重,而迨此暑令,一日爲急,臣等區區微忱,冞切憂灼之至,玆又冒悚申懇。伏願俯循群情,亟賜兪允焉,惶恐敢啓。答曰,知道。已悉於前批,何必更煩乎?予心去益渴悶,卿等其諒之。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉弼,以禮曹言啓曰,日前甘霈驟霔旋止,亢旱之餘,萬萬渴悶,再次祈雨祭,不卜日今初七日,龍山江楮子島,依例遣宰臣,虔誠設行事,知委,何如?傳曰,允。
朴容大啓曰,卽者修撰尹祖榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙秉弼曰,戶禮換房。
尹秉鼎啓曰,明日傳香,禮房承旨,當爲齋宿,左承旨李敦夏,卽爲牌招,何如?傳曰,牌招。
傳于趙秉弼曰,發遣吏郞,諸執事淸齋與否,摘奸以來。
趙秉弼,以弘文館言啓〈曰〉,新除授副修撰李喜元,卽爲牌招察任,何如?傳曰,允。
修撰尹祖榮疏曰云云。省疏具悉。爾其勿辭救護。
上在景福宮。停常參·經筵。
藥房口傳啓曰,臣等昨陳再啓,又未蒙準兪,瀆擾是懼,相率而退,達宵耿結,焦迫轉切,竊念敬天之誠,弭災之道,靡所不擧,至矣盡矣,恐不當以復膳事。若是靳許,且今以雨爲限,得霈之遲速莫諶,憂旱旣久,供膳之滋補尤急。臣等所以仰陳聯籲,不得請則不止,亶爲保護愼重而然耳,不避煩猥,申控衷懇。伏乞更加三思,亟下一兪焉,惶恐敢啓。答曰,知道。卿等亦必憫旱之切,而如是課日支煩,豈或未諒予心而然乎?只增憂悶而已。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于趙秉弼曰,禮房承旨,馳詣受香諸處,奉審摘奸以來。
傳于朴容大曰,奉審閣臣留待。
傳于朴容大曰,奉審閣臣入侍。
藥房口傳啓曰,臣等之齋誠冒懇,日已再而啓至三,兪音愈邈,至以課日支煩爲敎,臣等相顧抑菀,轉益靡措。第念減膳之擧,寔出於憫旱聖念,靡所不用其極,則雖一日二日之頃,遇災修省,應天以實之道,固已至矣。此所以自昔是擧,率無過三日,而今焉三日而又加一日,其在保護事體,寧不萬萬焦迫乎?玆敢不揆嚴畏,罄暴衷悃,亟賜允許,千萬顒祝,惶恐,敢啓。答曰,知道。卿等之請,已屢矣,而又有相箚聯懇,故不得已勉從矣。
朴容大,以議政府言啓曰,刑曹參判趙寅熙,方帶講修之任矣,不可不參聞廟謨,政府堂上差下,何如?傳曰,允。
又以議政府言啓曰,日本理事官,已到畿沿矣,伴接之役,果係緊迫矣。漢城左尹黃鍾顯,令政院牌招,使之卽爲肅命,何如?傳曰,允。
又以弘文館言啓曰,副修撰李喜元奉命在外,下番闕直,事甚未安。修撰尹祖榮差祭,副修撰趙翼永有拘忌,修撰李弼鎔卽爲牌招入直,何如?傳曰,允。
兵曹口傳政事,副護軍李鎬翼·李憲稙,以竝單付。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國等聯名箚曰,伏以蘊隆轉甚,圭璧更擧,中外災形,覩聞遑汲,我聖上,大加警惕,誕降十行綸旨,辭敎之惻怛懇至,桑林之責躬也,雲漢之憂民也,感回天心,有隲右佑,方此胥頌而胥祝矣。第念避正殿撤宮懸,固仰大聖人恐懼修省之義,而至於減膳之命,列聖朝以來,槪多三日而止。今若限之以得雨,則未雨前幾日之不許常膳,實不任萬萬焦迫。而我慈殿惟憂之念,亦安所屆?伏況時値庚節,暑氣旣酷,此際調護之節,有不容晷刻疎忽,藥院諸臣之屢煩口啓者此也。臣等益切區區下忱,玆敢相率聯籲。伏乞聖明,亟賜允從,用副大同之情,千萬幸甚。取進止。答曰,省箚具悉卿等之懇。蘊隆之若是太甚,何可但以憂悶言哉?今玆之擧,卽兢惕自警而已。藥院之連日煩請,已是不諒予意,而卿等之聯章,又奚爲至也?以不必張大之事,如是相持,反涉彌文,不得已勉從,而憂懼之心,有不能少弛矣。仍傳曰,此批答,遣史官傳諭。
丙子六月初六日巳時,上御德善堂。奉審閣臣入侍時,右副承旨朴容大,假注書朴斗陽,記事官吳益泳·尹相萬,檢校直提學趙慶鎬,以次進伏訖。上曰,史官分左右。仍命閣臣進前,慶鎬進前奏曰,臣承命馳詣景陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審〈則〉安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。缺四行上曰,如此蒸熱,無頉往還乎?慶鎬曰,無事往還矣。上曰,所過農形,必不成樣矣。慶鎬曰,畓穀多未及移秧,雖有移秧者,亦多焦槁龜坼,田家甚以爲憂,而田穀則稍愈於畓穀矣。上曰,旱熱如是,人稼俱病,極爲渴悶也。慶鎬曰,甚之於井泉枯涸云矣。上曰,如此旱乾,農夫亦必曰初見也。慶鎬曰,曾於癸丑年,則旱在七月移秧之後,而今年有甚於癸丑,然民言以爲,上天苟欲賜之以民食,則必有甘雨,尙亦秋成矣。上命閣臣先退。仍命史官就座。又命退,承史以次退出。
上在景福宮。停常參·經筵。
朴容大啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人,受點後,日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
李敦夏啓曰,左副承旨金永穆,同副承旨趙秉弼,今日不爲仕進,竝卽牌招,何如?傳曰,允。
傳于朴容大曰,有實故摠管許遞,前望單子入之。
朴容大啓曰,假注書李重七,有身病,勢難察任,改差,何如?傳曰,允。
又啓曰,卽者修撰李弼鎔,以其親病,陳疏徑行,原疏纔已捧入矣,所當直捧禁推傳旨,而此與無端徑行有異,推考警責,何如?傳曰,允。
李重七改差,代以尹吉求爲假注書。
以左副承旨金永穆牌不進罷職傳旨,傳于趙秉弼曰,只推。
趙秉弼,以議政府言啓曰,隣使之來到也,設宴致款,自有古例,今番理事官下船上船之日,不可不設行宴饗於館所矣。講修官伴接官,自當應參,而政府堂上徐承輔·南廷順,特令出往,以爲接宴之地,禮曹三堂上,亦使之參宴,何如?傳曰,允。
又以禮曹言啓曰,因大臣箚子,復膳勉從事,批下矣。自今日,依例復進常膳,而還御正殿,復用法樂,一體擧行,何如?傳曰,允。
趙秉弼,以弘文館言啓曰,修撰李弼鎔,陳疏徑行,下番闕直,事甚未安。副修撰趙翼永,有拘忌,李喜元奉命在外,修撰尹祖榮,卽爲牌招入直,何如?傳曰,允。
吏曹啓目,粘連,觀此弘文館校理李錫弘上疏,則以爲,臣父,素稟脆質,夙抱貞疾,長委床玆,日益凘惙,如得藥餌以補元,甘毳以助味,庶可以扶衰甦病之效,而臣家世貪寒,飢乏甁罌之儲,計拙謀生,每闕脩隨矣。伏乞聖慈,憫臣至情,矜臣血懇,特命選部,許畀一小縣,得以爲親就養,獲伸至願亦爲白有臥乎所,李錫弘家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
左尹黃鍾顯疏曰,伏以臣,樗櫟散材,根植孤畸,自分單寒之賤品,初無進就之倖望,猥荷聖朝拂拭之恩,立朝三十年,滾到卿月之班,敭前歷後,旣膴且華,自顧踰濫,居恒兢懼,至於年前,特蒙誤恩,待罪灣府,三載于玆矣。蓋是府也,通燕要衝,呼吸相接,响匪之戒嚴,逋逃之潛越,已是邊政之大關,而商貨之檢其出入也,鎖鑰之掌以輕重也,決非如臣無似,所可剸理,而巧値兩國有事之時,周年之間,六使二勅,冠蓋相續,往回迎送,殆無虛月,民邑俱困,庫儲竝罄,其所經費,不趐以累萬計,牽西架東,抹下塗上,僅免大僨誤大狼狽者,莫非王靈攸曁,而臨事糊塗,隨處瘡疣,跼蹐惶恧,如集于木,奈其茅纏紙裹,竟未能掩其蚩而護其疵,至有前副司果韓龍珪疏出,而缺六行或不無虛實之相蒙,而寧有如此構捏之太甚乎?然臣若隨事綜核,盛水不滲漏,則人言胡爲而來哉。負乘致寇,理所必至,上而負聖上特畀之恩,下而忝先祖服勞之績,中夜繞壁,明發不寐,揆以罪戾,嶺海斧鉞,固所甘心,而在塗薄譴,旋蒙恩敍,生還窮廬,歌詠聖澤,恩山德海,莫量其深且高矣。千萬不自意,亞尹除旨,誕宣於杜蟄病淹之中,臣惝怳震越,未敢知何以得此於聖明,而顧今現差伴接之任,卽是儐待使事之緊管也,必擇其聞望身言之足以見重於外使者然後,始可以華其國而榮其君矣。廟差之及於臣身,未知奚所取焉,而唐牌之下,又犯違傲之罪,自顧懍慄,寧欲無訛,臣雖愚昧,自知則明,苟或一分可堪,則固宜夤緣卽趨,少伸寒館倚斗之忱,而以若遭罹,以若情踪,果無以抗顔對人,且況率裨,方在行配,則便是移臣罪而加諸彼也,臣何敢幸其倖逭,而揚揚冒進乎?聖度天大,雖軫湔滌之恩,淸朝搢紳,其將竊罵而匿笑矣,寧彼方命之誅,不敢爲進身之計,玆敢不避猥越,略暴衷懇。伏乞聖慈,俯垂鑑諒,亟鐫臣新授職〈名〉,更議臣未盡之勘,仍令選部,永刊仕籍,以爲爲人臣不職者之戒焉,臣無任云云。答曰,省疏具悉。旣已徑勘,不必追引,而伴接之事迫近,卿其勿辭,卽爲肅命。
校理李錫弘疏曰,伏以,臣姿性鹵下,根植單弱,而倖竊科第,濫登瀛館,涓埃蔑效,淵谷在前,復何更有蘄望,荐犯干冒之誅哉?第伏念爲親欲養,人子之願,有懷必陳,人臣之分,今臣至情,有不敢自阻於孝理之下,庸效疾聲之呼焉。臣父素稟脆質,夙抱貞疾,長委床玆,日益凘惙,如得藥餌以補元氣,甘毳以助味,庶可以扶衰甦病之效,而臣家世貧寒,旣乏甁罌之儲,計拙謀生,每闕脩瀡之供,而乃反以從宦,凡百之艱,貽憂添於沈綿之中,臣情到此,吁亦慼矣。臣若怵畏囁嚅,不卽暴悉,而崦嵫之頹景莫挽,烏鳥之微誠未伸,則區區至恨,倘復如何,玆不得不冒瀆崇聽。伏乞缺六行聖明,俯垂鑑諒,亟遞臣職,牌使救護,且治臣擅離之罪,以肅朝綱焉,臣無任云云。省疏具悉。爾其勿辭往護。
上在景福宮。停常參·經筵。
金永穆啓曰,大司憲·執義·掌令二員,持平二員未差,監察茶時之意,敢啓。傳曰,知道。
禮曹,三次祈雨祭,不卜日,今初十日,南壇·雩祀壇,依例遣宰臣,虔誠設行事知委,何如?判付啓,依回啓施行爲良如敎。
傳于趙秉弼曰,政官牌招開政。
傳于趙秉弼曰,呈告弘文提學,在外禮曹參判,竝許遞,今日政差出,摠管前望單子入之,副摠管朴齊寬落點。
傳于金永穆曰,摠管有闕之代,前望單子入之。
趙秉弼啓曰,明日傳香,禮房承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
傳于趙秉弼曰,發遣吏郞,諸執事淸齋與否,摘奸以來。
傳于趙秉弼曰,中官金鍾益,擧措駭妄,遠惡地定配。
李敦夏,以吏曹言啓曰,掌樂院正郞鄭元和,中學校授金興均,東學敎授金喆熙,俱以身病,呈狀乞遞,竝改差,何如?傳曰,允。
金永穆,以兵曹言啓〈曰〉,新除授全羅兵使李奎憲,素患痰癖之症,每當換節之時,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,改差,何如?傳曰,允。
又以兵曹言啓曰,宣傳官許熽,以其病難供職,呈狀乞遞,改差,何如?傳曰,允。
有政。吏批,兼判書閔奎鎬牌招不進,參判李敦相進,參議沈東臣牌招不進,小臣獨政未安,何以爲之?敢稟。傳曰,仍爲之。以韓敬源爲禮曹參判,金永秀爲禮曹參議,閔致庠爲判義禁,金穰根爲同經筵,金輔鉉爲弘文提學,尹滋承爲同成均,李永爲掌樂正,趙性鶴司成,沈相萬爲中學校授,李命宰爲東學敎授,吳斗映爲咸鏡都事,贈吏判金在成贈左成例兼,判義禁金輔鉉考。故學生李敏學贈戶參例兼,李宗緖贈左承旨,李儒珍贈僕正,以上前全羅兵使李奎憲三代。故學生金鈺贈戶參例兼,金柱一贈左承旨,進士金贈僕正,已上同知金濚謹三代。典籍單韓白奎,造紙別提單咸台亨,已上咸鏡道道科文武科甲科第一人。
兵批,行判書李載元進,參判李炳敎入直,參議李冕榮病,參知金永奭病,左副承旨金永穆進。以黃琦爲同知,具駿鉉·鄭志鎔爲僉知,徐珩淳爲訓鍊都正,尹秉善爲宣傳官,趙秉義爲御營騎士將,申膺均·曺錫七爲都摠都事,趙國顯爲守門將,李秉呂爲左捕從,李敏應爲全羅兵使,李道仁爲南桃浦萬戶,金鍾洛爲保山別將,同知單李碩淳,僉知單趙冕鎬,大護軍沈舜澤·徐承輔,護軍鄭順朝·朴齊寬·金學善,副護軍徐胄淳·金箕弘·許熽·李奎憲,副司果李敎榮·金惇泳·李寅羲·鄭斗榮·吳享善·朴泰陽,以上竝單付,守門將李敏初今加折衝加資事承傳。
以吏曹參議沈東臣牌不進罷職傳旨,傳于李敦夏曰,只推。
李敦夏,以議政府言啓曰,日本理事官上下船宴饗設行館所之意,纔已草記蒙允,而廳舍狹窄,相接之際,不無苟艱之慮,宴饗處所,以司譯院爲之事,分付,何如?傳曰,允。
金永穆,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李鳳儀,以摠戎中軍,本營諸將官射會監試事,南小營良中,晝仕出去之意,敢啓。傳曰,知道。
上在景福宮。停常參·經筵。
金永穆啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨朴容大,同副承旨趙秉弼,今日不爲仕進,竝卽牌招,何如?傳曰,允。
傳于李敦夏曰,禮房承旨,馳詣受香諸處,奉審摘奸以來。
摠管前望單子入之,都摠管金炳雲·徐堂輔,副摠管南廷龍·李珪永·趙康夏·趙文顯落點。
金永穆啓曰,假注書朴斗陽,有身病,勢難察任,今姑改差,何如?傳曰,允。
朴斗陽改差,代以趙圭錫爲假注書。
左承旨李敦夏書啓,臣承命馳詣南壇,壇神位版奉審則無頉,祭物祭器祭井看審則精潔,諸執事進排官摘奸則無頉,仍詣雩壇,壇上神位版奉審則無頉,祭物祭器祭井看審則精潔,諸執事·進排官摘奸則無頉矣。臣則還詣南壇,仍留監祭,待將事還奉神位版後,復命之意,敢啓。傳曰,知道。
以京畿監司閔台鎬狀啓,異國使价之來到我境,不待廟堂知委,遽爾借船,至於直達京江,揆以事體,萬萬疎忽。仁川府使尹,爲先罷黜,其罪狀,令攸司稟處。而臣未能先事操飭,致此做錯,惶恐待罪事。
傳于趙秉弼曰,此必倉猝而然,該府使罷黜,特爲安徐,卿其勿待罪事,回諭。
以江華留守李喬翼狀啓,仁川防禦使尹,只憑彼人所求,初不論報,而徑先執給船隻,使外國人驀也直到於京江,揆以擧行,萬萬駭然,爲先罷黜,其罪狀,令攸司稟處。而臣不能操飭,致此顚倒,惶恐待罪事。
傳于趙秉弼曰,此必倉猝而然,該府使罷黜,特爲安徐,卿其勿待罪事,回諭。
朴容大,以議政府言啓曰,日本理事官回歸時,副司果朴憙陽,護送官差下,何如?傳曰,允。
趙秉弼,以三軍府言啓曰,卽接禁衛營所告,則依定式,六月七月習陳,不爲設行云矣,敢啓。傳曰,知道。
朴容大,以伴接官言啓曰,聞差備譯官所報,則日本理事一行中,隨員二人,從者三名,今日戌時量,先爲入來館所云矣,敢啓。傳曰,知道。
又以伴接官言啓曰,卽者差備譯官來言,昨日入來倭從者中一名,以卜馱領來次,出往楊花津,以其未泊之致,趁卽還入館所云矣,敢啓。傳曰,知道。
又以伴接官言啓曰,卽者差備譯官來言,日本理事官一行中,從者二名,今日酉時量,又爲入來館所云矣,敢啓。傳曰,知道。
趙秉弼,以義禁府言啓曰,中官金鍾益,遠惡地定配事,承傳啓下矣。金鍾益平安道陽德縣定配,而以承傳來辭意,具罪目,依例發遣府羅將,押送配所,何如?傳曰,允。
上在景福宮。停常參·經筵。
藥房提調金炳始,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
李敦夏啓〈曰〉,右承旨朴定陽,左副承旨金永穆,今日不爲仕進,竝卽牌招,何如?傳曰,允。
以右承旨朴定陽,左副承旨金永穆牌不進罷職傳旨,傳于趙秉弼曰,只推。
趙秉弼,以三軍府言啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
朴容大,以伴接官言啓曰,卽者差備譯官來言,日本理事官外務大丞宮本小一,隨員四人,醫官一人,軍官二人,附屬二人,從者一名,今日申時量,盡爲入來館所云矣,敢啓。傳曰,知道。
又以伴接官言啓曰,日本理事官以下入館後,茶啖分入各房之意,敢啓。傳曰,知道。
上在景福宮。停常參·經筵。
朴容大啓曰,大司憲·執義·掌令二員·持平二員未差,監察茶時之意,敢啓。傳曰,知道。
禮曹,四次祈雨祭,不卜日今十三日,北郊遣宰臣,社稷遣重臣,虔誠設行事,知委,何如?判付啓,依所啓施爲良如敎。
朴容大啓曰,卽者檢閱尹相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已捧入矣,所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
傳于朴容大曰,日本理事官,明日當召見矣,處所以修政殿爲之,諸般儀節,如殿坐時例磨鍊。
傳于朴容大曰,明日時·原任大臣來待。
以司謁口傳下敎曰,理事官召接時,出入門路,光化門西挾門爲之,武兼十員·禁軍二番磨鍊,駕前別抄,駕後禁軍,一體侍衛,扈衛軍官·忠壯將·忠翊衛侍衛置之。
傳于朴容大曰,都承旨·同副承旨許遞,前望單子入之,承旨前望單子入之,閔泳穆落點,金綺秀添書落點。
朴容大啓曰,明日傳香,禮房承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
傳于朴容大曰,發遣吏郞,諸執事淸齋與否,摘奸以來。
朴容大,以議政府言啓曰,糜穀之大者,莫甚於酒醪,而況今旱災,一直孔酷,民食艱窘之患,將靡所屆矣。迨此時,節穀惜費之道,莫過於禁酒,先令京兆,曉諭民間,俾無得造麴藏寘,預知其朝家禁釀之意,而自八月初一日爲始,一切嚴防,且飴糖之爲害穀物,與酒無異,此亦同其定限,各別痛禁之意,竝爲另飭於法司·捕廳,仍以此行關八道·四都,使之一體須禁,不至有解弛冒犯之〈地〉,何如?傳曰,允。
李敦夏,以伴接官言啓〈曰〉,卽者差備譯官來言,日本理事官外務大丞宮本小一,躬呈書契次,率隨員九人從者,入去禮曹云矣,敢啓。傳曰,知道。
又以伴接官言啓曰,日本理事官外務大丞宮本小一,入去禮曹,呈其書契後,率隨員從者,還來館所之意,敢啓。傳曰,知道。
朴容大,以都摠府言啓曰,今日入直內三廳·武兼·禁軍〈及軍〉兵等,當爲中日習射技放,而每値勅行時,則回程間,例爲啓請停止矣,今番日本理事官回程間,亦爲停止之意,敢啓。傳曰,知道。
朴容大,以義禁府言啓曰,保放罪人李雲夏·李敏泰等,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目,粘連,向前申洛均亦,道啓臚列,若是狼藉,廟覆辭意,亦又嚴重,不可以囚供發明,有所參恕,以此照律,何如?判付啓依允。
又啓目,粘連,向前李敏泰亦,公納愆滯縱,急於彌縫,杜還時作,專由於挪移,大違糴法,實難參恕,以此照律,何如?判付啓依允。
又啓目,粘連,向前李雲夏亦,正供旣愆於經年,典式莫嚴於違限,始因臭載而改色,終又準裝而遞任,縱有爰辭,難以全恕,以此照律,何如?判付啓依允。
檢閱尹相萬疏曰,伏以臣,卽接家信,臣母素患痰種之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸焦灼,敢陳短章,徑出禁扃。伏乞聖明,俯垂鑑諒,亟遞臣所帶之職,俾便往護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在景福宮。停常參·經筵。
藥房都提調洪淳穆,提調金炳始,左承旨李敦夏啓曰,節屆庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
金永穆啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于李敦夏曰,禮房承旨,馳詣社稷,奉審摘奸,仍詣受香所,奉審摘奸以來。
以檢閱金文濟·吳益泳牌不進罷職傳旨,傳于朴容大曰,只推。
朴容大啓曰,卽見忠淸水使李泰鉉,異樣船過去狀啓,則不善封裹,致此霑濕,事甚疎忽。原狀啓,係是邊情,雖不得不捧入,而該帥臣,不可無警,推考,何如?傳曰,允。
傳于金永穆曰,日熱如此,輕囚放釋。
金永穆啓曰,臣永穆,敬奉聖敎,馳往義禁府,則無時囚,故仍詣典獄署,取閱囚徒案,則公貨備納間,嚴囚罪人三名,所犯贓錢,備納間,家僮嚴囚,罪人一名不可以輕囚論,故竝仍囚,其餘各司直囚罪人鄭順甲等二十一名,係是輕囚,故竝依傳敎放送之意,敢啓。傳曰,知道。
朴容大,以議政府言啓曰,仲庚已過,多日暵乾,一往彌劇,諸道災形,縱有淺深之殊,言念民情,萬萬憂悶,而第其兩西穡事,則較諸他省,稍有均登之望,毋論戶·惠廳·各營·各司所納,凡年例以穀作錢者,竝令本色,留置於各該邑,毋敢有一包虧欠之弊,而秩秩區別,修成冊報本府,以待指揮之意,分付,何如?傳曰,允。
閔泳穆,以伴接官言啓曰,謹奉下敎,臣鍾顯,與日本理事官外務大丞宮本小一,傳語官一人,隨員四人,自館離發詣闕之意,敢啓。傳曰,知道。
又以伴接官言啓曰,臣鍾顯,與日本理事官外務大丞宮本小一,宴享無事設行後,還詣館所之意,敢啓。傳曰,知道。
朴定陽,以義禁府言啓曰,李敏泰係是流配,依法典,不付功議以入之意,敢啓。傳曰,知道。
義禁府照目,粘連,務安縣監李雲夏矣,本府議啓內,正供旣愆經年,典式莫嚴於違限,始因臭載而改色,終又準裝而遞仕,縱有爰辭,難以全恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
又照目,粘連,前都事申洛均矣,本府議啓內,道啓臚列,若是狼藉,廟覆辭意,亦又嚴重,不可以囚供發明,有所參恕,以此照律,罪杖一百收贖,告身〈盡行追奪〉,徒三年定配,私罪。奉敎依允。
又照目,粘連,泰仁前縣監李敏泰矣,本府議啓內,公納愆滯,縱急於彌縫,社還時作,專由於挪移,大違漕法,實難參恕,以此照律,罪杖一百收贖,告身盡行追奪,流三千里定配,私罪。奉敎允。
朴容大,以義禁府言啓曰,保放罪人李雲夏·李敏泰,當爲還囚照律以入,而病勢一向未差,竝仍爲保放之意,敢啓。傳曰,知道。
又以義禁府言啓曰,時囚罪人李敏泰,杖一百,流三千里定配,申洛均杖一百,徒三年定配,照律公事,判付啓依允矣。李敏泰·申洛均等,各杖一百收贖,告身盡行追奪,李敏泰全羅道錦山郡流三千里定配,申洛均江原道原州牧丹邱驛徒三年定配,而以議啓內辭意,具罪目,依例發遣府羅將,押送于各其配所,何如?傳曰,允。
丙子六月十二日巳時,上御修政殿。日本理事官召見入侍時,行都承旨閔泳穆,左承旨李敦夏,右承旨朴定陽,左副承旨金永穆,右副承旨朴容大,同副承旨金綺秀,記事官趙忠熙·鄭元夏,記事官金文濟·吳益泳,別兼春秋沈相萬·趙昌夏·李命宰·金羽均,檢校提學閔奎鎬,檢校直提學趙寧夏·李鎬俊·金炳始·李載冕·趙慶鎬,檢校直閣金永壽·姜·尹用求·金永哲,直閣金興均,檢校待敎李載兢,待敎洪淳馨,判府事申櫶,工曹判書尹滋承,講修官趙寅熙,伴接官黃鍾顯,副校理李秀萬,修撰尹祖榮,以次侍立。時至,通禮跪啓請外辦,上具翼善冠·衮龍袍陞座。泳穆進前奏曰,時·原任大臣來待矣,使之入侍乎?上曰,遣史官傳諭。忠熙承命傳諭于領府事李裕元,領敦寧金炳學,判府事洪淳穆·朴珪壽,領議政金炳國入侍。裕元進前奏曰,盛熱如此,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。最應曰,判府事申櫶,往來館所之時,不必番番徑稟,使之從便爲之,何如?上曰,依爲之。最應曰,今日殿座,雖値雩祭齋日,勿拘用樂,何如?上曰,依爲之。理事官宮本小一,傳語官最助陞階訖,上曰,日本理事官入侍。伴接官黃鍾顯,引接理事官。理事官宮本小一免冠,入左挾門楹內,拱手而立,上曰,理事官進前。宮本小一進前,三次鞠躬而立,上曰,盛炎如此,無事利涉乎?宮本小一曰,遠來之人,如此勞問,萬萬榮感矣。上命理事官退出,宮本小一三次鞠躬退出。上曰,理事官賜饌于崇陽門外。上曰,日旱如此,雨意尙寞,誠極渴悶矣。裕元曰,今雖時晩,若數日內得雨,則已爲移秧者,與田穀,可以蘇醒云矣。上曰,如此不雨,尤極憧憧。裕元曰,今日理事官之召見,雖是盛擧,將來之憂,恐不無矣。上曰,今此召見,出於柔遠之意,而來頭事弊,亦未可知矣。裕元曰,然矣。上曰,理事官公幹,何間爲之耶?最應曰,譯官言內,若促公幹,則似有迫逐之嫌,姑待彼人之言,爲之似好矣。上曰,然則理事官歸期,可在此月內乎?裕元曰,何待此月內,其前似可還歸矣。上命諸大臣先退,定陽曰,請出解嚴標信。上曰,以待理事官之出去而解嚴,可也。定陽曰,臺下侍衛,亦待理事官之出去之解嚴乎?上可之,上還內,仍敎曰,解嚴,以已下標信擧行也。諸臣以次退出。
上在景福宮。停常參·經筵。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨金綺秀,今日不爲仕進,卽爲牌招,何如?傳曰,允。
李敦夏啓曰,卽者檢閱金文濟,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,竝卽牌招,推移入直,何如?傳曰,允。
傳于李敦夏曰,啓字誤踏之中官,從重推考。
以同副承旨金綺秀牌不進罷職傳旨,傳于朴定陽曰,只推。
傳于朴定陽曰,同副承旨許遞,前望單子入之。承旨前望單子入之,趙秉弼落點。
注書鄭元夏病,代以洪鍾永爲假注書。李敦夏,以承文院〈言〉啓曰,卽見盛京禮部咨文出來,則本年秋季統巡箚派峀巖城守尉春岱,前往巡査之處,預行知照云矣,回咨按列撰出,付驋下送灣府,傳給鳳城轉致盛京之地,何如?傳曰,允。
又以伴接官言啓曰,卽者差備譯官來言,日本理事官願呈進獻物種單子,故令司譯院,一體領納之意,敢啓。傳曰,知道。
又以伴接官言啓曰,卽者差備譯官來言,彼人傳語官,以理事官意傳言,自今日,以其乾糧自供矣,本國供饋置之,某種或有求請者,隨卽得給爲好云矣,敢啓。傳曰,知道。
檢閱金文濟疏曰,伏以臣於持被之中,卽接家信,則臣母素患痰癖之症,當玆暑節,一倍添劇,家僮踵至,促臣歸視,臣自聞此報,方寸煎灼,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護焉。
上在景福宮。停常參·經筵。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
李敦夏啓曰,左副承旨金永穆,同副承旨趙秉弼,今日不爲仕進,竝卽牌招,何如?傳曰,允。
李敦夏啓曰,本院今春夏等褒貶,當爲磨勘,而行都承旨閔泳穆,不爲仕進,不得如例磨勘之〈意〉,敢啓。傳曰,知道。
又啓曰,卽者忠勳府都事來言,今丙子年春夏等褒貶,當爲磨勘,而有司堂上完陵君李景宇,寧豐君崔遇享在外,安昌君權容爕方在罷職中,不得如例磨勘云矣,敢啓。傳曰,知道。
傳于李敦夏曰,禮房承旨,馳詣宗廟·景慕宮,奉審摘奸以來。
禮曹,五次祈雨祭,不卜日,今十六日,宗廟依例遣重臣,虔誠設行事,知委,何如?判付啓,依所啓施行爲良如敎。
李敦夏啓曰,檢閱尹相萬,由限已過,卽爲牌招入直,何如?傳曰,允。
傳于趙秉弼曰,吏·兵批歲抄點下者,依例捧傳旨。
以別兼春秋金永哲·沈相萬·趙昌夏·李命宰·金羽均牌不進罷職傳旨,傳于李敦夏曰,只推。
注書趙忠熙病,代以宋圭元爲假注書。
朴容大啓曰,卽者檢閱吳益泳,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推孝警責,仍卽牌招入直,何如?傳曰,允。
以檢閱尹相萬牌不進罷職傳旨,傳于趙秉弼曰,只推。
李敦夏啓曰,左右史不可不備,檢閱尹相萬,旣有只推之命,更爲牌招入直,何如?傳曰,允。
以左副承旨金永穆牌不進罷職傳旨,傳于李敦夏曰,只推。
傳于李敦夏曰,發遣吏郞,諸執事淸齋與否,摘奸以來。
李敦夏,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,下番副修撰臣李喜元,以御營廳從事官,今日軍布捧上時,晝仕出去之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人三十名中五六名,招入館所云,而留館彼人一名領來次,與通事出去楊花陣云矣,敢啓。傳曰,知道。
趙秉弼,以兵曹言啓曰,今六月十六日宗廟祈雨祭時,守門將當爲塡差,而本曹郞廳·都摠府郞廳·五衛將,除入直與差祭受由在外未肅拜,排擬苟艱,依定式,軍門將官代差以入之意,敢啓。傳曰,知道。
上在景福宮。停常參·經筵。
藥房提調金炳始,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍,大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
李敦夏啓〈曰〉,左副承旨金永穆,右副承旨朴容大,今日不爲仕進,竝卽牌招,何如?傳曰,允。
李敦夏啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
以檢閱尹相萬再牌不進罷職傳旨,傳于李敦夏曰,只推。
傳于李敦夏曰,禮房承旨,馳詣宗廟,奉審摘奸以來。
以檢閱尹相萬再牌不進罷職傳旨,傳于趙秉弼曰,只推。
以檢閱吳益泳牌不進罷職傳旨,傳于趙秉弼曰,只推。
趙秉弼啓曰,左右史不可不備,檢閱吳益泳·尹相萬旣有只推之命,竝卽牌招入直,何如?傳曰,允。
又啓曰,卽者校理李錫弘,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于趙秉弼曰,有實故實病摠管竝許遞,前望單子入之。
傳于趙秉弼曰,有實故玉堂竝許遞,前望單子入之。
玉堂前望單子入之,校理任大重,修撰李敎〈榮〉落點。
朴容大啓曰,卽伏見諸道今春夏等褒貶啓本,則平安監司趙成夏,守令無一人居中居下,京畿監司閔台鎬,黃海監司李根弼,無一人居下,殊無嚴明殿最之意,竝推考警責,何如?傳曰,允。
趙秉弼啓曰,卽伏見諸道今春夏等褒貶啓本,則京畿水使任興準,江華留守李喬翼,開城留守洪承億,忠淸水使李泰鉉,黃海兵使李敎獻,全羅左水使韓用善,右水使金箕赫,慶尙左水使梁柱華南兵使申正熙,邊將無一人居中居下,黃海水使閔成鎬,平安監司趙成夏,統制使李鍾承,北兵使趙羲純,無一人居下,殊無嚴明殿最之意,竝推考警責,何如?傳曰,允。
以左副承旨金永穆牌不進罷職傳旨,傳于趙秉弼曰,只推。
朴容大,以議政府言啓曰,卽見江華留守李喬翼狀啓謄報,則日本人三名來到營下,稱以見理事官,欲爲上京,其上送與否,請令廟堂稟旨分付矣,雖是理事官之隨率,旣無理事官之信績,則不宜許其往來,以此意,使之開諭事,分付,何如?傳曰,允。
又〈以〉議政府言啓曰,今丙子年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
趙秉弼,以三軍府言啓曰,今丙子年春夏褒貶,當爲等第,而臣等俱有故,限內不得磨勘之意,敢啓。傳曰,知道。
趙秉弼,以侍講院言啓曰,本院今春夏等褒貶,當爲磨勘,而師李最應,傅金炳國,俱有身病,貳師未差,不得爲之之意,敢啓。傳曰,知道。
又啓曰,校理李錫弘陳疏徑出,上番闕直,事甚未安。
應敎李晩壽,副應敎趙漢益,校理趙東弼,副校理李秀萬·洪在瓚,竝卽牌招,推移入直,何如?傳曰,允。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以春秋館領監事意啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以宗親府言啓曰,本府郞廳等,今春夏等褒貶,當爲等第磨勘,而堂上俱有實病實故,限內不得爲之之意,敢啓。傳曰,知道。
又以儀賓府言啓曰,本府郞廳,今春夏等褒貶等第,當爲磨勘,而南寧尉臣尹宜善·錦陵尉臣朴泳孝,俱有身病,限內不得爲之之意,敢啓。傳曰,知道。
又以中樞府言啓曰,本府郞廳及醫員錄事等,今春夏等褒貶,當爲等第,而領中樞府事臣李裕元,判中樞府事臣洪淳穆,俱有身病,臣姜㳣在外,臣朴圭壽有身病,限前不得磨勘之意,敢啓。傳曰,知道。
又以敦寧府言啓曰,〈本〉府郞廳等,今春夏等褒貶等第,當爲磨勘,而以領〈敦寧〉府事臣金炳學有〈身病〉,不得爲之之意,敢啓。傳曰,知道。
又以耆老所言啓〈曰〉,本所堂上,多有身病,無參座之人,今丙子年春夏等褒貶,限內不得磨勘之意,敢啓。傳曰,知道。
又以吏曹言啓曰,本曹所屬司饔院官員等矣,今春夏等褒貶,當爲等第,而因本院都提調有故,不得磨勘之意,敢啓。傳曰,知道。
趙秉弼,以戶曹言啓曰,本曹郞廳及所屬各司官員,今年丙子春夏等褒貶,當爲磨勘,而堂上有故,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等,今丙子春夏等褒貶,當爲等第,而臣等俱有實故,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今丙子年春夏等褒貶,當爲等第,而判尹臣徐相鼎,有身病,限內不得磨勘之意,敢啓。傳曰,知道。
又以禮曹言啓曰,本曹今丙子年春夏等褒貶,當爲等第,而宗廟署·社稷署·永禧殿·景慕宮·弘文館·藝文館·春秋館·承文院·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員,及各陵園墓·本曹郞廳·四學童蒙敎官,通禮院·圖畫署官員等褒貶,各其領事·都提調·提調及堂上有故,或不得如例磨勘之意,敢啓。傳曰,知道。
又以武衛所提調意啓曰,前從事官及諸將官·將校·各哨色·旗隊摠,今丙子年春夏等褒貶勤慢,當爲等第,軍色提調臣閔奎鎬,餉色提調臣金輔鉉,俱有身病,限內不得磨勘之意,敢啓。傳曰,知道。
又以兵曹言啓曰,本曹今丙子年春夏褒貶啓本中,刀擦四處之意,敢啓。傳曰,知道。
又以兵曹言啓〈曰〉,今丙子年春夏等褒〈貶〉等第磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,今丙子年春夏等,本府郞廳及部將等矣,褒貶當爲磨勘,而都摠管金炳雲在外,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丙子年春夏等褒貶,當爲等第,而都提調臣李最應,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今丙子年春夏等褒貶,當爲等第,而臣最應有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丙子年春夏等褒貶,當爲等第,而都提調臣金炳國有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今春夏等褒貶,當爲等第,而臣等俱有實故,限內不得磨勘之意,敢啓。傳曰,知道。
又以刑曹言啓曰,今春夏等褒貶,當爲磨勘,而參判趙寅熙講修官進,參議金鉐在外未肅拜,限內不得磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以工曹言啓曰,今春夏等褒貶,當爲磨勘,而堂上有身病,限內不得爲之之意,敢啓。傳曰,知道。
校理李錫弘疏曰,伏以臣於持被之中,卽接家信,則臣父素患痰癖之症,一倍添劇,家僮踵至,促臣歸視,臣聞此報,方寸煎灼,按住不得,玆敢仰陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
自人定至十七日開東,灑雨下雨,測雨器水深一寸六分。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于朴容大曰,再明日眞殿茶禮,當自內親行矣,該房知悉,時原任大臣·閣臣·宗親·儀賓二品以上入參。
摠管前望單子入之,都摠管李容熙,副摠管李僖魯落點。
以檢閱吳益泳·尹相萬牌不進罷職傳旨,傳于朴容大曰,只推。
朴容大啓曰,左右史不可不備,檢閱吳益泳·尹相萬,旣有只推之命,竝卽牌招入直,何如?傳曰,知道。
又以弘文館言啓曰,新除授修撰李敎榮卽爲牌招,何如?傳曰,允。
以弘文館言啓曰,新除授校理洪大重,時在慶尙道善山地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理李落點。
又以禮曹言啓曰,卽接溫陵官員所報,則近日虎患狼藉,奉審巡山等節,無以擧行云矣,莫重之地,有此虎患,極爲驚悚,卽令該軍門,發送砲手,期於獵捉事,分付,何如?傳曰,允。
又以伴接官言啓曰,卽者差備譯官來言,仁川船上所留彼人中三名,今日酉時量,先爲入來館所云矣,敢啓。傳曰,知道。
趙秉弼,以御營廳言啓曰,本廳千摠李秉漢,身病甚重,勢難察任,改差,何如?傳曰,允。
上在景福宮。停常參·經筵。
夜五更,灑雨下雨,測雨器,水深三分。
朴容大啓曰,來二十一日,朝參日次矣,敢稟。傳曰,停。
金永穆啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴容大啓曰,來二十一日,輪對日次矣,敢稟。傳曰,當次人受點後,日次待令。
以檢閱吳益泳·尹相萬牌不進罷職傳旨,傳于金永穆曰,只推。
趙秉弼啓曰,卽者檢閱尹相萬,以其親病,陳疏徑出,原疏纔已捧入矣,所當〈直〉捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金文濟·吳益泳牌不進罷職傳旨,傳于趙秉弼曰,只推。
又啓曰,左右史不可不備,檢閱金文濟·吳益泳,旣有只推之命,竝卽牌招入直,何如?傳曰,允。
又啓曰,卽者副修撰李喜元,以其親病,陳疏徑出,原疏纔已捧入矣,所當直捧禁推傳旨,此與無端徑出有異,推考警責,何如?傳曰,允。
趙秉弼,以禮曹言啓曰,今番之雨,庶爲救急,亢旱之餘,猶未優洽,六次祈雨祭,不卜日,今十九日,三角山·木覔山·漢江沈虎頭,依例遣近侍,虔誠設行事,知悉,何如?傳曰,允。
趙秉弼啓曰,明日傳香承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
傳于趙秉弼曰,發遣吏郞,諸執事淸齋與否,摘奸以來。
趙秉弼,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,副修撰李喜元,陳疏徑出,下番闕直,事甚未安。修撰李弼鎔在外,副修撰趙翼永有拘忌,修撰李敎榮卽爲牌招入直,新除授校理李,一體牌招察任,何如?傳曰,允。
又以御營廳言啓曰,溫陵局內,近日虎患狼藉,奉審巡山等節,無以擧行,莫重之地,有此虎患,極爲驚悚,卽令該軍門,發送砲手,期於獵捉事,自禮曹草記允下矣。本廳善放砲手五十名,定將校率領,今月十八日爲始,出送行獵之意,敢啓。傳曰,知道。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以刑曹言啓曰,因閤門聽傳敎罪人池敬源,全羅道珍島府金甲島,限己身勿揀赦前定配所,卽爲押送之意,敢啓。傳曰,知道。
副修撰李喜元疏曰,伏以臣於持被之中,卽接家信,則臣母素患積氣,迨此盛暑,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
檢閱尹相萬疏曰,伏以,臣猥陳母病,護蒙恩暇,仰戴洪造,俯遂私願,歸護已有日矣,顧何敢更事煩瀆,而臣母素患,値此酷炎,宿祟新症,迭相侵尋,連試刀圭,而姑無其效,仍淹床席,而尙難自力,較臣日前歸視之初,而症益添而情益迫焉,則此時離側赴公,其勢誠末由也,由限已過,課違召牌,雖其中萬萬焦煎,實有所不獲已焉,而揆諸分義,惶隘何如哉?玆敢不避猥屑,申控衷私。伏乞聖明,俯賜鑑諒,亟遞臣職,俾便救護,仍治臣瀆撓之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
自巳時至酉時,灑雨下雨,測雨器,水深二寸五分啓。
金永穆啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于李敦夏曰,受香承旨,仍爲奉審摘奸。
以檢閱金文濟牌不進罷職傳旨,傳于朴定陽曰,只推。
金永穆啓曰,卽者兼文學朴憙陽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
朴容大啓曰,校理李·李錫弘,副校理洪在瓚差祭,修撰李弼鎔在外,副修撰趙翼永有拘忌,李喜元陳疏受由,玉堂上〈下〉番俱空,事甚未安。應敎李晩燾,副應敎趙漢益,副校理李秀萬,修撰李敎榮,竝卽牌招,推移入直,何如?傳曰,允。
注書趙忠熙病,代以金裕成爲假注書。
傳于金永穆曰,左副承旨許遞,前望單子入之。
朴定陽啓曰,行都承旨閔泳穆,須資出去,左承旨李敦夏,右副承旨朴容大,同副承旨趙秉弼差祭,左副承旨未差,院中只留臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,南一祐落點。
左承旨李敦夏書啓,臣承命陪香祝,奉神位版,詣三角山·白嶽山,仍爲奉審則無頉,祭物·祭器·祭井看審則精潔,諸執事進排官摘奸則無頉矣。臣則以獻官,將事畢,還奉神位版後,復命之意,敢啓。傳曰,知道。
右副承旨朴容大書啓,臣承命陪香祝,奉神位版,詣漢江,仍爲奉審則無頉,祭物·祭器·〈祭井〉看審則精潔,諸執事進排官摘奸則無頉矣。臣則以獻官,將事畢,還奉神位版後,復命之意,敢啓。傳曰,知道。
同副承旨趙秉弼書啓,臣承命陪香祝,奉神位版,詣木覔〈山〉,仍爲奉審則無頉,祭物·祭器·祭井看審則精潔,諸執事進排官摘奸則無頉〈矣〉。臣則以獻官,將事畢,還奉神位版後,復命〈之意〉,敢啓。傳曰,知道。
朴定陽,以侍講院言啓曰,兼文學朴憙陽,今以親病,陳疏徑出矣,上番闕直,事甚未安。兼輔德未差,弼善徐夔淳受由在外,輔德閔昌植,兼弼善趙龍鎬,文學鄭寅性,竝卽牌招,推移入直,何如?傳曰,允。
以輔德閔昌植,兼弼善趙龍鎬牌不進罷職傳旨,傳于朴定陽曰,只推。
朴定陽,以三軍府言啓曰,卽接訓鍊都監所報,則今六月十九日,習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
又以弘文館〈言〉啓曰,下番無他推移之員,不得已以上番,姑降入直之意,敢啓。傳曰,知道。
又以兵曹言啓曰,今六月十八日丁未正三刻三分立秋,改火進上時,宗廟署·社稷署·永禧殿·景慕宮·敏祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
兼文學朴憙陽疏曰,缺玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
丙子六月十八日辰時,上詣眞殿。茶禮親行入侍時,行都承旨閔泳穆,左承旨李敦夏,右承旨朴定陽,左副承旨金永穆,右副承旨朴容大,同副承旨趙秉弼,記事官趙忠熙,假注書宋圭元,別兼春秋趙昌夏·李命宰·金羽均,記事官吳益泳,原任直提學金大根,檢校提學閔奎鎬,原任直提學金輔鉉·李㘾,檢校直提學趙寧夏,原任直提學南廷順,檢校直提學李鎬俊·金炳始·李載冕,原任直提學韓敬源,厚任直閣鄭健朝·李淳翼·李承五,檢校直閣金永壽·姜·尹用求·金永哲,直閣金興均,原任待敎李載兢,待敎洪淳馨,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,跪啓請鞠躬四拜興平身,上行四拜禮。大臣·儀賓·宗親·閣臣·儒臣·二品以上,皆行四拜禮訖。通禮導上詣盥洗位,上盥洗訖。通禮導上詣第一室尊所,泳穆酌酒,通禮導上詣第一室神位前,通禮跪啓請跪,上跪。泳穆奉香,秉弼奉爐,上三上香。泳穆奉爵跪進,上執爵以授秉弼,秉弼跪受奠于案上,上連獻三爵。通禮跪啓請俯伏興平身。上俯伏興平身,次詣第二室·第三室·第四室·第五室·第六室,行禮如上儀訖。通禮導上降復位,通禮跪啓請鞠躬四拜興平身,上行四拜禮。大臣·儀賓·宗親·閣臣·儒臣·二品以上,俱行四拜禮訖。通禮跪啓請禮畢。領府事李裕元等進前奏曰,雨餘一向蒸熱,侵早勞動,聖體,若何?上曰,一樣矣。仍敎曰,數日之雨,猶未周洽,甚切憧憧矣。裕元曰,尙有雨意矣,通禮導上還入齋殿。仍命退,諸臣以次退出。
上在景福宮。停常參·經筵。
自開東至人定,灑雨下雨,測雨器,水深五寸六分,自人定至二十日開東,灑雨下雨,測雨器,水深五分。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
李敦夏啓曰,新除授右承旨南一祐,卽爲牌招,何如?傳曰,允。
洪州營將蔡奎鳳下直,長弓一張·長箭一部·片箭一部·筒兒一箇賜給。
以輔德閔昌植,兼弼善趙龍鎬牌不進罷職傳旨,傳于朴容大曰,只推。
朴容大啓曰,卽者別兼春秋金羽均,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
朴定陽啓曰,右承旨南一祐,時在京畿楊州地,斯速上來事,下諭,何如?傳曰,允。
朴容大啓曰,左右史不可不備,檢閱金文濟,卽爲牌招入直,何如?傳曰,允。
又以侍講院〈言〉啓曰,上番闕直,事甚未安。兼輔德未差,弼善徐夔淳受由在外,輔德閔昌植,兼弼善趙龍鎬,旣有只推之命,竝更牌招,推移入直,何如?傳曰,允。
又以伴接官言啓曰,卽者差備譯官來言,今十四日,仁川船上所留彼人中三名,招入館所時,領來次,出去楊花津彼人一名,今日還入館所云矣,敢啓。傳曰,知道。
朴定陽,以禁衛營言啓曰,本營哨官孫再興,身爲入直將官,替直時,不爲面看交代,徑先出直之狀,萬萬駭然,爲先汰去之意,敢啓。傳曰,知道。
又以兵曹言啓曰,今六月二十日,文臣朔試射日次,而中日試射,旣已停止,依例停止之意,敢啓。傳曰,知道。
別兼春秋金羽均疏曰,伏以臣於持被之中,卽接家信,則臣母素患痰癖之症,當玆暑節,一倍添劇,家僮踵至,促臣歸視,臣聞是報,方寸煎灼,玆敢不避瀆撓,冒犯擅離。伏乞聖明,俯垂鑑諒,遞臣之職,勘臣之罪,俾便救護專,而法紀昭焉,臣無任云云。省疏具悉。爾其勿辭救護。
上在景福宮。停常參·經筵。
自開東至酉時,灑雨下雨,測雨器,水深三分。
藥房提調金炳始,副提調閔泳穆啓〈曰〉伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨趙秉弼,今日不爲仕進,卽爲牌招,何如?傳曰,允。
以檢閱金文濟牌不進罷職傳旨,傳于朴容大曰,只推。
朴容大啓曰,左右史不可不備,檢閱尹相萬由限已過,卽爲牌招入直,何如?傳曰,允。
禮曹,來八月初十日,行社稷大祭,香祝親傳取稟。奉敎敬依。
禮曹,來八月初九日,行文宣王釋奠祭,同月初八日,行南壇祭,香祝親傳取稟。奉敎敬依。
禮曹,來八月初二日,行景慕宮秋享大祭,香祝親傳取稟。奉敎恭依。
朴容大,以禮曹言啓曰,連日之雨,今已優洽,久旱之餘,誠爲喜幸,祈雨祭,仍爲停止,而今番五次六次虔誠之後,靈應俱在三日之內,不可無報賜之節,宗廟·三角山·木覔山·漢江報謝祭,卽爲擇日擧行,何如?傳曰,允。
朴容大啓曰,卽見忠淸監司趙秉式,雨澤農形狀啓,稅大同裝發狀啓,則不善封裹,有所霑濕,啓聞事體,何等審愼,而如是疎忽,萬萬未安。原狀啓,雖不得不捧入,該道臣,不可無警,推考,何如?傳曰,允。
又啓曰,卽者檢閱金文濟·吳益泳,謂有館規,聯疏徑出,原疏纔已退却矣,竝當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱尹相萬牌不進罷職傳旨,傳于趙秉弼曰,只推。
朴容大啓曰,左右史不可不備,檢閱尹相萬,旣有只推之命,更爲牌招入直,何如?傳曰,允。
傳于朴容大曰,藥院提調許遞,前望單子入之,內醫提調前望單子入之,趙龜夏落點。
傳于趙秉弼曰,有實病實故摠管,竝許遞,前望單子入之。
趙乘弼,以侍講院言啓曰,上番連日闕直,事甚未安。兼輔德未差,弼善徐夔淳受由在外,輔德閔昌植,兼弼善趙龜鎬,旣有只推之命,竝更牌招,推移入直,何如?傳曰,允。
上在景福宮。停常參·經筵。
自辰時至申時,灑雨下雨,測雨器,水深二寸。
趙秉弼啓曰,來二十五日,朝參日次矣,敢稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于朴容大曰,右承旨許遞,前望單子入之。
傳于朴容大曰,都承旨許遞,前望單子入之,承旨前望單子入之,沈履澤·徐正淳落點。
摠管前望單子入之,都摠管南廷順,副摠管李德熙落點。
朴容大,以禮曹言啓曰,宗廟·三角·木覔山·漢江祈雨報謝祭,擇日擧行事,草記允下矣,吉日令日官李秉洪推擇,則今月二十九日爲吉云,以此日設行,何如?傳曰,允。
以輔德閔昌植,兼弼善趙龍鎬牌不進罷職傳旨,傳于朴容大曰,只推。
以檢閱金文濟·吳益泳牌不進罷職傳旨,傳于朴容大曰,只推。
以檢閱尹相萬再牌不進罷職傳旨,傳于朴容大曰,只推。
朴容大啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
朴容大,以侍講院言啓曰,上番連日闕直,事甚未安。兼輔德未差,弼善徐夔淳受由在外,輔德閔昌植,兼弼善趙龍鎬,旣有只推之命,兼文學朴憙陽由限已過,竝更牌招,推移入直,何如?傳曰,允。
傳于朴容大曰,兼輔德有闕之代,前望單子入之,兼輔德前望單子入之,李冕榮落點。
朴容大啓曰,卽者應敎李晩燾,以其親病,陳疏徑行,原疏纔已捧入矣,所當直捧禁推傳旨,而此與無端徑行,有異,推考警責,何如?傳曰,允。
兵曹口傳政事,副護軍單李冕榮。
朴容大,以禮曹言啓曰,卽接穆陵參奉所報,則本陵六朔焚香受香,本陵官員一員,當爲前期祗受陪往,而別檢有闕未差,無以推移擧行云。別檢有闕之代,令該曹,以在京無故人,口傳差出,以爲趁期受香之地,何如?傳曰,允。
吏曹口傳政事,以吳光洙爲穆陵別檢。
朴容大,以弘文館言啓曰,下番姑降入直,事甚未安。修撰李弼鎔在外,副修撰趙翼永有拘忌,修撰李敎榮,副修撰李喜元,竝卽牌招,推移入直,何如?傳曰,允。
又以伴接官言啓曰,卽者差備譯官來言,仁川船上所留彼人中三名,十六日上來館所云矣,今日還去該船云,而留館彼人一名,與通事一名,領去楊花津云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中三名,今日又爲入來館所云矣,敢啓。傳曰,知道。
趙秉弼,以兵曹言啓曰,今六月二十一日,武臣賓廳講書日次,而中日旣已停止,試講亦依例停止之意,敢啓。傳曰,知道。
應敎李晩燾疏曰,伏以,臣家在於慶尙道禮安地,而卽於持被之中,得聞家信,則臣母素患痰癖之症,一倍添劇,促臣歸視,臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭往護。
上在景福宮。停常參·經筵。
自辰時至酉時,灑雨下雨,測雨器水深三分。
趙秉弼啓曰,大司憲·執義·掌令二員·持平二員未差,監察茶時之意,敢啓。傳曰,知道。
以檢閱金文濟·吳益泳·尹相萬牌不進罷職傳旨,傳于趙秉弼曰,只推。
朴容大啓曰,左右史不可不備,檢閱金文濟·吳益泳·尹相萬旣有只推之命,竝卽牌招,推移入直,何如?傳曰,允。
傳于朴容大曰,藥院都提調有闕之代,前望單子入之,內醫都提調前望單子入之,領府事李裕元落點。
傳于朴容大曰,騎判外,兵曹堂上竝許遞,前望單子入之。
兵曹堂上前望單子入之,參判洪淳大,參議南一祐,參知嚴世永落點。
傳于趙秉弼曰,有實故摠管許遞,前望單子入之,摠管前望單子入之,副摠管趙羲元落點。
兵曹口傳政事,護軍單閔泳穆。
以輔德閔昌植,兼弼善趙龍鎬,兼文學朴憙陽牌不進罷職傳旨,傳于徐正淳曰,只推。
趙秉弼,以侍講院言啓曰,上番連日闕直,事甚未安。弼善徐夔淳受由在外,輔德閔昌植,兼弼善趙龍鎬,兼文學朴憙陽,旣有只推之命,與新除授兼輔德李冕榮,一體牌招,推移入直,何如?傳曰,允。
又以三軍府言啓曰,武臣越薦人別單書入,而原單子待啓下,出給各該廳,使之按例擧行事,分付,何如?傳曰,允。
又以議政府〈言〉啓曰,忠淸監司趙秉式狀啓內,淸州營將柳冀默,爲先罷點,其罪狀,令攸司稟處事,啓下矣。柳冀默時在任所,依例發遣府書吏,交代後拿來,何如?傳曰,待待命拿囚。
判府事洪淳穆箚曰,伏以臣,叨有嘗藥之任,纔浹五旬矣,以其責則保護惟重,以其禮則起居惟勤,而憧憧忱誠,固宜彌久彌篤,豈敢遽圖丐免之計?第臣衰質,母値暑令,自來善病,而至於今夏,爲暵氣所肆,尤無以抵敵,積漸旣久,百症交攻,胃濕而所食莫容龠溢,頭眩而其視不辨尋丈,從以眞元虛敗,宿積橫亘,往往頃刻難支,此爲目下病情之最所不堪者也。與其勉强而竟至顚仆,莫若控實而倖蒙憫恤,玆敢冒瀆衷懇,伏望聖慈,將臣所帶藥銜,亟行鐫改,俾安微私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于趙秉弼曰,此批答,遣史官傳諭。
上在景福宮。停常參·經筵。
徐正淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
以檢閱金文濟·吳益泳·尹相萬牌不進罷職傳旨,傳于趙秉弼曰,只推。
朴容大啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
傳于朴容大曰,藥院都提調有闕之代,前望單子入之,內醫都提調前望單子入之,右議政金炳國落點。
傳于朴容大曰,政官牌招開政。
朴容大,以吏曹言啓曰,南學敎授趙昌夏,以其身病,呈狀乞遞,改差,何如?傳曰,允。
有政。吏批,兼判書閔奎鎬,參判李敦相,竝牌招不進,參議沈東臣進,右副承旨朴容大進。以吏批言啓曰,兼判書閔奎鎬,參判李敦相,竝牌招不進,小臣獨政未安,何以爲之?敢稟。傳曰,只出緊任。
以尹滋承·南廷順爲知經筵,李時敏·金曾鉉爲知義禁,柳雲魯爲鍾城府使,兪程煥爲延豐縣監,宗正卿單李沇應,成均博士單崔憙龍,學祿二單趙圭錫·康鴻擧。
兵批,行判書李載元病,參判洪淳大病,參議南一祐病,參知嚴世永入直進,同副承旨趙秉弼進,以朴尙根爲白馬別將,同知單金鍾元,護軍尹秉鼎·李炳敎,副護軍金永穆·李承臯·金綺秀·金永奭·趙雲柱·金性均·洪鍾學·洪徹周·沈相漢·兪初煥·李乾夏·鄭漢朝·趙秉鎬·曺殷承·鄭鍾學·朴周陽·韓喆愚·李在敬·李萬稙·趙準永·權膺善·李泰應·申鼎熙,副司直趙東弼·洪大重,副司果尹祖榮·朴衡東,已上竝單付。
傳于朴容大曰,見窠皆令差出。
吏批,再政。以張原相爲敦寧都正,李源命爲藝文提學,李淳翼爲同春秋,趙龍鎬爲南學敎授,金永謨爲景慕宮令,趙藺柱爲武烈祠參奉,韓箕錫爲繕工奉事,同義禁單金曾鉉,贈吏判閔龍顯贈左贊成貳師例兼,贈吏參閔百準贈吏判例兼,贈吏議閔寬洙贈吏參例兼,已上判義禁閔致庠三代。故水使李奎燦贈兵參例兼,守全羅兵使李敏應考。故學生金在秀贈童敎,孝行卓異,贈職事承傳。
朴容大,以議政府言啓曰,本府有司堂上有闕之代,刑曹參判趙寅熙差下,使之察任,何如?傳曰,允。
領府事李裕元箚曰,伏以臣,見御藥院之銜,已經歲年于玆矣,今此恩點之下,何敢全昧保護之重,徒懷辭免之計,而日前冒雨公退,暑祟變爲寒疾,終夜咳喘,聲音頓失,鎭日痞隔,食飮全却,暈眩之來,若墮深淵,積聚之互,如橫勁槌,委綴床玆,證形乖常,以此見狀,時日趨走,其勢末由,冒悚仰籲於天地父母〈之〉前。伏乞聖上,俯垂鑑諒,亟遞臣嘗藥之任,俾便公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴容大曰,此批答,遣史官傳諭。
行大護軍鄭健朝疏曰,伏以臣於政府有司之任,冒叨蹲仍,居然四載于玆矣,機務摠會之地,寸長尺能,曷嘗有毫末稱塞於承佐之責乎?趨走之恭,自歸於拚廉瘝溺之悚,非止於速愆,求解一念,寤寐如結,況今邊務澒洞,府坐頻繁,與聞未議,此任較緊,而臣之不能發一慮·展一籌,尙矣毋論。臣本善病,蒲質早衰,火痰挾暑而衝亘,風眩有時乎昏窒,委綴床玆,欲起顚仆,以此見狀,强彈隨衆,亦已無望,分旣虧矣,情且窮矣。與其抱悚而添病,無寧控實而丐免,玆敢不避猥屑,略具短章,仰瀆崇嚴。伏乞聖明,俯賜鑑諒,將臣所帶有司之任,亟許鐫改,俾公務無曠,私分獲安焉,臣無任云云。答曰,省疏具悉。所請依施。
上在景福宮。停常參·經筵。
朴定陽啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于朴容大曰,吏曹參判有闕之代,前望單子入之。
以檢閱金文濟·吳益泳·尹相萬牌不進罷職傳旨,傳于朴容大曰,只推。
朴容大啓曰,左右史不可不備,檢閱金文濟·吳益泳·尹相萬旣有只推之命,竝卽牌招,推移入直,何如?傳曰,允。
又啓曰,卽見慶尙左兵使鄭完默,火輪船離發狀啓,則今月初二日封發者,今始到院,撥路申飭,何等截嚴,而如是遲滯,極涉稽忽。原狀啓,係是邊情,雖不得不捧入,該帥臣,不可無警,推考,何如?傳曰,允。
朴容大,以承文院言啓曰,院製述官李時宇有頉代,副司果趙昌鎬差下,付軍職冠帶常仕,何如?傳曰,允。
又以伴接官言啓曰,卽者差備譯官來言,仁川船上所留彼人中,傳語官一人,今日入來館所云矣,敢啓。傳曰,知道。
吏曹參判李敦相疏曰,伏以,臣猥以無似,濫叨見職,辭不獲命,冒昧承膺,因仍蹲據,居然跨朔于玆矣。間嘗參政,亦或代斲,而驢技莫效,鳩拙畢露,自顧靦然,人將謂何,試可乃已,經訓昭揭,不能者止,先哲攸戒。今若淟涊盤礴,妨賢路而招群譏,則臣何足言,有累聖簡,每自循省,轉益惶恧,且臣蒲質早衰,薪憂恒纏,近因酷暑,復添宿祟,脘痞阻啖,氣閼作暈,貼身床玆,末由蠢動,職名虛縻,陳就無望,瘝曠滋懼,憂悶添病,玆敢略控情實,冒悚仰籲。伏乞聖慈,俯垂鑑諒,將臣所帶銓銜,亟許鐫改,以重官方,以安微分焉,臣無任云云。答曰,省疏具悉。所請依施。
上在景福宮。停常參·經筵。
自卯時至午時,灑雨下雨,測雨器,水深二分。
藥房副提調沈履澤啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿氣候·王大妃殿氣候·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
徐正淳啓曰,大司憲·執義·掌令二員·持平二員未差,監察〈茶時〉之意,敢啓。傳曰,知道。
又啓曰,同副承旨趙秉弼,今日不爲仕進,卽爲牌招,何如?傳曰,允。
傳于朴容大曰,檢校直提學李鎬俊,馳詣健陵,奉審摘奸,仍留監祭,顯隆園華寧殿,一體奉審以來。
朴容大啓曰,知義禁李時敏,除拜後過三日不爲出肅,依定式推考警責,仍卽牌招察任,何如?傳曰,允。
以檢閱金文濟·吳益泳·尹相萬牌不進罷職傳旨,傳于朴容大曰,只推。
朴容大啓曰,假注書宋圭元有身病,勢難察任,今姑改差,何如?傳曰,允。
宋圭元改差,代以趙圭錫爲假注書。
朴容大啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
趙秉弼啓曰,明日傳香,禮房承旨,當爲齋宿,左承旨李敦夏所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于趙秉弼曰,只推。
趙秉弼啓曰,闕內省記外,趁門限出送,是何等嚴重之事,而副修撰李喜元,放鑰已久,尙未出去云,不能照察之兵曹入直堂上推考,郞廳所當重勘,而本院請推之外,無他可施之罰,何以爲之?而雖以該玉堂言之,無端入闕,揆以事體,萬萬未安。從重推考,何如?傳曰,允。郞廳拿處。
朴容大,以伴接官言啓曰,卽者差備譯官來言,仁川船上所留彼人中三名,二十一日上來館所矣。今日由陸還下去次,通事一名領去云矣,敢啓。傳曰,知道。
上在景福宮。停常參·經筵。
徐正淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
以檢閱金文濟·吳益泳·尹相萬牌不進罷職傳旨,傳于徐正淳曰,只推。
趙秉弼啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
以崔奭奎囚單子,傳于徐正淳曰,飭已施矣,分揀放送。
趙秉弼,以禮曹言啓曰,今番修信使回便,帶來外務省書契,及日本理事官帶來外務省書契〈回答〉,竝令承文院,措辭撰出事,分付,何如?傳曰,允。
上在景福宮。停常參·經筵。
自未時至人定,灑雨下雨,測雨器,水深六分。
自人定至二十八日開東,灑雨下雨,測雨器,水深六分。
趙秉弼啓曰,來初一日,朝參日次矣,敢稟。傳曰,停。
又啓曰,來初一日,輪對日次矣,敢稟。傳曰,當次人,受點後,日次待令。
徐正淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
沈履澤啓曰,左承旨李敦夏,右副承旨朴容大,今日不爲仕進,竝卽牌招,何如?傳曰,允。
傳于趙秉弼曰,藥院提調許遞,前望單子入之,內醫提調前望單子入之,趙龜夏落點。
以檢閱金文濟·吳益泳·尹相萬牌不進罷職傳旨,傳于趙秉弼曰,只推。
趙秉弼啓曰,左右史不可不備,檢閱金文濟·吳益泳·尹相萬旣有只推之命,竝卽牌招,推移入直,何如?傳曰,允。
傳于朴容大曰,摠管竝許遞,前望單子入之。
摠管前望單子入之,都摠管沈承澤·李秉文,副摠管曹錫輿·李敦應·李沇應·金鶴根·李鶴榮·李鳳儀·白樂莘·申橚落點。
傳于朴容大曰,平安監司趙成夏,知經筵除授。
傳于朴容大曰,平安監司有闕之代,行兵曹判書李載元除授。
吏曹,知經筵單趙成夏,今超資憲除授事承傳。
傳于朴容大曰,賓客有闕之代,前望單子入之。
賓客前望單子入之,左副賓客金炳始落點,吏曹左副賓客單金輔鉉,右副賓客單金炳始。
傳于朴容大曰,文學有闕之代,前望單子入之,
文學前望單子入之,金永哲落點。
趙秉弼啓曰,命召親納,例也,而前兵曹判書李載元,謂有身病,使其營校替納,事甚未安。推考,何如?傳曰,允。
朴容大啓曰,吏曹郞廳來言,兵曹判書有闕,政事,取稟。傳曰,當日爲之。
傳于朴容大曰,呈告同敦寧·知義禁許遞,今日政差出。
有政。吏批,兼判書閔奎鎬病不來,參判未差,參議沈東臣進,右副承旨朴容大進。啓曰,兼判書閔奎鎬病不來,參判未差,小臣獨政未安,何以爲之?敢稟。傳曰,只出緊任。以徐堂輔爲兵曹判書,朴齊寬爲同敦寧,趙成夏爲知義禁,金五鉉爲工曹正郞,行平安監司單李載元除授事承傳。
兵批,判書未差,參判洪淳大入直進,參議南一祐在外未肅拜,參知嚴世永病,左承旨李敦夏進。同知單金義敬,大護軍趙成夏,護軍李敦相·洪在鉉,副司直鄭寅性,以上竝單付,兼平安道兵馬水軍節度使·管餉使單李載元。
傳于朴容大曰,見窠皆令差出。
吏批,再政。以閔奎鎬爲尙衣提調,徐堂輔爲軍器提調,李承耆爲工曹佐郞,訓諫都監提調單徐堂輔,禁衛提調單徐堂輔,御營提調單徐堂輔。
朴容大啓曰,新除授兵曹判書徐堂輔,卽爲牌招,傳授命召,何如?傳曰,允。
以司謁口傳下敎曰,軍器寺軍例上下甲胄八部內,二部價,移屬本所。
朴容大啓曰,卽者吏曹郞廳來言,延豐縣監兪程煥,當爲署經,而兩司不備,不得署經云,何以爲之?敢稟。傳曰,除署經。
李敦夏,以伴接官言啓曰,卽者差備譯官來言,仁川船上所留彼人中海軍七名,今日入來館所云矣,敢啓。傳曰,知道。
朴容大,以兵曹言啓〈曰〉,今六月二十九日,宗廟報謝祭時,守門當爲塡差,而本曹郞廳·都摠府郞廳,除入直與差祭呈辭在外,排擬苟艱,依定式,軍門將官代差以入之意,敢啓。傳曰,知道。
又以御營廳言啓曰,因禮曹草記,溫陵局內虎患狼藉云,善放砲手五十名,將校率領,另飭出送矣,多日行獵,終無虎跡,山行軍,今姑撤還之意,敢啓。傳曰,知道。
又以御營廳言啓曰,本廳千摠申鼎熙,以前任鍾城府使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
自開東至申時,灑雨下雨,測雨器,水深二分。
徐正淳啓曰,大司憲·執義·掌令三員·持平二員未差,監察茶時之意,敢啓。傳曰,知道。
傳于李敦夏曰,右承旨馳詣宗廟,奉審摘奸以來。
傳于李敦夏曰,受香承旨,仍爲奉審摘奸。
以檢閱金文濟·吳益泳·尹相萬牌不進罷職傳旨,傳于徐正淳曰,只推。
朴定陽啓曰,左右史不可不備,檢閱金文濟·吳益泳·尹相萬旣有只推之命,竝卽牌招,推移入直,何如?傳曰,允。
徐正淳啓曰,卽者兼司書金興均,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
傳于朴定陽曰,吏曹判書有闕之代,前望單子入之。
吏曹判書前望單子入之,李㘾落點。
傳于朴定陽曰,奉審閣臣留待。
傳于朴定陽曰,奉審閣臣入侍。
傳于朴定陽曰,飭已施矣,向日刊削人,竝分揀。
左承旨李敦夏書啓,臣承命陪香祝,奉神位版,詣三角山·白嶽山,仍爲奉審則無頉,祭物·祭器·祭井看審則精潔,諸執事·進排官摘奸則無頉之意,敢啓。傳曰,知道。
右副承旨朴容大書啓,臣承命陪香祝,奉神位版,詣漢江,仍爲奉審則無頉,祭物·祭器·祭井看審則精潔,諸執事·進排官摘奸則無頉之意,敢啓。傳曰,知道。
同副承旨趙秉弼書啓,臣承命陪香祝,奉神位版,詣木覔山,仍爲奉審則無頉,祭物·祭器·祭井看審則精潔,諸執事·進排官摘奸則無頉之意,敢啓。傳曰,知道。
朴定陽,以議禁府言啓曰,卽見左右捕廳所報,則近畿火賊諸漢,次第捉得,嚴覈取招,則其中林鳳業·郭性喜·金化西·李基善等四漢,聚黨山谷,行賊村里,放火擧砲,投石刺刃,罪犯最大,一一自服,故竝爲牢囚云矣。成群聚黨,劫掠村閭,已犯罔赦之科,而至於放火刺刃,尤係必誅之案矣。情節擧皆掀露,國法本自嚴重,有不可晷刻容貸,上項在囚四漢,出付軍門,大會軍民,梟首警衆,漏網諸漢,刻期跟捉之意,嚴飭,何如?傳曰,允。
又以弘文館言啓曰,校理李·李錫弘,副校理洪在瓚差祭,上番闕直,事甚未安。應敎李晩燾在外,副應敎趙漢益,副校理李秀萬,竝卽牌招,推移入直,何如?傳曰,允。
又以侍講院言祭曰,兼司書金興均,今以親病,陳疏徑出矣,下番闕直,事甚未安。司書李建昌,說書沈相薰,兼說書李載完,竝卽牌招,推移入直,何如?傳曰,允。
又以侍講院言啓曰,新除授文學金永哲,卽爲牌招察任,何如?傳曰,允。
趙秉弼,以伴接官言啓曰,卽者差備譯官來言,留館彼人中,附屬金子銕藏,今日酉時量身死矣,以斂具及埋葬等事,有彼人言托云,故斂具則今方分付度支,使之擧行,而埋葬之地,則未知何處許給之意,敢啓。傳曰,知道。令廟堂措處。
又以伴接官言啓曰,卽者差備譯官來言,身故彼人埋葬次,留館彼人六名,領去楊花津矣,其中五名,還爲入來館所云矣,敢啓。傳曰,知道。
又以伴接官言啓曰,卽者差備譯官來言,昨日身故彼人,永宗地埋葬次,留館彼人六名,與通事一名,領去楊花津云矣,敢啓。傳曰,知道。
又以御營廳言啓曰,本廳別將金基弘,身病甚重,勢難察任,改差,何如?傳曰,允。
兼吏曹判書閔奎鎬疏曰,伏以臣於天曹,誠耐久矣,至勘一番京察,亦不爲不久矣,久而無報效,厥辜當倍之,不惟不報效,瘝墜隨而久,緣臣微末,其害于職,損于治體,顧何如也?臣始乃挫廉而入,終遂冒靦而據,豈或謂名器可玷,官箴可弭,而無藝混濫,自甘與鄭之璞·齊之竽歸哉?惟簡一埤,特出試乃之聖眷,臣以恩則感激先之,以義則怵迫繼之,不敢以行將僨誤,逆守畫諒,惟明命是若,靖共是則焉耳。第自勉膺以來,小己兢惕,集木墜谷,圖卸一念,不第渴思飮而飢思食,事會攸掣,因循蟠泊,轉眄背涉,今焉歲聿云週,鉛芒之鈍,奏無餘技,銓苽之熟,代還踰期,若以停年空飧,刈楚失材,評摘疵郵,則指何限摟,而天大殊私,雖聿曲原,一任逡巡,秪增公私狼狽。且臣脆質善病少健,痰痞火鑠,生具貞痼之祟,纔經伏暑,夙苦迭肆,嚲束奔走,蔑以旬月期,而許大政,將不遠伊邇,此正甄塞激揚之大機也。今臣所以惶隘之情,甚於曩日之瘝墜,求解之念,急於曩日之飢渴,玆暴情私實際,仰瀆聰聽,伏望聖慈,頫垂鑑諒,免臣政人之銜,獲受如新之賜,寔大專體物之天地鴻渥也。臣無任云云。答曰,省疏具悉。實病旣如此,所請依施。
兼司書金興均疏曰,伏以臣於持被之中,卽接家信,則臣母素患痰咳之症,近因暑熱之時,一倍添劇,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭往護。
丙子六月二十八日酉時,上御德善堂,奉審閣臣入侍時,右承旨朴定陽,假注書趙圭錫,記注官白時洽·許綸,檢校直提學李鎬俊,以次進伏訖。上曰,史官分左右。仍命奉審閣臣進前,鎬俊進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上果爲太平乎?鎬俊曰,泰平矣。上曰,碑閣·丁字閣,亦爲無頉乎?鎬俊曰,無頉矣。上曰,園上殿內,果爲大平乎?鎬俊曰,太平矣。上曰,碑閣·丁字閣殿內,無添漏處乎?鎬俊曰,詳細奉審則一無滲漏處矣。上曰,何時將事,而何時發行乎?鎬俊曰,四更量將事,而卽爲發行,到水原府,則日始明矣。上曰,向日之雨,雖曰缺十六日離發,行到遲遲臺,逢驟雨,而近日之雨,乃是大早之餘,故道路不甚泥濘矣。定陽曰,建春門,旣已仍留矣,閣臣,令出去此門,何如?上可之。上曰,史官就座。仍命閣臣先退,又命退,承史以次退出。
上在景福宮。停常參·經筵。
自開東至未時,灑雨下雨,測雨器水深二分。
藥房提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
徐正淳啓〈曰〉,大司憲·執義·掌令二員·持平二員未差,監察茶時之意,敢啓。傳曰,知道。
李敦夏啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
徐正淳啓曰,右副承旨朴容大,同副承旨趙秉弼,今日不爲仕進,竝卽牌招,何如?傳曰,允。
傳于李敦夏曰,禮房承旨馳詣宗廟·景慕宮,奉審摘奸以來。
以檢閱金文濟·吳益泳·尹相萬牌不進罷職傳旨,傳于徐正淳曰,只推。
趙秉弼啓曰,左右史不可不備,檢閱金文濟·吳益泳·尹相萬旣有只推之命,竝卽牌招,推移入直,何如?傳曰,允。
以司書李建昌,說書沈相薰,兼說書李載完牌不進罷職傳旨,傳于徐正淳曰,只推。
傳于徐正淳曰,公事不審之中官柳東爕·文用奎推考。
徐正淳啓曰,假注書金裕成,有身病,勢難察任,今姑改差,何如?傳曰,允。
金裕成改差,代以李奎鵬爲假注書,以右副承旨朴容大牌不進罷職傳旨,傳于徐正淳曰,只推。
趙秉弼,以戶曹言啓曰,時御所各司,依定式,發遣本曹正郞臣許綸,與兵曹參知臣嚴世永,佐郞臣李贊洙,東所衛將臣李翼夏,西所衛將臣王殷疇,南所衛將臣李彰夏,北所衛將臣李弼永,眼同看審,則姑無雨漏處之意,敢啓。傳曰,知道。
又言奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以弘文館言啓曰,下番副修撰臣李喜元,以宗廟秋享大祭祭官,今日肄儀時,晝仕出去之意,敢啓。傳曰,知道。
又以侍講院言啓曰,下番連日闕直,事甚未安。司書李建昌,說書沈相薰,兼說書李載完,旣有只推之命,竝更牌招,推移入直,何如?傳曰,允。
又以都摠府言啓曰,來七月初四日,行宗廟秋享大祭,香祝親傳敎是時,侍衛寶釰,當爲備員,而都摠管沈承澤·李秉文,副摠管申橚,俱有實故,李鳳儀呈辭受由,白樂莘·李敦應在外,李鶴榮率領進,無以備員,令政院稟旨變通,令該曹口傳差出,待下批,牌招,以爲備員進參之地,何如?傳曰,允。竝許遞,前望單子入之。
又以左邊捕盜廳言啓曰,謹依議政府草記批旨,臣廳在囚火賊李基善,出付御營廳之意,敢啓。傳曰,知道。
又以右邊捕盜廳言啓曰,謹依議政府草記批旨,臣廳在囚火賊三漢,出付軍門,大會軍民,梟首警衆事允下矣,罪人林鳳業·郭性喜·金化西等,出付御營廳之意,敢啓。傳曰,知道。
又以三軍府言啓曰,卽接御營廳所報,則謹依啓下傳旨,罪人林鳳業·郭性喜·金化西·李基善等梟首次,今月二十九日,大將臣申櫶,率該營將校·軍兵,出去蔓川坪云矣,敢啓。傳曰,知道。
又以御營廳言啓曰,罪人林鳳業·郭性喜·金化西·李基善,大會軍民於蔓川坪,梟首警衆之意,敢啓。傳曰,知道。
又以右邊捕盜廳言啓曰,謹依統長口傳下敎,五雲閣碧花室鐵物偸竊漢徐命石,移送秋曹事,命下矣。臣廳在囚賊漢徐命石,移送秋曹之意,敢啓。傳曰,知道。
兵曹判書徐堂輔疏曰,伏以臣於數朔病淹中,忽伏奉除旨,以臣爲兵曹判書者,惝怳震懍,靡所措躬,誠欲循墻而不可得也,夫中權,重任也,劇務也。謹鹵簿而儆宿衛,統率三營之貔貅,進退八方〈之〉韎韋,權衡人物則倣乎天官,管轄金穀則亞於地部,苟非材猷威望,足以理庶務而愜群情,則莫宜居之,臣本迂拙一書生耳,軍旅之事,未嘗學焉,治賦之才,尤所昧然,其於講究鈐韜,句檢班簿,飭戎伍而明師律,直是行不得·說不去者矣。矧又年邁氣衰,疢疾恒鑠,脚痿筋攣,步履蹣跚,雖房闥之間,咫尺之地,猶患顚沛,其何能左櫜右弭,奔奏周旋於羽林豹尾之間也哉?古人所云陳力就列,不能者止,正是臣今日準備語也,受符嚴急,雖不得不張皇出肅,而反覆參倚,承膺無路,今若夤緣蹲冒,恬然固有,則其於累聖簡而招物議,何哉?玆敢悉暴衷懇,仰瀆崇聽。伏乞聖慈,諒臣之言,非出飾讓,念公器之不宜玷褻,亟遞臣新授職名,以幸公私焉,臣無任云云。答曰,省疏具悉。卿其勿辭行公。
宗正卿李沇應疏曰,伏以,臣姿本庸鈍,事多昏謬,策名供仕,劣有歲年,惟其自力陳就,不避夷險,卽一分報效之圖,而此猶未同恒人,無往非辜負僨誤之地也,至於向來扈班闕參事而極矣。噫,閱序亢旱,圭璧屢薦,我聖上敬天勤民,夙夜憂懼,乃有方社躬禱之擧,冒炎移蹕,侵曉回鑾,凡在應參從邁之列者,固竭蹶趨恭,設有旡妄之祟,不能言私,而緣臣儱侗知悟,妄托難强之病,自歸占便之科,臣罪至此,合置何辟,政府論警,至薄罷,聖度天大,曲加涵貸,臣於是,滿心惶慼,靡所容措,屛伏江郊,自頌愆殃,不幾日而恩敍特降,繼伏奉周廬除旨,匪怒伊敎,以罪爲榮,臣是何人,乃敢得此,夫義分,莫大於無隱。四行缺朝綱肅焉,臣無任云云。答曰,省疏具悉。遂事何必爲引,卿其勿辭行公。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓,傳曰,知道。
傳曰,檢閱竝陞六。
傳曰,政官牌招開政,如有違牌,勿爲呼望。
以司謁口傳下敎曰,四營兼內吹,移屬本所。
傳曰,前檢閱金文濟·吳益泳·尹相萬·李載完,竝別兼春秋差下。
政院啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均,竝卽牌招,前檢閱金文濟·吳益泳·尹相萬·李載完,竝別兼春秋差下事,命下矣。令該曹口傳單付,一體牌招,推移入直,何如?傳曰,允。
以檢閱金文濟·吳益泳·尹相萬牌不進罷職傳旨,傳曰,只推。
以開城留守洪承億狀啓,開城府人命渰死事,傳曰,人命之渰死,民家之漂去,俱極驚慘,元恤典外,別加顧助,渰死人如有生前身還布,竝蕩減,漂去民家結構奠接之方,廟堂,措辭分付。
政院啓曰,左右史不可不備,檢閱金文濟·吳益泳·尹相萬,旣有只推之命,竝卽牌招,推移入直,何如?傳曰,允。
又啓曰,左邊捕盜大將白樂貞,遭故矣,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
武衛所啓曰,左邊捕盜大將今當差出,而擬望之人乏少,外任竝擬,何如?傳曰,允。
武衛所,以趙羲復爲左邊捕盜大將。
政院啓曰,新除授左邊捕盜大將趙羲復,卽爲牌招,傳授命召及大將牌傳令牌,何如?傳曰,允。
以司書李建昌,說書沈相薰,兼說書李載完牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,說書沈相薰,兼說書李載完,旣有只推之命,竝更牌招,推移入直,何如?傳曰,允。
以司書李建昌,說書沈相薰,兼說書李載完牌不進罷職傳旨,傳曰,只推。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,下番副修撰臣李喜元,以御營廳從事官,今日軍布上下時,晝仕出去之意,敢啓。傳曰,知道。
摠管前望單子入之,都總管尹滋承,副摠管許熠·韓應國·李僖魯·李世宰·趙文顯·尹喜秀,落點。
議政府啓曰,本府公事官李秀翼,奔走勤仕五滿十五朔,依例陞敍,或守令除授事,奉承傳施行,何如?傳曰,允。
又啓曰,本府公事官李興權·金東弼,奔走勤仕,已滿二十朔,依例六品職遷轉事,奉承傳施行,何如?傳曰,允。
禮曹啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,旬後擇入。
又啓曰,景慕宮展謁,每以孟春孟秋定式取稟矣,今秋展謁吉日,以何間推擇乎?敢稟。傳曰,旬後擇入。
又啓曰,以太廟展謁取稟草記,傳曰,旬後擇入事,命下矣。展謁吉日,令日官崔榮遠推擇,則今七月十二日十三日俱吉云,以何日定行乎,取稟。傳曰,以十三日定行。
又啓曰,以景慕宮展謁取稟草記,傳曰,旬後擇入事,命下矣。展謁吉日,令日官崔榮遠推擇,則今月十二日十三日俱吉云,以何日定行乎?敢稟。傳曰,以十三日定行。
政院啓曰,吏曹判書李㘾,疏批已下矣,卽爲牌招,何如?傳曰,允。
吏曹口傳政事,別兼春秋四單,金文濟·吳益泳·尹相萬·李載完。
有政。吏批,判書李㘾進,參判未差,參議沈東臣牌招不進,承旨缺。以洪鍾雲爲左參贊,朴齊晠爲司僕正,金龜根爲掌樂主簿,高鳴鳳爲武烈祠參奉。
兵批,判書以下缺以丁若豐爲扈衛別將,同知單洪禹錫,趙羲復爲左捕將。
兵曹啓曰,謹依下敎,龍虎營兼內吹十名,移屬武衛所之意,敢啓。傳曰,知道。
訓鍊都監啓曰,謹依下敎,本局兼內吹十二名,移屬武衛所矣,吹鼓手中十二名,仍爲減數之意,敢啓。傳曰,知道。
訓鍊都監啓曰,本局千摠尹湋,身病猝重,勢難察任,改差,何如?傳曰,允。
御營廳啓曰,謹依下敎,本廳兼內吹十一名,移屬武衛所之意,敢啓。傳曰,知道。
禁衛營啓曰,謹依下敎,本營兼內吹十一名,移屬武衛所,吹鼓手中十一名,仍爲減數之意,敢啓。傳曰,知道。
伴接官啓曰,卽者差備譯官來言,海軍七名,今日還下去云矣,敢啓。傳曰,知道。
吏曹判書李㘾疏曰,云云。答曰,省疏具悉。卿其勿辭行公。
上在景福宮。停常參·經筵。
禮曹啓目,今七月二十五日,大殿誕日陳賀時,應行節目,參考前例磨鍊爲白去乎,依此擧行,何如?啓權停例爲良如敎。
以司書李建昌,說書沈相薰牌不進罷職傳旨,傳曰,只推。
侍講院啓曰,下番連日闕直,事甚未安。司書李建昌,說書沈相薰,兼說書李載完,旣有只推之命,兼司書金興均,由限已過,一體牌招,推移入直,何如?傳曰,允。
傳曰,發遣吏郞諸執事,淸齋與否,摘奸以來。
傳曰,明日出宮門路,以思政門爲之。
政院啓曰,明日親傳香,禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
訓鍊都監啓曰,本局別將申奭熙,身病猝重,勢難察任,改差,何如?傳曰,允。
上在景福宮。停常參·經筵。
親傳香祝祗迎入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,左參贊洪鍾雲,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,禮房承旨,馳詣宗廟·永寧殿,奉審摘奸以來。
傳曰,前宣傳官韓圭稷分揀,使之承傳擧行。
兵曹啓曰,今七月十三日,大駕詣宗廟展謁,仍詣景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領爲先廂,御營步軍三哨,兩營騎士各一番,御將率領爲後廂,禁軍三番隨駕別抄軍一哨,領付中央陣,摠戎使,率訓局馬軍一哨,禁營步軍二哨留陣,餘軍留營,置之。
都摠府啓曰,今日入直內三廳·武兼·禁軍及軍兵等,當爲中日習射技放,而日本理事官相値,不得設行之意,敢啓。傳曰,知道。
兵曹啓曰,今七月初四日,宗廟·永寧殿秋享大祭時,守門當爲塡差,而本曹郞廳,都摠府郞廳,五衛將,除入直與差祭在外未肅拜,排擬苟艱,依定式軍門將官,代差以入之意,敢啓。傳曰,知道。
伴接官啓曰,卽者差備譯官來言,身故彼人埋葬次,留館彼人一名,去月二十八日下去永宗矣,今日還爲上來館所云矣,敢啓。傳曰,知道。
吏曹啓目粘連,觀此忠淸監司趙秉式狀本,則以爲,利仁察訪趙秉弘,三載居職,率保之舊例幾復,幸免絶站之患,點馬而隨闕責立,亦見其無空無弊,衆瘼隨處牽補,屬驛庶乎蘇醒,瓜期已滿,民情惜去,驛弊到劇,未盡矯捄,參互事勢,難付生手,特許限一瓜仍任,俾圖終始責成之地亦爲白有臥乎所,瓜滿差代,乃是金石之典,道臣狀辭旣如此,姑爲仍任,何如?啓依允。
護軍韓應國疏略曰,頃因班聯之闕參,致承薄譴之不警,惶隕蹙伏,日俟嚴勘,匪意恩敍遽降,繼以有周廬之特除,臣聞命霣越,靡所措躬,而旣逭當勘之律,徒懷寵光之靈,揚揚冒進於周行之列,則非但私心之去益惶蹙,其於國綱之因是壞損何哉。伏乞遞臣摠管之任,仍治臣逋慢之罪焉,臣無任云云。答曰,省疏具悉。遂事何必爲引,卿其勿辭行公。
丙子七月初三日,上詣勤政殿月臺。宗廟·永寧殿,秋享大祭,香祝親傳入侍時,行都承旨沈履澤,左承旨李敦夏,右承旨朴定陽,左副承旨徐正淳,右副承旨朴容大,同副承旨趙秉弼,假注書缺,別兼春秋金永哲·金文濟·吳益泳·尹相萬·李載完,檢校提學閔奎鎬,檢校直提學趙寧夏,檢校直閣閔泳穆·金永壽·李鎬翼·尹用求·金永哲,檢校待敎李載兢,校理洪在瓚,修撰李敎榮,以次侍立。時至,通禮,跪啓請外辦,上具翼善冠·衮龍袍,乘輦出思政門,藥房提調趙龜夏,副提調沈履澤,進前奏曰,侵早勞動,聖體,若何?上曰,一樣矣。仍由勤政門詣月臺,通禮,跪啓請降輿,上降輿,通禮前導詣褥位,南向立。引儀引宗廟獻官南寧尉尹宜善,永寧殿獻官上護軍金炳德,進詣褥位之左,通禮,跪啓請跪,上跪。香室官員,奉香祝,跪授承旨,承旨東向跪進,上受香祝,以次授宜善·炳德等,西向跪受興。通禮,導上降階詣祗送位,通禮,啓請鞠躬,上鞠躬。香祝過後,通禮,跪啓請平身,上平身入幕次。履澤曰,趁未臚唱,以致擧行之遲滯,事未前有,萬萬駭然,當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。出駕敎少頃,通禮,跪啓請出次,上出次。又啓請乘輿,上乘輿,由勤政門入思政門。承旨請出標信解嚴,上還內,諸臣以次退出。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨朴定陽,今日不爲仕進,卽爲牌招,何如?傳曰,允。
以右承旨朴定陽牌不進罷職傳旨,傳曰,只推。
注書趙忠熙病,代以朴魯參爲假注書。
刑曹啓曰,罪人李雲承,依律決杖一百後,放送之意,敢啓。傳曰,知道。
義禁府啓曰,通禮院假引儀李雲承,拿處事,傳旨啓下矣,係是雜技,依例移送秋曹之意,敢啓。傳曰,知道。
上在景福宮。停常參·經筵。
藥房提調趙龜夏,同副承旨趙秉弼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
承文院啓曰,今番日本使臣之專來商辦事實,不容不詳臚顚末咨報上國,咨文,令文任撰出,別定咨官入送,何如?傳曰,允。
司僕寺啓曰,濟州出來先運年例進上馬八匹,別御乘馬二十匹,山屯馬二百匹,武衛所別卜定馬二十匹,合二百四十八匹,中路病留一匹,中路故失除,實納馬二百四十五匹,禾毛色,別單書入之意,敢啓。傳曰,知道。
內醫院啓曰,副提調沈履澤,今日問安,不爲仕進,卽爲牌招,何如?傳曰,允。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左副承旨徐正淳,同副承旨趙秉弼,今日不爲仕進,竝卽牌招,何如?傳曰,允。
又啓曰,卽見忠淸兵使元世禎習操取稟狀啓,則當請三軍府稟處,而誤以令該府稟旨爲辭者,有違格例,事甚疎忽,萬萬未安。原狀啓,所當還下送,而係是軍務,雖不得不捧入,該帥臣不可無警,推考,何如?傳曰,允。
以左副承旨徐正淳牌不進罷職傳旨,傳曰,只推。
都摠府啓曰,今日入直內三廳·武兼·禁軍及軍兵等,當爲中日習射技放,而日本理事官相値,不得設行之意,敢啓。傳曰,知道。
司僕寺啓曰,濟州出來後運三名曰,進上馬六十匹,差備進上馬八十匹,歲貢馬二百匹,凶咎駑駘馬二十匹,武衛所別卜定馬四十匹,合四百匹內,二十匹,中路故失,二十匹,水原府別驍士,十匹江華府別驍士,五十匹武衛所,八十匹訓鍊都監,三十五匹禁衛營,三十五匹御營廳,五十匹兵曹軍馬,分結除,實納馬一百匹,禾毛色別單書入之意,敢啓。傳曰,知道。
又啓曰,濟州出來後運貢馬,沿路故失多數之地方官林川郡守金炳耆,令該府,拿問處之,之次咸悅縣監趙熙百,不善擇封之濟州牧使李熙忠,竝從重推考,外此先後運故失邑守令,竝捧現告,推考,何如?傳曰,允。
伴接官啓曰,日本理事官一行,回發日字旣已停當,故飯供之節,自今夕爲始,令度支備給之意,敢啓。傳曰,知道。
伴接官啓曰,卽者差備譯官來言,日本理事官一行,今初八日回發云矣,敢啓。傳曰,知道。
吏曹啓曰,今日本曹開拆往起時,考見諸道褒貶啓本,則臨陂縣令姜穎秀,以事必周察,吏自知職爲目,盈德縣令權徹洙,以邑瘼可捄,校奸難斥爲目,濟州判官李朝鉉,以浮謗奚信,束濕爲善爲目,光陽縣監李儒植,以施措得宜,奸猾詎售爲目,松禾縣監尹麟求,以差任宜久,健訟是懲爲目,碧沙察訪金秉奎,以益勉牧駒爲目,俱宜置下考,而置諸中考,殊無嚴明殿最之意,三道道臣,竝推考警責,上項五邑守令,一驛察訪,竝罷黜,何如?傳曰,允。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來十二日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
傳曰,不善擧行之差備中官高鳳翼,汰去。
傳曰,有實故玉堂許遞,前望單子入之,玉堂前望單子入之,副修撰朴憙陽落點。
以黃海監司李根弼狀啓,瑞興府民家漂頹事,傳曰,民家漂頹,人命渰死,俱極驚慘。元恤典外,別加顧助,渰死人如有生前身還布,竝蕩減,漂頹民家,結構奠接之方,廟堂措辭分付。
議政府啓曰,今番渡海之行,釜山訓導玄昔運,效勞最著,特爲超資,漢學譯官李容肅,亦有渡海之勞,加資,何如?傳曰,允。
兵曹啓曰,坼見諸道褒貶啓本,則黃海水使閔成鎬啓本中,助泥萬戶胡禎臣,以臨瓜凡務,何有其失爲目,北兵使趙羲純啓本中,撫夷萬戶金敬宗,以無他顯疵,戒在杯觴爲目,則俱宜置下考,而置諸中考,殊無嚴明殿最之意,兩道帥臣,竝推考警責,助泥萬戶胡禎臣,撫夷萬戶金敬宗,竝下考施行,何如?傳曰,允。
成均館啓曰,今月初七日,儒生上旬輪次,當爲設行,而大提學未差,不得爲之之意,敢啓。傳曰,知道。
司僕寺啓曰,濟州山馬前監牧官金載全,乙亥·丙子,兩年條封進馬二匹,今纔上來,禾毛色別單書入之意,敢啓。傳曰,知道。
伴接官啓曰,卽者差備驛官來言,日本理事官,願呈進獻物種單子,故令司譯院領納之意,敢啓。傳曰,知道。
又啓曰,卽者差備譯官來言,日本理事官,願呈雲峴宮還上物種單子,故令司譯院,一體領納之意,敢啓。傳曰,知道。
又啓曰,卽者差備譯官來言,日本理事官外務大丞宮本小一,因廟堂接見,率隨員一人入去議政府云矣,敢啓。傳曰,知道。
又啓曰,卽者差備譯官來言,日本理事官外務大丞宮本小一,見謁于廟堂後,躬受回書契次,率隨員一人,進去禮曹云矣,敢啓。傳曰,知道。
又啓曰,日本理事官外務大丞宮本小一,躬受回書契于禮曹後,率隨員四人,臣鍾顯同爲進去司譯院,設行上船宴享之意,敢啓。傳曰,知道。
又啓曰,臣鍾顯,與日本理事官外務大丞宮本小一,上船宴享,無事設行後,還詣館所之意,敢啓。傳曰,知道。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
以黃海監司李根弼狀啓,金川郡民家漂頹,人命渰死事,傳曰,民家漂頹,人命之渰死,若是夥多,極爲矜惻。元恤典外,別加顧助,渰死人等生前身還布竝蕩減,未拯屍身,期於拯得,漂頹戶,卽爲結構奠接,俾無一民失所棲遑之弊事,廟堂措辭關飭。
戶曹啓曰,日本理事官,贈給物種別單書入之意,敢啓。傳曰,知道。
兵曹啓曰,嶺南別試武士上來者,今日宣薦內禁衛試取時,同爲試取之意,敢啓。傳曰,知道。
伴接官啓曰,日本理事官一行,自館所離發,故臣鍾顯,伴送于楊花津,而仍爲退去之意,敢啓。傳曰,知道。
兵曹啓曰,嶺南別試武士試取,則仁同閑良張敎源講書入格,別單書入之意,敢啓。傳曰,知道。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,政官牌招開政。
傳曰,呈告弘文提學許遞,今日政差出。
傳曰,春坊有闕之代,前望單子入之,春坊前望單子入之,司書金允植落點。
政院啓曰,行都承旨沈履澤,左承旨李敦夏,右承旨朴定陽,不爲仕進,左副承旨徐正淳式暇出去,右副承旨朴容大式暇,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏·兵批兼進之意,敢啓。傳曰,知道。
以世子宮入內冊子進上時,監印春坊以下,別單,傳曰,監印,前兼輔德閔泳穆加資,其餘員役工匠等,竝依判下施賞。
以右承旨朴定陽牌不進罷職傳旨,傳曰,只推。
政院啓曰,右承旨朴定陽牌不進,伴直無人,左承旨李敦夏所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳·武兼·禁軍及軍兵等,當爲習射技放,而齋戒相値,不得設行云矣,敢啓。傳曰,知道。
議政府啓曰,今番隣使之來,商辦條規,成冊子纔已鈐印矣,原本竝爲封入,待還下留寘本府之意,敢啓。傳曰,知道。
兵曹啓曰,同知中樞府事黃琦,宣傳官尹秉善,內禁衛將崔致永,五衛將趙咸熙·趙羲倫·金鍾完,忠翊將李種植,文臣兼宣傳官趙昌夏,俱以身病,呈狀乞遞,文臣兼宣傳官金容圭,除授在外,過限未上來,竝改差,何如?傳曰,允。
有政。吏批,判書李㘾進,參議沈東臣進,參判未差。以黃鍾顯爲吏曹參判,趙成夏爲知敦寧,吳取善爲弘文提學,朴成萬爲同成均,尹兢鉉爲監役,李鉉夏·尹榮兌爲假引儀,行護軍閔泳穆,今加嘉義加資事承傳,利仁察訪趙秉弘,姑爲仍任事承傳。再政。以李寅命爲左尹,吳聞善爲假監役。三政。以宋鍾五爲監役。四政。以黃一淵爲假監役,釜山訓導玄昔運,今超資憲,特爲超資事承傳,漢學訓導李容肅,今加資憲加資事承傳。
兵批,判書徐堂輔以下缺以曺錫輿爲同知,金泰麟爲宣傳官,白樂薰·李毅遠爲內禁將,趙性駿爲忠翊將,李秉世爲訓鍊僉正,李載完·尹相萬爲文兼,金明洙爲左洗馬,知事單李容肅,同知單梁成漢。再政。尹錫元爲訓鍊判官,同知單韓在憲。
兵曹啓曰,宣薦內禁將取才三技入格,別單及宣部守三薦參上武臣,前銜作散人別取才入格矢數,落仕年條,居住薦名,各其名下縣註,以入之意,敢啓。傳曰,知道。
義禁府啓曰,地方官林川郡守金炳耆,拿處事傳旨啓下矣。金炳耆時在任所云,依例發遣府羅將拿來,何如?傳曰,所當嚴處,而今番則初有之事,特爲安徐。
上在景福宮。停常參·經筵。
藥房提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃〈殿〉氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,左副承旨徐正淳,今日不爲仕進,卽爲牌招,何如?傳曰,允。
傳曰,十三日動駕,更待下敎。
政院啓曰,臣依定式進詣香室奉審,則香祝樻·祝板·袱子,淸潔之意,敢啓。傳曰,知道。
又啓曰,臣定陽,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,卽者兼輔德李冕榮,以其親病,陳疏徑出,原疏纔已捧入矣,所當直捧罷職傳旨,而此與無端經出有異,推考警責,何如?傳曰,允。
以左副承旨徐正淳牌不進罷職傳旨,傳曰,只推。
侍講院啓曰,兼輔德李冕榮,今以親病,陳疏徑出矣,上番闕直,事甚未安。輔德閔昌植,兼弼善趙龍鎬,文學金永哲,兼文學朴憙陽,竝卽牌招,推移入直,何如?傳曰,允。
領府事李裕元,領敦寧金炳學,判府事洪淳穆,朴珪壽,領議政李最應,右議政金炳國聯箚曰,廟宮展謁,諏單已啓下,春秋輒有是禮典式也,聖慕之所彌篤,而第今天氣甚熱,庚節且薰,此時勞動,殊非保嗇之方,待熇炎快退,先伸宸誠,計不過早晩頃耳,耿耿之忱,相率仰籲。伏乞亟許之。取進止。答曰,省箚具悉卿等之苦懇。旣如是不得已勉從。仍傳曰,此批答,遣史官傳諭。
刑曹參判趙寅熙疏曰,云云。答曰,省疏具悉。卿其勿辭行公。
兼輔德李冕榮疏曰,云云。省疏具悉。爾其勿辭救護。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨趙秉弼,今日不爲仕進,卽爲牌招,何如?傳曰,允。
又啓曰,吏曹參判黃鍾顯,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,十五日次對,進定於再明日,時·原任大臣,同爲來待。
傳曰,啓字誤踏之中官文用奎,推考。
傳曰,公事不審之中官金錫勳,拿處。
以兼輔德閔昌植,兼弼善趙龍鎬,文學金永哲,兼文學朴憙陽牌不進罷職傳旨,傳曰,只推。
侍講院啓曰,新除授司書金允植,時在楊根地,斯速乘馹上來事,下諭,何如?傳曰,許遞,前望單子入之。
又啓曰,上番連日闕直,事甚未安。輔德閔昌植,兼弼善趙龍鎬,文學金永哲,兼文學朴憙陽,旣有只推之命,竝更牌招,推移入直,何如?傳曰,允。
三軍府啓曰,歲再講武之許久停擱,甚涉疎虞,不得不一番修擧,諸道農形初因春夏旱亢,徧擧圭璧,近以雨暘頗適,稍有桑楡之望,此時民情,尙多虞憂,徵發赴操,實屬可憫,今秋八道·四都水陸諸操巡歷巡點,竝姑停止,官鎭門聚點,如例爲之,有堤堰處,移點完役事,分付北兵使,稟啓過期不來該帥臣,從重推考,何如?傳曰,允。
御營廳啓曰,本廳哨官景昌協,身病甚重,勢難察任,改差,何如?傳曰,允。
吏曹啓目,前掌令李泰永名字,改以斗永,訓鍊僉正李承白名字,改以秉洙,出身金磬錫名字,改以東柱,事告狀,依例令藝文館,給帖,何如?啓依允。
上在景福宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,政官,牌招開政,如有違牌,勿爲呼望。
傳曰,摠管竝許遞,今日政差出。
傳曰,有實故玉堂許遞,前望單子入之。玉堂前望單子入之,副應敎趙翼永落點。
傳曰,呈告判義禁,工曹參議許遞,今日政差出。
傳曰,光陽縣監有闕之代,今日政差出。
以金錫勳囚單子,傳曰,飭已施矣,分揀放送。
政院啓曰,假注書申悳均,有身病,勢難察任,今姑改差,何如?傳曰,允。
傳曰,別軍職金箕錫減下。
傳曰,京畿監司有闕之代,禮曹判書金尙鉉除授。
傳曰,本所軍色提調,依壯勇營例,都統使例兼事,分付。
傳曰,司僕二提調,武衛提調例兼。
傳曰,吏曹參判疏批已下,卽爲牌招。
申悳均改差,代以金璣衡爲假注書。
傳曰,自今爲始,舟橋堂上,都統使例兼事,分付。
金璣衡有頉,代以韓甸鎬爲假注書。
政院啓曰,武衛所從事官來言,本所都統使閔奎鎬遭故,而因傳敎使以曾經將臣以上人差除,倣扈衛大將差出之規,從事官往告政院,稟旨擧行事,定式云矣,武衛都統使差出一款,何以爲之?敢稟。傳曰,御營大將申櫶除授。
傳曰,御營大將有闕之代,兼騎別將金箕錫除授。
政院啓曰,新除授御營大將金箕錫,卽爲牌招,傳授命召,何如?傳曰,允。
又啓曰,武衛都統使申櫶,卽爲牌招,傳授虎符及傳令牌,何如?傳曰,允。
議政府都統使申櫶,御營大將金箕錫。
以輔德閔昌植,兼弼善趙龍鎬,文學金永哲,兼文學朴憙陽牌不進罷職傳旨,傳曰,只推。
侍講院啓曰,上番連日闕直,事甚未安。弼善徐夔淳,受由在外,輔德閔昌植,兼弼善趙龍鎬,文學金永哲,兼文學朴憙陽,旣有只推之命,竝更牌招,推移入直,何如?傳曰,允。
政院啓曰,命召親納例也,而前御營大將申櫶,謂有身病,使其營校替納,事甚未安。推考,何如?傳曰,允。
弘文館啓曰,下番副修撰臣李喜元,以御營廳從事官,今日軍布捧上時,晝仕出去之意,敢啓。傳曰,知道。
玉堂前望單子入之,副應敎趙翼永落點。
以黃海監司李根弼狀啓,薦新新蓮實,成實尙遠,限內不得封進,惶恐待罪事,傳曰,勿待罪事,回諭。
以黃海監司李根弼狀啓,新溪縣民家全頹,人命壓死事,傳曰,民家之全頹,人命之壓死,俱極驚慘。元恤典外,別加顧助,壓死人,如有生前身還布,竝蕩減,全頹民家,結構奠接之方,廟堂措辭分付。
兵曹都統使單申櫶,御營大將單金箕錫,同知三軍府事單金箕錫。
又啓曰,每都政,新資五窠,例爲差出,而營將·中軍,姑無準二十朔者,且舊望積滯,亦不可不念,雖未滿朔,就其中朔數最多者,依例推移內遷,何如?傳曰,允。
又啓曰,知中樞府事李容肅,宣傳官李昌漢,金東奭,曹司五衛將趙冕鎬,忠翊衛將趙存鳳,俱以身病,呈狀乞遞,竝改差,何如?傳曰,允。
又啓曰,京畿監司金尙鉉,自吏曹送西矣,資級係是資憲,知中樞有闕之代,依例下批之意,敢啓。傳曰,知道。
有政。吏批,判書李㘾,參議沈東臣,竝式暇,參判黃鍾顯進。
吏批啓曰,判書李㘾,參議沈東臣,竝式暇,小臣獨政未安,何以爲之?敢稟。傳曰,仍爲之。
又啓曰,正二品以上觀察使,京職兼差事,載在法典矣,新除授京畿監司金尙鉉,資級乃是資憲,依例送西後,兼監司下批之意,敢啓。傳曰,知道。
以趙命敎爲工曹參議,李豐翼爲判義禁,申台善爲假監役,鄭在鶴爲翼陵參奉,徐相翕·趙漢益爲光陽縣監,京畿監司單金尙鉉除授事承傳,司僕提調單金輔鉉,軍器提調單申櫶,以上竝單付,訓鍊正李敏臯,今加通政,加資事承傳。
兵批,判書徐堂輔進。以下缺
兵批啓曰,訓鍊正今當差出,而擬望之人乏少,外任竝擬,何如?傳曰,允。
以南廷順爲都摠管,韓敬源·尹秉鼎·李淳翼·金震休·尹喜秀·申桓·朴承儒·趙羲豐·趙文顯爲副摠管,李泰鉉·李昌濂爲宣傳官,趙鼎夏·沈宜稷·金駿求·趙靖顯·宋淳億·李敎駿爲五衛將,徐兢淳爲曹司五衛將,吳信默爲忠翊將,梁柱顯爲訓鍊正,李奎曾·李敎憲·韓楨履·趙國顯爲主簿,李熙朝爲部將,劉宗夏·李奎應·徐相厚爲守門將,知事單金尙鉉,楸仇非權管單胡永得,同知單安繼良。
武衛所啓曰,本所哨官李敏臯,諸將官講射時,柳葉箭連五巡全布,依例別單書入之意,敢啓。傳曰,知道。
御營廳啓曰,本廳軍色從事官李喜元,身病甚重,勢難察任,改差,何如?傳曰,允。
以司謁口傳下敎曰,五營標下軍各二名,抄擇移屬本所。
御營廳啓曰,謹依下敎,本廳標下軍二名,移屬武衛所之意,敢啓。傳曰,知道。
平安監司趙成夏疏曰,伏以臣祗承寵命,來旬西臬,旣三載之淟認,無一事之稱塞,民困已甚而撫輯蔑效,公儲久竭而牽補沒策,仰負委寄之隆眷,俯違報答之素志,夙夜兢惕,若涉春氷,惟冀遄蒙斥罷,毋速久瘝之辜,而前章丐免,辭未格聰,行將冒瀆申籲,恭俟譴罰,千萬不自意,伏奉前月二十七日特旨,以臣爲經筵知事,進一階爲資憲大夫者,臣聞命震越,歷屢日而不省攸措也,夫八座峻秩也,中批異數也。雖使望實俱隆,績庸茂著者當之,猶皆逡巡退讓,不敢自居,況如臣蒙昧,百不近似,是何異於被猿狙以冠裳,饗鶢鶋以鍾鼓哉?臣蚤失庭訓,姿又最下,徒藉先蔭,厚沐洪造,前後兜攬,跡遍華膴,齒未及强仕尙八九歲,而猥從大夫之後者已有年矣。自顧僥濫,涯量已溢,而今又更進一步,冥升而驟躐,則急走之躓,不衷之災,理所必至,匪所以仰承我殿下庇保臣家之至恩洪渥也,此猶屬臣一身之私計,官爵馭世之大柄也。不當授而授則上之授也濫,不當受而受則下之受也僭,今以懋功之賞,反加於黜幽,命德之器,不免於及昵,則其爲玷累聖簡,虧壞政典,又何如也?此臣所以以榮爲懼,踧踖而不敢冒膺者耳,愧深在梁,義切循墻,玆敢縣道上章,瀝陳衷懇,伏望聖明,念公器之不宜輕褻,察臣言之匪出飾讓,亟收臣新授資級,以安私分焉,臣無任云云。答曰,省疏具悉。卿其勿辭行公。
吏曹參判黃鍾顯疏略曰,臣待罪灣府,未效分憂之責,竟遭人言,才經薄勘,居未幾日,周廬京兆,華誥聯翩,居常兢惕,非榮伊懼,終又伴接之役,幸以告竣,而又伏奉除旨,以臣爲吏曹參判者,臣惝怳震越,萬萬非夢想攸到也。淸朝官人,何官不愼簡,而至於天官貳佐,其選尤別,如非才器足以揚淸濁別賢否,不敢冒受也。倘臣徒知寵靈之是憑,恬然以見職自居,則非但臣心之愧怍,其於物議之不許何哉?乞遞臣新授臣名,以安私分焉,臣無任云云。答曰,省疏具悉。遂事何必爲引,卿其勿辭行公。
上在景福宮。停常參·經筵。
備忘記,全羅兵使李敏應下直,長弓一張,長箭一部,片箭一部,筒兒一箇賜給。
傳曰,賓客有闕之代,前望單子入之。
傳曰,大臣·政府堂上引見。
傳曰,同副承旨許遞,前望單子入之。
承旨前望單子入之,李承純落點。
政院啓曰,明日傳香,禮房承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
傳曰,有實故玉堂許遞,前望單子入之。
以輔德閔昌植,兼弼善趙龍鎬,文學金永哲,兼文學朴憙陽,牌不進罷職傳旨,傳曰,只推。
侍講院啓曰,上番連日闕直,事甚未安。弼善徐夔淳受由在外,輔德閔昌植,兼弼善趙龍鎬,文學金永哲,兼文學朴憙陽,旣有只推之命,兼輔德李冕榮,由限已過,竝更牌招,推移入直,何如?傳曰,允。
弘文館啓曰,新除授副應敎趙翼永,卽爲牌招察任,何如?傳曰,允。
玉堂前望單子入之,副應敎李建昌落點。
奎章閣啓曰,檢校提學閔奎鎬母喪,依定式遣檢書官,傳給內賜賻物以來之意,敢啓。傳曰,知道。
議政府啓曰,本府有事堂上趙寅熙,今日賓對,懸病不進,事甚未安。令政院,卽爲牌招,使之進參,何如?傳曰,允。
又啓曰,以關北諸邑,矯弊恤隱事,筵敎懇惻,至承商確稟處之命矣。竊念六鎭民生之殿屎仳離,殆未有甚於今日,則勞徠安集,是爲切急之先務,行大護軍金有淵,安撫使差下,令該曹口傳單付,使之簡率馳往,宣布德意,詢問疾苦,凡係懷保之方,與道帥臣爛議便否,可以狀聞者,可以自斷者,隨宜措處,庸紓朝家北顧之憂,如有守令之貪婪不法者,一一摘發,直請罷勘之意,分付,何如?傳曰,允。綸音,當製下矣。
承文院啓曰,日本使臣臨歸之時,有言國,與大淸有事云矣,此不容不具由飛咨,咨文令文任撰出,星夜入送事,分付,何如?傳曰,允。
吏曹啓曰,昨日政,工曹參議趙命敎,以前任公州判官,方在解由未出中,而矇然擬入,至蒙恩點,臣不勝惶悚,原望筒勿施,何如?傳曰,允。
訓鍊都監啓曰,本局千摠徐光勳,身病猝重,勢難察任,改差,何如?傳曰,允。
禁衛營啓曰,今七月十二日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
吏曹啓目,粘連,觀此京畿監司閔台鎬狀啓,則以爲,積城縣監玄濟昇,以綜明之才,廉平之治,三載爲政,宿瘼就緖,一境安堵,譽頌方蔚,瓜期漸迫,群情願借,特爲限一瓜仍任事,令該曹稟處亦爲白有臥乎所,瓜期差代,乃是金石之典,道臣狀辭旣如此,姑爲仍任,何如?啓,依允。
丙子七月十三日未時,上御康寧殿。時·原任大臣政府堂上引見入侍時,右副承旨朴容大,記事官鄭元夏,事變假注書車驥衡,記注官白時洽,別兼春秋趙昌夏,領府事金炳學,判府事洪淳穆·朴珪壽·李最應,右議政金炳國,政府堂上申櫶·金輔鉉·李源命·金翊鎭·金有淵·南廷順·徐堂輔·金炳始·趙寧夏·尹滋承·徐承輔·曺錫輿·金箕錫·趙羲復,校理李錫弘,以次進伏訖。上曰,史官分左右。仍命大臣進前,裕元進前奏曰,涼意稍生,日候尙熱,聖體,若何?上曰,一樣矣。裕元曰,寢睡·水刺之節,何如?上曰,一樣矣。仍各殿問候訖,裕元曰,世子宮氣度連爲太平乎?上曰,以咳喘爲苦,將近一朔,而尙未快復矣。裕元曰,此是暑節之例症,若秋氣漸生,則自當不日差復矣。上曰,北關六鎭人民潛越之弊,愈往愈甚,至有今番日本理事官宮本小一之言,此何故而然乎?必是道臣守宰不善按撫而致此,不可不爛商措處,故所以召卿等矣。裕元曰,臣於十年前,北伯遞來入侍時,爲北關潛越之弊,以北兵使之久任,六鎭守令之擇差,有所筵奏,而此弊不可不捄矣。炳學曰,朝家之於北關,未始不眷眷軫念,而邇來邑弊民病,愈往愈甚,殿屎仳離,殆相望焉,此不得不大變通大更張,急先安撫矣。淳穆曰,六鎭之於咸興,以其程里絶遠,方伯旬宣之化不及,而居民幽隱之情莫達,故自昔多有變通之論矣。珪壽曰,六鎭,本是女眞之地,而世宗朝開拓之初,以其窮邊荒寒之故,多移內地人民以充之,而顧恤安集,靡不用極。列聖朝,軫念與他自別,挽近以來,乃有不敢聊生,而越境流散之弊,其所以如此者,必有其故矣。自上深究其弊源之何故至此,民情之何故如此,則豈無措處之道乎?最應曰,北關距京旣遠,王化未及,朝家非不擇差方伯守令,而不能精白對揚,以宣恩化,故至有此等之弊。以犯越者言之,必有可冤可苦不可堪之事,故自陷國法,暋不畏死,此豈樂爲而然乎?另加軫念,廣布德澤好矣。炳國曰,遠民,不得於本倅,則雖有難堪之弊,至痛之情,無地控訴,欲訴於北梱,則謂以冶民非其任,欲訴於咸興,則程道絶遠,故愚氓只思其苦,駸駸至於渙散之境,目下急先之務,惟在於懷保安集之策矣。珪壽曰,方域之內,安有王化不及之地乎?上曰,中國則萬里之外,皆被王化矣。仍敎曰,人民犯越,有何可樂而然乎?離親戚之鄕,去父母之邦,犯法潛逃,揆以常情,似無是理,而民有冤苦,無處呼訴而然也。裕元曰,愚民之情,見小利則不覺犯法,駸駸潛越而一境,則其親戚,見其去而隨後又去,不復還,故如是夥多矣,六鎭有還穀之弊,此亦生民之苦瘼一端也。上曰,然則此還革罷,何如?炳學曰,雖至愚之民,棄故土之潛投異域,是豈常情而然乎?必因有冤而莫伸,有苦而莫訴,莫之支保,散而之四方者也。宣布德意,勞來安集,輕繇薄賦,使之奠居,則當無潛越之弊矣。淳穆曰,輕繇役薄賦斂,勞來安集,務盡其道,則雖賞之,不犯其欲去父母之邦,夫豈樂爲哉?必是不堪其苦矣。珪壽曰,北關諸邑,大抵僻遠,而至於六鎭,其距監營,皆過千里,或近數千里,監營之按察,未能周及,小民之情私,無以自達,上之所以宣布德意,下之所以控訴疾苦,閼而不行,壅而不通。且各邑守令,皆用武人,撫字之方,或未得宜,在昔朝家,特念此弊,爲遣北評事,以爲諮訪糾察之道,故必皆巡行六鎭,而準瓜面代矣,近來占便,一過淸市,便卽復路,則此職此任,亦無異廢闕矣。監司巡歷,雖有廚傳供億之弊,而在昔則北關巡歷,種種行之,旌節所致,窮蔀之民隱,邑鎭之臧否,吏校之奸滑,自在耳目所及,而撫恤彈壓,其效甚多,近來各道停巡,遂成前例,至於北關,則今日事勢,尤別於他處,以臣愚見,稍開此路,使北邊之人,知有朝廷命令之攸至,恐好矣。上曰,曾前果有北評事,巡歷各邑,瓜滿後上來矣。最應曰,在前則道伯,巡歷,詳察民隱,捄其弊源,而道伯若不巡歷,則以兵使替送矣,近則爲念民弊,停巡幾至三十年矣。裕元曰,監司一巡歷,亦爲民間大弊,故善巡歷之監司,稱之曰名官也。上曰,不可不擇送可堪之人,詳探其處民間利害,捄其弊源甚好矣。最應曰,假使擇送可堪之繡衣,探知民間疾苦,而捄弊條件,別單入啓,徒歸爽實文具而已。又或監司替遣幕裨,詳探弊源,亦不得審覈情僞,此亦虛名而已,古有按撫使之例,今亦依此例,擇送,廣布朝家之德意,傳諭今日榻前之嚴敎,巡行各邑,勞來安集似好矣。炳國曰,宣廟朝鄭彦信,爲巡邊使,留鎭北道,遠民疾苦一一導達於上,朝廷德意得以宣布於下,外邑諸鎭,非但有所忌憚而不敢姿,遠民擧皆歡欣感悅矣。今若疾苦導達德意宣布,則邊民亦當歡欣感祝,依舊安接,如是之後,又安知不已越者之還爲來居乎?今承送人之下敎,故敢以法例仰達矣。上曰,咸鏡道守令,苦待瓜朔,卽爲遞來,故無意於宣布王化也。炳學曰,六鎭守令,豈皆貪婪而然乎?道絶里遠,家國渺然,纔滿朔數,期圖遞歸,凡係民家,不能事事駸駸,至於莫可收拾矣。淳穆曰,使彼仳離之民,安其樂業,專在於守令之得人矣。上曰,民之所利,爲其守令者,專不顧念矣。最應曰,亦有此弊矣。珪壽曰,非但監司之擇差,兵使亦爲擇差,固宜而且潛越之民,誘其親戚,駸駸潛逃矣,我朝家,宣布德意,勞來安集,則必無此弊矣。上曰,越者還來,則不得不用以權道,勞來安集,以圖懷保亦好矣。珪壽曰,如此勤念下詢之地,使登筵宰臣,亦爲詳奏其捄弊之方,好矣。裕元曰,登筵諸臣中,有曾經北伯·北梱之人,使之進前詳奏似好矣。有淵曰,臣之遞任,今爲十年之久,近來事,雖未能詳知,然犯越之漸,其時亦有之矣。堂輔曰,臣於今春遞來入侍時,已有奏達者矣。大抵犯越之患,初非彼人侵撓而然也。我民連年荐荒之餘,流離四散,不過取食之計,而轉相招誘,如赴樂土,絜親戚而携隣里,殆乎十室九空,言念民情,極爲憂悶,目下急務,莫先於懷保安集,朝家之尤當軫念處也。箕錫曰,荐當己庚兩年之凶荒,彼地江邊,多有米市,乘夜潛越而交易,此習滋長,以至漸入俄羅界者,實緣圖生之計也,究其當初民情亦慼矣。裕元曰,臣之在北伯時,聞有此弊矣。上曰,筵退後,爛商草記,可也。仍敎曰,年前多有削薦之人,而其中亦不無稱屈者矣,可以復薦者,更加探知,還復舊薦似好,而且有削錄之人,亦不無呼冤也,從當探問,還復其錄也。最應曰,此則盛德事也,削薦削錄,被薦被選,追後更削而不無稱屈,其中亦有身故之人也,今此下敎,可使幽明無慼矣,復薦,使該廳次第爲之,而復錄,迨今爲之之意,更蒙下敎,則導迎祥和,不外乎是矣。上曰,削錄人中,多有身故乎?最應曰,然矣。今此下敎,實是欽仰萬萬矣。仍命次第爲之。最應曰,春夏以來,一直亢旱,殆挽近所無也。秧多未移,移者被枯,民命攸關,竊爲之萬萬憂悶,其在懷保之義,亟圖拯濟之方,使斯民不至於捐瘠仳離之患者,其責專在於道臣邑倅,而凡厥德恤之政,朝家亦何所靳惜乎?第以畿甸·三南論之,較諸兩西·東北,年形雖曰失稔,亦未必邑邑皆未移,處處俱被枯,峽野之燥濕不同,早晏之種蓻差殊,且晩後雨暘,可收幾分之功,旱田播耘,優獲均熟之望,參以傳聞,庶可領略,而夫何近日訛言相雜,稍登之處,寘而不擧,動稱全棄,輒曰大無,此不足一一準信,然似此之歲,抄賑執災之節,苟不猛察而周檢,則奸僞莫遏矣,惠澤易閼矣。由是而國計民事,兩無所濟,則按藩守土之臣,孤負對揚之罪,將無所逃矣,寧不倍加惕勵乎?其各務盡詳明,築底精實,期無冒濫相混之弊事,爲先嚴飭於各該道臣處,何如?上曰,其救荒之政,何可靳惜,災報飢抄,極精無濫,然後實惠可究,各別申飭,可也。出擧條最應曰,卽見咸鏡監司李會正狀啓,則道內富寧及六鎭諸邑,陳荒田結無亡船盆停稅之限已滿,而流民姑未還集,責徵末由,更自丁丑,限五年,特加停稅,賑餘錢之取殖者,依前給代事,請令廟堂,稟旨分付矣。朝家之顧念本道,比他逈別,公稅雖有所重,窮民宜先存恤,更展三年之限,庸宣特軫之惠,賑餘錢取殖給代之節,依狀請施行,何如?上曰,朝家之軫念北路,果何如也?竝依所奏施行,務盡懷保之方爲好矣。出擧條最應曰,道臣之春秋行部,係是不可已之事,而畿甸·三南,暵憂孔棘,外他諸道,民力未逮,秋巡竝停止,畿內陵園〈墓〉東北道各陵寢奉審,依近例以秩高守令,替行事,分付,何如?上曰,依爲之。出擧條最應曰,頃以各邑土豪事,有所仰達,至奉嚴旨,而挽近此習,非但外邑也,京闉之間,朝士班戶,往往有駭惡之擧,年久無憑之債,勒徵於不相關涉之人,僞券假標,執若左絜,白地橫奪,看作貨竇,私自拘囚,恣行縛打,俾彼無辜,受此侵虐,蕩敗相續,支保末由,痛惋之極,寧欲無言?如是而掌法之臣,一直裒如,任他勿問,抑何故也?以臣所奏,甘結嚴飭,使之這這糾察,繩之以律,朝官則直報本府,從重勘處之意,出擧條申飭,何如?上曰,前後禁飭,不啻申明,駭惡之習,至於此極,其果眼無國法而然乎?自廟堂,嚴飭法司,一一糾察,若有掩寘勿問之弊,從重論堪,可也。最應曰,臣以嚴明殿最事筵奏頒飭矣,取見諸道封啓,則惟獨關西一道,純書上考,無一中下,管下列倅,果皆循良爲冶,有最無殿而然乎?苟或不肅黜陟幽明,其意安在?揆以事體,不可無警,平安前監司趙成夏,施以重推之典,何如?上曰,依爲之。出擧條最應曰,日本使臣臨歸之時,有言國與大淸有事云矣,此不容不具由飛咨,咨文令文任撰出,星夜入送事,分付,何如?上曰,依爲之。出擧條最應曰,蔭路初仕,每患苟艱,合有通變之政,臣意則宗府·勳府守奉官,依安陵參奉例,仕滿四十五朔後,陞六之意,著式施行,似好,故敢此仰達矣。上曰,依爲之。出擧條最應曰,年前兵批,虛司果變通時,元司果與權付司果之間窠區處者,雖出於疏鬱之意,而第其中宣傳官·兩府郞廳·內乘,卽武臣之極選,而與雜司果混歸一例,此不但物議之齎菀,其在重官方之義,恐不當如是。臣意則宣傳官·兩府郞廳·內乘,勿令間窠施行,復舊例先爲區處事,分付銓曹,何如?上曰,依爲之。出擧條最應曰,端廟時六臣朴彭年·成三問·河緯地·兪應孚·李塏·柳誠源之凜然烈節,至死彌確,永有辭於後世,而屢蒙列朝崇褒之典矣。今當舊甲,尤增興感,彰節祠,令地方官致祭,竝享人一體致祭,其墳墓之荒廢者,亦令該地方官監董,斯速修送後,登聞之意,分付,何如?上曰,依爲之。出擧條最應曰,吏曹判書李㘾,知敦寧趙成夏,竝政府堂上,還差,何如?上曰,依爲之。出擧條最應曰,禁衛大將梁憲洙,謂有身病,來詣朝房,不爲登筵,實病縱云難强,事體極涉未安,推考,何如?上曰,依爲之。出榻敎容大曰,諸宰奏事,櫶曰,無所奏矣。容大曰,玉堂,所懷奏之。錫弘曰,伏以,臣學識謏陋,固不敢以見職自居,而區區愚忱,亶在於聖學一事也。第伏念帝王爲治之要,莫先於學問,學問之要,尤䙡於存心,心者一身之主,萬化之源也。故書傳曰,念終始典于學,詩經曰,於緝熙亶厥心,治法政謨,布在方策,則自古聖王,莫不以是心而傳授,以是學而講究,必至於修齊治平之域。猗歟盛矣。近者,講對停掇,雖緣經筵頉稟之例,而日來庚炎已過,涼意微動。伏願繼自今,頻接臣隣,討論經史,進講召對,無或間斷,萬機之暇,益加溫繹,則躬率之效,捷於影響,必期其家絃戶誦,四方風動,而我東方無疆之休,實基於此,惟殿下,懋哉懋哉。上曰,所陳當留念矣。出擧條上命大臣就座,又命史官就座,仍命大臣先退。又命退,承史諸臣以次退去。
上在景福宮。停常參·經筵。
政院啓曰,左副承旨李承純,時在黃海道谷山府任所,斯速乘馹上來事,下諭,何如?傳曰,許遞,前望單子入之。
又啓曰,判義禁李豐翼,除拜後,過三日不爲出肅,依定式,推考警責,仍卽牌招察任,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,兼說書有闕之代,前望單子入之。
以司謁口傳下敎曰,五營標下軍各二名,抄擇,移屬本所。
禮曹判書前望單子入之,金在顯落點。
吏曹啓曰,今十六日,都目政事,爲之之意,敢啓。傳曰,知道。
吏曹口傳政事,都安撫使單金有淵。
三軍府啓曰,本府從事官魚秉玩·李濟善,自除拜月計仕,則將於來八月仕滿陞六,而今當都政,僅爲十九朔矣,依初仕奏出例,竝使之六品職遷轉事,分付,何如?傳曰,允。
政院啓曰,行都承旨沈履澤,不爲仕進,左承旨李敦夏式暇出去,右承旨朴定陽,右副承旨徐正淳,式暇,左副承旨未差,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,沈東臣落點。
政院啓曰,行都承旨沈履澤牌不進,伴直無人,新除授左承旨沈東臣,所當牌招,而拘於廳規,不得請牌,何以爲之?敢稟。傳曰,牌招。
說書前望單子入之,兼說書洪淳馨落點。
臺諫前望單子入之,持平殷成浩·高景晙,落點。
傳曰,都承旨·左承旨·同副承旨外,承旨竝許遞,前望單子入之。
承旨前望單子入之,南一祐·金性均·洪永禹,落點。
弘文館啓曰,新除授副應敎李建昌,卽爲牌招察任,何如?傳曰,允。
奎章閣啓曰,明日卽觀文閣,秋孟朔大奉審日次,奉謨堂奉審日次,時·原任閣臣,依節目,進詣擧行之意,敢啓。傳曰,知道。
又啓曰,檢敎提學閔奎鎬,母喪第三日,依定式遣檢書官致弔,仍爲勸粥以來之意,敢啓。傳曰,知道。
議政府啓曰,卽見全羅監司鄭範朝,濟州牧使李熙忠狀啓,則旌義郡漂到異國人二十六名,問情,則十二名薩州鹿兒島人,十四名小琉求德之島人,而船隻破傷,願從旱路還歸,其水陸治送之方及船材燒火,小物替運等節,竝請令廟堂稟處矣。帆折檣摧,風濤驚魂之從陸爲願,無怪其然,而險程騎馬,逶迤驅馳,反不如木道順歸之爲便,且多已行之例,以此善辭開諭,後另擇完固船隻,定差員次次護送,領付萊館,棄寘船材,彼人所見處燒火,帶去汁物,亦爲載運,留住間,饋給之節,着實擧行,以示朝家柔遠之意,事行會,何如?傳曰,允。
戶曹啓曰,各道年分事目,從當磨鍊以入矣,災傷覆審,勿送敬差官,專委道臣,旣成近例,今年亦依此擧事,分付,何如?傳曰,允。
兵曹啓曰,謹依下敎,龍虎營標下軍二名,移屬武衛所之意,敢啓。傳曰,知道。
禁衛營啓曰,本營騎士將李廷緖,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
吏曹啓目,前五衛將姜奭圭名字,改以泰喜,前守門將黃永基名字,改以鼎吉,出身金景素名字,改以準,李載根名字,改以載浩,劉鼎豐名字,改以載豐,李奉云名字,改以鳳翼事告狀,依例令藝文館給帖,何如?啓依允。
上在景福宮。停常參·經筵。
藥房都提調金炳國,提調趙龜夏,副提調沈履澤,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,左副承旨金性均,同副承旨洪永禹,今日不爲仕進,竝卽牌招,何如?傳曰,允。
又啓曰,右承旨南一祐,時在廣州地,斯速乘馹上來事,下諭,何如?傳曰,允。
傳曰,左承旨·左副承旨,竝許遞,前望單子入之。
傳曰,谷山府使有闕之代,金綺秀除授。
傳曰,是年卽暎嬪晬辰三回甲也,追念昔日,予心愴慕,今十八日,當詣宣禧宮展拜矣,該房知悉,毓祥宮展拜,一體磨鍊,門路以神武門·秋成門爲之。
以黃海監司李根弼狀啓,載寧郡民家漂頹事,傳曰,民家漂頹,近二百戶矣。人命則雖不渰沒,念其號呼失所之狀,惻然何極?結構奠接之方,從長區劃,另加顧助,俾無一民仳離之患事,廟堂措辭分付。
以黃海監司李根弼狀啓,鳳山郡民家漂頹事,傳曰,當此農殷,民家漂頹,幾近四百戶矣,況艱食之時,哀彼失所如在目擊,原恤典外,別加顧助,趁卽結構,俾各安堵,渰死人身還布蕩減事,廟堂措辭關飭。
賓客前望單子入之,左賓客金世均落點。
承旨前望單子入之,洪淳學·金性均落點。
侍講院啓曰,新除授兼說書洪淳馨,時在京畿楊州地,斯速乘馹上來事,下諭,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
議政府啓曰,玄風·臨陂·歙谷,俱有闕矣,邑弊未蘇,難付生手,上項三邑守令,竝勿拘常格,另擇擬入之意,分付銓曹,何如?傳曰,允。
兵曹啓曰,同知中樞府事金肯淳,僉知中樞府事鄭志鎔·具駿鉉,內禁衛將李毅遠,昌德衛將李碩淳·韓在憲,慶熙宮衛將金寬采·韓成浩,文臣兼宣傳官李載完,部將李熙朝,守門將李圭應·劉宗夏·徐相厚·金鍊璧,俱以身病,呈狀乞遞,五衛將趙靖顯前任晉州營將,沈宜稷前任慶州營將,金駿求前任忠州營將,宋淳億前任尙州營將,趙鼎夏前任安東營將,李敎駿前任開城中軍,忠翊衛將吳信默前任大邱營將,俱在任所,上來間該廳番次苟艱云,竝改差。新除授惠山僉使洪在愼,素患痰癖之症,一倍添劇,萬無登途赴任之望云,邊將之任,不得循例改差,罷黜,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣觀文閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
訓鍊都監啓曰,謹依下敎,本局標下軍二名,移屬武衛所矣,巡牢中各一名,仍爲減數之意,敢啓。傳曰,知道。
禁衛營啓曰,謹依下敎,本營標下軍二名,移屬武衛所矣,巡牢中各一名,減數之意,敢啓。傳曰,知道。
摠戎廳啓曰,謹依下敎,本廳標下軍二名,移屬武衛所之意,敢啓。傳曰,知道。
吏曹啓曰,成均館典籍林相僖·李東榮·韓白奎·金永濟,軍器寺判官安膺浩,以身病呈狀乞遞,竝改差,何如?傳曰,允。
兼京畿監司金尙鉉疏曰,云云。答曰,省疏具悉。卿其勿辭,往欽哉。
上在景福宮。停常參·經筵。
自巳時至未時,灑雨下雨,測雨器,水深三分。
傳曰,雖非親政,注書尙瑞院官員,依例陞六。
傳曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
注書鄭元夏陞六,代以白永濟爲假注書。
朴魯三陞六,代以丁弘爕爲假注書。
傳曰,在外經筵許遞,今日政差出。
傳曰,東璧許遞,今日政差出。
傳曰,歲幣使書狀官,新錄中擬入。
傳曰,宗廟提調有闕之代,前望單子入之,宗廟提調前望單子入之,尹宜善落點。
傳曰,皇朝人·忠臣·淸白吏子孫,軍功人及西北·松都人,落仕最久人,收用事,分付兩銓。
傳曰,臺諫許遞,今日政差出。
傳曰,司圃提調有闕之代,前望單子入之,司圃提調前望單子入之,李㘾,添書落點。
傳曰,漢城判尹有闕之代,前望單子入之,漢城判尹前望單子入之,尹滋承落點。
傳曰,雲山郡守之代,勿拘常格,各別擇差。
政院啓曰,注書有闕之代,被薦人南肅熙·尹定求·李萬敎,薦狀,依例成送吏曹之意,敢啓。傳曰,知道。
傳曰,義城縣令之代,勿拘常格,各別擇差。
傳曰,判敦寧有闕之代,上護軍金輔鉉除授。
傳曰,益山郡守之代,未準朔守令中,擬入。
傳曰,殷栗縣監之代,勿拘常格,各別擇差。
傳曰,承旨有闕之代,前望單子入之。
傳曰,鏡城判官之代,勿拘常格,各別擇差。
傳曰,吏·禮換房。
傳曰,望筒遲滯之吏·兵判推考。
傳曰,正言許遞。
傳曰,望筒遲滯之吏·兵判推考。
傳曰,有實故摠管許遞,今日政差出。
傳曰,望筒遲滯之吏·兵判推考。
政院啓曰,卽者兼文學朴憙陽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
侍講院啓曰,兼文學朴憙陽,今以親病,陳疏徑出矣,上番闕直,事甚未安。弼善徐夔淳,受由在外,輔德閔昌植,兼輔德李冕榮,兼弼善趙龍鎬,文學金永哲,竝卽牌招,推移入直,何如?傳曰,允。
議政府啓曰,畿甸重地,曠務可悶,新除授道臣,使之不多日內,到界,何如?傳曰,允。
又啓曰,今番商辦條規時,通商駐京勿論事及彼使船泊定以一處事,理事官,以擅斷之爲難成,示手錄而歸矣,此不可不往復質定,書契,令槐院措辭撰出,從速下送于萊館,何如?傳曰,允。
戶曹啓曰,今七月十八日,大駕詣宣禧宮·毓祥宮展拜時,門路神武門·秋成門爲之事,命下矣。都統使,率本所旗鼓前排訓局步軍一哨,札駐於景福宮宮城西北隅,訓鍊大將,率該營旗鼓前排步軍一哨,札駐於毓祥宮西挾路,訓鍊步軍一哨除出,將率領毓祥宮大門及墻外排立,環衛作門,何如?傳曰,允。毓祥宮西挾路,御將,率營旗鼓前排札駐。
兵曹啓曰,新除授阿伊僉使李熙正,母年今爲七十一歲,呈狀乞遞,改差,何如?傳曰,允。
禁衛營啓曰,本營騎士將韓鎭奎,以前任大邱中軍上來尙遠,久曠可悶,改差,何如?傳曰,允。
武衛所啓曰,善騎別將,今當差出,而擬望之人乏少,外任竝擬,何如?傳曰,允。
吏曹啓曰,翼陵參奉鄭在鶴,中學敎授沈相萬,俱以身病,呈狀乞遞,竝改差,何如?傳曰,允。
兵曹啓目粘連,觀此慶尙左水使梁柱華狀啓,則多大僉使李南輯,以其母年七十,呈狀乞遞,依法典,令該曹稟處亦爲白有臥乎所,邊將之親年七十無兄弟獨身者,許遞其任,載在法典,多大僉使李南輯,依法典改差,何如?啓依允。
吏曹,谷山府使單金綺秀除授事承傳。
吏曹啓曰,陽川縣監元弼常,呈狀內,矣身受由上京矣,身病猝重,萬無還官之望云,身病旣如是,則有難强令還任,罷黜,何如?傳曰,允。
吏曹,判敦寧單金輔鉉除授事承傳。
都政。吏批,判書李㘾,參判黃鍾顯竝進,參議未差。
吏批啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,蔭仕六品官之陞五品,每於過都政後照擬,而見今在職者絶無徑一考之人,故五品官無以推移備擬,雖未徑一考之人,依例勿拘陞擬,何如?傳曰,允。
又啓曰,尙州牧使,今當差出,而本府以嶺南雄邑,物衆地大,素稱難治,不可不擇差,他道有聲績·已準朔·未準朔守令,竝擬,何如?傳曰,允。
又啓曰,平壤府庶尹,今當差出,而本府以營下劇邑,物衆地大,素稱難治,不可不擇差,他道有聲績·未準朔守令,竝擬,何如?傳曰,允。
又啓曰,公州牧判官,今當差出,而本府,以營下劇邑,物衆地大,素稱難治,不可不擇差,他道有聲績·未準朔守令,竝擬,何如?傳曰,允。
以李道權爲尙衣別提,李俊永爲玄風縣監,王景說爲歙谷縣監,沈東瓚爲禮山縣監,李敏善爲陽川縣監,典籍五單,白樂興·洪淳謨·李昇燁·洪在九·韓炳洙,以上竝單付。積城縣監玄濟昇,姑爲仍任事承傳,耆老所宣傳官單,金信圭單付,以李弼應爲活人別提,金益健爲宣陵令,趙瑢熙爲尙衣主簿,朴齊寬爲同經筵,宋秉瓚爲稷山縣監,徐夏淳爲宗廟直長,李鳳基爲濟用奉事,朴奎東爲瑞山郡守,朴昌根爲雲山郡守,李載兢爲大司成,鄭雲鵬爲義盈奉事,尹滋善爲盈德縣令,鄭雲韶爲義城縣令,李勝宇爲振威縣令,申錫麟爲軍器判官,金秀藎爲司僕主簿,金益健爲井邑縣監,金載舜爲俾安察訪,金勝均爲司宰主簿,李羲祖爲莊陵令,金觀濟爲東部令,徐中輔爲長城府使,李敎七爲德源府使,李載哲爲尙瑞直長,金秉爕爲懿陵令,李雲溥爲平康縣監,尹墉爲康津縣監,李載哲爲司饔主簿,李寅宇爲尙瑞副直長,李喬榮爲景慕宮令,李淸烈爲咸安郡守,金蘅澤爲崇仁殿參奉,李寅亨爲尙瑞直長,李演光爲繕工副奉事,李德永爲刑曹正郞,金奭根爲尙州牧使,郭致爕爲工曹參議,南一祐爲吏曹參議,沈承澤爲謝恩兼歲幣使,李容學爲副使,尹承求爲書狀官,閔璟鎬爲潭陽府使,兪致益爲平壤庶尹,李源逸爲兵曹參議,李爲堤川縣監,李灃沼爲尙瑞副直長,金大鉉爲益山郡守,沈琦澤爲刑曹佐郞,任衡準爲咸從府使,崇仁殿奉事單鮮于錞,單付,朴慶壽爲仁陵令,李載哲爲戶曹佐郞,申錫游爲公州判官,尹應爕爲健陵令,安必錞爲司饔主簿,李哲應爲永禧殿令,洪秉均爲長陵令,金永典爲工曹正郞,崔德明爲禮曹佐郞,韓致殷爲慶基殿令,閔洙郁爲孝陵令,吳益泳爲監察,徐光承爲巨濟府使,金秀藎爲監察,安亨植·尹泰膺,爲綏陵令,金文濟爲監察,兵曹參議單嚴世永,僉知單李源逸,以上竝單付。以鄭基雨爲司僕主簿,李東宇爲氷庫別提,閔哲鎬爲顯隆園令,韓炳休爲監察,趙成夏爲工曹判書,成仁鎬爲氷庫別檢,趙元植爲典牲副奉事,李道權爲監察,趙膺圭爲社稷令,徐承輔爲知敦寧,李載復爲肇慶廟令,李麟榮爲尙衣別提,尹浣爲殷栗縣監,李晙淵爲監察,徐再淳爲宗廟令,李承岳爲引儀,徐周輔爲氷庫別提,洪在九·兪致一爲監察,韓白奎爲禮曹佐郞,鄭應爕爲掌樂主簿,朴應漢爲章陵令,鄭元夏·朴魯參爲典籍,鄭善始爲鏡城判官,李東宇爲監察,鄭應夔爲引儀,李晦愚爲連山縣監,鄭基世爲尙衣提調,金顯澤爲掌樂主簿,申永均爲獻陵令,李奭鎭爲造紙別提,鮮于·崔壽光爲監察,趙弼永爲刑曹正郞,洪在能爲氷庫別提,李載夏爲景慕宮令,李淵九爲刑曹佐郞,金龜根爲引儀,李弼應爲漢城主簿,洪顯昇爲掌苑別提,崇德殿參奉單朴齊應,忠勳兼都事單申永均,以上竝單付。以南廷莢爲掌樂主簿,李得信爲內贍主簿,宋熙斗爲活人別提,白聚奎·宋熙斗爲監察,李得信爲司饔僉正,洪顯昇爲工曹佐郞,柳止鎬爲典設別提,尹洤爲軍資監奉事,李時泓爲活人別提,方漢哲爲引儀,朴憙陽爲應敎,李載悳爲副應敎,姜蘭馨爲知經筵,李鼎善爲掌苑別提,朴海聞爲內贍主簿,李龍和爲禁府都事,李敎榮爲中學敎授,梁濟夏爲濟州判官,金炳雲爲大司憲,朴惇壽爲大司諫,權鍾錄爲執義,李鳳德爲司諫,禁府都事李龍和,濟用奉事李鳳基,已上相換事承傳,以韓兢烈·金顯默爲掌令,趙東弼爲獻納,趙臣熙爲副修撰,金在鼎·李晙淵爲持平,李載完·金文濟爲正言,愼錫九爲奉常正,南相說爲軍資正,吳壽煥爲幽谷察訪,金英烈爲連原察訪,趙榮夏爲遂安郡守,李容佐爲安邊府使,李容益爲昌原府使,李鍾健爲朔州府使,金文濟爲江東縣監,李雲承·金鏞賢·李秀薰爲兼引儀,趙承夏爲吏曹佐郞,尹善柱爲禮曹正郞,金禹鉉爲參禮察訪,申錫麟爲碧沙察訪,李東洙爲竹山府使,韓用昇爲三水府使,安禹善爲渭源郡守,金信默爲軍器主簿,李秉臯爲監察,兼春秋單尹善柱單付,以李學年爲司藝,金學魯爲直講,任憲鎬爲典籍,裵張周爲禮曹佐郞,李晩魯爲監察,金元均·洪在九爲正言,李晩沼爲引儀,南肅熙爲注書,姜龜秀爲禮賓主簿,李圭緖爲典獄參奉,洪大植爲靖陵參奉,趙性憙爲徽陵參奉,洪世爕爲翼陵參奉,方漢初·李應建·洪禧錫,爲假引儀。
政院啓曰,新除授注書南肅熙,卽爲牌招入直,何如?傳曰,允。
兵批,判書徐堂輔進,參判洪淳大牌招不進,參議未差參知以下缺
兵批啓曰,今日都目政事時,本曹堂上,不可不備,而參議未差,參判,洪淳大病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏小,已準朔守令及虞候僉使竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。以趙寧夏爲兼知訓鍊,吳致永爲同知,吳義鎭·盧鎭芳爲僉知,李獻宇爲大丘營將,朴齊億爲右翊衛,李秉呂爲武兼,李漢用·李周赫爲守門將,姜奎馨爲安東營將,趙載觀爲淸州營將,閔鼎鎬爲忠州營將,許鍍爲慶州營將,梁柱顯爲京畿監營中軍,李長會爲同知,金文濟爲文兼,姜建馨爲晉州營將,金懋爲慶尙監營中軍,鄭騏澤爲多大僉使,徐瑀淳爲尙州營將,洪鍾勳爲開城中軍,李範敍爲忠淸監營中軍,李昌濂爲薪島僉使,魚相愚爲加里浦僉使,李敏臯爲內禁將,徐圭彦爲黃海監營中軍,李奎興爲白翎僉使,金善容爲阿耳僉使,李範祖爲北評事,安祥浹·金善集爲五衛將,孫珪憲爲訓戒僉使,朴承大爲惠山僉知,梁弼煥爲慶尙左兵虞候,李應明·韓百裕爲僉知,方文鏞·南孝祥爲五衛將,趙文奎爲武兼,朴厚震爲昌德將,申萬熙爲慶熙將,李根豐爲訓鍊正,禹益疇爲防踏僉使,李東赫爲智島萬戶,任商準爲副摠管,朴準源·禹昌模爲五衛將,安圭煥爲慶熙將,崔應燁爲彌助項僉使,郭時煥·許寅爲昌德將,洪祐鼎爲左翊衛,吳益泳爲文兼,鄭必準爲部將,朴載厚·吳英奎爲五衛將,閔箕泳爲禁衛把摠,尹光軾爲左捕從事官,元俊常爲訓鍊都監哨官,金大燁爲昌德將,池相奎爲慶熙將,金五鉉爲左翊贊,南宮泳爲訓鍊僉正,沈寅澤爲左捕從事官,李允正·李泰默爲五衛將,朴宗秉爲宣傳官,白南奭爲都摠經歷,吳學敏爲車嶺僉使,金錫疇·金東錫爲五衛將,朴丙植爲昌德將,李載一爲慶熙將,張泓奎爲中樞府都事,安奎鎭·金憲周爲五衛將,李秉奎·尹錫仁爲訓鍊副正,李敎麟爲僉正,白元奎·金履淵爲五衛將,河錫洛爲都摠經歷,金斗植爲慶尙監營中軍,池龍煥爲牛峴僉使,朴洙英·呂弘爕爲五衛將,趙錫琦爲昌德,金鼎殷·朴準弘爲慶熙將,金元默爲昌德將,方秀權爲慶熙將,鄭東周爲長串僉使,金在修爲車嶺僉使,金商龍爲黑山島別將,金鳳求爲宣傳官,李允慶爲助泥萬戶,金斗喆爲安骨萬戶,尹宜鉉爲宣傳官,田世興爲薺浦萬戶,辛聖河爲昌德將,朴佑權·李錫俊爲慶熙將,趙國鉉爲都摠都事,安道文爲開雲浦萬戶,金宗範爲昌德將,朴世會爲慶熙將,南秉拒爲訓鍊主簿,趙信範爲碧圍僉使,金道鉉爲牛峴僉使,李壽永·崔圭敏爲五衛將,李熙永爲昌德將,金粲·李勉容爲慶熙將,李鍾倫爲五衛將,禹龍度爲昌德將,金淸錄爲慶熙將,李敎榮爲文兼,鄭在誾爲慶尙監營中軍,林喜鎭爲同知,崔永極爲豐山萬戶,姜濟春爲防垣萬戶,蔣漢碩爲在德萬戶,趙性烈爲首陽別將,朴載益·李完基爲昌德將,鄭祿·田重民·文鎭完爲慶熙將,李致甲·安世業爲五衛將,鄭寅錫爲禁衛把摠,李奎曾爲都摠都事,李圭昇爲武兼,白度敬·安思弼爲昌德將,尹啓煥·趙性善·安允植爲慶熙將,尹明鎭爲忠翊將,金泰熙爲忠壯將,李兢鎔爲都摠經歷,李熙瑞爲訓鍊主簿,朴麟洙爲碧團僉使,河承洛爲訓鍊都監把摠,李秉世爲宣傳官,呂昌爕爲訓鍊判官,李象羲爲主簿,具然昌爲武兼,兪果煥·尹宜鉉爲訓鍊僉正,權中璿爲主簿,柳寅學爲武兼,趙有增爲守門將,李寅喬·申命衍爲僉知,徐光泰爲宣傳官,朴正秉爲訓鍊判官,元在貞爲右捕從事官,趙成夏爲副摠管,曺錫七·鄭昌鎔爲訓鍊僉正,李敎憲爲都摠都事,盧炳稷爲訓鍊判官,金光雨爲主簿,具然肯爲武兼,李奎卨爲守門將,李雨慶爲西生僉使,李聲秀爲古群山僉使,金永權爲助羅浦萬戶,金弘植爲加背梁萬戶,金璿爲於蘭萬戶,許爲宣傳官,朴重昇·崔鳳賢爲訓鍊主夫,李載憲爲部將,崔元暐爲守門將,梁文煥爲三軍府從事官,康孝德爲撫夷萬戶,尹慶善·閔泳一·金泰昇爲宣傳官,李直爕爲武兼,李邦憲爲部將,李升秀·申正遠·白南奎·盧義壽·林才賢爲守門將,李興宇爲肇慶廟守門將,平南權管單李信在,於汀灘權管單鄭致彦,舊波知權管單金宗象,訓鍊判官安一柱,主簿申錫麟·韓道永·朴鍾赫·朴潤景,以上加設,依定式減下。韓道永·朴潤景爲訓鍊判官,李章有·安信文·金錫九·金達泳爲主簿,同知單安潤植,參知三單,李東參·任龍準·李敏植,安東營將姜奎馨,淸州營將趙載觀,忠州營將閔鼎鎬,慶州營將許鍍,京畿中軍梁柱顯,以上,今加折衝,加資事承傳。訓鍊主簿單高錫玄,訓鍊參軍單車順碩,副司果金炳治·李敏齊·李昌鈺·李浩楗,同知十單,吳英奎·安奎鎭·金履淵·呂弘爕·李致甲·朴準源·朴準弘·韓在愈·朴世會·金粲,僉知十五單,李允正·李泰默·金東錫·安祥浹·金善集·方文鏞·金錫疇·白元奎·金憲周·李敎駿·金駿求·沈宜稷·趙鼎夏·趙靖顯·李敏臯,副司果禹冀鼎·南起元·鄭仁植·李得秀·許脊·鄭基淳·魚秉玩·李濟善。
傳曰,守令邊將初仕人,皆令明日待令。
兼文學朴憙陽疏曰,云云。省疏具悉。爾其勿辭,救護。
上在景福宮。停常參·經筵。
政院啓曰,來二十日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,明日大駕詣宣禧宮入齋室後,大王大妃殿·王大妃殿·大妃殿,問安,何承旨進去乎?敢稟。傳曰,左承旨進去。
傳曰,明日先詣毓祥宮展拜後,宣禧宮展拜矣,該房知悉。
傳曰,守令邊將留待。
承旨前望單子入之,洪徹周落點。
政院啓曰,注書有闕之代,被薦人尹定求·李萬敎,薦狀,依例成送吏曹之意,敢啓。傳曰,知道。
又啓曰,前望修正,何等審愼,而承旨前望有所錯誤,致勤下詢,事體所在,誠極未安。前望今方改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。爾亦推考。
又啓曰,卽者兵曹郞廳,明日動駕時,別侍衛不可不備,而判書徐堂輔,方在呈辭受由中,不得擧行云,何以爲之?敢稟。傳曰,次堂擧行。
弘文館啓曰,新除授應敎朴憙陽,副應敎李載悳,副修撰趙臣熙,竝卽牌招,察任,何如?傳曰,允。
都摠府啓曰,明日動駕時,都摠管南廷順,副摠管趙羲豐·韓敬源·尹喜秀,寶釰進申桓,守宮而都摠管任商準·趙成夏,副摠管金震休在外,尹秉鼎有實病,侍衛無以備員,令政院稟旨變通,仍令該曹,口傳差出,待下批,牌招,以爲進參之地,何如?傳曰,允。許遞,前望單子入之。
摠管前望單子入之,都摠管徐衡淳·尹滋承,副摠管李玄翼·任孝準,落點。
侍講院以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推。
又啓曰,上番連日闕直,事甚未安。弼善徐夔淳受由在外,輔德閔昌植,兼輔德李冕榮,兼弼善趙龍鎬,文學金永哲,旣有只推之命,竝卽牌招,推移入直,何如?傳曰,允。
兵曹口傳政事,上護軍金輔鉉。
政院啓曰,大司憲金炳雲,執義權鍾祿,掌令韓兢烈牌不進,持平金顯默·李晙淵·金在鼎在外,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均·洪在九,執義權鍾祿,掌令韓兢烈牌不進罷職傳旨,傳曰,只推。
傳曰,守令·邊將·初仕人入侍。
傳曰,出宮門路,以萬始門爲之。
承文院啓曰,月食已過,禮部回咨,依例撰出,付撥下送灣府,轉致北京之地,何如?傳曰,允。
兵曹啓曰,明日動駕時,入直禁軍等,別將當爲率領侍衛,與禁軍別將李鶴榮有身病,不得擧行云,以一番內禁衛將白樂薰,使之兼別將擧行,何如?傳曰,允。
吏曹啓目,注文僉使金尙鉉名字,以哲洙,軍器奉事劉相亨名字,改以相惇,出身李章宇名字,改以昌宇事告狀,依例,令藝文館給帖,何如?啓依允。
丙子七月十七日未時,上御康寧殿。守令·邊將·初仕人入侍時,右承旨朴容大,同副承旨洪永禹,記事官南肅熙,記注官許綸,別兼春秋李載完,以次進伏。守令·初仕人,進伏楹外,邊將等,序立階下訖。上曰,史官分左右。容大進前奏曰,守令·初仕人,使之進前奏職姓名乎?上曰,唯。守令·初仕人,以次奏職姓名訖。容大奏曰,邊將等,使宣傳官奏職姓名乎?上可之,宣傳官,奏職姓名訖。容大奏曰,守令·邊將·初仕人使之退出乎?上曰,唯。又奏曰,下注書鄭元夏,昨已陞六矣,下注書先爲陞六,則上注書之不得行公,卽堂后古規也,上注書趙忠熙,勢難出仕,何以爲之乎?上曰,一體陞六,可也。出榻敎上命史官就座。仍命退,承史以次退出。
上在景福宮。停常參·經筵。
大駕詣毓祥宮入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,三品官之毋得過三日循例請牌,曾有定式矣,吏曹參議南一祐,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推。
都摠府啓曰,今日入直內三廳·武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
以吏曹參議南一祐牌不進罷職傳旨,傳曰,只推。
傳曰,趁不待令之諸承旨竝推考,宣傳官竝記過。
政院啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
以司謁口傳下敎曰,日色已暮,宣傳官記過,明日待令。
注書南肅熙病,代以洪承穆爲假注書。
大司成李載兢疏曰,伏以臣一穉騃闒茸者流耳,年紀焉纔過勺象,學殖焉不辨亥豕,倖竊科第,謬被隆渥,邇來敭歷,殆遍華膴,曾未幾何,滾躋下大夫之階,揆〈才〉揣分,榮已極矣。私心兢惕,有倍餘人,迺於暑,授臣以成均館大司成者,臣雙擎九頓,莫省攸蔇,不覺惶汗之逬體也,銓家之遽加注擬,已是失檢而,聖明之誤侈恩點,未審何謂。噫,是職也,卽虞廷之敎胄,周家之司樂,唐朝之國子是已,直溫寬簡,可以陶鎔英材,日課月試,可以樂育菁莪,補苴刮磨,可以奬進工業,歷循前昔,妙掄宿望,優能秤錘一代之人物,賁煥四方之國華者也。是故,其在我東,必精選夙德碩儒,足以激揚士趨,丕變文敎,然後始乃授之,猶皆逡巡退托,莫或先之,何嘗有如臣童子備官而冒據于千萬不敢當之匪據者乎?假使臣挾策執簡,周旋於鼓篋之列,猶患不能悟隻字曉一義,矧復抗顔於臯比之座,恬若因有,不顧同朝之姍笑,只增有識之憂歎也哉,臣之項踵長短,已入於淵鑑所深燭,而若斯之偏驟且重,臣之老父以寵爲懼,負乘之悔,招損之災,縷縷誨戒,食息未安,臣於公私兩界,不暇以一身僨誤,爲飾讓之美事也。參倚已熟,承膺無路,玆敢不避猥屑,仰瀆崇嚴。伏乞聖慈,察由中之懇,垂體下之諒,亟將臣新除授之職,回授可堪之人,俾官枋重而微分安焉,臣無任云云。省疏具悉。爾其勿辭察職。
丙子七月十八日卯時,上詣眞殿,茶禮親行入侍時,行都承旨沈履澤,左承旨洪淳學,右承旨洪徹周,左副承旨金性均,右副承旨朴容大,同副承旨洪永禹,假注書缺,別兼春秋金永哲·趙昌夏·李命宰·尹相萬·李載完,檢校直提學趙寧夏·李鎬俊·尹滋悳·金炳始·李載冕·趙慶鎬,檢校直閣李鎬翼·姜·尹用求·金永哲,直閣金興均,待敎洪淳馨,校理李,修撰李敎榮,以次侍立。時至,通禮跪啓請外辦,上具翼善冠·衮龍袍,出齋殿,通禮導上詣版位,跪啓請四拜興平身,上行四拜禮訖。通禮導上詣盥洗位,上盥洗訖,通禮導上詣第一室尊所。承旨奉香,承旨奉爐,上三上香,承旨奉盞跪進,上執盞以授承旨,承旨奠于案上,上連獻三盞。次詣第二室·第三室·第四室·第五室·第六室,行禮如上儀訖。通禮導上降復位,跪啓請四拜禮,上行四拜禮,通禮跪啓禮畢。領府事李裕元,領議政李最應,進前問候。上曰,日候不下於庚熱也。裕元曰,然矣。上曰,稍旱果無害於農形乎?裕元曰,無害矣。仍奏曰,已爲移秧者,皆有成熟之望矣。上曰,齎咨官,今日發行,則果至一望乎?最應曰,可至二十日矣,自此至灣府,可〈至〉十二日,自灣入鳳凰城日字統計則似至二十日矣。又奏曰,日前次對所奏,六臣祠三字,改以顯節祠,則恐好矣,上可之。最應曰,然則出擧條乎?上曰,只改付標,可也。上還入齋殿,命承史先退,諸臣以次退出。
丙子七月十八日辰時,大駕詣毓祥宮·宣禧宮·延祐宮,展拜擧動入侍時,行都承旨沈履澤,左承旨洪淳學,右承旨洪徹周,左副承旨金性均,右副承旨朴容大,同副承旨洪永禹,假注書缺,別兼春秋金永哲·趙昌夏·李命宰·尹相萬·李載完,檢校直提學趙寧夏·李鎬俊·尹滋悳·金炳始·李載冕·趙慶鎬,檢校直閣李鎬翼·姜·尹用求·金永哲,直閣金興均,待敎洪淳馨,校理李,修撰李敎榮,以次侍立。時至,通禮,跪啓請外辦,上具翼善冠·衮龍袍,乘輿出大哉門,藥房提調趙龜夏,副提調沈履澤,進前奏曰,侵早勞動,聖體,若何?上曰,一樣矣。仍由萬始門·維亨門·神武門·秋成門·卽詣毓祥宮大門外。通禮跪啓請降輿,上降輿,通禮導上詣齋殿。傳曰,延祐宮展拜矣,該房知悉,百官行禮置之。展拜時至,通禮跪啓請出次,上出次。通禮導上詣版位,北向立。通禮跪啓請鞠躬再拜興·平身,上行再拜禮,仍陞廟內奉審訖。大臣進前問候,各殿問候訖,仍詣宣禧宮。通禮導上步詣版位,北向立,通禮跪啓請鞠躬再拜興·平身,上行再拜禮訖。通禮導上陞詣廟內,奉審訖。通禮導上詣版位,通禮跪啓請鞠躬再拜興·平身,上行再拜禮訖。通禮導上陞詣廟內,奉審如上儀,還入大次,問安勿爲之事下敎。命書傳敎曰,禧嬪廟·宜嬪廟,遣內侍看審以來。履澤曰,禁喧申飭,前後果何如?而今日宮大門內,喧譁狼藉,揆以擧行,萬萬駭然。當該郞廳,所當重勘,而本院請推之外,無他請施之罰,何以爲之乎?上曰,事過後,拿處可也。出駕敎少頃,通禮跪啓請出次,又啓請乘輿。上乘輿入秋成門,由神武門·萬始門。履澤請出標信解嚴,上入大哉門還內,諸臣以次退出。
上在景福宮。停常參·經筵。
自開東至申時,灑雨下雨,測雨器,水深一寸七分。
備忘記,京畿觀察使金尙鉉下直,長弓一張,長箭一部賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
政院啓曰,三皇忌辰日,親行望拜禮,前期一日以稟事,曾有定式矣,今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
傳曰,宣傳官記過,分揀。
政院啓曰,行大司憲金炳雲,執義權鍾祿,掌令韓兢烈,持平李晙淵牌不進,掌令金顯默,持平金在鼎在外,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,執義權鍾祿,掌令韓兢烈,持平李晙淵牌不進罷職傳旨,傳曰,只推。
政院啓曰,正言金元均·洪在九,旣入闕中,不爲傳啓,直爲出去,事甚未安。推考,何如?傳曰,允。
摠戎廳啓曰,本廳哨官金達泳,身爲將官,事多駭妄,爲先決棍汰去之意,敢啓。傳曰,知道。
兵曹判書徐堂輔疏略曰,臣冒行大政,百厐畢露,至有金泰昇宣傳官首擬,而謬錯之罪,尤無所逃矣,祗欲振拔淹滯,平允物情,殊不知其人存沒之如何,遽爾照擬,至蒙天點,臣之矇然不審,滿心惶蹙,乞降威罰,仍勘臣當被之律焉,臣無任云云。答曰,省疏具悉。此特偶失照檢,而其無私可知,何必如是爲引,該宣傳官,以原望副擬人施行。
注書南肅熙疏曰,云云。省疏具悉。疏辭下該曹稟處。
上在景福宮。停常參·經筵。
自開東至人定,灑雨下雨,測雨器,水深一寸二分。
藥房提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,公事不審之中官文用奎,從重推考。
以姜永壽囚單子傳曰,飭已施矣,分揀放送。
政院啓曰,行大司憲金炳雲,執義權鍾祿,掌令韓兢烈,持平李晙淵牌不進,掌令金顯默,持平金在鼎在外,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均·洪在九,執義權鍾祿,掌令韓兢烈,持平李晙淵牌不進罷職傳旨,傳曰,只推。
都摠府啓曰,都摠管尹滋承,以漢城判尹坐起進參事,晝仕出去之意,敢啓。傳曰,知道。
兵曹啓曰,卽接北所衛將趙廷鎬牒報,則千一門南邊中松一株,因風折落云,令該所依例斫去之意,敢啓。傳曰,知道。
刑曹啓曰,今此酒禁時,照律事目,依壬辰年啓下條例,磨鍊以入之意,敢啓。傳曰,知道。
吏曹啓目,粘連,觀此承政院注書南肅熙上疏,則以爲,臣與右副承旨臣朴容大,有四寸男妹應避矣,臣所帶職名,在法當遞。伏乞聖明照例鐫改亦爲白有臥乎所,相避之法,在下當遞,依例改差,何如?啓依允。
上在景福宮。停常參·經筵。
政院啓曰,來二十五日,朝參日次,而誕日權停例陳賀相値,頉稟之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,同副承旨與禮曹堂上·戶曹郞廳,依定式馳詣宣武祠,奉審以來。
政院啓曰,卽伏見平安兵使李奎奭今春夏等褒貶啓本,則邊將,無一人居中居下。殊無嚴明殿最之意,推考驚責,何如?傳曰,允。
又啓曰,行大司憲金炳雲,執義權鍾祿,掌令韓兢烈,持平李晙淵牌不進,掌令金顯默,持平金在鼎在外,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均·洪在九,執義權鍾祿,掌令韓兢烈,持平李晙淵牌不進罷職傳旨,傳曰,只推。
都摠府啓曰,都摠管尹滋承,以漢城判尹,本府坐起進參事,晝仕出去之意,敢啓。傳曰,知道。
御營廳啓曰,本廳哨官金錫九,身病甚重,勢難察任,改差,何如?傳曰,允。
吏曹判書李㘾疏曰云云。答曰,省疏具悉。長銓重任,何可輕遞?卿其勿辭行公。
兵曹判書徐堂輔疏曰云云。答曰,省疏具悉。本兵重任,何可輕遞?卿其勿辭行公。
上在景福宮。停常參·經筵。
備忘記,牛峴僉使金道鉉,車嶺僉使金修下直,各長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者副修撰李喜元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考驚責,何如?傳曰,允。
傳曰,平安監司李載元,京畿監司金尙鉉相換。
政院啓曰,卽者吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李㘾,參判黃鍾顯,參議南一祐,俱以病不來,不得開政云,竝卽牌招,何如?傳曰,待明朝牌招,如有違牌,勿爲呼望。
弘文館啓曰,副修撰李喜元,陳疏徑出,下番闕直,事甚未安。修撰李弼鎔在外,李敎榮,副修撰趙臣熙,竝卽牌招,推移入直,何如?傳曰,允。
政院啓曰,行大司憲金炳雲,執義權鍾祿,掌令韓兢烈,持平李晙淵,掌令金顯默,持平金在鼎在外,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均·洪在九,執義權鍾祿,掌令韓兢烈,持平李晙淵牌不進罷職傳旨,傳曰,只推。
兵曹啓曰,禁軍別將李鶴榮,以其親病,呈辭在外矣。領軍之任,不可暫曠,改差,何如?傳曰,允。
兵曹,以趙台顯,爲禁軍別將。
護軍李玄翼疏略曰,社壇躬禱,卽在瞻聆,孰不濟濟從邁也?臣於是時,逼嬰㾑瘧,委頓床笫,逮在現告之捧而告以實病者,出於無隱之義也。伏奉刊削之旨,聖敎截嚴,逋慢之罪,固所甘受,恩敍復宣,繼馬周廬之前望蒙點,危蹙之情,雖久愈故,廉坊之重,未敢自壞,亟命遞斥臣職,以昭法紀焉,臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
備忘記,淸州營將趙載觀下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,判敦寧有闕之代,南寧尉尹宜善除授。
政院啓曰,行大司憲金炳雲,執義權鍾祿,掌令韓兢烈,持平李晙淵牌不進,掌令金顯默,持平金在鼎在外,監察茶時之意,敢啓。傳曰,知道。
又啓曰,吏曹參議南一祐,疏批以下,卽爲牌招,何如?傳曰,允。
以大司諫朴惇壽,司諫李鳳德,獻納趙東弼,正言金元均·洪在九,執義權鍾祿,掌令韓兢烈,持平李晙淵牌不進罷職傳旨,傳曰,只推。
吏曹啓曰,正三品以上觀察使,京職兼差事,載在法典,而京畿監司李載元,資級乃是崇政,方帶知宗正卿府事矣。依例兼監司下批之意,敢啓。傳曰,知道。
以黃海監司李根弼狀啓,兔山縣監洪淳一,遭母喪事,傳曰,令該曹,口傳差出,不日下送。
兵曹啓曰,今十六日,都目政事中,新除授武臣兼宣傳官李宜燮,方在未闋制中矣。矇然擬入,至蒙恩點,臣之未能照察,不勝惶恐,而原望筒勿施,何如?傳曰,允。
吏曹口傳政事,以李定稙,爲兔山縣監。
吏曹,判敦寧單尹宜善,除授事承傳。
有政。吏批,判書李㘾,參判黃鍾顯,竝式晦,參議南一祐進,承旨缺。
吏批啓曰,判書李㘾,參判黃鍾顯,竝式暇,小臣獨政未安,何以爲之?敢稟。傳曰,只出緊任。以金晩植爲副校理,平安監司李載元,京畿監司金尙鉉,已上相換事承傳。傳曰,見窠皆令差出。再政。以尹定求爲注書,金炳㴤爲弘文提學,金鍾健爲軍器判官,京畿監司單李載元,贈戶參李東植,贈戶判例兼,贈樂正李景顯,贈戶議,已上同知李容肅兩代,故兵知崔宜煥,贈戶參例兼,同知崔圭敏考,故學生吳宗運,贈戶參例兼,故學生吳德齡,贈左承旨,故學生吳泰義贈僕正,已上同知吳英奎三代。
政院啓曰,新除授注書尹定求,卽爲牌招入直,何如?傳曰,允。
兵批,判書徐堂輔。以下缺宣傳官單李正圭,同知單崔圭敏,僉知三單南孝祥·徐兢淳·金泰熙,副司果李興權·金東弼,副司正李宗鎬·南學元,兼京畿兵馬水軍節度使單李載元,兼平安道兵馬水軍節度使管餉使單金尙鉉,趙台顯爲禁軍別將,兼全羅道兵馬水軍節度使單李敦相。
贊善任憲晦疏略曰,臣之前後陳暴,誠未格天,致此恩齎之復降,無非臣之罪也。雖尋常一馬,何可檳於無用之地乎?亟行收回,以幸公私,至若米肉,亦非逋慢小臣,所當得者,特命道臣,勿復輸致,將臣所帶諸銜,竝加鐫遞,永削巽章焉。臣無任云云。答曰,省疏具悉卿懇。秋序已屆,方切戀德之懷,匪意巽章忽至,不覺惘然,至若頒賜之物,特因已例而然,何必以此爲辭乎?顧今東宮智見漸開,此正卿蒙養早諭之會也。近候稍有涼意,望卿必圖幡然,以副予至意。仍傳曰,此批答,遣地方官傳諭。
吏曹參議南一祐疏曰云云。省疏具悉。爾其勿辭察職。
副修撰趙臣熙疏曰云云。省疏具悉。疏辭下該曹稟處。
行戶曹判書閔致庠疏曰云云。答曰,省疏具悉。度支重任,何可輕遞?卿其勿辭行公。
上在景福宮。停常參·經筵。
藥房都提調金炳國,提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
備忘記,尙州營將徐禹淳,豐山萬戶崔永極,在漢萬戶蔣漢碩下直,各長弓一張,長箭一部,片箭一部,筒兒一箇賜給。
政院啓曰,行大司憲金炳雲,持平李晙淵未肅拜,執義權鍾祿,掌令韓兢烈呈辭,金顯默,持平金在鼎在外,監察茶時之意,敢啓。傳曰,知道。
又啓曰,卽見咸鏡監司李會正,定平前府使趙贄顯公私債,俱無所犯狀啓,則去月初十日,封發者,今始到院,啓聞之如是遲滯,事甚未安。該道臣不可無警,推考,何如?傳曰,允。
又啓曰,卽見北兵使趙羲純巡操擧行狀啓,則去月初一日封發者,今始到院,啓聞之如是遲滯,事甚未安。該帥臣不可無警,推考,何如?傳曰,允。
弘文館啓曰,新除授副校理金晩植,時在京畿楊州地,經筵入番事緊,請斯速乘馹上來事,下諭。答曰,依啓。
吏曹口傳政事,以李定稙爲兔山縣監。
內醫院啓曰,小兒醫玄行健,已經入診矣。依例御醫差下,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,來八月初一日,入番騎兵,例於今月二十五日點考,而大殿誕日相値,不得開坐,二十七日退行之意,敢啓。傳曰,知道。
奉常寺啓曰,今年別祭享稠疊,春等造脯,已有不足之慮,來頭進排,不可無預備之擧,故牛隻四首,今月二十四日作脯,以爲繼用,而當日畢造之意,敢啓。傳曰,知道。
護軍任孝準疏略曰,頃者聖上躬禱社壇之時,臣適在外,不能參班,及在論警之後,又漏現告,自顧罪犯合置何辟,畢竟論勘止於刊削,遽蒙分揀之命,旋授周廬之銜,以臣負犯,有此倖逭,則國綱臣分,寧有是哉?乞賜鑑諒,仍治未勘之罪焉。臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
大殿誕日,大殿,宗親·儀賓·內閣·政院·玉堂·百官單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。世子宮,宗親·儀賓·內閣·政院·玉堂·春桂坊口傳問安。答曰,知道。
備忘記,安東營將姜奎馨,撫夷萬戶康孝德下直,各長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
又啓曰,來初一日,朝參日次矣,敢啓。傳曰,停。
以司謁下敎曰,時原任大臣·閣臣·奉朝賀·宗親·儀賓·玉堂·春桂坊·宗正卿·二品以上·六曹長官·兩司長官·承史當賜饌矣,留待。
政院啓曰,弘文提學金炳㴤,旣入闕中,不爲肅謝,直爲出去,事甚未安。推考,何如?傳曰,允。
禮曹啓曰,今此大殿誕日,諸道所封賀箋中,統制使李鍾承,以應封官兼帶別軍職,各爲封進,一體看審捧入,而尙州牧使李承敬,昌源府使閔宗鎬,俱已貶罷,所封箋文,依前例竝不爲捧入之意,敢啓。傳曰,知道。
禮曹啓曰,凡於賀箋封進時,以應封官兼帶別軍職,則各爲封箋例也,而今此大殿誕日,陳賀時,平安兵使李奎奭,別軍職箋文,不爲封進,事甚未安。推考,何如?傳曰,允。
禮曹啓曰,今此大殿誕日陳賀時,楊根郡守徐臣輔,箋文不爲封進,事甚未安。推考,何如?傳曰,允。
吏曹啓目粘連,觀此弘文館副修撰趙臣熙上疏,則以爲,臣內舅右議政臣金炳國,方帶春秋館監事矣。臣之春秋兼銜,在法當遞。伏乞聖明,照例遞改,以存公格亦爲白有臥乎所,相避之法,在下當遞,弘文館副修撰趙臣熙,所帶春秋館記事館之任,今姑減下,何如?啓,依允。
上在景福宮。停常參·經筵。
備忘記,鍾城都護府使柳雲魯下直,長弓一張,長箭一部,片箭一部,筒兒一箇賜給。
政院啓曰,行大司憲金炳雲,執義權鍾祿,掌令韓兢烈呈辭,金顯默,持平金在鼎在外,李晙淵未署經,監察茶時之意,敢啓。傳曰,知道。
又啓曰,正言洪在九,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端徑出有異,推考警責,何如?傳曰,允。
以黃海監司李根弼狀啓,海州等邑民家漂頹事,傳曰,列邑民家之漂頹,田畓之潰缺,若是之極,哀彼赤子,何以聊生?言念民事,錦玉靡安,元恤典外,別加顧助,趁卽結構奠接,俾無一民渙散之弊事,廟堂措辭關飭。
上護軍金輔鉉疏曰云云。答曰,省疏具悉。所請依施。
正言洪在九疏曰云云。省疏具悉。爾其勿辭,往護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來初一日,輪對日次,而景慕宮,秋享大祭,齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署徑外,呈告人員,竝卽牌招,何如?傳曰,允。
又啓曰,右承旨洪徹周,左副承旨金性均,今日不爲仕進,竝卽牌招,何如?傳曰,允。
又啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以右承旨洪徹周,左副承旨金性均牌不進罷職傳旨,傳曰,只推。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
注書尹定求病,代以趙鍾雲爲假注書。
議政府啓曰,卽見全羅監司鄭範朝狀啓,則龍潭縣火災後,公廨改建,軍器修繕之役,俱爲浩大,而本縣居副司果韓泰魯,傾産願納,至爲五千兩之多,合有褒奬之典事,請令廟堂,稟處矣。際此鉅役之方張,至有夥數之助納,遇災之餘,邑樣就完,其出義效誠,甚庸嘉尙。副司果韓泰魯,令該曹六品職待窠首先調用,以示朝家奬勸之意,何如?傳曰,允。
兵曹啓曰,內禁衛將李敏臯,五衛將崔圭敏·李致甲·朴洙英·李鍾倫·安世業·李壽永,文臣兼宣傳官李敎榮,俱以身病,呈狀乞遞,竝改差,何如?傳曰,允。
又啓曰,龍虎營,兼內吹螺赤,今秋等習角賞格木,謹依判下,別單分等施賞之意,敢啓。傳曰,知道。
武衛所啓曰,本所兼內吹今秋等習角賞格,謹依判下,單子,木一同三十八疋施賞之意,敢啓。傳曰,知道。
御營廳啓曰,本廳哨官朴熙淳,身病甚重,勢難察任,改差,何如?傳曰,允。
刑曹啓曰,以平安監司趙成夏狀本,楚山府遠地定配罪人韓容鉉,放字書下矣。謹依書下,卽爲放送事,分付道臣之意,敢啓。傳曰,知道。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金性均,同副承旨洪永禹,今日不爲仕進,竝卽牌招,何如?傳曰,允。
傳曰,全羅監司有闕之代,行護軍李敦相除授。
政院啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以左副承旨金性均,同副承旨洪永禹牌不進罷職傳旨,傳曰,只推。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
吏曹啓曰,成均館典籍鄭元夏,中學敎授李敎榮,東學敎授李命宰,軍器寺判官金鍾健,俱以身病,呈狀乞遞,竝改差,何如?傳曰,允。
都摠府啓曰,都摠管尹滋承,以漢城判尹,本府坐起進參事,晝仕出去之意,敢啓。傳曰,知道。
吏曹,全羅監司單李敦相,除授事承傳。
禮曹啓曰,郊壇,四孟朔,遣禮郞看審有無頉,自該曹,論理草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
義禁府啓曰,因平安監司趙成夏啓本,中官金鍾益陽德縣到配事,判付內,放事,命下矣。金鍾益卽爲放送事,分付該道道臣之意,敢啓。傳曰,知道。
平安監司趙成夏疏曰,伏以,臣才薄任鉅,久瘝藩寄,逭罰媒榮,特行寵擢,瀝陳衷情,辭未格聰,繼又恩除諸銜,華誥聯翩,遐徼動色,臣居寵若驚,以榮爲懼,實不知措躬之所矣。臣於須代之際,伏聞大僚登奏,以臣考績不嚴,最無殿,特降重推之典,臣滿心惶蹙,無地自容。夫黜陟幽明,方伯之大政也。守令之臧否勤慢,卽郡縣之利病係焉,生民之休戚判焉。居按事之地,苟或裒如充耳,矇未省察,拘於顔私,漫不糾劾,則其何以彈壓全省,對揚休命,而溺職之罪,有浮於長吏之無良者矣。臣旣犯此,豈問備薄警,所可蔽辜也哉?攬轡澄淸,雖乏古人之風采,執筆句斷,寧忽一路之咷笑?第今階前萬里,化理淸明,群吏奉法,罔能作非,縱鮮異績之可紀,別無顯疵之攸聞,故評品之證,終歸於罷軟柔懦,不能剋核之科,臣實知罪,何辭自解?尤重罰輕,彌增震越。玆具短牘,包悚自列。伏乞聖明,俯垂鑑察,遄降威罰,以爲藩臣不識者戒焉。臣無任云云。答曰,省疏具悉。往事何必爲引?卿其勿辭,益勉對揚之責。
上在景福宮,停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,館錄爲之。
傳曰,毓祥宮次知姜元基,加資,資窮令內府調用,焚香次知安應鎭,加資。
政院啓曰,假注書洪承穆,有身病,勢難察任,今姑改差,何如?傳曰,允。
又啓曰,卽者兼弼善趙龍鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,館錄爲之事,命下矣。副提學未差之代,政官牌招開政,差出,何如?傳曰,允。
又啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
傳曰,玉堂竝許遞,前望單子入之。玉堂前望單子入之,應敎李建昌,副應敎金晩稙,校理趙翼永·李秀萬,副校理金德均·李晩瀅,修撰鄭元和·尹升求,副修撰鄭㵙·鄭寅性,落點。
傳曰,在外刑曹參議·敦寧都正許遞,今日政差出。
傳曰,呈告弘文提學許遞,今日政差出。
以忠淸監司趙秉式狀啓,進上松茸,連日摘奸,尙未浮土,萬無及期封進之望,惶恐待罪事,傳曰,勿待罪事回諭。
洪承穆病,代以金圭錫爲假注書。
政院啓曰,玉堂上下番俱空,事甚未安。新除授應敎李建昌,副應敎金晩稙,校理趙翼永·李秀萬,副校理金德均·李晩瀅,修撰鄭元和·尹升求,副修撰鄭㵙·鄭寅性,竝卽牌招,推移入直,何如?傳曰,允。
傳曰,泮長有闕之代,前望單子入之。大司成前望單子入之,金永壽落點。
傳曰,童蒙敎官有闕之代,幼學李耕稙擬入。
以吏曹參議南一祐牌不進罷職傳旨,傳曰,只推。
傳曰,禮曹參議有闕之代,前望單子入之。
侍講院啓曰,兼弼善趙龍鎬,今以親病,陳疏徑出矣。上番闕直,事甚未安。輔德閔昌植,兼輔德李冕榮,弼善徐夔淳,文學金永哲,兼文學朴憙陽,竝卽牌招,入直,何如?傳曰,允。
以輔德閔昌植,兼輔德李冕榮,弼善徐夔淳,文學金永哲,兼文學朴憙陽牌不進罷職傳旨,傳曰,只推。
兵曹啓曰,忠翊衛將趙性駿,以其身病,呈狀乞遞,改差,何如?傳曰,允。
又啓曰,文臣兼宣傳官鄭元夏,時無職名,依例付軍職以入之意,敢啓。傳曰,知道。
禮曹,來八月初二日,行景慕宮秋享大祭,香祝親傳取稟,還入奉敎攝儀改書下。
司譯院啓曰,漢學堂上譯官李應寅·金載禹,倭學堂上譯官金繼運·吳致默,非但久次,效勞亦多,竝加一資,漢學堂下譯官李廷模·崔鍾淳,淸學堂下譯官金鎭鼎,蒙學堂下譯官鄭宜豐,倭學堂下譯官李泌基,履歷俱備,一體加資,以爲前頭任使之地,何如?傳曰,允。
有政。吏批,判書李㘾,參判黃鍾顯,參議南一祐進。以李載兢爲副提學,黃鍾奭爲敦寧都正,沈東臣爲刑曹參議,曺錫雨爲弘文提學,金炳㴤爲左副賓客,金益鼎爲同義禁,趙忠熙爲典籍,沈相學爲中學敎授,尹相萬爲東學敎授,安膺浩爲軍器判官,趙秉甲爲平市令,公事官二單申㮋·洪祐範,學諭單康錫濟,以上竝單付,出身李炳岐,今超通政加資事承傳。再政。以南廷英爲濟用主簿,李耕稙爲童蒙敎官。三政。以柳章熙爲掌樂主簿。四政。以韓鎭泰爲禁府都事。五政。以韓泰魯爲盈義主簿,李圭薰爲武烈祠參奉,右賓客單金炳㴤,左副賓客單曺錫雨,故水使吳應常贈兵參例兼,同知吳致永考,故學生李基肅贈吏參例兼,故府使李尙岳贈左承旨,故學生李命疇贈司僕正,已上同知李長會三代。
政院啓曰,館錄爲之事,命下矣。新除授副提學李載兢,卽爲牌招,何如?傳曰,允。
兵批,判書徐堂輔進。缺,以李敎春爲內禁將,李種植·權導·朴載厚·權弘燮·鄭沃·吳啓甲·李鶴巢,爲五衛將,崔漢喆爲忠翊將,沈相萬·鄭元夏,爲文兼,金甲均爲左洗馬,李啓榮·劉宗夏爲守門將,知事單玄昔運,同知單李壽永,僉知單李鍾倫,副司果李升秀·朴準模。
訓鍊都監啓曰,本局從事官李命宰,身病猝重,勢難察任,改差,何如?傳曰,允。
兼弼善趙龍鎬疏曰云云。省疏具悉。爾其勿辭,救護。
上在景福宮。停常參·經筵。
藥房提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
備忘記,碧團僉使朴麟洙,防垣萬戶姜濟春下直,各長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,禮房承旨,馳詣宗廟,景慕宮,奉審摘奸以來。
傳曰,公事不審之中官李孝元,從重推考。
以咸鏡監司李會正狀啓,慶源府匪類之潛越作梗,民戶之猝被劫掠,邊政攸關,萬萬驚駭,常時不能固圉之地方官李圭璿,爲先罷黜,其罪狀令攸司稟處,首鄕等姑爲嚴囚,以待處分事,傳曰,此時迎送之弊,不可不念,特爲安敍,姑令戴罪擧行,在囚諸漢,令該邑懲勵放送。
以北兵使趙羲純狀啓,匪類之人口率去,汁物掠奪,揆以邊情,萬萬疎忽,地方官慶源府使李圭璿,爲先罷黜,其罪狀令攸司稟處,常時不飭之失,惶恐待罪事,傳曰,此時迎送之弊,不可不念,特爲安徐,姑令戴罪擧行,在囚諸漢,令該邑懲勵放送,卿其勿待罪事,回諭。
政院啓曰,館錄爲之事,命下矣。副提學李載兢,旣有只推之命,卽爲牌招,何如?傳曰,允。
以副提學李載兢牌不進罷職傳旨,傳曰,只推。
政院啓曰,館錄爲之事,命下矣。副提學李載兢,旣有只推之命,更爲牌招,何如?傳曰,允。
侍講院啓曰,上番連日闕直,事甚未安。輔德閔昌植,兼輔德李冕榮,文學金永哲,兼文學朴憙陽,旣有只推之命,竝更牌招,推移入直,何如?傳曰,允。
以輔德閔昌植,兼輔德李冕榮,文學金永哲,兼文學朴憙陽牌不進罷職傳旨,傳曰,只推。
禮曹參議前望單子入之,金永秀落默。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
弘文館啓曰,新除授副應敎金晩稙,副校理金德均,時在京畿楊州地,校理李秀萬,時在驪州地,副修撰鄭㵙時在全羅道昌平地,經筵入番事緊,請竝斯速乘馹上來事,下諭。答曰,竝許遞,前望單子入之。
政院啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,啓字誤畓之中官趙東鎭,從重推考。
議政府啓曰,北道陵寢,禮堂奉審之許久停止,事體所在,極涉悚悶。今番按撫使下去時,使之進詣奉審後,啓聞,何如?傳曰,允。
議政府啓曰,北評事當匪久發行,而此時北邑民力,不容不另加軫恤,監市令北靑府使專管擧行,都會令安撫使試取後,登聞事,分付,評事之銜,今姑減下,何如?傳曰,允。
內醫院啓曰,進供藥材,何等愼重,而今此咸鏡監營進上鹿茸十四對內,八對捧上,而六對體硬品劣,全不成樣,北兵營所封鹿茸無一對入用者,其中茂山茸湯劑所用尤爲自別,而甚小且劣,前所未有,今方全數還下送,使之星火改封進,而其在事體,萬萬駭然。該道臣,從重推考,北兵使趙羲純,茂山府使具永植,竝施以譴罷之典,兩處審藥分輕重,令攸司照律科治,何如?傳曰,允。
兵曹啓曰,今月各廳堂下武臣朔誠射,臣曹連因有故,不得爲之之意,敢啓。傳曰,知道。
全羅監司李敦相疏曰云云。答曰,省疏具悉。卿其勿辭,往欽哉。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,來初五日,朝參日次,而毓祥宮秋享祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,三品官之毋得過三日循例請牌,曾有定式矣。敦寧都正黃鍾奭,除拜後過三日不爲出肅,事體所在,誠極未安。從重推考,仍卽牌招,何如?傳曰,允。
傳曰,禮房承旨,馳詣景慕宮,奉審摘奸以來。
以司謁口傳下敎曰,軍令待令,待下敎。
政院啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
以副提學李載兢再牌不進罷職傳旨,傳曰,只推。
政院啓曰,館錄爲之事,命下矣。副提學李載兢,旣有只推之命,卽爲牌招,何如?傳曰,允。
弘文館啓曰,上番闕直,事甚未安。應敎李建昌,校理趙翼永,竝卽牌招,何如?傳曰,允。
侍講院啓曰,上番連日闕直,事甚未安。輔德閔昌植,兼輔德李冕榮,文學金永哲,兼文學朴憙陽,旣有只推之命,竝更牌招,何如?傳曰,允。
以輔德閔昌植,兼輔德李冕榮,文學金永哲,兼文學朴憙陽牌不進罷職傳旨,傳曰,只推。
政院啓曰,館錄爲之事,命下矣。副提學李載兢,疏批已下,卽爲牌招,何如?傳曰,允。
禮曹啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,健元陵·綏陵·景陵展謁親祭矣。日字,來月旬間擇入。
禮曹啓曰,以陵幸取稟草記,傳曰,健元陵·綏陵·景陵展謁親祭矣,日字,來月旬間擇入事,命下矣。幸行吉日,令日官崔榮遠推擇,則來九月初六日爲吉云,以此日定行乎?敢稟。傳曰,以此日定行。
議政府啓曰,卽見江原監司閔泳緯狀啓,則本道公都會初擇及覆試,將依例設行,而今年旱災之餘,穡事收楡,姑未的料,儒生之際此往來,在所當念,特許姑停,待明年設行事,請令廟堂稟旨分付矣。都會退行,多有已許之例,依狀請施行之意,分付,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
義禁府啓曰,林川郡守金炳耆拿來草記還入,批旨內,所當嚴處,而今番則初有之事,特爲安徐事,命下矣。金炳耆,前已待待命拿囚事行會,勿施,特爲安徐事,更爲分付該道道臣之意,敢啓。傳曰,知道。
吏曹啓目,訓鍊判官閔致駿名字,改以致驥,副司果李相定名字,改以相惇告狀,依例令藝文館給帖,何如?啓依允。
大司成金永壽疏曰,伏以,臣自通籍之初,厚被隆造,離奧渫而驟躋璧府,騫昭華而輥塵玉緋,是皆我殿下陶甄之,煦嚅之,器使人,無遺良窳,春於物,畢遂根菱者也。顧臣鹵下,百不當一,譬若十襲之石,莫能混塵,數寸之藜,不足備棟,追惟歷揚,無往非寵踰分而懼溢涯,榮途華貫,更未敢一念攸曁,今玆國子除旨,奚爲而又及也?銓剡旣謬,恩簡特殊,臣始駥終惑,莫省措四大,守五內矣。經曰,人之患,在好爲人師,雖宿儒鴻匠,尙戒容杖之席,恐招顱烘之譏,矧臣推魯空疎,豈或有萬分一近似於此乎?我朝是職,蓋倣虞典敎冑,周官成均,訓迪贊樂育之治,誘掖致賓興之化,鼓倡文風,矜式士林,然後始可以協師長之稱,副作成之責,其爲任,顧何如也?臣幼狃荒嬉,長益惰窪,畫脂鏤氷之工,儷花騈葉之枝,尙未能顓精劬勤,晩又筌蹄乎郞簪郡紱,於焉髮種種而視茫茫矣。眢涸,蔑資於勺涓,螢爝,無補於容光,此實淵鑑之照燭,而臣嘗攝縫掖,奉樽俎,立風雪之庭,望皐比之座,竊謂以霄漢之不可跂,忽於一朝,裒然濫據,則列者,必相顧而笑曰,甚矣,夫夫之冒進也,師範之虧壞,士趨之解弛,竟至累則哲而玷名器,夫豈細故也哉?臣於是衡倚已熟,株諒莫改。玆敢冒悚貢悃,干瀆威尊。伏乞聖明,俯垂鑑察,將臣新銜,劃賜鐫改,俾名選重,而微分安,不勝幸甚,臣無任云云。省疏具悉。爾其勿辭察職。
副提學李載兢疏曰,伏以臣,猥叨師儒之任,籲未孚缶,荏苒蹲據,爲旬有日矣。忽於副提學通擬之際,臣名謬參,恩點特加,臣雖蒙騃沒覺,而惝恍震惕,益倍于前,莫省所以措躬之所也。臣之本末動息,已被淵鑑悉燭,而依近日月之光,涵濡雨露之澤,粗守微分,獲免大戾,是爲不報之報矣。奈何以愛欲生之洪造,强使犯負且乘之至戒哉?夫玉署之長,實爲當品之極選,儒者之至榮,地望攸推,掄簡尤難,苟非淸名雋才,翕然爲宿德鴻匠之所稱許,莫或居之。其創制也,倣古直學士之職,比諸侍讀·檢討,尤爲逈別,故苟得其人,則仍貫責成,陞階而歷試,未謂澆矣。不得其人,則雖至十稔留窠而不差,未云曠,云所以寓官不必備,惟其人之義也。何嘗有如臣佚居蔑識之流,節次推遷,濫竿於其間哉?況今館錄有命矣,遴揀經術文學之士,置諸論思啓沃之地者,將以輔聖學備顧問,賁飾皇猷,蜚英掞藻,則瀛選之關係綦重,果何如也?以臣鑑識淺短,見聞之固陋,詎敢遽然承當,妄爲臧否甄別之計,自取僨敗,徒受嗤默爲哉?違召經日,不敢以趨奏爲恭者,不第臣微私之切摯,抑亦同朝之所共諒也。左右參倚,披瀝仰控。伏乞聖慈,察臣言之非出飾讓,愼官方之不宜濫授,亟將臣新除職名,回授可堪之人,以安私分,以重公器焉。臣無任云云。省疏具悉。爾其勿辭察職。
上在景福宮。停常參·經筵。
政院啓曰,合辭許金闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
傳曰,原任直提學金炳地,馳詣仁陵,奉審摘奸,仍留監祭,仍詣獻陵,一體奉審以來。
傳曰,同副承旨許遞,前望單子入之。承旨前望單子入之,朴瑄壽落點。
政院啓曰,館錄爲之事,命下矣。副提學有闕之代,政官牌招,開政差出,何如?傳曰,前望單子入之。副提學前望單子入之,趙康夏落點。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
政院啓曰,館錄爲之事,命下矣。新除授行副提學趙康夏,卽爲牌招,何如?傳曰,允。
玉堂前望單子入之,副應敎朴憙陽,校理柳宗植,副校理金玉均,副修撰沈東獻落點。
議政府薦望,以申桓爲北兵使。
內醫院啓曰,年例燕貿唐藥材,磨鍊別單書入之意,敢啓。傳曰,知道。
兵曹啓曰,五衛將權䆃·朴載厚·吳啓甲·李鶴巢,守門將李啓榮,俱以身病,呈狀乞遞,改差,何如?傳曰,允。
兵曹啓曰,於汀灘權管,例爲給馬赴任,而今此新除權管鄭致彦所授馬牌一面,曹隷宋守京,受出於尙瑞院,傳授之路,偶爾遺失於維化門內井中,多日搜覓,終未拯出。馬牌所重,何如,而如是閪失者,揆以法意,萬萬駭然。宋守京,移送秋曹,照律勘處,該權管,例授馬牌,更爲題給,何如?傳曰,允。
刑曹啓曰,謹依內醫院啓辭,咸鏡監營審藥安秉宜,決杖一百後,放送,北兵營審藥玄永健,決杖八十後,江原道江陵府徒二年定配所,卽爲押送之意,敢啓。傳曰,竝特爲分揀。
右副賓客金炳始疏曰,伏以,臣於見叨賓客之任,未有一毫仿髴,而感恩怵義,而迄今淟涊,顧其中則恧縮不自安者,蓋嘗數月如一日矣,而連呈三告,顒竢一兪,加由之命,反出常格之外,臣於是滿心慙惶,尤無所容。夫掌冑筵輔導之責,備講院顧問之列,其任如彼綦重,其選尤宜愼難,如臣謏寡,如臣疎闇,暫廁其間,粃前之嫌,仍蹲匪據,奈招竽竊之譏,此臣所以冞增憂懼,惟思丐免,若其區區賤之遇涼添頓,不能自力,有不暇贅陳,而分有所不稱,病有所難强。玆敢不揆僭越,控實仰暴。伏乞聖慈,俯循匪飾之懇,特賜褫鞶之恩,俾公器無骫,私分獲安焉。臣無任云云。答曰,省疏具悉。所請依施。
副提學李載兢疏曰,伏以臣,昨上辭本,未蒙允兪,而違傲牌命,惟義分是怵,不獲已冒沒出肅矣。第今館選之成命,已有日,而臣父,見居三事,當錄都堂,則父子之竝主一圈,不但公格之拘簡,實亦私分所不敢安也。玆庸不避煩猥,略入文字。伏乞聖慈,俯賜鑑諒,鐫改臣所帶之職,使公私耦得其宜,千萬幸甚,臣無任云云。答曰,省疏具悉。所請依施。
上在景福宮。停常參·經筵。
大王大妃殿進御二戔重人蔘粟米飮,自今日一貼式,限二貼煎入事,榻前下敎。
大妃殿進御二戔重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨洪澈周,今日不爲仕進,卽爲牌招,何如?傳曰,允。
又啓曰,左副承旨朴瑄壽,時在京畿楊州牧任所,斯速乘馹上來事,下諭,何如?傳曰,許遞,前望單子入之。承旨前望單子入之,趙秉弼落點。
傳曰,有實故玉堂竝許遞,前望單子入之。
傳曰,公事不審之中官李孝元,推考。
政院啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以右承旨洪澈周牌不進罷職傳旨,傳曰,只推。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
弘文館啓曰,新除授副應敎朴憙陽,校理柳宗植,副校理金玉均,副修撰沈東獻,竝卽牌招察任,何如?傳曰,允。
都摠府啓曰,今日入直軍兵等,當爲中日習射技放,而國忌齋戒相値,不得設行之意,敢啓。傳曰,知道。
訓鍊都監啓曰,本局千摠金箕弘,身病猝重,勢難察任,改差,何如?傳曰,允。
刑曹啓曰,罪人宋守京,決杖九十後,忠淸道新昌縣徒二年半定配所,卽爲押送之意,敢啓。傳曰,知道。
副提學趙康夏疏略曰,臣於年前,忝叨見銜,仍行圈選,是豈臣有一分可堪而然哉?不意是職之恩命,又降於此際,惶懍震越,尤倍前日矣。誠以名器,不可再汚,尉薦,不可重謬,乞垂鑑諒,亟遞臣副提學之銜焉。臣無任云云。答曰,省疏具悉。多有已例,卿其勿辭,卽爲錄圈。
上在景福宮。停常參·經筵。
政院啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
又啓曰,右承旨洪澈周,左副承旨金性均,同副承旨趙秉弼,今日不爲仕進,竝卽牌招,何如?傳曰,允。
又啓曰,白翎僉吏李奎興,謝恩肅單,誤以下直書入,臣之矇未覺察,不勝惶悚,原單子,勿施,而奏御文字之如許疎忽,事甚駭然。當該僉使及通禮院官員,竝所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳曰,奉審閣臣入侍。
以慶尙監司朴齊寅啓本,順興府致死人,慶州金尙龍等獄事,令廟堂稟處事,傳曰,殺越人命,若是無嚴,而以事關交承,跋辭,未免含糊,是豈按法之事體乎?道臣從重推考,指使宰臣,當有處分,而諸囚,竝令本邑,依律分輕重勘處事,廟堂分付。
以慶尙監司朴齊寅狀啓,內侍鄭志峻,假托差遣,恣行侵虐,詐稱承傳,旣脅山僧,其罪狀,令攸司稟處事,傳曰,假托宦寺,恣行侵虐,已是罔赦之罪,而況虛傳奉命者乎?此不可不施以極律,而特推好生之義,罪人鄭志峻,令左兵營回示後,限死決棍三十度,遠惡島爲奴,其餘罪囚,竝分輕重照律嚴勘,在逃諸漢,亦期於捉得,一體勘處事,廟堂分付。
傳曰,刑殺之政,自有國法,罪雖當死,必審必愼,以人命之至重也。卽見嶺伯狀啓,順興會査獄案,則名以宰臣者,指使豪奴,擅殺人命,若是狼藉,其平日之無忌憚,可知,而此可曰國有法乎?行護軍洪坃,施以島配之典。
政院啓曰,行大司憲金炳雲,執義權鍾祿,掌令李兢烈牌不進,金顯默,持平金在鼎左外,李晙淵未署經,監察茶時之意,敢啓。傳曰,知道。
以右承旨洪澈周,左副承旨金性均牌不進罷職傳旨,傳曰,只推。以大司諫朴惇壽,司諫李鳳德,獻納趙東弼,正言金元均,執義權鍾祿,掌令李兢烈牌不進罷職傳旨,傳曰,只推。
政院啓曰,卽見黃海監司李根弼罪人到配啓本,則尾紙挾窄,無踏啓處,事甚疎忽。該道臣,不可無警,推考,何如?傳曰,允。
特進官抄啓,文慶愛·徐有畬·李基碩·金箕錫·閔泳穆·申橚·金畯·南廷龍·崔尙儒·洪鍾華·李喬翼·洪承億·李敦相·洪在鉉·沈履澤·尹宇善·李僖魯·任憲晦·金曾鉉·金翼鉉·李淳翼·洪鍾軒·李起鏞·鄭海崙·鄭稷朝·李世宰·朴齊寬·林謇洙·金震休·李俊英·金益鼎。
本館錄會圈三點,金弘集·李敎夏·李範祖·沈相萬·沈相學·李正來·李命宰·鄭元夏·吳益泳·李鎬喆·金羽均·趙東萬·金文濟·趙昌夏·尹相萬·李載完·閔泳奎·趙忠熙,已上取十八人。
吏曹啓曰,今此南壇祭終獻官前弼善徐夔淳,時無職名,令該曹口傳付軍職,何如?傳曰,允。
兵曹啓曰,今初八日,一兼禁軍番次矣。該番將未差之代,口傳擬入之意,敢啓。傳曰,知道。
宗親府啓曰,今此璿源譜略修正時,別看役李時宇改差,其代,守門將李周赫差下,何如?傳曰,允。
丙子八月初四日午時,上御麟趾堂。奉審閣臣入侍時,右副承旨朴容大,假注書趙圭錫,記注官許綸,別兼春秋李載完,奉審閣臣金炳地,以次進伏訖。上曰,史官分左右。上曰,閣臣進前。炳地進前奏曰,臣承命馳詣仁陵,陵上奉審則安寧,碑閣丁字閣奉審則安寧,祭物祭器祭井看審則精潔,諸執事摘奸則無頉,仍詣獻陵,陵上奉審則安寧,碑閣丁字閣奉審則安寧,還詣仁陵,仍留監祭,將事安寧之意,敢達。上曰,陵上俱爲太平乎?炳地曰,太平矣。上曰,碑閣丁字閣無頉乎?炳地曰,碑閣丁字閣詳細看審,則別無滲漏處,而仁陵紅箭門,多有杇傷處,斯速修改,恐好矣。上曰,何時將事,而何時離發乎?炳地曰,三更量行事,而卽爲離發矣。上曰,年事雖云歉矣,沿路農形,何如耶?炳地曰,田穀與早爲移秧者,果爲豐穰,而晩後移秧者,終不結實,則似未免歉歲矣。上曰,穡事旣爲向熟,則晩移更無餘望乎?炳地曰,然矣。炳地曰,仁陵紅箭門,多有杇傷處,修改之節,不容少緩,令該曹及今擧行,何如?上曰,斯速修改事,分付,可也。出擧條上命閣臣先退。又命退承史。諸臣以次退出。
上在景福宮。停常參·經筵。
藥房都提調金炳國,提調趙龜夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
進御加味地黃湯,自今日五貼式,日次製入事,榻前下敎。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,卽者禮曹郞廳來言,明日宗廟·永寧殿·永禧殿秋奉審時,判書當爲進參,而行判書金在顯,呈辭受由,次堂例不得擧行云,何以爲之?敢稟。傳曰,許遞,前望單子入之。禮曹判書前望單子入之,金有淵落點。
傳曰,禮房承旨,馳詣受香諸處,奉審摘奸以來。
傳曰,楊州牧使有闕之代,行護軍申泰運除授。
傳曰,政官牌招開政。
傳曰,呈告藝文提學許遞,今日政差出。
傳曰,秋曹堂上,竝許遞,今日政差出。
禮曹,來八月初九日,行文宣王䆁奠祭,同月初八日,行南壇祭,香祝親傳取稟,還入,奉敎攝行改書下。
禮曹,來八月初十日,行社稷大祭,香祝親傳取稟,還入,奉敎攝行改書下。
政院啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
吏曹啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
吏曹啓曰,典籍朴魯參,以其身病,呈狀乞遞,改差,何如?傳曰,允。
吏曹,楊州牧使單申泰運,除授事承傳。
有政。吏批,判書李㘾,參判黃鍾顯進,參議南一祐牌不進,承旨缺以洪大重爲弼善,鄭健朝爲刑曹判書,成彝鎬爲同敦寧,李容學爲戶曹參判,金箕錫爲刑曹參判,金永穆爲刑曹參議,金在顯爲藝文提學,鄭稷朝爲同經筵,趙寧夏爲右賓客,鄭柱南·李秉緯爲監察,劉學洙爲典籍,朴泳學爲南部都事,曺慶承爲西部都事。兵批,判書以下缺,同知單許寅,僉知三單,權·朴載厚·吳啓甲,訓鍊僉正單柳冀命,北評事李範祖,減下事,承傳,金鳳求爲兼司僕將。
以吏曹參議南一祐牌不進罷職傳旨,傳曰,只推。
內醫院啓曰,進供藥材,何等愼重,而南兵營進上鹿茸七對內,三對捧上,而四對體硬品劣,今方還下送,使之星火改封進,而其在事體,萬萬駭然。南兵使申正熙,從重推考,審藥,令攸司科治,何如?傳曰,允。
傳曰,進上鹿茸,不善監封之兵使守令,已有處分,而此時迎送之弊不可不念,今番則竝姑爲分揀,戴罪擧行,更無敢如是之意,自該院發關嚴飭。
春秋館啓曰,別兼春秋李載完,以訓鍊都監從事官,今日軍布上下時,晝仕出去之意,敢啓。傳曰,知道。
義禁府啓曰,白翎僉使李奎興,通禮院假引儀李應達拿處事,傳旨啓下矣。李奎興,今方待命,拿囚,李應達,係是雜技,依例移送秋曹之意,敢啓。傳曰,知道。
義禁府啓曰,內侍鄭志峻,假托宦侍,恣行侵虐,已極罔赦之罪,而況虛傳奉命者乎?此不可不施以極律,而特推好生之義,令左右兵營回示後,限死決棍三十度,遠惡島爲奴事承傳,啓下矣。鄭志峻,令左右兵營回示後,限死決棍三十度,遠惡島爲奴事,分付該道道臣之意,敢啓。傳曰,知道。
義禁府啓曰,行護軍洪坃,施以島配之典事,承傳啓下矣。洪坃,以承傳內辭意,具罪目全羅道康津縣古今島島配,而時在慶尙道順興地云,依例發遣府書吏,自順興地執捉,仍令押送配所,何如?傳曰,允。
刑曹啓曰,假引儀李應達,決杖八十後,放送之意,敢啓。傳曰,知道。
丙子八月初五日,上御麟趾堂。藥房入診入侍時,都提調金炳國,提調趙龜夏,副提調沈履澤,假注書趙鍾雲,記事官尹塡,別兼春秋李載完,待敎洪淳馨,以次進伏。醫官劉漢緯·李忠淵·金在瑚·崔協,進伏楹外訖。上曰,史官分左右。上曰,都提調進前。炳國,進前問候,各殿問候訖。仍奏曰,醫官待令,使之入診乎?上可之。漢緯等,以次診候,退伏楹外訖。炳國顧謂醫官曰,脈候,詳爲奏達。漢緯等,起伏奏曰,脈候,左右三部調均矣。上命醫官先退。上命挾侍,奉抱世子宮出來。炳國曰,雖極惶悚,欲爲仰瞻矣。上可之。炳國,仰瞻訖。奏曰,發表之候,非腫患也。暑毒之發於外者,則幸勿付貼洗藥,好矣。上曰,只於成腫處,付藥矣。炳國曰,見今日候則生涼,而午熱則猶未退,此時不宜觸冒北風,且生冷堅硬之物,殿下不爲進御後,世子宮,亦當不爲進之。當此換節之時,節宣之方,尤當一倍審愼,臣敢冒悚屢達,而亦足聖躬率敎矣。上曰,大臣之言,皆甚好,當體念矣。仍敎曰,日氣尙熱,其於農形則爲幸,而外間,或有輪感云,果然乎?炳國曰,輪感痢疾,中外大熾,而今年之旱災,甚酷故也,農形雖晩移者,因日候之如此,庶有收楡之望,而未移者甚多云,憧憧極矣。上曰,未移者,果十居八九云矣。炳國曰,近峽則雖曰稍勝,野地與沿邊,則多有全不掛鎌處云,統以論之,未能免歉,萬萬悶然矣。上曰,年事未得免歉,則市價當翔貴,民何以聊生乎?將來之憂,姑舍,目下事計,尤爲切悶也。炳國曰,京鄕場市之間,米直雖翔貴,苟不乏絶,則幸矣。若不然則,民無聊生,預切憂慮矣。上命史官就座。仍命大臣先退。又命退。諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,兼京畿觀察使李載元下直,長弓一張,長箭一部賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
政院啓曰,密符親納,例也,而前京畿監司金尙鉉,謂有身病,使其褊裨替納,事甚未安。推考,何如?傳曰,允。
又啓曰,行大司憲金炳雲,執義權鍾祿,掌令韓兢烈牌不進,金顯默,持平金在鼎·李晙淵,未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
以司謁口傳下敎曰,明日南壇淸道,中軍代行。
傳曰,發遣吏郞,諸執事淸齋與否,摘奸以來。
玉堂前望單子入之,副應敎趙龍鎬,校理李敎榮,副校理金晩植·李秀萬,修撰尹祖榮,副修撰黃益秀·金喆熙落點。
禮曹啓曰,宗廟·永寧殿·永禧殿內·景慕宮室內,今秋奉審,則俱爲無頉之意,敢啓。傳曰,知道。
侍講院啓曰,新除授弼善洪大重,時在慶尙道善山地,斯速乘馹上來事,下諭,何如?傳曰,許遞。
奎章閣啓曰,景慕宮望廟樓,今秋大奉審,臣興均,與本宮提調金元植,儀賓宗正卿進詣展奉,奉審無頉之意,敢啓。傳曰,知道。
議政府啓曰,卽聞順天府使,遭故云矣。此時曠務,極涉可悶,其代,不待道啓,令該曹口傳差出,使之催促下送,何如?傳曰,允。
都摠府啓曰,都摠管尹滋承,以漢城判尹,本府坐起進參事,晝仕出去,而逐日煩稟,未安,入番間除草記往來之意,敢啓。傳曰,知道。
兵曹啓曰,宣傳官金泰麟,內禁衛將白樂薰,五衛將李種植·鄭沃,俱以身病,呈狀乞遞,改差,何如?傳曰,允。
訓鍊都監啓曰,本局千摠李昌漢,身病猝重,勢難察任,改差,何如?傳曰,允。
司僕寺啓曰,兼內乘金永求,以其身病,呈狀乞遞,今姑改差,其代,令該曹口傳差出,何如?傳曰,允。
吏曹口傳政事,以申奭熙爲兼內乘。
吏曹啓目,訓鍊主簿金光雨名字,改以光鉉,前縣監趙胤顯名字,改以佑顯,出身玄在甲名字,改以濟運,金炳遇名字,改以炳鉉,行副護軍李圭浩名字,改以昌浩事告狀,依例令藝文館給帖,何如?啓,依允。
上在景福宮。停常參·經筵。
政院啓曰,來十一日,朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,薪島僉使李昌濂下直,長弓一張,長箭一部,片箭一部,筒兒一箇賜給。
傳曰,再明日,眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,禮房承旨與同副承旨,分詣受香諸處,奉審摘奸以來。
政院啓曰,卽者社稷署官員來言,今此秋享大祭,神位板出安奉還時,提調一員,當爲進參,而都提調金炳學,提調趙基應,俱有身病,不得進參云,提調卽爲牌招,何如?傳曰,提調許遞,前望單子入之。社稷提調前望單子入之,金世均落點。
傳曰,兵刑換房。
政院啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平金晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
政院啓曰,行都承旨沈履澤,左承旨洪淳學,不爲仕進,右承旨洪澈周,左副承旨金性均式暇,右副承旨朴容大,監祭進,院中只有臣一人,伴直無人,左承旨,所當牌招,而拘於廳規,不得請牌,何以爲之?敢稟。傳曰,牌招。
以左承旨洪淳學牌不進罷職傳旨,傳曰,只推。
吏曹口傳政事,以徐正淳爲順天府使。
弘文館啓曰,新除授校理李敎榮,副校理金晩植,時在楊州地,副校理李秀萬,時在驪州地,竝請斯速乘馹上來事,下諭。答曰,許遞,前望單子入之。玉堂前望單子入之,校理洪在瓚,副校理朴齊晠·徐夔淳落點。
弘文館啓曰,新除授副應敎趙龍鎬,修撰尹祖榮,副修撰黃益秀·金喆熙,竝卽牌招察任,何如?傳曰,允。
右副承旨朴容大書啓,臣承命馳詣南壇壇上神位版奉審,則無頉,祭物祭器祭井看審,則精潔,諸執事進排官佾舞工人摘奸,則無頉,仍詣木覓山神位版奉審,則無頉,祭物祭器祭井看審,則精潔,諸執事進排官嫡奸,則無頉,仍詣漢江壇壇上神位版奉審,則無頉,祭物祭器祭井看審,則精潔,諸執事進排官摘奸,則無頉矣。還詣南壇享所,仍留監祭,待將事還奉神位版後,復命之意,敢啓。傳曰,知道。
承文院啓曰,卽見禮部咨文出來者,以爲准本國大通官李應三等呈稱,從人白仁益,寄存恒源陞參局參包,誤被崇文門稅務巡役,起去,懇祈行文領回本部,竝將參商咨送刑部査訊,卽係本國從人寄存之物,交領回國等情,咨行知照云矣。以承領之意,撰出回咨,付撥下送灣府,傳給鳳城,轉致北京之地,何如?傳曰,允。
刑曹啓曰,審藥鄭有恒,決杖一百後,放送之意,敢啓。傳曰,知道。
刑曹啓曰,謹依傳敎,玄永健配文還收,卽爲放送,安秉宜,已爲決杖,放送之意,敢啓。傳曰,知道。
右邊捕廳啓曰,謹依武衛所知彀官崔應均口傳下敎,虛傳傳敎罪人金純福·林景石·安己哲·李喜定等,自刑曹押來,到底嚴覈,則金純福所招內,以爲,去月初八日,往于渠家,則姓名不知人在門前,故問其來由,答以居在高陽,以氷庫草坪直事爲言,而請錢四百五十兩,有所牢約,故一從安哥之甘誘,此意問于矣身同僚,則皆曰萬無圖出爲言,故罷議送之矣。連日來囑不已,則果緣其間顔面,欲爲圖給,亦無其道,敢生欺人之計,書成僞帖,初不踏印以給矣。無印蹟,則無憑云,故往見該掌書員,欲圖踏印,至此綻露,自顧罪犯,雖極沒覺之致,更無可達。林景石所招內,以爲,草坪年久隨行矣。昨秋無端見奪於渠之六寸妹夫姜周石處,故鄰洞居安己哲處,備陳事狀,要圖復屬矣事,旣成事,請錢督促矣,去月初十日入城之路,適逢安哥,則帖文雖書置,姑未踏印云,矣身,但知如是而已,旋卽歸家,他無可供,而安己哲所招內,以爲,路逢林景石,聞其失役之由,往議于所親金純福處,果欲圖差請錢四百五十兩相約矣。金純福,圖出帖文云者,假帖之奸狀,盡露,更無他可供之辭。李喜定所招內,以爲,去月二十日,不知何人,來懇書寫,故果爲書給,萬萬罪悚爲辭,金純福段,渠以年少沒覺,敢生物欲,成僞帖,罪犯罔赦,林景石段,意欲更差草坪直,要人圖囑,須極可痛,安己哲段,渠本鄕谷農民,居間不緊之事於生面之金純福,今至此境,誠甚無據,至若李喜定段,初面之人,來請,無難書給,亦涉可駭。上項四漢,姑囚臣廳,以待處分之意,敢啓。傳曰,知道。罪人金純福,罪犯罔赦,當施極律,而特推好生之義,令秋曹嚴刑三次後,遠惡島限己身爲奴,罪人安己哲,嚴刑一次,遠惡地定配,罪人林景石,嚴刑一次,遠地定配,罪人李喜定,嚴刑定配。
平安監司金尙鉉疏曰云云。答曰,省疏具悉。卿其勿辭,往欽哉。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨,馳詣文廟,奉審摘奸以來。
傳曰,公事不審之中官黃胤明,推考。
政院啓曰,假注書趙鍾雲,有身病,勢難察任,今姑改差,何如?傳曰,允。
又啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,左副承旨許遞,前望單子入之。承旨前望單子入之,李裕承落點。
傳曰,藥院提調許遞,前望單子入之。內醫院提調前望單子入之,洪祐吉落點。
以司謁口傳下敎曰,進上鹿茸之不善封進事,因藥院草記,有所退却矣。事體固當若是,而今已節晩,北邑事勢,不容不另加顧念,其退却者,竝特爲還捧,自該院以此意更爲發關。
趙鍾雲改差,代以趙同熙爲假注書。
玉堂前望單子入之,校理洪在瓚,副校理朴齊晠,徐夔淳落點。
弘文館啓曰,新除授副校理朴齊晠,徐夔淳,竝卽牌招察任,何如?傳曰,允。
又啓曰,新除授校理洪在瓚,時在京畿高陽地,經筵入番事緊,請斯速乘馹上來事,下諭。答曰,許遞,前望單子入之。玉堂前望單子入之,校理李能華落點。
御營廳啓曰,本廳中軍尹喜秀,身病甚重,勢難察任,改差,何如?傳曰,允。
三軍府啓曰,卽接訓鍊都監所報,則今八月初九日,習陣日次,而眞殿茶禮相値,不得行操云矣,敢啓。傳曰,知道。
右邊捕盜廳啓曰,臣廳在囚罪人金純福等四名,竝移送秋曹之意,敢啓。傳曰,知道。
刑曹啓曰,罪人金純福,嚴刑三次,全羅道康津縣古今島,限己身爲奴,而待拷限準三次,押送配所,安己哲,嚴刑一次後,慶尙道泗川縣定配所,林景石嚴刑一次,平安道价川郡定配所,李喜定嚴刑一次後,忠淸道泰安府定配所,而適値齋日,待用杖各嚴刑後,竝卽押送之意,敢啓。傳曰,知道。
刑曹啓曰,罪人趙基鎬,嚴刑一次後,北靑府流三千里定配所,而適値齋日,待用杖嚴刑後,卽爲押送之意,敢啓。傳曰,知道。
戶曹參判李容學疏略曰,伏承節行副价之命,繼又下度平佐貳之誥,惶汗感淚,莫知措躬。嚮於夏旱,宸憂彌深,夙齋預戒,將事社宮,臣以宿疴,自歸占便,譴削之典,曾未幾何,旋降分揀之恩,感渥益隆,私分愈蹙,望垂鑑諒,更勘未勘之罪焉。臣無任云云。答曰,省疏具悉。旣已經勘,何必爲引?勿辭行公。
上在景福宮。停常參·經筵。
備忘記,昌原大都護府使李容益下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,新除授左副承旨李裕承,卽爲牌招,何如?傳曰,允。
關北按撫綸音。王若曰,咨爾關北大小民人,明聽予誥,昔我桓祖大王,肇跡于北方,逮我太祖大王,應天順人,光啓王業,土宇昄章,自北而興,爾民人,歷世蕃殖,熙熙如,皞皞如,至于今五百年不替,卽惟我桓祖·太祖字育之,培養之之洪恩庬澤也。詩云,民之初生,自土沮漆,書云黎民,於變時雍,聖人先尙敎化,不亦盛乎?是故,爾民人,耕稼射獵,車牛服賈,以養父母,能知其爲孝,執殳躍馬,親上死長,以衛國家,能知其爲忠,讀聖賢書,恪守淵源,以興黌序,能知其爲學,爾民人之不泯彝性,不陷非義,有如是矣。奈之何近年以來,顚連於饑饉,困乏於繇役,祈死不得,流入於俄羅斯者,無慮幾千百,予每聞此,丙枕不寐,中夜屢興,憂歎不已,至惻怛,惻怛不已,至于哀痛,嗟乎畔父母之邦,作異域之氓,衣異域之服,食異域之土,是何等極罪大惡?國有三尺,固當罔赦,而予以爲不然。上古以來,愚夫愚婦,蚩蚩蠢蠢,不可盡責以禮義經法,故司牧者,施惠以喣濡焉,厚生以奠保焉。今也頻年大荒,黃沙白草,一望鹵莾,鶉衣鵠形,所在餓莩,而官吏視若楚越,旣不有振哺,又加以督征,苛役橫徵,頭會箕斂,金丱係是邦禁,而潛開濫稅,終爲陷民之穽,鹿貢,本是會減,而憑藉勒奪,反作戕民之斧,朱帖白捧,酷刑逞虐,呼號宛轉,逃遁無所,於是乎甘聽彼人之啗誘,不顧親戚之離析,遑遑汲汲,魚駭鳥竄,所謂禮義經法,無暇念及,予之所以憂歎也,惻怛也,至于哀痛而不已也。然則三尺罔赦之律,當先施於守土之吏,而不當專施於犯越之愚民矣。重臣金有淵,曾典北藩,尙有遺愛,特差關北按撫使下往,詢訪民瘼,按治吏贓,凡諸施措,便宜行事,招集爾民人,將此綸音,宣示朝家撫綏之意,爾民人,其各安堵,毋或撓動,而苟有切骨之弊,剝膚之政,直陳無隱,可以矯革者,必圖矯革之,可以蠲免者,必求蠲免之,三農不愆,百室俱盈,固係衆心,共享泰平,至若已犯越之民,親戚保甲,互相通報,指日捲還,則赦過宥罪,特推廣蕩之典,勞來安集,可見涵育之澤,豈不樂哉?嗚呼,予以爾爲予之赤子矣,以予爲爾之父母矣。子不可以不知父母之心,子不可以不承父母之言,嗚呼,爾尙明聽予誥,爾尙明聽予誥。
傳曰,政官牌招開政。
傳曰,禮房承旨,馳詣社稷,奉審摘奸以來。
政院啓曰,卽者副應敎趙龍鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
政院啓曰,卽者兼司書金興均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳曰,呈告敦寧都正·知春秋·工曹參判許遞,今日政差出。
傳曰,入直摠管竝許遞,前望單子入之。摠管前望單子入之,都摠管宋近洙落點。
傳曰,東璧外玉堂,竝許遞,今日政差出。
傳曰,水原留守有闕之代,朴判府事爲之。
政院啓曰,新除授水原留守朴珪壽,今日政下批,何如?傳曰,允。
傳曰,景慕宮都提調有闕之代,領議政爲之。
傳曰,司饔院都提調有闕之代,領敦寧爲之。
以京畿監司李載元狀啓,水原判官閔斗鎬,卽臣之同壻,在法當避,令該曹照例稟處事,傳曰,載寧郡守尹相換。
政院啓曰,副應敎趙龍鎬,陳疏徑出,副修撰黃益秀差祭,玉堂上下番俱空,事甚未安。應敎李建昌,校理李能華·柳宗植,副校理朴齊晠·徐夔淳,修撰鄭元和·尹祖榮,副修撰金喆熙,竝卽牌招,推移入直,何如?傳曰,允。
又啓曰,大司憲金炳雲,執義權鍾祿,掌令韓兢烈牌不進,金顯默,持平金在鼎在外,李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈牌不進罷職傳旨,傳曰,只推。
議政府,吏曹都堂會圈四點,金弘集·李敎夏·李範祖·沈相萬·沈相學·李正來·李命宰·鄭元夏·吳益泳·李鎬喆·金羽均·趙東萬·金文濟·趙昌夏·趙忠熙·尹相萬·李載完·閔泳奎。
侍講院啓曰,兼司書金興均,今以親病,陳疏徑出矣。下番闕直,事甚未安。司書未差,說書沈相薰,兼說書洪淳馨,竝卽牌招,推移入直,何如?傳曰,允。
兵曹,以趙羲豐爲御營中軍。
三軍府啓曰,卽接禁衛營所報,則今八月初十日習陣日次,大將臣梁憲洙,有身病不得行操云矣,敢啓。傳曰,知道。
兵曹啓曰,昌德宮衛將白度敬,慶熙宮衛將趙性善·尹啓煥,俱以身病,呈狀乞遞,竝改差,何如?傳曰,允。
吏曹啓曰,掌樂院正李永,禮曹佐郞裵喆,成均館典籍趙忠熙,俱以身病,呈狀乞遞,改差,何如?傳曰,允。
兵曹啓曰,知中樞府事玄昔運,宣傳官金鳳求,俱以身病,呈狀乞遞,竝改差,何如?傳曰,允。
有政。吏批,判書李㘾,參判黃鍾顯,竝牌招不進,參議南一祐進,承旨缺吏批啓曰,判書李㘾,參判黃鍾顯竝牌招不進,小臣獨政未安,何以爲之?敢稟。傳曰,只出緊任。以李正來·趙忠熙爲校理,李鎬喆·尹相萬爲副校理,閔泳奎·鄭元夏爲修撰,趙昌夏·李載完爲副修撰,趙康夏爲工曹參判,李載兢爲敦寧都正,趙成夏爲知春秋,李商新爲吏曹佐郞,兼水原留守單朴珪壽,兼華寧殿提調單朴珪壽,水原判官閔斗鎬,載寧郡守尹,已上相換事,承傳。傳曰,見窠皆令差出。再政。以尹相萬·李載完爲兵曹正郞,盧德龍爲禮曹佐郞,李晩燾爲掌樂正,金晩植爲司僕正,朴衡東爲典籍,兼華寧殿令單尹。三政。以金羽均爲副校理,李命宰爲修撰。兵批,判書徐堂輔進,以下缺以洪兢周爲副摠管,李敏臯·金駿求爲宣傳官,李根永爲內禁將,金培根·曺秉大·金卿義·李廷相·金殷澈·朴敏煥·金善翼·金九植爲五衛將,池應河·高熙祥爲昌德將,河錫祚·張顯柱爲慶熙將,徐光眞爲武兼,金昌均·李熙榮爲守門將,趙存興爲全羅左水使,知事金載禹,同知單金淸祿,僉知單李鶴巢,副司果劉宗夏,兼摠理使單朴珪壽。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
奉常寺啓曰,各陵園祭享所用秋等中脯,今初九日始造之意,敢啓。傳曰,知道。
御營廳啓曰,本廳別將徐珩淳,身病甚重,勢難察任,改差,何如?傳曰,允。
御營廳啓曰,本廳別將,今當差出,而擬望之人乏少,外任竝擬,何如?傳曰,允。
平安監司金尙鉉疏曰云云。答曰,省疏具悉。卿其往省焉。
副應敎趙龍鎬疏曰云云。省疏具悉。爾其勿辭救護。
兼司書金興均疏曰,伏以臣於持被之中,卽接家信,則臣母,素患感咳之症,連日添苦,委頓床笫。臣聞此報,方寸煎悶,玆敢忙陳短章,徑出禁局。伏乞聖明,俯賜鑑諒,亟遞臣職,俾使救護,且治擅難之罪,以肅朝綱焉。臣無任云云。省疏具悉。爾其勿辭救護。
上在景福宮。停常參·經筵。
藥房提調洪祐吉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,按撫使留待。
傳曰,右副承旨許遞,前望單子入之。承旨前望單子入之,趙秉世落點。
傳曰,按撫使入侍。
政院啓曰,假注書趙同熙,有身病,勢難察任,今姑改差,何如?傳曰,允。
趙同熙改差,代以李重七爲假注書。
政院啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
政院啓曰,卽者應敎李建昌,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以說書沈相薰,兼說書洪淳馨牌不進罷職傳旨,傳曰,只推。
侍講院啓曰,下番連日闕直,事甚未安。司書未差,說書沈相薰,兼說書洪淳馨,旣有只推之命,竝更牌招推移入直,何如?傳曰,允。
侍講院啓曰,說書沈相薰,兼說書洪淳馨牌不進罷職傳旨,傳曰,只推。
弘文館啓曰,應敎李建昌,以其親病,陳疏徑出,上番闕直,事甚未安。新除授修撰閔泳奎·鄭元夏,副修撰李命宰,竝卽牌招,推移入直,校理李正來,趙忠熙,副校理李鎬喆·金羽均,一體牌招察任,何如?傳曰,允。
又啓曰,上番無他推移之員,不得已以下番姑陞入直之意,敢啓。傳曰,知道。
三軍府啓曰,卽接御營廳所報,則今八月十一日,習陣日次,而大將臣金箕錫,有身病不得行操云矣,敢啓。傳曰,知道。
議政府啓曰,卽見忠淸監司趙秉式狀啓,則萬東廟每年春秋間一次奉審,曾有定式,而今年春秋巡部,皆爲停止,則勢將別爲發行,而無時離次,不敢擅便,請令廟堂稟旨分付矣。行部旣停,秋務政殷,此時曠營,亦所當念,待明春奉審事,分付,何如?傳曰,允。
又啓曰,卽見黃海兵使李敎獻所報,則以爲,隨營牌入防,多年停番之餘,責以徵赴,則邑勢民情必致罔措,依已例停番,毋論元保軍,每名二兩式,收布雇丁爲辭矣。停其番軍,雇其他丁,甚非綢繆之義,而行之旣久,宜恤民情,特依報辭,許施,何如?傳曰,允。
又啓曰,向以兩西所納戶惠廳及各營各司年例,以穀作錢者,竝本色捧留之意,啓稟行會矣。連見各該道臣所報,則俱陳邑勢民情之難便,仍請本色捧留一款,特許還寢矣。西路年形之較勝他道,傳聞可驗,所以本色收置之論,亦有深量而然,而今其兩道臣之屢報不已者,其必有行不得之政,而且許久代納之餘,民情之援例顒望,合有可念,竝依前以代錢施行事,分付,何如?傳曰,允。
禁衛營啓曰,中軍趙文顯,身病甚重,勢難察任,今姑改差,何如?傳曰,允。
吏曹啓曰,新除授順天府使徐正淳,戶奴呈狀內,矣上典,親病沈重,萬無離側遠赴之望云。其親病旣如是,則有難强令赴任,改差,何如?傳曰,允。
應敎李建昌疏曰云云。省疏具悉。爾其勿辭救護。
丙子八月初十日□時,上御麟趾堂。按撫使入侍時,右承旨李裕承,記事官尹定求,記注官許綸,別兼春秋趙昌和,按撫使金有淵,以次進伏訖。上曰,史官分左右。上曰,按撫使進前。有淵,進前。上曰,遠路行役,爲之關念,而回還,在於何時乎?有淵曰,復命遲速,未可質對矣。上曰,卿方帶禮判而去,道內陵寢碑閣丁字閣,詳細奉審。有淵曰,奉審後,謹當啓聞矣。上曰,廟堂草記,當已見之,而此行,專爲民生之安戢而特送者也。欲使安戢,先祛痼瘼,善察守令之贓否,卿須盡心對揚,雖御貢,若爲民弊者,則卽爲變通,而道路遙遠,番番啓聞,易致遲滯,凡係利民者,從便矯捄,可也。有淵曰,可以自下措處者,謹當措處,而事係難愼,而不急者,當於復命時,以書啓仰達矣。至於御貢,事體重大,有不敢擅便也。上曰,雖是御貢,予之所敎,則有何難愼乎?有淵曰,臣待罪咸營時,茂山茸之爲弊,曾所稔知也。上曰,有何矯弊之道乎?有淵曰,往在丁卯,因特敎作貢,自戶曹貿納矣。京貿有難,數年前復舊例,而茂山之弊,又復如前矣。上曰,無論京貿營貿,只使茂山之民,無弊則好矣。有淵曰,當與道帥臣爛商變通矣。上曰,六鎭之民,離親戚棄墳墓,甘心潛越,若無切骨之瘼,則豈忍爲是?此專由於守令之貪虐,古語所云,苛政甚於猛虎者也。有淵曰,雖遐陬愚氓,豈無秉彝之心,而如是犯越者,論其罪則大矣,顧其情則慼矣。上曰,卿曾經北伯,遺愛尙存,故今玆特遣,必當善爲對揚,而民亦厚望於卿矣。守令臧否,勿拘顔私,摘發論啓,若有民隱之可以矯革者,惟意自斷也。予之屢言不已者,期欲使卿自斷,而有實效也。有淵曰,聖敎若是鄭重,謹當悉心奉承,而臣才識謏短,不能對揚萬一,極爲悚悶矣。上曰,六鎭僉萬戶,初爲野人而設,今則不甚緊要於內地,凋殘者革罷,合設要害處,可也。有淵曰,此係官制變通,不敢擅便,詳察形便,從當狀聞矣。上曰,還穀與上納,果無弊乎?有淵曰,不無其弊,而惠廳上納,雖不多,亦有弊矣。上曰,還穀與上納之爲民弊者,一一矯捄,而寧古塔·俄羅斯之與我國相距地形,詳細探來,我民之越彼者,期於還定安集也。有淵曰,謹當這這察探,使之歸化矣。上曰,先向何處乎?有淵曰,吉州爲北關初頭,則當先到而宣布綸音,民瘼則往還間隨聞矯捄矣。上曰,何日到吉州,而慶興·慶源,何時抵達乎?有淵曰,未可指日仰對矣。上曰,軍官,帶幾人乎?有淵曰,二人帶去,而一則臣北伯時帶去者也。上曰,然則當稔知北關事,甚好矣。仍敎曰,綸音,眞諺翻謄,曉諭坊曲,俾無一民不知也。有淵曰,謹當面面曉諭矣。上曰,予或有未及言者,卿須商量爲之也。有淵曰,謹依聖敎矣。上曰,日氣漸寒,遠路行役,必多勞勩矣,善爲往返也。仍敎曰,今日筵說,頒諸朝紙。上命史官就座。仍命按撫使先退。又命退。諸臣以次退出。
上在景福宮。停常參·經筵。
自三更至五更,灑雨下雨,測雨器水深四分。
備忘記,楊州牧使申泰運下直,長弓一張,長箭一部,片箭一部,筒兒一箇賜給。
傳曰,政官牌招開政。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,兵曹判書有闕之代,前望單子入之。兵曹判書前望單子入之,金炳始落點。
政院啓曰,旣者義禁府都事來言,時囚罪人李奎興,當爲捧供,而判義禁李豐翼,有身病,知義禁趙成夏,同義禁金曾鉉·金益鼎在外,不得開坐云,在外,何以爲之,而判義禁,卽爲牌招,何如?傳曰,竝許遞,前望單子入之。金吾堂上前望單子入之,判義禁曺錫雨,知義禁姜蘭馨,同義禁尹秉鼎·李承五落點。
又啓曰,注書有闕之代,前注書南肅熙,被薦人李萬敎薦狀,依例成送吏曹之意,敢啓。傳曰,知道。
又啓曰,新除授兵曹判書金炳始,卽爲牌招,傳受命召,何如?傳曰,允。
又啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
傳曰,公事不審之中官朴奎鉉,從重推考。
政院啓曰,開坐事,命下矣。新除授判義禁曺錫雨,知義禁姜蘭馨,同義禁尹秉鼎·李承五,竝卽牌招,何如?傳曰,允。
注書尹定求病,代以洪承憲爲假注書。
兵曹,以尹喜秀爲禁衛中軍。
侍講院啓曰,下番連日闕直,事甚未安。司書未差,說書沈相薰,兼說書洪淳馨,旣有只推之命,竝更牌招,推移入直,何如?傳曰,允。
以說書沈相薰,兼說書洪淳馨牌不進罷職傳旨,傳曰,只推。
議政府啓曰,見今秋務方殷,重藩交代,不宜遲延,新除授箕伯,使之不多日內,辭朝,何如?傳曰,允。
又啓曰,卽見開城留守洪承億所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
司僕寺啓曰,羅州監牧官李章赫,今已箇滿,而本牧多有釐正之事,難付生手,姑爲仍任,何如?傳曰,允。
吏曹啓曰,成均館典籍朴衡東,以其身病,呈狀乞遞,改差,何如?傳曰,允。
吏曹啓曰,南學敎授趙龍鎬,以其身病,呈狀乞遞,改差,何如?傳曰,允。
有政。吏批,判書李㘾,參議南一祐,牌招不進,參判黃鍾顯進,承旨。缺吏批啓曰,判書李㘾,參議南一祐牌招不進,小臣獨政未安,何以爲之?敢稟。傳曰,仍爲之。以徐堂輔爲右參贊,裵殷星爲典籍,李載完爲南學敎授,金炳始爲軍器提調,南肅熙爲注書,禁衛提調單,金炳始,御營提調單,金炳始。
政院啓曰,新除授注書南肅熙,卽爲牌招入直,何如?傳曰,允。
以吏曹參議南一祐牌不進罷職傳旨,傳曰,只推。
兵批,判書,以下缺同知單,李完基,僉知三單,金鳳求·金卿義·金善翼,羅州監牧官李章赫,姑爲仍任事,承傳。
春秋館啓曰,別兼春秋趙昌夏,以禁衛營從事官,今日軍布上下時,晝仕出去之意,敢啓。傳曰,知道。
御營廳啓曰,本廳別將韓用善,以前任全羅左水使,方在任所,上來尙遠,久曠可悶,改差,何如?傳曰,允。
吏曹啓曰,今此秋夕祭,祭官中,時無職名人,令該曹口傳付軍職,何如?傳曰,允。
兵曹判書徐堂輔疏曰云云。答曰,省疏具悉。病旣如此,所請依施。
戶曹參判李容學疏曰云云。答曰,省疏具悉。卿其往省焉。
修撰鄭元夏疏曰云云。省疏具悉。疏辭,下該曹稟處。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李裕承,今日不爲仕進,卽爲牌招,何如?傳曰,允。
傳曰,吏曹判書有闕之代,前望單子入之。吏曹判書前望單子入之,吳取善落點。
政院啓曰,卽者修撰閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,行大司憲金炳雲,執義權鍾祿,掌令韓兢烈,持平金在鼎牌不進,掌令金顯默在外,持平李晙淵未署經,監察茶時之意,敢啓。傳曰,知道。
以大司諫朴惇壽,司諫李鳳德,獻納趙東弼,正言金元均,執義權鍾祿,掌令韓兢烈,持平金在鼎牌不進罷職傳旨,傳曰,只推。
以右副承旨李裕承牌不進罷職傳旨,傳曰,只推。
以說書沈相薰,兼說書洪淳馨牌不進罷職傳旨,傳曰,只推。
弘文館啓曰,修撰閔泳奎,陳疏徑出,上番闕直,事甚未安。應敎李建昌,陳疏受由,副校理金羽均,呈辭受由,副應敎趙龍鎬,校理李正來·趙忠熙,副校理李鎬喆,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
議政府啓曰,順天府使徐正淳,自該曹草記改差,而聞其親病,間有差減云。且此時曠務,誠極可悶,特爲仍任,令該曹口傳下批,使之催促下送,何如?傳曰,允。
奉常寺啓曰,各陵園秋夕祭享所用藥果,煎造後進上看審,藥果二十立,依定式封進之意,敢啓。傳曰,知道。
御營廳啓曰,本廳騎士將洪在愼,身病甚重,勢難察任,改差,何如?傳曰,允。
義禁府啓目,李奎興原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
吏曹判書李㘾疏曰云云。答曰,省疏具悉。所請依施。
兵曹判書金炳始疏曰,伏以,臣之祗肅中權恩命,一晝又帀夜于玆,身旣紐金握符,而辭之固已晩矣。遂復反覆思惟,求其萬一可冒之端,而無其說焉。噫,兵,六典簡稽,是殷圻父,司戎之所由責,達·識·壯,猶之所由施,未有如臣之全沒榜樣於其間者。臣於是受隆寄而怔營,循微私而踧踖,實不知措躬之所也。夫熙朝官人,必也才,然後任,器然後使,不才不器,官隨以瘝,顧臣至愚,輪翮無取,諸司分理之職,一監提擧之務,尙懼夫不克堪承,而況器仗金穀之未能拘檢,而委之以統割三軍,廏牧鎭戍之未能領會,而責之以申明九法,班簿而未能嫺焉,流品而未能別焉,而又俾之持衡提鑑,進退靺韋,拔雄俊於行伍,蒐野人於免置,竟使有國之典,由臣墮窳,則臣不足恤,害將安歸?且臣居恒善病,性與智拙,懶慢自抛,形影相寄於刀圭,恬約是慮,不及於華膴,惟優遊散地,粗全微諒,是臣畢生之願也。豈意管蒯之棄,而愛同絲麻,駑蹇之冗,而仰齒沃若,比年以還,濫吹不息,位躋八座之峻,榮極一世之艶,滋濡之化,埏埴之功,若有偏於臣身,每奉一番恩除,輒增一番惶恧者,誠以冥升疾顚,古有昭訓,鬼猜人怒,理必無幸。臣雖昏謬,寧不自度?臣若榮焉而不知怵,怵焉而不知巽,終爲災辱所媒,則是不惟不自愛,將至於辜思也已,負寵也已,揆諸公私,蹲仍無望。玆敢冒入文字,仰瀆崇聽。伏乞聖慈,念重任之不宜虛假,察臣言之亶出無隱,亟遞臣新除授職名,俾公器重而微分安焉。臣無任云云。答曰,省疏具悉。以下缺
修撰閔泳奎疏曰云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,同副承旨趙秉弼,今日不爲仕進,卽爲牌招,何如?傳曰,允。
傳曰,再明日眞殿茶禮,當自內爲之矣,該房知悉。時原任大臣·閣臣·宗親·儀賓·二品以上入參。
政院啓曰,行大司憲金炳雲,掌令韓兢烈牌不進,執義權鍾祿,持平李晙淵差祭,掌令金顯默在外,持平金在鼎未肅拜,監察茶時之意,敢啓。傳曰,知道。
以大司諫朴惇壽,獻納趙東弼,正言金元均,掌令韓兢烈,持平金在鼎牌不進罷職傳旨,傳曰,只推。
吏曹口傳政事,順天府使單徐正淳。
弘文館啓曰,修撰閔泳奎陳疏受由,鄭元夏差祭,副修撰趙昌夏·李命宰別兼春秋進,下番闕直,事甚未安。副校理一員未差,應敎李建昌,副應敎趙龍鎬,校理李正來,副校理李鎬喆,竝卽牌招推移,姑降入直,何如?傳曰,允。
都摠府啓曰,都摠管尹滋承,以漢城判尹,本府坐起進參事,晝仕出去之意,敢啓。傳曰,知道。
奎章閣啓曰,直提學鄭範朝母喪,依定式遣檢書官,傳給內賜賻儀物,仍爲致弔,勸粥以來之意,敢啓。傳曰,知道。
奎章閣啓曰,原仕直提學鄭基世妻喪,依定式遣檢書官,傳給內賜賻儀物以來之意,敢啓。傳曰,知道。
成均館啓曰,本館入直文任郞廳外,他郞,不得代直,若有代直替直之事,則草記代直事,曾有定式矣。司成趙性鶴,直講張仁澤,典籍尹時榮,俱爲差祭,時無入直之人,以他郞官,姑爲代直,何如?傳曰,允。
吏曹啓目粘連,觀此弘文館修撰鄭元夏上疏,則以爲,臣內從兄右副承旨臣李裕承,方帶春秋館修撰官矣。臣之所帶春秋兼銜,在法當遞。伏乞聖明,亟令選部照例遞改亦爲白有臥乎所,相避之法,在下當遞,弘文館修撰鄭元夏所帶春秋館記事官之任,依例減下,何如?啓,依允。
兵曹參判洪淳大疏曰云云。答曰,省疏具悉。所請依施。
上在景福宮。停常參·經筵。
大王大妃殿進御加味君子湯,自明日停止事,榻前下敎。
備忘記,阿耳僉使金善容下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,右承旨洪澈周,同副承旨趙秉弼,今日不爲仕進,竝卽牌招,何如?傳曰,允。
傳曰,同副承旨許遞,前望單子入之。承旨前望單子入之,尹榮信落點。
傳曰,臺諫竝許遞,政官牌招開政,如有違牌,勿爲呼望。
傳曰,禮房承旨,馳詣宗廟·永禧殿·景慕宮奉審摘奸,仍詣受香諸處,奉審摘奸以來。
傳曰,東璧·外玉堂竝許遞,今日政差出。
傳曰,呈告判義禁,弘文提學許遞,今日政差出。
傳曰,茂長縣監之代,勿拘常格,各別擇差。
傳曰,吏判有闕之代,前望單子入之。
政院啓曰,校理李正來呈辭受由,趙忠熙,修撰閔泳奎·鄭元夏差祭,副校理李鎬喆,副修撰趙昌夏·李命宰別兼春秋進,校理一員未差,玉堂上下番俱空,事甚未安。應敎李建昌,副應敎趙龍鎬,竝卽牌招入直,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
以右承旨洪澈周牌不進罷職傳旨,傳曰,只推。
議政府啓曰,卽聞鎭安縣監身故云矣。際此秋務旁午,本邑事,甚係可悶,該守令差代,有難遲待道啓,今日政差出,催促下送之意,分付銓曹,何如?傳曰,允。
有政。吏批,判書未差,參議南一祐式暇,缺小臣獨政未安,何以爲之?敢稟。傳曰,仍爲之。以申應朝爲大司憲,柳來駿爲大司諫,金斗淵爲執義,趙名龜爲司諫,洪羲獜·林相僖爲掌令,兪致一·白聚奎爲持平,金羽均爲獻納,朴魯參·韓白奎爲正言,沈相學爲副校理,成載玉爲兵曹參判,李喜元·金德均爲校理,李敎夏爲副校理,李範祖·柳宗植爲修撰,沈相萬·趙東萬爲副修撰,高必相爲監察,宋近洙爲判義禁,洪祐吉爲弘文提學,李益應爲鎭安縣監,成大永爲茂長縣監,幼學林宅倫年七十二,今超通政,侍從臣掌令林相僖父,加資事承傳,故折衝呂東汶贈戶參例兼,故學生呂煥永贈左承旨,故學生呂善寬贈僕正,已上同知呂弘燮三代。再政。又以吏批言啓曰,海州牧使,今當差出,而本府,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以金龜根爲宗廟令,閔泳稷爲海州判官。三政。以徐能淳爲引儀,尹滋祿爲南平縣監。四政。以柳止鎬爲平市主簿,吳聞善爲廣興奉事。五政。以李鶴年爲典設別提,尹泰昌爲假監役。兵批,判書以下缺同知單安圭煥,僉知單金殷澈。
奎章閣啓曰,明日,卽觀文閣奉審日次,臣進詣擧行之意,敢啓。傳曰,知道。
吏曹啓曰,今此秋夕祭祭官中,時無職名人,令該曹口傳付軍職,何如?傳曰,允。
兵曹口傳政事,副司果李鎬喆·李命宰·趙昌夏·權鍾祿·李鳳德·李晙淵·趙忠熙·鄭元夏·閔泳奎。
行吏曹判書吳取善疏曰云云。答曰,省疏具悉。實病旣如是,所請依施。
護軍洪兢周疏曰云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
藥房提調洪祐吉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政〈府〉郞廳來言,今日賓廳日次,而眞殿茶禮相値,不得來會云矣,敢啓。傳曰,知道。
又啓曰,眞殿茶禮,親行時,承旨當爲備員,新除授同副承旨尹榮信在外,何以爲之?敢稟。傳曰,許遞,前望單子入之。承旨前望單子入之,李晩耆落點。
又啓曰,卽者兼文學朴憙陽,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,新除授左承旨李晩耆,卽爲牌招,何如?傳曰,允。
注書南肅熙病,代以康鴻擧爲假注書。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均,正言朴魯參,韓白奎牌不進罷職傳旨,傳曰,只推。
吏曹判書前望單子入之,鄭基世落點。
政院啓曰,筵說修正,何等審愼,而今初十日按撫使入侍,筵說有所錯誤,至於改書以下,事甚疏忽,萬萬未安。原筵說,今方改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考,當該承旨推考。
侍講院啓曰,兼文學朴憙陽,今以親病,陳疏徑出矣,上審闕直,事甚未安。弼善未差,輔德閔昌植,兼輔德李冕榮,兼弼善趙龍鎬,文學金永哲,竝卽牌招,推移入直,何如?傳曰,允。
以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推。
弘文館啓曰,新除授修撰李範祖,時在京畿楊州地,經筵入番事緊,請斯速乘馹上來事,下諭。答曰,許遞,前望單子入之。玉堂前望單子入之,修撰申一永落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
兼文學朴憙陽疏曰云云。省疏具悉。爾其勿辭救護。
丙子八月十五日□時,上與王世子,詣眞殿。茶禮親行入侍時,都承旨沈履澤,左承旨洪淳學,右承旨洪澈周,左副承旨趙秉世,右副承旨李裕承,記事官南肅熙,假注書洪承憲,別兼春秋尹相萬,原任提學金大根,原任直提學金輔鉉,檢校提學趙寧夏,原任直提學南廷順,檢校直提學尹滋悳·金炳始·李載元·趙慶鎬,原任直閣鄭健朝·李承五,檢校直閣李鎬翼,直閣金興均,檢校待敎李載兢,以次侍立。時至,通禮跪啓請外辦。上具翼善冠·衮龍袍,出齋殿。通禮導上詣版位,跪啓請四拜興平身。上行四拜禮訖。大臣·宗親·儀賓·閣臣·二品以上,皆行四拜禮訖。通禮導上詣盥洗位。上盥洗訖。通禮導上詣第一室尊所。履澤奉香,裕承奉爐,上三上香。承旨奉盞跪進,上執盞以授承旨,承旨奠于安上,上連獻三盞。次詣第二室第三室第四室第五室第六室,行禮如上儀訖。通禮導上降復位,跪啓請四拜禮。上行四拜禮。通禮跪啓請禮畢。大臣進前奏曰,侵早勞動,聖體,若何?上曰,一樣矣。上還齋殿。命承史先退。諸臣以次退出。
上在景福宮。停常參·經筵。
備忘記,平安道觀察使金尙鉉下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨李晩耆,時在慶尙道禮安地,斯速乘馹上來事,下諭,何如?傳曰,許遞,前望單子入之。承旨前望單子入之,申檀落點。
傳曰,平安監司留待。
政院啓曰,卽者義禁府都事來言,時囚罪人李奎興,當爲議處,而新除授判義禁宋近洙,以前任水原留守,方在未交龜中,次堂例不得擧行云,何以爲之?敢稟。傳曰,飭已施矣,分揀放送。
傳曰,平安監司入侍。
政院啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均,正言朴魯參·韓白奎牌不進罷職傳旨,傳曰,只推。
議政府啓曰,行上護軍宋近洙,本府堂上還差,仍察有司之任,何如?傳曰,允。
侍講院啓曰,上番連日闕直,事甚未安。弼善未差,輔德閔昌植,兼輔德李冕榮,兼弼善趙龍鎬,文學金永哲,旣有只推之命,竝更牌招,推移入直,何如?傳曰,允。
以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推。
弘文館啓曰,新除授修撰申一永,時在廣州地,經筵入番事緊,請斯速乘馹上來事,下諭。答曰,許遞。
兵曹啓曰,今月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
禁衛營啓曰,本營哨官蔡東俊,身病猝重,勢難察任,改差,何如?傳曰,允。
禁衛營啓曰,本營騎士將,今當差出,而擬望之人乏少,外任竝擬,何如?傳曰,允。
兵曹參判成載玉疏曰云云。答曰,省疏具悉。旣已經勘,何必爲引?卿其勿辭行公。
丙子八月十六日午時,上御麟趾堂。平安監司入侍時,同副承旨李裕承,假注書洪承憲,記注官許綸,別兼春秋沈相萬,平安監司金尙鉉,以次進伏訖。上曰,史官分左右。上曰,監司進前。尙鉉進前。上曰,關西,異於他處,且地接中國,幅圓甚廣,今此下去,實心對揚,善爲做治也。尙鉉曰,臣才識空疎,精力衰耗,方面重寄,萬不堪承,而況關西積弊之局,且大去處也,辭不獲命,今方赴任,而僨誤必至,萬萬惶隕矣。上曰,今日發行,當抵宿何地,何日當赴任乎?尙鉉曰,當宿高陽郡四十里,二十二日可上營矣。上曰,交龜當於二十二日爲之乎?尙鉉曰,二十一日當交龜於中和俯矣。上曰,然則於路,可費六七日矣。尙鉉曰,排站爲七日矣。上曰,明日當宿,何地乎?尙鉉曰,松都府一百二十里矣。上曰,一百二十里,何以抵宿乎?仍敎曰,善爲下去也。上命監司先退。又命退。承史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨趙秉世,今日不爲仕進,卽爲牌招,何如?傳曰,允。
又啓曰,同副承旨申檀,時在廣州地,斯速乘馹上來事,下諭,何如?傳曰,許遞,前望單子入之。
傳曰,來月初六日幸行,更待下敎。
傳曰,副司果洪鍾運·李元祺,竝校理除授,副司果朴來冕·李鳳奎,竝副校理除授,副司果趙益元·睦承錫,竝修撰除授,副司果李晩容·朴奎燦,竝副修撰除授。
政院啓曰,玉堂上下番俱空,事甚未安。應敎李建昌,副應敎趙龍鎬,新除授校理洪鍾運·李元祺·朴來冕·李鳳奎,修撰趙益元·睦承錫,副修撰李晩容·朴奎燦,竝卽牌招,推移入直,何如?傳曰,允。
傳曰,再明日七夕製,通方外爲之,試紙用大好紙,弘文提學牌招。
以持平兪致一,獻納金羽均牌不進罷職傳旨,傳曰,只推。
兵曹口傳政事,副司果沈相萬。
政院啓曰,卽者吏曹郞廳來言,南平縣監尹滋祿,兩司當爲署經,而憲府則雖已署經,諫院不備,不得署經云。除在外·未署經外,未肅拜人員,竝卽牌招,何如?傳曰,一司除署經。
吏曹,校理二單,洪鍾運·李元祺,副校理二單,朴來冕·李鳳奎,修撰二單,趙益元·睦承錫,副修撰二單,李晩容·朴奎燦,已上除授事承傳。
弘文館啓曰,新除授修撰睦承錫,時在水原地,副修撰李晩容,時在慶尙道禮安地,經筵入番事緊,請竝斯速乘馹上來事,下諭。答曰,許遞。
侍講院啓曰,上番連日闕直,事甚未安。弼善未差,輔德閔昌植,兼輔德李冕榮,兼弼善趙龍鎬,文學金永哲,旣有只推之命,竝更牌招,推移入直,何如?傳曰,允。
以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推
禮曹,謝思兼歲幣使拜表,來十月二十四日辰時,方物封裹,同月二十一日。
都摠府啓曰,副摠管尹喜秀,以禁衛中軍,諸將官射會監試事,晝仕出去之意,敢啓。傳曰,知道。
禁衛營啓曰,今八月十七日,本營諸將官射講時,騎士別將具駿鉉,千摠白樂淵,騎士將梁柱憲,把摠李希植,鄭寅錫,哨官金正九·安信文·李東烈·徐鵷淳,柳葉箭·片箭·騎芻三技,俱爲無分,依例汰去之意,敢啓。傳曰,知道。
司饔院啓曰,今日江原道八月令進上松茸,體乾且少,全不成樣,致勤下敎,進獻事體,何等愼重,而如是不謹,萬萬駭然。當該封進官,令本道捧現告罷職,雖以道臣言之,亦難免不飭之失,從重推考,領來陪持人,令本道嚴繩,臣等之矇然捧入,不勝惶恐之意,敢啓。傳曰,知道。爾亦推考。
領敦寧金炳學,判府事洪淳穆,領議政李最應,右議政金炳國聯箚略曰,東陵祼謁,期不遠矣。一日而三寢行禮,恐非周旋之可逮,侵曉而移蹕回鑾,必致觸冒之有妨,而村閭流行之氣,在在不淨。此時勞動,亦未節宣之宜,以慈聖惟疾之念爲念,則聖旨亟允,不待臣等之畢言矣。乞寢成命,用副群情焉。取進止。答曰,省箚具悉。卿等之苦懇,旣如是,雖不得已勉從,情禮之悵缺,有不能自已者矣。仍傳曰,此批答,遣史官傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吏曹口傳政事,以洪南周爲南陽府使。
政院啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
政院啓曰,行都承旨沈履澤廚院進,左承旨洪淳學,右承旨洪澈周不爲仕進,右副承旨李裕承式暇出去,同副承旨未差,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽見右邊捕盜廳草記,則軍官所佩通符,見失於今十一日,而今始草記,事甚稽忽。當該大將,推考,何如?傳曰,允。
承旨前望單子入之,兪初煥落點。
以右承旨洪澈周牌不進罷職傳旨,傳曰,只推。
政院啓曰,右承旨洪澈周牌不進,伴直無人,新除授右副承旨兪相煥,卽爲牌招,何如?傳曰,允。
春秋館啓曰,別兼春秋李載完,以訓鍊都監從事官,今日軍布上下時,晝仕出去之意,敢啓。傳曰,知道。
三軍府啓曰,卽接訓鍊都監所報,則今八月十九日,習陣日次,而大將臣趙寧夏,有身病,不得行操云矣,敢啓。傳曰,知道。
以輔德閔昌植,兼輔德李冕榮,兼弼善趙龍鎬,文學金永哲牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式本曹佐郞洪基泰,假官差送,以爲代直後赴試之地,何如?傳曰,允。
禮曹啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
訓鍊都監啓曰,本局中軍許熠,身病猝重,勢難察任,改差,何如?傳曰,允。
禁衛營啓曰,騎士將今當差出,而擬望之人乏少,外任竝擬,何如?傳曰,允。
右邊捕盜廳啓曰,六列通符所受軍官李羲俊所告內,今月十一日夜,賊入矣家房中,所置衣服,偸去時,腰帶所佩通符,亦爲見失云。聞不勝驚悚,申飭諸校,刻期詗捕,而通符所重自別,有此見失,不愼之當該軍官,爲先汰去,移送秋曹,照律嚴繩,莫重通符,有不可遲待覓得,依已例令政院爲先改造,所失通符,待賊漢捉得,還納政院,而常時不飭之失,臣不勝惶恐,待罪之意,敢啓。傳曰,知道。通符,何等愼重,而至於見失之境,萬萬可駭。該軍官,依律嚴處,所失通符,刻期推納之意,更加申飭,旣已問備,不必待罪矣。
義禁府啓曰,明日七夕製,通方外爲之時,本府都事,皆爲赴擧,只有武都事一員當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨李裕承,今日不爲仕進,卽爲牌招,何如?傳曰,允。
又啓曰,弘文提學洪祐吉,旣已承牌,藝文提學金在顯,卽爲牌招,同參考試,何如?傳曰,允。
傳曰,都承旨,持此御題,與弘文提學,偕往泮宮,試取以來。
傳曰,應敎·副應敎許遞,前望單子入之。玉堂前望單子入之,應敎金永哲,副應敎趙龍鎬落點。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
政院啓曰,臣敬奉御題,與弘文提學洪祐吉,偕往泮宮,七夕製儒生試取,則收考爲四百十張矣。捧入之意,敢啓。傳曰,知道。
以慶尙監司朴齊寅狀啓,進上藥材中,山藥,未及充實,限內不得對進,惶恐待罪事,傳曰,勿待罪事,回諭。
以司謁口傳下敎曰,公事不審之別監,令兵曹決棍懲勵。
傳曰,公事不謹之中官金永應,汰去。
傳曰,七夕製,賦居首草三下幼學尹鍾協,直赴會試,之次次上幼學金文均等二人,竝給二分,之次次上幼學尹悳榮等二人,竝給一分,之次次上幼學尹憲等五人,各奎章全韻一件賜給。
傳曰,入格儒生,明日待令。
侍講院啓曰,文學金永哲,方在直中,而移拜應敎矣。上番闕直,事甚未安。弼善未差,輔德閔昌植,兼輔德李冕榮,兼弼善趙龍鎬,兼文學朴憙陽,竝卽牌招,推移入直,何如?傳曰,允。
以輔德閔昌植,兼輔德李冕榮,兼弼善趙龍鎬,兼文學朴憙陽牌不進罷職傳旨,傳曰,只推。
承文院啓曰,卽見盛京禮部咨文出來者,以爲本年夏季統巡會哨,緣由具奏,奉旨知照云矣。回咨,依例撰出,付撥下送灣府,傳給鳳城,轉致盛京之地,何如?傳曰,允。
三軍府啓曰,卽接禁衛營所報,則今八月二十日,習陣日次,而大將臣梁憲洙,有身病,不得行操云矣,敢啓。傳曰,知道。
兵曹啓曰,謹依下敎,公事不審之別監秋漢豐,決棍十度,懲勵之意,敢啓。傳曰,知道。
刑曹啓曰,罪人李羲俊,決棍九十後,江厚道江陵府徒二年半定配所,卽爲押送之意,敢啓。傳曰,知道。
上在景福宮。停常參·經筵。
藥房提調洪祐吉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不仕區區伏慮,敢未問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
禮曹,十月初二日,行宗廟冬享大祭,香祝親祭取稟,奉敎敬依。
政院啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
政院啓曰,卽者說書沈相薰,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
兵曹,以朴承儒爲訓鍊都監中軍。
傳曰,入格儒生,崇陽門外施賞。
侍講院啓曰,說書沈相薰,今以親病,陳疏徑出矣。下番闕直,事甚未安。司書未差,兼司書金興均,兼說書洪淳馨竝卽牌招,推移入直,何如?傳曰,允。
弘文館啓曰,新除授副應敎趙龍鎬,卽爲牌招,察任,何如?傳曰,允。
以輔德閔昌植,兼輔德李冕榮,兼弼善趙龍鎬牌不進罷職傳旨,傳曰,只推。
議政府啓曰,南陽府使,纔已內移矣。此時瘝曠,實屬可悶,令該曹勿拘常格,口傳各別擇差,使之不日下送,何如?傳曰,允。
兵曹,以白樂莘爲摠戎中軍。
吏曹啓曰,牙山縣監李雋應下去之路,身病猝重,萬無還官之望云。罷黜,何如?傳曰,狼川縣監李承肯,相換。
兵曹啓曰,今此謝恩兼歲幣使一行赴燕時,所把驛馬,預先知委,而應把驛馬五十匹內,忠淸道九匹,全羅道十一匹,慶尙道二十二匹,來十月十五日內,京中逢點,江原道五匹,咸鏡道四匹,直送安州,來十月十八日逢點事,各道監司處,行移,何如?傳曰,允。
三軍府啓曰,卽接御營廳所報,則今八月二十一日,習陣日次,而大將臣金箕錫,有身病,不得行操云矣,敢啓。傳曰,知道。
禁衛營啓曰,本營哨官邊衡圭·李圭卨·魏鍾植,射會時擧措駭妄,事係師律,不可仍置,一竝汰去之意,敢啓。傳曰,知道。
禁衛營啓曰,本營騎士將姜潤,以前任南陽府使,上來尙遠,久曠可悶,改差,何如?傳曰,允。
禁衛營啓曰,本營騎士將李斗鉉,身病猝重,勢難察任,改差,何如?傳曰,允。
說書沈相薰疏曰云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次,而景陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨洪澈周,左副承旨趙秉世,今日不爲仕進,竝卽牌招,何如?傳曰,允。
以武衛所軍器造成時,監董提調以下別單,傳曰,提調金輔鉉,都統使申櫶,各內下豹皮一令賜給,別看役前判官方天鏞,守令待窠擬入,正憲禹昌臣,以其子,令本所調用,前察訪金箕斗,多朔勤苦夥多,極爲嘉尙,不可無別般施意,守令待窠,首先擬入,守門將李熙榮,相當職調用,看役出身金箕參,朱千萬,閑良趙基錫·庾聖龜,竝賞加,司果金鏞元,六品職待窠擬入,折衝金裕鉉,嘉善李景祿,竝右職調用,其餘員役工匠等,竝依判下施賞。
政院啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以右承旨洪澈周,左副承旨趙秉世牌不進罷職傳旨,傳曰,只推。以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
都摠府啓曰,都摠管尹滋承,以漢城判尹,本府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
兵曹啓曰,今月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
以兼司書金興均,兼說書洪淳馨牌不進罷職傳旨,傳曰,只推。
侍講院啓曰,下番連日闕直,事甚未安。兼司書金興均,兼說書洪淳馨,旣有只推之命,竝更牌招,推移入直,何如?傳曰,允。
御營廳啓曰,本廳別將徐相岳,身病甚重,勢難察任,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹啓曰,牙山縣監李雋應,狼川縣監李承肯相換事,命下矣,牙山縣監李雋應,方在居中中,何以爲之?敢稟。傳曰,蕩滌敍用。
上在景福宮。停常參·經筵。
備忘記,全羅道觀察使李敦相下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,全羅監司留待。
政院啓曰,假注書洪承憲,有身病,勢難察任,今姑改差,何如?傳曰,允。
傳曰,全羅監司入侍。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
洪承憲改差,代以姜友馨爲假注書。
以兼司書金興均,兼說書洪淳馨牌不進罷職傳旨,傳曰,只推。
丙子八月二十二日未時,上御麟趾堂。全羅監司入侍時,右承旨洪澈周,假注書康鴻擧,記注官許綸,別兼春秋尹相萬,全羅監司李敦相,以次進伏訖。上曰,史官分左右。上曰,監司進前。敦相進前。上曰,湖南,卽王跡肇基,御眞奉安之地也。所重異於他道,且物衆地大,素稱難治,悉心對揚也。敦相曰,臣才蔑劣,猥膺重寄,恐無以對揚萬一,不勝惶懍矣。上曰,卿家三世,俱按是藩,尤當善爲之也。敦相曰,果是臣之桐鄕,故倍切圖報之誠,而才具不逮,恐有忝先之慮,萬萬惶隕矣。上曰,卿曾經全州判官乎?敦相曰,然矣。上曰,然則慣習風俗,尤可善爲做治也。敦相曰,風土山川,雖爲慣目,而當此歉歲,窮蔀民生,在在顚連,救恤之道,預切憧憧矣。上曰,今年穡事,無異穴農,而近峽處田穀,勝於沿海邊禾穀云矣。敦相曰,田穀稍勝於畓穀,而霜降太早,恐有未結實之慮矣。上曰,如此歉年,懷保小民之道,專在於方伯守令之撫恤而已,尤爲直心對揚也。敦相曰,謹依下敎,殫竭心力矣。上曰,何日到營乎?敦相曰,本月三十日交龜,而來月初一日到營矣。上曰,交龜於何處乎?敦相曰,在於礪山矣。上曰,善爲下去也。上命監司先退。又命退承史。諸臣以次退出。
上在景福宮。停常參·經筵。
備忘記,兼水原留守朴珪壽下直,長弓一張,長箭一部賜給。
政院啓曰,明日再明日,景陵忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨兪初煥,同副承旨李裕承,今日不爲仕進,竝卽牌招,何如?傳曰,允。
傳曰,直閣金興均,馳詣景陵,奉審摘奸,仍留監祭,局內諸陵,一體奉審以來。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
又啓曰,密符親納,例也,而前水原留守宋近洙,謂有身病,使其褊裨替納,事甚未安。推考,何如?傳曰,允。
以同副承旨李裕承牌不進罷職傳旨,傳曰,只推。以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
奉常寺啓曰,祭享所用秋等中脯,今月二十三日畢造矣。進上看品中脯二貼,依定式封進之意,敢啓。傳曰,知道。
議政府啓曰,本府有司堂上宋近洙,見帶摠管矣。職務相防,摠管之任,今姑改差,何如?傳曰,允。
謝恩兼歲幣使啓曰,彼中公幹,專任堂上譯官,而今番行中任使者,數少,堂上譯官,金載禹,額外帶去之意,敢啓。傳曰,知道。
刑曹啓曰,謹依傳敎,罪人林熙疇,嚴刑一次後,全羅道康津縣定配所,申完默,嚴刑一次後,慶尙道金海府定配所,竝卽押送之意,敢啓。傳曰,知道。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
備忘記,惠山僉使朴承大下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
摠戎廳啓曰,本廳中軍白樂莘,身病甚重,勢難察任,改差,何如?傳曰,允。
軍器寺啓曰,本寺財力,自來不敷,見今儲用罄竭,支放與公下,萬無排用之道。在前如此之時,就惠廳甲胄價儲留中,或以草記,或以筵稟,取用矣。依已例,別方物甲胄三十二部價中,六部價,移來補用,何如?傳曰,允。
行上護軍宋近洙疏曰云云。答曰,省疏具悉。所請依施。
副修撰朴奎燦疏曰云云。省疏具悉。爾其勿辭察職。疏辭,下該曹稟處。
上在景福宮。停常參·經筵。
藥房提調洪祐吉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,有身病,左議政未差,右議政金炳國無時急稟定事,不得來會云矣,敢啓。傳曰,知道。
傳曰,政官牌招開政。
傳曰,摠管,竝許遞,今日政差出。
傳曰,奉審閣臣入侍。
傳曰,呈告經筵許遞,今日政差出。
政院啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
傳曰,弼善·兼弼善有闕之代,前望單子入之。春坊前望單子入之,弼善尹升求,兼弼善徐夔淳落點。
傳曰,副司果洪祐冀·申錫淵,竝校理除授,副司果李國應·李範九,竝副校理除授,副司果姜·趙晩植,竝修撰除授,副司果金熙國·趙龍九,竝副修撰除授。
兵曹,以申橚爲摠戎中軍。
吏曹,校理二單,洪祐冀·申錫淵,副校理二單,李國應·李範九,修撰二單,姜·趙晩植,副修撰二單,金熙國·趙龍九,已上除授事承傳。
政院啓曰,玉堂上下番俱空,事甚未安。應敎金永哲,副應敎趙龍鎬,新除授校理洪祐冀·申錫淵,副校理李國應·李範九,修撰姜·趙晩植,副修撰金熙國·趙龍九,竝卽牌招推移入直,何如?傳曰,允。
傳曰,童蒙敎官有闕之代,幼學李貞稙擬入。
以咸鏡監司李會正狀啓,吉州等邑人命渰死,民家漂頹事,傳曰,民家之漂頹,人命之渰死,若是夥多,聞甚驚慘,元恤典外,別加願助,渰死人,如有生前身還布,竝蕩減,未拯屍身,期於拯得,趁卽結構奠接,俾無一民失所棲遑之弊事,廟堂措辭分付。
議政府啓曰,瓦署別提李獻耆,名以朝官,符同雜類,行其所不爲之事,苟存一分嚴畏之心,焉敢乃爾?爲先永刊仕籍,令該府嚴刑島配,勿揀赦前,行護軍鄭泰好,持身不謹,締結獻耆,駭悖之說,極其狼藉,以若宰臣之列,不可但以貽羞言,施以竄配之典,何如?傳曰,允。
弘文館啓曰,副修撰金熙國,時在慶尙道玄風地,經筵入番事緊,請斯速乘馹上來事,下諭。答曰,許遞,前望單子入之。
侍講院啓曰,新除授弼善尹升求,兼弼善徐夔淳,竝卽牌招察任,何如?傳曰,允。
兵曹啓曰,僉知中樞府事李寅喬,五衛將李廷相·金卿義·朴敏煥·金殷澈·金善翼·金九植,文臣兼宣傳官沈相萬·鄭元夏,俱以身病,呈狀乞遞,改差,何如?傳曰,允。
有政。吏批,行判書鄭基世在外,參判黃鍾顯牌招不進,小臣獨政未安,何以爲之?敢稟。傳曰,只出緊任。以金九鉉爲文學,鄭寅性爲司書,鄭基世爲判義禁,黃鍾顯爲同經筵,牙山縣監李雋應,狼川縣監李承肯,已上相換事,承傳。傳曰,見窠皆令差出。再政。以金炳地爲知經筵,李世宰爲同經筵,李貞稙爲童蒙敎官,兼春秋二單,金英烈·金禹鉉已上竝單付,幼學白文淸,年七十一,今超通政,侍從臣持平白聚奎父,加資事承傳。兵批,判書金炳始進,以下缺以宋近洙爲知事,徐承輔·鄭岐源·任商準·黃鍾顯爲都摠管,成彝鎬·李世宰·金益容·任孝準·尹喜秀·趙文顯爲副摠管,徐璟淳爲同知,金觀秀爲僉知,兪石柱·李裕俊·車永璉·朴昌順·金亨淑·朴承殷爲五衛將,趙忠熙·李敎夏爲文兼,金在容爲左洗馬,金元綱爲金甲島萬戶,同知單朴敏煥。
禮曹啓曰,卽接安義幼學朴正運所志,則以爲,族弟載新,嫡妾俱無子,以其同姓十二寸弟龍運第二子方業,欲爲繼後,兩家諸族,相議完定,而龍運夫妻,俱爲作故,拘於常規,不得循例禮斜,依法典草記稟處,呈狀矣。凡繼宗立後,兩邊與受,明有可據,而不得登聞者,許令該曹,論理草記,載在法典,而門長朴正運,所志旣如是,朴龍運第二子方業,立爲朴載新之後,何如?傳曰,允。
武衛所啓曰,謹依下敎,北漢山城軍器摘奸執頉中,在前紙濡衣,一無所存之委折,査實則以年久毁傷,昨年春,浮出紙物云矣。此雖與乾沒有異,莫重軍物,無難變通,揆以法意,萬萬駭然,何以爲之?敢稟。傳曰,軍物所重,何如,而無難裁作,豈可若是乎?固當嚴處而斟量者,存矣。不飭之摠使,捧現告施以重推之典,該將校,令該廳嚴棍汰去。
摠戎廳啓曰,謹依武衛所草記批旨,本廳知彀官李膺秀,嚴棍二十度汰去之意,敢啓。傳曰,知道。
禁衛營啓曰,本營哨官權致淳,身病猝重,勢難察任,改差,何如?傳曰,允。
刑曹啓曰,內司別提金鍾黿,卽爲嚴囚之意,敢啓。傳曰,知道。
刑曹啓曰,罪人金日善,平安道龍崗縣遠地定配,統長李完豐,常時不飭之罪,考律勘處,行首武藝別監千再漢,亦爲考律重勘之意,敢啓。傳曰,知道。
刑曹啓曰,在囚金鍾黿,卽爲放送之意,敢啓。傳曰,知道。
丙子八月二十五日□時,上御麟趾堂。奉審閣臣入侍時,同副承旨李裕承,假注書姜友馨,記事官許綸,別兼春秋趙昌夏,奉審閣臣金興均,以次進伏訖。上曰,史官分左右。上曰,閣臣進前。興均進前,奏曰,臣承命馳詣景陵陵上奉審則安寧,碑閣丁字閣奉審則安寧,祭物祭器祭井看審則精潔,諸執事摘奸則無頉,仍詣健元陵陵上奉審則安寧,碑閣丁字閣奉審則安寧,次詣顯陵陵上奉審則安寧,碑閣丁字閣奉審則安寧,次詣穆陵陵上奉審則安寧,次詣徽陵陵上奉審則安寧,碑閣丁字閣奉審則安寧,次詣崇陵陵上奉審則安寧,碑閣丁字閣奉審則安寧,次詣惠陵陵上奉審則安寧,碑閣丁字閣奉審則安寧,次詣元陵陵上奉審則安寧,碑閣丁字閣奉審則安寧,次詣綏陵陵上奉審則安寧,碑閣丁字閣奉審則安寧,還詣景陵,仍留監祭,將事安寧之意,敢達矣。上曰,諸陵上俱爲太平乎?興均曰,安寧矣。上曰,碑閣丁字閣,亦爲無頉乎?興均曰,亦爲安寧矣。上曰,何時將事乎?興均曰,三更量行事,而卽爲發行矣。上曰,路雖不遠,所經穡事,果何如,而霜降太早,必有所損矣。興均曰,方今秋收,而聞農家之言,則以其早霜,多有所損矣。上命閣臣先退。又命退。承史諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨趙秉世,今日不爲仕進,卽爲牌招,何如?傳曰,允。
玉堂前望單子入之,副修撰趙東萬落點。
政院啓曰,假注書康鴻擧,有身病,勢難察任,今姑改差,何如?傳曰,允。
又啓曰,昨日弼善尹升求,兼弼善徐夔淳,夜深承牌,故以待明朝肅謝之意,入稟,而肅單,今始來到,揆以事體,萬萬未安。竝從重推考,何如?傳曰,允。
又啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以左副承旨趙秉世牌不進罷職傳旨,傳曰,只推。以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
以慶尙監司朴齊寅狀啓,薦新進上石榴,節序差早,姑未成熟,限內不得封進,惶恐待罪事,傳曰,勿待罪事,回諭。
康鴻擧改差,代以李觀會爲假注書。
侍講院啓曰,新除授文學金九鉉,司書鄭寅性,竝卽牌招察任,何如?傳曰,允。
義禁府啓曰,瓦署別提李獻耆,爲先永刋仕籍,嚴刑島配,勿揀赦前,行護軍鄭泰好,施以竄配之典事,承傳,啓下矣。李獻耆,今方待命拿囚,卽當嚴刑發配,而以齋日不得開坐,過齋後擧行,鄭泰好,平安道中和府竄配,而以承傳內辭意,具罪目依例發遣府書吏,押送配所,何如?傳曰,允。
右邊捕盜廳啓曰,罪人鄭龍周,本廳作處,李禹範·崔東翼,移送秋曹,韓老未,決棍十度,懲勵放送之意,敢啓。傳曰,知道。
吏曹啓目粘連,觀此弘文館前副修撰朴奎燦上疏,則以爲,臣母,年今七十有七,病又沈痼,癃瘁奄奄,家素貧寠滫瀡之供,恒闕其時,藥餌之補,尤何可論?伏乞聖慈,特命選曹,畀臣一小縣,得遂至願亦爲白有臥乎所,朴奎燦之家貧親老,菽水難繼之狀,卽通朝之所共知,許畀一邑,俾遂便養之願,允合孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,訓鍊大將趙寧夏,諸將官射會監試事,南筏院今方出去矣。所佩命召,何以爲之?敢稟。傳曰,仍佩往來。
又啓曰,行大司憲申應朝,掌令洪羲麟,持平白聚奎在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
弘文館啓曰,新除授副校理趙東萬,卽爲牌招察任,何如?傳曰,允。
侍講院啓曰,新除授文學金九鉉,時在水原地,斯速乘馹上來事,下諭,何如?傳曰,允。
義禁府啓目,淸州營將柳冀默原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
義禁府啓曰,時囚罪人李獻耆,嚴刑一次,訊杖第三十度後,全羅道珍島府金甲島島配,勿揀赦前,而以承傳內辭意,具罪目,依例發遣府羅將,押送配所,何如?傳曰,允。
刑曹啓曰,謹依閤門聽傳敎,全羅道康津縣定配罪人林熙疇,配文還收,更爲嚴囚之意,敢啓。傳曰,知道。
刑曹啓曰,罪人李禹範·崔東翼,各嚴刑一次後,全羅道康津縣薪智島遠惡島,東翼,平安道朔州府遠惡地,竝定配所,而禹範,待栲限加刑準二次後,卽爲押送之意,敢啓。傳曰,知道。
刑曹啓曰,罪人李豐稙,嚴刑一次後,慶尙道山淸縣遠地定配所,卽爲押送之意,敢啓。傳曰,知道。
刑曹啓曰,罪人林熙疇,嚴刑一次後,平安道龍川府遠惡地定配所,申完默,慶尙道金海府遠惡地定配所,竝卽押送之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨兪初煥,今日不爲仕進,卽爲牌招,何如?傳曰,允
傳曰,前平安監司入侍。
政院啓曰,卽者別兼春秋李命宰,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·尹相萬·李載完,竝卽牌招推移入直,何如?傳曰,允。
又啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一牌不進,監察茶時之意,敢啓。傳曰,知道。
以右副承旨兪初煥牌不進罷職傳旨,傳曰,只推。
以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳曰,只推。
別兼春秋李命宰疏曰,伏以,臣於持被之中,卽接家信,臣母宿症,近又挾感,委淹床褥,一倍凜綴,臣雖迷劣,豈不知干瀆之爲甚懼,而煎迫之極,冒犯擅離,亦情理之所不容已也。伏乞聖慈,俯垂矜諒,遞臣職而仍治臣罪,俾公私兩幸焉。臣無任云云。省疏具悉。爾其勿辭救護。
丙子八月二十八日酉時,上御麟趾堂。前平安監司入侍時,右副承旨洪澈周,假注書姜友馨,記注官尹善柱·許綸,前平安監司趙成夏,以次進伏訖。上曰,史官分左右。上曰,前平安監司進前。成夏進前。上曰,善爲上來乎?成夏曰,王靈攸曁,無事上來矣。仍奏曰,臣離陛居然三載,待罪本道,恒切戀結之忱,今復命昵近耿光,仰瞻世子宮睿質岐嶷,尺衣漸長,區區慶祝,有倍餘人矣。上曰,卿則與他有異,此心誠然矣。仍敎曰,本祠奉享,是誰某乎?成夏曰,位版則李如松·張世爵·楊元·駱尙志四人,影幀則石星·李如栢二人矣。上曰,此外,別無爲弊者乎?成夏曰,此外別無條列仰奏之痼瘼矣。上曰,關西年形,初有豐登之望云矣,以其早霜,必多所損矣。成夏曰,本道田多畓少,亢旱之餘,屢得甘霈,頗有收楡之望,一自嚴霜早降,未得結實,到今未免歉歲矣。上曰,海西,何如?成夏曰,臣未能周察全省,以所經直路論之,似近穴農,而又自松京,比諸兩西,反有稍勝矣。上曰,兩次支勅,已聞善竣矣。成夏曰,臣年淺任鉅,幸免大僨誤矣。上曰,迎勅儀節,何如乎?成夏曰,道臣,與儐使及灣尹,率各差備,設幕於鴨江之頭而等候,及其勅使渡江迎接入館,卽已例也。上曰,義州之行,爲幾次耶?成夏曰,十朔內,往來爲八次矣。上曰,必爲勞勩矣。仍敎曰,義州,距柵門爲幾里,而別無爲弊之端乎?成夏曰,相距爲一百二十里,而別無爲弊者矣。上曰,關西物價,何如乎?成夏曰,所謂土産之翔貴,甚於京中矣。上曰,營樣,何如乎?成夏曰,在前全盛之時,則臣未見之,而以今所覩,果多凋瘵矣。上曰,慈城,厚昌設置之後,其利害便否,何如乎?成夏曰,江界,素稱物衆地大,而分邑之後,各有守土,自成掎角之勢,至於防守瞭望等節,尤有實效矣。上曰,平壤水土,何如乎?成夏曰,水品甚甘冽,而平壤城內,謂以行舟形,故原無鑿井,皆汲用大同江水矣。上曰,城堞皆鞏固,而亦無蹲縮乎?成夏曰,如有壞缺,則隨處修築矣。上曰,城堞,帶江而兼壕,比京城堞,何如乎?成夏曰,城堞之高厚,何可比諸京城,而三面依山,一面壓江,此無異大壕矣。上曰,兵營之凋殘,近果何如?成夏曰,年前繡衣興奏請正使復命時,皆臚列仰奏,則該營凋殘事勢,已有所洞燭,而新衛士二百,各因支放之末由,已減其一百名,至於朝廷歲儀,其勢亦難,且以奴令萬餘金之積逋,塗抹無術,臣屢以此論報政府,而實無矯捄之策,誠甚憫然矣。上曰,監營亦有親衛士乎?成夏曰,丙寅以後,三百名設始,而支放則戶排米劃給矣。上曰,戶排米,創自何時乎?成夏曰,往在甲子蕩還歸結時,每戶,以四斗米排定矣。上曰,今春倭擾,調發砲軍時,必多費心,而民間似致騷訛矣。成夏曰,無甚騷訛,而講定約條,仍卽還歸,實國家之萬幸矣。上曰,卿於昨日,作一百二十里之行云,果然乎?成夏曰,然矣。昨自開城府離發,止宿於高陽郡矣。又奏曰,以日力稍短,迫昏登筵,不勝惶悚矣。仍奏曰,彼地沙阿子,卽年前响馬賊掃蕩之處,而龍川·鐵山·義州,越界也。今則自彼築城設衙,沿江舟楫,在在相望,米穀牛畜,必致私相交貿,雖自灣府,到底譏詗,水路潛通,有難一一摘發,邊禁漸弛,後弊莫遏,其在固圉之道,不容若是疏忽,咨報北京,請立禁條,亦自廟堂嚴飭,另加防察,恐好矣。上曰,依爲之。出擧條又奏曰,本道驛馬·撥馬·官別馬,三馬廳添餉輕殖,流來舊逋,往在甲子,蠲減其三分二,其餘一分條六萬七千八百石,定爲二十年排納,而至辛未所捧條四萬四千七十餘石,自本道報請政府,折半蕩減,更展二十三年之限,每年所納九百五十餘石,代錢爲二千八百七十餘兩矣。比年以來,荐經使勅,三馬廳凋弊,比前尤甚,責納末由,且排捧,旣無所關於京司上納,係是本營不恒之需,則限三年條,特許蠲減,以爲紓力之地,恐好,而令廟堂稟處,何如?上曰,依爲之。出擧條又奏曰,本營武烈祠,卽東援皇明諸將位版崇奉之所,而惟有石星及李如柏影幀矣。本祠參奉,原有二窠,而一窠則以隴西之李,自來承襲,然仕滿之後,更無遷轉者,實爲朝家之欠典,其在疏鬰之政,合有收用,自今以後,永付西銓,待仕滿以爲遷轉之地,恐好,而係是官方,不敢擅便,令廟堂稟處,何如?上曰,依爲之。出擧條
上在景福宮。停常參·經筵。
藥房提調洪祐吉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨李裕承,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,有身病,左議政未差,右議政金炳國,無時急稟定事,不得來會云矣,敢啓。傳曰,知道。
又啓曰,左右史不可不備,別兼春秋金永哲·沈相萬·李鎬喆·趙昌夏·尹相萬·李載完,旣有只推之命,竝卽牌招,推移入直,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
以黃海監司李根弼狀啓,長連縣監宋啓憲,遭本生母喪事,傳曰,令該曹勿拘常格,口傳差出。
政院啓曰,筵說修正,何等審愼,而今二十五日奉審閣臣入侍筵說,有錯誤,至於改書以下,事甚疏忽,萬萬未安。原筵說,今方改修正以入,當該注書,所當重勘,而本院請推之外,無他可施之罰,何以爲之?敢稟。傳曰,推考。
又啓曰,行大司憲申應朝,掌令洪羲麟,持平白聚奎,在外,執義金斗淵,掌令林相僖,持平兪致一〈牌不進〉,監察茶時之意,敢啓。傳曰,知道。
以同副承旨李裕承牌不進罷職傳旨,傳曰,只推。以執義金斗淵,掌令林相僖,持平兪致一,獻納金羽均牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳曰,只推。
奎章閣啓曰,明日,卽觀文閣朔奉審日次矣。臣進詣擧行之意,敢啓。傳曰,知道。
議政府啓曰,本府有司堂上徐承輔,除拜摠管矣。職務相防,所帶摠管之任,今姑改差,何如?傳曰,允。
吏曹口傳政事,以金箕斗爲長連縣監。
宗親府啓曰,璿源譜略·國朝御牒·八高祖圖王妃世譜,今已改張矣。進上進獻吉日,令日官推擇,則來九月初二日卯時爲吉云。以此日時,本府堂上·郞廳,具儀仗鼓吹,陪進勤政殿,大殿進上件,與承旨,請承傳色奉入,世子宮進獻件,與侍講院官員,請承言色奉入,而奉謨堂奉安璿源譜略改張印本,八高祖圖王妃世譜改張書本,一體陪進,自內閣依例稟旨擧行,五處璿源閣奉安件改張,自本府次第擧行,頒賜仵亦爲收聚改張,還給之意,敢啓。傳曰,知道。
兵曹啓曰,今月各廳堂下武臣朔試射,臣曹有故,不得爲之之意,敢啓。傳曰,知道。
武衛所啓曰,本所把摠金永求,身病猝重,勢難察任,改差,何如?傳曰,允。
知三軍府事任商準疏曰云云。答曰,省疏具悉。旣已經勘,何必爲引?卿其勿辭行公。日記廳堂上金炳秀。郞廳朴永斗·李命九。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,廟宮秋謁,今初三日爲之。
以司謁口傳下敎曰,把守軍稱號,以武衛所爲之,令訓將仍爲句檢。
政院啓曰,左右史不可不備,別兼春秋金永哲·沈相萬·李鎬喆·趙昌夏·尹相萬·李載完,旣有只推之命,竝卽牌招,推移入直,何如?傳曰,允。
又啓曰,司諫趙名龜,旣入闕中,不爲傳啓,卽爲出去,事甚未安。推考,何如?傳曰,允。
又啓曰,行大司憲申應朝,持平白聚奎在外,執義金斗淵,掌令洪羲獜·林相僖,持平兪致一牌不進,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳曰,只推。
以執義金斗淵,掌令洪羲獜·林相僖,持平兪致一,獻納金羽均牌不進罷職傳旨,傳曰,只推。
禮曹,今九月二十五日,中宮殿誕日,陳賀時,應行節目,參考前例磨鍊爲白去乎,依此擧行,何如?啓,權停爲良如敎。
奎章閣啓曰,卽接內需司牒報,則咸興·永興兩本宮,十月別大祭時,造燭奉香吉日,今月十五日辰時,衣襨香燭祭品奉詣,吉日同月十六日卯時俱吉云。以此日時擧行之意,敢啓。傳曰,知道。
奎章閣啓曰,璿源譜略改張件,明日自宗親府陪來,而內上件,今番則自本府修正,卽爲內入,而奉謨堂,宙合樓,所奉件,則臣等進詣改張之意,敢啓。傳曰,知道。
又啓曰,景慕宮望廟樓今朔奉審無頉之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
上在景福宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左右史不可不備,別兼春秋金永哲,沈相萬·李鎬喆·趙昌夏·尹相萬·李載完,旣有只推之命,李命宰由限已過,竝卽牌招,推移入直,何如?傳曰,允。
又啓曰,明日大駕詣宗廟入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
傳曰,藥院提調許遞,前望單子入之。
內醫提調前望單子入之,徐衡淳落點。
傳曰,政官牌招開政。
傳曰,今番璿源譜略修改時,校正堂上以下,別單書入。
政院啓曰,事變假注書車驥衡,有身病,勢難察任,今姑改差,何如?傳曰,允。
又啓曰,卽者吏曹郞廳來言,長連縣監金箕斗,兩司當爲署經,而憲府則雖已署經,諫院不備,不得署經云,除在外·未署經外,未肅拜·呈告人員,竝卽牌招,何如?傳曰,一司除署經。
傳曰,明日出宮內門路,以思貞門爲之。
以執義金斗淵,掌令林相僖,持平兪致一,司諫趙名龜,獻納金羽均牌不進罷職傳旨,傳曰,只推。
傳曰,德川郡守之代,未準朔守令中擬入
以吏曹參議南一祐牌不進罷職傳旨,傳曰,只推。
車驥衡改差,代以趙錫奎爲事變假注書。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳曰,只推。
有政。吏批,行判書鄭基世,參議洪鍾學,牌招不進,參判黃鍾顯進,承旨,缺以吏批言啓曰,行判書鄭基世,參議洪鍾學竝牌招不進,小臣獨政未安,何以爲之?敢稟。傳曰,仍爲之。以李秉薰爲瓦署別提,朴宣陽爲德川郡守。再政。以李悳宇爲康陵參奉,李鎬善爲江華判官。三政。以洪鍾觀爲順安縣令,李源謙爲武烈祠參奉。兵批,判書,以下缺同知單高熙麟,僉知三單,李裕俊·朴昌順·金亨淑。再政。同知單李載一,僉知單朴承殷。
奎章閣啓曰,臣等進詣奉謨閣所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
奎章閣啓曰,守宮檢校直閣李承純,待開門牌招,何如?傳曰,允。
摠戎廳啓曰,今九月初一日,諸將官射講時,哨官高善哲,柳葉箭·片箭俱爲無分,依例汰去之意,敢啓。傳曰,知道。
吏曹啓曰,贈諡孝獻公李好敏,延諡定行於今月十二日忠州牧任所云矣,敢啓。傳曰,知道。
濬川司啓曰,都廳,以訓鍊都監千摠李元會,差下,何如?傳曰,允。
議政府啓曰,都民賴活,專靠商路之轉輸,而近聞外邑輒多防穀,不得流通云。此不但邦禁之本嚴,揆以共濟之義,何嘗有中外彼此之別而然乎?大抵恤民之政,惟當順其勢而均其情矣。亟許從便懋遷,互資有無,而苟或有持難壅遏之弊,道臣守令,當有別般論警事三,縣鈴行會諸道,且捕廳之操縱穀價,反啓擾民之端,毋敢如是之意,一體嚴飭,何如?傳曰,允。
副修撰趙龍九疏曰,臣濫被洪造,恒切兢悸,迺者玉署除旨,遽下於夢想之外,臣以人則庸愚也,以地則單寒也,聞命惝惶,萬難蹲仍,乞遞臣職,新授館職焉。臣於乞免之章,不宜贅他,而伏願殿下,聖智出天,勵精圖治,先儒曰,二帝·三王之道本於心,又曰人主懋學,天下之福,書所以載道,文所以貫道,而至若唐·虞三代之郅治隆化,有壁經一部,實龜鑑萬世,況今秋淸稍可,夜漏漸長,亟設法筵,頻接臣鄰,討論謨訓,以爲治源焉。臣無任云云。省疏具悉。爾其勿辭察職,尾附事當留念矣。
上在景福宮。停常參·經筵。
大駕詣宗廟展謁,還入齋室後,藥房·內閣·政院·玉堂口傳問安。答曰,知道。
仍詣景慕宮展謁,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
政院啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
以司謁口傳下敎曰,景慕宮宮底所管各稅,改舊例爲之。
傳曰,隨駕與留陣軍兵,令各其營,別饒次分給。
以別兼春秋金永哲·沈相萬·李鎬喆·趙昌夏·李命宰·尹相萬·李載完牌不進罷職傳旨,傳曰,只推。
政院啓曰,卽者義禁府都事來言,今日動駕時,衛外擊錚人金錫弼等八名,依例移送秋曹云矣,敢啓。傳曰,知道。
內醫院啓曰,提調徐衡淳,時在京畿抱川地,姑未上來矣。今日動駕時,無以備員,令該曹稟旨變通,何如?傳曰,許遞,前望單子入之。
內醫提調前望單子入之,金輔鉉落點。
奎章閣啓曰,原任直提學閔奎鎬母喪卒哭日,依定式遣檢書官,勸肉以來之意,敢啓。傳曰,知道。
兵曹啓曰,謹依下敎,龍虎營隨駕將官·將校·軍兵等處,別饒次分給之意,敢啓。傳曰,知道。
禁衛營啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等處,別饒次分給之意,敢啓。傳曰,知道。
摠戎廳啓曰,謹依下敎,本廳隨駕與留陣將校·軍兵等處,別饒次分給之意,敢啓。傳曰,知道。
奎章閣啓曰,大駕今已還宮,守宮檢校直閣李承純,減下,何如?傳曰,允。
丙子九月初三日辰時,大駕詣宗廟。展謁及景慕宮,展拜擧動入侍時,行都承旨沈履澤,左承旨洪淳學,右承旨洪澈周,左副承旨金性均,右副承旨朴容大,同副承旨趙秉弼,假注書,缺別兼春秋金永哲·趙昌夏·尹相萬·李載完,檢校直提學趙寧夏·李鎬俊·尹滋悳·金炳始·李載冕,檢校直閣李鎬翼·姜·尹用求·金永哲,直閣金興均,檢校待敎李載兢,待敎洪淳衡,校理申錫淵,修撰姜,以次侍立。時至,通禮,跪啓請外辦。上具翼善冠·衮龍袍,乘輿出思政門。藥房提調洪祐吉,副提調沈履澤,進前奏曰,侵早勞動,聖體,若何?上曰,一樣矣。通禮,跪啓請降輿乘輦。上降輿乘輦,仍由勤政門·興禮門,光化門外,通禮跪啓請諸臣上馬,進發歷黃土峴·鍾閣隅·把子橋·石橋前路,詣宗廟大門外。通禮,跪啓請降輦乘輿。上降輦乘輿,至齋殿門外。通禮跪啓請降輿。上降輿入齋殿,問安勿爲之事,下敎。展拜時至,通禮,跪啓請出次。上改具冕服,出西挾門,步詣東神門外。通禮,跪啓請執圭。承旨跪進圭,上執圭,入詣就位。通禮,跪啓請鞠躬·四拜·興·平身。上鞠躬·四拜·興·平身。通禮,導上詣第一室,殿內奉審,次詣各室,奉審如儀訖。承旨奏曰,侍衛軍兵,使之來待于西神門乎?上可之。仍步詣西神門,詣永寧殿版位,西向立。通禮,跪啓請鞠躬·四拜·興·平身。上鞠躬·四拜·興·平身。通禮,導上詣殿內奉審,次詣各室,奉室如儀訖。還出殿門外,大臣進前奏曰,親行廟謁,聖孝克伸,侵早勞動,聖體,若何?上曰,一樣矣。還詣齋殿門外。通禮,跪啓請釋圭。上釋圭,承旨跪受圭,入齋室。少頃,上改具翼善冠·衮龍袍以出,由齋室南門外,乘輿至大門外。通禮,跪啓請降輿乘輦。上降輿乘輦,進發由梨峴板廛屛門,蓮池洞洞口,至景慕宮大門外。通禮,跪啓請降輦乘輿。上降輦乘輿,入齋室,問安勿爲之事,下敎。展拜時至,上改具冕服,入就版位,行再拜禮,陞詣宮內奉審訖。仍步詣望廟樓,就版位行四拜禮,仍陞,命閣臣捧帳奉審訖。還御齋室,少頃,傳曰,諸司預備。出傳敎上改具翼善冠·衮龍袍,乘輿出宮大門外。通禮,跪啓請降輿乘輦。上降輿乘輦,進由蓮池洞洞口板廛屛門,至宗廟洞口。通禮跪啓請降輦。上降輦步過。通禮,跪啓請乘輦。上乘輦,由把子廛前路·鍾閣隅·黃土峴,入光化門·興禮門·勤政門,入思政門。承旨請出標信解嚴。上由思政門還內。諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,晉州營將姜奎馨下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
政院啓曰,卽者義禁府都事來言,時囚罪人柳冀默,當爲議處,而判義禁鄭基世在外,次堂例不得擧行云,何以爲之?敢稟。傳曰,許遞,前望單子入之。判義禁前望單子入之,李豐翼落點。
又啓曰,行大司憲申應朝,持平白聚奎在外,執義金斗淵,掌令洪羲麟·林相僖,持平兪致一牌不進,監察茶時之意,敢啓。傳曰,知道。
以執義金斗淵,掌令洪羲麟·林相僖,持平兪致一,司諫趙名龜,獻納金羽均牌不進罷職傳旨,傳曰,只推。
傳曰,明日秋到記,勤政殿命官爲之,都承旨馳往泮宮,夕食堂,收取以來。
政院啓曰,明日秋到記,都承旨馳往泮宮,夕食堂,收取以來事,命下矣。行都承旨沈履澤,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨沈履澤,左承旨洪淳學,左副承旨趙秉世不爲仕進,右承旨洪澈周廚院進,右副承旨兪初煥式暇出去,院中,只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,再明日九日製,通方外爲之,試紙用大好紙,景武臺親臨磨鍊。
注書尹定求病,代以尹吉求爲假注書。
政院啓曰,開座事,命下矣。新除授判義禁李豐翼,卽爲牌招,何如?傳曰,允。
禮曹啓曰,卽接京畿觀察使李載元移文,則以爲,喬桐府鄕校聖殿,滲漏傾側,今將修改,而聖位移還安祭,香祝,照例磨鍊下送云矣。喬桐府鄕校聖殿修改時告由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
上在景福宮。停常參·經筵。
藥房提調金輔鉉,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,右議政金炳國,俱有身病,左議政未差,不得來會云矣,敢啓。傳曰,知道。
又啓曰,左副承旨兪初煥,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人柳冀默,當爲議處,而新除授判義禁李豐翼,未肅拜,次堂例不得擧行云,判義禁卽爲牌招,何如?傳曰,允。
傳曰,黃海道暗行御史留待。
傳曰,黃海道暗行御史入侍。
傳曰,考官徐堂輔,讀券官洪祐吉,竝命官爲之。
傳曰,今初九日一內禁軍試射,當親臨隆武堂矣,該房知悉,門路以崇陽門爲之。
傳曰,卽見海繡啓本,則鄭泰好之浪藉贓犯,何若是無厭乎?承化之地,有此貪饕之流毒,其一省之蕩殘,當何如也?如此不法之類,不可尋常處之。竄配罪人鄭泰好,爲先令該府,還爲拿來,別般嚴囚。
傳曰,泮長許遞,前望單子入之。大司成前望單子入之,南一祐落點。
政院啓曰,行大司憲申應朝,持平白聚奎在外,執義金斗淵,掌令洪羲麟·林相僖,持平兪致一牌不進,監察茶時之意,敢啓。傳曰,知道。
以右副承旨兪初煥牌不進罷職傳旨,傳曰,只推。
以執義金斗淵,掌令洪羲麟·林相僖,持平兪致一,司諫趙名龜,獻納金羽均牌不進罷職傳旨,傳曰,只推。
政院啓曰,今日御題筒所入紙筆,矇未照察,致勤下詢,臣不勝惶悚,而雖以御題大筆進排官言之,揆以擧行,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳曰,發遣吏郞,諸執事,淸齋與否,摘奸以來。
傳曰,當該承旨從重推考。
傳曰,明日出宮門路,以萬始門爲之。
兵曹啓曰,明日親臨景武臺九日製試取時,堂上侍衛,不可不備,而參議嚴世永有身病,不得進參,令政院,稟旨變通,仍令該曹,口傳差出,待下批,牌招,以爲進參之地,何如?傳曰,允。許遞。
兵曹口傳政事,副護軍金永壽。
禮曹啓曰,來十月初二日行宗廟冬享大祭親行時,永寧殿,依例遣大臣攝行,何如?傳曰,允。
禮曹啓曰,來十月初二日行宗廟冬享大祭,親行時,省牲省器之節,依例以親臨磨鍊乎?敢稟。傳曰,親臨磨鍊。
吏曹口傳政事,以趙命敎爲兵曹參議。
吏曹,兵曹參議單李源逸,參知單趙命敎。
議政府啓曰,卽見黃海監司李根弼狀啓,則備陳綿農慘歉之狀,仍請訓局砲保,限折半特許代納,禁·御兩營及兵曹各衙門,納布,竝令純錢代捧事,令廟堂稟旨分付矣。本道綿農之最勝,自有莫掩之論,而如干痒損,何歲無之?況霜前所收,不患不足,則道啓中山野俱荒云者,其能無過當之嫌乎?民情非不可恤,軍需本有攸重,如今之年,實難許代,此狀請寘之,何如?傳曰,允。
禮曹啓曰,卽接宗廟署所報,則明日九日製試取時,本署官員,俱爲觀光云矣。依定式本曹佐郞洪基兌,假官差送,以爲代直後,赴試之地,何如?傳曰,允。
禮曹啓曰,卽接社稷署所報,則明日九日製試取時,本署官員,俱爲觀光云矣。依定式本曹佐郞李希洙,假官差送,以爲代直後,赴試之地,何如?傳曰,允。
禮曹啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹,以成均館官員口傳啓不,以爲代直後,赴試之地,何如?傳曰,允。
禮曹啓曰,卽接景慕宮官員所報,則明日九日製試取時,本宮官員,俱爲觀光云矣。依定式假官一員,吏曹以成均館官員口傳啓下,以爲代直後,赴試之地,何如?傳曰,允。
義禁府啓曰,明日九日製,通方外爲之時,本府都事,皆爲赴擧,只有武都事一員當直入直,而本府入直公事,回公都事及秋成門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
義禁府啓目粘連,向前柳冀默亦,縱私奴誘平民,符捕校罹無辜,道啓臚列,自歸侵虐,囚供雖有分疏,法意難免當勘,以此照律,何如?啓,依允。
大護軍洪祐吉疏曰云云。答曰,省疏具悉。旣有已例,卽爲考試。
右參贊徐堂輔疏曰云云。答曰,省疏具悉。旣有已例,卽爲考講。
丙子九月初五日未時,上御麟趾堂。黃海道御史入侍時,左承旨趙秉世,記事官南肅熙,記注官尹善柱·許綸,暗行御史金允植,以次進伏訖。上曰,史官分左右。上曰,御史進前。允植進前。上曰,遠程往返,得無恙乎?允植曰,憑仗王靈,雖無事往返,終無一事報答,心甚悚恧矣。上曰,書啓與別單竝已詳覽,而果消詳善爲矣。鄭泰好·尹喜秀之贓,若是夥多,誠非所料。允植曰,臣之耳目所及,悉心訪探,不敢以一分疑似,登諸啓本矣。上曰,特恩除拜,委畀甚重,而如是辜負,殊甚憤惋。允植曰,荷此殊恩,宜倍切圖報之心,而不能對揚,誠爲慨然矣。上曰,此外別無貪饕之人否?允植曰,以臣所見,別無可論者也。上曰,不察全道,宜其然矣。上曰,支勅出站之弊,甚於當路劇邑,已具於別單中,而纔經一价,全省騷然,誠爲巨瘼矣。上曰,京營邸債之弊,果已聞之,然一至此乎?允植曰,其弊不可勝言,未必邸吏,人人皆有此弊,然利竇一開,無所不至,緣於邸吏幾人充慾之計,一省殘民,破家蕩産者比比有之,此宜痛禁者也。上曰,平山虛結,何若是多乎?允植曰,舊有續陳三千結,皆陳荒不食之地,故已減於元摠,而壬申改量時,復執續陳增,爲一千四百結之多,年年寃增,安得無怨乎?上曰,此必改量不善之故也。允植曰,監色輩,惟以多得爲功,致此濫執之多矣。上曰,立馬濫把之弊,屢度申飭,而尙今自如,何以則永杜其弊也?允植曰,此由於紀綱之解弛也。雖有廟堂申飭,譯員輩,惟以鞭扑之威,濫載私卜,相續不絶,沿路以此,至於難支之境,誠爲寒心矣。上曰,此後則當另爲嚴禁矣。允植曰,須有別般嚴飭,然後庶有實效矣。上曰,此外無他可救之弊乎?允植曰,可以自下矯救者,臣與道臣,相議,果或有釐正之事矣。上曰,與道臣亦爲相議乎?允植曰,多有相議之事,而至如不敢擅便者,具載於前別單中矣。上曰,道內守令,鄭·尹兩人之外,更無可論者否?允植曰,別無瑕疵,至於沿路守令,亦皆小心奉公矣。上曰,治績,孰爲最優?允植曰,以兩邑論之,鳳山郡守李世用,任僅爲半年,已多民譽,雖無見成之績,可驗願治之誠,海州前判官成大永,居官三載,官民相孚,爲人極其端正,而政如其人,竭誠盡職,不爲要譽,可謂良吏也。上曰,海西霜降,比前尤早,果然否?允植曰,京中則八月十二日霜降,海西則自初十日,至十二日連夜嚴霜矣。上曰,年形,何如?允植曰,海西田多畓小,黍粟最能耐旱,故頗有小康之望矣。夏秋之交,霖雨聯緜,水敗甚多,自嚴霜以後,晩穀不收,未免歉荒矣。上曰,出道,幾邑?允植曰,先入鳳山,次入海州,歷路暫入平山,二宿而發行矣。上曰,出道,以夜否?允植曰,鳳山則夜深後出道,海州·平山,則路文明行矣。上曰,明行,則人皆見面矣。允植曰,以紗扇障之矣。上曰,路文,何以爲之?允植曰,使陪行營吏,私通行奇,指揮本邑官屬,出待于五里程矣。上曰,出道時所乘,何物?允植曰,自邑出送藍輿矣。上曰,書啓修正于何處乎?允植曰,長在長端華藏寺時,略修草本,到西郊淨土寺,繕書正本矣。上曰,今自城外直入乎?允植曰,自彰義門直入矣。上曰,御史先退。仍命史官就座。又命退,承史以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,禮房承旨馳詣受香諸處,奉審摘奸以來。
政院啓曰,行大司憲申應朝,持平白聚奎在外,執義金斗淵,掌令洪羲獜·林相僖,持平兪致一呈辭,監察茶時之意,敢啓。傳曰,知道。
傳曰,試券遲滯之中官趙東鎭,推考。
傳曰,秋到記講居首通幼學朴秉協,製述詩居首三下幼學尹相翊,竝直赴殿試,講之次通幼學李相澤等八人,製述之次草三下幼學閔泳駿,竝直赴會試,講之次通生員李中斗等三人,製述之次次上幼學尹等二人,竝給二分,講之次通幼學金成遠等十三人,製述之次次上生員柳獻睦等二人,竝給一分,講之次略幼學朴來奎等六人,製述之次次上幼學南世祐等四人,各奎章全韻一件賜給。
傳曰,入格儒生待令。
以司謁口傳下敎曰,不善擧行之假統長,事過後,令攸司科治。
傳曰,入格儒生入侍。
兵曹,以許熠爲禁衛中軍。
傳曰,九日製表居首草三下童蒙任宣鎬,直赴會試,之次次上進士李鎬性等二人,竝給二分,之次次上生員李鎬冕等二人,竝給一分,之次次上幼學韓榮讚等五人,各奎章全韻一件賜給。
傳曰,入格儒生,明日待令。
訓鍊都監啓曰,本局別將尹錫五,身病猝重,勢難察任,改差,何如?傳曰,允。
訓鍊都監啓曰,馬兵都試,今月初七日設行於慕華館,而三軍府入直馬兵,以先試者替代應試之意,敢啓。傳曰,知道。
禁衛營啓曰,本營中軍尹喜秀,身病甚重,勢難察任,今姑改差,何如?傳曰,允。
又啓曰,本營騎士別將具駿鉉,身病猝重,勢難察任,改差,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
義禁府啓目粘連,淸州營將柳冀默矣本府議啓內,縱私奴諉平民,符捕校罹無辜,道啓臚列,自歸侵虐,囚供雖有分疏,法意難免當勘。以此照律,罪杖一百收贖,告身盡行追奪,流三千里定配,私罪。奉敎依允。
義禁府啓曰,竄配罪人鄭泰好,爲先還爲拿來,別般嚴囚事,傳旨啓下矣。平安道中和府竄配罪人鄭泰好,發遣府書吏,還爲拿來之意,敢啓。傳曰,知道。
丙子九月初六日辰時,上詣景武臺。九日製親臨試取時,行都承旨沈履澤,左承旨洪淳學,右承旨洪澈周,左副承旨金性均,右副承旨朴容大,同副承旨趙秉弼,假注書缺,別兼春秋金永哲·沈相萬·趙昌夏·尹相萬·李命宰·李載完,檢校直提學趙寧夏·尹滋悳·金炳始,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理洪祐冀,修撰趙晩和,以次侍立。時至,通禮跪啓請外辦。上具翼善冠·衮龍袍,乘輿出大哉門。藥房提調金輔鉉,副提調沈履澤進前奏曰,侵早勞動,聖體若何?上曰,一樣矣。仍由萬始門·維亨門·神武門,詣景武臺。通禮跪啓請降輿。上降輿乘座。傳曰,秋到記講居首通幼學朴秉協,製述詩居首三下幼學尹相翊,竝直赴殿試,講之次通幼學李相澤等八人,製述之次草三下幼學閔泳駿,竝直赴會試,講之次通生員李中斗等三人,製述之次次上幼學尹等二人,竝給二分,講之次通幼學金成遠等十三人,製述之次次上生員柳獻睦等二人,竝給一分,講之次略幼學朴來奎等六人,製述之次次上幼學南世祐等,各奎章全韻一件賜給。承旨奏曰,儒生等使之待令,使之陞殿,奏職姓名乎?上可之,儒生等以次陞,奏職姓名訖。承旨奏曰,儒生使之頒賞乎?上曰,唯。儒生等跪受賞。引儀唱鞠躬四拜·興·平身,儒生等行四拜禮訖,以次退出。承旨奏曰,侍衛從陞中,如有試官蒙點人,使之下去,一體行禮乎?上可之。讀券官洪祐吉·李淳翼·尹宇善,對讀官南一祐·金永穆·朴定陽·趙臣熙·鄭寅性·李命宰,以次行禮訖,以次各就位,承旨讀奏入門單子訖。上命試官進前,命書表題,擬陶唐群臣賀蓬萊殿賜橘,限申時。讀券官跪書讀奏訖,參考官等奉出懸題。承旨奏曰,先張已入,請以已下標信開門,使呈券儒生次次出送乎?上曰,可也。上入次。小頃,承旨以司謁入稟考試。上命考試。讀券官讀第一張一句訖。上命止之。讀券官奏曰,書等何以爲之乎?上曰,第一張書三下,其餘竝書次上也。讀券官跪書讀奏訖。上命承旨坼封內,讀奏訖。上命書傳敎曰,九日製表居首草三下童蒙任宣鎬,直赴會試,之次次上進士李鎬性等二人,竝給二分,之次次上生員李鎬冕等二人,竝給一分,之次次上幼學韓榮讚等五人,各奎章全韻一件賜給。傳曰,入格儒生,明日待令。出傳敎履澤曰,還宮時植炬,趁不待令,致勤下詢,揆以擧行,萬萬駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。出駕敎上降座。通禮跪啓請禮畢,又啓請乘輿。上乘輿,由神武門,入萬始門。履澤請出標信解嚴。上還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以司謁口傳下敎曰,再明日一內禁軍試射時,旗鼓迎接,禁衛營則中軍代行。
傳曰,入格儒生入侍。
政院啓曰,行大司憲申應朝,持平白聚奎在外,執義金斗淵,掌令洪羲獜·林相僖,持平兪致一呈辭,監察茶時之意,敢啓。傳曰,知道。
以執義金斗淵,掌令洪羲獜·林相僖,持平兪致一,司諫趙名龜,獻納金羽均牌不進罷職傳旨,傳曰,只推。
注書南肅熙病,代以車驥衡爲假注書。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
春秋館啓曰,別兼春秋李載完,以訓鍊都監從事官,今日軍布上下時,晝仕出去之意,敢啓。傳曰,知道。
承文院啓曰,卽見關西道帥臣·義州府尹狀啓,則今年進賀使行時,我國人黃河立·崔天突兩漢,圖得空牌,冒越彼地,到小黑山買餠之際,嫌少相詰,推擠該地人劉泳寬,以致傷死,自禮部至有咨行押送之擧,故更爲究覈,爲先嚴囚,以待朝家處分。崔漢則彼咨中,旣云省釋而竟沒下落,今方另加譏詗云矣。今此兩漢,初非跟役而冒入彼地,則與犯越奚異?犯越旣係死罪,而況黃漢之罪,又犯殺越者乎?北咨中擬缺監侯之語,諒出於從寬之厚意,而揆諸我國律例,境上梟警,斷無可議。此而或一毫假貸,則沿邊頑猾之徒,其何以畏戢?嗣後無窮之憂,有不可勝言。咨文,令文任措辭撰送,待其回覆,罪人黃河立,彼人所見處,大會軍民,卽爲用律。渡江時人夫實數之修啓,法意果何如,而始也不能檢束,終焉有此事變,邦禁蕩弛,貽羞非細,三使臣竝罷職,復命後,捧傳旨。行中凡事,首譯苟皆恪謹周察,則安有是也?其罪狀,令攸司照法重勘。雖以灣尹言之,府民之空牌圖得,綻露於覈招,則其鎭邊之不嚴可知,固當直請罷勘,而見方使价相續,有難重貽迎送之弊,姑先施以越俸三等之典,使之戴罪察任。崔漢之仍無影響,尤極痛惋,分付道帥臣及該府尹,期於不日詗捕後狀聞。自今歲幣使行爲始,應帶隨從外,切勿濫率,赴去之際,逐名考點,給牌之時,另加照驗,毋敢依前疎忽事,竝爲頒飭,何如?傳曰,允。
義禁府啓曰,柳冀默,係是流配,不付功議以入之意,敢啓。傳曰,知道。
義禁府啓曰,時囚罪人柳冀默,杖一百流三千里,照律公事判付內,依允事,命下矣。柳冀默,杖一百收贖而流三千里定配,以其父年八十二,無兄弟獨身,依律文收贖,只告身盡行追奪,放送,何如?傳曰,允。
吏曹啓目粘連,觀此黃海道暗行御史金允植書啓,則鳳山前郡守尹喜秀段,繡啓旣請令攸司稟處,更無可論。平山府使尹永夏段,六七邑聲績,屢蒙九重之褒,五萬兩收刷,不煩一杖之威,莅玆七朔,惠遍一境,飢民救恤,災戶捐給,數甚夥多,澤固淪洽,似當施以璽書表裏之典,臣曹不敢擅便,上裁。前監司鄭泰好段,已有處分,更無可論。其餘守令·經歷·察訪等段,別無優績,亦乏顯疵,竝只置之,中軍·邊將等,令兵曹,稟處。道臣臚列,直請令攸司稟處,有違格例,不審之當該御史,推考,何如?啓,依回啓施行爲良如敎。
丙子九月初七日申時,上御麟趾堂。入格儒生入侍時,右承旨洪澈周,記事官尹定求,記事官尹瑱,記注官尹善柱,以次進伏,儒生等,以次序立階下訖。上曰,史官分左右。澈周奏曰,儒生使之入侍乎?上可之。澈周曰,儒生中有身病,未得待令者有之矣。上曰,唯。儒生等以次陞堂,俯伏奏職姓名,退立階下。澈周曰,給分以上,使之先出,而其次仍爲頒賞乎?上曰,可也。儒生等以次跪受賞。引儀唱四拜,儒生等行禮趨出。澈周曰,東唱引儀,臚唱之際,萬不成樣,致勤下詢。當該引儀,所當重勘,而本院請推之外,無他可施之罰。何以爲之乎?上曰,拿處,可也。出榻敎上命史官就座,又命退,承史以次退出。
上在景福宮。停常參·經筵。
政院啓曰,明日殿坐相値,視事,頉稟之意,敢啓。傳曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,亦卽牌招,何如?傳曰,允。
又啓曰,左副承旨趙秉世,今日不爲仕進,卽爲牌招,何如?傳曰,允。
政院啓曰,卽者兵曹郞廳來言,明日親臨一內禁軍試射時,別侍衛不可不備,而判書金炳始,先詣迎接信地,不得擧行云,何以爲之?敢稟。傳曰,次堂擧行。
又啓曰,行大司憲申應朝,持平白聚奎在外,執義金斗淵,掌令洪羲獜·林相僖,持平兪致一牌不進,監察茶時之意,敢啓。傳曰,知道。
以左副承旨趙秉世牌不進罷職傳旨,傳曰,只推。
以執義金斗淵,掌令洪羲獜·林相僖,持平兪致一,司諫趙名龜,獻納金羽均牌不進罷職傳旨,傳曰,只推。
傳曰,臺諫竝許遞,前望單子入之。
臺諫前望單子入之,大司憲姜蘭馨,大司諫李世宰,執義權鍾祿,掌令黃夏謙,持平丁集敎·任圭常,正言黃基源·羅錫熙落點。
傳曰,吏曹參議有闕之代,前望單子入之。
吏曹參議前望單子入之,洪鍾學落點。
以司謁口傳下敎曰,訓局挾輦軍一百名,大旗手十五名,禁·御兩營大旗手各十名,移屬本所。
政院啓曰,軍號法意,何等嚴重,而有所誤書,致勤下詢,事甚疎忽,萬萬未安。當該堂上,不可無警,從重推考,何如?傳曰,豈可以推考而止?先罷後拿。
議政府啓曰,卽見忠淸監司趙秉式狀啓,則本道公都會覆試,當爲設行,而歉荒之時,多士往來,實所可念,待明秋合設事,請令廟堂稟旨分付。退行多有已例,依狀請施行,何如?傳曰,允。
兵曹啓曰,明日一內禁軍親臨試射時,入直禁軍等,別將當爲率領侍衛,而禁軍別將趙台顯,先入信地,不得擧行,以一番羽林衛將李濟萬,使之兼別將擧行,何如?傳曰,允。
又啓曰,明日景武臺親臨一內禁軍試射時,本曹堂上侍衛,當爲備員,而參知未差之代,令政院稟旨變通,仍令該曹口傳差出,待下批牌招,何如?傳曰,允。前望單子入之。
兵曹參知前望單子入之,李敦夏落點。
吏曹,兵曹參議單李敦夏,參知單李源逸。
三軍府啓曰,卽接訓鍊都監所報,則今九月初九日,習陣日次,親臨一內禁軍試射相値,不得行操云矣,敢啓。傳曰,知道。
御營廳啓曰,謹依下敎,本廳大旗手十名,移屬武衛所之意,敢啓。傳曰,知道。
禁衛營啓曰,謹依下敎,本營大旗手十名,移屬武衛所矣。大旗手中十名,仍爲減數之意,敢啓。傳曰,知道。
義禁府啓曰,平安兵使李奎奭狀啓內,義州所屬靑水鎭萬戶魯希烈,以寧邊之人,謂有母病,擅自歸家,爲先罷黜,其罪狀則攸司稟處事,啓下矣。魯希烈,方在寧邊地云,依例發遣府羅將拿來,何如?傳曰,待待命拿囚。
訓鍊都監啓曰,馬兵都試優等及沒技人,竝別單書入之意,敢啓。傳曰,知道。
義禁府啓曰,通禮院假引儀洪祐錫拿處事,傳旨啓下矣。洪禧錫,係是雜技,依例移送秋曹之意,敢啓。傳曰,知道。
刑曹啓曰,通禮院假引儀洪禧錫,決杖八十後放送之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲姜蘭馨,執義權鍾祿,持平任圭常未肅拜,掌令黃夏謙,持平丁集敎在外,掌令一員未差,監察茶時之意,敢啓。傳曰,知道。
傳曰,呈告判義禁許遞,前望單子入之。
傳曰,侍衛與迎接軍,各營排立軍,令各其營,別饒次分給。
政院啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
兵曹口傳政事,副司果金羽均。
三軍府啓曰,卽接禁衛營所報,則今九月初十日,習陣日次,而大將臣梁憲洙有身病,不得行操云矣,敢啓。傳曰,知道。
禮曹啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
兵曹啓曰,謹依下敎,侍衛與迎接軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛與迎接將官·將校·軍兵等處,別饒分給之意,敢啓。傳曰,知道。
御營廳啓曰,謹依下敎,侍衛與迎接排立本廳軍兵等處,別饒次分給之意,敢啓。傳曰,知道。
禁衛營啓曰,謹依下敎,侍衛與迎接排立軍兵等處,別饒次分給之意,敢啓。傳曰,知道。
摠戎廳啓曰,謹依下敎,本廳侍衛與迎接軍兵等處,別饒次分給之意,敢啓。傳曰,知道。
義禁府啓曰,兵曹參議趙命敎,先罷後拿事,承傳啓下矣。趙命敎,今方待命拿囚之意,敢啓。傳曰,知道。
丙子九月初九日辰時上詣隆武堂。一內禁軍試射親臨入侍時,行都承旨沈履澤,左承旨洪淳學,右承旨洪澈周,左副承旨李裕承,右副承旨朴容大,同副承旨趙秉弼,假注書缺,別兼春秋金永哲·李命宰·李載完·尹相萬,校理李範九,修撰趙東萬,以次侍立。時至,通禮跪啓請外辦。上具軍服乘座馬,出大哉門。藥房提調金輔鉉,副提調沈履澤進前奏曰,侵早勞動,聖體若何?上曰,一樣矣。仍由修政門·崇陽門·維和門·興禮門·用成門,出神武門。兵曹判書在壇下,迎接節次如儀訖。上降座,承旨以司謁入稟承史待令。上命入侍,承史以次就位。宣傳官跪稟鳴金二下大吹打,又啓稟陞壇號令。號令如例訖,宣傳官跪稟鳴金三下吹打止。宣傳官引兵曹判書行參現禮,炳始參現訖,各班參現叩首訖。宣傳官跪稟兵判仍留壇上監試。上可之。炳始奏曰,一內禁軍,使之陞壇監試,何如?上可之。宣傳官跪稟曰,在前或有十巡擧行之時,或有一二巡五六巡之例,今番則何以爲之乎?上曰,依已例以柳葉箭一巡爲之,可也。宣傳官引試官以次就位,承旨跪稟宰樞·執鼓,貫革尺量何如。上曰,依爲之,可也。禁軍應射訖。傳曰,日勢已晩,未畢試,令兵判試取於北一營。出傳敎傳曰,還宮門路,以萬始門爲之。出傳敎履澤曰,御前咫尺之地,省記來呈之,吏曹郞廳,擧措駭妄,所當重勘,而本院請推之外,無他可施之罰,何以爲之乎?上曰,拿處,可也。出榻敎少頃,上降座,由神武門入萬始門。履澤請出標信解嚴。仍還內,諸臣以次退出。
上在景福宮。停常參·經筵。
藥房都提調金炳國,副提調沈履澤啓曰,親臨試射,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,右副承旨兪初煥,今日不爲仕進,卽爲牌招,何如?傳曰,允。
又啓曰,行大司憲姜蘭馨,執義權鍾祿,持平任圭常牌不進,掌令黃夏謙,持平丁集敎在外,掌令一員未差,監察茶時之意,敢啓。傳曰,知道。
以執義權鍾祿,持平任圭常牌不進罷職傳旨,傳曰,只推。
判義禁前望單子入之,金在顯落點。
傳曰,臺諫有闕之代,政官牌招開政,如有違牌,勿爲呼望。
傳曰,藥院提調許遞,今日政差出。
傳曰,呈告弘文提學·敦寧都正·同成均許遞,今日政差出。
傳曰,金吾堂上牌招開坐,鄭泰好所犯罪狀,以繡啓諸條發問目,各別嚴刑,捧招以入。
傳曰,大臣·政府堂上引見。
以右副承旨兪初煥牌不進罷職傳旨,傳曰,只推。
以江原監司閔泳緯狀啓,進上生松茸不謹封進官,竝捧現告罷職,臣不能操飭,致勤問備,惶恐待罪事,傳曰,當此秋務之時,多邑迎送之弊,不可不念,封進官罷職,竝特爲分揀,以更無敢如是之意,自營各別操飭,卿其勿待罪事,回諭。
內醫院啓曰,提調金輔鉉,今日問安,不爲仕進,卽爲牌招,何如?傳曰,允。
三軍府啓曰,卽接御營廳所報,則今九月十一日,習陣日次,而大將臣金箕錫有身病,不得行操云矣,敢啓。傳曰,知道。
春秋館啓曰,別兼春秋尹相萬,以兵曹正郞,今日軍布上下時,晝仕出去之意,敢啓。傳曰,知道。
有政。吏批,行判書鄭基世進,參判黃鍾顯,參議洪鍾學牌招不進,承旨缺。以金永哲爲司諫,金興均爲掌令,李命宰爲獻納,李敏洙爲敦寧都正,李升洙爲知義禁,曺錫雨爲弘文提學,鄭海崙爲同成均,趙成夏爲內醫提調,李友燁爲兵曹佐郞,金奎應爲內資直長,金泰顯爲順康園守奉官,王彦鏘爲顯陵參奉,宋彙仁爲京畿都事,尹宜鉉爲寧遠郡守,鄭昌東爲黃山察訪,李鳳德爲銀溪察訪,韓白奎爲高山察訪,文俊永爲大同察訪,魏鍾謙爲麒麟察訪。
再政。以金興均爲應敎,李敏翊爲禁府都事。兼直閣單金興均單付。
三政。以趙東弼爲掌令。宗正卿李明應·李珪永,已上今加嘉義,宗府正李載純今加通政加資事承傳。
兵批,判書以下缺。
同知單文鎭完。再政。同知單韓成浩。
兵曹啓目粘連,觀此黃海道暗行御史金允植書啓,則首陽前別將康孝源段,改備軍器,捐其殘捧,修築城池,殫其至誠,勤撫貧氓,克施憂恤。以若殘廩,有此修擧,實爲嘉尙,似當施以兒馬賜給之典,係干恩典,不敢擅便,上裁。其餘中軍·邊將,別無優績,亦無顯疵,竝只置之,何如?啓,依回啓施行爲良如敎。
咸鏡監司李會正疏略曰,伏見藥院關文到付者,以封進鹿茸品劣,至有還下送之命。臣滿心驚悚,無地自容,急速擇封之際,繼伏見退茸還捧之敎。聖念特軫於北邑,惠澤覃被於窮蔀,此誠今古曠絶之擧,而臣以菲材,濫叨重寄,蔑絲毫之執,蚤夜兢懼,至於今番溺職之罪,尤無所逃矣。苟能先事董飭,臨時精察,則詎以全不成樣之品,苟且充貢乎?罰止問備,情實惶蹙,何可徒憑寵靈,晏若無事,不思所以自效請勘也?乞施當勘焉。臣無任云云。答曰,省疏具悉。旣已問備,且已還捧矣,不必如是爲引,卿其益勉對揚。
丙子九月初十日午時,上御麟趾堂。藥房入診,大臣·政府堂上引見同爲入侍時,都提調金炳國,副提調沈履澤,假注書尹善柱,右承旨洪澈周,記事官尹定求,事變假注書趙圭錫,別兼春秋尹相萬,直閣金興均,領議政李最應,政府堂上閔致庠·鄭健朝·趙寧夏·尹滋承·趙成夏·金箕錫·趙羲復,副校理李範九,以次進伏,醫官劉漢緯·全在瑚·崔性協·鄭楫,進伏楹外訖。上曰,史官分左右。上命大臣進前。炳國進前問候,各殿問候訖,仍奏曰,醫官待令,使之入診乎?上可之。漢緯等以次診候,退伏楹外訖。炳國顧謂醫官曰,脈候詳爲奏達。漢緯等起伏奏曰,脈候左右三部調均矣。炳國曰,地黃湯連爲順下乎?上曰,順下矣。炳國曰,世子宮日就岐嶷,行步益進,下情不勝慶祝矣。上曰,昨日試射時,連有砲響,而少無驚動之色,甚奇幸矣。炳國曰,砲響不爲驚動,仰揣臨觀之泰然矣。最應曰,訓鍊大將趙寧夏先山,在於楊州地,不得不有躬幹之事,而將兵之臣,有難擅離,每經筵稟後,許其從便往來之故,敢此仰達矣。上曰,依爲之。出擧條上曰,日旱如此,亦將爲害於秋耕也。最應曰,牟麥之間間耕播者,亦不出土云矣。炳國曰,嗣歲之憂,亦不少矣。上曰,今年則自春徂秋,一直亢旱也。炳國曰,非但今年,昨秋亦旱矣。上曰,昨歲雖云有雪,雪亦未厚矣。炳國曰,然矣。上曰,今年已判歉荒,來歲豐稔,然後可紓民國之憂也。炳國曰,民不飢寒,爲國之上瑞,而向日霜災之後,竝與田穀而判歉,目下所聞,萬萬憂悶矣。上曰,有國之憂,莫大於此,而近聞不遠之地,多有浮黃之民云,極爲矜惻矣。最應曰,外邑亦多有浮黃之民云矣。炳國曰,見今民情旣如此,來頭之去益遑汲,推可知也。中外接濟之際,朝家憂慮,果莫大於此事矣。上曰,次對爲之。最應曰,卽見平安前監司趙成夏所奏,則彼地沙河子,卽龍川·鐵山·義州越界也,而今則自彼築城設衙,舟楫相望,必有潛通交貿之慮,咨報北京,請立禁條,自廟堂嚴飭沿邊爲辭矣。邇來邊政蕩然,奸細之徒,種種有冒禁之弊,此已是憂虞之甚,而彼沿設衙之地,直不過一衣帶之間也。交通和賣之習,尤不容不嚴加防遏,令文任措辭撰咨,入送北京,以爲固圉之道,亦以此意關飭道帥臣及灣尹處,築底詷察,隨其現發,境上梟警後,形止啓聞事,分付,何如?上曰,其在重邊設禁之策,不容不另加嚴防,依所奏爲之。出擧條最應曰,卽見咸鏡監司李會正狀啓,則永興本宮穀,多入蕩減課歲割本,本穀已盡,享需與排料,莫可應用,未下夥然,就北關交濟穀中折米五千石,限五年除耗貸下,準詳作錢,移轉南關,盡分取耗,其中二百五十石,以享需條,年年上下,其餘數則儲置添本,待限滿折米三千三百餘石,作錢一萬兩,移轉北邑,交濟穀五千石,還爲充完事,請令廟堂稟旨分付矣。享需本有綦重,排料不宜停闕,而第其北關穀摠枵如,勢無以推移變通矣。今以北關交濟穀五千石,移轉取耗,使之劃用,亦爲趁限還充,則在宮穀可得應入之儲,在北摠不失立本之數,竝依狀請施行事,分付,何如?上曰,依爲之。出擧條最應曰,卽見黃海監司李根弼所報,則金川有大興山城所納餉穀,而該邑士瘠民貧,措辦極艱,輸糴之際,爲弊多端,依已例許令下捧,以爲紓力之地爲辭矣。山城,所以設險也,餉需,所以備豫也,固不可遽議闊狹,而上捧下捧之間,宜視民勢之紓困,則道臣陳請,其必有深量而然,該郡餉穀,姑許平留之意,行會,何如?上曰,依爲之。出擧條最應曰,今年穡事,始因亢旱,又値早霜,畿甸·三南,被災最酷,而第其同郡之內,啡笑各殊,一坪之中,豐儉或錯,況全省之大乎?雖非目履攸及,自有可驗,而不可誣者矣。檢災抄饑之政,向以務從精實之意,已有筵飭行會,道臣·邑倅自當悉心對揚,朝家亦當參酌盡恤,而近聞外邑一二乖悖之類,不論年成之如何,先以蠲稅停布之說,恐動誑誘,致滋遠近之騷訛,此干紀之亂民也。且稱以流丐,往往成群,威嚇勒索錢米,少或拂意,恐行攘奪,此罔赦之賊徒也。似此駭惋之習,苟不嚴法而鋤治,惟彼無辜生靈,將未免蕩析難保之患,令該道臣摘發其首倡幾漢,先斬後啓,以爲懲一勵百之道,其罷軟溺職之該守令,不待殿最,劃卽罷遣事,嚴飭行會,何如?上曰,災年蠲稅,自有朝家之參酌處置,而悖類之假托歉荒,致騷訛自攘奪,是自陷於誅戮也。依所奏別般嚴飭,可也。出擧條最應曰,平安監營,一自還政通變之後,轉輾凋弊,營儲掃如,而朝廷歲儀,卽不可廢之定例也,故今方措備,實多窘絀。該帥臣,以本營年前別備穀一千石,特許取用事,纔有所報矣。參以事勢,有不容不念,依所請施行,追後立本之節,從長措處,準數還充之意,分付,何如?上曰,依爲之。出擧條最應曰,兵批之五衛將,自是正職,而挽近不有階梯,輒多濫擬,誠非重官方之意,另飭銓曹,申明定規,俾毋敢更有違越。且兩闕衛將,雖與正職有異,其備望受點一也,而朝差慕改,太無防限,揆以事體,煩屑莫甚。從今以後,元朔數前,切勿改意之意,竝爲分付,何如?上曰,此窠之邇來濫褻,果太無防限,是豈愼爵之義乎?依所奏,各別分付也。出擧條最應曰,政府有司堂上有闕之代,工曹判書趙成夏差下,使之察任,何如?上曰,依爲之。出榻敎最應曰,以今濟濟之府堂,賓對之時,每多懸病,已非穩當,竝與時帶參贊·有司,而無一人登筵,尤爲未安。左右參贊,有司堂上,有實故外,施以重推之典,何如?上曰,依爲之。出擧條最應曰,禁衛大將梁憲洙,今日賓對,來詣朝房,又不登筵。雖緣實病之難强,而事體攸在,誠甚未安,從重推考,何如?上曰,依爲之。出榻敎炳國曰,有國最急者財也,生於地而成於天,所以致其用者人也。天地歲有所生,人歲有所用,用之不節,則其勢必至於困民病民而止。是以人有恒言,必曰財竭民窮,民與財本自相須矣。顧今年形告歉,群情遑汲,凡係接濟之方,茫無着手處。夫以屢豐之餘,而一遇暵荒,國計之哀痛,已自如此,此其故何也?卽惟曰財竭而然耳。自古論財者,只言節財,非求財而益之,去其害財者而已。害財何謂也?冗費是也。易曰何以聚人,曰財又曰不傷財不害民。侈用則傷財,傷財則害民,故愛民之政,莫先於節用。孔子曰,節用而愛人。此誠萬世之至戒也。恭惟我列聖朝,豐功盛烈,布在方策,其要只在於節用而已,蓋深得大易·論語之意,而實爲我家法矣。伏願殿下,服聖訓而監先憲,以去費節用爲今日先務。毋論大小去處,其所不急不緊之需,隨處留念,一切裁減,則不第目下支計之漸次就緖,裕國足民,亦將權輿於此。臣不勝區區之忱,敢玆仰達矣。上曰,裕財之道,莫先於節用,非但卿言之切實,可揣其惓惓憂愛之意,敢不佩服乎?出擧條澈周曰,諸宰奏事。致庠曰,卽見東萊府使所報,則倭館公貿生銅,年來未納條合爲五萬五千三百九十餘斤內,二萬五千三百九十餘斤以生銅來納,其餘三萬斤,無以生銅充數,願依訓導卜定例,生銅二斤,代以熟銅一斤式,準折合熟銅一萬五千斤納上之意,懇請不已,而事係變通,不可擅便,惟俟本曹許代云矣。卜定於訓導時,多有此例,而未納條,今方盡數磨勘,從渠願特施與否,將待處分知委,故敢此仰達矣。上曰,此是倭人所請乎?致庠曰,館倭輩如是爲請矣。上曰,此乃未收磨勘者也。依渠願以熟銅代捧,可也。致庠曰,謹當依下敎知委矣。上曰,熟銅一斤,可敵生銅二斤乎?致庠曰,以生銅吹鍊爲熟,則自有欠縮,故曾者卜定訓導,果如是準代矣。上曰,各宮房免稅結,何以收捧乎?致庠曰,當初望定時假量爲八百結,則四百結以米納邑劃送,四百結以錢納邑劃之,自邑直納該宮房,錢邊則一結所納,不過七兩零矣。上曰,從今以後,自戶曹依元結例,收捧分送各宮房爲好也。致庠曰,錢納結合爲一萬七百餘結內,七千餘結分在於畿甸各邑矣。此自三南輪劃於畿邑者,而未免偏多,更爲還送於三南各邑,恐好矣。上曰,戶曹量宜處之,可也。出擧條澈周曰,玉堂,所懷奏之。範九曰,臣品質蔑劣,學識鹵莾,特蒙瀛除,惶隕慙恧,不可以論思之職自居,而區區愚忱,不能自已者,惟勉聖學也。自古帝王,治平之要,專在頻接臣隣,講論經史而已。考古效則,記事補聰,俱是誠勤所在也。夫歲月日時,千百萬事,雖有異同,然摠以言之,是一日之事也,故曰一日萬幾。今我殿下,聰明睿智,卓越百王,親總萬幾。萬幾之務,苟非誠勤學,何以念終始乎?大禹之寸陰是惜,周文之不遑玉食,亦誠也勤也,臣敢以誠勤二字仰勉焉。伏願聖明,今開經筵,博詢演繹,則堯·舜至治,可見於今日矣,殿下懋哉懋哉。上曰,所陳當留念矣。出擧條澈周曰,玉堂奏對之際,做錯非細,推考,何如?上曰,依爲之。出榻敎又奏曰,賓對不參兩司諸臺,竝推考,何如?上曰,依爲之。出榻敎以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨趙秉世,今日不爲仕進,卽爲牌招,何如?傳曰,允。
備忘記,忠州營將閔鼎鎬下直,長弓一張,長箭一部,片箭一部,筒兒一箇賜給。
傳曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
以璿源譜略修改時校正堂上以下別單,傳曰,校正堂上領宗正卿領議政李最應,內下大豹皮一令賜給,判宗正卿李景應·李昇應·李敦宇,各內下大豹皮一令賜給,李景宇內下豹皮一令賜給,知宗正卿李載元·李彙重·李東鉉·李南軾·李寅應·李會正·李秉文·李南轅·李升洙,宗正卿李鍾承·李寅命·李寅卨·李敦應·李沇應·李義根·李徹宇·李載冕·李鳳儀·李鍾浩·李容直·李明應·李珪永·李起鏞·李俊英,竝熟馬一匹賜給,跋文製述官判府事兼水原留守朴珪壽,內下大豹皮一令賜給,有司堂上判宗正卿李昇應,內下大豹皮一令賜給,知宗正卿李載元,宗正卿李載冕,各內下虎皮一令賜給,監印堂上宗正卿李明應,國朝御牒書寫官宗正卿李珪永,宗府正李載純,竝加資,典籤南廷顯,典簿申泰鼎,主簿金鳳鎬,竝陞敍,直辰朴永軾,前直長趙寬在,參奉李仁宇,忠義李會元,兼郞廳李秉台,前兼郞廳李晩治,郞廳李載洪,各兒馬一匹賜給,別看役吏文學官李倬淵,守門將李周赫,竝相當職調用,寫字官金季永右職調用,崔仁植窠近察訪作窠擬入,李斗赫加資,畫員白喜培以其弟譯院等第調用,其餘寫字官·畫員·唱準·日官·錄事·員役·工匠等,竝依壬辰年例施賞。
傳曰,今番賞典中,一人雖兼數事,毋得疊授。
傳曰,鄭泰好之許多負犯,言之痛惋矣。不念一省委寄之重,敢肆谿壑,竟致塗炭,至於公用之幻弄,國試之濁亂而極矣。其忘君負國,已是罔赦之罪,而況又以方技·邪術,甘作需用之資者,乃無知賤類之亦所不爲也。渠以簪纓之裔,車服之列,不知此事之爲人唾罵,則貪饕殘虐,當何所不爲乎?左道誣惑,亦有常憲,似此不法無恥之類,斷當明示典刑,以謝海民之困苦,以滌朝班之汚穢。罪人鄭泰好,濟州牧圍籬安置,三倍道押送。
傳曰,鄭泰好,旣已處分矣。其犯贓諸條,自秋曹刻期徵捧,下送本道監營,充補還給之方,量宜措處。繡啓中所謂裨幕輩,不可以人微而勿問,亦令秋曹竝捉致。鄭重愚,嚴刑一次,遠惡地充軍,洪鳳華,遠地充軍。
政院啓曰,行大司憲姜蘭馨,執義權鍾祿,掌令趙東弼,持平任圭常牌不進,掌令黃夏謙,持平丁集敎在外,監察茶時之意,敢啓。傳曰,知道。
以左副承旨趙秉世牌不進罷職傳旨,傳曰,只推。
以司諫金永哲,獻納李命宰,執義權鍾祿,掌令趙東弼,持平任圭常牌不進罷職傳旨,傳曰,只推。
承文院啓曰,今此陳賀使回還時,兩宮皇太后上號詔書,順付出來矣。到京日迎接儀節,照例磨鍊之意,分付該曹,何如?傳曰,允。
承文院啓曰,卽見平安前監司趙成夏所奏,則彼地沙河子,卽龍川·鐵山·義州越界也,而今則自彼築城設衙,舟楫相望,必有潛通交貿之慮,咨報北京,請立禁條,自廟堂嚴飭沿邊爲辭矣。通來邊政蕩然,奸細之徒,種種有冒犯之弊,此已是憂虞之甚,而彼沿設衙之地,直不過一衣帶之間也。交通和賣之習,尤不容不嚴加防遏,令文任措辭撰咨,入送北京,以爲固圉之道,亦以此意關飭道帥臣及灣尹處,築底詗察,隨其現發,境上梟警後,形止啓聞事,分付,何如?傳曰,其在重邊設禁之策,不容不另加嚴防,依所奏爲之。
訓鍊都監啓曰,謹依下敎,本局挾輦軍一百名,大旗手十五名,移屬武衛所矣。本局則仍爲減數之意,敢啓。傳曰,知道。
兵曹啓曰,今此未畢試一內禁軍與各番禁軍試射時入格人,別單書入之意,敢啓。傳曰,知道。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
義禁府啓曰,因黃海道暗行御史金允植書啓吏曹回啓內,鳳山前郡守尹喜秀,繡啓旣請令攸司稟處,更無可論爲辭矣。尹喜秀,今方待命拿囚之意,敢啓。傳曰,知道。
又啓目粘連,黃海前監司鄭泰好原情云云。謹依傳敎及繡啓內辭意,發問目,各別嚴刑鉤覈,襲謬爲罪,縱未全諱,外他諸條,終不直陳,究厥情狀,極爲痛該。待拷限,更加嚴刑,期於得情,何如?啓,依允。
又啓目,吏曹正郞金龍國原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,飭已施矣,分揀放送。又啓目,進排官工曹佐郞李建忠原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,飭已施矣,分揀放送。又啓目,進排官工曹正郞金永典原情云云。傳旨內辭緣,泛稱遲晩,刑推得情,何如?啓,飭已施矣,分揀放送。又啓目,兵曹參知趙命敎,原情云云。傳旨內辭緣,泛稱遲晩,刑推得情,何如?啓,拿處分揀。
吏曹參議洪鍾學疏曰,云云。答曰,省疏具悉。爾其勿辭察職。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,來十六日,日次儒生殿講日次,而親臨與命官,何以爲之?敢稟。傳曰,再明日景武臺親臨磨鍊。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,知義禁李升洙,除拜後過三日不爲出肅,依定式推考警責,仍卽牌招察任,何如?傳曰,允。
傳曰,在外禮曹判書許遞,前望單子入之。禮曹判書前望單子入之,鄭健朝落點。
傳曰,秋判有闕之代,前望單子入之。
刑曹判書前望單子入之,徐承輔落點。
又政院啓曰,右邊捕盜大將金箕錫,以御營大將,東關王廟修改事,今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲姜蘭馨,執義權鍾祿,掌令趙東弼,持平任圭常陳箚,掌令黃夏謙,持平丁集敎在外,監察茶時之意,敢啓。傳曰,知道。
議政府啓曰,圍籬安置罪人鄭泰好,在海藩時,許多贓汚,掀露無餘,已有處分之截嚴,而第其甲戌·乙亥兩年,諸科行賂冒參者,至爲四十餘人之多,揆以士習,萬萬駭然,法綱所在,不可仍置。繡啓中冒參諸人,令本道一一査出,竝卽充軍後啓聞事,分付,何如?傳曰,允。
禮曹啓曰,因議政府草記,今此陳賀使回還時,兩宮皇太后上號詔書,順付出來矣。到京日迎接儀節,照例磨鍊之意,分付該曹事,允下矣。取考謄錄,則順付語書到京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又啓曰,所考謄錄,則順付詔書到京日,頒詔後有卽日頒敎之擧矣。今亦依此擧行,何如?傳曰,允。
承文院啓曰,院寫字官前銜崔健鏞·金仁楠·白萬玉·趙鳳煥·林興植·崔翼相·金光默·劉漢承·劉漢敏,陞實代肄習,劉漢重·李商·康吉祐·韓應曄·李胤榮·劉綺祐·李健鏞·崔光植·李基馥,依例付軍職,冠帶常仕,童蒙劉漢肯·金泰煥·皮相玉·金學振·崔應相·白晩鏞·金聲集·柳英煥·金世英·李會雨·金敬熙·金敦熙·劉漢玉·劉肯相,筆才頗有成就之望,屬于本院肄習,使之鍊業,何如?傳曰,允。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
義禁府啓曰,罪人鄭泰好,濟州牧圍籬安置,三倍道押送事,承傳啓下矣。鄭泰好,全羅道濟州牧圍籬安置,三倍道押送,而以承傳內辭意具罪目,依例發遣府都事,與地方官眼同,圍籬安置之意,敢啓。傳曰,知道。
義禁府啓曰,北兵使趙羲純狀啓內,在德萬戶徐敬森,不可以在喪遞歸有所安恕,其罪狀,令攸司,稟處事,啓下矣。徐敬森,下去咸鏡道德源地云,依例發遣府羅將拿來,何如?傳曰,待待命拿囚。
義禁府啓目,鳳山前都守尹喜秀原情云云。問目內辭緣,泛稱遲晩,所當請刑是白乎矣,曾經帥臣,勿爲請刑,載在法典,議處,何如?啓,依允。
刑曹啓曰,謹依傳敎,黃海前監司鄭泰好,犯贓諸條,合錢十一萬八百二十五兩六錢二分,自臣曹捉囚家僮,刻期督捧。裨幕洪鳳華,平安道祥原郡遠地充軍,定配所卽爲押送。鄭重愚,曾經禮賓參奉矣,係是朝官,何以爲之之意,敢啓。傳曰,知道。如此之類,何可以朝官待之乎?自該曹卽爲擧行。
大司憲姜蘭馨,執義權鍾祿,司諫金永哲,掌令趙東弼,持平任圭常,獻納李命宰聯名箚略曰,卽伏見傳敎下者,有罪人鄭泰好濟州牧圍籬安置之命。噫,此罪人之到今論勘,亦云晩矣。以若簪纓之裔,滾到金徘之列,宜其圖報,有倍餘人,而罔念廉隅,專事跪祕,左道惑世,方技眩人,同朝唾罵,物議嗤默。卽此所犯,已是難貰,及夫海藩按節,委毗之重,而官簿舞弄,公貨枵蕩,國試濁亂,衆怨沸謄。詞訟則左右責賂,推捉則上下分利,十一萬巨贓畢露,二十三列邑俱病,繡啓臚陳狼藉。揆以常憲,合置重辟,而今者酌處之敎,遽以島置而止。此雖好生之德,而莫嚴者王章,艱遏者公議也,圍籬罪人鄭泰好,亟施加律之典焉。取進止。答曰,省箚具悉。如此雜類,臺閣若早爲效去,則豈有今日犯贓之理乎?今乃紛紛於處分之後,未知其可也。圍置亦非輕典,勿爲煩聒。
大司諫李世宰疏略曰,卽伏見傳敎下者,有罪人鄭泰好圍置之命矣。惶悚靡措,聯箚方張,而臣於泰好,有妻四寸應避之嫌,玆敢冒悚短章,乞請治臣瀆校之罪,仍遞臣所帶之職,以安私分焉。臣方丐免,而區區憂愛之忱,不容泯默者。顧今冬候將屆,寸陰可惜,在爲學之要,貴無間斷也。益懋終始之工,克臻緝熙之域焉。臣無任云云。答曰,省疏具悉。所請依施,尾附事,當留念矣。
應敎金興均,副應敎趙龍鎬,校理洪祐冀·申錫淵,副校理李國應·李範九,修撰姜·趙晩植,副修撰趙東弼·趙龍九聯名箚曰,卽伏見傳敎下者,有罪人鄭泰好圍置之命,臣等相顧愕眙,竊不勝憂歎之至。噫,人臣之爲君爲國,卽秉彝之同得者,而渠以世祿之裔,竭誠圖報,宜倍餘人,乃反茶飯於不法無恥等,許多駭悖,甘速罔赦之罪,聞欲塞耳。且況聖敎中忘君負國四字,爲渠一斷案,則今此處分,固知包容之德,而此若不施之以正辟之律,貪饕殘虐之類,其將接跡而起,何所懲畏而不爲乎?圍置罪人鄭泰好,請亟施加律之典。取進止。省疏具悉。已諭於臺諫之批矣。
上在景福宮。停常參·經筵。
政院啓曰,明日殿座相値,視事,頃稟之意,敢啓。傳曰,知道。
政院啓曰,合辭許久闕啓,事甚未安。除在外〈外〉,未肅拜人員,竝卽牌招,何如?傳曰,允。
政院啓曰,卽者刑曹郞廳來言,罪人鄭重愚,當爲嚴刑充軍,而判書徐承輔未肅拜,次堂例不得擧行云。判書卽爲牌招,何如?傳曰,次堂擧行。
又啓曰,行大司憲姜蘭馨,執義權鍾祿,掌令趙東弼,持平任圭常陳箚,掌令黃夏謙,持平丁集敎在外,監察茶時之意,敢啓。傳曰,知道。
又啓曰,今此順付詔書入京日,頒敎文當爲製進,藝文提學金在顯呈辭受由,弘文提學曺錫雨,待明朝牌招,使製進,何如?傳曰,允。
傳曰,明日出宮門路,以萬始門爲之。
都摠府啓曰,今十四日景武臺親臨,日次儒生殿講時,侍衛當爲備員,而都摠管鄭岐源在外,副摠管任孝準有實故,尹喜秀就理,二員未差,無以備員。令政院稟旨變通,令該曹口傳差出,待下批牌招,以爲備員進參之地,何如?傳曰,允。許遞,前望單子入之。
兵曹啓曰,明日景武臺親臨日次,儒生殿講時,本曹堂上侍衛,當爲備員,而參知李源逸有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞,前望單子入之。
摠管前望單子入之,副摠管尹秉鼎·洪兢周·李世宰·李鶴榮·沈宜豐落點。兵曹參知前望單子入之,尹成鎭落點。
吏曹,兵曹參議單尹成鎭,參議單李敦夏。
都摠府啓曰,今日入直軍兵等,當爲中日習射技放,而眞殿茶禮親行相値,不得設行之意,敢啓。傳曰,知道。
大司憲姜蘭馨,執義權鍾祿,司諫金永哲,掌令趙東弼,持平任圭常,獻納李命宰聯名箚略曰,昨以贓法之莫嚴,齊聲致討,冀施重律,及伏奉批旨,諭之以更勿煩聒,臣等相顧惶恧,繼之憂歎。今其前後所犯,昭著無餘,忘君負國,實爲人人之所必討,而臣等安得泯默已也?噫,渠已位躋二品,官聯兩闑,分固濫榮固踰矣,感激恩造,對揚萬一,足爲職分內事,而奈其貪饕之習,全沒人性,敎裨售奸,縱吏射利,使之戶無完民,邑無完政。斯此無前之巨贓,已是罔赦之極罪,而又況左道·方技,無往不妖,執符章而招巫覡之魂,托祈禳而誦矇瞽之呪。名廁宰列,尙忍爲此,則其亦何所顧忌,何事不爲?贓汚浪藉,固所甘犯,亦不自知其爲恥而然也,玆敢相率申籲,亟命圍置罪人鄭泰好,快施當律焉。取進止。答曰,省疏具悉。前批不云乎?此非一向紛紜之事也。
應敎金興均,副應敎趙龍鎬,校理洪祐冀·申錫淵,副校理李國應·李範九,修撰姜·趙晩植,副修撰趙東萬·趙龍九。聯名箚略曰,以鄭泰好事,昨陳加施律章,及伏奉批旨下者,兪音尙懇,滿心惶愧。固知臣等言辭拙訥,不足有槪於聖聰,而刑政有國之攸重,弛張聖王之所愼,苟或施恤於不可恤之地,反爲失刑之大者。噫,渠亦赫赫士大夫之後,拚棄廉隅之重,罔念委寄之深,所犯諸條,取罵一世,貽羞同朝,究其歸則無非孤負國家也。此之不嚴加窮覈,則睯不畏法之徒,其將曰某人犯難貰之罪,而尙得律逭,邦憲吾何獨畏悼乎云,則將不勝其接武之動,豈不寒心哉?玆敢相率申籲,亟命濟州牧圍置罪人鄭泰好,快施當律焉。取進止。省疏具悉。已諭於昨日之批矣,何必煩聒?
大司憲姜蘭馨,執義權鍾祿,司諫金永哲,掌令趙東弼,持平任圭常,獻納李命宰啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以諭其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典焉。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時而疑亂熒惑,譖圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶紀悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖祗賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例大異焉,不可援用尙魯追施之律。請物故罪人裕,亟施孥戮之典。噫嘻,痛矣,今此鍾·振兩賊之凶,思之膽掉,言之骨冷。蓋其陰謀逆節,适·璉之今又出也,凶言悖訖,雲·海之所不道也,是乃窮天地亘宇宙之極惡大憝,雖行天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一也。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知。則罪止誅身,失之太輕,王章不嚴,輿憤未洩。請逆賊光文·光友,加施孥戮之典,致後·延壽,竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山而肆發憯悖之說,觀奇貨於北謫而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍扙,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶誅逆節,無不同參,一而二二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思亂樂禍,圖爲不軌之陰祕,糾結計議,已出象招之丁寧。端緖旣著,盤覆未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫。此而謂無所躬犯〈而〉容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請綾州牧定配罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可止以知情不告蔽之哉?輿情去益憤鬰,國論尙此沸騰。請知情不告罪人兢善,亟施孥戮之典。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賊,旣託任籍,則不可但以遐土蠢氓論,而脘把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏贖幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬰之至。請黑山島減死定配罪人載仁,亟令王府,嚴鞫得情,快施極律焉。噫暿,痛矣,鍾三·鳳周之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐。毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越,醜類包藏禍心,京闉之綢繆,同室甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。憯懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一者也。近日邪術之肆行,禍機之醞釀,無不根窩於此。憂心伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已。請謀反不道罪人鍾三·鳳周,竝施孥戮之典。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪伸後裔,屢徑芻牧之任,分已侈矣。榮固大矣。苟有一分彝性,宜思百倍報效,而乃反糾合邪徒,看作奇貨。凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,寅緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來。通用錢貨,情誼倍加慇懃,輸送魚脯饋遺,從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭只賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極惡大憝也。嗣賊之海舶,精兵未及逞於凶圖,而此則甘心前矛,意欲蹂躪我疆域。文謨之潛形匿影,猶或似於顧忌,而此則改頭換面,無難染毒我人民。不待泄玉千禧之祕傳帛書,而自有廣東·隩門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出而情跡尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於滅口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解。此若以身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將踵接而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬰。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞫獄諸罪人窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾合而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。雈盜之警,屢發於郡邑,莾戎之變,潛伏於嶺關,一境從以騷訛,百靈罹其凶害。究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天綱莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者應龍,受顧指於潤根,寫之者潤根,而得手法於應龍。兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒同惡相濟,者也。揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射。明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東相應爲約,亦是興榮之經綸也。此有甚於緣林之嘯聚,亦相符於白蓮之糾結,究厥情迹,萬死猶輕,千剮難贖。至今思之,惟骨戰而膽掉,髮豎而眦裂也。宜有窮覈其罪,殪滅無遺,而天討未行,鬼誅先加,至使凶身徑斃,莾·卓之凶心未暴,懿·溫之逆節未彰,神人共憤,刑法失中。此若以其身之已死而不施極律,則亂賊無所懼而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻,痛矣,崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉?罪犯益著,覆載難容,王章未伸,輿憤愈鬰。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說而敢以夔齊等語,登諸文字,無窮不敬,莫此爲甚。所謂爻象失和者,長吁短歎,耳語目說者,果指何人也,無輔於治,後世疵議云者,指斥何事也?字字陰慝,節節凶悖,何忍萌心發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡。此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻,痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸點,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專尙吞吐,狡性愈頑,不指根窩,王章將伸而反屈,輿憤方洩而愈鬰。關係旣重,酌處惟輕,此莫非大聖人好生之至仁盛德,而奈此奸猾之層生,紀綱之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,快正典刑焉。噫嘻,痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬰之心,是可忍也,孰不可忍也?無將之罪,春秋之所共討,不敬之律,漢法之所必誅也。負犯如此,關係若是,豈可島置竄配而止?請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻,痛矣,今番鞫獄諸罪人,卽振古未有之窮凶絶悖者也。哲均,厚被國恩,宜思圖報,而奈其譎慝之性,聚匪類作窩主,信惑雜術,釀出禍機,海舶妥帖,反思用術而驚動,火藥暗投,竟售思亂樂禍,凶節盡露,斷案已成。東根,以蟣虱之賤,虺蜮之性,伴觀一而同舍,招景良而分酌,假托月夜之赴飮,自底火塊之撲面,莫非哲均之指使,一而二〈二而一〉也。善敎,跡又詭譎,作哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣。貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐甄陶之恩,滾躋卿列,歷試藩闑,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及乎海繡之臚啓,而其贓汚諸條,又畢露無餘矣。儲置米,法意何似,而從隷求索,封山木,所重何如,而憑公斫賣,支勅貿銀之鎔鍊取剩,公廨各穀之舞弄沾利,俱係不法,恣行無忌。科榜則動輒索賂,詞訟則一是由賄,而狼饞之慾根未除,鳥攫之手勢愈猾,權剝徧於饒戶,加斂創於浦稅,以至儒薦之視價爲錄,任窠之無物不差,許多鄙瑣,言亦汚口,全省流毒,生靈困悴。總之犯贓之數,爲十有一萬有餘,律有四十貫以上難免重究,則況此幾萬兩之多,合置何辟,今者圍置之命,非曰輕律,而於渠亦云薄勘。請濟州牧圍籬安置罪人鄭泰好,亟降處分,以施加律焉。答曰,不允,已悉於箚批,而又此煩啓,還涉煩屑矣。
大司憲姜蘭馨,執義權鍾祿,掌令趙東弼,持平任圭常啓曰,新除授掌令黃夏謙,時在咸鏡道高山驛任所,持平丁集敎,時在慶尙道榮川地,竝請斯速乘馹上來事,下諭。答曰,許遞。
獻納李命宰啓曰,梟示罪人性世,與極逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計?設鞫七朔,根因窩窟,終朱究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典焉。新除授正言黃基源,時在慶尙道黃山驛任所,羅錫熙,時在平安道大同驛任所,請竝斯速乘馹上來事,下諭。答曰,不允。下諭事,許遞。
合啓中崔鳳周事請字下,楸子島安置五字抹去,綾州牧定配五字添入。興榮等事孥籍之典下,智島減死島配六字抹去,光州牧定配五字添入。聃應下薪智島減死島配七字抹去,興陽縣定配五字添入。赫晉下金甲島減死島配七字抹去,長興府定配五字添入。士元〈下〉蝟島減死島配六字抹去,任實縣定配五字添入。應龍·潤根事應鳳下,古今島減死島配七字抹去,金堤郡定配五字添入。
傳曰,臺諫竝許遞,前望單子入之。
吏曹啓曰,贈諡孝文公尹定鉉延諡,定行於今月十九日本第云矣,敢啓。傳曰,知道。
都摠府啓曰,新除授副摠營李世宰,時無職名,令該曹口傳付軍職,何如?傳曰,允。
兵曹口傳政事,護軍李世宰。
刑曹啓曰,罪人鄭重愚,慶尙道金海府遠惡地充軍定配所,而適値不用杖日,待用刑嚴刑一次後,卽爲押送之意,敢啓。傳曰,知道。
兵曹啓目粘連,觀此慶尙左兵使鄭完默狀啓,則虞候梁弼煥母年今爲八十歲,法當歸養,令該曹考例,稟處亦爲白有臥乎所,邊帥之親年七十五歲以上者,許遞其任,載在法典。慶尙左兵虞候梁弼煥,依法典改差,何如?啓,依允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,入直玉堂許遞,前望單子入之。
政院啓曰,應敎金興均內閣進,校理一員,副修撰一員未差,修撰趙晩植差祭,玉堂上下番俱空,事甚未安。副應敎趙龍鎬,校理洪祐冀,副校理李國應·李範九,修撰姜,副修撰趙龍九,竝卽牌招,推移入直,何如?傳曰,允。
議政府啓曰,向以法外徵債之弊,有所筵達,批敎旣嚴且重,其在詞訟之地,尤當倍加惕念,而各部之二十兩以上,毋得聽訟,未有定式矣。聞西部方以屢百金債錢事,恣行侵擾,傳說狼藉云。揆以法意,萬萬駭然,該府官捧現告,令該府拿問處之,常時失飭之京兆堂上,竝從重推考,何如?傳曰,允。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
兵曹口傳政事,副司果金永哲·李命宰。
丙子九月十四日辰時上詣景武臺。日次儒生殿講親臨擧動入侍時,行都承旨沈履澤,左承旨洪淳學,右承旨洪澈周,左副承旨趙秉世,右副承旨李裕承,同副承旨尹榮信,假注書缺,檢閱李命宰,檢校直提學趙寧夏·趙成夏·尹滋德·金炳始,檢校直閣閔泳穆·李鎬翼·姜·尹用求,直閣金興均,檢校待敎李載兢,待敎洪淳馨,校理李國應,修撰趙龍九,以次侍立。時至,通禮跪啓請外辦。上具翼善冠·衮龍袍,秉輿出大哉門。藥房提調趙成夏,副提調沈履澤,進前奏曰,侵早勞動,聖體若何?上曰,一樣矣。仍由萬始門·辰居門·維亨門·神武門,詣隆文堂。通禮跪啓請降輿。上降輿陞座。承旨進前奏曰,侍衛從陞中有試官蒙點人,使之下去,一體行禮乎?上可之。贊儀唱四拜,考官及儒生等,行四拜禮訖,以次就位。上命開講。少頃,入小次訖,上出次。傳曰,日次儒生未畢講,便殿待令。仍御麟趾堂,親受講訖。傳曰,日次殿講比較儒生,明日待令。以司謁口傳下敎曰,日次儒生比較時,侍衛置之,從陞人以時服入侍。諸臣以次退出。
上在景福宮。停常參·經筵。
藥房提調趙成夏,副提調沈履澤啓曰,親臨殿講,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,講比較,以製代講。
奎章閣啓曰,景慕宮望廟樓令望奉審,無頉之意,敢啓。傳曰,知道。
吏曹啓目粘連,觀此弘文館校理李國應上疏,則以爲,臣有偏母,氣息凜綴,病勢沈痼,菽水之供,刀圭之用,家素貧寒,不得如意,得一小縣,以伸至情,是所畢生之願。伏乞聖明,特施孝理之政亦爲白有臥乎所,李國應家貧親老,菽水難繼之狀,卽通朝之所其知,許竝一邑,俾遂便養之願,允合孝理之政。經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
吏曹啓目,出身李朝憲名字,改以昌憲,元喆常名字,改以圭常,朴俊植名字,改以東俊,李雨培名字,改以在鶴,李彦鎭名字,改以英鎭,金相祿名字,改以相舜,金錫奎名字,改以錫斗,前縣監千禹鉉名字,改以義敏事告狀,依例令藝文館給帖,何如?啓,依允。
副校理李國應疏曰,云云。答曰,省疏具悉。疏辭,許令該曹,稟處。
丙子九月十五日未時,上御麟趾堂。日次儒生比較入侍時,行都承旨沈履澤,左承旨洪淳學,右承旨洪澈周,左副承旨李晩耆,右副承旨趙秉世,同副承旨李裕承,假注書缺,兼春秋缺,檢校直提學趙寧夏·趙成夏·尹滋德·金炳始·趙慶鎬,檢校直閣閔泳穆·李鎬翼·姜·尹用求·金永哲,直閣金興均,檢校待敎李載兢,待敎洪淳馨,校理洪祐冀,修撰姜,以次進伏訖。上曰,史官分左右。上曰,講比較,以製代講。仍命書傳敎曰,日次儒生講銘居首三中一幼學申箕善,直赴殿試,之次三中進士閔啓鎬等七人,竝直赴會試,之次通進士金喜洙等六人,竝給二分,之次通生員李容泰等三人,竝給一分,之次略幼學朴勝學〈等〉十二人,各奎章全韻一件賜給,之次略進士朴容奭等二十二人,竝考例施賞。傳曰,入格儒生,明日待令。出傳敎以下缺。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨兪初煥,今日不爲仕進,卽爲牌招,何如?傳曰,允。
傳曰,入格儒生入侍。
以右副承旨兪初煥牌不進罷職傳旨,傳曰,只推。
注書尹定求病,代以李輔榮爲假注書。
政院啓曰,行都承旨沈履澤,左承旨洪淳學不爲仕進,右承旨洪澈周廚院進,左副承旨趙秉世式暇出去,右副承旨兪初煥牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。以右承旨洪澈周牌不進罷職傳旨,傳曰,只推。
玉堂前望單子入之,校理李喜元,副修撰趙忠熙落點。
議政府啓曰,卽見忠淸監司趙秉式狀啓,則備陳綿農慘歉之狀,仍請各軍布以木上納者,自今歲十月至明年九月,兵曹及各營·各衙門,竝以純錢代捧,訓局砲保,一體代錢,舒川等七邑苧納軍布,亦許限明秋代納事,竝令廟堂稟旨分付矣。今年綿農,縱云被損於早霜,霜前摘取,綽有七八分取受,則何可混歸之全歉而至煩請代之啓乎?況目下需用告匱,尤無以闊狹,此狀辭置之,何如?傳曰,允。
又啓曰,卽見慶尙監司朴齊寅狀啓,則本道公都會抄擇覆試,當爲設行,而穡事判歉,多士往來,不可不念,特許停退事,請令廟堂稟處矣。似此之歲,退行多有已例,依狀請許施,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
禮曹啓曰,卽接幼學金淳喜所忘,則以爲,七寸姪尙龜,嫡·妾俱無子,以其同姓八寸弟遇輅第二子晶浩,欲爲繼後,兩家諸族,相議完定,而商龜夫妻,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金淳喜所訴旣如此,金遇輅第二子晶浩,立爲金商龜之後,何如?傳曰,允。
御營廳啓曰,騎士都試時各技優等人,別單書入之意,敢啓。傳曰,知道。
兵曹啓曰,今此一內禁軍與各番禁軍試射時入格人等,謹依別單判下,分等施賞,而筒箇·長弓·長箭竹,以軍器寺所在者取來,分給之意,敢啓。傳曰,知道。
義禁府啓曰,卽接月令醫員鄭宅鉉手本,則以爲,時囚罪人尹喜秀,素患疝症,處冷添劇,曺慶承,素患痰病,又添毒感,俱爲食飮專却,目下症形,實爲危劇云。罪人病勢如此,則一邊保放,一邊草記,載在法典矣。尹喜秀·曺慶承,竝姑爲保放之意,敢啓。傳曰,知道。
丙子九月十六日未時,上御麟趾堂。入格儒生入侍時,同副承旨李裕承,假注書車驥衡,記注官尹善柱,別兼春秋李命宰,以次進伏,諸生以次序立階下訖。上曰,史官分左右。裕承曰,入格儒生中,多有身病,未盡待令矣。仍奏曰,入格儒生,以次進前奏職姓名乎?上曰,唯。儒生等以次陞殿,奏職姓名訖。裕承曰,給分以上,使之先出,而其次使之頒賞乎?上可之。儒生等跪受賞。引儀唱四拜,儒生等行禮趨出。上命史官就座,仍命退,承史以次退出。
丙子九月十六日時,上詣摛文院。咸興·永興兩本宮衣襨·香燭·祭品封裹入侍時,行都承旨沈履澤,左承旨洪淳學,右承旨洪澈周,左副承旨趙秉世,右副承旨李裕承,同副承旨申檀,假注書車驥衡,別兼春秋李命宰,直閣金興均,以次侍立。時至,通禮跪啓請外辦。上具翼善冠·衮龍袍,乘輿出門。藥房提調趙成夏,副提調沈履澤進前奏曰,侵早勞動,聖體若何?上曰,一樣矣。仍由□□門□□門,進詣摛文院,入幕次後,下敎命承史·閣臣入侍。上西向立。通禮跪啓請跪。上跪。閣臣金興均,對擧衣襨·香燭以進。上以次親受,以授禮曹判書金永秀,監封奉授于京畿假都事方孝隣。檢書官金哲鉉·趙長夏,以次奉安于彩轝訖,興均仍陪奉出,仍奏曰,臣以香燭陪詣事,出東門矣。上可之。上詣祗送位,祗送後,入小次。少頃,通禮跪啓出次,又啓請乘輿。由□□門□□門。承旨請出標信解嚴。上還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,全羅左水使趙存興下直,長弓一張,長箭一部,片箭一部,筒兒一箇賜給。
傳曰,繡衣,令廟堂加抄以入。
傳曰,藝文提學有闕之代,前望單子入之。藝文提學前望單子入之,李源命落點。
以京畿監司李載元狀啓,砥平縣監李承老遭父喪事,傳曰,令該曹口傳各別擇差,不日下送。
政院啓曰,右承旨洪澈周牌不進,伴直無人。右副承旨兪初煥,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,假注書車驥衡有身病,勢難察任,今姑改差,何如?傳曰,允。
車驥衡改差,代以朴斗陽爲假注書。
謝恩兼歲幣使啓曰,今此行中,堂上譯官金載禹,身病猝重,其代,以堂上譯官韓文奎帶去,何如?傳曰,允。
弘文館啓曰,新除授校理李喜元,副修撰趙忠熙,竝卽牌招察任,何如?傳曰,允。
兵曹啓曰,禁軍別將趙台顯,身病猝重,矣望供職,呈狀乞遞。實病旣如此,則有難强令察任,改差,何如?傳曰,允。
兵曹,以李基碩爲禁軍別將。
義禁府啓曰,保放罪人尹喜秀,還囚議處,曺慶承,還囚捧供以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前尹喜秀亦,勅需則濫報挪用,繕廨則餘無歸屬,儒鄕薦之捧賂亂錄,加下錢之任料替充,繡論諸條,俱係不法,律例莫嚴,重勘難逭。以此照律,何如?啓,依允。
又啓目,西部都事曺慶承原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
朴斗陽有頉,代以李奎鵬爲假注書。
吏曹口傳政事,以申東鼎爲砥平縣監。
政院啓曰,明日傳香,禮房承旨,當爲齋宿,左副承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
三軍府啓曰,卽接訓鍊都監所報,則今九月十九日,習陣日次,而大將臣趙寧夏有身病,不得行操云矣,敢啓。傳曰,知道。
兵曹口傳政事,知事加設單金學準。
議政府啓曰,御史可合人,依下敎,加抄以入之意,敢啓。傳曰,知道。
戶曹啓曰,完和君供上及乳母以下宣飯所用,各司元貢不足物種,參考前例,分道磨鍊,別單以入,而自今閏五月十一日爲始,給價之意,分付宣惠廳,何如?傳曰,允。
義禁府啓曰,尹喜秀,係是贓賂流配,依法典,不議功議以入之意,敢啓。傳曰,知道。
義禁府啓曰,保放罪人尹喜秀,當爲還囚照律,曺慶承,當爲還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,鳳山前郡守尹喜秀矣本府議啓內,勅需濫報挪用,繕廨則餘無歸屬,儒鄕薦之捧賂亂錄,加下錢之任料替充,繡論諸條,俱係不法,律例莫重切難逭。以此啓律,罪杖一百收贖,告身盡行追奪,流三千里定配移,〈私〉罪。奉敎依允。
義禁府啓目粘連,向前曺慶承亦,部官債訟,無越原定之式,數外聽理,難免違令之律,以此照律,何如?啓,依允。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同副承旨李裕承,今日不爲仕進,卽爲牌招,何如?傳曰,允。
傳曰,待敎洪淳馨馳詣華寧殿,奉審摘奸,仍詣健陵·顯隆園,一體奉審以來。
傳曰,禮房承旨馳詣宣武祠,奉審摘奸以來。
傳曰,政官牌招開政。
傳曰,回還使臣之向日勘處,卽事體之不容不然,而以屢月原隰之勞,亦不可不念,三使臣罷職,竝特爲分揀,首譯亦安徐。
傳曰,呈告工曹判書·知春秋·同義禁,在外敦寧都正許遞,今日政差出。
以同副承旨李裕承牌不進罷職傳旨,傳曰,只推。
兵曹口傳政事,副護軍李載純。
兵曹口傳政事,大護軍趙成夏。
吏曹啓曰,中學敎授沈相學,銀溪道察訪李鳳德,俱以身病,呈狀乞遞,竝改差,何如?傳曰,允。
三軍府啓曰,卽接禁衛營所報,則今九月二十日,習陣日次,而大將臣梁憲洙有身病,不得行操云矣,敢啓。傳曰,知道。
兵曹啓曰,知中樞府事金載禹,五衛將李東參,曹司五衛將徐兢淳,忠壯衛將李儒行·李敏植,文臣兼宣傳官李敎夏·趙忠熙,俱以身病,呈狀乞遞。宣傳官金俊求,五衛將李裕俊·車永璉·朴昌順·金亨淑·朴承殷,俱以除授在外,上來無期云。新除授訓戎僉使孫珪憲,母年今爲七十三歲,無他兄弟,法不當遠離赴任,呈狀乞遞。竝改差,何如?傳曰,允。
吏曹啓曰,新除授長連縣監金箕斗呈狀內,矣身猝得身病,萬無赴任之慮〈望〉云。其身病旣如此,則有難强令赴任,罷黜,何如?傳曰,允。
有政。吏批,行判書鄭基世,參判黃鍾顯牌招不進,參議洪鍾學進,承旨缺。吏批啓曰,行判書鄭基世,參判黃鍾顯,竝牌招不進,小臣獨政未安,何以爲之?敢稟。傳曰,只出緊任。以申應朝爲工曹判書,李載純爲敦寧都正,李世宰爲知春秋,鄭稷朝爲同義禁,吳獜泳爲宗府正,趙雲兢爲典籍,柳敦秀爲高敞縣監,韓衡履爲長連縣監,崔仁植爲靑丹察訪,李忠淵爲銀溪察訪。傳曰,見窠皆令差出。再政。以李源命爲知敦寧,南廷順爲知經筵,趙敬夏爲同成均,鄭寅性爲中學敎授,同春秋單李世宰,學正單康鴻擧,兼春秋二單韓白奎·文俊永,以上僉單付。
兵批,判書金炳始進,以下缺。兵批啓曰,訓戎僉使今當差出,而擬望之人乏少,同道虞候竝擬,何如?傳曰,允。以李㘾爲知事,鄭雲龜爲副摠管,李熙正爲宣傳官,洪在愼爲羽林將,李章郁·吳載鶴·金悳性·金·金奎淳·張榮俊爲五衛將,閔致序爲曹司五衛將,李應會爲忠翊將,金在興·尹滋國爲忠壯將,李寬植爲訓鍊僉正,金宗漢·姜爲文兼,徐有鼎爲武兼,權顓·朴東先爲守門將,李龍憲爲訓戎僉使,權進範爲靑水萬戶,同知單安思弼,部將七單申正均·李超俊·申復均·李秉承·韓圭卨·具然恒·白南周,副司果李熙榮·金昌均·洪烈,副司勇劉漢益·李商雨·康吉祐·韓應曄·李胤榮·劉基祜·李健鏞·崔光植·李基馥,以上單付。再政。李世應爲訓鍊判官,李秉呂爲御營把摠,李運會爲北虞候,同知單河錫祚。三政。趙東勳爲訓鍊主簿,尹永殷爲武兼,同知單朴載益,僉知三單李章有·吳載鶴·金悳性。四政。尹光軾爲武兼,沈宜哲爲宣傳官,同知單朴載厚,僉知三單金·尹滋國·金在興,知事單金學準。
禮曹啓曰,卽接結城幼學李毅緖所志,則以爲,同姓八寸兄元緖,嫡·妾俱無子,以其同姓八寸弟晩緖第二子敦行,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李毅緖所訴旣如此,李晩緖第二子敦行,立爲李元緖之後,何如?傳曰,允。
禁衛營啓曰,本營軍色從事官趙昌夏,身病甚重,勢難察任,今姑改差,何如?傳曰,允。
兵曹啓曰,今月二十日,禁軍戎器點考日次,而本曹有故,不得設行之意,敢啓。傳曰,知道。
義禁府啓曰,時囚罪人尹喜秀杖一百流三千里定配照律公事判付內,依允事,命下矣。尹喜秀,杖一百收贖,告身盡行追奪,慶尙道善山府流三千里定配,而以議啓內辭意具罪目,依例發遣府書吏,押送配所,何如?傳曰,允。
上在景福宮。停常參·經筵。
藥房提調趙成夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨兪初煥,同副承旨李裕承,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上,入參。
傳曰,吏曹參判有闕之代,前望單子入之。吏曹參判前望單子入之,南廷龍添書落點。
政院啓曰,卽者輔德閔昌植,以其親病,陳疏徑出,原疏纔已捧入矣。所當直捧罷職傳旨,而此與無端徑出有異,推考警責,何如?傳曰,允。
禮曹,來十一月初三日,行景慕宮冬享大祭,香祝親傳,取稟。奉敎恭依。
侍講院啓曰,輔德閔昌植,今以親病,陳疏徑出矣,上番闕直,事甚未安。兼文學朴熹陽受由在外,兼輔德李冕榮,弼善尹升求,兼弼善徐夔淳,文學金九鉉,竝卽牌招,推移入直,何如?傳曰,允。
都摠府啓曰,副摠管金益容,以文臣堂下朔試射試官,慕華館晝仕出去之意,敢啓。傳曰,知道。
內醫院啓曰,駝酪粥,自十月初一日,當爲封進,依定式擧行事,預爲分付司僕寺之意,敢啓。傳曰,知道。
又啓曰,待令醫官李忠淵,除拜銀溪察訪矣,依已例,近地察訪中相換,何如?傳曰,允。
三軍府啓曰,卽接御營廳所報,則今九月二十一日,習陣日次,而大將臣金箕錫有身病,不得行操云矣,敢啓。傳曰,知道。
吏曹參判黃鍾顯疏曰,云云。答曰,省疏具悉。所請依施。
輔德閔昌植疏曰,云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
又啓曰,右承旨洪澈周,右副承旨兪初煥,今日不爲仕進,竝卽牌招,何如?傳曰,允。
傳曰,二十五日次對,進定於再明日。
傳曰,在外春坊許遞,前望單子入之。春坊前望單子入之,兼文學金允植落點。
以慶尙監司朴齊寅狀啓,薦新柚子,節序差晩,未及成熟,進獻日限不敢違越,雖爲取中擇封,莫重包貢,不能盡誠,惶恐待罪事,傳曰,勿待罪事,回諭。
以慶尙監司朴齊寅狀啓,進上黃栗,節序差晩,姑未成熟,限內不得封進,惶恐待罪事,傳曰,勿待罪事,回諭。
以兼輔德李冕榮,弼善尹升求,文學金九鉉牌不進罷職傳旨,傳曰,只推。
以右承旨洪澈周,右副承旨兪初煥牌不進罷職傳旨,傳曰,只推。
政院啓曰,卽者郞廳來言,高敞縣監柳敦秀,兩司當爲署經,而前望未下,不得署經云,何以爲之?敢稟。傳曰,除署經。
都摠府啓曰,副摠管黃鍾顯,時無職名,令該曹口傳付軍職,何如?傳曰,允。
侍講院啓曰,上番連日闕直,事甚未安。司書鄭寅性,旣入闕中,姑陞入直,何如?傳曰,知道。
議政府啓曰,卽見咸鏡監司李會正分等狀啓,則安邊等五邑,置之稍實,吉州等八邑,置之之次,定平等十一邑,置之尤甚,後錄諸條,竝請令廟堂稟旨分付矣。其一,新還餉所捧中,尤甚邑折半,之次邑三分一,特許停退,待明秋還捧事也。其一,端川·吉州·明川災戶所納新還餉穀,竝爲停退,待明秋還捧事也。其一,毋論尤甚·之次·稍實邑,所納新還餉穀,竝以相當穀準折代捧,待明秋還作本色事也。其一,文川·甲山·三水官屬逋還,竝爲仍停事也。其一,尤甚邑,限明秋勿定配所事也。其一,明川以南進俸吏,姑爲停止事也。其一,推奴·徵債,限明秋防禁事也。今年暵乾,可謂通同之患,而分南北而論,則南優於北,較峽野而言,則峽遜於野矣。三等分劑,必有斟量,依施。還穀之停退與準代,揆諸糴法,縱係難愼,而深軫北民殿屎之狀,向下特旨,惻怛懇摯,顧今求恤之方,有不可拘於常例,特爲許施。外他諸條,多有已例,竝依狀請施行,何如?傳曰,允。
又啓曰,卽見慶尙監司朴齊寅狀啓,則備陳農形慘歉之狀,仍請社還米留庫條八萬四千九百七十四石零,劃付賑資,下納留置條中三萬石,從時價發賣事,令廟堂稟旨分付矣。大嶺以南,穡事告歉,仳離捐瘠之患,迫在目下矣。凡厥賙賑之政,必藉乎發倉與移粟,而壬戌更張之後,本道旣無可發之倉,隣省亦乏可移之粟,所以道臣之有此仰請者,則彼幾萬近之命,多在朝家若之義,何所靳惜而立視不救乎?八萬餘石社還之賑資,三萬包萊米之發賣,竝依狀辭,特爲劃給,令道臣躬執詳察,及時拯濟之意,措辭行會,何如?傳曰,允。
又啓曰,卽見慶尙監司朴齊寅年分狀啓,則三等分劑與執災一款,追于登聞,而後錄諸條,竝請令廟堂稟旨分付矣。今年亢旱,卽近古所無,而加之以嚴霜遽催,沿峽之被災,雖有淺深,全省之告歉,未爲過語,言念民情,萬萬憂悶。執災與分劑,更待道啓,參量施行。其一,新還尤甚邑詳定代捧,待明秋還作本色事也。詳定代納,縱非經法,似此之歲,有難靳許,依施。其一,大同布竝以純錢代捧事也。大同,正供也,事體攸重,何可擧議,而哀彼顑頷之類,重値綿歉之年,旣乏糊口,亦難責布,則參以事勢,不容不拔例軫念,只令尤甚邑,限三分一,特許代納。其一,各營·各衙門上納軍布及樂工保布,竝以純錢代捧,訓局保布,五分四代捧,尤甚邑,代錢中限折半,待明秋停退事。現今京營軍需,在在枵罄,他道請代,皆已覆啓寘之,則獨於本道,果難準施。兵曹及各營三分一,訓保五分一,各司純錢上納,而尤甚邑代錢條,限折半停退。其一,漕運邑各宮房稅米及樂工保米,竝每石五兩式收捧事也。不但已例之可援,宜舒極艱之民力,依此代捧。其一,城餉限折半,捧留平倉,待明秋還納本所事也。城餉平留,誠爲疎虞,而此時便民之政,尤合顧念,依施。其一,各年拯劣米,無論尤甚·之次邑,限明秋停退事。之次邑不當竝擧,只許尤甚邑停退。其一,沿海邑漁鹽·船稅,全數停退,待明秋收捧事也。該廳事勢,有不可不念,限折半停退,待明秋準納。其一,推奴·徵債防塞,尤甚邑,限明秋勿定配所事也。係是年例,依狀辭施行,何如?傳曰,允。
戶曹啓曰,昌德宮·昌慶宮,差備內看審,則各殿堂,姑爲無頉處之意,敢啓。傳曰,知道。
戶曹啓曰,慶熙宮泥洞築臺,追慕洞碑閣,淨業院碑閣,戲竹軒奉審,則姑無頉處之意,敢啓。傳曰,知道。
戶曹啓曰,訓鍊院慕華館摘奸,則姑無頉處之意,敢啓。傳曰,知道。
吏曹啓目,副司果金纘求名字,改以興求,出身鄭世翼名字,改以世龜,李晉永名字,改以斗永,張柄翼名字,改以龜澤,奉常主簿金秉鍵名字,改以在健,折衝李憲爕,改以世珪事告狀,依例令藝文館給帖,何如?啓,依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,卽者司書鄭寅性,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
傳曰,奉審閣臣入侍。
傳曰,今年亢旱,殆近世罕有,而竟又肅霜早戒,晩稼失收楡之望,窮蔀倍懸罄之歎,畿輔·三南之偏告歉荒,不待年分之啓而可以揣知矣。夫國之所恃而爲計者惟民,而民之所恃而爲命者惟穀也。雖豐穰大有之年,念彼夏畦之勞,猶有樂歲之苦,今焉凶荒奄至,閉塞已屆,滌場垂畢,井閭索然,幾萬生靈之頷顑遑汲,必當倍蓰於收獲之前。思之及此,中夜無寐,其愁恨歎息之聲,如聞於丙枕之傍。噫,斯民也,卽予之赤子也。赤子飢寒,呼號父母之心,果有能其食甘寢安者乎?況三南之爲國家倚重,不啻天府之壤,而畿輔,卽京都根本之地也。凡係救恤賙賑之方,自當有道啓之酌量,廟議之講究,而在予若如傷之念,誠有所不可遲延者。特下內帑錢,京畿·湖西·嶺南·湖南各一萬兩,此不足爲一分拯濟之補,道臣量宜排補於賑資之用。至若尤甚邑,朔膳節日方物物膳,限明秋勿爲封進,各殿宮朔節物膳,旣蒙慈敎,亦一體停捧,節扇進上,亦爲停免,以爲來頭補賑之資,俾有實效於顚連近止之民,而咸知朝家軫恤,有不容少緩之意,廟堂三懸鈴行會於四道道臣。
兵曹口傳政事,護軍黃鍾顯。
侍講院啓曰,司書鄭寅性,姑陞入直矣,今以親病,陳疏徑出,上番闕直,事甚未安。兼輔德李冕榮,弼善尹升求,文學金九鉉,與新除授兼文學金允植,一體牌招,推移入直,何如?傳曰,允。
都摠府啓曰,今月二十五日三更四點,宗廟冬享大祭誓戒親行時,侍衛·寶劍,當爲備員,而都摠管任商準,副摠管尹秉鼎有拘忌,沈宜豐·李鶴榮在外,黃鍾顯有實病,李世宰呈辭受由,無以備員。令政院稟旨變通,仍令該曹口傳差出,待下批牌招,以爲備員進參,何如?傳曰,允。許遞,前望單子入之。
摠管前望單子入之,李容熙·金善弼·南廷順·姜蘭馨·沈舜澤·蔡東健,落點。
都摠府啓曰,今日入直內三廳武兼·禁軍及軍兵等,當爲中日習射技放,而,眞殿茶禮相値,不得設行之意,敢啓。傳曰,知道。
兵曹啓曰,今月二十二日己卯巳正二刻五分,立冬十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司·漢城府,一體頒火之意,敢啓。傳曰,知道。
司書鄭寅性疏曰,云云。省疏具悉。爾其勿辭救護。
丙子九月二十二日□時,上御麟趾堂。奉審閣臣入侍時,同副承旨李裕承,假注書南肅熙,記註官尹善柱,別兼春秋李鎬喆,奉審閣臣洪淳馨,以次進伏訖。上曰,史官分左右。上曰,閣臣進前。淳馨進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則安寧,次詣顯隆園,園上奉審則安寧,碑閣·丁字閣奉審則安寧,還詣華寧殿,將事安寧之意,敢達矣。上曰,殿內·陵上·園上,俱爲泰平乎?淳馨曰,果泰平矣。上曰,碑閣·丁字閣,亦無頉乎?淳馨曰,果無頉矣。上曰,華寧殿祭享,何時將事而發行乎?淳馨曰,將事時,以京中言之,似爲三更量,而發行以其風勢,自然遲滯,待天明離發矣。上曰,昨夕風寒頗緊,必有難堪也。淳馨曰,然矣。上曰,秋耕之時,如是不雨,民事爲之可悶。淳馨曰,近來秋旱尤甚,麥農亦不無其害,而以臣所經之地言之,陳畓爲三分二,今年秋收,萬不成樣,國計民憂,萬萬遑汲矣。上曰,農形旣如此,當有賑恤之典,而言念民事,實爲憧憧也。淳馨曰,果甚憧憧矣。上曰,以風勢之大作,江水渡涉之時,得無難便者乎?淳馨曰,去時路由鷺梁,來時則渡自銅雀,而風濤大漲,果難乘船矣。上曰,來時尤有難便者也。淳馨曰,今日之風甚乖,江水之邊,至於揚沙矣。上曰,水原農形,尤爲赤地,而漢南亦然云,民情之關念,不啻憧憧矣。淳馨曰,三南·京畿歉荒之中,華城最甚。至於秋耕,方此待雨,而顧今雨意漠然,臣之所見,亦不勝遑悶矣。上曰,水原地近,或下雪云乎?淳馨曰,臣則未及聞矣。上命閣臣先退,又命退承史,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,大臣·政府堂上引見。
傳曰,傳敎誤書之中官金圭復,推考。
禮曹,來十月初二日,行宗廟冬享大祭,香祝親祭,取稟還入。奉敎攝儀改書下。
禮曹,來十月初二日,行宗廟冬享大祭,香祝親傳,取稟。奉敎敬依。
禮曹啓曰,來十月初二日,行宗廟冬享大祭親行時,永寧殿遣大臣招行事,臣曹草記允下,而冬享大祭,以攝儀事,改書下矣。太廟大享春秋享外,非親祭,則永寧殿享事,例不設行,故今亦不爲磨鍊之意,敢啓。傳曰,知道。
忠勳府啓曰,圖得京司關文,憑藉徵債之弊嚴禁事,近見鄕民之來訴臣府者,其中種種有因京司關文徵債之事,誠不覺眩惑而駭歎矣。徵債一款,何嘗有關於各衙門,而行此違法之擧乎?惟挾雜牟利之徒,鑽刺舞弄,專事干囑,或潛用公錢而勒徵者有之,或假托公貨而橫侵者有之,甚至有混入私債而肆虐困督〈之弊〉,之怪,之端,不一而足。況今失稔之歲,懷保之方,宜倍他時,而中外供職之臣,旣不能嚴斥而痛徵之,乃反爲拘顔生色之,法綱之日頹,民習之無憚,萬萬寒心,寧欲無言。第當隨所聞仰奏,而復若有似此之習,循私聽施之該衙門堂上及道臣·守令,竝難免重勘,奸細輩嚴刑島配之意,爲先出擧條,頒飭,何如?傳曰,允。
京畿監司李載元疏曰,今於謝恩使之回,有順付詔書奉來,而迨其入京,道臣出迎於弘濟院,陪至慕華館,落後還營,卽例也。如有實故,都事或中軍代行,亦例也。迎詔隔日,屢朔痞瘧之餘,無望蠢動,而不敢擅便替行,據實呼籲。乞遞臣職,以幸公私焉。答曰,省疏具悉。卿其勿辭,中軍代行。
丙子九月二十三日午時,上御麟趾堂。大臣·政府堂上引見入侍時,右承旨洪澈周,記事官南肅熙,事變假注書趙圭錫,記事官許綸,別兼春秋李載完,領議政李最應,右議政金炳國,政府堂上鄭基世·金輔鉉·閔致庠,李㘾·鄭健朝·洪鍾雲·徐堂輔·金炳始·趙成夏·金箕錫·閔泳穆·趙寅熙·趙羲復,校理李喜元,以次進伏訖。上曰,史官分左右。上曰,大臣進前。最應進前問候,各殿問候訖。上曰,次對爲之。最應曰,臣於昨日,伏讀傳敎下者,爲災民懇惻之念,溢於辭表,而宵旰憂勤,靡不庸極。特頒帑藏之分劃,繼而有方物膳·封節扇之蠲停,甚盛擧也,曠惠也。王言一播,環域聳聽,哀彼失農顚連之類,感戴德意,其將回咷爲笑矣。被災諸道,隨其事勢緩急,今方次第營賑,且係寬舒民力者,亦當參酌稟覆,而進獻之需,旣命蠲除,則朝廷例封扇子,其在事體,尤不敢不停止。以其容入物力,一竝補用於賑資之意,分付該道帥臣處,何如?上曰,當此荒年,災民情狀之遑汲,果不忍言矣。昨日處分,略示憫恤之意,而今此陳請,亦可爲一分舒力之方,依所奏爲之。出擧條最應曰,卽見咸鏡監司李會正狀啓,則端川·明川·鏡城浦落災結,合爲九十五結十四員九束,而民旣失農,稅難徵捧,特許停稅,待年豐隨起復摠事,請令廟堂稟旨分付矣。三邑災形,已有登啓,而以若赤立之勢,難責白地之稅。壤賦雖有所重,民情宜克可恤,特許限三年停稅,期準原摠後狀聞事,分付,何如?上曰,依爲之。出擧條最應曰,在前外道設賑之時,驛·牧·鎭·堡之民,每爲區別於邑民之外,均是王土王民,而不與之通同抄付者,是豈一視之政乎?毋論歲前歲後,凡設賑處,竝爲賙救,俾無一夫不獲之歎事,關飭於遇歉諸道,何如?上曰,其在率土之義,何可區別於賙恤之時乎?這這闕飭,毋至見漏,可也。出擧條最應曰,近見鄕民之來訴臣府者,其中種種有因,京司公文徵債之事,誠不覺瞠惑而駭歎矣。徵債一款,何嘗有關於各衙門,而行此違法之擧乎?惟其挾雜牟利之徒,鑽刺舞弄,專事干囑,或潛用公錢而勒徵者有之,或假托公貨而橫侵者有之,甚至有混入私債而肆虐困督之弊。於是乎民不奠居,邑亦受病,可驚可怪之端,不一而足。況今失稔之歲,懷保之方,宜倍他時,而中外供職之臣,旣不能嚴斥而痛徵之,乃反爲拘顔生色之資,法綱之日頹,民習之無憚,萬萬寒心,寧欲無言。第當隨所聞仰奏,而復若有似此之習,循私聽施之該衙門堂上及道臣·守令,竝難免重勘,奸細輩嚴刑島配之意,爲先出擧條頒飭,何如?上曰,京司長官者,行此不法之事,則奸細之輩,尙可論乎?必摘發嚴徵,可也。最應曰,圍籬安置罪人鄭泰好,前任海藩時,贓汚之物,令秋曹徵捧下送事,已有處分矣。懲貪恤民之盛意,凡在瞻聆,孰不欽誦萬萬乎?從玆以往,繡啓中如有計贓臚列者,毋論其多其少,自秋曹囚其家僮,一一徵出,而公貨則還充公庫,民財則還給民人事,著爲定式恐好,故敢達矣。上曰,此果爲貪墨之足徵,永爲定式,可也。出擧條最應曰,禁釀一事,最足荒年不可已之急務,而有禁之令,無禁之實,則安有設禁之本意乎?近聞宮家·班戶,或有大釀榷利之弊,莫敢誰何,任他勿問,而法司之如干執捉,不過甁盎塞責而止,禁酒事目,其將爲虛文之歸乎?紀綱所在,誠極駭然,法司堂上,左右捕將,竝從重推考。毋論宮家與班戶,到底披察,大則草記,小則自斷,期於以法從事。且聞外道邑村之間,亦多蕩然,道臣·守令,果能畏憚朝令,豈有是也?從當有摘發論勘之擧矣。先以此意,關飭諸道,何如?上曰,禁令一出,則先自法官長吏,視若文具,只以循私忘公爲主,豈或有顧忌之勢,反復重於朝令而然乎?依所奏爲之,可也。出擧條最應曰,禁衛大將梁憲洙,屢度闕參於賓對矣。病情雖曰難强,事體極沙未安。循例問備,反爲屑越,施以罷職之典,何如?上曰,此與無端闕參有異,安徐,可也。出擧條上命大臣就座。澈周曰,諸宰奏事。基世等曰,無所奏矣。澈周曰,玉堂所懷奏之。喜元奏曰,臣以無似,濫廁論思之列,無所裨補,循省慙恧,而區區顒祝者,惟聖學一事耳。夫帝王致治之要,盡在方冊,朝習暮益,靡有間斷而後,日就月將,自底于緝熙光明,故傅說之訓高宗,必曰,念終始,典于學。惟我殿下,以聰明睿知之姿,有奮發作興之志,堯·舜三代之治,可致於今日,臣固欽仰攢祝,而秋夏以來,講對之停掇久矣。未敢知燕蠖之中,別加縕繹之工,而亦果以旱荒之災,到底軫念,有不暇及而然歟?至若敬天修省之道,愛民拯救之方,亦莫不學問講究中出來矣。伏願繼自今,頻接臣隣,雙隻賜對,日以爲常,勤孜不已,則學日進德日隆,而修齊治平之化,惟欣蹈舞之象,不期而自至矣,惟聖明澄省焉。上曰,所陳當留念矣。
上在景福宮。停常參·經筵。
藥房提調趙成夏,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日中宮殿誕日相値,視事,頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,左副承旨趙秉世,同副承旨李裕承,今日不爲仕進,竝卽牌招,何如?傳曰,允。
傳曰,政官牌招開政,如有違牌,勿爲呼望。
傳曰,有實故玉堂許遞,前望單子入之。玉堂前望單子入之,校理魚允中落點。
以左副承旨趙秉世,同副承旨李裕承牌不進罷職傳旨,傳曰,只推。
傳曰,在外工曹判書,呈告判義禁許遞,今日政差出。
傳曰,回還三使臣入侍。
兵曹口傳政事,副司果洪祐冀·李鳳德。
傳曰,靑丹察訪崔仁植,利仁察訪趙秉弘相換。
議政府啓曰,羅州牧使趙秉世,聞遭故云矣。災邑曠務,極爲可悶,不必遲待道啓,今日政差出,使之催促赴任,何如?傳曰,允。
吏曹啓曰,恩津縣監沈能弼呈狀內,因催促下去之路,親病沈重,萬無還官之望。其親病旣如是,則有難强令還任,改差,何如?傳曰,允。
有政。吏批,行判書鄭基世式暇,參判南廷龍服制,參議洪鍾學進。吏批啓曰,行判書鄭基世式暇,參判南廷龍服制,小臣獨政未安,何以爲之?敢稟。傳曰,只出緊任。
又啓曰,羅州收使,卽當差出,而本州以湖南雄邑,物衆地大,素稱難治,不可不擇差。他道有聲績,已準朔·未準朔守令,竝擬,何如?傳曰,允。
以金炳地爲工曹判書,曺錫雨爲判義禁,金善根爲羅州牧使,李晩燾爲梁山郡守,鄭基雨爲恩津縣監,兼掌令閔種默減下,銀溪察訪李忠淵,迎華察訪金勉儒。
傳曰,見窠皆令差出。
再政,以南廷龍爲同經筵,李載德爲掌樂正,李鶴䄵爲司僕主簿,兪致喜爲黃州牧使,鄭基壽爲順康園守奉官,靑丹察訪崔仁植,利仁察訪趙秉弘,已上相換事,承傳。
兵批,判書以下缺。同知單趙性喜,守判府事韓敦源依定式減下。
承文院啓曰,今此進賀兼謝恩使回便,齎來順付詔書一道,賜緞勅書一道,提調一員,陪進奉安于奉安閣後,仍行奉審之意,敢啓。傳曰,知道。
三軍府啓曰,宣薦被削稱屈人復薦事,命下矣。別單書入之意,敢啓。傳曰,知道。
吏曹啓曰,今此宗廟冬享大祭祭官中,時無職名人,令該曹付軍職,何如?傳曰,允。
敎中外大小臣僚·耆老·軍民·閑良等人書。王若曰,闡崇號於中朝,睿誠拱北,頒溫綸於回价,皇敎漸東,式遵彝章,庸修播告。竊惟兩太后徽烈,粵自先皇帝初元,裘冕垂擁佑之恩,終始靡懈,簾帷運含弘之化,前後同揆。肆切以顯之聖心,荐擧必得之嘉典,範金縷玉,溯漢唐而匹休,航海梯山,混華夷而均慶。屬二字之揚厲,迺十行之渙宣,旣省弊於外藩,特寢使命,且比例於內服,寔荷寵光。斯實曠世而罕遭,曷勝帀域而溢頌?於戲,布德推惠,囿群品而昭蘇,洗垢滌瑕,帶沛澤而浩蕩,故玆敎示,想宜知悉。弘文提學曺錫雨製進。
丙子九月二十四日申時,上御麟趾堂。回還三使臣入侍時,右承旨洪澈周,記事官南肅熙·尹塡,別兼春秋李載完,三使臣韓敦源·林翰洙·閔種默,以次進伏訖。上曰,史官分左右。上曰,使臣進前。敦源等進前。上曰,遠路無事往返乎?敦源曰,王靈攸曁,一行無事往返矣。上曰,入去時,日氣甚熱,果無頉作行耶?敦源曰,行中幸無生病者矣。上曰,書狀官所納聞見錄,亦已見之,而大國農形,昨年告歉,今年則何如?敦源曰,關內則僅爲三四分,關外則四五分,而肅霜早降,晩稼失稔矣。上曰,霜降在於何時乎?敦源曰,自八月十一日,連三日霜降矣。上曰,兩宮皇太后上徽號時,三使臣皆爲入參乎?敦源曰,同爲入參矣。上曰,入參時節次,何以爲之耶?敦源曰,三使臣同詣午門前,隨班行三拜九叩頭禮矣。上曰,皇帝方在沖年,以兩宮皇太后懿旨,翁同龢·夏同善隻口侍讀,此兩人果皆賢乎?敦源曰,此兩人克盡訓迪之方,時稱得人云矣。上曰,國語與淸文,固當學之,而蒙語則胡爲學之耶?種默曰,國語·淸文,係本朝根本,而淸之於蒙,視同內服,言語文字,互相通知,故隨時敎習矣。上曰,皇帝天姿,果爲聰睿耶?敦源曰,然矣。上曰,以外樣所見,果何如耶?敦源曰,皇帝年今六歲,體樣甚大,眼彩明炯矣。上曰,沖年能學騎射乎?敦源曰,時習騎射等書,而亦或以小弓矢習射云矣。上曰,入學以後,果如此乎?敦源曰,如此云矣。上曰,入學,從何書爲之乎?敦源曰,本年四月,始爲入學,而今讀論語云矣。上曰,皇帝在沖年,論語何以讀之乎?種默曰,淸人初學,雖詩·書亦讀,如我國千字·入學等例,故典學以論語爲始。上曰,吳鎭爲御史疏奏,禁庭肅然云,果然乎?種默曰,吳鎭素著臺閣之風,而典學方始,以防微杜漸等語,疏論峻厲,果有朝庭肅警之意矣。上曰,近日洋人縱恣之弊,比前,何如?或不尤甚乎?敦源曰,洋人之縱恣,比前有加云矣。上曰,畏其强悍,莫敢誰何,比前尤熾乎?種默曰,不能防遏,姑息安戢爲主,洋人之貪慾,自然漸熾云矣。上曰,雲南通商,與廣東·香港之遞留兵丁,此是何以爲之之事云乎?種默曰,雲南事,査看連界,許其通商,廣東事,洋人寘船巡査於香港等處,而遞留兵丁,皆李鴻章與威妥瑪商議約條之端云矣。上曰,開造鐵路,只許泗川·西藏也。種默曰,泗川至西藏,只許作路矣。上曰,鐵路之設,爲幾許里乎?種默曰,西藏之距泗川,爲數百里矣。上曰,七處停泊,五口通商,何謂耶?種默曰,渟泊,卽洋船隨處到泊之謂,而五口通商,卽各海口交通貿易之事也。此等說不出文蹟,則其五口七處,不能詳知何省何地,然此亦條約中云云矣。上曰,隨事會面與優禮減稅等語,此是何謂耶?種默曰,洋人之於中國,無論中外衙門,隨其有事,會面商議,而禮節則加優待之例,洋藥則有減稅之請云云矣。上曰,渠以鐵路事之不能從欲,必欲醞釀,欲爲興兵耶?種默〈曰〉,非但鐵路,以各項事之不得從欲,反懷忿怏,倡言興兵之說云矣。上曰,甘肅回逆之亂,果是大熾也。種默曰,回逆之變,近來大軍復興云矣。上曰,終不得快爲討平乎?種默曰,今年夏秋,連奏大捷,頗多殲除矣。上曰,彊軍務以外,亦有土匪耶?種默曰,各省亦有匪徒矣。上曰,土匪與洋人,大國人不足以爲憂耶?敦源曰,皆以爲憂矣。上曰,大國有年災,果爲設賑乎?敦源曰,燕畿以南五百里之地,偏被旱災,故發太倉米,熬粥分恤飢民云矣。上曰,中原近日政令公平,慈禧皇太后皆詳審裁決,頗稱公平矣。上曰,輔國將軍,雖係宗室,犯法論勘者,可觀其振紀綱也。種默曰,罪犯雖輕,不以宗室蔽法矣。上曰,暫安殿後龍山失火,果不甚大乎?種默曰,後龍山一帶,卽暫安殿宮墻迤後之山勢,而城內距十里許,戒火修道,宜無他慮,而有此連燒矣。上曰,旱災太甚,易致火災而然耶?種默曰,或云行人遺火,而未可的知矣。上曰,關內·關外,雨水甚多,反爲憂悶耶?敦源曰,然矣。上曰,有何所見,而亦見馴象乎?敦源曰,果往見矣。上曰,比前異同,而今爲幾首乎?敦源曰,八首矣。上曰,昨年七首云者,今爲八首,其間果添一首乎?敦源曰,一首則今年新馴者也。上曰,洋·倭俱熾,年形又歉,中原事勢,萬不成說也。敦源曰,洋人執釁,以取財爲主云矣。上曰,其氣勢所使,大國人果拘束於洋人乎?敦源曰,亦有爲其拘束者,而皇城內好家舍,盡爲洋人所占,門內皆設旗旐,亦甚怳惚矣。上曰,有何怳惚,而洋人家所在處,亦非一二處乎?敦源曰,門內皆塗丹雘,金彩門外,亦設石獬·鐵索等屬,而其所住處屋舍,處處有之矣。上曰,大國卿宰家,必不及此也。敦源曰,似不及矣。上曰,洋·倭之爲憂,不在於爻數多少,但以有氣勢也。敦源曰,洋人善用銀貨,人皆輻湊云矣。上曰,洋人乃反爲主乎?敦源曰,外樣雖如此云,而豈有爲主之理乎?上曰,以若大國之威令,不能抵當,故洋人尤爲熾盛也。敦源曰,大國人皆爲小心做去云矣。上曰,大國人器減却而然乎,才不足而然乎?敦源曰,人器則未知如何,而其才則似不及矣。上曰,洋人之來留皇城,而何國之人最爲主張乎?種默曰,英吉利·大法國,最爲强盛,而英吉利尤甚矣。上曰,果是英吉利國·法國耶?敦源日,此爲第一云矣。上曰,然則不能制禦乎?種默曰,留住帝京之威妥瑪,卽所謂英國欽差大臣也。自三十歲入中國,年今五十餘云,引類拓館,而以帝京之威,何難殲除?然彼酋,各自占居於天津·上海·烟台等地,又與本國呼吸相注,其勢如犬牙相制矣。上曰,皇帝沖年孤弱所致,彼洋人肆其强盛而然也。種默曰,皇帝在沖年,朝廷亦少維持之人,以此姑息云。翰洙曰,中原有志之士,皆憎洋人之來留,以爲皇帝若到長成,勵情圖治,則一竝驅除,實爲非難云矣。上曰,同治皇帝,時年長成,胡爲不能制之乎?翰洙曰,其時亦囚事勢之不得已而然云矣。上曰,今皇帝若漸長成,則當有勝於前皇帝云耶?翰洙曰,聞其物論,則來頭期望甚大云矣。上曰,中原物論,來頭期望甚大云矣。上曰,中原物價,近亦高騰耶?敦源曰,比前高翔云矣。上曰,然則民情不至由此而難堪乎?敦源曰,民情自然難堪矣。上曰,漢人若逢我國人,則甚爲欣喜云,果然乎?敦源曰,若逢見,則果甚款曲矣。上曰,今番亦爲相從乎?敦源曰,公故時或有逢見者矣。上曰,漢人在朝之多小,比前,何如?敦源曰,未能詳聞矣。上曰,其外別無他所聞所見之事乎?敦源曰,此外別無他聞見之事矣。上曰,入去時日熱且旱,想必難堪也。敦源曰,今夏旱災,近古罕有矣。上曰,果見太液池蓮花乎?敦源曰,果往見矣。上曰,池中有舟舶乎?敦源曰,有船矣。上曰,其池之大小,與我國江水,何如?翰洙曰,太液池甚廣闊,比諸鷺梁津,幾乎相似,而其近處又有玉蝀穚,欄干以玉石爲之,穚上橋下,水勢淸漪,盡是蓮花世界,素稱名勝之地矣。上曰,皇帝獲瞻幾次乎?敦源曰,太廟行禮及壽皇殿行禮時,兩次獲瞻矣。上曰,身長,何如?敦源曰,果夙就矣。上曰,壽皇殿奉咸豐皇帝畫儀也。敦源曰,然矣。上曰,大國凡百,比前凋殘乎?敦源曰,大國凡百,前未知何如,而以臣所見,甚凋殘矣。上曰,正陽門近處安劇之地,猶尙有盜賊乎?敦源曰,果有之云矣。上曰,賊患比前有甚乎?敦源曰,沿海等地,連三年歉荒,自然盜賊熾多云矣。上曰,年形歉荒,事勢凋弊,果甚悶然。敦源曰,果甚悶然矣。上曰,盜賊之患,以其事勢凋弊,不得勦滅,則將無止盜賊之時乎?敦源曰,近來盜賊滋起,故官兵持槍劍,往來路上譏詗者甚多矣。上曰,今番使行時,不逢響馬賊乎?敦源曰,響馬賊,年前盡爲勦滅,今則絶無云矣。上曰,有護送官,故不逢響馬賊乎?敦源曰,響馬賊旣已勦滅,故今行未見一人,非爲有護送官而然也。上曰,留館爲幾日乎?敦源曰,爲五十六日矣。上曰,今番留館,如是多日,家國之戀,必多悶鬰之時也。敦源曰,久留客館,實不勝戀結之忱矣。上曰,先來之晩始抵達,心固怪之,而必緣路險而然矣。敦源曰,先來之始速出,由捷經而行,適値雨水之漲,自然遲滯矣。上曰,大國之禮待我國,果如前日乎?敦源曰,然矣。上曰,有何可知其如前之端乎?敦源曰,聞彼人之言,則外國中我國,最爲禮待云矣。上曰,曾前勅使出來人中,或有逢見者乎?敦源曰,公故時,副勅出來之人,先自來見矣。上曰,何時出來之副勅乎?敦源曰,今春副勅矣。上曰,此是烏拉喜崇阿乎?敦源曰,然矣。上曰,其爲逢時,修人事之節,何如耶?敦源曰,甚欣款矣。上曰,其出來我國時,得瞻東宮之事,果或提道乎?敦源曰,不爲提道矣。上曰,暫見,故必不語到也。敦源曰,然矣。種默曰,官是九門提督云矣。上曰,提督之官,自此入去,復爲之云乎?種默曰,似是入去復爲之,而動駕時,例有守門監督矣。上曰,彼國我國,節序之早晩,寒暖之甚否,相較論之,則果何如?敦源曰,節序寒暖,與我國別無差異矣。上曰,使臣先退。又命退,承史·諸臣以次退出。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·朝廷百官口傳問安。答曰,知道。中宮殿,宗親·儀賓·內閣·政院·玉堂·朝廷百官單子問安。答曰,知道。世子官,宗親·儀賓·內閣·政院·玉堂·春桂坊·朝廷百官口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
弘文館啓曰,新除授校理魚允中,時在慶尙道梁山地,經筵入番事緊,請斯速乘馹上來事,下諭,何如?答曰,許遞,前望單子入之。
都摠府啓曰,今日入直內三廳武兼·禁軍及軍兵等,當爲中日習射技放,而中宮殿誕日問安相値,不得設行之意,敢啓。傳曰,知道。
兵曹啓曰,來十月十一日當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
上在景福宮。停常參·經筵。
自開東至巳時,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨兪初煥,今日不爲仕進,卽爲牌招,何如?傳曰,允。
玉堂前望單子入之,校理李命宰落點。
注書南肅熙病,代以洪鍾永爲假注書。
以右副承旨兪初煥牌不進罷職傳旨,傳曰,只推。
兵曹啓曰,禁軍別將李基碩,病難供職,呈狀乞遞,改差,何如?傳曰,允。
兵曹,以許熠爲禁軍別將。
以司謁口傳下敎曰,此後則禁軍別將擬望,復舊例爲之。
承政院啓曰,今此進賀兼謝恩使回便帶來咨文中,有詔書順付事,賜緞事,方物移準事,使臣克食事矣。以前頭使行,奉表伸謝之意,撰出先通咨文,付撥下送灣府,傳給鳳城轉致北京之地,而賜緞謝恩,以有方物磨鍊詔書順付事,方物移準事,使臣克食事,已上三起謝恩,以無方物磨鍊,兼付於歲幣使之意,分付該曹該院,何如?傳曰,允。
大護軍韓敦源疏曰,今幸使事粗完,實賴王靈攸濟,而迺者彼地殺越之變,出自我人,苟使彈壓周察,則豈有奸細輩干紀上國,貽羞我邦哉?廟議請罷,已極惟輕,特命分揀,不省攸措。及抵城闉,强顔彈束,恬若無故,冒登前席,乞下臣當勘之律焉。答曰,省疏具悉。旣已經勘,何必爲引?
護軍林翰洙疏曰,關河去來,只俟使事之克竣,不意遽出黃漢殺越之變,貽羞上國,有關後弊。邦禁之解弛,職任之僨誤,罪當何居,而政府論勘,至於薄罷,繼有分揀之命,何敢諉以經勘,晏若無故?乞擬臣當律焉。答曰,省疏具悉。旣已經勘,何必爲引?
大護軍沈承澤疏曰,云云。答曰,省疏具悉。卿其往省焉。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,來初一日,輪對日次,而宗廟冬享大祭齋戒相値,頉稟之意,敢啓。傳曰,知道。
又啓曰,右副承旨兪初煥,今日不爲仕進,卽爲牌招,何如?傳曰,允。
政院啓曰,卽者文學金九鉉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,文學金九鉉,今以親病,陳疏徑出矣。上番闕直,事甚未安,輔德閔昌植,兼輔德李冕榮,弼善尹升求,兼弼善徐夔淳,兼文學金允植,竝卽牌招,推移入直,何如?傳曰,允。
弘文館啓曰,新除授校理李命宰,卽爲牌招察任,何如?傳曰,允。
注書尹定求病,代以金商翼爲假注書。
兵曹,以趙台顯爲禁衛中軍。
戶曹啓曰,時御所內各司看審,則姑無雨漏處之意,敢啓。傳曰,知道。
文學金九鉉疏曰,云云。省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
以輔德閔昌植,兼輔德李冕榮,弼善尹升求,兼弼善徐夔淳牌不進罷職傳旨,傳曰,只推。
議政府啓曰,卽見京畿監司李載元災實分等狀啓,則稍實名色不爲擧論,坡州等十九邑鎭,寘之尤甚,楊州等十六邑,寘之之次,新災一萬二百四十八結二十負二束,特許準劃,後錄諸條,竝請令廟堂稟處矣。其一,尤甚中南陽等十二邑鎭,餉·身布只抄災民等之當納,特姑停退,待明秋收捧事也。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴·徵債,限明秋防塞事也。旱魃攸虐,瀦洑俱被焦涸,霜信遽促,場圃幾至蕭索,狀本中縱稱壬·癸之歉,原野間自有甲乙之殊,如今之年,檢災之政,比諸常歲,尤愼且難矣。民隱不可不恤,國計不可不念,所以邑報則道臣量減之,道啓則廟堂裁定之者此也。事目外五十結加劃,使之精實俵給分等,必有商度,依施。還布之停退,餉穀之平留,當此艱窘之會,合有寬舒之政,特爲許施。其餘諸條,多有已例,依狀請施行,何如?傳曰,允。
又啓曰,卽見平安監司金尙鉉分等狀啓,則稍實名色不爲擧論,平壤等三十七邑,寘之之次,嘉山等七邑,寘之尤甚,後錄諸條,竝請令廟堂稟旨分付矣。其一,各邑鎭帳外,火田四分一權減,鎭堡給代不足條,戶結排款中區劃事也。其一,陳田·火田還加起執摠,依近例停免事也。其一,各宮房各衙門屯田,從實執摠,其中內閣屯土之在於淸北者,別遣摘奸,俾無冤徵事也。其一,新設城餉尤甚邑,折半停退,待明秋收捧事也。其一,尤甚邑,限明秋勿定配所事也。其一,推奴·徵債,限明秋防塞事也。今年之亢暵,早霜均是諸路之患,而至若本省,則宜土之種,素多耐燥,所以較他有勝焉,而稍實之一無擧論,縱違始料,道啓之二等分劑,自有深量,依施。城餉,陰雨之備也,固當依式準納,而災邑民勢,實合另恤,限折半停退,俾爲息肩之道。餘外條件,俱係便民,亦多已例,竝依狀請許施,何如?傳曰,允。
奉常寺啓曰,東籍親耕田,所種稻打作則所出爲一石五斗,皮黍爲五斗,稷爲一石二斗,皮粘粟爲五斗,皮唐黍爲一石二斗,豆爲十三斗,太爲十四斗之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,藥院提調許遞,前望單子入之。
政院啓曰,明日傳香,禮房承旨,當爲齋宿,左副承旨趙秉世,卽爲牌招,何如?傳曰,允。
都摠府啓曰,來十月初二日行宗廟冬享大祭香祝親傳時,侍衛·寶劍,當爲備員,而都摠管金善弼·蔡東健在外,南廷順有實故,沈舜澤,副摠管鄭雲龜,俱有實病,金益容呈辭受由,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以韓敦源·李淳翼·鄭海崙·韓應國·趙羲豐爲都摠管,以朴承儒·申橚,爲副摠管。
議政府啓曰,卽見京畿監司李載元狀啓,則列邑窮民之景色,顑頷無望卒歲,而還米責納,勢實末由。當捧還與社還元穀,尤甚十九邑鎭全數,之次十六邑三分二停退,待明秋本色收捧,耗條竝以本色捧上,以爲例下之需事,請令廟堂稟旨分付矣。爲念畿輔根本之地,向下恩敎,旣出曠典,則其在仰體德意之道,合有拔例典軫之政,而年分修啓之後,道臣之又此陳請,益見其民勢之遑汲矣。毋論尤甚·之次邑,還穀之分數停退,特依狀辭許施,俾爲窮蔀舒力之意,行會,何如?傳曰,允。
又啓曰,卽見水原留守朴珪壽災實狀啓,則事目災一百結外,不足災三千四百十三結八十三負六束,特爲加劃,推奴·徵債,限明秋防塞事,請令廟堂稟旨分付矣。春夏之膏澤甚閟,圭璧屢薦,山沿之耕播俱愆,篝車遂空。今此災結之數,至過元摠之半,一境之歉荒,可以推知,而且況大僚所陳,事體不輕,竝與推·徵防塞,而依狀請施行,何如?傳曰,允。
又啓曰,卽見黃海監司李根弼狀啓,則本道儒生公都會,當爲設行,而失稔之歲,多有停退之例,待明秋合設事,請令廟堂稟旨分付矣。事勢如此,則有難强令設試,依狀請退行事,知委道臣,何如?傳曰,允。
又啓曰,卽見慶尙監司朴齊寅狀啓,則各樣都試,必於歲內磨勘,而見今冬節將近,民食愈艱,齎糧赴擧,勢所難辦,竝姑停退,待明秋合設事,請令廟堂稟旨分付矣。科試磨勘,雖有所重,歉歲赴擧,實所可念,依狀辭退行之意,分付,何如?傳曰,允。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
上在景福宮。停常參·經筵。
藥房副提調沈履澤啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日宗廟冬享大祭齋戒相値,視事,頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨兪初煥,同副承旨李裕承,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,鄭泰好,雖已處分,而尙有痛惋者矣。卽見嶺繡之啓,前道帥臣之狼藉犯贓,是何貪吏之多也?宣化運籌之職,適足爲掊克饕虐之藪,而國家之設置藩鎭,竟當蕩殘於此輩之手乎?言念及此,不覺寒心。梱帥臣自當有勘處之律,而至若洪坃之許多貪汚,乃前所未有也,其負國之罪,尤當如何?此不可尋常處之,島配罪人洪坃,爲先令該府拿來。
內醫提調前望單子入之,鄭健朝落點。
傳曰,慶尙道暗行御史留待。
以右副承旨兪初煥,同副承旨李裕承牌不進罷職傳旨,傳曰,只推。
傳曰,慶尙道暗行御史入侍。
傳曰,發遣吏郞,諸執事淸齋與否,摘奸以來。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
弘文館啓曰,副校理李國應呈辭在外,上番闕直,事甚未安。應敎金興均內閣進,校理李命宰別兼春秋進,副應敎趙龍鎬,校理李喜元,副校理李範九,竝卽牌招,推移入直,何如?傳曰,允。
兵曹啓曰,來十月初二日宗廟冬享大祭時,守門當爲塡差,而本曹郞廳·都摠府郞廳·五衛將,除入直與呈辭·在外·未肅拜,排擬苟艱,依定式,軍門將官代差以入之意,敢啓。傳曰,知道。
兵曹啓曰,今日各廳堂上武臣朔試射,臣曹有故,不得爲之之意,敢啓。傳曰,知道。
禁衛營啓曰,騎士都試時,各技優等人及沒技人,別單書入之意,敢啓。傳曰,知道。
丙子九月三十日申時,上御麟趾堂。慶尙道暗行御史入侍時,左承旨洪淳學,假注書金商翼,記事官尹塡,別兼春秋沈相萬,慶尙道暗行御史洪大重,以次進伏訖。上曰,史官分左右。上曰,御史進前。大重進前。上曰,間已屢月矣,無事往返乎?大重曰,王靈攸曁,無事往返矣。上曰,今夏酷暑,果無頉耶?大重曰,幸無大病矣。上曰,書啓別單已見之,而此外無他弊耶?大重曰,守令贓否,盡入於書啓矣。民邑弊瘼,備陳於別單,無容更達矣。上曰,前監司洪坃,前統制使權容爕,晉州前兵使徐相岳,前晉州營將魚秉琇,前統虞候李文容,犯贓若是夥多耶?至若洪坃,則其所圖報,宜倍餘人,而犯贓之數,至於十五萬之多,極爲痛惋。大重曰,天鑑孔昭,階前萬里,臣則按簿臚列而已矣。上曰,徐相岳之事,又何故也?大重曰,犯贓雖曰不些,多襲謬例者,而臣旣在按廉之地,義不敢掩置,故至於論斷矣。上曰,按廉之地,何可不論乎?若或遺漏,則是豈直指之義耶?大重曰,聖敎至此,臣無容更達矣。上曰,李文容,又何如是耶?大重曰,李文容,卽權容爕之佐幕,不無沈染之端矣。上曰,虞候已是可痛,而統使尤極痛惋矣。大重曰,聖敎至此,臣無容更達矣。上曰,魚秉琇事,略已有所聞矣。洪坃·權容爕·魚秉琇之贓犯,果皆不出於聽聞也。大重曰,以臣所見所聞,亦無差矣。上曰,守令中善治者誰也?大重曰,臣所按廉,只是三邑矣。時任守令,俱是善治,而其中前晉州牧使臣李泰鎭,果有優績,而尙多去思矣。上曰,此外又無善治者耶?大重曰,已達於書啓中矣。上曰,時兵使,何如耶?大重曰,梱臣之時任,俱登啓本,則庶爲淵鑑之所悉燭,而晉州兵使鄭雲星,似爲最績矣。上曰,以結還言之,則屢有朝飭,而爲弊尙如此,民情所至,窮蔀所望,可以爲悶矣。大重曰,當此險歲,我聖上如傷若保之至仁盛德,屢發恩言,該道臣晝宵憂懼,思有以仰體朝飭,俯愜群情,上而正供無屈,下而民力有裕。然而弊到劇處,猝難痛革矣。第以民情言之,則許多生靈顑頷之狀,日夜顒望者,惟是災結之從優劃下,還穀之姑爲停退矣。上曰,統營二十一鎭給代,何以則無弊耶?大重曰,殘鎭闕哺,實是巨瘼,而其中赤梁鎭·舊所非鎭兩鎭,捄弊之擧,尤係時急,故臣於露蹤之日,已爲文移措處,而以至十九鎭,亦不可不一例矯捄,故果已條陳於別單矣。上曰,捄弊則何以爲之耶?大重曰,給代無闕,莫如以附近邑移劃出給之方便矣。上曰,出給而無弊,則出給,可也。大重曰,聖敎切當矣。上曰,新補餉米之每年加捧,至爲六七石之多,則此豈非生民切骨之瘼耶?大重曰,當初分俵,旣是不得已之擧,而挽近定數之外,年加歲增,無異白徵,則哀彼殘民,實無應納之道矣。上曰,如是白徵,又豈非切骨之瘼耶?大重曰,此一款不容不汲汲釐革者也,另飭行會,恐好矣。上曰,行會則可以無事耶?大重曰,一有朝家之處分,則該帥臣自當奉行矣。上曰,此外實無弊端耶?大重曰,無他時急之弊瘼矣。上曰,今夏甚旱,想多滿目愁慘者矣。大重曰,臣之到境,在於六月旬間,而十六日之雨,晩始移秧,間或代播,稍慰惜乾之望矣。穀未向熟,霜又早降,景色殊甚慘惔矣。上曰,上來時歷路民情,何如耶?大重曰,山郡水邑,年形不同,則緩急民情,亦自有異矣。上曰,沿路亦無善治守令耶?大重曰,畿湖·嶺南,臣之所經處,守令治績,備陳於啓本矣。上曰,來留何處,修正書啓耶?大重曰,來留於廣州地,奉恩僧舍修正啓本矣。上曰,這間五朔後入來矣。大重曰,來往之頃,已閱五朔矣。上曰,五月何日離發耶?大重曰,臣於閏五月十六日,承命直指,卽出城外,逗遛束裝,至二十四日而始爲發程矣。上曰,束裝率人,自可遲滯矣。大重曰,六月初踰嶺,旬間先抵晉州矣。上曰,露蹤於何處耶?大重曰,三邑俱是大去處,故按事之際,不得不露蹤矣。上曰,出道於客舍,何故耶?大重曰,前後持斧之臣,類多客舍出道,故臣亦依此例爲之矣。上曰,出道之際,其威儀,何如?而每於夕間爲之云,然否?大重曰,臣旣奉命,則道帥臣與該邑守令,迎接之際,威儀甚盛,而雖曰露蹤,自是暗行,故每於昏暮爲之矣。上曰,出道後道臣與帥臣,竝皆見之耶?大重曰,或當日接見,或翼日接見矣。上曰,以暗行時服色,見道臣與帥臣耶?大重曰,露蹤後服色,亦與暗行時同矣。上曰,只以三處出道耶?大重曰,抽栍邑只此三處,則外他沿邑,縱有廉探,而例不當出道矣。上曰,往還之間,計其日子,則爲一百二十餘日矣。大重曰,周行幾爲三千餘里,則往還日子,至此一百二十餘日之多矣。上曰,沿路年形,何如耶?大重曰,畿湖·嶺南,均是不登矣。上曰,京畿尤甚耶?大重曰,京畿年形,亦甚歉荒,而以其尤甚言之,則無有如嶺南矣。上曰,御史先退。又命退,承史·諸臣以次退出。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨洪澈周,左副承旨兪初煥,同副承旨李裕承,今日不爲仕進,竝卽牌招,何如?傳曰,允。
傳曰,禮房承旨馳詣宗廟,奉審以來。
以右承旨洪澈周,左副承旨兪初煥牌不進罷職傳旨,傳曰,只推。
傳曰,承旨竝許遞,前望單子入之。承旨前望單子入之,尹秉鼎·曺殷承·朴履道·朴定陽·朴容大·金永穆落點。
政院啓曰,新除授行都承旨尹秉鼎,左承旨朴履道,右承旨曺殷承,左副承旨朴定陽,右副承旨金永穆,同副承旨朴容大,竝卽牌招,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
弘文館啓曰,校理李喜元差祭,上番闕直,事甚未安。應敎金興均內閣進,校理李命宰別兼春秋進,副校理李國應在外,副應敎趙龍鎬,副校理李範九,竝卽牌招,推移入直,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而冬享大祭齋戒相値,不得設行之意,敢啓。傳曰,知道。
議政府啓曰,卽見忠淸監司趙秉式所報,則備陳道內民情切急之狀,仍請各邑·鎭·驛留庫別備米四萬七千八百五十九石零,特許劃下爲辭矣。本道年形,雖曰失稔,此疆彼界,優遜各殊,而第其被災孔酷處,則當秋景色,如是遑急,來春事勢,尤係悶隘。毋論歲前歲〈後〉,賙賑之策,隨其緩急,不容不及今經紀,而他道移粟,非所可議。別備米四萬七千餘石,依報辭特爲許劃,令道臣酌量派給,從便措處,庸宣我重宸懇摯之念事,分付,何如?傳曰,允。
又啓曰,卽見全羅監司李敦相狀啓,則備陳穡事·綿農慘歉之狀,仍請各邑原還,只捧耗條,本穀限明秋停捧,訓局砲保折半代錢,兵曹各軍門各衙門番布,竝以純錢代捧事,令廟堂稟旨分付矣。沿峽諸郡之災形,自有甚不甚之可論,而向日恩敎,逈出尋常,懷保之方,宜倍〈加〉念。參互嶺南已施之例,還穀只令尤甚邑,限折半停退,訓保五分一,兵曹各營番布三分一,各衙門所納純錢代納,俾紓民力事,行會,何如?傳曰,允。
義禁府啓曰,島配罪人洪坃,爲先拿來事,承傳啓下矣。全羅道康津縣古今島島配罪人洪坃,依例發遣府書吏拿來之意,敢啓。傳曰,知道。
承文院啓曰,院製述官洪淳七仕滿,代吏文學官李倬淵陞付,其代,幼學金在鼎差下,付軍職冠帶常仕,何如?傳曰,允。
刑曹啓曰,謹依傳敎,罪人孫泰淳,慶尙道新寧縣遠地定配所,卽爲押送之意,敢啓。傳曰,知道。
上在景福宮。停常參·經筵。
夜三更,灑雨下雨,測雨器水深二分。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,左承旨朴履道,右副承旨金永穆,今日不爲仕進,竝卽牌招,何如?傳曰,允。
吏曹啓目粘連,觀此慶尙道暗行御史洪大重書啓,則前監司洪坃段,已有處分,更無可論,其餘守令·察訪等段,別無優績,亦乏顯疵,竝只置之。其外統制使·兵使·中軍·虞候·營將·監牧官·邊將,令兵曹,稟處,何如?啓,依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨金永穆,今日不爲仕進,卽爲牌招,何如?傳曰,允。
傳曰,左承旨·右副承旨許遞,前望單子入之。承旨前望單子入之,沈東臣·南一祐落點。
傳曰,泮長有闕之代,前望單子入之。
議政府啓曰,北道先運襦衣一千二百領,照數捧上,稱量看品後,仍爲監〈封〉,逢授於齎去禁軍處,沿路輸運及本道頒給等節,依已例措辭闕飭之意,敢啓。傳曰,知道。
承文院啓曰,卽見盛京禮部咨文出來者,以爲本年冬季,統巡揀派協領寶慶,前往充當應由,九月二十四日接差,至十二月底班滿,再行派員,接充除分行外,相應咨行知照云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
內醫院啓曰,本院提調,例不得兼帶金吾之任矣。副提調尹秉鼎所帶同義禁,今姑許遞,何如?傳曰,允。
吏曹啓目粘連,觀此承政院注書南肅熙上疏,則以爲,臣與同副承旨朴容大,有四寸娚妹應避之嫌,在法當遞。伏乞聖明,照例鐫改亦爲白有臥乎所,相避之法,在下當遞。承政院注書南肅熙,依法典改差,何如?啓,依允。
注書南肅熙疏曰,云云。省疏具悉。疏辭,下該曹,稟處。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,藥院都提調有闕之代,前望單子入之。內醫都提調前望單子入之,判府事洪淳穆落點。
大司成前望單子入之,金永壽落點。
議政府啓曰,卽見忠淸監司趙秉式災實分等狀啓,則洪州等三十一邑鎭,置之尤甚,公州等十八邑,置之之次,鎭川等六邑,置之稍實,事目災二千結外,不足災三萬六千六百三十八結五十九負五束,特許準劃,後錄諸條,竝請令廟堂稟旨分付矣。始旣亢旱,終又驟霜,右沿之災形雖酷,左峽之穡事頗優,若曰全省均歉,則誠過矣。三等分劑,必有斟量,依施。所請災結,參互他道已施之例,一萬八千結劃下,竝事目準二萬之數,使之躬執精俵,毋或有不均之患。其一,合錄米五萬七百八十四石,別備米六萬五千九百六石,特許限折半停退,耗作錢依例上納事也。毋論合錄與別備,糴法所重,一也。目下縱云紓力,來頭反爲重困,固不當議到,而以報以啓,如是懇請,只許尤甚邑限折半停退。其一,漁箭·鹽盆·船隻稅錢之丙子秋等·丁丑春等條,竝許限明秋停退事也。恤民之政,海陸無間,依嶺南例,限折半停退,待明秋上納。其一,軍保歲抄及各鎭偏伍軍兵,歲末成冊,益爲退行事也。應行之事,有難廢擱,而多有已例,許令退行。其一,洪州等十二邑鎭,各司所納箭竹,特許量減事也。此亦有徵斂之弊,尤甚邑折半,之次邑三分一,特爲權減。其一,尤甚邑,限明秋勿定配所事也。其一,推奴·徵債,限明秋防塞事也。兩條俱係便民,依狀請許施,何如?傳曰,允。
又啓曰,卽見黃海監司李根弼災實分等狀啓,則海州等八邑,置之尤甚,谷山等八邑,置之之次,長淵等七邑,置之稍實,事目災六百結外,不足災二千八百九十結,特許準劃,後錄諸條,竝請令廟堂稟旨分付矣。其一,還摠中小米,限折半以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·鳳山司饔院納保米,白川掌樂院納保米,依已例,每石二兩式上納事也。其一,延安等五邑均廳免稅〈米〉太,以詳定執錢上納事也。其一,推奴·徵債,限明秋防塞事也。其一,尤甚邑,限明秋勿定配所事也。自春徂夏,雖云惜乾,幸得閏月之甘霈,枯萎之種,皆就勃興,而竟因霜信之遽催,所以有年成之減却幾分矣。然而較諸畿甸·三南,足可謂免歉之歲,且況事目頒下,厥數旣優,加請災結,殊涉夥多,畓災二百結,田災一百結劃下,使之斯速俵給。分等自有斟量,後錄諸條,俱係紓力之政,竝依狀辭施行。至若結作米,以今各營事勢,實難代錢許捧,竝以本色上納之意,分付,何如?傳曰,允。
承文院啓曰,院吏文學官金在弼有頉,代幼學金衍洙差下,付軍職冠帶常仕,何如?傳曰,允。
右議政金炳國箚曰,云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
上在景福宮。停常參·經筵。
藥房提調鄭健朝,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,無時急稟定事,左議政未差,右議政金炳國有身病,不得來會云矣,敢啓。傳曰,知道。
又啓曰,右副承旨朴定陽,今日不爲仕進,卽爲牌招,何如?傳曰,允。
以右副承旨朴定陽牌不進罷職傳旨,傳曰,只推。
政院啓曰,明日召對,取稟。傳曰,爲之。
以司謁口傳下敎曰,領相今往畿營云,使之從便往來。
議政府啓曰,泮試之十月內磨勘者,近或有踰越之時,此亦謬弊之一端也。勿拘齋日,連續設行,使之限內畢試事,申飭成均館,何如?傳曰,允。
御營廳啓曰,本廳千摠洪台爕,身病甚重,勢難察任,改差,何如?傳曰,允。
刑曹啓曰,謹依武衛所知彀官口傳下敎,罪人閔泳驥,嚴刑一次後,黃海道長淵府白翎鎭定配所,卽爲押送之意,敢啓。傳曰,知道。
兵曹啓目粘連,觀此江原監司閔泳緯狀啓,則中軍李鍾哲戢校詗盜,閭里賴安,繕械刷逋,施措得宜,而今將個滿,物議惜去,姑爲仍任事,令該曹稟旨分付亦爲白有臥乎所,實績旣如是嘉尙,物議又如彼願留,依狀請施行,何如?啓,依允。
又啓目粘連,觀此慶尙道暗行御史洪大重書啓,則前統制使權容爕段,以貨爲政,惟賂是視,一年在任,百方營私,前後所犯,合爲六萬二百五十八兩二錢五分。晉州前兵使徐相岳段,營私肥己,剝椎誅求,還餉剩條,仍還頭錢,任賂取用,合錢一萬三千七百八十三兩九錢五分,偸弄尙在簿錄,與受皆有證招。前統虞候李文容段,牟稅加執,任賂松贖,合錢五千二百十八兩,竝歸私橐,簿査庭招,如合符契。晉州前營將魚秉琇段,雜技宜乎禁斷,而徵贖太多,詞訟非其任也,而捧賂不少,技贖勒徵,合錢七千九百五十兩。上項兩梱帥·一虞候·一營將所犯諸條,俱係不法,竝令該府拿問處之。統制使李鍾承段,儉歲近千石運穀,賙急軍民,每朔百餘金捐廩,頒賞射放,陰雨有備,海防自安。晉州兵使鄭雲星段,糴政之方便矯捄,惠及還戶,徭役之隨處蠲減,澤究窮民。流布之革弊,軍物之補繕,別砲支放之劃給捄恤,各庫進排之特捐矯瘼,俱係實續。上項時任兩帥臣之實績如此,宜有褒嘉之典,帥臣,與守令·邊將有異,今姑勿論。其餘中軍·虞候·營將·監牧官·邊將,別無優異之績,亦無顯著之疵,竝姑置之,何如?啓,依允。
丙子十月初五日□時,上御麟趾堂。召對入侍時,參贊官南一祐,侍讀官李喜元,檢討官趙忠熙,檢校直閣洪淳馨,假注書洪鍾永,記事官許綸,別兼春秋李鎬喆,各持通鑑第七卷,以次進伏訖。上曰,史官分左右。缺上曰,近日市直,漸至高踴云,甚憧憧矣。一祐曰,雖不能詳聞,近日加減無常云矣。上曰,以歉荒之致,自然如此矣。一祐曰,然矣。每於秋冬,鄕民作米入京,以爲和賣,而繼至則稍減,間斷則稍加矣。上曰,今年則自鄕作米上來者,似無幾矣。淳馨曰,誠然矣。上曰,京畿·三南,比他道最甚云,若至深冬,則市直必有尤騰之慮,而外邑亦似一般,誠甚悶然矣。淳馨曰,輦轂之下,固是大都會處,而猶且市直之若是高騰,則況遇歉諸道之倍於京都者乎?一祐曰,外邑縱云刁騰,似不若京肆之翔貴矣。上曰,何爲而然乎?一祐曰,鄕里則每寬於京肆,而若入京斥賣,則必添運輸之費,故輒加於鄕肆矣。然而見今飢愁,已極遑汲,嗣歲之憂,尤不可形達矣。上曰,頃下內帑,略補賑資,而未知實效之如何,誠切憧憧矣。一祐曰,恩數曠絶,惠澤周洽,民心懽忭,擧有回蘇底意。此際方伯·守宰,尤當殫誠盡力,必有拯濟之方矣。上曰,歉荒未有甚於今年,外間似多浮黃者矣。一祐曰,如今之歲,挽近罕有,則無恒産之流,必多浮黃之患矣。上曰,久旱之餘,秋冬又復如是,明春麥事,尤所關念矣。一祐曰,近聞外間傳說,卑下之田,稍爲立苗,高燥之處,姑未方笣,今若大雨,反有凍損之慮,而開春後,雨暘調和,則庶有大登之望矣。上曰,閭里之流丏,近果何如,而今年則似尤甚矣。一祐曰,少康之年,猶或有之,値玆大無之時,此前稍多矣。上曰,似必然矣。上命史官就座,仍命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同副承旨朴容大,今日不爲仕進,卽爲牌招,何如?傳曰,允。
又啓曰,假注書洪鍾永有身病,勢難察任,今姑改差,何如?傳曰,允。
又啓曰,明日召對,取稟。傳曰,爲之。
以同副承旨朴容大牌不進罷職傳旨,傳曰,只推。
議政府啓曰,遏糴,春秋所譏也。隣國猶然,況率土之內乎?以防穀弛禁事,啓稟行會,已至閱月,而連聞外邑,一向牢拒,遠近商賈,有錢莫售,不免徒手空歸云。先自道伯邑倅,而不憚朝飭,一至於此,其何以使小民信令而畏法乎?慨歎之極,寧欲無言。其不卽擧行之諸道臣,姑先施以重推之典,恣意壅遏之該守令,摘發論啓,照律重勘事,三懸鈴闕飭,何如?傳曰,允。
禁衛營啓曰,今十月初六日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
又啓曰,本營千摠金東奭,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
義禁府啓曰,前統制使權容爕,慶尙右兵使徐相岳,前統制虞候李文容,前前晉州營將魚秉琇等,竝拿問處之事,傳旨啓下矣。權容爕·徐相岳等下去京畿楊州地,李文容下去廣州地云,發遣府書吏竝拿來,魚秉琇,以長淵府使,時在任所,發遣府書吏,交代後拿來,何如?傳曰,竝待待命拿囚。
丙子十月初六日□時,上御麟趾堂。召對入侍時,參贊官沈東臣,侍讀官李喜元,檢討官趙忠熙,檢校直閣洪淳馨,假注書金商翼,兼春秋尹瑱,別兼春秋李命宰,各持通鑑第七卷,以次進伏訖。上曰,史官分左右。上開卷。上曰,上番讀之。喜元讀自止云云。上曰,下番讀之。忠熙讀自止云云。上曰,參贊官讀之。東臣讀自十六年馬超,止大業可成。上曰,釋義。東臣釋義訖。上曰,文義奏之。東臣曰,臣所讀自止,文義別無敷衍仰達者,而荊州·益州,乃蜀漢根本之地也。昭烈開納龐統之言,取而有之,以基中恢之業。龐統之反復陳說,雖是籌劃之善者,若使昭烈不能擇用,則何以成大業乎?是故人君,以轉環之量,虛己受人,從諫如流,屈群策而用之,則奚但王業之可成?古昔哲辟致治之要,亦不外乎是矣。上曰,龐統之言,昭烈能用之,此所以成王業也。雖其言可用,若其君不用,則漢室興復之美,必不能如是矣。東臣曰,誠如聖敎矣。人君若不納可用之言,是距人於千里之外也。今此龐統之見用於昭烈,卽亦昭烈之盛德事也。上曰,閣臣讀之。淳馨讀自止云云。上掩卷,上曰,今日之寒太甚,一向無雨雪之意,極爲可悶。東臣曰,今日之寒,甚於昨日,暵乾之憂,亦豈有如此之甚乎?聞農家之說,則秋牟播種,亦未生芽,今雖雨下,難望着根矣。上曰,雖得雨生芽,必凍盡乃已,明春麥歉,又是可慮。今秋已爲失稔,明春若不登麥,則顑頷民情,何以得生乎?東臣曰,旱災如此,群情莫不憧憧矣。上曰,時雖冬節,無乃過寒乎?東臣曰,誠然矣。上曰,近日市直何如云乎?東臣曰,數日以來,市直稍減於向時云矣。以下缺
上在景福宮。停常參·經筵。
午時雨雹,狀如小豆。
都摠府啓曰,今日入直內三廳武兼·禁軍及軍兵等,習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右承旨南一祐,今日不爲仕進,卽爲牌招,何如?傳曰,允。
傳曰,自春徂秋,亢旱一直,竟致歉荒之災,予小子夙夜憂懼,不啻憧憧于中,而今此震轟之異,又發於收藏之月。災不虛生,必有所召,一則由予不穀也,二則,藐予不穀,托于兆民之上,治不徯志,庶事叢挫。民生顚連,而莫之奠安,紀綱頹弛,而莫之振刷,貪墨日行,侈靡日勝,而懲勵禁抑之方,莫之省察,上天至仁,警告提撕,安得不若是丁寧乎?滿心驚悚,不能自已,自今日減膳三日,粗伸敬畏之忱,仰答天譴。若夫修省之策,君臣上下之所共勉戒者也,凡我在位,咸悉此意。
政院啓曰,明日召對,取稟。傳曰,爲之。
傳曰,公事遲滯之中官趙斗源,從重推考。
傳曰,刑曹草記,有所做錯,不審之當該堂上,捧納承旨,竝削職。
傳曰,承旨有闕之代,前望單子入之。承旨前望單子入之,李敦夏·洪殷謨落點。
以司謁口傳下敎曰,院吏趙榮鈺,遠地定配。
傳曰,公事遲滯之差備中官吳秉直汰去。
洪鍾永改差,代以尹吉求爲假注書。
以右承旨南一祐牌不進罷職傳旨,傳曰,只推。
刑曹判書前望單子入之,金元植落點。
政院啓曰,臣與左承旨沈東臣伴直矣,纔已罷職出去,伴直無人。左副承旨曺殷承,所當牌招,而拘於廳規,不得請牌,何以爲之?敢稟。傳曰,牌招。
以左副承旨曺殷承牌不進罷職傳旨,傳曰,只推。
左承旨沈東臣,同副承旨朴容大等啓曰,今此靑臺雷異之報,奚爲而至於收藏之節也?仁天之警告,若是丁寧,必有所召而然矣。臣等雖不敢以某事某應,妄陳章皇,而見今饑饉爲災,生靈之殿屎日甚,媕婀成習,州縣之貪墨無懲,莫非群下不能對揚聖德,闡發休治之罪,而臣等死罪,抑或殿下懋實之政,猶有所未盡而然歟?此誠殿下警惕修省之大機會,而切伏念,天人孚感之際,其理孔昭,回災爲祥,不過轉移間事,則桑穀之枯,妖星之徙,豈獨專美於古也?惟在人主一心上工夫耳。伏願殿下,勿以非常之災,爲之適然,益勵奮發,敬上天而無或一念之間斷,法祖宗而惟恐一事之怠忽,日御經筵,頻接臣隣,以新明德,以訪治道,則庶績底咸熙之休,民生有樂業之美,非但弭災於目下,將見禎祥之日至矣。臣等職忝近密,不勝憂愛,聯陳淺見,惟聖明澄省焉。惶恐,敢啓。答曰,知道。仁天告警,豈無所以?此由予德涼治虧,不能仰答天意而然也。驚悚之極,繼以慙恧。弭災之策,所陳甚切實,當銘念矣。
承文院啓曰,院吏文學官金衍洙有頉,代幼學嚴錫周差下,付軍職冠帶常仕,何如?傳曰,允。
禁衛營啓曰,今月初六日諸將官射講時,柳葉箭小布連五巡沒技人,別單書入之意,敢啓。傳曰,知道。
領議政李最應,右議政金炳國聯名箚曰,靑臺告異,災不虛生,而迺者綸旨,是懇是惻,省躬自責,藹然感發。此固臣等莫貰之罪,而書曰,天視自我民視,天聽自我民聽。夫民怨于下,則天怒于上者,不待傅會,其理甚。今若遇災,而有恐懼之心,有修省之實,則現前震虩之災,安知不爲慶雲景星之祥,而亦自臣等先正不職之罪,乞賜斥退焉云云。答曰,省箚具悉卿等之懇。君臣上下之夙夜警惕,交相勉勵者,雖年登民安,百度修擧之時,罔敢一日或忽,而藐予否德,今當歉荒之歲,民戛日以遑汲,國計日以艱絀,其拯濟牽補之策,惟卿等之匡弼是賴是依。今此非時之雷,有若耳提之命,職由予上未答仁愛之眷,下未省闕失之政,致玆天譴孔昭矣。顧今修省之道,惟在實心懋對,應不以文,而卿等之巽章際至,驚悚之餘,不覺慨然。若夫勉戒之陳,非但爲弛災之方,恒所佩服,敢不作書紳之警乎?卿等諒此至意,益勉嘉猷,弘濟時艱。仍傳曰,此批答,遣史官,傳諭。
應敎金興均,副應敎趙龍鎬,校理李命宰·李喜元,副校理李範九,副修撰趙忠熙聯名箚曰,今玆雷異,胡在於閉藏之節也?顧今轉災爲祥,回否爲泰,惟在殿下,振作奮發,其所以奮發者,不在乎他,在乎勤學。誠能日接臣隣,討論經史,聞其言究其理而施之於事,則其所孚應,捷於影響,災殄日退,福祥日臻,伏願聖明垂察焉。臣無任云云。答曰,省箚具悉。災異之來,必有所召,而惟曰予否德而然也。迨此修省之道,在乎啓沃之如何,所陳豈不銘存也?
左承旨沈東臣疏曰,臣於昨日,與右副承旨朴定陽伴直矣。伏見傳敎下者,以刑曹草記事,有捧納承旨罷職之處分,滿心惶恧,莫省攸措。夫申後公事出納,雖是下僚擧行,臣亦在院,其敢曰不知乎?均是溺職,幸逭尤悚,敢陳短章,乞賜當勘焉。臣無任云云。省疏具悉。難免不審之失,爾亦罷職。
同副承旨朴容大疏曰,伏見傳敎下者,以秋曹草記事,有捧納承旨削職之命矣。臣則昨日適不在院,威罰不加臣名,臣何可以幸逭爲幸哉?控實仰瀆,乞垂亟勘焉。臣無任云云。省疏具悉。旣不在捧納之時,則合有參恕,從重推考。
丙子十月初七日□時,上御麟趾堂。召對入侍時,參贊官朴容大,侍讀官李喜元,檢討官趙忠熙,檢校直閣洪淳馨,假注書金商翼,兼春秋尹善柱,別兼春秋李命宰,各持通鑑第七卷,以次進伏訖。上曰,史官分左右。缺容大曰,漢昭烈之奔江南也,劉巴獨不從,適魏而又歸劉璋,故照烈心常恨之。及入成都也,遂令軍中,以無得害巴,卽得之,喜而任用。此乃與高祖之釋季布,同一揆度,所以人才從之如雲,竟致大業矣。上曰,昭烈之不害劉巴,而處顯任用,甚盛矣。每事推是以爲之,故能藪羅人才也。容大曰,非獨劉巴,如黃權·李嚴之輩,皆爲進用,各盡其器能,此是帝王用人之度矣。上曰,昭烈能用劉璋之不能用,有可以觀其成敗矣。容大曰,以無恩德之加百姓,至曰何心能安,此非無愛民之心,然實不知治民之道矣。昭烈之功業,何可同日語也?上曰,愛民之心,劉璋誠有之,其於懦弱何以哉?不能成就,宜也。容大曰,其爲人必徒善,而近乎婦人之仁矣。上曰,國有良臣,國之寶也。昭烈之中興,亦由於良臣之顯任也。容大曰,惟賢爲寶,古語亦有之。良臣果爲人君之寶也。上曰,昭烈善用人,行善政,其國大治,益州之民,豈不樂哉?容大曰,有志之士,無不競勸而風起,益州始基帝業之本矣。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,假注書金商翼有身病,勢難察任,今姑改差,何如?傳曰,允。
又啓曰,明日召對,取稟。傳曰,爲之。
金商翼改差,代以朴斗陽爲假注書。
三軍府啓曰,今月初九日,訓鍊都監習陣日次,而大將臣趙寧夏有身病,不得行操云矣,敢啓。傳曰,知道。
議政府啓曰,卽見廣州留守尹滋悳災實狀啓,則事目災五十結外,不足災六百四十四結九負四束,特許加劃,本府軍餉及各衙門穀竝耗,準折代捧,待明秋還作本色事,請令廟堂稟旨分付矣。旱旣甚矣,霜亦早矣,不論面里之稍實,可知峽野之失稔。然而被災淺深,則自有彼此不侔者矣。事目外二百六十結加劃,使之均俵。儲餉雖有所重,恤民亦合可念,特許代捧事,分付,何如?傳曰,允。
又啓曰,卽見全羅監司李敦相狀啓,則年形歉荒,民情遑汲,擧子齎糧,試邑供億,必將有倍於常年。本營馬兵都試火砲科,公都會及兵營馬兵都試火砲科,左右水營都試火砲科,竝待明秋合設事,請令廟堂稟旨分付矣。在前似此之歲,多有停退之例,依狀請施行事,分付,何如?傳曰,允。
摠戎廳啓曰,本廳屬三鎭營別驍士等今丙子條都試,今月初九日合試,設行於南小營之意,敢啓。傳曰,知道。
刑曹啓曰,謹依下敎,院吏趙榮鈺,全羅道益山郡遠地定配所,卽爲押送之意,敢啓。傳曰,知道。
丙子十月初八日□時,上御麟趾堂。召對入侍時,參贊官朴容大,侍讀官李範九,檢討官趙忠熙,檢校直閣洪淳馨,假注書尹吉求,兼春秋許綸,別兼春秋尹相萬,各持通鑑第七卷,以次進伏訖。上曰,史官分左右。缺容大曰,荀彧·荀攸,皆有志於漢室之興復,故受用於曹操,終身事之者,冀可以善導曹操,或有補於帝室也。操則雖信任,畢竟志氣驕溢,漸有不遜之跡,故二荀之志,未克成就,悔恨而逝,豈不歎惜乎?上曰,二荀之事,論之盡矣。若當初明知曹操之將無心於漢室,則必應不就,而不遜之志,彰著於退復,所以有悔也。容大曰,曹操能欺世,而假借仁義,籠絡人才,故二荀亦就往,而終墮於老奸之手段矣。上曰,先假仁義之名,然後致天下之士故也。容大曰,王莾謙恭下士時,卽此等之謂也。若如董卓之徒肆暴虐,則豈有人才之從乎?是故大奸似忠也。上曰,二荀,蓋欲中興漢室,名垂後世也。容大曰,使二荀興復漢室幾墜之業,其名永垂竹帛矣,豈不誠至榮哉?大抵曹操異志漸萌之後,自然疎棄而不用,更進謟侫助虛之徒,故其志未遂矣。上曰,操有二心之後,二荀雖欲成其志,豈可得乎?容大曰,許劭曰曹操,治世之能臣,亂世之奸雄也。荀之知鑑,或不及劭而然乎?但知其爲能臣,不知其爲奸雄也。上曰,此是知人之明不足故也,知人極難矣。容大曰,聖敎誠然矣。知人則哲,從古知人之難,有如是矣。上曰,荀彧與荀攸,爲何許親屬乎?容大曰,彧卽前朗陵侯相荀淑之孫也。淑有子八人,其時稱爲八龍,彧則未知爲誰之子,而與攸爲叔姪矣。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,臣依定式,進詣香室奉審,則香祝櫃·祝板·袱子精潔之意,敢啓。傳曰,知道。
傳曰,金吾堂上有闕之代,前望單子入之。金吾堂上前望單子入之,判義禁金世均,知義禁韓敦源,同義禁朴齊寬落點。
傳曰,東壁與入直玉堂外,竝許遞,前望單子入之。
政院啓曰,明日召對,取稟。傳曰,爲之。
以慶尙監司朴齊寅狀啓,順興府金尙龍等獄事,不能這這論斷,奉承問備之典,惶恐待罪事,傳曰,勿待罪事,回諭。
議政府啓曰,卽見慶尙左永使梁柱華所報,則當此歉年,各處屯田,無非告災,校卒朔料,萬無排比,本營句管在前餉米耗中,限一千石,年例劃下爲辭矣。南徼重閫,屯田失稔,軍卒之無處仰哺,勢固然矣,而第其別餉米之耗條,旣已歸屬處,則課歲許劃,非所可議,就其元穀中一千石,特爲取用,以爲接濟之地。至若立本之節,道帥臣從長商議,待明年趁卽準充後,修報本府事,分付,何如?傳曰,允。
又啓曰,頃因京畿年分狀啓,事目災一千結外,不足災五千結,覆啓加劃矣。卽見該道臣李載元狀啓,則復陳農形慘歉之狀,仍請見減五千二百四十八結二十負二束,特許劃事,更請廟堂稟處矣。俵災,大政也,在康年猶云愼重,矧玆歉荒之時乎?前劃非無斟量,道啓又此懇陳,諒由於事勢之不獲已而然矣。特加益下之義,二千結加劃,俾卽精實派給,庸示朝家另恤之德意事,分付,何如?傳曰,允。
三軍府啓曰,卽接禁衛營所報,則今十月初十日,習陣日次,而大將臣梁憲洙有身病,不得行操云矣,敢啓。傳曰,知道。
又啓曰,卽見平安監司金尙鉉狀啓,則以爲,作隊軍入防冬操,自是已例,而年形旣未免歉,軍伍尙多闕額,特許停免事,請令三軍府稟處矣。依狀請施行事,分付,何如?傳曰,允。
禮曹啓曰,今初七日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
摠戎廳啓曰,本廳屬南陽·坡州·長湍別驍士,今丙子條都試合設後,居首人別單書入,而南陽別砲軍都試居首人別單,亦爲書入之意,敢啓。傳曰,知道。
丙子十月初九日□時,上御麟趾堂。召對入侍時,參贊官洪殷謨,侍讀官李範九,檢討官趙忠熙,直閣金興均,假注書尹吉永,兼春秋白時洽,別兼春秋沈相萬,各持通鑑第七卷,以次進伏訖。上曰,史官分左右。缺上曰,下番未曾輪回於召對,而連日入侍,是何故也?忠熙曰,玉堂凡十人,而應敎則近例不爲入直,惟上下審各四人,以爲輪直,而臣之所直,是下番也。下番三人,皆呈辭在外,故臣獨在直,有此連日入侍矣。上曰,上番之直次,何如也?範九曰,臣番亦有一人在外,又一人別兼進去,但二人互相入直矣。上命史官就座,仍命退,諸臣以次退出。
上在景福宮。停常參·經筵。
藥房提調鄭健朝,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,臣一祐,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
玉堂前望單子入之,校理閔種默·洪大重,副校理李永,修撰李喜元·趙東弼,副修撰睦承錫落點。
傳曰,呈告金吾堂上許遞,前望單子入之。金吾堂上前望單子入之,判義禁李豐翼落點。
政院啓曰,卽者義禁府都事來言,時囚罪人權容燮等,當爲捧供,而判義禁前望未下,新除授知義禁韓敦源,同義禁朴齊寬未肅拜,同義禁鄭稷朝牌招啓辭未下,不得開坐云,何以爲之,而知義禁韓敦源,同義禁朴齊寬,竝卽牌招,何如?傳曰,允。同義禁一體牌招。
又啓曰,明日召對,取稟。傳曰,爲之。
都摠府啓曰,副摠管朴承儒,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
三軍府啓曰,卽接御營廳所報,則今十月十一日,習陣日次,而大將臣金箕錫有身病,不得行操云矣,敢啓。傳曰,知道。
承政院啓曰,院吏文學官嚴錫周有頉,代幼學鄭潤朝差下,付軍職冠帶常仕,何如?傳曰,允。
兵曹啓曰,文臣兼宣傳官姜,時無職名,依例口傳付軍職之意,敢啓。傳曰,知道。
兵曹口傳政事,副司果姜。
御營廳啓曰,本廳千摠朴鼎和,以前任鐵原府使,方在任所,上來尙遲,久曠可悶,改差,何如?傳曰,允。
吏曹啓目,前僉使朴元陽名字,改以善陽,出身金厚坤名字,改以原坤,柳炳雨名字,改以正雨,金世俊名字,改以榮培,韓敬履名字,改以炯履,副司果孫恭憲名字,改以成憲事告狀,依例令藝文館給帖,何如?啓,依允。
義禁府啓目,前統制使權容爕,前慶尙左兵使徐相岳,前統虞候李文容等原情云云。傳旨內辭緣,泛稱遲晩,權容爕·徐相岳等段,所當請刑是白乎矣,曾經閫帥,勿爲請刑,載在法典,議處,李文容段,刑推得情,何如?啓,依允爲旀。李文容段,除刑推議處爲良如敎。
傳曰,渠雖武人,是名家世勳之裔,而在二品之列者也。圖報之誠宜異於他人,而乃於制閫重地,有此貪饕之無厭,其忘先負國之罪,當用加倍之律,以警將來,而念其帶礪之義,特從惟輕之典。拿囚罪人權容爕,施以島配之典。
丙子十月初十日□時,上御麟趾堂。召對入侍時,參贊官洪殷謨,侍讀官李範九,檢討官趙忠熙,直閣金興均,假注書尹吉永,兼春秋白時洽,別兼春秋沈相萬,各持通鑑第七卷,以次進伏訖。上曰,史官分左右。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,政官牌招開政。
傳曰,呈告知經筵許遞,今日政差出。
政院啓曰,卽者義禁府都事來言,時囚罪人徐相岳等,當爲議處,而新除授判義禁李豐翼未肅拜,次堂例不得擧行云。卽爲牌招,何如?傳曰,允。
又啓曰,吏曹參判南廷龍疏批已下,卽爲牌招,何如?傳曰,允。
弘文館啓曰,新除授校理閔種默·洪大重,副校理李永,修撰李喜元·趙東弼,副修撰睦承錫,竝卽牌招察任,何如?傳曰,允。
以吏曹參議洪鍾學牌不進罷職傳旨,傳曰,只推。
吏曹啓曰,司僕正金晩植,中學敎授鄭寅性,東學敎授尹相萬,俱以身病,呈狀乞遞,竝改差,何如?傳曰,允。
兵曹啓曰,宣傳官李熙正,內禁衛將李根承,羽林衛將洪在愼,五衛將吳載鶴·李章郁·金悳性·張榮俊,忠壯衛將金在興·尹滋國,昌德宮衛將高熙麟,文臣兼宣傳官金宗漢·姜,俱以身病,呈狀乞遞,竝改差,首陽別將趙性烈,除拜四朔,尙未到防云,法例所在,不可仍置,爲先罷默,何如?傳曰,允。
有政。吏批,行判書鄭基世,參議洪鍾學,牌招不進,參判南廷龍進,承旨缺吏批啓曰,行判書鄭基世,參議洪鍾學,竝牌招不進,小臣獨政未安,何以爲之?敢稟。傳曰,仍爲之。以李載純爲戶曹參議,鄭鍾學爲兵曹參知,金壽鉉·李源逸爲知經筵,趙鳳夏爲同經筵,金在顯爲弘文提學,尹升求爲司僕正,李冕奎爲東部令,李集鎬爲監察,趙忠熙爲中學敎授,李敎夏爲東學敎授,李爲尙衣別提,李完鎭爲典設別提,曺慶承爲廣興奉事,申樂熙爲長淵府使,權應爕爲鐵原府使,金東壽爲三和府使,兼掌令單尹升求。再政。以李炳箕爲敦寧都正,朴齊昇爲恭陵令。三政。以任奎鎬爲明陵令,李萬翼爲西部都事。四政。以李鎬奭爲漢城判官,趙東勳爲延日縣監。五政。以李秉薰爲漢城主簿,河道一爲軍器主簿。六政。以金炳治爲瓦署別提,韓圭晉爲公事官,前五衛將李近敏,今加嘉善加資事,覆啓判下。
兵批,判書金炳始進。兵批啓曰,慶尙左兵虞候,今當差出,而擬望之人乏少,已準朔守令,竝擬,何如?傳曰,允。以李寅卨爲同知,李寅應爲副摠管,白樂源爲宣傳官,閔宗鎬爲內禁將,朴信根爲兼司僕將,李暐沿爲羽林將,宋儁鉉·李憲爕爲昌德將,李容菊·車始正爲五衛將,李寅復·黃顯默爲忠壯將,李忠甲·趙東弼·李喜元爲文兼,李載旭爲禁衛從事官,河錫洛爲左捕從事官,李瓚爲武兼,柳珽·金在豐爲守門將,金命求爲慶尙左兵虞候,張源載爲首陽別將,守判府事加設單沈承澤,同知單朴丙植,副司果徐有鼎·權顓·朴東先,副司猛金在弼·金衍洙·嚴錫周·鄭潤朝,江原監營中軍李鍾哲,姑爲仍任事承傳。再政。以趙國顯爲都摠經歷,白南奭爲內乘,同知單張顯柱,兼鐵原鎭兵馬僉節制使·關東兵馬防禦使·討捕使單權應爕,兼三和鎭水軍僉節制使·淸南水軍防禦使單金東壽。三政。以李濟鉉爲都摠經歷,趙東勳爲都摠都事,同知單池相奎,僉知三單,宋儁鉉·李憲爕·李容菊。四政。以金信默爲中樞都事,金昌爕爲訓鍊主簿,同知單金元默。五政。以金泰震爲都摠都事,林淳憲爲武兼,同知單朴洙英。
兵曹啓曰,今月十一日武臣賓廳武經講書日次,而召對相値,不得爲之之意,敢啓。傳曰,知道。
禁衛營啓曰,本營千摠金炳一,以前任三和府使,上來尙遠,久曠可悶,改差,何如?傳曰,允。
義禁府啓曰,罪人權容爕,施以島配之典事,承傳啓下矣。時囚罪人權容爕,全羅道康津縣古今島島配,而以承傳內辭意,具罪目,依例發遣府書吏,交代後拿來,何如?傳曰,待待命拿囚。
義禁府啓目粘連,向前權容爕·徐相岳·李文容等亦,權容爕段,已有處分,勿論,徐相岳段,公穀之加作取剩,貨賂之惟事非理,繡啓臚列,俱有指數,李文容段,屯稅加執,非法納賂,繡論指的,律有當勘,竝以此照律,何如?啓依允。
吏曹參判南廷龍疏曰云云。答曰,省疏具悉。卿其勿辭行公。
丙子十月十一日□時,上御麟趾堂。召對入侍時,參贊官朴容大,侍讀官李範九,檢討官趙忠熙,直閣金興均,假注書尹吉求,兼春秋白時洽,別兼春秋沈相萬,各持通鑑第七卷,以次進伏訖。上曰,史官分左右。缺容大曰,孫權,足可謂人氣也,周瑜·魯肅,亦一時有才之徒,則縱莫非治國之佳手,然但知事其所事之爲義,實不知輔漢室之大義,故終未得令名矣。若使此輩,歸于漢室,協贊昭烈中興之業,則後世稱道,豈至此而止哉?上曰,周瑜·魯肅,盡其所事於孫權,雖曰壯矣,然知爲漢之大義,則可以垂名竹帛,以及後世,而今乃但知孫權,不復知有大漢,其所壯者,奚足稱也?容大曰,漢家四百年惠澤之入人者深矣。當此時,孰無向義於昭烈,而似此之人,終不覺歸於無君之域矣。上曰,夾輔漢室,以贊中興,卽不易之義也。周瑜·魯肅,徒能有功於吳國,無復大義者也。容大曰,當時大義,惟關公一人,卓越難及,非但英傑也。平生得力,在於春秋,其所大義,永有辭於千秋也。外他如瑜·肅輩,實不足責備者也。上曰,如關公之大義,世豈復有乎?其時無知義者,惟獨關公一人,志存漢室,不失大義,故流傳千古,而諸葛孔明,亦知大義之人也。容大曰,義與利之間,若有一毫之差,將爲人不人矣。孔明之盡瘁輔漢,基大業而功垂靑史,亦是大義也。孫權,若能匡扶漢室,則亦豈不美哉,而趨暫時之利,自立於江南,雖不若曹操之奸凶,安得免僭逆之目也?上曰,取其義而忘其利,然後始可爲人也,取利而忘義者,安得不然也?容大曰,聖敎誠然矣。閣臣文義云云。上曰,曹操之此語,非但國之逆臣,亦得罪於聖賢,而自以爲能事,欲誇之於後人,寧不憤惋乎?下番玉堂曰云云。容大曰,此與王莽,作大誥稱居攝元年者,其所僭擬,同腸肚也。上曰,王莽·董卓·曹操,皆是同然之逆賊,而豈復有如此者也?容大曰,曹操之奸,尤甚於莽·卓矣。曹丕纂奪漢祚,不過數世而亡,天理不可逃者也。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,武勇衛閑良申正均·李起俊·申復均·李秉弼·韓圭卨·具然恒·白南周,竝賜第。
議政府啓曰,倭人所給公米木,旣已革撤,自明年當爲準數上納,而就其中毋論邑梱列鎭,有不得不公用者,有不得不捄弊者,此是三百年來便成慣例之事也。該府以邊門重地,朝家顧恤,視他逈別,而從前許多名目,今若一切蠲除,則凋瘵難支,勢所必至,合有別般軫念,故其所存減者,便以區別修報矣。營府磨鍊成冊,今纔來到,而第其付作取剩云者,雖未知創自何時,此乃襲謬之名目,到今尤不當擬議,與補縮條,而竝爲刪減,明年爲始,公米條中四千石,課歲永劃,五千石,許令詳定代納,還米二千石,自巡營依前劃送,而令該府使參酌均排,秩秩開錄,成節目上送本府,反貼遵行,且念來後公幹之際,不可無預備之需,米五百石,每年恒留本邑,隨所用報勘該廳事,分付。至若下納米太中,各邑未收也,待秋還納也,預下排年也,各年不爲入給也,上項諸條,趁今究竟之日,有不當遷延任置,竝卽按簿準納,以爲淸帳之地事,一體關飭于本道道臣及該府使處,何如?傳曰,允。該邑梱鎭公用捄弊之永劃恒留外,諸般所納,與今番劃許之詳定代納者,今今爲始,竝付之武衛所,令本道依例上納,前後留置及未收諸條,亦一體準納事,分付。
又啓曰,卽見平安監司金尙鉉狀啓謄報,則三和府使金炳一,專事貪饕,査括饒民,前後攘奪,不下爲二三萬兩,闔境嗷嗷,爲先罷黜,其罪狀,諸令攸司稟處矣。以懲貪墨事,特敎之申嚴,顧何如,而罔念分憂之重,肆行肥己之計,誣捏平民,傍開賂門,掊克之政,若是狼藉,法綱所在,萬萬駭惋,令該府拿問嚴勘,許多貪汙之物,道臣一一査覈登聞後,自秋曹督捧下送,吏鄕之作俑同惡者,亦令本道,照律刑配,此後則毋論繡啓與道啓,犯贓之數,竝爲還徵事,分付,何如?傳曰,允。此等不法之類,不可尋常處之,其罪犯與贓貨之數,令本道更爲一一査括,星火登聞之意,三懸鈴行會。
又啓曰,卽見忠淸監司趙秉式狀啓,則泰安府安興漂人七名問情,則乃是大淸國鳳凰城人之行商漂到者,而問答猶欠詳備,下送譯官,更爲問情及水陸間回路之依願許施,衣服之製給與否,竝請令廟堂稟旨分付矣。風濤餘生,旱路請歸,參以人情,無怪其然,而船隻初無破傷,不必由陸,治送衣袴柴糧,照例備給,帆竹卽令堅造,更加開諭後,使之從水路候風發送,以示朝家優恤之意,旣知上國之人,則別無詳問之端,京譯官下送置之,待其還發狀聞,令槐院撰咨入送,邊政攸關,何等嚴急,而邑報中,仍敢以與彼人,嫌不相見之說,肆然登諸文牒,替送裨校問情者,事未前有,極涉駭妄。泰安府使趙儀顯,施以罷職之典。雖以道臣言之,縱緣邑報而謄啓,難免不審之失。忠淸監司趙秉式,從重推考,何如?傳曰,允。邊政攸關,豈敢言私乎?然而災歲迎送之弊,亦不可不念,該府使請罷,特爲安徐,姑令戴罪擧行。
義禁府啓曰,徐相岳·李文容等,係是贓賄流配,依法典,竝不付功議以入之意,敢啓。傳曰,知道。
義禁府照目粘連,前統制使權容爕,前慶尙右兵使徐相岳,前統虞候李文容等,本旨議啓內,權容爕段,已有處分,勿論是白遣,徐相岳段,公穀之加作取剩,貨賂之惟事非理,繡啓臚列,俱有指的是白遣,李文容段,屯稅加執,非理納賂,繡論指的,律有當勘,竝以此照律罪,各杖一百收贖,告身盡行追奪,流三千里定配,竝只私罪,奉敎依允。
義禁府啓曰,時囚罪人徐相岳·李文容等,杖一百流三千里定配照律公事,判付內依允事,命下矣。徐相岳·李文容,各杖一百收贖,告身盡行追奪,徐相岳全羅道茂朱府,李文容平安道肅川府,竝流三千里定配,而以議啓內辭意,具罪目,發遣府書吏,竝押送于各其配所,何如?傳曰,允。
又啓曰,平安監司金尙鉉狀啓內,三和府使金炳一,爲先罷黜,其罪狀,令攸司稟處事,啓下矣。金炳一,時在任所,依例發遣府書吏,交代後拿來,何如?傳曰,侍待命拿囚。
上在景福宮。停常參·經筵。
自午時至申時,灑雨下雨,測雨器水深二分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨洪殷謨,同副承旨朴容大,今日不爲仕進,竝卽牌招,何如?傳曰,允。
議政府啓曰,歲幣使拜表日字,已有擇吉,而該院文書浩繁,將無以及期修正,更以今月晦間退定事,分付,何如?傳曰,允。
又啓曰,卽見京畿監司李載元狀啓,則本道儒生公都會,當依例設行,而列邑擧子之裹糧往來,實係當念,待明秋設行事,請令廟堂稟旨分付矣。儉歲試取,勢必艱窘,依狀請,待明秋退行事,分付,何如?傳曰,允。
又啓曰,卽見廣州留守尹滋悳狀啓,則本營各樣都試及火砲科,當爲設行,而今年穡事告歉,武士往來,爲弊不少,竝待明秋合設,公都會亦爲退行事,請令廟堂稟旨分付矣。歉荒之歲,科事退行,多有已例,竝依狀請施行,何如?傳曰,允。
又啓曰,卽見統制使李鍾承狀啓,則本營所管右道舟師都試,當依例設行,而穡事判歉,武士之齎糧赴擧,是爲悶念,今秋明春兩等都試,竝待明秋合設事,請令廟堂稟旨分付矣。纔因道啓,已有退行之行會,今年秋等,明年春等條,依狀請待明秋合設事,分付,何如?傳曰,允。
又啓曰,卽見慶尙監司朴齊寅災實分等狀啓,則靑松一邑,置之稍實,順興等八邑,置之之次,慶州等六十二邑,置之尤甚,事目災二千結外,不足災七萬三千四百五十六結十一負九束,特許準劃事,請令廟堂稟旨分付,各年川浦泥生處,査得還起四結六十六負二束,竝令當年出稅,新還起田畓二百三十三結二十三負六束,懸錄田案,限三年免稅爲辭矣。旣遭孔酷之旱,重被太早之霜,歲乃卒痒,民將近止,道啓告悶,宸念垂惻,帑貨以頒之,社穀以賑之,德意攸覃,庶有拯濟之望,而今此所請災結,遠引甲戌,則厥摠雖減,近較癸丑,則其數甚夥,毋論甲戌與癸丑,惟當商度其被災淺深,與食實優劣而已。且況峽農之稍勝,自有聲聞之可驗者矣。事目頒下外,四萬結,特爲加劃,令道臣躬執打籌,斯速精俵,三等分劑,依此施行,査起之爲二百餘結,可見爬櫛之實政,亦依狀辭許施,何如?傳曰,允。
知宗正卿李寅應疏曰,曩者泰社親祼之擧,寔出我聖上宵昕元元之念,縉紳百僚,莫不洞洞於陪鑾之班,而臣獨土木之不若,偃息城闉,有若不聞而不知,執跡繩討,嶺海甘心,而薄勘刋削,旋此恩敍,周廬新除,遽降夢表,睿度天大,雖賜寬貸,臣顧何顔,自同恒人,復廁周行之列乎?包慙瀝實,乞勘當律焉。答曰,省疏具悉。遂事何必爲引?卿其勿辭行公。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者吏曹郞廳來言,延日縣監趙東勳,兩司當爲署經,而前望未下,不得署經云,何以爲之?敢稟。傳曰,署經。
奎章閣啓曰,明日,卽觀文閣冬孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
議政府啓曰,卽見全羅監司李敦相狀啓,則備陳本道年形判歉之狀,仍請社倉別備米留庫條中四萬石,補用於賑資,其餘一萬一千六百餘石,發賣執錢,竝與賑資條,待明秋立本事,令廟堂稟旨分付矣。今年穡事之失稔,三南惟均,而縱有災形之各殊,已軫民情之孔慘,恩敎曠絶,德意藹蔚,俾彼溝壑之命,庶獲袵席之安,而目下賑救之資,來頭備豫之需,道臣所陳,自有斟量而然,竝依狀辭許施,庸副朝家南顧之憂事,行會,何如?傳曰,允。
禮曹啓曰,因議政府草記,謝恩兼歲幣使拜表日字,更以今月晦間退定事,允下矣。令日官金昌勳,更爲推擇,則拜表吉日,今十月二十七日辰時,方物封裹,同月二十四日爲吉云。故原粘目中,改付標以入之意,敢啓。傳曰,知道。
承文院啓曰,院吏文學官鄭潤朝有頉代,幼學李龍應差下,付軍職冠帶常仕,何如?傳曰,允。
義禁府啓曰,三和府使拿問嚴勘事,傳旨啓下矣。金炳一旣因道啓,方在待待命拿囚中,待就囚,添問目捧供,何如?傳曰,允。
上在景福宮。停常參·經筵。
藥房都提調洪淳穆,提調鄭健朝,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
以忠淸監司趙秉式狀啓,泰安地安興新津里漂到胡船問情時,該府使,有世讎,使褊裨替行事,水軍節度使,謂以法例所違,格外論罪,不由同議,妄自擅斷,萬萬駭然。水使李熙訥,爲先罷黜,其罪狀,令攸司稟處事,傳曰,該府使已有處分,水使之論罷請罪,令廟堂稟處。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣觀文閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
議政府啓曰,關西先運襦衣二百四十九領,紙衣二百六十六領,照數捧上稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨南一祐,同副承旨朴容大,今日不爲仕進,竝卽牌招,何如?傳曰,允。
以右副承旨南一祐,同副承旨朴容大牌不進罷職傳旨,傳曰,只推。
議政府啓曰,卽見忠淸監司趙秉式狀啓,則泰安地漂胡問情時,以府使之稱嫌不見,替送褊裨事,該水使請罪該倅,而不爲同議,妄自擅斷,萬萬駭然,該水使李熙訥,爲先罷黜,其罪狀,令攸司稟處,泰安府使趙儀顯,請罪置之爲辭,而判付內,該府使已有處分,水使之論罷請罪,令廟堂稟處事,命下矣。邊情之不敢言私,向下批敎,旣嚴且重,而帥臣之請罪該倅,亶爲問情之緊嚴,則此與因他事直罷守令,有異,該水使罷拿一款,置之,今此道啓中,邑倅擧措,謂以可據者,有違事面,該道臣從重推考,何如?傳曰,允。
訓鍊都監啓曰,本局別將李敎昌,身病猝重,勢難察任,改差,何如?傳曰,允。
忠淸監司趙秉式疏曰,臣以遏糴事,至承問備之典,臣之罪益著矣。蓋沿海防穀,欲察潛輸之弊,以濟艱食之患,區區愚淺,非私伊公,自有廟飭,隨帖許貿,初無防遏,至於守宰之恣意壅遏,京商之徒手空歸,以臣昏謬,不能周察,不憚朝飭,厥罪何居?先施薄警,其辜難蔽,辜負如臣,僨誤如臣,況全省之任,荐歉之時乎?退斥有罪之臣,回授賢能,拯濟斯民焉。答曰,省疏具悉。向日問備,卽事體焉。今以此爲引,未知其可也。卿其勿辭,益勉對揚。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書尹吉求,有身病,勢難察任,今姑改差,何如?傳曰,允。
尹吉求改差,代以李儀鳳爲假注書。
承文院啓曰,院吏文學官李龍應有頉代,幼學洪鍾健差下,付軍職冠帶常仕,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書朴斗陽,有身病,勢難察任,今姑改差,何如?傳曰,允。
朴斗陽改差,代以金商翼爲假注書。
三軍府啓曰,卽接訓鍊都監所報,則今十月十九日習陣日次,而大將臣趙寧夏,有身病,不得行操云矣,敢啓。傳曰,知道。
議政府啓曰,頃因湖西年分狀啓,事目災二千結外,不足災一萬八千結加劃,還穀則只令尤甚邑,折半停退之意,覆啓行會矣。卽見該道臣趙秉式狀啓,則復陳農形慘歉之狀,仍請見減災一萬八千六百三十八結五十九負五束,特許準劃,今冬當捧各還,無論之次·稍實邑,統同半停事,竝令廟堂,稟旨分付矣。前此所劃,豈無斟量而然乎?上而國計,下而民隱,俱不容不十分難愼者也。今其道臣陳啓,若是切摯,特以益下之義,二千結更爲加劃,使之斯速俵散,至若還穀之目下停退,反爲來秋重困之端,廟堂所以靳施者,寔由於重糴政而慮民事也。不論稍實·之次,一例竝停,他省之所不許也,依前覆啓擧行事,分付,何如?傳曰,允。
又啓曰,卽見全羅監司李敦相災實分等狀啓,則沃溝等三十二邑鎭,置之尤甚,淳昌等十八邑,置之之次,茂朱等六邑,置之稍實,事目災二千五百結外,不足災八萬七千二百十二結二十六負九束,特許準劃,後錄諸條,竝請令廟堂稟旨分付矣。今年災形之曰久暵,曰驟霜,均之爲諸道通患,而分等之狀本未徹,恤隱之恩旨先降,帑藏之頒,進獻之蠲,逈出常格,德意懇摯,繼而有捐穀設賑之命,可使呼飢之民,庶有回咷之望,而第念三南之中,優劣各異,一省之內,得失或錯,況己甲之歉凶,振古所罕,而今請災結,卽己甲以後未有之摠也。事目外四萬五千結加劃,令道臣斯速精俵,期無不均之歎。其一,尤甚邑中,沿邑大同米,全數停退,待明秋收捧,山邑大同木,純錢代捧事也。正供事體,本自至重,豈可議到於恒式之外,而災民事勢,不容不別般軫念,依嶺南已施之例,大同木只令尤甚邑,限三分一代納,米邊則以今經費之匱竭,尤難竝擧,置之。其一,尤甚·之次邑各宮房免稅及掌樂院樂工保米,每石五兩,特許代納也。毋論嶺南與湖南,其在一時之政,合有均惠之道,特許代捧。其一,司僕及各司各宮房屯稅,毋論米條錢條,竝依免稅例,每石五兩式,代錢收納事也。此非但己甲所無之例,句管之地,自當有裁處者,不必區別覆啓。其一,各年拯劣米代錢,雖稍實之邑,限明秋停退事也。稍實·之次,其何以一例施之乎?尤甚邑則許令停退。其一,沿海邑鎭春秋等漁鹽船稅錢,竝全數停退,待明秋上納事也。民情雖曰當恤,經用實係可悶,限折半停退。其一,各驛馬位結所納結錢,特許蠲免事也。結錢無異正賦,則不當以數少而請蠲,置之。其一,尤甚·之次邑漕稅船船價雜費,竝以代錢出給事也。船價之毋得代錢,法典攸載也。此若許代,弊有難言,而止竟其害,必歸於民後,乃已,竝以本色準給。其一,沿邑所在統營穀耗條,詳定代捧事也。統穀之爲瘼,非不稔患,而海防重閫,軍卒闕哺,則其將於何措辦乎?置之。其〈一〉京外所納箭竹,尤甚·之次邑全數蠲減事也。特援已例,限三分一權減,以爲紓力之地。其一,尤甚邑勿定配所事也。其一,推奴徵債,限明秋防塞事也。兩條多有已例,依狀請施行,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,靑水萬戶權進範下直,長弓一張,長箭一部,片箭一部,筒兒一箇賜給。
傳曰,飭已施矣,向日罷削之秋曹堂上與承旨,竝分揀。
臺諫前望單子入之,大司憲金元植,大司諫兪世煥,執義奇禹鉉,司諫李冕柱,掌令洪時衡·金鼎爕,獻納李永,持平金玉均·沈東獻,正言趙翼永·金熙國落點。
政院啓曰,明日次對,兩司當爲進參,新除授行大司憲金元植,行大司諫兪世煥,執義奇禹鉉,司諫李冕柱,掌令洪時衡·金鼎爕,獻納李永,持平金玉均·沈東獻,正言趙翼永·金熙國,竝待開門牌招,何如?傳曰,允。
兵曹口傳政事,大護軍徐承輔。
三軍府啓曰,卽接禁衛營所報,則今十月二十日習陣日次,而大將臣梁憲洙,有身病,不得行操云矣,敢啓。傳曰,知道。
都摠府啓曰,副摠管朴承儒,以訓鍊都監中軍·諸將官射會監試事,晝仕出去之意,敢啓。傳曰,知道。
上在景福宮。停常參·經筵。
藥房提調鄭健朝,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,卽者修撰李喜元,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳曰,大臣·政府堂上,引見。
傳曰,故判宗正卿李䆃重,更爲議諡。
傳曰,秋曹堂上有闕之代,前望單子入之。
傳曰,京兆堂上竝許遞,前望單子入之。
刑曹判書前望單子入之,鄭健朝落點。
傳曰,捧納承旨推考,當該注書從重推考。
政院啓曰,大司憲金元植,執義奇禹鉉,持平金玉均·沈東獻牌不進,掌令洪時衡·金鼎爕在外,監察茶時之意,敢啓。傳曰,知道。
以執義奇禹鉉,持平金玉均·沈東獻,獻納李永,正言趙翼永牌不進罷職傳旨,傳曰,只推。
禮曹啓曰,來十二月初九日,行宗廟·景慕宮臘享大祭,與長陵忌〈辰〉正日相値,親祭不得循例擧行,何以爲之乎?敢稟。傳曰,攝行磨鍊。
禮曹,來十二月初九日行宗廟·景慕宮臘享大祭,香祝親傳,取稟,奉敎敬依。
禮曹,來十二月初九日行社稷臘享大祭,香祝親傳取稟,奉敎敬依。
禮曹,來十二月初九日行景慕宮臘享大祭,香祝親傳取稟,奉敎恭依。
三軍府啓曰,卽接御營廳所報,則今月二十一日習陣日次,而大將臣金箕錫,有身病,不得行操云矣,敢啓。傳曰,知道。
弘文館啓曰,修撰李喜元陳疏徑出,下番闕直,事甚未安。修撰趙東弼,副修撰趙忠熙·睦承錫,竝卽牌招,推移入直,何如?傳曰,允。
議政府啓曰,北關後運襦衣·紙衣六百七十八領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
承文院啓曰,院吏文學官洪鍾健有頉代,幼學李源文差下,付軍職,冠帶常仕,何如?傳曰,允。
刑曹啓曰,謹依口傳下敎,定配罪人趙榮鈺配文還收之意,敢啓。傳曰,知道。
吏曹啓目,典籍李泰元名字,改以明源,前守門將沈能直名字,改以能逸,出身沈蓂秀名字,改以能莢事,告狀依例令藝文館給帖,何如?啓依允。
修撰李喜元疏曰云云。答曰,省疏具悉。爾其勿辭救護。
丙子十月二十日未時,上御麟趾堂。大臣·政府堂上引見入侍時,右副承旨曺殷承,記事官尹定求,事變假注書趙玉錫,記注官許綸,別兼春秋金羽均,領議政李最應,右議政金炳國,政府堂上金輔鉉·閔致庠·鄭健朝·洪鍾雲·金炳始·趙寧夏·尹滋承·金箕錫·閔泳穆·趙寅熙·趙羲復,校理閔種默,以次進伏訖。上曰,史官分左右。上曰,大臣進前。最應進前問候。各殿問候訖,仍奏曰,改諡坐起,與初議之時同矣。上曰,然則已呈諡狀者,亦爲同議乎?最應曰,曾前議諡時,若或未遑,則已呈諡狀,而不得同議者,亦有之矣。上曰,然則今番諡坐,亦爲同議乎?最應曰,然矣,而今番則謹當參考前例,有之則同爲議諡,而謹依下敎矣。上曰,爲其子孫者,孰不仰望其節惠也?最應曰,已呈諡狀者,同爲議諡,則神人共沾恩渥矣,臣不勝欽仰萬萬矣。上曰,次對爲之。最應曰,顧今諸省告歉,黎民困瘁,日甚一日,顚連溝壑,迫在呼吸,而第以三和前倅事言之,誠萬萬駭惋矣。如斗之邑,犯贓之數,至以屢萬計,乃有藩臣之馳撥論啓者,推此而他道之保無此弊,有未敢信也。昔之畏法者,今不畏法,昔之自好者,今不自好,大則如虎之饕,小則若蟊之蝕,剝民之膚,浚民之膏,其不忍之政,有如是矣。國有常憲,罪無所逃,然而旣敗之局,何以復整,已蕩之産,何以更保乎?今雖積粟如山,救民之先務,莫若亟去墨倅矣。嚴飭諸道道臣,摘發其貪汚不法者,無憚强禦,勿拘顔私,劃卽啓請罷勘,仰體我九重若恫之念事,行會,何如?上曰,貪墨之習,莫甚於近日,雖豐穰之歲,民無以聊生,況今歉荒之時乎?此專由於道臣之不能察飭,而以向日嶺海繡啓觀之,爲道臣者,不惟不能察飭,自爲殘虐,百倍於守宰,寧有如此痛心者乎?三和前倅,待査啓必施加倍之律,然後可以懲後,而似此之類,必摘發無隱之意,依所奏嚴飭諸道道臣。出擧條最應曰,諸道災結,今旣次第頒劃矣。目下大農告匱,支繼罔涯之中,至有此幾多萬結蠲稅之處分,朝家之爲斯民隆恩厚渥,孰不欽頌感戴,而漢代賜租之政,何必專美於古耶?然而俵災之際,若不能察奸而防僞,則吏屬之從中欺隱,窮民之未霑實惠,固其勢之所難免也。且不當頉而蒙頉,不當俵而混俵,則民國俱病之患,當如何哉?守令中,如有莫可堪任者,令道臣不待殿最,先爲罷遣,毋至於失時僨事之歎事,竝爲分付,何如?上曰,蠲災之爲惠於民,惟在於精俵均頒之如何,不然則朝家眷恤之本意,徒歸虛地,而道臣對揚之責,又安在乎?九重雖深,自有入聞之道,依所奏,先爲各別申飭,可也。出擧條最應曰,昨年以結價過濫事,屢有筵奏行會,而各邑冗雜之費,竝行刪減,仍令道臣參酌定給後,每歲修成冊報府之意,申飭諸道矣。雖在豐穰之時,民力之紓與困,專係乎此,矧今歉荒之年,若以翔踊之價,排斂於民結,則其所遑汲難支,不見可想,道臣邑倅,勵精審察,容奸添徵之習,一切矯革,而較量事勢,酌定結價,斯速修報臣府,以爲憑處之地,而如或違越於定價之外,則營邑之臣,難免加倍之律事,嚴飭知委,何如?上曰,已有行會,道臣·邑倅,固當惕念,而今當災歲,不容不更爲申嚴,依所奏爲之。出擧條最應曰,凡大小使行,騎卜馬匹,本有定數,而譯員及從人輩,罔念法意,肆然濫把,不計私卜之多寡,一竝勒責馱運,甚至於貰牛貰人,而種種有討錢闊狹之習,一經使行,民邑受困,揆以紀綱,誠極駭惡。自今歲幣行爲始,如或有此等弊端,則失飭之三使臣,從重論勘,譯官輩嚴刑遠配事,預爲操飭,一體行關於京畿·兩西道臣,濫把有無,使之這這馳報,何如?上曰,使价連絡之路,雖無科外策應,邑驛之困苦凋弊,其當如何,而況有此不法之事乎?到底操飭,期有實效,可也。出擧條最應曰,太僕寺所管各牧場,値玆大歉,稅入掃如,內外廐馬飼養之需,萬無排比之道,度支年例劃送條中,小米太之見減者,依前數推用事,分付,何如?上曰,依爲之。出擧條最應曰,臣於日昨錦伯陳疏事,有不勝慨歎者矣。遏糴,法所當禁,而況値歉歲,一直藏穀,則其何以流通而相資乎?非但湖西爲然,諸路皆有此弊,所以屢度關飭者,爲民情也,竝請問備者,存事面也,惟此道臣之忙急徹章,已涉過當,況其費辭强辨,有若自是者然,朝體攸關,不可仍置。忠淸監司趙秉式,施以越俸三等之典,何如?上曰,遏糴,本非經法,故諸路有此朝飭,而錦伯疏批,亦已有處分矣。事體不可不念,依爲之。出擧條最應曰,驪城國舅之向日節惠,非不優渥,而以若平昔之篤行勤學,恐合有更定美諡之擧,故敢此仰達矣。上曰,依爲之。出榻敎最應曰,勳府有司堂上有闕之代,淸恩君金益鼎差下,何如?上曰,依爲之。出榻敎最應曰,今番回還別使首譯韓文奎,詔書順付之際,頗有其勞,而加資屬耳,令本院從願施賞,所費銀子,以管稅廳留儲中計給事,分付,何如?上曰,依爲之。出擧條最應曰,禁衛大將梁憲洙,來詣朝房,又不登筵矣。已燭實病之難强,向蒙安徐之特旨,而事體則終涉未安,推考,何如?上曰,依爲之。出榻敎最應曰,登筵承旨,雖曰生疎,做錯非細,推考,何如?上曰,依爲之。出榻敎殷承曰,諸宰奏事。輔鉉曰,無所奏矣。殷承曰,玉堂所懷奏之。種默曰,臣以庸姿蔑學,濫叨橫經之列,不敢以見職自居,而區區憂愛之忱,至於聖學一事,有不能自已者矣。惟我殿下,聖姿卓越,睿學光明,竊伏聞近者,召接臣隣,辨明問難,逈出尋常,中外洽望,固不勝欽仰攢祝,而不幾日旋復停撤,未敢知燕蠖之中,有所溫繹之工,抑或當極無之年,宵旰憂勤,洞洞宸念,亦有所未能暇及而然歟?然臣或恐未盡於羲皇乾惕之道,殷湯時敏之德也。蓋帝王典學之要,無他焉,日用事爲,未有不學問上做去,先聖進修之工,歷代汙隆之跡,非職爲玩繹監戒而已。雖以近日急務言之,賑貸厚生綢繆之至意,昭載經史,繼自今,日御經筵,討論講究,體認心得於須臾造次之間,則轉災召和之方,亦有以資益於此。伏願殿下,留神澄省焉。上曰,所陳當留念矣。出擧條殷承曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪殷謨,今日不爲仕進,卽爲牌招,何如?傳曰,允。
傳曰,副司果朴魯參,修撰除授。
傳曰,敦寧判官李遠爕,前監牧官李萬沼,本以挾雜之類,締結京鄕之無賴輩,行止乖悖之狀,多有所入聞者,竝絶島定配。
政院啓曰,行都承旨尹秉鼎,右承旨南一祐,不爲仕進,左承旨李敦夏廚院進,左副承旨曺殷承,式暇出去,右副承旨洪殷謨牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨洪殷謨牌不進罷職傳旨,傳曰,只推。
政院啓曰,右承旨南一祐牌不進,伴直無人,右副承旨洪殷謨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨南一祐牌不進罷職傳旨,傳曰,只推。
兵曹口傳政事,大護軍鄭健朝。
內醫院啓曰,本院提調,例不得兼帶刑獄之官,而提調鄭健朝,除拜刑曹判書矣。所帶刑曹判書,今姑許遞,令該曹口傳付軍職,何如?傳曰,允。
大司憲金元植,執義奇禹鉉,持平金玉均·沈東獻,獻納李永,正言趙翼永啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今退思,不覺骨靑膽掉,而髮䝂眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大婚,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典焉。噫嘻痛矣,裕賊之罪,可勝誅哉?辛酉夏一疏,包蓄禍胎,暗售梟獍之腸,都人尹·姞等句語,排布陰譎,典突徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,疑難熒惑,潛圖不逞之計,是可忍乎?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杜抵賴,王章未伸,鬼誅先及,神人憤痛,容有極矣?噫,原疏之陰憯,逆腸難掩,鞫招之凶慝,斷案已成,雖未及張案,便是已張案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可不援用尙魯追施之律。請物故罪人裕,亟施孥戮之典焉。噫嘻痛矣,今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至爲不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作訛言,煽動人心之計,而至於第一子指擬之目,十三日至凶之說,與鍾一,一而二,二而一也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇,所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典焉。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典焉。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪也。鳳周,凶謀逆節,無不同參,一而二,二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤〈覈〉未竟,則亦何以從輕而發配?以此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻痛矣,亂臣賊子,從古何限,而豈有〈如〉兢善之窮凶絶悖者乎?渠以衿縷之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係如是,而豈可只以知情不告,蔽之哉?輿情去益憤鬰,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢,未卽執注,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛慝,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度天大,過加寬容,尙靳兪音,益不勝抑鬰之至。請黑山島減死定配罪人載仁,亟令王府,嚴鞫得情,夬施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚首習講於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸。何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已。請謀反不道罪人鍾三·鳳周,竝施孥戮之典焉。噫嘻痛矣,演承·洛承之罪,可勝誅哉?所謂邪蘖醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,寅緣在誼,交逋鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也,渡海潛來,隱形慝影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣,亂臣賊子,從古何限,而豈有如喆增之窮凶絶悖者乎?渠以蟣蝨之賤,素具梟獍之性,千罪萬惡,人類所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招冠,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改顯換面,無難染毒我人民,不待泄玉千禧之祕傳帛書,而自有廣東·澳門之直通赫蹄,國人曰可殺,猶屬緩聲,王法之所必誅,不宜少淹,及其捕招之出,而情踪尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機營獲,聲氣直走於暗地,指劃素定於滅口,至使凶身,任其經斃,三尺之典憲未加,寸刃之自戕遽先,神人之憤,中外之惑,去益未解,此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請經斃罪人喆增,亟施嗣賊已施之律焉。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情跡無貮,若不大加懲創,亟施典刑,則亂臣賊子,其將踵接而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬰。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾合,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所容,神人之所共憤,宜其殪殄滅之無遺育易種者,審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主,萑盗之警屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律,施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施之适·雲之例,施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也。漆谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,天討未行,鬼誅先加,至使凶身經斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施。至以鞫廳諸罪人等言之,沈聃應之符同,張赫普之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處之處分遽降,臣等愕然失圖,不勝憂惋。請經斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣,崔益鉉·朴遇賢之罪,可勝誅哉?崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疎不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說,而敢以䕫齊等語,登諸文字,無嚴不敬,莫此爲甚。所謂爻象失和者,長吁短歎,耳語目說者,果指斥何人也?無補於治後世疵議云者,指斥何事也?字字陰慝,節節凶悖,何忍萌心發口,不覺骨顫膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈容暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置置人孫永老,亟令王府,更爲設鞫,嚴覈得情,夬正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤惋,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅,負犯如此,關係若是,豈可島置竄配而止?請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻痛矣,今番鞫獄諸罪人,卽振古未有之窮凶絶悖者也。哲均,厚被國恩,宜思圖報,而奈其譎慝之性,聚匪類作窩主,信惑雜術,釀出禍機,海舶妥帖,反思用術而驚動,火藥暗投,竟售思亂而樂禍,凶節盡露,斷案已成。東根,以蟣蝨之賤,鬼蜮之性,伴觀一而同舍,招景良而分酌,假托月夜之赴飮,自底火塊之撲面,莫非哲均之指使,一而二也。善敎,跡又詭譎,作哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐陶甄之恩,滾躋卿列,歷試藩臬,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及乎海繡之臚啓,而其贓汙諸條,又畢露無餘矣。儲置米法意,何如,而縱隷求索,封山木所重,何如,而憑公斫賣,支勅貿銀之鎔鍊取剩,公廨各穀之舞弄沾利,俱係不法,恣行無忌,科榜則動輒索賂,詞訟則一是由賄,而狼饞之慾根未除,烏攫之手勢愈猾,椎剝徧於饒戶,加斂倡於浦稅,以至儒薦之視價爲錄,任窠之無物不差,許多鄙瑣,言亦汚口,全省流毒,生靈困悴,總之犯贓之數,爲十有一萬有餘,律有四十貫以上,難免重究,則況此幾萬兩之多,合置何辟?今者圍置之命,非曰輕律,而於渠亦云薄勘。請濟州牧圍籬安置罪人鄭泰好,亟降處分,以施加律焉。答曰,不允。鄭泰好事,已有處分,勿煩。
大司憲金元植,執義奇禹鉉,持平金玉均啓曰,新除授掌令洪時衡,時在江原道春川地,掌令金鼎爕,時在平安道嘉山地,請竝斯速乘馹上來事,下諭。答曰,許遞。
正言趙翼永啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典焉。新除授行大司諫兪世煥,時在忠淸道洪州地,司諫李冕柱,時在平安道定州地,正言金熙國,時在慶尙道玄風地,請竝斯速乘馹上來事,下諭。答曰,不允。下諭事,許遞。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳曰,右參贊有闕之代,前望單子入之,右參贊前望單子入之,金世均落點。
傳曰,政官牌招開政。
傳曰,在外敦寧·都正許遞,今日政差出。
京兆堂上前望單子入之,左尹金學初,右尹沈履澤落點。
政院啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·尹相萬·李載完,竝卽牌招,推移入直,何如?傳曰,允。
弘文館啓曰,新除授修撰朴魯參,卽爲牌招察任,何如?傳曰,允。
吏曹啓曰,新除授漢城府判尹金大根,本資乃輔國,而方帶知中樞府事矣。依例兼判尹下批之意,敢啓。傳曰,知道。
吏曹,左參贊單金世均,右參贊單洪鍾雲。
兵曹,知三軍府事單金箕錫。
執義奇禹鉉,持平金玉均·沈東獻,獻納李永,正言趙翼永啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典。致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳·金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典情焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上噫嘻痛矣,貪汚無恥之流,從古何限,而豈有如今日鄭泰好之甚者乎?渠以籍纓之裔,厚沐陶甄之恩,滾躋卿列,歷試藩臬,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及夫海繡之臚啓,而其贓汙諸條,又畢露無餘矣。儲置米法意,何如,而縱隷求索,封山木所重,何如,而憑公斫賣,支勅貿銀之鎔鍊取剩,公廨各穀之舞弄沾利,俱係不法,恣行無忌,科榜則動輒索賂,詞訟則一是由賄,而狼饞之慾根未除,烏攫之手勢愈猾,椎剝徧於饒戶,加斂創於浦稅,以至儒薦之視價爲錄,任窠之無物不差,許多鄙瑣,言亦汙口,全省流毒,生靈困悴,總之犯贓之數,爲十有一萬有餘,律有四十貫以上,難免重究,則況此幾萬兩之多,合置何辟?今者圍置之命,非曰輕律,而於渠,亦云薄勘。請濟州牧圍籬安置罪人鄭泰好,亟降處分,以施加律焉。答曰,不允。鄭泰好事,已有處分,勿煩。
正言趙翼永啓曰,請梟示罪人性世,亟施孥戮之典焉。措辭見上答曰,不允。
兵曹啓曰,五衛將李世珪·宋儁鉉·李容菊·車始昌,文兼趙東弼·李喜元,俱以病乞遞,守門將盧義壽,除授在外,過限未入來,竝改差,何如?傳曰,允。
吏曹啓曰,奉常正愼錫九,以病乞遞,改差,何如?傳曰,允。
承文院啓曰,院吏文學官李源文有頉代,幼學梁柱謙差下,付軍職,冠帶常仕,何如?傳曰,允。
宣惠廳啓曰,全羅道海南縣大同米所載船,來泊京江,下陸積峙矣。今月二十二日寅時量燒燼云,本廳發遣郞廳,各別究覈,更爲稟處之意,敢啓。傳曰,知道。
有政。吏批,行判書鄭基世,參判南廷龍,參議洪鍾學進,承旨缺以李熙準爲大司諫,孫相馹爲司諫,申一永·金容圭爲掌令,李秉臯爲正言,閔種默爲弼善,李鎬喆爲副校理,閔善鎬爲說書,徐堂輔爲禮曹判書,韓敦源爲刑曹判書,金大根爲判尹,林翰洙爲刑曹參判,李濟元爲敦寧都正,金炳淵爲同經筵,李基碩爲同義禁,金德均爲奉常正,尹相萬爲檢詳,洪善周爲繕工副正,柳志養爲敦寧都正,前別將金箕錫,今加資憲,善騎別將李鳳儀,今加嘉義,左司把摠李冕熙,今加嘉善加資事承傳,贈兵參金相順,贈左參贊知三軍例兼,知三軍府事金箕錫考。再政。以金宗漢爲校理,沈舜澤爲知義禁,朴海聞爲禁府都事,兼判尹單金大根,單付。三政。以李承耆爲工曹正郞,趙岐淳爲內贍主簿。四政。以李完鎭爲工曹佐郞。五政。以趙容九爲典設別提,前縣監崔錫弘,今加通政加資事承傳。
兵批,判書金炳始進,以下缺以金商玄爲訓鍊都正,兪禹柱·尹誠模·李敏植·任思赫爲五衛將,洪大重·朴魯參爲文兼,金演夏·金厚坤爲守門將,濟州監牧官單金仕碩,龍淵別將單金顯杰,金城別將單金養鳳,同知單安思弼,僉知三單,李彰夏·王殷疇·尹明鎭,副司果金在豐,副司猛李龍應·洪鍾健·李源文。再政。以金永典爲右翊贊,同知單車始昌,豆毛浦萬戶李重鉉革罷事承傳,辦察官單玄昔運,知三軍府事單金箕錫。
議政府啓曰,今番議諡時,外他諡狀之積滯者,一體施行事,旣承筵敎矣。以此意分付弘文館,使之竝卽擧行,何如?傳曰,允。
又啓曰,日本管理官之來,專爲通商事件,而若許其該府使面接,則來頭煩弊,有不可勝言,必爲別設官廳,擇人句檢,然後彼我間可以遵規而行之矣。第念開雲·豆毛兩鎭,俱在於距館十里之內,且其兩鎭相對,不過咫尺之地,而豆毛尤近草梁,鎭務自多有妨,豆毛鎭革罷,該鎭事則令開雲萬戶專管,以其官隷屬,屬之句檢之所,而今於創始之初,有難付之生手,釡山訓導,改稱辦察官,今兵曹下批,印信令禮曹鑄給,以爲憑信之資,本鎭廩況,亦爲移劃,別差改以譯學,仍置任所,館守差備名色,從今除之事,竝爲分付於本道道臣及本府使處,何如?傳曰,允。
又啓曰,釜山訓導,今以辦察官下批矣。瓜期則依訓導例施行,而隨其限滿,自譯院知委兵曹,訓導玄昔運,將匪久報瓜云,特爲仍任擧行事,分付,何如?傳曰,允。
義禁府啓曰,敦寧判官李爕遠,前監牧官李萬沿等,竝施絶島定配事,承傳啓下矣。李爕遠全羅道珍島金甲島,李萬沿羅州牧智島,竝施絶島定配,而以承傳內辭意,具罪目,依例發遣府羅將,押送配所,〈何〉如?傳曰,允。
別兼春秋金羽均疏曰,伏以臣於持被之中,卽接家信,則臣母素患痰積之症,近因日候之不調,一倍添劇,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉,臣無任云云。答曰,省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨朴容大,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·尹相萬·李載完,旣有只推之命,竝卽牌招,推移入直,何如?傳曰,允。
以別兼春秋金永哲·沈相萬·李鎬喆·趙昌夏·李命宰·尹相萬·李載完牌不進罷職傳旨,傳曰,只推。
傳曰,都承旨·左副承旨許遞,前望單子入之。
以慶尙監司朴齊寅狀啓,草溪郡民家失火事,傳曰,當寒失火,若是夥多,聞甚驚慘,元恤典外,別加顧助,燒死人如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭關飭。
注書尹定求病,代以申悳均爲假注書。
承旨前望單子入之,李明應·朴周陽落點。
以持平金玉均·沈東獻,獻納李永,正言趙翼永·李秉臯牌不進罷職傳旨,傳曰,只推。
大司諫李熙準,執義奇禹鉉啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪〈人〉金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上答曰,不允,鄭泰好事,已有處分,勿煩。
執義奇禹鉉啓曰,新除授掌令申一永,時在缺,金容圭,時在缺,請竝斯速乘馹上來事,下諭。答曰,許遞。
大司諫李熙準啓曰,新除授司諫孫相馹,時在缺,請斯速乘馹上來事,下諭。答曰,許遞。
弘文館啓曰,新除授校理金宗漢,副校理李鎬喆,竝卽牌招察任,何如?傳曰,允。
侍講院啓曰,新除授弼善閔種默,說書閔善鎬,竝卽牌招察任,何如?傳曰,允。
議政府啓曰,年前大小朝官之相續改名,亶由於行列之歸一而然,而今閱屢歲,擧皆釐正,則緣何而頻數變改乎?挽近朝紙所頒,煩屑莫甚,此後則更無敢擅許之意,分付吏曹及藝文館,何如?傳曰,允。
又啓曰,寧海府使李正弼請仍,而瓜限今又滿矣。該府以被災尤甚邑,邑務旁午,不可付之生手,限畢賑間,特爲仍任事,分付銓曹,何如?傳曰,允。
知三軍府事金箕錫疏曰,伏以臣起踪韎韋,獲備宿衛,至登戎壇,猥掌御營,此莫非山恩海澤,徧沐草莽,而粗魯之質,常恐負荷之不克。迺者親試衛士之日,謂臣有決拾之勞,遽侈非常之恩,特陞資憲之階,臣於是,聞命震駭,四大莫措,不啻若嬰孩之怯雷矣。竊惟有國爵賞,自古重器也,于以酬功,于以命德,苟或値施,勞臣不勸,故雖在文班,猶必待朝廷之公議,國人之輿望,況武臣之一資一級,其可以無功而得,匪德而據乎?藉使臣射必命中,百步穿楊,卽不過本分之事,一時之能耳,顧何足道哉,而乃於無他功德,進褻八座之秩,則憂國奉公之人,折衝禦侮之臣,恐將緣臣而解體矣。過福之懼,匪分之媿,有不能自已,玆暴難冒之懇,仰陳必辭之義。伏乞聖明,念名器之宜愼,察微讓之非飾,將臣新授階銜,亟賜收還,上以光愛笑之明,下俾免履高之危,千萬至祝,臣無任云云。答曰,省疏具悉。卿其勿辭行公。
前注書權鳳煥疏曰,目見邊備之疎虞,而不知何樣事變,伏在於不虞之地,蠢彼倭虜,近與洋賊,腸肚相連,始也空館,終焉投書,至於攔入沁都,而其變極矣。以勢則我主彼客,以兵則我衆彼寡,所謂諸條,一竝施行,不恭之史,稱帝之書,有若循常以受之,前頭禍根,有不可測者矣。特念制閫之重,精選智勇之士,安知無如李舜臣·李廷馣者,出於行伍之間,爲殿下用乎?盛時兵籍,全不成樣,亟命內外帥臣,大閱軍武,只取十五以上五十以前人,分賜軍牌,習其砲射,別置軍田,厚其供給,緩急之際,朝令夕發,則比彼無用之軍,百可當千,千可當萬也。儲糧之策,亦係急務,倉穀儲蓄之法,二留一分,而設施初深長慮也。苟使各營各邑,皆用此法,而留分出納,一從精穀,則何患乎軍糧之不儲也?只爲貪官猾胥,寅緣作奸,傾庫分給,虛簿空殻,尤係無謂,嚴飭道臣,徧令各邑,申明二分留一之舊制,如有升斗之違令者,施以一律,則一年之間,廩有餘穀矣。又有一事之可以仰補者,惟節儉是已。自今先自聖躬而節儉,服御進用,賞賜酺讌,務存省約,則內侍僕妾,何能侈衣濫服,大小臣僚,何能錦衣雕墻,閭里市井,不得衣紬履革,丕變侈俗,則可爲紓力之道矣。至於繕戎一事,兵甲也·城池也,已於年前,一新修補,曾未幾年,頑鈍而不利,圮壞者太半,將無以耀兵而守固,竝爲亟加修理,以備臨機制勝之具,爲今日之急務也。彼洋倭二虜,我國人民,雖愚夫愚婦,無不視以犬羊,苟使防備之如上所陳,則不足深憂,而欽惟我殿下,日開經筵,日接賢士,或論經傳之旨,或講治世之策,夜分乃寐,昧爽丕顯,則聰明日益,志氣日强,大有益於聖學,而爲宗社無疆之福矣。今殿下,外有邊釁,內有歉憂,夙夜憂懼,不遑暇食,以此時敢陳此說者,豈敢謂殿下,猶有一毫之未盡也?蓋治國之要,在於簡賢才任官職,足國之道,在於薄稅斂行節儉而已,以之而正士見用於朝,以之而兆民咸寧於外,則千休滋至,百祥竝臻,乞賜省納焉,臣無任云云。省疏具悉。語甚荒雜矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,前銜陳疏之勿爲捧入事,前後飭敎,何等截嚴,而前注書權鳳煥,縣道封章,旣係禁令,且多違格,所當還下送,而係是言事,雖不得不捧入,不可無警,從重推考,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·尹相萬·李載完旣有只推之命,竝卽牌招,推移入直,何如?傳曰,允
以別兼春秋金永哲·沈相萬·李鎬喆·趙昌夏·李命宰·尹相萬·李載完牌不進罷職傳旨,傳曰,只推。
政院啓曰,左承旨李敦夏,考覈承旨蒙點矣。卽爲牌招,何如?傳曰,允。
又啓曰,臣殷謨,今日方物封裹進去下直之意,敢啓。傳曰,知道。
以大司諫李熙準,獻納李永,正言趙翼永,執義奇禹鉉,持平金玉均牌不進罷職傳旨,傳曰,只推。
政院啓曰,明日傳香,禮房承旨,當爲齋宿,而左副承旨洪殷謨,所當牌招,而拘於廳規,不得請牌,何以爲之?敢稟。傳曰,牌招。
持平沈東獻,正言李秉臯啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪〈人〉成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上答曰,不允。鄭泰好事,已有處分,勿煩。
正言李秉臯啓曰,請梟示罪人性世,亟施孥戮之典焉。措辭見上答曰,不允。
議政府啓曰,三廳武士之入仕與受由,皆有莫越之程限,而近來則惟意占便,種種有經年閱月之弊,雖曰在外,而不思趁期,豈可若是之無憚乎?揆以事體,不可仍寘,其入仕與受由之過限者,竝自兵曹,一一詳査,卽爲汰去事,分付,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨憻·厲壇,次第看番,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
承文院啓曰,院吏文學官梁柱謙有頉代,幼學兪炳台差下,付軍職,冠帶常仕,何如?傳曰,允。
成均館啓曰,文廟守僕久任一窠有闕之代,以時任守僕李福錫,單望啓下,以爲久任之意,敢啓。傳曰,知道。
刑曹啓曰,謹依傳敎,眞絲廛市民三所任那順元,忠淸道報恩郡高鎭永,黃海道載寧郡高景鎭,黃州牧定配,首唱已爲逃躱,待押來擧行之意,敢啓。傳曰,知道。
又啓曰,前統制使權容爕,晉州前兵使徐相岳,前統虞候李文容,晉州前營將魚秉琇等,所犯贓錢,依定式竝捉囚家僮,刻期督捧之意,敢啓。傳曰,知道。
上在景福宮。停常參·經筵。
藥房提調鄭健朝,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
傳曰,有實故摠管許遞,前望單子入之。
傳曰,左副承旨許遞,前望單子入之。
以忠淸監司趙秉式狀啓,天安郡守蔡定默身死事,傳曰,令該曹口傳,勿拘常格,各別擇差。
政院啓曰,因兵曹啓目,豆毛浦萬戶今已革罷,所佩兵符分上件,竝收聚燒火事,允下矣。收聚上送于本院,以爲燒火事,慶尙監司處下諭,何如?傳曰,允。
又啓曰,卽者別兼春秋尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·李載完,竝卽牌招,推移入直,何如?傳曰,允。
以大司諫李熙準,獻納李永,正言李秉臯,持平金玉均·沈東獻牌不進罷職傳旨,傳曰,只推。
執義奇禹鉉,正言趙翼永啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上答曰,不允。鄭泰好事,已有處分,勿煩。
正言趙翼永啓曰,請梟示罪人性世,亟施孥戮之典焉。措辭見上答曰,不允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,各司入直,法意甚重,本曹外司則又兼典守,事體尤自別,而去夜正郞白鳳三,旣呈省記,無端闕直,事未前有,極爲駭然。其罪狀,令該府拿問處之,何如?傳曰,允。
御營廳啓曰,本廳千摠李敏臯,身病甚重,勢難察任,改差,何如?傳曰,允。
兵曹啓曰,因議政府草記,三廳武臣之入仕與受由過限者,詳査汰去事,允下矣。武兼沈宜淳·申鼎均·閔寬植,過限未入仕,韓眘敎呈辭受由,亦已過限,竝汰去之意,敢啓。傳曰,知道。
吏曹啓目粘連,觀此慶尙監司朴齊寅狀啓,則寧海府使李正弼,限一瓜仍任事,令該曹稟旨亦爲白有臥乎所,廟堂旣請限畢賑間,特爲仍任是白乎則,原狀啓置之,何如?啓依允。
別兼春秋尹相萬疏曰,伏以臣於持被之中,卽接家信,臣母素患痰積之症,近因日候之不調,一倍添劇,委頓床玆,家僮踵至,促臣歸視。臣自聞此報,方寸煎灼,敢陳短章,徑出禁扄。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在景福宮。停常參·經筵。
政院啓曰,拜表相値,視事頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左承旨李敦夏,右承旨南一祐,今日不爲仕進,竝卽牌招,何如?傳曰,允。
備忘記,鐵原府使權應爕下直,長弓一張,長箭一部,片箭一部,筒兒一箇賜給。
傳曰,藥院都提調有闕之代,前望單子入之。藥院都提調前望單子入之,領議政李最應落點。
承旨前望單子入之,權泳夏落點。
摠管前望單子入之,都摠管鄭岐源,副摠管金炳淵·趙耆永落點。
政院啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·李載完,旣有只推之命,竝卽牌招,推移入直,何如?傳曰,允。
以別兼春秋金永哲·沈相萬·李鎬喆·趙昌夏·李命宰·金羽均·李載完牌不進罷職傳旨,傳曰,只推。
傳曰,應敎許遞,前望單子入之。應敎前望單子入之,金晩植落點。
吏曹,直閣單金興均。
政院啓曰,新除授同副承旨權泳夏,卽爲牌招,何如?傳曰,允。
以右承旨南一祐牌不進罷職傳旨,傳曰,只推。
以大司諫李熙準,正言趙翼永·李秉臯,持平金玉均·沈東獻牌不進罷職傳旨,傳曰,只推。
政院啓曰,明日拜表,兩司當爲進參,而〈呈〉告人員,竝待開門牌招,何如?傳曰,允。
又啓曰,同副承旨權泳夏,時在慶尙道安東地,斯速乘馹上來事,下諭,何如?傳曰,允。
吏曹口傳政事,以金謙秀爲天安郡守。
傳曰,木川縣監之代,令該曹口傳差出,催促下送。
吏曹口傳政事,以朴羲成爲木川縣監。
兵曹口傳政事,副司果尹相萬。
執義奇禹鉉,獻納李永啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上答曰,不允。鄭泰好事,已有處分,勿煩。
獻納李永啓曰,請梟示罪人性世,亟施孥戮之典焉。措辭見上答曰,不允。
議政府啓曰,新除授檢詳尹相萬,以其身病,呈狀乞遞矣。諡坐有命,不宜遲滯,改差,其代待薦狀啓下,令該曹差出,何如?傳曰,允。
又啓曰,卽見慶尙道抽栍暗行御史洪大重別單,則其一,年形之歉荒,嶺南最甚,窮民所望,惟是劃災而已,令廟堂從優劃下事也。嶠南災形之孔酷,已蒙天鑑之所燭,德音渙發,眷恤備摯,而俵災一款,纔因道啓,亦旣參酌頒劃,則道臣與邑倅,自當悉心對揚,以爲均惠之道。其一,統營所管二十一鎭戍卒給代,以各邑移貿還與結錢中劃下,而自所劃邑,不卽出給,由是而將卒闕哺,防守疎虞矣。赤梁·舊所非兩鎭,則以統營·巨濟之巡營所納錢中,四千兩定式劃給,而十九鎭給代,亦以附近邑營條,從便換劃之意,令廟堂另飭道臣事也。殘鎭支放,專靠於此,而各邑每每稽滯,至於停闕之境,防守之疎虞,戍卒之渙散,固其勢然矣。依此繡單所陳,自今以往,必以便近邑換劃,而若有愆拖程限之弊,則該守令別般論勘之意,關飭道臣。其一,統營新補餉米之每年七百石,排俵沿邑,卽爲支放給代之需,而挽近定數外,年年加俵,詳定分給,時價責捧,民將蕩柝乃已。從今爲始,七百石外,更無得加俵,支放不足條,令該帥臣量宜措處事也。此穀之創始,以其支放之告缺而然也,而分以詳定,斂以時直,有關民隱,不可不恤,從今更無得數外加俵,其不足者,自該閫從長充補事,行會于帥臣處。其一,晉州兵營支放,以還餉耗取用,而不足條四千五百石零,名以色落,排斂還戶,糶以詳定,糴以時價,爲生民切骨之瘼,故就其結還夫所納耗條米中,一千一百四十石,以詳定價施行,支放不足條,令帥臣量宜措處,而原還則目今事勢,實難準捧,限明年姑爲停退事也。壬戌蕩還以後,有此不獲已之政,而繡單說弊,若是切至,耗條幾許之詳定代捧外,不足之該營措處,竝依此施行,若其停退一款,本州民力,雖云艱絀,當有道臣啓聞,而量施之事,況有尤甚邑尤甚面詳代之行會,此則置之,何如?傳曰,允。
又啓曰,卽見黃海道抽栍暗行御史金允植別單,則其一,本道支放,尙無定規,每於勅行使行時,遍排於各邑,出站之際,浪費甚多,其弊不可勝言。年前道臣,變其謬例,以乾價,代送直路邑矣。自昨冬以後,更爲出站,列邑盡病,令廟堂關飭道臣,商酌便否,永爲一定之規,鳳山之劍水,平山之蔥秀,俱是野站,雖給乾價,站民不願,此則別般措劃,以補其弊事也。乾價磨鍊之論,蓋久矣,而第其便於此者,或不便於彼,宜於古者,或不宜於今,令道臣直路邑與出站邑之事勢如何,參互折衷,爛商處之。其一,京邸吏·營邸吏私債族徵之許多弊習,令廟堂關飭道臣,嚴加禁防事也。邸債族徵之禁,固非今斯今,而鬼錄之勒侵也,公錢之挪用也,奸弊漸滋,民邑俱病,而邑倅惟事聽施,道臣無意察飭,言念法綱,寧不寒心?依此嚴關,俾有痛革之實效。其一,平山改量後,虛結冤徵,至爲一千四百結之多,且連値大漲,所執新結,多成浦落,而白地徵稅,一未蒙頉,民情嗷嗷,合施蠲減之典,令廟堂商議復舊事也。改量後,一千四百結,旣曰濫起陳荒,又曰多成浦落,然而難知者吏奸也,易眩者田政也,方圓之形,墾癈之辨,固非立談可辨之事,則繡單所陳,雖出於採訪民隱之意,而莫重國結,遽議蠲減,有關後弊,不可無警,該御史推考。其一,直路五邑之沿路立馬,載運公卜,自有恒式,而近來使行譯員之落後草料,行中商貨之私卜濫把,相續不絶,民不聊生,且責徵乾價,年年益增,莫重公卜,亦將闕運。自今以後,依定式,以一員草料一張外,如有濫把者,與受同罪,隨現重勘事也。此爲西路之鉅弊,常所痛歎,纔有筵奏行會,而其所謂商貨,乃是渠輩牟利之資,而憑藉行中,憑意濫把,已犯違法之罪,況又徵索之無厭,以致邑弊民困之端乎?竝與草料事,而依繡單,更飭於所經諸道,隨其現發,一一馳報本府,嚴刑遠配。其一,平山·金川,亦皆有立馬之弊,而越境替運,尤係無義者也。使行公卜,每自所經沿邑,遞受載運,而開城亦在沿路之中,獨不遞受,使此兩邑,替運於長湍,而其所劃給之米,未償勞費之半,又況兩邑之不隷於開城,而代其勞役,實爲巨瘼,劃給米三百石,還付開城,使之如例載運,自開城或有難便之端,付之豐德,以爲均平之役事也。沿路則一也,而開城之獨不受運,未知創自何時,而當初兩邑之受米替役,必有其由,關問該道臣·該守臣,量處之地,何如?傳曰,允。
兵曹啓曰,卽接昌德宮入直衛將金鍾喆牒報,則昨日黃昏時,李福伊爲名漢,潛入玉堂,偸竊鐵物之際,現捉於守直內官云矣。東闕守直,何等謹嚴,而有此潛入偸竊之擧,萬萬驚駭。李福伊,爲先出付捕廳,照法嚴繩,常時不能檢察之入直衛將,令該府拿問處之,何如?傳曰,允。
又啓曰,卽見忠淸水使李熙訥舟師將官等都試啓本,則沒技中出身之竝請直赴殿試者,有違格式,原啓本還下送,使之改修正上送,該帥臣不可無警,推考,何如?傳曰,允。
承文院啓曰,院吏文學官兪炳台有頉代,幼學成建鎬差下,付軍職,冠帶常仕,何如?傳曰,允。
判府事洪淳穆箚曰缺云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
忠淸監司趙秉式疏曰,臣猥以無肖,臨事僨誤,廟堂論警,罰止問備,且悚且感,罔知措躬。臣抱奇疾,日甚一日,簿書堆案不理,守宰踵門淹滯,是豈臣養病,有若少事之日乎?略綴短章,乞垂矜諒,將臣職名,劃行鐫改焉,臣無任云云。答曰,省疏具悉。前後問備,卽存事體也。實病雖如是,見今災憂溢目,何可遽議遞解?卿其勿辭,益勉懷保之責。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
又啓曰,行大司憲金元植,執義奇禹鉉,持平金玉均·沈東獻牌不進,掌令二員未差,監察茶時之意,敢啓。傳曰,知道。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·李載完,旣有只推之命,竝卽牌招,何如?傳曰,允。
又啓曰,今日拜表時,憲府則監察代行矣。雖無諫院,依例擧行之意,敢啓。傳曰,知道。
以大司諫李熙準,獻納李永,正言趙翼永·李秉臯,執義奇禹鉉,持平金玉均·沈東獻牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·李命宰·金羽均·李載完牌不進罷職傳旨,傳曰,只推。
傳曰,三使臣留待。
傳曰,洪坃之許多犯贓,此豈尋常處之者乎?國之所以維持,卽法綱也,廉恥也。凡立朝事君者,不知恥不畏法,則國將何以爲國乎?況以名家之裔,階至二品,職在方面,自顧其身之所處,貪饕之念,果忍萌諸心乎?思之及此,尤極痛歎,斷當用以重法,俾知邦有常刑,而念乃祖樹風卓節,適當是年,撫昔興感,不能無十世可宥之義,不施刑訊,予意攸在,金吾堂〈上〉卽爲開坐,以繡啓諸條,發問目捧招以入。
兵曹啓曰,今日辰時量,有一漢,着騎兵軍服,攔入閤門內,肆然扣永化門,不勝驚悚。卽爲査問,則黃海道平山居韓弼秀爲名漢,謂有鳴冤之端,抱持原情,從光化門西挾門入來云。九重深嚴之地,有此攔入,萬萬痛駭。常時不能操飭,臣不勝惶悚,攔入之漢,爲先移送秋曹,照法嚴繩,該守門將,令該府拿問處之。雖以武藝廳言之,閤門把守,何等嚴重,而致有此無前之擧,亦極驚駭。把守武藝廳,令攸司照法嚴治,何如?傳曰,允。
政院啓曰,行都承旨李明應,不爲仕進,左承旨李敦夏,式暇出去,右承旨南一祐廚院進,左副承旨朴容大牌不進,同副承旨權泳夏在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,三使臣入侍。
以左副承旨朴容大牌不進罷職傳旨,傳曰,只推。
弘文館啓曰,新除授應敎金晩植,時在京畿楊根地,經筵入番事緊,請斯速乘馹上來事,下諭。答曰,依啓。
政院啓曰,卽見兵曹草記,則黃海道平山居韓弼秀爲名漢,謂有鳴冤之端,從光化西挾門入來,叩閤門內永化門云。闕門守直,何等嚴重,而有此攔入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,竝拿處。
吏曹啓曰,今此景慕宮冬享大祭祭官中,時無職名人,令該曹口傳付軍職,何如?傳曰,允。
兵曹口傳政事,副護軍洪殷謨。
丙子十月二十七日午時,上御麟趾堂。三使臣入侍時,同副承旨朴周陽,假注書申悳均,記事官白時洽·尹善柱,冬至兼謝恩正使沈承澤,副使李容學,書狀官尹升求,以次進伏訖。上曰,史官分左右。上曰,三使臣進前。承澤等進前。上曰,遠路善爲往返也。三使臣中,或有曾行者乎?承澤曰,臣等皆是初行也。仍奏曰,臣知識淺短,年紀衰邁,未知何以往返,而且慶禮在前,違參賀班,有不勝戀結之忱矣。上曰,上使年今幾何?承澤曰,六十六歲矣。上曰,當此日寒之時,往返尤難於別使矣。仍敎曰,今則歉荒也,沿路貽弊,另加申飭,可也。承澤曰,謹依下敎,別般申飭矣。上曰,由馬爲弊不少,至於人民騷擾云。馬匹濫把,預先操飭,無至人民騷擾之弊,可也。仍敎曰,三使臣外首譯,亦有操束之道,故當有自內招飭矣。承澤曰,兩西馬政,專由使行往來,而設始矣。今當歉歲,民情馬弊,不可不念,故臣亦日前關飭於沿路,操束於行中,期有實效。然姑未知來頭如何,故晝宵憧憧之際,且聖敎及此,徒切懍悚矣。上曰,彼地所聞,詳探歸奏,可也。承澤曰,謹當隨所聞啓達矣。上曰,近聞中國與洋夷,新有條規云,亦爲探來也。承澤曰,謹當歸奏矣。上曰,書狀官異於上副使,中國若有可聞之事,一一廣探以來也。升求曰,謹當探來歸奏矣。上曰,今當遠離,仰瞻,可也。承澤等以次仰瞻。上命賜貂帽·扇子·藥物等屬。上曰,何日抵義州,何日渡江,何日抵皇城,何日還發,何時復命乎?承澤曰,開月十六日抵義州,一行治裝,則將留十餘日後渡江,臘月二十五日抵皇城,明年二月初六日離發,則三月晦前,似當復命矣。上曰,二十五日抵皇城,則留館當爲四十餘日矣。承澤曰,似然矣,而留發與否,在彼則姑難質對矣。上命三使臣先退。又命退,承史諸臣,以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·李載完,旣有只推之命,尹相萬由限已過,竝卽牌招,推移入直,何如?傳曰,允。
又啓曰,行大司憲金元植,執義奇禹鉉,持平沈東獻牌不進,掌令二員,持平一員未差,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·李命宰·金羽均·李載完牌不進罷職傳旨,傳曰,只推。
以大司諫李熙準,獻納李永,正言趙翼永·李秉臯,執義奇禹鉉,持平沈東獻牌不進罷職傳旨,傳曰,只推。
政院啓曰,行都承旨李明應,左承旨李敦夏,右承旨南一祐,不爲仕進,右副承旨朴周陽,式暇出去,同副承旨權泳夏在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,平山韓弼秀原情,令本道査實以聞事,分付秋曹。
以右承旨南一祐牌不進罷職傳旨,傳曰,只推。
兵曹口傳政事,護軍李容學。
兵曹啓曰,卽接北所入直衛將曺秉大牒報,則迎秋門北邊水門鐵箭一箇拔去云。爲先令紫門監,堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
禮曹啓曰,各陵園所今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲狀聞矣,敢啓。傳曰,知道。
承文院啓曰,院吏文學官成建鎬有頉代,幼學韓致禹差下,付軍職冠帶常仕,何如?傳曰,允。
義禁府啓目,慶尙前監司洪坃原情云云。傳敎及繡啓內辭意,發問目究問,則欲爲條陳自明,反損事體等語,漫漶說去,無意直陳,究其所爲,尤極可駭,旣有不施刑訊之處分,則平問之下,恐難取服,上裁,何如?啓依允。
又啓目,兵曹佐郞李贊洙,守門將朴章雲等原情云云。傳旨內辭緣,泛稱遲晩,李贊洙段,所當請刑是白乎矣,曾經侍從,勿爲請刑,載在法典,議處,朴章雲段,刑推得情,何如啓。飭已施矣,分揀放送。
又啓目,兵曹正郞白鳳三原情云云。傳旨內辭緣,泛稱遲晩,所當請刑是白乎矣,曾徑侍從,勿爲請刑,載在法典,議處,何如啓。飭已施矣,分揀放送。
又啓目,靑水萬戶魯希烈原情云云。問目內辭緣,泛稱遲晩,刑推得情,何如啓。除刑推議處爲良如敎。
傳曰,洪坃事,究其前後罪犯,奚但以贓律論哉?是年也,故果以十世可宥,處分矣。島配拿來罪人洪坃,特爲還發配所,圍籬安置。
吏曹啓目粘連,觀此承政院都承旨李明應上疏,則以爲,臣從兄領議政臣最應,方帶春秋館領事矣。臣所兼春秋館之銜,其爲應避,典式所載。伏乞聖明,亟令選部,照例遞改,以存公格亦白有臥乎所,相避之法,在下當遞,承政院都承旨李明應所兼春秋館修撰官之任,今姑減下,何如?啓依允。
護軍金炳淵疏曰,向者廟論之譴削臣職,尤無所逃矣。夫社壇親禱,寔出宵旰元元之念,而在廷臣僚,擧莫不欽頌趨走,分職事也,何敢偃息,不參班綴也哉?臣之老母痰癖闖發,未免陪叨之闕,甘受逋慢之誅,揆以邦憲,嶺海猶輕,聖度包容,復降分揀之命,經筵·周廬,除旨聯翩,負罪如臣,何以得此於聖明也?今若諉以薄警之已勘,自同無故冒進,則尤非臣義分之所敢安也。玆用短章仰暴,乞垂勘罪焉。答曰,省疏具悉。旣已經勘,何必爲引?卿其勿辭行公。
行都承旨李明應疏曰云云。答曰,省疏具悉。疏辭下該曹,稟處。
戶曹參判李容學疏曰云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,行大司憲金元植,執義奇禹鉉,持平沈東獻牌不進,掌令二員·持平一員未差,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完牌不進罷職傳旨,傳曰,只推。
以大司諫李熙準,獻納李永,正言趙翼永·李秉臯,執義奇禹鉉,持平沈東獻牌不進罷職傳旨,傳曰,只推。
議政府啓曰,卽見慶尙監司朴齊寅所報,則道內民情,轉益遑汲,今年半分條別備還,旣無本末之可辦,亦無各穀之可代者,揆以還政,極爲罔措爲辭矣。向因道啓,尤甚邑·尤甚面新還,旣許詳代,而今此藩臣之又復陳請,益見其民勢之艱絀。然嗣歲之憂,亦不可不念,當捧社穀中,只令尤甚邑,限折半待明秋停退,以爲紓力之地事,分付,何如?傳曰,允。
又啓曰,卽見江原監司閔泳緯災實分等狀啓,則平海等三邑,置之尤甚,江陵等十九邑,置之之次,楊口等四邑,置之稍實,事目災一百結外,不足災四百三十三結八十二負九束,特許準劃,後錄諸條,竝請令廟堂,稟旨分付矣。其一,平海等三邑大同布及訓局外各軍門·各衙門軍布,竝許純錢代捧事也。其一,寧越所在麟坪大君房出稅田畓十六結零,各年川浦指徵無處,依已例,以時起九結五十四負四束,定式收稅事也。其一,各軍屯稅及各宮房·各衙門有土免稅,勿爲比摠,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。今年暵與霜之始終痒害,擧八路皆然,而本省穡事,免得歉荒,蓋水田少而旱田多故也。若較諸畿湖·兩南,則雖謂之樂歲可矣。三等分劑,自有斟量,依施,事目頒下,厥數旣優,道啓加請,還涉稍過,一百五十結,特許劃給,使之精實分俵,大同與軍布之分布永代,已是偏被之惠,則又何可擧論於定式之外乎?置之。寧越出稅田畓事,浦落泥生,川沙還起,自是不易之理,而荏苒捱度,復摠無期,甚非重結政之道,今年姑令許施,令道臣另飭該邑,査括準充,外他諸條,俱係便民之道,竝依狀請施行,何如?傳曰,允。
司僕寺啓曰,濟州前判官李朝鉉遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
訓鍊都監啓曰,本局軍數比減數外,各營入直,難以排比矣。南營入直軍四十名中,十名減省之意,敢啓。傳曰,知道。
禁衛營啓曰,本營哨官閔俊鎬,身病猝重,勢難察任,改差,何如?傳曰,允。
御營廳啓曰,迎秋門北邊水門鐵箭一箇拔落處,限改修間,嚴加守直之意,敢啓。傳曰,知道。
義禁府啓曰,智島拿來罪人洪坃,特爲還發配所,圍籬安置事,承傳啓下矣。時囚罪人洪坃,全羅道康津縣古今島還發配所,圍籬安置,而前罪目,添書今番罪目,依例發遣府都事,押送配所,與地方官眼同,圍籬安置之意,敢啓。傳曰,知道。
刑曹啓曰,罪人韓弼秀,今卽發配,則本獄無以査實,姑爲下送本道,待査實稟處後,押送配所之意,分付道臣,何如?傳曰,允。
又啓曰,罪人韓弼洙杖六十,安峽縣定配所押送,把守武藝廳申正祿,依宮殿門擅入失覺察者之文,決杖一百後,放送之意,敢啓。傳曰,知道。
義禁府啓目粘連,向前魯希烈亦,邊鎭防戍,何等愼嚴,而惟意擅離,雖緣情理,揆以法例,難免重勘,以此照律,何如?啓依允。
上在景福宮。停常參·經筵。
藥房提調鄭健朝,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲金元植,執義奇禹鉉,持平沈東獻陳箚,掌令二員,持平一員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,假注書申悳均,有身病,勢難察任,今㚲改差,何如?傳曰,允。
傳曰,政官牌招開政。
傳曰,傳香承旨,馳詣宗廟·景慕宮,奉審摘奸以來。
傳曰,在外同敦寧·敦寧都正許遞,今日政差出。
以別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完牌不進罷職傳旨,傳曰,只推。
申悳均改差,代以李奎鵬爲假注書。
吏曹啓曰,奉常寺參奉尹榮大,耆老所守直官李昌彦,俱以身病,呈狀乞遞,竝改差,何如?傳曰,允。
又啓曰,卽接司僕寺牒報,則再明日景慕宮冬享大祭親傳香敎是時,本寺正,例爲進參差備,而正尹升求,奉命出疆矣。以在京無故人,卽速變通,以爲及時擧行之地云。正尹升求改差,其代口傳備擬以入之意,敢啓。傳曰,知道。
吏曹口傳政事,以趙東弼爲司僕正。
有政。吏批,行判書鄭基世,參議洪鍾學牌招不進,參判南廷龍進,承旨缺吏批啓曰,行判書鄭基世,參議洪鍾學牌招不進,小臣獨政未安,何以爲之?敢稟。傳曰,仍爲之。以李在淳爲司諫,李能華·尹祖榮爲掌令,鮮于爲持平,黃鍾顯爲同敦寧,朴來萬爲戶曹參判,李世翼爲敦寧都正,李載德爲檢詳,李升洙爲知經筵,洪兢周爲同義禁,金世均爲藝文提學,趙忠熙爲兵曹正郞,寧海府使李正弼,特爲仍任事承傳,禁衛把摠李謇熙,今加通政加資事承傳。再政。以兪鎭學爲副修撰,李國應爲掌樂正,柳寅睦爲慶基殿參奉,舎人單李載德,奉常參奉單安念德,耆老所守直官單尹榮大,已上竝單付,故僉知金文淵,贈戶參例兼,故學生金達鳴,贈左承旨,故學生金成輝,贈僕正,已上副摠管金震休三代。
兵批,判書以下缺同知單張榮俊,副司猛梁柱謙·兪炳台·成建鎬·韓致禹。
兵曹口傳政事,副司果尹升求。
以吏曹參議洪鍾學牌不進罷職傳旨,傳曰,只推。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
兵曹啓曰,今月各廳堂下武臣朔試射,臣曹有故,不得爲之之意,敢啓。傳曰,知道。
承文院啓曰,院吏文學官韓致禹有頉代,幼學李珉應差下,付軍職,冠帶常仕,何如?傳曰,允。
刑曹啓曰,慶尙前監司洪坃所犯贓錢十五萬三千四百九十三兩九錢五分,鳳山前郡守尹喜秀所犯贓錢二萬一千四百三十九兩八錢一分,竝捉囚家僮,刻期督捧之意,敢啓。傳曰,知道。
左右捕盜廳啓曰,昌德宮鐵物偸竊罪人李福伊,捉致臣廳,究覈,則今月旬間,潛入於尙衣院·藥房·藝文館,拔取門環三十五箇,捧價賣於南草商名不知李哥處,再昨日又入於玉堂,門環四箇,揷木偸拔出來,被捉於守直內官,此外無他所犯,又無同謀之漢矣。賊漢李福伊,嚴囚臣廳,以待處分之意,敢啓。傳曰,移送秋曹,嚴刑一次,遠地定配。
義禁府照目粘連,靑水萬戶魯希烈矣,本府議啓內,邊鎭防守,何等愼嚴,而惟意擅離,雖緣於情理,揆以法例,難免重勘,以此照律,罪杖一百,收贖,告身盡行追奪,私罪,奉敎依允。
大司憲金元植,大司諫李熙準,執義奇禹鉉,持平沈東獻,獻納李永,正言趙翼永·李秉臯聯啓曰,臣等卽伏見傳敎下者,有島配罪人洪坃,還配所圍置之命,相顧愕眙,不勝憂歎。噫,渠以名祖之裔,罔念分憂之重,犯贓之數,至爲十五萬兩,揆以常典,合置重典,而迺者宸情,興感於是年,旣免刑訊之威,繼降還配之命,大聖人包容之德,雖不勝欽仰萬萬,第念王章莫掩,輿情難遏,乞收圍置之命,亟施當律之典焉。答曰,省箚具悉。貪黷如是,不法者,豈或一分顧惜,而有此處分乎?圍置亦非輕典,臺閣之論,不必紛紜至此也。
副應敎趙龍鎬,校理金宗漢·洪大重,副校理李鎬喆·李範九,修撰李喜元·朴魯參,副修撰趙忠熙·睦承錫聯箚曰,臣等今於洪坃事,有憤惋者存耳。渠以名家後裔,報答宜不後人,方面特簡,對揚亦宜倍人,寧忍負國,而貽害無辜,豈不憤惋之甚者乎?今此十世可宥之敎,固仰撫昔興感之盛德至意,而不容泯默,敢相率籲。伏乞聖明,亟施加律,以正邦憲焉。答曰,省箚具悉。不見臺箚之批乎?此非如是紛聒之事也。日記廳堂上金炳秀。郞廳朴永斗李命九。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,來初五日朝參日次,而毓祥宮冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
禮曹,來十一月初三日,行景慕宮冬享大祭香祝,親傳取稟,還入奉敎,攝儀改書下。
政院啓曰,行大司憲金元植,執義奇禹鉉,掌令尹祖榮·李能華,持平沈東獻陳箚,鮮于在外,監察茶時之意,敢啓。傳曰,知道。
又啓曰,行都承旨李明應,左承旨李敦夏,右承旨南一祐,不爲仕進,左副承旨朴容大,式暇出去,同副承旨權泳夏,在外,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨南一祐牌不進,伴直無人,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以右承旨南一祐牌不進罷職傳旨,傳曰,只推。
議政府薦望,以白樂淵爲濟州牧使。
傳曰,發遣吏郞,諸執事淸齋與否,摘奸以來。
議政府啓曰,本府公事官柳丞魯,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
弘文館啓曰,新除授副修撰兪鎭學,時在京畿楊根地,經筵入番事緊,請斯速乘馹上來事,下諭。答曰,許遞,前望單子入之。玉堂前望單子入之,副修撰尹相萬落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官金哲鉉,仕日已滿,六品職遷轉事,分付吏曹,何如?傳曰,允。
吏曹啓曰,今朔爲始,當爲儲窠,而若出縣令以上窠,則以限滿守令勿拘擬入之例,今亦依此擧行,何如?傳曰,允。
禁衛營啓曰,本營哨官閔鎬俊,身病猝重,勢難察任,改差,何如?傳曰,允。
假注書李奎鵬書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山·案山植木處看審,則松橡茂密,由靑鶴亭,至舊失火處,面面看審,則長松簇立,稚林叢密,新植之木,經歲漸茂,自冷井洞至栗峴,則松林茂盛,仍詣南壇奉審,則壇砌門墻,竝無壞缺處,而主山案山,樹木甚盛,自文峴,至梨泰峴後麓水閣峴,則土性瘠确,稚松之着根浮薄,年久不繁,至馬石橋,則松橡蒙翳,而間有風仆之木,仍詣漢江壇看審,則亦爲無頉,自雁峯伏兵峴,轉至斗湖,看審司寒壇,則紅箭門及砌壇,姑爲無頉,自無學峯,所經外山諸處,曲曲看審,則別無斫㾗之意,敢啓。傳曰,知道。
宗親府啓曰,璿源各派冠童錄名成冊,修正以入,而舊件請出之意,敢啓。傳曰,知道。
左右捕盜廳啓曰,謹依草記批旨,罪人李福伊,移送秋曹之意,敢啓。傳曰,知道。
刑曹啓曰,罪人李福伊,慶尙道慶山遠地定配所,而適値齋日,待用杖嚴刑一次後,卽爲押送之意,敢啓。傳曰,知道。
大司憲金元植,大司諫李熙準,執義奇禹鉉,司諫李在淳,掌令尹祖榮·李能華,持平沈東獻,獻納李永,正言趙翼永·李秉臯等聯名箚曰,缺答曰,省箚具悉。已悉於前批,而又此煩聒,甚非事體矣。
副應敎趙龍鎬,校理金宗漢·洪大重,副校理李鎬喆·李範九,修撰李喜元·朴魯參,副修撰睦承錫等聯名箚曰,缺答曰,省疏具悉。已諭於前批矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,戶曹參判朴來萬,除拜後過三日不爲出肅,依定式推考警責,仍卽牌招察任,何如?傳曰,允。
備忘記,三和都護府使金東壽下直,長弓一張·長箭一部·片箭一部·筒兒一箇賜給。
傳曰,傳香承旨,馳詣景慕宮,奉審摘奸以來。
傳曰,慈聖,以明日之爲東宮誕生之千日,甚爲嘉悅,而正廟癸丑,有是泮儒應製賜酒饌之命矣。仰體慈心之歡,敢寓述先之義,不可無覃喜之擧,居齋儒生應製,明日,當書下御題,試取於泮宮,亦爲賜餻矣。
傳曰,以明日覃喜之意,旣有居齋儒生應製之命,而武士,亦不可無示意之擧,闕內入直武士軍兵,依內試射放例,明日,當景武臺試取矣。試官則都統使·提調·入直閣臣爲之,禁軍·扈衛軍官等,中日閣分所試取,試官則兵判·訓將·入直玉堂爲之。
政院啓曰,右承旨南一祐牌不進,伴直無人,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以右承旨南一祐牌不進罷職傳旨,傳曰,只推。
政院啓曰,假注書金商翼,有身病,勢難察任,今姑改差,何如?傳曰,允。
以左承旨李敦夏牌不進罷職傳旨,傳曰,只推。
以全羅監司李敦相狀啓,進上存減磨鍊事,具由馳啓,姑未承回下,來月膳,因此愆封,不勝惶恐俟勘事,傳曰,勿待罪事,回諭。
金商翼改差,代以李萬敎爲假注書。
以司謁口傳下敎曰,明日試射時服色,依癸丑年例爲之,應射諸人,竝祗迎於神武門外。
大司憲金元植,大司諫李熙準,執義奇禹鉉,司諫李在淳,掌令尹祖榮·李能華,持平沈東獻,獻納李永,正言趙翼永啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,其可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉,而髮豎毗裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典焉。噫嘻痛矣,賊裕之罪,可勝誅哉?辛酉一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國家不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨警膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招凶慝,斷案已成,雖未及結案,便是結案之劇逆,而安默·魯賢·在民三賊伏法之後,其凶謀逆節,尤益彰著,此與身死已久之後追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不到也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一,則藉其門蔭,獲沾祿士,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采,則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一也。今古所無之逆,不可只施治逆之常典,适·雲已行之例,不用於此兩賊,將何施乎?請大逆不道罪人鍾一,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲郡凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案,至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典焉。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負米之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典焉。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬰之輿論轉深,言之膽掉,思之骨戰,此而謂無所躬容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係如是,而豈可只以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻痛矣,鍾三·鳳周之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書如神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,憯懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮於洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此賊魁,不可只誅其身而止。請謀叛不道罪人鍾三·鳳周,竝施孥戮之典焉。噫嘻痛矣,演承·洛承之罪,可勝誅哉?所謂邪孽醜類,種下生種,斁倫悖常,人不爲人,根深窩成,蔓延蒂固,貪財色而狂誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩夤緣,在誼交通鳳周,惟一·大洙,無非邪類相識,惟一親知大洙,詭謀祕計,明若串貫而還連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺終又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化捍毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,膽滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少掩,究厥情節,其兄乃弟,一而二二而一也。近日邪說肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類所不齒,至悖絶慝,擧世所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待泄玉千禧之秘傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以夬伸,而噫,彼猷善之凶狡,乃敢先機營獲,聲氣直走於暗地,指劃素定於滅口,至使凶身,任其經斃,三尺之典憲未加,寸刃之自戕遽先,神人之憤,中外之惑,去益未解,此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律焉。噫嘻痛矣,鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人,陰謀秘計,心腸貫一,仇機毒天,情跡無貮,若不大加懲創,亟施典刑,則亂臣賊子,其將接踵而起矣,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿情焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者乎?昌實·汝江,俱以蟣蝨之賤,素畜梟獍之腸,邪術之沈溺,而斁絶彝倫,異類之糾合,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二二而一也。德山凶犯時隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·歧鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。歧鉉,則逋逃之主而弼濟之奇貨也。玉鉉,則奸凶之魁而弼濟之根窩也。憑藉讖緯,煽動人心者弼濟,而歧賊實爲主張,醞釀禍機,嘯聚徒黨者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此歧·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人歧鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素畜梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例,至於古今島減死定配罪人金應鳳,金提郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜低軍號,負柴爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰膽掉,髮豎而眦裂也。宜有窮覈其罪,劓滅無遺,天討未加,鬼誅先加,至使凶身經斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施。至於鞫廳諸罪人言之,沈聃應之符同,張赫普之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貮,端緖旣露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣,崔益鉉·朴遇賢之罪,可勝誅哉?崔益鉉再疏中未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說,而敢以夔齊等語,登諸文字,無嚴不敬,莫此爲甚,所謂爻象失和者,長吁短歎,耳語目說者,果指斥何人也?無輔於治,後世疪議云者,亦指斥何事也?字字陰慝,節節凶悖,何忍萌心發口,不覺骨顫膽掉矣。鞫訊方張,凶節旣露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,凶悖昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅,負犯如此,關係若是,豈可島置竄配而止?請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻痛矣,今番鞫獄諸罪人,卽振古未有之窮凶絶悖者也。哲均,厚被國恩,宜思圖報,而奈其譎慝之性,聚匪類作窩主,信惑雜術,釀出禍機,海舶妥帖,反思用術而驚動,火藥暗投,竟售思亂而樂禍,凶節盡露,斷案已成。東根,以蟣蝨之賤虺蜮之性,伴觀一而同舍,招景良而分酌,假托月夜之赴飮,自底火塊之撲面,莫非哲均之指使,一而二二而一也。善敎,跡又詭譎,作哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,貪汚無恥之流,從古何限,而豈有如今日鄭泰好之甚者乎?渠以簪纓之裔,厚沐陶甄之恩,滾躋卿列,歷試藩臬,其所感激圖報,宜倍餘人,而賦性本自鄙陋,行己尤極回譎,方技誣惑之稱,遍受嗤點,雜類締結之跡,已被論竄,及乎海繡之臚啓,而其贓汙諸條,又畢露無餘矣。儲置米法意,何如,而縱隷求索,封山木所重,何如,而憑公斫賣,支勅貿銀之鎔鍊取剩,公廨各穀之舞弄沿利,俱係不法,恣行無忌,科榜則動輒索賂,詞訟則一是由賄,而狼饞之慾根未除,烏攫之手勢愈猾,椎剝徧於饒戶,加斂創於浦稅,以至儒薦之視價爲錄,任窠之無物不差,許多鄙瑣,言亦汚口,全省流毒,生靈困悴,總之犯贓之數,爲十有一萬有餘,律有四十貫以上,難免重究,則況此幾萬兩之多,合置何辟?今者圍置之命,非曰輕律,而於渠亦云薄勘。請濟州牧圍籬安置罪人鄭泰好,亟降處分,以施加律焉。噫嘻痛矣,洪坃之罪,可勝誅哉?渠以名家之裔,職叨藩臬,圖報之誠,宜先廉約,而奈其苛酷之性,濟以貪婪之習,儲置米穀,誘以補用而乾沒,漕卒衣資,給以詳定而取剩,前後査徵,曾無屬公,許多收贖,盡爲潤橐,冒錄城役下記,取利於煮礦雜費,無厭無憚,至是極矣。況擅殺人命,先已被勘,繡衣臚列,若是狼藉,究其罪狀,合置何辟,而今乃還配圍置而止,其何以伸王章而謝南民乎?請圍籬安置罪人洪坃,亟施當律焉。答曰,不允。洪坃事,貪黷之不顧惜,圍籬之非輕典,已悉於箚批,而又此煩啓,甚涉瀆屑矣。
大司憲金元植,執義奇禹鉉,掌令尹祖榮·李能華,持平沈東獻啓曰,新除授持平鮮于,時在缺,請斯速乘馹上來事,下諭。答曰,許遞。
正言趙翼永啓曰,梟示罪人性世,與極逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典焉。答曰,不允。
吏曹啓曰,今此冬至祭祭官,當爲磨鍊,而除老病公頉,實無推移排比之路。依近例刑官·司饔院官員及年六十以上,竝通瀜塡差以入,而其中時無職名人,令該曹,口傳付軍職,何如?傳曰,允。
兵曹口傳政事,副司果愼錫九
承文院啓曰,院吏文學官李珉應有頉代,幼學金弘培差下,付軍職,冠帶常仕,何如?傳曰,允。
行吏曹判書鄭基世疏曰云云。答曰,省疏具悉。實病雖如是,重任何可輕遞?卿其勿辭行公。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,臺諫竝許遞,前望單子入之。
傳曰,右承旨,持此御題及賜餻,馳往泮宮,居齋儒生與泮長分饋,收券以入。
傳曰,今日異於他日,輕囚放釋。
政院啓曰,注書一員出仕,則上假注書出去,卽堂后古規,而假注書李萬敎以下假注書,不爲入來,揆以事體,萬萬未安。所當重勘,而本院請推之外,無他可施之罰,何以爲之?敢稟。傳曰,異於他日,特爲安徐。
又啓曰,臣容大,敬奉聖敎,馳往義禁府,取考囚徒案,則罪人金鍾喆,以昌德宮衛將,不善守直,罪名旣係輕囚,故依傳敎放送。仍往典獄署,取閱囚徒案,則公貨備納間嚴囚罪人三名,上納挪用備納間家僮嚴囚罪人一名,公貨所負罪人一名,公貨所逋督捧間嚴囚罪人一名,因傳敎刑配間嚴囚罪人一名,因傳敎嚴囚罪人一名,所犯贓錢備納間家僮嚴囚罪人七名,刑配間嚴囚罪人一名,不可以輕囚論,故竝仍囚,其餘他錢不報,潛屠,老嫗爲業,拒逆官令,隱匿訟民,各司直囚罪人鄭同伊等三十一名,係是輕囚,故竝依傳敎,放送之意,敢啓。傳曰,知道。
又啓曰,臣敬奉御題賜餻,馳往泮宮,居齋儒生分饋後,試取則收券爲九十三張矣。捧入之意,敢啓。傳曰,知道。
傳曰,正廟癸丑應製日御考時到一試券,元子宮,以筆滿紙批點,特以是券賜第,卽李允謙爲敎矣。今番試券,又是東宮之以筆批點者也。是日是事,誠非偶然,應製表居首三中一生員朴齊聖,直赴殿試,三中二幼學孔在範試券,亦爲批點,而此姓之是科參榜,事甚稀貴,一體直赴殿試,三中三生員韓在絢,紙三卷,三下一幼學金奎俊,三下二進士金喜洙,三下三幼學金彝鉉,三下四生員李建初,各紙二券賜給。
傳曰,入格儒生,明日待令。
以慶尙監司朴齊寅狀啓,進上靑魚,日氣和暖,未及盡數捉得,姑不得封進,惶恐待罪事,傳曰,勿待罪事,回諭。
以司謁口傳下敎曰,各所入直軍兵試放,試取於興武亭。
弘文館啓曰,應敎金晩植,自鄕上來云,卽爲牌招察任,何如?傳曰,允。
奉常寺啓曰,各陵園冬至祭所用藥果煎造後,進上看品藥果二十立,依定式封進之意,敢啓。傳曰,知道。
義禁府啓曰,忠淸監司趙秉式狀啓內,問情官水虞候金周成,地方官泰安府使趙儀顯,竝爲先罷黜,其罪狀,令攸司稟處事,啓下矣。金周成·趙儀顯,俱在任所,依例發遣府書吏羅將,竝交代後拿來,何如?傳曰,待待命拿囚。
上在景福宮。停常參·經筵。
大內失火後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹口傳問安。答曰,知道。世子宮,宗親·儀賓·藥房·內閣·政院·玉堂·春桂坊·二品以上·六曹口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。大王大妃殿,進御二錢重人蔘粟米飮,自今日一貼式限二貼煎入事,榻前下敎。王大妃殿,進御二錢重人蔘粟米飮,自今日一貼式限二貼煎入事,榻前下敎。大妃殿,進御二錢重人蔘粟米飮,自今日一貼式限二貼煎入事,榻前下敎。中宮殿,進御二錢重人蔘粟米飮,自今日一貼式限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
又啓曰,明日毓祥宮冬至祭齋戒,再明日權停例陳賀相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨南一祐,右副承旨朴周陽,今日不爲仕進,竝卽牌招,何如?傳曰,允。
傳曰,顧予否德,叨承丕基,居常懍惕,靡所止屆,今年亢旱,竟致歉荒之災,民生顚連,公用罄匱,興言及此,拊心慊忸,又此回祿之警,奚爲而如是甚酷也?頃刻之際,大內殿閣,蕩然爲灰燼之地,驚懍之餘,繼以慙歎,又況不幾年,而荐遭此警者乎?仁天之告,必有所召,一則寡昧之過也,二則寡昧之過也。此雖與法殿有異,實不敢晏若無事,自今日減膳三日,以示予修省之意,而此正君臣上下,惕慮交勉,以副應天以實之道,凡百有位,體予至意。
傳曰,救火軍兵,令各其營乾犒饋。
傳曰,入格儒生,崇陽門外施賞。
傳曰,達字·小達字·省字,令政院造成以入。
傳曰,啓字·小啓字·制勝,令政院造成以入。
以司謁口傳下敎曰,武衛所提調以下及兵判,各營將臣·左右捕將,別省記入直。
以司謁口傳下敎曰,闕內各處入直軍兵,分半把守於失火所,出番軍兵,使之濬出事,分付。
傳曰,發遣吏郞,諸執事淸齋與否,摘奸以來。
春秋館啓曰,本館所奉實錄,今已移奉于都摠府矣。還奉安間,兼春秋一員,輪回別省記入直之意,敢啓。傳曰,知道。
禮曹啓曰,今十一月初六日冬至朝賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢稟。傳曰,知道。
兵曹啓曰,謹依下敎,救火軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,救火軍兵等處,乾犒饋分給之意,敢啓。傳曰,知道。
禁衛營啓曰,謹依下敎,救火軍兵等處,乾犒饋分給之意,敢啓。傳曰,知道。
御營廳啓曰,謹依下敎,救火軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,救火軍兵等處,乾犒饋分給之意,敢啓。傳曰,知道。
兵曹啓曰,謹依下敎,入直禁軍,分半除出,守直於失火所,龍虎營標下軍一百名,將校五人領率,使之濬出之意,敢啓。傳曰,知道。
禁衛營啓曰,謹依下敎,神武門入直軍十二名,春生門入直軍五名,分半除出,把守於失火所,出番軍一百名,使之濬出之意,敢啓。傳曰,知道。
御營廳啓曰,謹依下敎,光化門入直軍二十五名,出番軍一百名,將校五人率領,失火處,晝則濬出,夜則守直之意,敢啓。傳曰,知道。
摠戎廳啓曰,謹依下敎,失火所標下軍,使之濬出之意,敢啓。傳曰,知道。
丙子十一月初四日申時,上御乾淸宮。時原住大臣,閣臣·宗正卿引見入侍時,行都承旨李明應,記事官尹定求,別兼春秋趙昌夏·金羽均,領府事李裕元,領敦寧金炳學,領議政李最應,右議政金炳國,原任提學金大根·鄭基世·曺錫雨·金炳德,原任直提學金炳㴤·金輔鉉·李載元·李㘾·金炳地,檢校直提學趙寧夏·趙成夏,原任直提學南廷順,檢校直提學李鎬俊·尹滋悳·金炳始·李載冕,原任直提學韓敬源,檢校直提學趙慶鎬,檢校直閣閔泳穆,原任直閣李承純,檢校直閣金永壽,原任直閣洪殷謨,檢校直閣李鎬翼,原任直閣朴鳳彬,檢校直閣尹用求·金永哲,直閣金興均,原任待敎趙鳳夏,檢校待敎李載兢,待敎洪淳馨,知宗正卿李秉文,宗正卿李寅卨·李沇應·李珪永,以次進伏訖。上曰,史官分左右。上曰,大臣進前。最應等,進前問候,各殿問候訖。裕元曰,癸酉失火,尙今驚心,今日之火,尤難形達矣。炳學曰,今此火警,有甚於年前,聖衷驚動,倉卒移次,下情不勝悚悶矣。炳國曰,回祿之警,頃刻之間,如是延燒,蒼黃移次,必多驚動,下情悚悶,何可形達乎?上曰,火雖云急,未見如此之急也。纔得驚覺,火已及壁矣。炳學曰,火勢若是迅急,仰想當場光景,下情極爲驚悚,殆不省攸達矣。上曰,今日之火,甚於癸酉,啓字竝未救得,寶則救得者,或有缺處,東宮玉印救出,而達字未得,玉印,似完全矣。裕元曰,大寶已奉出乎?上曰,大寶,幸已覓得矣。裕元曰,今日之火,大寶之覓出,儘非偶然之事矣。炳學曰,大寶之救出,伏幸萬萬,而此可見天意所在也。上曰,然矣。最應曰,移御,何以爲之乎?上曰,方今蒼黃之中,心神未定,則移御,從當商量爲之矣。上曰,失火時,一內官,睡尙矇矓,火及房門然後,始乃驚悟,冒烟出去耳。炳學曰,趁卽覺悟,故所以人人避出矣。上曰,人人之俱得無傷,是爲萬幸,而殿閣之回祿,比諸癸酉,尤多也。裕元曰,果然尤多矣。炳學曰,世子宮奉抱之際,果不致大驚動乎?上曰,因寢抱出矣。炳學曰,此殿閣,伏想久未點火,而倉卒移次,不至疎冷乎?上曰,俄已點火,而前日間或點火,亦有來坐之時矣,古或有如此迅急之火乎?上下所率,蒼黃罔措矣。最應曰,洪判府事,雖詣闕,因服制不得承候矣。上曰,遭制未過幾日乎?最應曰,月旣易而日不多矣。上曰,朴判府事病勢,近日則何如耶?炳學曰,近有差道矣。上曰,甚幸矣。大耋老人,病勢之漸有差道云,可知其筋力之好矣。炳學曰,其精力甚康健矣。上曰,失火,在天旣明,而日未升之時,則人多未起,不得措手足矣。炳國曰,火災之出,在於天明之後,還爲萬幸矣。上曰,然矣。炳國曰,此火未知始起於何處,而非出於烟桶,則必出於溫突矣。上曰,非東溫突西溫突,而自大廳出來矣。上曰,領府事,其間下鄕,何日入城乎?裕元曰,今日入城,直到闕下矣。炳學曰,領府事,六十里之外,見火光云矣。上曰,六十里之外,見之乎?裕元曰,開東後,見烟氣漲天,至東門外,始知有火變矣。上曰,當此歉年,民生無以拯濟,又逢失火,殿閣皆爲灰燼,莫非予否德之致也。炳學曰,責躬之敎,如是懇惻,有可以轉災爲祥矣。上曰,救火時軍兵與百姓,竝皆無傷乎?最應曰,百姓則初無入來者,軍兵亦無傷矣。上曰,俄聞軍兵中,有一過傷者云,甚矜惻矣。最應曰,未及詳聞矣。上曰,癸酉年,亦已言之,而大國禁火器械,果好矣。裕元曰,果好矣。上曰,今番之火,何不直上而橫走乎?最應曰,殿閣旣高,左右皆囱欞,則火之所及,必先在囱欞故也。上曰,火能遠走,何故也?裕元曰,火能越城延燒,不能越水矣。上曰,胡爲其然也?裕元曰,在咸營時,見越城之火,而不能越水者,似是相克而然矣。上曰,法殿與思政殿之救得,還爲萬幸矣。裕元曰,果是萬幸矣。炳學曰,極爲萬幸矣。上曰,嚮五門之延燒也,不爲外傾而內傾,故幸不及思政殿,不幸中幸也。裕元曰,此亦異事矣。炳學曰,以其內頹,故不爲延及,誠萬幸也。上曰,五六十里外所見火光,亦必壯大也。裕元曰,日出時故,但見烟氣,不見火光矣。上曰,然則到何處,始聞此報乎?裕元曰,至石橋,始見樞府文蹟矣。上曰,棟樑之塗臒處,則延火尤急矣。最應曰,采色,多以膏油調和故然矣。上曰,各營救火器械,甚疎虞矣。汲水桶,本不造置耶?最應曰,本無造置矣。上曰,救火器械之可以措備者,分付各營將臣,使之造成,可也。最應曰,謹依下敎,分付造置矣。炳學曰,曾前見之,則禁火器械,每經一番救火,輒多破傷,趁卽措備,果好矣。上曰,救火器械,莫如水車,而縱有水車,其於無水,焉用乎?裕元曰,大國則宮墻周廻,皆有垓子矣。仍奏曰,世子宮步趨漸進,臣不勝慶祝矣。上曰,近日則能步越房閾而行矣。裕元曰,仰瞻睿儀,益勝於前日矣。炳學曰,每一仰瞻,日就溫文,家國,從以無憂矣。上曰,太祖朝所御玉圈子,宣祖朝所御環刀,竝未救得,甚慨惜而亦甚愴感矣。炳學曰,舊傳之未及救出,不任嘆惜矣。裕元曰,安知不更爲推尋於曾所奉藏處乎?上曰,列聖朝御筆,一無救得,內藏書冊,亦無餘存者矣。書冊則未知內閣,各有一副矣。裕元曰,內閣書籍之藏於皆有窩,聖意所在矣。上曰,古蹟之多因失火而不保者,自古然矣,甚可歎也。裕元曰,不爲移御,則重建,爲時急矣。上曰,戶曹未上下,爲百萬兩,則今何以經紀重建乎?最應曰,大內回祿,荐出於三數年之頃,必有根因而然,臣意則毋論宦官宮女掖屬及把守軍卒,嚴査得情,斷不可已,故敢達矣。上曰,當有處分矣。出擧條上曰,史官就座。仍命大臣先退。又命退,諸臣以次退出。
上在景福宮。停常參·經筵。
大內失火翌日,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹口傳問安。答曰,知道。世子宮,宗親·儀賓·藥房·內閣·政院·玉堂·春桂坊·二品以上·六曹口傳問安。答曰,知道。
藥房都提調李最應,提調鄭健朝,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,藥房三提調,持粟米飮來待矣。傳曰,封入。
又啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而大內失火後翌日問安相値,不得來會云矣,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
傳曰,時原任大臣,率禮堂明日來待。
傳曰,大王大妃殿慈旨問安牌·馬牌,中宮殿內旨問安牌·馬牌,世子宮徽旨問安牌·馬牌,令政院新造以入。
傳曰,符信,多入於回祿之中矣。標信問安牌·摘奸牌,命召虎符·密符·兵符·符驗·馬牌烙印,令政院新造以入。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
議政府啓曰,卽見忠淸監司趙秉式狀啓謄報,則漂人發送日字,晩始修報,以致擧行之遲滯,且虞候之不待知委,徑先還官,極涉疎忽。上項問情官水虞候金周成,地方官泰安府使趙儀顯,竝爲先罷黜,其罪狀,請令攸司稟處矣。邊政攸關,何等審愼,而報牒之稽滯,還官之輕遽,不可但以疎忽言,固當依道啓罷拿,而際此災荒之時,迎送之弊,亦當可念,該虞候及該府使論勘,特爲安徐,竝令戴罪擧行,何如?傳曰,允。
禮曹啓曰,議號擇日擧行事,伏承聖敎矣。令日官崔榮遠推擇,則今十一月十一日爲吉云,以此日定行乎?敢稟。傳曰,以此日定行。
又啓曰,今此冬至朝賀時,楊根郡守徐臣輔,賀箋不爲封進,事體所在,誠極未安,推考,何如?傳曰,允。
領議政李最應,右議政金炳國聯箚略曰,司烜之鐸有警,未央之罳告災,頃刻延爇,大小驚悚,伏讀綸音下者,至於御膳之特減三日,可以轉災爲祥,曷任攢祝?就聖敎中民生顚連言之,最爲切急者也。夫何年穀告歉,景色愁慘,此故何也?如臣等輩,久據匪據,蔑有仰報也。顧今救焚拯溺,苟以實心實政,則彼顚連之民,其將回咷而笑,安生樂業,伏願懋哉懋哉。念臣等才荒務疎,無一對揚,何但爲災異策免之故事已也?冒瀆自劾,亟賜斥退焉。答曰,省箚具悉卿等之懇。災異之發,雖是倉猝,其所由來,則必有積久之所召矣。今此鬱攸之警,洊在於幾年之內者,若非予一人否德,安有是也,安有是也?顧玆消弭之道,惟當上下交修,戒謹省懼,所以有敷衷數行之諭,而兼有減膳之擧,庸寓一分答譴之意也。今乃卿等之陳勉繼至,敢不服膺,而予之所仰成倚毗,尤切於往日,至若辭巽,以卿等體國之誠,豈不思應不以文之道,而有此語也?予不欲聞,卿等諒之。仍傳曰,此批答,遣史官傳諭。
應敎金晩植,副應敎趙龍鎬,校理金宗漢·洪大重,副校理李鎬喆·李範九,修撰李喜元,副修撰尹相萬聯箚略曰,臣等伏睹十行辭旨,諄複懇摯,至有減饍之命,在庭臣僚,孰不攢祝,而夫聖明之世,有此回祿,雖與法殿有異,豈非殿下大儆惕大振作之機會也哉?今日民生之困瘁,言路之枳塞,莫非致災之由,而最切急者,莫先乎聖學之成就,誠願自今,益懋緝熙之工,克臻高明之域,則上格天心,下保小民,于以弭災消殄,召和致祥焉。答曰,省箚具悉。所陳甚好,當體念矣。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官,冬至單子問安。答曰,知道。世子宮,宗親·儀賓·內閣·政院·玉堂·春桂坊·百官,冬至單子問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,時原任大臣,率禮堂,依下敎來待矣。傳曰,入侍。
以全羅監司李敦相狀啓,之次稍實邑所封物膳存減,前已仰請,待其回下,而冬至方物,亦違當限,伏俟嚴勘事,傳曰,勿待罪事,回諭。
有政。吏批,行判書鄭基世,參判南廷龍,參議洪鍾學進,上號都監都提調單,領議政李最應,提調三單,閔致庠·金炳地·徐堂輔,郞廳五單,徐雲輔·柳龍䥁·李承耆·鄭基憲·李用一,濟州牧使單,白樂淵,已以竝單付。
兵批,判書金炳始進。以下缺以李載昇爲御營騎士將,僉知單車永璉,副司猛金弘培,副司勇李昌鉉,兼濟州鎭兵馬水軍節制使全羅道水軍防禦使單白樂淵。
議政府啓曰,關西後運襦衣四百九領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
春秋館啓曰,列聖朝實錄,今旣還奉矣。兼春秋別入直置之之意,敢啓。傳曰,知道。
禮曹啓曰,今此冬至諸道所封賀箋中,統制使李鍾承,平安兵使李奎奭,以應封官,兼別軍職,各爲封進,巨濟府使徐光承,咸安郡守李淸烈,俱以別軍職封進矣。一體捧入之意,敢啓。傳曰,知道。
又啓曰,減膳三日之限,止於今日,自明日復進常膳事,分付,何如?傳曰,允。
工曹啓曰,尤甚邑朔膳節目,方物物膳及各殿宮朔節物膳節扇進上,限明秋勿爲封進事,旣有成命矣。本曹來丁丑年端午所封節扇,例是外邑封進者,則自當停捧,而至於梳函·靸鞋·艾花·雨傘·食扇等物種,自戶曹上下本曹造納矣。何以爲之?敢稟。傳曰,造納。
義禁府啓曰,因議政府草記,問情官水虞候金周成,地方官泰安府使趙儀顯論勘,特爲安徐,竝令戴罪擧行事,允下矣。金周成·趙儀顯等,待待命拿囚行會勿施,竝令戴罪擧行事,更爲分付該道道臣之意,敢啓。傳曰,知道。
丙子十一月初六日未時,上御乾淸宮。時原任大臣·禮堂引見入侍時,行都承旨李明應,假注書李萬敎,別兼春秋李載完·尹相萬,領府事李裕元,領敦寧金炳學,領議政李最應,右議政金炳國,禮曹判書徐堂輔,參判韓敬源,參議金永壽,以次進伏訖。上曰,史官分左右。上曰,大臣進前。裕元,進前問候,各殿問候訖。上曰,召見卿等,非有他事而然也。惟我皇考,至仁純功,與天同大,明年東朝寶齡,恰滿七旬,予小子慶祝之心,擧一國大同之情,曷有其極?翼考追上尊號,東朝加上尊號,欲爲議定,故今召卿等矣。裕元曰,翼宗大王至仁聖德,一國於戲不忘,而明年大王大妃殿寶齡,恰滿七旬,此誠國朝再有之慶禮也。今此尊號,旣有彝典,而下敎如是懇切,聖孝有光,臣等歡欣蹈舞之忱,尤無以盡達矣。炳學曰,惟我翼宗大王盛德至善,天地高厚,追進鴻號,庶慰百世於戲之思,明年大王大妃殿寶齡,恰躋七旬,闡揚德美,誕擧彝典,聖孝有光,情文允愜,不任慶忭萬萬矣。最應曰,翼考盛烈之追闡,庶慰於戲之思,而明年大王大妃殿寶齡躋七,懿號加隆,竊伏想聖孝慶祝,而臣等躬逢盛會,不任蹈舞之至矣。炳國曰,惟我翼考聖功神化,浹洽臣民,於戲之思,至百世而不忘,而明年,卽我東朝寶齡,光躋七旬,慶忭之忱,何可形達?今承追上加上之敎,大小群情,益切胥悅矣。上曰,明年,東朝寶齡,恰滿七旬之慶年,而大妃殿寶齡望五之慶,亦在是年,予小子欣頌之忱,曷嘗暫弛?當於月正元日,同爲稱慶矣。裕元曰,大王大妃殿寶齡躋七,大妃殿寶齡望五稱慶,自有我家禮,惟伏俟下敎矣。炳學曰,東朝寶齡躋七,國家大慶也,大妃殿望五,國家大慶也。元朝稱慶,我家已行之禮,不勝慶忭之至矣,懽欣抃祝,無以形容矣。炳國曰,東朝寶齡恰滿七旬之慶,大妃殿寶籌望五之慶,湊在明年,稱慶於月正元日,卽我家禮也。情文允愜,伏不勝萬萬慶祝矣。上曰,東朝進號稱慶時,極賁飾之禮,以伸至情,而今當歉荒之年,賑政方張,以萬萬不可,屢屢爲敎,情理雖甚缺然,到今則惟當承順而已。進饌,將以明秋爲之,而豫爲傳敎,何如?裕元曰,大王大妃殿撝謙之意,有光聖德,殿下承順之敎,亦有光於養志之孝,臣不任攢祝之忱矣。炳學曰,進饌之退行來秋,寔仰過謙軫念之慈衷,萬萬欽頌,而將美順志,有以仰聖孝矣。最應曰,明春進饌,退定明秋,亶出於災年軫念之慈衷,不勝欽仰萬萬,而殿下,今以承順爲大,尤有光於聖益聖,攢祝之至矣。炳國曰,災歲賑政,若是軫念,慈德益卲,明秋稱觴,若是承順,聖孝益光,臣不任欽祝,而自明秋,連呈豐享豫大之擧,則下情,去益欣抃矣。上曰,進饌之節,慈敎旣如是懇惻,其在承順之道,不得已明秋設行矣。仍命書傳敎曰,惟我翼考聖德神功,與天同大,雖日進鴻號,猶有所未盡闡揚,予小子敬報之忱,擧一國於戲之思,曷或少弛,曷或暫忘?況今天休滋至,景籙無疆,明年,我慈聖殿下寶齡,恰躋七旬,此實國朝再有之大慶,而我東方千一之盛會也。予小子難老之祝,擧一國大同之喜,曷以形喩,曷以名言?飾慶之節,惟當靡不用極,而玉牒進徽,自有彝典,追昔忭今,忱誠冞切,玆當亞歲令節,召見大臣禮堂,詢此大典,僉辭咸宜,亦已仰稟于慈聖矣。翼宗大王追上尊號都監,大王大妃殿加上尊號都監,合設擧行,政官牌招開政,都監堂郞差出。又命書傳敎曰,明年,惟我東朝寶齡,恰滿七旬,誠國朝稀有之慶,而亦惟我大妃殿寶齡望五之慶年也。兩大慶之湊在是年,予小子懽欣頌祝之忱,容有可旣哉?當於明年月正元日,親上表裏·致詞箋文於大王大妃殿·大妃殿矣。告布之節,令儀曹,依例磨鍊。又命書傳敎曰,東朝進號稱慶之節,纔有下敎矣。予小子愛日祝岡之誠,遇慶益慶,宜於開春,亟擧賁飾之禮,以伸情禮,故間以此事,自內屢屢仰請,以當玆歉歲,賑政方張,此時豫大之擧,萬萬不可爲敎,而終靳允兪矣。謙光之至意,恤民之恩言,若是其丁寧懇惻,小子區區識喜之忱,實不敢少緩,而其在仰體之道,承順爲大,進饌之節,以明年秋間磨鍊,諸般儀節,令各該司,預爲準備。又命書傳敎曰,上號都監,都提調·領議政爲之。堂輔曰,此外稟定之事,筵退後,謹稽謄錄草記擧行矣。上可之。裕元曰,其間日氣甚寒,所御處所,不甚疎冷乎?上曰,雖疎冷,善爲寢睡,待其修理,將欲移次矣。裕元曰,今此處所,甚爲挾窄矣。上曰,雖是狹窄,勢不得已也。裕元曰,此實事勢則不得不然,而下情悶悚矣。堂輔曰,議號,有當日擧行之例,亦有擇日擧行之例,今番則何以爲之乎?上曰,擇日擧行,可也。出榻敎堂輔曰,謹稽謄錄,則追上尊號加上尊號竝行時,議號後,無議號單子親受及箋文親上之例,百官,只進箋于大殿,而親臨法殿,受百官進箋矣,今亦依此擧行乎?上曰,親臨磨鍊,可也。出擧條堂輔曰,在前追上尊號加上尊號竝行時,都監,以上號都監稱號,凡係啓辭文移,則隨其所掌,以追上加上,分而書之矣,今亦依此擧行,何如?上曰,依爲之。出擧條堂輔曰,來丁丑年元朝稱慶陳賀慶名,以大王大妃殿寶齡七旬,大妃殿寶齡望五,合二慶稱號,何如?上曰,依爲之。出擧條堂輔曰,來丁丑年元朝大王大妃殿寶齡七旬大妃殿寶齡望五稱慶陳賀時,大殿·大王大妃殿·王大妃殿·大妃殿·中宮殿箋文方物物膳,世子宮方物物膳,依例封進之意,知委京外,箋文頭辭,令文任撰出,何如?上曰,依爲之。方物物膳,旣承慈敎,置之,可也。出擧條上曰,史官就座。仍命大臣先退。又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來十一日朝參日次,而殿座相値,頉稟之意,敢啓。傳曰,知道。
又啓曰,來十一日輪對日次,而殿座相値,頉稟之意,敢啓。傳曰,知道。
以司謁口傳下敎曰,武衛提調以下兵判各營將臣左右捕將別入直,置之。
以司謁口傳下敎曰,各營將臣,逐日看檢於濬出所·夜把守·龍虎營·摠戒廳各十名,三營各二十名磨鍊事,分付。
議政府啓曰,今番節行齎去銀子,當以管稅廳遺儲中上下,而不足爲四千二百兩零云矣。此不容不亟速備送者,就度支所在銀中準數貸劃,待稅入,趁卽還納之意,分付,設有請貸之事,自灣府具由論報,事體固然,而不此之爲,使其任譯,替呈手本,格例攸關,不可無警,義州府尹南廷益,施以重推之典,何如?傳曰,允。
訓鍊都監啓曰,謹依下敎,失火所把守軍中,只以二十名磨鍊,其餘,還入直所之意,敢啓。傳曰,知道。
摠戎廳啓曰,謹依下敎,本廳標下軍十名,將校二人率領,濬出所夜把守之意,敢啓。傳曰,知道。
禁衛營啓曰,謹依下敎,神武門入直軍中三名,加磨鍊除出,把守於失火所之意,敢啓。傳曰,知道。
兵曹啓曰,謹依下敎,濬出所夜把守禁軍,以十名擧行,其餘,還入直所之意,敢啓。傳曰,知道。
領府事李裕元箚曰,伏以臣所有舌院之銜,已四年于玆矣。乞解一念,寤寐如結,適因事會,未敢言私,黽勉度日,以至于今,是豈臣初心哉?特未遑而然耳。況臣常在鄕廬,跡如鳬雁,使事大交隣之事,一味淹滯,思之及此,滋悚居多,玆敢不避猥越,仰瀆崇嚴。伏乞聖慈,憐臣苦懇,遞臣司譯院都提調之任,千萬幸甚。取進止。答曰,省箚具悉卿懇。卿之苦懇,雖如是,往來句檢,有何淹滯之務乎?卿其諒之。仍傳曰,此批答,遣史官傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,北虞候李運會下直,長弓一張·長箭一部·片箭一部·筒兒一箇賜給。
傳曰,大內所在寶與印,入於回祿中多刓矣。改鑄改造修補,令本所戶曹擧行。
以司謁口傳下敎曰,今番回祿之後,時御所蕩無障隔,疎虞莫甚,其在重宿衛之義,不容不另加備警,自明日爲始,都統使·兵判及各營將臣,輪回宿衛於近地,入直禁軍十五名,光化門入直軍五名,建春門·迎秋門入直軍各十五名,竝輪回除出,宿衛將臣主管,使之木柵外限天明輪回巡檢事,分付。
禮曹啓曰,今初四日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
又啓曰,來丁丑年元朝大王大妃殿寶齡七旬大妃殿寶齡望五稱慶陳賀時,宗廟·景慕宮告由祭,正朝節享兼行,社稷·永寧殿告由祭,同日一體設行,祝文中添入撰出等事,令藝文館擧行,獻官,依例以一品塡差事,分付,何如?傳曰,允。
又啓曰,來丁丑年元朝稱慶陳賀時儀節,當爲磨鍊,謹考已例,以親上致詞箋文·表裏後,親臨受賀磨鍊乎?敢稟。傳曰,依此磨鍊。
承文院啓曰,院吏文學官金弘培有頉代,幼學李啓源差下,付軍職冠帶常仕,何如?傳曰,允。
禁衛營啓曰,失火所,今已濬出矣。出番軍兵解送,入直軍兵還爲入直之意,敢啓。傳曰,知道。
又啓曰,本營哨官黃穳,身病猝重,勢難察任,改差,何如?傳曰,允。
又啓曰,本營千摠韓圭稷,身病猝重,勢難察任,改差,何如?傳曰,允。
義禁府啓曰,去閏五月初五日,會寧浦前萬戶李昌熙,不爲辭朝,卽爲下去赴任罪,拿來草記,待待命拿囚事,承批行會矣。拖至屢朔,終不就囚,故卽速起送之意,更關於該道矣。卽接全羅監司李敦相牒報,則李昌熙,本以忠淸道忠州人,率眷逃走,不知去處云。似此無嚴蔑法之漢,不可以曾經鎭將,有所拘礙,更爲嚴飭於全羅監司處,另加譏詗,期於捉上,又爲發關於忠淸監司處,使之譏詗搜捕之意,一體分付,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
以司謁口傳下敎曰,寶匣,令政院改造以入。
傳曰,來十一日議號後,百官箋文親受,以權停例爲之。
傳曰,昌德·昌慶宮修理等節,令本所戶曹,從速擧行。
傳曰,卽見錦伯狀啓,不覺愕然傷衋,此山林,以林樊宿德之士,雅操彌堅,予所以思致經席,爰擢貮卿,敦召屢宣,遐心莫回,期望之深厚,企佇之懇篤,常有所不能自已,而今焉已矣,卒任山林喪,喪葬之需,令本道從優輸送,造墓擔持軍,亦令本道題給,發靷日,遣地方官致祭。
以司謁口傳下敎曰,昌德·昌慶宮修理時,本所度支,與三營合力擧行,內兵曹·內司僕·司饔院·尙衣院,令本司修理,內外各營入直處所,亦令各該營修理。
議政府啓曰,頃因嶺南年分狀啓,事目災二千結外,不足災四萬結加劃之意,覆啓行會矣。卽見該道臣朴齊寅狀啓,則復陳農形慘歉之狀,仍請不足災三萬三千四百五十六結十一負九束,特許準劃事,更令廟堂,稟旨分付矣。爲恤民隱也故,所請每主於寧失,爲念國計也,第念藩臣之荐此陳懇,諒由災形之莫可排俵而然矣。前劃外二千結,特許加劃,使之斯速均派之意,行會,何如?傳曰,允。
又啓曰,頃因湖南年分狀啓,事目災二千五百結外,不足災四萬五千結加劃之意,覆啓行會矣。卽見該道臣李敦相狀啓,則復陳農形慘歉之狀,仍請不足災四萬二千二百餘結,特許準劃,後錄數條,令廟堂稟旨分付矣。前此劃災之數,較諸元摠,洽過五分有一,雖曰大無之年,卽亦罕有之例,則朝家蠲恤之典,何嘗有所靳惜而然乎?道啓則若是申懇,民情則如彼窘迫,果難責之以賞格,一千五百結,特爲加劃,通計前劃,使之亟速分俵後登聞。其一,尤甚邑中沿邑大同米折米,限明秋停退事也。今年之歉,嶺南居最,而正賦米邊之停退納,不許於該道,則其何可偏施於本省乎?諸條寬紓之政,旣優且摯,此一款,不當擧論。其一,稅大同船價雜費之本色竝督,其勢末由,且有妨於元納之準捧,一從各該邑折定稅價,出給事也。船雜費之必以本色,爲元納然也,而道臣之又此陳請,勢有所行之不得者,原數中特許三分一代錢,三分二,則竝以本米準給之意,另飭各邑,毋至裝運愆晩之歎,何如?傳曰,允。
又啓曰,卽見全羅監司李敦相狀啓,則備陳穡事慘歉之狀,仍請道內社倉別備米當捧條中,尤甚邑折半,之次邑三分一,限明秋特許停退事,令廟堂稟旨分付矣。元還之分數停退,旣是曲軫之惠,而又以社還當糴者,竝許退年,則其將何處措手乎?窮春艱棘之勢,亦不容不預存憂念,特依嶺南已施之例,別備米限折半,只令尤甚邑停捧,稍實之次邑,則趁期準納之意,關飭該道臣,何如?傳曰,允。
領府事李裕元,領敦寧金炳學,判府事洪淳穆·朴珪壽,領議政李最應,右議政金炳國等聯名箚曰,太室之彝典將闡,長樂之徽稱加隆,議號吉辰,簡在再明,而親受有命矣。顧今雪霜凌兢,回祿之餘,瓦礫烟煤,未及掃淨,仗衛移次,路且傾仄,此時勞動,實非節宣之宜也。惟聖明,亟寢進箋親受之旨,以懋保嗇,以答郡情焉。取進止。答曰,省箚具悉卿等之懇。卿等之苦懇,旣如是,不得已勉從,卿等其諒之。仍傳曰,此批答,遣史官傳諭。
上在景福宮。停常參·經筵。
藥房提調鄭健朝,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日權停例,受百官進箋,再明日三明日,仁陵忌辰祭齋戒正日相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
備忘記,長淵都護府使申樂熙下直,長弓一張·長箭一部·片箭一部·筒兒一箇賜給。
政院啓曰,啓字·小啓字·制勝造成吉日時,令日官池有達推擇,則今十一日巽時爲吉云。以此日時擧行之意,敢啓。傳曰,知道。
又啓曰,達字·小達字·省字造成吉日時,令日官池有達推擇,則今十一日申時爲吉云。以此日時擧行之意,敢啓。傳曰,知道。
傳曰,副提學有闕之代,前望單子入之。
傳曰,中官黃允明·文用奎,效勞旣多,特爲加資。
副提學前望單子入之,趙敬夏落點。
臺諫前望單子入之,大司憲李秉文,大司諫尹秉鼎,執義李晩瀅,司諫李鳳德,獻納李秀萬,掌令李建昌·鄭元和,持平沈相說·朴寅壽,正言趙龍九·朴來冕落點。
政院啓曰,因禮曹單子,明日翼宗大王追上尊號,大王大妃殿加上尊號議定時,應參人員,令政院命招事,啓下矣。時願任大臣·九卿·館閣堂上·六曹參判·三司長官,竝待開門命招,何如?傳曰,允。
承文院啓曰,院吏文學官李啓源有頉代,幼學任秀準差下,付軍職,冠帶常仕,何如?傳曰,允。
三軍府啓曰,卽接御營廳所報,則依定式十一月十二月習陣,不爲設行云矣,敢啓。傳曰,知道。
兵曹啓曰,謹依下敎,失火所夜把守禁軍十名撤罷,還入直所,濬出軍兵等,亦爲解送之意,敢啓。傳曰,知道。
訓鍊都監啓曰,謹依下敎,建春門·迎秋門入直軍各十五名除出,今日爲始,失火所木柵,限天明輪回巡檢之意,敢啓。傳曰,知道。
禁衛營啓曰,失火所,今已濬出矣。出番軍兵解送,入直軍兵,還爲入直之意,敢啓。傳曰,知道。
御營廳啓曰,謹依下敎,濬出所夜把守軍二十名撤罷,還入光化門直所之意,敢啓。傳曰,知道。
兵曹啓曰,謹依下敎,入直禁軍兵十五名輪回除出,木柵外限天明巡檢之意,敢啓。傳曰,知道。
訓鍊都監啓曰,失火所,今旣濬出矣。出番軍解送,入直軍,還入直所之意,敢啓。傳曰,知道。
摠戎廳啓曰,謹依武衛所知彀官崔在亨口傳下敎,濬出所夜把守本廳將卒,解送之意,敢啓。傳曰,知道。
御營廳啓曰,謹依下敎,光化門入直本廳哨軍中五名除出,將校一人率領,今日爲始,失火所木柵外,限天明把守之意,敢啓。傳曰,知道。
又啓曰,本廳軍色從事官李敎榮,身病猝重,勢難察任,改差,何如?傳曰,允。
上在景福宮。停常參·經筵。
自申時至人定,灑雨下雨,測雨器水深四分。
議號後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上·六曹口傳問安。答曰,知道。世子宮,宗親·儀賓·藥房·內閣·政院·玉堂·春桂坊·二品以上·六曹口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣一祐,監董事武衛新營進去下直之意,敢啓。傳曰,知道。
傳曰,原任直提學金炳㴤,馳詣仁陵,奉審摘奸,仍留監祭,仍詣獻陵,一體奉審以來。
以司謁口傳下敎曰,寶與印改鑄改造處所,以武衛所直房爲之事,分付。
賓廳,翼宗大王追上尊號望,乾大坤厚廣業永祚,大王大妃殿加上尊號望,壽寧。
政院啓曰,翼宗大王追上尊號,大王大妃殿加上尊號單子,旣已啓下矣。招致禮郞傳授之意,敢啓。傳曰,知道。
禮曹啓曰,今此翼宗大王追上尊號大王大妃殿加上尊號吉日,以何間推擇乎?敢稟。傳曰,來正月旬前擇入。
武衛所啓曰,昌德宮·昌慶宮修理等節,從速擧行事,命下矣。始役吉日,令日官推擇,則今月十二日午時爲吉云,以此日時擧行,何如?傳曰,允。
又啓曰,今此寶印與世子宮玉印改鑄改造修補時,前府使姜潤,前中軍金炳武,前知事金載禹,司譯院前奉事吳慶然,中樞都事張泓奎,別看役差下,使之擧行,何如?傳曰,允。
又啓曰,今此東闕修理時,前府使姜潤,中樞都事張泓奎·金信默,司譯院判官方天鏞,訓鍊主簿朴重昇,別看役差下,使之擧行,何如?傳曰,允。
追上尊號都監,翼宗大王玉冊文製述官領敦寧金炳學,預差奉朝賀李敦宇,書寫官行戶曹判書閔致庠,預差行大護軍沈舜澤,樂章文製述官行吏曹判鄭基世,預差行大護軍趙基應,金寶篆書寫官判府事洪淳穆,預差知事李宜翼。
加上尊號都監,大王大妃殿玉冊文製述官領府事李裕元,預差兼漢城判尹金大根,書寫官行大護軍趙成夏,預差行大護軍南廷順,樂章文製述官行上護軍金輔鉉,預差行大護軍李源命,玉寶篆文書寫官右議政金炳國,預差判敦寧尹宜善。
上號都監,監造官六單,趙駿鎬·曺慶承·洪冕周·金炳憙·李圭善·閔致駿。
上號都監,都廳二單,金九鉉·鄭寅性。
上在景福宮。停常參·經筵。
大王大妃殿,進御二錢重人蔘粟米飮,自今日一貼式限二貼煎入事,榻前下敎,大妃殿,進御二錢重人蔘粟米飮,自今日一貼式限二貼煎入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,禁將有闕之代,統制使李鍾承除授。
政院啓曰,卽者修撰朴魯參,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,新除授禁衛大將李鍾承,以前任統制使,方在任所,將兵之任,不可無一刻摠察之人,何以爲之?敢稟。傳曰,訓將兼察。
又啓曰,新除授禁衛大將李鍾承,以前任統制使,方在任所,命召傳授,一時爲急,交龜後斯速乘馹上來事,下諭,何如?傳曰,允。
議政府,禁衛大將李鍾承。
兵曹,禁衛大將單,李鍾承。
兵曹,同知三軍府事單,李鍾承。
注書尹定求病,代以白永濟爲假注書。
議政府薦望,以申桓爲統制使。
政院啓曰,兵曹郞廳來言,統制使下批政事,取稟。傳曰,明日爲之。
又啓曰,禁衛大將,訓將兼察事,命下矣。兼察禁衛大將趙寧夏,旣在闕中,使之聽傳敎,何如?傳曰,允。仍傳命召。
又啓曰,命召親納,例也,而前禁衛大將梁憲洙,謂有身病,使其營校替納,事甚未安。推考,何如?傳曰,允。
弘文館啓曰,修撰朴魯參,陳疏徑出,下番闕直,事甚未安。副修撰尹相萬,別兼春秋進,修撰李喜元,副修撰睦承錫,竝卽牌招,推移入直,何如?傳曰,允。
行大司憲李秉文,行大司諫尹秉鼎,執義李晩瀅,司諫李鳳德,掌令李建昌·鄭元和,持平沈相說·朴寅壽,獻納李秀萬,正言朴來冕啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊承仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人〈汝江〉,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟施适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,亟令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上噫嘻,痛矣。洪坃之罪,可勝誅哉?渠以名家之裔,職叨藩臬,圖報之誠,宜先廉約,而奈其苛酷之性,濟以貪婪之習,儲置米穀,誘以補用而乾沒,漕卒衣資,給以詳定而取剩,前後査徵,曾無屬公,許多收贖,盡爲潤橐,冒錄於城役下記,取利於煮礦雜費,無厭無憚,至是極矣。況擅殺人命,先已被勘,繡衣臚列,若是狼藉,究其罪狀,合置何辟,而今乃還配圍置而止,其何以伸王法而謝南民乎?請圍籬安置罪人洪坃,極施當律焉。答曰,不允。洪坃事,已有處分,勿煩。正言朴來冕啓曰,請梟示罪人性世,亟施孥戮之典焉。措辭見上新除授正言趙龍求,時在慶尙道禮安地,請斯速乘馹上來事,下諭。答曰,不允。下諭事許遞。
禮曹啓曰,以翼宗大王追上尊號,大王大妃殿加上尊號吉日,何問推擇,取稟草記,傳曰,來正月旬前擇入事,命下矣。令日官崔榮遠推擇,則太室追上尊號冊寶,來正月初三日,大王大妃殿加上尊號冊寶,同月初七日爲吉云,以此日定行乎?敢稟。傳曰,以此日定行。
又啓曰,今此太室追上尊號時,親上冊寶之節,依例磨鍊乎?敢稟。傳曰,依例磨鍊。
又啓曰,今此大王大妃殿加上尊號儀節,當爲磨鍊,謹稽謄錄,則有外殿親傳冊寶,內庭行禮,自內親上致詞箋文·表裏之例,亦有外殿親傳冊寶,親上致詞箋文·表裏之例,今番則何以爲之乎?敢稟。傳曰,外殿磨鍊。
又啓曰,今此翼宗大王追上尊號,大王大妃殿加上尊號,稱慶陳賀時,大殿·大王大妃殿·王大妃殿·大妃殿·中宮殿,箋文·方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳,竝置之。
追上尊號都監啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹,依例推擇擧行,何如?傳曰,允。
上號都監啓曰,玉冊,或以五簡爲一貼,或以六簡爲一貼,今番則何以爲之?敢稟。傳曰,七簡爲一貼。
又啓曰,都廳郞廳二望,別單書入之意,敢啓。傳曰,知道。
又啓曰,闕內待令郞廳,以入直武臣,兼宣傳官輪回察任,何如?傳曰,允。
又啓曰,監造官六望,別單書入之意,敢啓。傳曰,知道。
又啓曰,別看役,前府使姜潤,前僉正玄濟普,軍器判官安膺浩,前判官方天鏞,前直長李燦,前郞廳南廷煥差下,何如?傳曰,允。
又啓曰,郞廳監造官分房,別單書入之意,敢啓。傳曰,知道。
追上尊號都監啓曰,玉冊文製述官·書寫官及樂章文製述官·金寶箋文書寫官,實差預差,別單書入之意,敢啓。傳曰,知道。
加上尊號都監啓曰,玉冊文製述官·書寫官及樂章文製述官·玉寶箋文書寫官,實差預差,別單書入之意,敢啓。傳曰,知道。
上號都監啓曰,監造官前參奉金炳憙,前監役李圭善·閔致駿,時無職名,令該曹口傳付軍職,何如?傳曰,允。
承文院啓曰,院吏文學官任秀準有頉代,幼學李相億差下,付軍職冠帶常仕,何如?傳曰,允。
兵曹啓曰,謹依下敎,昌慶宮宣仁門,守門將一員定送,輪回入直之意,敢啓。傳曰,知道。
訓鍊都監啓曰,本局從事官李載完,有身病,勢難察任,今姑改差,何如?傳曰,允。
知三軍府事梁憲洙疏曰,伏以臣,猥以匪才,冒據戎垣,已積負乘之譏,而偶然一病,沈淹屢朔,每當賓對,只俟遞斥,而特蒙洪私,曲爲之地,輒施薄罰,推考而止,臣惶恧感泣,莫省容措。第念國家將兵之任,本非臣養病之所,而況當此法宮回祿之災,營務叢萃之時,豈可偃臥床笫,晏然而已哉?且宿衛輪直,當次在卽,而以若病狀,萬無以起身趨走於脩門一步地,臣罪到此,尤無所逃。玆敢略掇短章,仰瀆崇嚴。伏乞天地父母,俯垂矜諒,亟遞臣所帶禁將之職,仍治臣逋慢瘝曠之罪,以重公器,以安私分焉,臣無任云云。答曰,省疏具悉。實病旣如此,所請依施。
修撰朴魯參疏曰,云云。省疏具悉。爾其勿辭救護。
上在景福宮。停常參·經筵。
夜五更,灑雨下雨,測雨器水深一分。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,假注書李萬敎,有身病,勢難察任,今姑改差,何如?傳曰,允。
傳曰,奉審閣臣入侍。
傳曰,法司堂上許遞,今日政差出。
傳曰,召對爲之。
李萬敎改差,代以李容稙爲假注書。
兵曹口傳政事,副護軍李載純。
以司諫李鳳德,正言朴來冕,掌令李建昌·鄭元和,持平沈相說·朴寅壽牌不進罷職傳旨,傳曰,只推。
兵曹口傳政事,副司勇金炳憙·李圭善·閔致駿。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,訓鍊院能麽兒郞廳李昌鉉,病難供職,呈狀乞遞,改差,何如?傳曰,允。
吏曹啓曰,中學敎授趙忠熙,南學敎授李載完,俱以身病,呈狀乞遞,改差,何如?傳曰,允。
禮曹啓曰,今此翼宗大王追上尊號,大王大妃殿加上尊號冊寶,內入內出處所,依例以勤政殿,磨鍊之意,敢啓。傳曰,知道。
又啓曰,在前陳賀,外道方物物膳置之之時,各殿進獻,議政府·六曹物膳及京廳方物·京畿物膳,例爲封進矣。今亦依前例封進,而世子宮進獻,京廳方物·京畿物膳,亦爲封進之意,敢啓。傳曰,知道。
又啓曰,諸道正朝朝賀箋文及元朝稱慶陳賀箋文,追上尊號·加上尊號後稱慶陳賀箋文,當爲各定差使員陪進,在前如此之時,有一差使員兼進之例,今亦依此擧行事,知委,何如?傳曰,允。
又啓曰,謹稽謄錄,則在前追上尊號·加上尊號竝行時,稱慶陳賀,每以加上尊號日擧行矣。今亦依已例,其日外殿偕上,親傳冊寶,親上致詞箋文·表裏後,臨殿受賀之節,依例磨鍊乎?敢稟。傳曰,依例磨鍊。
又啓曰,今此大王大妃殿加上尊號時,外殿親傳冊寶,親上致詞箋文·表裏處所,依例以勤政殿,磨鍊之意,敢啓。傳曰,知道。
又啓曰,今此太室追上尊號冊寶內出後,自勤政殿,奉詣宗廟時,殿下,出就殿庭,祗迎後隨詣之節,依例磨鍊乎?敢稟。傳曰,依例磨鍊。
又啓曰,謹稽謄錄,則在前太室追上尊號時,改題主一節,不爲磨鍊矣,今亦依此擧行乎?敢稟。傳曰,依此擧行。
又啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來正月初三日子時磨鍊乎?敢稟。傳曰,子時磨鍊。
又啓曰,來丁丑年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
執義李晩瀅,獻納李秀萬啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀叛不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
獻納李秀萬啓曰,請梟示罪人性世,亟施孥戮之典焉。措辭見上答曰,不允。
有政。吏批,行判書鄭基世,參判南廷龍病,參議洪鍾學進。承旨缺,吏批啓曰,行判書鄭基世,參判南廷龍,病不來,小臣獨政未安,何以爲之?敢稟。傳曰,只出緊任。以韓炳洙爲正言,金箕錫爲刑曹判書,徐衡淳爲判尹,洪遠植爲刑曹參判,李起鏞爲左尹,徐璟淳爲右尹,尹致賢爲刑曹參議,兼春秋單李徽圭單付。傳曰,見窠皆令差出。再政。以兪鎭學爲中學敎授,金宗漢爲南學敎授,左尹單徐璟淳,右尹單李起鏞,已上竝單付。
兵批,判書以下缺同知單朴厚震,副司猛李啓源·任孝準·李相億,副司勇宋有鉉,三道統制使兼慶尙右道水軍節度使單申桓。
丙子十一月十三日□時,上御萬慶殿。奉審閣臣入侍時,右副承旨朴周陽,假注書白永濟,記注官許綸,別兼春秋李鎬喆,奉審閣臣金炳㴤,以次進伏訖。上曰,史官分左右。上曰,閣臣進前。炳㴤,進前奏曰,臣承命馳詣仁陵,陵上奉審則安寧,碑閣·丁字閣奉審則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,陵上俱爲泰平乎?炳㴤曰,果泰平矣。上曰,碑閣·丁字閣,亦皆無頉乎?炳㴤曰,無頉矣。上曰,何時將事乎?炳㴤曰,以京中更點量之,則似是二更矣。上曰,江水近爲合氷乎?炳㴤曰,姑未完堅,故行舟處,則剖氷而渡,步行或有登氷者矣。上曰,旣未完堅,則何爲登氷乎?炳㴤曰,暫爲遲滯故矣。上曰,沿路多有下雪,而秋耕則何如耶?炳㴤曰,向日下雪,近因日暖,幾爲消盡,牟麥之播種者,皆爲苗生而靑矣。上曰,從何門往來乎?炳㴤曰,出自南大門,渡西氷庫矣。上命閣臣先退。仍命退承史,以次退出。
丙子十一月十三日□時,上御萬慶殿。召對入侍時,參贊官朴周陽,侍讀官金宗漢,檢討官睦承錫,待敎洪淳馨,假注書白永濟,兼春秋許綸,別兼春秋李鎬喆,各持通鑑第七卷,以次進伏訖。上曰,史官分左右。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
傳曰,藥房提調許遞,前望單子入之。內醫提調前望單子入之,尹滋承落點。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
承文院啓曰,院吏文學官李相億有頉代,幼學徐晦輔差下,付軍職冠帶常仕,何如?傳曰,允。
司諫李鳳德,掌令李建昌啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典焉,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀叛罪人哲均·東根,知情不告罪人善敎,亟施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
司諫李鳳德啓曰,請梟示罪人性世,亟施孥戮之典焉。措辭見上答曰,不允。
以執義李晩瀅,掌令鄭元和,持平沈相說·朴寅壽,獻納李秀萬,正言韓炳洙·朴來冕牌不進罷職傳旨,傳曰,只推。
上在景福宮。停常參·經筵。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,內敎·小內敎造成吉日時,令日官池有達推擇,則今十六日未時爲吉云,以此日時擧行之意,敢啓。傳曰,知道。
以司謁口傳下敎曰,內敎造成處所,以武衛所新營爲之。
以執義李晩瀅,掌令李建昌,持平沈相說·朴寅壽,司諫李鳳德,獻納李秀萬,正言韓炳洙牌不進罷職傳旨,傳曰,只推。
掌令鄭元和,正言朴來冕啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡定配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
正言朴來冕啓曰,請梟示罪人性世,亟施孥戮之典焉。措辭見上答曰,不允。
禮曹啓曰,卽接敬陵·昌陵·明陵·翼陵·弘陵·順昌園官員聯報,則近日局內虎患熾盛,奉審巡山之節,無以擧行云矣。莫重之地,虎患若是狼藉,極爲驚悚,卽令該軍門,發送砲手,期於獵捉事,分付,何如?傳曰,允。
兵曹啓曰,訓鍊院能麽兒郞廳宋有鉉,病難供職,呈狀乞遞,改差,何如?傳曰,允。
刑曹啓曰,犯逋罪人廉正善,江原道江陵府定配所,押送之意,敢啓。傳曰,知道。
刑曹參議尹致賢疏曰,伏念夏間亢旱,聖上,躬禱社稷,大小臣僚,孰不奔走扈從哉?臣於伊時,家有傷慼,以若不潔之踪,恐穢淸齋之地,跧伏私次,天威震疊,施以刊削之典,旋降分揀之命,匪怒伊敎,曾未幾日,折衝軍銜,尙切悚懍,司冠佐貮,尤非可堪,曷敢恬若無恥,揚揚於縉紳之間哉?玆敢瀝膽冒瀆,乞收職名焉。省疏具悉。遂事何必爲引?爾其勿辭察職。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,臣一祐,監蕫事武衛新營,進去下直之意,敢啓。傳曰,知道。
以司謁口傳下敎曰,寶匣,令本所戶曹新造以入事,分付,傳曰,召對爲之。
傳曰,積城縣監有闕之代,御醫李漢慶除授。
上號都監啓曰,本都監各房,自今日始役,郞廳監造官中一員,依例入省記,輪回上直之意,敢啓。傳曰,知道。
訓鍊都監啓曰,敬陵·昌陵·明陵·翼陵·弘陵·順昌園局內,有虎患,令該軍門,刻期捕捉事,自禮曹草記,允下矣。本局善放砲手四十名,將校率領,卽爲發送之意,敢啓。傳曰,知道。
持平沈相說,正言韓炳洙啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴俊源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚在元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采〈夏〉,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
正言韓炳洙啓曰,請梟示罪人性世,亟施孥戮之典焉。措辭見上答曰,不允。
以執義李晩瀅,掌令李建昌·鄭元和,持平朴寅壽,司諫李鳳德,獻納李秀萬,正言朴來冕牌不進罷職傳旨,傳曰,只推。
丙子十一月十六日,上御萬慶殿。召對入侍時,參贊官朴周陽,侍讀官洪大重,檢討官李喜元,待敎洪淳馨,假注書李容稙,兼春秋許綸,別兼春秋趙昌夏,各持通鑑第七卷,以次進伏訖。上曰,史官分左右。缺上曰,命召新造時,只書年月日,通符,亦一體爲之,而必以甲子正月日刻之,可也。周陽曰,謹依下敎矣。上曰,郍當造入耶?周陽曰,待其畢造,自當竝納,而數旣夥然,則不無曠日之慮矣。上命史官就座。又命退諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,卽者別兼春秋趙昌夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完,竝卽牌招,推移入直,何如?傳曰,允。
以慶尙左水使梁柱華狀啓,別進上靑魚,冬至已過,尙無捉得,趁未封進,惶恐待罪事,傳曰,勿待罪事,回諭。
吏曹,積城縣監單,李漢慶除授事承傳。
承文院啓曰,院吏文學官徐晦輔有頉代,幼學趙性瑋差下,付軍職冠帶常仕,何如?傳曰,允。
內醫院啓曰,年例各殿宮進上臘藥所入牛黃壹佰貮部壹錢壹分肆里壹毫,麝香壹佰陸拾捌部伍分柒里柒毫,竝令戶曹·宣惠廳排進,而丙申定式,牛黃參拾柒部伍分捌里玖毫,以本院春秋兩等元貢中取用,何如?傳曰,允。
司諫李鳳德,持平朴寅壽啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,亟施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亟施嗣賊孥籍之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
司諫李鳳德啓曰,請梟示罪人性世,亟施孥戮之典焉。措辭見上答曰,不允。
以執義李晩瀅,掌令李建昌·鄭元和,持平沈相說,獻納李秀萬,正言韓炳洙·朴來冕牌不進罷職傳旨,傳曰,只推。
議政府啓曰,向日筵中,以大內失火根因査覈事,有所稟達,伏承當有處分之批敎,而第念時日稍久,盤覈爲急,伊時近處把守軍與武監,竝卽出付捕廳,以爲嚴覈得情之地,何如?傳曰,允。
禮曹啓曰,卽接瑞山幼學金德載所志,則以爲,族叔商佐,嫡妾俱無子,以其同姓十四寸弟商一第三子弘濟,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金德載所訴,旣如此,金商一第三子弘濟,立爲金商佐之後,何如?傳曰,允。
左右捕盜廳啓曰,謹因本廳啓目判下批旨,渠輩雖曰不知,惡可免不善檢察之罪乎?事當深究,而有所參酌者存,竝移送秋曹,嚴刑一次汰去事,命下矣。臣廳在囚罪人扈在權·洪千龍·金振永·林興淳·金德淵·崔春基·徐在孫·權興奎·鄭順福·吳聖鶴·林仲錫·梁順昌·李辰哲·朴成源·申寬郁·朴守億·鄭昌吉·邊順達·朴興萬等十九名,竝移送秋曹之意,敢啓。傳曰,知道。
別兼春秋趙昌夏疏曰,伏以臣於持被之中,卽接家信,臣本生母,素患痰癖之症,近因日候之稍寒,一倍添劇,促臣歸視,臣自聞此報,方寸煎灼,按住不得,玆敢冒悚陳章,徑出禁扄。伏乞聖慈,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,御押造成吉日時,令日官池有達推擇,則今二十一日巽時爲吉云,以此日時擧行之意,敢啓。傳曰,知道。
以別兼春秋金永哲·沈相萬·李鎬喆·李命宰·金羽均·尹相萬牌不進罷職傳旨,傳曰,只推。
三軍府啓曰,卽接訓鍊都監所報,則今十一月十九日,習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
兵曹啓曰,禁軍別將許熠,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以白樂莘爲禁軍別將。
執義李晩瀅,獻納李秀萬啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,竝施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之例,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上請濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
獻納李秀萬啓曰,請梟示罪人性世,亟施孥戮之典焉。措辭見上答曰,不允。
以司諫李鳳德,正言韓炳洙·朴來冕,掌令李建昌·鄭元和,持平沈相說·朴寅壽牌不進罷職傳旨,傳曰,只推。
上在景福宮。停常參·經筵。
都摠府啓曰,今日入直內三廳武兼禁軍及軍兵等,習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,行都承旨李明應,左承旨李敦夏不爲仕進,右承旨南一祐式暇,右副承旨朴周陽式暇出去,同副承旨權泳夏在外,院中只有臣一人,伴直無人,左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左承旨李敦夏牌不進,伴直無人,行都承旨李明應,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日次對,兩司當爲進參,呈告人員,竝待開門牌招,何如?傳曰,允。
以別兼春秋金永哲·沈相萬·李鎬喆·李命宰·金羽均·尹相萬牌不進罷職傳旨,傳曰,只推。
以左承旨李敦夏牌不進罷職傳旨,傳曰,只推。
三軍府啓曰,卽接禁衛營所報則依定式,十一月十二月習陣,不爲設行云矣,敢啓。傳曰,知道。
掌令李建昌,正言韓炳洙啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典焉。措辭見上請經斃罪人喆增,亟施嗣賊已施之律焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請經斃罪人興榮,亟施适·雲已施之例,亦施嗣賊孥戮之典,光州牧定配罪人沈聃應,興陽縣定配罪人張赫普,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反罪人哲均·東根,知情不告罪人善敎,竝施孥戮之典焉。措辭見上濟州牧圍籬安置罪人鄭泰好,亟降處分,以施加律焉。措辭見上請圍籬安置罪人洪坃,亟施當律焉。措辭見上答曰,不允。洪坃事,已有處分,勿煩。
正言韓炳洙啓曰,請梟示罪人性世,亟施孥戮之典焉。措辭見上答曰,不允。
以執義李晩瀅,掌令鄭元和,持平沈相說·朴寅壽,司諫李鳳德,獻納李秀萬,正言朴來冕牌不進罷職傳旨,傳曰,只推。
兵曹啓曰,迎秋門北邊水門鐵箭拔落處,今已修改矣,把守軍兵,解送直所之意,敢啓。傳曰,知道。
又啓曰,卽接昌德宮入直衛將白度敬牒報,則本宮內曜金門東山小松一株,因雪顚仆云,依例斫去之意,敢啓。傳曰,知道。
承文院啓曰,院吏文學官趙性瑋有頉代,幼學李臣榮差下,付軍職冠帶常仕,何如?傳曰,允。
司譯院啓曰,漢學訓長,郞官生訓誨之任,而今方有闕,以該學堂下譯官吳慶然差定,依例付祿,各別勸課,何如?傳曰,允。
上在景福宮。停常參·經筵。
藥房都提調李最應,提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日,乃是小寒,自明日日㬉間,視事,頉稟之意,敢啓。傳曰,知道。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
又啓曰,左承旨李敦夏,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬,旣有只推之命,趙昌夏,由限已過,竝卽牌招,推移入直,何如?傳曰,允。
傳曰,吏曹參議有闕之代,前望單子入之。吏曹參議前望單子入之,曺殷承落點。
傳曰,兼輔德有闕之代,前望單子入之。兼輔德前望單子入之,金永壽落點。
傳曰,大臣·政府堂上引見。
傳曰,召對爲之。
傳曰,皇朝人陳鳳儀後孫副司果芳,令該曹,部將加設單付。
以全羅監司李敦相狀啓,興陽縣人命渰死事,傳曰,當此寒節,人多渰死,聞極驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
禮曹,來丁丑年正月初三日,行宗廟春享大祭香祝,親傳取稟,奉敎敬依。
禮曹,來丁丑年正月初十日,行星壇祭香祝,親傳取稟,奉敎敬依。
禮曹,來丁丑年正月初五日,行社稷祈穀大祭香祝,親傳取稟,奉敎敬依。
禮曹啓曰,來十二月初六日,孝裕獻聖宣敬正仁慈惠弘德純化文光元成肅烈明粹協天隆穆大王大妃殿誕日陳賀時,應行節目,參考前例磨鍊,依此擧行,何如?啓,旣承慈敎,權停爲良如敎。
以別兼春秋金永哲·沈相萬·李鎬喆·李命宰·金羽均·尹相萬牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
以左承旨李敦夏牌不進罷職傳旨,傳曰,只推。
宣傳官加設單,李寅植口傳單付事承傳。
議政府啓曰,卽見京畿監司李載元,江華留守李喬翼狀啓謄報,則注文鎭漂人七名問情,則乃是大淸國鳳凰城南大孤山人之行商漂到者,而彼雖願旱路還歸,水陸間不敢擅便,請令廟堂稟處矣。此是泰安境漂着淸人之又爲轉到者,而船體,旣云完固,不必由陸治送,故向於錦伯稟啓,已有從水還發之行會,則今何可異同乎?帆竹船板之所傷者,亟速堅造,越海糧饌,量宜備給,而以此意,詳細曉諭,仍令候風指送後,形止登聞事,行會,何如?傳曰,允。
吏曹參議洪鍾學疏曰云云。省疏具悉。所請依施。
丙子十一月二十日申時,上御萬慶殿。藥房入診,大臣·政府堂上同爲入侍時,都提調李最應,提調尹滋承,副提調李明應,記注官尹定求,假注書白時洽,行都承旨李明應,右副承旨朴周陽,事變假注書趙圭錫,記事官尹善柱,右議政金炳國,政府堂上鄭基世·金世均·閔致庠·徐衡淳·洪鍾雲·金炳始·趙寧夏·閔泳穆·趙寅熙,待敎洪淳馨,校理李範九,以次進伏。醫官劉漢緯·金在瑚·崔性協·鄭楫等,進伏楹外訖。上曰,史官分左右。上曰,大臣進前。最應,進前問候,各殿問候訖。仍奏曰,醫官待令,使之入診乎?上可之。漢緯等,以次入診,退伏楹外訖。最應,顧謂漢緯等曰,脈候詳爲奏達。漢緯等,起伏奏曰,脈候左右三部調均矣。命醫官先退。最應曰,皇朝提督李如松,粤在壬辰,將兵來援,其收復獲全之力,儘可謂偉乎壯矣。朝家之軫念此家,由來逈別,而聞其祀孫出身寅植者,未初仕云,特令該曹,宣傳官加設,口傳單付恐好,故敢此仰達矣。上曰,皇朝人後裔,自前各別收用,則況此家祀孫乎?依所奏爲之。出榻敎仍敎曰,此不獨爲李提督而然也。追慕神宗皇帝之義,不可無如此示意也。炳國曰,追慕之聖意,臣不勝欽仰萬萬矣。上曰,今以李提督祀孫事,有此下敎,而陳鳳儀祀孫,卽神宗皇帝外孫,故年前,曾爲調用,而今則無職名乎?寧夏曰,前部將陳芳,爲其祀孫,而年前遭艱,今則闋制,而未及復職矣。上曰,陞六乎?炳始曰,陞六矣。上曰,其家皇朝誥命,藏于內府矣,入於癸酉回祿矣。最應曰,古蹟之入於回祿,極爲歎惜矣。上曰,此家子孫有之,而在京乎,在鄕乎?最應曰,子孫有之,而京居云矣。以下缺最應曰,在昔景泰丙丁之歲,贈工判嚴興道,卽寧越戶長也。奮忠拚死,竭誠終事,其所樹立,有足以聳勸千古,而列朝奬報之盛,諸賢褒揚之美,雖已備矣盡矣。壹惠之迄今未遑,久爲物議之齎艱,諡望有命,適當是年,特施易名之典恐好,故敢此仰達矣。上曰,依爲之。出榻敎最應曰,故通德郞尹顯魯妻申氏,平居懿行,至老彌著,自遭崩城之後,遂矢無生之志,而處寘家事,不踰規度,常期翼夜,毅然下從,似此卓異之節,公議攸在,恐不宜寢泯而止,特施綽楔之典,庸示表章之意,何如?上曰,依爲之。出擧條上曰,次對爲之。最應曰,卽見忠淸監司趙秉式所報,則道內林川郡浦落覆沙結之冤徵者,爲九十九結三十七負一束,而如今之年,族徵里排,尤所不忍,特許永頉,收起出稅爲辭矣。藉曰浦落,豈無泥生之理,藉曰覆沙,豈無還起之日乎?揆以結政所重,不當遽議許頉,而第其窮蔀之冤徵,積有年所,合有矜恤之政,特許限五年停稅,令道臣,到底査櫛,趁限復摠,毋敢更煩之意,行會,何如?上曰,依爲之。出擧條最應曰,經費之匱竭,莫今時若,憂悶之極,無以形達,而至於稅米正供,事體與他尤別,苟能趁期準納,則必不如是之枵然矣。臣以逋穀督捧與船漢用律事,屢煩筵奏,而拖歲經年,未收自在,穀無可完之日,法無可施之地。公穀雖重,猶可蕩除,國法至嚴,決難容貸,則先從其石數最多者,懲一勵百,有不可已。公州在囚罪人徐子華,令該道臣,大會軍民,梟首警衆,其次船主李彦和,令秋曹,嚴刑三次,限己身定配,勿揀赦前,負逋穀物,則徐漢不納條外,一一刻期嚴督,無或有淹滯虛簿之歎事,竝爲申飭於戶惠廳及各該道,何如?上曰,供賦之淹滯犯逋,專由於紀綱之不立,而且京司與該道,苟能惕念奉公,豈有是也?依所奏爲之。出擧條最應曰,凡大小公行,旣有原定之直路,排站廚傳驛遞,亦有分當之規例,而挽近以來,往往不由直路,任其行止,或爲私故而逶迤,或爲遊覽而迂回。於是乎趨率之濫索,供億之滋弊,殆不可勝言,而雖在常時,固所當禁,況今諸省告歉,民邑之科外受害,尤不容不嚴防乃已。以臣此奏,行會諸道,更有違式迂路之人員,則毋論別星與外任,隨現馳啓,以爲重勘之地,何如?上曰,各別禁飭,可也。出擧條最應曰,全羅右水使金基赫,今纔報瓜矣。該帥臣,非但有已著之績,災歲遞易,實係可悶,姑爲仍任,俾責終效,何如?上曰,依爲之。出擧條周陽曰,諸宰奏事。基世等曰,無所奏矣。周陽曰,玉堂所懷奏之。範九曰,臣猥以無似,屢登經筵,又參賓對,綜毫蔑效,醜拙畢露,自顧悚恧,不敢以見職自居,而近者召對,在於久停之餘,非但在廷臣僚之欽仰萬萬,雖閭巷常賤輩,莫不攢頌不已者,無他焉。自古帝王致治之道,本於講學,彼其愚夫,曾所稔知故也。且況歉歲民情,嗷嗷之際,兼有雷異之警,回祿之災,臣民之惶悚憂悶,區區顒祝,惟聖學一事也。夫爲學之要,非徒誦讀句語而已。必溫繹討論,躬行體驗,推諸日用事爲之間,以之觀理,無所往而不通,以之接物,無所處而不當,則聖學自臻於高明,治道自躋於緝熙矣。繼自今,召對夜對,無或間斷,特念一簣之虧,十寒之戒,克體尼師不厭之訓,比他時益加勤孜,則歉年民情之憂,一時無妄之災,自可消除而致祥也。亦合於遇災修省之道,伏願聖明,不以人廢其言,澄省而懋哉懋哉。上曰,所陳當留念矣。出擧條周陽曰,今日賓對,兩司無一人追參,事甚未安。違牌諸臺,竝推考,何如?上曰,依爲之。出榻敎上曰,酒禁申飭,近日何如耶?最應曰,旣承下敎,則何敢隱忍而不陳乎?法司,不能誠實禁飭,故班戶宮家,無難行酒,通衢大道,亦多酗酒矣。上曰,此專由於禁令不立而然也。最應曰,爲法司之任方面之責,若知事體,豈可如是乎?上曰,此若置而不禁,有何設禁之本意乎?最應曰,聖敎至當,而以臣所見,不可容易禁止也。上曰,禁令,今未幾朔,若是其狼藉,則在昔多年禁釀之時,何以爲之?而今日之若是解弛者,誠慨然矣。禁令,自八月爲始,則至此月,不過四朔矣。炳國曰,日前領相,申飭於法司,昨今多有現捉者云矣。上曰,班戶宮家,若或現捉,則當有法司草記,而多有現捉者,必殘戶小民也。最應曰,近日京宰家,行酒爛熳,班戶則無難行賣,有酒之處,京宰家與班戶矣。上曰,行酒行賣,都是不顧體面者也。最應曰,名曰酒禁,而禁隷之於班戶宮家,不敢踵門而窺覰,如干所犯者,不過殘戶小民,則小民之前日賣酒而資生者,獨不抑鬰乎?上曰,然而旣爲設禁,則安得不禁乎?朝令之下,不知法意攸重,若是故犯者,反不足責也。最應曰,法司堂上,亦旣登筵矣。上曰,法司堂上進前。衡淳進前。上曰,法司堂上之今日登筵,獨漢城判尹乎?最應曰,然矣。上曰,酒禁申飭,何等截嚴,而班戶宮家之若是狼藉云者,實由於法司之不能痛禁而然也。衡淳曰,臣除拜屬耳,未詳知前日擧行之如何,而從今以往,各別申飭,到底禁斷矣。上曰,以此意,傳于秋判,同爲禁捕,若不善奉行,則法司堂上,斷不免不飭之罪矣,亦一體分付於左右捕將也。衡淳曰,謹依下敎,悉心奉行矣。上曰,如是嚴飭之後,稍有畏法者,必不如前解弛也。最應曰,聖敎至當矣。炳國曰,承聞筵敎之如是截嚴,則其所惶悚,似倍於被罪矣。上曰,此則不知法之爲難而然矣。若知法之爲難,則豈其然乎?以下缺
丙子十一月二十日□時,上御萬慶殿。召對入侍時,參贊官朴容大,侍讀官李範九,檢討官睦承錫,待敎洪淳馨,注書尹定求,兼春秋尹善柱,各持通鑑第七卷,以次進伏訖。上曰,史官分左右。缺容大曰,勿以惡小而爲之,勿以善小而不爲云者,眞格言也。於此可別君子小人,君子則雖小善,務而行之,小人則雖小惡,文而遂之,是故,此等處慥慥省察,期有實效也。上曰,善惡二字,乃辨君子小人之一大關鍵,昭烈之於後主,安得不以善惡勉戒也?後世帝王之鑑,人臣之戒,亦莫過於此者也。容大曰,此非但昭烈之言,自古有是言,君上之鑑戒,臣下之飭勵,不可須臾暫忘於此矣。昭烈,豈不知後主之才能,守成而然乎?其所勉者切至,大抵人而不辨善惡,則動靜事爲之間,莫不差謬,以至千里之相懸矣。上曰,無論某人,以善惡判斷,而果然毫釐之差千里之謬也。容大曰,聖敎切當矣。仍奏曰,昭烈曰,君可自取云者,誠過語也。昭烈之於孔明,其際會之隆洽,何如哉?此是創業未半,新敗東吳,國勢孤危,故托之重而語之切也。上曰,昭烈之若是爲言者,後主雖無才能,深望其善輔導也。容大曰,上之委任不疑,有如是,此孔明所以感激殊遇者也。上曰,孔明之際遇,實罕有之盛也。雖不若太公·傅說,三代以後第一人矣。容大曰,以漢室論之,高祖之於蕭何,爲第一,而孔明之遭際功業,亦不讓於斯矣。奚可但以魚之有水,喩之哉?鞠躬盡瘁,死而後已者,孔明之卓然大義,殆過於蕭何矣。缺淳馨曰,臣於日前,以本閣事,有所仰達者,而只以筵說,申飭各司,終有所難便矣。以臣日前所奏,更爲出擧條,別般申飭,何如?上曰,日前所奏者,果是出擧條申飭者矣。退出後,以擧條書入,可也。上命史官就座。仍命退諸臣,以次退出。
上在景福宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,右承旨南一祐,今日不爲仕進,卽爲牌招,何如?傳曰,允。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
侍講院啓曰,新除授兼輔德金永壽,卽爲牌招察任,何如?傳曰,允。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
承文院啓曰,院吏文學官李臣榮有頉代,幼學鄭弼朝差下,付軍職冠帶常仕,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
注書尹定求病,代以沈相薰爲假注書。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
沈相薰有頉,代以宋圭元爲假注書。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
上號都監啓曰,本都監郞廳鄭基曾,有身病,呈狀乞遞,改差,其代以前縣監尹秀東差下,使之察任,何如?傳曰,允。
禮曹啓曰,卽接前僉使曺勉振單子,則以爲,族姪錫敦,嫡妾俱無子,以其同姓二十四寸兄錫亮第二子漢承,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長曺勉振單辭,旣如此,曺錫亮第二子漢承,立爲曺錫敦之後,何如?傳曰,允。
左右捕盜廳啓曰,在囚罪人扈在權等十九名,竝移送秋曹之意,敢啓。傳曰,知道。
刑曹啓曰,謹依傳敎,罪人李彦相,嚴刑三次後,全羅道靈光郡荏子島遠惡島,限己身定配所,而待拷限,次次加刑,準三次後,卽爲押送之意,敢啓。傳曰,知道。
上在景福宮。停常參徑筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,假注書李容稙,有身病,勢難察任,今姑改差,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,行都承旨李明應,左承旨李敦夏,右承旨南一祐,不爲仕進,左副承旨朴容大式暇出去,同副承旨權泳夏在外,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
李容稙改差,代以洪承穆爲假注書。
兵曹啓曰,卽接京畿前監司閔台鎬,慶尙監司朴齊寅,慶尙左水使梁柱華,黃海兵使李敎獻,全羅前兵使李冕熙,南兵使申正熙,黃海監司李根弼,平安前兵使朴承儒回牒,則別武士金敬昊,火砲李昌祿,身病不赴,係是三式年內,竝依例陳試,禦邊軍官李種夏,別武士姜尙喜,遭故,依法典陳試,別騎衛張南彦,別砲衛崔達彦·朴道翼,別砲衛士楊守元,火砲金乭夢,選武軍官金壽明,馬兵金元默,俱以身病不赴,竝依例勿施,所授帖文,收聚爻周,何如?傳曰,允。
上號都監啓曰,本都監郞廳尹秀東,時無職名,令該曹口傳付軍職,何如?傳曰,允。
禮曹啓曰,來正月初三日,翼宗大王追上尊號告由,同月初七日,大王大妃殿加上尊號告由,當以各爲磨鍊,而謹稽謄錄,則在前追上加上告由祭,同日兼行,祝文措辭添入矣,今亦依此擧行,何如?傳曰,允。
又啓曰,來正月初三日,行宗廟春享大祭親行時,永寧殿,依例遣大臣攝行,何如?傳曰,允。
又啓曰,來正月初三日,行宗廟春享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來正月初三日,行宗廟春享大祭親行事,已有成命,而翼宗大王追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
承文院啓曰,院吏文學官鄭弼朝有頉代,幼學趙秉善差下,付軍職冠帶常仕,何如?傳曰,允。
上在景德宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,同副承旨權泳夏,自鄕上來云,卽爲牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
傳曰,渠雖武人,亦豈無常情乎?以牧民之任,反行虐民之事,貪黷暴殘,若是狼藉,是可曰國有法紀乎?言之痛惋,金吾堂上,卽爲開坐,拿囚罪人金炳一犯贓罪狀,各別嚴刑,捧招以入。
傳曰,召對爲之。
兵曹口傳政事,副司果尹秀東。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以右承旨南一祐,左副承旨朴容大牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
追上尊號都監啓曰,宗廟冊寶欌奉審吉日,禮曹,以今月二十四日,推擇啓下矣。臣等與禮官,進詣奉審之意,敢啓。傳曰,知道。
丙子十一月二十四日□時,上御萬慶殿。召對入侍時,參贊官權泳夏,侍讀官洪大重,檢討官李喜元,檢校直閣金興均,記事官宋圭元,記注官許綸·尹善柱,各持通鑑第七卷,以次進伏訖。上曰,史官分左右。以下缺上曰,參贊官,自鄕上來矣。儉歲民情,不甚遑汲乎?泳夏曰,今年旱災,嶺南尤甚,左道則間有穴農云,行到利川等地,米品甚硬實,以此推之,近畿稍勝,閭里則晏然矣。上曰,歉憂實甚顒悶,向有帑錢之特下,則道臣守宰,似當盡心擧行,而窮歲民生,將何以聊賴乎?心切憧憧矣。泳夏曰,爲民聖意,若是勤摯,其爲字牧之臣,敢不竭誠拯濟乎?上曰,參贊官家在何邑乎?泳夏曰,安東矣。上曰,本倅與道伯治績,何如乎?泳夏曰,俱爲善治矣。上曰,參贊官不作京行,今爲幾年乎?泳夏曰,十三年矣。上曰,胡爲此久乎?雖聞姓名,而舊眄則依俙矣。泳夏曰,臣則間者屢承恩命,豈敢無一伸叩謝之忱,而癃癈自守,念絶榮途,今又蒙曠絶之恩,獲覲耿光,倍切欣祝矣。上曰,甲戌年,亦未上來乎?泳夏曰,其時亦難致身,未參賀班矣。上曰,參贊官年今幾何乎?泳夏曰,犬馬之齒,今已六十七矣。俄者讀奏之際,衰朽畢露,且臣長在窮鄕,素昧知識,此任,恐難堪當矣。上曰,國家官人,何論地之遐邇乎?予旣曲恕實狀,則少無如何,須安心好在也。泳夏曰,聖恩如天,惶感無地矣。上曰,今秋牟麥,將何如乎?泳夏曰,歷路田疇,尙多未立苗,而日前大霜,甚宜麥事矣。上曰,入城後,留住何處乎?泳夏曰,姑留泮村矣。上曰,宿食,似甚苟艱矣。泳夏曰,不甚苟艱矣。上曰,參贊官,尙記天顔乎?須爲仰瞻,東宮,亦爲瞻顔,可也。泳夏,仰瞻訖,上曰,參贊官,有顯祖乎?泳夏曰,故贊成忠定公橃,卽臣之十一代祖,而號沖齋,載在乙巳士禍名臣錄矣。上曰,近代又有冠冕乎?泳夏曰,景慕宮侍講院說書臣正忱,臣之高祖,而臣之先父臣載大,蔭工參矣。上曰,今夜,當賜酡酪矣,善食也。泳夏曰,聖眷至此,益不勝惶感矣。上命史官就座。又命退諸臣,以次退出。
上在景福宮。停常參·經筵。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨南一祐,右副承旨朴周陽,今日不爲仕進,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣,敢啓。傳曰,知道。
又啓曰,卽者兼司書金興均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以右承旨南一祐,右副承旨朴周陽牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
侍講院啓曰,兼司書金興均,今以親病,陳疏徑出矣。下番闕直,事甚未安。司書鄭寅性,上號都監進,說書閔善鎬,兼說書洪淳馨,竝卽牌招,推移入直,何如?傳曰,允。
兵曹啓曰,訓鍊院能麽兒郞廳李在容,病難供職,呈狀乞遞,改差,何如?傳曰,允。
承文院啓曰,院吏文學官趙秉善有頉代,幼學閔泳夏差下,付軍職冠帶常仕,何如?傳曰,允。
御營廳啓曰,本廳參軍曺永承,不呈受由,任自下鄕,閱月不現,汰去之意,敢啓。傳曰,知道。
刑曹啓曰,三和前府使金炳一,所犯贓錢二萬七千六百四十兩,依定式捉囚家僮,刻期督捧之意,敢啓。傳曰,知道。
御營廳啓曰,本廳哨官林大鎭,身病甚重,勢難察任,改差,何如?傳曰,允。
禁衛營啓曰,本營哨官徐鵷淳,身病猝重,勢難察任,改差,何如?傳曰,允。
司饔院啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
兼司書金興均疏曰云云。省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
又啓曰,贈領議政閔致祿等諡望,議政府粘連啓下矣。政官牌招開政下批,何如?傳曰,待明朝牌招。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
侍講院啓曰,下番連日闕直,事甚未安。司書鄭寅性,上號都監進,說書閔善鎬,旣有只推之命,與兼說書洪淳馨,竝更牌招,推移入直,何如?傳曰,允。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
以說書閔善鎬牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
訓鍊都監啓曰,本局哨官田載豐,身病猝重,勢難察任,改差,何如?傳曰,允。
禮曹啓曰,卽接濟州牧使李熙忠狀啓謄報,則十月令薦新唐金橘·柑子,一一摘取,唐金橘爲八十五箇,柑子爲一百二箇,肇慶廟薦新唐金橘十六箇,柑子十四箇封進,所餘唐金橘六十九箇,柑子八十八箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
上在景福宮。停常參·經筵。
政院啓曰,來初一日,輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
傳曰,呈告弘文提學知經筵同春秋,竝許遞,今日政差出。
以別兼春秋金永哲·沈相萬·李鎬喆·趙昌夏·李命宰·金明均·尹相萬牌不進罷職傳旨,傳曰,只推。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
侍講院啓曰,下番連日闕直,事甚未安。司書鄭寅性,上號都監進,說書閔善鎬,兼說書洪淳馨,竝更牌招,推移入直,何如?傳曰,允。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
吏曹啓曰,新寧縣監金友根呈狀內,矣身因議政府催促下去之路,親病沈重,萬無還官之望云,其親病旣如是,則有難强令還任,改差,何如?傳曰,允。
兵曹啓曰,五衛將兪禹柱·任思赫,曹司五衛將李憲稙,文臣兼宣傳官洪大重·朴魯參,俱以身病,呈狀乞遞,竝改差,部將金魯奎,不由呈辭,任自下鄕,汰去,何如?傳曰,允。
吏曹啓曰,奉常正金德均,東學敎授李敎夏,西學敎授閔泳奎,俱以身病,呈狀乞遞,竝改差,何如?傳曰,允。
有政。吏批,行判書鄭基世,參判南廷龍牌不進,參議曺殷承進,承旨缺,吏批啓曰,行判書鄭基世,參判南廷龍,竝牌招不進,小臣獨政未安,何以爲之?敢稟。傳曰,只出緊任。以閔致祿爲純簡,李䆃重爲肅獻,李琯爲孝文,李奭祚爲景憲,蔡聖龜爲忠憲,朴蘭英爲忠肅,金始炯爲孝獻,金始煥爲景憲,李魯益爲孝靖,金持默爲翼獻,金基厚爲孝憲,尹堉爲孝憲,尹敎成爲孝憲,趙性敎爲文憲,鄭文升爲孝憲,徐戴淳爲孝憲,柳厚祚爲文憲,李明迪爲文靖,趙得林爲文肅,洪說謨爲文憲,嚴興道爲忠毅,許棨爲孝敏,趙宗鉉爲孝憲,林肯洙爲文憲,以兪錫煥爲禮曹參判,韓敦源爲知經筵,徐承輔爲弘文提學,南廷龍爲同春秋,金永典爲新寧縣監。
傳曰,見窠,皆令差出。再政。以沈舜澤爲知經筵,曺錫輿爲同經筵,金玉來爲奉常正,朴衍壽爲禮賓主簿,趙東弼爲東學敎授,鄭元夏爲西學敎授,學錄單康錫濟,學諭三單李泰燮·白珍燮·徐相泰,已上竝單付,正方別將吳箕倫,今加通政加資事承傳。
追上尊號都監啓曰,翼宗大王玉冊文草圖書一本,謹此封進,待啓下,令書寫官行戶曹判書閔致庠,正書入刻之意,敢啓。傳曰,知道。
加上尊號都監啓曰,大王大妃殿玉冊文草圖書一本,謹此封進,待啓下,令書寫官行大護軍趙成夏,正書入刻之意,敢啓。傳曰,知道。
議政府啓曰,卽見京畿監司李載元狀啓,則道內民情切急,設賑之方,不得不及今料理,而列邑時留之元還與社還,爲一萬一千餘石,且今秋當糴,不過爲六千九十餘石,限二萬石米加得然後,庶可塗抹,特許準劃事,請令廟堂,稟旨分付矣。朝家軫念畿輔,由來自別,恩旨誕宣,蠲恤備至,而以若民情之遑汲,抄賑之政,有不容少緩矣。然而本道現在之穀,數旣不敷,莫可排巡,且無從他措辦之道,就海西社倉還中折米一萬石,特許移劃,令該曹,參酌事勢,從便輸送,俾得悉心救饑,不至捐瘠之患事,竝爲行會于畿·海兩道臣處,何如?傳曰,允。
禮曹啓曰,今十一月二十九日,韓昌府夫人大祥日,中宮殿望哭變服儀註,直爲書入中宮殿之意,敢啓。傳曰,知道。
又啓曰,卽接濟州牧使李熙忠狀啓謄報,則十二月令宗廟薦新洞庭橘,依數封進,而乳柑段,只爲五十八箇,宗廟·景慕宮薦新,比數無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
上在景福宮。停常參·經筵。
中宮殿,進御二錢重人蔘粟米飮,自今日一貼式,限二貼煎入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬,旣有只推之命,竝卽牌招,推移入直,何如?傳曰,允。
以司謁口傳下敎曰,曾經賓客,乘四人轎事,分付。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·李命宰·金羽均·尹相萬牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
上號都監啓曰,本都監郞廳柳龍䥁,有身病改差,其代,前縣監李源興差下,使之察任,而時無職名,令該曹口傳付軍職,何如?傳曰,允。
兵曹口傳政事,副司果李源興。
承文院啓曰,院吏文學官李臣榮,日前啓差,雖卽遞改,此不可置諸仕籍之類也,原草記勿施,何如?傳曰,允。
訓鍊都監啓曰,本局軍數,比前減額外,各營入直,有難排比矣。南營入直軍四十名中,十名減番之意,敢啓。傳曰,知道。
上在景福宮。停常參·經筵。
韓昌府夫人大祥,中宮殿望哭後,大殿,宗親·儀賓·藥房·內閣·政院·玉堂·二品以上·六曹口傳問安。答曰,知道。
中宮殿,宗親·儀賓·藥房·內閣·政院·玉堂·二品以上·六曹奉慰單子問安。答曰,罔極。世子宮,宗親·儀賓·藥房·內閣·政院·玉堂·春桂坊·二品以上·六曹口傳問安。答曰,知道。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
中宮殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
又啓曰,行大司憲李秉文,行大司諫尹秉鼎,旣入闕中,不爲傳啓,直爲出去,事甚未安。竝推考,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,公事不審之中官朴奎鉉,拿處。
奎章閣啓曰,明日卽觀文閣朔奉審日次,臣缺進詣擧行之意,敢啓。傳曰,知道。
兵曹啓曰,今月各廳堂下武臣朔試射,臣曹連因有故,不得爲之之意,敢啓。傳曰,知道。
追上尊號都監啓曰,翼宗大王金寶篆文,書寫官判府事洪淳穆,書出正副本,謹此封進,以備睿裁後入刻之意,敢稟。傳曰,正本入刻。
加上尊號都監啓曰,大王大妃殿玉寶篆文,書寫官右議政金炳國,書出正副本,謹此封進,以備睿裁後入刻之意,敢稟。傳曰,正本入刻。
兵曹啓曰,今日禁軍祿試射時騎芻,當依定式試取,而馬路氷滑,勢難騎射,以柳葉箭,一巡代行之意,敢啓。傳曰,知道。
兵曹啓曰,今二十七日政事中,五衛將劉升鉉,本無履歷,而矇然檢擬,至蒙恩點,不審之失,臣不勝惶恐,原望筒勿施,何如?傳曰,允。
兵曹啓曰,仁川府,今陞防禦營矣。將校之久勤遷轉,依坡州防營例施行,何如?傳曰,允。
又啓曰,禁軍祿試射時,柳葉箭·片箭沒技人,別單書人之意,敢啓。傳曰,知道。
又啓曰,來十二月·丁丑正月,當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
又啓曰,謹依薄衣摘奸宣傳官李寅植書啓判下,闕內各門薄衣騎兵洪奉哲等三十三名處,木各一疋去核各二斤題給之意,敢啓。傳曰,知道。
又啓曰,謹依下敎,昌慶宮宣仁門守門將一員定送,輪回入直之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
傳曰,當此窮臘之節,都下貧戶,雖豐穰之年,不能無桂玉之歎,而況今災歲嚴沍,米直騰踴,非但窮蔀鰥寡獨,無以聊生,貧寒班戶,亦何以支保乎?興念及此,若恫在己,實未知寢食爲安也。往在歉荒,每於冬春之交,有發賣之例,都下賴以延活,今亦依此例,令賑廳發賣,自今月內爲始擧行,而抄戶之節,先宜精實,然後無漏失濫雜之弊,而實效可期,廟堂別般講究,從長知委,幾巡之緩急多寡,亦爲量宜措處。
傳曰,四都賑資,略有所許劃特頒者矣。予之憧憧一念,甚有不贍之歎,而其實惠之究,惟在於精抄,均俵如何?未知道臣守宰,果何以對揚,何以施措,使吾赤子,能不至飢寒疾痛,亦不至顚連呼號歟。予雖深居宮中,自有入聞之道,且有按知之日,廟堂,先以此意,警飭於各諸道臣,使之惕意擧行。
傳曰,以一邑之小,犯贓至於幾萬之多,則其谿壑之無厭可知,而民生之困苦,當何如也?渠雖天良都泯,亦不畏國法之至嚴且重者乎?似此蔑法之類,斷無以尋常處之,拿囚罪人金炳一,遠惡島安置。
禮曹,今此翼宗大王追上尊號·大王大妃殿加上尊號習儀初度,今月十三日,二度,十八日,三度,十九日推擇,啓。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
奎章閣啓曰,景慕宮望廟樓今朔奉審無頉之意,敢啓。傳曰,知道。
以朴奎鉉囚單子,傳曰,飭已施矣,分揀放送。
上號都監啓曰,本都監郞廳李用一,有身病,改差,其代,前縣監金正秀差下,使之察任,時無職名,令該曹口傳付軍職,冠帶常仕,何如?傳曰,允。
兵曹口傳政事,副司果金正秀。
三軍府啓曰,本府從事官申杓熙,奔走勤仕,三滿十五朔,依例陞敍,或守令除授事,奉承傳施行,何如?傳曰,允。
禮曹啓曰,太廟歲首展謁,例於歲翻後,當爲取稟,而來正月春享大祭親行,已有成命矣。在前春享大祭親行時,兼行歲首展謁,而版位,設於宗廟廟庭,永寧殿殿庭矣。今亦依此,磨鍊擧行,何如?傳曰,允。
又啓曰,來正月初一日稱慶陳賀儀節,當爲磨鍊,而與宗廟春享大祭齋戒,相値矣。謹稽謄錄,則正廟朝甲寅年元朝稱慶陳賀,與社稷祈穀大祭親行時致齋相値,而以無前大慶,依舊例用樂矣。今亦依此,軒架鼓吹以振作,磨鍊擧行,何如?傳曰,允。
又啓曰,三名日及各殿誕日陳賀時,王世子,當有進箋致詞表裏之禮,而冠禮前則依前例權停,自內只進表裏事,已爲啓下矣。今此大王大妃殿寶齡七旬,大妃殿寶齡望五,稱慶陳賀時,亦依此磨鍊以入之意,敢啓。傳曰,知道。
漢城府啓曰,今丙子年獻民數時,京中及八道戶口,摠數抄錄入啓,而濟州三邑民數,姑未上來矣。待其上來,追後入錄之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
傳曰,傳敎誤書之中官文用奎,從重推考。
傳曰,禮房承旨,馳詣受香所,奉審摘奸以來。
傳曰,崇奘儒術,何時不大關世敎,而此豈非今日急先務也?蓋培本厚基,惟在於此,闢異熄邪,亦在於此,粤在列朝盛際,儒賢輩出,進而裨補治化,退而矜式士趨,此所謂國之元氣也。式至今日,其維持扶植之效,寧可不知其所以乎?邇來旌招之典,便成文具,林樊巖穴之間,飭躬劬經之士,藏器需世之材,豈曰無之,而蒐羅未廣,禮遇未盡,使不得展其蘊抱,苟究厥由,豈非予好賢之不篤,而求賢之不誠歟?自顧歉忸,繼以憂悶,朝家進賢之路,有抄選焉,有別薦焉。苟使薦擧之人,能博採物議,殫心對揚,務得名實之不爽,則抄選儲望,亦不外是矣。自廟堂分付諸道道臣,取道內才學最著,衆所推服者,勿拘幼學·生進·蔭官·前銜,必精選愼擇,使之別錄啓聞,京中則銓官,就議廟堂,指名啓下,向後收用之方,待京外齊到,廟堂裁量稟處。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
政院啓曰,命召虎符,改造封入矣。領議政李最應,右議政金炳國,都統使申櫶,兵曹判書金炳始,訓鍊大將趙寧夏,兼察禁衛大將趙寧夏,御營大將金箕錫,左邊捕盜大將趙羲復,右邊捕盜大將金箕錫,竝待明朝命招傳授,前所授命召虎符,自本院燒火之意,敢啓。傳曰,知道。領議政命召,遣史官傳授。
上號都監啓曰,本都監監造官李圭善·閔致駿,俱有身病,呈狀乞遞,改差,其代,前參奉金奎喜·沈性澤差下,使之察任,而時無職名,竝令該曹口傳付軍職,冠帶常仕,何如?傳曰,允。
訓鍊都監啓曰,敬陵·昌陵·明陵·翼陵·弘陵·順昌園局內捉虎次,發送校卒矣,行獵多日,不見虎跡,今姑撤還之意,敢啓。傳曰,知道。
議政府啓曰,戢盜之政,何時不嚴,而際此災荒之歲,爲民除害,莫先於此,則固當益勤無弛,而卽聞金川郡上納錢,到坡州邑下店舍,爲賊漢所掠奪,領來隷屬,被傷濱死云。民戶叢集之中,有此行刦之變,而職在防禦之任,趁未追獲,已極駭然。今過幾日,寥寥無聞,該牧使,其在事體,亟施罷勘,而此時遞易,甚屬可悶,爲先緘辭推考,戴罪擧行,首校,令畿營嚴棍懲勵,仍飭道臣,各別團束,期於不日捉得後,形止馳聞,亦以此意,行會諸道,詗察之節,倍加惕念,以防騷擾之患,且以都下言之,閭里竊發之憂,種種入聞,此專由於玩愒懈慢而然矣。第以令申之義,姑爲頒布京外,若有一向不嚴之弊,則左右捕將·各該道臣·各鎭營將之從重論勘,斷不可已,又聞近來外邑校卒輩,締結賊漢,潛自受賂中操縱,反有甚於行賊之類,揆以法綱,尤萬萬痛惡,尋底摘發,不待稟旨,直用梟警之律事,竝爲嚴飭,何如?傳曰,允。
義禁府啓曰,拿囚罪人金炳一,遠惡島定配事,承傳啓下矣。全羅道羅州牧智島定配,而以承傳內辭意,具罪目,發遣府書吏押送配所,何如?傳曰,允。
義禁府啓目,三和府使金炳一原情云云。謹依傳敎及該道査啓內辭意,發問目各別嚴刑鉤覈是白乎則,所犯諸條,專事呑吐,終不直陳,究厥情狀,極爲痛駭,待禁限更加嚴刑,期於得情,何如?啓。踏啓字。
又啓目,前晉州營將魚秉琇原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
上在景福宮。停常參·經筵。
藥房提調尹滋承,副提調李明應啓曰,節屆隆冬,寒事轉甚,伏末審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,同副承旨權泳夏,今日不爲仕進,卽爲牌招,何如?傳曰,允。
傳曰,日寒如此,內外各營入直軍兵及各門守門軍,薄衣與流丐,遣宣傳官摘奸以來。
傳曰,日寒如此,輕囚放釋。
傳曰,輔德有闕之代,前望單子入之。輔德前望單子入之,朴定陽落點。
傳曰,吏兵批歲抄點下者,依例捧傳旨。
政院啓曰,假注書宋圭元,有身病,勢難察任,今姑改差,何如?傳曰,允。
又啓曰,臣容大,敬奉聖敎,馳詣義禁〈府〉取考囚徒案,則時囚罪人徐敬森,以在德萬戶魚秉琇,以前前晉州營將,罪犯,俱係貪饕。故竝仍囚,仍往典獄署,取閱囚徒案,則公貨備納間,嚴囚罪人三名,上納挪用備納間,家僮嚴囚罪人一名,所犯贓錢備納間,家僮嚴囚罪人九名,鐵物偸竊嚴囚罪人一名,公貨所逋督捧間,嚴囚罪人一名,冒犯潛釀嚴囚罪人一名,不可以輕囚論。故竝仍囚,其餘他錢不報,討索作弊,拒逆官令,各司直守金景善等三十三名,係是輕囚,竝依傳敎放送之意,敢啓。傳曰,知道。
以司謁口傳下敎曰,衛將牌·騎將牌,新造以入。
兵曹口傳政事,副司勇沈裕慶。
宋圭元改差,代以金商翼爲假注書。
政院啓曰,行大司憲〈李秉文〉,執義李晩瀅,掌令李建昌·鄭元和,持平沈相說,朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
上號都監啓曰,本都監監造官洪冕周·金炳憙,俱有身病,改差,其代,軍資奉事尹洤,前縣監沈裕慶差下,使之察任,何如?傳曰,允。
上號都監啓曰,本都監監造官沈裕慶,時無職名,令該曹口傳付軍職,何如?傳曰,允。
禁衛營啓曰,謹依宣傳官書啓判下,本營字內昭義門入直卜直李學成·嚴漢成,崇禮門入直卜直李甲伊·朴啓元等處,各木一匹,去核二斤題給之意,敢啓。傳曰,知道。
御營廳啓曰,謹依傳敎,興仁之門卜直崔士益·李景老味,惠化門卜直崔千吉·姜守命,光熙門卜直崔貴福·崔官得,各木一疋,去核二斤,考例以給之意,敢啓。傳曰,知道。
義禁府啓目,粘連向前魚秉琇亦,詞訟,非其所管,賂捧亦有當勘,旣登繡論,法難容貸,以此照律,何如?啓,依允。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
傳曰,左承旨·左副承旨竝許遞,前望單子入之。
承旨前望單子入之,李起鏞·趙秉世落點。
傳曰,有實故玉堂許遞,前望單子入之。
玉堂前望單子入之,應敎朴憙陽,副應敎朴齊晠,校理柳,修撰申一永落點。
傳曰,在外摠管許遞,前望單子入之。
摠管前望單子入之,都摠管徐承輔·蔡東健落點。
傳曰,召對爲之。
政院啓曰,假注書洪承穆,有身病,勢難察任,今姑改差,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
奎章閣啓曰,兼檢書官徐相翕,時監察而職務相妨,令該曹口傳,閑司相換,何如?傳曰,允。
侍講院啓曰,新除授輔德朴定陽,卽爲牌招察任,何如?傳曰,允。
洪承穆改差,代以李漢春爲假注書。
訓鍊都監啓曰,本局中軍朴承儒,身病猝重,勢難察任,改差,何如?傳曰,允。
又啓曰,謹依宣傳官書啓判下,彰義門卜直軍朴春景·申六得,敦義門卜直軍李好吉·梁福同等處,各木綿一疋,去核二斤,考例以給之意,敢啓。傳曰,知道。
吏曹啓曰,長陵參奉鄭履源,以其身病,呈狀乞遞,改差,何如?傳曰,允。
義禁府啓曰,魚秉琇,係是贓賄流配,依法典不付功議以入之意,敢啓。傳曰,知道。
義禁府啓目,粘連前前晉州營將魚秉琇矣,本府議啓內,詞訟非其所管,賂捧亦有當勘,旣登繡論,法難容貸,以此照律,罪杖一百收贖,告身盡行追奪後,流三千里定配,私罪,奉敎依允。
又啓目,時囚罪人魚秉琇,杖一百流三千里定配照律公事,判付內,依允事,命下矣。魚秉琇,杖一百收贖,告身盡行追奪,慶尙道尙州牧流三千里定配,而以議啓內辭意,具罪目,發遣府羅將,押送配所,何如?傳曰,允。
輔德朴定陽疏曰,向縻喉院之任,以秋曹草記捧上事,至承譴削之命,蘖由自作,縮伏訟愆,曾未幾何,遽蒙恩敍,繼而輔德除旨又降,感惶交極,益不知措躬之所也。假使臣自無愆尤,尙不可再叨,以若蔑劣悚蹙,何敢復隨宮寮之列哉?乞垂遞勘焉。省疏具悉。爾其勿辭察職。
丙子十二月初四日□時,上御萬慶殿。召對入侍時,參贊官權泳夏,侍讀官洪大重,檢討官李喜元,直閣金興均,假注書金商翼,兼春秋白時洽,別兼春秋金羽均,各持通鑑第七卷,以次進伏訖。上曰,史官分左右。以下缺上曰,參贊官直房寒苦,何如?泳夏曰,房堗甚溫,善處而或有外風也。上曰,日前有眼疾云矣,今果何如耶?泳夏曰,伊間少有差減矣。上曰,此闕房堗,俱有外風,而殿閣亦然矣。參贊官慣習東闕,政院則此闕,政院比前何如耶?泳夏曰,制度宏規,勝於前也。上曰,參贊官,內外俱在,而子若孫,年今幾何?泳夏曰,喪耦多年,有三子四孫矣。上曰,子若孫,年今幾何,而有成立者否?泳夏曰,長子年今四十九歲,二子則四十三歲,三子則三十二歲矣。上曰,孫年又幾何?泳夏曰,二十五歲矣。上曰,鄕曲之人,久不見之,今得見之,予心好矣。鄕曲柴政,不艱乎?泳夏曰,不艱矣。上曰,所着衣服,爲何如服也?泳夏曰,窮鄕所着衣服,寧有華靡之道乎?上曰,予當衣資一襲,下賜矣。泳夏曰,殿下軫念,若是隆重,罔知攸措也。上曰,鄕曲之人,不變淳朴之態,豈非美事乎?興均曰,承旨擧措,有異筵體,推考,何如?上曰,遐鄕之人,特爲安徐,可也。命史官就座。仍命退諸臣,以次退出。
上在景福宮。停常參·經筵。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,有身病,左議政未差,右議政金炳國,無時急稟定事,不得來會云矣,敢啓。傳曰,知道。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
弘文館啓曰,新除授應敎朴憙陽,校理柳,竝卽牌招察任,何如?傳曰,允。
又啓曰,新除授副應敎朴齊晠,時在江原道寧越地,修撰申一永,時在廣州地,經筵入番事緊,請竝斯速乘馹上來事,下諭,何如?答曰,許遞,前望單子入之。
玉堂前望單子入之,副應敎金演壽,修撰李載德落點。
禮曹啓曰,今十二月初九日,行長陵忌辰祭享時,本陵兩官,當爲進參,而參奉未差,無以擧行云矣。參奉未差之代,卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,監察徐相翕,典設別提趙容九,已上相換事承傳。
吏曹口傳政事,以金泳均爲長陵參奉。
兵曹,以趙台顯爲訓鍊都監中軍。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,闕內各門薄衣騎兵洪奉哲等三十三名處,木各一疋,去核各二斤,題給之意,敢啓。傳曰,知道。
行大護軍徐承輔疏曰云云。答曰,省疏具悉。遂事,何必爲引?卿其勿辭行公。
上在景福宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
大王大妃殿,宗親·儀賓·內閣·政院·玉堂·百官單子問安。答曰,知道。
世子宮,宗親·儀賓·內閣·政院·玉堂·春桂坊·百官口傳問安。答曰,知道。
政院啓曰,來十一日,輪對日次矣,敢稟。傳曰,當次人受點後,日次待令。
以司謁口傳下敎曰,時原任大臣·閣臣·奉朝賀·宗親·儀賓·耆社堂上·玉堂·春桂坊·宗正卿·二品以上·六曹·兩司長官·承史,當賜饌矣,問安後留待。
傳曰,今日異於他日,輕囚放釋。
傳曰,直閣金興均,馳詣睿陵,奉審摘奸,仍留監祭,局內諸陵,一體奉審以來。
弘文館啓曰,新除授修撰李載德,卽爲牌招察任,何如?傳曰,允。
又啓曰,新除授副應敎金演壽,時在京畿楊州地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副應敎趙龍鎬落點。
禮曹,來十二月初九日,行宗廟臘享大祭,香祝親傳,取稟。還入,奉敎攝儀改書下。
禮曹,來十二月初九日,行社稷臘享大祭,香祝親傳,取稟。還入,奉敎攝儀改書下。
禮曹,來十二月初九日,行景慕宮臘享大祭,香祝親傳,取稟。還入,奉敎攝儀改書下。
政院啓曰,臣起鏞,敬奉聖敎馳往義禁府,取考囚徒案,則時囚罪人徐敬森,以在德萬戶,罪犯貪饕,故仍囚,仍往典獄署,取閱囚徒案,則公貨備納間嚴囚罪人三名,上納挪用備納間嚴囚罪人一名,所犯贓錢備納間家僮嚴囚罪人九名,鐵物偸竊嚴囚罪人一名,公貨所逋督捧間嚴囚罪人一名,冒犯潛釀罪人二名,不可以輕囚論。故竝仍囚,各司直囚罪人李再龍等十一名,係是輕囚,故竝依傳敎,放送之意,敢啓。傳曰,知道。
禮曹啓曰,今此大王大妃殿誕日,諸道所封賀箋中,平安兵使李奎奭,以應封官,兼別軍職,各爲封進,巨濟府使徐光承,咸安郡守李淸烈,雖非應封官,俱以別軍職,封進矣,一體看審捧入之意,敢啓。傳曰,知道。
又啓曰,今此大王大妃殿誕日陳賀時,楊根郡守徐臣輔賀箋,不爲封進,事體所在,誠極未安。推考,何如?傳曰,允。
議政府啓曰,本府府司堂上徐承輔,除拜摠管矣。職務相妨,所帶摠管之任,今姑改差,何如?傳曰,允。
又啓曰,貧民抄戶與幾巡發賣之節,廟堂別般講究,量宜措處事,纔奉成命矣。今玆處分,寔出於恤窮救飢之盛德,則先自抄戶,而着意精實,然後惠澤,可得以下究,饑口,可得以賴活矣。曾前歉荒之歲,亦有發賣之令,而部屬之從中容奸,不一其端,抄戶之除,憑藉濫索,發賣之時,夤緣乾沒,此其屢驗之事,而已所痛歎者也。何可膠守常例,以致恩施之壅閼乎?今番則令京兆,知委各洞尊位,主管禁察,詳細抄錄,先送本府,自本府出給賑廳,以爲成帖派分之地,則可保無挾雜見漏之弊,依此擧行之意,甘飭賑廳及京兆,而毋論歲前後,隨其米儲多寡,量宜排巡事,一體分付該廳,何如?傳曰,允。
上號都監啓曰,本都監郞廳尹秀東,有身病,呈狀乞遞,改差,其代,以前縣令鄭仲愚差下,何如?傳曰,允。
又啓曰,本都監監造官趙駿鎬,曺慶承,俱有身病,呈狀乞遞,改差,其代,前都事李胤沼,前參奉鄭履源差下,使之察任,何如?傳曰,允。
禁衛營啓曰,本營諸將官,今年射講都計劃居首人,依例別單書入之意,敢啓。傳曰,知道。
又啓曰,本營千摠李敏皐,騎士將梁柱憲,俱有身病,勢難察任,改差,何如?傳曰,允。
又啓曰,本營千摠騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
〈大殿〉進御二錢重人蔘粟米飮,自今日一貼式,限二貼煎入事,榻前下敎,大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎,中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調·副提調,持粟米飮來待矣。傳曰,封入。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,卽見前正言李琪永陳疏者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
傳曰,政官牌招,開政。
政院啓曰,行大司憲李秉文,執議李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
又啓曰,卽見吏曹草記,則今番歲抄單子中,前縣監李敏泰,方在被謫,而誤爲書入於奪告身罷職秩,至蒙恩點云,奏御文字之如是疎忽,極涉未安,臣之矇然捧入,不勝惶悚,當該堂上,不可無警,推考,何如?傳曰,允。爾亦推考。
注書尹定求病,代以趙鍾雲爲假注書。
傳曰,發遣吏郞,諸執事淸齋與否,摘奸以來。
傳曰,在外知春秋許遞,今日政差出。
以慶尙監司朴齊寅狀啓,巨濟府使徐光承,以其身病,屢呈辭狀,不得已罷黜事,傳曰,令該曹口傳差出,不日下送。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
兵曹口傳政事,副司果鄭仲愚,副司勇李胤沼,鄭履源。
侍講院啓曰,兼司書金興均,以監祭閣臣,奉命出去矣,下番闕直,事甚未安。司書鄭寅性,上號都監進,說書閔善鎬,兼說書洪淳馨,竝卽牌招,推移入直,何如?傳曰,允。
弘文館啓曰,新除授副應敎趙龍鎬,卽爲牌招察任,何如?傳曰,允。
兵曹啓曰,知中樞府事申錫鳳,內禁衛將閔宗鎬,五衛將李彰夏·王殷疇·吳進暹,忠翊衛將尹明鎭,文臣兼宣傳官睦承錫,俱以身病,呈狀乞遞,竝改差,何如?傳曰,允。
吏曹口傳政事,以沈宜奭爲巨濟府使。
吏曹,敦寧都正單金斗淵除授事,承傳。
吏曹啓曰,因議政府申飭,受田上京守令,自臣曹催促,則靑陽縣監李淵翼,親病沈重,萬無離側還赴之望云,其親病旣如是,則有難强令還任,改差,何如?傳曰,允。
有政。吏批,行判書鄭基世,參議曺殷承牌不進,參判南廷龍進,承旨缺吏批啓曰,行判書鄭基世,參議曺殷承牌不進,小臣獨政未安,何以爲之?敢稟。傳曰,仍爲之。以洪在鉉爲右尹,申一永爲相禮,鄭基會爲知春秋,李時泓爲長興府使,沈琦澤爲靑陽縣監。
兵批,判書以下缺,以李冕熙爲都摠管,徐鎭升爲同知,鄭志鎔爲內禁將,金忠協·李在昉·李炳岐·金範喜·韓基榮爲五衛將,金沂明爲忠翊將,李元弼爲忠壯將,李雲宰爲扈衛別將,李承耆爲右翊贊,申錫淵爲文兼,李圭鏞爲武兼,同知單田重民,僉知單權膺善,訓鍊僉正加設單崔丙斗,副司勇柳徵魯。再政。尹泳翰爲宣傳官,副摠管單李冕熙,同知單白度敬,僉知三單金忠協·李在昉·李炳岐。三政。王謹鎬爲武兼,同知單李忠甲,僉知二單金範喜·韓基榮。
承文院啓曰,泰安漂到大國人,候風發送後,待其狀聞,令槐院撰咨入送事,自議政府草記允下矣。在前有外地人漂到者,移咨於盛京,例也,而今此漂人之居住,係是外地,則依已例撰出咨文,付撥下送灣府,傳給鳳城,轉致盛京之地,何如?傳曰,允。
兵曹啓曰,訓鍊院能麽兒郞廳梁在奎,病難供職,呈狀乞遞,改差,何如?傳曰,允。
兵曹,以鄭雲龜爲禁衛中軍。
兵曹啓曰,今十二月初九日社稷·宗廟·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外未肅拜,排擬苟艱,依定式軍門將官,代差以入之意,敢啓。傳曰,知道。
吏曹啓曰,今番歲抄單子中,前縣監李敏泰,方在被謫,而誤爲書入於奪告身罷職秩,至蒙恩點,臣不勝惶恐,原單子,奪告身罷職中李敏泰,付黃以入之意,敢啓。傳曰,知道。
義禁府啓曰,會寧浦萬戶李昌熙,另加譏詗,期於捉上之意,已有所承批行會矣。卽接忠州牧使李正魯牒報,則李昌熙,自慶尙道豐基地捉得,定將羅今方押來云矣。李昌熙,爲先拿囚,而右罪人,成命之下,不爲就囚,率眷逃走,事極駭然,待開坐添問目捧供,何如?傳曰,允。
前正言李琪永疏曰,三登而餘九年之食,是謂泰平,我聖上臨御一紀之內,連歲豐稔,不止三登,而歲適一饑,民將四散,府庫枵然,賑濟無術,恩溢頒帑,惠渥減稅,好生之德,至矣盡矣,而愁恨怨咨,何也?細繹其故,粗知病根,卽田·軍·糴三者之爲其祟而莫之醫也。田結法意,何等愼重,而所捧所納,確有定式,節之以鍮斛,所以防奸也。今也則鍮變而木斛之大,不可量且況各樣名目,每結所捧,多至十斗,民不得不窮且匱也。軍政之法,隳壞已久,簽丁塡代,便成虛簿,身布徵納,謬代弊源,黃口白骨,指爲良丁,侵隣徵族,視作應例,戶布之說,爲捄此弊,逐戶所出,歲增年加,布價雖或以時低仰,軍額必不隨歲增減,不過幾年。若是懸絶,豈非奸吏之操縱,而官守之未察乎?糴政古法,莫貸秋還,本爲便民,古有米·租·錢三者之別,今也則不然。租變爲米,錢亦如之,所謂耗者,亦以米直從高,準捧秋糴之時,白鑿如玉,斗斛皆溢,春糶之日,黃粃如塵,篅石空虛,不有作奸而至。於是乎臣在鄕之日,竊聞執災報災之由,落種代播,置而勿問,略擧白地,猶患其多,邑刪於野,營刪於邑,僅爲三之一,自上給蠲,又從而半之,則大聖人不忍人之政,宜不當若是也。百姓不足,君孰與足?至若三稅所捧,直以鍮斗斛施行,吏胥作奸,勿施,軍戶布之料外濫徵,痛加禁遏,以其軍額,較其戶數,打量定數,雖使村夫野丁,曉然知所出所納,民隱自伸,民力可紓矣糴政,不煩飢民,尤易便宜。今日之需,在於經用,而經用在於耗,不在元穀,各穀元摠,竝賜停退,許納單耗,亦以詳定施行,民情可慰,民隱可蘇矣。今臣所陳三弊,得之聞見之習,發於愚衷之激也,伏願聖明,勿以人癈言焉,臣無任云云。省疏具悉。已有道啓廟劃,爾亦聞之矣。
上在景福宮。停常參·經筵。
政院啓曰,藥房提調·副提調,持粟米飮來待矣。傳曰,封入。
又啓曰,合辭許久闕啓,事甚未安。差祭外呈告人員,竝卽牌招,何如?傳曰,允。
傳曰,奉審閣臣入侍。
傳曰,禮房承旨,馳詣社稷·宗廟·永禧殿·景慕宮,奉審摘奸以來。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
又啓曰,行都承旨李明應藥院進,行左承旨李起鏞不爲仕進,右承旨南一祐式暇,左副承旨趙秉世,右副承旨朴容大,監祭進,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
追上尊號都監啓曰,進上尊號冊寶封裹日時,令日官推擇則今月十三日午時爲吉云,以此日時擧行之意,敢啓。傳曰,知道。
加上尊號都監啓曰,加上尊號冊寶封裹日時,令日官推擇,則今月十三日午時爲吉云,以此日時擧行之意,敢啓。傳曰,知道。
丙子十二月初八日□時,上御萬慶殿。奉審閣臣入侍時,右副承旨朴容大,假注書趙鍾雲,記注官尹善柱,別兼春秋李載完,奉審閣臣金興均,以次進伏訖。上曰,史官分左右。上曰,閣臣進前。興均進前奏曰,臣承命馳詣睿陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵陵上奉審則安寧,碑閣·丁字閣奉審則無頉,次詣孝陵陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,諸陵上,俱爲安寧,而碑閣·丁字閣,亦皆無頉乎?興均曰,果泰平矣。上曰,何時行祀乎?興均曰,行祀時,以城內言,可爲三更量矣。上曰,氷程險矣,得無事往返乎?興均曰,果無事往返矣。上曰,近日之雪,多爲覆麥乎?興均曰,然矣。上命閣臣先退,仍命承史,以次退出。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨南一祐,今日不爲仕進,卽爲牌招,何如?傳曰,允。
又啓曰,司諫李鳳德,旣入闕中,不爲傳啓,直爲出去,事甚未安。推考,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以右承旨南一祐牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽牌不進罷職傳旨,傳曰,只推。
追上尊號都監啓曰,今此追上尊號時,玉冊文·金寶文,各一件,謹此書入之意,敢啓。傳曰,知道。
又啓曰,今此追上尊號時,玉冊·金寶,詣太廟班次圖一件,謹此封進之意,敢啓。傳曰,知道。
加上尊號都監啓曰,今此加上尊號時,玉冊·玉寶,詣闕班次圖一件,謹此封進之意,敢啓。傳曰,知道。
又啓曰,今此加上尊號時,玉冊文·玉譜文,書出眞諺各一件,謹此封進之意,敢啓。傳曰,知道。
上號都監啓曰,本都監郞廳李承耆,有身病,呈狀乞遞矣,改差,其代以司僕主簿具然翼差下,何如?傳曰,允。
吏曹判書鄭基世疏曰,日昨歲抄中,前縣監李敏泰,方在被謫,而誤入於奪告身罷職秩,至蒙恩點,昏謬溺職,罪當何居?聖度天大,特推典恕薄警,只至問備,罪不蔽辜,轉益惶蹙,短章自劾,乞降郵罰焉,臣無任云云。答曰,省疏具悉。旣已問備矣,卿何必如是爲引乎?
上在景福宮。停常參·經筵。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政未差,右議政金炳國無時急稟定事,不得來會云矣,敢啓。傳曰,知道。
又啓曰,左副承旨趙秉世,今日不爲仕進,卽爲牌招,何如?傳曰,允。
春秋館啓曰,別兼春秋李載完,以兵曹正郞,今日軍布捧上時,晝仕出去之意,敢啓。傳曰,知道。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以左副承旨趙秉世牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
義禁府啓目,在德萬戶徐敬森原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,粘連向前徐敬森亦,以若至殘之鎭,犯此不少之贓,貪饕之習,胡至此極?雖曰自營徵給,法意難免當勘,以此照律,何如?啓,依允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
傳曰,政官牌招開政。
傳曰,幼學韓溟鎭·朴才燮,竝五衛將加設單付。
傳曰,幼學金台爀,智陵參奉加設單付,嘉平朴昌俊,六鎭邊將作窠差送事,分付。
傳曰,兼弼善有闕之代,前望單子入之。
傳曰,呈告判義禁·弘文提學,竝許遞,今日政差出。
政院啓曰,假注書趙鍾雲,有身病,勢難察任,今姑改差,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽,司諫不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
趙鍾雲改差,代以姜友馨爲假注書。
兵曹口傳政事,副司果鄭芳鉉。
兵曹啓曰,同知中樞府事徐鎭升,宣傳官白樂源,五衛將李在昉·李炳歧·金範喜·金忠協·柳基榮,俱以身病,呈狀乞遞,竝改差,何如?傳曰,允。
吏曹口傳政事,以丁大肇爲景慕宮令。
有政。吏批,行判書鄭基世,參議曺殷承牌招不進,參判南廷龍進,承旨缺,吏批啓曰,行判書鄭基世,參議曺殷承,竝牌招不進,小臣獨政未安,何以爲之?敢稟。傳曰,仍爲之。以郭致燮爲敦寧都正,金在顯爲判義禁,李源命爲弘文提學,洪顯昇爲工曹正郞,柳章熙爲司饔主簿,黃觀周爲活人別提,鄭基承缺,鄭顯奭缺,吳光默爲工曹參議,李承愚爲軍資判官,宋熙斗爲掌樂主簿,金顯澤爲引儀,金炳治爲監察,崔壽光掌樂主簿,智陵參奉加設單金台爀,軍資判官單李承默。
以吏曹參議曺殷承牌不進罷職傳旨,傳曰,只推。
兵批,判書金炳始進,以下缺,以李趾秀爲同知,鄭甫鉉爲宣傳官,李鼎宇·張斗表·李周植·金秉沃·趙亨五爲五衛將,李顯錫·金正永·尹養老爲部將,金箕元·洪永周·具秉祖爲守門將,鄭完植爲訓鍊習讀,黃順暎爲登山僉使,朴昌俊爲柔遠僉使,徐必道爲架山別將,乾原權管單金學鍊,同知單趙錫琦,五衛將加設二單,韓溟鎭·朴才燮,副司果韓用奎·李昌烈·李敎絢·李象協·吳在三,副司勇崔永鎭。
議政府啓曰,卽見廣州留守尹滋悳狀啓,則本府境內賑資穀,限三千石措備,然後可以經紀,本營恒留穀一千石,姑先貸用,徐議立本之方,安邊幼學金〈器〉胤願納錢一萬兩,作米,假量爲五百石,則不足米爲一千五百石,以某樣穀區劃事,請令廟堂稟旨分付矣。該府以保障之地,朝家顧念,視他迥別,而今乃年穀告歉,民庶告飢賑救之政,亟施勿徐,恒留穀之許貸,願納錢之貿用,一依守臣狀請施行,而較量排出之際,誠有不足之歎,就海西社還中折米,限五百石待開春,另爲移劃事,竝爲分付,何如?傳曰,允。
禮曹啓曰,來正月初七日,大王大妃殿加上尊號冊寶,親傳致詞箋文,表裏親上儀註,直爲書入大王大妃殿之意,敢啓。傳曰,知道。
兵曹啓曰,訓鍊院能麽兒郞廳柳徵魯,病難供職,呈狀乞遞,改差,何如?傳曰,允。
訓鍊都監啓曰,本局千摠白樂薰,身病猝重,勢難察任,改差,何如?傳曰,允。
吏曹啓曰,今此宗廟望祭祭官中,大祝鄭芳鉉,時無職名,令該曹口傳付軍職,何如?傳曰,允。
兵曹啓曰,每都政,新資五窠,例爲差出矣,營將·中軍·虞候中,朔數最多者,依已例推移內遷,何如?傳曰,允。
兵曹口傳政事,副司果鄭芳鉉。
追上尊號都監啓曰,各樣儀註五本,謹此書入之意,敢啓。傳曰,知道。
加上尊號都監啓曰,各樣儀註三本,謹此書入,而冊寶·眞諺書二本,一體封入之意,敢啓。傳曰,知道。
義禁府啓曰,咸鏡道都安撫使金有淵狀啓內,乾原權管李善會,爲先罷黜,其罪狀,令攸司稟處事,啓下矣。李善會,時在任所,依例發遣府羅將,交代後,拿處,何如?傳曰,待待命拿囚。
義禁府照目,粘連在德萬戶徐敬森,以若至殘之鎭,犯此不少之贓,貪饕之習,胡至此極?雖曰自營徵給,法意難免當勘,以此照律,罪杖八十收贖,而徒二年定配,以喪後勘斷,依法典收贖,只告身盡行追奪,私罪,奉敎依允。
敦寧都正金斗淵疏曰云云。答曰,省疏具悉。所請依施。
上在景福宮。停常參·經筵。
自前夜五更至開東,灑雨下雨,測雨器水深七分。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
兼弼善前望單子入之,趙龍鎬落點。
傳曰,檢校直閣閔泳穆,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,自明日至再明日,人蔘粟米飮,都承旨,封進于府大夫人前。
政院啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
都摠府啓曰,副摠管洪兢周,以同義禁,本府坐起,晝仕出去之意,敢啓。傳曰,知道。
禮曹啓曰,卽接咸平幼學姜柱八所志,則以爲,族叔遇周,嫡妾俱無子,以其同姓十六寸兄昌園子善載,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長姜柱八,所訴旣如此,姜昌園子善載,立爲姜遇周之後,何如?傳曰,允。
上號都監啓曰,本都監各房工役,今已完畢,匠手竝皆放送,堂上·郞廳,輪回仕進,監造官,仍爲上直之意,敢啓。傳曰,知道。
刑曹啓曰,謹依下敎,右捕廳在囚罪人金在淑·申永根·金泰淳,各嚴刑一次,放送之意,敢啓。傳曰,知道。
義禁府啓曰,會寧浦萬戶李昌熙原情云云。傳旨及問目內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨南一祐,今日不爲仕進,卽爲牌招,何如?傳曰,允。
又啓曰,判義禁金在顯,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,諸承旨,持公事入侍。
以司謁口傳下敎曰,寶與印,隨其造成內入事,分付。
政院啓曰,臣秉世,今日上號都監初度習儀進去,下直之意,敢啓。傳曰,知道。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左副承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
以右承旨南一祐牌不進罷職傳旨,傳曰,只推。
弘文館啓曰,上番校理臣柳,以加上尊號捧玉寶,今日初度習儀時,晝仕出去之意,敢啓。傳曰,知道。
侍講院啓曰,新除授兼弼善趙龍鎬,卽爲牌招察任,何如?傳曰,允。
訓鍊都監啓曰,諸將官射講居首人,別單書入之意,敢啓。傳曰,知道。
敦寧都正郭致燮疏曰,云云。省疏具悉。所請依施。
司成趙性鶴疏略曰,寧越彰節祠,是端廟朝死六臣妥靈之所也。臣之先祖貞節公旅及李孟專·元昊·金時習·成聃壽·南孝溫,亦於其時,隱遯不仕,終身自靖,世所稱生六臣也,與成三問等,其節義,一也。正廟朝,有生六臣追享之命,而金·南兩人外,至今爲未遑之闕典也。敢冒呼籲,乞燭事理,特賜許施,竝享一祠焉,臣無任云云。省疏具悉。令該曹稟處。
丙子十二月十三日申時,上御萬慶殿。諸承旨持公事入侍時,行都〈承〉旨李明應,行左承旨李起鏞,右承旨南一祐,左副承旨趙秉世,右副承旨朴容大,同副承旨權泳夏,假注書李漢春,記注官白時洽·金羽均,待敎洪淳馨,以次進伏訖。上曰,史官分左右。容大曰,臣吏房,而無公事矣。泳夏曰,臣戶房代房,而無公事矣。容大曰,臣禮房代房,而無公事矣。泳夏曰,臣軍士房代房,而有公事一度矣。仍讀奏平安監司狀啓,龍淵別將到防事訖,跪授挾侍,挾侍跪受以進,踏啓以下,跪授泳夏,泳夏跪受書判付,讀奏訖。仍奏曰,臣推考代房,而無公事,工房而無公事矣。容大曰,臣以世子宮節目帖製述人抄啓事,有所仰達者矣。冊禮後,自昨年依例抄啓,而都無院例之可考,至今未遑,實非事體,就考純廟朝己丑年世孫冊禮時日記,則都承旨鄭基善筵奏,以世孫宮製述人抄啓人數,當有差等於小朝,爲辭矣。由此觀之,世子宮抄啓之依例爲之,灼然可知,自今爲始,世子宮節日帖製述人抄啓,如例爲之之意,敢達矣。上曰,此事之尙今未果,甚不穩當,依所奏爲之,可也。容大曰,世子宮節日帖製述人抄啓事,纔已稟定,而抄啓人數與書入張數,亦無可考之例,則不可不一番稟定,而當爲差等於大殿抄啓矣。人數,以八人書進,六十張爲定,恐好,此是各殿所行之例也。上曰,大殿·世子宮,各有閤門,則貼付處,必多於各殿矣。容大曰,誠如聖敎,而世子宮,別有閤門,且多貼付處,則張數,似當有變通矣。上曰,大殿抄啓幾人,而書入則幾張,製進則幾篇乎?容大曰,大殿抄啓,則十人,製進五七言律絶各一首,而書入則一百六十張矣。上曰,此與各殿書入之六十張,其數果多,必是貼付處,多故也。容大曰,此存差別之意,而亦必爲貼付,多於各殿故也。上曰,然則世子宮書入,以一百張爲定,好矣。容大曰,書入之數,旣以此爲定,則製述人,以八人爲定乎?上曰,以此爲之,可也。仍敎曰,節日帖製進,自宋朝李燾爲始,而其時學士,亦多製進,我朝內閣,亦倣宋朝學士故事,提學以下,各爲製進於大殿,此非但頌禱,亦出於規箴之意也。自賓客以下春坊,亦爲製進於世子宮,爲好矣。兼說書,旣是登筵,則須以宮詞二篇製進事,分付定式,可也。淳馨曰,以此下敎,分付春坊,而時帶春坊人,依內閣例,自出韻製進乎?上曰,旣以宮詞二篇製進,則自出韻,可也。容大曰,時帶春坊人,似當不入於世子宮抄啓中,而大殿各殿抄啓,則亦當依例爲之矣。上曰,閣臣,亦不入於抄啓乎?淳馨曰,閣臣則自出韻製進,故竝不入於抄啓中矣。上曰,此必是疊進,故不入也。容大曰,閣臣之不入抄啓,似是疊進之故也。春坊旣製進於世子宮,則亦當不入於大殿各殿抄啓乎?上曰,旣爲製進,則亦不必又爲抄啓也。容大曰,謹依下敎爲之矣。上曰,春帖抄啓,例於今日爲之乎?容大曰,每於節日前,十日爲之,探來製述人之無故,仍請弘文提學,牌招出韻科次也,非有定日矣。上曰,山林窠外賓客以下,春坊,今皆備員乎?淳馨曰,皆備員矣。上曰,日省錄,各別修正,而至於政院日記,亦勿放過,各別修正也。淳馨曰,謹當董飭,而以各司文蹟之遲滯未納,不能如期爲之,實爲惶悚,所以有向日筵奏矣。容大曰,日記修正,當爲董飭矣。上曰,日記中,誤書之弊,亦嚴飭,可也。筵說,亦當詳細書之,而今日筵說,亦爲詳載,可也。容大曰,筵說修正,亦當申飭,今日筵說,尤當另飭,而日記,每月二十日修納,在院承旨,詳準入啓,而不無誤落之弊,恒切惶悚矣。上曰,春坊,亦有日記則各別修正,可也。淳馨曰,果有之,而未能昭詳爲之矣。上曰,此亦申飭,而今日筵說,亦爲書之,可也。淳馨曰,謹當書之矣。上曰,日記修補物力,自戶曹擧行,可也。容大曰,隨其年久,修補改粧之節,當爲分付戶曹矣。上曰,政院日記,若爲修補,則亦令戶曹擧行也。容大曰,謹依下敎擧行矣。諸承旨,皆起伏奏曰,無公事矣。上曰,史官就座。仍命退諸臣,以次退出。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,今秋冬等褒貶,當爲磨勘,而行都承旨李明應,藥院進,不得如例磨勘之意,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,輪對官前後受點人,分三次,自再明日,間一日待令。
政院啓曰,假注書李漢春,有身病,勢難察任,今姑改差,何如?傳曰,允。
又啓曰,卽者忠勳府都事來言,今丙子秋冬等褒貶,當爲磨勘,而有司堂上完陵君李景宇,寧豐君崔遇亨,淸恩君金益鼎,在外,不得如例磨勘云矣,敢啓。傳曰,知道。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以右副承旨朴容大牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
李漢春改差,代以李蒙齊爲假注書。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
奎章閣啓曰,明日觀文閣望奉審日次,臣缺進詣擧行之意,敢啓。傳曰,知道。
議政府啓曰,向日坡州邑店,明火賊黨,不日詗捕之意,草記行會矣。卽見該道臣李載元啓本,則嚴飭各鎭營及列邑,捉得賊漢李萬石·朴奉寬·林東春·李石眞·金道一等,次第鉤覈,一一輸款,亟施强盜之律,捕校等論賞一款,請令該曹稟處矣。締結盜黨,出沒邑村,恣行攘奪,不止一再,而至於明火賊揮劍公錢刦掠之變而極矣。悖亂之斷案,旣成,强盜之著律,且嚴,上項五漢,令坡州防禦使,大會軍民,梟首警衆,漏網諸漢,刻期偵捕,先斬後啓,今番諸校之冒刃捉賊,合施激勸之政,鄭斗星·金五元·金致萬·朴文弘·李松益等,竝帖加,劉善祚,不顧被傷,奮力掩獲,尤庸嘉尙,瓜近邊將作窠差送事,分付該曹,何如?傳曰,允。
兵曹啓曰,守門將金箕元·具秉祖·洪永周,除授在外,上來無期云,竝改差,何如?傳曰,允。
上在景福宮。停常參·經筵。
藥房提調尹滋承,副提調李明應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,上尊號再度習儀,兼行於三度習儀。
傳曰,兼輔德有闕之代,前望單子入之。
傳曰,奉審閣臣入侍。
政院啓曰,卽見漢城府坐不坐單子,則連三日無緣不坐矣,詞訟劇地,委屬可悶,該堂上,竝推考警責,何如?傳曰,允。
又啓曰,春帖子製述人,旣已抄啓矣,弘文提學李源命,待明朝牌招,使之出韻科次,何如?傳曰,允。
又啓曰,卽伏見諸道今秋冬等褒貶啓本,則京畿監司李載元,江原監司閔泳緯,黃海監司李根弼,全羅監司李敦相,咸鏡監司李會正,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見今秋冬等褒貶啓本,則江華留守李喬翼,開城留守洪承億,京畿水使任興準,忠淸水使李熙訥,黃海水使具完植,全羅右水使金箕赫,平安監司金尙鉉,慶尙左水使梁柱華,統制使李鍾承,南兵使申正熙,邊將無一人居中居下,黃海兵使李敎獻,全羅左水使趙存興,北兵使趙羲純,邊將守令,無一人居下,殊無嚴明殿最之意,竝推考警責,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙,朴來冕牌不進罷職傳旨,傳曰,只推。
奎章閣啓曰,景慕宮望廟樓,今望奉審無頉之意,敢啓。傳曰,知道。
議政府啓曰,今丙子年秋冬等褒貶,當爲等第,而臣等俱有故,限內不得磨鍊之意,敢啓。傳曰,知道。
敦寧府啓曰,府郞廳等,今秋冬等褒貶等第,當爲磨勘,而以領府事金炳學身病,不得爲之之意,敢啓。傳曰,知道。
侍講院啓曰,今秋冬等褒貶,當爲等第磨勘,而師李最應,傅金炳國,有實病,貳師未差,限內不得爲之之意,敢啓。傳曰,知道。
禮曹啓曰,各園陵本曹郞廳·四學童蒙敎官·通禮院·禮賓寺·圖畫署官員等,今丙子年秋冬等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
奎章閣啓曰,本閣今丙子秋冬等褒貶,當爲磨勘,而提學二員·直提學二員未差,不得擧行,外閣褒貶,亦不得不爲之之意,敢啓。傳曰,知道。
兵曹啓曰,本曹今丙子年秋冬等褒貶等第,磨鍊以入,而曹所屬軍器寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
藝文館啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
春秋館啓〈曰〉,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
吏曹啓曰,曹所屬司饔院官員矣,今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
戶曹啓曰,本曹郞廳及所屬各司官員今丙子年秋冬等褒貶,依前例磨鍊以入,而軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·提調·漢城府堂上有故,不得磨勘,至於乙亥秋冬等褒貶,丙子春夏等褒貶,因本曹堂上有故,不得磨勘矣,今則其時官員,已多遷轉,難以考績,依近例蕩滌,何如?傳曰,允。
儀賓府啓曰,府郞廳今秋冬等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
弘文館啓曰,本館今秋冬等褒貶,當爲等第磨勘,而以大提學不備,限內不得爲之之意,敢啓。傳曰,知道。
刑曹啓曰,屬司典獄署官員等今秋冬等褒貶,本曹參議,例與刑房承旨,同爲磨勘以入,而該房承旨,有實故,限內不得磨勘以入之意,敢啓。傳曰,知道。
漢城府啓曰,本府郞廳及五部官員今丙子年秋冬等褒貶,當爲等第,而因堂上有故,限內不得磨勘之意,敢啓。傳曰,知道。
耆老所啓曰,本曹堂上,多有身病,無參座之人,今丙子年秋冬等褒貶,限內不得磨勘之意,敢啓。傳曰,知道。
宗親府啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
工曹啓曰,本曹郞廳今丙子年秋冬等褒貶一度,磨勘以入,而屬司繕工監·尙衣院·造紙署·掌苑署·瓦署·典涓署今丙子年秋冬等褒貶,因各該司提調有故,限內不得磨勘之意,敢啓。傳曰,知道。
三軍府啓曰,今丙子年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
都摠府啓曰,今丙子年秋冬等,本府郞廳及部將等矣褒貶,當爲磨勘,而都摠管臣姜蘭馨,有身病,限內不得磨勘之意,敢啓。傳曰,知道。
禁衛營啓曰,本營從事官及諸將官,今丙子年秋冬等褒貶,當爲等第,而臣有身病,限內不得磨勘之意,敢啓。傳曰,知道。
宣惠廳啓曰,本廳郞廳等,今丙子年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
武衛所啓曰,本所從事官及諸將官·禁松參軍·將校·各哨色旗隊摠今丙子年秋冬等褒貶勤慢,當爲等第,而餉色提調臣金輔鉉,軍色提調臣申櫶,俱有身病,限內不得磨勘之意,敢啓。傳曰,知道。
御營廳啓曰,本廳從事官及諸將官,今丙子年秋冬等褒貶,當爲等第,而臣有身病,不得磨勘之意,敢啓。傳曰,知道。
濬川司啓曰,本司都廳及郞廳,今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
中樞府啓曰,本府郞廳及醫員錄事,今秋冬等褒貶,當爲等第,而領府事臣李裕元在外,判府事臣洪淳穆,臣姜㳣,臣朴珪壽,俱有身病,限內不得磨勘之意,敢啓。傳曰,知道。
訓鍊都監啓曰,本局從事官·禁松參軍及諸將官等,今丙子年秋冬等褒貶,當爲等第,而都提調臣李缺有身病,限內不得磨勘之意,敢啓。傳曰,知道。
又啓曰,本局千摠白樂薰,身病猝重,勢難察任,改差,何如?傳曰,允。
又啓曰,本局諸將官,自今年正月至十二月射講居首人,別單書入之意,敢啓。傳曰,知道。
義禁府啓曰,本府郞廳今秋冬等褒貶等第,當爲磨勘以入,而堂上有故,不得擧行之意,敢啓。傳曰,知道。
義禁府啓目,粘連坡州牧使李樂熙緘辭內,忝叨防禦,不能禁暴,致伏承緘辭問備之擧,罪著溺職,惶懍靡措,傳旨內辭意,惶恐遲晩爲白有如乎,照律令是白乎矣,大明律制書有違條云,凡奉制書有所施行而違者,杖一百,大典會通推斷條云,文武官犯枉法受贓外,笞杖竝收贖亦爲白有臥乎等用良,杖一百收贖,公罪乙良,右律施行,何如?啓依允。
丙子十二月十五日□時,上御萬慶殿。奉審閣臣入侍時,右副承旨朴容大,假注書李蒙濟,記注官尹善柱,別兼春秋李命宰,奉審閣臣閔泳穆,以次進伏訖。上曰,史官分左右。上曰,閣臣進前。泳穆進前奏曰,臣承命馳詣顯隆園園上奉審則安寧,碑閣·丁字閣奉審則無頉,仍詣健陵陵上奉審則安寧,碑閣丁字閣奉審則無頉,次詣華寧殿殿內奉審則安寧,還詣顯隆園,仍留監祭,將事安寧之意,敢達矣。上曰,陵上·園上殿內,俱爲泰平乎?泳穆曰,俱爲泰平矣。上曰,華寧殿御眞櫃奉小本,閣臣奉審之時,或展奉奉審耶?泳穆曰,曾無展奉之規,故今臣之行,亦未得奉審矣。上曰,以閣臣奉審之行,爲幾次乎?泳穆曰,水原奉審,則今番初承命矣。上曰,日前之雨,得無害於牟麥乎?泳穆曰,雨後不寒,聞甚無害云矣。上曰,雪爲雨瀜,則牟麥似被凍矣。泳穆曰,前雪未盡瀜,雨後又微雪,故田疇之間,覆雪爲尙厚矣。上曰,去時路甚滑濘矣。泳穆曰,不甚泥濘矣。上曰,雨後江氷尙堅,渡涉不艱乎?泳穆曰,去時路由鷺梁,乘氷,回時路由銅雀津,以船渡之矣。上曰,銅雀津,旣船渡,則鷺梁,何以乘氷耶?泳穆曰,鷺梁,山陰水深,故氷腹完堅,銅雀津,則淺灘水迅,氷不堅合故矣。上曰,閣臣之行,乘船利涉,而其他行人,亦不病涉耶?泳穆曰,皆船渡不艱險矣。上曰,何時可解氷耶?泳穆曰,雨水在於正月旬前,伊時似可解矣。上曰,將事在何時,而何時還到華城耶?泳穆曰,遵自前將事之時,而以京言之,則爲二更量,過享後,卽爲復路,四更餘,抵華城矣。上曰,今日早,必曉行也。泳穆曰,程路不邇,或恐復命之遲緩,曉卽發行矣。上曰,來時日氣甚寒,得無勞苦否?泳穆曰,幸不嚴寒,往還無事矣。上命閣臣先退。仍命退承史,以次退出。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨趙秉世,同副承旨權泳夏,今日不爲仕進,竝卽牌招,何如?傳曰,允。
又啓曰,密符兵符,本旣改造矣。諸道監司·兵水使·防禦使所授密符,使宣傳官,持標信下送,諭書,依當初所授次第,改書安寶,與諸道頒給兵符,使院吏齎傳,而傳授新符,收來舊符,事係至重,所往各處,成送有旨,舊符則收聚以來,自本院燒火之意,敢啓。傳曰,知道。
傳曰,輪對官入侍。
政院啓曰,密符今旣改造矣。水原留守朴珪壽,廣州留守尹滋悳,開城留守洪承億,江華留守李喬翼,摠戎使趙羲復,竝卽命招,傳授諭書,依當初所授,次第改書安寶,一體傳授,舊符收聚,自本院燒火之意,敢啓。傳曰,知道。水原留守密符,遣史官傳授。
又啓曰,行都承旨李明應,行左承旨李起鏞,不爲仕進,右承旨南一祐,式暇出,左副承旨趙秉世,同副承旨權泳夏牌不進,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李秉文,執義李晩瀅,掌令李建昌,鄭元和,持平沈相說·朴寅壽牌不進,監察茶時之意,敢啓。傳曰,知道。
以左副承旨趙秉世,同副承旨權泳夏牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
吏曹啓曰,今日本曹開坼坐起時,考見諸道褒貶啓本,則安山郡守金鳳均,以能於臥病,豈妨政務爲目,沔川郡守李容弼,以吏橫民困,良工亦勞爲目,平海郡守李敎德,以益察吏奸爲目,陰竹縣監洪鍾萬,以柔亦何傷爲目,陰城縣監姜漢奎,以莫曰衰邁爲目,栗峯道察訪朴文彬,以私費胡斂爲目,輸城道察訪申鴻均,以事合存商爲目,則俱宜置諸下考,而置諸中考,殊無嚴明殿最之意,四道道臣,竝推考警責,安山郡守金鳳均,沔川郡守李容弼,平海郡守李敎德,陰竹縣監洪鍾萬,陰城縣監姜漢奎,栗峯道察訪朴文彬,輸城道察訪申鴻均,竝罷黜,求禮縣監鄭寅台,以三年窠守令,兩次居中,其不治可知,罷黜,何如?傳曰,允。
兵曹啓曰,坼見諸道褒貶啓本,則黃海水使具完植啓本中,吾叉浦僉使李斗祥,以益勉察飭爲目,宜置中考而置上考,平安兵使李奎奭啓本中,吾老梁萬戶李淇舜,以處事莫强有耳自聞爲目,北兵使趙羲純啓本中,阿山萬戶金鍾默,以旣無顯疵,第觀來許爲目,俱宜置下考而置諸中考,前統制使李鍾承啓本中,玉浦萬戶李廷煥,以盍念振刷,防守有方爲目,平安監司金尙鉉啓本中,慈母別將金漢敎,以田多起墾,樹宜禁養爲目,北兵使趙羲純啓本中,在德萬戶蔣漢碩,以前車旣覆,宜有戒愼爲目,俱宜置下考而置諸上考,殊無嚴明殿最之意,各該道帥臣,竝推考警責,吾叉浦僉使李斗祥,中考施行,吾老梁萬戶李淇舜,阿山萬戶金鍾默,竝下考施行,玉浦萬戶李廷煥,慈母別將金漢敎,在德萬戶蔣漢碩,純是貶語,其不職可知,竝罷黜,何如?傳曰,允。
三軍府啓曰,武臣越薦人,別單書入,而原單子,待啓下出給各該廳,使之按例擧行,何如?傳曰,允。
政院啓曰,春帖子祕封長銜下,當書製進二字,而持平沈相說,不爲書之,致勤下詢,事甚疎忽,萬萬未安。原帖,以違格拔去,所當重勘,而本院請推之外,無他可施之罰,何以爲之?敢稟。傳曰,從重推考。
丙子十二月十六日未時,上御萬慶殿。輪對官入侍時,右副承旨朴容大,假注書姜友馨,記注官尹善柱,別兼春秋李命宰及輪對官等,以次進伏訖。上曰,史官分左右。容大奏曰,輪對官,使之進前奏職姓名履歷職掌乎?上曰,可也。輪對官等,以次奏職姓名履歷職掌訖。上曰,輪對官,今日入來之外,又爲幾入乎?容大曰,前後受點人,合爲百人,而三日分排則一日,爲三十餘人矣。上曰,傳敎,雖以間日爲之,自十八日,連日待令也。容大曰,謹依下敎,退出後,更書傳敎頒布矣。上曰,敎旨,今日內,皆爲安寶乎?容大曰,兵曹敎旨,今方詳準安寶,而吏曹,亦將入來,今日內,可以盡爲安寶矣。容大曰,奉常寺主簿朴鳳煥,奏對之際,做錯非細,揆以事體,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎容大曰,議政府公事官李漢龜,非徒奏對之做錯,擧措極爲駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎以下缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,右承旨南一祐,左副承旨趙秉世,今日不爲仕進,竝卽牌招,何如?傳曰,允。
備忘記,統制使申桓下直,長弓一張,長箭一部,片箭一部,筒兒一個賜給。
傳曰,統制使留待。
傳曰,統制使入侍。
傳曰,臺諫竝許遞,前望單子入之。
傳曰,都承旨·右承旨許遞,前望單子入之。
臺諫前望單子入之,持平金鴻植落點。
以京畿監司李載元狀啓,前中軍金鍾奎,納錢補賑,極爲嘉尙,特施褒賞,令廟堂稟旨分付事,傳曰,守令待都政擬入。
政院啓曰,卽者別兼春秋李命宰,以親病陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬·李載完,竝卽牌招,推移入直,何如?傳曰,允。
又啓曰,行大司憲李秉文,執義李晩瀅,掌令李建昌·鄭元和,持平沈相說·朴寅壽牌不進,監察茶時之意,敢啓。傳曰,知道。
以右承旨南一祐牌不進罷職傳旨,傳曰,只推。
以執義李晩瀅,掌令李建昌·鄭元和,持平沈相說·朴寅壽,司諫李鳳德,獻納李秀萬,正言韓炳洙·朴來冕牌不進罷職傳旨,傳曰,只推。
摠戎廳啓曰,本廳諸將官,今丙子年射講居首人,依例別單書入之意,敢啓。傳曰,知道。
禁衛營啓曰,本營諸將官,今丙子年射講計畫居首人,依例別單書入之意,敢啓。傳曰,知道。
義禁府啓目,粘連向前李昌熙亦,不爲辭朝,而赴任,已是違法,可駭兺除良,逃避他鄕,不卽就囚,至於自邑押上之擧,似此無嚴之類,不可循例勘斷,施以定配之典,何如?啓,依允。
義禁府啓曰,時囚罪人李昌熙,施以定配之典,議處公事判付內,依允矣。李昌熙,全羅道綾州牧定配,而以議啓內辭意,具罪目,依例發遣府羅將,押送配所,何如?傳曰,允。
別兼春秋李命宰疏曰,伏以臣於持被中,卽接家信,臣之老母,屢月沈痼之症,比因隆沍,一倍危篤,委綴床玆,刀圭罔效,臣聞是報,五內煎迫,玆敢冒悚控籲,徑出禁扃。伏乞聖慈,俯垂矜諒,鐫臣之職,勘臣之罪,俾救護專而法紀正焉,臣無任云云。省疏具悉。爾其勿辭救護。
丙子十二月十七日未時,上御萬慶殿。統制使入侍時,左副承旨趙秉世,假注書李蒙濟,記注官尹善柱·許綸,統制使申桓,以次進伏訖。上曰,史官分左右。上曰,統制使進前。桓進前。上曰,統營,海防重地,且控制三道舟師,異於他處,善爲下去,悉心對揚也。桓曰,恪勤對揚矣。上曰,今日離發,則何日到任乎?桓曰,二十八日可以到任矣。上曰,交龜於何處乎?桓曰,交龜於固城邑矣。上曰,南道守令,曾有歷典者乎?桓曰,曾未經南邑矣。上曰,然則曾無南道之行乎?桓曰,臣於憲廟朝丙午年,以宣傳官,被嚴旨定配於昌原府,蒙宥歸來之時,暫觀統營矣。上曰,其時爲堂上乎?桓曰,以參下時矣。上曰,其時當詳見,而今則似不如前矣。桓曰,臣之所見時,民物可稱殷富,而今聞則營樣凋殘,且當大無,事多難措云矣。上曰,海防重地,固邊圉,練軍卒,亦是急務者也,下去後,實心爲之也。桓曰,聖敎如是鄭重,敢不盡心奉承乎?上曰,交龜時,別無體統乎?桓曰,交龜時,別無體統,而交龜後,朝體自在矣。上命統制使先退,又命退承史諸臣,以次退出。
上在景福宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
傳曰,輪對官入侍。
承旨前望單子入之,沈履澤·趙秉鎬落點。
臺諫前望單子入之,掌令白鳳三,持平金炳洙,正言金鴻植·李贊洙落點。
以別兼春秋金永哲·沈相萬·李鎬喆·趙昌夏·金羽均·尹相萬·李載完牌不進罷職傳旨,傳曰,只推。
兵曹口傳政事,副護軍金永壽。
議政府啓曰,本府公事官李丙烈·李根興,仕日不足,未滿十日,依近例竝六品職遷轉事,分付銓曹,何如?傳曰,允。
又啓曰,三館參下陞六人,經監察,或郞廳署後,許擬臺望,旣非古規,亦多掣礙,從今以往,若經典籍,則無礙通臺,而且今蔭仕虛司果積滯之時,合有變通之政,文監察二窠,依已例權作蔭窠之意,竝爲分付銓曹,何如?傳曰,允。
賑恤廳啓曰,因傳敎本廳米,今月二十日爲始,減價發賣於五部都民之意,敢啓。傳曰,知道。
吏曹啓曰,今二十日都目政事爲之之意,敢啓。傳曰,知道。
御營廳啓曰,本廳千摠金相德·李秉漢,俱有身病,勢難察任,竝改差,何如?傳曰,允。
兵曹啓曰,宣薦內禁衛取才三技入格別單及宣部守三薦,參上武臣前銜作散人,別取才入格矢數,落仕年條,居住薦名,各其名下,懸註以入,而因平安監司金尙鉉狀啓,鐵箭武士,肅川折衝嚴致敬,今日更試鐵箭三矢,步數俱過一百五十步,別單書入之意,敢啓。傳曰,知道。
禁衛營啓曰,本營千摠·騎士將,今當差出,而擬望之人乏少,外任竝擬,何如?傳曰,允。
丙子十二月十八日□時,上御萬慶殿。輪對官入侍時,同副承旨權泳夏,假注書姜友馨,記注官白時洽·許綸及輪對官等,以次進伏訖。上曰,史官分左右。泳夏奏曰,輪對官,使之進前奏職姓名履歷職掌乎?上曰,可也。輪對官等,以次奏職姓名履歷職掌,泳夏曰,軍資監奉事尹洤,奏對之際,做錯非細,揆以事體,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎又奏曰,東氷庫別提洪在能,奏對之際,做錯非細,揆以事體,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎以下缺
上在景福宮。停常參·經筵。
備忘記,濟州牧使白樂淵下直,長弓一張,長箭一部,片箭一部,筒兒一個賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書姜友馨,有身病,勢難察任,今姑改差,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬·李載元,旣有只推之命,竝卽牌招,推移入直,何如?傳曰,允。
傳曰,濟州牧使留待。
傳曰,濟州牧使入侍,輪對官同爲入侍。
傳曰,賑廳發賣,明日爲始云,抄戶雖曰精實,分給之際,家戶之漏落,斗量之欠縮,難保其必無,則是豈實惠必究之意哉?雖無提飭,必當盡心擧行,而若或有此等弊端之入聞者,監分郞官及量給之吏隷,非但各別重治,不察之堂上,亦難免其責,廟堂,卽以此意,另加嚴飭,自發賣日,某部幾口之分給,逐日草記之意,亦爲分付該廳。
以尹洤·洪在能囚單子,傳曰,飭已施矣,分揀放送。
以朴鳳煥·李漢龜囚單子,傳曰,飭已施矣,分揀放送。
姜友馨改差,代以趙鍾雲爲假注書。
傳曰,吏戶換房。
以別兼春秋金永哲·沈相萬·李鎬喆·趙昌夏·金羽均·尹相萬·李載完牌不進罷職傳旨,傳曰,只推。
政院啓曰,大司憲·執義·掌令一員未差,白鳳三,持平金炳洙,正言李贊洙牌不進,金鴻植在外,監察茶時之意,敢啓。傳曰,知道。
以掌令白鳳三,持平金炳洙,正言李贊洙牌不進罷職傳旨,傳曰,只推。
追上尊號都監啓曰,翼宗大王玉冊·金寶印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
加上尊號都監啓曰,大王大妃殿玉冊·玉寶印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
武衛所啓曰,本廳諸將官·將校講射,每年畢試後,計劃居首各一員,別單書入,而今年則未滿次數,計劃居首勿施之意,敢啓。傳曰,知道。
吏曹啓曰,成均館直講柳永燾·金學魯,典籍裴殷星·崔義漸·洪淳謨·李明源·劉學洙·金敬義,耆老所守直官尹榮大,南學訓導安昌範,俱以身病,呈狀乞遞,竝改差,何如?傳曰,允。
兵曹啓曰,矢人李完瑀服役年條,造納矢數,今爲準限,依定式帖加成給,何如?傳曰,允。
又啓曰,今月二十日,文臣朔試射日次,而都目政事相値,不得爲之之意,敢啓。傳曰,知道。
又啓曰,宣傳官鄭甫鉉,內禁衛將鄭志鎔,文臣兼宣傳官李元祺·申錫淵,俱以身病,呈狀乞遞,五衛將李鼎宇,前任公州營將,張斗杓,前任統虞候,李周植,前任咸鏡監營中軍,金炳沃,前任全羅監營中軍,趙亨五,前任順天營將,俱在任所,上來間,該廳番次苟艱云,竝改差,何如?傳曰,允。
禮曹啓曰,卽接連山幼學金箕宣所志,則以爲,族曾孫永祖,嫡妾俱無子,以其同姓三十寸兄永運第二子根洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金箕宣所訴,旣如此,金永運第二子根洙,立爲金永祖之後,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
丙子十二月十九日申時,上御萬慶殿。濟州牧使入侍及輪對官同爲入侍時,右副承旨朴容大,假注書李蒙濟,記注官許綸·尹善柱,濟州牧使白樂淵及輪對官等,以次進伏訖。上曰,史官分左右。上曰,濟州牧使進前。樂淵進前。上曰,濟州,海防重地,異於他處,善爲下去,各別盡心對揚也。樂淵曰,謹當銘心對揚矣。上曰,何時到濟州乎?樂淵曰,水路隔闊,未可質對矣。上曰,何處乘船乎?樂淵曰,到海南邑乘船矣。上曰,幾日到海南乎?樂淵曰,十三日排程矣。上曰,然則中路過歲乎?樂淵曰,至靈巖邑過歲矣。上曰,水路爲幾許里乎?樂淵曰,千里云矣。上曰,水路之行,爲幾日乎?樂淵曰,若遇順風,則一日可以得達云矣。上曰,其地最遠,無異異域,實是難治之處也。爲其字牧者,誠心做去,然後可以宣布德意,恪謹對揚也。樂淵曰,謹依下敎矣。上曰,今日離發,宿於何處乎?樂淵曰,到始興邑止宿矣。上曰,濟州牧使先退,又命輪對官進前,輪對官等,進前奏履歷職掌訖。以下缺
上在景福宮。停常參·經筵。
藥房提調尹滋承,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而都目政事相値,不得來會云矣,敢啓。傳曰,知道。
又啓曰,左副承旨趙秉世,今日不爲仕進,卽爲牌招,何如?傳曰,允。
傳曰,雖非親政,注書·尙瑞院官員,依例陞六。
傳曰,東壁許遞,今日政差出。
傳曰,同經筵竝許遞,今日政差出。
傳曰,臺諫竝許遞,今日政差出。
傳曰,皇朝人忠臣·淸白吏子孫軍功人及西北·松都人落仕最久人,各別收用事,分付兩銓。
政院啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬·李載完,旣有只推之命,李命宰由限已過,竝卽牌招推移入直,何如?傳曰,允。
又啓曰,來正月初一日,大王大妃殿寶齡,恰滿七旬,大妃殿寶齡,望五,稱慶陳賀頒敎文,初三日行宗廟春享大祭,親祭祭文,初七日翼宗大王追上尊號,大王大妃殿加上尊號,稱慶陳賀頒敎文,當爲製進,藝文提學金世均,待明朝牌招,使之製進,何如?傳曰,允。
傳曰,吏工換房。
傳曰,陜川郡守之代,勿拘常格,各別擇差。
傳曰,在外京兆堂上許遞,今日政差出。
以左副承旨趙秉世牌不進罷職傳旨,傳曰,只推。
傳曰,望筒遲滯之吏兵判,從重推考。
注書尹定求陞六,代以白永濟爲假注書,趙鍾雲陞六,代以朴斗陽爲假注書。
以別兼春秋金永哲·沈相萬·李鎬喆·趙昌夏·金羽均·尹相萬·李載完牌不進罷職傳旨,傳曰,只推。
傳曰,輪對官受點人,明日待令。
兵曹口傳政事,副司果趙龍鎬。
傳曰,今日政,遷轉守令中,未準朔,通瀜擬入。
朴斗陽有頉,代以李奎鵬爲假注書。
禮曹,來丁丑年二月初二日,行社稷大祭香祝親傳,取稟。奉敎敬依。
禮曹,來丁丑年二月初三日,行景慕宮春享大祭,香祝親傳,取稟。奉敎敬依。
弘文館啓曰,應敎·副應敎未差,副校理李鎬喆,別兼春秋進,上番闕直,事甚未安。校理洪大重·柳,副校理李範九,竝卽牌招推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而都目政事相値,不得設行之意,敢啓。傳曰,知道。
議政府啓曰,安山·沔川·嘉山之代,今日政,當差出矣。殘小之局,弊多未蘇,竝以聲績素著人,勿拘常格,另擇檢擬之意,分付銓曹,何如?傳曰,允。
又啓曰,慶興府使,方有闕矣。北邊重地,不容不另爲差遣,勿拘常格,審擇擬入事,分付銓曹,何如?傳曰,允。
吏曹啓曰,八道履歷成冊都目各歧,同爲入啓,乃是例也,而平安道履歷成冊,尙不上來,不得入啓,萬萬未安。該道道臣推考,何如?傳曰,允。
都政。吏批,行判書鄭基世,參議曺殷承進,參判南廷龍病,承旨缺。
吏批啓曰,今都目大政時,本曹堂上,不可不備員,而參判南廷龍病不來,令政院牌招,以爲同參開政之地,何如?傳曰,允。
又啓曰,今都政,各歧仕滿應避者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,守令留窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,四館陞六時,例有九處講後,遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今秋冬等褒貶,不得爲之故,當出六品者,未免積滯,依例遷轉,何如?傳曰,允。
又啓曰,蔭仕六品官之陞五品,每於過都政後,照擬,而見今在職者,絶無經一考之人,故五品官,無以推移備擬,雖未經一考之人,依例勿拘,陞擬,何如?傳曰,允。
又啓曰,直長仕日未滿十日以下者,啓稟陞六,載在法典矣。今番都政,直長仕日未滿十日以下,依例遷轉六品職,何如?傳曰,允。
以李宜文爲瓦署別提,李爲監察,宋圭復爲陰城縣監,金顯澤爲陰竹縣監,咸台亨爲重林察訪,典籍單崔憙龍,單付,以曺裕承爲昭慶園副直長,金應漢爲尙衣別提,孫相駿爲引儀,朴永軾爲造紙別提,金顯琇爲敬陵令,曺秉光爲內贍奉事,金炳肅爲徽慶園直長,李象學爲宗府直長,李炳埴爲平市直長,李海祚爲徽陵令,申觀朝爲長興奉事,金思國爲禁府都事,李鳳寧爲內資奉事,曺鎭億爲社稷令,韓泰魯爲監察。
又啓曰,臺諫多窠,今當差出,而擬望之人乏少,外任竝擬,何如?傳曰,允。
以閔星勳爲義盈主簿,權錫胤爲英陵令,李稷鉉爲安山郡守,南學熙爲沔川郡守,李基赫爲龍川府使。
又啓曰,星州牧使,今當差出,而本州,以嶺南雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以李敏翊爲懿寧園直長,黃裕秀爲工曹佐郞,李晩沼爲禁府都事,趙秉益爲星州牧使,柳昌烈爲鐵山府使,廣興直長單洪冕周,軍資直長單尹洤,已上竝單付,以洪祐衍爲禁府都事,李寅亨爲引儀,柳承根爲司宰僉正,李承憲爲監察,趙國顯爲順川郡守,崇靈殿奉事單李東奎。
又啓曰,淸州牧使,今當差出,而本州,以營下劇邑,素稱難治,不可不擇差,同道及他道有聲績已準朔未準朔守令,竝擬,何如?傳曰,允。
以〈李〉鄷沼爲尙瑞直長,鄭基憲爲司䆃僉正,金啓鎭爲居昌府使,沈英慶爲嘉山郡守,李鎬肅爲淸州牧使。
又啓曰,全州牧判官,今當差出,而本州,以營下劇邑,素稱難治,不可不擇差,他道有聲績已準朔未準朔守令,竝擬,何如?傳曰,允。
以鄭漢奎爲尙瑞副直長,李鄷沼爲引儀,趙歧淳爲掌樂僉正,朴憲陽爲三陟府使,權用圭爲全州判官,林星洙爲濟用副奉事,鄭漢奎爲尙瑞直長,南廷英爲內贍主簿,洪祐慶爲陜川郡守,李商應爲信川郡守,李近和爲尙瑞副直長,鄭應夔爲濟用主簿,洪承五爲報恩郡守,李錫應爲善山府使,金稷鉉爲草溪郡守。
又啓曰,原州牧判官,今當差出,而本州,以營下劇邑,素稱難治,不可不擇差,他道有聲績未準朔守令,竝擬,何如?傳曰,允。
又啓曰,廣州府判官,今當差出,而本州,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以韓徽源爲宗廟副奉事,金永稷爲廣州判官,趙熙百爲原州判官,崔壽光爲引儀,成琛鎬爲機張縣監,李道權爲掌樂主簿,徐再淳爲咸悅縣監,李承耆爲洪川縣監,朴世秉爲新溪縣令,李道林爲鎭海縣監,李寅亨爲監察,趙性鎬爲宗廟令,丁大肇爲定山縣監,李弼應爲顯隆園令,李秉奎爲价川郡守,宋熙斗爲引儀,申興均爲景慕宮令,金聖鎬爲工曹正郞,朴正秉爲泗川縣監,吳琦濬爲輸城察訪,李東宇爲掌樂主簿,李哲應爲獻陵令,趙瑢熙爲儀賓都事,申應朝爲大司憲,李敦夏爲大司諫。
又啓曰,大司成,今當差出,而擬望之人乏少,外任竝擬,何如?傳曰,允。
又啓曰,兼輔德,今當差出,而擬望之人乏少,外任竝擬,何如?傳曰,允。
以李鄷沼爲監察,朴慶壽爲永禧殿令,孫相駿爲戶曹佐郞,李載兢爲兼輔德,李憲稙爲大司成,李宜文爲引儀,金秉燮爲仁陵令,李東宇爲引儀,洪大重爲執義,安在麟爲司諫,金喆鎭爲懿陵令,尹肯大爲瓦署別提,金秀藎爲掌樂主簿,姜晉奎爲同經筵,金元植爲同春秋,黃裕秀爲弘陵令,柳正鎬爲監察,尹定求·趙鍾雲爲典籍,李鎬俊爲知經筵,金應漢爲平市主簿,朴永軾爲工曹佐郞,金基運·金命基爲典籍,知春秋單金元植,單付,以李奭鎭爲尙衣別提,尹滋承爲知義禁,金炳河爲軍器判官,金震銖爲造紙別提,申植爲瓦署別提,李承祐爲漢城主簿,尹定求·趙鍾雲爲正言,李國應爲藍浦縣監,兪進源爲造紙別提,李基肇·朴植爲典籍,兪鎭學·姜鐸爲掌令,兪進源爲刑曹佐郞,金㽥·吳宅禹爲持平,李喜元爲掌樂正,李敏皐爲楚山府使,洪在能爲造紙別提,趙臣熙爲應敎,鄭寅性爲副應敎,徐衍淳爲慶興府使,曺秉斗爲海美縣監,徐能淳爲氷庫別提,吳聖模爲中和府使,元世昌爲平海郡守,尹相萬爲司書,金慶淵爲開城經歷,南學訓導單尹榮大單付,以李輔仁爲活人別提,尹瑱爲金泉察訪,王用商爲魚川察訪,鄭學源爲長水察訪,李臣燁爲栗峰察訪,具然承爲甲山府使,金羽永爲省峴察訪,尹秉鼎·成載玉爲同經筵,耆老所守直官單安昌範單付,以李宜文爲典設別提,金在鼎爲兵曹正郞,車有聲爲兵曹佐郞,洪羲麟爲禮曹正郞,孫相喆爲司藝,金澤烈爲吏曹正郞,金基龍爲兵曹正郞,李希洙爲兵曹正郞,李斗永爲直講,李浩德爲引儀,宋明老爲濟用主簿,吳鎭東爲禮曹佐郞,洪憲述爲敦寧都正,李明源爲兵曹佐郞,李載龜爲直講,任尙鎬爲修撰,趙昌夏爲獻納,吳仲善爲禁府都事,李喜元爲校理,白奎燮爲典籍,裵喆周爲江原都事,姜爲副修撰,朴龍㘽爲校檢,張翊相爲軍器判官,吳慶履爲掌樂正,許傳爲知經筵,分奉常主簿單朴昌述單付,以李鍾浩爲左尹,金鍾奎爲求禮縣監,兼春秋單車有聲單付,以李畹夏爲貞陵參奉,李敏道爲獻陵參奉,姜載熙爲敬陵參奉,南哲熙爲宣陵參奉,李茂魯爲元陵參奉,鄭基晩爲景陵參奉,李喆應爲徽慶園守奉官,高時景爲元陵別檢,禁府都事金思國,司饔奉事金永耇,已上相換事承傳。
兵批,判書金炳始進,參判成載玉,參議尹成鎭病,參知·承旨,缺兵批啓曰,今日都目政事時,本曹堂上,不可不備員,而參判成載玉,參議尹成鎭,俱以病不來,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,準朔守令及虞候,竝擬,何如?傳曰,允。
又啓曰,訓鍊正,今當差出,擬望之人乏少,外任,竝擬,何如?傳曰,允。
以洪鍾華爲同知單,朴長夏爲內禁將,朴文煥·金稷鉉爲五衛將,南宮泳爲武兼,李文欽爲宣傳官,李舜圭·趙重元·李容彦·洪載臣爲五衛將,李濟鉉爲右邊從事官,具寅喜爲椒島僉使,李元弼爲鐵島僉使,趙羲仁爲忠淸水虞候,李根豐爲公州營將,趙贄鉉爲洪州營將,柳曦東爲三陟營將,鄭遇植爲順天營將,李奎性爲江華中軍,閔泳觀爲五衛將,洪疇燮爲都摠經歷,閔泳奎爲文兼,李鍾益爲滿浦僉使,柳德魯爲高嶺僉使,崔公瑞·朴榮根爲五衛將,具然昌爲都摠都事,柳宗植爲文兼,柳之星爲慶尙左水虞候,劉德朝爲五衛將,尹相殷爲忠壯將,吳正善爲訓鍊正,吳胤泳爲主簿,李敏熙爲全羅兵虞候,元厚豐爲咸鏡監營中軍,池秀完爲德浦僉使,安赫柱爲吾叉浦僉使,張義汲爲安義僉使,李周赫爲部將,韓鶴範爲天摩僉使,康利錫爲魚游澗僉使,金士聖爲山羊會萬戶,崔永五爲禿用別將,兪鎭華爲摠戎把摠,李興漢爲文山萬戶,方東憙爲知世浦萬戶,朴鍾植爲玉浦萬戶,朴文杓爲呂島萬戶,曺錫七爲右捕從事官,康成珪爲水口萬戶,李基燮爲吾老梁萬戶,朴亨逸爲金島別將,李在寅爲鳥嶺別將,李翼熙爲宣傳官,李昌權爲御營把摠,張泓奎爲訓鍊僉正,金奇浩爲守門將,吳箕倫爲全羅監營中軍,尹錫仁爲宣傳官,李秉德爲訓鍊都監把摠,金善浩爲中樞都事,吳琦濬爲訓鍊主簿,黃澤祖爲阿山萬戶,朴有鎭爲訓鍊僉正,韓歧錫爲左捕從事官,金始漸爲訓鍊主簿,李永默爲西林僉使,金成業爲方正別將,朴宗秉·李兢鎔爲訓鍊副正,金信默爲訓鍊僉正,韓禎履爲訓鍊判官,李元杰爲全羅監營中軍,吳聖模爲宣傳官,具然昌爲都摠經歷,白南恒爲中樞都事,尹暎爲訓鍊主簿,金雅成爲慈母別將,呂昌燮爲都摠經歷,金奎華爲都事,李熙榮爲訓鍊主簿,金禧祚爲在德萬戶,金奇浩爲九月別將,宣昌魯爲訓鍊判官,王謹鎬·林淳鎬爲主簿,孫貞秀爲武兼,金致模爲昇天堡萬戶,李奎曾爲宣傳官,鄭海植爲訓鍊主簿,徐光泰·李敎性爲武兼,張友植爲越松浦萬戶,鄭觀民爲都摠經歷,李在頀爲御營把摠,呂東曄爲武兼,李圭泰爲守門將,姜漢奎爲永建萬戶,閔哲鎬爲右翊贊,金昌燮爲都摠都事,元在貞爲右捕從事官,崔奎五爲部將,任百揆爲守門將,李德雨爲訓鍊主簿,元俊常爲武兼,姜道興爲守門將,洪在羲爲全羅監營中軍,黃顯默爲統虞候,李種懿爲宣傳官,尹錫仁爲訓鍊都監哨官,河錫洛爲武兼,羅致晃爲東嶺僉使,黃歲一爲五衛將,元世翼爲忠壯將,尹守榮爲宣傳官,尹光軾爲左捕從事官,金宅河爲開雲浦萬戶,李昌鎬爲武兼,李承龜爲守門將,鄭沃爲全羅監營中軍,張溶奎爲潼關僉使,張亨澤·李儒珍·卞時淵爲部將,朴英鎭·徐寬碩·金永淳·林寅秀爲守門將,華寧殿守門長單尹九成,嗭洞權管單郭承安,乫軒洞權管單崔瑞寬,小吉號里權管單許,大坡兒權管單康鵬麟,梁永萬洞權管單朴應職,訓鍊判官朴潤景·韓道泳,主簿李章有·安信文·金錫九·金達泳,以上加設,依定式減下,洪成潤爲訓鍊判官,李章有爲訓鍊判官,崔在亨·李熙敬·李裕健·金錫九爲主簿,同知單安潤植,僉知三單權弘燮·金培根·崔漢喆,訓鍊主簿單金顯龜,中嶺別將單方仕赫,赴戰嶺別將單崔用濟,副司果李顯錫·金正永·尹養老,公州營將李根豐,洪州營將趙贄顯,三陟營將柳曦東,順天營將鄭愚植,江華中軍李奎性,以上折衝加資事,承傳,同知十四單池應河·金大燁·郭時煥·李熙永·辛聖河·金宗範·禹龍度·鄭振玉·徐德勳·申萬熙·金鼎殷·方秀權·李錫俊·朴佑權,僉知十三單張斗表·韓溟鎭·朴才燮·金稷鉉·李舜奎·趙重光·李容彦·洪載臣·閔泳寬·崔公瑞·朴榮根·劉德朝·朴文煥,訓鍊副正加設單吳聖模,訓鍊參軍單金在鎬,權知訓鍊參軍單李載根·孫殷達,奉事單羅英完·金漢五·池弘淳,副司果張德煥·韓商敎。
傳曰,守令邊將初仕人,明日待令。
以兵曹參議尹成鎭牌不進罷職傳旨,傳曰,只推。
禁衛營啓曰,本營千摠李熙寅,前任高嶺僉使,騎士將李熙斌,前任鐵島僉使,俱在任所,上來尙遠,久曠可悶,竝改差,何如?傳曰,允。
御營廳啓曰,本廳諸將官,今丙子年射講都計劃居首人,別單書入之意,敢啓。傳曰,知道。
賑恤廳啓曰,今日中部·東部·西部字內大戶米五斗,中戶米四斗,小戶米三斗,獨戶米二斗,合米六百五十六石分給之意,敢啓。傳曰,知道。
上在景福宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
傳曰,今日大院君晬辰,令都承旨問候以來。
政院啓曰,左右史不可不備,別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
傳曰,守令·邊將初仕人入侍,輪對官同爲入侍。
傳曰,藝文提學許遞,前望單子入之。
藝文提學前望單子入之,金在顯落點。
政院啓曰,注書有闕之代,被薦人李萬敎薦狀,依例成送吏曹之意,敢啓。傳曰,知道。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以別兼春秋金永哲·沈相萬·李鎬喆·趙昌夏·李命宰·金羽均·尹相萬·李載完牌不進罷職傳旨,傳曰,只推。
以大司諫李敦夏,司諫安在麟,獻納趙昌夏,正言尹定求·趙鍾雲,執義洪大重,掌令兪鎭學牌不進罷職傳旨,傳曰,只推。
弘文館啓曰,新除授應敎趙臣熙,副應敎鄭寅性,校理李喜元,修撰任尙鎬,副修撰姜,竝卽牌招察任,何如?傳曰,允。
侍講院啓曰,新除授兼輔德李載兢,司書尹相萬,竝卽牌招察任,何如?傳曰,允。
內醫院啓曰,本院提調,例不得兼帶金吾之任,而提調尹滋承,除拜知義禁矣。所帶知義禁,今姑許遞,何如?傳曰,允。
御營廳啓曰,本廳千摠李熙大,以前任椒島僉使,韓用喬,以前任滿浦僉使,方在任所,上來尙遠,久曠可悶,竝改差,何如?傳曰,允。
禁衛營啓曰,本營哨官全昌烈,身病猝重,勢難察任,改差,何如?傳曰,允。
兵曹啓曰,今二十一日武臣賓廳講書日次,而輪對相値,不得爲之之意,敢啓。傳曰,知道。
又啓曰,今丙子十二月二十二日戊申子正二刻五分,立春,來丁丑正月節改火進上時,宗廟署·社稷署·永禧殿·永寧殿·景慕宮·景祐宮·毓祥宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
吏曹啓曰,贈諡忠憲公蔡聖龜,延諡,定行於今月二十五日果川地廣明洞鄕第云矣。敢啓。傳曰,知道。
賑恤廳啓曰,今日南部·北部字內,大戶各米五斗,中戶各米四斗,小戶各米三斗,獨戶各米二斗,沿江各部,中戶各米四斗,獨戶各米二斗,合米七百十二石五斗,分給,而初巡已畢之意,敢啓。傳曰,知道。
丙子十二月二十一日未時,上御萬慶殿。守令·邊將入侍,輪對官同爲入侍時,右副承旨朴容大,同副承旨權泳夏,假注書李奎鵬,記注官尹善柱·白時洽,以次進伏,守令·初仕人·輪對官,進伏楹外,邊將等序立階下訖。上曰,史官分左右。容大奏曰,守令·初仕人,使之進前奏職姓名乎?上曰,唯。守令·初仕人,以次進前,奏職姓名訖,容大奏曰,邊將等,使宣傳官奏職姓名乎?上曰,唯。宣傳官以次奏職姓名訖,容大奏曰,輪對官使之進前奏職·姓名·履歷·職掌乎?上曰,可也。輪對官等,各奏職·姓名·履歷·職掌訖,泳夏曰,宗親府郞廳李載洪,奏對做錯,擧措駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎又奏曰,下注書尹定求,昨已陞六矣。堂后舊規,若有右位,例不得越送薦狀,而前注書南肅熙,雖不行公,右位自在,當次被薦人薦狀,無以循例成送,故敢此仰達矣。上曰,一體陞六,可也。出榻敎以下缺
上在景福宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左尹李鍾浩,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,守令·邊將·初仕人,留待。
傳曰,啓字誤踏之中官朴奎鉉,推考。
傳曰,來正月初三日,太廟親上冊寶後,親祭,遣大臣攝行磨鍊。
政院啓曰,假注書李奎鵬,有身病,勢難察任,今姑改差,何如?傳曰,允。
又啓曰,卽者別兼春秋尹相萬,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·李載完,竝卽牌招推移入直,何如?傳曰,允。
政院啓曰,卽見前獻納朴周雲陳疏到院者,則前銜陳疏,家僮直呈,俱係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
以司謁口傳下敎曰,今番發賣抄戶中班戶,若有近世卿宰家,詳細別錄,卽爲書入事,分付賑廳。
政院啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,正言尹定求·趙鍾雲,執義洪大重,掌令兪鎭學牌不進罷職傳旨,傳曰,只推。
傳曰,守令·邊將·初仕人,入侍。
以李載洪囚單子,傳曰,飭已施矣。分揀放送。
李奎鵬改差,代以李重七爲假注書。
禮曹,來丁丑年正月初三日,行宗廟春享大祭,香祝親傳,取稟,還入奉敎,攝儀改書下。
訓鍊都監啓〈曰〉,本局哨官尹永昌,身病猝重,勢難察任,改差,何如?傳曰,允。
御營廳啓曰,本廳哨官李裕健,身病甚重,勢難察任,改差,何如?傳曰,允。
禁衛營啓曰,本營哨官李熙敬,身病猝重,勢難察任,改差,何如?傳曰,允。
兵曹啓曰,再昨日都目政事中,淸城僉使,係是堂上窠,而誤以堂下崔允瑞,擬入,至蒙恩點。臣之失檢,不勝惶恐,原望筒,勿施,何如?傳曰,允。
吏曹啓目,粘連觀此江原監司閔泳緯狀啓,則以爲,平陵察訪金洛鏞,莅任以來,實心供職,馬匹逢點,吏莫售奸,需米收捧,民有餘橐,一郵蔚譽,願留相續,特爲仍任,令該曹稟旨亦爲白有臥乎所,優異之績,旣如是,則其在激勸之道,宜有褒嘉之典。平陵察訪金洛鏞,依狀請姑爲仍任,何如?啓,依允。
別兼春秋尹相萬疏曰,伏以,臣於持被之中,卽接家信,臣母素患痰癖之症,近因日候之不調,一倍添劇,委頓床玆。家僮踵至,促臣歸視。臣自聞此報,方寸煎灼,按住不得。玆敢忙陳短章,徑出禁扃。伏乞聖明,俯賜鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
前獻納朴周雲疏略曰,天心示戒,法殿告災,淵衷太震,百僚兢遑。臣謹稽本宮火變之作,非惟今日,於古亦有之。粵在中廟朝東宮之資善堂,明廟乙巳交泰·思政·康寧等殿,一時俱災,變亦酷矣。然而兩聖,恐懼而修德,群賢,寅亮而夾輔,王業重興,昇平再基,災異之作,所以警動而鞏遠也。此正殿下轉禍爲福之大機會也。嗚呼,今之饑荒,載籍罕有,賑濟之策,可謂晷刻難淹,而若有州縣官員,因此脅勒,貧富俱困,則非一視竝生之道也。切勿擾民,因其出義金穀之多寡,資級,自九品止七品,遞陞石數之例,或直授,或加設,無所失信,則百萬之粟,可以易辦矣。伏願亟命有司,多方措處。如有監司·守宰之盡心善救者,別加寵褒,其不善者,必施顯罰,則此爲萬億年祈天永命之本。殿下,不以人微而廢言,博謀在廷之賢,而施行焉。臣無任云云。省疏具悉。所陳諸條,當留念矣。
大司成李憲稙疏曰云云。省疏具悉。爾其勿辭察職。
敦寧都正洪憲述疏曰云云。省疏具悉。所請依施。
應敎趙臣熙疏曰云云。省疏具悉。疏辭下該曹稟處。
時·原任大臣聯名箚曰云云。答曰,省箚具悉卿等之懇。卿等之苦懇,旣如此,雖不得已勉從,情禮則極庸悵悚矣。仍傳曰,此批答,遣史官傳諭。
丙子十二月二十二日午時,上御萬慶殿。守令·邊將·初仕人入侍時,右副承旨朴容大,同副承旨權泳夏,假注書白永濟,記注官白時洽,記事官車有聲,以次進伏,守令·初仕人,進伏楹外,邊將等,序立階下訖。上曰,史官分左右,容大奏曰,守令·初仕人,使之進前奏職姓名乎?上曰,可也。守令·初仕人·邊將等,以次奏職姓名訖。上曰,如是招見者,爲其災歲民情而然也。下去後,實心對揚,俾有實效也。靑陽縣監沈琦澤曰,謹當實心對揚矣。上曰,今年,異於平年矣。如是屢飭之後,若無治績,則其罪尤倍,各別對揚也。琦澤曰,一心圖報矣。上命史官先退,又命退諸臣,以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨趙秉鎬,右副承旨朴容大,今日不爲仕進,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·李載完,旣有只推之命,竝卽牌招,推移入直,何如?傳曰,允。
以別兼春秋金永哲·沈相萬·李鎬喆·李命宰·金羽均·李載完牌不進罷職傳旨,傳曰,只推。
李重七有頉〈之〉代,以尹吉求爲假注書。
禮曹,來丁丑正月初三日,行宗廟·永寧殿春享大祭,香祝親傳取稟,奉敎敬依。
政院啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以右承旨趙秉鎬,右副承旨朴容大牌不進罷職傳旨,傳曰,只推。
以大司諫李敦夏,獻納趙昌夏,正言尹定求,執義洪大重,掌令兪鎭學牌不進罷職傳旨,傳曰,只推。
政院啓曰,延祥詩製述人,旣已抄啓矣。弘文提學李源命,待明朝牌招,使之出韻科次,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禮曹啓曰,大祀誓戒之夜,如値陵寢忌辰,則誓戒正時,進定,齋所呼唱,起寢之前,留門初更爲之事,曾有受敎定式矣。來丁丑年正月初三日,宗廟春享大祭,誓戒在今十二月二十六日三更四點子時正刻,而與徽慶園忌辰相値,誓戒定時,依定式進定於二更,何如?傳曰,允。
又啓曰,來丁丑年正月初三日,行宗廟春享大祭,親行時,永寧殿,依例遣大臣攝行,何如?傳曰,允。
又啓曰,來丁丑年正月初三日,行宗廟春享大祭,親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來丁丑年正月初三日,翼宗大王追上尊號告由,同月初七日,大王大妃殿加上尊號告由,當以各爲磨鍊,而謹稽謄錄,則在前追上·加上告由祭,同日兼行,祝文中,措辭添入矣。今亦依此擧行,何如?傳曰,允。
又啓曰,來丁丑年正月初三日,行宗廟春享大祭,親行事,已有成命,而翼宗大王追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
義禁府啓曰,忠淸監司趙秉式狀啓內,淸州牧使趙秉益,爲先罷黜,其罪狀,令攸司稟處事,啓下矣。趙秉益,下去忠淸道文義地云。依例發遣府羅將,拿來,何如?傳曰,待待命拿囚。
刑曹啓曰,黃海道徒流案中,白翎鎭島配罪人李學成,平安道徒流案中,孟山縣定配罪人梁成漢,龍川府定配罪人林熙疇等,放字書下矣。竝卽放送事,分付各該道臣之意,敢啓。傳曰,知道。
吏曹啓目,粘連觀此弘文館應敎趙臣熙上疏,則以爲,臣內舅右議政金炳國,方帶春秋館監事矣。臣所帶編修官之銜,其爲應避。伏乞亟令選部,照例遞改,俾存公格,相避之法亦爲白有臥乎所,在下當遞,弘文館應敎趙臣熙兼帶春秋館編修官之任,今姑減下,何如?啓,依允。
上在景福宮。停常參·經筵。
自前夜五更至人定,灑雨下雨,測雨器水深八分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,正言趙鍾雲,以其親病,投章徑行,原疏,纔已捧入矣。所當卽捧遞差傳旨及禁推傳旨,而此與無端下鄕者,有異,從重推考,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·李載完,旣有只推之命,竝卽牌招,推移入直,何如?傳曰,允。
〈以〉別兼春秋金永哲·沈相萬·李鎬喆·李命宰·金羽均·李載完牌不進罷職傳旨,傳曰,只推。
以全羅監司李敦相狀啓,潭陽府民家失火事,傳曰,當此窮沍,又値歉荒之時,民家燒燼,若是顆多,聞極驚慘。元恤典外,別加顧助,趁卽結構,俾無一民失所棲遑之歎事,廟堂各別措辭關飭。
正言趙鍾雲疏曰云云。省疏具悉。爾其勿辭往護。
上在景福宮。停常參·經筵。
藥房提調尹滋承,副提調沈履澤啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨趙秉世,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,無時急稟定事,左議政未差,不得來會云矣。敢啓。傳曰,知道。
備忘記,平安兵虞候趙性駿下直,長弓一張,長箭一部,片箭一部,筒兒一個賜給。
政院啓曰,左右史不可不備,別兼春秋金永哲·沈相萬·李鎬喆·李命宰·金羽均·李載完,旣有只推之命,尹相萬,由限已過,竝卽牌招推移入直,何如?傳曰,允。
又啓曰,吏曹郞廳來言,判書有闕,政事,取稟。傳曰,當日爲之。
又啓曰,行大司憲申應朝,掌令姜鐸,持平金㽥·吳宅禹,在外,執義洪大重,掌令兪鎭學牌不進,監察茶時之意,敢啓。傳曰,知道。
又啓曰,今此皇曆,京畿監營二件,一件,營上,一件,勅使所經邑分上,黃海監營二件,一件,營上,一件,勅使所經邑分上,平安監營四件,一件,營上,三件,勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送。京各司,應爲頒賜二十六件,亦爲依例頒給之意,敢啓。傳曰,知道。
又啓曰,卽見漢城府坐不坐單子,則連三日無緣不坐,詞訟劇地,委屬可悶,該堂上,推考警責,何如?傳曰,允。
傳曰,法司堂上竝許遞,前望單子入之。
傳曰,王子師傅,今日政單付以入。
以別兼春秋金永哲·沈相萬·李鎬喆·李命宰·金羽均·李載完牌不進罷職傳旨,傳曰,只推。
以左副承旨趙秉世牌不進罷職傳旨,傳曰,只推。
以執義洪大重,掌令兪鎭學,司諫安在麟,獻納趙昌夏牌不進罷職傳旨,傳曰,只推。
兵曹啓曰,來正月初二日大駕詣宗廟齋宿,初三日太室追上尊號親上冊寶,春享大祭親行時,隨駕營門,當爲磨鍊,而何營軍兵隨駕,何營軍兵留陣,而禁軍及馬步軍·別抄軍,以幾番·幾哨磨鍊,而餘軍留陣,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使,率領爲先廂,訓局馬軍一哨,御營步軍三哨,兩營騎士各一番,御將,率領爲後廂,禁軍三番隨駕,別抄軍一哨,領付中央陣,訓局馬軍一哨,步軍一哨,禁營步軍一哨,摠戎使,率領留陣,餘軍留營,置之。
吏曹啓曰,軍器僉正張翊相,典籍朴植·李基肇,俱以身病,呈狀乞遞,竝改差,何如?傳曰,允。
有政。吏批,行判書金輔鉉牌招不進,參判南廷龍進,參議曺殷承病,承旨缺。
吏批啓曰,新除授行判書金輔鉉,命招同參政事,何如?傳曰,允。
又啓曰,行判書金輔鉉,牌招不進,參議曺殷承,病不來,小臣獨政未安,何以爲之?敢稟。傳曰,仍爲之。
又啓曰,星州牧使,今當差出,而本州,以嶺南雄邑,物衆地大,素稱難治,不可不擇差,同道及他道,有聲績已準限未準朔守令,竝擬,何如?傳曰,允。以金輔鉉爲吏曹判書,金元植爲敦寧都正,趙康夏爲知義禁,韓敦源爲知春秋,金輔鉉爲景慕宮提調,南肅熙·金容愚爲典籍,李之遠爲璿源殿令,崔錫基爲軍器僉正,金商翼爲司錄,洪秉僖爲星州牧使,注書單李萬敎,王子師單朴泰鎭,平陵察訪金洛鏞,姑爲仍任事,承傳。再政。又啓曰,晉州牧使,今當差出,而本州,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李裕健爲軍器判官,金縕淳爲晉州牧使,同義禁單趙康夏單付。三政。以具然翼爲任實縣監。四政。以尹慶承爲司僕正,養賢奉事單車揆衡,故內乘尹鐸贈兵判例兼,忠節卓異贈職事,承傳,故學生李華植贈監察,故同知林有慶贈戶判例兼,故學生李泰淵贈監察,已上孝行卓異,贈職事,承傳。
政院啓曰,新除授注書李萬敎,卽爲牌招入直,何如?傳曰,允。
兵批,判書以下缺。僉知單黃歲一,權知訓鍊參軍單金輔榮,副司果金昌炫·李炳烈·李根興·南肅熙。
行吏曹判書鄭基世疏曰云云。答曰,省疏具悉。實病旣如此,所請依施。
兵曹判書金炳始疏曰云云。答曰,省疏具悉。本兵重任,何可輕遞?卿其勿辭行公。
上在景福宮。停常參·經筵。
備忘記,公州營將李根豐下直,長弓一張,長箭一部,片箭一部,筒兒一個賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,實注書承牌之前,假注書之仍爲行公,自是法例,而假注書白永濟,謂以已遞,旣在堂后,屢度警飭,不參廳座,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳曰,貢果來到,柑製,再明日通方外爲之,試紙用大好紙,景武臺親臨磨鍊。
法司堂上前望單子入之,刑曹判書蔡東健,參判李鍾浩,參議朴履道,判尹姜蘭馨,左尹林翰洙,右尹尹宇善,落點。
議政府薦望,以金炳地爲水原留守。
政院啓曰,假注書尹吉求,有身病,勢難察任,今姑改差,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,卽見忠淸兵使元世諸色軍收布啓本,則後錄,當書年月外行,而書於內行者,有違格例,所當還下送,而係是軍政,雖不得不捧入,不可無警,推考,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳曰,只推。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳曰,只推。
政院啓曰,來正月初一日,大王大妃殿寶齡,恰滿七旬,大妃殿寶齡,望五,稱慶陳賀頒敎文,初七日翼宗大王追上尊號,大王大妃殿加上尊號,稱慶陳賀頒敎文,當爲製進,藝文提學金在顯,待明朝牌招,使之製進,何如?傳曰,允。
又啓曰,水原留守金炳地,當爲下批矣。政官牌招開政,何如?傳曰,待明朝牌招。
尹吉求改差,代以李軒卿爲假注書。
兵曹公事官二單,李鼎鉉·尹吉炳。
都摠府啓曰,今日入直內三廳武兼·禁軍及軍兵等,當爲中日習射技放,而雨雪如此,不得設行之意,敢啓。傳曰,知道。
議政府啓曰,水原補賑人瑞興居進士李就榮納錢二萬兩,廣州補賑人安邊居幼學金器胤納錢一萬兩,其在激勸之道,合有施賞事,自兩留營,俱有修啓報府者矣。生靈告飢,賑救是急,而兩人之慨然出義,捐貲願補,極庸嘉尙,依已例李就榮,先付加設六品職,守令待窠差送,金器胤,六品職加設調用,以示朝家激奬之意,何如?傳曰,允。
兼水原留守朴珪壽箚曰云云。答曰,省箚具悉卿懇。愼節之若是彌留,曷勝萬萬奉慮?居留,本非劇任,則不必以曠務,有此辭巽,而以卿公司之心,災歲憂民,恐不無添擾之慮,玆以許副。卿其安心調理,亟復平常,是所望也。仍傳曰,此批答,遣史官傳諭。
上在景福宮。停常參·經筵。
備忘記,洪州營將趙贄顯下直,長弓一張,長箭一部,片箭一部,筒兒一個賜給。
備忘記,魚游澗僉使康利錫下直,長弓一張,長箭一部,片箭一部,筒兒一個賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初一日,輪對日次,而陳賀相値,頉稟之意,敢啓。傳曰,知道。
又啓曰,左右史不可不備,別兼春秋金永哲·沈相萬·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,同義禁趙康夏,除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,卽見坡州防禦使李樂熙密符諭書祗受事,啓本,則多有違格處,所當還下送,而係是符信,雖不得不捧入,不可無警,從重推考,何如?傳曰,允。
傳曰,卽見近世卿宰家抄戶,則其許多貧寒,甚所可悶,而故文衡徐箕淳之廉白淸貧,已所稔聞者也。此家之又在此中,其廉白傳家而安於世貧,可知。彼或貪汚肥己者,觀此而能不惕然乎?幼學徐光穆瓜近,初仕作窠,令該曹口傳擬入,其餘諸家,亦從公收用之意,分付銓曹。
傳曰,待敎洪淳馨陞六。
傳曰,原任待敎洪淳馨,檢校差下。
傳曰,都承旨許遞,前望單子入之。
承旨前望單子入之,尹秉鼎落點。
傳曰,明日柑製,待下敎。
吏曹口傳政事,以徐光穆爲徽慶園守奉官。
兵曹口傳政事,副司果洪淳馨。
傳曰,聞朴判府事病患沈重云,遣御醫,持相當藥物,不離看病。
傳曰,頒敎文中,赦句添入。
傳曰,在外敦寧都正許遞,今日政差出。
政院啓曰,吏曹判書金輔鉉,參判南廷龍,參議曺殷承,承牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以別兼春秋金永哲·沈相萬·李命宰·金羽均·尹相萬·李載完牌不進罷職傳旨,傳曰,只推。
政院啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
又啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中,赦句添入事,命下矣。藝文提學金在顯,旣在闕中,使之添入,何如?傳曰,允。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳曰,只推。
政院啓曰,行吏曹判書金輔鉉,參判南廷龍,參議曺殷承再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判,所當更請牌招,而係是一日三牌,何以爲之?敢稟。傳曰,參議只推,一體牌招。
傳曰,吏判諭批已下,卽爲牌招。
傳曰,此大臣器識之明剴,文學之贍博,寡人之所倚毗,而朝野之所想望也。近因釋負,特授居留,正以平日精力强剛,暫借優閒,尙有復用之日,豈意無妄之祟,遽見長逝之單?予懷悵衋,曷有其極?卒朴判府事喪,隱卒之典,照例擧行,成服〈日〉,遣承旨致祭,祿俸,限三年輸送。
以吏曹參議曺殷承三牌不進禁推傳旨,傳曰,分揀。
傳曰,明日出宮門路,以顯康門爲之。
以慶尙監司朴齊寅狀啓,靈山縣民家失火事,傳曰,當此寒節,民家之燒燼,若是顆多,聞甚矜惻。元恤典外,別加顧助,燒死人,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭,分付。
侍講院啓曰,兼說書洪淳馨,方在直中,而今旣陞六矣。下番闕直,事甚未安。司書尹相萬,兼司書金興均,說書閔善鎬,竝牌招推移入直,何如?傳曰,允。
奎章閣啓曰,原任待敎洪淳馨,檢校差下事,命下矣。卽爲牌招察任,何如?傳曰,允。
吏曹啓曰,水原補賑人瑞興進士李就榮,先付加設六品職,廣州補賑人安邊幼學金器胤,六品職加設調用事,議政府草記,允下矣。內贍寺·義盈庫主簿各一員,加設,單付以入之意,敢啓。傳曰,知道。
有政。吏批,行判書金輔鉉進,參判南廷龍,參議曺殷承,牌招不進,承旨缺。以鄭基會爲工曹判書,姜晢一爲敦寧都正,宋近洙爲奉常提調,水原留守單金炳地,兼華寧殿提調單金炳地,內贍寺主簿加設單李就榮,義盈庫主簿加設單金器胤,以上竝單付。禁府都事金永耉,中部都事金益相,已上相換事,承傳。
兵批,判書以下缺。以李敎寅·申錫鳳爲同知,李健爀爲僉知,吳鎭暹·劉升鉉爲五衛將,權膺善爲曹司五衛將,李元祺·睦承錫爲文兼,鄭寅錫·元在貞·尹泳翰·洪秉稷爲武兼,韓用奎·李昌烈爲部將,李敎絢·李象協·吳在三爲守門將,李載浩爲東道參軍,趙性駿爲平安兵虞候,趙存復爲慶尙右兵虞候,金殷鍾爲靈興島僉使,部將單陳芳,同知單安世業,副司果柳珽·金演夏·金厚坤·李容奭,副司猛徐晦輔·趙性瑋·鄭弼朝·趙秉善·閔泳夏,副司勇李在容·梁在奎。再政。以金樂夏爲禁衛把摠,李敎麟爲御營把摠,李周赫爲摠戎把摠,南宮泳爲右捕從事官,同知單禹昌謨,僉知單劉升鉉。三政。以申膺均·許善爲訓鍊僉正,河錫洛爲武兼,李在頀爲守門將,同知單兪禹柱。四政。以趙國顯爲宣傳官,鄭觀民爲都摠都事,金泰熙爲訓鍊都監把摠,兪鎭華爲右捕從事官,同知單李勉容。五政。以李奎曾·李敎憲·朴正秉爲都摠經歷,尹泳殷爲訓鍊主簿,同知單鄭祿。六政。以李熙瑞·李象羲爲都摠都事,金格淳爲訓鍊判官,柳完秀爲武兼,同知單金允植。七政。以具然昌·李奎卨·崔元暐爲訓鍊主簿,徐光泰爲御營把摠,同知單李廷相。八政。以李昌權爲宣傳官,南振源爲武兼,吳琦濬·李熙榮爲守門將,同知單吳鎭暹,權知訓鍊奉事單朴道衡,摠理使單金炳地。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下不敢循禮,取稟之意,敢啓。傳曰,知道。
宗親府啓曰,王子師傅今已差出矣。相見禮吉日,以何間推擇乎?敢稟。傳曰,來正月望後擇入。
禮曹啓曰,來正月初一日大王大妃殿寶齡,七旬,大妃殿寶齡,望五,稱慶親上致詞箋文,表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
戶曹啓曰,時御所內各司,依定式發遣正郞臣徐雲輔與兵曹參知臣鄭鍾學,佐郞臣金基龍,眼同四所衛將看審,則姑無雨漏處之意,敢啓。傳曰,知道。
義禁府啓曰,明日柑製,通方外爲之之時,秋成門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
武衛所啓曰,戶曹,朝鮮王寶·大朝鮮國主上之寶·昭信之寶·以德之寶·科擧之寶·宣賜之寶,武衛所印改鑄修補,今旣完畢矣。內入吉日,令日官推擇,則今月二十八日巽時爲吉云。以此日時擧行之意,敢啓。傳曰,知道。
賑恤廳啓曰,今番發賣抄戶中,近世卿宰家人,別錄書入之意,敢啓。傳曰,知道。
吏曹啓曰,今此正朝祭祭官,依近例刑官·司饔院官員及六十以上人,竝通融塡差以入,而其中時無職名人員,令該曹口傳付軍職,何如?傳曰,允。
行吏曹判書金輔鉉疏曰云云。答曰,省疏具悉。卿其勿辭行公。
上在景福宮。停常參·經筵。
進御加味地黃湯,自明日限五日停止事,榻前下敎。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者奉常寺官員來言,今此正朝祭祭物,提調一員,當爲監封,而都提調姜㳣,提調宋近洙,俱爲在外,不得擧行云。何以爲之?敢稟。傳曰,提調許遞,前望單子入之。
提調前望單子入之,曺錫雨落點。
傳曰,寶印改鑄改造修補時,武衛提調·戶曹判書以下,別單書入。
政院啓曰,左右史不可不備,別兼春秋金永哲·沈相萬·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳曰,只推。
以別兼春秋金永哲·沈相萬·李命宰·金羽均·尹相萬·李載完牌不進罷職傳旨,傳曰,只推。
以司書尹相萬,兼司書金興均牌不進罷職傳旨,傳曰,只推。
議政府啓曰,卽見黃海監司李根弼,水使具完植狀啓,則甕津府松三里前洋漂到唐人七名,問情,則乃是鳳凰城南大孤山人之行商漂到者,而願從水路還歸,請令廟堂稟旨,分付矣。此是初泊安興,再着注文,而今又轉到者也。屢徑問情,別無可疑。水路還歸,渠旣自願,所傷船裝,堅實改造,越海糧饌,從優備給,使之斯速發送後,登聞。禦寒衣袴,已自安興鎭,有所製給者,此則寘之事,分付,何如?傳曰,允。
宗親府啓曰,王子師傅相見禮吉日時,令日官推擇,則來正月十七日午時爲吉云。以此日時擧行,何如?傳曰,允。
訓鍊都監啓曰,今十二月二十九日·三十日,年終起火時,器械數爻及將官·將校·別破陣姓名單子,書入之意,敢啓。傳曰,知道。
奎章閣啓曰,原任提學朴珪壽喪,依定式遣檢書官,傳給內賜賻物以來之意,敢啓。傳曰,知道。
戶曹啓曰,卒判府事朴珪壽喪禮葬,主家以生時遺言,不敢祗受云矣。敢啓。傳曰,更爲輸送。
奉常寺啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
兵曹啓曰,本曹佐郞金基龍,身病猝重,勢難察任,改差,何如?傳曰,允。
刑曹判書蔡東健疏略曰,分外掌鉞,自西移南,畢竟顚躓,不待蓍龜而自料也。果然繡啓臚列,疵瘢畢露,幸逭誅殛,曲加幬覆,薄竄旋宥,續賜甄敍,慙歎無容,惶汗浹背。忽於日前,司寇特除,聞命震悸,癡魂難定,憑恃寵榮,包羞抗顔,終累聖恩,厚速官謗,則其時殿下雖眷保終始,勢末由矣。左右參倚,承膺無路,泣血陳籲,乞賜鐫斥焉。臣無任云云。答曰,省疏具悉。旣已經勘,卿其勿辭行公。
水原留守金炳地疏曰云云。答曰,省疏具悉。卿其勿辭察任。
上在景福宮。停常參·經筵。
藥房提調尹滋承,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,左右史不可不備,別兼春秋金永哲·沈相萬·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,社稷署官員來言,今此陳賀告由祭,神位版出安奉還時,提調一員,當爲進參,而都提調金炳學,提調金世均,俱有身病,不得進參云。提調卽爲牌招,何如?傳曰,允。
又啓曰,社稷提調金世均牌不進推考傳旨,今方捧入,而告由祭神位版出安奉還時,當爲進參,如是違牌,事甚未安。更爲牌招,何如?傳曰,許遞。令該曹口傳差出。
吏曹口傳政事,以金炳始爲社稷提調。
政院啓曰,民家失火單子之京兆·捕廳,同時來呈,自是例也,而昨日北部俊秀坊民家失火後,京兆則來呈單子,而右邊捕盜廳,則今始來呈,揆以擧行,萬萬未安。該捕將,不可無警,推考,何如?傳曰,允。
又啓曰,卒判府事朴珪壽成服日,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,卽見黃海監司李根弼應資老人啓本,則後錄,當書年月〈於〉外行,而書於內行者,有違格例,所當還下送,而係是官職,雖不得不捧入,不可無警,推考,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,獻納趙昌夏,執義洪大重,掌令兪鎭學牌不進罷職傳旨,傳曰,只推。
戶曹啓曰,謹奉傳敎,卒判府事朴珪壽禮葬,更爲輸送,則主家以生時遺言,不敢祗受云。何以爲之?敢稟。傳曰,更爲輸送。
兵曹口傳政事,以申定均爲咸鏡中軍。
都摠府啓曰,今日入直內三廳武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
以別兼春秋金永哲·沈相萬·李命宰·金羽均·尹相萬·李載完牌不進罷職傳旨,傳曰,只推。
奎章閣啓曰,原任提學朴珪壽喪,第三日,依定式遣檢書官,致祭恤孤,仍爲勸粥以來之意,敢啓。傳曰,知道。
侍講院啓曰,下番連日闕直,事甚未安。司書尹相萬,兼司書金興均,旣有只推之命,與說書閔善鎬,竝更牌招,推移入直,何如?傳曰,允。
以司書尹相萬,兼司書金興均牌不進罷職傳旨,傳曰,只推。
議政府啓曰,卽見慶尙監司朴齊寅狀啓,則道內尤甚·之次等邑,抄飢付賑之節,今方經紀,而在前還穀劃用時,以其倉庫,在於邑底,遠來飢民,先饋粥水,而今番則毋論某邑,社米儲置之出窖,面面各設,相距至近,饋粥一款,特爲停止事,請令廟堂稟旨,分付矣。列邑各面,皆有儲穀之窖,則此與邑底分賑時,有異矣。今何可只援其例,竟爲無益之費乎?道臣所陳,自有斟量者存,依狀辭施行之意,分付,何如?傳曰,允。
禮曹啓曰,來正月初一日,稱慶親上致詞箋文,表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
兵曹啓曰,新除授高嶺僉使柳德魯,潼關僉使張溶奎,俱有身病,時月之內,萬無登途赴任之望,竝罷黜,何如?傳曰,允。
又啓曰,今都目政事中,咸鏡中軍元厚豐,居在鄕廬,已爲身故,而矇然擬入,至蒙天點,臣不勝惶恐。原望筒,勿施,何如?傳曰,允。其代,口傳擬入。
又啓曰,來正月初一日勤政殿親臨稱慶陳賀時,本曹郞廳·侍衛及各差備員,佐郞一員未差之代,令該曹,以在京無故人,口傳差出,以爲進參之地,何如?傳曰,允。
又啓曰,來丁丑年頒給信漢符別單,各營房,新定式頒給,信漢符別單及二品以上武臣·蔭官·曾經摠管人員,章標頒給別單,修正以入之意,敢啓。傳曰,知道。
都摠府啓曰,都摠管蔡東健,以永寧殿亞獻官肄儀進參事,晝仕出去之意,敢啓。傳曰,知道。
禁衛營啓曰,本營軍色從事官沈相萬,身病甚重,勢難察任,今姑改差,何如?傳曰,允。
刑曹啓曰,騎兵軍李貞敏,姑爲嚴囚之意,敢啓。傳曰,特爲放送。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官除夕單子問安。答曰,知道。世子宮,宗親·儀賓·內閣·政院·玉堂·春桂坊·百官除夕單子問安。答曰,知道。
政院啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而除夕問安相値,不得來會云矣。敢啓。傳曰,知道。
又啓曰,臣容大,今日卒判府事朴珪壽成服日,致祭進去下直之意,敢啓。傳曰,知道。
又啓曰,假注書李軒卿,有身病,勢難察任,今姑改差,何如?傳曰,允。
又啓曰,失火單子之京兆·捕廳同時來呈,自是例也,而昨日西氷庫失火後,右捕廳則來呈單子,而京兆則不爲來呈,揆以擧行,萬萬未安。當該堂上,不可無警,推考,何如?傳曰,允。
傳曰,右副承旨許遞,前望單子入之。
承旨前望單子入之,沈東臣落點。
傳曰,禮房承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
以司謁口傳下敎曰,自明日爲始,善騎別將·禁軍別將,各營中軍,一體宿衛。
以司謁口傳下敎曰,再明日動駕時,摠戎廳留陣,中軍代領。
傳曰,明日出宮門路,以崇德門爲之。
以別兼春秋金永哲·沈相萬·李命宰·金羽均·尹相萬·李載完牌不進罷職傳旨,傳曰,只推。
以司書尹相萬,兼司書金興均牌不進罷職傳旨,傳曰,只推。
李軒卿改差,代以洪承憲爲假注書。
議政府啓曰,賀儀隔日,未付軍職人,令該曹口傳付軍職,使之參班,何如?傳曰,允。
侍講院啓曰,來丁丑年正月初一日陳賀,權停例行禮于繼照堂敎是時,本院,當爲全數進參,而說書閔善鎬,呈辭受由,兼說書未差,無以備員。令政院稟旨變通,以爲備員進參之地,何如?傳曰,說書許遞,與兼說書有闕之代,前望單子入之。
又啓曰,卽接翊衛司所報,則來丁丑正月初一日陳賀,權停例行禮于繼照堂敎是時,本院,當爲全數陪參,而右副率未差,無以備員。令政院稟旨變通,以爲備員陪衛之地,何如?傳曰,允。令該曹口傳差出。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
又啓曰,檢書官金哲鉉減下,仍付兼檢書官,其代以前薦人閔泳純,依已例除取才差下,令該曹口傳付軍職,何如?傳曰,允。
戶曹啓曰,卒判府事朴珪壽喪禮葬,更爲輸送,則本家以爲聖恩雖極感惶,以常時遺意,又不敢祗受之意,敢啓。傳曰,大臣遺意,旣如此,葬需,從優輸送。
吏曹口傳政事,以金炳始爲社稷提調,以金東軾爲兵曹佐郞。
兵曹口傳政事,以尹泰昌爲右副率。
兵曹口傳政事,副護軍朴容大,副司果柳永燾·金學魯·裵殷星·崔義漸·洪淳謨·劉學洙·金敬義·朴植·李基肇·金基龍。
兵曹口傳政事,副司勇閔泳純。
奎章閣啓曰,原任提學朴珪壽喪成服,遣檢書官致祭以來之意,敢啓。傳曰,知道。
戶曹啓曰,卒判府事朴珪壽喪禮葬,錢五百兩,木五同,布五同,從優輸送之意,敢啓。傳曰,知道。
成均館啓曰,每於歲末圓點,準點儒生,別單書入事,曾有定式矣。當年條準圓點儒生,別單書入,何如?傳曰,允。
兵曹啓曰,今月各廳堂下武臣朔試射,依例停止之意,敢啓。傳曰,知道。
義禁府啓曰,咸鏡道都按撫使金有淵狀啓內,富寧府使洪在升,西水羅堡權管金龜相等,爲先罷黜,其罪狀,令攸司稟處事,啓下矣。洪在升·金龜相,俱在任所,依例發遣府書吏羅將,竝交代後拿來,何如?傳曰,待待命拿囚。
又啓曰,再明日動駕時,本府都事,當爲全數進參,而都事李鳳基,奉命在外,令該曹口傳相換,韓鎭泰·朴海聞,差祭無以備員,假都事二員,亦令該曹口傳差出,以爲分排擧行之地,何如?傳曰,允。
吏曹口傳政事,禁府都事李鳳基,南部都事朴泳學,已上相換事,承傳。
刑曹啓曰,鐵物偸竊罪人徐命石,江原道襄陽府定配之意,敢啓。傳曰,知道。
又啓曰,騎兵軍李貞敏放送之意,敢啓。傳曰,知道。
江華留守李喬翼疏略曰,崇禎丙丁之變,尙忍言哉?百官士民之逬戮於是,俘辱於是,感憤傷衋,自倍他年。蓋禍之作,始於丙子,而城陷在於丁丑。故在肅廟故相李頤命保釐,適値丙子,疏言丁丑江都殉義諸臣金尙容以下,賜祭事,下禮曹覆啓施行。英廟丙子,留守金相福,純廟丙子,留守徐能輔,亦陳疏施行,而來正月二十二日,卽江都城陷,諸臣立慬之日也。依列聖朝已行之例,賜祭于忠烈祠,而合祭國殤士民之死於兵者,上以致聖明惻怛之仁,下以勸一島忠義之心焉。答曰,省疏具悉。非但往已然,伊時賜祭,允合於慰忠褒烈之典。所請依施。日記廳堂上金炳秀。郞廳朴永斗·李命九。