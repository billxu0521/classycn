上在昌德宮。停常參·經筵。
大殿·大王大妃殿·王大妃殿,內閣·政院·玉堂·朝廷二品以上·六曹堂上·奉朝賀正朝單子問安。答曰,知道。
李源祚啓曰,大司憲閔致成,掌令高萬九·李廷憲,持平白弘洙·金觀燮在外,執義未差,監察茶時之意,敢啓。傳曰,知道。
傳于李景在曰,奉朝賀金履陽,今年恰滿九十,此誠國之耆舊,人之上瑞,何必以已爲致仕爲拘?特賜几杖,以示優老之意,仍令進箋謝恩,衣資食物,令該曹優數輸送,遣曹郞存問。
傳于金大根曰,故領議政金致仁妻李氏,故奉朝賀南公轍妻韓氏,令該曹,歲饌竝依例擧行。
傳于李景在曰,左承旨·左副承旨竝許遞,前望單子入之。
承旨前望單子入之,金逸淵·南性敎落點。
李景在啓曰,新除授右副承旨金逸淵,同副承旨南性敎,竝卽牌招,何如?傳曰,允。
備邊司薦望,以李光正爲水原留守。
李景在啓曰,新除授水原留守,當爲下批矣。政官牌招開政,何如?傳曰,允。
李源祚啓曰,卽者吏曹郞廳來言,定平府使柳冀重,富寧府使李行潤,龜城府使李冕熙,中和府使任弘模,龍仁縣令南正吉,鎭岑縣監劉錫,光陽縣監朴承儒,興陽縣監白樂賢,當爲署經,而憲府則大司憲閔致成,掌令高萬九·李廷憲,持平白弘洙·金觀燮在外,執義未差,不得署經云,何以爲之,而諫院則除在外外,未肅拜人員,竝卽牌招,何如?傳曰,允。都憲外竝許遞,今日政差出。
以右副承旨金逸淵,同副承旨南性敎牌不進罷職傳旨,傳于趙徽林曰,只推。
李景在,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又以禮曹言啓曰,今此正朝諸道所封賀箋中,會寧府使吳一善,以應封官,兼別軍職,故各爲封進,柒谷府使崔弘德,長連縣監成元鎭,雖非應封官,亦以別軍職封進矣。一體看審捧入之意,敢啓。傳曰,知道。
又以禮曹言啓曰,傳曰,奉朝賀金履陽,今年恰滿九十,此誠國之耆舊,人之上瑞,何必以已爲致仕爲拘?特賜几杖,以示優老之意,仍令進箋謝恩,衣資食物,令該曹優數輸送,遣曹郞存問事,命下矣。依前例,敎書,令藝文館撰出,几杖,亦令工曹,造成進排,而謹稽謄錄,受几杖吉日,例自本家擇定,敎書則注書陪往宣讀,几杖則承旨傳授矣。今亦依此擧行,而翌日進謝箋一款,令承文院依例擧行事,分付,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,卽接忠淸監司姜時永移文,則以爲燕岐縣鄕校聖殿正間,年久傾側,不可不及今修改,告由移還安祭香祝,自本曹啓稟下送云矣。燕岐縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李源祚,以兵曹言啓曰,回榜人之京以別單,外以狀聞後,加一資成給紅牌,自是定式,而慶尙道仁同居前營將張彦極,居在鄕曲,未諳規例,不由監營,直受紅牌次,送其子前中軍斗斌,來訴臣曹,故考諸榜目,則今年回榜,果爲的實矣。揆以法例,事當還下送,自本道狀聞後擧行,而老人之事,有不可遲待,似此之人成給紅牌,亦有已例,今亦依例成給,何如?傳曰,允。
上在昌德宮。停常參·經筵。
金逸淵啓曰,大司憲閔致成在外,執義,掌令二員,持平二員未差,監察茶時之意,敢啓。傳曰,知道。
備忘記,晉州營將姜彝五下直,長弓一張,長箭一部,片箭一部,筒兒一箇賜給。
注書張仁遠書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,亦皆無頉之意,敢啓。傳曰,知道。
注書金翊鎭病,代以李容翼爲假注書。
以司諫韓升烈,獻納姜斗煥,正言李鼎敍牌不進罷職傳旨,傳于金逸淵曰,只推。
金逸淵啓曰,守令署經事,命下矣。司諫韓升烈,獻納姜斗煥,正言李鼎敍,旣有只推之命,竝更牌招,何如?傳曰,允。
備邊司薦望,以趙元錫爲北兵使。
南性敎啓曰,吏曹參判洪在喆,參議曺錫亨牌不進推考傳旨及罷職傳旨,今方捧入,而開政命下之後,如是違牌,事甚未安。判書未差,參判更爲牌招,何如?傳曰,允。參議只推,一體牌招。
又啓曰,吏曹參判洪在喆牌不進推考傳旨,今方捧入,而開政命下,已至經宿,如是違牌,事甚未安。參議曺錫亨陳疏,參判更爲牌招,何如?傳曰,允。如有違牌,勿爲呼望。
傳于南性敎曰,發遣吏郞,諸執事淸齋與否,摘奸以來。
南性敎,以奎章閣言啓曰,原任直提學徐憙淳母喪第三日,依定式遣檢書官致弔,仍爲勸粥以來之意,敢啓。傳曰,知道。
又以弘文館言啓曰,下番修撰臣沈承澤,以永寧殿春享大祭祭官,今日禮曹肄儀時,晝仕出去之意,敢啓。傳曰,知道。
又以吏曹言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏曹言啓曰,新除授兼大同道察訪宋達仁呈狀內,矣身老母,年滿七十,衰病轉甚,不綴床褥,其在情理,萬無離側遠赴之望云。其親病旣如是,則有難强令赴任,改差,何如?傳曰,允。
又以吏批言啓曰,卽見慶尙道老職狀啓,則刑曹參判李彦淳,以年七十一,誤入於朝官年八十秩矣。有違定式,事係不審,該道道臣洪鍾英,推考,何如?傳曰,允。
又以吏批言啓曰,前縣監趙果永戶奴呈狀內,矣上典父前監牧官鎭亮,今年爲八十歲,而當入於朝官加資秩,而見漏於漢城府別單云。趙鎭亮之年滿八十,果是的實,故今日政,加資下批之意,敢啓。傳曰,知道。
又以奉常寺都提調·提調意啓曰,本寺判官宋達仁,以大同察訪蒙點,而又爲改差矣。本寺多有釐正之事,難付生手,姑爲仍任,何如?傳曰,允。
趙徽林,以漢城府言啓曰,卽接南部令沈樂愼所報,則明禮洞契禦侮前監牧官趙鎭亮,今年爲八十歲,當入於加資別單,而因事下鄕,今始上來,玆以追報云矣。趙鎭亮,以朝官年八十,係是應資,追後修啓,亦有已例,一體陞資之意,分付該曹,何如?傳曰,允。
有政,吏批,判書未差,參判洪在喆進,參議曺錫亨陳疏,同副承旨南性敎進。啓曰,判書未差,參議陳疏,小臣獨政未安,何以爲之?敢稟。傳曰,仍爲之。以朴晦壽爲吏曹判書,曺錫雨爲執義,任希兢·李鼎顯爲掌令,宋欽翼·鄭駿容爲持平,趙冀永爲禮曹判書,林翰鎭爲右尹,金漢益爲敦寧都正,李若愚爲知經筵,朴永元爲宗廟提調,金學性爲司圃提調,金權爲大同察訪。奉常判官宋達仁仍任事承傳。校書正字單李光洙,水原留守單李光正,兼華寧殿提調單李光正,兼鏡城府使單趙元錫。工曹判書金熙華正憲,今加崇政,前府使金鎭恒通政,前五衛將金章煥,前僉知金龍觀折衝,已上今加嘉善,前判官朴齊顔,前監牧官趙鎭亮今加通政,已上朝官年八十,依定式加資。前營將張彦極,前中軍沈範祖今加嘉善,已上武科回榜人,依定式加資。別軍職咸英錫折衝,今加嘉善,射會時連三次居首加資。前大司諫林翰鎭今加嘉善,前縣監朴氣浩,幼學李存烈·金尙基今超通政,已上侍從臣父年七十加資事承傳。
金逸淵,以兵曹言啓曰,內禁衛將蔡學永,病難供職,呈狀乞遞,五衛將裴德海·李台鎭·宋啓亨,俱以在外,上來無期云。竝改差,何如?傳曰,允。
兵批,行判書朴岐壽進,參判李羲肇病,參議趙亨復病,參知李元會入直,右副承旨金逸淵進。以柳永老爲內禁將,朴齊顔·沈樂濬·趙鎭亮爲五衛將,兪庚煥爲南虞候。北道參軍單權聖根,兼摠理使單李光正,咸鏡兵馬水軍節度使單趙元錫,護軍閔致文·林翰鎭,副護軍朴齊憲·吳取善·趙龜夏·姜彝文·李熙絅·任泰昇·李重根·朴性秀·元永祖·朴氣浩·李存烈·金尙基,副司直李時愚·高萬九·李廷憲·白弘洙,副司正林象鉉,以上竝單付。
傳于南性敎曰,永興府院君病患甚重云。遣御醫持相當藥物,不離看病。
金逸淵啓曰,御營大將金祖根,今日卒逝,將兵之任,不可一刻無摠察之人,何以爲之?敢稟。傳曰,禁將兼察。
以司諫韓升烈,正言李鼎敍牌不進罷職傳旨,傳于金逸淵曰,只推。
金逸淵,以兵曹言啓曰,新除授北兵使趙元錫,方在職帖還授中,何以爲之乎?敢稟。傳曰,蕩滌。
又以禁衛營言啓曰,本營千摠申從洛,身病猝重,勢難察任。改差,何如?傳曰,允。
勸農綸音。王若曰,咨爾方伯居留牧守令監,咸聽予誥。惟辟有恃,匪民曷依?惟民有裕,匪農曷食?食者甚衆,而輸者已殫,勸之不勤,而取之仰足,苟使民盡耕而盡墾,猶患其不給,況不必夫夫殫力於田疇之間者耶?玆故九官受命,而稷播爲先,六府允修,而土穀最重,民不可以不耕,土不可以不墾,重其業而務其本者,諒如是矣。雖然耕者克勤,而未必自力而自食,故春省補給之道,必資於字牧之奬勸,土力雖廣,而不可自闢而自墾,故築堰坊水之工,必待乎長吏之規劃。恭惟我列聖朝家法,敦本厚生,子惠殷恤,緣之南畝,而民無游食之患,始之經界,而土無陳曠之田,深仁厚澤,浹人肥膚,用康之休,式至于今日,藐予小子,其敢不頌法於祖宗,以圖勤菑終畝之功乎?調斂不得已也,而吏之不仁者,緣而誅求,賦役自有法也,而政之不明者,重爲煩費,雖欲寬吾民而使之裕,其可以得乎?且惟挽近幾年,屢遭歉荒,鴻雁流集,堇荼不繼,哀彼顚連之氓,無生也久矣。惟幸昨年秋功,雖躋於少康,一勺之水,難沾薪車之火,十寒之餘,未效溫曝之功,吁亦戚矣。顧今歲籥聿新,耕播在邇,凡我牧民之臣,一乃心力,各董其民,或循阡陌,或警渝惰,陳荒焉使之起闢,水防焉使之修築。農糧不給,則開倉廩而賑貸,耕犢耗縮,則飭隣社而相助,工而不役,勿奪其時,災而不稅,無底白徵,則何患乎歲功之不成,民食之不足也?課歲宣布,匪出於一時之文具,將予明諭,恪率乃職,以舒予宵旰之憂焉。行都承旨李景在製進
上在昌德宮。停常參·經筵。
永興府院君卒逝後,大殿,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。擧哀後,大殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上單子問安。答曰,知道。
李源祚啓曰,大司憲閔致成,掌令任希兢·李鼎顯在外,執義曺錫雨,持平宋欽翼·鄭駿容未肅拜,監察茶時之意,敢啓。傳曰,知道。
備忘記,淸州營將呂東冕下直,長弓一張,長箭一部,片箭一部,筒兒一箇賜給。
傳于南性敎曰,禮房承旨馳詣社稷,奉審摘奸以來。
李源祚啓曰,守令署經事,命下矣。司諫韓升烈,正言李鼎敍,旣有只推之命,與新除授執義曺錫雨,掌令任希兢·李鼎顯,持平宋欽翼·鄭駿容,竝卽牌招,以爲備員署經之地,何如?傳曰,允。
金逸淵啓曰,御營大將,禁將兼察事,命下矣。兼察御營大將任聖皐,卽爲牌招聽傳敎,何如?傳曰,允。
又啓曰,卽者扈衛廳兵房軍官來言,扈衛大將金祖根卒逝,摠察無人,印信來納,何以爲之?敢稟。傳曰,差代。
傳于金逸淵曰,當該承旨,推考。
傳于趙徽林曰,徽定殿虞卒甫畢,又聞永興之訃,予心慘痛,尤無以言喩。卒永興府院君家,東園副器一部輸送,成服日,遣承旨致祭,祿俸限三年輸送,嗣子待闋服調用,禮葬等節,令各該司,按例擧行。
傳于趙徽林曰,卒永興府院君家,原賻儀外,米參拾石,錢壹千兩,木布各伍同,令該曹輸送。
正言李鼎敍啓曰,臣性旣庸拙,識又疎闇,臺端淸銜,初不近似,而薇院除旨,遽降於夢想之外。臣感恩怵義,雖不得不章皇出肅,粗伸叩謝之忱,而第臣於合契中,有區區私義之不可聯參者。如臣所處,輒蒙恩諒,今臣情蹤,宜無異同,何敢晏然冒據乎?請命遞斥臣職。答曰,依啓。
以執義曺錫雨,持平鄭駿容,司諫韓升烈牌不進罷職傳旨,傳于李源祚曰,只推。
趙徽林,以弘文館言啓曰,應敎金應均,副校理李濟達差祭,校理韓啓源,副校理兪錫煥在外,副應敎未差,上番闕直,事甚未安。校理沈膺泰,卽爲牌招入直,何如?傳曰,允。
又以戶曹言啓曰,卒永興府院君喪,禮葬本家以遺意,不得祗受云矣,敢啓。傳曰,更爲輸送。
又以禮曹言啓曰,五禮儀,有殿下爲王妃父母喪擧哀之節,而取考謄錄,則或爲權停,或自內隨便行禮矣。今此永興府院君喪擧哀之節,自下不敢循例磨鍊,何以爲之乎?敢稟。傳曰,當自內爲之矣。
又以禮曹言啓曰,今此永興府院君喪,大殿素膳,依前例限五日封進,徽定殿素膳,限公除日封進事,分付,何如?傳曰,允。
又以禮曹言啓曰,今此永興府院君喪,徽定殿當有告由之節,以告由文,不卜日今初三日設行,而告由文,令藝文館撰出,何如?傳曰,允。
金逸淵,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
又以備邊司言啓曰,本司武郞廳李敎承·白逌鎭,奔走勤仕,俱已滿十五朔,依例六品遷轉事,捧承傳施行,何如?傳曰,允。
吏曹參議曺錫亨疏曰,伏以臣,以地則單寒,以人則愚陋,遭際聖明,晩竊科第,十載之間,歷揚華膴,居然至下大夫列,寵光若偏,涯分已濫。近又待罪南邑,廩捧徒費,絲毫蔑效,獲逭大戾,直倖焉耳,每自檢覈,愧懼交中。千萬不自意,三銓新命,忽下此際,臣攀誥震惕,歷日靡措,殆不省何以致此也。噫,六官之列,最重選部,參佐之任,尤係緊要,注擬之時或代斲,通塞之亦所與聞,自非踐歷有素,望實俱著者,莫宜居之。而迺以如臣無似,拔之衆望之外,擧以畀之,不少留難,竊恐淸朝官人之政,從此而壞隳無餘矣。臣性本疎拙,百不通方,見聞謏陋,觸處硬澁,至若銓注間事,尤所茫昧。苟使甄別流品,檢察班簿,則無異乎躄蹩之責其步,瞽瞎之强其視,雖欲拚棄廉防,揚揚冒進,其於玷官方而招物議,何哉?此臣所以徊徨踧踖,寧速斯慢之誅,罔犯匪據之誡也。天牌屢臨,萬難趨膺,玆敢冒罪控辭,伸暴衷懇。伏乞聖慈,俯垂鑑諒,特遞臣新授職名,俾公器無䙝,私分獲安,千萬至祝。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金道喜,左副承旨趙徽林啓曰,歲律載新,景籙滋至,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李源祚啓曰,大司憲閔致成,掌令任希兢·李鼎顯在外,執義曺錫雨,持平鄭駿容未肅拜,宋欽翼未署經,監察茶時之意,敢啓。傳曰,知道。
又啓曰,卒永興府院君喪成服日,遣承旨致祭事,命下矣。何承旨進去乎?敢稟。傳曰,都承旨進去。
趙徽林啓曰,禮曹判書趙冀永,右尹林翰鎭,除拜後過三日不爲出肅,依定式推考警責,仍卽牌招察任,何如?傳曰,允。
金逸淵啓曰,三品官之無得過三日循例請牌,曾有定式矣。敦寧都正金漢益,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于南性敎曰,中官金喜吉加資。
李源祚啓曰,守令署經事,命下矣。諫院則雖已署經,憲府則尙未署經。執義曺錫雨,持平鄭駿容,旣有只推之命,竝更牌招,以爲備員署經之地,何如?傳曰,一司除署經。
傳于南性敎曰,發遣吏郞,諸執事淸齋與否,摘奸以來。
以校理沈膺泰牌不進罷職傳旨,傳于南性敎曰,只推。
南性敎,以弘文館言啓曰,上番闕直,事甚未安。校理沈膺泰,旣有只推之命,與應敎金應均,副校理李濟達,一體牌招,以爲推移入直之地,何如?傳曰,允。
以應敎金應均,校理沈膺泰,副校理李濟達牌不進罷職傳旨,傳于南性敎曰,只推。
南性敎,以內醫院都提調意啓曰,提調金興根,副提調李景在,今日問安,不爲仕進,竝卽牌招,何如?傳曰,允。
趙徽林,以戶曹言啓曰,謹奉傳敎,卒永興府院君喪,禮葬更爲輸送,則本家以遺意,又不祗受。何以爲之?敢啓。傳曰,禮葬置之,葬需從優輸送。
南性敎,以禮曹言啓曰,今此永興府院君喪,徽定殿素膳,限公除日封進事,纔已啓下矣。今初六日行徽定殿山陵春享大祭,在公除前,更爲擇日擧行,何如?傳曰,允。
金逸淵,以兵曹言啓曰,禁軍別將金魯甲,身病猝重,無望供職,呈狀乞遞。領軍之任,不可暫曠,改差,何如?傳曰,允。
兵曹,以趙存中爲禁軍別將。
金逸淵,以兵曹言啓曰,今正月初五日,仁政門百官朝參日次,而宗廟·永寧殿春享大祭齋戒相値。在前如此之時,多有退行之例,當月內十一日,國忌齋戒相値,二十一日·二十五日,皆是應行之日,以何日定行乎?敢稟。傳曰,停。
又以兵曹言啓曰,今正月初六日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以摠戎廳言啓曰,本廳左部右司中哨官金鍾亨,身病甚重,勢難察任,改差,何如?傳曰,允。
上在昌德宮。停常參·經筵。
李源祚啓曰,大司憲閔致成,掌令任希兢·李鼎顯在外,執義曺錫雨,持平鄭駿容未肅拜,宋欽翼未署經,監察茶時之意,敢啓。傳曰,知道。
金逸淵啓曰,備邊司郞廳來言,今日賓廳日次,而宗廟春享大祭齋戒相値,不得來會云矣,敢啓。傳曰,知道。
傳于南性敎曰,禮房承旨馳詣宗廟·永寧殿,奉審摘奸以來。
李景在啓曰,臣景在,今日永興府院君金祖根致祭進去,下直之意,敢啓。傳曰,知道。
南性敎啓曰,副應敎未差,校理韓啓源,副校理兪錫煥在外,修撰沈承澤,副修撰鄭基世差祭,玉堂上下番俱空,事甚未安。應敎金應均,校理沈膺泰,副校理李濟達,修撰金益文,副修撰趙道淳,竝卽牌招,推移入直,何如?傳曰,允。
以應敎金應均,校理沈膺泰,副校理李濟達,修撰金益文,副修撰趙道淳牌不進罷職傳旨,傳于金逸淵曰,只推。
金逸淵,以禮曹言啓曰,因永興府院君喪,今初六日行徽定殿山陵春享大祭,在徽定殿復膳前,已爲退行矣。春享則旣係大祀,不可停止,故纔已請退,而今十五日行徽定殿山陵望祭,亦在復膳前,此與時享有異,停止,何如?傳曰,允。
又以備邊司言啓曰,今此增廣監試及東堂初試,各道京試官都事,當爲差送矣。昨年穡事,雖曰少康,近値朝家之多事,自致民邑之受弊,況當窮春,供億可念。依近例都事,則勿爲差送,使本道道臣,設試於監營,武試亦令本道兵營,都聚設行,以爲省弊之地,而兩西則勅期早晩,有未可知,或不無巧値難處之慮。兩道都事,依前差遣,武試亦依舊例,別定試邑爲之,主試與支勅諸道行部,有妨春巡,竝爲停止之意,分付,何如?傳曰,允。
上在昌德宮。停常參·經筵。
金逸淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南性敎啓曰,玉堂上下番俱空,事甚未安。應敎金應均,校理沈膺泰,副校理李濟達,修撰金益文,副修撰趙道淳,旣有只推之命,與修撰沈承澤,副修撰鄭基世,竝卽牌招,推移入直,何如?傳曰,允。
備忘記,碧團僉使崔致獻下直,長弓一張,長箭一部,片箭一部,筒兒一箇賜給。
注書張仁遠病,代以李時夏爲假注書。
南性敎啓曰,吏曹郞廳來言,臺諫有闕,政事,取稟。傳曰,當日爲之。
李源祚啓曰,卽者義禁府都事來言,時囚無得過三日滯囚,曾有定式矣。時囚罪人具龍圭·李仁植·柳得魯,當爲議處,而判義禁朴岐壽有身病,次堂例不得擧行云。判義禁,卽爲牌招,何如?傳曰,判義禁許遞,今日政差出。
南性敎啓曰,吏曹郞廳來言,政事當日爲之事,命下,而判書朴晦壽,參判洪在喆,參議曺錫亨,俱以病不來,不得開政云。竝卽牌招,何如?傳曰,允。
又啓曰,吏曹判書朴晦壽,參判洪在喆,參議曺錫亨牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
金逸淵啓曰,扈衛大將差代事,命下矣。在前如此之時,自政院稟旨,特下處分,而因受敎定式,以大臣及將臣中勳戚人爲之事,載在法典矣。今番則何以爲之?敢稟。傳曰,領府事爲之。
兵曹,扈衛大將單領府事趙寅永,備邊司薦望,御營大將趙萬永·李惟秀·柳相弼,備邊司薦改望,以金煐爲御營大將。
兵曹,御營大將單金煐。
金逸淵啓曰,新除授御營大將金煐,卽爲牌招,傳授命召,何如?傳曰,允。
傳于金逸淵曰,兵判有闕之代,大護軍金興根除授。
吏曹口傳政事,兵曹判書單金興根。
金逸淵啓曰,新除授兵曹判書金興根,卽爲牌招,傳授命召,何如?傳曰,允。
以慶尙監司洪鍾英狀啓,盈德縣民家失火事,傳于金逸淵曰,聞甚矜惻,原恤典外,別加顧助,結構奠接之方,廟堂措辭分付。
李源祚啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以應敎金應均,校理沈膺泰,副校理李濟達,修撰沈承澤·金益文,副修撰趙道淳·鄭基世牌不進罷職傳旨,傳于南性敎曰,只推。
南性敎,以吏曹言啓曰,宗簿寺主簿金鎭河,以其身病,呈狀乞遞。改差,何如?傳曰,允。
又以禮曹言啓曰,卽接山陵參奉所報,則本陵陵上曲墻北邊六間許,昨日申時量,向內頹圮云矣。陵上曲墻,有此頹圮之患,萬萬驚悚。當有慰安之節,而今當徽定殿復膳之前,只以慰安告文,不卜日今初八日設行,改築之役,臣曹堂上進去,奉審後稟處,何如?傳曰,允。
又以宗簿寺提調意啓曰,國朝御牒,璿源譜略,王妃世譜中草,今已修正矣。御覽還下後,譜略當爲付板入刊,國朝御牒,王妃世譜,亦當正書矣。御覽日字,令日官推擇,則今月初八日午時爲吉云,以此日時,本寺堂上郞廳校正官,具儀仗陪進仁政殿,與承旨,請承傳色奉入之意,敢啓。傳曰,知道。
兵曹判書朴岐壽疏曰,伏以歲籥載新,百祿鼎臻,我聖上三朝供歡之餘,履玆元吉,迓休無疆,竊不勝區區頌忭之忱。仍伏念臣家,受國厚恩,與天無極,而迺者節惠之典,竝下於先父臣兄弟,榮及泉塗,感結闔門,臣方仰戴異渥,不知所以圖報也。至若臣所帶本兵之職,本不近似於如臣空疎者,況其已試蔑效,不足堪任之狀,卽我殿下之所俯燭,而臣亦自知甚明,則上之所以濫授,下之所以冒據者,左右無說,而猶且專委重寄,無所難愼,猥叨匪分,恬若固有,是豈眞有一分可責之效,可堪之望而然哉?不過曰,上則從前縻爾,姑無大誤而恕之也,下則辭不獲諒,義難屢瀆而强之也。然而恕之過而若至終難恕之境,强之久而卒有莫能强之慮,則毋寧曲軫許退,力陳丐免之爲上下兩當也。且臣偏蒙鴻渥,有除輒膺,而爵已顯矣,罔功叨賞,而階又崇矣。不衷之災,負乘之誡,臣非不知,而感激恩造,不暇自恤,乃敢承此匪據,亦旣冒行京察,而政注之間,疵瘢畢露,物議之來,譏誚難免,以臣檢臣,無往非孤負隆寄,而猶復靦然無恥,因仍蹲冒,則貪榮固寵,有乖大防,妨賢害公,又非細故。然則臣之所辭,不但以大政之瓜期已熟,爲冀免計也。況臣狗馬賤疾,年增歲加,百症迭侵,苦無寧日,而間因慘毒之慼,式月斯至,病隨疚添,莫可救藥,風木旺而肢體拘攣,痰火升而胸膈痞閼,食少眠減,肉脫形瘁。此已是危敗之兆,而最其神不守舍,臨事怳惚,朝聞夕忘,左接右遺。以若見狀,責之以甄別韎韋,句校金布,管轄宿衛之重,剸理簿書之繁,實是行不得者也。就此而臣之可辭者非一,可據者無一,則臣安得不疾聲呼籲於仁覆之天也哉?伏望聖慈,俯賜鑑諒,亟許鐫改臣所帶兵曹判書之任,以便公私,不勝大願。臣無任云云。答曰,省疏具悉。實病如此,所請依施。
黃海監司李圭祊疏曰,伏以臣,猥應藩寄,辭不獲命,行將辭陛矣。臣之父母墳山,在於京畿楊州地,而今當遠離,益切霜露之感,玆敢略陳短章,仰瀆崇聽。伏乞聖慈,俯垂矜諒,特許恩暇,往省塋域,俾伸至情,千萬幸甚。臣無任云云。答曰,省疏具悉。卿其往省焉。
敦寧都正金漢益疏曰,伏以臣,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚。臣無任云云。省疏具悉。疏辭下該曹稟處。
上在昌德宮。停常參·經筵。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金逸淵啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
南性敎啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
金逸淵啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
南性敎啓曰,臣性敎,依定式進詣香室奉審,則香祝櫃·祝板褓子精潔之意,敢啓。傳曰,知道。
金逸淵啓曰,臣逸淵,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
又啓曰,兵曹判書金興根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
金逸淵,以兵曹言啓曰,門鑰纔下,而有婢子一名,未及出去,故問其委折,則以爲渠以縣主房婢子,適因事入來,而聞門鑰之聲,自建陽峴,忙急越來之際,未及出門云,萬萬驚駭。爲先拘留於本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道。
金逸淵啓曰,卽見兵曹草記,則門鑰已下之後,婢子一名,未及出去云,事未前有,萬萬驚駭。當該入直郞廳,所當重勘,而本院請推之外,無他可施之罰,何以爲之,而不能檢飭之入直堂上,從重推考,何如?傳曰,允。拿處。
南性敎啓曰,吏曹判書朴晦壽,參判洪在喆,參議曺錫亨再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招,如有違牌,勿爲呼望。
傳于南性敎曰,吏判疏批已下,卽爲牌招。
南性敎,以弘文館言啓曰,新除授校理韓啓源,時在全羅道海南縣任所,副校理兪錫煥,時在興陽縣任所。經筵入番事緊,請竝斯速乘馹上來事,下諭。傳曰,竝許遞。
有政。吏批,判書朴晦壽進,參判洪在喆式暇,參議曺錫亨式暇,同副承旨南性敎進。以姜冕奎爲正言,柳興奎爲校理,李繪九爲副校理,閔致文爲兵曹參判,金蘭淳爲判義禁,朴宗範爲吏曹佐郞,曺克承爲宗簿主簿,李寅正爲惠陵參奉,李游爲利川府使。訓鍊都監提調單金興根,禁衛提調單金興根,御營提調單金興根,書題單崔命成。卒領敦寧金祖根贈領議政例兼。故大司諫林鼎遠贈吏參例兼,故郡守林聖憲贈吏議,故學生林藝贈僕正,已上右尹林翰鎭三代。
兵批,判書金興根陳疏未下,參判閔致文未肅拜,參議趙亨復入直進,參知李元會病,右副承旨金逸淵進。同知單咸英錫,僉知三單朴齊顔·沈樂濬·趙鎭亮,上護軍朴岐壽,護軍李羲肇·朴蓍會·金鎭恒·金章煥·金龍觀,副司直韓啓源·兪錫煥,副司果李鼎敍,以上竝單付。
金逸淵啓曰,兵曹判書金興根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
以全羅監司金景善狀啓,昌平縣民家失火事,傳于金逸淵曰,聞甚矜惻,元恤典外,別加顧助,結構奠接之方,廟堂措辭分付。
李源祚啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于李源祚曰,只推。
南性敎,以弘文館言啓曰,下番闕直,事甚未安。修撰沈承澤·金益文,副修撰趙道淳·鄭基世,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,永興府院君喪,大殿供上,以素膳限五日封進事,草記允下矣。五日之限,止於今日,自明日以常膳封進事,知委,何如?傳曰,允。
又以禮曹言啓曰,卽接忠淸監司姜時永移文,則以爲海美縣鄕校聖殿正間棟樑,年久朽傷,不可不及今修改,告由移還安祭香祝,自本曹啓稟下送云矣。海美縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以司譯院都提調意啓曰,因備邊司草記,倭學訓導,別齎咨官施賞事,允下矣。倭館之捐財修改,彼地之奉咨周旋,俱合酬勞之典,倭學訓導李宜敍,別齎咨官李文養,竝加資,何如?傳曰,允。
金逸淵,以訓鍊都監言啓曰,本局千摠李圭徹,身病猝重,勢難察任,改差,何如?傳曰,允。
又以禁衛營言啓曰,本營千摠李容駿,身病猝重,勢難察任,改差,何如?傳曰,允。
吏曹啓目粘連,觀此敦寧府都正金漢益上疏,則以爲,臣本無敦寧,揆以格例,自在應遞,伏乞聖明,照例遞改,以存公格亦爲白有臥乎所,旣無敦寧,則不可仍置,敦寧都正金漢益,依例改差,何如?判付啓依允。
吏曹判書朴晦壽疏曰,伏以三陽泰來,百祿鼎至,玉候冞康,景命增固,我東方無疆之休,擧切頌祝之忱。仍伏念臣於本月初二日,伏奉除旨,以臣爲吏曹判書者,臣誠驚惑懍惕,歷屢日而不知措躬之所也。噫,臣之本末,卽我聖上之所俯燭,而直不過空疎一物耳。通籍三十年,偏荷兩聖朝不世之遇,節次推遷,濫躋六卿之班,淸要華膴,歷揚殆遍,而襪線無補於實用,絲毫蔑效於屢試,每一循省,愧懼交中。矧今所叨,卽古所稱天官冢宰,操八柄而御衆才,佐人主進退百官者也。甄別之當否,而名器爲之輕重,激揚之得失,而世道以之汚隆,上關國家之治忽,下係民生之休戚,其望之隆任之大,果何如也?顧今俗尙日漓,物情難齊,任路爲躁競之門,選司作睢盱之場,雖使山吏部之明於藻識,宋廣平之公於選擧,固難期其叶輿望而鎭囂習,況可以千不近萬不似之碌碌如臣者,苟然一日承乏於是職也哉?且念臣家本寒素,性又愚拙,其所以敎告家庭者,以謹約儒素,爲相守之規,已自出身之初,非敢有希望崇顯之心,要銜濫職,却步避遠,而自矢於方寸者,尤較然矣。特以幸際明時,曲被恩造,前後揚歷,蓋莫非踰濫涯分,所叨益隆顯,而私情益懍蹙,至於今日而極矣。臣是何人,數年之間,迭居兩銓,兜攬如是,驟躐如是,反躬却顧,尙不覺懍然而驚,瞿然而恧。況在物情所駭,公議所咈,當復如何?且臣近益衰朽,宿疾轉痼,平居杜門,與世相忘,銓格選法,一未經心,朝論士評,初不入耳,同朝簪紳,强半是不識面目,倀倀瞢瞢,直一野傖耳。以此伎倆,將何以手握進退之柄,身任激揚之責乎?臣於銓地,亦嘗一再冒膺於佐貳之任,而卽不過周旋下風,與參末議而止,至於長席,委寄之重,地望之別,不可但以更進一步論。今若不揣己分,不量材能,憑恃寵靈,晏然承當,則臣身負乘之災,固所自分,僨誤國事,玷辱名器,仰累我聖上則哲之明,何哉?思之及此,怵然汗出,斷斷此心,匪私伊公,參倚前衡,無望承膺,牌望路阻,惶隘轉甚,略具短牘,仰塵崇聽。伏乞聖慈,俯垂諒察,亟遞臣新授銓任,回畀可堪之人,仍治臣瀆擾之罪,俾天職無曠,賤分獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金逸淵啓曰,卽見告訃使沈宜升先來狀啓,則年號有所誤書,奏御文字,何等審愼,而如是疎忽,事甚未安。推考,何如?傳曰,允。
李源祚啓曰,卽者義禁府都事來言,時囚罪人柳得魯·李仁植·具龍圭,當爲議處,而新除授判義禁金蘭淳服制未出仕,次堂例不得擧行云。何以爲之?敢稟。傳曰,許遞。前望單子入之。
判義禁前望單子入之,趙秉鉉落點。
金逸淵啓曰,兵曹判書金興根疏批已下,卽爲牌招,傳授命召,何如?傳曰,允。
金逸淵,以備邊司言啓曰,今見告訃使先來狀啓,已爲派勅矣。雖未知登程早晩,而迎接之節,不可不預先整待,行左參贊趙秉鉉,遠接使差下,行上護軍朴岐壽,館伴差下,問禮官及迎接都監堂郞,亦令政院政官牌招,開政差出,何如?傳曰,允。
有政。吏批,判書朴晦壽進,參判洪在喆,參議曺錫亨牌招不進,同副承旨南性敎進。以李時愚爲副應敎,李㘾爲敦寧都正,金興根爲軍器提調,鄭冕朝爲敦寧判官,洪履信爲典籍,金洙根爲楊州牧使。遠接使單趙秉鉉,館伴單朴岐壽,問禮官單鄭基世,迎接都監提調單朴永元,郞廳八單李濟達·金萬根·金圭燮·李光裁·安孝根·申錫洪·尹致誠·尹希大,公事郞廳單李敏道。贈吏判金履裕贈左贊成例兼,前判義禁金蘭淳考,故吏判趙得永贈左贊成例兼,判義禁趙秉鉉考。
兵批,判書金興根肅拜進,參判閔致文未肅拜,參議趙亨復入直政事進,參知李元會病,右副承旨金逸淵進。副護軍單金漢益·朴齊顔。
李源祚啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥,正言姜冕奎牌不進罷職傳旨,傳于金逸淵曰,只推。
以修撰沈承澤,副修撰趙道淳·鄭基世牌不進罷職傳旨,傳于南性敎曰,只推。
南性敎,以弘文館言啓曰,副修撰趙道淳,旣有只推之命,與新除授副校理李繪九,一體牌招察任,何如?傳曰,允。
以副校理李繪九,副修撰趙道淳牌不進罷職傳旨,傳于南性敎曰,只推。
以吏曹參議曺錫亨牌不進罷職傳旨,傳于南性敎曰,只推。
傳于南性敎曰,發遣吏郞,諸執事淸齋與否,摘奸以來。
南性敎,以弘文館言啓曰,下番修撰臣金益文,以訓鍊都監從事官,今日軍布捧上時,晝仕出去之意,敢啓。傳曰,知道。
又以弘文館言啓曰,新除授校理柳興圭,時在京畿利川地,經筵入番事緊,請斯速乘馹上來事,下諭。傳曰,許遞。
又以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,因備邊司草記,今此增廣監試及東堂初試時,依近例各道都事,勿爲差送,使本道道臣,設試於監營,而兩西則勅奇早晩,有未可知,或不無巧値難處之慮,兩道都事,依前差送事,允下矣。原事目中,以忠淸·全羅等左道京試官,右道監司,慶尙左道監司,右道京試官,平安南道京試官,北道都事,咸鏡南道監司,北道評事,江原道監司,黃海道都事試取事,改付標以入之意,敢啓。答曰,知道。
金逸淵,以備邊司言啓曰,卽見戶曹所報,則以爲曹儲銀子,遺在無多,支勅所需,不得不預爲措處,二勅需銀子二萬兩,請卽區劃矣。顧今京外銀儲,到底枵竭,二勅需之一時竝劃,其勢末由。兵曹及江華戶南庫銀各三千兩,惠廳及禁營銀各一千兩,特爲許劃,使之取用,何如?傳曰,允。
又以備邊司言啓曰,卽見平安監司李憲球狀啓,則以爲去月入送漂漢人時,我國人金伴壽,持牛載卜,入往鳳城,缷卜還發之際,醉失牛隻,落後跟尋,竟自鳳城押還,故具枷嚴囚,以待處分,而此雖與犯越有異,不能檢飭之該府尹,不可無警,請令廟堂稟處矣。因公入去,落後押還,雖與犯越不同,有關邊情,不可不嚴懲。金伴壽,分付道臣,使之照律重勘,不能察飭之灣尹,亦難免勘究,而勅行迫頭,有難遞易,姑令戴罪行公,何如?傳曰,允。
又以備邊司言啓曰,卽見義州府尹尹致定所報,則以爲客使當頭,勅需零瑣,許多營辦,茫無計策,就本府補勅穀中,限二千石請劃矣。本穀之設,旣是灣府補勅之需,而顧今勅行當頭,灣府事勢,若是窘跲,補勅穀一千石,特爲許劃,使之支用,何如?傳曰,允。
又以刑曹言啓曰,兵曹啓辭內,門鑰纔下,而有婢子一名,未及出去,故問其委折,則以爲渠以縣主房婢子,適因事入來,而聞門鑰之聲,自建陽峴,忙急越來之際,未及出門云,萬萬驚駭,爲先拘留於本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道事,命下矣。謹按律文,則大明律宮衛條,有曰凡應出宮殿而輒留不出者,杖一百,婢子順伊,依此律決杖一百後,放送之意,敢啓。傳曰,知道。
又以訓鍊都監言啓曰,本局把摠申杓,哨官趙存恒,俱有身病,勢難察任。改差,何如?傳曰,允。
兵曹判書金興根疏曰,伏以歲籥告更,萬祿來同,鼎盛之寶籌益隆,節宣之玉度彌康,區區不任攢祝,而時月之頃,徽定殿朔奠又過,伏唯聖衷愴悼,拊序增新。仍念臣於秩宗重地,獲荷恩諒,甫有日耳,擬有以稍攝身心,料理醫技,仰戴洪慈,俯遂微分,中權特簡,忽下於千萬夢寐之外,繼以天牌押臨,兵衛在門,臣誠滿心震懍,百慮錯迕,莫知所以爲說也。顧臣本末,無所短長,藝用所在,蓬楹靡適,卽淵鑑所悉,固無待臣言之煩複,而至於軍旅之事,選注之任,此其重且大,爲何如也?綢繆蒐補,非曰無三營,而統轄者司馬也,甄別疎宣,非曰無天官,而互須者西銓也。臣以迂疎本分,加之寡陋成性,凡於組練名物之數,韎韋班簿之跡,初旣理會不得,從以浩汗自厭,貿貿昧昧,一至於此,今雖欲抖擻策勵,儘心向前,臣恐矮人看場,徒爲巿中所笑已也。然苟使臣,精思知慮,有以大過於人,日强其所不强,日能其所不能焉,則容可也,而夫以臣屢濱危厲之殘喘,獲保到今,理外也。肢體殆難收拾,神識竝屬凋耗,宿衛陪扈所以奔走者,非可論也,銓總鈐束所以運會者,非可及也,此臣萬難承當之目下實狀,毫非飾讓於君父之前也。嗚呼,如臣無似,偏蒙庇覆之私,年來進擢之無漸,寵毗之過厚,求之廷紳,無有臣比,今又仰紆特旨,授之以莫要之任。臣雖萬萬迷劣,豈不欲奉令承敎,求其所以報效之萬一,而才焉而灼見必僨,病焉而明知無奈,雖不免坐違明命,明發繞壁,有臣如此,誠不如死之久矣,神擾意慌,言不知裁。伏乞聖明,軫戎政之至重,諒微私之所在,亟收臣所授職名,以究天地之澤,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
金逸淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源祚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于南性敎曰,禮房承旨馳詣受香諸處,奉審摘奸以來。
李源祚啓曰,大司憲閔致成,掌令任希兢·李鼎顯在外,持平宋欽翼·鄭駿容未署經,執義曺錫雨牌不進,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥,正言姜冕奎牌不進罷職傳旨,傳于李源祚曰,只推。
李源祚啓曰,卽者義禁府都事來言,時囚罪人柳得魯·李仁植·具龍圭,當爲議處,而新除授判義禁趙秉鉉未肅拜,次堂例不得擧行云。判義禁,卽爲牌招,何如?傳曰,允。
李源祚啓曰,判義禁趙秉鉉牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
李景在啓曰,左承旨金大根,今日不爲仕進,卽爲牌招,何如?傳曰,允。
備忘記,長淵縣監李垕下直,長弓一張,長箭一部,片箭一部,筒兒一箇賜給。
金逸淵啓曰,判義禁趙秉鉉再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞。前望單子入之。
判義禁前望單子入之,金熙華落點。
金逸淵啓曰,卽者義禁府都事來言,時囚罪人柳得魯·李仁植·具龍圭,當爲議處,而新除授判義禁金熙華未肅拜,次堂例不得擧行云。判義禁,卽爲牌招,何如?傳曰,允。
傳于南性敎曰,右承旨許遞,前望單子入之。
承旨前望單子入之,趙在慶落點。
南性敎,以弘文館言啓曰,修撰金益文受由在外,下番闕直,事甚未安。副修撰趙道淳,旣有只推之命,與修撰沈承澤,副修撰鄭基世,竝卽牌招,以爲推移入直,副校理李繪九,旣有只推之命,與新除授副應敎李時愚,一體牌招察任,何如?傳曰,允。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥,正言姜冕奎牌不進罷職傳旨,傳于金逸淵曰,只推。
以左承旨金大根牌不進罷職傳旨,傳于金逸淵曰,只推。
以副應敎李時愚,副校理李繪九,修撰沈承澤,副修撰趙道淳·鄭基世牌不進罷職傳旨,傳于南性敎曰,只推。
南性敎,以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,取考謄錄,則內喪弔勅時,只有賜祭,而無賜弔之節矣。今亦依前例,磨鍊儀註之意,敢啓。傳曰,知道。
又以禮曹言啓曰,取考謄錄,則弔勅之行,不設宴享,只行茶禮,故問禮官齎去儀註,以下馬茶禮磨鍊,而城闕門結綵,亦不磨鍊矣。今亦依此擧行,何如?傳曰,允。
又以禮曹言啓曰,問禮官齎去儀註,當爲磨鍊,而取考丁丑·乙丑·辛巳謄錄,則迎勅行禮於明政殿,而門路以敦化門爲之矣。今番迎勅處所,以何殿擧行,而門路亦以何門磨鍊乎?敢稟。傳曰,依丁丑例磨鍊。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以司譯院都提調·提調意啓曰,自前迎勅時,淸學御前通事,每以堂上差定,而見今淸學堂上官,擧多老病,無以分排。淸學譯官李鎭泰,特爲加資,以爲備擬之地,何如?傳曰,允。
金逸淵,以訓鍊都監言啓曰,本局從事官金益文,呈辭下鄕,曠務可悶,改差,何如?傳曰,允。
又以左邊捕盜廳言啓曰,近日西江,石戰狼藉,至有毁破班家,打人致傷,聞甚驚駭,故發送校卒,毁家時首唱諸漢,使之譏捕矣。首犯一漢,走匿隣家,譏校追至門前,則戶主幼學洪景謨,使其奴屬,捽入軍官,擅奪通符,私自縛打,擧措駭悖,罔有紀極。出使譏校,追捕作挐之魁,孰敢曰不可,而掩護逃漢,勒脅捕校,施威施刑,若是無憚,名以士族,其所蔑法,無復餘地。況軍官所佩通符,自有所重,雖卿宰不得任意推治,諸宮家亦毋敢蔑視之意,前後受敎,提飭截嚴,則今此怪擧,前所未有,揆以紀綱,誠極寒心。此而仍置,後弊難言。洪景謨,係是士子,令攸司照法勘處,助勢之下屬,自臣廳懲治,何如?傳曰,允。
上在昌德宮。停常參·經筵。
金逸淵啓曰,大司憲閔致成,掌令任希兢·李鼎顯在外,執義曺錫雨未肅拜,持平宋欽翼·鄭駿容未署經,監察茶時之意,敢啓。傳曰,知道。
又啓曰,判義禁金熙華牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
南性敎,以吏曹言啓曰,今此景慕宮望祭大祝,前正李魯確塡差,而時無職名,令該曹口傳付軍職,何如?傳曰,允。
兵曹口傳政事,副司果單李魯確。
南性敎,以弘文館言啓曰,下番闕直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,今十五日行徽定殿山陵望祭,在徽定殿復膳前,停止事,纔已草記允下矣。雖停望祭,不可無焚香之節,徽定殿山陵今望日,只焚香,何如?傳曰,允。
假注書李時夏書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇奉審是白乎尼,階砌曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門,壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門,壇上下莎草,俱爲無頉是白遣,仍詣司寒壇奉審是白乎則,階砌曲墻及紅箭門,壇上下莎草,俱爲無頉是白遣,仍詣馬祖壇奉審是白乎則,階砌曲墻及紅箭門,壇上下莎草,俱爲無頉是白乎旀,以日暮止宿,十一日平明,馳詣先農壇奉審是白乎則,階砌曲壇及紅箭門,壇上下莎草,俱爲無頉是白遣,仍詣先蠶壇奉審是白乎則,階砌曲墻及紅箭門,壇上下莎草,俱爲無頉是白遣,仍詣祈雨壇及厲壇奉審是白乎則,階砌曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
金逸淵,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以備邊司言啓曰,各道春操稟啓,俱已齊到矣。詰戎大政之課歲停閣,太涉疎虞,況値少康,則姑當如例設行,而第今諸路試事當前,畿輔·兩西,則勅務旁午,星槎絡繹,廚傳供億,民邑困弊,此時徵調之役,有難議到。今春八道·四都水陸諸操,巡歷巡點,竝姑停止,至於官鎭門聚點,苟能繕修器械,申明號令,則雖曰停操,亦有行操之實,以此意嚴飭擧行,堤堰移點,使之量宜爲之,各樣都試與停退都試,竝令設行,而支勅處聚點,依已例停免,都試亦爲待秋退行,何如?傳曰,允。
又以訓鍊都監言啓曰,本局局別將許榦,身病猝重,勢難察任。改遞,何如?傳曰,允。
上在昌德宮。停常參·經筵。
金逸淵啓曰,大司憲閔致成,掌令任希兢·李鼎顯在外,執義曺錫雨未肅拜,持平宋欽翼·鄭駿容未署經,監察茶時之意,敢啓。傳曰,知道。
南性敎,以弘文館言啓曰,下番闕直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直之地,何如?傳曰,允。
以修撰沈承澤,副修撰趙道淳·鄭基世牌不進罷職傳旨,傳于南性敎曰,只推。
金逸淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十八日,專經武臣殿講日次,而徽定殿春享大祭齋戒相値,頉稟之意,敢啓。傳曰,知道。
李景在啓曰,右承旨趙在慶,右副承旨金逸淵,今日不爲仕進,竝卽牌招,何如?傳曰,允。
備忘記,波知僉使李珌秀,阿山萬戶南時弘下直,各長弓一張,長箭一部,片箭一部,筒兒一箇賜給。
傳于南性敎曰,召對爲之。
南性敎,以弘文館言啓曰,下番無他推移之員,不得已以上番姑降入直之意,敢啓。傳曰,知道。
以修撰沈承澤,副修撰趙道淳·鄭基世牌不進罷職傳旨,傳于南性敎曰,只推。
南性敎,以弘文館言啓曰,下番闕直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直,副應敎李時愚,副校理李繪九,一體牌招察任,何如?傳曰,允。
南性敎啓曰,明日召對,取稟。傳曰,停。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以右承旨趙在慶,右副承旨金逸淵牌不進罷職傳旨,傳于南性敎曰,只推。
金逸淵,以刑曹言啓曰,左邊捕盜廳啓辭內,近日西江,石戰狼藉,至有毁破班家,打人致傷,聞甚驚駭,故發遣校卒,毁家時首唱諸漢,使之譏捕矣。首犯一漢,走匿隣家,譏校追至門前,則戶主幼學洪景謨,使其奴屬,捽入軍官,擅奪通符,私自縛打,擧措駭悖,罔有紀極。出使譏校,追捕作挐之魁,孰敢曰不可,而掩護逃漢,勒脅捕校,施威施刑,若是無憚,名以士族,其所蔑法,無復餘地。況軍官所佩通符,自有所重,雖卿宰不得任意推治,諸宮家亦毋敢蔑視之意,前後受敎,提飭截嚴,則今此怪擧,前所未有,揆以紀綱,誠極寒心,此而仍置,後弊難言。洪景謨,係是士子,令攸司照法勘處,助勢之下屬,自臣廳懲治,何如?傳曰,允事,命下矣。謹按律文,則大典通編濫刑條,有曰私門之用刑者,以濫刑律論,杖一百徒三年。洪景謨,依此律決杖一百後,忠淸道連山縣,徒三年定配所,卽爲押送之意,敢啓。傳曰,知道。
吏曹口傳政事,檢閱單李裕膺。
兵曹口傳政事,副護軍單金輔根。
義禁府啓目,兵曹佐郞崔尙儒原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目粘連,向前柳得魯亦,差員雖是公行,馹騎不得濫乘,旣登道啓,不可以囚供之發明,有所參恕,以此照律,何如?判付啓依允。又啓目粘連,向前具龍圭·李仁植等亦,禁門守直,何等嚴重,而斫松偸出,矇未覺察,溺職之罪,在所難免,竝只以此照律,何如?判付啓依允。
甲辰正月十三日辰時,上御重熙堂。召對入侍時,參贊官金大根,侍讀官沈膺泰,檢校待敎李裕元,假注書李時夏,記事官張鉉喆·趙龜植,各持綱目第五卷,以次進伏訖。上曰,史官分左右。上開卷命讀之。膺泰讀自丞相亞夫免,至秋七月晦日食。上曰,止之。文義陳之。膺泰曰,三代以後,唯漢寬以立國,仁以愛民,故高祖除苛法,文帝減肉刑,中元初政,又下此疑讞之詔,哀矜惻怛之意,溢於絲綸,殆若陰厓之發榮,至哉言乎,深有得於罪疑唯輕之訓,而亦可見心法之相傳者也。夫獄者民命之死生係焉,國家之治忽關焉,一失其平,文致刻深,則幽鬱之氣,足以干和,愁怨之聲,足以召災。故王者以爲民父母之意,體天地好生之德,陰慘陽舒,各有攸當,上輕下重,務執厥中,與天下公共其平,然後躋吾民於春臺,導斯世於熙隆矣。此漢家所以七十年之間,風流篤厚,幾致刑錯之風者也。武帝以後,始用文法之吏,民無所措手足,而天下騷然,國家之汚隆,於斯可觀。伏願省察焉。上曰,閣臣讀之。裕元讀自以寗成爲中尉,至秋大旱。上曰,止之。文義陳之。裕元曰,臣於詔戒二千石修職事,有所仰陳者矣。雕文刻鏤,錦繡纂組,無非傷農事害女工之物,故漢景初政,首擧而申戒之,可見其崇儉務本之實矣。凡爲治之道,若務本則莫如務農,務農則自可入儉,然則雖有玩好之物,只悅耳目而已,將焉用雕文纂組爲哉?歷溯古昔帝王,未有崇奢而不傷於農工,尙儉而有害於農工者。伏願殿下,克念於儉奢之效害,必以目下之急務,另加體念,是所區區之望也。上曰,參贊官讀之。大根讀自三年冬十月日月皆赤,至夫豈可與成·康同得美稱哉。上曰,止之。文義陳之。大根曰,臣所讀處,別無文義可陳者矣。上掩卷。龜植曰,臣以本館事,有所仰達者矣。翰林召試被選人,間月付職,自是古規,而或値左右史不備之時,則筵稟後翌月付職,亦多已例。檢閱當次人李裕膺,令該曹口傳單付,牌招入直,何如?上曰,依爲之。出擧條龜植曰,時政記纂修事緊,檢閱當次人李裕膺,付職後署前行公,何如?上曰,依爲之。出擧條上命史官就座,仍命退,諸臣以次退出。
上在昌德宮。停常參·經筵。
南性敎啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,右承旨趙在慶,今日不爲仕進,卽爲牌招,何如?傳曰,允。
傳于南性敎曰,禮房承旨馳詣宗廟·景慕宮,奉審摘奸以來。
南性敎,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
又以弘文館言啓曰,下番姑降入直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直,副應敎李時愚,旣有只推之命,一體牌招察任,何如?傳曰,允。
又以敦寧府言啓曰,大行王妃謚號,今當紀載於御牒及譜冊,依例修整次,設廳之意,敢啓。傳曰,知道。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以右承旨趙在慶牌不進罷職傳旨,傳于南性敎曰,只推。
以副應敎李時愚,修撰沈承澤,副修撰趙道淳·鄭基世牌不進罷職傳旨,傳于南性敎曰,只推。
義禁府啓目粘連,向前崔尙儒亦,門鑰已下,婢子之未及出去,事之稽忽,莫此爲甚。職在該郞,不能察飭之罪,在所難免,以此照律,何如?判付啓依允。又照目粘連,守門將具龍圭·李仁植等矣本府議啓內,禁門守直,何等嚴重,而斫松偸出,矇不覺察,溺職之罪,在所難免。竝只以此照律,罪各杖七十收贖,奪告身二等,竝只私罪。奉敎依允。又照目粘連,定平前府使柳得魯矣本府議啓內,差員雖是公行,馹騎不得濫乘,旣登道啓,不可以囚供之發明,有所參恕。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大殿·大王大妃殿·王大妃殿,口傳問安。答曰,知道。
金逸淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
備忘記,滿浦僉使姜漢過,薪島僉使權載秉下直,各長弓一張,長箭一部,片箭一部,筒兒一箇賜給。
南性敎啓曰,明日奉朝賀金履陽賜几杖,何承旨進去乎?敢稟。傳曰,都承旨進去。
李景在啓曰,假注書李容翼,身病猝重,勢難察任。今姑改差,何如?傳曰,允。
李容翼改差,代以卓景秀爲假注書。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
南性敎,以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十七日,臣曹與戶曹堂上,進去奉審後稟處,何如?傳曰,允。
又以禮曹言啓曰,永禧殿酌獻禮當次之年,則本殿春奉審,例於酌獻禮前擧行矣。今正月二十二日,臣曹與戶曹堂上,進去奉審後稟處,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
以副應敎李時愚,修撰沈承澤,副修撰趙道淳·鄭基世牌不進罷職傳旨,傳于金逸淵曰,只推。
南性敎,以弘文館言啓曰,下番闕直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直,副應敎李時愚,旣有只推之命,一體牌招察任,何如?傳曰,允。
傳于南性敎曰,發遣吏郞,諸執事淸齋與否,摘奸以來。
傳于金逸淵曰,中官李喆榮,放逐鄕里。
金逸淵,以義禁府言啓曰,中官李喆榮,放逐鄕里事,承傳啓下矣。李喆榮,放逐鄕里之意,敢啓。傳曰,知道。
又以義禁府言啓曰,時囚罪人柳得魯杖一百流三千里照律公事判付內,依允,功減一等事,命下矣。柳得魯,功減一等,杖一百收贖,告身盡行追奪,江原道洪川縣蓮峯驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
兵曹,及第盧性珣·金德九·李仁坤,以上今加折衝,武科回榜人,依定式加一資。
義禁府照目粘連,兵曹佐郞崔尙儒矣本府議啓內,門鑰已下,婢子之未及出去,事之稽忽,莫此爲甚。職在該郞,不能察飭之罪,在所難免。以此照律,罪笞五十收贖,解見任別敍,私罪。奉敎依允爲旀,功減一等爲良如敎。
右承旨趙在慶疏曰,伏以臣跡本孤弱,人且謭劣,而遭遇明時,倖占科第,自在記注,而厚被陶甄,出入臺館,而驟躋緋玉,榮已極矣,涯又濫矣。區區犬馬之忱,常願生死向前,少答涓埃。及其待罪南邑也,緣臣疎謬,隨事釁疵,繡啓論列,遭罹罔測,上孤恩造,下累身名。臣於是,撫心自悼,泥首俟勘,湯鑊金木,在分自甘,畢竟善地薄譴,非罪伊榮。曾未幾時,聖恩逈出格外,爰推孝理之政,特降宥還之旨,臣聞命感泣,若覆盆之見日,歸與老父,感戴攢祝,仁山恩海,未足爲喩。仍念臣父,病隨年痼,寧日恒少,崦嵫暮景,苒苒西頹,方擬挈歸田里,相依爲命,歌詠聖澤,以畢餘生,則榮途一步,豈夢想之可到,而適値賀儀誕擧,霈澤旁流,旣蒙收敍之典,繼有承宣之除,臣雙擎華誥,龍光遍體,不知微末賤品,何以得此於聖明也。仰唯天地恢蕩,山藪包含,不欲一物之終棄,故如臣釁累之蹤,亦被生成之澤,由前由後,曲費造化,臣雖冥頑,亦俱彝性,敢不感鏤德意,竭蹶趨膺?況今大慶之下,八域同忭,跛躄咸造,皆願一近於耿光,則念臣猥以侍從之列,逖違且久,豈或自阻於咫尺天陛,永辭朝端哉?然而臣罪如山,垢瘢未滌,今若憑恃寵靈,夤緣倖會,揚揚冒進,抗顔周行,則眞是沒廉恥患得失之一鄙夫耳,臣固不足說,淸朝士大夫,必將羞與之齒矣。左右思量,進身無路,玆控疾聲之呼,仰瀆聽卑之聰。伏願聖明,察臣微諒,俯垂矜憐,永刊臣名於仕籍,仍勘臣以當律,以正爲人臣不職者之罪焉。臣無任云云。省疏具悉。往事何必追引?爾其勿辭察職。
檢閱李裕膺疏曰,伏以臣之外三寸叔臣趙徽林,方帶左副承旨矣。臣所兼春秋之銜,揆以法例,在下當遞。伏乞聖明,俯賜鑑諒,亟許遞改,以存公格,以安私分,不勝幸甚。臣無任云云。省疏具悉。疏辭下該曹稟處。
上在昌德宮。停常參·經筵。
夜自一更至五更,月暈。
南性敎啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左承旨金大根,右承旨趙在慶,今日不爲仕進,竝卽牌招,何如?傳曰,允。
備忘記,水原留守李光正下直,長弓一張,長箭一部,南兵使沈樂臣,京畿水使金宅基,楊州牧使金洙根下直,各長弓一張,長箭一部,片箭一部,筒兒一箇賜給。
傳于南性敎曰,禮房承旨馳詣受香諸處,奉審摘奸以來。
金逸淵啓曰,禁衛大將任聖皐,摠戎使柳基常,以東·南關王廟獻官,今方受香出去矣。任聖皐所佩命召,柳基常所佩密符,兼帶右邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可一刻暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將訓將兼察,摠戎事御將兼察,捕將他邊大將兼察。
又啓曰,禁將訓將兼察,摠戎使御將兼察,捕將他邊大將兼察事,命下矣。兼察禁衛大將趙秉龜,兼察摠戎使金煐,兼察右邊捕盜大將趙存中,竝卽牌招聽傳敎,何如?傳曰,允。
又啓曰,卽伏見忠淸水使趙禹錫去癸卯秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
李景在啓曰,卽者檢閱趙龜植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,臣以奉朝賀金履陽家賜几杖進去,下直之意,敢啓。傳曰,知道。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以副應敎李時愚,修撰沈承澤,副修撰趙道淳·鄭基世牌不進罷職傳旨,傳于金逸淵曰,只推。
金逸淵,以弘文館言啓曰,下番姑降入直,事甚未安。修撰沈承澤,副修撰趙道淳·鄭基世,旣有只推之命,竝卽牌招,以爲推移入直,副應敎李時愚,旣有只推之命,卽爲牌招察任,何如?傳曰,允。
以左承旨金大根,右承旨趙在慶牌不進罷職傳旨,傳于金逸淵曰,只推。
以副應敎李時愚,修撰沈承澤,副修撰趙道淳·鄭基世牌不進罷職傳旨,傳于金逸淵曰,只推。
吏曹啓目粘連啓下是白有亦,觀此藝文館檢閱李裕膺上疏,則以爲臣之外三寸叔臣趙徽林,方帶左副承旨矣,臣所兼春秋之銜,揆以法例,在下當遞,伏乞聖明,亟許遞改,以存公格亦爲白有臥乎所。相避之法,在下當遞是白乎矣,史官春秋兼銜,法不得減下是白如乎,左副承旨趙徽林所帶春秋館修撰官之任,今姑減下,何如?判付啓依允。
金逸淵,以備邊司言啓曰,卽見京畿監司沈宜臣所報,則以爲本道支勅之備,自來疎虞,容措沒策,而今番容入,雖十分節省,辦得三萬兩,然後可以塗抹,特許優數劃下云矣。顧今京外經費,所在枵然,實無容措區劃之方,而京畿勅穀,自來不敷,以此塗抹,亦無其路,則事勢之罔措,不可不念。惠廳米二千石,特爲貸下,使之姑先支用,其還報之節,道臣必有從長措處,以此意分付惠廳及畿營,何如?傳曰,允。
敎奉朝賀金履陽賜几杖書。王若曰,予以萬億敬天,賴玆老成宿德,人生九十曰耄,嘉乃家國同休,斯將便體之資,庸推貺心之眷。蓋聞几杖之寵,寔爲縉紳之榮,操必以從,戴記述優老之義,授有緝御,周雅著祈耇之章,所以敬元老而尊高年,亦將賁上瑞而傳盛擧。唯卿,傑然星嶽之氣,挺乎松栢之姿,詩禮孝友之譽,箕裘先訓,經術文章之美,衣被後生。當文豹隱霧之時,固莫掩於藏器,逮威鳳耀彩之日,蔚有聲於得輿。位與望隆,旣累朝之歷事,年隨德邵,蓋達尊之俱全,穠華播謠,嘉賢孫之克肖,喬木成蔭,韙世臣之篤休,自夫休閒以來,益享康强之福。范希文之進退廊廟江湖,裵晉公之優游山林鐘鼓,觴詠彌健,未除元龍之豪,襴幞如新,載回司馬之榜。顧今滿九之遐算,實是曠百之吉祥,攀正廟念舊之褒,慨君子之已老,追純祖籲俊之盛,喜靈光之獨存。迓如日之新休,期躋世於仁壽,記獻年之嘉祝,感愛予之忱恂,唯古人玄衣燕毛,非無惠養之典,伊使者安車駟馬,亦有殊待之章。若稽尙齒尙德之儀,必貴賜几賜杖之禮。豳館登依之詠,蓋爲起居方便,漢家靈壽之頒,所以出入扶護,於焉旋予授耳,于以老者安之。於戲,豈煩卿趨走之勞?須體予眷遇之念,韶顔鶴髮,長添南極之祥輝,竹節烏皮,留作西樓之美蹟。我愛其禮,式遵列聖朝徽規,卿亦與榮,儘爲壽耇臣盛事。故玆敎示,想宜知悉。知製敎趙道淳製進
敎水原留守李光正書。王若曰,旬宣保釐之互資,職以任重,文學才猷之兼備,望由實隆。唯玆隋城留後之司,卽我正廟經始之地。三輔增關防之勢,城池臺隍樓櫓之咸出宏籌,新豐視湯沐之鄕,魚鹽粟米麻絲之厥有定制。萬年珠岡之兆,拱佳氣於翔鳳飛龍,四時玉瓚之儀,奉寶幀於祥雲瑞日。前春祗謁先寢,繼志之追慕冞深,三日留宿行宮,望幸之群情曷副?唯卿,孝友躬篤內行,忠貞世繼家聲,循規度而心貌祥和,淸廟瑚璉之器,承淵源而學識華贍,皇猷黼黻之才。入則典邦賦而掌東銓,綜精公允之奏績,出則鎭邊門而翰兩臬,淸簡慈諒之播譽。玆授卿以水原府留守兼摠理使,卿其經方伯兼管之銜,典章固已鍊達,想乃兄遺愛之澤,部曲必皆欣迎。於戲,凡厥措劃稟裁之方,恪守成憲,至如撫輯懷綏之政,益勵令猷。故玆敎示,想宜知悉。知製敎鄭基世製進
敎喬桐水使金宅基書。王若曰,設營堡而統禦三路,壯近畿之關防,授旄鉞而敷綸十行,進亞卿之品級。眷彼沿海鉅鎭,莫如戴雲一區。通湖港而處在咽喉,漕路之所委積,近沁都而勢成唇齒,烽屯之所相連。以元戎而字牧是兼,不輕其職,蔽京師而保障爲重,難得其人。第今凋弊之多端,奈此矯捄之無術。唯卿,材全文武,家傳忠貞,先業之箕裘不隳,蓋威望之已著,南閫之旌纛旣返,矧踐歷之殆遍。玆授卿以京畿水軍節度使·兼三道統禦使·喬桐府使。卿其勉恢令圖,祗服寵命,牖戶勒綢繆之策,或敢侮予,壁疊明組練之方,常若對敵。於戲,百年之風雲長在,庶慰聽鼙之思,千里之波浪不驚,克殫制閫之責。故玆敎示,想宜知悉。知製敎沈承澤製進
檢閱趙龜植疏曰,伏以臣,年淺才薄,濫廁名選,簪筆登筵,恩光遍身,榮耀極矣,涯分足矣。唯思恪勤在公,何敢唐突言私,而第臣母,年邁病痼,寧日恒少,每當換節之時,積聚之症,其發如期,若少失將攝,輒復凜綴。臣之儤直淸禁,月近一周,而顧臣終鮮,替護無人,一念焦遑,寤寐如結。卽接家信,則近因寒暖之不適,素患諸症,一倍添劇,痰火內聚,外氣交攻,食飮全却,轉側須人,急伻踵至,促臣歸視。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶職名,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
南性敎啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
金大根啓曰,右承旨趙在慶,今日不爲仕進,卽爲牌招,何如?傳曰,允。
備忘記,鍾城都護府使李應謙,富寧都護府使李行潤,西北僉使崔泰雄下直,各長弓一張,長箭一部,片箭一部,筒兒一箇賜給。
傳于南性敎曰,十九日詣徽定殿,親行奠酌禮,祭文當親撰以下矣。該房知悉。
傳于李景在曰,金奉朝賀留待。
傳于李景在曰,金奉朝賀入侍。
南性敎啓曰,別兼春秋李裕元,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
南性敎啓曰,左右史不可不備,別兼春秋洪祐健·趙秉駿,竝卽牌招,推移入直,何如?傳曰,允。
南性敎,以弘文館言啓曰,副應敎李時愚,副修撰趙道淳,旣有只推之命,竝卽牌招察任,何如?傳曰,允。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以右承旨趙在慶牌不進罷職傳旨,傳于南性敎曰,只推。
南性敎,以禮曹言啓曰,永興府院君喪,徽定殿供上素膳,依常時公除例封進矣。素膳封進之限,止於今日,自明日復進常膳事,分付,何如?傳曰,允。
又以成均館官員,以大司成意啓曰,今此慶科增光監試初試時,照訖開講,前期定日,自本館草記事,已有禮曹節目啓下矣。日字當爲預定,自今月二十七日爲始,開講之意,敢啓。傳曰,知道。
金逸淵,以兵曹言啓曰,五衛將朴齊顔·趙鎭亮,文臣兼宣傳官沈膺泰,俱以病難供職,呈狀乞遞,改差,新除授守門將鄭垕,除職前已爲作故云,原望筒勿施,何如?傳曰,允。
又以備邊司言啓曰,宣惠堂上有闕之代,行護軍趙秉龜差下,使之察任,何如?傳曰,允。
左參贊趙秉鉉疏曰,伏以臣,久據劇務,迄此三載矣,方其濫膺,適在於纔解度支之後,官名雖殊,而其爲要則一也。首尾掌財,歷多年所,委毗之專如彼,絲毫之微莫酬,淟涊至今,居常愧恧。臣本疎闇,觸處瘢尤,貢賦經理,尤係最短,旣是大農,罪積蔑效,卮漏觴濫,罔非尸素,此固臣已驗之的證,而不自量度,荏苒蹲仍,撫心追惟,不覺發騂,才具之稱與不稱,無待乎臣所自述,庶蒙淵燭。而迺其沈疴纏身,轉成膏肓,頑積急眩,表裏交攻,神識耗竭,形殼銷鑠,近忽血症復肆,乖祟迭作,錯前抛後,甚必昏絶,眞元自歸澌弊,刀圭亦此技窮。苟若剷煩釋慮,退處閒曠,或庶幾計歲責療,復望蘇甦,則以若實狀,縱欲句檢簿書,誠有所行不得者耳。求缷一念,寤寐不泐,寧敢以飾辭蔓說,甘犯占便,而强其不能,終底於踣跲僨誤,是豈臣分義之所忍爲哉?際又往役有命,行將西出,區區言私,非徒不敢,亦所未遑,而客使淹速,無由預料,反面期限,亦難確指,則本廳繁務,必致瘝闕,揆諸事面,奚但以苟且言也?玆敢悉暴衷懇,干瀆崇聽。伏乞俯賜諒察,亟遞臣惠局之任,毋使公私兩失之地,不勝大願。臣無任云云。答曰,省疏具悉。事勢似然,所請依施。
甲辰正月十七日辰時,上御重熙堂。奉朝賀入侍時,行都承旨李景在,假注書李時夏,別兼春秋李裕元,記事官李裕膺,奉朝賀金履陽,以次進伏訖。上曰,奉朝賀進前。上曰,精力比前年回榜時無減矣。履陽曰,小臣精力,比前不知落下幾層矣。上曰,起坐仰瞻。履陽曰,聖痘後天顔,臣不敢不瞻仰,而極用悚惶矣。上曰,眼視,何如?履陽曰,僅能看書矣。上曰,行步,何如?履陽曰,足爲房闥間動作矣。上曰,飮啖,何如?履陽曰,雖未能多食,亦足爲充腸矣。上曰,平日果服何藥,致有奇效,而享此遐齡乎?履陽曰,別無藥效之可言,而只是節食保嗇,爲調養之良方矣。履陽曰,近日春咎漸長,燕蠖之中,其所看讀,果在何書乎?上曰,尙在攝養,故未能看字矣。履陽曰,臣雖退老,斷斷一念,不外乎區區願忠,顧今環東土民生之所仰望者,惟在於聖學之將就,而惟其將就之方,亶在乎經史,經史之中,三經·綱目,尤爲緊要。苟以經史常目,則無益之事,自然不萌于心,不作無益,則聖學成就,斯過半矣。一日萬幾,顧何可終日讀書,而若以典學一念,終爲歸宿於方冊之間,則此不但爲下答群生之望而已。億萬年宗社無疆之休,實基於此,惟殿下,懋哉懋哉。至於節宣之方,莫先於節食,方今春秋鼎盛,勿以嗜好爲過量,過量爲無害,則差可少病,是爲難老之妙訣,惟願殿下,懋哉懋哉。上親賜御筆,九秩老臣,特賜几杖,身其康强,永享遐福,予卽祚之十年甲辰孟春,書與奉朝賀金履陽,履陽跪受展讀訖,納諸懷中。上曰,就座賜饌。履陽曰,臣歷事四朝,竝蒙御筆頒賜,臣追惟感愴,亦覺榮幸,而今日所蒙之恩,卽歷數前輩所罕有也。臣於今日,始知壽考之爲幸也,臣無由頻頻登筵,而愚忠,惟在於保聖躬勉聖學而已,惟殿下,更加體念焉。上命奉朝賀先退,仍命退,諸臣以次退出。
上在昌德宮。停常參·經筵。
金逸淵啓曰,大司憲閔致成,掌令任希兢·李鼎顯在外,執義曺錫雨未肅拜,持平宋欽翼·鄭駿容未署經,監察茶時之意,敢啓。傳曰,知道。
金大根啓曰,右承旨趙在慶,今日不爲仕進,卽爲牌招,何如?傳曰,允。
傳于南性敎曰,明日徽定殿奠酌禮,當自內爲之,雲寶劍置之,百官入參。
又以吏曹言啓曰,今此客使出來時,兩西迎慰使,依例以道內堂上守令下批矣。臨時若或有頉,則往復變通之際,將未免費却多日,有緩不及事之慮,迎慰使中,若有不得不更爲塡差之事,道臣以便近處守令,先爲塡差,借銜亦以已下批之職塡書後,具由狀聞之意,措辭關飭於兩西道臣處,何如?傳曰,允。
又啓曰,今此勅使出來時,黃州·平壤·安州·定州·義州五處迎慰使及平壤問安假承旨,依近例以道內守令,借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
以右承旨趙在慶牌不進罷職傳旨,傳于金大根曰,只推。
金大根啓曰,今日齋宿,承旨當爲備員。行都承旨李景在不爲仕進,所當牌招,而拘於廳規,不得請牌,何以爲之,而右承旨趙在慶,旣有只推之命,更爲牌招,何如?傳曰,允。牌招。
傳于南性敎曰,發遣吏郞,諸執事淸齋與否,摘奸以來。
以右承旨趙在慶再牌不進罷職傳旨,傳于南性敎曰,只推。
以別兼春秋洪祐健·李裕元·趙秉駿牌不進罷職傳旨,傳于南性敎曰,只推。
以副修撰趙道淳牌不進罷職傳旨,傳于南性敎曰,只推。
南性敎,以吏曹言啓曰,成均館典籍李玄文,以其身病,呈狀乞遞。改差,何如?傳曰,允。
金逸淵,以都摠府言啓曰,今日入直內三廳武兼禁軍及軍兵等,當爲中日習射技放,而魂殿春享大祭齋戒相値,不得設行之意,敢啓。傳曰,知道。
又以兵曹言啓曰,文臣兼宣傳官趙道淳,病難供職,呈狀乞遞。改差,何如?傳曰,允。
又以備邊司言啓曰,勅牌雖未出來,卽見節使以諺書報灣府者,要之其上馬,在於今月旬內外矣。儐使之行,不宜暫滯,使之明日辭朝,何如?傳曰,允。
上在昌德宮。停常參·經筵。
親奠酌後,大殿·大王大妃殿,內閣·政院·玉堂·百官奉慰單子問安。答曰,知道。
藥房口傳問安。答曰,知道。王大妃殿,單子問安。答曰,罔極。藥房口傳問安。答曰,罔極。
南性敎啓曰,明日召對,取稟。傳曰,停。
李景在啓曰,今日徽定殿親行奠酌禮時,承旨當爲備員,而右承旨趙在慶不爲仕進,卽爲牌招,何如?傳曰,允。
傳于南性敎曰,禮房承旨馳詣先農壇,奉審摘奸以來。
金逸淵啓曰,禁直法意,何等截嚴,而副校理李繪九,不爲替直,無端出去,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,卽見平安監司·義州府尹牌文出來狀啓,則起程日字及牌文出送日字,不能詳細照察,俱以不爲塡來修啓矣。勅期登聞,何等審愼,而如是疎忽,極爲未安,竝從重推考,何如?傳曰,允。
南性敎啓曰,在前勅使,若除京外宴享,有別遣問安使中路致謝之擧,而今番則依已例,旣除宴享矣。只行勞問之意,分付儐臣,迎慰使中勞問使,從便擧行,而平壤問安假承旨,雖已啓下,若或臨時有頉,須以便近邑守令·道臣·儐臣,推移塡差,借銜擧行後狀聞之意,預爲下諭,何如?傳曰,允。
以右承旨趙在慶牌不進罷職傳旨,傳于金逸淵曰,只推。
甲辰正月十九日午時,上詣徽定殿,親奠酌入侍時,行都承旨李景在,左承旨金大根,左副承旨趙徽林,右副承旨金逸淵,記事官金翊鎭·張仁遠,記事官趙龜植·李裕膺,檢校直提學趙秉龜,檢校直閣徐有薰,檢校待敎趙鳳夏,以次侍立訖。通禮跪啓請行禮,上具衰服,步出齋殿,贊禮前導,諸臣從入。上入就戶外位俯伏哭,諸臣皆俯伏哭,上止哭再拜,諸臣皆止哭四拜。上詣靈座前,景在奉香盒,逸淵奉香爐跪進,上三上香如儀訖。執尊李時愚進盞,上執盞以授逸淵,奠于靈座前,大祝檢校待敎李裕元,讀祝訖。上出就位俯伏哭,諸臣皆俯伏哭,上止哭再拜,諸臣皆止哭。贊禮啓禮畢,上步出還次,諸臣以次退出。
上在昌德宮。停常參·徑筵。
藥房副提調李景在啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿,口傳問安。答曰,知道。
南性敎啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
李景在啓曰,左承旨金大根,右承旨趙在慶,左副承旨趙徽林,今日不爲仕進,竝卽牌招,何如?傳曰,允。
備忘記,車嶺僉使任致貞下直,長弓一張,長箭一部,片箭一部,筒兒一箇賜給。
注書金翊鎭病,代以李東爲假注書。
金逸淵啓曰,卽伏見慶尙監司洪鍾英去癸卯年秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以左承旨金大根,右承旨趙在慶,左副承旨趙徽林牌不進罷職傳旨,傳于南性敎曰,只推。
南性敎,以弘文館言啓曰,校理一員未差,副校理李繪九拿處,上番闕直,事甚未安。應敎金應均,副應敎李時愚,校理沈膺泰,副校理李濟達,竝卽牌招,以爲推移入直,副修撰趙道淳,一體牌招察任,何如?傳曰,允。
以應敎金應均,校理沈膺泰,副校理李濟達,副修撰趙道淳牌不進罷職傳旨,傳于南性敎曰,只推。
南性敎,以禮曹言啓曰,二月令薦新氷,每年春分翌日薦進矣。今年春分,在來二月初二日,宗廟·徽定殿·景慕宮薦新,則令東氷庫,臨時封進,而山陵薦新,則以本陵所貯之氷,來二月初三日薦進之意,分付於山陵參奉處,何如?傳曰,允。
又以禮曹言啓曰,卒永興府院君金祖根四仲朔四名日及忌日,墓所祭需,依例題給事,分付該司,而守墓軍,令兵曹定給,何如?傳曰,允。
又以迎接都監言啓曰,臣等與諸郞廳,會同開坐,檢飭迎勅諸事,而啓下郞廳八員外,不足郞廳二員,依例加差下,別單書入之意,敢啓。傳曰,知道。
又以迎接都監言啓曰,在前弔勅時,不設宴享,只行茶禮,故宴享色郞廳,不爲差出,茶禮時,使盤膳色郞廳兼管矣。今亦依此擧行之意,敢啓。傳曰,知道。
又以迎接都監言啓曰,本都監郞廳戶曹正郞金萬根嫌不進,改差,其代,戶曹正郞鄭始容差下,使之察任,何如?傳曰,允。
迎接都監郞廳二單趙冕鎬·尹顯岐。
金逸淵,以刑曹言啓曰,謹依下敎,內農圃新川庫直金興喆,嚴刑一次後,全羅道古阜郡定配所,卽爲押送之意,敢啓。傳曰,知道。
行護軍趙秉龜疏曰,伏以徽定殿酌獻禮成,翟䄖永閟,萬事邃古,宸心愴悼,曷有其已?仍伏念臣,在朝而無可適用,在家而不能爲役,卽一癡蠢下品耳,特緣聖恩曲庇,滾到于此,每自循省,若集于木。迺者惠堂重任,又何爲而及也?臣聞命驚悚,莫省自措。夫總會正賦,支調常貢,與度支無異,而若其闢山澤之利,平厚薄之征,則均輸之義也,量貴賤之分,權出納之宜,則常平之制也。積其贏餘,以資饑饉,則又古所謂荒政之賑貸備豫,故一籌一劃之間,國計之盈胸,生民之休戚係焉,非識量足以經遠,幹局足以理劇,則未有居是任而不鄭重難愼也。矧今經用匱乏,支計無術,雖使前輩之號爲通鍊者當之,猶懼其未能有濟,如臣空疎,何以堪之?且邇來數十年之間,臣父臣季父,相繼於此,幸免大何,今乃以臣不肖,責之以臣父·叔之成績,則臣有何才能,妄托家庭之緖餘,猥當民國之重務也哉?此不但臣身狼狽,公私僨誤而已,臣雖無狀,豈忍爲此?臣今叨冒戎垣,非臣所堪,而義分攸係,黽勉從事,雖不敢爲辭巽計,若又重之以錢穀簿書之煩氄,則是乃添擔於已疲之肩,加策於將蹶之蹄也,不顚則仆,理所必然。臣雖欲强所不能,以效趨走之恭,誠末由也,自量已熟,承膺無路,悉陳忠懇,仰瀆崇嚴。伏乞聖明,俯賜鑑諒,特收臣新除惠堂之任,回授可堪之人,以幸公私。臣無任云云。答曰,省疏具悉。卿其勿辭行公。
上在昌德宮。停常參·經筵。
南性敎啓曰,明日召對,取稟。傳曰,停。
金逸淵啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,黃海道觀察使李圭祊下直,長弓一張,長箭一部賜給。
又啓曰,卽伏見慶尙左水使李膺緖去癸卯年秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于金逸淵曰,放逐罪人李喆榮放送。
兵曹,及第金九采·韓必學,以上今加折衝,武科回榜人,依定式加一資。
趙徽林,以吏曹言啓曰,今日政廳,考見兩道褒貶啓本,則天安郡守沈樂憲,以別有利器,可治棼絲爲目,瑞山郡守洪明厚,以頉檢緣病,滯務由曠爲目,迎日縣監李容熙,以人何可信,容或有謗爲目,則俱宜置下考,而置諸中考,殊無嚴明殿最之意。兩道道臣,推考警責,天安郡守沈樂憲,瑞山郡守洪明厚,迎日縣監李容熙,竝罷黜,何如?傳曰,允。
又以吏曹言啓曰,南海縣令鄭在天,以三年窠守令,兩次居中,宜寧縣監李秉九,以六年窠守令,兩次居中,一次中考施行矣。其間一中,雖因赦令蕩滌,其不治可知,竝依例罷黜,何如?傳曰,允。
南性敎啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書朴晦壽,參判洪在喆,參議曺錫亨,俱以病不來,不得開政云,竝卽牌招,何如?傳曰,允。
趙徽林,以吏曹言啓曰,肇慶廟別檢南鍾三,繕工監假監役官李㬚,童蒙敎官宋達洙,俱以身病,呈狀乞遞。竝改差,何如?傳曰,允。
有政。吏批,判書朴晦壽進,參判洪在喆,參議曺錫亨牌招不進,左副承旨趙徽林進。以成好謙爲校理,吳取善爲禮曹參議,李㘾爲刑曹參議,李光翼爲工曹佐郞,李維謙爲典籍,申命濈爲活人別提,洪衡謨爲西部都事,趙鳳熙爲童蒙敎官,柳道海爲肇慶廟別檢,李種兢爲柒谷府使,申善浩爲瑞山郡守,徐得淳爲天安郡守,李玄瑞爲南海縣令,兪致弘爲定山縣監,柳泰東爲奉化縣監,金秉熙爲宜寧縣監,鄭輔源爲迎日縣監,朴榮逌爲金井察訪。奉常副奉事單崔致權。故判書金翊休贈左贊成文衡例兼,判義禁金熙華考。折衝金相述·李世規·洪義疇,已上今加嘉善,武科回榜人,依定式加一資。
兵批,判書金興根病,參判閔致文受由在外,參議趙亨復病,參知李元會入直進,右副承旨金逸淵進。副護軍李源祚·金德喜,副司直柳興圭,副司果李寅鳳,以上竝單付。
吏批,再政。以徐憲淳爲敦寧都正,尹禾爲景慕宮令,金汶根爲漢城主簿,吳慶延爲監察,韓重錫爲禮賓主簿,李彦周爲引儀。兼養賢主簿單李維謙。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以吏曹參議曺錫亨牌不進罷職傳旨,傳于趙徽林曰,只推。
南性敎,以弘文館言啓曰,副修撰趙道淳,旣有只推之命,卽爲牌招察任,何如?傳曰,允。
又以禮曹言啓曰,卽接魯城幼學尹淳圭所志,則以爲同姓八寸弟性圭,嫡妾俱無子,以其同姓八寸弟就圭第二子心鎭,欲爲繼後,兩家諸族,相議完定,而性圭夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹淳圭所訴旣如此,依定式尹就圭第二子心鎭,立爲尹性圭之後,何如?傳曰,允。
金逸淵,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓目,弘文館副校理李繪九原情云云。傳旨內辭緣,泛稱遲晩,所當請刑是白乎矣,侍從勿爲請刑,載在大典通編,議處,何如?判付啓依允。
敎黃海監司李圭祊書。王若曰,銀臺撤長席之班,掄選克愼,玉節授重藩之任,倚毗斯隆,所以前後擢庸,抑欲內外歷試。眷海堧卄三州管轄,卽甸服五百里封疆,土産饒鹽鐵之財,爲一都會,舟舶通登·萊之境,所重關防。孔路之冠蓋相聯,難支供億之費,窮蔀之杼柚俱罄,政須接濟之才。唯卿,珪璋令姿,簪纓世閥,自泮長之進步,夙播華譽,逮銓佐之參聞,蔚有雅望。兩載灣府,已著固圉之威,副介燕京,亦殫專對之責。玆授卿以黃海道觀察使兼兵馬水軍節度使·巡察使·海州牧使,卿其祗服厥命,往愼乃司,一路旬宣,勉懷保之勤勩,三考黜陟,宜按察之嚴明。故玆敎示,想宜知悉。知製敎李濟達製進
上在昌德宮。停常參·經筵。
金逸淵啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙徽林啓曰,同副承旨南性敎,今日不爲仕進,卽爲牌招,何如?傳曰,允。
金逸淵啓曰,卽者副應敎李時愚,謂有難安之端,陳疏徑出,原疏纔已捧入矣。所當直捧禁推傳旨,而此與無端徑出有異,從重推考,何如?傳曰,允。
又啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以副修撰趙道淳牌不進罷職傳旨,傳于金逸淵曰,只推。
金逸淵,以弘文館言啓曰,副修撰趙道淳,旣有只推之命,與新除授校理成好謙,竝卽牌招察任,何如?傳曰,允。
以同副承旨南性敎牌不進罷職傳旨,傳于金逸淵曰,只推。
以校理成好謙,副修撰趙道淳牌不進罷職傳旨,傳于金逸淵曰,只推。
金逸淵,以司饔院檢擧提調意啓曰,今此勅使接見時,茶禮器數,當爲磨鍊,而取考謄錄,則近年多有二十一器之例矣。依此磨鍊,何如?傳曰,允。
又以司饔院檢擧提調意啓曰,今此勅使接見時,茶禮饌品,當爲磨鍊,而取考謄錄,則肅廟壬午弔勅時,御床·勅床,竝以肉膳擧行矣。今亦依此磨鍊,何如?傳曰,允。
又以迎接都監言啓曰,內殿國恤賜祭勅時,別殿受祭處所,當爲稟定,而乙丑·辛巳,俱以涵仁亭爲之矣。今番則何以爲之乎?敢稟。傳曰,涵仁亭爲之。
又以義禁府言啓曰,放逐罪人李喆榮放送事,承傳啓下矣。李喆榮,放送之意,敢啓。傳曰,知道。
義禁府啓目粘連,向前李繪九亦,禁中豹直,事體自別,僚員雖或入來,交替旣未停當,徑先出去,事甚疎忽。以此照律,何如?判付啓依允。
副應敎李時愚疏曰,伏以臣,學術空疎,聞見淺陋,初不敢望到於顧問之任,而玉署恩除,至於再三,榮感之極,竭蹶而已。迺者副校理臣李繪九,以空番之故,至承拿處之命,及見其爰辭下者,以爲替直之意,屢屢言及於僚官云。當初僚官之請番,果及於諸僚,而臣亦適有事故,以不能替直爲答,而畢竟享役之罷歸也,目見兩僚同在禁中,故仍爲先出。未知追後有何事端,竟使莫重禁直,至於無端塡空,而爰辭中,入來僚員,雖不的指誰某,顧臣亦在當初請番中一人耳,今何可自同無事,晏處直次乎?玆敢忙陳短章,徑出禁扄。伏乞聖明,俯垂諒察,下臣司敗,勘以同罪之律,俾安私分焉。臣無任云云。省疏具悉。事實如此,則爾不必爲引矣。
上在昌德宮。停常參·經筵。
李景在啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,右承旨趙在慶,同副承旨南性敎,今日不爲仕進,竝卽牌招,何如?傳曰,允。
又啓曰,三品官之毋得過三日循例請牌,曾有定式矣。禮曹參議吳取善,刑曹參議李㘾,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
注書張仁遠病,代以朴齊淵爲假注書。
李景在,以弘文館言啓曰,副應敎李時愚陳疏徑出,副校理李繪九拿處,李濟達迎接都監都廳進,上番闕直,事甚未安。校理成好謙,旣有只推之命,與應敎金應均,校理沈膺泰,一體牌招,以爲推移入直之地,何如?傳曰,允。
李景在啓曰,卽者修撰沈承澤,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
義禁府照目粘連,弘文館副校理李繪九矣本府議啓內,禁中豹直,事體自別,僚員雖或入來,交替旣未停當,徑先出去,事甚疎忽。以此照律,罪笞四十收贖,附過還職,私罪。奉敎依允爲旀,議減一等爲良如敎。
金大根啓曰,應敎金應均,校理沈膺泰·成好謙牌不進,副校理李濟達迎接都監都廳進,修撰沈承澤陳疏受由,金益文,副修撰鄭基世在外,玉堂上下番俱空,事甚未安。副應敎李時愚,副校理李繪九,副修撰趙道淳,竝卽牌招,推移入直,何如?傳曰,允。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以右承旨趙在慶,同副承旨南性敎牌不進罷職傳旨,傳于金逸淵曰,只推。
以刑曹參議李㘾牌不進罷職傳旨,傳于金逸淵曰,只推。
以應敎金應均,校理沈膺泰·成好謙牌不進罷職傳旨,傳于金逸淵曰,只推。
金大根,以吏曹言啓曰,今此社稷大祭終獻官,前左尹金鼎集塡差,而時無職名,令該曹口傳付軍職,何如?傳曰,允。
兵曹口傳政事,護軍單金鼎集。
金逸淵,以兵曹言啓曰,來朔立番騎兵,例於今二十五日,外司點考,而判書金興根有身病,參判閔致文受由在外,參議趙亨復有身病,參知李元會入直,他無進參之員。參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。
金逸淵啓曰,因兵曹草記,來朔立番騎兵,例於今二十五日,外司點考,而判書金興根,參議趙亨復有身病,參判閔致文受由在外,參知李元會入直,他無進參之員。參議,令政院稟旨變通,仍令該曹,以在京無故人口傳差出,待下批牌招,以爲進參事,允下矣。合有變通之道,何以爲之?敢稟。傳曰,許遞。
金大根,以迎接都監言啓曰,別殿受祭處所,以涵仁亭爲之事,命下矣。祭物熟設處所,在前以鑄字所爲之,而今番則都摠府,移接於該所,無以設行,依辛巳已例,以內弓房爲之之意,敢啓。傳曰,知道。
應敎金應均疏日,卽伏聞副校理臣李繪九囚供爰辭,則竊有所惶蹙難安者。臣於近日,以家屬憂患,症勢危重,無異待變,果不可離捨,而日前親奠酌時,不敢言私,竭蹶參班矣。伊時入直寮員,謂以多日鎖直,要令替入,故臣亦備陳憂故實狀,不得從施,行禮纔罷,蒼黃還家,而退班之路,坐直之所,相去分岐,則寮員之不待面替,空番徑出,誠非意慮之所及也。雖然臣旣不能曲事方便,至於禁直有闕,同寮被譴,亦何敢諉以無失,晏然自在乎?玆敢略暴實狀,仰瀆崇嚴。伏乞聖明,特賜當勘之律,以爲爲人臣失職者之畏焉。臣無任云云,省疏具悉。已諭僚批,爾亦不必爲引矣。
修撰沈承澤疏曰,伏以臣於持被之中,獲接家信,臣父素患痰癖之症,近當換節之交,忽復添劇,刀圭罔效,轉側須人。臣自聞此報,方寸煼灼,按住不得,玆敢忙陳短章,徑出禁扄。伏乞聖慈,俯垂鑑諒,亟命遞斥臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金逸淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金逸淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,右承旨趙在慶,左副承旨趙徽林,今日不爲仕進,竝卽牌招,何如?傳曰,允。
以副應敎李時愚,副校理李繪九,副修撰趙道淳牌不進罷職傳旨,傳于南性敎曰,只推。
南性敎啓曰,副校理李繪九陳疏,李濟達迎接都監都廳進,修撰沈承澤陳疏受由,金益文,副修撰鄭基世在外,玉堂上下番俱空,事甚未安。應敎金應均,副應敎李時愚,校理沈膺泰·成好謙,副修撰趙道淳,旣有只推之命,竝卽牌招,推移入直,何如?傳曰,允。
傳于南性敎曰,玉堂闕直,亦關朝體,竝卽牌招,如有違牌,勿爲呼望。
南性敎啓曰,明日召對,取稟。傳曰,停。
金逸淵啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,司諫韓升烈,獻納姜斗煥牌不進罷職傳旨,傳于金逸淵曰,只推。
以右承旨趙在慶牌不進罷職傳旨,傳于南性敎曰,只推。
金逸淵啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
吏曹口傳政事,以趙龜夏爲兵曹參議。
吏曹口傳政事,兵曹參議單李元會,參知單趙龜夏。
吏曹,今此慶科增廣監試初試時,照訖講一所試官趙鳳夏·沈承澤·李玄文·李鳳淳·睦仁培,二所試官金應均·林肯洙·李維謙·韓應淳·韓文爀。
南性敎,以吏曹言啓曰,今此慶科增廣監試初試時,照訖考講一所試官前典籍李玄文,時無職名,令該曹口傳付軍職,何如?傳曰,允。
兵曹口傳政事,副司果單李玄文。
南性敎,以迎接都監言啓曰,取考謄錄,則別殿殿內修理排設,戶曹郞廳與司鑰,眼同擧行,唐家前面設紅綃甲帳,御間又設草綠輕光紬揮帳,前三門設朱簾,自尙衣院進排,香卓則取用於繕工監及尙方,爵坫則取用於工曹,祭物排設等事,本殿守僕賜祭所次知擧行,勅使依幕及庭內排設,軍色檢飭擧行,左右月廊,訓鍊都監·禁衛營,以布帳圍遮矣。今番一依乙丑·辛巳年例擧行之意,分付各該司,何如?傳曰,允。
又以迎接都監言啓曰,今番迎勅時儀節,依英廟朝丁丑年例,贈給依庚寅年例擧行之意,分付各該司及儐臣開城留守,各道道臣處,何如?傳曰,允。
金逸淵,以兵曹言啓曰,新除授黃海兵虞候李南瑞,老母今年爲七十五歲,法不當遠離赴任,呈狀乞遞。虞候·邊將之親年七十五歲者,許遞其任,載在法典矣。黃海兵虞候李南瑞,依法典改差,何如?傳曰,允。
又以都摠府言啓曰,副摠管李應植,以訓鍊都監中軍,本營諸將官射會監試事,東別營晝仕出去之意,敢啓。傳曰,知道。
校理李繪九疏曰,伏以臣,學未通方,才莫猶人,無所長短之一賤品耳,倖占科名,歷選淸華,出入邇密,承藉寵榮,今已十有餘年于玆矣。雖在周旋執事,奔走吏役,尙多到處生疣,惟幸獲免大何,若夫橫經登筵,啓沃論思之任,臣果非其人也。使得如臣者,苟然充數於顧問之列,其不至於玷名器而瘝厥官乎?每一循省,不覺騂顔而汗背,逡巡而却顧也。迺者館職恩除,又下於夢想之外,揆以趨走之義,不敢久違召命,只以昵近文陛於逖違之餘,爲自榮,仍爲出肅就直,而臣供職無狀,至有空番之擧,旣無停當,又不面替,誠如讞辭。苟執其咎,孼由自作,尤何及人,而僚員之引章,緣此踵至,益添臣悚恧之一端,更何敢費辭張皇,而臣於此,竊有撫躬自反者。蓋其請番之際,屢煩苦懇,至有徑出之言,僚員若知臣之不可不出之病情,則必不應至於生梗,而認爲請番例談,遂各引出,若使臣平日誠意,苟能交通於未言之前,不至如是之狼狽也,臣何可以委之已勘,晏然隨行乎?且禁直法意,若是嚴重,而無難空番之擧,又在於如臣微末,若使日後之在直者,以臣爲藉口之資,遂至法紀之蕩然,則後弊所關,不可不恤。此旣臣必辭之端,而臣本稟性昏弱疎迂,言辭拙訥,惟以謹愼自勉,人亦庶或以此見諒,而到今竝與所謂謹拙者而拚棄焉,則更何可以見職自處,不思所以自靖之義乎?雖以實病爲言,當此木旺之節,疝積之祟,咳感之症,內外交發,近復調將失宜,一倍添劇,委任床笫,不省四到,目下情勢,萬無供職之望,而天牌繼降,復犯違傲之罪,冞增惶阨,實合萬隕,玆敢猥陳衷懇。伏乞聖慈,俯垂鑑諒,特賜鐫遞,俾安私分,不勝幸甚。臣無任云云。省疏具悉。本事旣由於徑出,則何可諉之於同僚乎?爾則罷職。
上在昌德宮。停常參·經筵。
藥房都提調金道喜,提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,口傳問安。答曰,知道。
南性敎啓曰,明日召對,取稟。傳曰,停。
金大根啓曰,大司憲閔致成,掌令任希兢·李鼎顯在外,執義曺錫雨牌不進,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,右承旨趙在慶,今日不爲仕進,卽爲牌招,何如?傳曰,許遞。前望單子入之。
傳于金大根曰,右副承旨許遞,前望單子入之。
承旨前望單子入之,權溭·申錫愚落點。
傳于金大根曰,大臣·備局堂上引見。
傳于南性敎曰,內閣提學·直提學未差之代,今日政差出。
李景在,以吏曹言啓曰,慶基殿參奉金在鼎,以其身病,呈狀乞遞,改差,何如?傳曰,允。
又以吏曹言啓曰,掌試時都事,例以侍從差出矣。黃海道都事尹孟烈,未經侍從,依例改差,何如?傳曰,允。
金大根,以備邊司言啓曰,全羅兵使李敏德,以其身病,呈狀乞遞矣。實病旣如此,則有難强令察任,改差,何如?傳曰,允。
有政。吏批,判書朴晦壽進,參判洪在喆,參議曺錫亨竝牌招不進,同副承旨南性敎進。以金興根·朴永元爲奎章閣提學,以金學性爲直提學,林肯洙爲副校理,徐念淳爲左尹,洪在喆爲同春秋,金炳疇爲惠民提調,申命漢爲軍器正,趙秉錫爲漢城主簿,申錫疇爲掌苑別提,吳道敬爲司圃別提,權用脩爲活人別提,趙復林爲假監役,李彙廷爲慶基殿參奉,金彝淳爲貞陵參奉,沈承澤爲忠淸道京試官,李豊翼爲慶尙道京試官,金應均爲全羅道京試官,李裕元爲平安道京試官,李維謙爲黃海都事,洪祐健爲平安都事。承文博士單羅采奎。故學生朴瑞東贈童敎,孝行卓異,贈職事承傳。
兵批,判書金興根進,參判閔致成受由在外,參議李元會入直,參知趙龜夏病,左承旨金大根進。啓曰,全羅兵使·左水使,今當差出,而擬望之人乏少,他道水使·守令及未準朔禁軍將,竝擬,何如?傳曰,允。以朴岐壽爲知事,金煐爲知訓鍊,金龍觀·朴氣浩爲五衛將,權·李鍾五·李觀洙·金聲求爲宣傳官,李長祜爲左輔從,許濯爲部將,元植爲守門將,趙禹錫爲全羅兵使,李熙絅爲全羅左水使,白珩洙爲阿耳僉使,孫海振爲京畿中軍,李得潞爲忠淸中軍,申鍾命爲忠淸兵虞候。副護軍趙在慶·金逸淵·趙亨復·李敏德·朴來永,副司果尹㬚,以上竝單付。
再政,以趙存德爲都摠經歷,李義明爲訓鍊僉正,邊漢圭爲都摠都事,李熠爲忠淸水使。同知單金龍觀,僉知單朴氣浩。
以執義曺錫雨,司諫韓升烈,獻納姜斗煥牌不進罷職傳旨,傳于南性敎曰,只推。
南性敎,以禮曹言啓曰,太廟歲首展謁吉日,以何間推擇乎?敢稟。傳曰,以晦初間擇入。
又以禮曹言啓曰,景慕宮展謁,每於孟春·孟秋,取稟事,定式矣。今春展謁吉日,以何間推擇乎?敢稟。傳曰,以晦初間擇入。
又以迎接都監言啓曰,取考謄錄,則每於勅行,如非宴享之時,則迎勅後殿內接見時,設行茶禮,翌日館所親臨茶禮,送勅日親臨餞茶禮,竝爲設行,而庚申·乙未,只設接見茶禮,乙丑接見茶禮及餞茶禮設行,辛巳·庚寅,三次茶禮,竝爲磨鍊矣。今番則何以爲之乎?敢稟。傳曰,依辛巳·庚寅年例爲之。
又以迎接都監言啓曰,在前勅使接見茶禮時,御床用淡薑茶,勅使床則用蔘茶矣,近例則勅使床,不用蔘茶,以他茶代用,御前床,以淡薑茶擧行矣。今亦依此擧行之意,分付,何如?傳曰,允。
又以迎接都監言啓曰,勅使入京時,禁雜人〈等〉節,自弘濟院至迎恩門,使御營廳·摠戎廳,除出略干校卒,嚴飭禁雜,自迎恩門至城內諸處,亦令三軍門·摠戎廳,分掌嚴禁,已有前例矣。今亦依此擧行之意,分付,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門,分排爲之矣。今亦依此擧行之意,分付,何如?傳曰,允。
又以迎接都監言啓曰,迎勅時,爲慮觀光人之囂遝紛聒,以各營中軍中,不參隨駕之人,率該營標下軍,仍領先牌軍,前行於勅使頭局,淸道禁雜人之意,癸巳筵稟定式,而乙未·丁酉迎勅時,令訓局中軍具軍威,自慕華館前行,另加禁辟,而勅使自闕門往館所時及回還日,一體擧行矣。今亦依已例,以不參隨駕之營門,使之擧行,何如?傳曰,允。
甲辰正月二十五日辰時,上御重熙堂。藥房入診,大臣·備局堂上引見入侍時,都提調金道喜,提調金興根,副提調李景在,假注書李東,記事官趙龜植·李裕膺,檢校待敎李裕元,左承旨金大根,假注書朴齊淵,事變假注書姜晢一,左議政權敦仁,行上護軍朴岐壽·金蘭淳,水原留守李光正,戶曹判書朴永元,吏曹判書朴晦壽,廣州留守李嘉愚,行大護軍任聖皐,行護軍趙秉龜·柳基常·趙斗淳,吏曹參判洪在喆,校理成好謙,以次進伏,醫官秦慶煥·韓相瑚·金景球·李河錫,進伏楹外訖。上曰,史官分左右。敦仁進前奏曰,近日春節微舒,日候猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,醫官待令,使之入診乎?上可之。道喜曰,秦慶煥,雖非待令醫官,而已爲領率入來矣,亦爲入診乎?上可之。慶煥等以次診候,退伏楹外訖。道喜曰,脈候奏之。慶煥等奏曰,脈候左右三部調均矣。上曰,醫官先退。慶煥等以次退出。上曰,次對爲之。敦仁曰,忠淸前監司金鼎均狀啓,枚擧木川縣監張照牒呈,以爲本縣,癸巳以後,屢經歉荒,連年未捧還餉折米六千七百十一石零內,民反爲二千九十四石零,官屬所逋,爲三千九百七十六石零,而民反則伏俟處分,官屬所逋,則限十年除耗排捧事,請令廟堂稟處矣。近來以各邑糴弊,登聞者多,而量許者亦屢矣。邑事民勢,難責常例,則往往雖不無格外之施,守令之職,三政爲先,苟能實心收捧,豈可無矯救蘇完之道,而初無着手釐弊之意,擧懷拔足免罪之計,一經登聞,便爲磨勘,而道臣從以曲循,不欲責切於守令,惟事望倖於朝家,如是則朝家之置守令,將欲何爲?至於蠲蕩二字,元非道臣所敢擅請,而登諸狀辭,無異恒典,外若難愼,而實則陳請也,極涉猥越,亦關後弊。前道臣金鼎均推考。該邑還逋,果如狀辭,則實難責其循例準捧,且畿·湖兩邑,旣有歲前已施之事,其在一視之政,不可全然無示意之擧。各年未捧六千石零,竝許限七年除耗,俾爲完糴之地,積逋收殺之節,必有當初措劃,然後始可以課歲遵式,趁限完簿,如或徒事姑息,全沒實效,則烏在其朝家優恤之本意哉?另飭道臣,使之善爲措處,期於限內準捧,何如?上曰,依爲之。出擧條敦仁曰,前以長津移屬各社之各還本邑便否,令道臣具意見登聞之意,筵奏行會矣。卽見咸鏡前監司趙冀永狀啓,則以爲三水劃來之李淑嶺以西六社中別害,卽本鎭基址,而民戶强半居之,今若還屬本邑,則實有土與民俱失之患,其外五社,等是空棄,以此還屬,不無移疾之歎,量其形便,參以邑鎭之報,姑難遽議還劃,待流民還集,更加確定,恐合便宜。蕩餘還摠四百餘石,時起續結四百餘結,僅可排比於公下與鎭下,至於將官支放,措劃沒策,竝請令廟堂,稟旨分付,其應行條例,修成冊上送爲辭矣。地界還屬,道啓必有參量事勢,折衷可否者,依施。支放請劃,本鎭旣非新創,係是以邑還鎭,則爲邑之時,亦有邑下與支放,而以鎭視邑,濫約懸殊,雖於邑例中,有釐正革罷者,以入量出,尙可以不煩朝家,自鎭塗抹,則今以厚州·城津新設初已例爲援者,恐欠綜覈。取見其冊,則條例磨鍊中,或不無更合斟酌之端,原成冊還下送,令道臣裁量釐改,務爲停當,更無得煩請區劃之意,分付,何如?上曰,依爲之。出擧條敦仁曰,茂長縣監趙然昌疏請,本邑丙申未捧還各穀二萬一千五百八十石零,限十年除耗排捧,年分覆啓中三分一收捧,特許還寢,而批旨,有疏辭令廟堂稟處之命矣。舊還雖異於新逋,公糴不可以不完,則每於年年覆啓,使之分數收捧,固出於朝家優恤之意,而連事玩愒,課歲不捧,以致元逋之自如者,揆以糴法,已萬萬寒心,而今此排年之請,雖未知有何措處,分數徵捧,輒歸於虛套,則排年陳請,其果有實效乎?若不免目前姑息,以爲挨過,則其爲不誠,又孰甚焉?況排捧等節,卽係格外曠典,極涉難愼,遽難從違。關飭道臣,使之爛商其收捧之節,措處之方,從長登聞後,更爲稟處,何如?上曰,依爲之。出擧條敦仁曰,勅牌今已出來,程期亦將甚邇矣。每當勅行接待供給之節,勅需濫下之弊,前後筵飭,不啻申嚴,而近來法紀日頹,百度俱弛,凡屬支勅邊事,全不誠實,到底疎略,惟以挨過爲事。夫事大交隣,國之重典,其在營邑擧行,固當靡不庸極,而凡百之稽忽苟簡,愈往愈甚,或不免傷損國體,貽羞彼人,事之駭然,孰甚於此?至於勅需冗濫之弊,固可謂不一其端,而雖以一事言之,赴勅守令之自備飯供,無敢犯用勅需,定式至嚴,而各道支勅守令,自起程之日,不計留連久近,自己飯供,人馬盤纏,不費官廩,混勘勅簿,謬習成風,無邑不然。其違越定式,姑且無論,爲官長者,處己若此,何以責下吏輩乘時奸濫之弊乎?卽此一事,其餘可知。此皆道臣全不檢察而然,苟能隨事操飭,犯者一依定式施行,則客使接待,豈或有不誠之歎,勅需支用,亦豈有濫雜之理乎?今番則各別董飭,無或濫襲前謬,亦當自本司,有別般廉探,如或違法而現發,則非但守令之抵罪,道臣亦難免重勘,以此意姑先嚴勅于支勅三道道臣,亦令遠接使,知此操飭,何如?上曰,各別申飭,可也。出擧條敦仁曰,各道兵水使殿最之與道臣同議封進,自是法典,故或値道臣之有故闕封,則各梱亦待巡營修啓時,同爲封進,已例卽然,而昨年湖南殿最,前道臣因廢務闕封,而兵·水使,則循例封進,故分付兵曹,査問其委折於本道矣。卽見其所報,則廢務前,旣有同議,故左右水使,依例封進,兵使則往復巡營,而巡營,使之循例封啓云。同議雖在廢務之前,旣知巡營之闕封,而各梱之先自封啓,事未前有,大違法例。全羅左水使柳信儉,前右水使趙存卿,施以罷職之典。前兵使李敏德,旣有往復於巡營,則此不可專責兵使,而不審則大矣,從重推考,何如?上曰,依爲之。出擧條敦仁曰,吏曹啓目粘連懷德幼學宋民圭上言,以其祖能相復逸事,請令廟堂稟處矣。大凡議禮之家,門戶甚多,橫看豎看,人見不齊,曰黑曰白,論說互出,雖質難至於聚訟,從違各自殊塗,未或以此得罪於先賢者,爲其可否之執,只是制度節文之間故也。今此宋能相之備要·箚記,亦不過考據禮書,參辨己疑,而蓋箚記,出於能相二十歲以前者,則下語之際,設或有率爾不審之失,此政朱夫子所謂計父祖之年甲,遽加以侮毁先賢之目,固已過矣。況備要一書,雖經先正臣金長生鑑正,其書則申義慶之編輯,而先正之所追錄識別者,序文後敍,可按而知,則當初儒疏之聲討,終不免抉摘之太深,而至曰私絶淵源,陰懷異心,其亦言之不成事理也。先正臣金長生,卽先正臣宋時烈之師,而能相,乃宋先正之孫也。以孫而不滿於其祖之所嘗服勤,而乃反私絶淵源云者,是豈天理人情之所近似,而竟歸之於譏貶朱子,誣悖先祖,則尤烏可捃摭之至於此甚乎?以其事涉先賢,言出多士,朝家處置,始果如是,而儒者削逸,卽是死後極典,乃以抉摘文字之事,追律三十六年,未蒙伸白,非但其孫之課歲鳴暴,情理卽然。簡孚疎理,固爲聖朝美政,而事關斯文,臣不敢擅斷,直請詢議于時·原任大臣處之,何如?上曰,依爲之。出擧條敦仁曰,故判尹文敬公臣宋啓榦,生前未及推恩,今當退爲榮贈,而所後家,更無可贈,此等處移施於本生,已多其例矣,使之移贈於其本生祖父故縣令文欽恐宜,而文欽,以先正臣宋浚吉之玄孫,服襲家庭之學,薰陶賢兄之敎,經術行誼,文章言議,爲一代賢士大夫之所推重,深於禮學,而專治儀禮,嚴於大義,而秉執春秋,至於周易本義之考證,小學註解之重正,發明朱子之旨者,有功於後學大矣。以其不喜標致,力辭薦剡,雖不在旌招之列,而學問踐履之實,實爲山林讀書之君子。似此特異之人,依儒賢貤贈例,或以長憲,或以兼祭酒,已有近例,故縣令宋文欽,特令選部,贈以長憲兼祭酒之職,何如?上曰,依爲之。出擧條敦仁曰,判義禁金熙華,亦當推恩,而所後家,更無可贈云,使之依已例移贈於其本生祖曾兩代似好,故敢此仰達矣。上曰,依爲之。出擧條敦仁曰,正卿中刑曹判書李若愚,漢城判尹李奎鉉,禮曹判書趙冀永,竝備堂差下,同敦寧金學性,關東句管差下,何如?上曰,依爲之。出擧條敦仁曰,參外官之登科十年陞六,自是法典也。今亦有榜後限滿人云,依例陞六之意,分付銓曹,何如?上曰,依爲之。出擧條敦仁曰,試期不遠,各道京試官·都事,今當差出矣,令政院政官牌招開政,使之各別擇擬。近來科弊之漸益末如,已到極處,此非一朝一夕之故,實難猝乍間可議矯革,而場屋之淆雜,士習之奔競,千塗百岐,奸僞之滋興,皆專由於主司之不能事事。苟能精白淬礪,克祛己私,一以殫竭恢張爲心,則雖不能亟復故規,亦豈無漸次釐捄,而每經一番科試,輒增一番喧議,沿襲謬風,看作常套,乖損試體,無復餘地。以致人心拂於京外,而衆怨歸於朝家,興言及此,寧不哀痛?凡係防奸敡弊之節目間事,固有司存,當自本司,另加探察,苟或有犯,以法勘處,而姑先以此意,嚴飭各道道臣及京試官·都事·評事,俾各惕念對揚,何如?上曰,依爲之。從當有下敎矣。出擧條敦仁曰,臣於病伏昏瞀之中,伏聞日前召對之命,私竊以爲玉度平和,聖志奮發,三陽之元,隻日先開,繼自今將見緝熙就將之盛,聳然歡祝,日以跂望。伊後迄今,更未有命,臣未敢知聖志攸在,而凡人做事,有始則當有終,始而無終,萬事何由而成乎?尙書曰,爲山九仞,功虧一簣,一簣之於九仞,至微矣,而其功虧焉。古人曰,適百里者半九十里,十里之於九十里,至近矣,而其程半之,則凡事之貴終,猶當如此。況簣土纔始,而更無簣土之繼,則其可望九仞之至乎,跬步纔移,而更無跬步之進,則又可望九十里之及乎?然則非但其終之不可期,竝與其始而亦未見矣。宋臣王嚴叟之告其君曰,聖賢之學,非造次可成,須在積累,積累之要,在專與勤,非積累無以成始終,非專勤無以工積累。屛絶他好,是謂之專,久而不倦,是謂之勤。今殿下,纔欲向學,而他好已撓之,一經講對,而厭倦輒乘之,譬如簣土之無繼,跬步之不進,雖欲工積累而成始終,得乎?夫一朝之工,勉强可能,而平生之功,非勤不可。殿下欲求一朝之功乎,抑爲平生之功乎?日月如流,春秋漸盛,宗社萬年之責,兩慈殿蘄望之切,亶在於聖學一事,而今年只如昨年,此月又如去月,一切停閣,無意進就,將如宗社何,將如兩慈殿何?以殿下天縱特達之姿,聰明知思,又與已往沖年大異,則庶不待臣等之陳勉,而豈無所惕然回悟於淵衷哉?臣之今日所陳,非臣之言,卽皆古人閱歷體驗之言,其言豈欺我哉?伏願深加察納,迨此春晷漸暢,亟開講筵,日爲課程,無或間斷焉。上曰,切實之言,敢不服膺也?出擧條敦仁曰,御營大將金煐,來詣朝房,不爲登筵,實病雖曰難强,事體極涉未安。推考,何如?上曰,依爲之。出擧條敦仁曰,歲初賓對,異於他時,年前勘飭,亦極申嚴,而今日賓筵,兩司無一入參,揆以事體,誠甚未安。行公諸臺,竝從重推考,何如?上曰,依爲之。出擧條敦仁曰,卽聞吏判之言,則各道京試官,今當差出,而昨臘褒貶時,侍從居中人頗多,排望極爲苟艱云,勿拘竝擬,何如?上曰,依爲之。道喜曰,三陽回泰,萬品昭蘇,此正我殿下克新厥德,用答景命之一初嘉會也。顧今日所仰勉者,當何爲先?臣卽曰聖學是已。俄者左相,備盡匡弼,況臣於學問,鹵莽空疎,顧何敢以無諸己者,擧似陳說,而竊有大聖人出治之本,捨此而無他,臣所藉手於殿下者,亦捨此而無他,玆有獻焉。臣竊覸我殿下,姿不世出,將大有爲,群下之所仰期者,惟在乎爲堯爲舜,而若曰聖學,已臻高明,無待乎加勉,則臣竊以爲未也。聖不自聖,所以益聖,湯之日新,文王之緝熙是也,原其要則一念勤孜,罔或間斷而已。惟我列聖朝,勤於講筵,著有成憲,旣朝晝焉而又夕之,旣三之矣,又參之召對·夜對,亦惟以無間斷爲要,此非殿下之所當法哉?第念講學之停曠,凡幾月矣,秋冬以來,旣不暇議及於此,而乃於歲初,有召對之擧,群情聳瞻,莫不以聖候之康復,胥告欣賀,而春晷漸向舒長,法筵進講,又當繼此而行,有不可少緩矣。然而若或以此,視爲應文之具,不能實體於身心,則徒有講學之名,而無進修之實,將何以措諸政謨,而資之治道哉?大學八條,以誠意爲關鍵,先儒謂透得此關,方能進學,然則凡其修齊治平等事,皆誠之推耳。惟願殿下,慥慥乎誠意之工,萬幾之暇,專懋典學,勿以雙隻而爲拘,勿以寒暑而或撤,勿以燕私而間之,勿以玩娛而貳之,一日二日,眞積力久,則庶可以透過誠關矣。若言其序,致知在先。程子曰,讀書,須是將聖賢言語玩味,入心記著,然後力去行之,自有所得,先正臣李珥之言曰,察之不精,由乎不領其要,領其要然後,能知其味。此二說者,卽大學致知之事,而實爲入頭切要工夫也。正須涵泳於方策之中,探賾於字句之間,起疑發難,必窮旨意之深奧,繹故悟新,無憚討論之煩複,則方可謂玩味領要,而自然有樂此不疲,欲罷不能者矣。夫如是,則湯·文之極工,堯·舜之事業,亦豈遠哉?且經經緯史,卽是體用,有不可偏廢,大本達道,雖在於經,若夫治亂成敗之蹟,非史無以歷考。今於日講之外,參以史書,課日進對,以爲監戒,則體用兩備,可以互資矣。仍伏念在外儒賢,磊落相望,是皆讀書林下,養德邱園,沈潛乎聖賢之學,貫綜乎經禮之旨,爲一世矜式久矣。今若敦禮旌招,使之出入講席,于以備顧問而資啓沃,則其識解之明透,講論之精密,必將大裨於聖工矣。若其招延之道,亦惟在殿下誠意之如何耳,苟能誠心好賢,如鄭之緇衣,盡其敬禮,如禮之加璧,其必逌然相感,賁然來思,伏願懋哉懋哉。且非獨講學也,凡其致治之方,亦資乎博訪勤咨,若喉院在直諸臣,頻賜召接,與之商確時務,至如各司輪對及外官陛辭者,亦必假以色辭,導之使言,則民生之疾若,稼穡之艱難,以至時弊俗習,無不畢陳於前,而有以措施之耳,其爲治道之益,又豈小哉?凡此所言,雖是陳腐之餘論,而實出於區區忠愛之悃,幸無以人而廢言,是臣之望也。上曰,所陳皆出忠懇,實庸感服,儒賢招延事,當有別諭矣。出擧條道喜曰,臣之所帶惠署提擧,自是正亞卿通擬之窠,而特以二員也,故前多有仍帶之例。頃上乞遞之箚,該曹按例回啓,遂不得蒙遞,而顧其職任,雖是冗散,因仍蹲據,終涉苟且,特賜遞改,是臣區區之望也。上曰,依爲之。出擧條上曰,正卿乏人,卿等相議薦擢。敦仁曰,臣退出相議,當於後日,登筵仰對矣。上命大臣就座。大根曰,諸宰奏事。岐壽曰,今番勅使接見茶禮時,御前所用床卓揮巾,依庚寅已例,以黑漆床卓,靑色揮巾進排之意,分付各該司,何如?上曰,依爲之。出擧條永元曰,勅行入境後,中路若遇節日,如正朝·冬至,則有差送問安使之例,而寒食·秋夕,則以其與他節日有間,各年已例,不爲送使矣。今番寒食,雖値入境之後,似當依前勿論,故敢此仰達矣。上曰,依此爲之。出擧條晦壽曰,臣於昨秋,承命奉審北道各陵殿,而有不得不變通矯弊之事矣。北道各陵殿,皆有逢授官,自安邊至洪原,各從其程途附近設置,而其中義陵逢授官,卽高原郡。高原,本以至殘邑樣,民勢近益疲廢,莫可收拾,以此弊弊之局,本陵之雖小小修理,猶難責應,若値事役浩大,實無以及期措辦,易致臨時僨事之境,言念事體,誠爲悚悶。今若捨此高原,而從其附近,則只有北靑府,北靑·高原,非但殘盛之懸殊,程途遠近,亦無差別。臣意則其在重其事矯其弊之道,義陵逢授官,移定北靑府恐好,故敢此仰達矣。上曰,依爲之。出擧條晦壽曰,定陵·和陵位田,辛丑水災後,多有浦落,仍不修築,守護軍漸無聊賴,而責應支供等節,猶復依前爲之,其勢將至渙散而後已,莫重守護之節,實爲悶然。令道臣另飭該地方官,使之一一踏驗後,可以修築者,劃給物力,以爲還起之地,若其永無田形處,則以官屯田,依例代給,俾充元結之數,而擧行形止狀聞之意,一體知委,何如?上曰,依爲之。出擧條大根曰,玉堂所懷陳之。好謙曰,臣學術空疎,素乏顧問之備,誠意淺薄,難期孚格之效,而幸逢聖世,不以無似,歸之棄物,冒忝淸選。玉署恩除,至于再三,榮感極矣,而召牌之下,敢事違傲,負犯逋慢,厥罪甚大,聖度寬容,不加譴罰,特以微旨,薄示警責,感淚先逬,不知所裁。然而夫下之從上,如影之隨形,上而優逸,則下而恬嬉,其勢固然,此所以身敎言敎,有從訟之分也。先自殿下,躬加檢責,講學是務,則爲館僚者,孰敢不悉其所知,以盡啓沃之責哉?苟或不然,則館職自同冗官,博士倚席不講,士趨俗尙,日就汙下,豈非警省處乎?臣竊伏覩我殿下,聖智出天,已自沖年,留心學問,不少間斷,臣隣傳頌,士民欣聳。自讀詩經以來,已歷幾箇歲月,而尙未訖工,伏未知聖意,以爲三晝之晉接討論,反不如閑居之沈潛玩索而然乎,抑或聖學高明,有自聖之病而然乎?日前召對有命,上自搢紳,下至章甫,喜而相語曰,吾王不待陳勉,特賜召對,繼自今必將孜孜不已,莫不蘄望,又此一日而止,一曝十寒,此之謂也,臣等之憂歎抑鬱,容有已乎?昔我英廟,雖在倦勤之時,講論不廢,五十年巍蕩之治,亶在於此,而實是後王之所當監法也。今殿下,春秋鼎盛,和晷漸永,伏願自今伊始,日開經筵,頻接臣僚,遠而尙論唐·虞之盛際,近而下詢民生之苦樂,則治化之盛,曷可量哉?懋哉懋哉。上曰,所陳好矣,當體念矣。出擧條上命大臣先退,史官就座。仍命退,諸臣以次退出
上在昌德宮。停常參·經筵。
南性敎啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,右承旨申錫愚,左副承旨趙徽林,今日不爲仕進,竝卽牌招,何如?傳曰,允。
傳于南性敎曰,人日製明日通方外爲之,試紙用大好紙,弘文提學,待明朝牌招。
以吏曹參議曺錫亨牌不進罷職傳旨,傳于南性敎曰,只推。
以執義曺錫雨,司諫韓升烈,獻納姜斗煥牌不進罷職傳旨,傳于南性敎曰,只推。
以右承旨申錫愚,左副承旨趙徽林牌不進罷職傳旨,傳于南性敎曰,只推。
南性敎,以弘文館言啓曰,新除授副校理林肯洙,卽爲牌招察任,何如?傳曰,允。
以副校理林肯洙牌不進罷職傳旨,傳于南性敎曰,只推。
金大根,以漢城府言啓曰,過期未婚之類,分付各部,搜訪報來矣。東部·南部,以無乎報來,故中·西·北三部所報,別單書入之意,敢啓。傳曰,知道。
南性敎,以奎章閣言啓曰,新除授提學朴永元·金興根,卽爲牌招察任,直提學金學性,時在平安道安州牧,斯速乘馹上來事,下諭,何如?傳曰,允。
又以奎章閣言啓曰,新除授提學朴永元·金興根,直提學金學性敎旨安寶次,濬哲之寶,請出之意,敢啓。傳曰,知道。
又以奎章閣言啓曰,璿源譜略改張件,明日自宗簿寺陪來,而內上件,今番則自本寺修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
又以禮曹言啓曰,以太廟展謁取稟草記,傳曰,以晦初間擇入事,命下矣。展謁吉日,令日官李秉洪推擇,則今正日二十九日,來二月初二日·初四日俱吉云,以何日定行乎?敢稟。傳曰,以初四日爲之。
又以禮曹言啓曰,以景慕宮展謁取稟草記,傳曰,以晦初間擇入事,命下矣。展謁吉日,令日官李秉洪推擇,則今正月二十九日來二月初二日·初四日俱吉云,以何日定行乎?敢稟。傳曰,以初四日爲之。
又以禮曹言啓曰,卽接永禧殿官員所報,則明日人日製試取時,本殿官員,俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則明日人日製試取時,本署官員,俱爲觀光云矣。依定式以本曹佐郞魏鍾善,假官差送,以爲代直後赴試之地,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門,墻垣階砌,俱爲無頉,此後看護等節,另加申飭之意,敢啓。傳曰,知道。
又以宗簿寺提調意啓曰,璿源譜略進上一件,印出粧䌙,而內出十七件,亦爲改張矣。進上日字,令日官推擇,則今月二十七日午時爲吉云,以此日時,本寺堂上·郞廳·校正官,具儀仗陪進仁政殿,與承旨,請承傳色奉入,而奉謨堂奉安國朝御牒·璿源譜略·王妃世譜改張本,一體陪進,自內閣稟旨擧行,何如?傳曰,允。
又以徽定殿享官意啓曰,參奉金近喜·趙然天,忠義李學初·李敦學·尹冕求·朴齊瑛,以今二十七日人日製,皆爲赴擧矣。參奉代假官一員,忠義代假官二員,令該曹·該府,依例差出,使之入番察任,何如?傳曰,允。
南性敎,以迎接都監言啓曰,取考致祭時謄錄,則祭幣與賻物,勅使入京前一日入送都監,祭幣檀香銀壺銀爵,移送弔祭所,賻物緞疋與銀子,行禮時陳列,事過後入呈于承政院矣。今亦依例,使任譯輩預爲周旋,入京前入送都監之意,分付儐臣,何如?傳曰,允。
又以迎接都監言啓曰,勅使留館時,若値空日,有別茶啖排入之例矣。今亦依例備待,何如?傳曰,允。
又以迎接都監言啓曰,勅使入京第三日,大臣有請行茶禮之例矣。今亦依此備待之意,敢啓。傳曰,知道。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患,故自前以三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣。今亦依此擧行之意,嚴飭,何如?傳曰,允。
權溭,以義禁府言啓曰,明日人日製通方外爲之之時,本府都事十員內,九員赴擧,只有武都事一員差祭,而當直入直·本府入直·分事回公都事,無以推移。假都事三員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
又啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
南性敎啓曰,弘文提學朴永元牌不進推考傳旨,今方捧入,而人日製試取命下之後,如是違牌,事甚未安。更爲牌招,何如?傳曰,允。
又啓曰,弘文提學朴永元,旣已承牌,內閣提學金興根,藝文提學趙秉龜,竝卽牌招,同參考試,何如?傳曰,允。
傳于李景在曰,都承旨持此御題,與弘文提學,偕往泮宮,試取以來。
李景在啓曰,臣與弘文提學,偕往泮宮,人日製儒生試取,則收券爲二千七十九張矣。捧入之意,敢啓。傳曰,知道。
傳于李景在曰,在院承旨·入直閣臣·兵曹堂上,試官加差下,使之分考。
傳于李景在曰,科次入侍。
傳于南性敎曰,宗簿寺提調以下,別單書入。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
吏曹,照訖講一所試官沈承澤有頉代朴來萬,二所試官金應均有頉代沈膺泰,李維謙有頉代金秀萬。
南性敎,以弘文館言啓曰,副校理林肯洙,旣有只推之命,卽爲牌招察任,何如?傳曰,允。
又以奎章閣言啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以禮曹言啓曰,臣冀永,與戶曹判書臣朴永元,進詣皇壇奉審,則奉室第二位座榻袱一件,雉尾箒一柄,雉尾黃卓袱一件,幣篚蓋具二坐,座面紙一張,饌卓巾三件,尊卓巾二件,爵洗卓巾一件,奉紙位卓巾一件,黃帕一件,籩五箇,豆蓋具三箇,大牲匣·小牲匣各一坐,饌卓一坐,闕字牌雨備一件,移安時黃木擔乼一艮衣,奉室風遮大草芚二浮,敬奉閣風遮大草芚一浮,香大廳白紋地衣一浮內五張,雉尾箒一柄,從享位紫的褥一件,彩花席一張,典祀廳白紋地衣一浮內五張,雨備三件竝破改備,鍮東海一坐,鍮沙池一坐,大燈臺一雙竝破,添鐵修補,壇上甲黃幕一浮內一幅,甲黃帳一浮內一幅,內簷甲黃帳一浮內一幅,油遮日六浮內二十張,白布遮日一浮內二幅,白木內揮帳二浮內一幅,前面黃帳一浮內二幅,黃綿絲大束乼·中束乼·小束乼三甲所各二艮衣,廣別大束乼一艮衣,中束乼·小束乼各二艮衣,朱漆圓經杖二箇,從享位白布遮日一浮內一幅,油遮日二浮內十張,中束乼·小束乼各一艮衣,饌幕白布遮日一浮內一幅,尊所油遮日二浮內六張,排設竹三箇竝破,改備事,分付各該司,何如?傳曰,允。
又以禮曹言啓曰,卽接忠淸監司姜時永移文,則全義縣鄕校聖殿,年久滲漏,仰土剝落,椽木朽傷,不可不及今修改,告由移還安祭香祝,自本曹啓稟下送云矣。全義縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以宗簿寺提調意啓曰,璿源譜略,今已修正進上矣。五處璿源閣奉安件,自本寺次第擧行,而庚寅頒賜二百件,癸卯頒賜一百件,竝爲收聚,改張還給,仍爲撤局之意,敢啓。傳曰,知道。
權溭,以兵曹言啓曰,來二月初四日,大駕詣宗廟展謁,仍詣景慕宮展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局步軍三哨,兩營騎士三番,摠使率領爲後廂,禁軍三番磨鍊,禁將留陣,餘軍留營置之。
又以都摠府言啓曰,都摠管李行敎,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監言啓曰,本局哨官趙羲謙,身病猝重,勢難察任。改差,何如?傳曰,允。
甲辰正月二十七日酉時,上御重熙堂。人日製科次入侍時,行都承旨李景在,假注書朴齊淵,記事官趙龜植·李裕膺,試官弘文提學朴永元,加差下試官右承旨申錫愚,左副承旨趙徽林,檢校直閣徐有薰,兵曹參知趙龜夏,對讀官校理成好謙,副修撰趙道淳,兵曹佐郞崔尙儒,以次進伏訖。上曰,史官分左右。仍命科次爲之。永元曰,試券七張,承敎考取,預差二張,亦爲持入矣。上曰,試券讀奏。尙儒進前讀奏第一張,至第二句。上曰,止之。永元曰,書等,何以爲之乎?上曰,第一張書正三下,第二·第三張,書草三下,其餘四張書次上。永元曰,祕封,何以爲之乎?上曰,承旨坼奏,可也。景在以次坼奏封內訖。上命書傳敎曰,人日製賦居首三下生員洪淳穆直赴會試,之次草三下生員金炳雲等二人,竝給二分,之次次上生員姜蘭馨等四人,竝令該曹,考例施賞。出榻敎又命書傳敎曰,入格儒生,明日延英門外施賞。出榻敎永元曰,預差二張,竝書外字,可乎?上曰,唯。仍命史官就座,又命退,諸臣以次退出。
上在昌德宮。停常參·經筵。
自人定至二十九日開東,灑雨下雨,測雨器水深六分。
南性敎啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于南性敎曰,只推。
以副校理林肯洙牌不進罷職傳旨,傳于南性敎曰,只推。
南性敎啓曰,卽者副修撰趙道淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
副修撰趙道淳疏曰,伏以臣下邑捧檄,獲遂便養之願,禁署持綾,少伸逖違之忱,感戴恩榮,於臣若偏。第臣偏母,宿疾貞痼,年齡隨頹,通計一歲之中,寧日絶少,近因寒燠驟交,將攝失宜。有非如臣單孑情理,所可晷刻離捨,而日前飭敎,萬分惶懍,竭蹶趨承,因淹直次,諒出於義分之不獲已也,而臣母之病,際又添劇,尺僮踵至,寸心如灼。臣若一向怵畏,不思所以仰首鳴號,則是自阻於仁覆閔下之天也,玆敢忙陳短章,徑出脩扄。伏乞聖明,俯賜鑑諒,亟遞臣見帶之職,仍治臣顓離之罪,以昭法紀,以安私分,不勝大願。臣無任云云。省疏具悉。爾其勿辭救護。
上在昌德宮。停常參·經筵。
南性敎啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于南性敎曰,山林別諭,遣史官傳諭。
諭副司直宋來熙處。求賢所以資啓沃之益,致誠所以回遐遯之心,而顧予旌招于爾者,今七有年于玆矣。而東岡之陂,便若艮限,是誠何故而然也?諒由予所以致之之誠,無足以孚感遐遯之心,使如爾之賢,自阻於啓沃之地耶?慙恧之切,反躬不暇,而詩云,毋念爾祖,聿修厥德,予固不穀,爾是誰家之人也?先正所以事我孝·顯兩朝者,曾不若是之恝焉,則爾以禔躬讀書,克紹先武之人,豈不念及於世不顯之義歟?予惟荷天地祖宗所佑,甫經在愼之憂,夫大病之餘,善端必生,惟此藹然,宜養不宜遏,所以養之,捨問學無他術矣,而有志莫就,日月荏苒,慈殿兩聖之所憫念,百官萬姓之所蘄嚮,無以仰答而俯循,雖以予不敏,亦豈無怵然自省,夕惕日厲之念歟?然則予之跂爾,爾之幡然,想不待兩言之決,而發難違覆之方,開發悅繹之效,予竊有望於此,不啻若饑渴之思食飮。予言至此,想惟諒悉,生芻之詠,山木之謠,予方側席而俟之。行都承旨李景在製進
諭副司直洪直弼處。予自嗣服以來,寤寐山林宿德,必欲咸致左右者,豈曰徒循三徵之故事,以要一時之觀美而已哉?誠以艱大擔躬,學問昧方,朝象漸靡,士趨日下,政須研經懷道之士,以培端本出治之基也。前春行殿,爾乃賁然登對,予之得覯宿儒之容儀,親訪典學之要務者,蓋權輿乎是矣,不我遐棄,尤切旣見之幸,勉爾遁思,庶有相孚之效。第其誠意之未積,而遽以敦迫爲事,則竊恐有慊於待賢之義,故未敢後車之載,而空谷翹想,居然歲一周矣。爾反浼浼然不一更簉於前席,則予於是,實有所慨恨焉。爾之前後章奏,輒以講學爲勉,今日急務,誠莫先於此也。若其講學之方,則不爲資益於如爾之邃學碩儒,而能有所進就者乎?予於數月頤攝之餘,値玆新春漸鬯之候,日講將開,時敏是期,此時啓沃之責,尤不能無厚望焉。雖以爾之高蹈遐想,亦豈無戀戀欲見之情耶?方以此意,遍誥林樊之諸賢,想多幡然而起者矣。德旣老成,居又莽蒼,爾不待予言之畢,必倡諸賢而簉朝,以副側席凝竚之誠也。右承旨申錫愚製進
諭副司直成近默處。予於前後敦勉,何時不勤且切矣,而每當一歲之元,必先十行之諭者,蓋以三陽布德,庶政丕新,對天撫時之工,匡弼導迪之方,其將資益於林下宿德,以將就我典學,弘濟我家邦,迓新基永之休,尤在於此時耳。干旄之招,課歲雖摯,金玉之音,與日愈邈,實由予禮賢尊德之誠,不能相孚,而其在予倚毗蘄望之心,安得無慨乎?爾以先正之肖孫,夙膺經筵之首選,講道邱園,克紹家聲,朝野爲之型範,士林爲之矜式,此予所以以聖祖之期望於先正者望爾,爾亦曷不以先正之輔導於聖祖者輔予乎?顧今皇穹垂隲,昔疾已瘳,迨此和晷漸長,講筵將開,學非不欲專心,而自安於荏苒,治非不欲徯志,而日趨於艱虞,此際側席求助之念,倍切於他時。玆宣敷心之諭,庸替戔帛之儀,爾其亟回遐心,賁然來思,以輔予不逮,克趾爾先美,毋孤予延佇凝跂之望焉。左副承旨趙徽林製進
南性敎,以弘文館言啓曰,修撰金益文,副修撰鄭基世在外,副修撰趙道淳陳疏受由,下番闕直,事甚未安。修撰沈承澤,卽爲牌招入直,副校理林肯洙,旣有只推之命,一體牌招察任,何如?傳曰,允。
傳于南性敎曰,發遣吏郞,諸執事淸齋與否,摘奸以來。
權溭啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
以修撰沈承澤牌不進罷職傳旨,傳于南性敎曰,只推。
南性敎,以吏曹言啓曰,慶尙道都事林樂鎭,以其親病,呈狀乞遞。改差,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
權溭,以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以兵曹言啓曰,在前迎勅習儀時,慕華館環衛軍,比正日減數排立矣。今亦依此擧行之意,分付各該營,何如?傳曰,允。
又以兵曹言啓曰,在前迎勅時,三營入直馬兵騎士等,各留三名,餘皆除出,殿門排立,扈衛軍官六十人及標下軍,別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營,別定校卒,另加檢飭矣。今亦依此擧行,何如?傳曰,允。
又以兵曹言啓曰,在前勅使入京日,慕華館環衛軍兵中二哨除出,將官率領,勅行左右列立遮後,嚴禁雜人,勅使詣館所時,仍爲擧行,回還日則訓局出番軍二哨,除出擧行,而各其日,竝除標信除器械擧行矣。今亦依此磨鍊,何如?傳曰,允。
又以兵曹言啓曰,勅使傳語軍,例以禁·御兩營,輪回磨鍊,而在前雖値停番之時,如例擧行矣。今番以當次御營廳一百名定送,習儀時則以四十名擧行之意,分付,何如?傳曰,允。
又以兵曹言啓曰,迎勅時,闕內設布帳,自敦化門至明政殿,排設處,令訓·禁兩營,合力擧行,城內外道路左右屛門布帳,則亦令三營,分掌擧行,何如?傳曰,允。
又以兵曹言啓曰,內禁衛將柳永魯,病難供職,呈狀乞遞。改差,何如?傳曰,允。
又以備邊司言啓曰,卽見江原監司趙鶴年所報,則以爲本道黃腸斫運之費,比前倍入,只以元劃,排比無路,事目外折米一千石請劃矣。黃腸封進時,雜費會減,著式自在,本穀合錄,事體尤別,故年前計劃時,無得援例更請之意,已有筵飭,則又此煩報,視若常例者,實爲難繼之政。而斫運之費,旣倍於前,則專責於民,亦係當念,特以五百石加劃,嗣後則一依本式,無或煩請事,申飭,何如?傳曰,允。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
南性敎啓曰,明日召對,取稟。傳曰,停。
申錫愚啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
權溭啓曰,備邊司郞廳來言,今日賓廳日次,而社稷大祭齋戒相値,不得來會云矣。敢啓。傳曰,知道。
李景在啓曰,左承旨金大根,今日不爲仕進,卽爲牌招,何如?傳曰,允。
傳于南性敎曰,禮房承旨馳詣社稷·宗廟·景慕宮,奉審摘奸以來。
以宗簿寺提調以下別單,傳于南性敎曰,提調行知中樞府事金履載,國朝御牒書寫官興完君是應,纂修監印校正官興寅君最應,各內下大鹿皮一令賜給,正趙啓昇加資,主簿曺克承陞敍,直長洪在赫,別工作假監役李魯宰竝陞六,初草書寫忠義金履耇,加出忠義洪學泳竝相當職調用,其餘寫字官·唱準·畫員·計士·日官·捕校·錄事·員役·工匠等,竝依辛巳年例施賞。
傳于趙徽林曰,政官牌招開政,賞典下批。
趙徽林,以吏曹言啓曰,通禮院左通禮金秀萬,以其身病,呈狀乞遞。改差,何如?傳曰,允。
有政。吏批,判書朴晦壽進,參判洪在喆,參議曺錫亨牌不進,左副承旨趙徽林進。啓曰,大邱都護府判官,今當差出,而本府,以營下劇邑,物衆地大,素稱難治,不可不擇差,同道及他道有聲績已準朔·未準朔守令,竝擬,何如?傳曰,允。以韓文赫爲左通禮,姜必魯爲宗簿正,金昌秀爲直講,柳興吉爲典籍,韓用休爲宗簿直長,朴志壽爲軍資奉事,金博淵爲假監役,李炳斗爲大丘判官。宗簿正趙啓昇今加通政,加資事承傳。校書提調二單金興根·朴永元,兼執義二單金應均·李裕元,兼掌令單李豊翼,兼持平單沈承澤。故縣令宋文欽贈大司憲祭酒例兼,故判尹宋啓榦本生祖考貤贈事承傳,故郡守宋堯佐贈吏議,故判尹宋啓榦本生曾祖考依法典追贈。故府使趙㞳贈兵參訓都例兼,故通德趙元泰贈左承旨,已上全羅兵使趙禹錫兩代。故生員金昌演贈吏判例兼,故參奉金錫曾贈吏參例兼,以上判義禁金熙華本生祖考·曾祖考移贈事承傳。
兵批,判書金興根病,參判閔致文受由在外,參議李元會病,參知趙龜夏入直進,右承旨申錫愚進。副護軍趙啓昇,副司果許傳·朴齊璿·崔在厚·洪在爀·李魯宰,以上竝單付。
吏批,再政。以閔致萬爲氷庫別檢,尹滋明爲假監役,李祖植爲靑松府使。兼養賢主簿單柳興吉。
兵批,再政。副司直單金秀萬。
兼春秋張鉉喆書啓,臣於本月三十日辰時量,敬奉聖諭,馳往傳諭于京畿果川鷺梁乬洞副司直洪直弼所住處,則以爲皇穹垂隲,萬靈效順,聖候遄復天和,玉體日益康豫,是爲五百年三有之大慶,太平萬歲,肇基今日,窮山夏畦,父老童稚,擧不勝歡欣鼓舞之情。況臣猥忝筵銜,偏蒙恩遇,注心象魏,日夕攢祝,已靡有紀極,而區區咫尺之守,有難自渝,罔克進身於庶僚之後,少展頌賀之忱,虧分闕禮,靡敢自恕,縮伏屛營,唯威譴是俟。不料聖度天大,不以爲罪,乃降近臣,別諭宣召,責勉彌隆,德意洋溢,顧玆糞土賤臣,何以獲此於聖明也?臣雙擎九頓,冞極隕越。臣躬逢盛際,蒙此不世之異數,苟可以毫分自力,豈不念不俟駕屨,重自陷於慢命之誅哉?臣犬馬之齒,已迫七耋,因以宿抱貞疾,委淹床笫,間復添劇,喘促拘攣,雖戶庭跬步,亦輒須人,以若形症,其何以出入禁闥,升降法筵乎?此臣所以屢被明命而不敢爲蠢動之計者也。臣旣不能進身,而愚衷耿耿,竊有所仰陳焉。昔宣廟朝愆候平復之後,先正臣李珥,以爲大病之餘,善端開發,敷達于前席者,其言懇惓,有足以孚格宸衷,想像先正當日滿腔熱血,殆令人激昂而齎涕也。顧今玉候復常,講筵頻啓,群黎百姓,莫不欣欣然想望新化,佇見允德之成,是爲天命人心,眷顧蘄向之會也。其所以保養擴充於一念之善,繼續光明於時敏之學,日月就將,如春噓而物茁,火燃而泉達,自有難形之妙,此其幾不可失而時不可踰者也。惟聖明,懋哉懋哉。臣殘命危淺,幾無省識,而竊感恩私,微誠自激,言不知裁,尤增死罪云矣。敢啓。傳曰,知道。
傳于權溭曰,發遣吏郞,諸執事淸齋與否,摘奸以來。
以左承旨金大根牌不進罷職傳旨,傳于權溭曰,只推。
以吏曹參議曺錫亨牌不進罷職傳旨,傳于權溭曰,只推。
趙徽林,以議政府左右相意啓曰,本府每於歲首,例爲觀察使·節度使薦,而臣等俱有身病,限內不得議薦之意,敢啓。傳曰,知道。
又以弘文館言啓曰,下番闕直,事甚未安。修撰沈承澤,旣有只推之命,卽爲牌招入直,何如?傳曰,允。
又以禮曹言啓曰,今此揀擇時,已盡捧單矣。初揀擇吉日,以何間推擇乎?敢稟。傳曰,更待下敎。
權溭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
夜自一更至五更,灑雨下雨,測雨器水深一分。
傳于南性敎曰,禮房承旨馳詣受香諸處,奉審摘奸以來。
事變假注書姜晢一書啓,臣於正月三十日辰時量,敬奉聖諭,馳往傳諭于京畿果川縣內面校洞里副司直成近默所住處是白乎則,以爲賤臣純盜虛名之狀,庶幾天日照燭,永不檢擧,千萬不自意,史官賁臨,恩諭渙降,禮隆辭摯,逈出常格,拜受擎讀,靡所容措。首尾數百餘言,非不仰大哉一哉之盛,而但恩誤典僭,是尤臣欺誣以致之,死罪死罪。至讀昔疾已瘳,講筵將開以下,臣亦粗具彝性,豈無葵藿之誠,豚魚之感,而其於虞人不往之義,何哉?況素患心氣之疾,遇事添劇,神精失守,言語錯亂,則扶曳承命,尤非可論,辜負聖恩,縮伏私次,惟威罰是竢,惶霣震悸,罔知攸達云矣。敢啓。傳曰,知道。
假注書朴齊淵書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峯,所經外南山諸處,一一詳審是白乎則,別無斫痕之意,敢啓。傳曰,知道。
以修撰沈承澤牌不進罷職傳旨,傳于南性敎曰,只推。
南性敎,以弘文館言啓曰,下番闕直,事甚未安。修撰沈承澤,旣有只推之命,副修撰趙道淳,由限已過,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,英陵·寧陵各察享香祝,以程途之稍遠,陵官前期三日,祗受陪往,而若忌辰及俗節日字,相與迫近,則兼爲受香,曾有定式矣。英陵忌辰,在來二月十七日,寒食在同月十八日,本陵忌辰祭受香時,寒食祭香祝,同爲祗受事,分付,何如?傳曰,允。
權溭,以兵曹言啓曰,在前迎勅習儀時,挾輦軍四十名,禁軍入直外全數磨鍊,前後廂軍兵,訓局軍三百名或二百名擧行,而癸巳年迎勅習儀時,訓局軍三百名磨鍊矣。今番則何以爲之乎?敢稟。傳曰,依癸巳年例磨鍊。
又以兵曹言啓曰,取考謄錄,則庚寅年·辛卯年迎勅動駕時,出還宮門路,皆由崇禮門,癸巳年,由敦義門磨鍊矣。今番則何以爲之乎?敢稟。傳曰,出宮門路,崇禮門爲之,還宮門路,敦義門爲之。
又以禁衛營言啓曰,本營騎士將申義恒,身病猝重,勢難察任。改差,何如?傳曰,允。
上在昌德宮。停常參·經筵。
南性敎啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于南性敎曰,禮房承旨馳詣受香所,奉審摘奸以來。
傳于南性敎曰,科場嚴考試公,然後人才可興,士趨可正,其嚴不嚴公不公,顧不在主司之實心對揚乎?百年積弊,雖難一一追論,而向者大臣筵奏,特其大略耳。國有關和,予何多誥?令廟堂,以此下敎,更爲措辭關飭於掌試道臣及北評事處,仍令政院,招致京試官·都事於啓板前,各別曉諭,可也。
權溭啓曰,今此京外守令·邊將薦擧單子三百五十一張,依例捧入,而其中應薦不薦人,令該曹察推,何如?傳曰,允。
又啓曰,忠淸水使趙禹錫,移拜全羅兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
以慶尙監司洪鍾英狀啓,密陽府民家失火事,傳于權溭曰,聞甚矜惻,元恤典外,別加顧助,結構奠接之方,廟堂措辭,分付。
南性敎啓曰,卽者景慕宮官員來言,再明日動駕時,提調當爲備員,而提調趙秉鉉,奉命在外,無以備員云。何以爲之?敢稟。傳曰,許遞。令該曹口傳差出。
吏曹口傳政事,以洪敬謨爲景慕宮提調。
傳于南性敎曰,發遣吏郞,諸執事淸齋與否,摘奸以來。
權溭啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
以修撰沈承澤,副修撰趙道淳牌不進罷職傳旨,傳于南性敎曰,只推。
傳于南性敎曰,在外及有實故玉堂,竝許遞,前望單子入之。
玉堂前望單子入之,應敎朴來萬,副應敎韓啓源,校理宋能圭,副校理李魯確·尹禶,修撰李寅奭·李晉祥,副修撰兪錫煥·沈敬澤落點。
南性敎啓曰,新除授應敎朴來萬,校理宋能圭,副校理尹禶,修撰李寅奭·李晉祥,方在居中,副應敎韓啓源,以前任海南縣監,副修撰兪錫煥,以前任興陽縣監,方在解由未出中。何以爲之?敢稟。傳曰,竝蕩滌,勿拘。
南性敎,以吏曹言啓曰,卽接司僕寺牒報,則以爲,再明日動駕時,本寺正,例爲進輿差備,而正金,奉命出疆矣,卽速變通,以爲及時擧行之地云。司僕寺正金改差,其代,口傳備擬以入之意,敢啓。傳曰,知道。
吏曹口傳政事,以權馦爲司僕正。
南性敎,以吏曹言啓曰,今此景慕宮春享大祭,堂上執禮前應敎金應均,大祝前副應敎李時愚塡差,而時無職名,竝令該曹,口傳付軍職,何如?傳曰,允。
權溭,以都摠府言啓曰,今此動駕時,侍衛·寶劍·守宮,當爲備員,而都摠管李奎鉉,以漢城府判尹導駕進,副摠管李應植,以訓鍊都監中軍陣上進,李行敎,以禁衛中軍留陣進,柳相弼·尹禹鉉在外,李儒常有實病,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以趙冀永爲都摠管,金東健·林翰鎭·白殷鎭·李存敬·趙德永爲副摠管。副司果金應均·李時愚·李濟達,以上竝單付。
權溭,以兵曹言啓曰,今月初五日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李宜植爲內禁將。
南性敎,以弘文館言啓曰,下番闕直,事甚未安。新除授修撰李晉祥,副修撰兪錫煥·沈敬澤,竝卽牌招,以爲推移入直,應敎朴來萬,副應敎韓啓源,副校理李魯確·尹穳,一體牌招察任,何如?傳曰,允。
又以奎章閣言啓曰,提學朴永元·金興根疏批已下,卽爲牌招察任,何如?傳曰,允。
又以禮曹言啓曰,迎送勅出還宮儀註中,駕轎磨鍊,曾有定式,而至於翌日館所擧動時,取考謄錄,亦多有因特敎駕轎擧行之例。今番則何以磨鍊乎?敢稟。傳曰,駕轎磨鍊。
又以禮曹言啓曰,圖畫署畫員朴鍾煥有頉代,本署祿官窠,以差備待令畫員徐興源陞付之意,敢啓。傳曰,知道。
又以禮曹言啓曰,卽接京畿監司沈宜臣移文,則以爲,驪州牧鄕校聖殿正間滲漏,粉土剝落,將以今春釋菜,兼告修改,告由移還安祭香祝,自本曹啓稟下送云矣。驪州牧鄕校聖殿修改,當於今春釋菜,兼告擧行,告由移還安祭香祝,卽令該司,照例磨鍊下送,而祝文中,措辭撰出事,一體分付,何如?傳曰,允。
又以迎接都監言啓曰,本都監都廳李濟達,時無職名,令該曹口傳付軍職,使之察任,何如?傳曰,允。
奎章閣提學朴永元疏曰,伏以內閣,久缺長官,聖旨特令注代,無似賤臣,謬蒙恩點,驚懍惶愧之至,不自省寵光之爲榮也。嗚呼,體昔年建置之義,懋今日堂構之責,以基禮樂聲明之治,卽聖上所以崇飾儀貌,圖任賢俊,而長一院者專其責,以是職處臣,無異乎樗櫟而備大廈之材,駑駘而充文駟之閑,恩命之輕䙝,名器之玷累,顧何如也?自設閣以來,上下七十載居長席,摟指可數,而率皆風範文采,端凝彬蔚,嵬然爲當世之碩望,曷嘗有如臣等輩,廁於其間者哉?臣之出入祕府,親炙三朝德化,于今數十年餘,而顚毛已種種矣。風雲際會之盛,陶鎔作成之久,苟有襪線之長,宜見濯磨之效,而點檢旣往,蔑一可稱,天球弘璧,光輝照暎,則有何才識之潤皇猷乎,文石花磚,地分昵近,則有何博雅之備顧問乎?若所謂冠冕玉珮之模楷矜式,尤不敢僭論其能否也。況今衰朽轉甚,志業益退,龍鍾濩落,卒不免爲竊位濫榮之一鄙夫,而涓塵圖報之念,孤負平生矣,私心慙恨,卽無論已,底蘊之露,聖鑑已燭,顧奚取於臣,而乃使更進一步,裒然群彦之首,厚招物議,重辱聖簡也乎?官由人輕,則朝著不尊,名與實舛,則風勵不行,此臣所以怵焉踧踖,直欲循墻而走也。牙牌儼臨,典式嚴重,雖不得不趨造祗肅,而夤緣蹲冒,斷無是處,庸敢齋沐封章,仰瀆聽卑之天。伏願聖明,俯察由中之懇,將臣新授奎章閣提學之任,亟許收還,以重官方,以全微諒,公私幸甚。臣無任云云。答曰,省疏具悉。卿其勿辭行公。
奎章閣提學金興根疏曰,伏以官人大枋,不出功能兩塗,一試之無稱,容有再斯之可,而臣於閣職,今三之矣,由眇末抵衰謝,周流翺翔於斯,不爲不久,而汔無毫毛可紀之實,每一循省,祗自惶汗。迺又仰辱明旨,近而爲裒然之首,臣於震懍之中,猶復上下沿洄於垂七十年之間,求其如臣者之爲是任,莫有彷彿焉。我正廟,以冠百王之聖,首設是閣於建極之初,精義弘規,蓋將以作新一代耳目,峻裁名範,經世之功也,鴻詞博學,需時之能也。於是乎程功計能於一再試可之後,始畀以長官主席之寵,臣愚且陋,尙有門內見聞之所擩染,視之爲莫可階及,不啻若河漢然矣。夫以臣萬不近似,謂可以節次備具於其列,則是不過爲按班簿而銓序陞也。其不能力抗必辭於一試再試之時,至竟累聖簡而玷名器,固臣之罪也。苟非然者,顧臣裁範足以經世,詞學足以需時,功積能著於歷揚久次者存歟?一院之所已驗,盈廷之所指議,臣不敢自詭焉,則臣雖欲淟涊爲恬冒計,不可得也。嗚呼,名位之爲磨礪之具大矣,名一人位一人,而千萬人觀感而激勸者,何官不然,而夫惟聖人,所以義起特創,卓然爲矜式模楷之所由原,莫是閣若也。故由參外以上,肇軔於此者,要蓋是當世之彦,而特緣臣無似者流,不能無寢輕寢微之懼,往固不諫,尙可以謬之又謬,一任其蒹葭之倚,糠粃之前,而不之恤乎?此非臣一己僥濫之爲可憂已也,顚倒冒膺,縱屬義例,歷日徊徨,淵谷在前,不揆僭畏,瀝暴衷私。惟聖明,念建置之義,軫遴選之重,亟改臣內閣提學之命,俾上無濫授,下安微分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
申錫愚啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,左副承旨趙徽林,今日不爲仕進,卽爲牌招,何如?傳曰,允。
傳于南性敎曰,禮房承旨馳詣景慕宮,奉審摘奸以來。
李景在啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于申錫愚曰,左承旨許遞,前望單子入之。
承旨前望單子入之,韓鎭庭落點。
南性敎啓曰,今此勅使出來時,開城府別問安使假承旨,依近例以道內守令啓下,御帖及名帖,上來親受下去,以爲臨時擧行之地事,本道監司及該守令處,下諭,何如?傳曰,允。
傳于南性敎曰,明日出宮內門路,以協陽門爲之。
兵曹口傳政事,副司果單金。
南性敎,以奎章閣言啓曰,守宮檢校直閣鄭㝡朝待明朝牌招,何如?傳曰,允。
又以吏曹言啓曰,因承政院啓辭,守令應薦而不薦人,令該曹察推事,允下矣。行護軍安光直·尹禹鉉,應薦不薦,推考警責,何如?傳曰,允。
以應敎朴來萬,副應敎韓啓源,副校理李魯確·尹穳,修撰李晉祥,副修撰兪錫煥·沈敬澤牌不進罷職傳旨,傳于權溭曰,只推。
南性敎,以弘文館言啓曰,下番闕直,事甚未安。修撰李晉祥,副修撰兪錫煥·沈敬澤,旣有只推之命,竝卽牌招,以爲推移入直之地,何如?傳曰,允。
以修撰李晉祥,副修撰沈敬澤牌不進罷職傳旨,傳于權溭曰,只推。
權溭,以都摠府言啓曰,今日入直內三廳武兼·禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜還入齋室後,內閣·政院·藥房·玉堂口傳問安。答曰,知道。仍詣景慕宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
權溭啓曰,司僕寺內乘來言,捲簾,取稟。傳曰,捲三面。
南性敎啓曰,明日召對,取稟。傳曰,停。
傳于權溭曰,貢巿堂上率貢巿人,詣景慕宮時,宗廟洞口待令。
南性敎〈啓〉曰,臣以大王大妃殿·王大妃殿問安進去,下直之意,敢啓。傳曰,知道。
權溭啓曰,卽伏見吏曹草記批下者,則刑曹參判李彦淳,行護軍柳相弼,以守令薦之應薦不薦,請推蒙允矣。李彦淳·柳相弼薦擧單子,已爲啓下,則草記之矇然捧入,臣不勝惶悚。原草記,使之改付標以入,而奏御文字之如是不審,事甚疎忽,當該堂上推考,何如?傳曰,允。
申錫愚啓曰,卽者義禁府都事來言,今日動駕時,駕側鳴錚罪人李殷成一名,移送秋曹云矣。敢啓。傳曰,知道。
又以奎章閣言啓曰,大駕今已還宮,守宮檢校直閣鄭㝡朝,依定式減下,何如?傳曰,允。
南性敎,以弘文館言啓曰,應敎朴來萬,副應敎韓啓源,副校理李魯確·尹穳,修撰李晉祥,副修撰沈敬澤,旣有只推之命,竝卽牌招察任,何如?傳曰,允。
甲辰二月初四日辰時,大駕詣宗廟·景慕宮展謁擧動入侍時。行都承旨李景在,行左承旨韓鎭庭,右承旨申錫愚,左副承旨趙徽林,右副承旨權溭,同副承旨南性敎,記事官金翊鎭·張仁遠,記事官趙龜植·李裕膺,提學金興根,檢校直閣徐有薰,檢校待敎李㘾·趙鳳夏·李裕元,以次侍立。時至,通禮跪啓請外辦,上具翼善冠·無掦黑圓領袍,乘輿出宣化門。藥房提調金興根進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門·敦化門,至把子橋,下敎曰,考喧都事·禁喧郞廳,知名以入。又敎曰,考喧都事·禁喧郞廳記過。進至宗廟大門外,通禮跪啓請降輦乘輿,上降輦乘輿,入廟門至降輿所,通禮跪啓請降輿,上降輿入齋室。展拜時至,通禮跪啓請出次,上具冕服出次,步詣至東神門外。通禮跪啓請執圭,景在進圭,上執圭就版位,行四拜禮訖。命侍衛軍兵來待西神門外,賤臣承命出傳,上入殿內各室,奉審訖。仍步詣永寧殿,入就版位,行四拜禮,各室奉審如儀訖。步出殿門外,通禮跪啓請釋圭,上釋圭。景在跪受。景在曰,行禮時,贊儀笏記讀奏未訖,外班臚唱,徑先擧行,做錯非細,事未前有。當該通禮院官員,所當重勘,而本院請推之外,無他可施之罰,何以爲之?敢稟。上曰,事過後拿處。判府事鄭元容奏曰,聖候康復之後,初行展拜之禮,陟降悅豫,群情益復慶忭,春日尙寒,勞動餘,聖體,若何?上曰,一樣矣。上步還入齋室,少頃,通禮跪啓請外辦,上改具翼善冠·黑圓領袍,出齋殿門外。通禮跪啓請乘輿,上乘輿出廟門外,至降輿所。通禮跪啓請降輿乘輦,上降輿乘輦,進發至洞口外駐輦,命貢巿堂上率貢巿人入侍。溭奏曰,以已下標信,開作門乎?上可之。貢巿堂上洪在喆率貢巿人入侍。溭奏曰,諸貢巿人所懷,已盡捧矣,何以爲之乎?上曰,竝下政院,可也。仍進至景慕宮大門外,通禮跪啓請降輦乘輿,上降輦乘輿,入宮至齋室門外。通禮跪啓請降輿,上降輿步入齋室。展拜時至,通禮跪啓請出次,上具冕服,步入就版位,行再拜禮。陞自東階,奉審室內,仍步詣望廟樓,命戶曹判書·本宮提調入侍。賤臣承命出傳,戶曹判書朴永元,本宮提調洪敬謨入侍。上就版位,行四拜禮訖。命閣臣奉展三朝御眞奉審。仍命永元曰,御眞所奉處,溫堗乎,廳事乎?永元曰,溫堗矣。上曰,雖或點火,恐有烟氣侵濕之慮,暫爲移奉於他所,改爲廳事則似好矣。永元曰,聖敎如此,謹當退與本宮提調,爛熳相議,以爲更稟矣。仍命捲奉,步還齋室。傳曰,還宮門路,以逌覲門·月覲門爲之,內門路,以宜春門爲之。少頃,通禮跪啓請外辦,上具翼善冠·黑圓領袍,出齋室門外,通禮跪啓請乘輿,上乘輿。溭奏曰,俄者軍兵解嚴,以已下標信擧行事,命下,而承傳宣傳官,傳授標信之際,不由本院,徑自擧行,事未前有,萬萬駭然。所當重勘,而本院請推之外,無他可施之罰,何以爲之?敢稟。上曰,今番姑爲置之。由日瞻門·逌覲門,入月覲門,至宜春門。下敎曰,考喧都事·禁喧郞廳分揀。仍還內,命出解嚴,諸臣以次退出。
上在昌德宮。停常參·經筵。
藥房提調金興根,行左承旨韓鎭庭啓曰,廟宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿·王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
韓鎭庭啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
又啓曰,右承旨申錫愚,左副承旨趙徽林,今日不爲仕進,竝卽牌招,何如?傳曰,允。
韓鎭庭,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
以左副承旨趙徽林牌不進罷職傳旨,傳于申錫雨曰,只推。
以應敎朴來萬,副應敎韓啓源,副校理李魯確·尹穳,修撰李晉祥,副修撰沈敬澤牌不進罷職傳旨,傳于申錫愚曰,只推。
韓鎭庭,以弘文館言啓曰,應敎朴來萬,副應敎韓啓源,副校理李魯確·尹穳,修撰李晉祥,副修撰沈敬澤,旣有只推之命,竝卽牌招察任,何如?傳曰,允。
又以迎接都監言啓曰,卽接京畿監司沈宜臣狀本,則沿路禁辟,以楊州·高陽·坡州·長湍等邑所在守·摠兩營屬軍校,每邑各一百五十名抄出擧行,曾有定式,今番禁辟軍,校楊州·高陽,則守·摠兩營屬牙兵束伍標下軍,坡州·長湍,則摠戎廳屬別驍士,每邑各一百五十名,就附近面里抄出排立事,請令迎接都監稟旨分付矣。近年勅行時,沿路禁辟軍,以楊州等四邑軍校各一百五十名,每爲出用,今亦依例擧行之意,分付道臣,何如?傳曰,允。
申錫愚,以訓鍊都監言啓曰,本局別將吳顯文,身病猝重,勢難察任,改差,何如?傳曰,允。
又以義禁府言啓曰,忠淸監司姜時永啓本內,文義縣令金晉根罪狀,令有司稟處事,啓下矣。金晉根,時在任所云,依例發遣府羅將拿來,何如?傳曰,待待命拿囚。
又以義禁府言啓曰,通禮院假引儀閔華鏞拿處事,傳旨啓下矣。閔華鏞,係是雜岐,依例移送秋曹之意,敢啓。傳曰,知道。
上在昌德宮。停常參·經筵。
權溭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨趙徽林,右副承旨權溭,今日不爲仕進,竝卽牌招,何如?傳曰,允。
注書金翊鎭病,代以宋奎灝爲假注書。
傳于申錫愚曰,回還告訃使留待。
傳于申錫愚曰,回還告訃使入侍。
以副校理李魯確,修撰李晉祥,副修撰沈敬澤牌不進罷職傳旨,傳于權溭曰,只推。
權溭,以弘文館言啓曰,副校理李魯確,修撰李晉祥,副修撰沈敬澤,旣有只推之命,竝卽牌招察任,何如?傳曰,允。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
以左副承旨趙徽林牌不進罷職傳旨,傳于申錫愚曰,只推。
權溭,以奎章閣言啓曰,新除授直提學金學性,自鄕上來云,卽爲牌招察任,何如?傳曰,允。
又以奉常寺都提調·提調意啓曰,祭享所用春等中脯,依定式今二月初六日始造之意,敢啓。傳曰,知道。
又以禮曹言啓曰,取考謄錄,則郊館迎勅後還宮時,只六曹堂郞各一員隨駕矣。今亦依此磨鍊之意,敢啓。傳曰,知道。
又以迎接都監言啓曰,今此勅使賜祭時祭物物目器數,依例別單書入之意,敢啓。傳曰,知道。
又以兵曹言啓曰,因承政院啓辭,邊將應薦不薦人,令該曹察推事,允下矣。行大護軍尹尙圭·柳和源,同知中樞府事尹致謙·洪羲瑾,行護軍申緯·尹秉烈·安光直·南履炯·鄭祖榮·李羲發·朴光錫·李升權·沈漢永·李儒常·尹禹鉉·李顯英,承文院判校白文鳳,奉常寺正睦仁培,慈山府使趙忠植,俱爲應薦而不薦,竝依法典,推考警責,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
申錫愚,以刑曹言啓曰,因義禁府啓辭,外班臚唱,徑先擧行之通禮院假引儀閔華鏞,係是雜技,依例移送秋曹事,命下矣。謹按律文,則大明律不應爲條有曰,凡不應得爲而爲之,事理重者杖八十,閔華鏞,依此律決杖八十,放送之意,敢啓。傳曰,知道。
權溭,以禁衛營言啓曰,本營騎士別將金善一,身病猝重,勢難察任,改差,何如?傳曰,允。
甲辰二月初六日申時,上御重熙堂。回還告訃,使入侍時,右承旨申錫愚,記事官張仁遠,記事官趙龜植·李裕膺,告訃使沈宜升,書狀官徐相敎,以次進伏訖。上曰,史官分左右。告訃使進前。上曰,無事往還乎?宜升等曰,王靈攸曁,無事往還矣。上曰,勅使何間渡江乎?宜升曰,臣等出來時則未及聞知,在道探聞,則日前度沿山關云,今月初三四日間似渡江,而望念間,似當京城下馬矣。上曰,勅使何間發行乎?宜升曰,正月十二日上馬矣。上曰,告訃使則何日發行乎?宜升曰,去十二月二十日發行矣。上曰,勅使在道逢見乎?宜升曰,不爲逢見,而牌文則到沿山關始見之矣。仍命史官就座。又命退,諸臣以次退出。
上在昌德宮。停常參·經筵。
趙徽林啓曰,明日常參·經筵,取稟。傳曰,停。
權溭啓曰,來十一日,朝參日次矣。敢稟。傳曰,停。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨南性敎,今日不爲仕進,卽爲牌招,何如?傳曰,允。
注書張仁遠病,代以成錫魯爲假注書。
傳于權溭曰,傳香承旨馳詣永禧殿,奉審摘奸以來。
以修撰李晉祥,副修撰沈敬澤牌不進罷職傳旨,傳于權溭曰,只推。
權溭,以弘文館言啓曰,修撰李晉祥,副修撰沈敬澤,旣有只推之命,竝卽牌招察任,何如?傳曰,允。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
以同副承旨南性敎牌不進罷職傳旨,傳于權溭曰,只推。
趙徽林,以吏曹言啓曰,贈諡貞簡公洪命周延諡,今月初九日,定行於本家云矣。敢啓。傳曰,知道。
又以吏曹言啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
又以承文院都提調意啓曰,今此告訃使回便帶來咨文中,有使臣賜食事矣。以前頭使行奉表稱謝之意,依例撰出先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
吏曹口傳政事,以申命河爲宗廟副奉事。
上在昌德宮。停常參·經筵。
權溭啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
韓鎭庭啓曰,右承旨申錫愚,同副承旨南性敎,今日不爲仕進,竝卽牌招,何如?傳曰,允。
以副修撰沈敬澤牌不進罷職傳旨,傳于權溭曰,只推。
權溭,以弘文館言啓曰,副修撰沈敬澤,旣有只推之命,卽爲牌招察任,何如?傳曰,允。
兼春秋趙光濬書啓,臣於正月三十日辰時量,敬奉聖諭,馳往傳諭于忠淸道懷德縣外面龍田里副司直宋來熙所住處是白乎則,以爲臣於前臘,首實逋慢之罪,冒上一疏,恭竢嚴勘,而反蒙溫批,仍有幡然來造,予日望之之敎,臣仰戴異渥,冞切震灼,曾未幾月,近侍來臨,宣諭聖旨,招徠之意,極爲懇摯,臣奉讀未半,惶汗浹背,誠不知容措也。前後恩禮,若是隆重,則不竢駕屨之義,臣豈全昧,而只是才學空疎,疾病難强,實無以承膺,益不勝隕越戰兢之至。當於日間,謹具文字仰籲,終若登徹,則庶幾微情,獲蒙財察云矣是白乎等以,臣仍爲復路,緣由竝以馳啓云云。踏啓字。
權溭啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
以右承旨申錫愚,同副承旨南性敎牌不進罷職傳旨,傳于權溭曰,只推。
韓鎭庭啓曰,明日傳香,禮房承旨當爲齋宿,而同副承旨南性敎,旣有只推之命,更爲牌招,何如?傳曰,允。
傳于權溭曰,發遣吏郞,諸執事淸齋與否,摘奸以來。
權溭,以奎章閣言啓曰,直提學金學性疏批已下,卽爲牌招察任,何如?傳曰,允。
又以御營廳言啓曰,本營千摠李觀熙,身病猝重,勢難察任,改差,何如?傳曰,允。
兵曹口傳政事,副司果姜英國·金畯·金在瓘·李敏衡,以上竝單付。
直提學金學性疏曰,伏以臣,頃蒙由暇,往省父母,官次相守,榮動關河,及夫辭還在途,伏奉有旨下者,以臣爲奎章閣直提學,繼之以馹召有命,龍光遙宣,去來俱恩,州郡胥聳,臣於是,仰戴俯恐,靡甘食息於道里之永,歷日循省,無所容措。夫以如臣顓劣,前後所蒙被而所叨躐,固何限也,而曾不敢再瀆三瀆,獲諒自準者,誠以夷險向前,或者是萬分有一酬報之資也,而家庭親友之所憂嘆,寢見其爲怙戀忸忲之歸矣。今使臣一往騫翥,莫之思返,則此古人所謂不知稅駕之所也。夫內閣是何等地也?一涴之已足貽當世之羞,況再之乎?昔之時,尙諉以年騃階淺,仰成乎先進誘掖之惠,有俟於日月長益之望,今其踐歷之富,資望之峻,匪已往眇末之比,則名存而實傅,官隆而責厚,勢也。顧臣本末長短,依然是十數年前童觀也。荒嬉之學,日以征邁,謏陋之見,日以貿昧,寸能無加,夙志漸退,而所赫然日騖而不息者,資級也名位也,是尙可以夷險自托,彌犯怙忲之誅也。臣愚不肖,於家傳訓誨,固已失墜之無餘,而乃其區區所存於心者有之,儒素也謹約〈也〉,執跡以論,一切反是,拊躬興惕,百慮交前,不暇爲聖朝官人之憂也,而天府華貫,初非選部所謂長年循資之類,則臣之愈往濫竽,判非臣淺分眇福所消受也。況末至居右,厚速積薪之刺乎?顚倒趨膺,雖緣典式之莫嚴,淟涊仍冒,萬萬非廉防所敢出,刳瀝衷私,猥瀆崇聽,伏乞聖慈,曲賜鑑諒,亟遞臣新授閣銜,以重名器,以安微分。臣不勝大願,無任云云。答曰,省疏具悉。卿其勿辭行公。
上在昌德宮。停常參·經筵。
權溭,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權溭啓曰,明日常參·經筵,取稟。傳曰,只晝講。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于趙徽林曰,傳香承旨與右副承旨,分詣文廟,受香諸處,奉審摘奸以來。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
以同副承旨南性敎再牌不進罷職傳旨,傳于申錫愚曰,只推。
以副修撰沈敬澤牌不進罷職傳旨,傳于申錫愚曰,只推。
權溭,以吏曹言啓曰,成均館典籍李在瀚·李建春,俱以身病,呈狀乞遞,竝改差,何如?傳曰,允。
又以奎章閣言啓曰,景慕宮望廟樓今春大奉審,臣鳳夏,與本宮提調洪敬謨,進詣展奉奉審,無頉之意,敢啓。傳曰,知道。
又以弘文館言啓曰,副修撰沈敬澤,旣有只推之命,卽爲牌招察任,何如?傳曰,允。
又以弘文館言啓曰,新除授校理宋能圭,時在忠淸道淸州地,修撰李寅奭,時在京畿砥平地,經筵入番事緊,請竝斯速乘馹上來事下諭。傳曰,許遞,政官牌招開政。
又以迎接都監言啓曰,卽接遠接使謄移,則祭幣數爻,謄書上送,而其中帛一疋,爲焚帛云矣。祭幣數爻,正書以入之意,敢啓。傳曰,知道。
又以迎接都監言啓曰,卽接遠接使謄移,則上副勅通官跟役等姓名年歲,後錄上送矣。正書以入之意,敢啓。傳曰,知道。
又以迎接都監言啓曰,當初牌文中,通官三人,無大次區別矣。卽見遠接使謄移,則大通官二人,次通官一人,跟役十七名出來云,依此磨鍊擧行之意,分付各該司,何如?傳曰,允。
又以迎接都監言啓曰,勅使今已渡江,公事郞廳二員,依近例宣傳官權,武臣兼宣傳官許燦,竝加差下,與前差郞廳,闕下輪回待令,書吏一人亦爲擇定,使之擧行,何如?傳曰,允。
又以迎接都監言啓曰,卽接遠接使謄移,則勅行今月初七日渡江,義州止宿,初八日離發,二十一日入京停當路程記,謄書上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則城門砲·上下馬砲,依例爲之云矣。敢啓。傳曰,知道。
又以迎接都監言啓曰,卽接遠接使謄移,則諭祭時勅使服色,去胸背云矣。敢啓。傳曰,知道。
又以兵曹言啓曰,五衛將金龍觀·朴氣浩·沈樂濬,守門將全敬祿,俱以病難供職,呈狀乞遞。全羅左水使李熙絅戶奴呈狀內,矣上典老母,年今七十五歲,法不當遠離赴任云。閫帥之親年七十五歲者,許遞其任,載在法典,竝改差,何如?傳曰,允。
又以備邊司言啓曰,勅行渡江,已定日字矣。刑曹判書李若愚,伴送使差下,使之今日政下批,何如?傳曰,允。
又以都摠府言啓曰,副摠管林翰鎭,以漢城府右尹,本府坐起,晝仕出去之意,敢啓。傳曰,知道。
權溭啓曰,吏曹判書朴晦壽,參判洪在喆,參議曺錫亨牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書朴晦壽,參判洪在喆竝牌招不進,參議曺錫亨進,右副承旨權溭進。啓曰,判書朴晦壽,參判洪在喆竝牌招不進,小臣獨政未安,何以爲之?敢稟。傳曰,只出緊任。以沈敦永爲校理,徐相敎爲修撰,伴送使單李若愚,兼持平徐相敎減下。
兵批,判書金興根進,參判閔致文病,參議李元會病,參知趙龜夏入直,右承旨申錫愚進。以安光直爲同知,朴潤榮·李顯英爲副摠管,李存烈·金尙基·李敏協爲五衛將,趙秉善爲宣傳官,李謙周爲訓鍊僉正,鄭雲斗爲都摠都事,李志益爲訓鍊判官,李燁爲主簿,李胄遠爲武兼,李晉祥·沈宜元爲文兼,李存植爲守門將,李尙祜爲公州營將,閔晳爲全羅左水使,副護軍金大根·李熙絅,副司直沈膺泰·宋能圭·林肯洙,副司果金益文·沈承澤·李寅奭·趙道淳·鄭基世,以上竝單付。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
南性敎啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
權溭啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
備忘記,順天營將李宅熙下直,長弓一張,長箭一部,片箭一部,筒兒一箇賜給。
權溭啓曰,撥路申飭,前後何如,而卽見平安監司李憲球,義州府尹尹致定勅行渡江狀啓,則初七日酉時封發者,今始來到,勅奇登聞,何等緊急,而如是遲緩,極爲駭然。該道臣及府尹,竝從重推考,更勿如是之意,另加嚴飭,何如?傳曰,允。
左副承旨趙徽林書啓,臣承命馳詣文廟,殿內奉審則無頉,祭物·祭器·祭井看審則精潔,諸執事進排官佾舞工人摘奸則無頉,尊經閣一體奉審則無頉,仍詣啓聖祠,祠內奉審則無頉,祭物·祭器·祭井看審則精潔,諸執事進排官摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事·進排官佾舞工人摘奸則無頉,仍詣木覔山,神位版奉審則無頉,祭物·祭器·祭井看審則精潔,諸執事·進排官·摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
韓鎭庭啓曰,事變假注書姜晢一,身病猝重,勢難察任,今姑改差,何如?傳曰,允。
姜晢一改差,代以金世鎬爲事變假注書。
權溭啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
以咸鏡監司成遂默狀啓,咸興等邑人命渰死事,傳于權溭曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以京畿監司沈宜臣狀啓,通津府使沈翊之身死事,傳于南性敎曰,令該曹口傳差出,催促下送。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
南性敎,以弘文館言啓曰,新除授修撰徐相敎,卽爲牌招察任,何如?傳曰,允。
又以弘文館言啓曰,新除授校理沈敦永,時在京畿坡州地,經筵入番事緊,請斯速乘馹上來事,下諭。傳曰,許遞。
以修撰徐相敎牌不進罷職傳旨,傳于南性敎曰,只推。
南性敎,以承文院都提調啓曰,通官派送事,禮部咨文,今纔出來矣。回咨依例撰出,正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪命植·宋元駿瓜朔,代以生徒守僕,試才抄擇,備三望受點次,別單書入之意,敢啓。傳曰,知道。
又以迎接都監言啓曰,卽接遠接使謄移,則諭祭文,謄出上送矣。正書以入之意,敢啓。傳曰,知道。
又以迎接都監言啓曰,卽接遠接使謄移,則庭排茶啖除減,開閉門初二三吹,以鼓代行,更鼓依前用鼓云矣。敢啓。傳曰,知道。
權溭,以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則在前迎勅動駕時,訓局隨駕,禁·御兩營軍兵,禁衛大將或御營大將,都領環衛,而癸巳年迎勅動駕時,訓局步軍七哨,馬軍六哨,禁衛營京軍一哨,御營大將代領爲先後廂,禁軍五番隨駕,三營及龍虎營·摠戎廳餘軍,禁衛大將都領,先詣慕華館環衛,留營·留陣·斥堠·伏兵,依近例置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營,斥堠·伏兵,何以爲之,而禁·御兩營鄕軍,則今旣停番矣。敢稟。傳曰,訓局步軍七哨,馬軍六哨,禁衛營京軍一哨,禁將代領爲先後廂,禁軍五番磨鍊,三營及龍虎營·摠戎廳餘軍,摠使都領,先詣慕華館環衛,留營·留陣·斥堠·伏兵,竝置之。
又以兵曹言啓曰,今此迎勅時,依定式,勅使詣闕詣館所及回還日,訓局中軍率該營標下軍及步軍一哨,前導禁辟,嚴禁雜人,習儀日亦依正日例擧行,而除標信除器械擧行之意,分付,何如?傳曰,允。
又以備邊司言啓曰,春務方殷,曠官可悶,新除未下直守令,竝令不多日內催促下送,何如?傳曰,允。
又以御營廳言啓曰,本廳中軍南錫圭,身病甚重,勢難察任,改差,何如?傳曰,允。
又以司僕寺一二提調意啓曰,兼內乘趙秉善,昨日政移拜宣傳官矣。其代,令該曹口傳差出,何如?傳曰,允。
兵曹口傳政事,以白胤洙爲內乘。
甲辰二月初十日午時,上御重熙堂。晝講入侍時,同知事李啓朝,特進官金東健,參贊官權溭,侍讀官李魯確,檢討官李晉祥,假注書成錫魯,記事官趙龜植·李裕膺,各持詩傳第六卷,宗臣興寅君最應,以次進伏,武臣南錫圭,進伏楹外訖。上曰,史官分左右。上誦前受音一遍訖,開卷命讀之。魯確讀自秩秩斯干止君子攸芋,仍奏釋義。上讀新受音十遍訖,命陳文義。魯確曰,秩秩整齊貌,幽幽深遠貌,此言宣王,築室於臨水面山之地,別無深奧之義,而凡物皆有精義妙用,山之體厚重不遷,水之性通達無滯,山水泛然看之,雖若山自山水自水,而自仁者而見山,則厚重不遷者仁之意,而靜時妙用也,自知者而見水,則通達無滯者知之意,而動時妙用也。若但見高者爲山,流者爲水,而不知靜爲仁動爲知之妙,則焉有山水之趣哉?是以孔子曰,仁者樂山,知者樂水,若殿下靜時焉法山之體,主乎厚重,動時焉取水之性,期於通達,則殿下之日用,莫非山水之理,仁知之道,亦不可勝用矣。伏願懋哉懋哉。上曰,下番陳之。晉祥曰,謹按斯干之旨,只敍築室頌禱之辭,而第二章末,旣曰爰居爰處爰笑爰語,第三章末,又曰君子攸芋,蓋君子有德之稱,芋尊大也,則其意若曰必有德,然後乃可以居於斯處於斯笑於斯語於斯也,而於是焉尊大也。若反是,則豈可曰君子攸芋乎?伏願殿下,覽此而益勉進德焉。上曰,同知事陳之。啓朝曰,此章專爲頌禱之辭,上承祖業,築斯宮室,而首章之先言兄弟者,非篤於天倫之親,不能也。故居此宮室者,必君子而後,乃休息安身,而非徒兄弟,於君臣父子朋友之間,亦莫不用此道,則子孫之繁衍,基業之昌盛,可以推知。伏願殿下,於此等處體念焉。上曰,特進官陳之。東健曰,此章言築室旣成,而燕飮之際,頌禱之事非一,而首以兄弟爲言者,蓋以兄弟,是天合之故也。常棣章曰,妻子好合,如鼓瑟琴,兄弟旣翕,和樂且湛,詩人之取義,良以此也,而當與常棣章參看矣。兄弟旣相好而無相猶,則推以及於親親而仁民,將見基業有無疆之休。伏願此等處,深加留念焉。上曰,參贊官陳之。溭曰,此章卽周宣王中興之後,始創宮室,落成之際,頌禱之辭,無過於繼祖宗基業之盛,勉兄弟湛和之樂,實是治平之本,長遠之圖,而若非修德,則無以致之,古語曰在德不在險者,政謂是也。伏願體念焉。上掩卷,命史官就座。仍命退,諸臣以次退出。
上在昌德宮。停常參·經筵。
南性敎啓曰,明日常參·經筵,取稟。傳曰,停。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
韓鎭庭啓曰,左副承旨趙徽林,右副承旨權溭,今日不爲仕進,竝卽牌招,何如?傳曰,允。
申錫愚啓曰,摠戎使柳基常,以北漢行宮奉審事,今日出去矣。兼帶右邊捕盜大將命召及大將牌·傳令牌,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?〈敢〉稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙存中,卽爲牌招聽傳敎,何如?傳曰,允。
南性敎,以弘文館言啓曰,修撰徐相敎,旣有只推之命,卽爲牌招察任,何如?傳曰,允。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
以左副承旨趙徽林,右副承旨權溭牌不進罷職傳旨,傳于南性敎曰,只推。
以修撰徐相敎牌不進罷職傳旨,傳于南性敎曰,只推。
南性敎,以禮曹言啓曰,在前弔祭勅使出來時,迎勅行禮及魂殿致祭,同日擧行,故致祭吉時,初無磨鍊之事矣。今二月二十一日迎勅行禮後,仍行賜祭,則吉時別無推擇之事,今亦依前例,同日隨時設行之意,敢啓。傳曰,知道。
又以奉常寺提調意啓曰,祭享所用春等中脯三百五十五貼三條,今二月十一日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
又以迎接都監言啓曰,卽接遠接使謄移,則三通官自持來疋縷緋六十一疋,分給於兩西云,而關西四十疋,各邑分授邑名疋數,爲先修成冊上送,故別單書入,而海西分給二十一疋,則待該道分排成冊報來,追後書入之意,敢啓。傳曰,知道。
又以迎接都監言啓曰,卽接遠接使謄移,則上勅在龍灣館,賦七言律詩二首,欲爲入刻,故出付灣府,俾爲懸板之地,而原詩謄書上送矣。正書以入之意,敢啓。傳曰,知道。
吏曹口傳政事,以成鼎源爲通津府使。
兵曹口傳政事,以趙德永爲御營中軍。
申錫愚,以兵曹言啓曰,今此迎勅動駕時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以吳吉善爲宣傳官。
上在昌德宮。停常參·經筵。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨趙徽林,今日不爲仕進,卽爲牌招,何如?傳曰,允。
又啓曰,事變假注書金世鎬,身病猝重,勢難察任,今姑改差,何如?傳曰,允。
金世鎬改差,代以權應夔爲事變假注書。
傳于權溭曰,中官金喜吉,爲先汰去,令該府拿問嚴勘。
南性敎,以弘文館言啓曰,修撰李晉祥,監軍受牌,下番闕直,事甚未安。修撰徐相敎,旣有只推之命,與副修撰沈敬澤·兪錫煥,竝卽牌招,以爲推移入直,何如?傳曰,允。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于南性敎曰,只推。
以左副承旨趙徽林牌不進罷職傳旨,傳于南性敎曰,只推。
以修撰徐相敎,副修撰沈敬澤·兪錫煥牌不進罷職傳旨,傳于南性敎曰,只推。
南性敎,以迎接都監言啓曰,卽接平安監司李憲球所報,則今此勅行時,沿路邑名館名,有當避字,不可不變通,故寧邊改以延邊,寧遠改以永遠,肅川肅寧館,改以肅永館,仇寧鎭改以仇永鎭云矣。敢啓。傳曰,知道。
權溭,以備邊司言啓曰,通津府使成鼎源,今已肅謝矣。支勅見方時急,赴任不可暫滯,使之當日辭朝,何如?傳曰,允。
又以備邊司言啓曰,因政院啓辭,勅使接見說話,或不無未盡處,令廟堂增刪,以備御覽事,允下矣。取見其說話,則或有可合釐改者,略加修潤,還送政院,改書以入之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深四分。
自人定至十四日開東,灑雨下雨,測雨器水深一寸二分。
南性敎啓曰,明日再明日,弘陵忌辰祭齋戒正日,三明日十七日,英陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
權溭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,右承旨申錫愚,今日不爲仕進,卽爲牌招,何如?傳曰,允。
權溭啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
以右承旨申錫愚牌不進罷職傳旨,傳于南性敎曰,只推。
傳于權溭曰,再明日次對,勿拘齋日,依例來會。
權溭啓曰,卽者義禁府都事來言,時囚無得過三日滯囚,曾有定式矣。時囚罪人金晉根·金聖雲,當爲捧供,而知義禁李奎鉉,呈辭受由,判義禁金熙華,同義禁徐左輔·李啓朝,俱有身病,不得備員開坐云,判義禁·同義禁,竝卽牌招,何如?傳曰,允。
又啓曰,判義禁金熙華,同義禁徐左輔·李啓朝牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
南性敎,以弘文館言啓曰,修撰徐相敎,旣有只推之命,卽爲牌招察任,何如?傳曰,允。
又以禮曹言啓曰,卽接南陽幼學洪大英所志,則以爲族姪墰,嫡妾俱無子,以其同姓十寸兄以垈第三子師光,欲爲繼後,兩家諸族,相議完定,而以垈夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪大英所訴旣如此,依定式洪以垈第三子師光,立爲洪墰之後,何如?傳曰,允。
又以迎接都監言啓曰,卽接遠接使謄移,則上勅在宣川林畔館,賦詩二首,故出給該府,使之入刻懸板之地,而原詩謄書上送矣。正書以入之意,敢啓。傳曰,知道。
權溭,以兵曹言啓曰,在前迎勅動駕時,寶劍別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職·侍衛信箭宣傳官·承傳宣傳官各一員,侍衛寶劍及兵曹堂上·郞廳各一員,承傳宣傳官·挾輦軍,隨入大門內,其餘侍衛及槍劍軍·倭槍手,大門外留駐,交龍旗,作門外留駐矣。今亦依此擧行,何如?傳曰,允。
又以禁衛營言啓曰,本營哨官元,身病猝重,勢難察任,改差,何如?傳曰,允。
又以摠戎廳言啓曰,本廳中軍李顯英,身病甚重,勢難察任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深四分。
南性敎啓曰,明日召對,取稟。傳曰,停。
權溭啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
傳于南性敎曰,禮房承旨馳詣宗廟·景慕宮,奉審摘奸以來。
權溭啓曰,判義禁金熙華,同義禁徐左輔·李啓朝再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
以修撰徐相敎牌不進罷職傳旨,傳于南性敎曰,只推。
南性敎,以吏曹言啓曰,今此寒食祭祭官,當爲排比,而除老病公頉,實無推移排比之路,依近例刑官及司饔院官員年六十已上人,通瀜塡差以入,而其中時無職名人員,令該曹口傳付軍職,何如?傳曰,允。
又以迎接都監言啓曰,今十九日迎勅習儀,自禮曹推擇啓下矣。迎勅習儀,依例爲之,仍行明政殿茶禮習儀之意,敢啓。傳曰,知道。
又以迎接都監言啓曰,勅使在館時,館門把守及館內守直·房守房子各差備等,依近年例名數,別單書入之意,敢啓。傳曰,知道。
又以迎接都監言啓曰,三道支勅差使員,今纔報來,故別單書入之意,敢啓。傳曰,知道。
權溭啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
又啓曰,金虎門·宣仁門開門標信請出之意,敢啓。傳曰,知道。
兵曹,以南錫圭爲摠戎中軍。
上在昌德宮。停常參·經筵。
藥房都提調金道喜,提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,口傳問安。答曰,知道。
南性敎啓曰,明日召對,取稟。傳曰,停。
備忘記,公州營將李尙祜下直,長弓一張,長箭一部,片箭一部,筒兒一箇賜給。
權溭啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于權溭曰,只推。
傳于申錫愚曰,當該承旨推考。
傳于權溭曰,大臣·備局堂上引見。
申錫愚啓曰,判義禁金熙華,同義禁徐左輔·李啓朝牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁金熙華,同義禁徐左輔·李啓朝牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
兵曹,以李應植爲右邊捕盜大將。
權溭啓曰,新除授右邊捕盜大將李應植,卽爲牌招,命召及大將牌·傳令牌,傳授,何如?傳曰,允。
南性敎,以吏批言啓曰,卽接掌樂院牒報,則以爲今此迎勅時,殿庭協律郞,本院正例爲進參,而正李裕元,以平安道京試官在外,無以擧行云。掌樂院正李裕元改差,其代今日政,備擬以入之意,敢啓。傳曰,知道。
又以吏曹言啓曰,繕工監假監役官金博淵,以其身病,呈狀乞遞,改差,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,大報壇祭享,每年三月上旬內,擇日設行事,曾有定式矣。吉日令日官崔榮遠推擇,則來三月初六日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以成均館大司成意啓曰,今此照訖講一所試官司成趙鳳夏內閣進,應敎朴來萬,副司果李玄文,副司直李鳳純差祭,奉常寺正睦仁培祭物監封進,時無捧講之員,令政院稟旨變通,以爲備員捧講之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成趙鳳夏內閣進,直講金昌秀,典籍柳興吉,俱爲差祭,時無入直之員,以他郞官,姑爲代直,何如?傳曰,允。
又以成均館大司成意啓曰,迎勅日慕華館及明政門外儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官·日官·醫官·譯官中限四十人,分排擧行矣。今亦依例,所屬各該司,預爲申飭知委之意,敢啓。傳曰,知道。
權溭,以兵曹言啓曰,新除授全羅左水使閔晳戶奴呈狀內,矣上典身病猝重,萬無登途赴任之望,呈狀乞遞。實病旣如此,則不可强令赴任,改差,何如?傳曰,允。
又以都摠府言啓曰,今此迎勅動駕時,侍衛寶劍守宮,當爲備員,而都摠管趙冀永,以禮曹判書左贊禮進,副管管李啓朝,以禮曹參判右贊禮進,金鼎均嫌不進,南錫圭以摠戎中軍環衛進,沈日永·李存敬,俱有實病,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。
權溭啓曰,因都摠府草記,今此迎勅動駕時,侍衛寶劍守宮,當爲備員,而都摠管趙冀永,以禮曹判書左贊禮進,副摠管李啓朝,以禮曹參判右贊禮進,金鼎均嫌不進,南錫圭,以摠戎中軍環衛進,沈日永·李存敬俱有實病,無以備員。令政院稟旨變通,仍令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞。
有政。吏批,判書朴晦壽進,參判洪在喆,參議曺錫亨竝牌招不進,同副承旨南性敎進。以尹定鉉爲校理,李奎鉉爲刑曹判書,徐左輔爲判尹,金蘭淳爲藝文提學,林翰鎭爲同春秋,權大澈爲綏陵令,許傳·朴齊璿·崔在厚爲典籍,尹致疇爲假監役,鄭喆容爲恭陵參奉,宣啓龍·權燦爲順懷墓守衛官,崔璜爲居昌府使,李時愚爲掌樂正,知義禁單徐左輔,校書副正字單李璋傅,兼養賢直長單金用鼎。行護軍徐左輔嘉義今加資憲,開城留守趙容和,淸寧君金東健,已上嘉善,今超資憲,正卿陞擢事,承傳。故同知金重玉贈戶參例兼,同知金龍觀考,故通德閔尙洙,故學生閔景洙贈童敎,孝行卓異贈職事,承傳。
兵批,判書金興根進,參判閔致文病,參議李元會受由在外,參知趙龜夏入直,右副承旨權溭進。以李定熙爲訓鍊副正,許煜爲都摠都事,趙庚植爲訓鍊判官,權·李謙周爲備邊郞,許錕爲武兼,金鎰爲全羅左水使,僉知三單李存烈·金尙基·李敏協,大護軍李若愚·李奎鉉·徐左輔,副護軍洪祐順·閔晳·趙羲元·朴履會,副司直沈敦永,以上竝單付,都摠管單金東健。
吏批,再政。以金東健爲知義禁,尹敬圭·金夔淳爲禁府都事,兼春秋三單柳泰東·金權·金濬。
兵批,再政。以沈樂韶爲宣傳官,李漢容爲訓鍊僉正,鄭斗源·張大汲爲主簿,韓友燮爲武兼。
傳于南性敎曰,左副承旨許遞,前望單子入之。
承旨前望單子入之,金鼎均落點。
以吏曹參議曺錫亨牌不進罷職傳旨,傳于南性敎曰,只推。
以金喜吉囚單子,傳于權溭曰,飭已施矣。分揀放送。
南性敎,以迎接都監言啓曰,卽接遠接使謄移,則上勅在安州,賦詩二首,故出付該牧,使之入刻懸板,而原詩謄書上送矣。正書以入之意,敢啓。傳曰,知道。
權溭,以兵曹言啓曰,今此迎勅動駕時,依下敎出宮門路,崇禮門爲之,還宮門路,敦義門爲之矣。送勅動駕時出還宮門路,何以磨鍊乎?敢稟。傳曰,出宮門路,以敦義門爲之,還宮門路,以崇禮門爲之。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,禁將都領爲先後廂,禁軍三番磨鍊,其餘依迎勅時例爲之。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅例爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
甲辰二月十五日辰時,上御重熙堂。藥房入診,大臣·備局堂上引見入侍時,都提調金道喜,提調金興根,副提調李景在,假注書宋奎灝,記事官趙龜植·李裕膺,檢校待敎李㘾,右副承旨權溭,假注書成錫魯,事變假注書權應夔,左議政權敦仁,戶曹判書朴永元,吏曹判書朴晦壽,刑曹判書李若愚,行大護軍任聖臯,禮曹判書趙冀永,行護軍趙秉龜·柳基常,吏曹參判洪在喆,同知敦寧府事金學性,副校理李魯確,以次進伏。醫官金珪·金景球·金永勳·吳昌烈進伏楹外訖。上曰,史官分左右。敦仁進前奏曰,今番之雨誠好雨,而雨後稍寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,醫官待令,使之入診乎?上可之。珪等以次診候訖,退伏楹外奏曰,脈候左右三部調均矣。上曰,醫官先退,次對爲之。敦仁曰,嶺南三漕倉除留錢,卽是各樣上下之需,而每年所入,用下而有餘,留儲稍裕,因其時道臣所報,就留儲中,除出一萬二千兩,先作租一萬石,別立穀名,爲留作租,每年漕捧後量其加入,從便作穀,年年添付之意,報辭條例及朝家許施,便成一副定式,苟能課歲添穀,一如當初酌定,則至今數十年之間,所添之摠,足可當一隅經用,而八九年來,連値歉荒,不得如例作穀,數多錢貨,或不免多歸逋藪,誠不勝慨嘆。分付道臣,自今春爲始,三倉漕捧後,就留儲中,除其應下,依前量宜作穀,添付前留,歲以爲常,定式施行,無敢違越,每於漕畢,以作穀數爻,修成冊報于本司,舊儲實數,亦竝査明,一體添作之意,申飭,何如?上曰,依爲之。出擧條敦仁曰,卽聞咸鏡前監司趙冀永在營時,鏡城逋還收殺,爲數萬石,而因民力之多詘,還摠之太濫,或以詳定收捧,欲爲移轉他邑,而所捧錢一萬三千餘兩,姑爲留置於巡營,未及分作於各邑云。近以北邑糴多之弊,因繡論,每年觀勢作錢,以爲減還摠補經用之道,則今此六千餘石之已以錢捧者,與其添疾還作於各邑,無寧本錢輸上,以補經費之爲穩便,北營所在鏡城還錢一萬三千餘兩,使之輸納戶曹,添儲別置,日後還簿磨勘,以作錢懸錄之意,分付,何如?上曰,依爲之。出擧條敦仁曰,事大誠信,多由儀物,而近來支勅物種,漸不如古,每患薄劣,此皆紀綱蕩然之致,如銀貨之品劣稱縮,而或不免有點退換給之時,其爲疲惱貽羞,無復餘地。若或復踵前習,示遠人以不誠,則內而該管堂郞,外而營邑諸臣,斷當有重勘,銀貨則必取品眞而稱準,器物則務從製精而樣備。至於迎勅時,路傍觀光之堵墻成群,不勝喧聒,館所出入之防限不嚴,有駭體面,此又大係觀瞻,不可不洞禁。而適値科時,鄕儒多聚,若不別加操制,必有生梗之慮,苟使各營,多發軍校,沿途排列,則亦豈無整飭之道哉?竝以此分付迎接都監·兵曹各營將臣·儐使·三道道臣·開城留守·義州府尹,使之嚴加飭察,無或有一毫如前不誠雜亂之弊,何如?上曰,各別嚴飭,可也。出擧條敦仁曰,各貢巿詢瘼所懷,纔已覆啓,而因濟用監貢弊,竊有所區區仰達者,各貢自有受價物種,不得低昻,卽制貢之本意也。該貢進排布之春秋衣纏,無時內入,必準五升,亦我列聖朝節儉愛民之德,而年來紀綱漸頹,法度日隳,次知責捧,惟品是懌,年加歲增,殆無限節,昔之五升,今爲精細,貢民之無利落本,不可勝言,而今有此蹕路齊訴,言念貢法,豈容若是?況其點退之弊,徵督之苦,備極困楚,到底毒害,將至於朝夕莫保之境。而又非但此貢而已。凡各貢之進排於闕內者如油淸·黃燭·素膳等各樣所納,無貢不然,固無以一一枚擧,而物種之濫觴,徵索之無厭,百道侵虐,日甚一日,擧皆渙散而後已。夫祖宗良法,百世之所守,宮府一體,治國之先務,自前優恤貢民,德意何如,而此輩乃敢憑藉近習,全無忌憚,以致莫重法制壞了無餘,可哀民命倒懸至此,而寒暑之咨,日歸於上,思之懍然,寧不駭痛?臣於昨年,以抑近習,有所仰勉,伏未知聖衷,尙或記有,而至狎密則易於壅蔽,小假借則馴致放縱,其勢則然,自古明主之論治,必先致意於此,豈無以也?今殿下日勤萬幾,日恢四聰,日接賢士大夫,延訪治道,則民隱時弊,自當瞭然于前,此輩雖甚無嚴,何敢謂殿下不睹不聞,而咨意橫濫,擅自厲民至此乎?此則臣切有望於聖明之加勉也。旣往雖難追究,如是筵飭之後,無論某貢某物種之進排,若不悛舊習,如前橫侵,復有貢民輩呼冤之及聞者,則當該次知中官,斷當嚴勘,以此申飭於內班院掖庭署,俾各惕念,何如?上曰,當自內申飭,而亦自廟堂隨現重勘,可也。出擧條敦仁曰,向日筵中,亦旣承下敎,而顧今位著,誠甚苟艱,行護軍徐左輔,開城留守趙容和,淸寧君金東健,皆合晉庸,竝正卿陞擢,何如?上曰,依爲之。出擧條敦仁曰,右邊捕盜大將柳基常,聞其所帶營務,不無相妨云。捕將之任,今姑許遞,何如?上曰,依爲之。出擧條溭曰,右邊捕盜大將柳基常許遞事,命下矣。捕將重任不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察。出擧條溭曰,右邊捕盜大將,以他邊大將兼察事,命下矣。兼察右邊捕盜大將趙存中,卽爲牌招聽傳敎,何如?上曰,依爲之。出擧條敦仁曰,刑曹判書李若愚,今將以伴送使出去矣。詞訟劇務,不宜久曠,與呈告京兆堂上竝許遞,政官牌招,開政差出,何如?上曰,依爲之。出擧條敦仁曰,御營大將金煐,向來申飭之後,今日賓對,又不登筵,雖未知病勢之如何,而事體所在,誠極未安,從重推考,何如?上曰,依爲之。出擧條敦仁曰,臣以聖學事,前後陳達,非止一再,而日前法講之命,特下於數月停撤之餘,臣不勝欣幸。意謂聖志幡然有向學之誠,而伊後有日,依舊停止,臣誠憂嘆之極,不覺流涕也。是誠可已之事,則臣何敢如是煩瀆,至再至三乎?宗社萬年之計,民生懷保之責,只係於殿下一身,可不懼哉?大抵人君治平之道,專在於學問,而學問之道無他,頻接儒臣,講論不怠,則味在其中,而有勝於諸般玩好矣。苟或寒曝無常,一日二日,以姑息爲主,則豈可望聖學之就將乎?兩慈殿期望於殿下者,果爲如何?大小臣隣之咸祝殿下者,亦不外此,繼自今逐日開講,久久不撤,是臣千萬顒祝也。上曰,當爲之矣。敦仁起伏曰,今承體念之盛敎,臣誠蹈舞之不暇,退當跂佇,奉若金石,而又有所仰陳者,開講之命,一出於爛報,則上而縉紳,下而輿臺,莫不欣欣相賀,旋卽停止,與前無異,則亦莫不區區竊歎,反不如初無開講之命也。伏願懋哉懋哉。上命大臣就座。溭曰,諸宰奏事。永元曰,景慕宮望廟樓御眞奉安處所,改堗爲軒事,伏承下詢矣。臣於向日春奉審時,又爲進詣閤內,溫冷與堗制形便,詳細看審,究其霾氣所致之由,而終未有的見,或曰堗制低窄,火口狹小之故,不善納爇,火氣不能均及,以致霾濕云。此或似然,而堗制闊狹,卽隨殿閣大小者,則雖欲恢拓,其勢末由,若改堗爲軒,則土石之氣不近,故自無因爇反濕之患,且捲奉異於展奉,雖非溫堗,似無疎虞之端,而御眞奉安諸處,皆是溫堗,而未有廳軒,今此創制,實有所難愼,臣與本宮都提調·提調,爛漫商確,而諸議皆如此,自下不敢指一仰對,玆以稟達,伏俟上裁。上曰,避濕之方,莫如廳軒,且年前事以後,常有所未安者,勿論已例之如何,從速以廳軒修改,可也。出擧條永元曰,景慕宮望廟樓御眞奉安處所,改堗爲軒事,命下矣。移安修改之節,令該曹擇日啓下,以爲擧行之地,何如?上曰,依爲之。出擧條溭曰,玉堂所懷奏之。魯確曰,大僚以勤講學事,俄已陳達,特蒙開納之敎,大聖人虛受之美,臣不勝欽仰萬萬,更無容仰勉,而顧今春和方暢,正宜臨筵,自朝講·晝講·夕講,至于召對·夜對,逐日連開,仰體兩殿之期望,俯軫群臣之顒祝,豈不盛哉?豈不美哉?伏願懋哉懋哉。上曰,所陳當體念矣。出擧條溭曰,今日賓對,兩司無一人進參,揆以事體,極爲未安。違牌諸臺,竝推考,何如?上曰,依爲之。出擧條敦仁曰,兩司請推之際,做錯非細,當該承旨推考,何如?上曰,依爲之。出擧條上命大臣先退,史官就座。仍命退,諸臣以次退出。
上在昌德宮。停常參·經筵。
南性敎啓曰,召對,取稟。傳曰,停。
權溭啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼未署經,鄭駿容差祭,監察茶時之意,敢啓。傳曰,知道。
南性敎啓曰,假注書成錫魯,身病猝重,勢難察任,今姑改差,何如?傳曰,允。
成錫魯改差,代以韓敬源爲假注書。
南性敎啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
權溭啓曰,判義禁金熙華,知義禁徐左輔,同義禁李啓朝再牌不進,推考傳旨,今方捧入,而開坐命下之後,連事違召,無意承應,事體所在,誠極未安。竝所當更請牌招,而係是一日三牌,何以爲之,而新除授知義禁金東健,卽爲牌招,何如?傳曰,允。更爲牌招。
又啓曰,判義禁金熙華,知義禁徐左輔·金東健,同義禁李啓朝牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
南性敎啓曰,因成均館草記,今此照訖講一所試官司成趙鳳夏內閣進,應敎朴來萬,副司果李玄文,副司直李鳳純差祭,奉常正睦仁培祭物監封進,時無捧講之員,令政院稟旨變通,以爲備員捧講事,允下矣。合有變通之道,何以爲之?敢稟。傳曰,司成卽爲進去,奉常正亦於祭物監封後進去,差祭人竝減下,其代,令該曹差出。
吏曹照訖講一所試官趙道淳·姜必魯·李彙圭。
南性敎,以迎接都監言啓曰,卽接京畿監司沈宜臣,黃海監司李圭祊所報,則今此勅行時,沿路邑名·站名中當避之京畿弘濟站,改以洪濟站,朔寧改以朔安,黃海道載寧,改以載安云矣。敢啓。傳曰,知道。
又以迎接都監言啓曰,卽接黃海監司李圭祊所報,則通官自持來疋縷緋二十一疋,分授各邑後,邑名疋數,修成冊上送矣。別單書入之意,敢啓。傳曰,知道。
權溭,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以工曹言啓曰,今五月端午日,各殿進上節扇及艾花梳函·溫靸鞋等種,當爲封進,而大王大妃殿旣已服盡,依例封入,大殿·王大妃殿進上白斑貼扇·白貼扇·朱斑紗貼扇,代以素扇,黑唐皮靸鞋·溫鞋,俱以白皮鞋封進,艾花及梳函,各年謄錄,自上服盡前,連因下敎,不爲封進矣。今番則何以爲之乎?敢稟。傳曰,依各年例爲之。
兵曹口傳政事,以徐左輔爲都摠管,以李鼎臣·白殷鎭·趙德永·李忠運·李行敎爲副摠管。
兵曹口傳政事,副護軍單趙徽林。
上在昌德宮。停常參·經筵。
南性敎啓曰,明日常參·經筵,取稟。傳曰,停。
申錫愚啓曰,來二十一日,朝參日次,而迎勅動駕相値,頉稟之意,敢啓。傳曰,知道。
又啓曰,來二十一日,輪對日次,而迎勅動駕相値,頉稟之意,敢啓。傳曰,知道。
傳于南性敎曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
南性敎啓曰,刑曹判書李奎鉉,判尹徐左輔,除拜後過三日不爲出肅,依定式推考警責,仍卽牌招察任,何如?傳曰,允。
申錫愚啓曰,判義禁金熙華,知義禁徐左輔·金東健,同義禁李啓朝再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
傳于南性敎曰,右副承旨許遞,前望單子入之。
承旨前望單子入之,金鼎集落點。
韓敬源在外,代以沈厚善爲假注書。
沈厚善在外,代以李時夏爲假注書。
申錫愚啓曰,判義禁金熙華,知義禁徐左輔·金東健,同義禁李啓朝牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁金熙華,知義禁徐左輔·金東健,同義禁李啓朝再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
南性敎,以吏曹言啓曰,贈諡節愍公趙崇文延諡,定行於來三月初三日全羅道順天府鄕家云矣。敢啓。傳曰,知道。
又以禮曹言啓曰,卽接山陵參奉所報,則今此增廣監試初試時,兩參奉及執事忠義,俱爲觀光云矣。忠義赴擧,代假官,依前例自臣曹,別單單付以入,而參奉二員赴擧,代假官一員,令吏曹口傳差出,以爲替直後赴試之地,何如?傳曰,允。
又以徽定殿享官意啓曰,今此慶科增廣監試初試時,忠義李學初·李敦學·尹冕求·朴齊瑛,皆當赴擧云。忠義代假官二員,令該府依例差出,使之臨期致齋,自今十八日至二十一日,入番察任,何如?傳曰,允。
又以迎接都監言啓曰,卽接遠接使謄移,則兩勅同登快哉亭,上勅賦懷古詩一篇,故出給平壤府,使之入刻懸板,而原詩謄書上送矣。正書以入之意,敢啓。傳曰,知道。
申錫愚,以都摠府言啓曰,都摠管徐左輔·金東健,副摠管李忠運·白殷鎭,俱有實故,李鼎臣·李行敎·李顯英·趙德永·林翰鎭差祭,只有臣朴潤榮一人,伴直無人,竝令政院稟旨變通,仍令該曹口傳差出,待下批牌招,以爲入直之地,何如?傳曰,允。許遞。
兵曹口傳政事,以李奎鉉爲都摠管,以洪學淵·徐英淳·李羲肇·南履炯·白殷鎭·李存敬·趙德永·南錫圭爲副摠管。
申錫愚,以備邊司言啓曰,今春各道巡部,以試事勅行之相値,已爲稟停矣。北道及畿內各陵寢園墓奉審,固當別爲擧行,而北道則昨秋禮堂之行,歲前道臣赴任時,連爲奉審,未滿幾朔,且待畢試,農務方張,依已例今春奉審,姑爲停止,使之待秋擧行,畿內則勅行纔過,若又經道臣奉審,則農節民邑之弊,不可不念,以道內秩高守令替行之意,分付,何如?傳曰,允。
又以備邊司言啓曰,迎勅儀註,則若下雨,則百官皆着簑衣矣。當初之不以油衣磨鍊,未知有何所據,而無論簑油,俱無關於事大儀節,則着簑着油,彼必無疑詰之端,而乃以田間襏襫之物,用作陪扈近君之服,揆以班儀,徒駭觀瞻,此不可不一番釐正,自今迎勅儀註簑衣一節,永以油衣改磨鍊之意,分付該曹,何如?傳曰,允。
又以義禁府言啓曰,今此勅使在館時,三門把守假都事三員,令該曹預先口傳差出,以爲習儀時擧行之地,何如?傳曰,允。
申錫愚啓曰,金虎門·宣仁門開門標信請出之意,敢啓。傳曰,知道。
副司直宋來熙疏曰,伏以臣,資稟庸下,無一善狀,守分量能,泯伏草野,乃於千萬意外,委遣侍臣,降下恩綸,辭旨隆重,禮意曠絶,螻蟻微臣,何以堪此?五情震駭,不覺愧汗之霑衣,而至於責之以豈不念及於世不顯之義,尤不勝感涕之汪汪也。臣從前披瀝,情實畢露,而殿下,不少諒察,有此萬萬不敢當之命,臣誠惶惑,莫知所以仰對也。況今殿下甫經違豫之餘,奮發聖志於懋學,果是存養擴充之一大機會也。政宜極選端方之士,俾盡開發啓沃之方,而其所延訪,渾及於如臣無似,苟然備數於參講之列,則亦當爲玷累明時,貽譏後世,臣身取敗,固不足恤,而臣竊爲朝廷惜此擧措也。噫,臣以蔭塗常調,本非輕爵祿高蹈者流,而濫竽匪分之銜,收召之命,殆無虛歲,夫得君行道,千古所難,而今此賤末之品,獲蒙不世之殊遇,苟有一分可展之才學,則忍死匍匐,得近文陛之前,重踐先祖之宿硏,少答聖明之異恩,豈非臣之願欲,而惟是魯莽空疎,百不猶人,終不可以假眞售僞,貪榮冒寵,則未卽趨程,縱違駕屨之義,而粗保廉防,庶免風人彼其之刺,故偃息畎畝,以送殘年,今若徒見臣之退縮,而强加以儒學之名,不計虛實,竝收溲浡,則在聖朝綜覈之政,恐未盡於博詢精察之道也。諸大夫·國人,皆曰賢矣,而必待見賢焉,然後用之,今臣愚騃,靡有蘊抱,諸大夫國人之所不稱不知者,則天鑑無由洞照,臣亦何敢上欺君父,下誣一世,靦面趨赴,不以爲羞乎?越人之辭章甫,未足爲廉,黃門之遠女色,未足爲貞,何可不究其素心,而特以辭巽不進,疑其有可取也。歷擧實形,斷斷靡他,臣情到此,若窮蹙無所歸,只可甘心枯槀於寂寞之濱而已。寧有念到於當世之需用哉?前日史官之回,旣不敢張遑附奏,罄悉愚衷,嚴畏居前,因以緘口,則是自阻於仁覆之矜恤也。不得已以其自知之甚明,不避控籲之煩猥。伏望殿下,俯諒微悰,亟寢召旨,朝家求士之道,小臣自處之義,兩得其宜,公私幸甚。臣無任云云。答曰,省疏俱悉爾懇,予有必致之心而誠未孚,爾無可辭之義而志彌堅,皆由予不能好學而好賢也。反躬自慙,夫何多喩?尙以爾幸追乃祖,幡然改圖,爲厚望耳。仍傳于南性敎曰,此批答,遣地方官傳諭。
上在昌德宮。停常參·經筵。
金鼎集啓曰,明日迎勅習儀相値,視事頉稟之意,敢啓。傳曰,知道。
金鼎均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
申錫愚啓曰,明日召對,取稟。傳曰,停。
李景在啓曰,行右承旨金鼎集,行左副承旨金鼎均,今日不爲仕進,竝卽牌招,何如?傳曰,允。
備忘記,北兵使趙元錫,高山里僉使李祉秀下直,各長弓一張,長箭一部,片箭一部,筒兒一箇賜給。
傳于申錫愚曰,同副承旨許遞,前望單子入之。
承旨前望單子入之,徐憲淳落點。
傳于申錫愚曰,監試試官,勿拘常格,各別擇差。
金鼎均啓曰,知義禁徐左輔·金東健,同義禁李啓朝三牌不進,推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日四牌,何以爲之?敢稟。傳曰,竝許遞,前望單子入之。
金吾堂上前望單子入之,知義禁朴永元·趙冀永,同義禁徐英淳落點。
金鼎均啓曰,開坐事,命下矣。新除授知義禁朴永元·趙冀永,同義禁徐英淳,竝卽牌招,何如?傳曰,允。
大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金鼎均曰,只推。
李景在,以吏曹言啓曰,卽接掌樂院牒報,則以爲今此迎勅時,殿庭協律郞,本院正例爲進參,而正李時愚,以支勅避嫌,無以擧行云,掌樂正李時愚改差,其代,口傳備擬以入之意,敢啓。傳曰,知道。
吏曹口傳政事,以鄭基世爲掌樂正。
又以吏曹言啓曰,今此大殿痘候平復,慶科增廣監試初試試官,當爲磨鍊擬入,而擬望之人乏少,閣臣及承旨,竝擬,何如?傳曰,允。
又以吏曹言啓曰,今此慶科增廣監試初試試官,當爲磨鍊,而本曹參判洪在喆病不來,令政院牌招,以爲同參開坐之地,何如?傳曰,允。
申錫愚,以禮曹言啓曰,今此增廣監試初試一所,設埸於本曹矣。上直郞廳,依例朝房移直之意,敢〈啓〉。傳曰,知道。
又以禮曹言啓曰,因備邊司草記,自今迎勅儀註中,下雨時百官簑衣一節,永以油衣改磨鍊事,允下矣。原節目中,改付標以入之意,敢啓。傳曰,知道。
又以迎接都監言啓曰,卽接遠接使謄移,則上勅在黃州,賦詩一首,到蔥秀站,又賦詩一首,故出付黃州牧·平山府,使之入刻懸板,而原詩二首謄書上送矣。正書以入之意,敢啓。傳曰,知道。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而勅使近京,回程間今姑停止之意,敢啓。傳曰,知道。
又以訓鍊都監言啓曰,今二月十九日迎勅習儀時,因兵曹節目,挾輦軍四十名,前後射隊軍三百名,標下軍七十四名,將官率領擧行,步軍一哨一百名,標下軍八十三名,中軍率領,依正日例,前導禁辟,而幷除標信擧行之意,敢啓。傳曰,知道。
又以訓鍊都監言啓曰,今二月十九日迎勅習儀時,闕內設布帳把守次,軍三十名,將校二人,門外屛門八十四處設布帳把守次,軍二百八十九名,將七十五人,幷除器械擧行,而事畢後,依例解送之意,敢啓。傳曰,知道。
又以訓鍊都監言啓曰,今二月十九日迎勅習儀時,慕華館環衛,比正日減數排立事,自兵曹草記蒙允矣。軍二百標,標下軍三十一名,將校六人,將官率領擧行之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟,入京時本營擧行,回還時摠戎廳擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而城外左邊屛門七處,別騎衛七人,京標下軍十九名,嚴飭定送,率領把守,而所經屛門,則以布帳堅實防遮,別定將校十人,京標下軍六十四名,竝爲除器械,另加申飭,嚴禁雜人,今月十九日習儀時,亦依此擧行之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,自習儀日爲始,依例迎送之意,敢啓。傳曰,知道。
修撰李晉祥疏曰,伏以臣,骪骳謭劣,濫竊科第,徒藉先蔭,獲玷淸選,揆分惶蹙,仰愧俯怍,不意前望特點,又下於旅邸棲屑之中,臣惟以覲耿爲榮,扣謝爲急,冒昧出肅,仍參講席,獲覩盛擧,志願滿足,而第臣蔑識疎拙,文義之間,鹵莽難掩,升降之際,誕鈍畢露,顧臣所名之職,是何等職也?所當之筵,是何等筵也?況今玉候康復,花晷漸暢,法筵初開,聖學將就,于斯時也,焉用此如臣無補之講官哉?臣之朴質,非或飾讓,伏望遞臣見職,移授可堪,無貽淸朝之羞焉。臣方丐免,何敢干恩,而竊有區區懇迫之私,冒萬死尾陳。臣早失所怙,老母獨居,年今七十,家業素窶,兄弟三人,相資爲命,而臣則尤疎於謀生,菽水之供,只靠於臣兄臣弟矣。不幸命途奇窮,往年臣兄先亡,而臣弟繼死,一身單了,四壁荒涼,臣之母自遭險釁,衰病益臻,調將失宜,寧日恒少,而傍無慰悅之道,廚乏甘旨之供,則臣之情事,吁亦慼矣。反哺之心,人孰無之,而奉檄之願,惟臣尤切,玆不得不仰首鳴號於孝理之下。伏願聖明,天地於臣,父母於臣,無微不燭,有願必從,曲察臣至切至迫之懇,特命選部,畀臣一小縣,以遂便養之至情焉。臣無任云云。省疏具悉。疏辭下該曹稟處。
上在昌德宮。停常參·經筵。
申錫愚啓曰,明日常參·經筵,取稟。傳曰,停。
金鼎集啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨徐憲淳,今日不爲仕進,卽爲牌招,何如?傳曰,允。
又啓曰,假注〈書〉宋奎灝,身病猝重,勢難察任,今姑改差,何如?傳曰,允。
宋奎灝改差,代以李容翼爲假注書。
申錫愚啓曰,臣錫愚,今日迎勅習儀進去,下直之意,敢啓。傳曰,知道。
金鼎集啓曰,右邊捕盜大將李應植,以訓鍊都監中軍,今日迎勅習儀,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以右副承旨徐憲淳牌不進罷職傳旨,傳于金鼎均曰,只推。
金鼎集啓曰,行都承旨李景在,右副承旨徐憲淳不爲仕進,行左承旨韓鎭庭式暇,行左副承旨金鼎均試所進去,同副承旨申錫愚習儀進去,院中只有臣一人,伴直無人,右副承旨徐憲淳,旣有只推之命,更爲牌招,何如?傳曰,允。
又啓曰,明日勅使到弘濟院時,別迎慰使,領議政當爲進去而未差,左議政權敦仁進去之意,敢啓。傳曰,知道。
又啓曰,卽者刑曹郞廳來言,別監盧弘圭刑配事,命下,而判書李奎鉉有實病,次堂例不得擧行云,判書卽爲牌招,何如?傳曰,允。
又啓曰,刑曹判書李奎鉉牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金鼎集曰,只推。
申錫愚,以司饔院檢擧提調意啓曰,明政殿迎勅茶禮習儀後,館所茶禮習儀,仍爲設行於館所之意,敢啓。傳曰,知道。
又以慶科增廣別試監試初試一所應辨官,以試官意啓曰,今此慶科,多士咸聚,比前倍蓰,場內狹窄,無以容衆,不得已依已例,通用中樞府,使之觀光之意,敢啓。傳曰,知道。
又以慶科增廣別試監試初試一所應辨官,以試官意啓曰,今此慶科,埸內狹窄,通用中樞府之意,已爲啓下,而尙不能盡容,千百爲群,棲遑路上,不可無變通之道,而門外大路,設布帳許入,或有已例,今番則何以爲之?敢啓。傳曰,依此爲之。
又以慶科增廣監試初試二所應辨官,以上試意啓曰,入門擧子,數甚夥多,丕闡堂狹窄,故明倫堂通用之意,敢啓。傳曰,知道。
又以迎接都監言啓曰,三道支勅差使員別單,前已啓下,而卽接京畿監司沈宜臣牒報,則一路都差使員坡州牧使柳昌根,以開城府別問安使,擧行相妨,以通津府使成鼎源,移定報來矣。原別單中,改付標以入之意,敢啓。傳曰,知道。
又以迎接都監言啓曰,今此勅行時,上副勅通官頭目等贈給物種數爻,三道及開城府,俱爲報來矣。依例別單書入之意,敢啓。傳曰,知道。
金鼎集,以兵曹言啓曰,今二月二十日,文臣朔試射日次,而勅使近京,不得爲之之意,敢啓。傳曰,知道。
又以摠戎廳言啓曰,今此勅行時,自弘濟院至迎恩門,其間防護禁雜人等節,令御營廳·摠戎廳,依近例擧行事,自迎接都監草記蒙允矣。臣廳則勅使入京日,別定將校十人,標下軍一百名,自追慕峴越邊,至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
吏曹啓目粘連啓下是白有亦,觀此弘文館修撰李晉祥上疏,則以爲臣早失所怙,老母獨居,年今七十,衰病益臻,寧日恒少,而廚乏甘旨之供,玆不得不仰首鳴號。伏願聖明,特命選部,畀臣一小縣,以遂便養之至情亦爲白有臥乎所,李晉祥之家貧親老,菽水難繼之伏,卽通朝之所共知,許畀一邑,俾遂便養之願,允合於孝理之情是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
義禁府啓目,文義縣令金晉根原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,包伊前萬戶朴之彦,西平前萬戶金聖雲等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
淸寧君金東健疏曰,伏以臣,纔解藩符,歸伏私次,息偃隨分,到底皆恩,追惟委寄之眷,徒積瘝墜之罪,檢攝旣往,悚慙交前,不意日昨賓筵,大僚建白,陞授臣以資憲大夫,臣誠震惕悸恐,五內爽惑,歷屢宿而不省置躬之所也。夫正卿何等峻秩也?廟擢何等愼揀也?衣冠之榮,此爲程準,崇奬才德,銓敍資格,其道非一,而要皆一代之望耳。曷嘗有如臣無似如似,如臣淺歷,驟躐之若是無漸者哉?此非但臣寢夢之所不敢到,抑亦公議之未嘗上下也。藉使臣稍遲幾年,循次而進,尙謂之萬萬非其人,況復班資之最居人後,而進拔之遽在人先,只以前史所稱魚貫鴈行之序言之,已不免爲積薪濫竽之歎,臣於是,不知寵利之爲榮,乃反惶恧之靡措也。臣本顓劣,卽一儒素家拙措大耳。晩暮通藉,初無器用之才,今又老白首,精神已耗,志業益退,凡百任使,尙難堪勝。而比年之頃,隆恩厚澤,若偏臣身,外內叨冒,涯量已溢,臣蚤夜憂耿,區區所矢心而自勉者,惟在於斂迹名途,粗守本分,上而無累聖簡,下而無墜家訓,爲萬有一兢業之戒矣。冥升不止,有進無退,浸浸爲貪榮竊位之一鄙夫,而門闌赫盛,又非向時之比,此殆臣過福招災之會也。噫,惡盈者天之道也,生成者聖人之德也。臣今盈矣,天必惡之,臣安得不以生成之德,蘄幸於我殿下也哉?參倚已熟,承膺無說,玆敢畢暴眞切之情,冒瀆崇嚴之聽。伏乞聖慈,俯賜鑑諒,亟收臣新授資級,以重公器,以安私分焉。臣無任云云。答曰,省疏具悉。卿其勿辭行公。
判尹徐左輔疏曰,伏以臣,空疎鹵莽之一下品耳。文學才器,左右無當,特荷兩聖朝拂拭之恩,伊來二十有餘年之間,前後歷敭,罔非僥濫,滾到宰烈,亦旣年所,凡在陳力之列,雖不敢辭,而居常兢惕,若隕淵谷,夫何敢有更進一步之念,而迺者千萬不自意,聖恩謬加,擢授臣以正卿之秩,繼又伏奉除旨,以臣爲漢城府判尹者,一日之內,榮寵聯翩,臣雙擎九頓,仰戴俯怵,臣之老母,病淹床笫,聞命慰悅,相對感泣,不識無似賤臣,何以得此於聖明之世也?臣於昨冬,夤緣慶會,猥蒙恩資,已是冥升,到今追惟,尙覺惶懍,今玆八座之階,是何等隆顯也?京兆之長,是何等機務也?苟非才德足以稱受,威望足以彈壓,則周官公孤之位,漢朝馮·翊之任,不可虛受而冒據也。負乘之懼,猶屬臣私,名器之濫,上累聖簡,況今在朝之彦,自不乏人,而乃以如臣謭劣,擧而畀之,不少疑難,軒鶴梁鵜,不足喩其譏,而在朝家官惟人之政,不其傎乎?且臣徒藉先蔭,厚蒙殊渥,點檢平生,涯分已過,今若憑恃寵靈,若固有之,則古人所謂不識羞恥者,不幸近之,而貽辱淸朝,取笑一世,是豈細故也哉?歷屢日而百爾思量,震懍罔措,玆敢披瀝衷懇,仰瀆崇嚴。伏乞聖慈,俯賜鑑諒,察臣言之非出飾讓,亟收臣之新授爵秩,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房副提調李景在啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿,口傳問安。答曰,知道。
申錫愚啓曰,自明日勅使回還間,視事頉稟之意,敢啓。傳曰,知道。
金鼎集啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政未差,左議政權敦仁迎慰使進去,右議政金道喜有身病,不得來會云矣。敢啓。傳曰,知道。
李景在啓曰,行左承旨韓鎭庭,今日不爲仕進,卽爲牌招,何如?傳曰,允。
又啓曰,明日動駕,承旨當爲備員,而行左副承旨金鼎均試所進,何以爲之?敢稟。傳曰,許遞,前望單子入之。
承旨前望單子入之,金德喜落點。
徐憲淳啓曰,新除授同副承旨金德喜,卽爲牌招,何如?傳曰,允。
又啓曰,一所試官金鼎均,時無職名,令該曹口傳付軍職,何如?傳曰,允。
兵曹口傳政事,護軍單金鼎均。
徐憲淳啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
申錫愚啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼,鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于申錫愚曰,只推。
傳于申錫愚曰,明日出宮內門路,以協陽門爲之。
傳于申錫愚曰,藥院都提調許副,前望單子入之。
內醫都提調前望單子入之,領府事趙寅永落點。
申錫愚啓曰,金虎門及仁政東挾門,開門標信,請出之意,敢啓。傳曰,知道。
又啓曰,刑曹判書李奎鉉再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
申錫愚,以都摠府言啓曰,今此迎勅動駕時,侍衛寶劍守宮,當爲備員,而都摠管李奎鉉,副摠管李羲肇俱有實病,徐英淳贊禮進,洪學淵試官進,南錫圭以摠戎中軍環衛進,南履炯在外,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇爲都摠管,以金東健·李鼎臣·李彦淳·林翰鎭·李顯英爲副摠管。
兵曹都摠管單金東健。
申錫愚,以迎接都監言啓曰,卽接遠接使謄移,則上勅到鳳山洞仙館,賦五言古詩一首,到開城府站出給,故下送該郡,使之入刻懸板,而原詩謄書上送矣。正書以入之意,敢啓。傳曰,知道。
又以迎接都監言啓曰,卽接遠接使移文,則祭幣賻物別定差使員抱川縣監趙文和,先送都監矣。祭品中祭帛一疋,檀香一炷,銀壺一把,銀爵三隻,移送賜祭所,賻物各色緞十四疋,銀子二百兩,陪進闕內,使通禮院行禮時陳列,事過後呈納承政院之意,敢啓。傳曰,知道。
又以訓練都監言啓曰,今此迎勅時各處定送將卒數爻,竝單子書入之意,敢啓。傳曰,知道。
又以刑曹言啓曰,謹依下敎,別監盧弘圭,嚴刑一次後,平安道肅川府定配所,卽爲押送之意,敢啓。傳曰,知道。
義禁府啓目粘連,向前金晉根亦,檢驗法意,本自嚴重,而始緣苦主之擕貳,乃致開檢之遲延,作黨起鬧,雖極危悖,坐而殫壓,豈無其道,而輕先撤檢,虧損體貌,以此照律,何如?判付啓依允。又啓目粘連,向前朴之彦·金聖雲等亦,帆席之破裂,始緣風勢之猛烈,鴟木之折傷,蓋由驚濤之衝激,而當初造作,若能堅緻,寧有是也?身爲差員,其不善檢飭之失,在所難免,竝只以此照律,何如?判付啓依允。
上在昌德宮。停常參·經筵。
自開東至酉時,灑雨下雨,測雨器水深二分。
大駕詣慕華館,入幕次後,內閣·政院·藥房·玉堂口傳問安。答曰,知道。還詣明政殿,入幕次後,內閣·政院·藥房·玉房口傳問安。答曰,知道。賜祭罷後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金鼎集啓曰,司僕寺內乘來言,捲窓,取稟。傳曰,捲三窓。
又啓曰,來二十五日,朝參日次,而勅使回還間,頉稟之意,敢啓。傳曰,知道。
金德喜啓曰,大司憲閔致文,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
申錫愚啓曰,勅使回還間,事變假注〈書〉,依例別省記入直之意,敢啓。傳曰,知道。
申錫愚啓曰,迎勅時各營把守軍兵除出,兵曹以待信傳節目磨鍊,而禁衛營,誤以待標信單子啓下,軍務擧行,何等審愼,而如是疎忽,揆以格例,極爲未安。原單子使之改付標以入,而當該將臣,不可無警,推考,何如?傳曰,允。
金鼎集啓曰,右邊捕盜大將李應植,以訓鍊都監中軍,迎勅時禁辟事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于金鼎集曰,侍衛軍兵雨具,從便爲之。
申錫愚,以迎接都監言啓曰,卽接遠接使謄移,則勅使入京軍令,以辰初書出云矣。敢啓。傳曰,知道。
又以迎接都監言啓曰,勅使入京日,百官見官禮,首驛言于勅使,則以停免爲言矣。敢啓。傳曰,知道。
金德喜啓曰,臣以大王大妃殿·王大妃殿問安進去,下直之意,敢啓。傳曰,知道。
李景在啓曰,明日大駕詣館所入幕次後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于金鼎集曰,明日出宮內門路,以協陽〈門〉爲之。
金德喜啓曰,義禁府都事來言,今日動駕時,駕側鳴錚罪人全興伊等四名,移送秋曹云矣。敢啓。傳曰,知道。
申錫愚,以迎接都監言啓曰,勅使到迎恩門,以雨勢之滂沱,不入歇所,直爲前進,故使任譯屢次請挽,終不回聽,別酒肴不得入饋,移送館所之意,敢啓。傳曰,知道。
又以迎接都監言啓曰,勅使到紅箭門,家丁十五名,使之落後,先入館所之意,敢啓。傳曰,知道。
又以迎接都監言啓曰,勅使來入館所之意,敢啓。傳曰,知道。
金德喜啓曰,臣德喜,以今日館所問安進去,下直之意,敢啓。傳曰,知道。
又啓曰,臣馳往館所問安,則上副勅以爲遣近臣勞問,不勝惶感云矣。敢啓。傳曰,知道。
申錫愚,以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,勅使歇所,茶啖入饋之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言啓曰,卽者差備譯官來言,勅使在館所時,開閉門以鼓代行云矣。敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
金鼎集,以兵曹言啓曰,今二月二十一日,武臣賓廳講書日次,而動駕相値,不得爲之之意,敢啓。傳曰,知道。
義禁府照目粘連,文義縣令金晉根矣本府議啓內,檢驗法意,本自嚴重,而始緣苦主之擕貳,乃致開驗之遲延,作黨起閙,雖極危悖,坐而彈壓,豈無其道,而輕先撤檢,虧損體貌,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又照目粘連,包伊前萬戶朴之彦,西平前萬戶金聖雲等矣本府議啓內,帆席之破裂,始緣風勢之猛烈,鴟木之折傷,蓋由驚濤之衝激,而當初造作,若能堅緻,寧有是也?身爲差員,其不善檢飭之失,在所難免,竝只以此照律罪,各笞五十收贖,解見〈任〉別敍,竝只私罪,奉敎依允爲旀,朴之彦段,功減一等爲〈良〉如敎。
甲辰二月二十一日,上詣慕華館。迎勅擧動入侍時,行都承旨李景在,行左承旨韓鎭庭,行右承旨金鼎集,左副承旨徐憲淳,右副承旨申錫愚,同副承旨金德喜,記事官張仁遠,假注書李容翼,事變假注書權應夔,記事官趙龜植·李裕膺,內閣提學金興根,檢校直提學趙秉龜,直提學金學性,檢校直閣徐有薰,檢校待敎李㘾·趙鳳夏,以次侍立。鼓三嚴。上具翼善冠·白袍·烏犀帶·黑皮靴,乘駕轎出宣化門,藥房都提調趙寅永,提調金興根,副提調李景在進前奏曰,雨勢頗緊,日候不調,聖體,若何?上曰,一樣矣。上曰,侍衛軍兵雨具,從便爲之。景在轎前奏曰,金虎門·耀金門·建陽門·銅龍門把守軍兵,除在留營,使其軍官,率領環圍於布帳外之意,請出信箭,何如?上曰,唯。仍出協陽門·肅章門·進善門·敦化門,左通禮跪啓請駕少駐,侍臣上馬畢,通禮跪啓請進發。駕由鍾閣銅峴前路,出崇禮門外,駕前後鑼鼓代吹打作行,少頃止,至慕華館幕次前。左通禮跪啓請降轎,上降轎入幄次,宗親文武百官各就位。上命書傳敎曰,遠接使·京畿監司入侍,遠接使趙秉鉉,京畿監司沈宜臣,進前入侍。上曰,無事往返,而亦無生頉之事乎?秉鉉曰,王靈攸曁,無事回還,而別無生頉矣。仍命退。上以司謁傳命曰,勅使離發弘濟院,今至何處與否,續續知入,少頃,勅使到北作門信地,訓局別破陣,放砲三聲畢。通禮跪啓請出次,上改具翼善冠·無揚黑圓領·靑鞓素玉帶以出,左贊禮趙冀永,右贊禮徐英淳,前導殿下,就祗迎位,祭文龍亭至。通禮跪啓請鞠躬,上鞠躬,祭文上龍亭後,通禮跪啓請平身,上平身。通禮跪啓請乘轎,上乘轎,由敦義門過鍾閣前路,入敦化門·進善門·肅章門,至建陽門前。德喜以問安承旨復命。駕由建陽門,入銅龍門·景化門·集禮門,至明政門外。通禮跪啓請降轎,上降轎,左右贊禮前導,至明政殿小次前,上入小次。仍命勅使今至何處與否,續續知入,祭文龍亭至。通禮跪啓請出次,上出次,左右贊禮前導,就祗迎位,上鞠躬,龍亭過,上平身,還入小次。命問安勿爲之,勅使奉祭文及賻物,各奠于殿上案,通禮跪啓請出次。上出次就拜位,行四拜禮,司香三上香,上又行四拜禮訖,還入小次。引禮引勅使,就明政殿庭幕次。錫愚稟遣史官問安,應夔承命往招通事,使之問安。兩勅曰,委遣近侍勞問,不勝感謝。應夔還奏。賜祭時至,通禮跪啓請出次,上改具縗服,執杖出次。左右贊禮前導,由賓陽西挾門,就涵仁亭前入小次。引禮引勅使,詣魂殿門外入次,上出次,就西階下位東向立,左贊禮跪啓請哭,上哭。去杖免絰,內侍承奉,上哭出中門東向立。引禮引勅使,出次西向立,上由西門入,就西階下位。勅使由正門入,詣祭文案前,執事者奉祭文及幣,跪進于勅使前,勅使奉置于案,仍就靈座東。上由西階升詣東向位,勅使詣香案前北向立,三上香,奠幣奠爵訖,還就位。典儀曰跪,勅使跪,贊禮請跪。上跪,讀祭文官兪錫煥,讀祭文訖。上俯伏興平身,勅使俯伏興平身。上哭,勅使哭,宗親文武百官皆哭。上止哭,勅使止哭,讀祭文官,奉祭文及幣,就燎所焚訖。贊禮導上出至階上東向立,引禮引勅使出至階上西向立。勅使揖,上答揖,勅使降東階,上降西階,送至中門外。上還絰杖入中門,贊禮請哭,上哭,請止哭,上止哭,入小次。勅使還就明政殿庭幕次。錫愚稟遣史官問安。應夔承命詣兩勅幕次,招通官問安。兩勅曰,又遣近侍賜問,感謝。應夔還奏。茶禮時至,通禮跪啓請出次,上改具翼善冠·白袍·烏犀帶·黑皮靴以出,贊禮導上詣西正門外,景在·錫愚前導,入就殿內拜席頭東向立。引禮引勅使,由東正門,入就殿內拜席頭西向立。上命御前通事李公翼·金英根,譯官通事金相淳·崔勳·金逵永·李鎭泰,分詣兩勅前,請行再拜禮。勅使辭曰,不敢當。又使通事傳語曰,禮也不敢從命。勅使又辭曰,不敢當,不敢當。又使通使傳語曰,賓主初見,禮不可廢,況僉大人奉皇命遠臨,敢不如儀?勅使固辭曰,請行揖禮。又使通事傳語曰,大人有命,不敢不從,當行揖禮,而拜無交拜之禮,揖亦不可以交揖。主人先揖,大人答揖,一時竝揖於兩大人,亦涉欠敬。先揖上勅大人,次揖副勅大人,好矣。勅使曰,一時竝揖,好矣。上行揖禮,兩勅亦答揖,揖禮訖。上曰,皇王氣候,若何?勅使曰,萬安。上曰,皇太后氣候,若何?勅使曰,萬安。上請就椅,上御西邊漆椅上,勅使分坐於東邊朱漆椅上。上命大臣入侍,容翼承命往諭,領府事趙寅永,判府事鄭元容,左議政權敦仁,右議政金道喜入侍。上曰,諸王貝勒安否,何如?勅使曰,都好。上曰,春日不調,道路險遠,僉大人驅馳之餘,氣力,何如?勅使曰,托國王的洪福,身子都好。上曰,小邦不幸,奄遭喪變,致勤皇上眷念,特遣兩大人,銜命遠臨,宣賜諭祭,兼致賻物,感戴之極,不知所以圖報也。勅使曰,這是常禮,何足稱謝?上曰,僉大人奉皇旨委臨,實爲外國之光華,而小邦凋弊,已自在途供奉之節,想多不稱,主人之心,誠切慊愧矣。勅使曰,勤念之摯,諸般預備,極好好矣。上曰,僉大人仰體皇上軫念之德,俯察小邦凋瘵之狀,二員通官,特爲減額,一路宴享,亦許停免,至於軍威軍等應行之事,竝令省約,厚意雖切感謝,儀節太涉草率,在主人接待之道,誠甚不安矣。勅使曰,別無甚麽省弊之擧矣。上曰,皇華遠臨,榮耀無比,顧與常時有異,宴享之禮,雖不得如儀,此心悵然,不腆茶果,略表微忱矣。勅使曰,盛意鄭重,敢不從命?上命進茶,司饔院提調一人,進揮巾於上前,假提調二人,進揮巾於兩勅前。又以茶鐘進上前,亦進茶鐘於兩勅前,上執茶鐘擧示,兩勅亦執鐘擧示,茶訖。提調跪進果盤於上前,又進果盤於兩勅前。上曰,物雖菲薄,意則懇摯,强爲下箸,以副區區。勅使曰,物豐情厚,敢不再嘗?上擧箸示,勅使亦擧箸示。上曰,通官以下賜茶,何如?勅使曰,謹遵命。上命景在,招致諸通官於楹外,各賜茶,仍問好好將息乎?通官等一齊跪受飮茶後,各叩頭拜辭,還就兩勅傍。
上曰,情雖無窮,禮難屢瀆,請撤床,勅使曰,謹遵命。提調俱以盤出退,揮巾撤床訖。上曰,僉大人跋涉之餘,勞憊旣多,日勢向晩,久請留話,亦所未安,請早歸館所,而館宇供帳,必多齟齬,不勝憧憧。僉大人俯垂恕諒,善爲調息,明日當進詣館所,躬探起居矣。勅使曰,不必多禮。上曰,主人之禮,烏可已也?勅使曰,謹依尊命,上請行拜禮。勅使曰,不敢當。上曰,僉大人之敎旣如此,敢不如命?仍行揖禮訖。贊禮導上,降自西階,引禮引勅使降自東階,上步至明政門。勅使曰,敢請留步。上曰,主人之禮,不可闕也。勅使曰,敢請更爲留步。上曰,盛意雖如此,應行之禮,何可已也?勅使乘轎,錫愚稟遣史官問安,應夔承命往詣兩勅轎前問安。勅使曰,又遣近侍,極爲不安,俺們今當退歸,幸望卽爲回駕。應夔卽爲回奏,兩勅先發,各於轎上擧手作揖,上答揖。兩勅先出,上乘輿,由集禮門·景化門·銅龍門·建陽門·協陽門,入宣化門,還內,諸臣以次退出。
上在昌德宮。停常參·經筵。
迎勅翌日,大殿·大王大妃殿·王大妃殿,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。大駕詣館所,入幕次後,內閣·政院·藥房·玉堂口傳問安。答曰,知道。接見茶禮,還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房都提調趙寅永,提調金興根,副提調李景在啓曰,郊館迎勅,移次勞動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
金鼎集啓曰,司僕寺內乘來言,捲窓,取稟。傳曰,捲三窓。
金德喜啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
傳于金鼎集曰,侍衛軍兵雨具,從便爲之。
申錫愚啓曰,宰臣行護軍柳基常,館所問安進去,下直之意,敢啓。傳曰,知道。
又啓曰,卽見冬至使先來狀啓,則今十七日渡江,今始來到,前後申飭果何如,而如是遲緩,萬萬駭然。當該軍官等,竝令攸司科治,何如?傳曰,允。
又啓曰,臣以大王大妃殿·王大妃殿問安進去,下直之意,敢啓。傳曰,知道。
申錫愚,以迎接都監言啓曰,卽者差備譯官來言,上勅率通官一人,登明雪樓云矣。敢啓。傳曰,知道。
又以迎接都監言啓曰,卽者首譯來言,上勅自寫所,製詩一首,請揭于明雪樓云矣。出給戶曹,使之模刻懸板,原詩正書以入之意,敢啓。傳曰,知道。
又以迎接都監言啓曰,勅使入京第三日,大臣茶禮請行事,前已草記蒙允矣。明日大臣茶禮,依例請行之意,敢啓。傳曰,知道。
又以迎接都監言啓曰,卽者差備譯官來言,上副勅願呈名帖及進獻物種單子,故呈納承政院之意,敢啓。傳曰,知道。
又以迎接都監言啓曰,卽者差備譯官來言,兩勅以爲國王,屢送御帖,心甚不安,還宮之後,不可無問安,請呈名帖云。故名帖二度,呈納承政院之意,敢啓。傳曰,知道。
又以迎接都監言啓曰,卽者差備譯官來言,上副勅率家丁一名,共登明雪樓云矣。敢啓。傳曰,知道。
又以迎接都監言啓曰,卽者差備譯官來言,上勅往副勅房云矣。敢啓。傳曰,知道。
甲辰二月二十二日,上詣南小館。擧動入侍時,行都承旨李景在,行左承旨韓鎭庭,行右承旨金鼎集,左副承旨徐憲淳,右副承旨申錫愚,同副承旨金德喜,記事官張仁遠,假注書李容翼,事變假注書權應夔,記事官趙龜植·李裕膺,內閣提學金興根,檢校直提學趙秉龜,直提學金學性,檢校直閣徐有薰,檢校待敎李㘾·趙鳳夏,以次侍立。鼓三嚴。上具翼善冠·白袍·烏犀帶·黑皮靴,乘駕轎出宣化門。藥房提調金興根,副提調李景在進前奏曰,連日勞動,聖體,若何?上曰,一樣矣。上曰,侍衛軍兵雨具,從便爲之。駕出協陽門·肅章門·進善門·敦化門,通禮跪啓請駕少駐。侍臣上馬畢,通禮跪啓請進發。駕由鍾閣銅峴前路,至南小館降轎所,通禮跪啓請降轎,上降轎入幄次後。錫愚稟遣史官奉御帖,問安於上副勅,應夔詣館所,招致通事問安。兩勅曰,不敢當。雙手祗奉御帖,還授。通事曰,躬臨近地,極爲不安,當面致感謝之情矣。應夔仍爲回奏,少頃,通禮跪啓請出次,景在·鎭庭,前導入正廳前西階下。引禮引兩勅,迎于東階下。上令通事傳語曰,大人先升。勅使曰,敢請主人先升。上曰,客先主後,這是禮也,大人禮當先升。勅使曰,豈敢,豈敢?上又請先升,勅使又辭,上請同升,上由西階升廳東向立,勅使由東階升廳西向立,上使通事請行拜禮。勅使曰,不敢當,不敢當。願行揖禮。上曰,大人久立,亦甚未安,敢不遵命?仍行揖禮,就椅訖。上命大臣入侍,仁遠承命往諭,領府事趙寅永,判府事鄭元容,左議政權敦仁,右議政金道喜進前。上曰,日候不適,館宇疎陋,僉大人行役勞憊之餘,夜來起居,若何?勅使曰,好好睡覺。上曰,館宇供帳,非不另飭,而實多草草,雖荷僉大人曲爲之恕,此心不勝慊愧矣。勅使曰,甚是乾淨,不必多慮。上曰,昨日奉接,在於致祭之餘,未獲從容,願言餘懷,終宵未已,今玆躬來起居矣。勅使曰,耿耿之懷,想一般矣。上曰,上勅大人尊庚幾何?上勅曰,五十歲。上曰,副勅大人尊庚幾何?副勅曰,五十八歲。兩勅使其通官進前問曰,敢請國王春秋幾何?上曰,十八歲矣。仍請行茶禮。勅使曰,不必多禮。上曰,雖不得如禮宴饗,顧此小饌,寔出情悃,庸何辭乎?勅使曰,謹遵命。上命進茶,司饔院提調一人,進揮巾於上前,假提調二人,進揮巾於兩勅前,又以茶鐘進上前,亦進茶鐘於兩勅前,上執茶鐘擧示,兩勅亦執茶鐘擧示,茶訖。提調跪進果盤於上前,又進果盤於兩勅前,上擧箸示,勅使亦擧箸示。上曰,通官以下賜茶,何如?勅使曰,狠好狠好。上命景在招致通官於前,各賜茶,仍問好爲眠食乎?通官等各跪受飮茶,叩頭拜謝曰,特荷下念,曷勝感激,而連日勞動,下情亦切不安矣。還就兩勅傍,上請撤床。勅使曰,謹依命,提調俱以盤出退,揮巾撤床訖。上曰,僉大人之遠臨弊邦,榮耀極矣。舍館雖甚湫隘,膳羞雖甚菲薄,切望多日留連,俾增遐土光輝。勅使曰,不敢耽閣,就請今日晩後起程,取次前進矣。上曰,僉大人幨帷蹔駐,旌節旋催,驅馳報拔,恐損貴體,少淹幾日,毋孤至意也。勅使曰,不敢久留,明當發行。上曰,僉大人將息無幾,要此啓程,主人之心,不勝慙愧矣。勅使曰,使事旣竣,復命爲急,不可久淹矣。上曰,一二日差池,恐不必甚愆行期也。勅使曰,皇上深軫貴國之貽弊,親承遄返之命,盛敎雖極鄭重,私義實難久淹矣。上曰,皇上軫念之澤,何等感戴,而星槎之若是催返,尤著小邦誠禮之失矣。勅使曰,復命遲速,亦有程限,決不可聞命矣。上曰,少淹幾日,寔出主人挽留之誠,皇上聞知,亦當不以爲不可矣。勅使曰,起居便適,頓無行憊,雖明日發程,斷無不安於主人之心矣。上曰,雖三數日逗遛,苟能趕程稍速,行期想不甚愆也。勅使曰,深感苦挽之盛念,而鍊習行役,不必多慮矣。上曰,多愧誠淺禮薄,僉大人終不顧主人之顔面矣。兩勅相顧,頗有商議之色,乃曰辭敎若是懇款,敢不遵命?謹當再明赴程矣。上曰,今承慨諾,不勝欣幸,而風軒久坐,有害將養,就此告辭。勅使曰,謹依命。上曰,館宇雖未便適,更願僉大人,善加調息,回槎之日,謹將躬往郊坰,拜辭行塵矣。勅使曰,兩日勞攘,已極感謝,萬望勿復郊送,重添不安之情也。上曰,明日當復往復相議矣。上仍起座,勅使亦起座,上請行拜禮。勅使曰,不敢當。上曰,應行之禮屢次不行,心甚未安,今番則請行拜禮。勅使曰,不敢當,不敢當。請行揖禮。上擧手揖,勅使亦答揖。景在·鎭庭導上出,引禮引兩勅導至階下,錫愚問安于兩慈殿後復命,上出宴饗廳西中門,入幕次。上曰,諸司預備。少頃,通禮跪啓請出次,乘轎進發,駕由敦化門·進善門,至肅章門前,命回駕。上命左右列考喧都事·禁喧郞廳拿入,宣傳官李信泳,承命擧行,禁府都事徐兢淳·金鍵,兵曹正郞權秉德拿入。上曰,前後申飭,何等截嚴,而衛內·衛外,喧譁特甚,而不能禁飭,何也?兢淳等曰,惶恐死罪,無辭仰達矣。上曰,今番則姑爲安徐,此後則必惕念擧行。仍命拿出,由肅章門·協陽門,入宣化門,還內。諸臣以次退出。
上在昌德宮。停常參·經筵。
金德喜啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
申錫愚啓曰,臣錫愚,今日館所問安進去,下直之意,敢啓。傳曰,知道。
韓鎭庭啓曰,都承旨館所進去事,命下矣。行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
李景在啓曰,臣馳往館所問安,則上副勅,以爲遣近臣勞問,不勝惶感云矣。敢啓。傳曰,知道。
韓鎭庭啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于金鼎集曰,明日當詣館所餞勅,該房知悉。
傳于申錫愚曰,伴送使明日館所待令。
傳于金鼎集曰,明日出宮內門路,以協陽門爲之。
申錫愚,以迎接都監左議政意啓曰,臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲昨日茶禮,已極感幸,而今日又遣大臣,請行茶禮,尤不勝感激。固當如例奉行,而困憊頗甚,難於行禮,停免爲言云,故床排入送後,臣則退去之意,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲昨日茶禮,已極感幸,而今日又遣大臣,請行茶禮,尤不勝感激。固當如例奉行,而困憊頗甚,難於行禮,停免爲言云,故床排入送,御帖令都監郞廳,還納承政院,大臣退歸之意,敢啓。傳曰,知道。
韓鎭庭,以戶曹言啓曰,上副勅贐行,三通官等賞給,依庚寅年例磨鍊,別單書入之意,敢啓。傳曰,知道。
申錫愚,以禮曹言啓曰,傳曰,明日當詣館所餞勅,該房知悉事,命下矣。百官當有郊送之節,大駕出還宮時,只六曹堂郞各一員陪從之意,知委,何如?傳曰,允。
又以迎接都監言啓曰,卽者差備譯官來言,上勅率通官三人,登明雪樓云矣。敢啓。傳曰,知道。
又以迎接都監言啓曰,卽者差備譯官來言,勅使發行軍令,明日卯初書出云矣。敢啓。傳曰,知道。
又以迎接都監言啓曰,勅使回程牌文,以今二十四日起行書出矣。牌文先爲發送之意,敢啓。傳曰,知道。
又以迎接都監言啓曰,勅使回還路程記書出,而今月二十四日,自京離發,來月初五日,當到義州云矣。以此知委於伴送使及開城留守·三道道臣處,而路程記書入之意,敢啓。傳曰,知道。
又以迎接都監言啓曰,卽者差備譯官來言,勅使回還時,城門砲·上下馬砲,依上來時例爲之云矣。以此知委於伴送使及開城留守·三道道臣之意,敢啓。傳曰,知道。
又以迎接都監言啓曰,卽者差備譯官來言,禮單馬,上副勅俱以本色持去云矣。敢啓。傳曰,知道。
又以迎接都監言啓曰,卽者差備譯官來言,勅使以爲弘濟院,旣是過站,大臣·承旨勿爲出來云矣。敢啓。傳曰,知道。
又以迎接都監言啓曰,卽者差備譯官來言,勅使回還時,龍旗御仗陽繖各一對及欽差肅靜回避牌各一雙,竝作馱以去云矣。敢啓。傳曰,知道。
又以迎接都監言啓曰,卽者差備譯官來言,贐行銀子入給,則上副勅,皆以爲前此所賜銀子與土儀,已極腆厚,今又以贐銀,如是多贈,此若冒受,則是爲孤負皇上差遣之意,勢無以受去云,故更使任譯輩,多般開諭,期於入給之意,敢啓。傳曰,知道。
又以迎接都監言啓曰,上副勅元禮單各贈給,通官·跟役等贈給,無弊入給之意,敢啓。傳曰,知道。
金鼎集,以兵曹言啓曰,明日館所餞勅事,命下矣。謹稽謄錄,則在前勅使回還日,非親臨,則慕華館環衛軍兵,以訓局軍兵,各其將官率領排立,乙未年丁酉年迎送勅時,雖非親臨,因下敎,禁衛大將率標下軍,出往追慕峴,仍領訓局軍兵,環衛排立,事畢後,除標信解送,而今番則慕華館環衛軍兵,以五營餘軍,摠戎使都領環衛事,已爲啓下矣。環衛將領,何以磨鍊乎?敢稟。傳曰,依迎勅時例爲之。
又以備邊司言啓曰,試所進排,自有所掌之該貢,而卽聞一所應辦所,謂以進排,侵擾於科外,貢民怨聲載路,科場時貢弊申飭,何等截嚴,而一聽下屬,有此橫責,誠甚可駭。且以二所應辦所言之,各司之無得捧甘本司,自是體統,而無難發甘,事未前有,不可仍置。一二應辦所官員,竝事過後,拿問勘處,何如?傳曰,允。
上在昌德宮。停常參·經筵。
上詣館所。入幕次後,內閣·政院·藥房·玉堂口傳問安。答曰,知道。接見茶禮,還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金鼎集啓曰,司僕寺內乘來言,捲窓,取稟。傳曰,捲三窓。
申錫愚啓曰,明日常參·經筵,取稟。傳曰,停。
金德喜啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
又啓曰,臣以大王大妃殿·王大妃殿問安進去,下直之意,敢啓。傳曰,知道。
申錫愚啓曰,宰臣禮曹判書趙冀永,館所問安進去,下直之意,敢啓。傳曰,知道。
金鼎集啓曰,右邊捕盜大將李應植,以訓鍊都監中軍,送勅時禁辟事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
注書張仁遠病,代以金用鼎爲假注書。
申錫愚啓曰,勅使旣已回程,事變假注書減省記之意,敢啓。傳曰,知道。
以慶尙監司洪鍾英狀啓慶州府尹李賢耆卒逝事,傳于申錫愚曰,令該曹口傳差出,催促下送。
金德喜啓曰,卽者義禁府都事來言,今日動駕時,駕側鳴錚罪人朴興邦等五名,移送秋曹云矣。敢啓。傳曰,知道。
申錫愚,以禮曹言啓曰,卽接社稷署所報,則令金在敬·金在重,合三呈旬,令洪稷周,方在齋所,身病猝重,莫重肅敬之地,萬無一時入直之望,假官差送,以爲替直云矣。本署官員俱有實故,不得入直,依前例以本曹佐郞馬翰良,假官差送,使之替直,何如?傳曰,允。
又以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使自館所坐馬作行之意,敢啓。傳曰,知道。
又以迎接都監言啓曰,勅使元禮單·例贈·別贈·都求請·別求請,通官以下元禮單·都求請各項物種,或以本色持去,或以折銀持去,令戶曹區別懸註,追後別單書入之意,敢啓。傳曰,知道。
又以迎接都監言啓曰,勅使贐行銀子,使譯官連爲開諭入給,則上副勅,以爲今難遽受,到前站更思云,故銀子回下譯官處付送,而到站卽爲入給之意,行移於伴送使之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
又以迎接都監言啓曰,卽者差備譯官來言,兩勅以爲明當早發,侵早郊餞,心甚不安,幸勿躬臨郊次之意,附達於中使之回云矣。敢啓。傳曰,知道。
韓鎭庭,以戶曹言啓曰,上副勅三通官別求請各種,別單書入之意,敢啓。傳曰,知道。
金鼎集,以備邊司言啓曰,館所擧行,專責譯舌,而今番餞勅,不善周旋,其在事體,萬萬駭然,當該首譯,施以定配之典,雖以提調及館伴言之,苟能預加操束,則豈或顚錯至此乎?亦不勝慨歎,竝罷職,何如?傳曰,允。
甲辰二月二十四日,上詣南小館。送勅擧動入侍時,行都承旨李景在,行左承旨韓鎭庭,行右承旨金鼎集,左副承旨徐憲淳,右副承旨申錫愚,同副承旨金德喜,記事官張仁遠,假注書李容翼,事變假注書權應夔,別兼春秋趙秉駿,記事官趙龜植·李裕膺,內閣提學金興根,檢校直提學趙秉龜,直提學金學性,檢校直閣徐有薰,檢校待敎李㘾·趙鳳夏,以次侍立。鼓三嚴。上具翼善冠·白袍·烏犀帶·黑皮靴,乘駕轎出宣化門,藥房提調金興根,副提調李景在進前奏曰,日候不調,聖體,若何?上曰,一樣矣。仍出協陽門·肅章門·進善門·敦化門,由鐘閣·銅峴前路,至南小館降轎所,通禮跪啓請降轎,上降轎。景在·錫愚前導,至幄次前,上入幄次後,錫愚稟遣史官奉御帖,問安於上副勅,應夔承命,祗奉御帖,奉傳于上副勅,兩勅雙手祗奉還授。首譯曰,不敢當,不敢當。又遣近侍勞問,不勝惶感,而竟此躬臨敍別,尤極感幸,惟望速請奉謝矣。應夔回奏,通禮跪啓請出次,上出次,景在·錫愚前導,入正廳前西階下。引禮引勅使,迎于東階下,上令通事傳語曰,大人先升。勅使曰,敢請主人先升。上曰,大人禮當先升。勅使曰,豈敢,豈敢?上曰,賓先主後,禮也?不敢聞命。勅使曰,決不敢當。上請同升。勅使曰,謹依命。上由西階升廳東向立,勅使由東階升廳西向立,上請行拜禮。勅使曰,不敢當,不敢當。請行揖禮。上遂揖,勅使亦答揖,上就椅,勅使亦就椅。上命大臣入侍,容翼承命往諭,領府事趙寅永,判府事鄭元容,左議政權敦仁,右議政金道喜,以次進前。上令通事傳語曰,日候不調,僉大人休憊之餘,諸節,何如?不勝耿耿矣。勅使曰,公館妥當,供給周全,將息甚便,曷勝感激?又曰,瞻仰顔色,痘斑未消,今則果已快復否?上曰,昨冬始經痘疹,今已快復,而承此俯問,不勝愧悚矣。勅使曰,不勝慶幸矣。上曰,館供之節,想多不稱,僉大人恐未能如意將息,實係慙愧。勅使曰,館宇淨灑,伺候官員,十分謹愼,都是國王費心,感謝不已。上曰,誠意淺薄,情懇未孚,竟使僉大人館歇未幾,槎返式遄,且悵且慙,此懷曷已?勅使曰,瞻拜之後,耿耿之懷,寔出凡常,今當拜別,尤不勝悵然矣。上曰,今當遠別,後會未易,不勝缺然,謹具茶果,粗伸餞禮,眞所謂物薄而情厚矣。僉大人幸賜加箸也。勅使曰,雖極感幸,前路且遠,時已向晩,不必設茶禮矣。上曰,已爲辦備,雖甚淡泊,幸勿推辭。勅使曰,謹依敎。上命進茶,司饔院提調一人,進揮巾於上前,假提調二人,進揮巾於兩勅前,又以茶鐘進上前,亦進茶鐘於兩勅前,上執茶鐘擧示,勅使亦執〈茶〉鐘擧示,茶訖。提調跪進果盤於上前,又進果盤於兩勅前,上擧箸示,勅使亦擧箸示。上曰,通官以下幷賜茶,何如?勅使曰,勤念之廣被,尤切感謝。上命景在招致諸通官,幷賜茶,仍問安息無頉乎?通官等各叩頭稱謝,還就兩勅傍,上請掇床。勅使曰,謹遵命。提調俱以盤出退,揮巾掇床畢。勅使曰,昨以不必餞送之意,屢次爲辭矣。終賜光臨,雖切感激,不安極矣。風日不佳,望須卽爲回駕,俺們亦欲整頓行李,早圖行計矣。上曰,信宿倐忽,拚別在卽,瞻望行塵,不勝耿悵矣。勅使曰,後會無期,幸望善爲保養,以副區區之望焉。上因起座,勅使亦起座,上請行再拜禮。勅使曰,不敢當。上曰,今當別席,豈無拜禮也?勅使曰,不敢當。上請行揖禮,揖禮訖。上曰,星槎一啓,前路修夐,惟祝在塗愼旃,千萬保重。勅使曰,若是繾綣,感謝感謝,上命召諸通官於前,諭以好好歸去,通官叩頭跪謝,上仍降自西階,勅使降自東階,又行揖禮,上出宴饗廳西中門,入幄次。上曰,諸司預備。少頃,通禮跪啓請出次,〈上〉乘轎,仍命伴送使入侍,伴送使李若愚進前。上曰,伴送勅使,善爲往返也。若愚承命退出,通禮跪啓請進發。駕由敦化門·進善門·肅章門·協陽門,入宣化門還內,諸臣以次退出。
上在昌德宮。停常參·經筵。
藥房提調金興根,右副承旨申錫愚啓曰,館所送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
申錫愚啓曰,明日常參·經筵,取稟。傳曰,停。
金德喜啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
金鼎集啓曰,左副承旨徐憲淳,今日不爲仕進,卽爲牌招,何如?傳曰,允。
申錫愚,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
禮曹,來四月初二日行宗廟夏享大祭,親祭,取稟。奉敎敬依。
傳于申錫愚曰,畿伯春巡,旣已停止,各陵園墓奉審,道內曾經承旨·守令及秩高守令,假承旨差下,使之分詣奉審事,分付畿營。
傳于金德喜曰,右相省掃之行,給馬,澆奠床備給。
申錫愚,以成均館大司成意啓曰,謹依齋儒捲堂草記批旨,南原府都會試士時解題及居魁試券謄上之意,三懸令關飭該道矣。解題及居魁試券謄本,今纔上來,故玆以捧入之意,敢啓。傳曰,知道。
以全羅監司金景善啓本,持平金羽休疏批辭意,考閱文蹟,據實登聞事,傳于金德喜曰,此係先正遺集之事,而又登臺疏,故姑使之行査,則此胡甚難,而始也單査單招,草草了當,已不成事體,仍又遷就,不爲擧行,以致屢煩飭敎者,果何故也?至於揭題不審之失,前已勘罷,而若曰眞如言者之言,意在移怒,自陷醜正之科云爾,則參以事理,寧有是也?寧有是也?但職在藩臣,擔閣朝令,法紀所關,不可仍置,前全羅監司徐箕淳,施以湖沿投畀之典。
以全羅監司金景善啓本金文正遺集,行査參覈登聞事,傳于金德喜曰,先正文集,雖有所重,此不過本家子孫爛議處之之事,原非推上朝廷者,而況事在四十年前乎?但所謂金邦斗者,前後供招,何其囫圇胡亂也?其挾富忘祖之罪,不可容貸,令該曹發關捉上,嚴刑遠配。
傳于金德喜曰,今以秋判疏觀之,摠使事,不可但以虧損朝體言,施以罷職之典。
金德喜啓曰,摠戎使柳基常罷職事,命下矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使,禁將兼察事,命下矣。兼察摠戎使任聖臯,卽爲牌招聽傳敎,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金德喜曰,只推。
以左副承旨徐憲淳牌不進罷職傳旨,傳于金德喜曰,只推。
金德喜,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而各道會案,幾盡上來,京畿·平安道,則勅行相値,限內不得磨勘之意,旣有登聞,御覽會計,待其兩道會案齊到,修正以入,何如?傳曰,允。
又以義禁府言啓曰,首譯金相淳,施以定配之典事,承傳啓下矣。金相淳,全羅道金提郡定配,而以承傳內辭意具罪目,依例發遣府書吏,押送配所,何如?傳曰,允。
又以刑曹言啓曰,謹依下敎,南小館後面不淨〈潔〉修掃之守直軍士朴致弘·李啓永,排設軍士崔萬金,各嚴刑一次,懲勵放送之意,敢啓。傳曰,知道。
吏曹口傳政事,以成原默爲慶州府尹。
義禁府啓目,一所應辦官李光翼,二所應辦官沈宜晉等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
右議政金道喜箚曰,伏以臣有至哀切苦之私,臣生甫九朔,本生慈母見背,今年今月,卽喪餘之周甲也。臣固頑如木石,至今不死,揆以情理,不容不迨此省楸,少伸至慟之萬一,始擬以望後念前,陳情乞暇,適値客使迎送之際,不敢言私,今玆冒入文字。伏乞聖慈,俯垂矜諒,特許恩由,俾得往還,不勝血祝之至。取進止。答曰,省箚具悉卿懇。卿其依所請往省焉。仍傳于申錫愚曰,此批答,遣史官傳諭。
刑曹判書李奎鉉疏曰,伏以日昨開坐,成命之下荐違,召牌迫而後進,有若全昧駕屨之義者,是豈臣樂爲而然哉?臣間有意外駭慙之事,口呿顔騂,實不欲言辨,而竊惟本事,若關一己之私而止,則固不當至煩上徹,緣臣無似,忝在九卿之列者,忽遭非理之侮辱,上貽朝廷之羞恥,下招聽聞之驚惑,臣安得漫漶泯默,不思自引之道乎?臣於月前待罪京兆時,適有本府禁隷被打於北漢營屬之變,而摠戎使柳基常,謂以其所管轄之地,妄生相持務勝之意,縳打吏隷之校卒,拒逐官差之門將,俱有當律,在所難恕者,惟意容護,不卽捉送,臣府之草記論勘,事體卽然,而以臣懦弱之性,爲念周便之方,悖校則薄勘,犯漢則收贖,但示國法之不可輕撓,豈有一毫之箚着摠使,而彼以自來驕濫之習,反懷遂非逞感之心,讆言凌踏,放肆無忌,擧行府吏,進退恐喝,侵逼爲事,而臣則聽若不聞,任他止泊矣。竟於臣之遞職翌日,縳拿該吏,還索罰鍰,盛氣咆哮,擧措駭妄,吏誠何罪?意在移怒,彼之縱恣豪健,眼固無如臣者,而如有顧朝體畏公法之心,何敢乃爾?臣何足言?有辱朝廷,實爲臣今日道也。自有此事以來,歷日靜究,則無非臣自反處,匪分濫竊,不衷招烖,措處巽劣,竟歸自侮,使此堂堂掌法之司,忽遭前所未聞之事,臣雖欲包羞無辨,其於府屬之嗤點,一世之譏議,何哉?禁詰聽理,府·曹無異,不敢以承飭一赴,晏然蹲冒,玆敢略陳其槪,仰瀆崇嚴。伏乞聖明,俯賜諒察,亟治臣溺職之罪,以警具僚,以安私分焉。臣無任云云。答曰,省疏具悉。苟有是也,彼固可駭,何至於以此辭職乎?
同副承旨金德喜疏曰,伏以臣之兄右議政臣道喜,見帶監春秋館事矣。臣之春秋兼銜,法所當遞,玆敢援例陳章,仰瀆崇嚴。伏乞聖慈,俯垂鑑諒,亟遞臣春秋之銜,以存公格,千萬幸甚。臣無任云云。省疏具悉。疏辭下該曹稟處。
上在昌德宮。停常參·經筵。
申錫愚啓曰,明日常參·經筵,取稟。傳曰,停。
金德喜啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于申錫愚曰,左承旨許遞,前望單子入之。
承旨前望單子入之,趙在慶落點。
申錫愚啓曰,新除授右副承旨趙在慶,卽爲牌招,何如?傳曰,允。
又啓曰,事變假注書權應夔,身病猝重,勢難察任,今姑改差,何如?傳曰,允。
權應夔改差,代以姜晢一爲事變假注書。
金德喜啓曰,卽者刑曹郞廳來言,再昨日動駕時,衛外擊錚人等,當爲捧供,而判書李奎鉉有身病,次堂例不得擧行云,判書卽爲牌招,何如?傳曰,允。
又啓曰,刑曹判書李奎鉉牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金德喜曰,廟堂草記,雖出於存事體之意,重臣論罷,事係不輕,館伴都監堂上罷職,竝分揀。
金德喜啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容,未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金德喜曰,只推。
傳于申錫愚曰,政官牌招開政。
申錫愚,以吏曹言啓曰,恭陵參奉鄭喆容,以其身病,呈狀乞遞,改差,何如?傳曰,允。
又以吏曹言啓曰,新除授成均館典籍沈宜元,除拜過限未肅拜,依例改差,何如?傳曰,允。
趙在慶,以備邊司言啓曰,長城府使,今日政當差出矣。本邑以劇弊之局,又値數遞之餘,衆瘼滋甚,已至難醫,若不付之良手,無望矯捄,勿拘常格,以聲績素著人,另加擇差,催促下送之意,分付,何如?傳曰,允。
有政。吏批,判書朴晦壽進,參判洪在喆,參議曺錫亨竝牌招不進,左副承旨申錫愚進。啓曰,原州牧判官,今當差出,而本州以營下劇邑,物衆地大,素稱難治,不可不擇差,他道及同道有聲績未準朔守令,竝擬,何如?傳曰,允。
又啓曰,蔚山都護府使,今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以趙啓昇爲敦寧都正,閔致文爲同經筵,安孝根爲刑曹正郞,任允常爲恭陵參奉,李章愚爲長城府使,趙龍來爲濟原察訪。贈吏參金世淵贈吏判淸安君例兼,淸寧君金東健考,故吏參徐有聞贈吏判文衡例兼,判尹徐左輔考,故學生成老柱贈吏參例兼,故通德成德游贈吏議,故通德成光錫贈僕正,以上慶州府尹成原默三代。
兵批,判書金興根,參判閔致文,參議李元會病,參知趙龜夏入直進,右副承旨趙在慶進。以韓元植爲管城將,護軍韓鎭庭,副護軍權溭·南性敎,以上竝單付。
吏批,再政。以金儀表爲吏曹正郞,尹敬圭爲刑曹佐郞,金喬根爲原州判官,金尙一爲典籍。三政。以成鼎鎬爲禁府都事,金箕絢爲蔚山府使。
以吏曹參議曺錫亨牌不進罷職傳旨,傳于趙在慶曰,只推。
趙在慶,以戶曹言啓曰,眞殿溫堗有頉處修改吉日時,令日官李秉洪推擇,則來三月十五日午時爲吉云,以此日時擧行之意,敢啓。傳曰,知道。
申錫愚,以禮曹言啓曰,來四月初二日行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初二日行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,卽接山陵參奉所報,則今此增廣文科初試時,兩參奉及執事·忠義,俱爲觀光云矣。忠義赴擧,代假官依前例,自臣曹別單單付以入,而參奉二員赴擧,代假官一員,令吏曹口傳差出,以爲替直後赴試之地,何如?傳曰,允。
趙在慶,以備邊司言啓曰,慶州府尹李賢耆,在任卒逝矣。返柩時擔軍,依法典題給之意,分付所經各道,何如?傳曰,允。
又以訓鍊都監言啓曰,本局字內都城女堞,修築年久,多有頹落,城廊二十七處,擧皆頹圮,只有基址,今月二十八日爲始,女墻修築,城廊改建之意,敢啓。傳曰,知道。
又以禁衛營言啓曰,本營中軍李行敎,身病甚重,勢難察任,今姑改差,何如?傳曰,允。
又以義禁府言啓曰,前全羅監司徐箕淳,施以投畀之典事,承傳啓下矣。徐箕淳,平安道碧潼郡投畀,而以承傳內辭意具罪目,依例發遣府書吏,押送配所,何如?傳曰,允。
又以義禁府言啓曰,卽接月令醫員金聖集手本,則以爲時囚罪人沈宜晉,素患積痰,處冷復發,肚臍橫亘,食飮全却,目下症形,實爲危劇云,罪人病勢如此,則一邊保放,一邊草記,曾有定式矣。沈宜晉,姑爲保放之意,敢啓。傳曰,知道。
吏曹啓目粘連啓下是白有亦,觀此承政院同副承旨金德喜上疏,則以爲臣之兄右議政臣道喜,見帶春秋館事矣。臣之春秋兼銜,法所當遞。伏乞聖慈,亟遞臣春秋之銜,以存公格亦爲白有臥乎所,相避之法,在下當遞,承政院同副承旨金德喜所帶春秋館修撰官之銜,今姑減下,何如?判付啓依允。
上在昌德宮。停常參·經筵。
金鼎集,以都摠府言啓曰,勅使旣已回程,今日入直內三廳武兼禁軍及軍兵等,中日習射技放,請出標信。傳曰,知道。
申錫愚啓曰,明日常參·經筵,取稟。傳曰,停。
金鼎集啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨徐憲淳,今日不爲仕進,卽爲牌招,何如?傳曰,允。
申錫愚啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
趙在慶啓曰,卽者工曹郞廳來言,明日宗廟·永寧殿修改時,判書當爲進參,而行判書金熙華有身病,次堂例不得擧行云,判書卽爲牌招,何如?傳曰,允。
又啓曰,行工曹判書金熙華牌不進,推考傳旨,今方捧入,而宗廟·永寧殿修改,當爲進參,如是違牌,事甚未安。更爲牌招,何如?傳曰,允。
又啓曰,刑曹判書李奎鉉再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,刑曹判書李奎鉉牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于趙在慶曰,工判有闕之代,前望單子入之。
傳于申錫愚曰,承旨有闕之代,前望單子入之。
兵曹,以白殷鎭爲禁衛中軍。
趙在慶啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙在慶曰,只推。
以右承旨徐憲淳牌不進罷職傳旨,傳于趙在慶曰,只推。
申錫愚,以禮曹言啓曰,卽接永禧殿官員所報,則今此增廣文科初試時,俱爲觀光云矣。依定式,假官一員,令吏曹以成均館員口傳啓下,以爲代直後赴試之地,何如?傳曰,允。
又以徽定殿享官意啓曰,今此慶科增廣文科初試時,參奉金近喜·趙然天,忠義李學初·李敦學·尹冕求·朴齊瑛,皆當赴擧云,參奉代假官一員,忠義代假官二員,令該曹·該府依例差出,使之臨期致齋,自今二十八日至三月初三日,入番察任,何如?傳曰,允。
趙在慶,以備邊司言啓曰,會寧·慶源開巿,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以義禁府言啓曰,今此文武科初試時,本府都事十員內,一員未肅拜,八員赴擧,只有武都事一員,當直入直,而文一二所·武一二所,禁亂都事及本府入直公事·回公都事,無以推移,假都事六員,令該曹口傳差出,以爲分排擧行之地,何如?傳曰,允。
工曹判書金熙華疏曰,伏以太廟·永寧殿奉審修改,已涓吉日,祗隔一宵,庚牌荐降,其在義分,固當蹶趨承之不暇,而第伏念臣,自七八日前,重觸感冒,咳喘交作,坐以達宵,元氣大脫,轉側須人,以此病狀,萬無進參之望,玆敢倩人構草,仰瀆崇嚴。伏乞聖慈,俯垂諒察,亟遞臣所帶工曹判書之任,以幸公私,不勝大願。臣無任云云。答曰,省疏具悉。實病如此,所請依施。
戶曹判書朴永元疏曰,伏以臣,罪著僨誤,罰止薄罷,縮伏訟愆,靡所容措,曾未信宿,遽承分揀之命,恩言鄭重,德意涵貸,感頌之餘,惶恧愈深,不知無狀賤臣何以得此於聖明也。噫,勅館諸務,罔非堂上之所主管,雖微文細節,一有所誤,罪當難逭,今玆之事,關係何等重大,而只緣臣智慮未及,操飭無素,一任象胥輩,慢忽糊塗,而莫之省察,致有此顚錯,若論其辜,豈尋常何辟之所可蔽。而始也廟啓太寬,繼又聖旨曲庇,有若微眚薄過之乍警旋宥者然,私分慙悚,已無可言,國體虧損,諒非細故,臣何敢憑恃寵眷,委罪譯舌,揚揚焉自同無故,重犯無忌憚之科也哉?昨日眞殿奉審,係是不可緩之擧行,成命之下,控籲無暇,回旋不得,遂至於冒沒進身,而有罪未勘,情蹤轉益危蹙,玆敢略控短籲,仰干仁覆之下。伏願聖上,亟命所司,更議臣當施之律,以爲爲人臣溺職者之戒,千萬幸甚。臣無任云云。答曰,省疏具悉。此豈可引之事乎?
右副承旨趙在慶疏曰,伏以臣,與監春秋館事臣金道喜,有娚妹應避之嫌矣。臣之所帶春秋兼銜,揆以格例,在下當遞,玆控短籲,仰瀆崇嚴。伏乞聖慈,俯垂鑑諒,照例遞改,以存公格,千萬幸甚。臣無任云云。疏辭,許令該曹稟處。
同副承旨金德喜疏曰,伏以臣,與新除授右副承旨臣趙在慶,有娚妹應避之嫌,揆以公格,在下當遞,玆敢援例陳章,仰瀆崇嚴。伏乞聖明,俯垂鑑諒,亟遞臣職,以存公格,千萬幸甚。臣無任云云。省疏具悉。疏辭,下該曹稟處。
吏曹啓目粘連啓下是白有亦,觀此承政院右副承旨趙在慶上疏,則以爲臣與監春秋館事臣金道喜,有娚妹應避之嫌矣。臣之所帶春秋兼銜,揆以格例,在下當遞。伏乞聖慈,照例遞改,以存公格亦爲白有臥乎所,相避之法,在下當遞,承政院右副承旨趙在慶所帶春秋館修撰官之任,今姑減下,何如?判付啓依允。
吏曹啓目粘連啓下是白有亦,觀此承政院同副承旨金德喜上疏,則以爲臣與右副承旨臣趙在慶,有娚妹應避之嫌,揆以公格,在下當遞。伏乞聖明,亟遞臣職,以存公格亦爲白有臥乎所,相避之法,在下當遞,承政院同副承旨金德喜,改差,何如?判付啓依允。
上在昌德宮。停常參·經筵。
自午時至人定,灑雨下雨,測雨器水深四分。
申錫愚啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,行左承旨金鼎集,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。敦寧都正趙啓昇,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
承旨前望單子入之,趙龜夏落點。
李景在啓曰,新除授同副承旨趙龜夏,卽爲牌招,何如?傳曰,允。
傳于申錫愚曰,直閣會圈爲之。
申錫愚啓曰,直閣會圈爲之事,命下矣。政官牌招開政,何如?傳曰,允。
申錫愚,以奎章閣言啓曰,直閣會圈爲之事,命下矣。提學朴永元·金興根,檢校直提學趙秉龜,直提學金學性,檢校直閣徐有薰,檢校待敎李㘾,竝卽牌招,以爲會圈之地,何如?傳曰,允。
奎章閣直閣會圈五點,尹定鉉·鄭基世。
傳于申錫愚曰,今番試官,勿拘常格,各別擇差。
傳于趙龜夏曰,中官李喆榮,江原道春川府定配。
李景在,以吏曹言啓曰,今此慶科增廣文科初試試官,當爲磨鍊擬入,而擬望之人乏少,閣臣及承旨,竝擬,何如?傳曰,允。
又以吏曹言啓曰,今此慶科增廣文科初試試官中,時無職名人,令該曹口傳付軍職,何如?傳曰,允。
兵曹口傳政事,大護軍單李奎鉉,副司果單李時愚。
工曹判書前望單子入之,朴岐壽落點。
徐憲淳啓曰,新除授工曹判書朴岐壽,卽爲牌招,宗廟·永寧殿修改進參,何如?傳曰,允。
又啓曰,行工曹判書朴岐壽牌不進,推考傳旨,今方捧入,而宗廟·永寧殿修改,當爲進參,如是違牌,事甚未安。更爲牌招,何如?傳曰,次堂擧行。
趙龜夏啓曰,刑曹判書李奎鉉再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
刑曹判書前望單子入之,金東健落點。
趙龜夏啓曰,開坐事,命下矣。新除授刑曹判書金東健,卽爲牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人李光翼等,當爲議處,而判義禁金熙華有身病,次堂例不得擧行云,判義禁,卽爲牌招,何如?傳曰,允。
又啓曰,判義禁金熙華牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金熙華再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
金鼎集啓曰,右邊捕盜大將李應植,以武二所試官,慕華館今方出去矣。所佩命召及大將牌·傳令牌,來請還納,何以爲之?敢稟。傳曰,仍佩往來。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
有政。吏批,判書朴晦壽,參判洪在喆,參議曺錫亨進,右承旨徐憲淳進。以金逸淵爲兵曹參知,南大儒爲慶尙都事,金學模爲醴泉郡守,朴宗鎭爲萬頃縣令,尹定鉉爲直閣。
兵批,判書金興根病,參判閔致文入直進,參議李元會病,參知未差,同副承旨趙龜夏進。上護軍金熙華,副護軍金德喜,以上竝單付。
吏批,再政。以趙冕鎬爲宗廟令,兼校書校理單尹定鉉,兼直閣單尹定鉉。
徐憲淳,以吏曹言啓曰,來三月初六日,行大報壇祭攝行祭獻官,當以時·原任大臣中塡差,而判中樞府使鄭元容,左議政權敦仁,俱以身病,不得進參,右議政金道喜在外,領中樞府事趙寅永藥院都提調,例不得塡差,大臣中無可差之員,何以爲之?敢稟。傳曰,宗親儀賓中塡差。
趙在慶,以戶曹言啓曰,軍資監放料米,移劃宣惠廳,今二十六日,各殿別監料米分給時,別監一人,與本監庫直,微事言詰之際,別監輩成群作黨,橫捉不干之一書員,驅曳踢打於倉庭之內,傷痕狼藉,幾乎致命云。掖隷豪橫之弊,前後飭敎,不〈啻〉截嚴,而衙門作挐,毆人致傷,若是其無憚者,萬萬驚駭。言詰之庫直,自臣曹今方嚴繩,而作挐之別監,出付秋曹,使之覈實,照法嚴處,雖以本監官員言之,藉曰事出不意,力所難制,不能禁飭之罪,有難參恕,該奉事朴志壽,令該府拿問處之,何如?傳曰,允。
申錫愚,以禮曹言啓曰,卽接社稷署所報,則今此增廣文科初試時,令洪稷周,當爲觀光,而令金在敬·金在重,合三呈旬,無以推移替直,假官一員差送云矣。依前例,以本曹佐郞趙禮根,假官差送,以爲代直後赴試之地,何如?傳曰,允。
又以禮曹言啓曰,卽接四館所牒呈,則癸卯六月日次儒生殿講入格進士洪原鍾,同年十二月柑製入格幼學李敎英,以上直赴殿試。己亥七月七夕製入格幼學洪承裕,同年九月九日製入格幼學宋羽榮,同月秋到記製述入格生員李根榮,同年十二月柑製入格幼學朴升壽,庚子正月人日製入格生員鄭愚容,同年二月春到記製述入格進士金奭均,同年三月參班儒生應製入格幼學金炳準,同月三日製入格進士申轍求,同年八月七夕製入格進士趙冕鎬,同年九月秋到記製述入格生員鄭鴻淳,同年十二月柑製入格幼學徐寗輔,辛丑正月人日製入格生員魚命羲,同年三月春到記製述入格進士李光翼,同月參班儒生應製入格幼學金炳溎,同年閏三月三日製入格幼學金濟大·李敎鉉,進士洪遇謨,同年七月七夕製入格進士趙鎭行,同年九月秋到記製述入格生員徐慶淳,同月九日製入格進士金敎性,同年十二月柑製入格幼學李敦相,壬寅二月人日製入格生員李敎寅,同月春到記製述入格幼學崔瑨,同月日次儒生殿講入格進士洪友爕,同年三月交河·坡州·高陽三邑儒生應製入格幼學安潤載·尹吉培,同年四月三日製入格幼學金益容,同月日次儒生殿講入格生員洪淳穆,幼學趙憲燮,同年七月參斑儒生應製入格幼學李琦鉉,同年八月七夕製入格幼學李覲浩,同年九月九日製入格生員李寅正,同年十二月柑製入格幼學兪敬煥,同月日次儒生殿講入格進士朱寅降,幼學徐珽輔,癸卯正月人日製入格進士李廷實,同年三月三日製入格進士趙秉錫,同月日次儒生殿講入格生員洪善周,幼學嚴敦永,同月水原儒生應製入格幼學沈魯序,同月春到記製述入格進士南鍾順,同年六月日次儒生殿講入格進士金學初,幼學趙在應·洪徹謨,同年閏七月七夕製入格生員鄭順朝,同年十二月柑製入格幼學韓正敎,以上直赴會試,己亥七月七夕製入格進士朴觀壽,同年九月九日製入格幼學金鴻逵,生員尹致英,幼學金時元·嚴錫謙·辛溶·朴會圭·朴宗鎬·崔箕煥·尹致畊,同月秋到記製述入格幼學尹景善,同年十一月柑製入格生員李儒膺,庚子正月人日製入格進士安膺壽,同年二月春到記製述入格進士李熙淸,同年三月參斑儒生應製入格幼學李炳學,同月三日製入格進士金鼎鎬,同年八月七夕製入格進士李承圭,同年九月秋到記製述入格進士朴會臣,同年十二月柑製入格幼學朴璜進,辛丑正月人日製入格進士黃鍾憲,同年三月春到記製述入格生員閔載豐,同月參斑儒生應製入格幼學洪載順,進士兪淸柱,副奉事曺錫弼,同年閏三月三日製入格幼學尹滋承·兪致庠·趙埴·李升洙,生員徐堂輔·宋鴻翼,幼學李安善,進士鄭慶朝,幼學宋柱仁,同年七月七夕製入格進士尹致經,同年九月秋到記製述入格進士申弼欽,同月九日製入格生員徐兢輔,同年十二月柑製入格幼學徐麟淳,壬寅二月日次儒生殿講入格幼學申泰愚,進士申應朝,同年三月交河·坡州·高陽三邑儒生應製入格幼學崔遇貞,進士兪致和,幼學李崇烈·崔仁鳳·姜晳煥·朴致壽,同年四月三日製入格幼學洪承祖·許,同月日次儒生殿講入格幼學鄭基曾,同年七月參斑儒生應製入格幼學李炳老·金炳學,同年八月秋到記製述入格生員李光禹,同月日次儒生殿講入格進士兪致良,幼學吳聞善·金有淵,同月七夕製入格幼學安益壽·金永麟·鄭海寬,同年九月九日製入格生員金驥雲,進士崔永錫,同年十二月日次儒生殿講入格進士鄭基命,幼學李時翼·李啓五,癸卯正月人日製入格生員嚴錫鼎,同年三月三日製入格進士李圭鳳,生員李裕命,同月日次儒生殿講入格生員金寅根,幼學李基正·金輔鉉,同月水原儒生應製入格幼學李謙濟·崔德修·李容佑,同月春到記製述入格幼學洪在善,同年六月日次儒生殿講入格生員姜鎰永,進士洪在愚,幼學李圭東·韓敦源·任應準,同年閏七月七夕製入格生員閔馨在,同年八月日次儒生殿講入格進士宋持鼎,幼學金商濬·洪淳一·趙雲兢·曺錫輿,同年十二月柑製入格幼學趙濟升,甲辰正月人日製入格生員金炳雲,幼學金中集,以上給二分,己亥七月七夕製入格幼學閔應善,壬寅八月日次儒生殿講入格幼學朴珪壽,同月七夕製入格幼學李錫用·南日重·成德琇·李遠英,癸卯三月三日製入格幼學申益模·李萬翼,以上給一分事,命下,竝於今番分等許赴事,報來矣。進士洪原鍾等二人,直赴於今此增廣文科殿試,幼學洪承裕等四十六人,許赴於增廣文科覆試,進士朴觀壽等九十四人,許赴於增廣文科初試,使之較藝等第之意,分付,何如?傳曰,允。
又以禮曹言啓曰,今此增廣文科初試一所,設場於本曹矣。上直郞廳,依例朝房移直之意,敢啓。傳曰,知道。
趙龜夏,以義禁府言啓曰,中官李喆榮,江原道春川府定配事,承傳啓下矣。李喆榮,江原道春川府定配,而以承傳內辭意具罪目,依例發遣府羅將,押送配所,何如?傳曰,允。
同知安光直疏曰,伏以臣,卽伏見東堂試望擬入者,臣名亦在參試之末,繼而召牌儼臨,試體至重,朝飭截嚴,在臣分義,固當蹶趨承,而第臣於年前,猥膺監試初試參試之任,畢竟僨誤,至被嚴譴,臣尙今追惟,惶愧交逆,邇來數十年間,凡係大小科試,未或以臣擬議者,誠以已試狼狽,不容通誤,亦以區區情勢,同朝之所共見諒故也。試圍一步,鐵限在前,今何可棄毁劃,揚揚冒膺,重自陷於沒廉恥無忌憚之科乎?違牌路阻,惶阨冞深,來詣朝房,忙陳短章。伏乞聖明,俯垂鑑諒,亟改臣檢擬之望,以重試事,仍治臣瀆撓之罪,以昭法紀,千萬幸甚。臣無任云云。答曰,省疏具悉。今以幾年已往之事,又爲引義乎?
上在昌德宮。停常參·經筵。
徐憲淳啓曰,明日常參·經筵,取稟。傳曰,停。
趙龜夏啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐憲淳啓曰,左副承旨申錫愚,今日不爲仕進,卽爲牌招,何如?傳曰,允。
趙龜夏啓曰,判義禁金熙華三牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,許遞,前望單子入之。
又啓曰,卽者刑曹郞廳來言,擊錚人等,當爲捧供,而判書金東健試所進,次堂例不得擧行云,何以爲之?敢稟。傳曰,次堂擧行。
徐憲淳,以奎章閣言啓曰,新除授直閣尹定鉉,事當卽爲牌招,而時値夜深,待明朝牌招入直,何如?傳曰,允。
以左副承旨申錫愚牌不進罷職傳旨,傳于趙在慶曰,只推。
趙在慶啓曰,明日傳香,禮房承旨當爲齋宿,左副承旨申錫愚,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
以左副承旨申錫愚再牌不進罷職傳旨,傳于趙龜夏曰,只推。
徐憲淳,以奎章閣言啓曰,新除授直閣尹定鉉敎旨安寶次,濬哲之寶請出之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。戊戌七月七夕製入格給二分幼學金準淳,遭艱陳試,已爲闋制,依例許赴於今此增廣文科初試,使之較藝等第之意,分付,何如?傳曰,允。
趙龜夏,以武一所試官意啓曰,臣所今日平明開場,擧子捧單數,自天字至玄字半字,合爲一百四人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲八十人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子四十四人內,三矢入格十六人,二矢入格九人,一矢入格五人,合爲三十人矣。日暮姑停之意,敢啓。傳曰,知道。
又以義禁府言啓曰,前全羅監司徐箕淳,施以投畀之典判付中,湖沿二字,添書以下矣。徐箕淳,全羅道茂長縣,湖沿投畀,更定配所以入,而以承傳內辭意具罪目,依例發遣府書吏,押送配所,何如?傳曰,允。
又以義禁府言啓曰,咸平縣監金相稷,務安縣監姜長煥拿來,與全羅監司狀啓戶曹粘目,憑閱處之事,傳旨啓下矣。金相稷·姜長煥,俱在任所云,依例發遣府羅將,竝拿來,何如?傳曰,竝待待命拿囚。
又以刑曹言啓曰,戶曹啓辭內,軍資監放料,移劃宣惠廳,今二十六日,各殿別監料米分給時,別監一人,與本監庫直,微事言詰之際,別監輩成群作黨,橫捉不干之一書員,驅曳踢打於倉庭之內,傷痕狼藉,幾乎致命云。掖隷豪橫之弊,前後飭敎,不啻嚴截,而衙門作挐,毆人致傷,若是其無憚者,萬萬驚駭。言詰之庫直,自臣曹今方嚴繩,而作挐之別監,出付秋曹,使之覈實,照法嚴處,雖以本監官員言之,藉曰事出不意,力所難制,不能禁飭之罪,有難參恕,該奉事朴志壽,令該府拿問處之,何如?傳曰,允事,命下矣。作挐毆人之別監安思協·趙東默·崔鼎欽·全俊文等,捉來覈實,則初頭起閙,雖由於安思協,末稍打踢,終歸於趙東默,而崔鼎欽·全俊文,則惹閙手犯,渠雖發明,在傍助勢,難保必無,謹按律文,則大明律鬪毆條,有曰以手足毆人成傷者笞三十,抗拒不服者杖八十,名例云,二罪俱發,以重者論,隨從者減一等,趙東默,從重論決杖八十,安思協·崔鼎欽·全俊文等,以隨從減一等,各決杖七十,懲勵放送之意,敢啓。傳曰,知道。
工曹判書朴岐壽疏曰,伏以臣本無狀,不足備數於任使,而猥膺館伴之命,自速僨誤之罪,退訟愆尤,無地自容,不意薄罷旋宥,恩言鄭重,新除繼降,牌召踵臨,感頌雖切,惶恧冞深。夫客使之在館也,凡關大小儀節,預先講定,董飭譯舌,毋或疎忽,卽館伴之職是已,今玆所失,關係甚重,而始旣不能操束,終又未免糊塗,一任象譯之所爲,以致擧行之顚錯,若論其罪,罪當何居?當初廟啓,已屬太寬,繼又聖旨,曲加涵貸,有若徵眚薄過之乍警卽敍,縱荷聖度之包容,其奈國體之虧損何哉?且況太廟修改,自有定時,而乃敢坐違召牌,至有亞堂進去之命,此尤臣添罪之一端也。臣若於此,徒憑寵眷,視同無故,厭然爲進身之計,則是重犯無忌憚之科也。滿心悚蹙,措躬無所,玆敢略陳短章,仰瀆崇嚴。伏乞聖慈,俯賜鑑諒,遞臣職名,勘臣當律,以安私分焉。臣無任云云。答曰,省疏具悉。已喩於戶判之批,勿辭行公。
敦寧都正趙啓昇疏曰,伏以臣,猥以無似,獲蒙恩資,自顧微分,榮感無比,而又伏奉除旨,以臣爲敦寧府都正者,召牌儼臨,臣感激恩數,雖不得不蹶趨肅,粗伸叩謝之忱,而第臣於見職,本無敦寧,揆以格例,自在當遞,敢陳短章,仰瀆崇嚴。伏乞聖慈,俯垂鑑諒,亟許遞改,俾存公格,以安私分,千萬幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李景在啓曰,明日再明日,禧陵忌辰祭齋戒·正日,三明日懿昭墓忌辰祭齋戎,初四日初五日,元陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙龜夏啓曰,合辭許久闕啓,事甚未安。除在外,未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政未差,左議政權敦仁有身病,右議政金道喜在外,不得來會云矣。敢啓。傳曰,知道。
李景在啓曰,行左承旨金鼎集,右承旨徐憲淳,左副承旨申錫愚,今日不爲仕進,竝卽牌招,何如?傳曰,允。
趙龜夏啓曰,三品官之毋得過三日循例請牌,曾有定式矣。兵曹參知金逸淵,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙在慶曰,傳香承旨馳詣宗廟·景慕宮,奉審摘奸以來。
以右承旨徐憲淳,左副承旨申錫愚牌不進罷職傳旨,傳于趙龜夏曰,只推。
趙在慶啓曰,明日傳香,禮房承旨當爲齋宿,左副承旨申錫愚,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
判義禁前望單子入之,朴岐壽落點。
趙龜夏啓曰,開坐事,命下矣。新除授判義禁朴岐壽,卽爲牌招,何如?傳曰,允。
又啓曰,判義禁朴岐壽牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于趙在慶曰,發遣吏郞,諸執事淸齋與否,摘奸以來。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
以左副承旨申錫愚再牌不進罷職傳旨,傳于趙龜夏曰,只推。
趙龜夏,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,貢市人詢瘼事,命下矣。取見其所懷,則濟用監貢人等,以爲矣貢進排正布之五升準折,卽當初定式,而不時進排之責納細布,殆無品節,實難支保,特依準折,定給本布事,進排升品,自有定式。而責納之際,點擇無節,勢難支保,合有矯捄定給,本布自不時內入,以及外司應納,以此準式,永久遵行,毋得違越,司䆃寺貢人等,以爲矣貢進排之員役替納,受害多端,濫捧點退也,操縱生梗也,憑公取貸也,無弊不有。自今依諸供上衙門例,使貢人專管直納,受價餘利,與員役平均分食,而員役等所負,亟令收殺事也,進排之員役替納,卽他衙門所無之例也。員役輩不念奉供之義,看作營私之階,點退而濫俸無節,操縱而生梗多端,所納麤劣,職由於渠輩,而究竟咎責,專歸於貢人者,已是該貢莫可支保之弊,所謂情費之加責無厭,歲以漸滋,尤係蕩破之一端,弊到極處,不得不及今矯革,進排之節,令貢人專管直納,以杜員役從中貽害,而其節目條列,提擧在外,今無以商確措處,待日後使之講究定式,繕工監竹契貢人等,以爲矣貢進排之五分一受價,卽是定式,而其中又減三分一,以若所受,不能當所入,每年無利,至爲數千金,特令復舊例五分一會減,當頭所用,亦自戶曹依已例貸下事也。五分一受價,旣是參量裁定者,而又爲減削,漸致凋弊,該貢事勢,有不可不念,令戶曹從長變通,俾復舊例,貸下一款,無以遽議置之,內資寺盤沙器契貢人等,以爲丁酉嘉禮時,依公文進排,盤爲千餘竹,沙器爲萬餘竹,而只以十分一會減矣。以己卯嘉禮時會減之剋削,陳瘼於甲申,至蒙此後從實會減之處分,且於庚子,有沙器廛準數給價之例,此亦特垂一視之澤事也。丁酉之事,敢煩於今日,極涉無嚴,該契頭民,出付秋曹,嚴刑一次懲勵,白木廛市民等,以爲西洋木,卽矣廛之主張買賣者,自今私賣,許用亂廛事也。已有昨年決處者,而更此煩籲,極涉屑越,置之。布廛市民等,以爲矣廛進排生白細布,生白廣細布,品本絶異,近又布價倍蓰,落本太多,受價從優磨鍊,至於廣細布,一疋爲十六七尺,而戶曹,擬以三十五尺會減,則其所落本,不知至於何境,以一疋十六七尺會減事也。受價從優,不可遽議,置之。廣細布尺數,固與尋常行用布疋,不可比論。今若以三十五尺會減,則實爲該廛民稱冤之端,令戶曹稱停尺數,量宜會減,卽出究竟,無使廛民受害,帽子廛市民等,以爲矣廛物種,專以燕貨爲主,自今各色西洋縀紬紋·西洋布及各樣染色布,屬之亂賣,另加禁斷事也。旣非市案所載,又有各年決處,置之。江上大柴木廛市民等,以爲矣廛基址,則上自漢江,下至望遠亭,物種則退船材·家材椽等收稅,而退船材,則辛丑爲栗島船匠所奪,家材椽,亦爲門外長木廛越境侵奪,資生無路,特爲嚴飭,俾復舊業。且三南退漕船之戶惠廳屬公者,屬之本廛,依舊例發賣事也。物種旣載市案,基址各有定處,令本署及京兆,詳査公決,俾無互相侵奪之弊,退漕船許屬,事涉煩猥,置之,綿子廛市民等,以爲鄕彈一種,復禁亂賣事也。連年煩籲,極涉猥屑,置之,何如?傳曰,允。
又以武一所試官意啓曰,臣所今日木箭應射擧子三十人內,三矢入格二人,二矢入格三人,一矢入格十二人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子三十六人內,三矢入格九人,二矢入格五人,一矢入格十五人,昨日入格三十人,合爲五十九人矣。木箭今已畢試,鐵箭鱗次試取之意,敢啓。傳曰,知道。
又以義禁府言啓曰,保放罪人沈宜晉,還囚後議處以入之意,敢啓。傳曰,知道。
又以刑曹言啓曰,備邊司啓辭內,貢市人詢瘼事,命下矣。取見其所懷,則內資寺盤沙器契貢人等,以爲丁酉嘉禮時,依公文進排,盤爲千餘竹,沙器爲萬餘竹,而只以十分一會減矣。以己卯嘉禮時會減之剋削,陳瘼於甲申,至蒙此後從實會減之處分,且於庚子,有沙器廛準數給價之例,此亦特垂一視之澤事也。丁酉之事,敢煩於今日,極涉無嚴,該契頭民,出付秋曹,嚴刑一次懲勵,何如?傳曰允事,命下矣。該契頭民李台祺,嚴刑一次,懲勵放送之意,敢啓。傳曰,知道。
兵曹,及第李元白今加折衝,武科回榜人,依定式加一資。
吏曹啓目粘連啓下是白有亦,觀此敦寧府都正趙啓昇上疏,則以爲臣於見職,本無敦寧,揆以格例,自在當遞,伏乞聖慈,俯垂鑑諒,亟許遞改,俾存公格亦爲白有臥乎所,旣無敦寧,則揆以格例,不可仍置,敦寧府都正趙啓昇,依例改差,何如?判付啓依允。
義禁府啓目粘連,向前李光翼段,侵擾貢民,雖緣下隷之作弊,不能操束,實係官長之不察,以此照律爲白乎旀,沈宜晉段,身爲郞官,捧甘籌司,前所未有,事甚可駭,不可以昧例,有所參恕,以此照律,何如?判付啓依允。又啓目,軍資監奉事朴志壽原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,椒島前僉使姜濟璜原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
徐憲淳啓曰,明日召對,取稟。傳曰,停。
趙龜夏啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
徐憲淳啓曰,左副承旨申錫愚,今日不爲仕進,卽爲牌招,何如?傳曰,允。
傳于趙在慶曰,傳香承旨馳詣先蠶壇,奉審摘奸以來。
傳于趙龜夏曰,飭已施矣。重任又難輕遞,摠戎使柳基常,特爲仍授。
兵曹,前摠戎使柳基常仍授事,承傳。
趙龜夏啓曰,摠戎使柳基常仍授事,命下矣。令該曹口傳付軍職,仍卽牌招,敎諭書,所當更爲啓下,而此與新除授有異,在前如此之時,有前所授密符傳授之例,今番則何以爲之?敢稟。傳曰,依前爲之。
兵曹口傳政事,護軍單柳基常。
趙龜夏啓曰,武臣處義,自有飭禁,密符傳授,尤爲嚴重,而摠戎使柳基常,仍授命下之後,謂有情勢,奉牌闕外,無意承膺,揆以事體,萬萬駭然。所當重勘,而本院請推之外,無他可施之罰,何以爲之?敢稟。傳曰,卽爲嚴飭,催促受符。
徐憲淳,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時造燭·封香吉日,今月初十日卯時,衣襨·香燭·祭品奉詣吉日,同月十一日辰時俱吉云,以此日時擧行之意,敢啓。傳曰,知道。
又以禮曹言啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,當展謁矣。日字以旬前擇入。
又以禮曹言啓曰,儲慶宮·毓祥宮·延祜宮展拜,每年季春取稟,曾有定式矣。展拜吉日,以何間推擇乎?敢稟。傳曰,以旬前擇入,宣禧宮展拜,一體磨鍊。
又以禮曹言啓曰,以永禧殿酌獻禮取稟草記,傳曰,當展謁矣。日字以旬前擇入事,命下矣。展謁吉日,令日官李秉洪推擇,則今三月初十日爲吉云,以此日定行乎?敢稟。傳曰,以此日爲之。
又以禮曹言啓曰,以儲慶宮·毓祥宮·延祜宮展拜取稟草記,傳曰,以旬前擇入,宣禧宮展拜,一體磨鍊事,命下矣。展拜吉日,令日官李秉洪推擇,則今三月初十日爲吉,而方以永禧殿展謁吉日擇入,旬後則十一日·十三日亦吉云,何以爲之乎?敢稟。傳曰,以初十日爲之。
傳于徐憲淳曰,景祐宮展拜日字,以南殿展謁前擇入。
徐憲淳,以禮曹言啓曰,傳曰,景祐宮展拜日字,以南殿展謁前擇入事,命下矣。展拜吉日,令日官李秉洪推擇,則今三月初六日爲吉云,以此日定行乎?敢稟。傳曰,以此日爲之,當自內展拜矣。門路,曜金門爲之。
徐憲淳啓曰,翰林召試被選人李薦狀公事啓下矣。令該曹口傳單付,牌招入直,何如?傳曰,允。
吏曹口傳政事,檢閱單李。
以左副承旨申錫愚牌不進罷職傳旨,傳于趙龜夏曰,只推。
徐憲淳,以吏曹言啓曰,今此大報壇祭薦俎官,前都正趙啓昇塡差,而時無職名,令該曹口傳付軍職,何如?傳曰,允。
兵曹口傳政事,副護軍單趙啓昇。
徐憲淳,以戶曹言啓曰,今番勅行時,上副勅元禮單·例贈·別贈贐行,都求請·別求請及通官以下,元禮單賞給,都求請·別求請,各項物種,或折銀或以本色持去者,元數區別懸註,別單書入之意,敢啓。傳曰,知道。
又以禮曹言啓曰,今此增廣文科初試時恩賜給分人等,一竝許赴事,纔已草記允下矣。其中癸卯三月春到記製述入格給二分幼學洪在善,呈狀臣曹以爲,今番初試時,父赴一所,渠則以恩賜當赴二所,而二所試官李寅奭,爲外三寸叔,在法當避,故不得赴試云,謹稽謄錄,則正廟朝受敎,若曰恩賜,豈有親嫌?此似爲勿拘之已例,而有異定式,臣曹不敢擅便,何以爲之?敢稟。傳曰,勿拘。
又以禮曹言啓曰,卽接景慕宮官員所報,則今此增廣文科初試時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以迎接都監言啓曰,兩勅在館時不爲受去之贐銀,行移伴送使,到站入給之意,前已草記批下,而卽接泮送使謄移,則勅使到平壤站,始許受納,故戶曹贐行銀,兩勅房,各一千七百兩入給云矣。敢啓。傳曰,知道。
趙龜夏,以武一所試官意啓曰,臣所今日木箭應射擧子四十二人內,二矢入格三人,一矢入格五人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子二十人內,三矢入格十七人,二矢入格二人,一矢入格一人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十二人內,二矢入格一人,一矢入格六人,昨日入格八人,再昨日入格十七人,合爲三十二人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十九人內,三矢入格三十人,二矢入格六人,昨日入格二十人,合爲五十六人矣。鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日片箭應射擧子五十六人內,貫一中入格一人,邊一中入格二人矣。片箭今已畢試,鳥銃鱗次試放,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鐵箭應射擧子三十二人內,三矢入格六人,二矢入格二十六人矣。鐵箭今已畢試,片箭·騎芻·騎槍·鳥銃,當爲鱗次試取,而無一人應試者,各技皆已畢試,今方修正榜目之意,敢啓。傳曰,知道。
又以武二所試官意啓曰,臣所今日鳥銃應放擧子五十六人內,邊二中入格二人,邊一中入格二人矣。騎芻·騎槍,當爲試取,而無一人應試者,各技皆已畢試,故仍爲計劃修整榜目之意,敢啓。傳曰,知道。
又以禁衛營言啓曰,本營字內都城女堞,多有頹落,城廊擧皆頹圮,故城廊二十四處,昨年秋已盡改建而女堞,今月初三日爲始修築之意,敢啓。傳曰,知道。
義禁府照目粘連,一所應辦官李光翼,二所應辦官沈宜晉等矣本府議啓內,李光翼段,侵擾貢民,雖緣下隷之作弊,不能操束,實係官長之不察,以此照律爲白乎旀,沈宜晉段,身爲郞官,捧甘籌司,前所未有,事甚可駭。不可以昧例,有所參恕,竝只以此照律罪。李光翼段,以不應爲律,笞四十收贖,附過還職,沈宜晉段,以違令律,笞五十收贖,解見任別敍,竝只私罪,奉敎依允爲旀,李光翼段,功議各減一等,沈宜晉段,功減一等爲良如敎。
上在昌德宮。停常參·經筵。
自開東至人定,灑雨下雨,測雨器水深六分。
申錫愚啓曰,明日召對,取稟。傳曰,停。
金鼎集啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
又啓曰,右副承旨趙在慶,今日不爲仕進,卽爲牌招,何如?傳曰,允。
以右副承旨趙在慶牌不進罷職傳旨,傳于金鼎集曰,只推。
金鼎集,以兵曹言啓曰,今三月初六日,大駕詣景祐宮展拜時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例磨鍊。
又以兵曹言啓曰,在前自曜金門·景祐宮展拜時,廣智營·西營入直軍各三十名除出,訓鍊大將率領,曜金門外設布帳外排立矣。今番則何以爲之乎?敢稟。傳曰,依前爲之。
又以兵曹言啓曰,內禁衛將李宜植,病難供職,呈狀乞遞,守門將元植,除授在外,過限未入仕,竝改差,何如?傳曰,允。
上在昌德宮。停常參·經筵。
自人定至五更,灑雨下雨,測雨器水深四分。
申錫愚啓曰,明日召對,取稟。傳曰,停。
金鼎集啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
又啓曰,右副承旨趙在慶,今日不爲仕進,卽爲牌招,何如?傳曰,允。
傳于申錫愚曰,禮房承旨,馳詣懿昭墓,奉審摘奸以來。
以右副承旨趙在慶牌不進罷職傳旨,傳于申錫愚曰,只推。
申錫愚,以承文院都提調意啓曰,勅使派出事及起身事,禮部咨文,今纔出來矣。依已例合撰回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
金鼎集,以都摠府言啓曰,今日入直內三廳武兼·禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
又以訓鍊都監言啓曰,本局局別將吳致豊,身病猝重,勢難察任,改差,何如?傳曰,允。
又以司僕寺一二提調意啓曰,咸興監牧官姜鳳瑞,身病猝重,呈狀乞遞,今姑改差,何如?傳曰,允。
上在昌德宮。停常參·經筵。
申錫愚啓曰,明日召對,取稟。傳曰,停。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李鼎集啓曰,右承旨徐憲淳,右副承旨趙在慶,今日不爲仕進,竝卽牌招,何如?傳曰,允。
申錫愚啓曰,假注書李容翼,身病猝重,勢難察任,今姑改差,何如?傳曰,允。
李容翼改差,代以金世鎬爲假注書。
傳于申錫愚曰,發遣吏郞,諸執事淸齋與否,摘奸以來。
以右承旨徐憲淳,右副承旨趙在慶牌不進罷職傳旨,傳于申錫愚曰,只推。
上在昌德宮。停常參·經筵。
藥房副提調李景在啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿口傳問安。答曰,知道。
申錫愚啓曰,明日動駕相値,視事頉稟之意,敢啓。傳曰,知道。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,行左承旨金鼎集,今日不爲仕進,卽爲牌招,何如?傳曰,允。
趙龜夏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于申錫愚曰,禮房承旨,進詣大報壇,奉審摘奸以來。
傳于申錫愚曰,今番增廣,係是慶科,講經置之,覆試進定。
傳于申錫愚曰,三日製,再明日通方外爲之,試紙用大好紙,春塘臺親臨磨鍊。
以開城留守趙容和狀啓,上副勅贈給銀子,見漏於原啓,惶恐待罪事,傳于趙龜夏曰,勿待罪事,回諭。
傳于趙龜夏曰,明日出宮內門路,以協陽門爲之。
申錫愚,以禮曹言啓曰,傳曰,今番增廣,係是慶科,講經置之,覆試進定事,命下矣。文武科覆試,進定於來四月初八日,而覆試旣進定,則文武科殿試與放榜,亦當次次進定。殿試,進定於同月二十日,放榜,進定於同月二十九日卯時,當初擇日粘目中,改付標以入,而講經除之,則典禮講,當爲依例設行,科擧事目中,一體付標磨鍊以入之意,敢啓。傳曰,知道。
又以徽定殿享官意啓曰,參奉金近喜·趙然天,忠義李敦學·李學初·尹冕求·朴齊瑛,以今初七日,三日製,皆爲赴擧矣。參奉代假官一員,忠義代假官二員,令該曹該府,依例差出,使之入番察任,何如?傳曰,允。
趙龜夏,以備邊司言啓曰,今番一所初場之擧子相鬨,聽聞驚駭。場內操束,已無可論,三場策券,洽過二千,而纔經一宿,卽爲出榜,其何以慰多士之心,而成考試之體乎?當該諸試官,竝施譴罷之典,何如?傳曰,允。
又以兵曹言啓曰,今三月初十日,大駕詣永禧殿展謁,儲慶宮展拜,毓祥宮展拜,延祜宮展拜,宣禧宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例磨鍊。
又以兵曹言啓曰,明日景祐宮展拜時,本曹堂上侍衛全數進參,而參議李元會有身病,不得進參。令政院稟旨變通,仍令該曹,以在京無故人,口傳差出,待下批牌招,以爲備員之地,何如?傳曰,允。許遞。
吏曹口傳政事,以趙徽林爲兵曹參議。
上在昌德宮。停常參·經筵。
上詣景祐宮。入齋室後,內閣·政院·藥房·玉堂口傳問安。答曰,知道。誠一軒奉審,還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
申錫愚啓曰,明日殿座,再明日三明日,健陵忌辰祭齋戒正日,初十日,動駕相値,視事頉稟之意,敢啓。傳曰,知道。
傳于申錫愚曰,原任直閣李公翼,馳詣健陵,奉審摘奸。仍詣顯隆園·華寧殿,一體奉審以來。
金鼎集啓曰,卽者兵曹郞廳來言,今日動駕時別侍衛,不可不備,而判書金興根方在受由中,不得進參云。何以爲之?敢稟。傳曰,次堂擧行。
又啓曰,卽者兵曹郞廳來言,明日殿座時,別侍衛,不可不備,而判書金興根方在受由中,不得進參云。何以爲之?敢稟。傳曰,次堂擧行。
傳于金鼎集曰,明日出宮門路,以協陽門爲之。
趙龜夏,以奎章閣言啓曰,直閣尹定鉉疏批已下,卽爲牌招察任,何如?傳曰,允。
申錫愚,以迎接都監言啓曰,卽接伴送使謄移,則上勅到定州,賦詩一首,請揭館壁,故出付該牧,使之刻揭,而原詩謄書上送矣。正書以入之意,敢啓。傳曰,知道。
又以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式以本曹佐郞馬翰良,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日三日製試取時,令洪稷周欲爲觀光,而同任令金在敬·金在重,合三呈旬,無替直之員云矣。依定式以本曹正郞金奎燮,假官差送,以爲代直後赴試之地,何如?傳曰,允。
又以禮曹言啓曰,卽接忠淸監司姜時永移文,則以爲,定山縣鄕校聖殿正間,年久滲漏,仰土剝落,椽木朽傷,將至傾頹之境,不可不及今修改,告由·移還安祭香祝,自本曹啓稟下送云矣。定山縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接忠州牧使李衡遠所志,則以爲,同姓三寸姪象杓,嫡妾俱無子,以其同姓十六寸兄象淵第二子建河,欲爲繼後,兩家諸族,相議完定,而象杓夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李衡遠所訴旣如此,依定式李象淵第二子建河,立爲李象杓之後,何如?傳曰,允。
又以禮曹言啓曰,卽接南部幼學李東遠所志,則以爲,族叔勉伋,嫡妾俱無子,以其同姓八寸兄勉輝第二子宗遠,欲爲繼後,兩家諸族,相議完定,而勉輝夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李東遠所訴旣如此,依定式李勉輝第二子宗遠,立爲李勉伋之後,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
趙龜夏,以義禁府言啓曰,今此三日製,通方外爲之時,本府都事皆爲赴擧,只有武都事一員,當直入直。而本府入直,公事回公都事及月覲門·集春門·靑陽門·月光門禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
兵曹判書金興根疏曰,伏以臣,年來貞疾,殆非醫技所可痊理,而特其劇歇有時,凡家常起居,公所彈束之或免顚踣,卽倖也,非可恃可狃之事。而忽自日前,偶添外氣,方其始發,全無省識。今雖少甦,尙在委頓,炎火上衝,頭顱如碎,寒濕中塞,胸膈痞滿,氣脫而汗溢,胃逆而食阻,目下見狀,蠢動無望。而景祐宮展拜有命,儀衛已備,陪扈之地,末由趨走。雖在沈淹暈掉之中,滿心惶隘,若添一病。玆不得不僅綴神思,忙陳短章。伏乞聖明,俯賜鑑諒,將臣所帶中權之任,亟行遞免,俾衛護無曠,微私獲安,千萬幸甚。臣無任云云。答曰,省疏具悉。卿其勿辭,調理行公。
開城留守趙容和疏曰,伏以臣,待罪居留,行且周歲,而蔑補絲毫,徒費餼廩,每自循檢,怵焉慙懼。千萬不自意,月前賓對,陞擢有命,大僚謬擧臣名,至蒙允可,繼而華誥誕宣,以臣爲資憲大夫者,龍光所被,部曲聳瞻。臣於是惝恍恧蹙,歷屢日而益不知措躬之所也。夫是秩也,躡三孤之後,齒八座之列,上可以參贊弘化,下可以綜理庶務,此尙書之職所由設也。故視其人之臧否,而朝廷爲之輕重,不其難且愼歟?古昔盛際,尙矣毋論,雖以臣耳目所及言之,率皆著茂績貯宿望,蔚然爲當世所推,然後擢而進之耳。曷嘗有如臣者流,猥廁於其間哉?仍念臣至庸極陋,百不猶人,而幸遭明時,策名立朝,居然二十三年于玆矣。偏被兩聖朝陶甄之化,厚沐我殿下拂拭之恩,歷揚內外,兜攬華膴,滾到卿月之班,亦多年所。寸長尺能,了無可稱,踰分溢涯,尙有餘愧,至於驟躐更進一步,尤豈臣夢想之攸及哉?況臣所抱奇疾,已近十年,形殼雖存,榮衛漸涸,神識眩瞀,步履蹣跚,自分爲癃癈之人久矣。凡人臣事君,材能無可藉手,則或以筋力奔走,爲一分報效之資。顧臣貞痼之狀,竝此而無望焉,則上之所以簡拔,下之所以冒進,俱無可據。其爲累則哲之明,招不衷之譏者,豈細故也哉?揣量已熟,惟有必辭。玆敢畢臚衷懇,仰干聰聽。伏乞聖慈,俯垂鑑燭,亟收臣新授爵秩,俾公器毋濫,私分獲安,不勝幸甚。臣無任云云。答曰,省疏具悉。卿其勿辭行公。
直閣尹定鉉疏曰,伏以臣,唱名之初,猥荷館職特除之恩,敢抱咫尺之書,仰暴先臣遘禍本末,而悲冤結轖,辭又拙訥,誣詆之㦧,擠陷之酷,未有萬分一陳白,臣之不孝之罪,於是尤大矣。天鑑孔昭,批旨若曰,先卿事,朝家之所洞悉,何待更辨?大哉王言,昭晰無餘。伊時搆捏,自歸誣罔。臣雖滅死,萬萬無憾,更有何念及於榮途?曾未周歲,兜攬淸華,恩寵極矣,涯分踰矣。淵氷之戒,熏灼于中。迺者內閣除命,忽下於待罪玉署之時。臣惝慌怵惕,不覺涕淚之被面也。昔我正宗大王,設置是閣,揀一代之人望,處深嚴近密之地,托訏謀都兪之責,歷數唐宋以來,館閣職任,無與爲比,而陸贄內相之稱,庶幾近之。臣之先臣,早膺是選,仕宦數十年,不離閣中,契合特絶於古今,恩遇無替於終始,雖千載之下,想當日君臣之際,當令人感泣不已。臣以臣父之子,復叨是職,其將何以爲心?牙牌不敢不承,豹直不敢不就。往事遺躅,森然在目,徊徨愴悒,五內崩裂,此已臣不可一日處者也。況臣荒嬉自棄,未嘗硏究經傳,何以備顧問之列?窮廢無用,未嘗學習鉛槧,何以當代撰之任?早歲憂畏,神精銷亡,何以編摩校勘,何以起居扈從?此三者,臣無一能,而揚揚冒當,上以累則哲之明,下以昧量入之義,非臣分之所敢出,而險釁餘生,臲卼於世,雖屛處守拙,常惴惴然若不自保。乃廁淸望之極選,寧免危機之復蹈?譬如一枝孤花,幸被雨露之澤,生於枯枿之餘,樵者已過而睥睨之矣。雖然,此猶臣一身狼狽。臣之不肖萬萬無能爲役於先臣,而猥居先臣所居之任,箕裘之舊,無以趾美,銀根之謬,必當貽笑,忝墜家聲,爲先臣羞,此臣之所大懼也。玆敢歷擧情實,鳴號於黈纊之下。伏乞聖明,俯諒臣情之至苦而臣言之非出於飾讓,還收臣直閣新銜,俾公器無褻而私分獲安,不勝大願。臣無任云云。省疏具悉。爾其勿辭察職。
甲辰三月初六日卯時,上詣景祐宮。展拜入侍時,行都承旨李景在,行左承旨金鼎集,右承旨徐憲淳,左副承旨申錫愚,右副承旨趙在慶,同副承旨趙龜夏,記事官金翊鎭,假注書金世鎬,記事官李裕膺·李,檢校直閣徐有薰,直閣尹定鉉,檢校待敎李㘾以次侍立。時至,通禮跪啓請外辦,上具翼善冠·白袍·烏犀帶,乘輿出宣化門。藥房副提調李景在進前奏曰,侵早勞動,聖體,若何?上曰,一樣矣。由協陽門·肅章門·進善門,出曜金門,詣景祐宮,降輿入齋室。通禮跪啓請外辦,上出次入就板位,行再拜禮,出神門外。領府事趙寅永進前奏曰,春候尙寒,展拜禮成,聖體,若何?上曰,一樣矣。仍詣入齋室,問安勿爲之事。出榻敎上具翼善冠·衮龍袍·玉帶,詣誠一軒,行四拜禮。命閣臣捲帳,展奉純宗大王御眞二本,翼宗大王御眞三本。少頃,上還入齋室。還宮時至,通禮跪啓請外辦,上具翼善冠·白袍·烏犀帶,出次。通禮跪啓請乘輿,上乘輿由曜金門·進善門·肅章門,入協陽門。命出標信解嚴,由宣化門還內,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金鼎集啓曰,來十一日,朝參日次矣,敢稟。傳曰,停。
申錫愚啓曰,明日召對,取稟。傳曰,停。
備忘記,忠淸水使李熠,阿耳僉使白珩洙下直,各長弓一張,長箭一部,片箭一部,筒兒一箇賜給。
申錫愚,以奎章閣言啓曰,原任直提學徐憙淳母喪卒哭日,依定式遣檢書官,勸肉以來之意,敢啓。傳曰,知道。
甲辰三月初七日卯時,上詣春塘臺。三日製儒生試取入侍時,行都承旨李景在,行左承旨金鼎集,右承旨徐憲淳,左副承旨申錫愚,右副承旨趙在慶,同副承旨趙龜夏,記事官金翊鎭,假注書金世鎬,記事官李裕膺·李,檢校直閣徐有薰以次侍立。時至,通禮跪啓請外辦。上具翼善冠·白袍·烏犀帶,乘輿出宣化門。內閣提學朴永元進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。讀券官戶曹判書朴永元,行護軍趙秉龜·趙斗淳,對讀官行副護軍洪鍾應·李源益,校理尹定鉉,副司果金世均,以次入就拜位,行四拜禮訖,以次陞座侍立。景在讀奏入門單子一萬七千五百九十三人。上命永元等書題賦尊德性而道問學。景在跪奏傳敎。對讀官等,承命奉出,仍爲揭題。上入小次,命試官權退,傳曰,承旨·閣臣·別雲劍·兵摠府堂上·堂上對讀官,竝讀券官加差下,入直玉堂·兵曹郞廳,竝對讀官加差下,左參贊趙秉鉉,直提學金學性,同知中樞府事李鼎臣,刑曹參判李彦淳,右尹林翰鎭,兵曹參判閔致文,兵曹參議趙徽林,兵曹佐郞崔尙儒,副校理尹穳,副修撰沈敬澤,竝試官加差下。上曰,取三十人。小頃,上出次。錫愚讀奏收券單子一萬二百五十七張。景在稟科次。上曰,科次爲之。世均讀奏第一張五句。上曰,止之。永元進前奏曰,書等何以爲之乎?上曰,十張,書正字三下,壯元勿書一字,其餘二十張書次上。永元以次書等訖。景在奏曰,拆封何以爲之乎?上命拆奏。景在以次拆封,讀奏封內訖。上命書傳敎曰,三日製賦三下幼學金熽等十人,竝直赴會試,次上幼學李應植等五人,各史記英選一件賜給,之次次上進士李承白等五人,各八字百選一件賜給,之次次上幼學崔遇夏等十人,各奎章全韻一件賜給。又命書傳敎曰,入格儒生,明日延英門外施賞。通禮告禮畢,跪啓請乘輿。上乘輿由靑陽門·建陽門,入協陽門。命出標信解嚴,由宣化門還內。諸臣以次退出。
上在昌德宮。停常參·經筵。
自人定至初九日開東,灑雨下雨,測雨器水深四分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
申錫愚啓曰,明日召對,取稟。傳曰,停。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,行左承旨金鼎集,右承旨徐憲淳,右副承旨趙在慶,今日不爲仕進,竝卽牌招,何如?傳曰,允。
又啓曰,假注書金世鎬,身病猝重,勢難察任,今姑改差,何如?傳曰,允。
金世鎬改差,代以李時夏爲假注書。
以右承旨徐憲淳,右副承旨趙在慶牌不進罷職傳旨,傳于趙龜夏曰,只推。
申錫愚啓曰,卽者觀象監官員來言,再明日雜科初試時,提調二員,當爲進參,而提調趙秉鉉·洪在喆俱有身病,不得進參云。竝卽牌招,何如?傳曰,允。
又啓曰,觀象監提調趙秉鉉·洪在喆牌不進,推考傳旨,今方捧入,而雜科初試,當爲進參,如是違牌,事甚未安。竝更牌招,何如?傳曰,允。
申錫愚,以吏曹言啓曰,贈諡靖翼公李祖承延諡,定行於今三月初九日,京畿果川地鄕家云。贈諡文康公趙昱延諡,定行於今三月初十日,京畿砥平地鄕家云矣。敢啓。傳曰,知道。
又以奎章閣言啓曰,頒賜冊子安寶次,奎章之寶請出之意,敢啓。傳曰,知道。
趙龜夏,以兵曹言啓曰,今月十一日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李肇淵爲內禁將。
趙龜夏,以備邊司言啓曰,科期已過,春務方殷,受由上京及新除未下直守令,竝令不多日內催促下送,何如?傳曰,允。
又以御營廳言啓曰,本廳哨官申泰左,身病甚重,勢難察任,改差,何如?傳曰,允。
義禁府啓目粘連,向前朴志壽亦,倉庭起鬧,雖在意外,身爲倉官,不能察飭,難免溺職之罪。以此照律,何如?判付啓依允。又啓目粘連,向前姜濟璜亦,漂船去來,固當審愼是白去乙,急於迫逐,擧措駭妄兺除良,初不問情,事極疎虞。烏得免夫於盤詰之律乎?以此照律,何如?判付啓依允。
上在昌德宮。停常參·經筵。
自未時至人定,灑雨下雨,測雨器水深七分。
自人定至五更,灑雨下雨,測雨器水深三分。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,右副承旨趙在慶,今日不爲仕進,卽爲牌招,何如?傳曰,允。
又啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于徐憲淳曰,明日出宮門路,以協陽門爲之。
徐憲淳啓曰,卽者司譯院官員來言,譯科初試,再明日當爲開場,而提調李穆淵奉命在外,提調趙斗淳有身病,不得設行云。何以爲之,而提調趙斗淳,卽爲牌招,何如?傳曰,竝許遞,令該曹口傳差出。
又啓曰,觀象監提調趙秉鉉·洪在喆再牌不進,推考傳旨,今方捧入,而雜科初試,當爲進參,連事違牌,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,竝許遞,令該曹口傳差出。
吏曹口傳政事,以朴永元·洪在喆爲司譯提調,金東健·洪學淵爲觀象監提調。
吏曹,增廣監試覆試學禮講一所試官睦仁培·金昌秀,二所試官權命周·柳興吉。
趙龜夏啓曰,明日動駕,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
傳于趙龜夏曰,雨勢如此,永禧殿展謁及各宮展拜日字,待快晴更爲擇入。
趙龜夏啓曰,明日常參·經筵,取稟。傳曰,停。
以右副承旨趙在慶牌不進罷職傳旨,傳于趙龜夏曰,只推。
徐憲淳,以吏曹言啓曰,因備邊司草記,科期已過,春務方殷,受由上京及新除未下直守令,竝令不多日催促下送事,允下矣。自臣曹催促,則上京守令延安府使金延根,金山郡守金敬鎭,寶城郡守李根永,金川郡守尹宗鎬,俱以爲今初九日下去云。白川郡守李學在,扶餘縣監南永書,石城縣監李喆榮,俱以爲今初十日下去云。洪州牧使徐承淳,江陵府使洪鼎周,溫陽郡守梁宣洙,報恩郡守趙雲容,永川郡守鄭基轍,咸陽郡守趙然明,古阜郡守趙敎淳,通川郡守李章五,公州判官尹致膺,金城縣令徐逈淳,鎭川縣監趙命夏,唐津縣監成載琬,洪川縣監南秉善,楊口縣監呂重燮,俱以爲今十一日下去云。陜川郡守吳致翼,今十二日下去云。木川縣監張照,今十三日下去云。順興府使李鳳九,今十五日下去云。忠州牧使李衡遠,全義縣監朴祥發,開寧縣監李熙殷,俱已下去云。未下直守令醴泉郡守金學模,萬頃縣令朴宗瑱,俱以爲今十一日辭朝云。上京守令文義縣令金晉根,身病猝重,不得下去云。其身病旣如是,則有難强令還任,罷黜,何如?傳曰,允。
又以戶曹言啓曰,臣永元與佐郞臣李鼎鎬,依定式進詣彰義宮藏譜閣奉審,則姑無頉處,而蘆簾四浮,遮陽二浮破傷,故今方修改之意,敢啓。傳曰,知道。
又以戶曹言啓曰,臣永元與佐郞臣李鼎鎬,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以奎章〈閣〉言啓曰,守宮檢校直閣鄭㝡朝,待開門牌招,何如?傳曰,允。
又以漢城府言啓曰,每式年成籍後,五部帳籍江都件,例於翌年春,臣府郞官,持往江都,舊籍曝曬,竝與新籍藏置矣。癸卯式帳籍,發遣本府郞廳,藏置曝曬等節,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
趙龜夏,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調金興根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐憲淳啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李景在啓曰,行左承旨金鼎集,左副承旨申錫愚,今日不爲仕進,竝卽牌招,何如?傳曰,允。
傳于徐憲淳曰,永禧殿展謁各宮展拜,以明日爲之。
徐憲淳啓曰,卽者檢閱李裕膺,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙龜植,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
金鼎集啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金鼎集曰,只推。
金鼎集啓曰,明日動駕,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
傳于申錫愚曰,明日出宮內門路,以協陽門爲之。
金鼎集啓曰,卽者刑曹律官來言,律科初試,明日當爲開場,而判書金東健,以觀象監提調,本監雜科進,次堂例不得擧行云。何以爲之?敢稟。傳曰,許遞。前望單子入之。
刑曹判書前望單子入之,金蘭淳落點。
金鼎集啓曰,卽者刑曹律官來言,今日律科初試,當爲開場,而判書金蘭淳未肅拜,次堂例不得擧行云。判書卽爲牌招,何如?傳曰,允。
以伴送使李若愚狀啓,上副勅贈給銀子,見漏於修啓,惶恐待罪事,傳于申錫愚曰,勿待罪事,回諭。
申錫愚,以奎章閣言啓曰,永禧殿展謁各宮展拜,以明日爲之事,命下矣。守宮檢校直閣鄭㝡朝,待明朝牌招,何如?傳曰,允。
義禁府照目粘連,軍資監奉事朴志壽矣本府議啓內,倉庭起鬧,雖在意外,身爲倉官,不能察飭,難免溺職之罪。以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,椒島前僉使姜濟璜矣本府議啓內,漂船去來,固當審愼是白去乙,急於迫逐,擧措駭妄兺除良,初不問情,事極疎虞,烏得免失於盤詰之律乎?以此照律,罪杖一百收贖,告身盡行追奪,私罪,奉敎依允。
檢閱李裕膺疏曰,伏以臣,猥以菲才,冒玷名掄,持被禁廬,且將五旬有餘日矣。恩榮已極,涯分實濫,顧何敢唐突言私?而第臣偏母年衰病痼,寧日恒少,近緣節候之不調,將攝之失宜,諸証闖發,一倍添劇,澌頓床玆,食飮全阻。家僮踵至,促臣歸視。臣旣終鮮,無他傍護,尋醫論劑,晷刻是急,而連聞此報,方寸煎灼。玆敢不揆僭屑,忙陳短章,徑出脩門。伏乞聖慈,俯垂鑑諒,亟遞臣職,俾便救護,仍治臣罪,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
大駕詣永禧殿。入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,內閣·政院·藥房·玉堂口傳問安。答曰,知道。仍詣儲慶宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。詣毓祥宮,入齋室後,內閣·政院·藥房·玉堂口傳問安。答曰,知道。毓祥宮展拜,延祜宮展拜,還入齋室後,內閣·政院·藥房·玉堂口傳問安。答曰,知道。詣宣禧宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金鼎集啓曰,司僕寺內乘來言,捲簾,取稟。傳曰,捲三面。
申錫愚啓曰,明日常參·經筵,取稟。傳曰,停。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
趙在慶啓曰,臣以大王大妃殿·王大妃殿問安進去,下直之意,敢啓。傳曰,知道。
趙龜夏啓曰,卽者義禁府都事來言,今日動駕時駕側鳴錚罪人金致秀等十一名,移送秋曹云矣,敢啓。傳曰,知道。
趙在慶,以戶曹言啓曰,宣禧宮內神門傾仄處修改吉日時,令日官金有晉推擇,則今三月二十二日卯時爲吉云。以此日時擧行之意,敢啓。傳曰,知道。
申錫愚,以奎章〈閣〉言啓曰,大駕今已還宮,守宮檢校直閣鄭㝡朝,依定式減下,何如?傳曰,允。
趙龜夏,以刑曹言啓曰,謹依下敎,別監徐致淑,全羅道光陽縣定配所,卽爲押送之意,敢啓。傳曰,知道。
甲辰三月十一日卯時,大駕詣永禧殿展謁,儲慶宮·毓祥宮·延祜宮·宣禧宮展拜擧動入侍時,行都承旨李景在,行左承旨金鼎集,右承旨徐憲淳,左副承旨申錫愚,右副承旨趙在慶,同副承旨趙龜夏,記事官金翊鎭,假注書李時夏,記事官趙龜植·李,檢校直閣徐有薰,直閣尹定鉉,檢校待敎李㘾以次侍立。時至,上具翼善冠·無揚黑圓領袍·靑鞓·素玉帶,乘輿出宣化門。藥房提調金興根,副提調李景在進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發由把子橋鐘閣前路,至永禧殿大門外。通禮跪啓請降輦乘輿,上降輦乘輿。通禮前導入齋室。少頃,啓請外辦。上改具冕服,入就版位,行四拜禮。還入齋室後,傳曰,儲慶宮展拜時,百官行禮置之。少頃,通禮跪啓請外辦,上改具翼善冠·無揚黑圓領袍·靑鞓·素玉帶,乘輿出殿大門外。通禮跪啓請降輿乘輦,上降輿乘輦,詣儲慶宮,至宮大門外。通禮跪啓請降輦乘輿,上降輦乘輿。通禮前導入齋室。少頃,通禮跪啓請外辦,上改具翼善冠·白袍·烏犀帶,入就版位,行再拜禮,仍爲奉審。還入齋室後,傳曰,諸司預備。通禮跪啓請外辦,上乘輿出宮大門外。通禮跪啓請降輿乘輦,上降輿乘輦,進發,至毓祥宮大門外。通禮跪啓請降輦乘輿,上降輦乘輿。通禮前導入齋室。少頃,通禮跪啓請外辦,上入就版位,行再拜禮,仍爲奉審訖。傳曰,禮房承旨,進詣冷泉亭,奉審以來。傳曰,延祜宮展拜時,百官行禮置之。上自夾門,詣延祜宮,就版位行再拜禮,仍爲奉審。還詣毓祥宮時,領府事趙寅永,判府事鄭元容,左議政權敦仁,右議政金道喜進前奏曰,自早勞動,聖體,若何?上曰,一樣矣。上還入齋室後,傳曰,諸司預備。通禮跪啓請外辦,上乘輿出毓祥宮大門外,由西邊間路,詣宣禧宮。通禮前導入齋室。少頃,通禮跪啓請外辦,上入就版位,行再拜禮,仍爲奉審。還入齋室後,傳曰,諸司預備。還宮時至,通禮跪啓請外辦,上乘輿出宮大門外。通禮跪啓請降輿乘輦,上降輿乘輦,由紫繡橋前路,至彰義宮大門外下輦所。通禮跪啓請降輦,上降輦步過。通禮跪啓請乘輦,上乘輦進發,由光化門前路,入敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門,命出標信解嚴,由宣化門還內。諸臣以次退出。
上在昌德宮。停常參·經筵。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金鼎集啓曰,右承旨徐憲淳,左副承旨申錫愚,同副承旨趙龜夏,今日不爲仕進,竝卽牌招,何如?傳曰,允。
備忘記,全羅左水使金鎰,鎭東萬戶柳之奫下直,各長弓一張,長箭一部,片箭一部,筒兒一箇賜給。
傳于趙龜夏曰,十四日徽定殿晝茶禮,當自內親行矣。該房知悉,百官入參。
傳于趙龜夏曰,左副承旨許遞,前望單子入之。
承旨前望單子入之,金學性落點。
趙在慶啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙在慶曰,只推。
以左副承旨徐憲淳牌不進罷職傳旨,傳于趙龜夏曰,只推。
以全羅監司金景善啓本,罪人金相淳,金堤郡到配事,傳于趙在慶曰,放送。
趙龜夏,以禮曹言啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有正廟朝受敎矣。今此宗廟夏享大祭誓戒,在今三月二十四日三更四點子時正刻,而其日適與英陵忌辰相値,誓戒正時,進定於二更,何如?傳曰,允。
又以兵曹言啓曰,卽接西道參軍張春汲牒報,則訓鍊都監所授仁旺山曲城北邊第二城廊近處體城四間許頹圮云。爲先令繕工監,把子圍排,令分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城仁旺山西曲城北邊第二城廊近處體城四間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將一人率領,限改築間輪回守直之意,敢啓。傳曰,知道。
上在昌德宮。停常參·經筵。
趙龜夏啓曰,明日徽定殿親行晝茶禮相値,視事頉稟之意,敢啓。傳曰,知道。
趙在慶啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙龜夏啓曰,明日傳香,禮房承旨當爲齋宿,行右承旨金鼎集不爲仕進,所當牌招,而拘於廳規,不得請牌。何以爲之?敢稟。傳曰,牌招。
趙在慶啓曰,卽者刑曹郞廳來言,再昨日動駕時衛外擊錚人等,當爲捧供,而行判書金蘭淳有實病,次堂例不得擧行云。判書卽爲牌招,何如?傳曰,允。
又啓曰,行刑曹判書金蘭淳牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙在慶曰,只推。
趙在慶,以義禁府言啓曰,因全羅監司金景善啓本,金堤郡定配罪人金相淳到配事,判付內放送事,命下矣。金相淳,卽爲放送事,分付該道道臣之意,敢啓。傳曰,知道。
上在昌德宮。停常參·經筵。
金鼎集啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,行左承旨金學性,今日不爲仕進,卽爲牌招,何如?傳曰,允。
傳于金鼎集曰,禮房承旨,馳詣宗廟·景慕宮,奉審摘奸以來。
傳于趙在慶曰,刑曹判書有闕之代,前望單子入之。
刑曹判書前望單子入之,金東健落點。
趙在慶啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙在慶曰,只推。
趙龜夏,以兵曹言啓曰,來四月初一日,大駕詣宗廟齋宿,初二日夏享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣?而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年例磨鍊。
趙龜夏啓曰,金虎門·宣仁門開門標信請出之意,敢啓。傳曰,知道。
刑曹判書金蘭淳疏曰,伏以臣,素抱宿症,挾感闖發,數旬委頓,劇歇無常。日前忽蒙秋判恩點,又因律科開場,召牌繼臨。臣妄恃數年前未衰之氣力,不敢違傲,强疾出膺,試事纔畢,侵夜還歸,諸症越添,頑痰痞膈,流汗遍體,重以咳逆迭發,方其劇時,昏倒不省,神精俱失。今爲三晝夜,有加無減。詞訟劇地,一日瘝曠,已極悚悶,而目下擊錚回啓,無過三日,自有定限,以若病狀,萬無赴衙捧供及期修啓之望,再違召命,惶懍靡措。玆敢倩人構草,仰瀆崇嚴。伏乞聖慈,俯垂鑑諒,亟遞臣職,無俾回啓遲滯,仍治臣瀆擾之罪,以安私分,千萬幸甚。臣無任云云。答曰,省疏具悉。實病旣如此,所請依施。
甲辰三月十四日午時,上詣徽定殿。晝茶禮親行入侍時,行都承旨李景在,行右承旨金鼎集,左副承旨徐憲淳,右副承旨趙在慶,同副承旨趙龜夏,記事官金翊鎭,假注書李時夏,記事官李裕膺·李,提學朴永元·金興根,檢校直提學趙秉龜,檢校直閣徐有薰,直閣尹定鉉,檢校待敎金洙根·李㘾,以次侍立訖。通禮跪啓請行禮。上具衰服,步出齋殿。贊禮前導,諸臣從入。就戶外位俯伏哭,諸臣皆俯伏哭。上止哭再拜,諸臣皆止哭。上詣靈座前。景在奉香盒,龜夏奉香爐跪進,上三上香。景在進盞,上執盞以授龜夏,奠于靈座前,連奠三盞訖。上就位俯伏哭,諸臣皆俯伏哭。上止哭。贊禮啓禮畢,上步出。永元進前奏曰,景慕宮望廟樓御眞移安,在明日矣。移安處所之以御齋室爲定奉,有辛亥節目,而今則事體有異於前,以正殿移安廳爲之似宜,故敢此仰達矣。上曰,依此爲之。此後亦如此爲之,可也。永元曰,謹當以此定式,而移還安時,時原任閣臣,謹當進詣陪奉矣。上曰,唯。上步還齋殿。諸臣以次退出。
上在昌德宮。停常參·經筵。
藥房都提調趙寅永,提調金興根,同副承旨趙龜夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,平安兵虞候張鉉德下直,長弓一張,長箭一部,片箭一部,筒兒一箇錫給。
趙龜夏啓曰,行都承旨李景在,行左承旨金學性,行右承旨金鼎集,左副承旨徐憲淳不爲仕進,右副承旨趙在慶式暇出去,院中只有臣一人,伴直無人。左副承旨徐憲淳,所當牌招,而拘於廳規,不得請牌,何以爲之?敢稟。傳曰,牌招。
注書金翊鎭病,代以李東爲假注書。
趙龜夏,以內醫院官員,以都提調·提調意啓曰,副提調李景在,今日問安不爲仕進,卽爲牌招,何如?傳曰,允。
又啓曰,左副承旨徐憲淳牌不進,伴直無人。行右承旨金鼎集所當牌招,而拘於廳規,不得請牌,何以爲之?敢稟。傳曰,牌招。
以左副承旨徐憲淳牌不進罷職傳旨,傳于趙龜夏曰,只推。
趙龜夏啓曰,行右承旨金鼎集牌不進,伴直無人。左副承旨徐憲淳,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,卽見尙瑞院官員所報,則果川地賜諡事,出去時,吏曹書吏所持去結字號一馬牌,中路閪失云。事未前有,萬萬驚駭。該書吏出付秋曹,照法嚴懲,所失馬牌,令左右捕廳及京畿監營,刻日跟探,期於覓納,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
趙龜夏,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,卽接西部幼學金錫羲所志,則以爲,矣父鴻逵,去己亥年九日製,入格給二分,不幸辛丑身故,而今番增廣文科初試時,亡父姓名,參於二所恩賜榜云,故聞甚驚駭。令四館所査實則所報內京居幼學權思原,推去試券,故問其委折,則以爲,與金鴻逵,曾有同接之誼,而全不知身故,認以下鄕未歸,至終場日,果爲書呈試券云矣。原榜目中金鴻逵,拔去付標以入,而科場事體不容不嚴。該儒生,令該曹照法勘處,四館所官員推考,何如?傳曰,允。
又以禮曹言啓曰,卽接江東幼學李錫用所志,則以爲,矣身,去壬寅八月七夕製,入格給一分,今番增廣文科初試時,以恩賜赴試於一所,而見漏於榜目云,仍納帖文。故令四館所査實,則所報內給分儒生,例爲別坐臺上納帖文呈券,而李錫用,則初無坐臺上納帖文呈券之事云。似是遐鄕儒生,昧例顚錯,混同呈券之致。而旣漏於初試榜目,則覆試赴擧,雖非可論,恩賜體重,不可仍停。故在前如此之人,許赴於後科初試,曾有已例,今亦依此施行,何如?傳曰,允。
又以刑曹言啓曰,因全羅監司金景善啓本,長城幼學金邦斗等査實馳啓事,判付內,先正文集,雖有所重,此不過本家子孫爛議處之之事,原非推上朝廷者,而況事在四十年前乎?但所謂金邦斗者,前後供招,何其囫圇胡亂也?其挾富忘祖之罪,不可容貸。令該曹發關捉上,嚴刑遠配事,判下,而罪人金邦斗,自該道今讒押來矣。謹依判付,嚴刑一次後,平安道碧潼郡定配所,卽爲押送之意,敢啓。傳曰,知道。
上在昌德宮。停常參·經筵。
趙龜夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
大王大妃殿,以承傳色口傳下敎曰,初揀擇,以四月念間擇入,再揀擇,亦於四月內擇入。
趙龜夏啓曰,行都承旨李景在,行左承旨金學性,行右承旨金鼎集,右副承旨趙在慶不爲仕進,左副承旨徐憲淳傳旨未下,院中只有臣一人,伴直無人。右副承旨趙在慶,所當牌招,而拘於廳規,不得請牌,何以爲之?敢稟。傳曰,與左副承旨竝許遞,前望單子入之。
承旨前望單子入之,金胤根·趙雲澈落點。
趙龜夏啓曰,伴直無人,新除授右副承旨趙雲澈,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙雲澈牌不進,伴直無人。左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙雲澈牌不進罷職傳旨,傳于趙龜夏曰,只推。
趙龜夏啓曰,左副承旨金胤根牌不進,伴直無人。右副承旨趙雲澈,旣有只推之命,所當更爲牌招,而拘於廳規,不得請牌,何以爲之?敢稟。傳曰,更爲牌招。
傳于趙龜夏曰,中官尹亨默擧措無嚴。令該府邊遠竄配。
以東寧尉金賢根沐浴呈辭,傳于趙龜夏曰,給由馬。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙龜夏曰,只推。
以左副承旨徐憲淳再牌不進罷職傳旨,傳于趙龜夏曰,只推。
以左副承旨金胤根牌不進罷職傳旨,傳于趙龜夏曰,只推。
趙龜夏,以戶曹言啓曰,臣永元,與正郞臣鄭始容,依定式進詣時御所,周回宮墻奉審,則姑無頉處之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣李鼎鎬,與兵曹參判臣閔致文,佐郞臣崔尙儒,東所衛將臣王德修,西所衛將臣李秉稷,南所衛將臣邊錫曾,北所衛將臣李季淵,眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,臣永元,與正郞臣鄭始容,工曹參議臣李公翼,佐郞臣申錫洪,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,卽接禮曹啓下移文,則永興府院君房四仲朔四名日忌日祭物種,依前例令戶曹磨鍊事,入啓依允矣。依前例加定分道,別單書入之意,敢啓。傳曰,知道。
又以禮曹言啓曰,大王大妃殿,以承傳色口傳下敎曰,初揀擇,以四月念間擇入,再揀擇,亦於四月內擇入事,命下矣。令日官李秉洪推擇,則初揀擇,來四月二十二日,再揀擇,同月二十六日爲吉云。以此日定行,何如?傳曰,允。
又以刑曹言啓曰,禮曹啓辭內,卽接西部幼學金錫羲所志,則以爲,矣父鴻逵,去己亥年九日製,入格給二分,不幸辛丑身故,而今番增廣文科初試時,亡父姓名,參於二所恩賜榜云,故聞甚驚駭。令四館所査實,則所報內京居幼學權思原,推去試券,故問其委折,則以爲與金鴻逵,曾有同接之誼,而全不知身故,認以下鄕未歸,至終場日,果爲書呈試券云矣。原榜目中金鴻逵,拔去付標以入,而科場事體,不容不嚴。該儒生,令該曹照法勘處,四館所官員推考,何如?傳曰,允事,命下矣。謹按律文,則大典通編武科條,有曰科場用奸者,邊遠充軍。權思原依此律,全羅道興陽縣,邊遠充軍定配所,卽爲押送之意,敢啓。傳曰,知道。
又以刑曹言啓曰,承政院啓辭內,卽見尙瑞院官員所報,則果川地賜諡事出去時,吏曹書吏,所持去結字號一馬牌,中路閪失云。事未前有,萬萬驚駭。該書吏,出付秋曹,照法嚴懲,所失馬牌,令左右捕廳及京畿監營,刻日跟探,期於覓納,何如?傳曰,允事,命下矣。謹按律文,則大明律公試條,有曰凡遺失起馬御寶聖旨者,杖九十徒二年半,大典通編驛馬條,有曰馬牌閪失者,本罪外加罪。失牌書吏金龍球,依此律,杖九十徒二年半,罪加一等,決杖一百後,忠淸道天安郡,徒三年定配所,卽爲押送之意,敢啓。傳曰,知道。
上在昌德宮。停常參·經筵。
趙雲澈啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,仁遮外萬戶李熙敬下直,長弓一張,長箭一部,片箭一部,筒兒一箇賜給。
趙雲澈啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,當奉室行禮矣。齋宿,便殿爲之。
又啓曰,行都承旨李景在,行左承旨金學性,行右承旨金鼎集,左副承旨金胤根不爲仕進,同副承旨趙龜夏式暇,院中只有臣一人,伴直無人。左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書李時夏,身病猝重,勢難察任,今姑改差,何如?傳曰,允。
李時夏改差,代以崔致權爲假注書。
趙雲澈啓曰,卽者漢城府官員來言,山訟擊錚,當爲回啓,而判尹未差,亞堂例不得擧行云。判尹未差之代,政官牌招,開政差出,何如?傳曰,允。
趙雲澈,以吏曹言啓曰,掌樂院正鄭基世,以其身病,呈狀乞遞,改差,何如?傳曰,允。
又以備邊司言啓曰,卽見黃海監司李圭祊狀啓,則以爲,昨冬兵營還穀翻弄作奸,傳說狼藉。故多岐採探,按簿究覈,則大米一千六百七十六石零,每石取剩一兩三錢,小米一萬七百六十二石零,每石取剩一兩,太一千五十一石零,每石取剩七錢,小豆一百三十石零,每石取剩八錢,各穀一千六百石內一千石,每石取剩一兩,六百石,每石取剩二兩七錢,諸條剩餘,合爲一萬六千四百兩零,竟無歸屬。且其中徵族收逋之四千餘石,一例取剩,尤係法外,不可以事屬旣往,有所仍置。該兵使沈能俊罪狀,請令廟堂稟處矣。幻弄國穀,取剩肥己,雖在吏屬之作奸,固當嚴法而痛禁。曾謂名以梱任,躬犯若是乎?況其狼藉眞贓,至爲一萬六千餘兩之多,民國受病,已無可言,法紀蕩然,寧不寒心?黃海兵使沈能俊,爲先罷黜,令該府拿問嚴勘,何如?傳曰,允。
又以備邊司言啓曰,慶尙右兵使金鍵,以其身病,呈狀乞遞矣。病狀旣如此,則有難强令察任,今姑改差,何如?傳曰,允。
趙雲澈啓曰,行都承旨李景在,行左承旨金學性,左副承旨金胤根,不爲仕進,行右承旨金鼎集未承牌,同副承旨趙龜夏式暇出去。臣吏兵批兼進之意,敢啓。傳曰,知道。
有政。吏批,判書朴晦壽進,參判洪在喆,參議曺錫亨竝牌招不進,右副承旨趙雲澈進。以洪敬謨爲判尹,金鼎均爲同敦寧,林翰鎭爲禮曹參判,南性敎爲敦寧都正,趙冀永爲知經筵,韓鎭庭爲同經筵,李若愚爲弘文提學,金鼎集爲尙衣提調,趙秉龜爲司宰提調,李時愚爲司成,權用脩爲戶曹佐郞,韓鼎瑚爲奉常主簿,李裕元爲南學敎授,尹禾爲文義縣令。成均博士單金用鼎,校書著作單李光洙,奉常參奉單李璋溥,兼執義李裕元·金應均,兼持平沈承澤,已上減下,書題單朴興盛。
兵批,判書金興根進,參判閔致文病,參議趙徽林入直,參知金逸淵病,右副承旨趙雲澈進。啓曰,慶尙右兵使,今當差出,而擬望之人乏少,同道水使竝擬,何如?傳曰,允。以金德淵爲同知,李志益爲訓鍊僉正,李晩謙爲都摠都事,李奎會爲右捕從,白樂貞爲武兼,姜在毅爲部將,張之榮爲守門將,朴潤榮爲黃海兵使,李膺緖爲慶尙右兵使,趙存永爲安東營將,元爲慶尙右兵虞候,知事單秦景煥,上護軍金蘭淳,副護軍申錫愚·徐憲淳·趙在慶·李元會·金鍵·趙玄鈺,以上竝單付。
吏批,再政。以李鼎臣爲右尹,李寅奭爲掌樂正,申錫疇爲景慕宮令,申錫禧爲活人別提。
兵批,再政。以李行敎爲副摠管,宋在璿爲都摠經歷,鄭斗源爲訓鍊判官,具永淳爲主簿,鄭雲翼爲宣傳官,柳永魯爲慶尙左水使,金鍾亨爲咸興監牧官。
吏批,三政。左尹單李鼎臣,右尹單徐念淳。
趙雲澈啓曰,左副承旨金胤根牌不進,伴直無人。行右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
以慶尙監司洪鍾英狀啓,陜川郡民家失火事,傳于金鼎集曰,聞甚矜惻。元恤典外,別加顧助,卽爲結構奠接之方,廟堂措辭,分付。
兵曹口傳政事,副司果單李裕元。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙雲澈曰,只推。
以左副承旨金胤根牌不進罷職傳旨,傳于趙雲澈曰,只推。
以吏曹參議曺錫亨牌不進罷職傳旨,傳于趙雲澈曰,只推。
金鼎集,以戶曹言啓曰,謹奉傳敎,演慶堂修改吉日時,令日官金昌勳推擇,則今三月二十七日午時爲吉云。以此日時擧行之意,敢啓。傳曰,知道。
趙雲澈,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣。今番則何以爲之乎?敢稟。傳曰,外各營入直軍,禁將都領環衛。
又以備邊司言啓曰,大小覆試,行將次第設行矣。向以科弊一事,至煩特敎提飭,而場屋之淆蕩紛挐,挽近較甚,監試擧子,至有通衢設接私室呈券之弊。此皆由於隨從之攔入,而試體壞損,罔有餘地。興言及此,寧不寒心?苟欲矯捄,專在於主司之申嚴禁條,然後國綱可以振矣,士趨可以端矣,世道人心,亦可以維持一分。先自試望,另爲擇擬之意,分付該曹。至於當場雜犯之自外當禁者,自本司別般糾察,而最是冒赴也外製也,尤當嚴禁。若有如前越法,以至現發,則不但儒生之如法勘律,當該四館所官員及禁亂官,竝施重律。以此預先嚴飭,何如?傳曰,允。
又以備邊司言啓曰,卽見慶尙監司洪鍾英狀啓,則以爲,各樣都試,固當依例設行,而增廣監試東堂及武科初試,移設於營下及左右兵營,則春內竝行,不無相妨。癸卯條及當年條都試,竝待秋合設事,請令廟堂稟旨,分付矣。纔經文武試役,又値農務方殷,各樣都試之此時竝行,非但事勢之相妨,必致民事之多愆,依狀請使之待秋合設,何如?傳曰,允。
又以御營廳言啓曰,本廳字內都城女堞修築年久,多有頹落,城廊二十七處擧皆頹圮,只有基址,今月十八日爲始,女墻修築城廊改建之意,敢啓。傳曰,知道。
又以義禁府言啓曰,中官尹亨默,邊遠竄配事,承傳啓下矣。尹亨默,平安道龜城府,邊遠竄配,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
金學性啓曰,明日奉室行禮齋戒相値,視事頉稟之意,敢啓。傳曰,知道。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金學性啓曰,左副承旨金胤根,同副承旨趙龜夏,今日不爲仕進,竝卽牌招,何如?傳曰,允。
又啓曰,今日齋宿承旨當爲備員,而行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
以左副承旨金胤根牌不進罷職傳旨,傳于趙雲澈曰,只推。
趙雲澈啓曰,卽者漢城府官員來言,山訟擊錚,當爲回啓,而行判尹洪敬謨未肅拜,亞堂例不得擧行云。判尹卽爲牌招,何如?傳曰,允。
趙雲澈啓曰,明日奉室行禮時,兩司長官,當爲進參,而大司憲閔致成,大司諫宋持養在外,何以爲之?敢稟。傳曰,竝許遞。前望單子入之。
臺諫前望單子入之,大司憲閔致成,大司諫權溭落點。
金學性啓曰,明日奉室行禮時,九卿當爲進參,而行工曹判書朴岐壽在外,何以爲之?而行判尹洪敬謨未肅拜,左參贊趙秉鉉病不進,竝卽牌招,以爲淸齋之地,何如?傳曰,允。在外工判許遞。前望單子入之。
又啓曰,今日齋宿承旨,當爲備員,而左副承旨金胤根疏批已下,卽爲牌招,何如?傳曰,允。
傳于金學性曰,明日出宮門路,以協陽門爲之。
趙雲澈,以都摠府言啓曰,今日入直內三廳武兼·禁軍及軍兵等,當爲中日習射技放,而奉室行禮齋戒相値,不得設行之意,敢啓。傳曰,知道。
金學性,以禮曹言啓曰,來四月初二日,宗廟夏享大祭親行時,百官當爲陪享矣。同日徽定殿大享參班,則以各司一員,有〈司〉堂上·衙門堂上·郞廳各一員,宗親每品各二員,磨鍊擧行之意,敢啓。傳曰,知道。
又以戶曹言啓曰,臣永元,與佐郞臣韓鎭序進詣慶熙宮差備內,啓下手本中有頉處,眼同看審,則各殿堂行閣·椽木及瓦子間間有頉,故今方次次修改,而始役則擇日擧行之意,敢啓。傳曰,知道。
趙雲澈,以訓鍊都監言啓曰,本局中軍李應植,身病猝重,勢難察任,改差,何如?傳曰,允。
兵曹,以白殷鎭爲都監中軍。
趙雲澈,以訓鍊都監言啓曰,本局從事官沈敬澤,身病猝重,勢難察任,改差,何如?傳曰,允。
又以訓鍊都監言啓曰,本局分授都城仁旺山西曲城北邊第二城廊近處體城四間許頹圮處,今三月十九日爲始改築之意,敢啓。傳曰,知道。
又以義禁府言啓曰,黃海兵使沈能俊,拿問嚴勘事,傳旨啓下矣。沈能俊時在任所,依例發遣府都事,交龜後拿來,何如?傳曰,交龜後待待命拿囚。
左副承旨金胤根疏曰,伏以臣,於昨年是月,以享役事,自速大戾,致煩重究,善地薄竄,亦云至幸。而乃又匿瑕之恩,有如霜露之敎,賜環之命,不淹時月之久,臣感極而悚,喜極而泣。惟願粉身糜骨,少效塵刹,而不可得。際玆甄錄出於特旨,職次係是宿趼,則重詹觚稜,志願所切,不竢駕屨,分義則然。然而惶凜之情,旣閱歲而愈蹙,跧伏之蹤,尙無地而自措。雖荷恩造之曲費,終無棄物,自顧愆尤之難貰,敢齒恒人?玆將衷懇,仰暴閔覆。伏乞特賜鑑諒,亟行鐫斥,以安賤分,以昭法紀焉。臣無任云云。省疏具悉。往事不必追引,爾其勿辭察職。
上在昌德宮。停常參·經筵。
大報壇入齋室後,內閣·政院·藥房·玉堂口傳問安。答曰,知道。
金鼎集啓曰,明日常參·經筵,取稟。傳曰,停。
李景在啓曰,同敦寧金鼎均,除拜後過三日不爲出肅,依定式推考警責,仍卽牌招察任,何如?傳曰,允。
傳于金鼎集曰,禮房承旨,馳詣宣武祠,奉審摘奸以來。
工曹判書前望單子入之,金履載落點。
金學性啓曰,行判尹洪敬謨牌不進,推考傳旨,今方捧入,而山訟擊錚,當爲回啓,如是違牌,事甚未安。更爲牌招,何如?傳曰,允。
又啓曰,行判尹洪敬謨牌不進,推考傳旨,今方捧入,而山訟擊錚,當爲回啓,如是違牌,事甚未安。更爲牌招,何如?傳曰,允。
傳于趙雲澈曰,中官崔錫憘,擧措無嚴,邊遠竄配。
趙龜夏,以兵曹言啓曰,今三月十八日戌初二刻五分立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽見廣州留守李嘉愚守堞軍官都試狀啓,則癸卯秋等沒技爲二人矣。戊戌定式後,西·北兩道與嶺南外沒技之無過一人,旣成規例,而今此該府之以二人啓聞者,有違定式。原狀啓還下送,使之改修正上送,何如?傳曰,允。
甲辰三月十九日辰時,上詣大報壇。奉室行禮入侍時,行都承旨李景在,行左承旨金學性,行右承旨金鼎集,左副承旨金胤根,右副承旨趙雲澈,同副承旨趙龜夏,假注書李東·崔致權,記事官李裕膺·李,檢校直提學趙秉龜,直提學金輔根,檢校直閣徐有薰,直閣尹定鉉,檢校待敎李㘾·李裕元,以次侍立。時至,上具翼善冠·黑圓領袍·靑鞓·素玉帶,出宣化門。藥房提調金興根,副提調李景在進前奏曰,侵早勞動,聖體,若何?上曰,一樣矣。由協陽門·肅章門·進善門·明禮門,至齋殿門外降輿,入齋室,命外辦入之。通禮跪啓請外辦。上出齋殿乘輿,由朝宗門外降輿,由冽泉門東夾,詣奉室板位前,行四拜禮訖,奉審室內。仍詣壇上奉審,又詣敬奉閣奉審訖,出冽泉門。領府事趙寅永,判府事鄭元容,右議政金道喜進前奏曰,日氣雖甚溫和,侵早勞動,聖體,若何?上曰,一樣矣。仍出朝宗門,景在進前奏曰,西唱引儀做錯非細,事甚駭然。所當重勘,而本院請推之外,無他可施之罰,何以爲之乎?上曰,拿處,可也。出擧條乘輿還御齋殿,問安勿爲之事。出榻敎傳曰,奉室行禮時參班儒武,當應製試射矣。儒生,春塘臺親臨磨鍊,內閣一提學牌招,武士,兵判試取於北營。出傳敎又傳曰,還宮門路,以集成門爲之。出傳敎通禮跪啓請外辦。上出齋殿乘輿,由集成門,詣春塘臺。
甲辰三月十九日午時,上御春塘臺。參班儒生應製試取入侍時,行都承旨李景在,行左承旨金學性,行右承旨金鼎集,左副承旨金胤根,右副承旨趙雲澈,同副承旨趙龜夏,假注書李東·崔致權,記事官李裕膺·李,檢校直提學趙秉龜,直提學金輔根,檢校直閣徐有薰,直閣尹定鉉,檢校待敎李㘾·李裕元,以次侍立。時至,上具翼善冠·布團領袍·靑鞓·素玉帶,詣春塘臺陞座,命記過禁喧郞廳白宗佺。又命頒紙,學性頒紙訖。試官內閣提學朴永元,對讀官直閣尹定鉉,副校理李魯確,副修撰兪錫煥,以次進伏。命書御題賦吾從周,限申時。學性跪奏宣敎懸題。上還入次,永元考試訖,命取十五人。上還御座。龜夏進前奏曰,巡將之申後受牌,法例卽然。而二所巡將,申時已過,不卽來待,以致受牌之遲滯,事未前有,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。出擧條上命科次。永元曰,何以書等乎?上曰,五張各書三下,其餘十張,書次上,可也。永元書等訖。學性曰,有親上坼封之例,亦有自下坼封之例,今番則何以爲之乎?上曰,坼封,可也。學性以次坼封,讀奏祕封訖。永元曰,預差六張,當書外字乎?上可之。命書傳敎曰,參班儒生應製賦居首三下一參奉李承圭,之次三下二判官兪致善,竝直赴殿試,之次三下直長金琦淳等三人,竝直赴會試,之次次上副司果金炳冀等五人,各朱書百選一件賜給,之次次上生員金炳雲等五人,各奎章全韻一件賜絡。又命書傳敎曰,入格儒生,明日待令。上入小次。傳曰,還宮當自內爲之,該房知悉。出傳敎仍命分揀禁喧郞廳。仍出標信解嚴。諸臣以次退出。
上在昌德宮。停常參·經筵。
自開東至巳時,灑雨下雨,測雨器水深二分。
藥房副提調李景在啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿口傳問安。答曰,知道。
趙龜夏啓曰,明日常參·經筵,取稟。傳曰,停。
趙雲澈啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李景在啓曰,行左承旨金學性,行右承旨金鼎集,今日不爲仕進,竝卽牌招,何如?傳曰,允。
傳于趙雲澈曰,入格儒生入侍。
趙龜夏啓曰,明日傳香,禮房承旨,當爲齋宿。行右承旨金鼎集,所當更爲牌招,而拘於廳規,不得請牌,何以爲之?敢稟。傳曰,牌招。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙雲澈曰,只推。
以全羅監司金景善狀啓,全州府人命渰死事,傳于趙龜夏曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
兵曹,以沈日永爲禁衛中軍。
趙龜夏,以禮曹言啓曰,卽接京畿監司沈宜臣移文,則以爲,安山郡社稷神室棟朽瓦破,頹壓之患,迫在目前,勢將改建,告由·移還安祭香祝,自本曹啓稟下送云矣。安山郡社稷神室改建時告由·移還安祭香祝,令該司照例磨鍊下送,從便卜日設行之意,分付,何如?傳曰,允。
又以摠戎廳言啓曰,本廳左部左司右哨官崔庠植,身病甚重,勢難察任,改差,何如?傳曰,允。
趙雲澈,以義禁府言啓曰,中官崔錫憘,邊遠竄配事,承傳,啓下矣。崔錫憘,慶尙道蔚山府,邊遠竄配,而以承傳內辭意,具罪目,依例發遣府書吏,押送配所,何如?傳曰,允。
同敦寧金鼎均疏曰,伏以臣,本無敦寧,新授之職,揆諸國典,在所當遞。玆敢略控短章,仰瀆崇嚴。伏乞特命該曹,照例鐫改,以存公格,幸甚。臣無任云云。答曰,省疏具悉。所請依施。
甲辰三月二十日午時,上御重熙堂。入格儒生入侍時,右副承旨趙雲澈,假注書李東,記事官李裕膺·李以次進伏,賦居首三下一參奉李承圭,三下二判官兪致善,三下直長金琦淳,進士洪淳大·尹周鎭,之次次上副司果金炳冀,幼學李京鎬,進士金性根·洪淳穆,幼學兪致喜,生員金炳雲,幼學金敬根·曺秉圖序立階下訖。上曰,史官分左右。雲澈進前奏曰,金炳奭·曺洛承等二人,病未待令矣。上曰,唯。雲澈曰,儒生使之陞堂乎?上可之。承圭等以次陞堂,奏職姓名,退立階下訖。上曰,新恩兩人塗墨進退。裕膺·承命下堂,呼新恩塗墨進退訖。命承圭·致善先出。雲澈曰,直赴會試儒生,亦使繼出,其餘仍卽施賞乎?上可之。炳冀等,以次跪受賞。引儀唱四拜,儒生等行禮訖,使之退出。仍命史官就座。又命退,承史以次退出。
上在昌德宮。停常參·經筵。
自未時至人定,灑雨下雨,測雨器水深五分。自人定至二十二日開東,灑雨下雨,測雨器水深一寸。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金鼎集啓曰,明日常參·經筵,取稟。傳曰,停。
趙龜夏啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
趙雲澈啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,假注書崔致權,身病猝重,勢難察任,今姑改差,何如?傳曰,允。
崔致權改差,代以李容翼爲假注書。
趙龜夏啓曰,卽見平安北道增廣文科初試試取啓本,則初十日封發者,今始來到,撥路申飭前後,何如?科榜登聞,事係緊重,若是稽滯,誠極未安。該道臣及都事,竝從重推考,何如?傳曰,允。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于趙雲澈曰,只推。
金學性,以戶曹言啓曰,景慕宮望廟樓御眞奉安處所改堗爲軒之役,今已完畢之意,敢啓。傳曰,知道。
金鼎集,以禮曹言啓曰,今此慶科增廣別試監試覆試一所試官望中前判書朴岐壽時無職名,令該曹口傳付軍職,何如?傳曰,允。
兵曹口傳政事,上護軍單朴岐壽。
金鼎集,以禮曹言啓曰,今此慶科增廣別試監試覆試試官,當爲磨鍊,而擬望之人乏少,閣臣·承旨竝擬,何如?傳曰,允。
又以禮曹言啓曰,今此慶科增廣別試監試覆試試官,當爲磨鍊,而堂下無故可擬之人乏少,依近例以堂上官,通融擬入之意,敢啓。傳曰,知道。
又以禮曹言啓曰,今此增廣監試覆試一所,設場於本曹矣。上直郞廳,依例朝房移直之意,敢啓。傳曰,知道。
趙龜夏,以備邊司言啓曰,大小科會試時,場內外雜亂犯科之弊,不可不別岐廉察。副司果趙道淳,前正鄭基世,兵曹正郞洪在龍,文備郞差下,以爲分詣摘奸之地,何如?傳曰,允。
又以訓鍊都監言啓曰,本局局別將柳相質,身病猝重,勢難察任,改差,何如?傳曰,允。
趙雲澈,以義禁府言啓曰,咸鏡監司成遂默狀啓內,茂山府使李圭殷,爲先罷黜,其罪狀,令攸司稟處事,啓下矣。李圭殷,時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,通禮院假引儀閔華鏞拿處事,傳旨啓下矣。閔華鏞,係是雜岐,依例移送秋曹之意,敢啓。傳曰,知道。
吏曹啓目粘連啓下是白有亦,觀此同知敦寧府事金鼎均上疏,則以爲,臣本無敦寧,在所當遞。伏乞特命該曹,照例鐫改,以存公格亦爲白有臥乎所,旣無敦寧,則似當許遞是白乎矣。宰臣所帶遞仍當否,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
自開東至未時,灑雨下雨,測雨器水深二分。
趙龜夏啓曰,明日再明日,英陵忌辰祭齋戒正日,三明日二十六日,明陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
又啓曰,慶尙左水使李膺緖,移拜右兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙龜夏曰,只推。
兵曹,及第許莊,今加折衝,武科回榜人,依定式加一資。
趙龜夏,以禮曹言啓曰,各陵·園·墓所今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,卽接社稷署所報,則令金在敬·金在重,合三呈旬,令洪稷周,方在齋所,身病猝重。莫重肅敬之地,萬無一時入直之望,假官差送,以爲替直云矣。本署官員,俱有實故,不得入直,依前例以本曹佐郞馬翰良,假官差送,使之替直,何如?傳曰,允。
又以禮曹言啓曰,大小科陳試人,草記許赴事,曾有定式矣。庚子式年監試初試入格幼學金箕斗·李光翼,合製初試入格幼學尹宗善·金奭根,陞補初試入格幼學金祖勛·金相穆,公都會初試入格幼學李德三·李基周·張文奎·李奎榮·李達善,辛丑年合製初試入格幼學鄭基永,考講初試入格幼學鄭商應,陞補初試入格幼學吳承鉉·文才質,公都會初試入格幼學金章漢,壬寅年九日製入格直赴監試會試幼學黃㝡仁·徐明濬,合製初試入格幼學金佑鉉,陞補初試入格幼學朴亨用·高敬旭,癸卯式年監試初試入格幼學吳錫俊·李鍾模·黃鍾國·高齊鵬·崔達植·朴奎贒·趙東羽·申命耉·朴周虎·李禧進·李禧造·田應說·閔致璜·孟圭遠·李奎銓·千佐臣·洪宰謨·奇敞國·孫東巘·金膺河·李喜曾·金始瀁·韓奇幸,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此增廣監試覆試之意,敢啓。傳曰,知道。
又以刑曹言啓曰,今三月十九日奉室行禮入侍時,行都承旨李景在所啓,西唱引儀做錯非細,事甚駭然。所當重勘,而本院請推之外,無他可施之罰,何以爲之乎?上曰,拿處,可也。因義禁府啓辭,通禮院假引儀閔華鏞,係是雜岐官,依例移送秋曹事,命下矣。謹按律文,則大明律不應爲條,有曰凡不應得爲而爲之,事理重者,杖八十。閔華鏞,依此律,決杖八十放送之意,敢啓。傳曰,知道。
敦寧都正南性敎疏曰,伏以臣,伏奉除旨,以臣爲敦寧府都正者,臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
金胤根啓曰,明日召對,取稟。傳曰,停。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金胤根啓曰,今日親臨誓戒時,承旨當爲備員,而行右承旨金鼎集試所進,何以爲之?敢稟。傳曰,許遞。前望單子入之。
承旨前望單子入之,趙得林落點。
金胤根啓曰,今日親臨誓戒時,承旨當爲備員,新除授左副承旨趙得林,卽爲牌招,何如?傳曰,允。
趙龜夏啓曰,卽者兵曹郞廳來言,今此親臨誓戒時,別侍衛不可不備,而判書金興根,方在試所,不得進參云。何以爲之?敢稟。傳曰,次堂擧行。
傳于趙龜夏曰,出宮門路,以協陽門爲之。
以平安監司李憲球狀啓,安州牧民家失火事,傳于趙龜夏曰,聞甚矜惻。元恤典外,別加顧助,結構奠接之方,廟堂措辭,分付。
以黃海監司李圭祊狀啓,瑞興府民家失火事,傳于趙龜夏曰,聞甚矜惻。元恤典外,別加顧助,結構奠接之方,廟堂措辭,分付。
金胤根,以吏曹言啓曰,今此宗廟夏享大祭祭官中時無職名人,令該曹口傳付軍職,何如?傳曰,允。
兵曹口傳政事,副司果單鄭基世。
吏曹啓目粘連是白有亦,觀此敦寧府都正南性敎上疏,則以爲,臣本無敦寧,揆以格例,自在應遞。伏乞聖明,俯賜鑑諒,照例遞改,以存公格亦爲白有臥乎所,旣無敦寧,則揆以格例,不可仍置。敦寧府都正南性敎,依例改差,何如?判付啓依允。
獻納姜斗煥疏曰,伏以臣,遐土賤品,遭逢晟際,早竊科第,濫廁臺列。而自顧空疎,百不猶人,分甘田畝,歌詠聖化者,殆積有年所矣。迺者因國家之有事,張皇登塗,奔走班次,粗伸微忱,而千萬不自意,納言除旨,忽下於夢想之外。臣雙手攀誥,且榮且惶,實不知措躬之所也。況是職也不輕而重,在今日,雖若冗官,而考諸古,則乃股肱也耳目也。上而君德之得失,下而世道之汚隆,皆係於此,如非言議風範之有足以動人者,鮮不僨事而誤國也審矣。臣是何人,久據臺次,甘受瘝官之譏,而不知所以自處乎?向來暫膺,雖緣署經之時急,因仍蹲冒,實非淺慮之攸曁。玆敢略構文字,仰瀆崇嚴。伏乞亟賜遞改,移授可堪之人焉。臣旣不以臺職自處,則今於丏免之章,不敢贅他。而第區區愛君之心,自不下於凡人,敢以芻蕘之說,仰塵黈纊之下。伏乞垂察焉。夫帝王之學,雖與韋布迥殊,而博學·審問·愼思·明辨·篤行等節,上下同軌矣,賢愚一規矣。方今殿下春秋鼎盛,已過志學,而玆値天地交泰之辰,又奏聖候康復之慶,我東方億萬年無彊之休,實基於今日矣。正宜茂對天時,日開經筵,上究聖經賢傳之旨,旁求修己治人之道,博學而審問之,愼思而明辨之,而其要又在於篤行之如何,如或博學而志不篤,則大而無成,泛問而遠思,則勞而無功矣。從古聖賢,未嘗不這裏上做工夫,而夏禹之惜寸陰,商湯之日日新,尤豈非殿下今日之所當龜鑑者邪?鄒傳曰,學問之道無他,求其放心而已矣。紫陽夫子有言曰,陽氣發處,金石亦透,精神一到,何事不成?又曰,學者大要立志,纔學,便要做聖人。旨哉言乎。心者一身之主,而志者氣之帥也,萬有一或至於身無主而氣反爲之帥,則非但學問之無其實也,雖天下之百千萬事,擧無不舛鑿破碎,委靡而不振矣。可不懼哉?可不懼哉?是以在昔文成公臣李珥際宣廟聖世,手編經史要旨凡五篇,而名之曰聖學輯要。進以爲實座鑑戒之資,而凡帝王爲學之本末,爲治之先後,明德之實效,新民之實迹,開卷畢具,無不瞭然於心目之間。其進箚中,有曰所輯之言,一句一藥,無非切己之訓也,其序文中,有曰,此書乃帝王入道之指南云云,而且其五篇之中,必以立志爲第一綱領,則卽此而尤可見李珥眷眷之至意矣。臣本鹵莽,無計圖報,而敢以李珥仰勉於宣廟者,更懇於殿下之前。伏乞亟命納栗谷全書中聖學輯要五篇,置諸香案之前,而常目在之,洞貫旨義,經筵之暇,又與博雅儒臣,論難疑晦,而亦必以立志一款,服膺如元符,則修齊治平之效,指日可期,而堯·舜三代之盛,於今日親見矣。此臣之日夕誦祝者,而第臣因此而竊有所慨歎者存。向來經筵之初開,寔出於積廢之餘,大小臣隣,聚手相慶曰,吾王庶幾乎,仄聽數月,更無繼講之時。於乎,日月逝矣,歲不我延,卽朱夫子之至訓,則殿下今日,非可惜之日月乎?萬機之餘,酬應雖煩,燕閒之暇,睿志必勵,隨隙而開講,溫故而知新,苟或有一義之不透,則以必透爲志,一卷之未了,則以必了爲志,心心焉在是,念念焉在玆,則學不期而自底高明矣,治不期而自致雍熙矣。伏願殿下,懋哉懋哉。且以今山林儒賢事言之,殿下之待之也,何如是疎泛也?向來敦諭,雖出於慕賢之聖意,而此豈是一諭而可以致之哉?在野儒賢,本以喬木世臣,非無堯·舜其君之心,而但其志在邱園,念絶軒冕,徒知道學之爲自家物,而不知致澤之爲分內事,囂囂自得,遐心莫回。殿下苟能務積誠禮,勤勤懇懇,一諭不至,以至於再,再諭不至,以至於三,轉以至於四五六七之諭,而以示其必致乃已之志,則雖有長往獨善之心,將幡然而改圖矣。以若廉退養德之人,使之左右於帷幄,黼黻乎王猷,則聖學何患乎不新,廉風何患乎不振乎?此是一轉移之間,而其要亶在於立志上慥慥矣。可不念哉,可不勉哉?臣誠切芹曝,敢陳芻狗,伏願殿下,勿以人廢言。臣無任云云。答曰,省疏具悉。所陳切實,當體念,而儒賢招延事,亦好矣。爾其勿辭察職。
甲辰三月二十三日亥時,上詣仁政殿月臺。宗廟夏享大祭親臨受誓戒入侍時,行都承旨李景在,行左承旨金學性,右承旨金胤根,左副承旨趙得林,右副承旨趙雲澈,同副承旨趙龜夏,假注書李東·李容翼,記事官李裕膺·李,檢校直提學趙秉龜,直閣尹定鉉,檢校待敎李㘾·李裕元,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房副提調李景在進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門,入仁政門,至降輿所。通禮跪啓請降輿,上降輿。通禮跪啓請執圭,景在進圭,上執圭。左右通禮導上詣板位南向立。贊禮唱四拜,諸享官及宗親文武百官,皆行四拜訖。吏曹判書朴晦壽讀誓文,刑曹判書金東健聽誓文訖。贊禮唱四拜,諸享官及宗親文武百官,皆行四拜訖。通禮跪啓請禮畢,仍請釋圭,景在跪受圭。通禮跪啓請乘輿,判府事鄭元容,右議政金道喜進前奏曰,夜已向深,勞動稍久,聖體,若何?上曰,一樣矣。上乘輿,左右通禮前導,出仁政門,由肅章門,入協陽門還內。龜夏請出標信解嚴。諸臣以次退出。
上在昌德宮。停常參·經筵。
金胤根啓曰,明日召對,取稟。傳曰,停。
趙雲澈啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金胤根啓曰,同副承旨趙龜夏,今日不爲仕進,卽爲牌招,何如?傳曰,允。
又啓曰,來四月初二日,行宗廟夏享大祭,親祭祭文,當爲製進,藝文提學金蘭淳,待明朝牌招,使之製進,何如?傳曰,允。
以同副承旨趙龜夏牌不進罷職傳旨,傳于趙雲澈曰,只推。
趙雲澈啓曰,監試覆試二所試官金鼎集,時無職名,令該曹口傳付軍職,何如?傳曰,允。
兵曹口傳政事,護軍單金鼎集。
趙雲澈,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
左議政權敦仁疏曰,伏以臣,材薄而任重,分微而恩濫,待罪中書,今遽三歲,專責事務,且洽一周。固知不克負荷,終累我殿下之明,而特達之遇,人臣之所必報,鞠瘁之義,先民之所自盡。臣蒙被渥私,與天無極,雖才術無可藉手,僨誤足以逆賭,姑復龜勉不去,晏若固有者,或庶幾畢竭魯鈍,以倖尺寸之效。而臣實無肖,闇於圖理,民生之困棘,臣有以濟之乎,朝象之泮渙,臣有以靖之乎,綱紀一紊,人心澆譌,臣有以振發而維係之乎?貪墨滋興而彈懲未能也,侈汰相高,而矯革無聞也。以至中外之經用匱竭,三政之奸弊恣橫,擧國受病,百度解紐,較之三數年以前,殆可謂日甚一日矣。嗚呼,如臣至愚,處於廊廟,無所慮憲,無所贊畫,而反褻隆庇,徒費厚捧,得不使殿下國事日非如此乎?此臣之宜退而不宜冒也。臣顧自知臣器識,萬萬不逮於前人,亦萬萬不堪於時務。而惟仰裨典學,竊附拾遺,卽區區一分塵露之願。是以拜命以來,夙夜蘊抱,出入陳告,日望聖志之開發,睿工之緝熙,而昨春至今,開筵講讀,凡幾日矣。橫經之臣,頓阻淸光,邇英之席,未聞書聲。夫尊經樂誼,以立其本,制治保邦,以達其用,此乃輪翼之相須,古今之不易也。今殿下睿知聰哲,德性敦厚,賦上聖之天縱,備前辟之仁粹。苟存向道之心,小加惜陰之工,其所成就之崇廣,必將卓冠乎百王。而立志不固,執德不弘,逸豫之樂,放心莫求,姑息之念,積習難回,美玉不琢,嘉殽不食,而日月悠悠,大道愈遠。臣由是慨惜,每於登對之時,面勉不止。天語溫溫,虛懷而納之,宜其悅繹之衷,必有踐履之實,而退俟明命,停閣猶前。孔子曰,言之不出,恥躬之不逮。匹夫相與,尙恥其行不及言,況君臣之際,所孚者情志,所感者誠信,而臣以空言陳之,殿下以空言應之,上醻下酢,都歸文具,不見其言之有行,雖欲孚情志而感誠信,得乎?夫正君者先正吾身,格君者先格吾心。臣本蔑學,行又無所,欲以膚淺之識,菲薄之誠,動悟天心,極知不能。而旣乏襪綿之可補,徒抱棧豆之依戀,反顧初心,有靦其面,臣復何據而不知退乎?臣於目下,有甚不可一日强者,臣受氣綿弱,素善疾患,比及衰暮,摧落倍甚。而客冬以後,病乃沈纏,始緣宿滯之未導,轉致濕壅而成疸,證形危惡,幾殊者屢,藥餌不愼而胃氣先敗,食飮全却而津液已竭。伏火隱若一敵,頑痰肆爲衆祟,衝上則爲積聚,疸復如期,其發也因虛耗,命若頃刻,委頓四朔,形殼僅存,間數力疾登筵,已爲聖鑑之所燭矣。澌綴懍殘,與死爲隣,壇室展省,誓戒親臨,百僚奔奏,無不趨班,而臣獨蟄伏,若涉偃便,私分兢皇,已不可言。況神精瞀亂,廟謨不免積滯,行步眩轉,賓對從以久曠,莫重匡弼之地,反成養病之所。如是而苟且蹲據,不卽引決,則其爲國體之隳壞,復當如何?如可幾時調治,更望完人,則臣何必絮煩至此?而非但臣之自量,已分癃痼,醫言迨此休閒,服藥調息,則猶或着手。不然將根委益深,爲慮無窮。臣若不丐恩告休,則不過一日處官,當有一日害事,在國何補,在臣何義?此又臣不得不退者也。今有此情病之實,而自阻於慈覆之天,則是重負我殿下也。病裏呼寫,言不知裁。伏乞天地父母,念國事之難淹,察臣病之將危,特垂矜憫,早賜諒退,俾得蒙終始生成之澤,不勝懇禱。臣無任云云。答曰,省疏具悉卿懇。卿於今春,頻有愼節,非不奉慮,而此不過一時无妄也。安心調理,自可勿藥,何至於以此爲辭免之擧乎?至於時弊諸條,雖微卿言,予亦憂歎,而其矯捄之道,予惟曰責成於卿而已,卿惟曰篤棐於予而已,此豈卿可去之時乎?千不當矣,萬不可矣。陳勉一段,實予之咎,正擬自今以往,惕然自勉,而亦在卿朝夕納誨之如何也。以是求去,予豈不撫躬慙恧乎?仍傳于趙雲澈曰,此批答,遣史官傳諭。
上在昌德宮。停常參·經筵。
藥房都提調趙寅永,副提調李景在啓曰,親臨誓戒,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金胤根啓曰,明日召對,取稟。傳曰,爲之。
趙得林啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,行左承旨金學性,同副承旨趙龜夏,今日不爲仕進,竝卽牌招,何如?傳曰,允。
趙得林啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于趙得林曰,召對爲之。
金胤根啓曰,來四月初二日,行宗廟夏享大祭,親祭祭文,當爲製進,而藝文提學金蘭淳服制,弘文提學李若愚卽爲牌招,使之製進,何如?傳曰,允。
以廣州留守李嘉愚狀啓,科試法意,自來甚重,不能審愼,致此做錯,惶恐待罪事,傳于趙得林曰,勿待罪事,回諭。
以同副承旨趙龜夏牌不進罷職傳旨,傳于趙得林曰,只推。
金胤根,以禮曹言啓曰,今年秋冬六朔各道各祭日字,已爲磨鍊,啓下。而平壤武烈祠祭,例以三八月中丁日設行,伊日如値國忌,則退行於三丁,曾有定式矣。今年八月中丁,在十三日,與貞陵忌辰相値,本祠祭,當爲退行於三丁,而臣曚未及察,以中丁循例磨鍊,不勝惶恐。依定式以同月二十三日三丁,退行之意,敢啓。傳曰,知道。
又以增廣別試監試覆試二所試所意啓曰,會試應赴儒生,自有定額,而昨日入門之數,加於原額。試圍事體,何等嚴重,而致此淆雜,極爲駭然。擧行該吏等,已移秋曹,以爲照法嚴繩之地,而不能操束之入門官,亦不可置而勿論。其罪狀,令該府拿問勘處,何如?傳曰,允。
又以慶科增廣監試覆試一所試官意啓曰,今番會試入場儒生,以應赴成冊數爻憑準,則多有額外冒入者。多人出入之際,雖不能卽時摘發,畢場之後,狼藉現露,揆以試體,萬萬驚駭。四館所書吏,已爲移送秋曹,而雖以入門官言之,矇不覺察之罪,有難仍置。令該府拿問處之,何如?傳曰,允。
甲辰三月二十五日午時,上御重熙堂。召對入侍時,參贊官趙得林,侍讀官成好謙,檢討官李晉祥,直閣尹定鉉,假注書李容翼,記事官李裕膺·李,各持綱目第五卷,以次進伏訖。上曰,史官分左右。上開卷命玉堂讀之。好謙讀自世宗孝武皇帝,至故不齊也。上曰,止之。文義陳之。好謙曰董仲舒擧賢良對策,首以强勉二字開陳,强勉,卽力行之謂也。易曰,天行健,君子以自强不息,自强然後,可以體天行之剛健矣。詩曰,勉勉我王,綱紀四方,勉勉然後,可以爲四方之綱紀矣。聖人作聖之工,不外乎此,而武帝不能强勉於學問行道,徒事虛僞,外施仁義,雖欲云云,而畢竟事業,窮兵黷武,海內虛耗,幾續亡秦之政。此豈非萬世人主之龜鑑乎?伏願殿下,以是爲鑑戒,强勉於學問,强勉於行道,一日二日,强勉不怠,則習與性成,自有樂此不疲之效,而修齊治平之化,自在其中矣。懋哉懋哉。上曰,下番玉堂讀之。晉祥讀自王者欲有所爲,至未必刑也。上曰,止之。文義陳之。晉祥曰,人君者,至尊之謂也。大而言之,則爲天下之表準,小而言之,則爲一國之表準。爲人君者,能先正其心,則朝廷正,朝廷正然後百官正,百官正然後萬民正,萬民正然後四方正。故書曰,一人元良,萬邦以貞。一人指人君也,萬邦卽四方也。伏願殿下,知此理而益勉正心焉。上曰,閣臣讀之。定鉉讀自是以百官,至苦不足也。上曰,止之。文義陳之。定鉉曰,此云性者,生之質也,質樸之謂性,皆言氣質也。與程子所謂性卽理也,所指不同,故曰性非敎化不成也。理則大本之性,而萬善俱足,聖凡皆同,不假脩爲者也。氣質則淸濁粹駁,有萬不齊,故學問之工,莫大於變化氣質,而從性偏處克將去,卽變化之要也。非但匹庶爲然,雖帝王之學,亦當以變化氣質,爲急務矣。伏願深察而留神焉。上曰,參贊官讀之。得林讀自身寵而載高位,至不逮穆生又可見矣。上曰,止之。文義陳之。得林曰,漢武臨御多年,全尙詐力,窮黷兵武,幾蹈狂秦之覆轍,而能於卽位之初,詔擧賢良之士,臨軒試策,諮訪治道,此所以爲漢之中主。然董仲舒,卽漢之醇儒,應試敷陳,無非昌言嘉猷,而至若正誼明道之說,暗合吾儒仁義之旨,切中時主功利之病。當世之賢,無如此人,宜置左右輔弼,朝夕納誨,而前席一接,未見開納之美,外藩黜補,尙詒遠賢之譏。其所謂試策求賢之擧,不過夸美之文具。初無諮訪之實心,曷勝歎哉?今我殿下當此春晷舒暢,晝接慇懃,昨日大僚,纔請勉學,今日特許開講,其從諫如流之盛德,不勝萬萬欽誦。然此而徒歸文具,不究實效,則豈不近於漢武之臨軒試策乎?先自今日之講,實心硏繹,實地積累,則後日成就盛德,爲堯爲舜,皆在於此矣。漢武之陋,何足道哉?伏願體念焉。上掩卷,命史官就座。仍命退,諸臣以次退出。
上在昌德宮。停常參·經筵。
金胤根啓曰,明日經筵,取稟。傳曰,停。
趙得林啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金學性啓曰,右副承旨趙雲澈,同副承旨趙龜夏,今日不爲仕進,竝卽牌招,何如?傳曰,允。
傳于金學性曰,召對入侍。
傳于金學性曰,春到記,明日仁政殿,命官爲之,左承旨馳詣泮宮,夕食堂收取以來。
以右副承旨趙雲澈牌不進罷職傳旨,傳于趙龜夏曰,只推。
金胤根,以吏曹言啓曰,今此宗廟朔祭獻官前同敦寧金鼎均,雩祀壇祭亞獻官,前敦寧都正南性敎,俱爲塡差,而時無職名,令該曹口傳付軍職,何如?傳曰,允。
又以禮曹言啓曰,謹稽謄錄,則自上服盡前,生進放榜時,去賜酒,文武科放榜時,竝去賜花賜蓋矣。今此增廣大小科放榜時,依已例不爲磨鍊之意,敢啓。傳曰,知道。
又以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式假官一員,令該曹以成均館官員,口傳啓下,以爲代直後赴試之地,何如?傳曰,允。
趙得林,以義禁府言啓曰,明日春到記時,本府都事十員內,七員赴擧,只有三員,而當直入直,本府入直,公事回公都事及仁政門·崇範門·光範門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
甲辰三月二十六日辰時,上御重熙堂。召對入侍時,參贊官金學性,檢校待敎李裕元,侍讀官成好謙,檢討官李晉祥,假注書李容翼,記事官李裕膺·李,各持綱目第六卷,以次進伏訖。上曰,史官分左右。上開卷命玉堂讀之。好謙讀自二年冬十月,至置茂陵邑。上曰,止之。文義陳之。好謙曰,竇太后以萬石君家不言而躬行,官其子二人,大抵非言之難,行之爲難,以行不以言,此實取人之道也。且漢承秦之弊,掃除繁文,敦尙樸實,將相大臣,多用木訥,化行於上,俗美於下,三代以後,風流篤厚,莫此時若,而西漢之賢良,東漢之孝廉,其法尤美,俱是後世之所當取法也。方今人心詐僞,風俗淆漓,難可救藥,誠甚可憂。然而回淳反樸,都在我殿下一轉移之間耳。用人之際,必審必愼,勿以虛譽,必以實行,則孝悌篤行之士,布列朝廷,可以挽回世道,而致三代之隆矣。念哉念哉。上命下番讀之。晉祥讀自三年冬十月,至遂起上林苑。上曰,止之。文義陳之。晉祥曰,董仲舒策曰,自非太無道之世,天欲扶持全安之。觀此日蝕·星孛·水溢·饑荒之災,天欲扶持全安於武帝,而先之以譴告者也。若使漢武,誠如殷太戊之憂桑榖之生朝,而修先王之政,宋景公之患熒惑之守心,而有君人之言,三則可轉災爲祥,而惜乎其不能也。非獨此事爲然,凡經史中,多有此箇善惡可師之言。今殿下日開經筵,間以召對,涉獵古今帝王行事之跡,善者師之,惡者懲之,制治于未亂,保邦于未危,是臣區區之望也。伏願懋哉懋哉。上命閣臣讀之。裕元讀自上又好自擊熊豕野獸,至竟不入見。上曰,止之。文義陳之。裕元曰,漢武承文·景之後,首置五經博士。博者,博通古今之義也,士者,分別然否之謂也,五經,尊閣聖賢者也。是以先儒有言曰,漢武之有是擧,大有功於儒敎,若一於儒敎,終始典學,則豈特以功道哉?爲堯爲舜,不期而然矣。終惑於游獵之事,動兵於南越之戰,此窮兵黷武之漸也,豈不有慨於千載之下乎?伏願殿下,於此等處,另加諦察。凡於事爲,以有益無益有始有終四件事,爲治之大要,則實爲我東方億萬年無彊之休。深加體念,勿以人廢言。上命參贊官讀之。學性讀自以汲黯爲主爵都尉,至於是許之。上曰,止之。文義陳之。學性曰,武帝,卽漢之英主也。卽位之初,詔擧賢良極諫之士,若將有爲,而畢竟窮兵黷武,好神仙而尙功利,在廷之臣,無有直言者。汲黯,以內欲外仁之說,敢言不諱,武帝能包容而不之罪,至褒之以社稷之臣,於此可見其有容人之量褒直之德,而但不能虛受而採用之,只有云云之空言而已,化理則未躋於熙皞,可勝歎恨哉?伏願殿下,於此等處,穆然深思,鑑法乎能於容直,而存戒於不能採用焉。上掩卷,命史官就座。仍命退,諸臣以次退出。
上在昌德宮。停常參·經筵。
金胤根啓曰,明日召對,取稟。傳曰,停。
又啓曰,明日再明日三明日,宗廟夏享大祭親祭齋戒相値,視事頉稟之意,敢啓。傳曰,知道。
又啓曰,來初一日,輪對日次,而宗廟夏享大祭親祭齋戒相値,頉稟之意,敢啓。傳曰,知道。
趙龜夏啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,左副承旨趙得林,今日不爲仕進,卽爲牌招,何如?傳曰,允。
金胤根啓曰,臣胤根,今日宗廟夏享大祭親祭肄儀進去,下直之意,敢啓。傳曰,知道。
傳于李景在曰,讀券官洪敬謨,考官朴晦壽,竝命官爲之。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙龜夏曰,只推。
以左副承旨趙得林牌不進罷職傳旨,傳于趙龜夏曰,只推。
傳于李景在曰,科次入侍。
兵曹口傳政事,護軍單金鼎均,副護軍單南性敎。
李景在,以敦寧府言啓曰,大行王妃諡號,今已紀載於御牒及譜冊,故畢役之意,敢啓。傳曰,知道。
又以弘文館言啓曰,上番校理臣成好謙,宗廟夏享大祭祭官,下番修撰臣李晉祥,永寧殿夏享大祭祭官,今日議政府禮曹肄儀時,晝仕出去之意,敢啓。傳曰,知道。
趙龜夏,以都摠府言啓曰,今日入直內三廳武兼·禁軍及軍兵等,當爲中日習射技放,而春到記仁政殿命官相値,不得設行之意,敢啓。傳曰,知道。
吏曹判書朴晦壽疏曰,伏以臣,卽伏奉殿講考官命官爲之之命矣。如非崇秩,毋得冒當,匪徒試體卽然,私分踰濫,義難自居,玆敢忙陳短章。伏乞俯賜諒察,亟許變通,以存舊規焉。臣無任云云。答曰,省疏具悉。旣有已例,卿其勿辭考講。
甲辰三月二十七日酉時,上御重熙堂。春到記科次入侍時,行都承旨李景在,假注書李東,記事官李裕膺·李,讀券官漢城府判尹洪敬謨,行護軍趙秉龜,吏曹參判洪在喆,對讀官行副護軍金輔根,刑曹參議李㘾,副司果李裕元·金世均,以次進伏訖。上曰,史官分左右。科次爲之。敬謨等進前。世均讀奏第一張四五句。上曰,止之。敬謨曰,書等何以爲之乎?上曰,三張書三下,二張書次上,可也。敬謨曰,第一張書一字乎?上可之。敬謨以次書等訖。敬謨曰,預次二張,書外字乎?上曰,唯。景在曰,祕封或有自上親坼之時,亦有自下坼之之例,今番則何以爲之乎?上曰,坼封讀奏,可也。景在以次讀封內訖。命書傳敎曰,講居首略幼學李承澤,製述賦居首三下一進士李承益,竝直赴殿試,講之次略幼學姜晉奎等四人,製述之次三下李能浩等二人,竝直赴會試,講之次略幼學洪秉勳等十人,粗生員趙翼東等十一人,製述之次次上生員兪常煥等二人,竝令該曹考例施賞。傳曰,入格儒生,明日待令。命史官就座,仍命試官先退。又命退,承史以次退出。
上在昌德宮。停常參·經筵。
金胤根啓曰,明日召對,取稟。傳曰,停。
趙得林啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
金胤根啓曰,今日齋宿承旨,當爲備員。行都承旨李景在不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于趙龜夏曰,入格儒生入侍,回還三使臣同爲入侍。
傳于金胤根曰,發遣吏郞,諸執事淸齋與否,摘奸以來。
金胤根,以禮曹言啓曰,卽接黃海監司李圭祊移文,則以爲,海州牧鄕校聖殿,多有滲漏處,實無過夏之望,不可不及今改建,告由·移還安祭香祝,自本曹啓稟下送云矣。海州牧鄕校聖殿改建時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
趙龜夏,以都摠府言啓曰,今此宗廟夏享大祭親行時,侍衛·寶劍·守宮,當爲備員,而都摠管金東健,副摠管李彦淳差祭,李鼎臣,以漢城府左尹導駕進,白殷鎭,以訓練都監中軍陣上進,一員未差,無以備員,令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李若愚·韓鎭庭爲都摠管,以李忠運·南錫圭·尹禹鉉爲副摠管。
兵曹口傳政事,副摠管單韓鎭庭。
兵曹口傳政事,副司果楊廷彬·蔡元默·李珽竝單付。
趙龜夏,以訓練都監言啓曰,本局分授都城仁旺山西曲城北邊第二城廊近處體城四間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
甲辰三月二十八日辰時,上御重熙堂。入格儒生入侍,回還三使臣同爲入侍時,同副承旨趙龜夏,假注書李容翼,記事官李裕膺·李,正使李穆淵,副使兪星煥,書狀官金,以次進伏,講居首幼學李承澤,製述賦居首三下一進士李承益,講之次略幼學洪秉勳,進士李晩松,幼學尹止善·金永秀·鄭岐容·李·沈興澤,生員宣聞周,進士朴鍈,粗生員趙翼東·姜元默·韓用海,幼學朴齊度·趙在膺·金永錫·金敎永·金圭涉·李遇觀·李鍾浩·徐念輔,製述之次三下進士鄭冕朝,生員兪常煥·吳泰雲,序立階下訖。上曰,史官分左右。命三使臣進前。穆淵等以次進前。上曰,無事往返乎?穆淵等奏曰,王靈攸曁,一行無事往還矣。上曰,北京有何事乎?穆淵等奏曰,每於使臣入去之後,雖留連館所,而以其語音之不相通,故未能詳細聞知,而大抵別無他事,可謂太平矣。仍命先退。穆淵等以次退出。龜夏進前奏曰,講製儒生中六人,病未待令矣。上曰,唯。龜夏奏曰,儒生次第陞堂乎?上可之。儒生等以次陞堂俯伏,奏職姓名,退立階下訖。龜夏奏曰,直赴儒生,使之先出,其餘仍卽頒賞乎?上可之。秉勳等以次跪受賞。引儀唱四拜,儒生等行禮訖。使之退出,仍命史官就座。又命退,承史以次退出。
上在昌德宮。停常參·經筵。
藥房副提調李景在啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿口傳問安。答曰,知道。
趙龜夏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
備忘記,安東營將趙存永下直,長弓一張,長箭一部,片箭一部,筒兒一箇賜給。
傳于金胤根曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
李景在啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
趙得林啓曰,明日動駕,兩司侍臣當爲進參,除在外·未署經差祭外,呈告人員,待開門牌招,何如?傳曰,允。
傳于趙雲澈曰,留院公事入之。
傳于趙龜夏曰,明日出宮內門路,以協陽門爲之。
傳于李景在曰,發遣吏郞,諸執事淸齋與否,摘奸以來。
以平安監司李憲球狀啓,祥原郡民家失火事,傳于趙龜夏曰,當此農節,民戶之燒燼,聞甚矜惻。元恤典外,別加顧助,結構奠接之方,廟堂措辭,分付。
吏曹,增廣文科覆試典禮講一所試官李光載·金昌秀,二所試官睦仁培·柳興吉。
金胤根,以奎章閣言啓曰,守宮檢校待敎金英淳,待明朝牌招,何如?傳曰,允。
又以內醫院都提調意啓曰,親享隔日,分提調,令該曹口傳差出,何如?傳曰,允。
吏曹口傳政事,以金履載爲分內醫提調。
金學性,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,大嬪宮依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓練院·慕華館,依定式發遣本曹郞廳摘奸,則姑無頉處之意,敢啓。傳曰,知道。
金胤根,以承文院都提調意啓曰,今此冬至兼謝恩使回便帶來咨文中,有賜物事使臣賜食事及告訃使行從人鄭禹必跑失馬匹尋獲追付事矣。賜物事,使臣賜食事,以前頭使行奉表稱謝之意,依例撰出先通咨文,馬匹追付事,旣經轉奏,有此移咨之擧,則亦不可無答。回咨措辭撰出,一體正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李時愚,直講金昌秀,典籍柳興吉,俱爲差祭,時無入直之員,以他郞官,姑爲代直,何如?傳曰,允。
趙龜夏,以兵曹言啓曰,來四月初二日,宗廟永寧殿夏享大祭親行時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代塡以入之意,敢啓。傳曰,知道。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
平安監司李憲球疏曰,伏以臣,以至鈍劣之姿,處極繁衝之任,非不欲到底惕厲,而衰不從心,非不欲隨事剋核,而智不周物,優柔弛曠,百爲俱廢。嗚呼,夫以臣受恩如天生死報答之忱,徒竊寵辱,坐靡豐廩,今三載于玆矣。臣雖庸昧,寧不涊然自恧懍然知懼乎?爲臣計者,惟有早自引退,以少贖尸素之罪萬一,而自伏奉昨臘批敎以後,泯伏惶感,不敢爲更煩之擧者,誠以事會所迫,推諉不得。而今則客使甫還,巨役斯竣,粗無他係急之務。臣於是宜免規占之嫌,而乃有可以言私者矣。臣以鮮民之生,加之以門戶凋零,前春至切之慼,已自爲餘生未死之痛,而季母之喪,繼出於一朞之間,自夫庋斂窀穸之節,親誼四絶,只有一童子主其喪矣。在臣慟苦之私,寧容晷刻晏然於官次?而含哀蹲仍,荏苒至今,幽轖之恨,終無可洩之地。臣情到此,亦復何心?公私先後,界限縱截,情禮緩急,防範亦嚴。臣若一向嫪戀,不思所以趁今奔赴,則是從前濡忍,非萬萬不獲已之義也。況臣犬馬之齒加長,蒲柳之質益凋,事務薰擾,惛眩陡劇,朝營夕遺,前記後錯,一切酬應,都屬茫昧。所謂留一日,則有一日之害者,非臣過計之憂,而方岳重寄,非臣養病之坊,則在朝家委隆之政,判不容因循苟且之若是甚也。猥暴衷私,冒瀆崇聽。伏乞聖慈,俯垂憫諒,將臣所帶藩任,亟許遞改,上施體恤之仁,而下獲矜切之私,千萬至祝。臣無任云云。答曰,省疏具悉。藩宣重寄,不可輕遞。卿其勿辭,益勉殫竭。
上在昌德宮。停常參·經筵。
自巳時至人定,灑雨下雨,測雨器水深一寸五分。自人定至初二日開東,灑雨下雨,測雨器水深三分。
大駕詣宗廟入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜入幕次後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨夕問安。答曰,知道。
趙龜夏啓曰,司僕寺內乘,來言捲簾,取稟。傳曰,捲三面。
又啓曰,來初五日朝參日次矣,敢稟。傳曰,停。
金胤根啓曰,明日生進放榜相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,臣以大王大妃殿·王大妃殿問安進去,下直之意,敢啓。傳曰,知道。
李景在啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿夕問安,何承旨進去乎?敢稟。傳曰,左副承旨進去。
趙得林啓曰,臣以大王大妃殿·王大妃殿夕問安進去,下直之意,敢啓。傳曰,知道。
以司諫韓升烈牌不進罷職傳旨,傳于趙得林曰,只推。
趙得林啓曰,明日生進放榜,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
金胤根,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣守宮檢校待敎意啓曰,夜間內閣諸處,無事之意,敢啓。傳曰,知道。
又以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
甲辰四月初一日卯時,大駕詣宗廟。夏享大祭親祭擧動入侍時,行都承旨李景在,行左承旨金學性,右承旨金胤根,左副承旨趙得林,右副承旨趙雲澈,同副承旨趙龜夏,假注書李東·李容翼,記事官李裕膺·李,檢校直提學趙秉龜,直閣尹定鉉,檢校待敎李㘾·李裕元以次侍立。時至,上具翼善冠·無揚黑圓領袍·靑鞓·素玉帶,乘輿出宣化門。藥房提調金興根,副提調李景在進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,仍由肅章門·進善門,出敦化門,進發至宗廟大門外。通禮跪啓請降輦乘輿。上入齋室。少頃,改具冕服·玉帶·赤舄出次。景在進圭,上執圭,步詣望廟位,西向立。贊儀唱行禮,上行四拜禮。仍詣殿內,第一室奉審,次詣各室奉審如儀。通禮導殿下,詣省器位,眂濯滌,執事者以次擧羃告潔。次詣永寧殿行禮,仍行奉審省器,如上儀訖。上出殿門,領府事趙寅永,判府事鄭元容,右議政金道喜進前奏曰,勞動旣多,日氣漸熱,聖體,若何?上曰,一樣矣。上入次,改具遠遊冠·絳紗袍,詣省牲位。掌牲令率其牢屬,北向跪,擧手曰腯,諸大祝各巡牲一帀,西向擧手曰充,仍牽出犧牲。禮儀使導殿下,還入齋室。上釋圭,景在跪受圭。侍衛軍兵雨具,從便爲之,出傳敎。以司謁口傳下敎曰,雨勢如此,祭享行禮時入參百官班次,令三營門,設油芚事,分付。命胤根入殿內陳設,命雲澈監祭永寧殿。諸臣以次輪回詣閤。
上在昌德宮。停常參·經筵。
經宿後,內閣·政院·藥房·玉堂口傳問安。答曰,知道。朝廷二品以上·六曹堂上單子問安。答曰,知道。
親祭後,內閣·政院·藥房·玉堂口傳問安。答曰,知道。朝廷二品以上·六曹堂上單子問安。答曰,知道。
金胤根啓曰,明日常參·經筵,取稟。傳曰,停。
又啓曰,左副承旨趙得林,同副承旨趙龜夏,今日不爲仕進,竝卽牌招,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
又啓曰,行都承旨李景在,行左承旨金學性不爲仕進,左副承旨趙得林,同副承旨趙龜夏傳旨未下,右副承旨趙雲澈式暇出去,院中只有臣一人,伴直無人。行左承旨金學性,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙得林,同副承旨趙龜夏牌不進罷職傳旨,傳于金胤根曰,只推。
金胤根啓曰,行左承旨金學性牌不進,伴直無人。同副承旨趙龜夏,旣有只推之命,更爲牌招,何如?傳曰,允。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金胤根曰,只推。
以黃海監司李圭祊狀啓,鳳山郡民家失火事,傳于金胤根曰,當此農節,民戶之燒燼,聞甚矜惻。元恤典外,別加顧助,結構奠接之方,廟堂措辭,分付。
金胤根啓曰,卽者義禁府都事來言,今日動駕時,駕側鳴錚罪人朴基疇等二名,移送秋曹云矣,敢啓。傳曰,知道。
宗廟夏享大祭親祭敎是時,亞獻官判府事鄭元容,終獻官右議政金道喜,進幣瓚爵官吏曹判書朴晦壽,奠幣瓚爵官吏曹參議曺錫亨,禮儀使禮曹判書趙冀永,薦俎官戶曹判書朴永元,典祀官奉常正睦仁培,廟司令洪鍾茂,宮闈令尙膳崔健常,宮闈令尙膳李相利,宮闈令尙膳金夢說,宮闈令尙膳姜元基,宮闈令尙醞崔喜鎭,宮闈令尙醞元喜慶,堂上執禮禮曹參議吳取善,堂下執禮司成李時愚,執尊十六副司果李殷相,副司果李莊緖,副司果林基洙,校理成好謙,兵曹正郞李光載,副司果朴鳴載,掌令李鼎顯,副司果申佐模,司僕正權馦,獻納姜斗煥,典籍柳興吉,副司果金基纘,副司果金在根,宗簿正姜必魯,應敎朴來萬,副司果金穰根,大祝十六執義曺錫雨,副應敎韓啓源,兵曹正郞洪在龍,修撰徐相敎,副司果林肯洙,副司果趙道淳,副司果李濟達,副司果沈敦永,副司果金世均,副司果李豊翼,副司果沈膺泰,副修撰沈敬澤,副司果鄭基世,副司果李裕元,校理尹定鉉,副司果趙秉駿,祝史十六副修撰兪錫煥,副司果柳來維,副司果睦用錫,副司果洪仁秀,副司果沈能恕,正言姜冕奎,副司果申大膺,副司果李廷斗,副司果李彙圭,兵曹佐郞尹顯岐,副司果韓應淳,副司果尹致賢,副司果李玄文,副司果金英秀,副司果李玄功,副司果李參鉉,齋郞十六校閱趙龜植,副司果朴龍九,司正鄭基稷,副司果李珽,典籍許傳,副司果蔡元默,持平宋欽翼·鄭駿容,直講金昌秀,明陵別檢柳來駿,副司果楊廷彬,宗簿主簿曺克承,司正韓敬源·金世鎬·權應夔,檢閱李裕膺,捧俎官十六戶曹正郞金萬根,刑曹正郞洪運謨,副司果金㝡秀,廣興守洪章燮,掌苑別提南芝耉,敦寧判官鄭冕朝,濟用判官尹庠一,漢城主簿趙秉錫,禁府都事成鼎鎬,繕工主簿徐光奎,戶曹佐郞權用修,掌樂主簿洪載顯,工曹佐郞李光翼,平市主簿宋益洙,典設別提李源龍,典簿趙秉夔,盥洗位兵曹佐郞崔尙儒,禮曹佐郞趙禮根,爵洗位直講安永豊,校檢崔鳳恒,亞終獻官盥洗位典籍金尙一,掌牲令典牲判官閔致恒,協律郞掌樂正李寅奭,贊者引儀曺百承·崔正運,謁者兼引儀李周萬,假引儀趙鎭夏,贊引假引儀李亨烈·閔華鏞,祭監監察李秉先·鄭世昌。
甲辰四月初二日子時,上詣宗廟。夏享大祭親祭入侍時,行都承旨李景在,行左承旨金學性,右承旨金胤根,左副承旨趙得林,右副承旨趙雲澈,同副承旨趙龜夏,假注書李東·李容翼,記事官李裕膺·李,檢校直提學趙秉龜,直閣尹定鉉,檢校待敎李㘾·李裕元,以次侍立。時至,上具冕服·玉帶·赤舄以出。禮儀使趙冀永導殿下,至東神門外。跪啓請執圭,景在進圭,上執圭,入就位西向立。禮儀使跪啓請行事,軒架作,保太平之樂,保太平之舞作,樂八成。禮儀使跪啓請四拜,上四拜。樂九成。禮儀使請行晨祼禮,導殿下詣盥洗位,啓請搢圭,上搢圭,盥洗訖。禮儀使跪請執圭,上執圭。禮儀使導殿下,陞自阼階,詣第一室尊所。登歌作。保太平之樂,保太平之舞作。執尊擧羃,進幣瓚爵官朴晦壽酌鬱鬯。禮儀使導殿下,詣神位前,啓請搢圭,上搢圭。景在奉香,龜夏奉爐,上三上香。禮儀使啓請執瓚灌地,晦壽奉瓚跪進,上執瓚灌地,以瓚授奠幣瓚爵官曺錫亨。禮儀使啓請執幣獻幣,晦壽奉幣跪進,上執幣授錫亨,錫亨跪受奠于案。禮儀使啓請執圭,俯伏興平身,次詣各室,上香,祼鬯,奠幣竝如上儀,登歌止。禮儀使導殿下降復位,行進饌禮。軒架作豐安之樂。諸祝史撤毛血盤,授齋郞,齋郞受出。典祀官引饌,入自正門,捧俎官等各捧牲匣,薦俎官捧奠于各室。禮儀使請行初獻禮,導殿下詣第一室尊所,西向立。晦壽酌酒齊訖,上詣第一室神位前。禮儀使請跪搢圭,上跪搢圭。晦壽奉爵跪進,上執爵授錫亨,錫亨跪受,奠于神位前,上執圭,俯伏興少退跪。樂止。大祝進東向跪讀祝文訖。上次詣各室,奠爵讀祝如上儀。禮儀使導殿下降復位,保太平之舞退,定太平之舞進。亞獻官判府事鄭元容行亞獻禮,終獻官右議政金道喜行終獻禮訖。禮儀使導殿下,詣飮福位。禮儀使請受爵,晦壽奉爵跪進,上受爵飮訖,晦壽受爵授大祝,復於坫。禮儀使請受俎,薦俎官朴永元奉俎跪進,上受俎,以授大祝出授司饔院官訖。禮儀使導殿下降復位,跪啓請四拜,上行四拜禮訖。禮儀使導殿下,詣望燎位,北向立,諸大祝取祝幣,行望燎訖。禮儀使啓請禮畢,上釋圭,景在跪受圭。上還入齋室。通禮跪啓請外辦。上改具翼善冠·無揚黑圓領袍·靑鞓·素玉帶,乘輿。領府事趙寅永進前奏曰,享禮告成,勞動旣多,聖體,若何?上曰,一樣矣。寅永奏曰,今日陪享時,武宰一人外,西班無一進參者,揆以朝體,萬萬駭然。令政院捧現告,有實故老病外,竝拿問處之,何如?上曰,依爲之。出擧條仍出宗廟大門外,降輿乘輦,進發至敦化門,由進善門·肅章門,至協陽門外。通禮跪啓請降輦乘輿,上降輦乘輿,入協陽門,命出解嚴標信,由宣化門還內。諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
藥房都提調趙寅永,提調金興根,副提調李景在啓曰,太廟親祼,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
趙得林啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于李景在曰,生進謝恩,當親受矣。該房知悉。
以同副承旨趙龜夏再牌不進罷職傳旨,傳于趙得林曰,只推。
趙得林啓曰,行都承旨李景在藥院進,行左承旨金學性內閣進,右承旨金胤根,右副承旨趙雲澈式暇,院中只有臣一人,伴直無人。同副承旨趙龜夏,旣有只推之命,卽爲牌招,何如?傳曰,允。
又啓曰,卽者副應敎韓啓源,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
又啓曰,摠戎使柳基常,以享班不參事,今方拿處矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使,禁將兼察事,命下矣。兼察摠戎使任聖皐,卽爲牌招聽傳敎,何如?傳曰,允。
又啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙得林曰,只推。
兵曹口傳政事,五衛將加設單,洪秉奎·趙秀三·愼性道·殷尙聖。
趙得林,以禮曹言啓曰,社稷署令金在敬·金在重,合三呈旬,令洪稷周在直,而身病猝重,日前有所報來,故自臣曹草記,依前例以本曹佐郞馬翰良,假官差送矣。卽接其所報,則猝得關格,病勢危篤,莫重肅敬之地,萬無入直之望云矣。以本曹佐郞魏鍾善,更爲假官差送,以爲替直之地,何如?傳曰,允。
趙龜夏,以兵曹言啓曰,武臣賓廳講書及武經講書人員,加抄別單書入之意,敢啓。傳曰,知道。
又以訓鍊都監言啓曰,本局別將尹永培,身病猝重,勢難察任,改差,何如?傳曰,允。
又以御營廳言啓曰,本局千摠白魯洙,身病猝重,勢難察任,改差,何如?傳曰,允。
副應敎韓啓源疏曰,伏以臣父素患痰癖之症,每當春夏之交,輒復發作。日昨下鄕,値日候之不調,中路添劇,擔舁作行,食飮全阻,氣息凜綴,鄕僮踵至,促臣歸視。臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
甲辰四月初三日午時,上御熙政堂。生進謝恩入侍時,行都承旨李景在,行左承旨金學性,左副承旨趙得林,假注書李容翼,記事官趙龜植·李以次進伏,生員奇猉鎭·琴述孝·徐頀淳·金龍祜·康起元·金成熙·金海瑑·金炳龜·孫熙祚·李極中·徐行秀·尹羲·崔鏞商·李麟英·姜駿秀·沈鼎敎·徐廷民·權衡國·金佑鉉·崔煥翊·宋泰仁·鄭鴻禧·宋昶·金基壽·李叙範·李辰璜·黃喆鳳·權正弼·朴光五·金柱龍·朴璜進·金德鼎·李寅命·吳時永·洪徹謨·金秉釗·權憲貞·李玉·朴來厚·金昌奎·洪承裕·金鎭明·鄭在俊·李之敬·李漢玉·李宗潢·朴羲祖·趙景和·權象星·李鼎漢·柳曄·趙雲涉·田應說·鄭光檢·安孝可·金中集·李圭秉·蔡蓍重·李問愚·金驪文·黃中炯·李濟翊·黃鍾國·鄭在衡·柳遠根·朴鳳章·趙麟熙·尹聃鎭·吳瑾濬·閔致序·李絳老·殷尙聖·韓章浩·尹和·李甲鉉·金彦衡·金炳儒·崔箕煥·徐哲淳·趙白鳦·愼性道·李鍾五,進士權基和·金相穆·沈能一·李亨植·李泰魯·朴奎淳·洪淳正·金左鉉·韓榮纘·金尙榮·金鼎薰·高季褒·尹滋承·兪相龜·禹然鼎·洪在圭·李及遠·趙憲燮·李正·丁大絅·趙希鼎·王履一·吳健泳·朴齊鳳·尹翼模·李東龜·崔景魯·洪祐恒·鄭憲朝·李庭和·李熙昇·丁大植·金秉和·閔應薰·李炡·徐·柳勳·尹鍾垈·宋運五·曺殷承·洪秉奎·鄭顯奭·朴景煥·韓用朝·韓兢源·鄭獻敎·南浚·李正鉉·韓樂胤·方用錫·趙秀三·李光翼·趙晉浩·沈學永·崔億祿·金持·李晩用·李以鼎·金處樂·趙錫龍·柳興喆·車羽修·黃友秀·成載鳳·金奭根·柳致游·金紀漢·李敬恒·朴文永·姜琦煥·李時華·洪肯謨·尹宗善·金養範·李根弼·朴道彬·金纘·金永禧·蔡愚永·金基漢·李在韶·金周鉉·成英駿·吳庠秀·徐璉淳·崔韺翰·韓鵬履·尹麟普·柳鋐·洪景燮·朴膺信·李坰等,分東西序立訖。上曰,史官分左右。學性進前奏曰,承旨亦有率榜人,使之暫退,何如?上曰,唯。贊儀唱四拜,生進等先行四拜禮。學性奏曰,生進等使之進前乎?上曰,唯。麒鎭·基和等以次進前奏職姓名訖,以次退出。景在進前奏曰,上注書金翊鎭,仕日已滿十五朔之限,仕滿狀,依例成送吏曹,何如?上曰,依爲之。出擧條傳曰,生進中八十以上人,竝五衛將加設口傳單付。命史官就座,仍命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深三寸二分。自人定至初五日開東,灑雨下雨,測雨器水深五分。
趙龜夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙得林啓曰,右副承旨趙雲澈,今日不爲仕進,卽爲牌招,何如?傳曰,允。
又啓曰,假注書李容翼,身病猝重,勢難察任,今姑改差,何如?傳曰,允。
李容翼改差,代以兪貞煥爲假注書。
趙龜夏啓曰,行都承旨李景在,行左承旨金學性,右承旨金胤根不爲仕進,左副承旨趙得林式暇出去,右副承旨趙雲澈牌不進,院中只有臣一人,伴直無人。右承旨金胤根,所當牌招,而拘於廳規,不得請牌,何以爲之?敢稟。傳曰,牌招。
趙龜夏,以義禁府言啓曰,行上護軍金蘭淳,廣州府留守李嘉愚,判中樞府事李穆淵,行大護軍李奎鉉,行護軍李羲肇·柳基常·趙斗淳·金鼎均,江華府留守權大肯,行護軍兪星煥,行副護軍李鼎在·洪鍾應·李在鶴·李遠翊·李竣祜·趙亨復·趙在慶·金大根·李祖馨·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜燮·金英根·金德喜·南性敎·金漢益·趙啓昇,訓鍊院僉正洪顯參·趙安和·吳鶴善·李義明·李綺年·李漢容,判官李熙宗·吳奎煥·趙庚植·元錫五·鄭斗源,主簿白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等,竝拿問處之事,傳旨啓下矣。金蘭淳·李嘉愚·李穆淵·李奎鉉·李羲肇·柳基常·趙斗淳·金鼎均·權大肯·兪星煥·李鼎在·洪鍾應·李在鶴·李遠翊·李竣祜·趙亨復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜燮·金英根·金德喜·南性敎·金漢益·洪顯參·趙安和·吳鶴善·李義明·李綺年·李漢容·李熙宗·吳奎煥·趙庚植·元錫五·鄭斗源·白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等,今方待命,竝拿囚,李祖馨·趙啓昇,竝下去京畿楊州地云,依例發遣府書吏,竝拿來,何如?傳曰,允。竝待待命拿囚。
以金蘭淳·李嘉愚·李穆淵·李奎鉉·李羲肇·趙斗淳·金鼎均·權大肯·兪星煥·柳基常·李鼎在·洪鍾應·李在鶴·李遠翊·李竣祜·趙亨復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜燮·金英根·金德喜·南性敎·金漢益·洪顯參·趙安和·吳鶴善·李義明·李綺年·李漢容·李熙宗·吳奎煥·趙庚植·元錫五·鄭斗源·白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等囚單子,傳于趙龜夏曰,堂下官,竝爲先汰去。
傳于趙龜夏曰,拿處中李穆淵·兪星煥,復命屬耳,合有參量,竝分揀放送,仍令王府,卽速開坐,俾無滯囚之歎。
趙龜夏,以義禁府言啓曰,李穆淵·兪星煥,竝分揀放送事,承傳啓下矣。李穆淵·兪星煥,竝分揀放送之意,敢啓。傳曰,知道。
趙龜夏啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙龜夏曰,只推。
以右副承旨趙雲澈牌不進罷職傳旨,傳于趙龜夏曰,只推。
趙龜夏,以承文院都提調意啓曰,豐川漂漢人領去齎咨官李尙健例賞銀兩,遇便頒發,令該齎咨官祗領事,盛京禮部咨文,纔已出來矣。旣有庚子已例,撰出回咨,正書安寶後,定禁軍騎撥下送灣府,使之傳給鳳城將處,以爲轉致盛京之地,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營千摠申命洪,身病猝重,勢難察任,改差,何如?傳曰,允。
左議政權敦仁疏曰,伏以太廟親祼,聖慕克伸,經宿回鑾,玉候冞康,小大從邁,忭祝維切。臣乃偃伏私第,獨違班綴,誠未展於駿奔,罪愈積於蹇傲,有臣如此,生不如死。仍伏念臣處不可暫曠之職,抱不可復完之疾,參倚於公私事勢,斷不可仍冒,敢具情懇,必望仁照。伏奉批旨,不惟不賜諒退,首尾百有三十餘言,委曲隆浹,極其優借,臣心感激,有未暇論,而至於陳勉一節,反躬惕勵,辭意譪溢,旋命講對,聖斷赫然,翕受之量,力行之篤,有足聽聞,孰不欽戴?若堅其持守,戒其作輟,則時敏之工,將就光明,政所謂上下交修,臣主俱營,臣雖退卽隕斃,尙復何恨哉?第臣病實,恐殿下之至明而猶有所遺燭也歟?苟其爲一時之祟,而或庶有勿藥之效,則臣何敢較占便安,爲此屢懇必辭之擧?而臣旣天分甚嗇,修養無素,少壯而髭髮已化,及衰而神精俱脫,本不免爲纍孱怯弱之人。而重之昨冬一病,便是望秋先零,株木朽而蟲豸始蝕,源泉涸而坌穢遂集,根委之深痼,眞元之耗敗,殆非一朝一夕之故。而近因肝氣受旺,脾虛益甚,積聚則發作無時,疸黃則苦歇亦隨,無所飮食而痞常成鬱,全須藥餌而補不當瀉,靈液都竭,如日下山。比之前疏所陳證形之乖厲,又不知落下幾層,寄命床玆,凜不可支。是豈尋常疢疾之與擬而循例醫法之可救者哉?夫人臣事君,固不當自有其身,而趨走爲恭,未必盡分,陳就不能,亦可言止,則以今如此癃病,苟據如此重任,進退賓筵,出入籌坐,董百工之職,裁一國之務,是誠行不得之政。臣豈有一毫堪承之望,殿下亦豈無曲察而垂憐之乎?藉令氣有升降,病時或間,神識墮在烟霧,眩暈倏若風火,日常醻接,十不記一,卽何以收拾殘力,更效一日之職乎?才具之難責,猶或責其殫也,情義之難强,猶或强之進也。疾病者,數命之攸係,人力之不容,責之於必不可責,强之於必不能强,則如敗轅之驅太行,瘏駑之策峻坂,徒見其迫塞顚沛,僨失而莫之捄而已。嗚呼,臣受殿下不世之遇,荷殿下委寄之恩,三載當軸,旣無尺寸之微勞,百身爲粉,只有涓埃之至願。何苦不鞠瘁爲期,遽反爲逡巡乞退哉?如非千萬不得不爾者,則臣亦決不出此,而命之窮矣。病至於此,臣之情,吁亦戚矣。然而殿下,不諒臣病之無奈,但謂事面之不然,歷日累時,因循挨度,則廟堂之重,緣臣而瘝曠,事務之衆,緣臣而叢委,其將於國事之有誤何哉?臣於是,罪上添罪,愈無所逃矣。雖在頹貼昏墊之中,不勝皇蹙悶切之私,玆申懇籲,仰瀆聰察,而精思斷續,語次胡亂。惟乞聖慈,特加矜諒,卽許遞免,俾重務無滯,殘喘小安焉。臣無任云云。答曰,省疏具悉卿懇。前批已罄予意,又何爲辭免之擧乎?誠有所未孚,禮有所不承而然乎?設令愆節,有所彌留,臥閤論道,儘無不可,則何至於一疏再疏之若是重複乎?大官去就,關係何如?而殆若有不容不去之義諦者,予實莫曉也。卿試思之。此豈卿可去之時,而予又可使卿釋負,置國事於何地乎?以卿平日體國之誠,似不待兩言而決。卿其亟斷來章,益加調護,俟少間造朝。至望至望。仍傳于趙龜夏曰,此批答,遣史官傳諭。
上在昌德宮。停常參·經筵。
藥房提調金興根,同副承旨趙龜夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿進御歸茸君子湯,自今日停止事,榻前下敎。
趙龜夏啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙得林啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙龜夏啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙得林啓曰,右副承旨趙雲澈,今日不爲仕進,卽爲牌招,何如?傳曰,允。
趙龜夏,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
義禁府啓目,上護軍金蘭淳,廣州留守李嘉愚,大護軍李奎鉉,護軍李羲肇·柳基常·趙斗淳·金鼎均,江華留守權大肯,副護軍李鼎在·洪鍾應·李在鶴·李遠翊·李竣祜·趙亨復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜爕·金英根·金德喜·南性敎·金漢益,訓鍊僉正洪顯參·趙安和·吳鶴善·李義明·李綺年·李漢容,判官李熙宗·吳奎煥·趙庚植·元錫五·鄭斗源,主簿白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等,原情云云,傳旨內辭緣,泛稱遲晩。金蘭淳·李嘉愚·李奎鉉·李羲肇·趙斗淳·金鼎均·權大肯·李鼎在·洪鍾應·李在鶴·李遠翊·李竣祜·趙亨復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜爕·金英根·金德喜·南性敎·金漢益等段,曾經侍從,柳基常曾經閫帥,洪顯參·吳鶴善·白樂贊等段,曾經宣傳官,趙安和·李綺年·李漢容等段,曾經摠府郞,勿爲請刑,載在大典通編,竝只議處。李義明·李熙宗·吳奎煥·趙庚植·元錫五·鄭斗源·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等段,竝只刑推得情,何如?判付啓依允爲旀,李義明·李熙宗·吳奎煥·趙庚植·元錫五·鄭斗源·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等段,竝只除刑推議處爲良如敎。又啓目,監試覆試一所入門官任秀龍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,監試覆試二所入門官金夏鎭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,二所巡將張禧臣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
趙得林啓〈曰〉,卽者義禁府都事來言,時囚罪人金蘭淳·李嘉愚·李奎鉉·李羲肇·趙斗淳·金鼎均·權大肯·柳基常·李鼎在·洪鍾應·李在鶴·李遠翊·李竣祜·趙享復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜爕·金英根·金德喜·南性敎·金漢益·洪顯參·趙安和·吳鶴善·李義明·李綺年·李漢容·李熙宗·吳奎煥·趙庚植·元錫五·鄭斗源·白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默·張禧臣·金夏鎭·任秀龍等,當爲議處,而判義禁朴岐壽,時囚中有應避之人,次堂例不得擧行云。何以爲之?敢稟。傳曰,許遞。前望單子入之。
判義禁前望單子入之,趙秉鉉落點。
傳于趙得林曰,飭已施矣。在囚卿宰以下,竝從重推考勘放。
傳于趙得林曰,堂上以上,旣以重推勘放,則堂下官之先汰,有涉較重,令兵判,各決棍五度後,帶職放送,可也。
趙龜夏啓曰,廣州留守李嘉愚,江華留守權大肯,摠戎使柳基常,從重推考勘放事,命下矣。竝卽牌招,傳授密符,何如?傳曰,允。
以右承旨金胤根牌不進罷職傳旨,傳于趙得林曰,只推。
趙龜夏啓曰,明日傳香,禮房承旨當爲齋宿。右承旨金胤根,不爲仕進,所當牌招,而拘於廳規,不得請牌,何以爲之?敢稟。傳曰,牌招。
趙得林啓曰,大司憲閔致成,掌令任希兢在外,執義曺錫雨,掌令李鼎顯牌不進,持平宋欽翼·鄭駿容未署經,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于趙得林曰,只推。
以右副承旨趙雲澈牌不進罷職傳旨,傳于趙龜夏曰,只推。
以右承旨金胤根牌不進罷職傳旨,傳于趙龜夏曰,只推。
趙龜夏,以戶曹言啓曰,慶熙宮各殿堂椽木腐傷處,修改吉日時,令日官金晉祜推擇,則今四月十七日卯時爲吉云。以此日時擧行之意,敢啓。傳曰,知道。
又以禮曹言啓曰,卽接景陵參奉所報,則去夜之雨,本陵陵上東南間方莎草,多爲崩頹,外此諸處,亦有間間蹲縮云矣。莫重陵上莎草,有此崩頹蹲縮之患,萬萬驚悚。慰安祭不卜日,今初七日設行,而修改之節,依法典政府以下進去,奉審後稟處,何如?傳曰,允。
趙得林,以義禁府言啓曰,時囚罪人金蘭淳·李嘉愚·李奎鉉·李羲肇·柳基常·趙斗淳·金鼎均·權大肯·李鼎在·洪鍾應·李在鶴·李遠翊·李竣祜·趙亨復·趙在慶·金大根·宋應龍·李明迪·徐憲淳·金在田·李謙在·李源益·李源達·鄭㝡朝·鄭德和·金公鉉·沈宜升·李源庚·李時在·朴齊憲·李基華·申錫愚·洪龜爕·金英根·金德喜·南性敎·金漢益·趙啓昇·洪顯參·趙安和·吳鶴善·李義明·李綺年·李漢容·李熙宗·吳奎煥·趙庚植·元錫五·鄭斗源·白樂贊·李景源·李在明·高慶赫·邊鎭弘·金憲祖·鄭啓海·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默等,竝放送事,承傳啓下矣。竝放送之意,敢啓。傳曰,知道。
上在昌德宮。停常參·經筵。
趙得林啓曰,明日召對,取稟。傳曰,停。
又啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
又啓曰,右副承旨趙雲澈,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人張禧臣·金夏鎭·任秀龍等,當爲議處,而新除授判義禁趙秉鉉在外,次堂例不得擧行云。何以爲之?敢稟。傳曰,許遞。前望單子入之。
判義禁前望單子入之,朴岐壽落點。
趙得林啓曰,開坐事,命下矣。新除授判義禁朴岐壽,卽爲牌招,何如?傳曰,允。
傳于趙得林曰,奉審大臣以下入侍。
以慶尙監司洪鍾英狀啓,薦新生竹笋,節候尙早,限內不得封進,惶恐待罪事,傳于趙得林曰,勿待罪事,回諭。
以江原監司趙鶴年狀啓,旌善郡民家失火事,傳于趙得林曰,當此農節,民家燒燼,聞甚矜惻。元恤典外,別加顧助,卽爲結構奠接之方,廟堂措辭,分付。
趙得林,以兵曹言啓曰,傳曰,飭已施矣。在囚卿宰以下,竝從重推考勘放,堂上官旣以重推勘放,則堂下官之先汰,有涉較重。令兵判各決棍五度後,帶職放送可也事,命下矣。謹依下敎,臣進詣外兵曹,訓鍊院僉正洪顯參·趙安和·吳鶴善·李義明·李綺年·李漢容,判官李熙宗·吳奎煥·元錫五·趙庚植·鄭斗源,主簿白樂贊·李在明·李景源·金憲祖·鄭啓海·高慶赫·鄭裕睦·孫宗瑾·李鐸·兪相台·朴永喜·鄭宅基·兪鎭國·金相德·李亨默·邊鎭弘,各決棍五度放送之意,敢啓。傳曰,知道。
甲辰四月初六日申時,上御重熙堂。奉審大臣以下入侍時,左副承旨趙得林,假注書李東,記事官李裕膺·李,右議政金道喜,繕工監提調朴永元,觀象監提調洪學淵,禮曹參判林翰鎭,以次進伏訖。上曰,史官分左右。道喜進前奏曰,近日風勢乖戾,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,臣等承命進詣景陵陵上莎草有頉處,奉審而還矣。圖形與書啓,纔已修入,似當下燭,而蓋昨年陵役,適値隆冬,凍土爲役,而解凍之後,日昨之雨,且不小。故自致崩頹,而又多有罅隙蹲縮之處,若從其罅隙蹲縮處,而間間修補,則夏潦之時,恐致他處崩頹之患矣。莫重陵上,如或頻數修改,則極涉悚悶,臣意則莎草盡爲退出,一新修改,俾無後慮,而莎草則似當仍用,而略有新備者矣。上曰,罅隙處若値雨,則更或有蹲縮之慮而然乎?道喜曰,今若一新修改,則更無他日之慮,故臣與戶判及諸堂,有所商確者,敢此仰達矣。上曰,依爲之。永元曰,莎草若不全然退出,則必當有他日蹲縮之慮,故大臣所奏如此矣。上曰,依爲之。上曰,史官就座。上命大臣先退。仍命退,諸臣以次退出。
上在昌德宮。停常參·經筵。
李景在啓曰,明日常參·經筵,取稟。傳曰,停。
趙龜夏啓曰,來十一日朝參日次矣,敢稟。傳曰,停。
又啓曰,大司憲閔致成,掌令任希兢在外,執義曺錫雨,掌令李鼎顯呈辭,持平宋欽翼·鄭駿容未署經,監察茶時之意,敢啓。傳曰,知道。
李景在啓曰,右承旨金胤根,今日不爲仕進,卽爲牌招,何如?傳曰,允。
趙得林啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
趙龜夏啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
李景在,以禮曹言啓曰,今此慶科增廣別試文科覆試試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此慶科增廣別試文科覆試試官,當爲磨鍊,而堂下無故可擬之人乏少。依近例以堂上官,通融擬入,而其中時無職名人,令該曹口傳付軍職,何如?傳曰,允。
李景在啓曰,文科覆試試官金蘭淳,謂以情地難安,奉牌闕外,陳疏到院,而原疏以國忌正日,纔已退却矣。屢度催促,終不入來,揆以事體,誠極未安。推考,何如?傳曰,允。原疏捧入。
趙龜夏啓曰,今此慶科增廣文武科覆試時,監試官兩司各一員,當爲進去,而大司憲閔致成,掌令任希兢在外,持平宋欽翼·鄭駿容未署經,只有執義曺錫雨,掌令李鼎顯二人。無以備員受點,何以爲之?敢稟。傳曰,在外及未署經兩司,竝許遞,前望單子入之。
臺諫前望單子入之,大司憲李穆淵,掌令金應均,持平沈敦永·兪致崇,正言李維謙·洪祐健落點。
行大司憲李穆淵啓曰,臣於合啓中,有不可聯參者,在前辭避,屢蒙體諒矣。今又濫叨,旋因試牌,雖不得不章皇出肅,而顧臣處義,與前無異。玆敢陳懇。請命遞斥臣職。答曰,依啓。
以右承旨金胤根牌不進罷職傳旨,傳于趙龜夏曰,只推。
趙龜夏啓曰,文科覆試參試官金樂壽·李承憲在外,無以備員受點,令該曹更爲擬入,何如?傳曰,允。
又啓曰,臣與右副承旨趙雲澈伴直矣,以試官受點,纔已出去,伴直無人。右承旨金胤根,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
李景在,以禮曹言啓曰,景陵陵上莎草有頉處修改,擇吉擧行事,啓下矣。修改吉日時,令日官李秉洪推擇,則今四月十七日卯時爲吉云。以此日時擧行,何如?傳曰,允。
又以禮曹言啓曰,景陵陵上莎草有頉處修改,以今四月十七日卯時擧行事,草記允下矣。謹稽謄錄,則陵上莎草修改時,有設都監擧行之例,亦有因特敎勿設都監,只政府以下進去監董之例。今番則何以爲之乎?敢稟。傳曰,政府以下進去監董。
又以禮曹言啓曰,大小科陳試人,草記許赴事,曾有定式矣。乙未八月增廣文科初試入格縣監徐用輔,縣令徐兢輔,進士徐堂輔,前牧使李玄緖,前縣監李玄緯,生員金膺根,幼學李胄榮·姜齊鎭·金樞根,丙申九月九日製入格直赴會試幼學李憲義,戊戌四月三日製入格直赴會試幼學白基鎭,俱爲陳試。故取考其所受公文,則明白無疑,而在喪及朞服未葬人,竝許陳試,法典所載,試官相避人之許以陳試,亦有定式。縣監徐用輔等十一人,依例許赴於今此慶科增廣別試文科覆試之意,敢啓。傳曰,知道。
又以禮曹言啓曰,卽接四館所牒呈,則辛丑九月秋到記殿講入格直赴會試幼學鄭基憲,癸卯三月春到記殿講入格直赴會試進士朴鍈,幼學趙兌永,甲辰三月春到記殿講入格直赴會試幼學姜晉奎·趙命圭·宋謙洙·金秉淵,俱以講經生,兼爲製述,而鄭基憲則間因遭艱,依例陳試,纔已闋服,竝於今番,從願許赴事,報來矣。幼學鄭基憲等七人,許赴於今此慶科增廣別試文科覆試之意,分付,何如?傳曰,允。
又以禮曹言啓曰,卽接四館所牒呈,則甲辰三月參班儒生應製入格前參奉李承圭,判官兪致善,同月春到記殿講入格幼學李承澤,製述入格進士李承益,以上直赴殿試,同月三日製入格幼學金熽,生員趙文和,幼學李用憲·洪銑奎·申泰定·鄭學烈·洪憬圭·權承夏·吳氣秀·徐鶴淳,同月參班儒生應製入格直長金琦淳,進士洪淳大·尹周鎭,同月春到記製述入格生員李能浩,進士鄭冕朝,以上直赴會試事,命下,竝於今番分等許赴事,報來矣。前參奉李承圭等四人,直赴於今此慶科增廣別試文科殿試,幼學金熽等十五人,許赴於增廣文科覆試之意,分付,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕金載宗汰去,代以生徒守僕試才抄擇,備三望受點次,別單書入之意,敢啓。傳曰,知道。
趙龜夏,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見黃海監司李圭祊狀啓,則以爲,本營支放穀停蕩條給代,以加分耗請得取用,便成年例,道內會付應留中各穀一萬四千石,特許加分事,請令廟堂稟旨,分付矣。農節民食,在所當念,取耗給代,便成年例,依狀請數爻,許令加分,何如?傳曰,允。
又以摠戎廳言啓曰,本廳右部千摠趙光夏,身病甚重,勢難察任,改差,何如?傳曰,允。
兵曹口傳政事,副司果單金樂壽。
上護軍金蘭淳疏曰,伏以臣,罪犯不輕,當律未加,追訟愆尤,歷日懍蹙,忽擬試望,繼奉牌召,往役義重,敢不蹶?而第伏念親享陪參,禮制,何如?班儀全闕,朝體都虧。臣亦未參中一人,而猥處卿宰之右,則蹇慢之罪,臣宜獨當。臣於月前,以病疏籲,特蒙恩諒,而伊日省牲,力疾趨赴,證形越添,徑退私次,跡實占便,罪固難貰。而特荷聖度天大,不待考律,罰止問備。顧臣私心,雖極感誦,揆以典章,律未當罪,臣何敢自同無故,偃然呈身也哉?試事雖重,情踪恧縮,泥首朝房,忙陳短章。伏乞聖慈,更令王府,議臣當被之律,以昭法紀,以安私分焉。臣無任云云。答曰,省疏具悉。何必深引?卿其卽爲承牌。
上在昌德宮。停常參·經筵。
趙龜夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,臣龜夏,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,左邊捕盜大將趙存中,以武二所試官,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行都承旨李景在,行左承旨金學性,左副承旨趙得林不爲仕進,右承旨金胤根傳旨未下,右副承旨趙雲澈試所進去,院中只有臣一人,伴直無人。左副承旨趙得林,所當牌招,而拘於廳規,不得請牌,何以爲之?敢稟。傳曰,牌招。
以右承旨金胤根再牌不進罷職傳旨,傳于趙龜夏曰,只推。
趙龜夏啓曰,左副承旨趙得林牌不進,伴直無人。右承旨金胤根,所當牌招,而拘於廳規,不得請牌,何以爲之?敢稟。傳曰牌招。
又啓曰,大司憲未差,執義曺錫雨,掌令金應均,持平沈敦永試所進去,掌令李鼎顯牌不進,持平兪致崇在外,監察茶時之意,敢啓。傳曰,知道。
以掌令李鼎顯,獻納姜斗煥牌不進罷職傳旨,傳于趙龜夏曰,只推。
以左副承旨趙得林牌不進罷職傳旨,傳于趙龜夏曰,只推。
以黃海監司李圭祊狀啓,遂安郡民家失火事,傳于趙龜夏曰,當此農節,民戶燒燼,聞甚矜惻。元恤典外,別加顧助,結構奠接之方,廟堂措辭,分付。
趙龜夏,以吏曹言啓曰,新除授成均館典籍朴齊璿,除拜過限未肅拜,成均館典籍金大圭,受由過限不上來,竝依例改差,何如?傳曰,允。
又以弘文館言啓曰,修撰李晉祥監軍受牌,徐相敎在外,副修撰沈敬澤試所進去,下番闕直,事甚未安。副修撰兪錫煥,卽爲牌招入直,何如?傳曰,允。
又以禮曹言啓曰,卽接南原幼學李達煥所志,則以爲,族兄廷煥,嫡妾俱無子,以其同姓十六寸弟宗煥第二子致喆,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李達煥所訴旣如此,依定式李宗煥第二子致喆,立爲李廷煥之後,何如?傳曰,允。
又以訓鍊都監言啓曰,本局別將尹禹鉉,差除之後,謂有情勢,不卽來現,故連爲嚴飭,一向逡巡,揆以事體,誠極駭然。令該府拿問處之,何如?傳曰,允。
又以武一所試官意啓曰,臣所今日平明開場,而初試擧子當付元額九十人內,無緣不赴,爲三人,捧單八十七人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,應射擧子,自天字至地字半字,合爲九十七人內,入門捧單者八十八人,無緣不呈單者,江原道三人,慶尙道二人,平安道一人,濟州三人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子三十五人內,三矢入格十三人,二矢入格九人,一矢入格六人,合爲二十八人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子六十二人內,三矢入格二十八人,二矢入格十六人,一矢入格六人,合爲五十人矣。日暮姑停之意,敢啓。傳曰,知道。
義禁府啓目,行副護軍李祖馨原情云云,傳旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付啓,亦爲從重推考,勘放爲良如敎。又啓目粘連,向前任秀龍亦,科場法意,何等嚴重,而身爲入門官,額外冒入,不能覺察,難免溺職之罪。以此照律,何如?判付啓依允。又啓目粘連,向前金夏鎭亦,儒生入門,固當察飭,而數外冒入,不能摘發,難免不職之罪。以此照律,何如?判付啓依允。又啓目粘連,向前張禧臣亦,呼申受牌,自是定例是白去乙,身爲巡將,晩時待令,事甚可駭。以此照律,何如?判付啓依允。
上在昌德宮。停常參·經筵。
金胤根啓曰,明日常參·經筵,取稟。傳曰,停。
趙龜夏啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
傳于金胤根曰,都承旨·左承旨·左副承旨·右副承旨,竝許遞。前望單子入之。
承旨前望單子入之,趙斗淳·徐念淳·鄭德和·金愼根落點。
金胤根啓曰,臣胤根,依定式進詣香室奉審,則香祝櫃·祝板·袱子精潔之意,敢啓。傳曰,知道。
趙龜夏啓曰,文科覆試參試官趙雲澈,時無職名,令該曹口傳付軍職,何如?傳曰,允。
兵曹口傳政事,護軍單金學性,副護軍單趙雲澈。
趙龜夏啓曰,大司憲未差,執義曺錫雨,掌令金應均,持平沈敦永試所進去,掌令李鼎顯牌不進,持平兪致崇在外,監察茶時之意,敢啓。傳曰,知道。
以掌令李鼎顯,獻納姜斗煥牌不進罷職傳旨,傳于趙龜夏曰,只推。
以副修撰兪錫煥牌不進罷職傳旨,傳于金胤根曰,只推。
傳于趙龜夏曰,中官金喜吉,事多無嚴,令該府各別嚴刑,準三次後,全羅道羅州牧黑山島,勿限年定配。
金胤根,以禮曹言啓曰,卽接永禧殿官員所報,則參奉鄭翊朝,已赴會圍,而令李允植,方在入直,身病猝重,莫重肅敬之地,萬無一時入直之望云矣。依前例令吏曹,以成均館官員口傳啓下,以爲替直之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。直講金昌秀,典籍柳興吉,武試所試官進去,司成李時愚,方以入直,身病猝重,呈旬出去,時無入直之員。以他郞官姑爲代直,何如?傳曰,允。
趙龜夏,以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢稟。傳曰,知道。
又以武一所試官意啓曰,臣所今日木箭應射擧子,五十二人內,三矢入格九人,二矢入格五人,一矢入格六人,昨日入格二十八人,合爲四十八人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子,二十六人內,三矢入格七人,二矢入格六人,一矢入格六人,昨日入格五十人,合爲六十九人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子,四十八人內,三矢入格四十四人,二矢入格二人,一矢入格一人,合爲四十七人矣。鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子四十人內,貫一中二人,邊一中二人,合爲四人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子,三十二人內,三矢入格三十一人矣。日暮姑停之意,敢啓。傳曰,知道。
義禁府照目粘連,一所入門官任秀龍矣本府議啓內,科場法意,何等嚴重,而身爲入門官,額外冒入,不能覺察,難免溺職之罪。以此照律罪,笞四十收贖,附過還職私罪奉敎依允爲旀,功減一等爲良如敎。又照目粘連,二所入門官金夏鎭矣本府議啓內,儒生入門,固當察飭,而數外冒入,不能摘發,難免不職之罪。以此照律罪,笞四十收贖,附過還職,私罪,奉敎依允。又照目粘連,二所巡將張禧臣矣本府議啓內,呼申受牌,自是定例是白去乙,身爲巡將,晩時待令,事甚可駭。以此照律罪,笞四十收贖,附過還職,私罪,奉敎依允爲旀,功減一等爲良如敎。
上在昌德宮。停常參·經筵。
午時,日暈。
藥房都提調趙寅永,右承旨金胤根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
趙龜夏,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金胤根啓曰,明日常參·經筵,取稟。傳曰,停。
趙龜夏啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金胤根啓曰,新除授承旨鄭德和,以前任慈山府使,方在解由未出中,何以爲之?敢稟。傳曰,勿拘。
又啓曰,新除授左副承旨金愼根,右副承旨鄭德和,竝卽牌招,何如?傳曰,允。
傳于金胤根曰,藥院都提調許副。前望單子入之。
內醫都提調前望單子入之,判府事鄭元容落點。
趙龜夏啓曰,大司憲未差,執義曺錫雨,掌令金應均,持平沈敦永試所進去,掌令李鼎顯牌不進,持平兪致崇在外,監察茶時之意,敢啓。傳曰,知道。
以掌令李鼎顯,獻納姜斗煥牌不進罷職傳旨,傳于趙龜夏曰,只推。
以黃海監司李圭祊狀啓,鳳山郡民家失火事,傳于趙龜夏曰,當此農節,許多民戶之燒燼,聞甚矜惻。元恤典外,別加顧助,結構奠接之方,廟堂措辭,分付。
正言洪祐健啓曰,臣言議風采,本不合於淸朝耳目之任,而薇垣除旨,特下於千萬夢想之外。試牌繼降,往役義重,雖不得不冒沒出肅,仍赴試所。而第臣區區之私,有不可聯參於合啓者,曾叨是銜,以此引避,特蒙鞶褫之恩矣。顧臣處義,與前無異,今於試役旣竣之後,其何敢因仍蹲冒於臺次乎?請命遞斥臣職。答曰,依啓。
持平沈敦永啓曰,臣於合啓句語中,有不可聯參者,暫膺雖緣試役,仍冒有乖私義,今玆控籲。請命遞斥臣職。答曰,依啓。
兵曹口傳政事,副司果單洪祐健。
金胤根,以吏曹言啓曰,奉常寺正睦仁培,以其身病,呈狀乞遞,改差,何如?傳曰,允。
又以內醫院都提調意啓曰,提調金興根,今日問安,不爲仕進,卽爲牌招,何如?傳曰,允。
又以禮曹言啓曰,今四月二十二日初揀擇時,處所及處子詣闕時門路,以何處擧行乎?敢稟。傳曰,處所慈慶殿爲之,門路曜金門爲之。
又以禮曹言啓曰,今四月二十二日初揀擇吉時,令日官推擇,則同日卯時·午時俱吉云。以何時擧行乎?敢稟。傳曰,午時爲之。
趙龜夏,以御營廳言啓曰,本廳中軍趙德永,呈辭在外,久曠可悶,今姑改差,何如?傳曰,允。
又以武一所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日片箭應射擧子七人內,無一人得中矣。片箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十七人內,三矢入格三十五人,二矢入格二人,昨日入格三十一人,合爲六十八人矣。鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日,騎芻應射擧子四十七人內,無一人得中矣。騎芻今已畢試,騎槍當爲試取,而無人應試,故鳥銃鱗次試取之意,敢啓。傳曰,知道。
又以武二所試官意啓曰,臣所今日片箭應射擧子六十九人內,貫一中入格一人,邊三中入格一人,邊一中入格五人,合爲七人矣。片箭旣已畢試,鳥銃鱗次試放之意,敢啓。傳曰,知道。
又以武一所試官意啓曰,臣所今日鳥銃應放擧子四十七人內,貫一中邊一中二人,貫一中三人,邊一中十三人入格,合爲十八人矣。鳥銃今已畢試,仍爲開講試取之意,敢啓。傳曰,知道。
又以武二所試官意啓曰,臣所今日鳥銃應放擧子六十九人內,貫一中邊二中一人,貫二中一人,貫一中邊二中一人,貫一中邊一中二人,貫一中六人,邊二中五人,邊一中九人,合爲二十五人入格矣。鳥銃旣已畢放,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子六十九人內,一中入格一人矣。騎芻旣已畢試,騎槍當爲試取,而無一人應試者,仍爲開講之意,敢啓。傳曰,知道。
又以武一所試官意啓曰,臣所今日應講擧子十九人內,入格爲十七人矣。各技皆已畢試,今方修正榜目之意,敢啓。傳曰,知道。
又以義禁府言啓曰,時囚罪人金喜吉,各別嚴刑,準三次後,全羅道羅州牧黑山島,勿限年定配事,承傳啓下矣。金喜吉嚴刑一次,訊杖三十度,依法典待拷訊限滿,更加嚴刑之意,敢啓。傳曰,知道。
義禁府啓目,訓鍊都監別將尹禹鉉原情云云,傳旨內辭緣,泛稱遲晩,所當請刑是白乎矣。曾經閫帥,勿爲請刑,載在大典通編,議處何如?判付啓依允。
上在昌德宮。停常參·經筵。
鄭德和啓曰,明日常參,經筵,取稟。傳曰,停。
金愼根啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,行左承旨徐念淳,時在京畿楊根地,斯速乘馹上來事,下諭,何如?傳曰,允。
鄭德和啓曰,來十六日,日次儒生殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,來十六日漢學文臣殿講日次,而親臨與命官,何以爲之?敢稟。傳曰,仁政殿親臨磨鍊。
傳于鄭德和曰,輪對官明日待令。
趙龜夏啓曰,試官之出榜詣闕例也,而武二所監試官曺錫雨·韓升烈,謂有身病,自外徑歸,事甚未安。竝推考,何如?傳曰,允。
傳于鄭德和曰,右承旨·同副承旨許遞。前望單子入之。
承旨前望單子入之,沈宜升·曺錫亨落點。
金愼根啓曰,大司憲·持平一員未差,執義曺錫雨,掌令李鼎顯牌不進,金應均試所進去,持平兪致崇在外,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于金愼根曰,只推。
鄭德和,以吏曹言啓曰,今此順陵忌辰祭獻官,前大司諫宋持養塡差,而時無職名,令該曹口傳付軍職,何如?傳曰,允。
兵曹口傳政事,副護軍單宋持養。
金愼根,以兵曹言啓曰,今四月二十日,大殿痘候平復慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以武二所試官意啓曰,臣所今日應講擧子三十人內,入格十四人矣。各技皆已畢試,今方修整榜目之意,敢啓。傳曰,知道。
又以訓鍊都監言啓曰,本局千摠李景純,身病猝重,勢難察任,改差,何如?傳曰,允。
又以訓鍊都監言啓曰,本局把摠李熙洙,哨官鄭喆東,俱有身病,勢難察任,竝改差,何如?傳曰,允。
兵曹判書金興根疏曰,伏以臣,待罪本兵,今四朔于玆矣。分有所至不當,才有所必不堪,自知之審,非不欲必辭乃已於拜命之初,而夫以如臣無似,仰費曲庇之化,前後顧何限也?一職之不能久其居,一事之不能效其力,皆臣之罪也。慈覆憫諒之恩,旣不可以屢干,則矢靖共之戒,殫夷險之義,以待其瑕現泐露,自歸於不能之止,卽區區所籌度也。然則臣於見職,不論殷繁重要之如何,未嘗不以儘力向前爲義諦,而疾病之來,事不從心,窘痛之號,泯默不得,命之窮矣,情亦慼矣。臣之年前大病,必死之祟也。僥倖到今,甚是理外,而若其受病之源,渟滀自在,春夏之交,如期輒發。只以已往驗之,信息之來,不爽毫釐,尙謂其偶然如此,久當不爾,今其形證又著,不啻較如,痛苦醜穢之狀,一劇一日,肚腹之絞引,膀胱之抽掣,往往有氣急欲絶之時,而脾土積敗,肝木肆旺,眠食竝廢,支持轉艱,比諸昨再昨年,益見其萬難抵敵,蓋僅延之喘,衰邁加之而然耳。凡醫技之憂臣而怵臣者,輒曰往固不諫,來猶可圖,苟不及今施手,悔將踵至,息事慮釋勞煩,稍就淸涼去處,日飮井泉之冽,爲歲月之功,容有萬一之望。臣雖昧方,言則理到,而顧臣見叨之職,戎政也,求其事慮之交擾,勞煩之相續,莫是官若也。符信在身,曠離無由,則設有上池之水,在於莽蒼之地,城闉以外,莫得以往也。臣非敢過惜殘齡,爲此苟存之計,痛楚辛毒,委實可苦,奔奏鈐轄,委實無望,閱歷旣慣,危怯先之,情思虛弱,事應全錯。醫技之論,縱難盡信,職思所關,若添一病。臣以孤孑餘生,所仰恃而爲命者,惟殿下,而家世受恩,報答無階,志趣凡下,又非超然於榮觀者,使臣無他疢疾,粗可陳就,則臣亦何苦,惟便宜之是占,自犯忲褻之罪也哉?至於嘗藥重任之跨歲虛縻,日次起居,曠闕居多,揆以義分,萬倍惶懍。宛轉萎落,神思懵亂,力綴文字,冒瀆崇聽。惟聖慈曲賜憫恤,將臣本兼諸職,亟行改免,俾有以獲尋生路,則天地父母之賜也。臣無任云云。答曰,省疏具悉。重任豈可輕遞?卿其勿辭,調理行公。藥院之任,今姑許遞。
上在昌德宮。停常參·經筵。
金愼根啓曰,明日常參·經筵,取稟。傳曰,停。
鄭德和啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
備望記,黃海兵使朴潤榮下直,長弓一張,長箭一部,片箭一部,筒兒一箇賜給。
鄭德和啓曰,輪對官來待矣。傳曰,入侍。
金愼根啓曰,試官之出榜詣闕,例也。而文科覆試監試官權溭,謂有身病,自外徑歸,事甚未安。推考,何如?傳曰,允。
又啓曰,新除授承旨曺錫亨,以前任順天府使,方在解由未出中,何以爲之?敢稟。傳曰,勿拘。
又啓曰,新除授右副承旨沈宜升,同副承旨曺錫亨,竝卽牌招,何如?傳曰,允。
掌令金應均啓曰,臣於合啓中,有不可聯參者矣。宜卽引避,試牌體重,不敢言私,雖不得不章皇出肅,而試役旣竣,因仍蹲冒,義有難安。今玆控籲,請命遞斥臣職。答曰,依啓。
以咸鏡監司成遂默狀啓,德源等邑民家失火人命渰死事,傳于金愼根曰,聞甚矜惻。元恤典外,別加顧助,渰死人如有生前身還布,竝蕩減,結構奠接之方,廟堂措辭,分付。
鄭德和啓曰,大司憲,掌令一員,持平一員未差,執義曺錫雨,掌令李鼎顯牌不進,持平兪致崇在外,監察茶時之意,敢啓。傳曰,知道。
以執義曺錫雨,掌令李鼎顯,司諫韓升烈,獻納姜斗煥牌不進罷職傳旨,傳于鄭德和曰,只推。
曺錫亨,以吏曹言啓曰,今此山陵告由祭獻官,前都承旨李景在塡差,而時無職名,令該曹口傳付軍職,何如?傳曰,允。
又以禮曹言啓曰,今四月二十日大殿痘候平復慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
禮曹啓目,徽定殿山陵練祭吉日,來六月初三日推擇,何如?判付啓依允。
兵曹,以金魯甲爲御營中軍。
義禁府啓目,務安縣監姜長煥原情云云,傳旨問目內辭緣,泛稱遲晩,所當請刑是白乎矣。曾徑侍從,勿爲請刑,載在大典通編,議處,何如?判付啓依允。又啓目粘連,向前尹禹鉉亦,武臣之毋敢處義,係是朝飭是白去乙,謂有情勢,無難引義,事甚可該。以此照律,何如?判付啓依允。
甲辰四月十二日午時,上御重熙堂。輪對官入侍時,左副承旨鄭德和,假注書兪貞煥,記事官李裕膺·李,以次進伏,輪對官掌苑別提南芝耉,司圃別提李文奎,典牲判官閔致恒,造紙別提鄭老錫,養賢主簿柳興吉,進伏楹外訖。上曰,史官分左右。上曰,輪對官以次進前,奏職姓名及職掌,可也。芝耉等以次奏職姓名及職掌,各奏以無所懷訖。上曰,輪對官先退。仍命退,承史以次退出。
上在昌德宮。停常參·經筵。
沈宜升,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日再明日順陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外陳疏外,呈告人員,竝卽牌招,何如?傳曰,允。
趙斗淳啓曰,假注書兪貞煥身病猝重,勢難察任,今姑改差,何如?傳曰,允。
兪貞煥改差,代以權應夔爲假注書。
沈宜升啓曰,來十八日專經武臣殿講日次,而親臨與命官,何以爲之?敢稟。傳曰,仁政殿命官爲之。
又啓曰,卽者義禁府都事來言,時囚罪人尹禹鉉照律,姜長煥議處,當爲擧行,而判義禁朴岐壽有身病,次堂例不得擧行云,判義禁卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
又啓曰,大司諫權溭,疏批已下,一體牌招,何如?傳曰,允。
又啓曰,大司憲·掌令一員,持平一員未差,執義曺錫雨,掌令李鼎顯牌不進,持平兪致崇在外,監察茶時之意,敢啓。傳曰,允。
以大司諫權溭,司諫韓升烈,獻納姜斗煥,執義曺錫雨,掌令李鼎顯牌不進罷職傳旨,傳于沈宜升曰,只推。
兵曹口傳政事,護軍單李景在。
趙斗淳,以吏曹言啓曰,永禧殿參奉鄭翊朝,以其身病,呈狀乞遞,改差,何如?傳曰,允。
曺錫亨,以禮曹言啓曰,卽接永禧殿令所報,則今十五日望焚香,殿官一員,前一日當爲受香,而參奉有闕未差,令今方入直,受香無人云矣。參奉有闕之代,令該曹,以在京無故人口傳差出,以爲受香之地,何如?傳曰,允。
吏曹口傳政事,以李勉翼爲永禧殿參奉。
曺錫亨,以禮曹言啓曰,今此景陵陵上莎草有頉處修改時,前五衛將安時赫,別看役差下,使之擧行,何如?傳曰,允。
又以禮曹言啓曰,卽接大丘幼學徐九復所志,則以爲從祖道增嫡妾俱無子,以其同姓十寸弟一在第二子璘,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長徐九復所訴旣如此,依定式徐一在第二子璘,立爲徐道增繼後,何如?傳曰,允。
沈宜升,以兵曹言啓曰,本曹正郞洪在龍,佐郞尹顯岐,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監言啓曰,去夜二更量,幼學朴禹鎭,犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜二更量,犯夜幼學朴禹鎭,移送秋曹事,命下矣。禹鎭依更數決笞五十度,放送之意,敢啓。傳曰,知道。
大司諫權溭疏曰,伏以臣退自試所,始聞場內外萬口喧傳,則有一試券,合封坼名之後,又得同名之兩場封彌,而已坼之券,汲汲推去,俾不得考準云。若非換名竊科,必是疊呈兩券也。試官中或有目見者,或有耳聞者,而視若尋常,掩置不論。噫,科場之弊,已到極處,誠非一朝一夕之故,而豈料莫嚴之東堂,有此前所未有之事乎?臣亦監試中一人耳,自聞此事,腔血如沸,按住不得,略陳梗槪。臣謂諸試官,竝施譴削之典,其入格之券與兩封彌,亟命査實後,果有是事,則擧子之削科與當律施行,斷不可已也。顧臣旣在監試之地,不善糾察,致有此事,溺職之罪,無復可言。伏乞勘臣當被之律,以昭法紀焉。臣無任云云。答曰,省疏具悉。此事關係何如,而乃以風傳,遽加論斷乎?爾言太妄率矣。
左參贊趙秉鉉疏曰,伏以臣卽伏見諫長疏批下者,滿心惶慄,無地自容,念臣旣忝主試矣。凡係試事,臣所當知,而臣於伊日出榜詣闕之際,取見預備試券,其中果有前參奉閔達鏞之兩場封彌,達鏞之券,旣合封而坼名,則又此兩封彌之榜後露出,大是驚惑,當場核實,卽係臣職分,而券之已坼者,旋卽推去,榜之已出者,亦爲登徹,趑趄難愼,未及周旋,致此臺言之峻發,律以邦憲。臣實爲首,玆敢短章自劾,仰干崇嚴。惟願下臣司敗,擬臣重勘,至若科律所關,臣旣失之於當場,不敢有所仰請。伏乞亟允諫臣之請,俾頹綱振試體嚴焉。臣無任云云。答曰,省疏具悉。卿言如此,何待更査,而所關非輕,不宜造次,疏辭,令廟堂稟處,卿於當場措處,不可謂全無所失,卿則罷職。
上在昌德宮。停常參·經筵。
曺錫亨啓曰,明日召對,取稟。傳曰,停。
鄭德和啓曰,大司憲,掌令一員,持平一員未差,執義曺錫雨,掌令李鼎顯呈辭,持平兪致崇在外,監察茶時之意,敢啓。傳曰,知道。
曺錫亨啓曰,來十一日專經文臣殿講日次,而親臨與命官,何以爲之?敢稟。傳曰,十八日仁政殿命官爲之。
傳于曺錫亨曰,禮房承旨,馳詣宗廟·景慕宮,奉審摘奸以來。
曺錫亨啓曰,吏曹郞廳來言,臺諫有闕,政事,取稟。傳曰,當日爲之。
鄭德和啓曰,判義禁朴岐壽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
曺錫亨啓曰,卽者吏曹郞廳來言,政事當日爲之事命下,而判書朴晦壽,參判洪在喆,俱以病不來,參議未差不得開政云。判書·參判,竝卽牌招,何如?傳曰,允。
沈宜升啓曰,卽者繕工監官員來言,今月十七日景陵陵上莎草修改時,本監提調一員,當爲進去,而提調徐俊輔有身病,朴永元在外,不得擧行云。提調徐俊輔,卽爲牌招,何如?傳曰,提調許遞,令該曹口傳差出。
吏曹口傳政事,以李穆淵爲繕工提調。
鄭德和,以兵曹言啓曰,再明日仁政殿親臨,漢學文臣日次儒生殿講時,本曹堂上郞廳侍衛,全數進參,而參判閔致文有身病,不得進參,參判,令政院稟旨變通,正郞一員,佐郞一員未差之代,竝令該曹,以在京無故人口傳差出,參判待下批牌招,以爲備員之地,何如?傳曰,允。許遞。
吏曹口傳政事,以韓鎭庭爲兵曹參判,洪在重爲正郞,林樂鎭爲佐郞。
吏曹口傳政事,以李穆淵·金鼎均爲知義禁。
吏曹,同義禁單金鼎均。
兵曹,慶科增廣武科殿試時元榜人規矩,鐵箭三矢,一百步一矢,貫革五矢,一百二十步一巡一中,講書粗以上,三技取一技落点。
兵曹,慶科增廣武科殿試時直赴人規矩,鐵箭三矢,一百步一矢,貫革五矢,一百二十步一巡一中,講書粗以上,三技取一技落点。
曺錫亨,以吏曹言啓曰,成均館典籍崔在厚,以其身病,呈狀乞遞,改差,何如?傳曰,允。
鄭德和,以義禁府言啓曰,新除授知義禁李穆淵,時無職名,令該曹口傳付軍職,何如?傳曰,允。
有政。吏批,判書朴晦壽進,參判洪在喆牌招不進,參議未差,左副承旨鄭德和進。以李根友爲吏曹參議·李奎鉉爲大司憲,沈膺泰爲掌令,沈宜元爲持平,李鼎信爲正言,洪敬謨爲左參贊,李景在爲同敦寧,兪星煥爲右尹,李晉翼爲敦寧都正,趙冀永爲內醫提調,金基纘爲奉常正,金翊鎭爲典籍,沈元澤爲引儀,曺錫建爲掌苑別提,崔浩鎭爲兼引儀,鄭岐源爲茂山府使,柳來駿爲栗峰察訪,兼掌令李豊翼·金減下,前郡守許瑢,通訓今加通政加資事承傳,故副正李儒成贈兵參訓都例兼,守慶尙右兵使李膺緖考。
兵批,判書金興根病,參判韓鎭庭未肅拜,參議趙徽林病,參知金逸淵入直進,同副承旨曺錫亨進。僉知四單洪秉奎·殷尙聖·趙秀三·愼性道,大護軍李穆淵,護軍閔致成·閔致文,副護軍金胤根·趙得林·趙龜夏·李晉翼·金昌信,副司直金應均·任希兢·沈致永·鄭駿容·宋領翼,副司果韓致容·姜冕奎·金翊鎭·尹哲求,以上竝單付,寶化堡權管單姜世岳。
曺錫亨,以奎章閣言啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
又以禮曹言啓曰,卽接奉常寺所報,則孝顯王后練主造成與奉安處所,預爲稟定云。取考謄錄,則自前國恤時,練主造成,奉安處所,例設於空闕殿閣矣。今番則以何殿閣擧行乎?敢稟。傳曰,依昨年例爲之。
鄭德和,以備邊司言啓曰,左參贊趙秉鉉上疏批旨,疏辭令廟堂稟處事,命下矣。科試法意,何等嚴重,而閔達鏞之作奸犯科,玆是現發,駭惋之極,寧欲無言?第念科律至嚴,尤合審克,而諫臣疏中換名竊科,疊呈兩券,旣不歸一,主試之疏,又無指的論斷,換名疊呈,律例不同,則此不可不一經査究,始可確定。閔達鏞科名,爲先削去原榜,卽令王府,嚴覈實犯,以正當律,當該封彌官,亦爲一體拿覈,下屬之應問者,令秋曹嚴査得情,何如?傳曰,允。此與尋常罪囚,截然有異,勿拘齋日,金吾秋曹堂上,竝卽牌招,全數進參,而禁堂在外人許遞,與未差之代,令該曹口傳差出,使之先進參後謝恩。
曺錫亨,以禮曹言啓曰,因備邊司草記,閔達鏞科名,爲先削去原榜事允下矣,原榜目中拔去,付標以入之意,敢啓。傳曰,知道。
鄭德和,以禮曹言啓曰,內禁衛將李肇淵,病難供職,呈狀乞遞,改差,何如?傳曰,允。
又以訓鍊都監言啓曰,今此慶科增廣別試武科殿試時,本局將官將校軍兵及武藝別監中,直赴殿試應試應頉人,別單書入之意,敢啓。傳曰,知道。
又以禁衛營言啓曰,今此慶科增廣別試武科殿試時,本營將校軍兵中直赴應試人,別單書入之意,敢啓。傳曰,知道。
又以御營廳言啓曰,今此慶科增廣別試武科殿試時,本廳將校軍兵直赴應試人及應頉人,別單書入之意,敢啓。傳曰,知道。
又以摠戎廳言啓曰,今此大殿痘候平復慶科增廣別試武科親臨殿試時,本廳將校軍兵應試人,別單書入之意,敢啓。傳曰,知道。
又以義禁府言啓曰,時囚罪人金喜吉,拷限已滿,當爲加刑,而連値齋日,不得擧行,待過齋後加刑之意,敢啓。傳曰,知道。
大護軍李若愚疏曰,伏以臣卽伏見諫長疏批下者,惶懍悚蹙,措躬無地。臣旣職忝試席,終始周旋,而及其坼榜之後,前參奉閔達鏞,兩場封彌,又爲露出之說,果爲得聞,不勝驚惑萬萬,而趦趄難愼,未能詳核,致有臺評,極其嚴峻。顧臣情實,與上試無異,律以邦憲,何敢倖逭?短章自列,仰瀆崇聽。伏乞亟勘臣當被之律,以嚴試體,以昭法紀焉。臣無任云云。答曰,省疏具悉。罪在試官,則罪試官罪在擧子,則罪擧子,自是不易之典也,此於卿等,有何可引乎?特以主試之故,有所罷勘,而卿則異於是矣。
上在昌德宮。停常參·經筵。
自申時至人定,灑雨下雨,測雨器水深四分,自人定至四更,灑雨下雨,測雨器水深三分。
藥房提調趙冀永,右承旨金愼根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
沈宜升啓曰,明日殿座相値,視事頉稟之意,敢啓。傳曰,知道。
鄭德和啓曰,行大司憲李奎鉉,掌令沈膺泰未肅拜,執義曺錫雨,掌令李鼎顯呈辭,持平沈宜元·兪致崇在外,監察茶時之意,敢啓。傳曰,知道。
金愼根啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
曺錫亨啓曰,同敦寧李景在,旣入闕中,不爲肅謝,直爲出去,事甚未安。推考,何如?傳曰,允。
傳于金愼根曰,明日出宮門路,以協陽門爲之。
金愼根啓曰,卽者兵曹郞廳來言,明日殿座時,別侍衛不可不備,而判書金興根有身病,不得進參云,何以爲之?敢稟。傳曰,次堂擧行。
金愼根,以都摠府言啓曰,今此殿座時,侍衛當爲備員,而都摠管李若愚,副摠管李顯英,俱有實病,趙德永在外,尹禹鉉拿處,一員未差。無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政〈事〉,以李穆淵爲都摠管,兪星煥,以柳相弼·金魯甲,林蓍會爲副摠管。
沈宜升,以內醫院提調意啓曰,副提調趙斗淳,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
金愼根,以兵曹言啓曰,今月十八日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李民植爲內禁將。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
鄭德和啓曰,行大司憲李奎鉉,掌令沈膺泰未肅拜,執義曺錫雨,掌令李鼎顯呈辭,持平沈宜元·兪致崇在外,監察茶時之意,敢啓。傳曰,知道。
曺錫亨啓曰,左參贊洪敬謨,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議李根友,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于鄭德和曰,漢學文臣殿講居首人,依例捧傳旨。
金愼根,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,今四月十七日,武臣堂上朔試射日次,而景陵陵上修改相値,不得爲之之意,敢啓。傳曰,知道。
鄭德和,以刑曹言啓曰,備邊司啓辭內,左參贊趙秉鉉上疏批旨,疏辭令廟堂稟處事,命下矣。科試法意,何等嚴重,而閔達鏞之作奸犯科,若是現發,駭惋之極,寧欲無言?第念科律至嚴,尤合審克,而諫臣疏中,換名竊科,疊呈兩券,旣不歸一,主試之疏,又無指的論斷,換名疊呈,律例不同,則此不可不一經査究,始可確定。閔達鏞科名,爲先削去原榜,卽令王府,嚴覈實犯,以正當律,當該封䌤官,亦爲一體拿覈,下屬之應問者,令秋曹嚴査得情,何如?傳曰,允。此與尋常罪囚,截然有異,勿拘齋日,金吾秋曹堂上,竝卽牌招,全數進參,而禁堂在外人許遞,與未差之代,令該曹口傳差出,使之先進參後謝恩事,命下矣。應問諸漢,隨所供次第捉致,到底盤覈,則四館所書吏李泰信等所供內,以爲懸題以後,渠輩出待於場外,不得干涉場內之事,坼封出榜時,始爲入去擧行,則換名與疊券等事,全然不知云。內貢房司僕寺書吏徐潤碩等所供內,以爲渠輩,場內進排諸般擧行,奔汨無暇,則換名疊呈之事,何以知之乎?封䌤典守,自有陪入之人,一番査問,或可有洞燭之道云。外貢房貢人吳聖仁等所供內,以爲試所房排軍分定也。自格洞閔參奉家,要求貢奴木牌,故不得牢拒,果爲許借,而佩入之漢,初不相面云。封䌤官陪入李魯學·金命長所供內,以爲房排軍中二漢,爲閔參奉科事,冒名入來之說,偶爾聞之矣。到今事出之後,不無疑訝之端,而只記面目,不知姓名云。使喚軍千大得所供內,渠以閔家下隷,越入場內,初終試券,竝爲呈納矣。以終場試券之多不合意,更製一張,使之入呈,故又爲納券,而金士成·金道汝,亦以本家親知之人,冒稱使喚軍,入去場內,終始幹事云。金士成所供內,以爲渠因閔家之指使,屢入場內,連探字號,果爲的實,終場疊券之事,亦已聞知,而至於換名一款,實所不知云矣。觀此諸供,參互事實,則四館所書吏及內外貢房員役等,似無隱情,而貢人中吳聖仁,許借木牌,誠甚痛駭,李魯學·金命長等,以封䌤官陪入之漢,作奸之狀,宜無不知,而終始呑吐,揆以法意,在所嚴懲,千大得以幺麽下隷,越墻冒入,已極無嚴,而泛稱疊呈,終不直招者,尤係罔赦。金士成冒稱貢奴,屢入試所之狀,雖已直陳,換名作奸之事,專事抵賴,平問之下,難以取服,竝嚴加刑訊,期於得情。金道汝緊出囚供,而知機逃躱,尤極痛惋,分付左右捕廳,刻期詗捕,以爲一體盤覈,何如?傳曰,允。
以吏曹參議李根友牌不進罷職傳旨,傳于鄭德和曰,只推。
吏曹參判洪在喆疏曰,伏以臣於日昨,得伏見諫長權溭疏批下者,繼又伏見左參贊趙秉鉉疏批下者,滿心惶凜,措躬無地。臣亦忝在試席,終始周旋。今此閔達鏞坼名之後,兩封䌤又爲露出之狀,臣果在傍目見,駭惋惝惑,而當場核實慮未及周。顧臣所處,旣無異於上試,而臺評之來,極其嚴峻,處分之下,罪著溺職,臣何敢以獨逭爲倖,晏然而已乎?宜卽自首,値齋未徹,歷日泯默,尤增恧蹙,玆不得不短章陳暴。伏乞聖明,俯賜諒燭,亟勘臣當勘之律,以重試體,以安私分,千萬至祝。臣無任云云。答曰,省疏具悉。已諭於副試之批矣。
副護軍趙雲澈疏曰,伏以臣於諫長之疏,滿心惶蹙,無地自容。臣亦參試中一人,則與知試事,固職分耳。入格封彌外,兩封彌之又出,聞極驚該,而事在意慮之外,心切瞠惑,隨衆泯默,竟致臺評,益增慙悚。際又伏見上試疏批下者,特命譴罷,臣以同罪,豈獨倖逭?玆敢短章自列,仰瀆崇嚴。伏乞聖慈,亟允臺請,治臣溺職之罪,以爲振頹綱而重科體焉。臣無任云云。省疏具悉。已諭於副試之批矣。
副護軍宋應龍疏曰,伏以臣於試院歸後,聞以前參奉閔達鏞兩場封彌事,臺評峻發,至有主試罷職之命,臣亦終始參席之人也。惶隕悚蹙,譴何是俟,而間値齋日,未卽首實,泯默至今,冞增罪戾,玆敢略陳短章,仰瀆崇聽。伏乞遄被當勘之律,俾法紀昭而試體嚴焉。臣無任云云。省疏具悉。已諭於副試之批矣。
副修撰沈敬澤疏曰,伏以臣於日前,伏見諫長疏批下者,滿心惶蹙,實不知措躬之所也。果於伊日閔達鏞坼名之後,又有兩封彌現露之事,臣亦參聞,極爲驚惑而榜已登徹,券亦推去,容旋靡暇,隨衆泯默,竟致臺疏之先發,繼降主試之譴罷,臣是參試中一人耳。溺職之罪,烏可倖逭?間値齋日,無由呈疏,今始自列,仰瀆崇嚴。伏乞聖明,亟賜處分,施以當被之律,以昭法紀焉。臣無任云云。省疏具悉。已諭於副試之批矣。
甲辰四月十六日辰時,上詣仁政殿。漢學文臣日次儒生殿講入侍時,行都承旨趙斗淳,右承旨金愼根,左副承旨鄭德和,右副承旨沈宜升,同副承旨曺錫亨,假注書李東·權應夔,記事官李裕膺·李,檢校直提學趙秉龜,直提學金學性·金輔根,直閣尹定鉉,檢校待敎李裕元,以次侍立。時至,上具翼善冠,白布圓領,烏犀帶,黑皮靴,乘輿出宣化門。藥房都提調鄭元容,副提調趙斗淳進前奏曰,日氣漸熱,侵早勞動,聖體,若何?上曰,一樣矣。仍出協陽門,由肅章門,入仁政門,入殿內,上降輿陞座。斗淳啓稟,試官及儒生,入門行禮乎?上可之。斗淳曰,從陞諸臣中,有參試之人,亦使之下殿行禮乎?上可之。日次儒生考官判府事鄭元容,行上護軍朴岐壽,行護軍金學性,副護軍洪鍾應,大司成曺雲承,弘文館校理尹定鉉,副司果洪祐健,漢學文臣考官吏曹判書朴晦壽,行護軍趙秉龜,工曹參判徐英淳,副護軍金輔根,工曹參議李公翼,副護軍朴齊憲,洪祐順以次陞殿。斗淳曰,諸生考講,或有抽籤之例,或有拈出講章之例,今番則何以爲之乎?上曰,抽籤擧行,可也。仍命開講,儒生等次第應講。愼根曰,今此儒生考官中,有漢學應講人,何以爲之乎?上曰,先使應講,後參試席可也。斗淳曰,漢學殿講應講人中,非無元在外未及來待者,而亦不無無緣不參之人,事體所在,誠極未安。而本院請推之外,無他何施之罰,何以爲之乎?上曰,無緣不參人員,竝捧現告拿處,可也。出榻敎少頃,通禮唱禮畢,上降座乘輿。斗淳曰,執冊承旨,告栍史官,落後擧行,似好矣。上可之。仍出仁政門,由肅章門,入協陽門,命出標信解嚴,還內。諸臣以次退出。
上在昌德宮。停常參·經筵。
沈宜升啓曰,明日常參·經筵,取稟。傳曰,停。
金愼根啓曰,來二十一日朝參日次矣,敢稟。傳曰,停。
沈宜升啓曰,來二十一日輪對日次矣,敢稟。傳曰,當次人受點,後日次待令。
金愼根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨鄭德和,今日不爲仕進,卽爲牌招,何如?傳曰,允。
傳于沈宜升曰,入格儒生,今日延英門外施賞。
傳于沈宜升曰,日次儒生殿講居首通幼學鄭錫朝,直赴殿試,之次通幼學趙在應,直赴會試,之次通生員黃鍾顯等五人,竝給二分,之次略幼學鄭華錫等十二人,之次粗生員申升求等十一人,竝令該曹,考例施賞。
掌令沈膺泰啓曰,臣姿質庸愚,言議巽劣,耳目之任,萬不近似,而掌憲除旨,忽下於夢想之外。義分所在,粗伸叩謝之忱,而第臣於合啓句語中,有私義之不可聯參者,前叨持憲,輒蒙恩諒,今臣處義,宜無異同,請命遞斥臣職。答曰,依啓。
以大司諫權溭,司諫韓升烈,獻納姜斗煥,正言李鼎信,執義曺錫雨,掌令李鼎顯牌不進罷職傳旨,傳于鄭德和曰,只推。
以全羅監司金景善狀啓,錦山郡民家失火事,傳于金愼根曰,聞甚矜惻,元恤典外別加顧助,卽爲結構奠接之方,廟堂措辭分付。
傳于金愼根曰,監董大臣以下留待。
傳于金愼根曰,監董大臣以下入侍。
金愼根,以兵曹言啓曰,訓局軍梁源,其子扈衛軍官仁,俱爲直赴殿試奉承傳矣。同時唱榜,有違法式,仁退付後殿試,何如?傳曰,允。
又以兵曹言啓曰,今四月二十日,文臣朔試射日次,而親臨文武科殿試相値,不得爲之之意,敢啓。傳曰,知道。
又以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
鄭德和,以義禁府言啓曰,時囚罪人金喜吉,加刑一次,訊杖三十度矣,待拷訊限滿,更加嚴刑之意,敢啓。傳曰,知道。
又以刑曹言啓曰,科場作奸罪人等,刑訊得情,金道汝刻期詗捕,一體盤覈事,纔已草記蒙允矣。罪人金士成,嚴加刑訊,反覆究詰,則疊呈兩券,如前首實,換名作奸,一直牢諱,究厥罪狀,尤極痛惋,待拷訊限滿,更加各別嚴刑,期於得情。金道汝今始就捕,故多般嚴覈,則越入場內,疊呈試券,無辭自服,至於換名作奸一款,專事粧撰,論其罪犯,有浮於金士成,而平問之下,難以取服,嚴訊得情。李魯學·金命長,旣施一次之刑,而所犯,與金士成·金道汝,煞有間焉。吳聖仁·千大得,俱無更覈之端,竝姑嚴囚,待究竟分輕重勘處,何如?傳曰,竝移捕廳,兩捕將合坐,各別嚴覈,期於得情。
又以刑曹言啓曰,因本曹草記,金士成等,嚴覈得情事。傳曰,竝移捕廳,兩捕將合坐,各別嚴覈,期於得情事。命下矣。罪人金士成·金道汝·李魯學·金命長·千大得等,竝移送捕廳之意,敢啓。傳曰,知道。
義禁府啓目,工曹正郞文用中,承文院博士羅采奎,成均館典籍金翊鎭,博士金用鼎,宗簿寺主簿曺克承,南學訓導李學禮,副司直沈敦永,副司果金穰根·李豐翼·鄭基世,前正郞洪在龍等傳旨內,今四月十六日漢學文臣殿講時居不,竝依定式推考罪,各笞四十收續,付過還職,私罪,奉敎依允爲旀,鄭基世段,功議各減一等,文用中·金翊鎭·曺克承·沈敦永·金穰根·李豐翼·洪在龍等段,竝只功減一等爲良如敎。又啓目粘連,向前姜長煥亦,船泊在於八月初二日,裝發果在初六日,則囚供發明,容有可據是白乎矣,道啓旣以有難全恕爲辭,以此照律,何如?判付啓,依允。
義禁府照目粘連,訓鍊都監左別將尹禹鉉矣本府議啓內,武臣之毋敢處議,係是朝飭是白去乙,謂有情勢,無難引義,事甚可駭,以此照律罪,笞五十收續,解見任別敍,私罪,奉敎依允爲旀,功減一等爲良如敎。又啓目,咸平縣監金相稷原情云云,傳旨問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,奉常寺正金基纘,副司果李殷相·李廷斗等原情云云,傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓依允。
甲辰四月十七日酉時,上御重熙堂。監董大臣以下入侍時,右承旨金愼根,假注書李東,記事官李裕膺·李,右議政金道喜,禮曹判書趙冀永,繕工監提調李穆淵,觀象監提調洪學淵,以次進伏訖。上曰,史官分左右。道喜進前奏曰,日氣猝然蒸鬱,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,臣等景陵陵上莎草有頉處修改後,狀啓先已修入矣。蓋是隆冬爲役,未易完固,多有罅隙蹲縮處,故今番之役,莎草盡爲奉出而修改矣。更爲詳細看審,則東南邊卯乙辰巽方位下磚石,似低陷而姑未顯著,欄干石亦有罅隙,而此亦雖不甚大段,旣有罅隙與低陷底意,則今夏雨潦之時,來春解凍之際,不無傾圮之慮矣。已以油灰,從其罅隙,間間塗塞,而此非倉卒間修改之役,故狀啓登聞時,不爲登徹矣。愼根奏曰,監董大臣以下出去時,金虎門今當仍留標信請出矣。上可之。夾侍跪授標信于愼根,愼根跪授于賤臣,賤臣出傳于宣傳官。上曰,史官就座。上命大臣先退,仍命退。諸臣以次退出。
上在昌德宮。停常參·經筵。
自開東至申時,灑雨下雨,測雨器水深二分。
曺錫亨啓曰,明日常參·經筵,取稟。傳曰,停。
鄭德和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于曺錫亨曰,景陵陵上修改時監董大臣以下,別單書入。
傳于曺錫亨曰,考官洪敬謨·朴晦壽,命官爲之。
傳于曺錫亨曰,專經武臣殿講居首人,依例捧傳旨。
傳于曺錫亨曰,專經文臣殿講居首人,依例捧傳旨。
曺錫亨啓曰,左參贊洪敬謨,旣入闕中,不爲肅謝,直爲出去,事甚未安。推考,何如?傳曰,允。
鄭德和啓曰,行大司憲李奎鉉,執義曺錫雨,掌令李鼎顯牌不進,一員未差。持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,正言李鼎信,執義曺錫雨,掌令李鼎顯牌不進罷職傳旨,傳于沈宜升曰,只推。
傳于沈宜升曰,再明日次對,進定於明日。
沈宜升啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以捕廳合坐啓目,傳于沈宜升曰,此是査實乎?萬口喧傳之事,若是糢糊,則焉用捕廳爲哉?兩捕將竝從重推考,更令嚴覈,期於得情。
曺錫亨,以禮曹言啓曰,卽接社稷署所報,則令金在敬·金在重,合三呈旬,令洪稷周,方在齋所,身病猝重,莫重肅敬之地,萬無一時入直之望云矣。依前例以本曹正郞金奎燮,假官差送,以爲替直,何如?傳曰,允。
義禁府照目粘連,務安縣監姜長煥矣本府議啓內,船泊在於八月初二日,裝發果在初六日,則囚供發明,容有可據是白乎矣,道啓旣以有難全恕爲辭,以此照律罪,笞四十收贖,附過還職,私罪,奉敎依允爲旀,功減一等爲良如敎。又啓目粘連,向前金相稷亦,船隻還泊,不過一旬,畢載發送,則不可以晩裝論是白乎矣,道啓旣以不卽裝發,未免疎忽爲辭,以此照律,何如?判付啓依允。又啓目,向前金基纘·李殷相·李廷斗等亦,殿講不參,雖緣實故,揆以法意,有難參恕,竝只以此照律,何如?判付啓依允。
兵曹判書金興根疏曰,伏以臣之日前控號,出於窮窘之甚,疾痛之亟,而揆其情雖似懇迫,執其跡自底冒褻,及奉批旨,不惟威罰之不加,本任之姑許由暇,兼職之先賜解免,無往非厚庇曲遂之恩也。臣雖萬萬庸昧,尙復粗曉義分,苟可以僅能支持,不至於妨公而隳事,顧何敢不自泯伏,復事强聒,而數日以來,委篤轉深,危形敗兆,取次呈露,凡勺水粒米,不成痢則不化,脚顫於登溷,氣奪於努責,弱削澌綴,委頓叫囈。此已萬難抵過,而最是臍肚之間,恒時綳引,久坐則衝亘,移步則挽掣,籧篨戚施,未足以喩此見狀,致使法殿陪扈,又有言送替行之擧,國體班容,曠瘝到極。有臣如此,固已不如死之久矣,而宛轉煩轖,亦且求死而不得矣。蓋臣受病實狀,略具前疏所陳,而辭短筆拙,不免爲隔爬過捫,則雖以容光之大,何望其照燭無遺,而最其萬一僥倖,卽不失時三字耳。譬如已朽之株,縱無望於再榮,方潰之水,尙有術於豫捍,以往驗來,所可競者,惟此時爲然。失今不圖,自知其爲無幸也,明矣。此臣所以計切慮急,若昧嚴畏,一瀆再瀆而不知止也。夫病不至於必可言,而言則嫚也,病至於必不可不言,而不言則冒也。顧臣目下實狀,嫚與冒之間,必有以處臣者矣。惟聖慈,天地父母,憫之恤之,亟遞臣所帶職名,仍治臣擾瀆之罪,以警具僚,以安私分,千萬至祝,臣無任云云。答曰,省疏具悉。已悉前批,又何更煩?
上在昌德宮。停常參·經筵。
金愼根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日文武科殿試相値,視事頉稟之意,敢啓。傳曰,知道。
鄭德和啓曰,行大司憲李奎鉉,執義曺錫雨,掌令李鼎顯牌不進,一員未差。持平沈宜元·兪致崇在外,監察茶時之意,敢啓。傳曰,知道。
傳于金愼根曰,大臣,備局堂上引見。
曺錫亨,以吏曹言啓曰,刑曹佐郞尹敬圭,以其身病,呈狀乞遞,改差,何如?傳曰,允。
有政。吏批,判書朴晦壽進,參判洪在喆牌招不進,參議李根友式暇,右承旨金愼根進。啓曰,判尹今當差出,而擬望之人乏少,政府西壁,竝擬,何如?傳曰,允。以沈敬澤爲掌令,李穆淵爲判尹,李奎鉉爲知春秋,申錫禧爲刑曹佐郞,朴齊淵爲明陵別檢,安永豊爲黃海都事。
兵批,判書金興根病,參判韓鎭庭未肅拜,參議趙徽林病,參知金逸淵入直進,右副承旨沈宜升進。副護軍許瑢,副司直沈膺泰,以上竝單付。
吏批,再政。以李寅奭爲副修撰,金尙一爲直講。
金愼根啓曰,卽者兵曹郞廳來言,明日殿座時,別侍衛不可不備,而判書金興根有身病,不得進參云,何以爲之?敢稟。傳曰,次堂擧行。
以大司諫權溭,司諫韓升烈,獻納姜斗煥,正言李鼎信,執義曺錫雨,掌令李鼎顯牌不進罷職傳旨,傳于鄭德和曰,只推。
鄭德和啓曰,明日殿試,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于金愼根曰,明日出宮門路,以協陽門爲之。
傳于曺錫亨曰,右議政金道喜,更爲命招。
沈宜升,以戶曹言啓曰,時御所內各司雨漏修改吉日時,令日官金昌勳推擇,則今四月二十四日辰時爲吉云。以此日時擧行之意,敢啓。傳曰,知道。
曺錫亨,以禮曹言啓曰,今四月十六日親臨仁政殿日次儒生殿講入格幼學鄭錫朝,直赴殿試事,命下矣。依例許赴於今此慶科增廣別試文科殿試之意,分付,何如?傳曰,允。
義禁府照目粘連,奉常寺正金基纘,副司果李殷相·李廷斗等矣本府議啓內,殿講不參,雖緣實故,揆以法意,有難參恕,竝只以此照律罪,各笞五十收續,解見任別敍,竝只,私罪,奉敎依允爲旀,竝只功減一等爲良如敎。又啓目粘連,咸平縣監金相稷矣本府議啓內,船隻還泊,不過一旬,畢載發送,則不可以晩裝論是白乎矣,道啓旣以不卽裝發,未免疎忽爲辭,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又啓目,宣傳官吳吉善,訓鍊院僉正金炳一,武臣兼宣傳官張集珪,宣傳官李玄益,部將具泓,北道參軍權聖根,御營廳哨官金潤誠等傳旨內,今四月十八日仁政殿命官專經武臣殿講時竝不,依定式推考罪,竝只笞四十收贖,附過還職,私罪,奉敎依允爲旀,吳吉善·金炳一·李玄益·具泓·權聖根等段,竝只功減一等爲良如敎。又啓目,成均館典籍安正淳,承文院博士羅采奎,副司果金英秀等傳旨內,今四月十八日仁政殿命官專經文臣殿講時竝不,依定式推考罪,竝只笞四十收贖,附過還職,私罪,奉敎依允爲旀,金英秀段,功議各減一等爲良如敎。
兵曹判書金興根疏曰,伏以臣積被二豎之苦,冒犯再瀆之罪,貼席昏昧,威罰是俟,昨下恩批,兪音愈邈,臣誠跼高蹐厚,無所容措,際又以殿試試望,天牌臨召。噫,臣亦粗具彝性,不至於全昧分義,苟使臣目下病情,有一半分彈束蠢動之望,則寧敢爲式日强聒,一味慢蹇之理也哉?伏衛陪扈之嚴,而臣莫之躬趨,幄殿臨試之盛,而臣末由力承,率之以曠職隳綱之誅,嶺海金木,猶不足以蔽其萬一,伏地瞻天,惶隘轉甚。玆不得不舁詣朝房,忙陳自劾之章。伏乞聖明,亟降德威,勘臣當被之律,仍令變通其試望,俾有以國體存而試事重,千萬幸甚。臣無任云云。答曰,省疏具悉。卿其調理行公。
甲辰四月十九日辰時,上御重熙堂。大臣備局堂上引見入侍時,右承旨金愼根,假注書權應夔,事變假注書姜晢一,記事官李裕膺·李,左議政權敦仁,右議政金道喜,行上護軍朴岐壽,水原留守李光正,戶曹判書朴永元,吏曹判書朴晦壽,行大護軍任聖皐,禮曹判書趙冀永,行護軍柳基常·趙斗淳·金學性,校理成好謙,以次進伏訖。上曰,史官分左右。敦仁進前奏曰,雨後朝氣淸涼,而午熱頗甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。敦仁曰,臣之病情,今爲半年,已分癃廢,實萬萬無以自力於重任。故前後陳籲,備竭衷懇,而批旨洊隆,尙未蒙體諒之恩,史官之臨宣下敎,賓對之特荷成命,注念不置,去益勤摯,一向蟄伏,若涉逋傲,悚惶之極,扶舁登筵,而如此凜然摧朽之狀,不待臣之縷陳,聖鑑庶可俯悉。臣若一時無妄,差痊有期,則臣今處委寄之重,荷眷庇之篤,何敢不思蹶,無端退託,徒自歸於占便之科哉?顧臣積祟已多歲月,病發又在衰暮,駸駸然莫可收拾,而危證敗兆,便成膏肓,津液都竭,神爽俱遁,若其斗劇之時,則死生之憂,凜如一髮,而又經幾日,始得回甦,以此貌樣,雖庶官末務,決不可暫冒。況臣所帶之官,所管之務,其重果何如,而豈容緣臣衰病,曠廢至此哉?一日虛縻,當有一日僨敗,揆以國體,是豈成說?且臣病源,專祟氣痰,少或汨其思慮,勞其筋骸,則輒致一倍添肆,斷非醫藥所可責效。若迨此濱危之前,釋負投閒,息心謝務,時就水泉之淸涼,安意調攝,則猶有可治之望,以我殿下至仁體物之德,亦豈不垂憐而曲遂之乎?伏望特施終始之澤,早賜諒退,俾有以獲延殘喘焉。上曰,此豈卿可去之時乎?千萬不可矣。出擧條敦仁曰,臣於前疏,以勉聖學一事,已有仰陳者,今無容煩疊,而其時聖批,大示惕悟,旋卽有講對之命。臣於是,擎誦攢祝,日望庶幾,而纔過數日,依舊停閣,今至一朔,更不臨筵,臣之所陳,聖批所敎,又不免一場空言而止。君臣之際,不誠如此,而能做國事者,未之聞也。臣之向來請懇,是豈可已而不已者哉?夫朝廷百工之各有其責者,隳其職守,不事其事,則殿下必黜之勿復用,臣雖萬萬無似,其責則虞臣之弼違也,殷相之納誨也。今殿下怠於向學,安於逸樂,數年以來,未見有奮發有爲之志,卓然持守之效,而講讀一款,便屬笆籬,臣居是職,果有弼違者乎,有納誨者乎?終未能開發聖志,仰裨睿工,則隳職之罪,其視百工之一事一務,尤不可同日語矣。雖殿下不加之罪,人之指臣者,皆曰夫夫也,以若責任,以若委畀,何不務積誠意,引吾君於當道,而苟然虛縻,徒懷貪戀也。臣將何說以謝,何面可顯乎?臣之進退,固不足輕重。第伏念帝王之澤被生民,功垂後世者,其有不資學問而能之乎?雖上智之聖,非學,無以成就其德業,此理之不可誣也。今殿下稟玆睿哲,富於春秋,苟專心讀書,明體達用,則何道之不可求,何治之不可成?爲聖爲賢,爲堯爲舜,卽殿下分內事,而如是不學,則雖憂勤惕慮,蚤夜孜孜,決難望從欲之治,顧宗社付託之重何如?國事艱大之憂何如?萬幾理亂,億兆安危,只係於殿下一身,是豈殿下不思振發,一向悠泛之時乎?且列聖以來,講對之制,非但致治之大本,抑亦裕昆之良法,而至殿下而遂廢之,則列聖在天之靈,亦豈無怵惕於冥冥耶?若聖念及此,則不待臣言之畢,而亦必有竦然不安者矣。今日百千萬事,未有大於勤講學三字,凡無益害益之事,一切屛去,迨此未熱之前,亟開講筵,無所間斷,則將見睿學日就,治敎日隆,玆豈非萬年無疆之慶乎?今臣所陳,亦安知能有槪於聖心,而區區衷赤,有不自已,又此覼縷,伏願垂察焉。上曰,益加自勉矣。出擧條敦仁曰,邑務方殷,曠官可悶,受由上京及新除未下直守令,竝令不多日內催促下送,何如?上曰,依爲之。敦仁曰,詞訟之任,不宜暫曠,漢城判尹未差之代,政官牌招開政差出,何如?上曰,依爲之。出擧條敦仁曰,御營大將金煐,前後飭敎,不啻申嚴,而今日賓對,又不登筵,實病聞固難强,而事體極涉未安。從重推考,何如?上曰,依爲之。出擧條敦仁曰,向來以科弊一事,飭敎固已截嚴,而臣等之自下申飭與摘奸等節,亦自以爲倍前操束矣,不意今番閔達鏞之事出,此莫非臣等不善糾飭之罪,而此等事,雖出於鄕曲卑微無恥之類,尙可謂之變怪,況乃如此古家巨室乎?近來士夫名檢,雖曰掃地,國家典章,雖曰隳壞,豈知此變怪,出於此家哉?駭惡痛惋,已無可言。俄伏見捕廳査案判下,嚴重捕査,似不免糢糊矣。各別嚴覈得情,施以當律然後可爲有法之國,而後人亦當懲畏矣。上曰,駭惋莫甚矣。道喜曰,左相已詳悉仰奏,而閔達鏞事,驚駭痛惋,無容更達矣。近日科弊,轉到末如之境,如此變怪,出於喬木古家,是豈夢想所到也哉?伏願到底窮核,以施當律,斷不可已矣。上曰,前或有如此事乎?昔在肅廟朝己卯年間,亦有科獄云矣。敦仁曰,肅廟朝己卯年,果有換名之科獄矣。上曰,此果自前有之之事乎?敦仁曰,疊呈則通編無載律,而換名則著有當律,可知自前或有之矣。上曰,大臣就座。愼根曰,諸宰奏事。岐壽等曰,無所懷矣。愼根曰,玉堂所懷奏之。好謙曰,向者召對,連日爲之,在廷諸臣,咸以爲大寮陳疏之後,聖心悔悟,有此開筵,從今以後,則必將孜孜勉勉,不復如前作輟,莫不相慶。臣亦伊時,適爲持被,得參侍讀之列,私心慶幸,充然如有得焉。至於無知輿儓,亦皆動色,如有感焉。一政一令之間,群情之胥悅,未必如是,而獨於講學爲然者,誠以人主一心,爲萬化之源,而正心之要,在於講學故也。間値太廟之親祼,且緣科試之有事,雖未得專一。然而暇日亦多矣。又此停止,此無他,立志不固,未能純一之致也。伊尹之告太甲曰,俾萬姓,咸曰一哉王心,周頌之贊文王曰,於乎不顯,文王之德之純,純一,實是聖人作聖之工也。更加警省,其於學問,不貳不雜,今日一於是,明日一於是,日日一於是,上以承兩殿期待之誠,下以答臣庶顒若之望,是臣區區之願也。上曰,所陳當體念矣。出擧條愼根曰,今日賓對,兩司無一人進參,竝推考,何如?上曰,依爲之。出擧條上命大臣先退,史官就座,仍命退。諸臣以次退出。
上在昌德宮。停常參·經筵。
自申時至人定,灑雨下雨,測雨器水深二分。自人定,至二十一日開東,灑雨下雨,測雨器水深一寸九分。
還內後,內閣·政院·藥房·玉堂口傳問安。答曰,知道。
藥房提調趙冀永副提調趙斗淳啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
曺錫亨啓曰,明日常參·經筵,取稟。傳曰,停。
鄭德和啓曰,行大司憲李奎鉉未肅拜,執義曺錫雨,掌令李鼎顯·沈敬澤牌不進,持平沈宜元·兪致崇在外,監察茶時之意,敢啓。傳曰,知道。
以景陵陵上莎草修改時監董大臣以下別單,傳于曺錫亨曰,右議政金道喜,熟馬一匹面給。繕工提調李穆淵,禮曹判書趙冀永,觀象監提調洪學淵,地方官楊州牧使金洙根,竝各內下大虎皮一令賜給。禮曹正郞金圭燮,假監役尹致疇·趙復林,典設別提李肯憲,各兒馬一匹賜給。兼監役本陵參奉申檍·趙漢應,竝陞六。別看役安時赫,內下筒箇一部賜給。其餘相地官·擇日官·奏時官·救療官·牌將·計士·守僕·員役·工匠等,竝令該曹,考例施賞。
傳于鄭德和曰,中官崔喜鎭,令該府拿處。
傳于曺錫亨曰,在外玉堂許遞,前望單子入之。
玉堂前望單子入之,副應敎曺錫雨,修撰金基纘落點。
以執義曺錫雨,掌令沈敬澤·李鼎顯,司諫韓升烈,獻納姜斗煥,正言李鼎信牌不進罷職傳旨,傳于鄭德和曰,只推。
曺錫亨,以吏曹言啓曰,今日次對入侍時,受由上京及新除未下直守令,竝令不多日內催促下送事,允下矣。自臣曹催促,則未下直守令茂山府使鄭岐源,今二十二日辭朝云。受由上京守令興海郡守權顗,江西縣令洪鍾序,和順縣監李啓榮,長水縣監柳厚祚,俱已下去云。平昌郡守嚴錫明,德川郡守趙台淳,海州判官李昌在,泰仁縣監趙奎淳,俱以爲今二十一日下去云。丹城縣監崔遇亨,務安縣監姜長煥,殷栗縣監成容默,俱以爲今二十二日下去云。長興府使朴顯圭,任實縣監李,俱以爲今二十三日下去云。瑞興府使韓正敎,同福縣監沈熙淳,麟蹄縣監姜,竝待放榜,催促下送,而錦山郡守趙獻永,身病沈重,不得下去云。其身病旣如是,則有難强令還任,罷黜,何如?傳曰,允。
又以弘文館言啓曰,新除授副修撰李寅奭,卽爲牌招察任,何如?傳曰,允。
又以禮曹言啓曰,今四月二十九日卯時,大殿痘候平復慶科增廣別試文武科放榜時,親臨與權停例,何以爲之?而處所以何處擧行乎?敢稟。傳曰,仁政殿親臨磨鍊。
又以禮曹言啓曰,卽接漢城府移文,則今此揀擇捧單中,司憲府監察朴承圭女子,有實病,初揀擇時,不得進參云。使之調理入參於再揀擇時,而無頉處子,則別單書入之意,敢啓。傳曰,知道。
金愼根,以兵曹言啓曰,今四月二十日大殿痘候平復慶科增廣別試武科殿試時直赴殿試人,應試應頉區別,別單書入之意,敢啓。傳曰,知道。
又以兵曹言啓曰,直赴殿試奉承傳守直官王俶說等二百七十三人,隨其錄名,依例許赴於明日殿試之意,敢啓。傳曰,知道。
又以御營廳言啓曰,本廳千摠李觀熙,身病甚重,勢難察任,改差,何如?傳曰,允。
鄭德和,以刑曹言啓曰,因左右捕盜廳啓辭,竹山人李炡,係是進士,亟令攸司拿覈事,命下矣。李炡,令畿營星火捉上,以爲嚴覈之意,敢啓。傳曰,知道。
義禁府啓目,前參奉閔達鏞原情云云,傳旨內辭意,發問目反覆嚴覈是白乎則,疊呈則自服,換名則發明,平問之下,難以得情,刑推取服,何如?判付啓依允爲旀,捕廳捧招若此,則焉敢發明乎?嚴刑取招,期於得情爲良如敎。又啓目,文科覆試封彌官魏鍾善原情云云,傳旨內辭意,發問目嚴覈是白乎則,諉以兩日封彌籠,竝置試官房,一人三封彌,實所不知是白如,一直發明,平問之下,無以取服,刑推得情,何如?判付啓,施威嚴問,捧口招以入爲良如敎。
左右捕廳合坐啓目,竹山人李炡段,係是進士,亟令攸司拿覈,金士成·李魯學兩漢罪犯,俱係罔赦是白乎矣,臣廳不得擅便,上裁,何如?判付啓依允爲旀,諸漢仍囚爲良如敎。
甲辰四月二十日辰時,上詣春塘臺,慶科增廣文武科殿試入侍時,行都承旨趙斗淳,右承旨金愼根,左副承旨鄭德和,右副承旨沈宜升,同副承旨曺錫亨,假注書李東·權應夔,記事官李裕膺·李,檢校直提學趙秉龜,直提學金輔根,直閣尹定鉉,檢校待敎李㘾·李裕元以次侍立。時至,上具翼善冠·白布圓領·烏犀帶·黑皮靴,乘輿出宣化門,藥房提調趙冀永,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,詣春塘臺,降輿陞座。斗淳曰,儒生今將入場,請出標信開布城矣。上曰,以俄下標信,仍爲擧行。斗淳讀奏入門單子,合爲三十九人。斗淳曰,從陞諸臣中,有差試官者,使之暫退行禮乎?上可之。讀券官右議政金道喜,戶曹判書朴永元,行護軍金鼎集,吏曹參議李根友,大司成曺雲承,副司果李裕元,副司果洪祐健,考官行上護軍朴岐壽,行大護軍任聖皐,行護軍柳相弼,行副護軍李源庚,宣傳官李景純,兵曹正郞洪在重,訓鍊院正李兼熙等,率文武擧子,行四拜禮,陞詣試官位侍立訖。道喜曰,日候不調,侵早勞動,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。斗淳出去頒紙。秉龜曰,都承旨趙斗淳,儒生頒紙,不爲入稟,徑先擧行,事甚未安。推考,何如?上曰,依爲之。愼根曰,武科殿試直赴人,依例分所試取乎?上可之。愼根曰,直赴人規矩,三技中先試何技乎?上曰,先試柳葉箭可也。仍命書試題。永元進前,書銘魚水堂,限午時,斗淳進前,跪啓宣敎懸題。斗淳曰,文所試官,使之權退乎?上可之。愼根曰,武擧子考講試官,分所進去,收栍何以爲之乎?上曰,上試單栍擧行可也。上入小次。少頃,斗淳以司謁入稟曰,收券已訖。考試,何如?上可之。考試訖。斗淳又以司謁入稟曰,考試已訖。科次何以爲之乎?上出次。仍命書傳敎曰,侍衛軍兵雨具,從便爲之。仍命科次。祐健進前讀奏第一券,至五六句。上曰,止之。以次書等,道喜曰,三甲則書三下,其餘皆書次上乎?上可之。道喜書等訖。命上第一券,御覽秘封還下,斗淳以次坼三甲秘封,讀奏訖。奏曰,此以下則當從次第修整榜目以入乎?上可之。上還入小次,仍以司謁口傳下敎曰,還宮當自內爲之矣。該房知悉,仍命以俄下標信解嚴,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四寸。
曺錫亨啓曰,明日初揀擇相値,視事頉稟之意,敢啓。傳曰,知道。
鄭德和啓曰,來二十五日朝參日次矣,敢稟。傳曰,停。
曺錫亨啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書權應夔,身病猝重,勢難察任,今姑改差,何如?傳曰,允。
曺錫亨啓曰,吏曹郞廳來言,新恩政事,取稟。傳曰,當日爲之。
鄭德和啓曰,行大司憲李奎鉉,掌令沈敬澤·李鼎顯牌不進,執義未差,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,正言李鼎信,掌令沈敬澤·李鼎顯牌不進罷職傳旨,傳于鄭德和曰,只推。
以副修撰李寅奭牌不進罷職傳旨,傳于曺錫亨曰,只推。
曺錫亨,以弘文館言啓曰,修撰李晉祥監軍受牌,下番闕直,事甚未安。副修撰李寅奭,旣有只推之命,與副修撰兪錫煥,新除授修撰金基纘,竝卽牌招,推移入直,新除授副應敎曺錫雨,一體牌招察任,何如?傳曰,允。
鄭德和,以兵曹言啓曰,今四月二十一日武臣賓廳講書時,御營廳哨官李元熙,摠戎廳哨官金有觀,通鑑第一卷不通,竝依定式推考警責,何如?傳曰,允。
又以左右捕盜廳言啓曰,科場作奸罪人金文汝,緊出於金士成口招,而在逃發捕,今纔捉得,故合坐取招之意,敢啓。傳曰,知道。
又以義禁府言啓曰,時囚罪人金喜吉,拷訊限滿,加刑一次,訊杖三十度,今已準三次矣。金喜吉全羅道羅州牧黑山島,勿限年定配,而以承傳內辭意,具罪目,依例發遣府書吏,押送配所之意,敢啓。傳曰,知道。
義禁府啓目,中官崔喜鎭原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓,飭已施矣。分揀放送爲良如敎。
右議政金道喜箚曰,伏以昨伏見傳敎下者,以臣有景陵莎土修改時監董之勞,至有熟馬面給之命,滿心惶愧,不知攸喩。凡於陵寢工役,大小執事之臣,孰不捧土攀莎,殫竭自效,而臣不過隨衆進詣,按例檢飭而已。有何勞勩之可紀,侈以上駟之殊錫乎?夫治道必核名實,明主尙愛嚬笑,今焉罔功之賞,非但在臣爲濫,其於聖朝懋賞之政,顧何如哉?榮或雖切,承受無望,玆敢冒控短箚。伏乞亟寢成命,以重殊典,以安微分,不勝幸甚。取進止。答曰,省箚具悉卿懇。卿其安心領受。仍傳于曺錫亨曰,此批答,遣史官傳諭。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
鄭德和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右副承旨沈宜升,今日不爲仕進,卽爲牌招,何如?傳曰,允。
備忘記,茂山都護府使鄭岐源下直,長弓一張,長箭一部,片箭一部,筒兒一箇賜給。
傳于金愼根曰,領府事入侍。
權應夔改差,代以李時夏爲假注書。
曺錫亨啓曰,卽者吏曹郞廳來言,政事當日爲之事命下,而判書朴晦壽,參判洪在喆,參議李根友,俱以病不來,不得開政云。竝卽牌招,何如?傳曰,允。
鄭德和啓曰,行大司憲李奎鉉,掌令沈敬澤·李鼎顯牌不進,執義未差,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,正言李鼎信,掌令沈敬澤·李鼎顯牌不進罷職傳旨,傳于鄭德和曰,只推。
以副應敎曺錫雨,修撰金基纘,副修撰李寅奭·兪錫煥牌不進罷職傳旨,傳于曺錫亨曰,只推。
備邊司薦望,以洪敬謨爲廣州留守。
曺錫亨啓曰,吏曹參議李根友,疏批已下,一體牌招,何如?傳曰,允。
以吏曹參議李根友牌不進罷職傳旨,傳于曺錫亨曰,只推。
曺錫亨,以吏曹言啓曰,功臣嫡長上護軍登科者,參下陞六·參上加資事,載在吏典矣。今此新及第朴永輔,以功臣嫡長,已受大護軍祿,而取考兵典祿條,則功臣嫡長祿窠,只有大護軍二窠,而本無上護軍窠,此或修整吏典時失檢之致,朴永輔似當以科前護軍陞六,而旣與通編所載稍異,何以爲之?敢稟。傳曰,依例陞六。
有政。吏批,判書朴晦壽進,參判洪在喆牌招不進,參議李根友陳疏,右承旨金愼根進。以韓啓源爲執義,沈膺泰爲掌樂正,金爲奉常正,朴永輔·嚴錫鼎·金會明爲典籍,鄭翼烈爲司饔直長,朱鎭珏爲和陵參奉,宋泰熙爲錦山郡守,張允祺爲律學敎授。典籍單柳進翰,文科甲科第一人,活人別提單任泰璟,武科甲科第一人,新及第韓正敎,文科甲科第二人,姜文科甲科第三人,登科前資窮,李玄緖登科前資窮,準職以上,今加通政,依法典陞堂上。
兵批,判書金興根,參判韓鎭庭病,參議趙徽林入直進,參知金逸淵病,右副承旨沈宜升進。大護軍李嘉愚,副司直韓啓源,副司果徐相敎·申檍·趙漢應,以上竝單付。副司正金義性·李舜器,以上武科甲科二三人。
吏批,再政。以朴岐壽爲左參贊,李嘉愚爲奉常提調,金蘭淳爲景慕宮提調,吳顯甲爲繕工副正,洪在鳳爲司䆃奉事。廣州留守單洪敬謨。
曺錫亨,以弘文館言啓曰,副應敎曺錫雨,修撰金基纘,副修撰李寅奭,旣有只推之命,竝卽牌招察任,何如?傳曰,允。
又以禮曹言啓曰,卽接漢城府移文,則初揀擇時處子詣闕秩中,副司直金穰根女子,有實病,不得進參云。使之調理入參於再揀擇事,分付,何如?傳曰,允。
大王大妃殿傳于曺錫亨曰,前正郞洪在龍女,童蒙敎官尹奎錫女,副司果申泰運女,幼學徐麒淳女,行副護軍金公鉉女,繕工奉事鄭基承女,生員朴興壽女,竝再揀擇入之,其餘許婚。
曺錫亨,以禮曹言啓曰,今四月二十六日再揀擇時,處所及處子詣闕時門路,以何處擧行乎?敢稟。傳曰,處所慈慶殿爲之,門路曜金門爲之。
又以禮曹言啓曰,今四月二十六日再揀擇吉時,令日官推擇,則同日辰時巽時俱吉云,以何時擧行乎?敢稟。傳曰,以巽時爲之。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·雩祀壇·司寒壇·馬祖壇壇上及四面紅箭門墻垣階砌,俱爲無頉,而南壇西邊紅箭門,漢江壇東西北三邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,卽接永禧殿官員所報,則連日之雨,正殿南挾室後面春舌道里上滲漏,第三室前面椽間北夾室椽端滲漏,仰土剝落,去夜南邊內墻半間許內面頹圮,瓦子脫落云矣。挾室滲漏,與殿內有異,奉審之節,不爲擧行,內墻頉處,不至大段,慰安之擧,亦不磨鍊,修改之役,待晴擇日擧行,何如?傳曰,允。
又以禮曹言啓曰,卽接成均館所報,則今番之雨,啓聖祠正堂滲漏,仰土剝落,西配第一位樑上滲漏,床卓沾濕云矣。修改之節,待晴擇日擧行,何如?傳曰,允。
金愼根,以都摠府言啓曰,今日入直內三廳武兼禁軍及軍兵等,當爲中日習射技放,而初揀擇相値,不得設行之意,敢啓。傳曰,知道。
吏曹參議李根友疏曰,伏以臣於本月十四日,伏奉除旨,以臣爲吏曹參議者,臣聞命以還,然而懼,怵焉若驚,歷屢宿而靡所止屆也。夫三銓之職,洵爲通政之極選,涇渭人物,銖錙資閥,長堂之職,而無不與聞,佐平邦典,參甄庶品,亞僚之任,而均之爲責,周官所謂太宰之屬官也。所以熙朝名掄,莫愼乎此,不宜匪人輕授,淆濫官方,臣顧其人乎哉?噫,臣早塵邇密,厚被恩渥,險夷在所不揀,趨走乃其常分,顧何敢以辭受爲妨,而冗調散材,本無寸長,疎懶畏約,習之性成,行綴多是顔面之素昧,班簿莫辨資級之崇卑,雖按例循格之事,茫如烟海,有同聾瞽,尙可承佐於銓鏡九流,藻衡百僚之座乎?日前試牌,不遑他顧,雖不得不章皇出肅,而今若諉以已膺,僩然爲蹲冒之計,則貽累聖簡,致玷名器,不徒臣一己之狼狽而已。官驟而濫,恩褻而誤。臣安得不憂惶悸慄,淵谷如臨,不自知其爲榮也。懼甚濫竽,戒在守株,政牌押臨,承膺無路。玆陳披瀝之懇,仰瀆崇嚴之聽。伏乞聖慈,俯垂鑑諒,亟遞臣所帶銓銜,以重公器以安賤分焉。臣無任云云。省疏具悉。爾其勿辭察職。
甲辰四月二十二日辰時,上御重熙堂。領府事趙寅永入侍時,右承旨金愼根,假注書權應夔,記事官李裕膺·李,領府事趙寅永,直閣尹定鉉,以次進伏訖。上曰,史官分左右。寅永進前奏曰,今日則日氣淸涼,而數日之雨,迨若霖雨,濕氣尙多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,今日卽初揀擇吉日也。實是宗社無疆之慶,而兩慈殿嘉悅之情,尤可仰認,臣等區區顒祝之忱,亦無以形容仰達矣。上曰,近聞往住南村云,近日則滯祟,何如?寅永曰,水泉淸涼,稍得差勝,而賤疾則終是如一矣。寅永曰,臣伏承來待之命,謹當退待闕內,過揀擇吉時,以寓下情之憧憧矣。上命就座,仍命退。諸臣以次退出。
上在昌德宮。停常參·經筵。
沈宜升啓曰,明日常參,經筵,取稟。傳曰,停。
鄭德和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨曺錫亨,今日不爲仕進,卽爲牌招,何如?傳曰,允。
又啓曰,假注書李東,身病猝重,勢難察任,今姑改差,何如?傳曰,允。
又啓曰,行大司憲李奎鉉,掌令沈敬澤·李鼎顯牌不進,執義韓啓源,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,正言李鼎信,掌令沈敬澤·李鼎顯牌不進罷職傳旨,傳于鄭德和曰,只推。
以同副承旨曺錫亨牌不進罷職傳旨,傳于鄭德和曰,只推。
以副應敎曺錫雨,修撰金基纘,副修撰李寅奭牌不進罷職傳旨,傳于鄭德和曰,只推。
沈宜升,以弘文館言啓曰,副應敎曺錫雨,修撰金基纘,副修撰李寅奭,旣有只推之命,竝卽牌招察任,何如?傳曰,允。
吏曹口傳政事,景陵參奉二單趙秉穆·申日顯。
鄭德和,以備邊司言啓曰,卽見咸鏡監司成遂默狀啓,則以爲南北各邑穀簿不敷,排巡苟艱,無論元還餉,交濟穀應留條中各穀,限五千石特許加分事,請令廟堂稟旨,分付矣。農節艱食,在所軫念,加分補巡,已成近例,依狀請許施,何如?傳曰,允。
上在昌德宮。停常參·經筵。
沈宜升啓曰,明日常參·經筵,取稟。傳曰,停。
鄭德和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李東改差,代以金世鎬爲假注書。
鄭德和啓曰,行大司憲李奎鉉,掌令沈敬澤·李鼎顯牌不進,執義韓啓源,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,掌令沈敬澤·李鼎顯牌不進罷職傳旨,傳于鄭德和曰,只推。
以副應敎曺錫雨,修撰金基纘牌不進罷職傳旨,傳于鄭德和曰,只推。
沈宜升,以禮曹言啓曰,卽接漢城府移文,則今此再揀擇時,詣闕處子中幼學徐麒淳女子,有實病,不得進參云,事體所在,雖極未安。旣是實病,則不得已許令勿參,而進參處子,則別單書入之意,敢啓。傳曰,知道。
又以禮曹言啓曰,卽接漢城府移文,則初揀擇時,病頉未進處子,使之調理入參於再揀擇事,分付各部矣。各該部所報內,司憲府監察朴承圭女子,副司直金穰根女子,所患前症,有加無減,萬無進參之望云。事體雖未安,實病旣如此,許令勿參之意,分付,何如?傳曰,允。
鄭德和,以兵曹言啓曰,今番慶科增廣殿試榜目中,塘報手韓用國之用字,以龍字書之,標下軍金應祿之祿字,以錄字書之,尹得哲之哲字,以喆字書之,額外內禁衛李熙敏·柳昌魯·南履定·趙羲春·李宅鉉,俱以內禁衛書之,科榜事體,何等審愼,而如是錯誤,殊涉未安。原榜目中,付標以入,而當該試官,推考,何如?傳曰,允。
又以都摠府言啓曰,副摠管南錫圭,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,本營騎士將洪羲龍,身病猝重,勢難察任,改差,何如?傳曰,允。
又以司僕寺一二提調意啓曰,南陽監牧官方禹敘,身病沈重,萬無還任之望云,改差,何如?傳曰,允。
上在昌德宮。停常參·經筵。
藥房提調趙冀永,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿,王大妃殿,口傳問安。答曰,知道。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜升啓曰,明日再揀擇相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,右承旨金愼根,同副承旨曺錫亨,今日不爲仕進,竝卽牌招,何如?傳曰,允。
鄭德和啓曰,備邊司郞廳來言,今日賓廳日次,而大臣俱有身病,不得來會云〈矣〉,敢啓。傳曰,知道。
又啓曰,行大司憲李奎鉉,執義韓啓源,掌令沈敬澤·李鼎顯牌不進,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義韓啓源,掌令沈敬澤·李鼎顯牌不進罷職傳旨,傳于鄭德和曰,只推。
以同副承旨曺錫亨牌不進罷職傳旨,傳于鄭德和曰,只推。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺錫亨,以禮曹言啓曰,卽接漢城府移文,則今此再揀擇時,詣闕處子中行副護軍金公鉉女子,有實病,不得進參云。事體所在,雖極未安,旣是實病,則不得已許令勿參之意,分付,何如?傳曰,允。
大王大妃殿傳于曺錫亨曰,前正郞洪在龍女,副司果申泰運女,繕工奉事鄭基承女,三揀擇入之,其餘竝許婚。
曺錫亨,以禮曹言啓曰,再揀擇今已過行矣。三揀擇吉日,以何間推擇擧行乎?敢稟。傳曰,待下敎。
又以禮曹言啓曰,再揀擇今已過行矣。嘉禮時應行諸事,三揀擇前,預爲料理擧行,嘉禮都監堂上郞廳,令該曹差出,何如?傳曰,待下敎。
又以禮曹言啓曰,卽接山陵官員所報,則本陵陵上莎草修改後,日候調和,姑無頉處云矣,敢啓。傳曰,知道。
鄭德和啓曰,行大司憲李奎鉉,執義韓啓源,掌令沈敬澤·李鼎顯牌不進,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義韓啓源,掌令沈敬澤·李鼎顯牌不進罷職傳旨,傳于鄭德和曰,只推。
金愼根,以都摠府言啓曰,副摠管南錫圭,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,文臣兼宣傳官李晉祥,病難供職,呈狀乞遞,改差,何如?傳曰,允。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
又啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以黃海監司李圭祊狀啓,延安府人命渰死事,傳于曺錫亨曰,聞甚矜惻,元恤典外別加顧助,如有生前身還布,竝蕩減,未拯屍身,期於極得之意,廟堂措辭分付。
沈宜升啓曰,行大司憲李奎鉉,執義韓啓源,掌令沈敬澤·李鼎顯牌不進,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義韓啓源,掌令沈敬澤·李鼎顯牌不進罷職傳旨,傳于曺錫亨曰,只推。
上在昌德宮。停常參·經筵。
沈宜升,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日放榜相値,視事頉稟之意,敢啓。傳曰,知道。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,右承旨金愼根,左副承旨鄭德和,今日不爲仕進,竝卽牌招,何如?傳曰,允。
金愼根啓曰,卽者兵曹郞廳來言,明日殿座時,別侍衛不可不備,而判書金興根有身病,不得進參云,何以爲之?敢稟。傳曰,次堂擧行,傳于金愼根曰,明日出宮門路,以協陽門爲之。
傳于曺錫亨曰,藥院都提調許副代,前望單子入之。
內醫都提調前望單子入之,左議政權敦仁落點。
傳于曺錫亨曰,判府事省掃之行,給馬澆奠床備給。
傳于沈宜升曰,此承宣年前,雖有遭罹,已經勘配,有何更引,而若是乎?更爲嚴飭,使之卽日上來肅命。
金愼根啓曰,行大司憲李奎鉉,執義韓啓源,掌令沈敬澤·李鼎顯牌不進,持平沈宜元·兪致崇在外,監察茶時之意,敢啓。傳曰,知道。
以大司諫權溭,司諫韓升烈,獻納姜斗煥,執義韓啓源,掌令沈敬澤·李鼎顯牌不進罷職傳旨,傳于金愼根曰,只推。
以左副承旨鄭德和牌不進罷職傳旨,傳于金愼根曰,只推。
傳于金愼根曰,設有可引之事,分義道理,寧容若是?左承旨徐念淳,下義禁府推考。
傳于金愼根曰,今番增廣初會試試官譴罷人,竝敍用。
曺錫亨,以吏曹言啓曰,成均館典籍金翊鎭,以其身病,呈狀乞遞,改差,何如?傳曰,允。
金愼根,以刑曹言啓曰,因左右捕盜廳啓辭,竹山進士李炡,令畿營捉上嚴覈事,前已草記蒙允,而李炡,自該道今纔押來矣。科場作奸情節,嚴加盤覈,則所供內,以爲渠與閔達鏞,素有面分,而今番小科參榜後,未及下鄕,寓接於泮主人家矣。增廣會試終場日,因達鏞之招致,卽往見之,則達鏞以一片祕封紙,摺置于書板上,謂以試券封內,使家弟述鏞書之,而書未及半,手澁筆拙,慮致誤書,要其畢書,故以鄕曲愚迷之致,不分頭緖,果爲書給,而至於符同作奸一款,實爲瞹眛云矣。祕封書給,雖已自服,符同作奸,專事發明,究厥情狀,萬萬狡惡,平問之下,難以取服,嚴刑得情,何如?傳曰,此囚若曰初不同參,胡爲生怯逃躱?而旣書換名之祕封,則寧有不聞不知之理乎?但比捕廳諸囚,差有首從之分耳。罪人李炡,嚴刑一次,流三千里定配。
又以刑曹言啓曰,謹依下敎,別監全俊文,嚴刑一次後,慶尙道延日縣定配所,卽爲押送之意,敢啓。傳曰,知道。
義禁府啓目,向前罪人閔達鏞亦,以判付內辭意,發問目嚴刑是白遣,取考捕廳文案,參以諸招,反覆究覈是白乎則,換封一款,終始抵賴,究厥情狀,尤極狡惡,更加嚴刑,期於得情,何如?判付啓。此囚罪犯,萬殺猶輕,人之無良,胡至此極?旣有捕査秋供之取服,則不待渠招,斷案已定,一律施行,更無可論。但禮典曰,潛察他人已入格之祕封,換書己名以竊科者,以一律論,此則非已入格也,乃未及考也。究其換名之情,則較尤甚焉。考諸所載之律,則煞有不同,而肅廟己卯科獄,雖證左分明,以其初無定律,竟施傅生之典,則今此未及考換名之無定律,亦與已入格換名之無定律,或可有旁照者矣。然則仰遵故事,特貸一縷,卽所以體肅廟好生之盛德也。換祕封罪人閔達鏞,加刑一次,濟州牧旌義縣,減死爲奴。此後則雖未及考祕封,若有換名竊科者,與已入格換名竊科同論,載之受敎爲良如敎。又啓目,向前罪人魏鍾善亦,以判付內辭意,發問目施威嚴問是白乎則,一向以不知不察,極口發明,終不直招,刑推得情,何如?判付啓。此何等嚴重,而諸罪人作奸,若是狼藉乎?藉曰不知,不知亦罪,罪人魏鍾善,遠地定配爲良如敎。
刑曹啓目,京囚鄭基奭獄事,初檢官西部前都事李寅鳳緘辭內,檢驗做錯,惶恐遲晩,向前李寅鳳,依律文杖一百收贖,何如?判付啓依允爲旀,功議各減一等爲良如敎。
以捕廳合坐啓目,傳于金愼根曰,法典換祕封一律條,符同指使者同,而罪人閔達鏞,旣以未及考祕封換名之無定律,特爲減死,則今此諸囚,雖極痛惋,其律則宜無異同。罪人金文汝·金士成·李魯學,竝移刑曹,嚴刑二次,遠惡島減死爲奴,金道汝·千大得,竝嚴刑一次,遠地定配,金命長旣無參涉云,放。
判府事鄭元容箚曰,伏以臣藥院之任,經旬而有餘日矣。日次起居,卽職分之常,而連因病頓,一未趨造,墮職虧分,罪當何居,惶蹙俟譴,何敢言私,而第臣有至切之懇,猥玆附陳。臣父祖墳山,在始興·廣州等地,墓道儀物,尙多未備,經紀措辦,非躬檢則無以恔心,前因僚相筵奏,幸徹微私。今春亦嘗一再遭往還,近又有塋域事工,而顧今院銜縻身,不敢擅便,以公則瘝曠切悶,以私則情事甚急,冒罪控實,仰瀆崇聽。伏乞聖明,俯垂矜察,亟賜遞解,仍許臣往來之暇,俾伸至情,千萬顒祝。取進止。答曰,省箚具悉卿懇。藥院之任,今姑許副,卿其往省焉。仍傳于沈宜升曰,此批答,遣史官傳諭。
判義禁朴岐壽,知義禁李穆淵,同義禁徐英淳·金鼎均聯名箚曰,伏以臣等卽伏見閔達鏞更推判付下者,特有減死爲奴之命,臣等相顧愕爾,繼不勝憂歎之至。噫,彼達鏞之罪犯,觀於捕廳諸招,其符同授受,綢繆換改之狀,眞贓畢露,而敢以渠死中求生之計,忍杖抵賴,一直發明,究厥情節,尤極巧憯。今此處分,雖出於大聖人好生之德,第伏念王府盤覈,事體莫嚴,科場作奸,法律至重,有不可遽議於惟輕之科。臣等職忝掌法,成命之下,末由擧行,聯陳短章,仰瀆崇嚴。伏乞聖明,淵然深思,亟命更覈,期於得情,夬施當律,以嚴獄體,以存邦憲焉。臣等無任云云。答曰,省疏具悉。律雖可據,而情或有恕,情雖可惡,而律所未載,則俱合審克之情。故予所以十分參量而處分也。所請不允,卽爲擧行。
左議政權敦仁,右議政金道喜聯名箚曰,伏以臣等卽伏見金吾啓目判付下者,罪人閔達鏞,有減死爲奴之命矣。夫至重者科獄也,莫嚴者王章也。罪干於此,法不可貸者蓋以科試,爲有國之大典也,此罪人之所犯何如?其律又何如?捕査秋供,斷案已具,則尙未施律,只緣渠未及輸款耳。今以已入格未及考之較有分數,遽置傅生,夫換名竊科,著之一律,則制法之重,重在換名,考試前後,未必輕重於原犯。況其換名而竟乃參榜,則究其情節,反有甚於已入格之行奸。此則下敎中所已深燭者,而特體肅考好生之德,有此酌處之擧,聖意所在,臣等亦豈不萬萬欽誦,而通編定律之後,事面異於當日,換名竊科之目,在法實無可疑。其何可枉撓金石,不加正律,使獄體不嚴,奸弊無懲哉?伏乞亟寢成命,罪人閔達鏞,更加刑訊,施以當律焉。取進止。答曰,省箚具悉卿等之懇。予非曰卿等之言,爲不可也,於情於法,俱無可以一分原恕,而予之爲此處分者,特以肅廟朝科獄,其難其愼於創律,則予小子繼述之道,惟當曰式遵而已。予雖寡昧,豈不知失刑而然乎?卿等須諒此意。仍傳于沈宜升曰,此批答,遣史官傳諭。
上在昌德宮。停常參·經筵。
文武科放榜還內後,內閣·政院·藥房·玉堂口傳問安。答曰,知道。
曺錫亨啓曰,明日常參·經筵,取稟。傳曰,停。
鄭德和啓曰,行大司憲李奎鉉,執義韓啓源,掌令李鼎顯箚批未下,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
又啓曰,行左承旨徐念淳,下義禁府推考事,命下矣。依定式遞差傳旨捧入之意,敢啓。傳曰,知道。
鄭德和,以義禁府言啓曰,行左承旨徐念淳推考事,傳旨啓下矣。徐念淳下去京畿始興地云,依例發遣府書吏,拿來,何如?傳曰,待待命拿囚。
又以義禁府言啓曰,前左承旨徐念淳,今方待命拿囚,而卿宰禁推該府草記,待批下捧供,載在大典通編,徐念淳係是卿宰,敢啓。傳曰,禁推置之,承旨仍任,牌招察任,如有違牌,勿爲呼望。
吏曹,行左承旨徐念淳。
義禁府啓目,黃海兵使沈能俊原情云云,傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處何如?判付啓依允。
義禁府啓目粘連,向前沈能俊亦,國穀法意,何等嚴重,而幻弄數爻,若是夥多,道啓論列,旣甚明的,不可以囚供之推諉襲謬,有所參恕,以此照律,何如?判付啓依允。
曺錫亨,以禮曹言啓曰,社稷署令金在慶·金在重,合三呈旬,令洪稷周,以身病不得入直,依前例本曹正郞金奎爕,假官差送矣。身病猝重,莫重肅敬之地,萬無一時入直之望云,以本曹佐郞趙禮根,假官差送,以爲替直之地,何如?傳曰,允。
鄭德和,以義禁府言啓曰,統制使許棨狀啓內,固城縣令申奭浩,爲先罷黜,其罪狀,令攸司稟處事,啓下矣。申奭浩時在任所云,依例發遣府羅將,拿來,何如?傳曰,待待命拿囚。
又以義禁府言啓曰,時囚罪人魏鍾善更推公事判付內,罪人魏鍾善,遠地定配事,命下矣。魏鍾善慶尙道寧海府遠地定配,而以判付內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人閔達鏞更推公事判府內,換祕封罪人閔達鏞,加刑一次,濟州牧旌義縣,減死爲奴事,命下矣。閔達鏞加刑一次·訊杖三十度後,全羅道濟州牧旌義縣減死爲奴,而以判付內辭意,具罪目,依例發遣府羅將,押送配所之意,敢啓。傳曰,知道。
又以左右捕盜廳言啓曰,本廳啓目判下批旨內,法典換祕封一律條,符同指使者同,而罪人閔達鏞,旣以未及考祕封換名之無定律,特爲減死,則今此諸囚,雖極痛惋,其律則宜無異同。罪人金文汝·金士成·李魯學,竝移刑曹,嚴刑二次,遠惡島減死爲奴,金道汝·千大得,竝嚴刑一次,遠地定配,金命長旣無參涉云,放事命下矣。罪人金文汝·金士成·李魯學·金道汝·千大得,竝移秋曹,金命長放送之意,敢啓。傳曰,知道。
應敎朴來萬,副應敎曺錫雨,校理成好謙·尹定鉉,副校理李魯礭·尹穳,修撰金基纘·李晉祥,副修撰李寅奭·兪錫煥等聯名箚曰,伏以臣等卽伏見罪人閔達鏞處分下者,有減死爲奴之命,臣等相顧愕眙,繼之以憂歎之至。夫試場法意,極爲嚴重,雖在尋常冒禁之類,固當深惡痛斥,而噫,彼達鏞之罪犯情節,顧何如也?其幻弄之跡,閃祕之計,捕査秋供,已盡綻露,非渠抵賴,所可掉脫,而以聖上遵先之意,好生之德,雖降已入格未及考煞有不同之敎,遽從惟輕,特貸一縷,而無論入格之前後,其爲換名一也。有國憲章,帝王所以補治之具,則固不可一毫低仰於其間也審矣。此而若不待輸款,尙逭當律,則其何以嚴科體而正士趨哉?金吾執藝,大僚聯箚,而兪音尙邈,輿情益菀,玆陳短章,仰瀆崇聽。伏乞殿下,穆然遠覽,亟許反汗,更令王府,窮覈得情,俾王章伸而世道靖焉。取進止。答曰,省箚具悉。已諭於大臣禁堂之批,勿煩。
大司憲李奎鉉,大司諫權溭,執義韓啓源,司諫韓升烈,掌令李鼎顯,獻納姜斗煥等聯名箚曰,伏以臣等卽伏見禁府啓目判付下者,有罪人閔達鏞減死爲奴之命,臣等相顧愕眙,不勝憂歎之至。夫莫重者科體也,莫嚴者獄情也。噫,彼達鏞罪犯絶慘,關係不輕,而以聖上遵先之念,推平日好生之德,不待輸款,遽施酌處,聖意所在,臣固欽仰萬萬。而第念法者,天下平,關石和匀,王府則有,雖尋常刑獄,猶不可低仰於其間。況此換名竊科,情節至悖,捕査秋供,眞贓畢露,斷案已成,豈可以已入格未及考之較有差殊,遽議區別之科乎?萬殺無惜,一律施行,聖敎亦已照燭,而不待到底盤覈,有此屈法勘斷,豈不有欠於嚴科法愼獄體之意乎?國綱未免虧損,輿情轉益沸鬱,臣等憂慨所激,短章聯籲。伏乞聖明,穆然深思,亟寢成命,更令王府,嚴加訊覈,快施當律焉。取進止。省箚具悉。已諭於大臣禁堂之批,勿煩。
正言李鼎信疏曰,伏以臣跡本孤畸,性又憃孱,倖占科第,濫通朝籍,曾未幾何。藥院除旨,遽下於千萬意慮之外,臣誠惝怳恧蹙,歷屢日而靡所容措矣。連事違傲,義分是怵,冒沒出肅,粗伸微忱,而臣於是職,旣未署經,退伏私次,以俟物議,自顧情踪,冞切慙悚。臣不敢以見銜自居,則職名言責,有未暇論,而第伏念諫諍之任,不輕而重,耳目之寄,克愼厥簡,苟非言議足以獻替,風裁足以殫壓,莫宜居此,則是豈湔劣如臣,軟巽如臣者,所可議擬乎哉?玆敢略暴情實,仰瀆崇聽。惟聖明特許鐫改,以安私分焉。臣方辭免,不宜贅他,而卽伏見禁府啓目判付下者,有罪人閔達鏞減死爲奴之命,臣誠愕眙,繼以憂歎。噫,彼達鏞,情狀絶憯,罪犯至重,秋供捕査,眞贓畢露,則期於得情,施之一律,揆以王法,斷不可已。而以殿下遵先之意,推聖人好生之德,特貸一縷,減擬次律,聖意所在,臣固欽仰,而夫莫重者科禁也,莫嚴者獄體也。有若負犯,孰不痛惋,而不待承款,遽加酌處,則其何以杜後弊而折奸萌也?入格未考,較或差殊,換名竊科,均是罔赦,則亦豈可低仰於其間,而有若罪疑惟輕者然哉?揆箚臺章,寔出齊憤之義。伏乞聖明,亟允所請,更令嚴訊,快施當律焉。臣無任云云。省疏具悉。已諭於大臣禁堂之批,勿煩。
甲辰四月二十九日辰時,上詣仁政殿。文武科放榜入侍時,待都承旨趙斗淳,右承旨金愼根,左副承旨鄭德和,右副承旨沈宜升,同副承旨曺錫亨,記事官張仁遠,假注書金世鎬,記事官李裕膺·李,檢校直提學趙秉龜,直提學金學性·金輔根,檢校直閣徐有薰,直閣尹定鉉,檢校待敎金洙根·李㘾·李裕元,以次侍立。時至,通禮跪啓外辦,上具翼善冠·白布圓領袍·烏犀帶·黑皮靴,乘輿出宣化門,藥房提調趙冀永,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,至仁政殿月臺,通禮跪啓請降輿,上降輿陞座。錫亨奏曰,新恩入門次請出標信。上曰,以已下標信擧行可也。贊儀唱文武百官入就位,行四拜禮,文武百官就位,行四拜禮訖,愼根·錫亨跪奏放榜,斗淳奏,侍衛諸臣中新恩後陪人,使之退出行禮乎?上曰,唯。文武新恩,分東西庭行四拜禮,仍行文武科放榜,放榜官唱文武擧人入就位,德和·錫亨奏請頒紅牌,上命賜紅牌,德和·錫亨各頒賜紅牌訖,文武新恩及後陪人行四拜禮,文武新恩退出,致詞官致詞,文武百官行四拜禮訖,通禮跪告禮畢,上降座,通禮跪啓請乘輿,上乘輿,仍出仁政門,由肅章門·協陽門,命出標信解嚴,由宣化門還內。
上在昌德宮。停常參·經筵。
藥房都提調權敦仁,提調趙冀永,同副承旨曺錫亨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
曺錫亨啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭德和啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨沈宜升,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書金世鎬,身病猝重,勢難察任,今姑改差,何如?傳曰,允。
傳于曺錫亨曰,禮房承旨,馳詣宗廟·景慕宮,奉審摘奸以來。
傳于鄭德和曰,新恩謝恩,當親受矣,該房知悉。
鄭德和啓曰,行左承旨徐念淳,飭敎之下,謂有情勢,奉牌闕外,何以爲之?敢稟。傳曰,更加嚴飭,卽爲入來肅命。
傳于鄭德和曰,左承旨疏批已下,仍以前牌,嚴加催促。
鄭德和啓曰,行左承旨徐念淳,飭敎之下,謂以私義轉益窮蹙,奉牌闕外,終不肅命,何以爲之?敢稟。傳曰,更爲嚴飭。
又啓曰,行左承旨徐念淳,屢度嚴飭之下,一向奉牌,終不肅命,何以爲之?敢稟。傳曰,更爲嚴飭牌招。
傳于鄭德和曰,判義禁許遞,前望單子入之,待下批牌招察任。
判義禁前望單子入之,趙秉鉉落點。
傳于曺錫亨曰,發遣吏郞,諸執事淸齋與否,摘奸以來。
行大司憲李奎鉉,執義韓啓源,掌令李鼎顯等啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮堅,思之膽掉。固當卽地設鞠,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞠得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討旣盡且詳,大僚之回啓,至嚴且明,而兪音終蘄,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德,事必被竄,有曰綱亦吾黨,苟非聲氣素相關通,脈胳素相連接,賊坤何以屢言於賊奎,賊奎何以悉吐於鞠庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞠嚴覈,夬施典刑。噫嘻,痛矣,義理湮塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆?泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造語陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞠嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法。甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞠得情,快正邦憲。閔述鏞亦令該曹,捉致嚴問,照律勘斷。新除授持平沈宜元,時在慶州地,持平兪致崇,時在京畿高陽地,司諫院正言李維謙,時在京畿南陽地,請竝斯速乘馹上來事下諭。答府曰,不允。下諭事依啓。
以大司諫權溭,司諫韓升烈,獻納姜斗煥牌不進罷職傳旨,傳于鄭德和曰,只推。
以右副承旨沈宜升牌不進罷職傳旨,傳于鄭德和曰,只推。
曺錫亨,以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
又以內醫院都提調·提調意啓曰,副提調趙斗淳,今日問安,不爲仕進,卽爲牌招,何如?傳曰,允。
鄭德和,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,副摠管南錫圭,以摠戎中軍,本營諸將官射會監試事,南別營晝仕出去之意,敢啓。傳曰,知道。
行左承旨徐念淳疏曰,伏以臣罪積邱山,恩深河海,善地薄竄,非罰伊榮,泣血窮山,與鬼爲隣,曾日月之未幾,寔夢想之不到,而綸諭曲軫於孝理,環宥殆視以薄警,俾得歸見老母於改歲之前,瞻聆所曁,行路感涕,況爲臣母子兄弟者,當作何懷,隕結縻粉?卽人臣自效之常情,而方之於臣,未足以喩其萬一。詩云欲報之德,昊天罔極。嗚呼,臣之謂也,闔門聚首,齊發誓願,三朝六時,頂手祝天,歌詠聖澤於無涯而已。更安有一段妄念,及於榮途,而千萬不自意歲抄點下,伏奉給牒之典,繼値慶會,荐蒙特敍之敎,京兆銀臺,華誥聯翩,馹召纔降,飭諭連下,至有對理之嚴命,旋紆仍任之異數,臣手擎恩旨,掩抑而不成聲,益自傷其爲臣無狀,仰貽援拔之憂,至此之隆渥也。噫,臣之向來遭罹,自有縉紳以來,所未或有者也。倘微朝家保全之澤,臣之爲齏粉久矣。臣自釋褐以後,十有餘年,藉先蔭而際昌辰,頂踵毛髮,都歸造化,歷揚外內,罔非踰分,而有萬毁畫,蔑一報答,每自循省,惶汗浹背,早晩顚沛,何俟人言,而卽就見僨之地而言之。臣罪臣自知之,以臣至愚至不肖,濫叨觀風之職,徒知奉檄之爲榮,罔念負乘之致寇,辭之不力,恬若固有,臣之罪一也。時値荐歉之餘,身擔二十三州生靈之責,不能懷保綏撫,拯溝壑而奠袵席,孤負我聖上委畀之眷,臣之罪二也。至若臧否黜陟,所係何如,而臣明不足以察隱,威不足以戢强,兩考月朝,未易厭服一筆句斷,或失允當,臣之罪三也。果然遞歸未幾乃有持斧之追劾,竟符擬的之先聲,下墜家聲,上辱朝廷,生無以自齒於人,死將爲不瞑之鬼,此猶屬臣之私也。第臣隱痛,卽由臣貽羞士夫也。臣每見前史,凡有被人媒蘖,不論虛實,必須較黑挈白,盛氣爭辨,刺刺不休,甚至欲剚腹以自明者,輒笑其褊隘自遂,不念夫無辨爲辨之義也。臣雖駑劣,願奉敎於君子矣。惟彼論列,臣固當自引不暇,看作他山之石,而臣之所煩冤痛酲,如不欲生者,誠有以焉。就事論事,豈患無辭,而乃以街巷戟手之所恥道者,至煩黈纊之聽,古人有言,臣何足言,有辱朝廷?緣臣險釁,貽累至此,此尤臣萬萬罔貰之罪也。撫躬慙悼,心口自語曰,區區黥劓之補,惟有畢命邱壑,永矢自靖,而涓埃之報,祗自期於他生,前冬縟儀,卽國朝三有之慶,而臣獨阻呼嵩之班,今玆恩飭,卽微臣再造之秋,而臣又速逋慢之誅,臣情到此,吁亦窮且慼矣。臣之逖違天陛,將及二載,戀結一念,寤寐如丹,今於恩召之下,寧昧蹶之義,而第念四維者,國之所以爲國也。臣旣一敗塗地,固不敢自居於四維之中,而人臣出處,未始不上關世敎,倘使臣內懷貪戀,外托怵迫,惟寵靈是藉,榮名是饕,則淸朝四維之化,於是而撕壞無餘,臣罪至此,尤何以自贖也?短垣難踰,鐵限在前,瞻望雲天九閽愈邈,徊徨䠞踖,神精飛越,牌望路阻,惶隘冞切,玆敢冒死陳籲,仰瀆崇嚴。伏乞聖慈,俯賜矜諒,遞臣見叨職名,亟令選部,永刋仕籍,仍治臣慢命之罪,以爲爲人臣孤恩負國者戒焉。臣不勝云云。答曰,省疏具悉。事屬旣往,何必更引?繡啓之措語屑越,予亦以爲非繡體也。自昔遭罹之加於此者,未必有永永自劃,則卿獨看作一副義諦者,予未知其可矣。卽爲入來肅命。
甲辰四月三十日辰時,上御重熙堂。藥房入診入侍時,都提調權敦仁,提調趙冀永,同副承旨曺錫亨,檢校待敎李裕元,記事官張仁遠·李裕膺·李,以次進伏。醫官秦慶煥·金景球·鄭檍·李河錫,進伏楹外訖。上曰,史官分左右。敦仁奏曰,近來晨夕淸涼,而午則甚熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,醫官待令,使之入診乎?上可之。慶煥等以次診候訖。退伏楹外奏曰,脈候左右三部調均矣。敦仁曰,醫官秦慶煥,本是小兒方,而前冬聖痘時,仰稟連爲入診矣。春間渠以身病,不得如例入診,至因下敎,更爲入診,而今則聖痘平復,已爲經歲,小兒醫不必入診。從今以後,秦慶煥使之勿爲入診恐好,故敢此仰稟矣。上曰,置之可也。敦仁曰,齋日不遠,大王大妃殿·王大妃殿進御二錢重人蔘粟米飮,自初五日,至初六日煎入,而殿下所進御人蔘粟米飮,亦爲一體擧行事,下敎,何如?上可之。敦仁曰,日吉辰良,初再禮揀,次第順成,德選名門,爰定聖配,天人允協,上下同慶,萬億無疆,基於今日,區區下忱,實不勝歡欣抃祝之至。敦仁曰,再揀擇以後,儀節漸備,事體自別,而本第淺狹,凡係衛護之節,恐難如意,極爲未安。三揀前此等節目之元無磨鍊,不過爲朝家未遑之擧,則今不可徒拘已例,或致疎忽,卽令三軍門,另擇勤幹將校各一人,軍士各十名,限三揀前輪回入直於本第近處,禁雜巡綽等事,使之各別擧行,因以此永爲定式施行之意,分付各營門,何如?上曰,依爲之。上曰,史官就座。命大臣先退,仍命退,諸臣以次退出。
甲辰四月三十日辰時,上御重熙堂。新恩謝恩親受入侍時,左副承旨鄭德和,同副承旨曺錫亨,記事官張仁遠,假注書金世鎬,記事官李裕膺·李,檢校待敎李裕元,以次進伏訖。上曰,史官分左右。錫亨奏曰,文武科新恩當謝恩,而後陪人使之隨入乎?上曰,唯。文武新恩,分東西庭,行四拜禮訖。錫亨曰,文科新恩,使之進前入侍乎?上曰,唯。文科新恩柳進翰·韓正敎·姜·兪致善·嚴錫鼎·李敎英·朴浚愚·金炳雲·洪原鍾·李玄緖·尹景善·金有淵·任百淵·金會明·朴永輔·趙熙哲·尹行謨·李承圭·尹禹錫·閔馨在·鄭翊朝·徐堂輔·鄭錫朝·李承澤·洪祐命·琴詩述·李晩運·權永秀·柳晏·玄弼濟·李承益·沈熙淳·洪淳穆·李演經·洪義宗·奇文鉉·尹堉·朴文·高性鎭等,以次進前,各奏職姓名訖。德和曰,武科回榜人及三甲人,竝使之進前入侍乎?上曰,回榜人先爲進前,武科回榜洪義疇,進前奏職姓名,武科三甲任泰璟·金義性·李舜器等,以次進前奏職姓名訖。上命文武新恩先退,又命史官就座,仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深一分。
自人定至初二日開東,灑雨下雨,測雨器水深四分。
曺錫亨啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭德和啓曰,來初五日朝參日次,而綏陵忌辰祭齋戒相値頉稟之意,敢啓。傳曰,知道。
傳于曺錫亨曰,禮房承旨,馳詣景慕宮,奉審摘奸以來。
鄭德和啓曰,行左承旨徐念淳,屢度飭敎,何等截嚴,而已至經宿,一向奉牌,終不肅命,何以爲之?敢稟。傳曰,更爲嚴飭牌招。
又啓曰,行左承旨徐念淳,屢度飭敎,何等截嚴,而一向奉牌,終不肅命,何以爲之?敢稟。傳曰,予於此承宣事,抑可謂曲費造化,而到今此承宣,亦可謂更無可引,則一向違傲,作爲鐵限者,廉防然乎,義分然乎?左承旨徐念淳,招致啓板前,問啓以入。
傳于鄭德和曰,問啓置之,肅單捧入。
傳于鄭德和曰,右承旨許遞,前望單子入之。
承旨前望單子入之,趙咸永落點。
注書張仁遠病代,以李晩運爲假注書,金世鎬改差,代以金炳雲爲假注書,李晩運有頉代,以尹禹錫爲假注書,金炳雲有頉代,以洪祐命爲假注書。
傳于鄭德和曰,中官宋遇容,遠地定配。
以判義禁趙秉鉉牌不進推考傳旨,傳于鄭德和曰,更爲牌招。
曺錫亨,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通融塡差,而其中時無職名人,令該曹口傳付軍職,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,修撰金基纘,副修撰兪錫煥差祭,下番姑降入直,事甚未安。修撰李晉祥,副修撰李寅奭,竝卽牌招,以爲推移入直之地,何如?傳曰,允。
鄭德和,以兵曹言啓曰,每當儲窠之月,虛司果,例不得循例區處,而在前如此之時,有勿拘擬入之例,今亦依此擧行,以爲次次疏滯之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以訓鍊都監言啓曰,謹依大臣筵奏批旨,軍十名,將校一人率領,限三揀擇前,與禁衛營·御營廳,輪回入直於本第近處,禁雜巡綽之意,敢啓。傳曰,知道。
又以訓鍊都監言啓曰,本局別將朴蓍會,身病猝重,勢難察任,改差,何如?傳曰,允。
又以禁衛營言啓曰,謹依大臣筵奏批旨,軍十名,將校一人率領,限三揀擇前,輪回入直於本第近處,禁雜巡綽之意,敢啓。傳曰,知道。
又以御營廳言啓曰,謹依大臣筵奏批旨,軍十名,將校一人率領,限三揀擇前,與訓鍊都監·禁衛營,輪回入直於本第近處,禁雜巡綽之意,敢啓。傳曰,知道。
又以御營廳言啓曰,本廳哨官韓正履,受由下鄕,過限不現,汰去之意,敢啓。傳曰,知道。
又以刑曹言啓曰,因捕廳合坐啓目。傳曰,法典換祕封一律條,符同指使者同,而罪人閔達鏞,旣以未及考祕封換名之無定律,特爲減死,則今此諸囚,雖極痛惋,其律則宜無異同。罪人金文汝·金士成·李魯學,竝移刑曹,嚴刑二次,遠惡島減死爲奴。金道汝·千大得,竝嚴刑一次,遠地定配。金命長旣無參涉云放事命下矣。罪人金文汝·金士成·李魯學·金道汝·千大得等,各嚴刑一次後,文汝全羅道康津縣薪智島,士成羅州牧智島,魯學靈巖郡荏子島,竝遠惡島減死爲奴定配所,而待拷訊限滿,加刑發配,道汝慶尙道機張縣,大得平安道熙川郡,遠地定配所,竝卽押送之意,敢啓。傳曰,知道。
又以刑曹言啓曰,因本曹草記,罪人李炡,嚴刑得情事。傳曰,此囚若曰初不同參,胡爲生怯趒躱,而旣書換名之祕封,則寧有不聞不知之理乎?但比捕廳諸囚,差有首從之分耳。罪人李炡,嚴刑一次,流三千里定配事,命下矣。李炡嚴刑一次後,全羅道長興府流三千里定配所,卽爲押送之意,敢啓。傳曰,知道。
上在昌德宮。停常參·經筵。
自人定至五更,灑雨下雨,測雨器水深二分。
曺錫亨啓曰,明日召對,取稟。傳曰,停。
鄭德和啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
趙斗淳啓曰,行左承旨徐念淳,今日不爲仕進,卽爲牌招,何如?傳曰,允。
鄭德和啓曰,同副承旨趙咸永,時在平安道寧邊府任所,斯速乘馹上來事,下諭,何如?傳曰,許遞。其代前正郞洪在龍除授。
又啓曰,新除授同副承旨洪在龍,卽爲牌招,何如?傳曰,允。
尹禹錫有頉代,以李承益爲假注書,洪祐命有頉代,以趙熙哲爲假注書,李承益有頉代,以洪羲宗爲假注書,趙熙哲有頉代,以金有淵爲假注書,洪羲宗有頉代,以李承圭爲假注書,金有淵有頉代,以權永秀爲假注書。
沈宜升啓曰,明日傳香,禮房承旨當爲齋宿,行左承旨徐念淳,所當牌招,而拘於廳規,不得請牌,何以爲之?敢稟。傳曰,牌招。
傳于曺錫亨曰,當該承旨推考。
沈宜升啓曰,奏御文字,何等審愼,而檢閱李覲視呈辭中,不書年月,有違格例,當該檢閱,推考,何如?傳曰,允。
掌令李鼎顯啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞠,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞠得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖大包容之德,雖出於忠厚鎭物不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞠庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞠嚴覈,夬施典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆?泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造語陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞠嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何以懲後?其弟述鏞,同爲作奸之狀,衆招明的可謂是兄是弟,而未及竝覈,竟歸漏綱,刑政乖損,輿憤益激。請旌義縣爲奴罪人閔達鏞,更令王府,拿鞠得情,快正邦憲,閔述鏞亦令該曹,捉致嚴問,照律勘斷。答府曰,勿煩。
以大司諫權溭,司諫韓升烈,獻納姜斗煥牌不進罷職傳旨,傳于沈宜升曰,只推。
以判義禁趙秉鉉再牌不進推考傳旨,傳于沈宜升曰,更爲牌招,如有違牌,勿爲呼望。
傳于沈宜升曰,判義禁疏批已下,仍以前牌催促。
沈宜升啓曰,判義禁趙秉鉉,飭敎之下,謂有情勢,奉牌闕外,無意承膺,事甚未安,推考,何如?傳曰,允。更爲嚴飭牌招。
以修撰李晉祥,副修撰李寅奭牌不進罷職傳旨,傳于洪在龍曰,只推。
洪在龍,以弘文館言啓曰,下番闕直,事甚未安。修撰李晉祥,副修撰李寅奭,旣有只推之命,與修撰金箕纘,副修撰兪錫煥,一體牌招,以爲推移入直之地,何如?傳曰,允。
又以吏曹言啓曰,今此文禧廟夏享祭獻官,前承旨金愼根塡差,而時無職名,令該曹口傳付軍職,何如?傳曰,允。
又以吏曹言啓曰,贈諡正憲公洪義浩延諡,定行於今五月初八日江原道原州地鄕第云矣,敢啓。傳曰,知道。
又以吏曹言啓曰,去月十九日次對入侍時,受由上京守令及新除未下直守令,竝令不多日內催促下送事允下,而受由上京守令中瑞興府使韓正敎,同福縣監沈熙淳,麟蹄縣監姜,竝待放榜下送事蒙允矣。自臣曹催促,則瑞興府使韓正敎,今初十日下去云。同福縣監沈熙淳,麟蹄縣監姜,俱以身病猝重,不得下去云。其身病旣如此,則有難强令還任,竝罷黜,何如?傳曰,允。
又以禮曹言啓曰,試考恩賜儒生直赴給分帖,過科後,令成均館,收聚爻周後草記事,曾有定式矣。卽接成均館所報,則今番慶科增廣別試文科殿試時,直赴殿試儒生進士洪原鍾,幼學李敎英,前參奉李承圭,判官兪致善,幼學李承澤,進士李承益,幼學鄭錫朝,直赴會試儒生生員洪淳穆,幼學韓正敎,給分儒生幼學尹景善,生員徐堂輔,幼學金有淵,生員嚴錫鼎·閔馨在·金炳雲等十五人,登科直赴會試儒生幼學洪承裕等六十二人,給分儒生進士朴觀壽等八十四人,未參榜合儒生一百六十一人,前所受直赴給分帖,一竝收聚以送云矣。依定式爻周之意,敢啓。傳曰,知道。
鄭德和,以兵曹言啓曰,禁軍別將趙存中,病難供職,呈狀乞遞,改差,何如?傳曰,允。
兵曹口傳政事,以李應植爲禁軍別將。
鄭德和,以都摠府言啓曰,副摠管兪星煥,以漢城府右尹,本府坐起,晝仕出去之意,敢啓。傳曰,知道。
沈宜升,以義禁府言啓曰,判義禁趙秉鉉,時無職名,令該曹口傳付軍職,何如?傳曰,允。
兵曹口傳政事,上護軍單趙秉鉉,副護軍金愼根。
沈宜升,以義禁府言啓曰,中官宋遇容,遠地定配事承傳啓下矣。宋遇容平安道鐵山府遠地定配,而以承傳內辭意,具罪目,依例發遣府羅將,押送配所,何如?傳曰,定配安徐,放逐鄕里,勿揀赦典。
判義禁趙秉鉉疏曰,伏以臣負大何之難貰,竢邦憲之重究,恩荷優恕,勘止薄罷,辜不稱律,譴反逾榮,仰騂俯汗,日夕慄慄,不意聖度藏瑕,隆眷收簪,特頒甄敍之命,遽及訟尤之際,繼以金吾除旨,有隕自天,庚牌踵臨,寵光彌章,凌兢含戴,豈容自寧?噫,科試事體,嚴重何如,而如臣無似,猥當主筆,竟値此前所未有之事,誠一世道人心之大變怪,豈尋常科弊之比也?臣苟能嚴束慮外之患,預防未然之前,則渠雖急於得失,百計規劃,奚以設心於收券之初,成奸於難測之境,至此之極哉?及夫封彌疊露,縱在於榜畢場撤之後,而臣本憃闇,計量甚短,始也失之杜欺,終焉忽於糾檢,全昧措處之得宜,自速諫覈之峻嚴,省諐茹悚,無辭可解。此在臣宜所自劾,諫臣特先發之,則臣固拜受之不暇而罪著僨敗,跡涉掩遮,試弊緣臣而漸滋,科律由臣而益隳,一則臣罪,二則臣罪。臣受恩深厚,與天無極,莅事殫竭,尙不足爲絲毫涓埃之報。惟其試圍句當,不過周慮照察之事,而乃反孤負如此,律諸慢職,合置何典?洪庇太寬,則其將頹綱不振,重戾倖逭,則無以具僚可警,恩造如彼其隆,而彈墨尙此不泐,恧蹙震越,日甚一日。雖欲憑藉涵貸,妄冒趨承,其倒喪廉維,拚咈臺評,尤係臣罪上添罪,積犯方命,違召路阻,情窮勢迫,冞增懍。玆敢刳瀝號籲,干瀆崇嚴。伏願俯賜鑑諒,亟降威罰,仍勘臣未盡勘之罪,俾法紀無壞,微分獲全焉。臣無任云云。答曰,省疏具悉。是豈卿深引者乎?臺評雖重,正宜虛受,且經勘罷,亦足以伸,勿辭行公。
上在昌德宮。停常參·經筵。
自開東至人定,灑雨下雨,測雨器水深八分。
自人定,至初四日開東,灑雨下雨,測雨器水深二分。
趙斗淳啓曰,明日召對,取稟。傳曰,停。
沈宜升啓曰,行大司憲李奎鉉,執義韓啓源呈辭,掌令沈敬澤未肅拜,李鼎顯差祭,持平沈宜元·兪致崇在外,監察茶時之意,敢啓。傳曰,知道。
趙斗淳啓曰,行左承旨徐念淳,右副承旨曺錫亨,今日不爲仕進,竝卽牌招,何如?傳曰,允。
沈宜升啓曰,判義禁趙秉鉉,嚴飭之下,謂有情勢,一向奉牌,無意承膺,事甚未安,推考,何如?傳曰,允。更爲申飭。
又啓曰,判義禁趙秉鉉,屢度申飭之下,一向奉牌,終不承膺,事體所在,誠甚未安,推考,何如?傳曰,允。更爲嚴飭入來。
又啓曰,命令傳宣,各有規式,而政官牌招啓辭之以司謁出納者,承傳色之誤認來傳,揆以事體,萬萬駭然。當該中官,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,判義禁趙秉鉉,屢度飭敎,何等截嚴,而一向奉牌,終不入來,事體所在,萬萬未安,推考,何如?傳曰,允。更加嚴飭。
趙斗淳啓曰,吏曹郞廳來言,守令多窠政事,取稟。傳曰,當日爲之。
又啓曰,卽者吏曹郞廳來言,政事當日爲之事命下而判書朴晦壽,參判洪在喆,參議李根友,俱以病不來,不得開政云。竝卽牌招,何如?傳曰,允。如有違牌,勿爲呼望。
有政。吏批,判書朴晦壽進,參判洪在喆,參議李根友竝式暇,左副承旨沈宜升進。以徐左輔爲知經筵,金尙一爲禮曹佐郞,宋益洙爲敦寧主簿,趙得林爲寧邊府使,李謙周爲固城縣令,尹庠一爲同福縣監,朴齊崧爲麟蹄縣監。
兵批,判書金興根陳疏未下,參判韓鎭庭差祭,參議趙徽林病,參知金逸淵入直進,右承旨鄭德和進。以李圭大爲南陽監牧官,姜民秀爲鷺梁別將。大護軍徐左輔,護軍李啓朝,副護軍南獻敎·趙咸永·李玄緖,兼南漢守禦使洪敬謨,以上竝單付。
吏批,再政。以李源龍爲濟用判官,曺錫建爲平市主簿。
趙斗淳啓曰,明日傳香,禮房承旨當爲齋宿,行左承旨徐念淳,更爲牌招,何如?傳曰,允。
傳于沈宜升曰,慶尙道蔚山府定配罪人崔錫憘,平安道龜城府定配罪人尹亨默,江原道春川府定配罪人李喆榮,竝放送。
李承圭有頉代,以洪原鐘爲假注書,權永秀有頉代,以鄭翊朝爲假注書。
傳于鄭德和曰,兵判有闕之代,前望單子入之。
兵曹判書前望單子入之,李憲球落點。
兵曹口傳政事,大護軍單金興根。
以右副承旨曺錫亨牌不進罷職傳旨,傳于沈宜升曰,只推。
以修撰李晉祥·金基纘,副修撰李寅奭·兪錫煥牌不進罷職傳旨,傳于沈宜升曰,只推。
趙斗淳,以弘文館言啓曰,下番闕直,事甚未安。修撰李晉祥差祭,修撰金基纘,副修撰李寅奭·兪錫煥,旣有只推之命,竝卽牌招,以爲推移入直之地,何如?傳曰,允。
以修撰金基纘,副修撰李寅奭·兪錫煥牌不進罷職傳旨,傳于沈宜升曰,只推。
沈宜升,以義禁〈府〉言啓曰,中官宋遇容遠地定配事,草記批旨內,定配安徐,放逐鄕里,勿揀赦典事命下矣。宋遇容放逐鄕里,勿揀赦典之意,敢啓。傳曰,知道。
又以義禁府言啓曰,慶尙道蔚山府定配罪人崔錫憘,平安道龜城府定配罪人尹亨默,江原道春川府定配罪人李喆榮,竝放送事承傳啓下矣。崔錫憘·尹亨默·李喆榮放送事,分付各該道道臣之意,敢啓。傳曰,知道。
兵曹判書金興根疏曰,伏以臣以痛楚醜穢之私,不揆僭褻之誅,仰瀆崇高之聽,前後凡幾遭也。臣說臣病,已自厭苦,敵以下之尙不容數數爲也,況君父之前乎?嚴畏之極,矢自泯默,則職名至重,曠瘝到此,形證攸迫,必欲申籲,則分義綦嚴,瀆擾滋悚,而與其諉以嚴畏,致積曠瘝,毋寧悉暴形證,冒干瀆擾,揆之以公私重輕,斷之以事體隳全,誠較然著甚,無待乎臣言之畢矣。顧臣病發之初,尙可以力自支持,剋意將理,倘冀其有僥倖挨過,而今其如水之漬,如日之下,節加層落,非竿頭則弩末也。許多見狀,雖不敢到底說去,重犯猥雜無嚴之罪,而陪扈之動輒替行,有政之全事抛癈,逋慢畔渙,未有此甚,臣豈樂爲而然哉?疾病之來,命數卽然,煩煎所叢,氷炭恒交,玆不得已冒萬死復此鳴號。惟聖慈,以天地生成之澤,軫無物不遂之仁,亟賜鞶帶之禠,曲施帲幪之恩,不勝大願。臣無任云云。答曰,省疏具悉。實病旣如此,本兵之任,今姑許遞。
上在昌德宮。停常參·經筵。
自開東至人定,灑雨下雨,測雨器水深五分。
鄭德和啓曰,明日召對,取稟。傳曰,停。
沈宜升啓曰,行大司憲李奎鉉,執義韓啓源呈辭,掌令沈敬澤未肅拜,李鼎顯差祭,持平沈宜元·兪致崇在外,監察茶時之意,敢啓。傳曰,知道。
鄭德和啓曰,右副承旨曺錫亨,同副承旨洪在龍,今日不爲仕進,竝卽牌招,何如?傳曰,允。
又啓曰,新除授兵曹判書李憲球,時在平安監營任所,命召傳授,一時爲急,交龜後斯速乘馹上來事,下諭,何如?傳曰,允。
傳于鄭德和曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
沈宜升啓曰,判義禁趙秉鉉,屢度飭敎,不啻截嚴,而奉牌經宿,終不承膺,揆以事體,萬萬未安,推考,何如?傳曰,允。
傳于沈宜升曰,判金吾事,果何爲也?崇宰譴削之請,旣登臺章,則引義難進,容或無怪,而本事不係主司,批又屢諭,則一向奉牌,無意變動,實非所望於此重臣者也。況今止泊無期,徒損事體,不容不有一番處分,判義禁趙秉鉉,平安監司補外,使之當日辭朝。
鄭德和啓曰,平安監司趙秉鉉,補外事命下矣。觀察使節度使,當爲下批,政官牌招開政,何如?傳曰,允。
又啓曰,吏曹判書朴晦壽,參判洪在喆,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于鄭德和曰,平安監司趙秉鉉,嚴飭使之卽爲肅命。
沈宜升啓曰,平安監司趙秉鉉,當日辭朝事命下,而謂以私義難安,席藁闕外,終不承膺,事體所在,極爲未安,推考,何如?傳曰,允。
傳于沈宜升曰,外補卽譴罰也,豈可以私義抗命哉?萬萬未安,平安監司趙秉鉉,招致啓板前,問啓以入。
沈宜升啓曰,平安監司趙秉鉉,招致啓板前,問啓以入事命下矣。問于平安監司趙秉鉉處,則以爲臣僨誤試役,自底招釁,僭瀆衷懇,冀降威罰,恩批誕宣,開釋備至,殊眷雖極感鏤,臺殫尙切危蹙,奉牌經宿,甘犯逋慢,忽於訟愆俟勘之際,西藩外補之命,遽下矣。驚懍隕越,罔知攸措。臣雖不肖無狀,旣知補外之爲譴謫,則豈或全昧分義之不敢如此?而但臣於此地,竊有私義之萬難冒赴,欲進而仰承恩譴,則至苦塡臆,微諒莫變,欲退而俯陳鳴籲,則罪名在身,格例有拘,跼高蹐厚,神遁魄,冒萬死泥首闕下,重速方命,寧被嶺海之重典,末由力强而趨膺,臣情到此,吁亦窮且隘矣。惟願遄伏金木之誅云矣,敢啓。傳曰,知道。
傳于沈宜升曰,此家先重臣之慘遭橫逆,已於先朝,洞燭之昭晰之,則到今有何更提之私義,而至於譴補而亦自劃乎?此可謂君綱臣分,掃地無餘,平安監司趙秉鉉,卽其地定配。
洪原鐘有頉代,以柳晏爲假注書,鄭翊朝有頉代,以洪淳穆爲假注書,柳晏有頉代,以徐堂輔爲假注書,洪淳穆有頉代,以鄭錫朝爲假注書。
鄭德和啓曰,明日傳香,禮房承旨當爲齋宿,行左承旨徐念淳,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于鄭德和曰,發遣吏郞,諸執事請齋與否,摘奸以來。
以右副承旨曺錫亨,同副承旨洪在龍牌不進罷職傳旨,傳于沈宜升曰,只推。
鄭德和啓曰,金虎門·宣仁門開門標信,請出之意,敢啓。傳曰,知道。
鄭德和以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李時愚,直講金昌秀,典籍柳興吉,俱爲差祭,時無入直之員,以他郞官姑爲代直,何如?傳曰,允。
又以兵曹言啓曰,卽接西所衛將李秉稷牌報,則永肅門南邊小松一株,因雨折落云。令該所,依例斫去之意,敢啓。傳曰,知道。
又以兵曹言啓曰,卽接南都參軍李行健牒報,則禁衛營所授光熙門南邊第三城廊近處,體城三間許頹圮云。爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局把摠朴來命,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,提調趙冀永,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
趙斗淳啓曰,明日綏陵忌辰祭正日,再明日三明日長陵忌辰祭齋戒正日,初九日獻陵忌辰祭齋戒,初十日十一日孝昌墓忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜升啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
趙斗淳啓曰,行左承旨徐念淳,今日不爲仕進,卽爲牌招,何如?傳曰,允。
鄭德和啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于鄭德和曰,傳香承旨,馳詣受香諸處,奉審摘奸以來。
傳于趙斗淳曰,原任直閣吳取善,馳詣綏陵,奉審摘奸,仍留監祭,仍詣懿陵,一體奉審以來。
趙斗淳啓曰,明日傳香,禮房承旨當爲齋宿,行左承旨徐念淳,更爲牌招,何如?傳曰,允。
徐堂輔有頉代,以李敎英爲假注書。
鄭錫朝有頉代,以尹景善爲假注書,李敎英有頉代,以尹行謨爲假注書,尹景善有頉代,以尹堉爲假注書。
趙斗淳,以禮曹言啓曰,卽接徽定殿參奉所報,則昨日之雨,本殿西邊內墻下階砌二間許,頹圮云矣。階砌頹圮,當有慰安之節,慰安祭不卜日,今初七日設行,改築之役,待晴擇日擧行,何如?傳曰,允。
鄭德和,以禁衛營言啓曰,本營字內光熙門南邊第四城廊近處體城三間半頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
沈宜升,以義禁府言啓曰,平安監司趙秉鉉,卽其地定配事,承傳啓下矣。趙秉鉉平安道平壤府,卽其地定配,而以承傳內辭意,具罪目,依例發遣府都事,押送配所,何如?傳曰,允。
上在昌德宮。停常參·經筵。
趙斗淳啓曰,明日召對,取稟。傳曰,停。
沈宜升啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
趙斗淳啓曰,行左承旨徐念淳,今日不爲仕進,卽爲牌招,何如?傳曰,允。
傳于洪在龍曰,奉審閣臣入侍。
尹行謨有頉代,以朴浚愚爲假注書,尹堉有頉代,以奇文鉉爲假注書,朴浚愚有頉代,以琴詩述爲假注書,奇文鉉有頉代,以閔馨在爲假注書。
甲辰五月初六日卯時,上御重熙堂。奉審閣臣入侍時,同副承旨洪在龍,記事官張仁遠,記事官李裕膺·李,原任直閣吳取善,以次進伏訖。上曰,史官分左右。閣臣進前,取善進前奏曰,臣承命馳詣綏陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣懿陵,陵上奉審則無頉,丁字閣·碑閣奉審無頉之意,敢此仰達矣。上曰,閣臣先退,史官就座。仍命退,承史以次退出。
上在昌德宮。停常參·經筵。
曺錫亨啓曰,明日召對,取稟。傳曰,停。
鄭德和啓曰,來十一日朝參日次,而孝昌墓忌辰祭正日,頉稟之意,敢啓。傳曰,知道。
曺錫亨啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
沈宜升啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
趙斗淳啓曰,行左承旨徐念淳,同副承旨洪在龍,今日不爲仕進,竝卽牌招,何如?傳曰,允。
又啓曰,事變假注書姜晢一,身病猝重,勢難察任,今姑改差,何如?傳曰,允。
以全羅監司金景善狀啓,綾州牧民家失火事,傳于沈宜升曰,聞甚矜惻,元恤典外別加顧助,結構奠接之方,廟堂措辭分付。
以同副承旨洪在龍牌不進罷職傳旨,傳于沈宜升曰,只推。
琴詩述有頉代,以高性鎭爲假注書,閔馨在有頉代,以李承澤爲假注書,高性鎭有頉代,以李演經爲假注書,李承澤有頉代,以洪淳穆爲假注書,姜晢一改差,代以任百淵爲事變假注書。
曺錫亨,以禮曹言啓曰,卽接山陵官員所報,則本陵陵上莎草修改後,日候連爲調和,庶有着根之望云矣。敢啓。傳曰,知道。
鄭德和,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
自卯時至未時,灑雨下雨,測雨器水深一分。
沈宜升啓曰,明日召對,取稟。傳曰,停。
又啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
又啓曰,同副承旨洪在龍,今日不爲仕進,卽爲牌招,何如?傳曰,允。
又啓曰,假注書洪淳穆,時無職名,令該曹依例付軍職,冠帶常仕何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
李演經有頉代,以朴文爲假注書,朴文有頉代,以玄弼濟爲假注書,玄弼濟有頉代,以李承圭爲假注書,任百淵有頉代,以南溟翼爲事變假注書。
傳于沈宜升曰,前箕伯,雖有日前處分,而仍置謫籍,亦關朝體,定配勿施,仍令以補外,除朝辭往赴。
沈宜升啓曰,前箕伯趙秉鉉定配勿施,仍令以補外,除朝辭往赴事命下矣。觀察使·節度使,當爲下批,政官牌招開政,何如?傳曰,允。
又啓曰,平安監司趙秉鉉,除朝辭往赴事命下矣。密符則以前監司李憲球所受仍佩,敎諭書則安寶,使院吏齎傳,何如?傳曰,允。
以同副承旨洪在龍牌不進罷職傳旨,傳于沈宜升曰,只推。
沈宜升啓曰,行都承旨趙斗淳,行左承旨徐念淳,右承旨鄭德和,同副承旨洪在龍不爲仕進,右副承旨曺錫亨受由在外,院中只有臣一人,伴直無人,同副承旨洪在龍,旣有只推之命,更爲牌招,何如?傳曰,允。
又啓曰,明日傳香,禮房承旨當爲齋宿,行左承旨徐念淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙斗淳,右承旨鄭德和不爲仕進,行左承旨徐念淳,同副承旨洪在龍未承牌,右副承旨曺錫亨在外,臣吏·兵批兼進之意,敢啓。傳曰,知道。
又啓曰,同副承旨洪在龍再牌不進,伴直無人,右承旨鄭德和,所當牌招,而拘於廳規,不得請牌,何以爲之?敢稟。傳曰,牌招。
傳于沈宜升曰,刑·工換房。
有政。吏批,判書朴晦壽,參判洪在喆竝牌招不進,參議李根友進,左副承旨沈宜升進。啓曰,判書朴晦壽,參判洪在喆竝牌不進,小臣獨政未安,何以爲之?敢稟。傳曰,只出緊任,以李羲甲爲判義禁,鄭寅基爲吉州牧使,行平安監司單趙秉鉉,仍令補外事承傳。
兵批,判書李憲球在外未肅拜,參判韓鎭庭病,參議趙徽林入直進,參知金逸淵進,左副承旨沈宜升進。兼平安道兵馬水軍節度使單趙秉鉉,兼吉州防禦使單鄭寅基。
以同副承旨洪在龍再牌不進罷職傳旨,傳于沈宜升曰,只推。
以右承旨鄭德和牌不進罷職傳旨,傳于沈宜升曰,只推。
沈宜升以國葬都監儀軌廳都提調意啓曰,三都監儀軌,纔已修正,奎章閣所上件,依例粧冊以入,春秋館禮曹及鼎足山城·五臺山等兩處史庫所上件,亦爲分送之意,敢啓。傳曰,知道。
又以禁衛營言啓曰,本營把摠李鍾協,身病猝重,勢難察任,改差,何如?傳曰,允。
又以義禁府言啓曰,前平安監司趙秉鉉定配勿施事,承傳啓下矣。趙秉鉉所到處,卽爲放送事,分付于押去都事之意,敢啓。傳曰,知道。
上在昌德宮。停常參·經筵。
沈宜升啓曰,明日召對,取稟。傳曰,停。
鄭德和啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平沈宜元·兪致崇在外,監察茶時之意,敢啓。傳曰,知道。
又啓曰,同副承旨洪在龍,今日不爲仕進,卽爲牌招,何如?傳曰,允。
又啓曰,假注書李承圭,時無職名,令該曹依例付軍職,冠帶常仕,何如?傳曰,允。
又啓曰,持平沈宜元·兪致崇,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
沈宜升啓曰,明日傳香,禮房承旨當爲齋宿,行左承旨徐念淳,不爲仕進,所當牌招,而拘於廳規,不得請牌,何以爲之?敢稟。傳曰,牌招。
以同副承旨洪在龍牌不進罷職傳旨,傳于鄭德和曰,只推。
沈宜升,以禮曹言啓曰,社稷署官員,俱有實故,不得入直,依前例以本曹佐郞趙禮根,假官差送矣,身病猝重,莫重肅敬之地,萬無一時入直之望云。依前例以本曹佐郞金尙一,假官差送,以爲代直之地,何如?傳曰,允。
鄭德和,以禁衛營言啓曰,本營字內都城頹圮處改築時,所入石子,今月初十日爲始,東郊蘆原近處,浮出取用之意,敢啓。傳曰,知道。
又以義禁府言啓曰,前持平沈宜元·兪致崇等推考事,傳旨啓下矣。沈宜元下去廣州地云,依例發遣府羅將拿來,兪致崇以北評事,未及上來云,亦爲發遣府羅將,所到處拿來,何如?傳曰,竝待待命拿囚。
敎平安監司趙秉鉉書,王若曰,橫逆之來古人不免,先卿旣昭晢於先朝,鎭撫之責老臣無踰,今予式克休於今日。眷玆東土重地,最是西藩一方,餘弓馬專尙之風,俗習之泰侈已甚,綰冠蓋往來之路,民生之困瘁偏深。惟卿,山斗之望,瑚璉其器,銓衡之甄別公正,克追忠貞之家聲,湖·嶺之治績廉明,夙著文學之令譽,薄譴雖云補外,重選實出由中,卽地之遷推思,此眞匪怒伊敎,自天之降遽及,寔宜聞命則行。玆授卿以平安道觀察使兼兵馬水軍節度使都巡察使管餉使平壤府尹,卿其諒予眷注之誠,體予委毗之意,儐相之往還屬耳,庶凋弊之備知,先公之惠澤入心,撫舊跡而以勗。於戲,彰善癉惡,所貴恩威之竝施,起滯振窮,毋替廉簡之宿望。故玆敎示,想宜知悉。知製敎成好謙製進
上在昌德宮。停常參·經筵。
藥房提調趙冀永,副提調趙斗淳啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知首。
鄭德和啓曰,明日召對,取稟。傳曰,停。
沈宜升啓曰,行大司憲李奎鉉,執義韓啓源,掌令李鼎顯呈辭,沈敬澤未肅拜,持平二員未差,監察茶時之意,敢啓。傳曰,知道。
趙斗淳啓曰,行左承旨徐念淳,同副承旨洪在龍,今日不爲仕進,竝卽牌招,何如?傳曰,允。
沈宜升啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于鄭德和曰,右承旨與禮曹堂上·戶曹郞廳,依定式馳詣宣武祠,奉審摘奸以來。
傳于鄭德和曰,傳香承旨,馳詣孝昌墓,奉審摘奸以來。
傳于沈宜升曰,右副承旨許遞,韓正敎除授。
沈宜升啓曰,新除授同副承旨韓正敎,卽爲牌招,何如?傳曰,允。
又啓曰,注望排擬,何等審愼,而日前事變假注書,以時方在喪之任百淵,誤爲擬入,至於蒙點,揆以事體,萬萬疎忽,臣之矇然捧入,不勝惶悚,而原望筒勿施,不審之當該注書,所當重勘,而本院請推之外,無他可施之罰,何以爲之?敢稟。傳曰,拿處。
傳于鄭德和曰,在外玉堂許遞,前望單子入之。
玉堂前望單子入之,副校理趙然昌落點。
沈宜升,以備邊司言啓曰,茂長縣監趙然昌,纔以副校理內移矣,該縣以年久積弊之局,多勤擇差之擧,而百瘼已痼,成效無聞。今若循例差送,則實有莫可收拾之慮茂長縣監之代,分付銓曹,勿拘常格,各別差擬,仍復催促下送,何如?傳曰,允。
傳于鄭德和曰,判義禁許遞,政官牌招開政,加望以入。
鄭德和啓曰,吏曹判書朴晦壽,參判洪在喆,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書朴晦壽牌招不進,參判洪在喆進,參議李根友牌招不進,右承旨鄭德和進。啓曰,判書朴晦壽,參議李根友竝牌招不進,小臣獨政未安,何以爲之?敢稟。傳曰,仍爲之。
以申佐模·李敏衡爲持平,以李憲球爲軍器提調,以金萬根爲瑞興府使,以尹日善爲茂長縣監,訓鍊都監提調單李憲球,禁衛提調單李憲球,御營提調單李憲球。
兵批,判書李憲球在外未肅拜,參判韓鎭庭入直進,參議趙徽林,參知金逸淵病,左副承旨沈宜升進,副護軍曺錫亨,副司直尹穳,副司正李承圭·洪淳穆。
吏批,再政。以洪履信爲直講,西學訓導單林倜。
以吏曹參議李根友再牌不進罷職傳旨,傳于沈宜升曰,只推。
沈宜升,以都摠府言啓曰,今日入直內三廳武兼禁軍及軍兵等,當爲中日習射技放,而孝昌墓忌辰祭齋戒相値,不得設行之意,敢啓。傳曰,知道。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
又啓曰,行大司憲李奎鉉,執義韓啓源,掌令李鼎顯呈辭,沈敬澤,持平申佐模·李敏衡未肅拜,監察茶時之意,敢啓。傳曰,知道。
傳于韓正敎曰,右承旨·左副承旨許遞,前望單子入之。
承旨前望單子入之,李根友·曺雲承落點。
韓正敎啓曰,行都承旨趙斗淳,行左承旨徐念淳不爲仕進,右承旨·左副承旨未差,右副承旨洪在龍式暇,院中只有臣一人,伴直無人,行左承旨徐念淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙斗淳不爲仕進,行左承旨徐念淳牌不進,右承旨李根友,左副承旨曺雲承未肅拜,右副承旨洪在龍式暇,院中只有臣一人,伴直無人,左副承旨曺雲承,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者兵曹郞廳來言,今十五日徽定殿望祭節目,當爲磨鍊以入,而判書李憲球在外,次堂例不得擧行云,何以爲之?敢稟。傳曰,次堂擧行。
以黃海監司李圭祊狀啓,瑞興府民家失火事,傳于韓正敎曰,聞甚矜惻,元恤典外別加顧助,結構奠接之方,廟堂措辭分付。
韓正敎啓曰,正言李維謙,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
韓正敎,以義禁府言啓曰,前正言李維謙推考事,傳旨啓下矣,李維謙下去京畿南陽地云,依例發遣府羅將,拿來,何如?傳曰,待待命拿囚。
政事,以朴晦壽爲判義禁。
上在昌德宮。停常參·經筵。
趙斗淳啓曰,明日常參·經筵,取稟。傳曰,停。
曺雲承啓曰,合辭方張之時,諫院無詣臺之員,事甚未安。未署經外呈告人員,竝卽牌招,何如?傳曰,允。
趙斗淳啓曰,右承旨李根友,今日不爲仕進,卽爲牌招,何如?傳曰,允。
又啓曰,假注書李承圭,身病猝重,勢難察任,今姑改差,何如?傳曰,允。
曺雲承啓曰,卽者義禁府都事來言,時囚無得過三日滯囚,曾有定式矣。時囚罪人沈能俊,當爲照律,元喜慶·張仁遠·兪致崇等,當爲捧供,而判義禁朴晦壽未肅拜,知義禁李穆淵,同義禁金鼎均在外,只有徐英淳一員,不得備員開坐云,判義禁卽爲牌招,何如?傳曰,允。
又啓曰,判義禁朴晦壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁朴晦壽再牌不進推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,開坐事命下矣。判義禁朴晦壽,疏批已下,卽爲牌招,何如?傳曰,允。
李承圭改差,代以鄭翊朝爲假注書。
掌令沈敬澤啓曰,臣於合啓句語中,有私義之不可聯參者,曾叨臺銜,據此引避,輒蒙恩諒,今臣處義,與前無異,而間緣身病之難强,天牌屢降,連事違傲,今始來避,冞切悚恧,請命遞臣職。答曰,依啓。
執義韓啓源啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞亦令該曹,捉致嚴問,照律勘斷。措辭見上答府曰,不允。
以大司諫權溭,司諫韓升烈,獻納姜斗煥牌不進罷職傳旨,傳于曺雲承曰,只推。
李根友,以禮曹言啓曰,卽接平安監司李憲球移文,則以爲順川郡鄕校聖殿上樑,年久傾側,改瓦亦多破傷,間間添漏,西廡簷椽傾頹,不可不及今修改,告由移還安祭香祝,自本曹啓稟下送云矣。順川郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接長湍幼學咸載熙所志,則以爲族侄日成,卽開國功臣東原君傅霖十八代嫡長孫,而嫡妾俱無子,以其同姓十寸兄泰俊第二子亨根,欲爲繼後,兩家諸族,相議完定,而日成夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長咸載熙所訴旣如此,依定式咸泰俊第二子亨根,立爲咸日成之後,何如?傳曰,允。
洪在龍,以都摠府言啓曰,副摠管金魯甲,以御營中軍,本營諸將官射會監試事,南小營晝仕出去之意,敢啓。傳曰,知道。
判義禁朴晦壽疏曰,伏以臣猥以匪材,忝叨天官,辭不獲免,黽勉冒膺,居然五朔于玆矣。效蔑絲毫,罪著孤負,夙宵懍惕,如集于木,不意日前,有判金吾加望之命,臣名謬登於擧剡,恩點遽降於低擬,臣聞命震越,五內失守,歷日而不省所以自措也。夫熙朝愼惜,名器爲重,雖在一階半級,尙不容濫授,況是職之崇顯,果何如也?服章之貴,上侔三事,班聯之峻,下絶八座。自非宿德耆舊望實俱著者,莫宜居之,又玆特旨加望,其例絶罕,臣是何人,遽叨此曠絶之異數,隆重之位次也哉?臣本庸愚湔劣,百不猶人,通籍三十年間,仰被殊眷,俯藉先蔭,前後歷敡,罔非踰濫,每自循省,愧懼交中。近又年紀衰邁,精力已耗,枯朽之質,莫施雕鏤,駑蹇之步,無賴鞭策,惟思卸免重務,優游散地,以圖此生不報之報,而至若進就一念,夢寐之所不到,今此恩命,何爲而及於臣身也?顧今濟濟卿班,紳笏林立,才德聲望,年勞久次,率多較臣而居先,不審聖明,奚取於臣,而擧而畀之,不少留難也哉?臣聞爵祿加於賢德,珪組重於邱山,秩位及於卑汚,冕綬同於沙泥,今乃以萬不近似之身,冥升不已,亢極至此,則過福招災,猶屬臣一己之私,竊恐聖簡緣臣而貽累,名位由臣而益輕,參倚前衡,承膺無路。玆敢披瀝衷懇,仰瀆崇嚴。伏乞聖明,俯賜鑑諒,亟收臣新授爵秩,以重公器,以安私分焉。臣無任云云。答曰,省疏具悉。卿其勿辭行公。
行左承旨徐念淳疏曰,伏以臣之日前肅命,夫豈萬一分可冒而冒之哉?始臣區區自矢,惟嶺海斧鉞是期,不敢爲進身之計,嚴命之下,怵迫居先,倉卒之頃,逃遁無路。迺至拚棄四維,顚倒承膺,臣於是不免爲兩截人矣,自顧靦顔,人謂斯何?噫,當初遭罹之奇險罔測,孰有如臣者乎?一生身名之狼狽僇辱,孰有如臣者乎?以臣情地,復起彈冠,豈非可驚可愕之事,而惟我殿下,天地而庇覆之,日月而照燭之,援拔於坑坎之中,收錄於廢棄之餘,屢勤飭命,曲費造化,必欲使齒於恒人之列,至於日昨敎批,首尾凡一百有二十有餘言,隆重曠絶,奉讀感泣,一字一淚。古人有言曰,天地父母,能生臣身,而不能使臣旣死而復生。嗚呼,爲人臣而能以所不得於天地父母者,得之於君上者,千古果幾人哉?臣雖卽日溘死,固無遺憾,而積躬累釁,憂畏成疾,平地駭浪,寢夢猶噩,有何夢想妄念?尙在於榮途簪緩,謂前事已屬過境,惟暫膺看作幸會,貪恋蹲仍,忍而不能捨也。臣情之危苦,則出處而前後自如,臣身之昌披,則官銜之有無懸殊,此臣所以徊徨怵惕,終不能自安于心者也。以臣微末去就,仰瀆纊聽,亦已煩且猥矣。又何敢一籲再籲,哀鳴而不知止也哉?誠有甚不得已者存焉,庶不待臣言之畢,而聽卑之天,已俯燭無餘矣。且臣偏母,素抱貞疾,數年以來緣臣貽憂,一倍凜綴,近益添證,日事刀圭,左右扶將,目下情私,實無以離捨供職,召牌課日踵臨,違傲亦旣浹旬,義分都虧,惶隘冞切,玆又冒陳衷懇于仁覆之下。伏乞聖慈,俯垂矜諒,將臣見職,亟許鐫免,俾安私心,仍治臣逋慢之罪,以勵臣分,千萬幸甚。臣無任云云。答曰,省疏具悉。何必如是更引?卿其勿辭行公。
持平申佐模疏曰,伏以臣於月前試役猥參末席,罪著溺職,至登臺評,滿心惶恧,歷數旬而不能自已也。迺者栢府除旨,忽下於縮伏訟尤之中,臣聞命惝怳,尤不省所以措躬也。第伏念臺閣之職,不輕而重,苟非言議風裁,足以彈壓激揚,莫宜居之。顧臣庸愚謭劣,雖尋常百執事之末,猶懼不承當。矧玆耳目之任,曷嘗有一毫近似也哉?此固臣自知者審,而不可以苟然備數也,明矣。且以已試之試事言之,當日閔達鏞兩封彌之現發也,臣亦在傍目覩,而始之駭惑,慮未及於詳覈,終焉咨且,跡則歸於掩置,措處之失,不但主試然也。當勘之律,臣焉敢獨逭,而時無職名,旣不敢隨衆自列,淟涊泯默,稽至于今,有若無故者然。臣罪到此,益無所逃。雖荷我聖上覆庇之慈,不惟不罪,旋侈恩銜,而臣罪未勘之前,無非臣竢譴之日也。臣何敢以事屬旣往,揚揚爲冒膺之計也哉?玆敢略暴情實,仰瀆崇嚴。伏乞聖明,俯垂鑑諒,特命遞斥臣職,仍治臣罪,俾法紀昭而微分安焉。臣方辭免,不宜贅他,而第於閔達鏞處分下者,竊不勝憂歎之至。噫,彼達鏞之罪犯,卽前所未有之一大變怪也。渠以世祿之裔,敢生換名竊科之計,爛熳售奸,情迹閃祕,觀於捕査秋供,其綢繆設施之狀,綻露無餘,和盤托出,而乃於王府嚴訊之日,一事抵賴,終不輸款,究厥情節,尤極巧憯,盤覈未究,酌處遽降,以殿下遵先之念,推平日好生之德,姑從惟輕,特貸一縷,聖意所在,臣固仰欽,而第念科獄法意,何等嚴重,而以若負犯,止於次律,其何以折奸萌而杜後弊乎?此所以兩司諸臣之聯章齊籲,不得請不止者也,兪音終靳,輿憤轉激,伏願淵然深思,亟允臺請,更令究覈,快施當律焉。臣無任云云。省疏具悉。已諭於諸批矣。
上在昌德宮。停常參·經筵。
曺雲承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐念淳啓曰,明日常參·經筵,取稟。傳曰,停。
曺雲承啓曰,合辭方張之時,兩司無詣臺之員,事甚未安。未署經陳疏外,未肅拜·呈告人員,竝卽牌招,何如?傳曰,允。
徐念淳啓曰,右副承旨洪在龍,今日不爲仕進,卽爲牌招,何如?傳曰,允。
又啓曰,假注書鄭翊朝,時無職名,令該曹依例付軍職,冠帶常仕何如?傳曰,允。
傳于徐念淳曰,禮·戶換房。
徐念淳啓曰,明日傳香,禮房承旨當爲齋宿,行左承旨徐念淳,不爲仕進,所當牌招,而拘於廳規,不得請牌,何以爲之?敢稟。傳曰,牌招。
以大司諫權溭,司諫韓升烈,執義韓啓源,掌令李鼎顯,持平申佐模牌不進罷職傳旨,傳于韓正敎曰,只推。
以右副承旨洪在龍牌不進罷職傳旨,傳于韓正敎曰,只推。
行左承旨徐念淳,右承旨李根友,左副承旨曺雲承,同副承旨韓正敎等啓曰,伏以人臣事君,義在弼違,臺閣進言,許以不諱,補衮牽裾,未始不以直截爲忠,而苟欲自詭獻替,妄加簸弄,則是無禮於其君,而人得以誅之者也。今此姜斗煥之疏,何爲而然也?全篇閃映,意在煽惑,滿紙叫嚷,計出訕侮,引喻之全欠敬畏,操切之無所嚴憚,揆分絜義,所未敢出矣。聖志之未立,而睿學之未就,今日之憂,固未嘗有大於此者,而納約匡救,何患無辭,違覆拂難,何患無方?則無嚴不敬,必若是之後,乃足以快於心乎?就其事而言其事,是謂之盡言也,指其闕而論其闕,是謂之竭論也。外此而抑揚嫚斥,自陷於犯分干紀而止焉,則君綱臣道,其將無地可講,寧不痛哉?特以其臺言也,故雖不得不捧入,至承批敎,而臣等反覆究閱,決不可以鄕曲微賤,有所參恕,鸇逐之忱,按抑不得,玆敢相率聯籲。伏乞聖明,淵然深思,勿以事關聖躬,有所存嫌,亟賜處分,明正典刑焉,惶恐敢啓。答曰,知道。姜斗煥疏中句語,予亦以爲駭妄,而但鄕谷愚騃之類,何足深責?罷職,可也。
曺雲承,以御營廳言啓曰,今五月十二日本廳諸將官射講時,哨官張錫鉉,各技俱爲無分,依定式汰去之意,敢啓。傳曰,知道。
又以義禁府言啓曰,北兵使趙元錫狀啓內,城津鎭前僉使許爕罪狀,令攸司稟處事啓下矣。許爕今方待命,拿囚之意,敢啓。傳曰,知道。法意雖重,情合參量,特爲分揀,後勿爲例。
義禁府照目粘連,黃海兵使沈能俊矣本府議啓內,國穀法意,何等嚴重,而幻弄數爻,若是夥多,道啓論列,旣甚明的,不可以囚供之推諉襲謬,有所參恕,以此照律罪,杖一百,流三千里定配,以其年七十六,依律文收贖只告身盡行追奪,私罪,奉敎依允爲旀,功減一等爲良如敎。又啓目,前持平兪致崇矣傳旨內,下諭後過限不上來,依定式推考罪,笞五十收贖,解見任別敍私罪,啓,分揀放送爲良如敎。又啓目,前正言李維謙矣傳旨內,下諭後過限不上來,依定式推考罪,笞五十收贖,解見任別敍私罪,啓,分揀放送爲良如敎。又啓目,注書張仁遠原情云云,傳旨內辭緣,泛稱遲晩,所當請刑是白乎矣,時任史官勿爲請刑,載在大典通編,議處,何如?判付啓,不過不察之失,分揀放送爲良如敎。又啓目,中官元喜慶原情云云,傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓,分揀放送爲良如敎。
持平李敏衡啓曰,請古今島爲奴罪人韓鼎鎭,亟令王府,卽爲拿來,嚴鞠得情,夬正典刑,請充軍罪人申綱,亟令王府,拿鞠嚴覈,夬施典刑。措辭見上請島配罪人睦台錫,亟令王府,設鞠嚴問,夬正典刑。措辭見上請旌義縣爲奴罪人閔達鏞,更令王府,拿鞠得情,夬正邦憲,閔述鏞亦令該曹,捉致嚴問,照律勘斷。措辭見上答府曰,不允。
曺雲承,以義禁府言啓曰,以城津前僉使許爕拿囚草記批旨內,法意雖重,情合參量,特爲分揀,後勿爲例事命下矣。許爕分揀放送之意,敢啓。傳曰,知道。
獻納姜斗煥疏曰,伏以臣之湔劣,瘝職之罪,仰暴於月前辭免之章,而繼之以務聖學一事,冒塵聖聰,蘄蒙察納,不惟不賜遞斥,乃反降以溫批,臣盥手擎讀,感惶無地。恩寵如天,無容更瀆於嚴威之下,而第伏念殿下,旣俯燭臣言之爲切實,而思所以體念,則當聽納其切實之言,而明示其體念之意矣。向來數次開筵,實爲群下之所共欣聳,而曾未幾日,旋卽停止,間又大僚儒臣,長弟陳勉,而亦不聽從,臣誠憂悶,自不覺其長吁而永歎矣。雖以閭巷匹庶言之,稱以讀書,或作或撤,玩揭度日,則猶未得爲記姓名之人,而畢竟至於魚魯之莫辯而止耳。然此於匹庶,不足爲輕重,而今我殿下,丕承億萬年無疆之洪業,一國之興替,萬姓之休瘁,皆係於殿下之一身,其任何如也,其責何如也?正宜奮發乾剛,頓祛宴安之私,痛加儆戒之志,日開經筵,無晝無夜,䟎程篤課,磨礱尋繹,則自可以涵養氣質,薰陶德性,而今殿下,倦於講讀,視若烏喙之不可食,恬於遊燕,不翅飢渴之易爲飮,如是而聖學何以進就乎,邦本何以鞏固乎?竊伏念殿下,聖質通明,聖德卓越,雖若無待乎講學,而第古今成敗得失,嘉言善政,無不布在於經傳之中,今讀其書誦其詩,則宛然若堯·舜復起而夫子在座矣。嘗聞古史曰,人君以銅爲鑑,以正衣冠,以古爲鑑,以察治亂,以人爲鑑,以聞得失,名曰三鑑,此眞實際語,而正爲今日頂門上一針耳。殿下何不念及於此,而暖日輕風,深居九重,所玩者何書,所鑑者何人?一月三十日,只不過一二日講對,而悠悠泛泛,虛送光陰,則聖批中體念之敎其將何處而驗得耶?在昔程夫子,論經筵箚子中有曰,竊聞間日一開經筵,講讀數行,群官列侍,儼然而退情意略不相接,如此而責輔養之功,不亦難乎?今以此而視諸今日,則果未知殿下之於學問,謂之勤乎不勤乎?間一日講學,程子之憂之也猶如此,況今日群下之憂悶,尤當如何哉?此言亦在於向日仰懇聖學輯要中,未知殿下,其間已爲閱覽乎否?而顧以臣愚昧之見,必也體夫子人一己百之訓,念鄒聖一暴十寒之戒,造次顚沛,罔或少懈,然後乃可以明聖學矣,致至治矣,而若一向如今日之爲,而因循遲回,日征月邁,則終未見體念之效,而臣僚之祈望,亦隨而解體矣。嗚呼,有犯無隱,事君之禮也,諫行言聽,待下之道也,而臣於二者,無一之得焉,則臣以何顔,久居臺次,徒爲太倉之雀鼠,而不念公器之玷汚乎?臣文辭短拙,誠未格天,重犯斧鉞,冒陳芻蕘,滿心惶懍,罪實難容。伏乞聖明,亟遞臣所帶職名,仍治臣瀆擾之罪,以肅朝綱焉。臣無任云云。省疏具悉。所陳切實,當爲之加勉,而魚魯烏喙之說,太涉妄率矣。
上在昌德宮。停常參·經筵。
藥房提調趙冀永,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
徐念淳啓曰,明日大王大妃殿誕日問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
曺雲承啓曰,合辭方張之時,兩司無詣臺之員,事甚未安。未署經外,未肅拜·呈告人員,竝卽牌招,何如?傳曰,允。
趙斗淳啓曰,右副承旨洪在龍,今日不爲仕進,卽爲牌招,何如?傳曰,允。
傳于韓正敎曰,在外及呈告法司堂上許遞,政官牌招開政。
傳于徐念淳曰,禮房承旨,馳詣宗廟·景慕宮,奉審摘奸以來。
曺雲承啓曰,行大司憲李奎鉉,執義韓啓源,掌令李鼎顯,持平申佐模·李敏衡牌不進,掌令一員未差,監察茶時之意,敢啓。傳曰,知道。
以大司諫權溭,司諫韓升烈,執義韓啓源,掌令李鼎顯,持平申佐模·李敏衡牌不進罷職傳旨,傳于韓正敎曰,只推。
以右副承旨洪在龍牌不進罷職傳旨,傳于韓正敎曰,只推。
兵曹口傳政事,副護軍單李㘾。
曺雲承,以備邊司言啓曰,牟還方始,邑務政殷,此時曠官,尤爲可悶,受由上京及新除未下直守令,竝令不多日內催促下送,何如?傳曰,允。
應敎朴來萬,副應敎曺錫雨,校理尹定鉉·成好謙,副校理李魯確·趙然昌,修撰金基纘·李晉祥,副修撰李寅奭·兪錫煥等聯名箚曰,伏以臣等卽伏見獻納姜斗煥疏批下者,始取其原疏而見之,則滿紙辭意,閃忽叵測,妄托陳勉,顯售譏訕,臣等覽之未半,相顧愕貽,繼之以駭惋之至。顧今聖學一事,最是目下之急務,群情之蘄祝者,則其在臺閣直截之義,苟欲隨事而匡規,盡言而開導,章奏敷陳之間,援引取譬,何患無事,而乃敢以至悖至慢之說,遽擬於莫重莫嚴之地,全昧敬謹之道,自陷無禮之科,朝綱隳矣,臣分蔑矣。雖以我聖上包容之德,克恢山藪之量,不加深誅,反賜優批,而第其無嚴不敬,乃至於此,在人臣鸇逐之義,不可以鄕曲愚迷之類,置之勿論,齊憤所激,按住不得。玆敢相率聯籲,仰瀆崇嚴。伏乞聖明,穆然遠覽,亟賜處分,明正典刑,俾君綱立而世道靖焉。取進止。答曰,省箚具悉。姜斗煥事,已於院議之批,有處分矣。
行大司憲李奎鉉,執義韓啓源,掌令李鼎顯,持平申佐模·李敏衡等聯名箚曰,伏以古人有言,見無禮於其君者,如鷹鸇之逐鳥雀。噫,彼姜斗煥之疏,不可但以無禮言之,則臣等鷹鸇之逐,豈容少緩乎?渠疏全篇旨意閃忽,外托陳勉之說,顯帶嘲訕之意,見之者無不驚憤,聞之者亦皆駭惑,雖以大聖人包容之德,只歸之於妄率之科,而夫妄率者,駭妄與輕率之謂也。四字引喩,全欠謹畏,此果出於駭妄輕率而止乎?雖於敵以下苟有敬謹之心,猶不敢肆口指斥,語不擇發,況於莫重莫嚴之地,何敢少無顧忌,不敬至此乎?經筵久停,實是今日群下之所共憂悶者,其在言地者,苟欲匡救而進言,雖至牽裾而折檻,直陳而無諱,何患無納約獻替之道,而乃敢簸弄譏侮,援引失當,甘自陷於干紀犯分者,指意叵測,情節陰憯,決不可以鄕曲卑微,有所參恕者,明矣。卽伏見院啓批旨下者,何足深責,罪至譴罷,臣等相顧愕貽,憂憤轉激,以渠所犯,薄施輕勘,非但有失刑之歎,君綱臣分,隳損無餘,豈不大可憂懼者哉?臣等繞壁經宵,按住不得,玆敢相率聯籲,仰瀆崇嚴。伏乞聖明,穆然深思,廓揮乾斷,亟令王府,拿鞠得情,明正典憲焉。取進止。答曰,省箚具悉。姜斗煥疏語,雖曰駭,何至於以此設鞠乎?
大司諫權溭,司諫韓升烈等聯名箚曰,伏以臣等卽伏見姜斗煥之疏,萬萬驚惋,心膽欲裂。噫,彼疏語,外托陳勉,內售譏訕,遣辭閃忽,顯有煽惑之意,引喩駭悖,全無謹畏之心,犯分干紀,甘自陷於大不敬之科,此何事也,此何變也?論其罪犯,金木猶輕,決不可以一分涵貸者也。第伏念經筵久撤,睿學未就,大僚之陳勉,儒臣之奏達,前後懇摯,莫不竭誠而盡言,則其在臺地者,納約匡救,直陳無諱,雖至於牽裾折檻,犯顔竭論,何患無其道也?而敢於莫重莫嚴之地,顯肆指斥,少無顧忌,抑揚簸弄,至於此極乎?特以我殿下包容之德,歸之妄率,施以薄勘,聖意所在,固爲欽仰,而顧其情節之陰憯,指意之叵測,何可以鄕曲微賤之類,有所曲恕也哉?臣等繞壁達宵,憂憤轉激,玆敢聯籲,仰瀆崇嚴。伏乞聖明,亟令王府,拿鞠得情,夬正典刑,使王綱得尊,輿憤少洩焉。取進止。答曰,省箚具悉。已諭於憲箚之批,勿煩。
正言李鼎信疏曰,伏以臣卽伏見姜斗煥之疏,驚惋之極,不覺心寒而膽掉。噫,彼全篇句語,罔非閃忽而叵測,全無敬畏之心,顯有譏訕之跡,究厥情狀,合置何辟?第今三晝講對,間多停撤,睿學差遲於將就,群情胥切於憂悶。其在臺閣之地者,苟欲陳勉而開導,則極言竭論,不患無辭,引喩取譬,何患無方,而乃敢以於敵以下所未可道之言,肆然擬之於莫嚴莫重之地,君綱臣分,其將掃地無餘矣。雖以我聖上包容之德,歸之妄率,罰至薄勘,而顧其心則大不敬也,論其跡則極無嚴也。此而不亟賜處分,快正典刑,則怪鬼不逞之徒,必將接踵而起,履霜堅氷之漸,寧不大可懼哉?臣繞壁達宵,腔血如沸,玆敢忙陳短章,仰瀆崇嚴。伏乞聖明,穆然深思,廓揮乾斷,卽令王府,拿鞠得情,俾國綱立而輿憤洩焉。臣無任云云。省疏具悉。已諭於諸批,勿煩。
領中樞府事趙寅永,左議政權敦仁,右議政金道喜聯名箚曰,伏以人臣之無禮不敬,干紀犯分,王章之所必加,而人得以誅之者也,今此姜斗煥之疏是已。第其所陳,雖謂之仰勉聖學,而命意則全涉訕侮,措辭則極其肆嫚,少無畏憚,至以不敢道之句語,擬之於莫嚴之地,是可忍也,孰不可忍也?夫讜言直論,聖世之所不諱,獻可替否,臺職之所當言,而其言非所謂讜直,而卽無禮不敬而止耳,非所謂獻替,而卽干紀犯分而止耳。國有常憲,烏可逭三尺之誅乎?三司諸臣之交章請討,蓋出於不容已者也。卽伏見荐下批敎,過加容貸,尙蘄允兪,抑以其職在言地,事涉匡弼,有所顧惜,爲之留難乎?臣等亦嘗以典學一事,縷縷仰陳,夙宵顒禱,亶在於此,苟使臺言,不至於甚大悖至無狀,則臣等雖甚無似,竝忝大官之列,區區憂愛,惟當以淵藪恢弘之量,天地包容之德,仰請曲貰以補陳規之一端,而惟彼斗煥,罪犯罔赦,義在必討,實有所按抑不得者,玆敢聯箚仰籲。伏乞聖明,亟允三司之請,明正典刑焉。取進止。答曰,省疏具悉卿等之懇。此疏措語之不審,雖曰可駭,亦不足深責,則卿等或看得太過矣。然而卿等之言旣如此,前獻納姜斗煥,施以竄配之典。仍傳曰,此批答,遣史官傳諭。
上在昌德宮。停常參·經筵。
自開東至人定,灑雨下雨,測雨器水深一寸二分。
大王大妃殿誕日,大殿,內閣·政院·玉堂·朝廷二品以上,六曹堂上大司憲口傳問安。答曰,知道。大王大妃殿,單子問安。答曰,知道。
王大妃殿,口傳問安。答曰,知道。
徐念淳啓曰,明日常參·經筵,取稟。傳曰,停。
曺雲承啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
傳于李根友曰,吏·戶換房。
傳于曺雲承曰,刑曹判書有闕之代,行護軍趙秉龜除授。
吏曹,刑曹判書趙秉龜,今加資憲除授事承傳。
李根友,以吏曹言啓曰,因備邊司草記,牟還方始邑務政殷,此時曠官,尤爲可閔,受由上京及新除〈授〉未下直守令,竝令不多日內催促下送事允下矣。自臣曹催促,則未下直守令吉州牧使鄭寅基,寧邊府使趙得林,固城縣令李謙周,同福縣監尹庠一,茂長縣監尹日善,麟蹄縣監朴齊崧,俱以爲今十八日辭朝云。瑞興府使金萬根,今十九日辭朝云。上京守令谷山府使洪祐喆,淮陽府使朴宗休,慈山府使趙忠植,安岳郡守南秉哲,俱以爲今十八日下去云。成川府使徐元淳,今十九日下去云。安州牧使金東獻,靈光郡守洪永圭,咸平縣監金相稷,俱以爲身病猝重,不得下去云。金山郡守金敬鎭,親病猝重,不得下去云。其親病身病,旣如是,則有難强令還任。金山郡守金敬鎭改差,安州牧使金東獻,靈光郡守洪永圭,咸平縣監金相稷,竝罷黜,何如?傳曰,允。
以禮曹參議吳取善牌不進罷職傳旨,傳于徐念淳曰,只推。
徐念淳,以禮曹言啓曰,明日雜科覆試,本曹堂上,當爲備員開場,而參議吳取善有身病,無以進參,令政院牌招,以爲擧行之地,何如?傳曰,允。
徐念淳啓曰,禮曹參議吳取善,旣有只推之命,更爲牌招,以爲雜科進參之地,何如?傳曰,許遞。
李根友啓曰,行吏曹判書朴晦壽,參判洪在喆牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
傳于曺雲承曰,都憲外臺諫,竝許遞,今日政差出,傳于徐念淳曰,呈告藝文提學許遞,今日政差出。
有政。吏批,判書朴晦壽,參判洪在喆進,參議未差,右承旨李根友進。啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,大司成今當差出,而擬望之人乏少,承旨竝擬,何如?傳曰,允。
又啓曰,安州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以南獻敎爲吏曹參議,李明迪爲大司諫,宋來熙爲執義,金樂壽爲司諫,趙道淳·趙禮根爲掌令,徐相敎爲獻納,兪致善·朴齊璿爲正言,嚴錫鼎·金會明爲持平,徐佐輔爲判尹,李啓朝爲刑曹參判,李玄緖爲刑曹參議,洪在龍爲大司成,金興根爲藝文提學,趙秉緯爲戶曹正郞,權宗憲爲校書校理,林仲龍爲昭顯墓守衛官,金鼎厚爲武烈祠參奉,鄭晩敎爲安州牧使,尹致膺爲金山郡守,南性敎爲靈光郡守,許采爲咸平縣監。
兵批,判書李憲球在外未肅拜,參判韓鎭庭病,參議趙徽林病,參知金逸淵入直進,右副承旨韓正敎進。大護軍李穆淵,護軍李彦淳,副護軍權溭·沈宜升·鄭德和,副司直韓啓源·韓升烈·沈敬澤·李鼎顯·申佐模·李敏衡,副司果李鼎信,副司正鄭翊朝,以上竝單付。
李根友,以吏批言啓曰,新除授掌令趙道淳,與吏房承旨李根友,有娚妹應避之嫌,而矇然擬入,至蒙恩點,不審之失,臣不勝惶恐,而原望筒勿施,何如?傳曰,允。
徐念淳,以奎章閣言啓曰,檢書官番次,近甚苟艱,而兼檢書官李鏞,方帶西部令,職務相妨。令該曹,他司相換,何如?傳曰,允。
吏批,再政。啓曰,晉州牧使,今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。
又啓曰,廣州府判官,今當差出,而本州以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。
又啓曰,公州牧判官,今當差出,而本州以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。
以沈敦永爲掌令,韓鼎瑚爲禮曹佐郞,金永根爲晉州牧使,趙敎淳爲廣州判官。權永圭爲公州判官,西部令李鏞,司饔主簿趙存璟,已上相換。
兵批,再政。副護軍單吳取善。
吏批,三政。啓曰,全州府判官,今當差出,而本州以營下劇邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
以崔鍾駿爲加平郡守,權錫孝爲古阜郡守,吳肯默爲全州判官。
吏批,四政。以金孝求爲高陽郡守,沈能萬爲魯城縣監,尹滋一爲知禮縣監,曺錫亨爲禮曹參議。
吏批,五政。以朴臣圭爲靑陽縣監,趙元和爲景慕宮令,李秉先爲慶基殿令。
吏批,六政。以曺百承爲監察。
傳于趙斗淳曰,承旨有闕之代,前望單子入之。
承旨前望單子入之,金漢益落點。
曺雲承啓曰,卽者刑曹律學入門官來言,律科覆試試官望,當爲修整,而判書趙秉龜,參判李啓朝,參議李玄緖未肅拜,不得擧行云,竝卽牌招,何如?傳曰,允。
又啓曰,明日雜科覆試時,諫院無進參之員,除在外外,未肅拜人員,竝待開門牌招,何如?傳曰,允。
徐念淳,以禮曹言啓曰,卽接山陵官員所報,則陵上莎草,逐日灑水,間有天雨,莎葉靑靑,快有着根之望云矣,敢啓。傳曰,知道。
又以禮曹言啓曰,徽定殿西邊內墻下階砌二間許頹圮處,改築吉日,以今十六日卯時,已爲推擇啓下,而見今雨勢如此,土石沾濕,有難興役。改築之節,待晴更爲擇日擧行,何如?傳曰,允。
又以禮曹言啓曰,今此大王大妃殿誕日,諸道所封賀箋中會寧府使吳一善,以應封官,兼別軍職,故各爲封進,長連縣監成元鎭,熊川縣監吳鼎周,雖非應封官,亦以別軍職封進矣。一體看審捧入之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
曺雲承,以御營廳言啓曰,本廳千摠柳光魯,身病甚重,勢難察任,改差,何如?傳曰,允。
又以義禁府言啓曰,前獻納姜斗煥,施以竄配之典事,承傳啓下矣。姜斗煥咸鏡道鏡城府竄配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
李根友啓曰,明日常參·經筵,取稟。傳曰,停。
備忘記,廣州留守洪敬謨下直,長弓一張·長箭一部賜給。
注書張仁遠病代,以徐堂輔爲假注書。
金漢益啓曰,密符親納例也,而前廣州留守李嘉愚,謂有身病,使其褊裨替納,事甚未安,推考,何如?傳曰,允。
掌令沈敦永啓曰,臣言議風裁,本不合於淸朝耳目之任,而掌憲除旨,忽下於夢想之外,感恩怵義。雖不得不冒沒出肅,而第臣於合啓句語中,有不容冒參者,前此陳懇,輒蒙恩諒,今臣處義,宜無異同,請命遞斥臣職。答曰,依啓。
曺雲承啓曰,刑曹判書趙秉龜,參判李啓朝牌不進推考傳旨,今方捧入,而律科覆試試望,當爲修整,如是違牌,事甚未安。竝更牌招,何如?傳曰,允。
又啓曰,刑曹判書趙秉龜,參判李啓朝牌不進推考傳旨,今方捧入,而律科覆試試望,當爲修整,如是違牌,事甚未安。參判陳疏,判書更爲牌招,何如?傳曰,允。
又啓曰,刑曹判書趙秉龜再牌不進推考傳旨,今方捧入,而律科覆試試望,當爲修整,連事違召,無意承膺,事體所在,誠甚未安。參判疏批未下,判書所當更請牌招,而係是一日三牌,何以爲之?敢稟。傳曰,更爲牌招。
又啓曰,律科覆試試望,當爲修整,刑曹判書趙秉龜,參判李啓朝,疏批已下,竝卽牌招,何如?傳曰,允。
以正言兪致善牌不進罷職傳旨,傳于曺雲承曰,只推。
曺雲承,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今五月十七日武臣堂上朔試射試官望,當爲擬入,而判書李憲球在外,不得擧行之意,敢啓。傳曰,知道。
敎廣州留守洪敬謨書,王若曰,晉陽之抑爲保障,禦侮曰予有焉,宋朝之特置居留,臥治得君重耳,可當一面,惟簡上心,眷玆南漢故城,實爲左海巨鎭,臺隍城池之最爲鞏固,距京都四十里有奇,錢穀甲兵之漸至空枵,値國家二百年無事,念陰雨緩急之備,可憂者多。顧雪山重輕之方,而難其任,惟卿,圭璋美質,喬木故家,隮崇秩而題名西樓,文苑銓地之踐歷殆遍,按貊都而繼掌北鑰,軍實戎務之措置咸宜。玆授卿以廣州府留守兼南漢守禦使,卿其祗服寵章,殫竭誠慮,漢關輔之壯我根柢,須念奠泰之良圖,魯郊遂之峙乃芻糧,宜講備豫之遠略。於戲,列祖之創規斯在,實幸式至今惟休,乃敍之著績是追,更勉罔俾前專美。故玆敎示,想宜知悉。知製敎李晉祥製進
敦寧都正李晉翼疏曰,伏以臣於月前,伏奉除旨,以臣爲敦寧府都正者,臣以苫塊餘喘,病伏鄕廬,今始出肅,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇聽。伏乞聖明,俯賜鑑諒,照例遞改,俾存公格,以安私分焉。臣無任云云。省疏具悉。疏辭,下該曹稟處。
吏曹粘連,啓下是白有亦,觀此敦寧府都正李晉翼上疏,則以爲臣本無敦寧,揆以格例,在所當遞,伏乞聖明,俯賜鑑諒,照例遞改,俾存公格亦爲白有臥乎所,旣無敦寧,則揆以公格,不可仍置,敦寧都正李晉翼,依例改差,何如?判付啓依允。
刑曹判書趙秉龜疏曰,伏以臣於日昨,候班未退,而忽伏奉除旨,特授臣以刑曹判書者。臣聞命震懍,五內失守,莫省措躬之所也。夫正卿重秩也,特除異數也,雖有可紀之勞勩,可擢之德望,必難愼而後授之者,以其名器不可褻瀆,而恩典不可輕施也。今乃擧以畀之於輿論之外,若是其無難,而又其所叨者,卽如臣無似,臣自量度已覺其萬萬乖謬,以人觀之,將謂斯何?藉使施之於疏逖之蹤,猶非淸朝之盛事,況臣依近寵光,偏被隆渥者乎?此實臣夢想之所未到,而跬步之不敢進也。且念臣家之所荷眷,顧何如,而臣又蒙此誤恩,則門戶之燀爀,視昔尤倍,臣安得不然而驚,惕然而懼乎?臣無才乏能,報蔑涓塵,從前僥濫,已極愧懼,而矧乎目下所兼金穀繁務,甲兵重任,咸萃一身,殆同蚊蝱之負山,常恐其不勝。今又加之以萬不敢當之資級,使處於盈庭紳笏之先,則人將曰,夫夫也有何才諝,有何聞望,而若是其兜攬,若是其驟躐也,負乘之愧,固屬臣身,偏係之譏,臣誠大懼也。過盈則溢,急走則躓,必然之理,高亢如此,盈盛如此,鬼怒人猜,自底顚敗,可立而待。然則亦豈不有欠於我殿下愛欲生之大德也哉?臣之所矢心而藉手者,只以不擇夷險,趨走惟命,爲一副當義諦,而今玆恩命,萬難承當,歷日思惟,惶汗浹背,不容不披瀝衷懇,仰瀆崇聽。伏惟殿下,天地於臣,父母於臣,終始一念,在於全保而生成之,則此臣所以攢手而血祝者也。況今雜科屆期,試牌屢臨,而左右參倚,趨承無路,甘犯違傲,尤增罪戾?伏乞聖明,俯賜鑑諒,亟收臣新授職名,以重公器,以安賤分焉。臣無任云云。答曰,省疏具悉。卿其勿辭行公。
刑曹參判李啓朝疏曰,伏以臣姿本憃愚,觸處疎謬,向因試事之僨誤,至有籌啓之論勘,聖度曲庇,罰止薄罷,臣惶隕愧恧,縮伏訟愆,曾未幾何,恩敍遽降,繼而有秋曹除命,臣感戴洪造,益不知措躬之所也。夫國家取人之道,專在於科目,則凡係正士習而嚴考校,實惟有司之責耳。以臣無似,忝在參考之列,旣未能操束,又不成試禮,竟使莫重之科試,致有多士之失望,至今追惟,愧汗浹背。顧何敢以諉之已勘,自同無故,憑恃寵靈,揚揚爲冒膺之計哉?屢違召命,冞增罪戾,玆敢猥陳短章,仰瀆崇嚴。伏乞聖慈,俯垂鑑諒,亟遞臣職名,以安私分,仍治臣瀆擾,以存國綱,不勝幸甚。臣無任云云。答曰,省疏具悉。官師之規,豈容引義?卿其勿辭行公。
上在昌德宮。停常參·經筵。
金漢益啓曰,明日常參·經筵,取稟。傳曰,停。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
曺雲承啓曰,合辭許久闕啓,事甚未安。除在外未署經雜科進去外,未肅拜·呈告人員,竝卽牌招,何如?傳曰,允。
金漢益啓曰,判尹徐左輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議南獻敎,大司成洪在龍,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
曺雲承啓曰,假注書徐堂輔,時無職名,令該曹依例付軍職,冠帶常仕,何如?傳曰,允。
又啓曰,假注書鄭翊朝,身病猝重,勢難察任,今姑改差,何如?傳曰,允。
鄭翊朝改差,代以尹堉爲假注書。
曺雲承啓曰,明日傳香,禮房承旨當爲齋宿,行左承旨徐念淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李奎鉉,持平嚴錫鼎牌不進,執義宋來熙在外,掌令趙禮根雜科進,一員未差。持平金會明未署經,監察茶時之意,敢啓。傳曰,知道。
以持平嚴錫鼎牌不進罷職傳旨,傳于曺雲承曰,只推。
以吏曹參議南獻敎,大司成洪在龍牌不進罷職傳旨,傳于金漢益曰,只推。
金漢益,以兵曹言啓曰,卽接東所衛將王德修牒報,則去夜四更,建陽門入直軍直所八間及連接處八間,因雨頹圮云。令該曹該營,卽速改建,而入直軍兵,不可暫時露處,限修改間,使之移接於東山別監處所,何如?傳曰,允。
又以訓鍊都監言啓曰,因兵曹草記,建陽門入直本局軍兵直所頹圮處,限修改間,移接於東山別監處所之意,敢啓。傳曰,知道。
大司成洪在龍疏曰,伏以臣於日前,退自喉司,伏奉除旨,授臣以成均館大司成者,臣承命悸恐,歷日于玆,臣聞師儒之長,一代之極選,而文敎士趨之所由係也。苟非經術純美,文采爾雅,聲寔踐履,爲士論所歸者,莫宜居之,挽近儒學之譽視古或少遜,而其於選授,猶必有說焉。夫豈有如臣無似,而苟然充冒者哉?臣空疎闒茸,無所比數,幼惰長嬉,學殖都荒,未有一藝一能可以自見尺寸者,而僥倖科第,濫竊淸顯,涯量踰溢,愧懼恒切。顧臣年且淺鮮,尙未及古人强仕之限,隨分讀書,冀獲少補,目下進取,一切匪心。迺者緋玉之陞,曾未幾日,又玷斯選,進躐之驟,萬萬非臣之所自期,亦萬萬非臣之所可堪也。噫,臣家世寒素,謹約相傳,雖至于臣身,墜厥緖餘,蒙騃已甚。然猶未敢遽以芬華榮利爲心者,卽以父兄詔告之有自來故也。況於近日以來,闔門兢惕,尤無所容,而謬恩橫被,寵光燀爀,不衷過福之虞,匪止臣身家事也?懍然却顧,不寒亦栗,固不敢暇豫崇讓,以踵美規,而纔違牌召,惶隘冞甚,玆敢略控衷懇,仰瀆崇聽。伏乞聖慈,念名器之不容濫屑,察臣言之匪出飾讓,亟賜鐫改,俾公器重而私分安焉。臣無任云云。省疏具悉。爾其勿辭察職。
獻納徐相敎疏曰,伏以人臣之無禮不敬,干紀犯分,豈有如今番姜斗煥疏者乎?噫,渠以鄕曲一卑微之類,敢售叵測之計,外託陳勉,內懷訕侮,一篇措語,都是叫嚷,而顯有煽惑之意,四字引喩,肆其指斥,而全無嚴畏之道,抑揚簸弄,至於此極,究厥心腸,不覺毛髮皆豎,是可忍也,孰不可忍也?第伏念近日經筵久撤,聖學未就,實是群下之所共憂悶者,而職在言地,苟欲納約而獻替,補闕而匡救,則證古引今,不患無辭,抗直折爭,不患無方。惟彼斗煥,乃以不敢道之語,遽擬不敢言之地,至慢極凶,甘自犯於罔赦之科,君綱於是隳矣,臣道於是蔑矣。揆以邦憲,關石自在,參以罪犯,金木猶輕,前後諸臣交章,大僚陳箚,寔出鸇逐之義,不容少緩者也。以我殿下天地之大德,淵藪之弘量,過加包容,日前處分,止於竄配之典,而第其情節之陰憯,指意之凶悖,罪實難貸,義當必誅,決不可以已蒙薄竄,有所參恕。伏乞聖明,穆然深思,廓揮乾斷,亟令王府,拿鞠得情,夬正典刑,俾亂萌折而輿憤洩焉。臣無任云云。省疏具悉。已諭於諸批矣。
正言兪致善疏曰,伏以臣之唱名,纔一望餘矣。際又薇垣華誥,遽下於夢寐之外,闔門動色,閭隣生輝,臣是何人,誤辱寵恩?乃至此之驟也,臣誠驚惶慙恧,莫省容措也。臣本姿性凡劣,最居人下,重以賦命崎薄,早失庭訓,孤陋單寒,不過常調凡品,而早從蔭路,幸霑祿仕之榮,仍典外邑,遂蔑絲毫之報,儕流之間,無所稱詡,而亦不自量,隨衆應擧,至於濫竊科名,則直是僥倖偶中耳。臣於是竊伏念人臣之立朝事君者,皆必有立朝事君之實,或資以經術,或補以文學,或長於政事,或久於勞勩,其才足以需國用,其能足以應世務,然後乃敢進身不跲,人無耽榮冒祿之譏,己無喪身辱名之患。顧臣愚騃,初無分寸之長,錙銖之能,可以需國應世者,而釋褐未幾,遽玷淸貫,是職卽淸朝耳目之任也。苟非謇諤之風,聳動乎人主,直截之言,見憚乎百僚者,莫宜居之,以臣視臣,何嘗毫分彷彿於是哉?臣非不知榮寵之可喜,義分之莫嚴,而自犯違傲,有若全昧駕屨之訓者,誠以進身之初,廉隅爲重,不敢以萬不近似之職,恬然自有,諉以趨走之恭也。玆敢悉暴衷懇,冒瀆崇嚴。伏乞聖慈,寬假曲念,特垂鑑諒,亟賜鐫改,以安私心,則臣雖至愚,敢不銘鏤圖報乎?臣方丐免,不宜贅他,而竊有憂憤住抑不得者,敢此附陳焉。日前竄配罪人姜斗煥之疏,何爲而發也?遣辭陰險,用意叵測,一番取覽,不勝駭惋之至也。顧今聖學一事,最爲目下急先之務,群情之蘄望何如,臣僚之仰勉何如?以臺閣直諫之風,如欲盡言不諱,則匡弼糾繩之間,何患無納約獻替之辭,而乃以不敢道之說,肆然引喩,不敬無嚴,是可忍也。外託諫勉之讜言,內懷譏訕之凶謀,究其心肚,誅殛猶輕,而乃殿下,不允鞠問之請,只許薄竄而止,此豈諉之以鄕曲卑微,而有所參恕者乎?以若罪犯,略加輕勘,則君綱臣分,隳虧無地,山藪之容,雖聖度之欽仰,鷹鸇之逐,乃臣節之固有。伏乞聖明,亟許拿鞠之請,夬正典刑,使國法伸而輿憤洩焉。臣無任云云。省疏具悉。已諭於諸批,爾其勿辭察職。
上在昌德宮。停常參·經筵。
夜自五更至十九日開東,灑雨下雨,測雨器水深四分。
徐念淳啓曰,明日常參·經筵,取稟。傳曰,召對爲之。
曺雲承啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
備忘記,吉州牧使鄭寅基下直,長弓一張,長箭一部,片箭一部,筒兒一箇賜給。
傳于徐念淳曰,禮房承旨,馳詣永禧殿,奉審摘奸以來。
徐念淳啓曰,假注書尹堉,時無職名,令該曹依例付軍職,冠帶常仕,何如?傳曰,允。
傳于徐念淳曰,召對爲之。
曺雲承啓曰,行大司憲李奎鉉,持平嚴錫鼎牌不進,執義宋來熙在外,掌令趙禮根雜科進,一員未差,持平金會明未署經,監察茶時之意,敢啓。傳曰,知道。
以持平嚴錫鼎,正言兪致善牌不進罷職傳旨,傳于曺雲承曰,只推。
金漢益,以訓鍊都監言啓曰,本局分授都城女堞一千五百七十四垜改修築,城廊二十七處新建,今日畢役之意,敢啓。傳曰,知道。
又以禁衛營言啓曰,本營字內都城女堞一千六百二十七垜修築,今日畢役之意,敢啓。傳曰,知道。
又以御營廳言啓曰,本廳分授都城女堞一千五百九十八垜改修築,城廊二十七處新建,今日畢役之意,敢啓。傳曰,知道。
傳于金漢益曰,工役旣若是浩大,則與年例修補,有異,三營門看役將校以下,別單書入。
判尹徐左輔疏曰,伏以臣於月前,猥膺東堂初試主試之命,不敢違召,若固有之,是豈臣自知不明謂才具之足以需世,鑑別之可以得人而然歟。且況功令文字,臣實茫眛,經旨問難,臣實鹵莽,姸媸工拙,如瞽無相,則臣雖無狀,寧以若是淟涊,甘僨大事,自歸於自欺欺人之科哉?誠以義分攸在,往役爲重,駑鈍所殫,趨走爲恭,速戾招謗,理所必至,而畢竟鬪鬨起於當場,考閱不免草率,則其名實之不足厭服,伎倆之自露瘡疣,非但貽羞同朝,抑亦取笑八方,臣於是有口莫辯,無面可顯。至若大僚論勘,罰止薄破,此亦出於初不責備,而且僚試之緣臣同罪,尤係臣萬萬難安,從玆以往,杜門誦愆,庶爲一分息補之道矣,曾未幾月,恩敍旋降,又未幾日,除旨聯翩,臣情到此,一倍悚恧,直欲鑽地以入而不可得也。科試,卽有國之大政,此而僨誤,臣之本末長短,庶幾淵鑑之所洞燭,而前譴,已失惟輕,新除,實涉太褻,臣之一身狼狽,猶屬笑罵之從他,而朝家罰賞之失中,誠非細故,左右思量,承膺無路,坐犯違傲,臣罪尤大,玆敢冒入文字,仰瀆崇聽。伏乞聖明,俯垂鑑諒,亟勘臣當勘之律,仍收臣新授之職,以重國綱,以安私分,千萬幸甚。臣無任云云。答曰,省疏具悉。非曰無做錯也,已屬過境,何必爲引?勿辭行公。
甲辰五月十八日申時,上御重熙堂。召對入侍時,參贊官徐念淳,檢校待敎李裕元,侍讀官李魯確,檢討官李寅奭,假注書尹堉,記事官趙龜植·李裕膺,各持綱目第六卷,以次進伏訖。上曰,史官分左右。上開卷命讀之,魯確讀自元光元年冬十一月,至漢亦關市不絶以中其意,上曰,止之,文義陳之。魯確曰,數章內文義,別無深奧之辭,而於擧賢良第文學之事,遣方士求神仙之術,誘單于伏兵邀之類,可以見武帝五十年治平之得失,好仙則燕·齊迂怪之士至,好兵則王·恢敗軍之事出,蓋人君好尙,不可不愼。若非學問之力,爲萬事之本,則晩年豈有秋風之歌,輪臺之詔乎?殿下亦於學問上,眞知實踐,孜孜不已,則自無僨誤之事,而爲億萬年無疆之休,伏願,懋哉懋哉。上曰,下番讀之。寅奭讀自三年春河徙頓邱,至抑斯人之不幸也,上曰,止之,文義陳之。寅奭曰,河間以諸侯之王,能博學邃古,其所致之書,皆先秦古文尙書·毛詩·禮記·春秋之屬,而其多與漢朝等,采輯禮樂,以至五百餘篇,而招延山東之諸儒,與之肄習,及應詔對策,推道言術,文約指明,非大雅卓爾不群者,豈能若是?此乃好學稽古之力也。今講筵久停之餘,至承召對之命,臣不勝欽仰萬萬,而伏願殿下,繼自今三晝法講,無時或撤,而頻賜召對,則聖學臻將就之效矣,曷不休哉?上曰,閣臣讀之。裕元讀自通南夷置犍爲郡,至八月螟,上曰,止之,文義陳之。裕元曰,臣所讀自止內,別無敷衍可陳之文義矣。上曰,承旨讀之。念淳讀自公孫弘爲博士,至大旱蝗,上曰,止之,文義陳之。念淳曰,此自止內,去無用之言,不作無用之器,兩句旨意,最爲切實。無用,卽有用之對也,去其無用之言,則必有有用之行,不作無用之器,則必作有用之事,書曰,不作無益害有益,正與此意,相爲表裏。蓋不作無益,則自有其益,苟作無益,則自害有益,顧今殿下一身上有益有用之事,卽講學一款,而今日召對,在於久停之餘,有益之驗,有用之實,孰有大於此者乎?日用常行,唯務有益之工,日益勤講,惟專有用之行,則上所謂無益無用之事,不期祛而自祛,伏願深加體念焉。上掩卷,命史官就座,仍命退。諸臣以次退出。
上在昌德宮。停常參·經筵。
自開東至酉時,灑雨下雨,測雨器水深一寸。
徐念淳啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
曺雲承啓曰,合辭許久闕啓,事甚未安。除在外·未署經·雜科進去外,未肅拜·呈告人員,竝卽牌招,何如?傳曰,允。
徐念淳啓曰,右承旨李根友,今日不爲仕進,卽爲牌招,何如?傳曰,允。
傳于曺雲承曰,召對入侍。
傳于金漢益曰,直閣尹定鉉馳詣顯隆園,奉審摘奸,仍詣建陵·華寧殿,一體奉審以來。
曺雲承啓曰,行大司憲李奎鉉牌不進,執義宋來熙在外,掌令趙禮根雜科進,一員未差,持平嚴錫鼎陳疏,金會明未署經,監察茶時之意,敢啓。傳曰,知道。
以正言兪致善牌不進罷職傳旨,傳于曺雲承曰,只推。
以右承旨李根友牌不進罷職傳旨,傳于曺雲承曰,只推。
金漢益,以訓鍊都監言啓曰,謹依下敎,本局分授都城女堞改築,城廊新建時,看役將校以下,別單書入之意,敢啓。傳曰,知道。
又以禁衛營言啓曰,謹依下敎,本營字內都城女堞改築,城廊新建時,看役將校以下,別單書入之意,敢啓。傳曰,知道。
又以御營廳言啓曰,謹依下敎,本廳分授都城女堞改築,城廊新建時,看役將校以下,別單書入之意,敢啓。傳曰,知道。
以三營門看役將校以下別單,傳于金漢益曰,都看役異膺善三人,看役牌將李源豐等二十二人,竝帖加成給,員役·軍士·工匠等,竝自該營,米布題給。
金漢益,以禮曹言啓曰,來六月初三日行徽定殿練祭親行與攝事,何以爲之乎?敢稟。傳曰,親行磨鍊。
又以禮曹言啓曰,永禧殿正殿南挾室後面春舌道里上滲漏等處,南邊內墻半間許頹圮處修改,以今日卯時推擇,先告事由祭,已爲設行,而見今雨勢如此,土瓦沾濕,無以始役,待晴更爲擇日擧行,何如?傳曰,允。
又以禮曹言啓曰,啓聖祠正堂滲漏處移還安修改,以今日卯時推擇,先告事由祭,已爲設行,而見今雨勢如此,土瓦沾濕,無以始役,待晴更爲擇日擧行,還安祭香祝,權安本祠,令成均館官員守直,諸祭官則姑爲退去,待涓吉入齋事,分付,何如?傳曰,允。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
刑曹啓目粘連,宜寧縣監金秉熙,以漢城府主簿時覆檢官,做錯非細,從重推考罪,大明律制書有違條,有曰,凡奉制書有所施行而違者,杖一百,右律施行,何如?判付啓依允爲旀,功減一等爲良如敎。
甲辰五月十九日辰時,上御重熙堂。召對入侍時,參贊官曺雲承,檢校待敎李裕元,侍讀官趙然昌,檢討官李寅奭,假注書徐堂輔,記事官趙龜植·李裕膺,各持綱目第六卷,以次進伏訖。上曰,史官分左右。上開卷,命玉堂讀之。然昌讀自元朔元年冬,定二千石,至五鼎烹耳,上曰,止之,文義陳之。然昌曰,武帝初政,詔擧孝廉,而當時郡國,無一人應擧者,故所以有不擧者定罪之擧,其意則固善矣,其法則誠過矣。夫孝爲百行之源,廉居四維之一,君子自修之道,莫先於此,國家取人之要,不外於是。是以,周官之三物賓興,孝友是取,皐謨之九德咸事,廉簡竝擧者,莫不以德敎致之,而何嘗以文法督之哉?向使武帝,眞有求賢之誠,務盡招徠之禮,則草野篤行之士,其將觀感興起,不求自至,而乃反以不擧之罪,督迫之至此,爲長吏者,固當蹶奉承,而爲孝廉者,夫豈可怵於嚴命,輕於進身也哉?此武帝之終不得一箇孝廉,而徒爲後世之所笑者也。猗歟我朝,以孝爲理,克盡導率之方,惟廉是選,輒示激勸之意,苟有卓異之行淸白之操,其所褒賞奬勵者,靡不容極,故孝廉之士,代不乏人,而式至今日,遺風善政,猶有存者。惟我殿下,每於取人之際,必以行檢爲先,而求之以誠,致之以禮,則六行兼備之士,九德咸修之彦,其當于于然來矣。伏願於此等處,益加體念焉。上命下番讀之,寅奭讀自二年冬,賜淮南王几杖,至大化成矣,上曰,止之,文義陳之。寅奭曰,帝王政治之要,莫先於仁惠之政,所以興治化而闡風敎者也。是故,周文發政施仁,而萬民諴和,殷后子惠困窮,而萬邦惟懷,此乃仁政之所推,惠澤之所及,而惟漢武,不能以德敎化民,風俗渝澆,紀綱弛廢,以至劇孟·郭解之徒,專尙氣節,擅作威福,自陷於刑辟,以此觀之,在上之人,不能齊之以禮法,導之以德政之致也。伏願殿下,以殷·周爲柯則,以漢武爲鑑戒,克懋仁惠之政,則環東土億萬生靈,莫不涵濡於仁風惠澤之中矣,懋哉懋哉。上命閣臣讀之,裕元讀自燕王定國齊王次昌,至資治通鑑綱目第四中,上曰,止之,文義陳之。裕元曰,臣所讀自止內,別無可陳者,而孔臧以聖人後裔,經學爲業,求爲太常,漢武能虛受而禮賜如三公,於此可見尊聖學禮賢士之盛矣。古昔帝王之扶正學斥浮華,不可一一枚陳,而昨日召對讀奏中,亦有取比者矣,河間獻王,實事求是,得三代古文,著樂譜二十四篇,爲帝王典則,淮南王亦好書,然先儒以爲,率多浮辯,不足取法。以此觀之,河間之書,淮南之書,不待多辨而明矣,今此孔家之經學,卽獻王之所得書也,孔臧之禮待,卽獻王之所禮待也。伏願殿下,於此等處,益加省覽,每講書之際,勿以昨日之文義,只察於昨日,今日之文義,只省於今日,凡前後諸臣所奏文義,若反復縕繹,則箇中自有一心上工夫,聖學自抵於實地,許多浮華,不祛而自祛,懋哉懋哉。上命參贊官讀之,雲承讀自資治通鑑綱目第四下,至賜書不朝,上曰,止之,文義陳之。雲承曰,漢武窮兵黷武,不以文學爲治,而猶能勸學興禮,爲天下先,有秀才通一藝者,選擇補職,以致文學之士,彬彬而多,其功化之速,固如是矣。今殿下久停之餘,連行召對,群情莫不欣聳,繼自今勤孜講學,召接文學之士,咨訪治道,討論得失則聖學可以緝熙,而崇文博學之士,亦將彬彬於朝矣,豈不休哉?伏願,懋哉懋哉。上掩卷,命史官就座,仍命退,諸臣以次退出。
上在昌德宮。停常參·經筵。
自人定至二十一日開東,灑雨下雨,測雨器水深一寸五分。
藥房提調趙冀永,副提調趙斗淳啓曰,伏未審日間,聖體,若何?寢睡·水刺之節,何如,臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李根友啓曰,明日召對,取稟。傳曰,爲之。
曺雲承啓曰,行大司憲李奎鉉呈辭,執義宋來熙在外,掌令趙禮根雜科進,一員未差,持平嚴錫鼎陳疏,金會明未署經,監察茶時之意,敢啓。傳曰,知道。
韓正敎啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
趙斗淳啓曰,行左承旨徐念淳,今日不爲仕進,卽爲牌招,何如?傳曰,允。
傳于李根友曰,召對入侍。
韓正敎啓曰,兵曹判書李憲球,自任所上來云,卽爲牌招傳授命召,何如?傳曰,允。
李根友以成均館大司成意啓曰,本館入直,久任郞廳外,他郞不得入直,若有代員替職之事,則草記代直事,曾有定式矣。司成李時愚,直講金昌秀,典籍柳興吉,俱爲身病呈旬,時無入直之員,以他郞官,姑爲代直,何如?傳曰,允。
韓正敎,以訓鍊都監言啓曰,謹依都城改修築時,看役將校以下,別單判下,外策應所書員李亨植,庫直崔漢吉,使喚軍申正坤,使喚巡牢楊興石等七名,泥匠林喜春等九名,各木二疋米三斗,泥匠姜學成等十名,石手孫石吉等二名,木手趙英俊等三名,蓋瓦匠李命吉等二名,各木一疋米二斗分等題給之意,敢啓。傳曰,知道。
又以禁衛營言啓曰,謹依都城改修築時,看役將校以下,別單判下,外策應所書員金宗翼,庫直李日成,使喚軍金宗玉,使喚巡牢李德秀等七名,泥匠崔昌大等十名,各木二疋米三斗,泥匠金福得等九名,石手安榮鎭等二名,木手李龍伊等三名,蓋瓦匠崔福大等二名,各木一疋米二斗分等題給之意,敢啓。傳曰,知道。
又以御營廳言啓曰,謹依都城改修築時,看役將校以下,別單判下,冶所書員安載益,庫直金光浩,使喚軍韓永俊,使喚巡牢李成祿等七名,泥匠李世春等九名,各木二疋米三斗,泥匠梁信伊等十名,石手李士福等二名,木手田福仁等三名,蓋瓦匠尹命福等二名,各木一疋米二斗分等題給之意,敢啓。傳曰,知道。
大司諫李明迪疏曰,伏以臣,獲蒙恩由,間往楸鄕,忽伏奉薇垣除旨,感惶交中,不敢淹留,昨夕歸家,始見所謂姜斗煥疏,竊不勝萬萬駭惋之至也。顧今急先之務,孰有大於講學一事,而卽群情之所共蘄祝,臣僚之所共仰勉者也,居臺地而苟欲進言,則納約自牖,可也,盡言不諱,亦可也。何患乎無其說,而噫,彼斗煥,抑獨何心,一篇句語,全事指斥,少無敬畏之心,顯有譏訕之意,甚至於四字不敢道之說,肆然引喩於莫嚴莫重之地,是可忍也,孰不可忍也?究厥腸肚,凶憯已極,論其罪狀,誅殛猶輕,今此大僚·三司之請,誠以干紀犯分之徒,不可以不誅,而殿下之命施竄配之典,已燭其罪犯之不可赦也。罪在罔赦,止於薄竄,其不有乖於刑政乎?官以諫名,外託陳勉,敢售悖慢之語,自陷不敬之科,國人皆曰可殺,王章所不容貸,而乃殿下,過加包容,尙靳一兪,淵藪含弘之量,天地好生之德,孰不欽仰萬萬,而竊恐君綱由是而隳矣,臣分由是而壞矣,怪鬼不逞之類,由是而無所懲畏矣。思之及此,寧不凜然而寒心乎?伏願聖明,淵然深思,廓揮乾斷,亟令王府拿鞫得情,快正典刑,使亂萌折而國法伸焉。臣無任云云。省疏具悉。已諭於諸批,勿煩。
持平嚴錫鼎疏曰,伏以臣,姿本湔劣,學又空疎,百無攸當,最居人下,猥忝蔭途,隨分樗散,幸値曠前之慶會,濫竊分外之科名,榮已極矣,渥已踰矣,復安有驟進之望,而唱名未幾,持憲特旨,忽下於千萬夢想之外,召牌儼臨,臣惝怳怵惕,罔知攸措。竊伏念,臺閣之官,卽聖朝耳目之任也,淸峻如何,責任如何,而此豈臣空疎湔劣者,所可堪承者乎?非昧駕屨之義,自切濫竽之愧,悉暴衷懇,仰瀆崇嚴。伏乞天地父母,俯垂鑑諒,亟賜鐫改,一以公器無玷,一以私分獲安焉。臣於丐免之章,不容贅他,而卽伏見日前竄配罪人姜斗煥之疏,竊不勝駭惋之忱,敢此附陳焉。噫,此一疏,外託陳勉,內售譏訕,四字之引喩,非徒陰險,一篇之遣辭,全事侮嫚,臣讀之未半,不覺心驚而膽掉。顧今聖學將就之道,其在群下蘄望之情,孰不欲勉勉不已,而矧乎臺閣之臣,職在敢言之地,證古援今,獻可替否,何患無辭,而惟彼斗煥,抑獨何心,肆然以不敢道之說,指斥乎?不敢言之地,干紀犯分,莫此爲甚。不敬無嚴,在法罔赦,而以殿下天地之大德,山藪之弘量,過加含容,終止薄竄,臣固欽仰大聖人好生之德,而其於國有常憲,焉逭三尺之誅乎?諸臣之交章,大僚之聯箚,亦可見莫遏之輿情。伏願聖明,廓揮乾斷,亟令王府拿鞫得情,俾杜亂萌,而少洩輿憤焉。臣無任云云。省疏具悉。已諭於諸批,爾其勿辭察職。
甲辰五月二十日辰時,上御重熙堂。召對入侍時,參贊官李根友,檢校待敎李裕元,侍讀官趙然昌,檢討官李晉祥,假注書尹堉,記事官趙龜植·李裕膺,各持綱目第六卷,以次進伏訖。上曰,史官分左右。上開卷,命玉堂讀之,然昌讀自六年春二月,至使者分護費以億計,上曰,止之,文義陳之。然昌曰,武帝前後失德,難以枚擧,而至於令民買爵一事而極矣。武帝承文·景富庶之餘,罔念守成之道,窮兵黷武,用度無節,中國之耗弊已甚,地部之經費難繼,遂至賣鬻官爵之境,壞先王官人之法,啓後世無窮之弊,可勝嘆哉?夫官爵者,聖王馭世之大柄,而必也量材而授之,擇賢而任之,惟名與器,不可濫褻,故雖以人主之至尊,不敢自專,虞書所謂天命有德者,此也。今乃不論其貴賤,不問其賢愚,惟視納貨之多少,不計秩級之高下,甚至於買爵至千夫者,得先除吏,官方之淆雜,名分之傷敗,更無可言,而當時廷臣,無一言匡救者,漢之不亡,亦云幸矣。由此觀之,則人君治國之道,莫先於節約二字,而至於官爵,尤當愼惜者也。論語曰,節用而愛民,春秋傳曰,官之失德,寵賂以彰。伏願殿下,每於此等處,益加體念焉。上曰,下番玉堂讀之。晉祥讀自減隴西北地上郡戍卒之半,至入塞者不滿三萬匹,上曰,止之,文義陳之。晉祥曰,大凡征伐,非美事,創業之君,所不得已,而非繼世之君所可務者也。如武帝之時,則當偃武修文,用方正之士,行董仲舒之策,修文德之治,從汲黯之諫,豈至於中國疲弊,海內虛耗乎?帝王爲治之道,布在方冊,今殿下,日開經筵,繼以召對,今日如是,明日又如是,覽聽古史,可師者師之,可懲者懲之,制治保邦於未亂未危之前,是臣區區斷斷之望也。伏願殿下,懋哉懋哉。上曰,閣臣讀之。裕元讀自乃益置大司馬位,至元鼎元年夏赦,上曰,止之,文義陳之。裕元曰,漢武之治,雖不及於文·景,然亦漢之英主也,而終惑於鬼神之事,賜爵方士,無所難愼,退黜直臣,不小顧惜。若收用人才,如求方士,慕嚮儒術,如用兵法,則雖有汲黯之戇直,宜無一言之可進,而今則不然,瀆神褻鬼,全欠誠實,魯論所謂敬鬼神而遠之者,誠可取法,而終不能改者,以其所惑之甚故也。一惑難祛,可不畏哉?伏願殿下,凡求賢施政之際,以偏好嗜之心,移之於所不好嗜處,偏易行之事,較之於所稍難行者,聖學日就於光明之域,懋哉懋哉。仍伏念,學問一事,非別件事,在日用事爲之間,漸進工夫,又非難事,亦在於以此較彼,參互善否而已,益加猛省焉。上曰,參贊官讀之。根友讀自二年冬十一月,至相望於道以求之,上曰,止之,文義陳之。根友曰,儒臣·閣臣之所奏,該備纖悉,臣無敷衍更陳之文義矣。上曰,注書讀之。堉讀自三年冬,至留塡撫之,上曰,止之。上曰,上番翰林讀之。龜植讀自以方士公孫卿,至西羌反,上曰,止之。上曰,下番翰林讀之。裕膺讀自六年冬,至綱目第四下,上曰,止之。仍掩卷,命史官就座,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深三分。
自人定至二十二日開東,灑雨下雨,測雨器水深二分。
李根友啓曰,明日常參·經筵,取稟。傳曰,召對爲之。
金漢益啓曰,來二十五日,朝參日次矣。敢稟。傳曰,停。
又啓曰,行大司憲李奎鉉,掌令趙禮根呈辭,一員未差。執義宋來熙在外,持平嚴錫鼎未肅拜,金會明未署經,監察茶時之意,敢啓。傳曰,知道。
李根友啓曰,左副承旨曺雲承,今日不爲仕進,卽爲牌招,何如?傳曰,允。
傳于韓正敎曰,召對入侍。
李根友啓曰,假注書徐堂輔,身病猝重,勢難察任。今姑改差,何如?傳曰,允。
金漢益啓曰,兵曹判書李憲球牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書李憲球牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書李憲球再牌不進推考傳旨,今方捧入,而命召傳授,一時爲急,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判〈書〉李憲球三牌不進推考傳旨,今方捧入,而命召傳授,一時爲急,連事違召,無意承膺,事體所在,誠甚未安。陳疏到院,而原疏以顯隆園忌辰祭正日,纔已退却矣,所當更請牌招,而係是一日四牌,何以爲之?敢稟。傳曰,原疏捧入。
又啓曰,兵曹判書李憲球,疏批已下。卽爲牌招,傳授命召,何如?傳曰,允。
以左副承旨曺雲承牌不進罷職傳旨,傳于金漢益曰,只推。
兵曹判書李憲球疏曰,伏以臣,冒叨重藩,一往瘝墜,恩造洪於河海,辜負重於邱山,每自循省,譴何是祝,中權特簡,忽降於意慮夢想之外,寵誥遐宣,關河動色。臣始焉榮感,繼以震懍,莫知所以自措,而兌替之前,不遑言私,征邁之頃,無由控懇,致使莫重宿衛,不免許久曠闕,俯仰惕畏,冞增悚㥻。顧臣本末,聖鑑所燭,質魯而才鈍,見寡而識謏,於小於大,無堪任使之末,而雨露陶甄,若偏臣身,節次輥進,到底僥濫,此已臣夙夜慓慓,不啻爲淵谷之在前,而夫外臣之召以內秩,謂其有可紀之績,若虞廷陟明,西京進爵之義也,況司馬之任重且要,爲何如也?旬宣之不能,害止於一路,甲兵銓衡之不能,害及於一國,是可以易言乎?其間而聖明所以宜罪不罪,進而置之於掌邦政之列者,其於綜名懋官之政,得無可議者歟?蒐補鈐,臣未之學焉,唱注疏宣,臣未之必焉,鉤校計會,臣未之曉焉,此非臣過自崇飾之言,抑亦同朝之所共諒悉,則雖欲藉寵靈而苟恬冒,決知其不可行也。況外之以徒切廩祿,內之以不揆涯量,則縱聖慈曲加庇覆,天地父母於臣,而以臣視臣,誠亦靡所據而莫之計也。逖違之餘,忱雖切於反面,憂慮之極義反昧於蹶,歸伏私次,屢犯違傲,滿心恓惶,尤無所容,玆敢收召眩瞀之神思,瀝陳至切之衷懇。伏乞聖明,念重務之不可輕援,軫微諒之無以遽繣,亟遞臣本兵之職,俾有以公私兩幸,不勝大願。臣無任云云。答曰,省疏具悉。卿其勿辭行公。
甲辰五月二十一日辰時,上御重熙堂。召對入侍時,參贊官韓正敎,侍讀官趙然昌,檢討官金基纘,檢校待敎李裕元,假注書徐堂輔,記事官趙龜植·李裕膺,各持綱目第七卷,以次進伏訖。上曰,史官分左右。上開卷,命玉堂讀之,然昌讀自資治通鑑綱目第五上,至天其報德星云,上曰,止之,文義陳之。然昌曰,武帝酷信方士之妖言,妄生益壽之虛慾,或親祠竈,或幸五畤,甚至有巡東海求神仙之擧,數月之內,周行萬八千里,何其惑之甚也?惟彼神仙之說,極甚荒唐,不足欺三尺之童,而以若漢武之英傑,偏信於此,迷不知悟,此無他,都是虛慾之所使而然也。自古聖王,享國長久者,如黃帝之在位百年,神堯之在位七十載,周之文·武,享年九十餘歲,殷之高宗·中宗·祖甲,亦皆享國多年,而莫不以大德得壽,祈天永命,則何嘗有求仙之擧耶?至若周穆王之遍行天下,秦始皇之入海求藥者,適足爲無益於一己,而貽笑於後世而已。由此觀之,則人主之享國延壽,實不外於淸心寡慾四箇字,而保嗇節宣之方,亦不外是矣。昔宋太祖,問黃白鍊丹之術於陳搏,陳搏以淸靜無爲,卽今之堯·舜對之,淸靜無爲,卽淸心寡慾之意也。伏願殿下,此等處,深加體念,以爲節宣保嗇祈天永命之圖焉。上命下番玉堂讀之,基纘讀自二年冬十月,帝祀五畤,至雹大如馬頭,上曰,止之,文義陳之。基纘曰,公孫卿天旱乾封之說,極爲妖誕不經,而武帝則不知其非,反有此下詔布諭之擧,非但取笑於當世,亦可貽羞於千古矣。大抵災不虛生,必有所召,則亢旱之災,卽天戒之大者,而人君之所當恐懼而修省者也。是以,殷湯,以六事自責,終致數千里之甘霈,周宣,側身修行,雲漢之詩,歎美其德,古聖王敬天弭災之道,有如是矣。武帝自中年以來,一政一事,無不乖戾,故仁愛之天,乃出災異以譴告之,而罔念警懼之道,偏信方士之說,一至於此,洪範咎徵,所謂曰僭恒暘若者,武帝之謂也。伏願殿下,每於此等處,深加體念,以爲監戒之資焉。上命閣臣讀之,裕元讀自遣將軍趙破奴,至霍去病亦放此意,上曰,止之,文義陳之。裕元曰,漢武之明堂,何爲而作也?夫明堂者,德合天地,化被生靈,然後可作者也,而今武帝,酷好仙術,窮兵黷武,雖有明堂,將焉用之哉?此專由於窮極侈靡,高大宮殿之意也。宮者,穹也,穹崇之謂也,殿者,大也,商周以前,無殿之名,而至秦之先作前殿阿房,而始有此殿之名也。至若唐堯之土階,夏禹之卑宮,尙矣莫及,而亦足取法於漢家者,如高帝之見蕭何盛治未央,而怒其壯麗,則武帝之鑑法,宜在於祖宗,而乃反如此,可勝歎哉?猗我列聖朝,亦嘗軫念於宮室之侈麗,世宗朝,有定家舍間架之制,逮我成宗朝,繕工監請以眞彩雘宣政殿,其時聖敎有若曰,與其奢,無寧儉。伏願殿下,克體我先王昭儉之德,凡於宮室居處之際,必以侈大爲戒焉。上命參贊官讀之,正敎讀自初置刺史,至右方直酒泉燉煌郡,上曰,止之,文義陳之。正敎曰,臣所讀自止內,別無敷衍可陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
自人定至二十三日開東,灑雨下雨,測雨器水深五分。
金漢益啓曰,明日再明日,健元陵忌辰齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
曺雲承啓曰,合辭方張之時,憲府無詣臺之員,事甚未安。除在外·陳疏外,未肅拜·呈告人員,竝卽牌招,何如?傳曰,允。
傳于金漢益曰,召對入侍。
徐堂輔改差,代以洪祐命爲假注書。
曺雲承啓曰,明日傳香,禮房承旨當爲齋宿,行左承旨徐念淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
大司諫李明迪,獻納徐相敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上噫嘻痛矣,人心陷溺,世變層生,至於今番姜斗煥之疏而極矣。渠以鄕曲卑微之類,敢肆叵測煽惑之計,假托陳勉,投進一疏,滿紙叫嚷,顯有訕侮之意,全篇簸弄,少無敬謹之心,命意至憯,引喩絶悖,至以敵以下不敢道之句語,擬之於莫嚴莫重之地,是可忍也,孰不可忍也?其在臺閣之地,苟欲仰勉聖學,則納約匡救,直陳無諱,何患無其辭,而必以至無嚴極不敬之說,肆口指斥而後,始可曰匡救也,直陳也?究其情節,論其罪狀,不但爲干紀犯分而止耳。此非蟣蝨之賤,所可獨辦,必有慫慂指使者存,而聖度天大,過加包容,兪音終靳於嚴覈,處分遽止於薄竄,使渠至凶至悖之類,尙此假息於覆載之間,典憲由是隳壞,亂逆無所懲畏,豈不大可懼哉,大可憂哉?請鏡城府竄配罪人姜斗煥,亟令王府嚴鞫得情,快正典刑。新除授司諫金樂壽,時在京畿竹山地,正言朴齊璿,時在長湍地,司憲府執義宋來熙,時在忠淸道懷德地。請竝斯速乘馹上來事,下諭。答院曰,不允。下諭事,許遞。
金漢益啓曰,行大司憲李奎鉉,持平嚴錫鼎牌不進,執義·掌令一員未差,掌令趙禮根呈辭,持平金會明未署經,監察茶時之意,敢啓。傳曰,知道。
以持平嚴錫鼎牌不進罷職傳旨,傳于金漢益曰,只推。
徐念淳以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
金漢益,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
掌令趙禮根疏曰,伏以臣,居在遐鄕,門地寒賤,稟性淺薄,才識空疎,倖竊科第,猥忝仕籍,榮已極矣,分已過矣,凡在閑司漫職,恒切不敢當之忱,乃者掌憲除旨,忽下於千萬夢想之外,臣惝怳怵惕,罔知攸措。適値雜科監試之役,不得不章皇出肅,粗伸叨謝之忱,而試役纔畢,震懍冞深,竊伏念,臺閣之官,卽聖朝耳目之任也,淸峻之極,責任之重,豈如臣庸疎闒茸者之所可堪承者乎?非分久據,尤增惶蹙,玆敢悉暴衷懇,仰瀆崇嚴。伏乞天地父母,俯垂鑑諒,亟賜鐫改,俾公器重而私分安焉。臣於丐免之章,不容贅他,而卽伏見日前竄配罪人姜斗煥疏,竊不勝駭惋之忱,敢此尾陳焉。噫,彼一疏,稱以陳勉,實維譏訕,四字引喩,極其陰險,一篇遣辭,無非侮慢,臣一番看來,不覺心悸而膽戰,顧今急先之務,孰有大於聖學一事,而卽臣隣之所共仰勉,輿情之所共靳祝者也。旣居臺地,而苟欲進言,則詩經緝熙將就之訓,曾傳誠正格致之工,何患無辭,而噫,彼斗煥,抑獨何心,全事叫嚷,顯露煽惑,乃以不敢道之說,遽擬不敢言之地,窮凶絶悖,莫此爲甚,則揆以邦憲,誅殛猶輕。前此大僚·三司之陳箚,可見今時群情之共憤,以殿下天地好生之德,曲加含容,終至薄竄,臣固欽仰大聖人淵藪之量,而其於國有常憲,焉逭金木之誅乎?伏願聖明,廓揮乾斷,亟令王府拿鞫得情,使亂萌絶而國法伸焉。臣無任云云。省疏具悉。已諭於諸批,爾其勿辭察職。
持平金會明疏曰,伏以臣,姿性譾劣,學識空疎,直無似之一常調賤品耳,始補一命,祿仕爲榮,旋陞六品,濫賞是叨,繼値慶會之無前,遂致科名之偶中,榮輝若偏,涯分已踰,顧安有一步更進之念,而唱名未幾,柏府除旨,又下於萬萬夢想之外,臣誠惝怳懍惕,益不知措躬之所也。噫,臺閣之職,卽淸朝耳目之司也,責任也重,故遴選也峻,匪夫人而可授,夫人而可據也,明矣,雖言議風裁之足以堪承者,擧皆徊徨而難進焉,則尤豈譾劣如臣,空疎如臣者,而可以誤授而冒居也哉?第以分義爲重,怵畏居先,雖不得不冒沒出肅,粗伸駕屨之義,見職之不稱,臣實自知,臣若恬然自有,因仍蹲冒,則其爲累聖簡而玷名器,誠非細故也,玆敢畢暴衷懇,冒瀆崇嚴。伏乞聖慈,特賜鑑諒,亟令鐫改,使微分獲安焉。臣方丐免,不宜贅他,而目下憂惋,竊有歷屢日而不容泯默者,卽日前竄配罪人姜斗煥之疏,是已。噫,彼斗煥,亦彝倫中一物耳,投進一疏,外托陳勉,內售訕侮,非惟四字之引喩,極其陰險,大率一篇之指斥,全無畏憚,肆然以不敢道之語,擬議於莫嚴之地,卽古人所謂無禮於其君,而鷹鸇之必逐也。旨意之悖慢莫甚,情跡之凶狡如彼,究厥罪犯,誅殛猶輕,所以大僚·三司之交章必討,蓋出於不容但已,而前後批旨,過加容貸,不允嚴覈之請,只使薄竄而止,聖度雖恢於淵藪,邦憲有乖於關石,玆豈非失刑之大者乎?竊惟聖學將就,誠今日之急先務也,在廷臣僚,無不陳章蘄祝,開講有命,則胥切歡頌,間或停轍,則擧懷憂悶,此卽秉彝之所同然也。苟使渠言,不至於極無嚴大不敬,則豈致輿憤轉激而聲討愈嚴也哉?以若犯分之罪,自陷罔赦之科,而猶加曲貸,則竊恐君綱臣分,隳虧無餘矣。伏願聖明,淵然深思,廓揮乾斷,亟令王府拿鞫得情,快正典刑,俾王章伸而輿憤洩焉。臣無任云云。省疏具悉。已諭於諸批,爾其勿辭察職。
甲辰五月二十二日辰時,上御重熙堂。召對入侍時,參贊官金漢益,侍讀官趙然昌,檢討官金基纘,檢校待敎李裕元,假注書尹堉,記事官趙龜植·李裕膺,各持綱目第七卷,以次進伏訖。上曰,史官分左右。上開卷,命玉堂讀之,然昌讀自太初元年冬十月,至遂沒于凶奴,上曰,止之,文義陳之。然昌曰,造太初曆,用以夏正,夏正得三正之正,故孔子以爲行夏之時,今此武帝之改曆頒正,自是不可已之事也。蓋帝王之事,莫重於曆,以之茂對天時,順行月令,故易曰,治曆明時,書曰,敬授人時者,皆此意也,至於周家月令之制,巡狩也,祀典也,戎政之講習也,宮室之修葺也。皆有其時,遂爲成憲,而惟彼武帝,則東封西禪,無月無之,南征北伐,連年不解,以至山川之祀,皆出無名,土木之役,每在不時,烏在其治曆改正之意也哉?伏願殿下,推類而澄省,克懋體天道順月令之治焉。上命下番讀之,基纘讀自三年春,帝東巡,至元漢元年,上曰,止之,文義陳之。基纘曰,近日停講之餘,連有召對之命,聖念益勤於進修,群情擧望於將就,臣適忝橫經之末,冞切攢頌之忱,而第有區區所懷,敢此冒昧仰達矣。竊伏念,爲學之道,非一,而最是問難一事,尤爲切要,故古之聖賢論學,必曰,審問之,又曰,疑思問,大抵讀書之時,麤心看過,不甚理會,則章句之間,似若無疑,而苟能沈潛玩繹,眞切思索,則始之無疑者,漸次生疑,而或强於自解,恥於問人,則此尤學者之大病處也。就以綱目一書言之,其旨義之微奧,雖不如經傳,而章句之棘澁,間多有難解處,至若治亂得失之跡,鑑戒勸懲之道,則必也討論其事實,商確其施措,然後始可以瞭然領會,無所窒礙。是以,程子曰,讀史,須見聖賢所存治亂之機,賢人君子出處進退,便是格物,朱子論讀史法曰,史有許多崎嶢,看治亂如此,成敗如此,知得次第,此眞切至之論也。今我殿下,每於臨筵講讀之際,過於淵默,罕有發問之事,以聖人卓越之姿,高明之見,固不待於下問,然而夫以成湯之大聖,猶曰,好問則裕,顔子之大賢,亦云以多問於寡,其在聖益聖之義,尤當以不恥下問,爲貴矣。如臣膚淺謏陋之見,固不足仰備顧問,而愚者千慮,必有一得,則反覆叩質之際,庶或有萬一之補矣。伏願殿下,從今以後,無論經史,或拈出文義,或指擧事實,隨處發問,一一討論,是臣區區之望也。上命閣臣讀之,裕元讀自春三月,遣中郞將蘇武,至餘軍得脫者,上曰,止之,文義陳之。裕元曰,夷狄與禽獸無異者,以其無禮義之甚,而反覆無常故也。是以,古昔帝王,以禽獸畜之,使不得出其圉,而苟或侵犯上國,則驅出其境而已,詩云,薄伐玁狁,至于太原,此之謂也。至若殷宗之伐鬼方,周文之伐崇伐密,皆出於不得已之事,亦當以德服之,何曾以力而取之乎?惟彼武帝,外托白登之羞,深入沙漠之地,疲我甲兵,匱我財用,屢興無名之師,窮黷不止,畢竟凶奴未服,中國先弊,所得不足償其所失,其在耀德不觀兵之義,固不當若是矣。夫兵者,罕用則易忘,故不可不有時鍊習,以爲備豫之道,然至於鍊習之節,若或過於煩數,則軍心易惰,惰則無勇,無勇則必敗之術也,故兵法曰,國雖大,好戰則必敗,天下雖平,忘戰則必危。以此觀之,古之善用兵者,本不欲疎虞於是,而亦不欲煩數其事矣。伏願殿下,深加體念,必以文治爲先務,亦合詰戎之義,以圖文武竝用之道焉。上命參贊官讀之,漢益讀自遣繡衣直指使者,至減死一等,上曰,止之,文義陳之。漢益曰,儒臣·閣臣所陳,皆切實,無容更贅,而刑政,帝王御世之具,而臣之所讀自止中,武帝輕聽公孫敖之一言,以李緖之罪,枉誅李陵家,此其刑政之大失者也,可勝嘆哉?玉堂下番儒臣,仰請下詢,甚得體矣。昔宣廟朝先正臣李珥,於經席,以自上淵默不答,則講對之際,臣僚不得盡其情爲奏,宣廟體念,大有補於聖學。伏願深留聖念,益加勉勵焉。上掩卷,命史官就座,仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深一寸五分。
金漢益啓曰,明日召對,取稟。傳曰,爲之。
曺雲承啓曰,行大司憲李奎鉉,掌令趙禮根呈辭,執義·掌令一員未差,持平嚴錫鼎未肅拜,金會明未署經,監察茶時之意,敢啓。傳曰,知道。
趙斗淳啓曰,右副承旨韓正敎,今日不爲仕進,卽爲牌招,何如?傳曰,允。
傳于徐念淳曰,禮房承旨馳詣健元陵,奉審摘奸,局內諸陵,一體奉審以來。
趙斗淳啓曰,假注書洪祐命,時無職名,令該曹依例付軍職,冠帶常仕,何如?傳曰,允。
又啓曰,假注書尹堉,身病猝重,勢難察任。今姑改差,何如?傳曰,允。
尹堉改差,代以金有淵爲假注書。
傳于趙斗淳曰,召對入侍。
金漢益啓曰,卽者吏曹郞廳來言,靑陽縣監朴臣圭,咸平縣監許采,諫院則雖已署經,憲府則只有掌令趙禮根一人,不得備員署經云。未署經外,未肅拜·呈告人員,竝卽牌招,何如?傳曰,一司除署經。
以右副承旨韓正敎牌不進罷職傳旨,傳于金漢益曰,只推。
金漢益,以禮曹言啓曰,卽接奉常寺所報,則孝顯王后練主,今五月二十九日畢造云,依前啓下,奉常寺·都提調及本曹長官,眼同奉審後,仍爲奉安于資政殿之意,敢啓。傳曰,知道。
又以內醫院都提調·提調意啓曰,南寧尉尹宜善,醫官吳昌烈·金景球,別省記入直事,命下矣,依下敎自今日別省記入直之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
又以兵曹言啓曰,來朔入番騎兵,例於今二十五日外司點考,而判書李憲球有實故,參判韓鎭庭有身病,參議趙徽林受由,參知金逸淵入直,他無進參之員。參判·參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以金鼎均爲兵曹參判,趙啓昇爲兵曹參議。
吏曹口傳政事,兵曹參議單金逸淵,參知單趙啓昇。
金漢益,以御營廳言啓曰,本廳哨官全致常,身病甚重,勢難察任。改差,何如?傳曰,允。
甲辰五月二十三日辰時,上御重熙堂。召對入侍時,參贊官趙斗淳,侍讀官趙然昌,檢討官金基纘,直閣尹定鉉,假注書洪祐命,記事官趙龜植·李裕膺,各持綱目第七卷,以次進伏訖。上曰,史官分左右。上開卷,命玉堂讀之,然昌讀自太始元年春正月,至皆坐巫蠱死,上曰,止之,文義陳之。然昌曰,今日自止中,別無可陳之文義,而至於司馬公論人君之言,竊有所仰勉者矣。夫人主,任君師之責,爲臣民之表,雖一動靜一擧措,必書諸史策,傳之四方,自古聖王,克愼於此,必欲動遵禮法,不踰規度,故和順積中,英華發外,推以之政令施措,無一不出於正者。是以,夏禹則聲爲律而身爲度,成湯則禮制心而義制事,令聞令望,洋溢天下,嘉言善政,布在方冊,此後世人主之所當監法者也。大抵動靜者,係之於身心者也,擧措者,施之於事爲者也,苟無操存省察之工,內外交修之道,則臨下御衆,無以示莊敬之容,發號施令,難以做導率之治矣。伏願殿下,深加體念,萬幾酬應之際,日用常行之間,必以一愼字,爲終始之念焉。上曰,下番玉堂讀之。基纘讀自帝如甘泉,至賓客多以異端進,上曰,止之,文義陳之。基纘曰,此言以逸遺汝,逸者,燕安之謂,而人主之所當深戒者也,蓋人君,處崇高之位,極富貴之樂,苟或安於自暇,無所攸爲,則易生怠惰之心,怠心一生,則百度解弛,庶政叢挫。是以,古昔聖王,或勤於講學,或勤於聽政,未嘗暫時休息,益之戒舜曰,罔遊于逸,罔淫于樂,周公作無逸書,以告成王,遂爲萬世之龜鑑,逸之一字,雖聖人,猶尙深戒之,如此,則時君世主,其可少忽哉?昔我世宗大王,每日四更求衣,平明視朝,次視事次經筵,雖盛暑隆寒,未嘗少懈,亦我宣祖·仁祖兩聖朝,圖進夙興夜寐箴,以爲朝夕省察之資,大聖人無逸之德,卽今日監法者也。宋儒張栻之言曰,無逸,萬善之本,范祖禹之言曰,欲法堯·舜,當法祖宗,惟殿下,念哉念哉。上曰,閣臣讀之。定鉉讀自司馬公曰,至秋八月晦,日食,上曰,止之,文義陳之。定鉉曰,小臣所讀之內,別無文義之可仰陳者,而綱目一書,朱子所以正前史之謬,垂後代之法者也。書法衮銊,專在於綱,手定凡例,卽其權衡之精義,而使門人趙師淵編輯,未及親自修整,故見今綱中諸條,多有不合於凡例處,後儒汪克寬考異,徐昭文考證,皆據朱子凡例,以校刊本之誤也,中國見行本,已盡收錄,而二書之出來我東,在於訓義本刊布之後,故未得採入。伏願燕閒之時,竝覽此二書,以究朱子書法之精義焉。上曰,參贊官讀之。斗淳讀自後元元年春,祠泰畤,至左將軍桀行北邊,上曰,止之,文義陳之。斗淳曰,武帝之凡諸行事,廩廩去亡秦之轍,無幾焉,而終不與之同歸者,顓在乎尊先王之道,知所統守,使武帝而無此大本,畢竟收拾不得,漢之爲漢,未可知也,夫先王之道,所以扶樹維固於萬世人國者,有如是焉。況初無武帝之過失,而克全統守之所在,則其德業功美之爲悠久博大,當何如也?臣於文義之外,又有所冒悚仰陳者,今此逐日召接,在於積久停撤之餘,臣等歡欣攢祝,固無紀極,而都下民庶之巷賀塗忭,群情可見,不幾日將達于八方,咸知我聖明,留心典學,不以暑雨溽濕爲勞,則卽此一擧措,爲太平萬世之基。苟或自玆以往,或不免有作撤之時,則非但非臣等所以顒祝於聖明者,經筵可開也,召對可數也,而只以召對言之,不必以一次爲課,再對三對,無所往而不可,緝熙之盛,頻接之美,豈不爲聖德日新之休哉?區區靳望之切,自不能不若是猥達矣。上掩卷,命史官就座,仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二分。
夜自五更至二十五日開東,灑雨下雨,測雨器水深一分。
德溫公主卒逝後,大殿·大王大妃殿·王大妃殿,內閣·政院·玉堂·藥房,口傳問安。答曰,知道。朝廷二品以上·六曹堂上·兩司長官,口傳問安。答曰,知道。擧哀後,大殿·大王大妃殿·王大妃殿,內閣·政院·玉堂·藥房單子問安。答曰,知道。朝廷二品以上·六曹堂上·兩司長官單子問安。答曰,知道。
徐念淳啓曰,明日常參·經筵,取稟。傳曰,停。
韓正敎啓曰,行大司憲李奎鉉,掌令趙禮根呈辭,執義·掌令一員未差,持平嚴錫鼎未肅拜,金會明未署經,監察茶時之意,敢啓。傳曰,知道。
傳于曺雲承曰,召對入侍。
徐念淳啓曰,假注書金有淵,時無職名,令該曹依例付軍職,冠帶常仕,何如?傳曰,允。
傳于徐念淳曰,德溫公主,當日卒逝,諸般擧行,依例爲之。
傳于徐念淳曰,德溫公主成殯,本房爲之,門路通化門爲之。
傳于徐念淳曰,德溫公主之喪,豈勝慟衋?凡百擧行,依明溫公主喪例爲之,東園副板一部輸送。
傳于徐念淳曰,東寧尉金賢根,昌寧尉金炳疇,知敦寧金左根,竝別入直。
傳于金漢益曰,在外有實故摠管許遞,前望單子入之。
以兵曹參知趙啓昇牌不進罷職傳旨,傳于金漢益曰,只推。
徐念淳,以禮曹言啓曰,五禮儀,公主之喪,自上有擧哀之節,而取考謄錄,則或因特敎擧行矣,自下不敢循例取稟之意,敢啓。傳曰,當自內爲之矣。
又以禮曹言啓曰,社稷署官員,俱有實故,不得入直,依前例以本曹佐郞金尙一,假官差送矣,猝得身病,莫重肅敬之地,萬無一時入直之望云。佐郞韓鼎瑚,更爲假官差送,替直之地,何如?傳曰,允。
甲辰五月二十四日辰時,上御重熙堂。召對入侍時,參贊官曺雲承,侍讀官成好謙,檢討官兪錫煥,直閣尹定鉉,假注書金有淵,記事官趙龜植·李裕膺,各持綱目第七卷,以次進伏訖。上曰,史官分左右。上開卷,命玉堂讀之,好謙讀自孝昭皇帝始元元年,至冬無氷,上曰,止之,文義陳之。好謙曰,昭帝元年,遣使郡國,問民疾苦,二年振貸貧民,詔勿收責,又除田租,此是修擧孝文之政,而知其當務之急者也。孝武窮奢極欲,繁刑重斂,海內虛耗,百姓疲弊,此時民生之疾苦,豈可以一二言哉?後雖悔悟,在於晩年,故懷保安集之方,猶未復文·景之舊,昭帝沖年嗣位,克遵先業,首問疾苦,從而振貸之,豈非善繼善述者乎?此昭帝所以爲漢令主,而後世稱頌者也。大抵司牧之責,必先富庶而後敎,故孔子答冉有之問,旣庶而曰富,旣富而曰敎,是知帝王之治,莫先於此也。我國,壤地褊小,海邑,率皆斥鹵之地,山郡,亦多瘠崅之田,美壤鮮少,而加以遊手甚衆,侈風日盛,一遇凶歲,則遑遑汲汲,朝不慮夕,寧不寒心哉?況自壬·癸,至于己亥八年之間,饑饉荐臻,或散而之四,或轉于溝壑者,不知其幾千萬矣,數年以來,雖得小康,而閭里之間,小民之怨咨不絶,庠塾之上,士子之絃誦蔑聞,如此而安望其興於孝興於讓哉?萬機之中,最爲貽勞於聖念者,此也。伏願以富庶斯民,爲第一先務,凡所以保民之方,憂勤惕厲,博謀廣詢,靡不用極,則家給人足,民樂其業矣,懋哉懋哉。上命下番讀之,錫煥讀自二年春正月,至罷儋耳眞蕃郡,上曰,止之,文義陳之。錫煥曰,古人於臨事處變之際,證古援今,容或有不以文害辭,不以辭害義者,而今此雋不疑說春秋之旨則非是矣,特以處事應機之不異於古人,故程子之言,蓋有以取之也。推以言之,就其事而論其事,聲其罪而討其罪,則言正而理順,不待明者而可辨,亦何必援引春秋蒯聵之事而後,可乎?然其見得分明,片言決折,則眞可謂善辨而善處者矣。惜乎,霍光以若委任之重,學識淺短,不能早自明辨,正名其罪,向無不疑之一言,則計將安出?但其謂公卿當用有經術明大誼者,則儘是格言至論,斯人也,言必有中,如是夫,大凡選用經術,講明大義,人君制治之要,公卿輔導之職,舍是而無由矣。伏願於此等處,以此留神而省覽焉。上命閣臣讀之,定鉉讀自六年春,至二年夏赦,上曰,止之,文義陳之。定鉉曰,元鳳元年春三月,徵有行義者,韓福等至長安,賜帛遣歸,朱子特書於綱,而劉友益以爲,譏辭,誠是也,旣徵賢者,當咨訪治道,委任職事,若止賜帛而遣歸,則烏在其徵招之義哉?求賢才擧遺逸,爲古來制治之要道,而猗我列聖朝家法,尤眷眷於招徠林下宿德之士,所以治化郅隆度越千古也。見今講筵日開,招延在外儒賢,期於必致,使之出入筵席,責以啓沃,則其於聖學之將就,聖德之輔導,大有所益。伏願體念焉。上曰,參贊官讀之。雲承讀自三年春,至以楊敞爲丞相,上曰,止之,文義陳之。雲承曰,儒臣閣臣之所奏,該備纖悉,臣無敷衍更陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
德溫公主卒逝翌日,大殿·大王大妃殿·王大妃殿,內閣·政院·藥房·玉堂口傳問安。答曰,知道。朝廷二品以上·六曹堂上·兩司長官口傳問安。答曰,知道。
藥房都提調權敦仁,提調趙冀永,副提調趙斗淳啓曰,德溫公主喪變,出於千萬意外,伏未審悲慼之餘,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿,口傳問安。答曰,知道。王大妃殿,口傳問安。答曰,知道。
金漢益啓曰,明日,停朝市相値,視事頉稟之意,敢啓。傳曰,知道。
又啓曰,備邊司郞廳來言,今日賓廳日次,而停朝市相値,不得來會云矣,敢啓。傳曰,知道。
徐念淳啓曰,時·原任大臣,爲承候來待矣。傳曰,入侍。
又啓曰,藥房提調·副提調,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
大王大妃殿進御蔘橘茶,限三貼製入事,榻前下敎。
徐念淳啓曰,來初三日行徽定殿練祭親祭,祭文當爲製進,藝文提學金興根呈辭受由。弘文提學李若愚,待明朝牌招,使之製進,何如?傳曰,允。
傳于趙斗淳曰,錢六千兩,依明溫公主喪例,輸送于德溫公主房。
摠管前望單子入之,都摠管金東健,副摠管韓鎭庭·金魯甲·尹禹鉉·白殷鎭·趙德永·申命源落點。
金漢益以都摠管言啓曰,今日入直內三廳,武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
甲辰五月二十五日卯時,上御重熙堂。時·原任大臣·閣臣·藥房提調,承候入侍時,行左承旨徐念淳,假注書金有淵,記事官趙龜植·李,領府事趙寅永,判府事鄭元容,右議政金道喜,提調趙冀永,副提調趙斗淳,記事官張仁遠,提學朴永元,檢校直提學趙秉龜,直提學金學性·金輔根,原任直閣李嘉愚·李景在·金鼎集·李公翼·鄭㝡朝,檢校直閣徐有薰,直閣尹定鉉,原任待敎金英淳·金英根,檢校待敎李㘾,以次進伏訖。上曰,史官分左右。寅永奏曰,德溫公主喪事,千萬意外,聖心,何等驚慟?大王大妃殿止慈之地,慘惡情境,無以仰達矣。此時聖體,若何,寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,日氣蒸濕,大王大妃殿悲疚之餘,保護之節,不可以小緩,調理湯劑,自藥房當爲議定,而至於水刺之節,殿下亦爲寬譬而勸進焉。上曰,大王大妃殿情境,無以爲言矣。寅永曰,昨伏見傳敎下者,有別入直之命矣,須更爲下敎,頻數承候諸節,詳傳于醫官之地,伏望。又曰,俄者日次問安,左閤入參矣,積病猝發,先爲退去,不得登筵矣。元容奏曰,德溫公主喪事,千萬意外,聖心,何等驚衋?大王大妃殿止慈之地,疚慼之餘,當此潦暑,諸節易致欠損,殿下當寬譬保護,是臣等區區之望也。道喜奏曰,德溫公主喪事,千萬意外,聖心何等驚慟?冀永奏曰,醫官待令于閤外,何以爲之乎?上曰,入診置之。上曰,史官就座。命大臣先退,諸臣以次退出。
上在昌德宮。停常參·經筵。
德溫公主成殯後,大殿·大王大妃殿·王大妃殿,內閣·政院·藥房·玉堂口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道。
徐念淳啓曰,明日,德溫公主成服日相値,視事頉稟之意,敢啓。傳曰,知道。
曺雲承啓曰,行大司憲李奎鉉,掌令趙禮根呈辭,執義·掌令一員未差,持平嚴錫鼎未肅拜,金會明未署經,監察茶時之意,敢啓。傳曰,知道。
徐念淳啓曰,弘文提學李若愚牌不進推考傳旨,今方捧入,而徽定殿練祭親祭祭文,當爲製進,如是違牌,事甚未安。更爲牌招,何如?傳曰,允。
又啓曰,弘文提學李若愚再牌不進推考傳旨,今方捧入,而徽定殿練祭親祭祭文,當爲製進,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學李若愚三牌不進推考傳旨,今方捧入,而徽定殿練祭親祭祭文,當爲製進,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。如有違牌,勿爲呼望。
金漢益,以都摠府言啓曰,新除授副摠管韓鎭庭,時無職名,令該曹口傳付軍職,何如?傳曰,允。
兵曹口傳政事,護軍單韓鎭庭。
李根友,以吏曹言啓曰,今此宗廟朔祭兼告由祭大祝,前正言李維謙塡差,而時無職名,令該曹口傳付軍職,何如?傳曰,允。
金漢益,以兵曹言啓曰,卽接金虎門入直哨官禹時英手本,則金虎門北邊訓局砲手入接處月廊築墻一間,類圮云,爲先令紫門監,堅實圍排,卽速修築,而把守軍兵,金虎門入直軍八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,金虎門北邊本局入直軍居接月廊築墻一間頹圮處,入直軍八名除出,將校一人率領,限改築間,嚴加守直之意,敢啓。傳曰,知道。
上在昌德宮。停常參·經筵。
德溫公主成服後,大殿·大王大妃殿·王大妃殿,內閣·政院·藥房·玉堂口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道。
徐念淳啓曰,明日常參·經筵,取稟。傳曰,停。
金漢益啓曰,來初一日輪對日次矣,敢稟。傳曰,當次人受點,後日次待令。
曺雲承啓曰,合辭方張之時,憲府無詣臺之員,事甚未安。除未署經外,未肅拜·呈告人員,竝卽牌招,何如?傳曰,允。
趙斗淳啓曰,假注書金有淵,身病猝重,勢難察任。今姑改差,何如?傳曰,允。
金有淵改差,代以金炳雲爲假注書。
大司諫李明迪,獻納徐相敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措語見上,請鏡城府竄配罪人姜斗煥,亟令王府嚴鞫得情,快正典刑。措語見上答院曰,不允。
曺雲承啓曰,行大司憲李奎鉉,掌令趙禮根,持平嚴錫鼎牌不進,執義·掌令一員未差,持平金會明未署經,監察茶時之意,敢啓。傳曰,知道。
以掌令趙禮根,持平嚴錫鼎牌不進罷職傳旨,傳于曺雲承曰,只推。
上在昌德宮。停常參·經筵。
自開東至酉時,灑雨下雨,測雨器水深一寸。
韓正敎啓曰,明日〈常參〉·經筵,取稟。傳曰,停。
金漢益啓曰,合辭方張之時,憲府無詣臺之員,事甚未安。〈除〉未署經外,未肅拜·呈告人員,竝卽牌招,何如?傳曰,允。
金炳雲有頉,代以鄭錫朝爲假注書。
韓正敎啓曰,假注書鄭錫朝,時無職名,令該曹依例付軍職,冠帶常仕,何如?傳曰,允。
金漢益啓曰,卽者檢閱李裕膺,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱趙龜植,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
獻納徐相敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上請鏡城府竄配罪人姜斗煥,亟令王府嚴鞫得情,快正典刑。措辭見上答院曰,不允。
韓正敎啓曰,明日傳香禮房承旨,當爲齋宿,行左承旨徐念淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
以沈宜元囚單子,傳于金漢益曰,分揀放送。
金漢益啓曰,行大司憲李奎鉉,掌令趙禮根,持平嚴錫鼎牌不進,執義·掌令一員未差,持平金會明未署經,監察茶時之意,敢啓。傳曰,知道。
以掌令趙禮根,持平嚴錫鼎牌不進罷職傳旨,傳于金漢益曰,只推。
韓正敎,以禮曹言啓曰,卽接成均館所報,則今番之雨,大成殿正殿斑子,大段滲漏,正位床卓前,沾濕云矣。修改之節,不容少緩,而見今雨水頻仍,待晴擇日擧行,何如?傳曰,允。
金漢益,以兵曹言啓曰,僉知中樞府事李慶䄵,病難供職,呈狀乞遞,新除授慶尙左水使柳永魯戶奴呈狀內,矣上典老母,今年爲七十三歲,法不當遠離赴任,呈狀乞遞。帥臣之親年七十,無兄弟獨身者,許遞其任,載在法典,竝改差,何如?傳曰,允。
又以兵曹言啓曰,去四月二十九日增廣武科殿試時,直赴殿試人,守直官王俶說等二百九十三人內,二百七十二人,應試參榜,別騎隊朴德良,哨軍孔大福·李得仁,大旗手李奉郁,羽林衛李枝賢,標下軍崔允湋等六人作故,所授帖文,收聚爻周。別軍職徐相岳,武藝別監黃德炯·韓弘龜·李源永,武學徐說雲,親騎衛閔光浩,勸武軍官高勳錫,別武士李南老·康仁錫,兵船長崔大燁,扈衛軍官韓敏秀,別隊馬兵吳景稷等十二人遭故,依法典陳試,旗牌官金萬億,以身病不赴,係是三式年內,依例陳試,扈衛軍官梁仁,以父子相避,不爲應試,依例陳試,守直官王俶說,三次殿試,以身病不爲應試,依例勿施,所授帖文,收聚爻周,何如?傳曰,允
又以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
檢閱李裕膺疏曰,伏以臣於持被之中,昨接家信,則臣母素患蛔積之症,近因暑濕,挾滯添劇,食飮全却,氣息澌綴,醫藥扶將,唯臣是俟。臣聞此報,達曉繞壁,方寸煎灼,玆敢忙陳短章,徑出脩門。伏乞聖慈,俯賜鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房副提調趙斗淳啓曰,伏未審日間,聖體,若何,寢睡·水刺之節,何如?臣率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿,口傳問安。答曰,知道。
大王大妃殿進御香橘飮,限三帖製入事,榻前下敎。
徐念淳啓曰,明日〈常參〉·經筵,取稟。傳曰,停。
曺雲承啓曰,合辭方張之時,兩司無詣臺之員,事甚未安。〈除〉未署經外,未肅拜·呈告人員,竝卽牌招,何如?傳曰,允。
金漢益啓曰,備邊司郞廳來言,今日,賓廳日次,而大臣俱有身病,不得來會云矣,敢啓。傳曰,知道。
趙斗淳啓曰,行左承旨徐念淳,今日不爲仕進,卽爲牌招,何如?傳曰,允。
傳于徐念淳曰,傳香承旨,馳詣宗廟·景慕宮,奉審摘奸以來。
曺雲承啓曰,行大司憲李奎鉉,掌令趙禮根,持平嚴錫鼎牌不進,執義·掌令一員未差,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令趙禮根,持平嚴錫鼎牌不進罷職傳旨,傳于曺雲承曰,只推。
吏曹,孝顯王后練祭時,題主官朴宗吉,預差李鼎在。
徐念淳,以禮曹言啓曰,來六月初三日徽定殿練祭時,大王大妃殿·王大妃殿,哭臨儀註,直爲書入各殿之意,敢啓。傳曰,知道。
金漢益,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接景慕宮入直訓鍊院主簿李容德牒報,則逌瞻門內南邊含春苑墻垣一間,頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以都摠府言啓曰,今日酉時量,宗廟東邊墻垣四間許,頹圮之意,敢啓。傳曰,知道。
檢閱李疏曰,伏以臣與右副承旨臣韓正敎,有四寸娚妹應避之嫌,臣之見帶春秋兼銜,揆以格例,在下當遞,玆敢短章陳籲。伏乞聖慈,俯垂鑑諒,亟許鐫改,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
李根友啓曰,明日,徽定殿練祭親祭齋戒相値,視事頉稟之意,敢啓。傳曰,知道。
金漢益啓曰,來初五日,朝參日次矣,敢稟。傳曰,停。
曺雲承啓曰,合辭方張之時,兩司無詣臺之員,事甚未安。〈除〉未署經外,未肅拜·呈告人員,竝卽牌招,何如?傳曰,允。
傳于金漢益曰,明日出宮門路,以協陽門爲之。
以慶尙監司洪鍾英狀啓,咸安郡民家失火事,傳于韓正敎曰,聞甚矜惻,元恤典外,別加顧助,爛死人如有生前身還布,蕩減,結構奠接之方,廟堂措辭,分付。
以黃海監司李圭祊狀啓,平山府民家失火事,傳于韓正敎曰,聞甚矜惻,元恤典外,別加顧助,結構奠接之方,廟堂措辭,分付。
李根友啓曰,明日傳香禮房承旨,當爲齋宿,行左承旨徐念淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
曺雲承啓曰,行大司憲李奎鉉,掌令趙禮根,持平嚴錫鼎牌不進,執義·掌令一員未差,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令趙禮根,持平嚴錫鼎牌不進罷職傳旨,傳于金漢益曰,只推。
備邊司薦望,以韓鎭庭爲江華留守。
備邊司薦望,以趙存中爲平安兵使。
金漢益啓曰,左邊捕盜大將趙存中,移拜平安兵使矣,捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將·他邊大將兼察事,命下矣,兼察左邊捕盜大將李應植,卽爲牌招聽傳敎,何如?傳曰,允。
吏曹啓目粘連,啓下是白有亦,觀此藝文館檢閱李上疏,則以爲,臣與右副承旨臣韓正敎,有四寸娚妹應避之嫌,臣之見帶春秋兼銜,揆以格例,在下當遞。伏乞聖慈,俯垂鑑諒,亟許鐫改亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院右副承旨韓正敎所帶春秋館修撰官之任,今姑減下,何如?判付啓依允。
曺雲承,以義禁府言啓曰,忠淸監司姜時永啓本內,咸悅縣監趙秉性,洪州牧使徐承淳罪狀,竝令攸司稟處事,啓下矣。趙秉性今方待命拿囚,徐承淳時在任所云,依例發遣府羅將,拿來,何如?傳曰,待待命拿囚。
義禁府啓目,咸悅縣監趙秉性原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
徐念淳,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
金漢益,以兵曹言啓曰,卽接東所衛將王德修牒報,則內司僕西邊宗廟北墻連接宮墻四間頹圮云。待開門令紫門監,以杻杷子,堅實圍排,卽速修築,而銅龍門入直軍,自該營依例量宜定送,限改築間,晝察夜巡之意,分付,何如?傳曰,允。
又以備邊司言啓曰,卽見忠淸監司姜時永狀啓,則以爲,道內穀摠,自來不敷,只以應分,排巡無路,還軍餉留庫中米一千石,租二千石,太一千石,特許加分事,請令廟堂稟旨,分付矣。農食在所軫念,加分已成年例,依狀請許施,何如?傳曰,允。
又以訓鍊都監言啓曰,本局千摠尹明儉,身病猝重,勢難察任。改差,何如?傳曰,允。
又以禁衛營言啓曰,本營騎士將閔恒錫·沈昌祖,俱有身病,勢難察任。竝改差,何如?傳曰,允。
又以禁衛營言啓曰,因兵曹草記,內司僕西邊宗廟北墻連接宮墻四間頹圮處,銅龍門入直軍十名除出,哨官一員率領,限修築間,嚴加守直之意,敢啓。傳曰,知道。
曺雲承,以義禁府言啓曰,卽接月令醫員金聲和手本內,時囚罪人趙秉性,屢經風濤,幾死僅生,又此就囚,積氣猝發,食飮全却,氣息奄奄,目下症形,實爲危急云。罪人病勢如此,則一邊保放,一邊草記,曾有定式矣,趙秉性姑爲保放之意,敢啓。傳曰,知道。
上在昌德宮。停常參·經筵。
夜自五更至初三日開東,灑雨下雨,測雨器水深九分。
上詣徽定殿入齋殿後,內閣·政院·藥房·玉堂口傳問安。答曰,知道。
練主題主,還入齋殿後,內閣·政院·藥房·玉堂口傳問安。答曰,知道。
徐念淳啓曰,明日常參·經筵,取稟。傳曰,停。
曺雲承啓曰,行大司憲李奎鉉,掌令趙禮根呈辭,執義·掌令一員未差,持平嚴錫鼎未肅拜,金會明未署經,監察茶時之意,敢啓。傳曰,知道。
傳于徐念淳曰,原任直閣李景在馳詣景陵,奉審摘奸,仍留監祭,局內諸陵,一體奉審以來。
傳于李根友曰,吏·兵批歲抄點下者,依例捧傳旨,兵曹,以白殷鎭爲左邊捕盜大將。
金漢益啓曰,新除授左邊捕盜大將白殷鎭,卽爲牌招,傳授命召及大將牌·傳令牌,何如?傳曰,允。
又啓曰,兵曹郞廳來言,平安兵使下批政事,取稟。傳曰,當日爲之。
李根友啓曰,卽者吏曹郞廳來言,政事當日爲之事,命下,而判書朴晦壽,參判洪在喆,俱以病不來,參議南獻敎未肅拜,不得開政云。竝卽牌招,何如?傳曰,允。
又啓曰,吏曹判書朴晦壽,參判洪在喆,參議南獻敎牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,行吏曹判書朴晦壽,參判洪在喆再牌不進推考傳旨,今方捧入,參議南獻敎陳疏到院,而原疏以徽定殿練祭親祭齋戒,纔已退却矣。開政命下之後,連事違召,無意承膺,事體所在,誠極未安,竝所當更請牌招,而係是一日三牌,何以爲之?敢稟。傳曰,竝更牌招,原疏捧入。
又啓曰,吏曹參議南獻敎疏批已下,卽爲牌招,何如?傳曰,允。
有政。吏批,行吏曹判書朴晦壽,參判洪在喆竝牌招不進,參議南獻敎進,右承旨李根友進。啓曰,行判書朴晦壽·參判洪在喆,竝牌招不進,小臣獨政未安,何以爲之?敢稟。傳曰,只出緊任。
以金穰根爲執義,睦仁培爲司諫,李珽爲掌令,朴永輔爲正言。贈吏判朴宗羽贈左贊成例兼,判義禁朴晦壽考,江華留守單韓鎭庭。
兵批,判書李憲球進,參判金鼎集,參議金逸淵,參知趙啓昇病,同副承旨金漢益進。啓曰,慶尙左水使今當差出,而擬望之人乏少,同道守令及他道防禦使,竝擬,何如?傳曰,允。
以金興根·李若愚爲知事,李啓朝·尹義儉爲副摠管,沈漢永爲訓鍊都正,金輔根爲僉知,許瑢·韓用河·李光暎爲五衛將,韓鎭華爲備邊郞,金聲求爲訓鍊判官,白樂貞爲主簿,趙恂爲主簿,加設金翊鎭爲文兼,趙羲復爲武兼,李行源爲部將,申命溵爲守門將,沈昌奎爲慶尙左水使,趙羲元爲城津僉使,曺仁植爲濟物萬戶,洪致寬爲甕津別將。僉知加設單李圭徹,訓鍊判官加設單崔承祖,護軍金箕晩·李同淳·權大肯·尹義儉·尹禹圭·金尙沂,副護軍趙徽林·李晉翼·徐耆淳·洪永圭·姜·尹永培·吳顯文·吳致賢·趙存卿·柳倍儉·柳永魯·李元夏·閔致鳳·鄭珪·尹喜柱·李周喆·李玄璣·李明錫·申在貞·具載善·洪大恒·金㝡直·洪在儀·李誾求·朴宗喆·申在儉·鄭元箕·徐兗輔·李鍾應·李慶年·金漢雄,副司直宋來熙·金樂壽·沈敦永,副司果朴齊璿·金敬鎭·李志泰·韓承烈·呂殷燮·鄭錫璜,副司正鄭錫朝,以上竝單付。禁衛營槍劍把摠李鍾協今加折衝,滿二十四朔,依定式加資。兼鎭撫使單韓鎭庭,平安道兵馬節度使單趙存中,五衛將洪秉奎·愼性道·趙秀三·殷尙聖,以上加設,依定式減下。
兵批,再政。以李綺年爲宣傳官,洪載謨爲武兼。僉知二單許瑢·韓用河。
金漢益啓曰,執義金穰根,持平嚴錫鼎,旣入闕中,不爲肅謝,直爲出去,事甚未安。竝推考,何如?傳曰,允。
金漢益,以兵曹言啓曰,徽定殿練祭親行時,本曹堂上全數侍衛,而參判金鼎均差祭,不得進參,令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金箕晩爲兵曹參判。
金漢益,以兵曹言啓曰,徽定殿練祭親行時,本曹堂上全數侍衛,而新除授參判金箕晩有身病,不得進參。令政院稟旨變通,仍令該曹以在京無故人,口傳差出,待下批牌招,以爲備員之地,何如?傳曰,允。許遞。
吏曹口傳政事,以金鼎集爲兵曹參判。
李根友,以吏曹言啓曰,山陵練祭獻官前參判金鼎均,時無職名,令該曹口傳付軍職,何如?傳曰,允。
兵曹口傳政事,護軍單金鼎均。
金漢益,以都摠府言啓曰,今日入直內三廳,武兼·禁軍及軍兵等,當爲中日習射技放,而徽定殿練祭親行齋戒相値,不得設行之意,敢啓。傳曰,知道。
曺雲承,以義禁府言啓曰,領運差使員赤梁僉使金德曾拿來,與全羅監司狀啓,戶曹粘目憑閱處之事,傳旨啓下矣。金德曾今方領運,姑未上來,待到泊後,拿處,何如?傳曰,允。
吏曹參議南獻敎疏曰,伏以臣於月前,猥參試役,罪著僨誤,罰止薄勘,恩敍旋降,非辜伊榮,滿心感惶,泥首訟愆,千萬不自意,三銓新命,忽下於此時,臣誠惝怳,罔知攸措。臣之空疎譾劣,百不猶人,非但同朝之共諒,庶幾淵鑑之悉燭,而幸遭晠際,偏荷洪造,前後歷揚,罔非僥濫,每一循省,惶汗浹背,今此誤恩,又奚爲而至哉?夫熙朝官人,何莫非難愼,而天官之職,遴選綦重,蓋其稱錘人物,甄別流品,庸盡激揚之方,仰裨磨礪之治故耳。顧臣所叨,備數於長貳之次,而亦得參聞末議,與論通塞,況又夤緣事會,時或代斲,苟非才猷鑑識,爲世所推,則莫宜居之,故雖前輩名碩,莫不逡巡而却顧,況臣庸陋,其何能贊一辭於注擬之際,效微見於臧否之間哉?凡人才智,各有攸當,力弱者,不可負重,器小者,不可受大,苟或用違其才,處非其任,有若引短綆而汲深,策疲駑以騖遠,其爲顚沛,勢所必至。藉令臣不自量度,徒憑寵靈,拚棄四維,冒沒趨膺,則臣身狼狽,固不足恤,而其於上以累則哲之明,下以招有識之譏,何哉?開政有命,庚牌儼臨,參倚前衡,承膺無路,玆敢不避猥越,仰瀆崇嚴。伏乞聖明,察臣才之不可堪承,諒臣情之非出飾讓,亟遞臣所帶職名,俾公器無褻,微分獲安焉。臣無任云云。省疏具悉。爾其勿辭察職。
上在昌德〈宮〉,停常參·經筵。
練祭親行後,大殿·大王大妃殿·王大妃殿,內閣·政院·藥房·玉堂單子問安。答曰,知道。朝廷百官,奉慰問安。答曰,知道。
李根友啓曰,明日常參·經筵,取稟。傳曰,召對爲之。
金漢益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,左副承旨曺雲承,今日不爲仕進,卽爲牌招,何如?傳曰,允。
又啓曰,注書張仁遠,今日仕進,在於放鑰之後,竟不及廳坐,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
注書張仁遠拿處,代以李承益爲假注書。
傳于李根友曰,練主都監堂郞以下,魂殿享官以下,山陵守侍陵官以下,別單書入。
金漢益啓曰,行大司憲李奎鉉,執義金穰根,掌令李珽·趙禮根,持平嚴錫鼎牌不進,金會明未署經,監察茶時之意,敢啓。傳曰,知道。
以大司諫李明迪,司諫睦仁培,獻納徐相敎,正言兪致善,執義金穰根,掌令李珽·趙禮根,持平嚴錫鼎牌不進罷職傳旨,傳于金漢益曰,只推。
以左副承旨曺雲承牌不進罷職傳旨,傳于金漢益曰,只推。
金漢益,以兵曹言啓曰,卽接西所衛將李秉稷牒報,則明禮門東邊內宮墻三間許,因雨頹圮云。爲先令紫門監,以杻把子及長木,堅實圍排,把守軍則金虎門入直軍十五名除出,限修築間,嚴加守直之意,敢啓。傳曰,知道。
又以兵曹言啓曰,卽接金虎門入直哨官李光荃手本,則金虎門南邊月廊本曹員役等所接處外面築墻一間缺落云。爲先令紫門監,堅實圍排,依例樹柵,卽速修築,而內壁自如,則此與全頹有異,令該營金虎門入直軍量宜除出,限改築間,晝察夜巡之意,分付,何如?傳曰,允。
又以兵曹言啓曰,每都政,新資五窠,例爲差出,而營將·中軍,準二十朔者,只有三窠,且舊堂積滯,亦不可不念。就未準朔中,朔數最多者,依例推移內遷,何如?傳曰,允。
又以備邊司言啓曰,卽見水原留守李光正狀啓,則以爲,會付還餉,本自不敷,每當還分,種糧艱乏,本府留庫中,租·米·太合六千七百八十六石零,屬邑餉租三千六百三十七石零,特許加分事,請令廟堂稟旨分付矣。農節艱食,在所軫念,本府加分,便成年例,依狀請許施,何如?傳曰,允。
兵曹口傳政事,副司果單金翊鎭。
甲辰六月初三日丑時,上詣徽定殿。練祭親行入侍時,行都承旨趙斗淳,行左承旨徐念淳,右承旨李根友,左副承旨曺雲承,右副承旨韓正敎,同副承旨金漢益,記事官張仁遠,假注書鄭錫朝,記事官李裕膺·李,檢校直提學趙秉龜,直提學金學性·金輔根,檢校直閣徐有薰,直閣尹定鉉,檢校待敎李㘾·李裕元,以次侍立。時至,通禮啓外辦,上具翼善冠·白袍·烏犀帶·黑皮靴,乘輿出宣化門。藥房提調趙冀永,副提調趙斗淳,進前奏曰,侵夜勞動,聖體,若何?上曰,一樣矣。仍出協陽門,由建陽門·銅龍門·景化門至崇和門外,降輿入齋殿。時至,上改具衰服杖出,贊禮禮曹判書趙冀永導上,由正門陞自正階,入就戶外版位,冀永啓請俯伏哭,上俯伏哭。少頃,冀永啓請上詣卓前北向立,宮闈令陞自東階,詣幄所捧練主匱,入置于卓,開匱捧出練主,浴以香湯,拭以巾,臥置于卓。題主官朴宗吉陞自東階,詣卓前西向立,題曰孝顯王后,書訖,以光漆重模之。宮闈令捧虞主匱,移安於座後,奉練主納于匱,安於靈座,冀永導上,權就齋殿,尙衣院官員進練服。冀永啓請易服,上易服,丑前一刻,通禮跪啓請行禮,上杖出。冀永導上,入自正門,詣版位北向立,冀永啓請俯伏哭,上俯伏哭。少頃,跪請止哭,上止哭,冀永導上,詣靈座前北向立。冀永跪啓請上跪,斗淳奉盒,漢益奉爐跪進。冀永啓請三上香,上三上香,念淳以瓚受爵鬯跪進。冀永啓請執瓚灌地,上執瓚灌地訖,以瓚授念淳,念淳還置於尊所。念淳以幣篚跪進,上執幣以授漢益,漢益奠于靈座前,上行初獻禮。冀永導上,詣靈座前北向立。冀永啓請跪,上跪,念淳酌醴齊,斗淳以爵受酒跪進,冀永啓請執爵獻爵,上執爵授漢益,漢益奠于靈座前。上少退跪,大祝尹定鉉進靈座右東向跪,讀祝文訖,冀永導上入小次,判府事鄭元容行亞獻禮,右議政金道喜,行終獻禮訖,冀永啓請上出次,上杖出。冀永導上復位,請俯伏哭,上哭盡哀,冀永啓請上止哭,行再拜禮訖,冀永啓禮畢,導上還入齋殿。元容詣望燎位北向立,定鉉奉祝幣燎於坎,宮闈令納神主如儀。少頃,通禮詣齋殿前,跪啓外辦,上改具翼善冠·白袍·烏犀帶·黑皮靴,由崇化門出景化門。大臣承候曰,親祭勞動,聖體,若何?日月迅邁,練事已過,下情實無仰達之辭矣。上曰,唯。上仍由銅龍門·建陽門·協陽門還內,命出標信解嚴,諸臣以次退出。
上在昌德宮。停常參·經筵。
練祭經宿翌日,大殿·大王大妃殿·王大妃殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
藥房提調趙冀永,副提調趙斗淳啓曰,日月易邁,徽定殿練事奄過,伏惟聖情,益切傷悼。伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
大王大妃殿進御交感君子湯,五貼製入事,榻前下敎。
徐念淳啓曰,明日,乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐念淳啓曰,假注書鄭錫朝身病猝重,勢難察任。今姑改差,何如?傳曰,允。
又啓曰,假注書李承益時無職名,令該曹依例付軍職,冠帶常仕,何如?傳曰,允。
鄭錫朝改差,代以尹景善爲假注書。
傳于徐念淳曰,召對入侍。
執義金穰根啓曰,臣姿性至愚,言議最下,本不近似於淸朝耳目之任,而忽伏奉亞憲除旨,且感且悚。雖不得不章皇出肅,粗伸義分,第臣於合啓中,有不容冒參者,曾叨是職,輒蒙恩諒,以今揆昔,宜無異同,請命遞斥臣職。答曰,依啓。
以大司諫李明迪,司諫睦仁培,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于曺雲承曰,只推。
徐念淳,以吏曹言啓曰,今此明陵忌辰祭典祀官兼大祝前佐郞尹顯岐塡差,而時無職名,令該曹口傳付軍職,何如?傳曰,允。
兵曹口傳政事,副司果單尹顯岐。
金漢益,以兵曹言啓曰,新除授文臣兼宣傳官金翊鎭,時無職名,依例口傳付軍職以入之意,敢啓。傳曰,知道。
又以都摠府言啓曰,副摠管金魯甲以御營中軍·本營諸將官褒貶講坐起事,訓鍊院晝仕出去之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊兵曹員役等所接處外面築墻一間頹落處,金虎門入直軍五名除出,改築間,晝察夜巡,明禮門東邊內宮墻三間許頹圮處,金虎門入直軍十五名,將校一人率領,限修築間,嚴加守直之意,敢啓。傳曰,知道。
又以禁衛營言啓曰,本營騎士別將吳致賢,身病猝重,勢難察任。改差,何如?傳曰,允。
又以摠戎廳言啓曰,本廳左部左司右哨官趙恂,身病甚重,勢難察任。改差,何如?傳曰,允。
曺雲承,以義禁府言啓曰,保放罪人趙秉性,還囚議處以入之意,敢啓。傳曰,知道。
義禁府啓目粘連,向前趙秉性亦,中洋風濤,未及操制,以至致敗,究以事勢,容或無怪,七石添載,旣非私穀,而一隻之致敗論罪,不載漕轉條例是白乎矣,旣爲臭載之後,無論多寡,不謹領運之罪,有難全恕,以此照律,何如?判付啓依允。又啓目,承政院注書張仁遠原情云云。傳旨內辭緣,泛稱遲晩,所當請刑是白乎矣,時任史官勿爲請刑,載在大典通編,議處,何如?判付啓依允。
江華留守韓鎭庭疏曰,伏以流光迅邁,徽定殿練事奄過,聖心之悲疚,冞深,臣民之痛冤,益切,臣於日昨,伏奉除旨,以臣爲江華府留守者,臣聞命惝怳,歷數日而誠莫省所以也。夫是職也,以分司之寄,而兼保障之重焉,顧其責則成周之保釐也,問其名則有宋之居留也,而其地則漢之三輔,唐之二京,是已。外之關阨之攸係,內之籌議之與聞,玆所以廟剡之難愼,而前後之居是任者,必其雅望足以鎭物,誠信足以孚民,綜理足以幹事,然後授之而勿疑也。惟是江都一府,卽畿輔之藩蔽,而海門之衝要也,陰雨之綢繆,而金穀之所儲峙也,雲濤之出沒,而船舶之所交會也,羹墻寓慕,眞殿密邇,奎璧增光,祕藏斯在,較諸諸都,尤有別焉。矧聞比近以來,視昔凋弊,年形少康,而閭里之離析尙多,水潦爲災,而石堞之漂礐未完,此時此任,尤在所擇,而乃以鈍滯如臣,疎鹵如臣者,而擧而畀之,不少留難,其在綜名懋實之政,誠未知其可也。臣本措大,百無攸當,而撫御之才,尤其所短,年前民社之寄,惟有西邑一行,而山郡少事,爲治甚易,苟且牽補,僅免大何,而今此守臣之責,逈異於治郡之時,則臣何敢恬若固有,揚揚爲冒膺之計也哉?且伏念臣,承藉先庥,厚蒙洪造,歷揚驟躐,罔非僥濫,居然十數年間,滾躋卿班,涯分已踰,懍惕冞切,迺者寵眷若偏,華誥誕宣,旌纛舒揚,用侈一方之攸瞻,庋廈供甘,不啻百里之偏養。在臣一身,匪不榮感,而自顧駑下,實不勝任,强而策之,決知其不顚則躓,此非臣徒規微分,過爲崇飾之言,誠以自知者審,而竊恐則哲之明,由臣而玷累也,玆敢畢暴忠懇,仰瀆崇嚴。伏乞聖慈,俯賜鑑諒,亟遞臣新授職名,俾公器私分,不至兩隳焉。臣無任云云。答曰,省疏具悉。卿其勿辭察任。
甲辰六月初四日辰時,上御重熙堂。召對入侍時,參贊官徐念淳,侍讀官趙然昌,檢討官李晉祥,檢校待敎李裕元,假注書鄭錫朝,記事官李裕膺·李,各持綱目第七卷,以次進伏訖。上曰,史官分左右。上開卷命讀之,然昌讀自元平元年,至葬平陵,上曰,止之,文義陳之。然昌曰,王吉陳昌邑一書中,自明師在前至習治國之道數句語,實有切於君德上陳戒,故玆敢因文而取義,兼附區區之懷矣。夫人主,處崇高之位,極富貴之樂,一念之微,百慾伺之,故必也左圖右史,以養其性靈,前疑後丞,以資其輔導,至於講學一事,尤爲之嚴立科程,未嘗有一時怠惰之心矣。今我殿下,奮發聖志,益勉將就之工,當此盛暑,連有召接之命,大禹惜陰之盛,殷宗敏時之美,其將自今以始。懽欣攢祝之忱,八域攸均,而第伏念,爲學之要,體認是貴,體認之方,問難是資,若徒存爲學之名,而不務其實,則志慮未周,見聞不廣,終未見融貫浹洽之效矣。大抵問難,非別件難行之事,卽於字句之間,有疑晦則質之,事實之中,有得失則論之,以爲某事可學,而某事不可學,以求積累之工,得其體認之要而已。昔我定宗大王敎筵臣,若曰,人君當鼎盛之時,常接儒臣,講論治道,則其裨益,大矣,伏願繼自今每於講對之際,輒賜下問,反復討論,以爲考往蹟習治道之資焉。上曰,下番讀之。晉祥讀自昌邑王有罪,至長信少府,上曰,止之,文義陳之。晉祥曰,夫經術者,可通古今達事變,故夏侯勝以久陰不雨,諫其君於未然,匹夫能於經術,而有知幾之智,況居人上者,可不孜孜懃懃於經術乎?太后以省政之故,令夏侯勝,授太后以尙書,以女后攝政,而尙授尙書,欲觀其古今治亂之所以然也,則爲人君者,亦豈可不博覽古書,審其治亂之幾乎?且此綱目,非不緊於帝王之學,而語云欲法堯·舜,當法祖宗,今我朝列聖爲治之具,載在於國朝寶鑑,間以此冊進講,則於爲治之道,必有事半功倍之效。伏乞殿下體念焉。上曰,閣臣讀之。裕元讀自秋七月,迎武帝曾孫病已,至吏治得失,上曰,止之,文義陳之。裕元曰,漢宣帝仁君也,而微時且在民間,具知問里奸邪,吏治得失,是亦大有助於爲治,然天雖高而聽卑,位極尊而御下,則民之困瘁,何患乎壅蔽而不之洞察乎?是以,簿牒而敷奏之,廷臣而陳達之,則蔀屋生涯,生民疾苦,森然若躬臨鑑之,又何必如宣帝之周徧三輔而後,可盡也哉?惟殿下,如欲知生民艱難,則先察乎簿牒之間,廣詢乎登筵之臣,日以爲當,則八域億萬生靈,可免溝壑之憂,而日益繁息於造化之中,曷不休哉?上曰,承旨讀之。念淳讀自及是吉,至資治通鑑綱目第五,上曰,止之,文義陳之。念淳曰,玉堂上番,陳王吉明師在前,勸誦在後之言,勉以講學,下番陳夏侯勝用尙書授太后之事,勉以經術,兩言皆切實矣。若使王吉之諫,得以行之,則天下國家可保,而放縱自若,不好書術,此所以漢業之幾墜也,夏侯勝繫獄,黃覇受書於勝曰,朝聞道,夕死,可矣,此可見向學之誠矣。經術講學,在凡人亦然,況人主治國之要,捨講學,奚以哉?臣所讀奏中宣帝年十八,師授詩·論語·孝經,於此可知其經術講學,燦然備具,宣帝之爲宣帝,漢業之爲中興,卽以此也。伏願殿下,深留聖念,懋哉懋哉。上掩卷,命史官就座,仍命退,諸臣以次退出。
上在昌德宮。停常參·經筵。
自人定至初六日開東,灑雨下雨,測雨器水深三分。
藥房副提調趙斗淳啓曰,伏未審夜間,聖體,若何,寢睡·水刺之節,何如?臣率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿不必入侍矣。大王大妃殿·王大妃殿,口傳問安。答曰,知道。
金漢益啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而大臣俱有身病,不得來會云矣,敢啓。傳曰,知道。
趙斗淳啓曰,行左承旨徐念淳,右承旨李根友,右副承旨韓正敎,今日不爲仕進,竝卽牌招,何如?傳曰,允。
金漢益啓曰,假注書尹景善時無職名,令該曹依例付軍職,冠帶常仕,何如?傳曰,允。
又啓曰,事變假注書南溟翼,身病猝重,勢難察任,今姑改差,何如?傳曰,允。
南溟翼改差,代以姜晢一爲事變假注書。
傳于金漢益曰,都承旨·左承旨·右承旨,竝許遞,前望單子入之。
承旨前望單子入之,洪在喆·金胤根·李源庚落點。
金漢益啓曰,行都承旨洪在喆,左承旨李源庚,右承旨金胤根未肅拜,左副承旨曺雲承式暇,右副承旨韓正敎牌不進,院中只有臣一人,伴直無人。右承旨金胤根,所當牌招,而拘於廳規,不得請牌,何以爲之?敢稟。傳曰,牌招。
以右副承旨韓正敎牌不進罷職傳旨,傳于金漢益曰,只推。
金漢益啓曰,右承旨金胤根牌不進,伴直無人。右副承旨韓正敎旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以魂殿享官以下別單,傳于金漢益曰,享官東寧尉金賢根·昌寧尉金炳疇·南寧尉尹宜善·興完君是應·興寅君最應,上護軍金蘭淳,直提學金輔根,各熟馬一匹賜給,參奉金近喜·趙然天,忠義李學初·李敦學·尹冕求·朴齊瑛,各兒馬一匹賜給,都薛里宋會英·吳英煥,各熟馬一匹賜給,薛里酒房進止差備,各兒馬一匹賜給,奏時官·守僕·別監·奠吏·飯監·員役等,竝依壬午年例施賞。
以山陵守侍陵官以下別單,傳于金漢益曰,守陵官興宣君昰應,侍陵內侍池有長竝加資,參奉趙秉穆·申日顯,忠義朴敏東,進止差備沈相鶴·金行德,竝各加一資,資窮者代加,奠禮·飯監·守僕·員役·守護軍等,竝依壬午年例施賞。
以練主都監堂郞以下別單,傳于金漢益曰,監造官奉常寺正金陞敍,別工作假監役趙復林陞六,題主官行副護軍朴宗吉加資,臺差備官·箱差備官·帕差備官·几差備官·卓差備官·案差備官,竝各加一資,資窮者,兒馬一匹賜給,寫字官李東鉉邊將除授,計士·部將·忠贊衛·員役·工匠等,竝依壬午年例施賞。
傳于金漢益曰,贊儀洪憲燮相當職調用,東西唱引儀崔正運·李亨烈,各上弦弓一張賜給。
傳于金漢益曰,今番賞典中,一人雖兼數事,毋得疊授。
傳于金漢益曰,政官牌招開政,賞典下批。
金漢益啓曰,行大司憲李奎鉉,掌令李珽·趙禮根,持平嚴錫鼎牌不進,執義未差,持平金會明未署經,監察茶時之意,敢啓。傳曰,知道。
以大司諫李明迪,司諫睦仁培,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金漢益曰,只推。
以右承旨金胤根牌不進罷職傳旨,傳于金漢益曰,只推。
金漢益啓曰,奏御文字,何等審愼,而事變假注書望單子,違格書入,致勤下敎,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
金漢益啓曰,行吏曹判書朴晦壽,參議南獻敎牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
傳于金漢益曰,吏曹參判有闕之代,大司成洪在龍除授。
吏曹參判洪在龍除授事,承傳。
韓正敎,以吏曹言啓曰,今此練主監造官奉常寺正金陞敍事,命下矣,已經準職,何以爲之?敢稟。傳曰,加資。
又以吏批言啓曰,閫帥臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣,閫帥臣父年七十以上人,別單書入之意,敢啓。傳曰,知道。
金漢益,以兵曹言啓曰,回榜人之京以別單,外以狀聞後,加一資成給花牌,自是定式,而大靜居武科回榜人出身吳彦邦,昨年爲回榜之年,而居在鄕曲,未諳規例,不由監營,直受花牌次,上京之路,中間得病,使其孫明肅,持紅牌·三式戶籍及本邑公文,來訴臣曹,故考諸榜目,則昨年回榜,果爲的實。揆以法例,事當還下送,自本道狀聞後擧行,而彦邦今年爲八十八歲,往來之際,自費日字,回榜老人之事,有不可遲延,特爲拔例成給紅牌,以爲優老之地,何如?傳曰,允。
兵曹,及第吳彦邦今加折衝,武科回榜人,依定式加一資。
金漢益,以備邊司言啓曰,陽城縣監之代,今將差出矣,本縣以至殘積弊之邑,三政俱紊,百瘼都萃,若不付之良手,實無矯救之望。分付銓曹,勿拘常格,另加擇擬,何如?傳曰,允。
有政。吏批,判書朴晦壽進,參判洪在龍未肅拜,參議南獻敎牌招不進,右副承旨韓正敎進。以趙鳳夏爲執義,金爲敦寧都正,徐憲淳爲大司成,金東健爲藝文提學,洪在龍爲同經筵,洪在龍爲同春秋,沈敬澤爲奉常正,趙復林爲內贍主簿,鄭基洛爲假監役,李玄大爲昌原府使,沈碩奎爲陽城縣監。副護軍朴宗吉今加嘉善,奉常正金今加通政,興宣君昰應今加承憲,竝加資事,承傳。
兵批,判書李憲球病,參判金鼎集入直進,參議金逸淵,參知趙啓昇病,同副承旨金漢益進。護軍趙斗淳·徐念淳·朴宗吉,副護軍李根友·金·李鍾協,副司直金穰根,副司果趙復林,副司正李承益,以上竝單付。
金漢益,以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,禁軍來秋冬等祿試射時,騎芻·柳葉箭沒技人,別單書入之意,敢啓。傳曰,知道。
又以訓鍊都監言啓曰,本局別將李能權,身病猝重,勢難察任。改差,何如?傳曰,允。
又以訓鍊都監言啓曰,本局從事官尹定鉉,別將尹禹鉉,俱有身病,勢難察任。竝改差,何如?傳曰,允。
又以御營廳言啓曰,本廳別將金相宇,身病甚重,勢難察任。改差,何如?傳曰,允。
又以刑曹言啓曰,尹濟完爲名漢,身帶宮任,爛熳泥醉,使酒街路,逢着過去之朝官,當面詬辱,少無顧忌,言念紀綱,誠極駭痛。若以宮屬,置而勿論,則後弊難言,尹濟完出付臣曹,以爲依律勘處之地,何如?傳曰,允。
又以義禁府言啓曰,卽接月令醫員金聲和手本,則以爲,時囚罪人張仁遠,癨氣猝發,上吐下瀉,氣息奄奄,目下症形,一時爲急云。罪人病勢如此,則一邊保放,一邊草記,曾有定式矣,張仁遠姑爲保放之意,敢啓。傳曰,知道。
又以義禁府言啓曰,保放罪人張仁遠,還囚議處以入之意,敢啓。傳曰,知道。
義禁府照目粘連,咸悅縣監趙秉性矣,本府議啓內,中洋風濤,未及操制,以至致敗,究以事理,容或無怪,七石添載,旣非私穀,而一隻之致敗論罪,不載漕轉條例是白乎矣,旣爲臭載之後,無論多寡,不謹領運之罪,有難全恕。以此照〈律〉,罪笞五十收贖,解見任別敍,私罪,奉敎依允爲旀,功議各減一等爲良如敎。又啓目粘連,向前張仁遠亦,待漏仕進,自是例矣,而晩到於放鑰之後,不及於廳坐之時,揆以法例,極爲稽忽。以此照律,何如?判付啓依允。
上在昌德宮。停常參·經筵。
自開東至酉時,灑雨下雨,測雨器水深七分。
夜自四更至初七日開東,灑雨下雨,測雨器水深三分。
韓正敎啓曰,明日召對,取稟。傳曰,停。
金漢益啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹景善拿處,代以洪原鐘爲假注書。
李源庚啓曰,假注書洪原鐘時無職名,令該曹依例付軍職,冠帶常仕,何如?傳曰,允。
傳于金漢益曰,當該承旨,從重推考。
金漢益啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,司諫睦仁培,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金漢益曰,只推。
以吏曹參議南獻敎牌不進罷職傳旨,傳于金胤根曰,只推。
洪在喆啓曰,明日傳香禮房承旨,當爲齋宿,而右承旨金胤根,不爲仕進,卽爲牌招,何如?傳曰,允。
李源庚啓曰,慶尙左水使李膺緖移拜右兵使,密符以前所受仍佩,諭書已爲齎傳,而昌原府使沈昌奎,今拜慶尙左水使,又有除朝辭赴任之命矣。沈昌奎則以前水使李膺緖所受密符仍佩,李膺緖則以前兵使金鍵所受密符仍佩,諭書安寶,使院吏竝爲齎傳,何如?傳曰,允。
李源庚,以兵曹言啓曰,今六月初六日寅正三刻七分,土王用事改火進上時,宗廟署·社稷署,永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,五衛將李存烈·金尙基·李敏協老病在鄕,上來無期云,李季淵,忠壯衛將成載韶俱以病難供職,呈狀乞遞,文臣兼宣傳官沈宜元除授在外,過限未肅拜。竝改差,何如?傳曰,允。
又以禁衛營言啓曰,今六月初五日,本營諸將官射講時,哨官呂殷燮兩技俱爲無分,依定式汰去之意,敢啓。傳曰,知道。
上在昌德宮。停常參·經筵。
自酉時,灑雨下雨,測雨器水深二分。
自人定至初八日開東,灑雨下雨,測雨器水深一寸。
金胤根啓曰,明日召對,取稟。傳曰,停。
李源庚啓曰,行大司憲李奎鉉,掌令趙禮根呈辭,執義趙鳳夏在外,掌令李珽,持平嚴錫鼎未肅拜,金會明未署經,監察茶時之意,敢啓。傳曰,知道。
又啓曰,左副承旨曺雲承,右副承旨韓正敎,同副承旨金漢益,今日不爲仕進,竝卽牌招,何如?傳曰,允。
金胤根啓曰,三品官之無得過三日循例請牌,曾有定式矣。敦寧都正金,大司成徐憲淳,除拜後過三日,不爲出肅,事體所在,誠極未安。竝從重推考,仍卽牌招察任,何如?傳曰,允。
傳于李源庚曰,左副承旨·右副承旨·同副承旨,竝許遞,前望單子入之。
承旨前望單子入之,洪祐順·宋持養·朴齊憲落點。
以左副承旨曺雲承,右副承旨韓正敎,同副承旨金漢益牌不進罷職傳旨,傳于金胤根曰,只推。
以敦寧都正金,大司成徐憲淳牌不進罷職傳旨,傳于金胤根曰,只推。
金胤根,以司饔院監膳提調意啓曰,今日監膳時,供上生鮮腐傷,故屢次點退,萬無改備之路,日勢漸晩,雖不得不捧入,莫重御供,不善措備,臣之常時不能檢飭,惶恐待罪,而該貢人等呼訴內,潦水漲溢之餘,魚産絶乏,連日設網,終不捉得,只以前儲,僅僅排進矣,今則前儲已竭,明日日下供上,將至闕供之境,限捉得間,願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,勿待罪代封。
又以禮曹言啓曰,卽接咸鏡監司成遂默移文,則以爲,甲山府鄕校聖殿及東·西廡年久頹落,不可不趁今修改,告由移還安祭香祝,自本曹啓稟下送云矣。甲山府鄕校聖殿及東·西廡修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
上在昌德宮。停常參·經筵。
李源庚啓曰,明日召對,取稟。傳曰,停。
金胤根,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
金胤根啓曰,行大司憲李奎鉉,掌令趙禮根呈辭,執義趙鳳夏在外,掌令李珽,持平嚴錫鼎未肅拜,金會明未署經,監察茶時之意,敢啓。傳曰,知道。
洪祐順,以承文院都提調意啓曰,院製述官南柱天瓜滿代,吏文學官李秉益陞付,吏文學官有闕代,幼學吳致箕差下,使之付軍職,冠帶常仕,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸。
洪祐順啓曰,明日召對,取稟。傳曰,停。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪祐順曰,玉堂竝許遞,政官牌招開政。
傳于洪祐順曰,藥房提調許遞,今日政差出。
傳于洪祐順曰,左承旨許遞,前望單子入之。
承旨前望單子入之,李正耆落點。
司諫睦仁培啓曰,臣言議風裁,本不合於淸朝耳目之任,而薇垣除旨,忽下於夢想之外,召牌屢降,臣感恩怵義,雖不得不章皇出肅,粗伸叩謝之忱,而第臣於院啓中,有私義之不可聯參者。曾叨是職,輒蒙恩諒,今臣情蹤,與前無異,而間因賤疾,今始來避,所失尤大,請命遞斥臣職。答曰,依啓。
李源庚啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于李源庚曰,只推。
朴齊憲啓曰,卽者吏曹郞廳來言,知禮縣監尹滋一,諫院則雖已署經,憲府則只有掌令趙禮根一人,不得備員署經云。除在外·未署經外,未肅拜·呈告人員,竝卽牌招,何如?傳曰,一司除署經。
洪祐順啓曰,行吏曹判書朴晦壽,參判洪在龍,參議南獻敎牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書朴晦壽,參議南獻敎再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,竝更一體牌招。
傳于洪祐順曰,吏曹參判疏批已下,卽爲牌招。
有政。吏批,行判書朴晦壽牌招不進,參判洪在龍進,參議南獻敎牌招不進,右副承旨洪祐順進。啓曰,行判書朴晦壽,參議南獻敎竝牌招不進,小臣獨政未安,何以爲之?敢稟。傳曰,仍爲之。以金樂壽爲司諫,李裕元爲應敎,金應均爲副應敎,鄭基世·沈敬澤爲校理,趙道淳·兪錫煥爲副校理,李豐翼·申泰運爲修撰,柳興奎·李繪九爲副修撰,趙秉龜爲知春秋,趙秉龜爲內醫提調,金逸淵爲永興府使。直閣單尹定鉉,副護軍沈有祖今加嘉善,閫帥臣慶尙左水使沈昌奎父,加資事,承傳。
兵批,判書李憲球,參判金鼎集,參議金逸淵病,參知趙啓昇入直進,同副承旨朴齊憲進。同知單朴宗吉,副護軍宋持養·曺雲承·韓正敎·金漢益,副司直朴來萬·曺錫雨·睦仁培·成好謙·李魯確·趙然昌,副司果李晉祥·金基纘·兪錫煥·李寅奭,副司正洪原鍾,副司猛吳致箕,以上竝單付。
吏批,再政。以柳基豐爲兵曹參議,洪翼燮爲奉常正。
洪祐順啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
又啓曰,吏曹參議南獻敎三牌不進,依定式禁推傳旨捧入之意,敢啓。傳曰,分揀。
李源庚啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李源庚,以兵曹言啓曰,內禁衛將李民植病難供職,呈狀乞遞。改差,何如?傳曰,允。
又以義禁府言啓曰,京畿監司沈宜臣啓本內,陽智縣監申應模罪狀,令攸司稟處事,啓下矣。申應模時在任所云,依例發遣府羅將,拿來,何如?傳曰,待待命拿囚。
義禁府照目粘連,注書張仁遠矣本府議啓內,待漏仕進,自是例矣,而晩到於放鑰之後,不及於廳坐之時,揆以法例,極爲稽忽。以此照律,罪笞四十收贖,附過還職,私罪,奉敎依允。又啓目,假注書尹景善原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹參判洪在龍疏曰,伏以臣之冥升驟進,可謂太無漸而太無階矣,緋玉陞資,曾未幾日,遽叨師儒之任,已極匪分踰濫,而今者亞銓特授之命,又出格外之恩,臣聞命驚懍,五內失守,直欲鑽地以入而不可得也。未審聖明,何爲而有此萬萬匪常之擧也?夫爵秩者,卽是熙朝所以陶鎔馭世者也,佐貳者,卽是選部所以參聞官人者也。臣以藐然一新進,知識之謏寡,踐歷之淺尠,非但擧世之所共知,抑亦聖鑑之所俯諒,而恩施濫褻,乃至於斯,臣誠晝而忘食,夜而忘寢,歷屢日而莫省所以也。只緣眇末臣身,其爲貽累於則哲之明,莫此爲大,臣罪於此,尤無所逃,至若職任之綦重,去就之可否,有非彷彿擬議於如臣無似者,竝不暇覶縷煩陳,而見今開政有命,召牌儼臨,參倚前衡,萬無冒膺之望,玆敢披瀝肝膈,仰瀆崇嚴。伏乞天地父母,俯賜鑑諒,劃卽收還臣新授資秩,俾公器無玷,賤分獲安,千萬禱祝。臣無任云云。答曰,省疏具悉。卿其勿辭行公。
大司成徐憲淳疏曰,伏以國必有學,學必建官,由上等下,愈隆愈重,亶以聲化之原,由是而出也,故官不擇則敎不明,敎不明則學不興,學不興則雖周廱魯泮之盛,博士助敎之官,不過美其名而止耳。以我聖朝崇儒之治,悉法前代設敎之制,州縣之間,膠序相望,絃誦之場,逢掖爲盛,導迪誘掖之責,其官實主之,才德,雖能俎豆英游,聞識,足以權輿經史者,猶患才不稱而力不逮,況如臣百不肖之物,何嘗一分髣髴於此哉?糠粃瓦礫之賤,荒陋謏寡之實,庶幾天鑑之所畢燭,臣雖欲厭然自掩,其可得乎?以尋常功令之末,求爲經生擧人,猶懼不堪,尙何望於煽揚儒化,矜式士林,仰裨昭代培元育英之治乎?譬如蚊山蚷海,有知力之所限,宮商丹靑,非聾瞎之可辨,誤恩一加,名器隨褻,奉誥慙惶,措躬無地。爲臣解者,若曰,今之學官,非古也,節次滾滾,便同階級,臣亦冗碌者流耳,僥濫是幸,進取爲榮,區區辭巽,非不知爲恬若倘來,丐歸套讓,而臣自槐庭鼓篋之時,每見皐比之上,儼師表而操文柄,靑衿歌鹿,揖讓濟濟。竊以謂此地此任,非夫夫可據,當場企榮,宛如昨日,今乃裒然有之,以今視昔,榮幸宜先,而反焉怵惕,不敢爲冒膺之計者,重公器也,畏物議也,同朝之相笑,多士之竊訕,不待智者而自知也,審矣。參倚揣量,萬難承當,略暴衷懇,仰瀆崇嚴。伏乞聖明,俯賜諒察,特令鐫改臣新授大司成之任,俾淸選無濫,私分獲安焉。臣無任云云。答曰,省疏具悉。爾其勿辭察職。
上在昌德宮。停常參·經筵。
藥房都提調權敦仁,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,口傳問安。答曰,知道。
朴齊憲啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
洪在喆啓曰,左承旨李正耆,右承旨李源庚,左副承旨金胤根,今日不爲仕進,竝卽牌招,何如?傳曰,允。
又啓曰,假注書李承益身病猝重,勢難察任。今姑改差,何如?傳曰,允。
傳于朴齊憲曰,大臣·備局堂上引見。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于朴齊憲曰,只推。
以左承旨李正耆,左副承旨金胤根牌不進罷職傳旨,傳于朴齊憲曰,只推。
以應敎李裕元,副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運牌不進罷職傳旨,傳于洪祐順曰,只推。
洪祐順啓曰,玉堂上下番俱空,事甚未安。應敎李裕元,副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運,旣有只推之命,竝卽牌招,推移入直,何如?傳曰,允。
洪祐順,以內醫院都提調意啓曰,本院提調,例不得兼帶刑獄之官矣。提調趙秉龜所帶刑曹判書,今姑許遞,何如?傳曰,允。
兵曹口傳政事,大護軍單趙秉龜。
洪祐順,以內醫院都提調意啓曰,院鍼醫白成五有頉代,醫人趙運杓差下,令該曹口傳付軍職,冠帶常仕,何如?傳曰,允。
洪祐順,以禮曹言啓曰,社稷署官員,俱有實故,不得入直,依前例以本曹佐郞韓鼎瑚,假官差送矣,猝得身病,莫重肅敬之地,萬無一時入直之望云。依前例本曹佐郞馬翰良,假官差送,以爲替直之地,何如?傳曰,允。
李源庚,以兵曹言啓曰,今月十三日一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李圭徹爲內禁將。
兵曹口傳政事,副司勇單趙運杓。
李源庚,以濬川司言啓曰,本司都廳御營廳千摠柳光魯改差,代以訓鍊都監千摠李熙絅差下,使之察任,何如?傳曰,允。
義禁府啓目粘連,向前尹景善亦,奏御文字,違格書入,雖緣生疎,難免不審。以此照律,何如?判付啓依允。
同知朴宗吉疏曰,伏以,日月流邁,徽定殿練事奄過,仰惟聖懷,冞增愴悼,而臣民慟廓,曷有其極?仍伏念,臣於終事之地,猥忝書寫之役,職固自效,勞何可紀,而不意恩賞遽下,授臣以嘉善階,臣誠惝怳震惕,歷屢日而莫省攸措也。功懋懋賞,德懋懋官,明王所以紀有功進有德,爲御世出治之本,而苟或匪才輕授,罔功冒膺,則上而違愼簡之政,下而速濫竽之譏,以之官方隳而物情駭矣。今玆貳卿,峻秩也,位亞八座,班絶庶僚,其人之臧否,而治道之汚隆,係焉,自非才猷望實,爲世所推詡者,莫宜居之,曷嘗有如臣者流,猥廁於其間哉?臣本庸愚湔劣,百無肖似,卽疎拙之一措大耳,始從蔭路,不過干祿之仕,晩通朝籍,實非適用之才,而幸際明時,厚蒙殊渥,前後踐歷,罔非踰濫,每自循省,尙不覺惶汗遍體。矧又蒲疾衰零,薪憂縈纏,奔走陳就,亦難自力,跧伏鄕廬,隨分飮啄,以爲此生塵刹之報,而至於名塗進取,夢想不到,今焉匪分新命,不少難愼,由玆而寵賞反歸輕褻位著,未免僥濫,豈不有乖於淸朝綜核之政耶?若使臣貪戀榮寵,拚棄廉隅,恬不自知,揚揚冒進,則冥升之懼,猶屬臣一己之私,而其仰累則哲之明,何哉?參倚思量,承膺無望,玆敢悉暴衷懇,冒瀆崇嚴。伏乞聖明,俯垂鑑諒,亟收臣新授資級,以重公器,以安私分焉。臣無任云云。答曰,省疏具悉。卿其勿辭行公。
甲辰六月初十日辰時,上御重熙堂。藥房入診,大臣備局堂上引見入侍時,都提調權敦仁,提調趙秉龜,副提調洪在喆,假注書李承益,記事官趙龜植·李,直閣尹定鉉,同副承旨朴齊憲,假注書洪原鐘,事變假注書姜晢一,右議政金道喜,行吏曹判書朴晦壽,戶曹判書朴永元,兵曹判書李憲球,行大護軍任聖臯行護軍柳基常·金學性,以次進伏,醫官秦慶煥·金景球·鄭檍·金永勳,進伏楹外訖。上曰,史官分左右。敦仁進前奏曰,霖雨幾近一朔,而蒸熱轉甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,醫官待令,使之入診乎?上可之。景球等以次診候訖,退伏楹外奏曰,脈候左右三部調均矣。敦仁曰,聞承候官金炳冀所傳,則大王大妃殿近無添損之節,下情不任慶祝,而所進湯劑,亦爲順下,諸醫官之議皆以爲,限五貼繼進,似好云,自今日煎入之意,敢達矣。上曰,製入,可也。大王大妃殿進御交感君子湯,依前方五貼製入事。出榻敎上曰,醫官先退,次對爲之。敦仁曰,頃因茂長縣監趙然昌上疏,本邑丙申未捧還各穀二萬一千五百八十五石零,收捧之節,令道臣從長登聞之意,筵奏行會矣,卽見全羅監司金景善狀啓,則以爲,流來舊逋之尙未準完,可知其弊痼,該倅之十年請排,不無斟量,而至於收捧之方,該縣有拮据錢名色,歲取其剩,僅當十年排捧之數,取此充彼,實爲方便,請令廟堂稟處矣。該縣流逋之尙未收殺,又此請排,實有乖於重糴法之政,而今其區劃準完之方,在於某樣物之取剩拮据,則元逋之爲指徵無處,從可推知,而旣將區劃充去,則限年紓力,亦係邑勢之不得不爾,且與新逋事體,煞有間焉。今姑依狀請特施,俾爲嚴立課式,趁限完糴之地,何如?上曰,依爲之。出擧條敦仁曰,卽見京畿監司沈宜臣狀啓,則以爲,陽智戊戌排捧還,雖以十年爲準,至壬寅五年之間,全數未捧,前後虛勘守令,俱以經勘,而該縣以劇弊之邑,當年排捧條及新還當納,亦不免龜刮之歎。況以五年未捧二千餘石,一時竝督,實是行不得之事,更自癸卯,限十年除耗排捧事,請令廟堂稟處,該縣監申應模罪狀,請令攸司稟處矣。戊戌許排,極是曠蕩,而其後五年,全無所捧,則朝家格外之典,徒歸於該守令挨過目前之計,事之猥越無據,孰甚於此?昨秋又因本道査啓稟處時,戊戌排限,尙餘四年,二千餘包,數亦不多,故以依前排限督捧之意,覆奏行會矣。經年之後,又無一包所捧,而準限之前,反請十年加排,藉復展至幾年,亦安知不如前之了無實效乎?其在事體,固不當更有闊狹,而道啓旣曰,紓力則可以就緖,想必有酌量邑勢,措處區劃而然,特從優恤之意,元排年外,更展三年之限,俾爲課歲收殺,無或如已往之有名無實,該守則已排條之昨年全未捧與已勘諸倅,罪無異同,實合當律,而似此劇弊之局,固不可以常例論。且該倅,昨冬特敎嚴飭之後,方責成效,若今遞易,則該邑事,誠復切悶,該守拿處,姑爲安徐,使之戴罪擧行,且於原啓中,陰竹吏李基天,逋穀以在逃未捧爲辭矣。臣於昨春,該邑還逋筵奏行査時,該吏則先飭畿營,嚴囚于竹山府獄矣,査事未及出場,獄囚遽至逃失,使莫重一律之罪,至今偃息,終不捉得,苟有一分國綱,寧容若是?嚴飭道臣,使之各別譏詗,刻日捕捉後,卽爲登聞,其所犯還穀,旣無蠲蕩之朝令,則自在當捧之元摠,而諉之該吏在逃,乃以未捧措辭者,大違糴法,亦關後弊,該道臣推考,嚴督收捧,更無敢以未捧懸錄之意,另加申飭,何如?上曰,依爲之。出擧條敦仁曰,向見咸鏡監司成遂默狀啓,則以城津僉使許燮,不待交代,擅自徑歸事,不能檢飭之北兵使趙元錫罪狀,請令廟堂稟處矣。邊鎭管轄,全重法式,鎭將徑歸,大乖事體,道啓所論不飭之失,固出於謹法之意,而第該鎭之去兵營,爲屢百里之遠,則量其事勢,自有回旋不得者,此亦合爲參恕之端,且該鎭將已蒙特敎放送矣。本事今無可論,北兵使趙元錫論罪一款,置之,何如?上曰,依爲之。出擧條敦仁曰,臣於昨年,以三道軍保米變通事,旣請博收衆論,又爲本司會議,因復登筵稟白,伏承所奏甚好,依此爲之之批敎矣。適値國家多事,未遑講究條例,而事係矯救,已奉成命,固不可以經年,而因爲擔閣,且來月,卽各邑査丁之時也,不得不迨此變通,然後可無晩時之歎,卽爲講定節目啓下後,知委京外,使之自今年遵行,何如?上曰,依爲之。出擧條敦仁曰,臣以大政申飭事,昨年亦有筵奏矣。夫治法之大經,救弊之切務,未有先於守令初仕之擇人,而每値六臘,非但臣等之言,自上飭敎,雖未嘗不申複懇摯,夷考擧行,終未見有精白對揚,可勝歎哉?門地先於揀選,則才能者不進,顔私蔽於衡裁,則淹滯者難振,此所以習俗已膠,實效未究也。顧今邑無不弊敗,民無不倒懸,其所凜然,不啻如焚溺,目下矯救之策,不過曰守令初仕之得人,而一切恬嬉,徒事沿襲,未有能洗濯常謬,恢志甄收,如是而何望聚會精神,整頓治理,使國事漸就,民命獲安哉?政期今且迫近,兩銓亦皆登筵,以無循俗套,惟才是擇,務各對揚之意,申飭,何如?上曰,另加申飭,俾各悉心對揚,可也。出擧條敦仁曰,自前罪人處分時,如有湖沿投畀之命,則該府以湖西·湖南參互磨鍊者,正廟·純廟兩朝已例,俱載謄錄,可按而知,近年以來,謂有定式,只以湖南擧行云,故取考文蹟,則昔在英廟戊子,故相臣金致仁以前後罪人湖沿投畀之命,該曹擧行,或以湖南,或以湖西,遠近不一,有所稟承,而下敎若曰,湖沿指湖南矣。臣未敢知其時稟承,或有何事端之因,而旣曰稟承,則恐不過一時仰請,聖旨初非定式施行,如其爲定式,則其後正·純兩朝,豈可以兩湖互爲磨鍊乎?此不可不一番酌定,然後可無疑眩之端,此後則凡湖沿投畀,依兩朝已例,以湖西·南兩道參互擧行之意,分付義禁府·刑曹,何如?上曰,依爲之。出擧條敦仁曰,各司遞直之必爲面看出入,法意有在,而近來百度解紐,都無忌憚,面看遞直之法,亦多不尊,出直者不待交遞,而輒事早退,入遞者不念空衙,而唯意晩赴,其間幾時,無異闕直,是亦關於朝綱之一端。姑先捧甘各司,日後若有現發者,則斷當草記汰拿之意,另爲嚴飭,何如?上曰,依爲之。出擧條敦仁曰,水原留守李光正,已爲判金吾加望,而在前正卿加望,未及蒙點,則例皆筵稟陞擢矣,此合傍照,特爲從一品陞授,何如?上曰,依爲之。出擧條敦仁曰,漢城判尹徐左輔,淸寧君金東健,吏曹參判洪在龍,竝備堂差下,行大護軍李嘉愚,兵曹判書李憲球備堂還差,李嘉愚嶺南句管,知中樞府事金興根有司堂上,行大護軍趙秉龜舟橋堂上,行護軍金學性貢市堂上差下,竝令察任,何如?上曰,依爲之。出擧條敦仁曰,大比之後,卽行分館,自是已例也,分付該院,使之卽爲會圈,何如?上曰,依爲之。出擧條敦仁曰,臣伏見邇來召接頻繁,講讀不輟,我殿下奮發大志,慨然向學之聖意,可以仰揣矣,臣之區區歡忭,固未暇論,朝野欣告,莫不聳動,人心之感應,有見於此。古人云,人主一念之善,擧天下蒼生之福,夫學然後,能治國,不學則無以爲治國之本,卽千古不易之理,而今殿下一朝改悟,勤于講學,此不止爲一念之善,則爲聖爲賢,萬億太平,自今伊始,群情,安得不聳動哉?然而學問之工,貴在接續不已,無少間斷,如或作而復輟,始而無終,則凡百事爲,尙做不去,況學問乎?畢竟求道不得,汗漫而止,故書戒終始典學,詩頌緝熙光明,皆言繼續而無終始間斷也。臣愚過慮,竊嘗以爲,睿質聰明,故英斷有餘,聖志未立,故持守不固,所以命講之時,未嘗無勇往精進之意,而旣始之後,又不免因循悠汎之歸,夫志不立則事不誠,事不誠則外物易奪,而所守者不固,此學問條理之必以立志爲先也。今殿下以講讀一事,確定課程,每於厭倦之時,輒起猛省之心,雖接事務之中,認之如茶飯之不可廢,今日勉講,明日提撕,日積月累,則志於是立,而習久便成自然,乃至於好之樂之,欲罷不能,雖欲不固,其持守得乎,夫安有間斷之可憂也?惟殿下,繼自今堅定聖志,悠久靡懈,一如今日之好學,則時敏之工,罔覺厥修,而盛德大業,將見卓冠乎百王,曷不休哉?顧今三庚已屆,法講則雖入頉稟,如召對之簡於筵體者,未嘗以寒暑而或廢,廈氈淸朝,殿角微涼之際,必賜講對,日以爲課,無或有作輟之歎,是臣千萬顒祝之至。上曰,予亦非無向學之誠,而每患立志不固,際又卿言如此,實庸感歎,當益加勉矣。出擧條敦仁曰,今承聖敎,臣不勝欣祝之至。臣每恐殿下向學之誠,猶有所未盡,此臣所以無時不憧憧,而今此立志不固之敎,聖心已有所開悟者,則一番開悟,自當有持守之工,而持守之工漸篤,則志自立而學自進,又當有厥修罔覺之效矣。道喜曰,左相所陳,罄悉無餘,無容更達,而近日之連開講筵,可見聖志之奮發振勵,臣不任欽仰懽慶之忱,第念,聖學尤貴緝熙,雖非法講,召對之時,每於燕濩之中,存心方冊,無所間斷,則古聖王日新時敏之休,亶不外此,益加體念,是臣區區之望也。敦仁曰,法講筵體,本自尊嚴,而至若召對別講,燕居便服,儀貌稍簡,頻接儒臣,討論問難,而自上亦復時時講讀,則聖學自至於將就矣。敦仁曰,御營大將金煐,前後申飭何如,而今日賓對,又不登筵,事體所在,固當論罷,而聞其病實,則果爲難强云,今姑安徐,後日次則無敢如前懸頉之意,更加嚴飭,似好矣。上可之。上命大臣就座,齊憲曰,諸宰奏事。永元曰,驪州牧田稅大同之代錢上納,自壬辰年爲始,因其時該牧使閔致成上疏陳請,以邑弊民窮,限蘇醒間,施行爲辭者也。今過十二年之久,若曰,至今未蘇,則更待何時乎?且於年前該牧使趙亨復之疏陳邑弊也,以爲,隨捧乾沒,錢甚於米,積爲巨逋,吏民俱病云,正賦事體,本自嚴重,總秷之義,尤有別於他道,則不可以一時權宜之政,許久因循。況其救弊生弊,至登邑倅之疏,自今秋使之以本色上納,恐合事宜,下詢大臣及宣惠堂上處之,何如?上曰,大臣·惠堂之意,何如?左議政權敦仁曰,臣於年前待罪惠廳時,欲以此仰奏而未及矣。俄於閤外,已聞戶判之意,而正供法意,極爲愼重,當初代錢,卽出於曲軫民邑之弊,而行此一時權宜之政也,若曰,邑弊由此,而已爲蘇醒,則固當卽爲復舊,如或尙未蘇醒云爾,則十二年間未蘇醒之事,更待何時乎?初旣非永久救弊者,則今宜依式還作本色,以存重正供之義,臣於戶判所奏,無容更議矣。右議政金道喜曰,當初代錢之擧,不過一時權宜之政,而今過十年之後,尙不復舊,則烏在其正供事體之至重且大乎?戶判所奏,極爲切當,臣亦無容他見矣。宣惠堂上趙秉龜曰,正供法意,本自至嚴,當初代錢,卽不過一時之權宜,而荏苒因循,恰過十年,及今復舊,實合事體,臣亦無他見矣。上曰,大臣·惠堂之意,如此,依此爲之,可也。出擧條永元曰,勅行時,每有史略求請矣,今春所贈給之史略板本,在於全羅左水營,而刓缺漫漶,不可更印,亦無仍舊補刻之道云,令該道臣另爲新刊,所入物力,依例以儲置米會減之意,分付,何如?上曰,依爲之。出擧條憲球曰,武臣邊地之必準朔數,與三考後始用履歷,自是近例,前慶源府使李觀熙除拜,準十五朔,而未滿三考,以其衆所共知私義經遞,前惠山僉使白魯洙除拜,雖爲二十朔,考則未滿,遞實非罪矣。在前如此之人,多有筵稟後,許用履歷之例,今此李觀熙·白魯洙,竝許用履歷,似好,故敢此仰達矣。上曰,依爲之。出擧條憲球曰,義州之白馬山城,龍川之龍骨山城,鐵山之雲暗山城,宣川之劍山山城,郭山之凌漢山城,沿海分峙,猗角相對,其險其固,足有可恃,而素乏餉儲,便同空城,旣無所賴,民居蕭然,其在保障之地,全失備豫之政,言念及此,極爲寒心,以臣愚見,竊有可以措劃之方矣。夫宣川防營,庫貿銀錢,卽以軍布歲入,漸次貿銀,以爲邊備者也,或値使行公用之時,則每自籌司,知委取用,幾萬銀錢,殆盡無餘,今則銀旣不貿,錢姑留在者,爲一萬三千二百餘兩。若以此錢,爲先作穀四千四百餘石,白馬·龍骨·劍山三城,各置一千石,雲暗·凌漢兩城,各置七百石,半留半分,依他山城例,以一斗取耗。若其每歲入軍錢用餘在,逐年作穀,分添於五山城,而一城準滿二千石後,更不加添,漸次移送於淸南四山城,自其歲耗米,則移錄於各其邑軍餉衙門,則餉摠自裕,民國有補,如是變通,恐合事宜,故敢此仰達。令廟堂稟處,何如?上曰,依爲之。出擧條憲球曰,臣於今春支勅到灣之時,該府出身武士等,擁馬呼訴,咸以爲,粵在壬辰宣廟西巡之日,特軫固圉之政,募得境內驍健身手三百三十人,名之曰京別武臣,蓋出於培養奬勵之盛意,而挽近以來,勸奬漸弛,士氣益懈,雖或有登科者,千里遐陬,貧未求仕,終身軍籍,抱鬱空老。今若援用關北親騎衛都試之例,以本府京別武士,分作左右列,出身則爲左列,取其優等三人,望報兵曹,啓差境內邊將一窠,閑良則爲右列,依前直赴,則人必肄藝,邊備有賴,論理轉啓,俾爲疏鬱之地云,而繼有該府尹枚擧報請矣。臣卽當擧實狀聞,仰請變通,而乙未道臣,已爲啓請,尙未蒙稟處,故臣不敢遽然煩請,今始仰達,而蓋本府以邊門重地,爲國捍禦,故肄養武藝,素稱弓馬之鄕,其在朝家激勸之道,不宜因循任置。本道與諸道之邊將自辟,旣有已例,該府之境內各鎭,亦多其窠,就其中一窠,許付本府,瓜限定以一周,每年試取,望報該曹而啓差,著爲永式,則亦足爲邊圉奬武之方,令廟堂稟處,何如?上曰,依爲之。出擧條基常曰,本廳素以殘局,軍需每患不敷,而本廳有年前徵逋二萬餘兩之尙在庫儲者,久必有耗竭之慮,今若依近例作穀於外道,取耗補用,事甚便好,故敢此仰達矣。上曰,依爲之。出擧條齊憲曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退。諸臣以次退出。
上在昌德宮。停常參·經筵。
李源庚,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李正耆啓曰,右副承旨洪祐順,今日不爲仕進,卽爲牌招,何如?傳曰,允。
以應敎李裕元,副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運牌不進罷職傳旨,傳于朴齊憲曰,只推。
李正耆啓曰,玉堂上下番俱空,事甚未安。應敎李裕元,副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運,旣有只推之命,竝卽牌招推移入直,何如?傳曰,允。
李承益改差,代以金炳雲爲假注書。
李正耆啓曰,假注書洪原鐘,身病猝重,勢難察任。今姑改差,何如?傳曰,允。
金胤根啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以右副承旨洪祐順牌不進罷職傳旨,傳于金胤根曰,只推。
以副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運牌不進罷職傳旨,傳于金胤根曰,只推。
李正耆啓曰,玉堂上下番俱空,事甚未安。副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運,旣有只推之命,竝更牌招推移入直,何如?傳曰,允。
義禁府照目粘連,假注書尹景善矣本府內,奏御文字,違格書入,雖緣生疎,難免不審。以此照律,罪笞四十收贖,附過還職,私罪,奉敎依允爲旀,功議各減一等爲良如敎。
上在昌德宮。停常參·經筵。
李正耆啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李正耆啓曰,同副承旨朴齊憲,今日不爲仕進,卽爲牌招,何如?傳曰,允。
以副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運再牌不進罷職傳旨,傳于李正耆曰,只推。
李正耆啓曰,玉堂上下番俱空,事甚未安。副應敎金應均,校理鄭基世·沈敬澤,副校理趙道淳·兪錫煥,修撰李豐翼·申泰運,旣有只推之命,竝卽牌招推移入直,何如?傳曰,允。
金胤根啓曰,假注書金炳雲時無職名,令該曹依例付軍職,冠帶常仕,何如?傳曰,允。
洪原鐘改差,代以洪祐命爲假注書。
金胤根啓曰,假注書洪祐命時無職名,令該曹依例付軍職,冠帶常仕,何如?傳曰,允。
又啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以同副承旨朴齊憲牌不進罷職傳旨,傳于金胤根曰,只推。
以副校理趙道淳,修撰李豐翼牌不進罷職傳旨,傳于李正耆曰,只推。
李正耆,以弘文館言啓曰,新除授副修撰柳興奎時在京畿利川地,李繪九時在楊州地,經筵入番事緊,請竝斯速乘馹上來事,下諭。傳曰,許遞。
又以禮曹言啓曰,謹依口傳下敎,德溫公主新定墓所,發遣郞廳與戶曹郞廳及中使,眼同看審,以壬坐丙向封標,而四標則西至明德洞,東至長位里,南至外白虎山脊,北至東安坪接界云矣,敢啓。傳曰,知道。
又以吏曹言啓曰,本曹褒貶坐起時,堂上不可不備員,而參判洪在龍病不來。令政院卽爲牌招,同參開坐之地,何如?傳曰,允。
金胤根,以都摠府言啓曰,副摠管金魯甲以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,本營字內光熙門南邊第四城廊近處體城三間半頹圮處,今六月十三日,始役改築之意,敢啓。傳曰,知道。
又以義禁府言啓曰,因本府草記,陽智縣監申應模拿來事,傳曰,待待命拿囚〈事〉命下,而知委起送之意,行會本道矣。今初十日次對入侍時,左議政權敦仁所啓,該倅拿處,姑爲安徐,使之戴罪擧行事,擧條啓下矣,申應模拿處安徐,戴罪擧行事,分付該道道臣之意,敢啓。傳曰,知道。
上在昌德宮。停常參·經筵。
自未時至申時,灑雨下雨,測雨器水深九分。
洪祐順啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,同副承旨朴齊憲,今日不爲仕進,卽爲牌招,何如?傳曰,允。
金胤根啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以同副承旨朴齊憲牌不進罷職傳旨,傳于洪祐順曰,只推。
洪祐順,以弘文館言啓曰,副校理趙道淳,修撰李豐翼,旣有只推之命,竝卽牌招察任,何如?傳曰,允。
又以禮曹言啓曰,卽接靈光幼學李光郁所志,則以爲,同姓七寸叔鶴采嫡妾俱無子,以其同姓六寸弟仁寬子光一,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李光郁所訴旣如此,依定式李仁寬子光一,立爲李鶴采之後,何如?傳曰,允。
又以成均館大司成意啓曰,聖廟守僕久任四窠中一窠,旣已有闕,其代以時任事知守僕安種德,單望啓下,以爲久任之意,敢啓。傳曰,知道。
吏曹啓目粘連,啓下是白有亦,觀此水原府留守李光正狀啓,則以爲,臣營所屬迎華驛,處在三南要路,應役之繁,非他驛可比,百弊層生,莫可收拾,而況於因山時事役及勅行迎送之際,許多需用,尤不勝窘跲是白在如中,時察訪李顯養,適當凋弊之餘,不計殫竭之勞,銳意擔着,實心拮据,竟能無弊擧行,其所誠勤,已足可尙兺除良,凡此矯救,未及了竣,而瓜期在邇,今若付之生手,實有虧簣之歎,限一年姑爲仍任,俾之專心蘇弊事,令該曹稟處亦爲白有臥乎所,守令·察訪瓜滿差代,自是金石之典是白乎矣,該察訪前後修擧,守臣旣如是論列,則其在責成之道,宜有拔例之擧,迎華察訪李顯養,依狀請仍任,何如?判付啓依允。
吏曹啓目粘連,啓下是白有亦,觀此開城府留守趙容和狀啓,則以爲,本府分奉常寺直長金尙祺,今已滿瓜,當陞主簿是白乎矣,本府主簿,只是一窠,已去丁卯,分敎官仕滿,當陞付直長,而其時直長未滿朔數,文移該曹,有竝付直長之例,今此直長金尙祺,旣滿陞六之限,不得區處是白如乎,令該曹稟處亦爲白有臥乎所,旣有直長竝付二員之例,則主簿二員竝付,足可援照。且京司倉官,亦有隨時推移之例,以此變通似好是白乎矣,事係官制,自臣曹有不敢擅斷,上裁何如?判付啓,依回啓施行爲良如敎。
上在昌德宮。停常參·經筵。
自卯時至巳時,灑雨下雨,測雨器水深一分。
洪祐順啓曰,明日召對,取稟。傳曰,停。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨金胤根,今日不爲仕進,卽爲牌招,何如?傳曰,允。
又啓曰,本院今春夏等褒貶,當爲磨勘,而行都承旨洪在喆不爲仕進,不得如例磨勘之意,敢啓。傳曰,知道。
又啓曰,假注書金炳雲,身病猝重,勢難察任。今姑改差,何如?傳曰,允。
傳于洪祐順曰,禮房承旨馳詣宗廟·景慕宮,奉審摘奸以來。
李源庚啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于李源庚曰,只推。
以左副承旨金胤根牌不進罷職傳旨,傳于洪祐順曰,只推。
以副校理趙道淳牌不進罷職傳旨,傳于洪祐順曰,只推。
李源庚,以都摠府言啓曰,今日入直內三廳,武兼·禁軍及軍兵等,中日習射技放事,標信啓請矣,雨勢如此,不得設行之意,敢啓。傳曰,知道。
上在昌德宮。停常參·經筵。
自巳時至人定,灑雨下雨,測雨器水深三分。
自人定至十六日開東,灑雨下雨,測雨器水深一分。
藥房提調趙秉龜,副提調洪在喆啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
洪祐順啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源庚啓曰,備邊司郞廳來言,今日,賓廳日次,而上前開坼相値,不得來會云矣,敢啓。傳曰,知道。
金炳雲改差,代以尹景善爲假注書。
備忘記,江華留守韓鎭庭下直,長弓一張,長箭一部,賜給。
傳于洪在喆曰,諸承旨持公事入侍。
傳于李源庚曰,江華留守入侍。
以慶尙監司洪鍾英狀啓,山淸縣掛書罪人金機·金裕璿等,具格嚴囚,恭俟處分事,傳于李源庚曰,令廟堂稟處。
洪祐順,以弘文館言啓曰,副校理趙道淳,旣有只推之命,卽爲牌招察任,何如?傳曰,允。
金胤根啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以副校理趙道淳牌不進罷職傳旨,傳于洪祐順曰,只推。
李正耆,以吏曹言啓曰,曹所屬宗簿寺·司饔院官員等矣,今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今甲辰年春夏等褒貶,當爲等第,而領中樞府事趙寅永,判中樞府事鄭元容,判中樞府事李羲甲,俱有身病,限內不得磨勘之意,敢啓。傳曰,知道。
又以議政府左右相意啓曰,今甲辰年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等,今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳,今春夏等褒貶等第,當爲磨勘,而永明尉洪顯周,東寧尉金賢根,昌寧尉金炳疇,南寧尉尹宜善,俱有身病,限內不得爲之之意,敢啓。傳曰,知道。
又以忠勳府言啓曰,本府今甲辰年春夏等褒貶,當爲磨勘,而堂上不備,限內不得爲之之意,敢啓。傳曰,知道。
又以耆老所言啓曰,本所堂上多有身病,無參坐之人,今甲辰年春夏等褒貶,限內不得磨勘之意,敢啓。傳曰,知道。
洪在喆,以戶曹言啓曰,本曹郞廳及所屬各司官員,今甲辰春夏等褒貶,依前例磨鍊以入,而軍資監·內資寺·長興庫·濟用監·司䆃寺·五部,因都提調·提調·漢城府堂上有故,不得磨勘,去秋冬等褒貶時,軍資監·內資寺·長興庫·濟用監·司䆃寺·司宰監·內贍寺·司圃署·平市署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠〈廳〉都提調意啓曰,本廳郞廳等,今甲辰春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今甲辰年春夏等褒貶,當爲等第,而判尹臣徐左輔未肅拜,限內不得磨勘之意,敢啓。傳曰,知道。
洪祐順,以禮曹言啓曰,本曹今甲辰年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,今甲辰年春夏等褒貶,當爲磨勘,而提學朴永元·金興根,俱有身病,不得擧行,外閣褒貶,亦不得爲之之意,敢啓。傳曰,知道。
李源庚,以兵曹言啓曰,內三廳將鬼薦取才時,訓鍊院都正當爲參試,而本院都正沈漢永除授在外,上來無期云,改差,其代依例口傳差出,以爲參座取才之意,敢啓。傳曰,知道。
兵曹口傳政事,以朴蓍會爲訓鍊都正。
李源庚,以兵曹言啓曰,本曹今甲辰年春夏等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今甲辰年春夏等褒貶啓本中,刀擦二處之意,敢啓。傳曰,知道。
又以都摠府言啓曰,本府郞廳及部將等,今甲辰年春夏等褒貶,當爲磨勘,而都摠管金東健有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今甲辰年春夏等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今甲辰春夏等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今甲辰年春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今甲辰年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等,府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹屬司典獄署官員等,今春夏等褒貶,本曹參議例與刑房承旨,同爲磨勘,而該房承旨有身病,限內不得磨勘以入之意,敢啓。傳曰,知道。
又以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
敎江華留守韓鎭庭書。王若曰,關防爲國家之重,政須盤錯之才,簡拔循廟剡之公,庸侈保釐之命。眷彼沁都形勝,寔我海門要衝。鎭尼岑而襟甲津,山河壯金湯之固,配松京而隣桐府,舟車通水陸之交。設外閣而奎璧煌煌,奉眞殿而風雲肅肅。昇平垂百餘載,莫曰海晏而河淸,疎虞非一二端,惟在人和與地利。惟卿,簪組名閥,珪璋令姿。本之文學而鍊達綜明,蔚有淸朝雅望,守以貞介而祥和豈弟,克承古家遺風。西邑之績庸已著,奚但至情之粗伸?亞班之寵命以章,嘉乃政術之兼備。歷試固多於外內,眷毗實深於後前。玆授卿以江華府留守兼鎭撫使,卿其往欽分司,毋替新命。峙乃糧而敹乃甲,宜備陰雨之良圖,鍊我卒而撫我民,須體宵旰之勤念。故玆敎示,想宜知悉。知製敎兪錫煥製進
甲辰六月十五日辰時,上御重熙堂。諸承旨持公事,江華留守同爲入侍時,行都承旨洪在喆,左承旨李正耆,右承旨李源庚,左副承旨金胤根,右副承旨洪祐順,假注書金炳雲·洪祐命,記事官李裕膺·李,檢校待敎李㘾,江華留守韓鎭庭,以次進伏訖。上曰,史官分左右。在喆進前奏曰,臣戶房,無他公事矣。正耆進前奏曰,臣吏房,無他公事,只有各司各道褒貶啓本矣。上命讀奏,正耆以次讀奏訖,源庚進前奏曰,臣軍士房,無他公事,只有各司各道褒貶啓本矣。上命讀奏,源庚以次讀奏,仍奏曰,卽伏見諸道今春夏等褒貶啓本,則江華留守權大肯,京畿水使金宅基,忠淸水使李熠,黃海兵使朴潤榮,慶尙左水使李膺緖,邊將無一人居中居下,全羅左水使金鎰,右水使申觀浩,統制使許棨,南兵使沈樂臣,無一人居下。殊無嚴明殿最之意,竝推考警責,何如?上曰,依爲之。出擧條上命江華留守入侍,炳雲承命出傳,江華留守韓鎭庭入就座訖,上命進前,鎭庭進前。上曰,卿其下去,悉心對揚。仍命就座,命退,鎭庭先退,胤根曰,臣推考房,無他公事矣。祐順曰,臣禮房,無他公事矣。上曰,史官就座,仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深三分。
洪祐順啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪祐順啓曰,假注書尹景善,時無職名,令該曹依例付軍職,冠帶常仕,何如?傳曰,允。
又啓曰,假注書洪祐命,身病猝重,勢難察任。今姑改差,何如?傳曰,允。
洪祐命改差,代以羅時鏞爲假注書。
金胤根啓曰,右邊捕盜大將李應植以禁軍別將,將鬼薦取才事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
洪祐順,以弘文館言啓曰,副校理趙道淳,旣有只推之命,卽爲牌招察任,何如?傳曰,允。
金胤根,以備邊司言啓曰,慶尙監司洪鐘英狀啓,山淸縣掛書罪人金機·金裕璿,具格嚴囚,恭俟處分事,有令廟堂稟處之命矣,挽近訛讏,轉成痼弊,凶徒以是而欺昧,愚氓以是而繹騷,誠非尋常憂虞,而至於今番嶺査而極矣。金裕璿·金機之假托雜術,互相誑惑,已是渠輩罔赦之斷案,而乃以謊誕絶悖之說,敢售掛書煽動之變者,國有三尺,焉逭一律?罪犯至重,固難到底鞫覆,而本事則遐鄕無賴之類,欺人騙財之計,此不足推上王府。且念,自本道擧行,亦可以洞釋本道已惑之群情,罪人金裕璿·金機,令道臣捧結案後,聚會軍民,梟首警衆,文德奎·鄭珌錫,觀於査案,雖不干涉於掛書,德奎之交結匪類,薦引怪鬼,珌錫之酷信妖言,傾財糾結,不可以蠢頑無知,爲其誑誘,有所參恕。竝令各別嚴刑,絶島減死爲奴外,此諸囚,別無更問之端,分輕重酌處後,卽爲登聞之意,分付道臣,何如?傳曰,允。
又以兵曹言啓曰,慶尙監司洪鍾英狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以都摠府言啓曰,副摠管李啓朝以刑曹參判,本曹坐起晝仕出去之意,敢啓。傳曰,知道。
吏曹啓目粘連,啓下是白有亦,觀此承政院右承旨李源庚上疏,則以爲,臣之父母,年俱衰邁,臣母年較多而病益痼,自經昨夏重症,一倍澌綴,委身床笫,寄命蔘朮,雖食飮滋補之節,少或失宜,輒復添劇,臣旣終鮮,計又疎拙,未伸反哺之誠,徒貽顧復之憂,每思故人奉檄之喜,專城之養,未嘗不油然有感于中,而區區至願,寤寐如結。況今臣母病狀,較月計年,常多不逮,若復因循荏苒,又過幾箇歲月,則雖近地將往,其勢末由。伏乞聖慈,爰命選部,畀臣一小郡,俾伸至切之願亦爲白有臥乎所,李源庚之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
右承旨李源庚疏曰,伏以臣以無似,早竊科第,猥叨緋玉,私計縱在於祿仕,菲忱莫效於線補,每自循省,秖切愧悚,承宣恩除,際在於經歲睽違之餘,蹶趨膺,粗伸微分。顧何敢猥綴私懇,仰瀆崇聽,而臣聞上天仁覆,無物不遂,聖王御世,政先孝理,臣亦殿下仁覆中一物,而不敢自阻於孝理之下,安得徒懷嚴畏,一不陳暴乎?臣之父母,年俱衰邁,臣母年較多而病益痼,自經昨夏重症,一倍澌綴,委身床笫,寄命蔘朮,雖食飮滋補之節,少或失宜,輒復添劇,臣旣終鮮,計又疎拙,未伸反哺之誠,徒貽顧復之憂,每思古人奉檄之喜,專城之養,未嘗不油然有感于中,而區區至願,寤寐如結。況今臣母病狀,較月計年,常多不逮,若復因循荏苒,又過幾個歲月,則雖近地將往,其勢末由,每念及此,臣情煎迫,日急一日,按住不得。噫,臣家世受國恩,臣父官又榮顯,戒切盈盛,勉在守分,至於干澤徼恩,實是義分之所不敢出,然伏惟我聖上,治隆興孝,政推養老,前後從班之爲親陳情者,輒蒙許施,如臣懇摯之私,尤宜所矜諒,玆敢罄懷無隱,控章悉暴。伏乞聖慈,鑑由中之悃,推體下之渥,爰命選部,畀臣一小郡,俾伸至切之願,千萬顒祝。臣無任云云。省疏具悉。疏辭,下該曹稟處。
上在昌德宮。停常參·經筵。
李源庚,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
朴齊憲啓曰,明日召對,取稟。傳曰,停。
李源庚啓曰,來二十一日,朝參日次矣,敢稟。傳曰,停。
朴齊憲啓曰,來二十一日,輪對日次矣,敢稟。傳曰,當次人受點,後日次待令。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪祐順今日不爲仕進,卽爲牌招,何如?傳曰,允。
又啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于朴齊憲曰,只推。
以右副承旨洪祐順牌不進罷職傳旨,傳于朴齊憲曰,只推。
以副校理趙道淳牌不進罷職傳旨,傳于朴齊憲曰,只推。
朴齊憲,以弘文館言啓曰,副校理趙道淳旣有只推之命,卽爲牌招察任,何如?傳曰,允。
李源庚,以都摠府言啓曰,副摠管李行敎以武臣堂上祿試射試官,慕華館晝仕出去之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則善山閑良鄭宗健講書入格,大丘閑良金鼎喆·金聲九·馬應龍病不上來,永川閑良朴昌臣·姜時旭,蔚山出身金振成,星州閑良朴來淳俱未入格。未入格者,依例給糧下送,而在前抄上武士試取時,能講者閑良直赴會試,依判下擧行矣,今此入格鄭宗鍵,別單書入之意,敢啓。傳曰,知道。
又以兵曹言啓曰,臣待罪西藩時,式年抄上鐵箭武士,平壤閑良朴尙貞·金敬顔試取修啓,前兵使尹義儉狀啓,安州閑良劉呂甲·安宅柱試取上送,各其院長率領,今已齊到矣。臣進詣慕華館更試,則抄上四人中,安州閑良安宅柱未入格,平壤閑良朴尙貞·金敬顔,安州閑良劉呂甲,雖未準本道試取之步數,皆過一百五十步,別單書入之意,敢啓。傳曰,知道。
槐院分館,李敎英·朴浚愚·金炳雲·洪原鍾·尹景善·金有淵·趙熙哲·尹行謨·李承圭·尹禹錫·閔馨在·鄭翊朝·徐堂輔·鄭錫朝·李承澤·洪祐命·琴詩述·李晩運·權永秀·柳晏·玄弼濟·李承益·洪淳穆·李演經·洪羲宗·奇文鉉·尹堉·朴文·高性鎭,已上三點。
上在昌德宮。停常參·經筵。
藥房都提調權敦仁,提調趙秉龜,副提調洪在喆啓曰,時値庚節,暑氣轉甚,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
洪祐順啓曰,明日召對,取稟。傳曰,爲之。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,左副承旨金胤根今日不爲仕進,卽爲牌招,何如?傳曰,允。
傳于李源庚曰,日熱如此,輕囚放釋。
李源庚啓曰,臣源庚敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人二十四名,御寶僞造罪人一名,殺獄干犯罪人一名,俱係重囚,故仍囚,其餘雜技·毆打,他矣錢不報,各司直囚罪人朱甲榮等二十三名,係是輕囚,故依傳敎,竝放送之意,敢啓。傳曰,知道。
以慶尙監司洪鍾英狀啓,三嘉縣凶書罪人陳有權等,具格牢囚,恭俟處分事,傳于朴齊憲曰,令廟堂稟處。
李源庚啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于朴齊憲曰,只推。
以左副承旨金胤根牌不進罷職傳旨,傳于朴齊憲曰,只推。
以副校理趙道淳牌不進罷職傳旨,傳于朴齊憲曰,只推。
上在昌德宮。停常參·經筵。
洪祐順啓曰,明日召對,取稟。傳曰,爲之。
朴齊憲啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李正耆啓曰,左副承旨金胤根,同副承旨朴齊憲,今日不爲仕進,竝卽牌招,何如?傳曰,允。
備忘記,高陽郡守金孝求下直,長弓一張,長箭一部,片箭一部,筒兒一箇賜給。
洪祐順,以弘文館言啓曰,副校理趙道淳,旣有只推之命,卽爲牌招察任,何如?傳曰,允。
傳于李正耆曰,召對入侍。
朴齊憲啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以左副承旨金胤根牌不進罷職傳旨,傳于朴齊憲曰,只推。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于朴齊憲曰,只推。
以副校理趙道淳牌不進罷職傳旨,傳于朴齊憲曰,只推。
李正耆,以吏曹言啓曰,今此大成殿修改告由祭大祝,前典籍李潤龍塡差,而時無職名,令該曹口傳付軍職,何如?傳曰,允。
兵曹口傳政事,副司果單李潤龍。
朴齊憲,以兵曹言啓曰,羽林衛將申命沆,部將李鎭昇,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管金魯甲以御營中軍,本營諸將官射會監試事,南小營晝仕出去之意,敢啓。傳曰,知道。
洪祐順,以司譯院都提調·提調意啓曰,本院官生有履歷功勞者,間三年抄擇陞資,曾有定式,而間因有故,久未擧論矣。漢學敎誨方禹敍·劉膺祜,等第李一達·李曾養·朴猷煥·韓應和,倭學堂上李學述,倭學敎誨崔述曾·高在晩·李宜炫·金繼運,俱有可紀之勞,亦合任使,竝施以加資之典,何如?傳曰,允。
甲辰六月十九日午時,上御重熙堂。召對入侍時,參贊官李正耆,侍讀官鄭基世,檢討官申泰運,直閣尹定鉉,假注書尹景善,記事官李裕膺·李,各持綱目第八卷,以次進伏訖。上曰,史官分左右。上開卷命讀之,基世讀自中宗孝宣皇帝本始元年,至講論不怠,上曰,止之,文義陳之。基世曰,鳳凰集膠東表,太平之瑞也,鳳凰居四靈之一,而必生於有道之國聖人之世矣。宣帝自本始元年爲始,書鳳凰者甚多,如地節·元康·神爵年間,屢書不一,而五鳳年則以鳳鳥五至,因改年號,孝宣之治,誠少康之世也,然方之堯·舜·成·康,不及遠矣,鳳凰,何爲而如是屢至哉?宣帝承窮兵黷武之餘,撫養百姓,親致康阜,其心有自喜之意,故群下必窺見微意,爭言祥瑞,互相侈耀,遂不免上下之相失,而後世之譏議,可勝歎哉?蓋人主苟有好悅之心,則下所趨向,捷於影響,好宮室則高臺廣廈之說至,好神仙則蓬萊·方丈之說至,好武功則鳴弓談兵之說至,好節儉則人皆可以投珠棄璧,好諫諍則人皆可以牽裾折檻,人主之常所嗜好,不可不愼,有如是矣。今我殿下,勤學好德,任賢使能,俊乂布列朝端,則斯可爲人中之祥麟瑞鳳,而治化瀜洽,天心悅豫,黃帝阿閣之鳳,虞舜簫韶之鳳,必爲呈瑞,而竝美垂耀於史策矣,因義敷陳,幸加體念焉。上曰,下番讀之。泰運讀自秋遣將軍田廣明,至治京兆者莫能及,上曰,止之,文義陳之。泰運曰,趙廣漢之入尹京兆,以有善政於穎川也。蓋孝宣之治,考試功能,選任適宜,漢之良吏,於斯爲盛,刺史守相之輒親見問,璽書爵秩之有所勉勵,皆可見爲治之要。是以,吏得以究其所施,民得以安其所業,上有責實之政,下有實用之效,豈不休哉,豈不美哉?夫民者,國之本,故書曰,民惟邦本,本固邦寧。由是觀之,邦國之安危,惟在於生民之休戚,生民之休戚,專係於吏治之臧否矣。伏望於此等旨義,深留聖念焉。上曰,閣臣讀之。定鉉讀自四年春三月,至盛稱中興焉,上曰,止之,文義陳之。定鉉曰,于定國爲廷尉,乃迎師學春秋,廷尉,不過掌法之官,亦以通經,爲急務,此可見西京之重經術士,而治法之近古,專由於武帝之表章六經,上番所陳,上有好則下必慕效者,誠是也。今殿下奮發睿志,連開講筵,將見聖學有日就之盛,群下有風動之美,不勝欽仰萬萬。惟願益加乾乾之工,化一世爲學古通經之士,則治敎可以比隆於三代,漢家之雜覇少康,不足道矣,此臣區區之望也。上曰,參贊官讀之。正耆讀自匈奴壺衍鞮,至且勿算事,上曰,止之,文義陳之。正耆曰,臣所讀自止內,別無文義之可以仰陳者,而臣逖違之餘,獲登筵席,伏覩講官之頻賜召接。我聖上典學之念,臣固欽誦欣仰之不暇,而第念,典學之方,貴有終始,繼自今,今日如是,明日如是,惟日孜孜,無或間斷,不徒自下讀奏而已,亦必自上發問討論,則此是終始典學之方,而緝熙之工,日臻於光明之域矣。伏願殿下,懋哉懋哉。上曰,史官就座。仍命退,諸臣以次退出。
上在昌德宮。停常參·經筵。
自人定至二十一日開東,灑雨下雨,測雨器水深一寸。
藥房提調趙秉龜,副提調洪在喆啓曰,伏未審日間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李源庚,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
洪祐順啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,左承旨李正耆,今日不爲仕進,卽爲牌招,何如?傳曰,允。
李源庚啓曰,備邊司郞廳來言,今日,賓對日次,而大臣俱有身病,不得來會云矣,敢啓。傳曰,知道。
洪在喆啓曰,假注書尹景善,身病猝重,勢難察任。今姑改差,何如?傳曰,允。
傳于洪在喆曰,召對入侍。
金胤根啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以左承旨李正耆牌不進罷職傳旨,傳于金胤根曰,只推。
尹景善改差,代以鄭翊朝爲假注書。
洪祐順,以吏曹言啓曰,今日本曹開坼坐起時,考見諸道褒貶啓本,則義城縣令任奭朝,以少加束濕,毋累茂績,爲目,連山縣監李肇永,以門無停刺,案豈滯牘,爲目,高山道察訪卓雲翰,以謗何盡信,爲目,則俱宜置下考,而置諸中考,順興府使李鳳九,以己察倉奸,何漏窩魁,爲目,則宜置中考,而置諸上考,殊無嚴明殿最之意,三道道臣,竝推考警責,義城縣令任奭朝,連山縣監李肇永,高山察訪卓雲翰,竝罷黜,順興府使李鳳九,中考施行,何如?傳曰,允。
又以吏曹言啓曰,泗川縣監李以復,以三年窠守令,兩次居中,其不治可知,依例罷黜,何如?傳曰,允。
又以弘文館言啓曰,副校理趙道淳,旣有只推之命,卽爲牌招察任,何如?傳曰,允。
又以禮曹言啓曰,來八月二十五日,行徽定殿祥祭時,親行與攝事,何以爲之乎?敢稟。傳曰,親行磨鍊。
又以禮曹言啓曰,四賢祠祭,例以二八月中,丁日設行,而今年八月中,丁在十三日,與貞陵忌辰祭相値矣,謹依英廟朝受敎定式,以三丁日磨鍊以入之意,敢啓。傳曰,知道。
金胤根,以兵曹言啓曰,坼見諸道褒貶啓本,則統制使許棨啓本中,蟾津別將廉德顯,以弊到難醫,爲目,全羅右水使申觀浩啓本中,臨淄僉使金潤大,以旣戒前評,宜切後圖,爲目,則俱宜置中考,而置諸上考,於蘭萬戶金有豐,以責豈盡備,過無憚改,爲目,慶尙監司洪鍾英啓本中,鳥嶺別將黃致鍾,以謗豈盡信,爲目,北兵使趙元錫啓本中,乾原權管方禹龍,以招謗有因,以歸難恕,爲目,吾村權管李宅鎬,以挪移還穀,謗由循私,爲目,則俱宜置下考,而置諸中考,殊無嚴明殿最之意,各該道·帥臣,竝推考警責。蟾津別將廉德顯中考施行,於蘭萬戶金有豐,鳥嶺別將黃致鍾,乾原權管方禹龍,吾村權管李宅鎬,竝下考施行,而臨淄僉使金潤大,前已中考施行,依例罷黜,何如?傳曰,允。
又以兵曹言啓曰黃土岐權管元達運以二十四朔窠邊將,兩次褒貶居中,一中,雖遇赦蕩滌,其不職可知,依例罷黜,何如?傳曰,允。
又以兵曹言啓曰,金虎門北邊月廊築墻一間頹圮處,南邊月廊築墻外面一間缺落處,今已畢築矣。把守軍兵及晝察夜巡軍兵,竝解送直所之意,敢啓。傳曰,知道。
又以備邊司言啓曰,慶尙監司洪鍾英狀啓,三嘉縣凶書罪人陳有權等,具格牢囚,恭俟處分事,有令廟堂稟處之命矣。以山淸掛書事,纔已稟覆,而此啓踵至,凶徒之所在譸誑,愚民之去益騷訛,誠非細憂,寧欲無言?蓋此本事,雖出騙財,其所謂傳令云者,至凶至慝,自犯不道,此不容一刻容貸,而援引旣死之鄭玉烈,欲爲死中求生之計者,尤萬萬狡惡,畢竟以發明無處,死無足惜納供,則凶書做出,渠已首實,烏得免一律之施?日前山淸獄囚,旣自本道擧行,罪人陳有權,亦令道臣捧結案後,大會軍民,梟首警衆,李根化則設施之皆在渠家,凶書之竝擧陳·李,的是符同,焉敢自明?金永國則求醫之行,固可謂見期於人,而凶書之藏,安知非酷信其事乎?竝令各別嚴刑,化根則絶島減死爲奴,永國則施以遠配之典。雖以金漢暎言之,當初造意,專爲討財,而崔姓河東之說,八人奉侍之證,俱爲落空於對質,則亦難免誣人之罪,嚴刑一次懲勵,其餘諸囚,別無更覈之端,分輕重酌處後,登聞之意,分付道臣,何如?傳曰,允。
又以訓鍊都監言啓曰,去夜四更量,幼學兪相禹·魚道愚,犯夜被捉於本局邏卒處,故依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜四更量,犯夜幼學兪相禹·魚道愚,移送秋曹事,命下矣,兪相禹·魚道愚,依更數,各決笞五十度,放送之意,敢啓。傳曰,知道。
又以左邊捕盜廳言啓曰,南部居權完實,自戊戌年,莫重御寶,以木片依樣刻出,衛將帖五張,嘉善帖二張,司香引儀帖四張,追贈帖二十一張,借書於李春實,散賣於京鄕各人等處,被捉於臣廳,故多般嚴覈,則僞造情節,箇箇承款,僞寶亦卽現納,而李春實則以無賴之漢,本無定居,尙未捕捉,故今方另加譏詗,而散賣僞帖,一一收取,自臣廳竝爲爻周矣。御寶所重,何如,而權完實本以浮浪賤漢,締結雜類,僞造行賣者,究厥罪犯,萬戮猶輕,罪人權完實及現納僞寶,移送秋曹,依律勘處,何如?傳曰,允。
甲辰六月二十日辰時,上御重熙堂。召對入侍時,參贊官洪在喆,檢校待敎李裕元,侍讀官兪錫煥,檢討官申泰運,假注書羅時鏞,記事官李裕膺·李,各持綱目第八卷,以次進伏訖。上曰,史官分左右。上開卷命讀之,錫煥讀自以張安世爲衛將軍,至使吏卒往田車師地以實之,上曰,止之,文義陳之。錫煥曰,聖人立法制刑,如天垂象以示人,陰陽慘舒,各有攸當,毫釐輕重,罔或少差,而書曰,罪疑惟輕,又曰,刑期無刑,欽恤之意,未始不行乎其間,則大可見夫天地好生之本心矣。漢興,除秦之苛,文·景之世,風移俗易,人人自愛而重犯法,刑措之風,其殆庶幾乎?一自張湯·趙禹之屬,條定法令之後,煩弊滋起,奸軌不勝,網密文峻,冤氣傷和,可勝歎哉?弊極更張,理固然矣,逮至孝宣,特置廷尉平,季秋請讞,齊居決事,藹然有欽恤愼重底意,常刑之正,和氣之流,可謂竝行而不悖矣。夫爲治之要,德禮刑政,雖可無先後之差等,而刑獄者,天下之大命,繫焉,此古人所以尤加致意於審克者也。伏願於此等處,留神而省覽焉。上曰,下番讀之。泰運讀自四年春二月,賜外祖母號爲博平君,至孝宣亦少恩哉,上曰,止之,文義陳之。泰運曰,父子夫婦,天性之親,故孔子曰,父爲子隱,子爲父隱,慮其至情傷恩,而有此之謂也。蓋漢武之時,禁網雖密,而犯法益輕,孝宣繼統,興于閭閻,曲盡人情,明無不察,上有誠愛結心之政,民無嘆息愁恨之聲,而特下此詔,親屬容隱,深得先王以刑弼敎之意,而可以補周官之闕矣,惟此一事,最近而切要。伏願此等處,深加聖念焉。上曰,閣臣讀之。裕元讀自九月詔減天下鹽賈,至小民得職,百姓追思歌之,上曰,止之,文義陳之。裕元曰,臣所讀自止內,別無可陳者,而龔遂治勃海事,有提奏者矣。齊俗奢侈,全無務實,故龔遂躬率以儉約,蓋躬率者,躬自儉俾下效則之也,若上不躬行,而但責之於其下,則非徒其令不行,大有欠於誠實之政矣,大抵奢者,浮華之事也,儉者,實德之本也,欲求其本,惟農是已。是故,以劍買牛,以刀買犢者,使民由奢入儉,復自抵於力農之科矣,至若以牛言之,大爲農家之用,故禮曰,諸侯無故不殺牛,此可見重農事之意也,逮我列聖朝,歲首綸音,以立牛事,申複勸諭,亦此意也。伏願殿下,禁奢侈,先自躬率,行儉德,克務農工,則侈靡之習,不禁而自止矣,懋哉懋哉。上曰,參贊官讀之。在喆讀自貶少府宋疇爲泗水太傅,至乃以爲光祿大夫,上曰,止之,文義陳之。在喆曰,今臣讀奏中,多有所可觀處,而第以首章貶宋疇事,言之,漢宣帝此擧,殿下以爲是乎,否乎?草木鳥獸之異,未必爲帝王所貴也,故歷代聖君哲辟,亦多有四方祥瑞之却而不受者,而宋疇之言,又未嘗非規諫之意,則固當虛受,乃反貶黜,臣則以爲,宣帝此擧則果爲失德,而阿諛承順,輒皆苟容,逆耳批鱗,每多不入,此古今之通患也。大抵史之爲經之緯者,以其前代之事,歷歷可考,無所不備,善惡皆有所勸懲,而我殿下方以綱目進講矣,凡於古昔帝王一政令一施措之間,其善者可法,其惡者可戒,而隨處體念,是臣區區之望也。上掩卷,命史官就座,仍命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深九分。
自五更至二十二日開東,灑雨下雨,測雨器水深二分。
洪祐順啓曰,明日召對,取稟。傳曰,爲之。
金胤根啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨朴齊憲,今日不爲仕進,卽爲牌招,何如?傳曰,允。
傳于洪祐順曰,禮房承旨馳詣文廟,奉審摘奸以來。
傳于洪祐順曰,左承旨·右承旨許遞,前望單子入之。
承旨前望入之,李謙在·鄭朝落點。
金胤根啓曰,新除授左副承旨李謙在,同副承旨鄭朝,竝卽牌招,何如?傳曰,允。
又啓曰,假注書鄭翊朝時無職名,令該曹依例付軍職,冠帶常仕,何如?傳曰,允。
傳于洪祐順曰,呈告工曹判書許遞,政官牌招開政。
洪祐順啓曰,行吏曹判書朴晦壽,參判洪在龍,參議南獻敎牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書朴晦壽進,參判洪在龍,參議南獻敎竝牌招不進,右副承旨朴齊憲進。以李魯奎·金龍洛爲副修撰,徐左輔爲禮曹判書,金興根爲刑曹判書,李若愚爲工曹判書,權大肯爲兵曹參判,朴宗吉爲工曹參判,趙秉龜·金東健爲知經筵,趙秉龜爲知義禁,朴永元爲弘文提學,洪在龍爲同義禁,李啓朝爲同春秋,洪在龍爲同成均,申命濈爲禁府都事,李海璡·崔爔爲引儀。水原留守李光正今加崇政,從一品陞授事,承傳,迎華察訪李顯養,限一年仍任事,承傳,學正羅時鏞,學諭崔致權,校書博士李光洙,正字李璋溥,副正字南溟翼,承文副正字金龍基,以上竝單付。
兵批,判書李憲球進,參判權大肯未肅拜,參議柳基豐入直,參知趙啓昇病,同副承旨鄭朝進。以徐左輔爲都摠管,朴宗吉爲副摠管,李周喆爲羽林將,金善勗·李鍾武·柳琡·李兢緖爲五衛將,宋秀國爲忠翊將,李吉求·李鈺爲忠壯將,李鍾五爲訓鍊僉正,金顯世爲武兼,趙鎭溥爲廣州中軍。上護軍金履載,大護軍趙冀永,護軍徐英淳·金鼎集·沈漢永,副護軍李正耆·李源庚·鄭壽基·曺柏承·蔡光臣·李商球·吳致亨,副司果柳興奎·李繪九,副司正鄭翊朝,黃土岐,權管李勉裕,以上竝單付。
吏批,再政。以李嘉愚爲判尹。
兵批,再政。以趙在慶爲曹司衛將,李志益爲宣傳官。僉知三單,李周喆·金善勗·李鍾武。
金胤根啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎牌不進罷職傳旨,傳于金胤根曰,只推。
以左副承旨李謙在牌不進罷職傳旨,傳于洪祐順曰,只推。
以副校理趙道淳牌不進罷職傳旨,傳于洪祐順曰,只推。
以吏曹參議南獻敎再牌不進罷職傳旨,傳于朴齊憲曰,只推。
朴齊憲,以吏曹言啓曰,順康園守奉官姜鳳煥,以其身病,呈狀乞遞,改差,何如?傳曰,允。
又以吏曹言啓曰,成均館典籍柳興吉·柳進翰·許傳,俱以身病,呈狀乞遞,竝改差,何如?傳曰,允。
又以弘文館言啓曰,副校理趙道淳,旣有只推之命,卽爲牌招察任,何如?傳曰,允。
又以承文院都提調意啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
吏曹啓目,權知承文院副正字李敎英·朴浚愚·金炳雲·洪原鍾·尹景善·金有淵·趙熙哲·尹行謨·李承圭·尹禹錫·閔馨在·鄭翊朝·徐堂輔·鄭錫朝·李承澤·洪祐命·琴詩述·李晩運·權永秀·柳晏·玄弼濟·李承益·洪淳穆·李演經·洪羲宗·奇文鉉·尹堉·朴文·高性鎭爲等如,口傳施行,何如?啓依允。又啓目,權知校書館副正字任百淵口傳施行,何如?判付啓依允。
鄭朝,以兵曹言啓曰,今日武臣賓廳講書人員落點單子,纔已啓下,而政事相値,不得爲之之意,敢啓。傳曰,知道。
又以兵曹言啓曰,卽接慶熙宮衛將李膺模牒報,則開陽門西邊大松一株,崇義門北邊枯松一株,因雨顚仆云,令該所依例斫去之意,敢啓。傳曰,知道。
又以訓鍊都監言啓曰,因兵曹草記,金虎門北邊月廊築墻一間頹圮處,南邊月廊築墻外面一間缺落處,今已畢築矣,把守軍兵還入直所,將校解送之意,敢啓。傳曰,知道。
又以左邊捕盜廳言啓曰,謹依本廳草記判下批旨,罪人權完實,移送秋曹之意,敢啓。傳曰,知道。
上在昌德宮。停常參·經筵。
自未時,灑雨下雨,測雨器水深一分。
李謙在啓曰,明日召對,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于鄭㝡朝曰,召對入侍。
鄭㝡朝啓曰,行大司憲李奎鉉,掌令李珽·趙禮根,持平嚴錫鼎,牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎,牌不進罷職傳旨,傳于鄭㝡朝曰,只推。
以副校理趙道淳牌不進罷職傳旨,傳于鄭㝡朝曰,只推。
李謙在,以弘文館言啓曰,副校理趙道淳旣有只推之命,卽爲牌招察任,何如?傳曰,允。
又以弘文館言啓曰,新除授副修撰李魯奎時在江原道原州地,金龍洛時在慶尙道安東地,經筵入番事緊,請竝斯速乘馹上來事,下諭。傳曰,竝許遞。
又以內醫院都提調意啓曰,本院提調例不得兼帶刑獄之官,而提調趙秉龜除拜知義禁矣,所帶知義禁,今姑許遞,何如?傳曰,提調許遞,前望單子入之。
內醫提調前望單子入之,李穆淵落點。
李謙在,以禮曹言啓曰,徽定殿階砌頹圮處,大成殿正殿滲漏處,啓聖祠正堂滲漏處,修改在今日,而見今雨勢如此,土石及瓦子俱濕,無以動役,待快晴更爲擇日擧行,而大成殿修改先告事由祭,今日曉頭,已爲設行,還安祭香祝,權安齋所,令齋官守直,諸祭官姑爲退去,待涓吉入齋事,分付,何如?傳曰,允。
鄭㝡朝,以備邊司言啓曰,羅州牧使,久曠之餘,又値身故,其所差代,一日爲急,而昨日政事,不爲出代者,誠難免做錯,當該銓官推考,英陽縣監,聞如羅州之有頉,而該邑以若積弊,當此數遞,實有無邑之慮,羅州·英陽之代,竝勿拘常格,以聲績素著人,各別口傳擇差,催促下送之意,分付銓曹,何如?傳曰,允。
又以義禁府言啓曰,統制使許棨狀啓內,玉浦倭學洪得周爲先罷黜,其罪狀令攸司稟處事,啓下矣。洪得周時在任所云,依例發遣府羅將拿來,何如?傳曰,待待命拿囚。
甲辰六月二十二日辰時,上御重熙堂。召對入侍時,參贊官鄭㝡朝,檢校待敎李裕元,侍讀官兪錫煥,檢討官申泰運,假注書鄭翊朝,記事官李裕膺·李,各持綱目第八卷,以次進伏訖。上曰,史官分左右。上開卷命讀之,錫煥讀自孝宣皇帝二年春正月赦,止卽起視事。上曰,止之。文義陳之。錫煥曰,古人有言曰,救災之政備,則稚災勿災,惟其災而不卹,此民之所以災歟。由是觀之,省刑輕徭,均是仁政之一端,而賙恤最爲先務,旱乾水溢,莫非生民之爲災,而疾苦亦所當念,宣帝此詔,特令郡國被疾疫者,無出今年租,以其急先務之政,施於所當念之地也。雖以漢中主少康之治,一念之善,澤利之及,有如是,則矧乎大聖人如傷若保之盛德乎?惟我東方,聖聖相承,休明之治,卓越千古,而其於本固邦寧之義,尤有所眷眷焉。仁愛之政,字惠之澤,靡不庸極,俾萬姓咸囿於堯·舜熙皞之域,萬億年無疆惟休,亶在乎是矣。今因文義之端,而竊有所敷陳焉,益加體念,是臣區區之望也。上曰,下番讀之。泰運讀自三年春三月封昌邑王,止疏廣有焉。上曰,止之,文義陳之。泰運曰,今此小臣所奏之自止內,別無可達之文義,而第因張安世擧賢達能,豈有私謝之句,敢玆敷陳矣,何者?夫人臣之薦人於君,必欲左右輔導,治化隆於上,惠澤洽於下,公爾無私,豈可以薦引之自我,抑有一毫私意於其間哉?雖以被薦人言之,初非衒玉而售價,亦當需時而晉庸,又何以級引之在人,抑有一念私謝於其間哉?是故君子用人,謂之器使,舟車各適其用,盤錯方可別利,推此以觀,君上制治之道,官人爵人,任之用之,大公至正,明於取捨,然後茅茹彙征,野無遺賢,彬彬輩出之休,可以復見於今日,濟濟多士之盛,不獨專美於古昔,而實爲生民無疆之福,深留聖意於此等處,是臣區區之望也。上曰,閣臣讀之。裕元讀自以穎川太守黃覇,止資治通鑑綱目第五下。上曰,止之,文義陳之,裕元曰,臣所讀自止內,別無文義之敷衍,而玉堂下番所奏用人事甚切實,且臣所讀下段,亦有聖主得賢臣頌矣,夫上有聖明之君,下必有賢良之臣,理之然也。是以孟子曰,士皆願立於朝,古語曰,樂爲之用,以此觀之,孰不願爲聖人氓乎?雖然三代以降,用人不適其器,故人或逡巡,不敢輕進者固宜矣,凡人主若實心求賢,則孰不實心事上,自效其寸長尺能乎哉?我太祖大王元年,命六府各擧賢良之士,擢而用之,以創鴻業,啓我東億萬年無疆之休,此亦用人中大鑑法者也,休願此等處,益加省察焉。上曰,參贊官讀之。朝讀自資治通鑑綱目第六上,止吉遂謝病歸。上曰,止之,文義陳之,朝曰,臣所讀自止內,則別無敷衍之文義,玉堂上下番所奏切實,伏願深加體念焉。上掩卷,命史官就座,仍命退,諸臣以次退出。
上在昌德宮。停常參·經筵。
鄭㝡朝,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李謙在啓曰,明日召對,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,左承旨金胤根,右承旨洪祐順,右副承旨朴齊憲,今日不爲仕進,竝卽牌招,何如?傳曰,允。
又啓曰,假注書羅時鏞身病猝重,勢難察任,今姑改差,何如?傳曰,允。
羅時鏞改差,代以洪羲宗爲假注書。
李謙在啓曰,禮曹判書徐左輔,刑曹判書金興根,工曹判書李若愚,判尹李嘉愚,知義禁趙秉龜,兵曹參判權大肯,工曹參判朴宗吉,同義禁洪在龍,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,今二十五日都目政事爲之之意,敢啓。傳曰,知道。
以開城留守趙容和狀啓,綾州牧田稅,誤以大同馳啓,惶恐待罪事,傳于鄭㝡朝曰,勿待罪事,回諭。
鄭㝡朝啓曰,行大司憲李奎鉉,掌令李珽·趙禮根,持平嚴錫鼎,牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎,牌不進罷職傳旨,傳于鄭㝡朝曰,只推。
以左承旨金胤根,右承旨洪祐順,右副承旨朴齊憲牌不進罷職傳旨,傳于鄭㝡朝曰,只推。
以副校理趙道淳牌不進罷職傳旨,傳于鄭㝡朝曰,只推。
吏曹口傳政事,以金有喜爲羅州牧使,李圭復爲英陽縣監,洪在喆,以戶曹言啓曰,時御所內各司,依定式發遣本曹正郞臣鄭始容,與兵曹參議臣柳基豐,佐郞臣崔尙儒,東所衛將臣王德修,西所衛將臣李秉稷,南所衛將臣李光暎,北所衛將臣馮學祖,眼同看審後,有頉處別單書入,而修改則擇日擧行之意,敢啓。傳曰,知道。
李謙在,以司譯院都提調·提調意啓曰,漢學訓長,郞官生訓誨之任,而今方有闕,以該學堂上譯官李尙迪差定,依例付祿,使之各別勸課,何如?傳曰,允。
鄭㝡朝,以兵曹言啓曰,五衛將許溶·玄蓍永,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
洪祐順啓曰,明日召對,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于鄭㝡朝曰,當該承旨推考。
傳于鄭㝡朝曰,中官張弘福·柳澤祚·李得善·趙寬盛·李熙奎·金基碩,竝爲先汰去,令該府拿問嚴勘。
傳于鄭㝡朝曰,中官梁重吉,全羅道康津縣薪智島竄配。
洪祐順,以弘文館言啓曰,副校理趙道淳,旣有只推之命,卽爲牌招察任,何如?傳曰,允。
鄭㝡朝啓曰,行大司憲李奎鉉,掌令李珽·趙禮根,持平嚴錫鼎牌不進,執義趙鳳夏在外,持平金會明未署經,監察茶時之意,敢啓。傳曰,知道。
以大司諫李明迪,獻納徐相敎,正言兪致善,掌令李珽·趙禮根,持平嚴錫鼎,牌不進罷職傳旨,傳于鄭㝡朝曰,只推。
以副校理趙道淳牌不進罷職傳旨,傳于洪祐順曰,只推。
以中官張弘福·柳澤祚·李得善·趙寬盛·李熙奎·金基碩拿處傳旨,傳于鄭㝡朝曰,分揀。
鄭㝡朝,以兵曹言啓曰,五衛將,金善勗前任全州營將,李鍾武前任大興中軍,柳琡前任慶州營將,李兢緖前任忠州營將,忠翊衛將,宋秀國前任羅州營將,忠壯衛將,李吉求前任咸鏡監營中軍,李鈺前任洪州營將,俱在任所,上來間該廳番次苟艱云,竝改差,何如?傳曰,允。
又以備邊司言啓曰,弔祭,謝恩,當以有方物磨鍊,而亦將依已例,兼付於節使之行矣,使號以謝恩兼冬至使下批之意,分付該曹該院,何如?傳曰,允。
上在昌德宮。停常參·經筵。
藥房提調李穆淵,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李謙在啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭㝡朝啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
傳于李謙在曰,原任直閣鄭㝡朝馳詣健陵,奉審摘奸,仍詣顯隆園·華寧殿,一體奉審以來。
傳于洪祐順曰,雖非親政,注書·尙瑞院官員,依例陞六。
傳于洪祐順曰,冬至正使,宗親·儀賓中擬入。
傳于洪祐順曰,在外摠管許遞,今日政差出。
傳于洪祐順曰,臺諫·玉堂竝許遞,今日政差出。
傳于洪祐順曰,忠臣·淸白吏·皇朝人子孫·軍功人及西北·松都人,加意收用事,分付。
傳于洪祐順曰,生民休戚,專係於守令之治不治,今番則勿以視同例飭,各別擇差,俾有實效。
傳于洪祐順曰,遐土窮鄕,亦多有經行之士,弓馬之技,可合收用者,而每都政提飭,都歸文具,今番則各別對揚事,分付兩銓。
傳于金胤根曰,吏禮換房。
禮曹,來八月初三日行文廟釋奠祭,同日行南壇祭,親傳香取稟,奉敎敬依。
李謙在啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
鄭翊朝陞六,代以金龍基爲假注書。
洪羲宗陞六,代以申國休爲假注書。
金胤根啓曰,大司憲·執義·掌令二員,持平二員未差,監察茶時之意,敢啓。傳曰,知道。
都政。吏批,行判書朴晦壽進,參判洪在龍牌招不進,參議南獻敎進。右承旨洪祐順進,以吏曹言啓曰,今都目大政時,本曹堂上不可不備員,而參判洪在龍病不來,令政院牌招,以爲同參開政之地,何如?傳曰,允。
洪祐順啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹·漢城府郞官,平市署官員,五部令,各司久任,時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以鄭世臣爲典設別提,金正均爲活人別提,鄭道和爲掌苑別提,李肯憲爲刑曹正郞,申命衍爲長興主簿,典籍二單,崔虎文·羅采奎。
洪祐順,以備邊司言啓曰,金川郡守,義城縣令,今將差代,而兩邑俱以積痼之瘼,又因數遞爲弊,百病都萃,已至難醫,若不付之良手,邑不可以爲邑矣。分付銓曹,金川·義城之代,勿拘常格,以聲績素著人,各別擇差,何如?傳曰,允。
以鄭基承爲司饔直長,李殷榮爲宗廟直長,趙行鎭爲司圃直長,鄭基默爲淸風府使,李在稼爲義城縣令,奉常主簿單金用鼎,典籍二單,金夏鎭·金始遠,以崔鏶爲典設別提,金夔淵爲禮賓主簿,趙勉秀爲繕工奉事,柳諴爲禁府都事,李秉植爲司饔奉事。
洪祐順啓曰,淸州牧使今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以金夔淵爲禁府都事,鄭憲容爲淸州牧使,李胤愚爲交河郡守,洪遠燮爲金川郡守,洪配厚爲盈德縣令。
洪祐順啓曰,平壤府庶尹今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以韓用休爲禮賓主簿,李章培爲仁川府使,趙秉憲爲平壤庶尹,韓重履爲延豐縣監,魚命書爲連山縣監,李容在爲仁陵令,李秉孝爲景慕宮令,趙奎年爲善山府使,閔致久爲旌善郡守,崔瑗爲高城郡守,分奉常主簿單金尙祺,李裕憲爲宣陵直長,李人圭爲順陵直長,宋一成爲宗簿直長,尹致容爲工曹正郞,趙雲始爲金堤郡守。
洪祐順啓曰,咸興府判官今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以曺錫弼爲濟用主簿,金東選爲活人別提,李東喬爲咸興判官,許雋爲砥平縣監,李蘭孝爲龍安縣監,權學善爲內資奉事,申命濂爲內贍奉事,金尙鉉爲司宰奉事,金正均爲監察,安孝根爲鎭安縣監,李學愚爲內資直長,洪在鳳爲司宰直長,宋益烈爲濟州判官,任秀龍爲旌義縣監,張鉉喆爲靑巖察訪,廣興直長單申命濩,李魯寬爲活人別提,李光翼爲刑曹正郞,鄭世昌爲東部令,趙秉錫爲新溪縣令,趙學點爲谷城縣監。
洪祐順啓曰,臺諫多窠,今當差出,而擬望之人乏少,外任竝擬,何如?傳曰,允。
以金東健爲大司憲,李孝淳爲大司諫,張德良·吉顯範爲掌令,朴斅默爲獻納,故郡守朴獻源贈吏參例兼,故通德朴師心贈吏議,以上工曹參判朴宗吉兩代,以權震奎爲尙瑞直長,李魯寬爲漢城主簿,徐室輔爲軍器主簿,鄭世昌爲玉果縣監,李光翼爲平康縣監。
洪祐順,以吏批言啓曰,司饔院奉事李秉坤,以其身病,呈狀乞遞,改差,何如?傳曰,允。
以洪翊周爲掌苑奉事,徐有庠爲司䆃奉事,鄭世臣爲工曹佐郞,韓鎭序爲健陵令,金益鼎爲寧海府使,金聲求爲熙川郡守,權爲高敞縣監,南履完爲藍浦縣監,金長爀爲柒原縣監,崔承祖爲泗川縣監,權震奎爲尙衣主簿,鄭基承爲活人別提,曺錫弼爲戶曹佐郞,李絅愚爲榮川郡守,張彦塾爲軍威縣監,韓鼎瑚爲兵曹佐郞,崔鳳恒·尹哲求·沈熙淳爲典籍,金夏鎭爲平安都事,金東選爲濟用主簿,成永文爲尙瑞副直長,徐膺淳爲刑曹正郞,趙元和爲溫陵令,李貞夏爲京畿都事,崔虎文爲禮曹佐郞,韓用休爲監察,李寅鳳爲典設別提,金敎性爲三登縣令,尹榮遠爲稷山縣監,成永文爲尙瑞直長,鄭胄錫爲翼陵令,白海運爲司藝,李敎英爲典籍,黃履明爲迎曙察訪,洪鐘茂爲景慕宮令,權用脩爲儀賓都事,崔擎祖爲禮賓主簿,申錫弼爲繕工副奉事,鄭翊朝爲典籍,兼春秋單韓鼎瑚,鄭愚容爲尙瑞副直長,金泰顯爲幽谷察訪,金炳疇爲謝恩兼冬至正使,權大肯爲副使,尹穳爲書狀官,李寅鳳爲戶曹佐郞,朴承圭爲宗廟令,趙羲益爲活人別提,金奎燮爲成歡察訪,黃燝爲高山察訪,李莊緖爲執義,朴來萬爲司諫,宋能圭·沈敦永爲校理,李濟達爲副校理,金鼎鎬爲濟用副奉事,趙復林爲監察,宋益洙爲長陵令,李東爲校檢,洪羲宗爲典籍,李熙淸爲司饔直長,李齊相爲濬源殿令,崔鳳恒爲直講,權震奎爲監察,李潭九爲吏曹佐郞,金鳴鐸爲東部令,丁馨敎爲禁府都事,柳晏爲典籍,沈元澤爲敦寧主簿,李學基爲典設別提,朴來益爲慶源府使,李用弼爲穩城府使,李重榮爲楚山府使,崔成範爲礪山府使,李南軾爲鳳山郡守,李秉五爲司饔奉事,宋惇熙爲軍資奉事,南柱天爲內贍主簿,金性奎爲德陵直長,姜鎭泰爲禮曹正郞,沈熙淳·鄭翊朝爲正言,洪羲宗·鄭象樞爲持平,李晉燁爲兵曹正郞,金基纘爲副校理,韓啓源·金益文爲修撰,李基華爲寧海府使,金耆升爲黃山察訪。
傳于洪祐順曰,吏判推考。
以尹泰景·韓鎭㝢爲引儀,金伯均爲長興奉事,朱榮朝爲純陵奉事,洪鐘聞爲兼引儀,鄭基世爲應敎,李時愚爲副應敎,權大肯爲同經筵,琴詩述爲監察,閔馨在爲典籍。
傳于洪祐順曰,望筒遲滯,吏兵判推考。
洪祐順,以司饔院都提調意啓曰,本院奉事趙行鎭今日都政,司圃署直長遷轉,而明年燔造物力,已爲措處矣。莫重燔造之任,不可付之生手,本院直長中依例相換,以爲竣事之地,何如?傳曰,允。
以徐相敎·金炳奎爲副修撰,林翰鎭爲同義禁,高性鎭爲典籍,吳順賢爲尙衣主簿,宗簿直長宋一成,順陵直長李人圭相換,禁府都事柳諴,司䆃奉事徐有庠相換,司圃直長趙行鎭,司饔直長鄭翼烈相換,林肯洙爲司成,洪憲祖爲長鬐縣監。
傳于洪祐順曰,吏判推考。
以趙雲柱爲敦寧參奉,朴初壽爲光陵參奉,丁大植爲宣陵參奉,成載億爲溫陵參奉,朴承奎爲章陵參奉,李駿在爲靖陵參奉,徐容淳爲弘陵參奉,趙秉岳爲翼陵參奉,尹周鎭爲仁陵參奉,金炳敍爲徽慶園參奉,玄鎭默爲昭寧園守奉官,權徹仁爲禮賓參奉,李復秀爲典獄參奉,韓用邁爲智陵參奉,金秉侃·金載善爲假引儀,李基東爲順康園守奉官。
兵批,判書李憲球進,參判權大肯,參議柳基豐,竝牌招不進,參知趙啓昇入直進,左承旨金胤根進。啓曰,今日都目政事時,本曹堂上不可不備,而參判權大肯,參議柳基豐,俱以病不來,令政院牌招,同參政事,何如?傳曰,允。
又啓曰,營將·中軍·虞候今當差出,而擬望之人乏少,已準朔守令·虞候·邊將·未準朔禁軍將,竝擬,何如?傳曰,允。
以趙秉龜爲知事,鄭宅升·李喜晩·金鎭豐·韓學琦爲五衛將,訓鍊主簿趙恂·朴晟煥·金炳三,以上加設依定式減下,訓鍊主簿金致亮本院去官,同知單李膺模,僉知單朴師膺·王德修·鄭得用·李亮熙爲訓鍊僉正,皮元奭爲訓鍊加設判官,趙壽枋·金重鎰·李應錫爲訓鍊加設主簿,僉知單趙在慶,韓仁植爲永宗僉使,李容駿爲多大僉使,李種赫爲長津僉使,任泰昇爲羅州營將,張敦根爲全羅中軍,鄭基鎬爲登山僉使,宋興吉爲蒜山僉使,韓命順爲天城萬戶,吳慶默爲唐浦萬戶,金龍顯爲會寧浦萬戶,僉知單李鈺,李兼熙爲洪州營將,申鐘命爲全州營將,白希洙爲咸鏡中軍,李鳳周爲大興中軍,申命溫爲忠州營將,副司果單李魯奎·金龍洛·李敎英·閔馨在·琴詩述·柳晏·李演經·朴文·高性鎭。韓仁喆爲東里僉使,劉完亮爲龜山僉使,李德培爲於蘭萬戶,梅漢福爲鹿島萬戶,金命赫爲安骨萬戶,同知單金鎭恒。
金胤根,以兵批言啓曰,景福宮衛將金龜鉉,慶熙宮衛將趙鳳奎,俱以病難供職,呈狀乞遞,竝改差,何如?傳曰,允。
以李奎鉉爲知事,金學性爲同知,李光國爲景福將,郭宗林爲慶熙將,李馨逵爲慶尙左水虞候,大護軍單李奎鉉,副護軍單李明迪,副司直單趙鳳夏·金樂壽·徐相敎·趙禮根·李珽·嚴錫鼎·金會明,副司果單朴永輔·兪致善,李容熙爲訓鍊正,劉信喆爲龍津萬戶,胡哲臣爲水口萬戶,趙達亨爲金烏別將,李命夏爲蟾津別將,李周喆爲尙州營將,韓取譱爲慶州營將,曺洛振爲全羅兵虞候,李兢來爲黃海兵虞候,吉哲亮爲臨淄僉使,金珩爲景福將,黃基斗爲慶熙將,康鵬浩爲潼關僉使,劉顯光爲靑水萬戶,崔亨晉爲晴川別將,沈樂韶爲訓鍊判官,金弘哲爲古今島僉使,李玄文爲北評事,李萬七爲在德萬戶,朴宗大爲正方別將,宋在璿爲宣傳官,吳廷翰爲守門將,吳廷賢爲長峰萬戶,金洪振爲坊垣萬戶,尹琓圭爲南村別將,同知單李光國,副司直單李裕元·金應均·鄭基世·沈敬澤·趙道淳·兪錫煥,副司果單李豐翼·申泰運,許煜爲都摠經歷,趙光夏爲平安中軍,崔元謙爲上土僉使,金時溫爲玉江萬戶,趙逵健爲古豐山萬戶,同知單郭宗林·裴相鉉,李基瑩爲五衛將,玄蓍永爲忠翊將,盧慶燁爲忠壯將,李東蕃爲鳥嶺別將,乾川權管單金翊衍,乫軒洞權管單吳廷翰·洪在龍爲副摠管,李熙絅爲宣傳官,李鐘協爲羽林將,李容德爲都摠都事,梁柱憲爲守門將,洪州營將李兼熙,忠州營將申命溫,全州營將申鐘命,咸鏡中軍白希洙,大興中軍李鳳周,以上今加折衝加資事,承傳。
金胤根,以兵批言啓曰,宣傳官李景純,文臣兼宣傳官金翊鎭,俱以病難供職,呈狀乞遞,竝改差,何如?傳曰,允。
以黃在元爲忠壯將,沈熙淳·鄭翊朝爲文兼,李鐘肅爲武兼,朴繼龍爲森森坡萬戶,李容德爲都摠經歷,李觀洙爲訓鍊判官,同知單金珩。
金胤根,以兵批言啓曰,五衛將李喜晩前任尙州營將,韓學琦前任全羅監營中軍,俱在任所,上來間該廳番次苟艱云,鄭宅升·金鎭豐,景福宮衛將李光國·金珩,慶熙宮衛將郭宗林·黃基斗,俱以病難供職,呈狀乞遞,竝改差,何如?傳曰,允。
以金夏淵·王熙澤·方承圓爲五衛將,金龜鉉爲景福將,趙鳳奎爲慶熙將,副護軍單李兼熙·申命溫·申鍾命,白樂贊爲都摠都事,趙羲復爲宣傳官,金濟亨爲五衛將,張俊澤爲景福將,趙容九爲慶熙將,李敏樹爲訓鍊主簿,洪柱燮爲守門將,僉知單李鍾協,李瑢爲武兼,李容德爲夞怪萬戶,同知單黃基斗,李綺年爲都摠經歷,同知單金龜鉉,鄭雲斗爲宣傳官,同知單趙鳳奎,副護軍單尹守鳳·金達鍊·申命淳·李東植·李勉學·李明學,副司果單洪羲宗,趙羲復爲都摠都事,金遠喜爲訓鍊主簿,金炳一爲宣傳官,金善弼爲武兼。
傳于金胤根曰,兵判推考。
以柳相翼爲訓鍊僉正,南宮鉐爲法聖僉使,同知單張俊澤,副護軍單李景純,吳明善爲兼內乘,鄭裕睦爲訓鍊判官,同知單趙容九,洪鳳周爲訓鍊主簿,千鍾翰爲景福將,劉完遜爲慶熙將,申宗源爲部將。
傳于金胤根曰,兵判推考。
以尹善應爲武兼,同知單劉完遜,僉知單金濟亨·李鍾俊,趙文顯爲宣傳官,趙學春·金樂升·崔命俊爲部將,李萬成·金應錫·李根植爲守門將,馬馬海權管權秉禹,舊波知權管韓禹敎,乾原權管柳泰魯,甲巖權管金最儉,吾村權管吳策良,廟洞權管崔禧旻,副司果李敎承·白逌鎭·柳鎭珪·金錫禹·任楨·洪秉瑞·李濟晩,以上竝單付。
傳于李謙在曰,守令·邊將,初仕人皆令明日待令。
以兵曹參議柳基豐牌不進罷職傳旨,傳于李謙在曰,只推。
李謙在,以禮曹言啓曰,社稷署官員俱有實故,不得入直,依前例以本曹佐郞馬翰良,假官差送矣,猝得身病,莫重肅敬之地,萬無一時入直之望云,依前例本曹正郞金奎燮,更爲假官差送,以爲替直之地,何如?傳曰,允。
金胤根,以兵曹言啓曰,今六月二十四日亥初初刻四分立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以義禁府言啓曰,中官梁重吉全羅道康津縣薪智島竄配事,承傳啓下矣。梁重吉全羅道康津縣薪智島竄配,而以承傳內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
洪祐順啓曰,明日召對,取稟。傳曰,停。
金胤根啓曰,行大司憲金東健,執義李莊緖,持平洪羲宗未肅拜,掌令張德良·吉顯範,持平鄭象樞在外,監察茶時之意,敢啓。傳曰,知道。
又啓曰,右承旨洪祐順,右副承旨朴齊憲今日不爲仕進,竝卽牌招,何如?傳曰,允。
傳于金胤根曰,守令·邊將,初仕人入侍。
金胤根啓曰,玉堂上下番俱空,事甚未安。應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎,旣有只推之命,竝卽牌招,推移入直,何如?傳曰,允。
以右副承旨朴齊憲牌不進罷職傳旨,傳于洪祐順曰,只推。
以應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎牌不進罷職傳旨,傳于洪祐順曰,只推。
洪祐順,以禮曹言啓曰,社稷署官員俱有實故,不得入直,依前例以本曹正郞金奎燮,假官差送矣。昨日都政,移拜外任,以本曹佐郞金尙一,更爲假官差送,以爲替直之地,何如?傳曰,允。
金胤根,以兵曹言啓曰,內弓人宋繼明,矢人元鏡哲來告內,渠等二十年服役,今已限滿,造納弓矢,亦過千數云,故依定式,取考知弓品堂上啓下單子及本曹錄置成冊,則弓人宋繼明甲申年入屬,今爲二十一年服役,造納弓子合爲一千二百九張,矢人元鏡哲癸未年入屬,今爲二十二年服役,造納長片箭合爲一千四百五十部的實矣。今此弓人宋繼明,矢人元鏡哲服役年條,造納弓矢數爻,俱已準限,竝依定式帖加成給,何如?傳曰,允。
又以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管金魯甲,以御營中軍,本營諸將官射會監試事,南小營晝仕出去之意,敢啓。傳曰,知道。
甲辰六月二十六日辰時,上御熙政堂。守令·邊將·初仕人入侍時,左承旨金胤根,假注書申國休,記事官李裕膺·李,以次進伏。鳳山郡守李南軾,熙川郡守金聲求,新溪縣令趙秉錫,三登縣令金敎性,稷山縣監尹榮遠,藍浦縣監南履完,泗川縣監崔承祖,長鬐縣監洪憲祖,玉果縣監鄭世昌,鎭安縣監安孝根,平康縣監李光翼,濟州判官宋益烈,柒原縣監金長爀,龍安縣監李蘭孝,敦寧參奉趙雲柱,章陵參奉朴承奎,靖陵參奉李駿在,弘陵參奉徐容淳,仁陵參奉尹周鎭,以次進伏楹外。法聖僉使南宮鉐,登山僉使鄭基鎬,蒜山僉使宋興吉,東里僉使劉完亮,臨淄僉使吉哲亮,古今島僉使金弘哲,天城萬戶韓命順,唐浦萬戶吳慶默,會寧浦萬戶金龍顯,於蘭萬戶李德培,安骨萬戶金命赫,鹿島萬戶梅漢福,靑水萬戶劉顯光,古豐山萬戶趙逵健,龍津萬戶劉信喆,以次序立階下訖。上曰,史官分左右。胤根進前奏曰,法聖僉使南宮鉐,雖邊將,旣是履歷,則與守令初仕人,使之同爲進前乎?上可之。南軾等以次進前,奏職姓名退出訖。胤根奏曰,邊將等使宣傳官奏職姓名乎?上曰,唯。宣傳官尹喜秀·奏基鎬等職姓名,以次退出訖。上曰,史官就座。仍命退,承史以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
洪祐順啓曰,行大司憲金東健,執義李莊緖,持平洪羲宗未肅拜,掌令張德良·吉顯範,持平鄭象樞在外,監察茶時之意,敢啓。傳曰,知道。
又啓曰,左副承旨李謙在,右副承旨朴齊憲,今日不爲仕進,竝卽牌招,何如?傳曰,允。
又啓曰,同義禁林翰鎭除拜後過三日不爲出肅,依定式推考警責,仍卽牌招察任,何如?傳曰,允。
以應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎牌不進罷職傳旨,傳于李謙在曰,只推。
李謙在啓曰,玉堂上下番俱空,事甚未安。應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎,旣有只推之命,竝卽牌招,推移入直,何如?傳曰,允。
以右副承旨朴齊憲牌不進罷職傳旨,傳于李謙在曰,只推。
李謙在,以禁衛營言啓曰,本營哨官崔仁成身病猝重,勢難察任,改差,何如?傳曰,允。
又以御營廳言啓曰,本廳別將李景純,身病甚重,勢難察任,改差,何如?傳曰,允。
上在昌德宮。停常參·經筵。
李謙在啓曰,明日召對,取稟。傳曰,停。
朴齊憲啓曰,行大司憲金東健,執義李莊緖,掌令吉顯範,持平洪羲宗未肅拜,掌令張德良,持平鄭象樞在外,監察茶時之意,敢啓。傳曰,知道。
洪在喆啓曰,左承旨金胤根今日不爲仕進,卽爲牌招,何如?傳曰,允。
以應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎牌不進罷職傳旨,傳于李謙在曰,只推。
李謙在啓曰,玉堂上下番俱空,已至多日,事甚未安。應敎鄭基世,副應敎李時愚,校理宋能圭·沈敦永,副校理金基纘,修撰韓啓源,副修撰徐相敎,旣有只推之命,竝卽牌招,推移入直,何如?傳曰,允。
朴齊憲啓曰,卽者吏曹郞廳來言,熙川郡守金聲求,新溪縣令趙秉錫,三登縣令金敎性,濟州判官宋益烈,連山縣監魚命書,藍浦縣監南履完,泗川縣監崔承祖,軍威縣監張彦塾,鎭安縣監安孝根,高敞縣監權,旌義縣監任秀龍,平康縣監李光翼當爲署經,而兩司不備,不得署經云,除在外·未署經外,未肅拜人員,竝卽牌招,何如?傳曰,允。
傳于朴齊憲曰,留院公事入之。
以左承旨金胤根牌不進罷職傳旨,傳于朴齊憲曰,只推。
李謙在,以弘文館言啓曰,下番無他推移之員,不得已以上番姑降入直之意,敢啓。傳曰,知道。
以應敎鄭基世,校理沈敦永,修撰韓啓源,副修撰徐相敎牌不進罷職傳旨,傳于李謙在曰,只推。
朴齊憲,以備邊司言啓曰,以各道保米變通節目啓下後頒行事,頃已筵稟蒙允矣。節目修正以入之意,敢啓。傳曰,知道。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李謙在啓曰,明日召對,取稟。傳曰,停。
朴齊憲啓曰,行大司憲金東健未肅拜,執義李莊緖,掌令吉顯範,持平洪羲宗傳旨未下,掌令張德良,持平鄭象樞在外,監察茶時之意,敢啓。傳曰,知道。
李謙在啓曰,同副承旨鄭㝡朝今日不爲仕進,卽爲牌招,何如?傳曰,允。
備忘記,尙州營將李周喆,洪州營將李兼熙下直,各長弓一張,長箭一部,片箭一部,筒兒一箇賜給。
李謙在啓曰,卽者禮曹郞廳來言,明日永禧殿修改,本曹判書當爲進參,而判書徐左輔未肅拜,次堂例不得擧行云,判書卽爲牌招,何如?傳曰,允。
朴齊憲啓曰,卽者刑曹郞廳來言,毆打武監之李完福,嚴刑三次後,遠惡島定配,其餘諸漢,各嚴刑一次放送,武監李龍福·張永祿,刑配事命下,而判書金興根未肅拜,參判李啓朝,參議李玄緖,俱爲差祭,不得擧行云,判書卽爲牌招,何如?傳曰,允。
李謙在啓曰,禮曹判書徐左輔牌不進推考傳旨,今方捧入,而永禧殿修改,當爲進參,如是違牌,事甚未安。更爲牌招,何如?傳曰,允。
朴齊憲啓曰,刑曹判書金興根牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
李謙在啓曰,禮曹判書徐左輔再牌不進推考傳旨,今方捧入,而永禧殿修改,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,次堂擧行。
以執義李莊緖,掌令吉顯範,持平洪羲宗,司諫朴來萬,正言沈熙淳牌不進罷職〈傳旨〉傳于朴齊憲曰,只推。
朴齊憲啓曰,守令署經事命下矣。執義李莊緖,掌令吉顯範,持平洪羲宗,司諫朴來萬,正言沈熙淳,旣有只推之命,與行大司憲金東健,竝卽牌招,何如?傳曰,允。
又啓曰,掌令吉顯範旣已肅謝,不爲傳啓,直爲出去,事甚未安。推考,何如?傳曰,允。
行大司憲金東健啓曰,臣之見叨之職,卽古所稱御史大夫耳。顧臣言議風裁,初何嘗髣髴於是,而千萬不自意,伏奉除旨,且驚且惶,歷日靡措,分義是懼,雖不得不章皇出肅,第於合啓中,有私義之不可聯參者。年前猥忝諫臺,以此引避,獲蒙恩諒,今臣所處,與前無異,何可晏然蹲冒乎?請命遞斥臣職。答曰,依啓。
持平洪羲宗啓曰,臣本愚騃,百不猶人,而出身未幾,遽蒙六品超陞之典,已極濫猥。況伏奉栢府恩除於退伏旅次之中,召牌荐臨,感惶居先,違傲是懼,雖不得不冒沒出肅,粗伸微分,而臣於合啓中,有區區私義之不可隨衆聯參者。從前如臣情地,擧皆援例引避,輒蒙曲諒,今臣所處,宜無異同,以此情蹤,其何敢晏然於臺次乎?請命遞斥臣職。答曰,依啓。
李謙在啓曰,藝文提學金東健,旣入闕中,不爲肅謝,直爲出去,事甚未安。推考,何如?傳曰,允。
朴齊憲啓曰,熙川郡守金聲求,新溪縣令趙秉錫,三登縣令金敎性,濟州判官宋益烈,連山縣監魚命書,藍浦縣監南履完,泗川縣監崔承祖,軍威縣監張彦塾,鎭安縣監安孝根,高敞縣監權,旌義縣監任秀龍,平康縣監李光翼,憲府則雖已署經,諫院則大司諫李孝淳,獻納朴斅默在外,司諫朴來萬,正言沈熙淳牌不進,鄭翊朝未署經,不得署經,何以爲之?敢稟。傳曰,一司除署經。
以司諫朴來萬,正言沈熙淳牌不進罷職傳旨,傳于朴齊憲曰,只推。
以同副承旨鄭㝡朝牌不進罷職傳旨,傳于朴齊憲曰,只推。
李謙在,以弘文館言啓曰,下番姑降入直,事甚未安。修撰韓啓源,副修撰徐相敎,旣有只推之命,竝卽牌招,以爲推移入直,應敎鄭基世,校理沈敦永,旣有只推之命,一體牌招察任,何如?傳曰,允。
又以弘文館言啓曰,新除授副校理李濟達時在京畿長湍地,修撰金益文時在全羅監營,副修撰金炳奎時在江原道原州地,經筵入番事緊,請竝斯速乘馹上來事,下諭。傳曰,許遞。
又以弘文館言啓曰,上番校理臣宋能圭,以宗廟秋享大祭祭官,今日議政府肄儀時,晝仕出去之意,敢啓。傳曰,知道。
以校理沈敦永,修撰韓啓源,牌不進罷職傳旨,傳于李謙在曰,只推。
李謙在,以吏曹言啓曰,今此大成殿事畢後還安祭,殿內東從享分獻官,前典籍柳興吉塡差,而時無職名,令該曹口傳付軍職,何如?傳曰,允。
兵曹口傳政事,副司果單柳興吉。
朴齊憲,以戶曹言啓曰,璿源殿雨漏修改吉日時,令日官崔鳳煥推擇,則來七月初四日辰時爲吉云,以此日時擧行之意,敢啓。傳曰,知道。
又以兵曹言啓曰,卽接西所衛將金夏淵牒報,則本所東邊,大松一株折落云,令該所依例斫去之意,敢啓。傳曰,知道。
又以刑曹言啓曰,謹依下敎,武監李龍福·張永祿,各嚴刑一次後,龍福慶尙道長鬐縣,永祿平安道博川郡定配所,竝卽押送之意,敢啓。傳曰,知道。
又以刑曹言啓曰,謹依下敎,毆打武監之李完福,爲先嚴刑一次,全羅道康津縣薪智島定配所,而待栲訊限滿,加刑準三次,押送配所,其餘諸漢中申祿伊,嚴刑一次放送,所謂孟崇,在逃未捕,極爲痛惋,分付捕廳,刻期譏詗,待捉來一體擧行之意,敢啓。傳曰,知道。
執義李莊緖疏曰,伏以臣庸愚巽軟,初不近似於淸朝耳目之官,而前後謬恩,若偏臣身,每承除旨,輒增惶愧,不意栢府寵命,又下於積違之餘,繼以署經有命,庚牌屢臨,臣感激恩造,敢不蹶趨承,而第臣於向年待罪薇垣時,適因北梱事,有所論列,而言不知裁,有乖僚議,反被論劾之章,至蒙譴罷之典,至今追惟,惶愧無地。從玆以往,臺閣一步,卽臣艮限,何敢諉以時移事往,揚揚冒應,重犯無忌憚之科也哉?情踪恧蹙,進身末由,玆不得不短籲仰暴,伏乞聖慈,亟賜遞斥,以安微分焉。臣於丐免之章,不宜贅他,而區區微忱,不能自已者,敢此尾陳。臣伏聞近日,殿下連開講筵,咨訪討論,輒過數時,將就睿工,漸至緝熙,在廷臣僚,莫不蹈忭,而第伏念,聖人之學,貴無間斷,講次之規,不但一日一次而已,則見今庚炎將退,新涼漸生,頻接儒臣,博採古事,一以光聖德,一以副衆望焉。易曰,君子多識前言往行,以畜其德,今殿下,無以記聞爲工,必以實踐爲主,溫故而知新,躬行而心得,如程氏所云考蹟以觀其用,察言以求其心,然後可以有得乎大易畜德之義,而聖人之極功能事,亦不外於是矣,惟殿下懋哉懋哉。臣無任云云。答曰,省疏具悉。所陳當體念,爾其勿辭察職。
上在昌德宮。停常參·經筵。
藥房提調李穆淵,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李謙在啓曰,明日召對,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪在喆啓曰,左承旨金胤根今日不爲仕進,卽爲牌招,何如?傳曰,允。
備忘記,慶州營將韓取善,羅州營將任泰昇,忠州營將申命溫下直,各長弓一張,長箭一部,片箭一部,筒兒一箇賜給。
傳于李謙在曰,禮房承旨馳詣宗廟·景慕宮,奉審摘奸以來。
洪祐順啓曰,吏曹郞廳來言,判書有闕,政事,取稟。傳曰,參議許遞,與判書有闕之代,前望單子入之。
吏曹判書前望單子入之,朴岐壽落點。
吏曹參議前望單子入之,金公鉉落點。
正言沈熙淳啓曰,臣早從蔭路,濫竊倖第,言議風采,本不近似於淸朝耳目之任,而薇垣除旨,忽下於夢想之外,召牌屢降,義分是懼,雖不得不章皇出肅,粗伸叩謝之忱,而第臣於合啓句語中,有區區私義之不可聯參者,在前如臣所處,輒蒙恩諒,今臣處義,宜無異同,請命遞斥臣職。答曰,依啓。
鄭㝡朝啓曰,大司憲·持平一員未差,執義李莊緖,掌令吉顯範,牌不進,張德良,持平鄭象樞,在外,監察茶時之意,敢啓。傳曰,知道。
以執義李莊緖,掌令吉顯範,司諫朴來萬牌不進罷職傳旨,傳于鄭㝡朝曰,只推。
以左承旨金胤根牌不進罷職傳旨,傳于鄭㝡朝曰,只推。
兵曹口傳政事,上護軍單朴晦壽。
洪祐順,以吏曹言啓曰,今番都政,新除授順康園守奉官李基東,方在在喪中,而矇然擬入,至蒙恩點,不審之失,臣不勝惶恐,而原望筒勿施,何如?傳曰,允。
鄭㝡朝,以弘文館言啓曰,校理沈敦永,旣有只推之命,卽爲牌招察任,何如?傳曰,允。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月朔試射,依定式停止之意,敢啓。傳曰,知道。
又以禁衛營言啓曰,本營字在光熙門南邊體城前日頹圮連接處一間許,又爲頹圮,把守軍兵,不必如例定送,令該軍門量宜加定事,自兵曹草記矣,京標下軍五名,又爲定送,合力守直,而一體修築之意,敢啓。傳曰,知道。
又以兵曹言啓曰,卽接南道參軍李行健牒報,則禁衛營所授光熙門南邊第四城廊近處前日頹圮,把守連接處,體城一間許,又爲頹圮云,爲先令繕工監,把子圍排,分授軍門,急速修築,而把守軍兵,旣是連接處,則不必如例定送,亦令該軍門,量宜加定,與前把守軍,限改築間合力守直之意,分付,何如,傳曰,允。
又以義禁府言啓曰,開城經歷具行益拿來,與留守狀啓戶曹粘目憑閱處之事,傳旨啓下矣。具行益時在任所云,依例發遣府羅將拿來,何如?傳曰,待待命拿囚。
水原留守李光正疏曰,伏以臣於日昨,祗承恩旨,以臣陞授爲崇政大夫者,臣雙手擎展,滿心震懍,實不省其攸措。向者金吾加望,已係匪分,繼以賓筵奏擢,尤出殊典,則同朝之與以爲榮,一營之爲之動色,蓋非尋常比也。噫,臣本材學無素,近又精力耗鑠,執事之末,尙有不堪,乃殿下不以臣不肖,以財賦之繁銓衡之重,而擧而委之,若循序然者,臣則不敢不蹶向前,前後奔走於筋力者,數年于玆,一事一績,報效蔑稱,徒竊廩祿,厚負聖明,疵纇之所不可掩而物議之所必不服者,臣亦自知已明,惟尤悔日積,譴何是竢,不意居留之新命,適際疾痛之將呼,宜辭而不辭,荏冉冒據,居然又二易序矣。官比內司而出入於起居之班,地是閑局而依近乎寢殿之側,便宜調息,分願已足,此可謂臣之平生也,每飯頌恩,與天同大,豈有一念更及餘地,而今玆一品特擢,例非歲歲而恒有,班非夫夫而可居也。臣是何人,況敢當此,臣之揆分濫恧,宜不待臣言之畢而有以鑑燭也,然則殿下又何取於臣,而尙欲進之者,臣誠莫曉其所以也。夫朝廷爵秩,曾非爲人地也,苟以承乏也,固不患無人矣,苟以嚮用也,臣實非其人矣,仍伏念,臣之自八座歷三級而致于此者,其所以超驟也,已是濫竽之可戒,則其所以愼惜也,反恐弊袴之不若也。又何殿下之不重名器,若是其過中也?臣於是,亦不敢不爲朝家憂,而不暇於自恤其身也,歷日思量,兢蹙冞切,張皇陳說,亦涉飾讓,玆敢略控衷懇,冀垂體諒。伏乞殿下,特收臣濫授之秩,俾爲重廉隅安本分之地,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自卯時至人定,灑雨下雨,測雨器水深一寸。
自人定至初二日開東,灑雨下雨,測雨器水深七分。
李謙在啓曰,明日召對,取稟。傳曰,停。
鄭㝡朝啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李謙在曰,發遣吏郞,諸執事淸齋與否,摘奸以來。
鄭㝡朝啓曰,大司憲持平一員未差,執義李莊緖,掌令吉顯範牌不進,張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,牌不進罷職傳旨,傳于鄭㝡朝曰,只推。
以校理沈敦永牌不進罷職傳旨,傳于李謙在曰,只推。
李謙在,以弘文館言啓曰,校理沈敦永旣有只推之命,卽爲牌招察任,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,卽接京畿監司沈宜臣移文,則以爲,楊州牧鄕校聖殿正間諸處,多有頹落,將於今秋釋菜,兼告修改告由移還安祭,香祝自本曹啓稟下送云矣。楊州牧鄕校聖殿修改,當於今秋釋菜,兼告擧行告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接忠淸監司姜時永移文,則以爲,唐津縣鄕校聖殿正間滲漏,椽榱朽敗,仰土剝落,不可不及今修改,告由移還安祭香祝,自本曹啓稟下送云矣,唐津縣鄕校聖殿修改,今秋釋菜,隔在不遠,當爲兼告擧行告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
鄭㝡朝,以兵曹言啓曰,今七月初三日宗廟,永寧殿秋享大祭時,守門當爲塡差,而本曹郞廳,都摠府郞廳,五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,本司武郞廳李樂韶奔走勤仕已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,本司武郞廳尹致逈奔走勤仕已滿十五朔,依例六品遷轉事,捧承傳施行,何如?傳曰,允。
上在昌德宮。停常參·經筵。
夜自三更至初三日開東,灑雨下雨,測雨器水深一分。
李謙在啓曰,明日召對,取稟。傳曰,停。
金胤根啓曰,大司憲·持平一員未差,執義李莊緖未肅拜,掌令張德良,持平鄭象樞在外,掌令吉顯範呈辭,監察茶時之意,敢啓。傳曰,知道。
又啓曰,右承旨洪祐順,右副承旨朴齊憲,今日不爲仕進,竝卽牌招,何如?傳曰,允。
李謙在啓曰,行吏曹判書朴岐壽旣入闕中,不爲肅謝,直爲出去,事甚未安。推考,何如?傳曰,允。
傳于李謙在曰,禮房承旨馳詣宗廟·永寧殿,奉審摘奸以來。
傳于朴齊憲曰,當移御慶熙宮矣,日字以九月旬前擇入。
朴齊憲,以禮曹言啓曰,傳曰,當移御慶熙宮矣,日字以九月旬前擇入事,命下矣。移御吉日,令日官李秉洪推擇,則來九月初六日,大殿·大王大妃殿·王大妃殿爲吉云,以此日定行乎?敢稟。傳曰,以此日爲之。
假注書申國休書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
以右承旨洪祐順牌不進罷職傳旨,傳于朴齊憲曰,只推。
以校理沈敦永牌不進罷職傳旨,傳于朴齊憲曰,只推。
金胤根,以都摠府言啓曰今日入直內三廳武兼禁軍及軍兵等當爲中日習射技放,而宗廟秋享大祭齋戒相値,不得設行之意,敢啓。傳曰,知道。
又以義禁府言啓曰,領運差使員龜山僉使趙榮麟,地方官古群山僉使曺寅植竝拿來,與全羅監司狀啓戶曹粘目憑閱處之事,傳旨啓下矣。趙榮麟今方領運,待到泊後拿囚,曺寅植時在任所云,依例發遣府書吏,交代後拿來,何如?傳曰,允。待待命拿囚。
上在昌德宮。停常參·經筵。
朴齊憲啓曰,明日召對,取稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,同副承旨鄭㝡朝今日不爲仕進,卽爲牌招,何如?傳曰,允。
金胤根啓曰,假注書金龍基身病猝重,勢難察任,今姑改差,何如?傳曰,允。
金龍基改差,代以尹行謨爲假注書。
金胤根啓曰,大司憲·持平一員未差,執義李莊緖,掌令吉顯範牌不進,張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斅默,牌不進罷職傳旨,傳于金胤根曰,只推。
金胤根啓曰,卽者吏曹郞廳來言,延豐縣監韓重履當爲署經,而兩司不備,不得署經云,除在外·未署經外,未肅拜人員,竝卽牌招,何如?傳曰,允。
上在昌德宮。停常參·經筵。
鄭㝡朝啓曰,明日召對,取稟。傳曰,停。
又啓曰,大司憲·持平一員未差,執義李莊緖傳旨未下,掌令張德良,持平鄭象樞在外,掌令吉顯範呈辭,監察茶時之意,敢啓。傳曰,知道。
又啓曰,延豐縣監韓重履諫院則雖已署經,憲府則大司憲持平一員未差,執義李莊緖牌不進,掌令張德良,持平鄭象樞在外,只有掌令吉顯範一人,不得備員署經,何以爲之?敢稟。傳曰,一司除署經。
以執義李莊緖,司諫朴來萬,獻納朴斆默牌不進罷職傳旨,傳于鄭㝡朝曰,只推。
鄭㝡朝啓曰,守令署經事,命下矣。執義李莊緖,司諫朴來萬,獻納朴斆默旣有只推之命,竝卽牌招,何如?傳曰,允。
又啓曰,行都承旨洪在喆,左承旨金胤根,右承旨洪祐順,左副承旨李謙在不爲仕進,右副承旨朴齊憲式暇出去,院中只有臣一人,伴直無人,左副承旨李謙在,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李謙在牌不進,伴直無人,右承旨洪祐順,所當牌招,而拘於廳規,不得請牌,何以爲之?敢稟。傳曰,牌招。
以左副承旨李謙在牌不進罷職傳旨,傳于鄭㝡朝曰,只推。
鄭㝡朝啓曰,右承旨洪祐順牌不進,伴直無人,左副承旨李謙在旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于鄭㝡朝曰,兵判有闕之代,吏曹參判洪在龍除授。
吏曹,兵曹判書單洪在龍除授事,承傳。
鄭㝡朝啓曰,新除授兵曹判書洪在龍,卽爲牌招,命召傳授,何如?傳曰,允。
又啓曰,兵曹判書洪在龍牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于鄭㝡朝曰,前郡守成永龜罪名蕩滌。
以右承旨洪祐順牌不進罷職傳旨,傳于鄭㝡朝曰,只推。
以執義李莊緖牌不進罷職傳旨,傳于鄭㝡朝曰,只推。
李謙在,以兵曹言啓曰,逌瞻門南邊含春苑墻垣一間頹圮處,今已畢築矣,守直衛兵解送之意,敢啓。傳曰,知道。
又以訓鍊都監言啓曰,本局別將沈有祖身病猝重,勢難察任,改差,何如?傳曰,允。
兵曹判書李憲球疏曰,伏以臣於見職,何嘗有一分堪承之望,而爲揚揚恬冒之計也哉?外臣而膺內召,榮至耀也,俟勘而紆寵甄,恩至渥也,以分則嚴畏居先,以義則蹶是亟,遂不得不視若儻來,黽勉膺受,居然月三易而京察又告成矣。夫以臣至庸極陋之姿,加之以年衰氣頹,精識俱耗,雖使之平居無事,儘力究會於銓選唱注之要,尙不免爲前忘後錯,十顚九倒,而逖處藩維,耳目旣鈍,倉卒承命,領略無暇,只是按簿閱名隨闕補塡,此古人所謂一胥吏之事也。顧安有萬一稱塞之實,而其瘡疣之百出,從可以知之矣,臣旣自知甚審,無待乎外至之言,則已試蔑效,尙矣無論,一任憒劣,不思自處,亦非臣計慮之所敢出也。況銓官之視京察爲瓜限,便是成規,左右量度,鞶帶之褫,宜不待於終朝,而且臣犬馬之齒,已迫崦嵫,春夏以來,驅馳撼頓,殆無紀極,食飮之全阻,呻囈之不絶,奄奄若委頓床笫,而彈束奔走,直出於萬不獲已。政席鎭日,失汗過多,外氣重闖,痰嗽越劇,風濕宿祟,如期發作,表裏形證,類非時日可瘳,重任之不可久叨,確係臣揆分揣量,毫非飾讓之說,而實病之又此委苦,益添臣悶隘悚惶之端,臣安得不疾聲仰號,以冀生成之澤也?伏乞聖明,俯垂鑑諒,亟遞臣本兵之任,俾有以公私兩幸,不勝大願。臣無任云云。答曰,省疏具悉。實病如此,本職許遞。
上在昌德宮。停常參·經筵。
夜自五更至初六日開東,灑雨下雨,測雨器水深三分。
藥房提調李穆淵,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿進御交感君子湯五貼製入事,榻前下敎。
李謙在,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李謙在啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪在喆啓曰,左承旨金胤根今日不爲仕進,卽爲牌招,何如?傳曰,允。
傳于李謙在曰,藥院都提調有闕之代,前望單子入之,內醫都提調前望單子入之,判府事鄭元容落點。
傳于李謙在曰,吏判之任,何等緊重,而望筒之經夜頒布,寧有如許事體乎?當日坐直承旨竝罷職。
以左承旨金胤根牌不進罷職傳旨,傳于李謙在曰,只推。
李謙在啓曰,行都承旨洪在喆藥院進,左承旨金胤根不爲仕進,右承旨·同副承旨未差,右副承旨朴齊憲式暇,院中只有臣一人,伴直無人,左承旨金胤根旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。有闕之代,前望單子入之。
承旨前望單子入之,李源益·洪永圭落點。
李謙在啓曰,新除授承旨洪永圭以前任靈光郡守,方在解由未出中,何以爲之?敢稟。傳曰,勿拘。
又啓曰,左承旨金胤根再牌不進,伴直無人,同副承旨洪永圭,卽爲牌招,何如?傳曰,允。
又啓曰,假注書申國休身病猝重,勢難察任,今姑改差,何如?傳曰,允。
申國休改差,代以李承圭爲假注書。
李謙在啓曰,兵曹判書洪在龍再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書洪在龍牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書洪在龍疏批已下,卽爲牌招,傳授命召,何如?傳曰,允。
又啓曰,大司憲·持平一員未差,執義李莊緖,掌令吉顯範牌不進,張德良,持平鄭象樞,在外,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于李謙在曰,只推。
以左承旨金胤根再牌不進罷職傳旨,傳于李謙在曰,只推。
左議政權敦仁疏曰,伏以臣抱此必死之疾,冒此難强之職,因循淟涊,已垂九朔矣。春夏以來,再瀆衷懇,亦煩面告,批敎輒隆,未蒙體諒,臣非不欲務積忱誠,終始丐恩,而殿下之憫覆臣,如慈父之於病子,雖知幹務之難責,未欲遽爲之離捨。臣亦依戀寵私,不敢張皇,或庶幾狗馬賤疾,萬一有幸,陳就微勞,可復殫竭,時月漸久,源委益痼,濕鬱痰飮,根于上焦,伏火結氣,釘着內藏,疸黃之猶前劇歇,眞元之日甚脫落,有未暇恤,最是飮食飢飽之際,思慮醻接之間,小或遺失,輒致火氣衝冒,濕痰交肆,直亘命門,傍及腰脅,屈伸呼吸,都做不得,聰明神識,全歸無何,四體厥冷,寒熱亂逬,死生若在頃刻,傍觀莫不凜然。向來藥院日次,請診之批未下,來待之啓纔徹,而病氣猝發,急如風邪,不能按注須臾,竟乃扶舁經退,當日起居,情禮之所不獲已,而臣以嘗藥之任,獨未隨諸僚後,進候前席,臣分之虧壞,一至於此。雖聖明至仁,特賜寬貸,自訟罪戾,何所容措?卽此一事,可知癃廢之殆無餘地,而重以今夏溽濕,愈鑠敗胃,或至終日不食,達夜不眠,流汗如漿,畏風如箭,塊處密室,恒如愒蔭,顧今一縷之危綴,不啻幾倍於春夏,而以此幾倍危綴之狀,乃欲出入廟堂,裁決機務,則其所行不得而力不任,又不啻幾倍於春夏矣。況其證形極乖,發作無漸,若於賓筵登對,公座稠廣,俄忽不戒,露地顚仆,則區區微命,縱不足惜,體貌傷損,觀瞻之駴笑,爲朝廷羞辱,果何如哉?臣之一日居任,重添一日之病者也。臣以菲薄無肖之材,偏荷天地罔極之恩,滾到今日,罔非曲成,而三載不效,譴責不加,屢辭力懇,又靳聽退,臣雖至愚,亦有彝性,安得無頂戴感激,畢生報答之願,而緣臣數命,病亦如是,仰孤洪造,俯負初心,臣之情良亦戚矣。念臣此病,專祟血分之燥竭,氣度之結轖,治以癨逆而失之攻伐,試以積聚而眩於溫澁,百道不利,停藥亦有月矣。夫疾病之人,專須醫藥,而藥已路窮,醫亦技殫,則以病量醫,決難望治,惟有一分圖活於未死之前者,安閒處身,無所用心,投屛深巷,絶耳目之擾,往來郊坰,有暢敍之益,則居肓之豎,亦似不至於大逞,而服淸涼之水,以爲開滌頑痰,降下燥火,則拔本淸源,縱不易期,苟延殘喘,猶或有方,此臣病中之苦心渴想,而重任未解,此計亦末由矣。臣今在公而徒積瘝曠,更無襪線之可補,在私而如獲良劑,反爲匏瓜之不食,是所謂公私兩無所當,情窮勢迫,靡所因極,敢申前懇,復此疾呼,欲望天地父母,藹然諒照,怛然垂慈,將臣本職及內局提擧之任,特許遞免,俾得如意調治,以全瀕死之性命,不勝大願。臣無任云云。答曰,省疏具悉卿懇。卿之患節,尙未快復,常所憂慮,而暑退涼生,自當勿藥,何至於請急辭免乎?大非予終始委畀之至意,卿其專精神愼起居,俟間登筵,以幸國事,所辭藥院之任,今姑許副。仍傳于李謙在曰,此批答遣史官傳諭。
兵曹判書洪在龍疏曰,伏以臣洊被恩命,輒增一番震懍,而辭未敢力,逡巡泯默者,豈臣有一半分勉可堪承而然哉?誠以恩造非常,頂蹠壹聽於大化故耳。惟其名位之驟盛,門闌之烜爀,人之見之者,孰不以爲翕然光寵,而若臣之蚤夜憂悸,廢餐而忘寢者,人未必知之,知臣此心者,惟天在上耳。聖上之於臣,卽一天也,庶幾矜其愚而諒其懇,毋使重蹈冥升之戒,而今又擢授臣以本兵之長,階視八座。噫,臣之匪材,短長無取,聖鑑之所悉燭,而峻秩重任,適以榮臣身而止,非臣之所區區靳倖於仁覆之下也,惶駴戰汗,直欲鑽地而不可得也。且伏念,臣之所叨,匪比漫局,申明鈐轄,所以嚴宿衛也,句校泉布,所以謹典守也,延攬靺韋,甄拔勤屈,所以平選注也,是豈如臣迂拙之一書生所可辦者哉?臣雖不敢以一日之責自居,而亦不容一日而曠焉,則臣又安可苟然充冒,一任其僨敗也哉?召牌屢降,促臣受符,而參前倚衡,進身無路,玆敢略控由中之懇,仰祈體下之仁。伏乞聖明,亟賜收還臣新授資級與中權之任,俾賤分得以少安,公器毋至重誤,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至辰時,灑雨下雨,測雨器水深二分。
李謙在啓曰,明日召對,取稟。傳曰,停。
洪永圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,穩城都護府使李用弼,永宗僉使韓仁植下直,各長弓一張,長箭一部,片箭一部,筒兒一箇賜給。
大王大妃殿以承傳色口傳下敎曰,三揀擇以九月旬前擇入。
李謙在,以禮曹言啓曰,大王大妃殿以承傳色口傳下敎曰,三揀擇以九月旬前擇入事,命下矣。三揀擇吉日,令日官李秉洪推擇,則來九月初十日爲吉云,以此日定行乎?敢稟。傳曰,以此日爲之。
李謙在啓曰,卽者副修撰徐相敎以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李謙在,以弘文館言啓曰,校理一員,副校理一員,修撰二員,副修撰一員未差,副修撰徐相敎陳疏徑出,下番闕直,事甚未安。應敎鄭基世,副應敎李時愚,副校理金基纘,竝卽牌招,以爲推移姑降入直之地,何如?傳曰,允。
洪永圭啓曰,大司憲·持平一員未差,執義李莊緖,掌令吉顯範牌不進,張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于洪永圭曰,只推。
傳于李源益曰,政官牌招開政,都監堂郞差出。
李源益,以吏批言啓曰,新除授砥平縣監許雋呈狀內,矣身素患痰癖之症,當此換節,一倍添劇,萬無起動赴任之望,卽速入啓遞改云,其身病旣如是,則有難强令往赴,罷黜,何如?傳曰,允。
有政。吏批,行吏曹判書朴岐壽進,參判未差,參議金公鉉進,右副承旨李源益進。以金道喜爲嘉禮都監都提調,李彦淳爲吏曹參判,李憲球爲大司憲,李敎英爲持平,金翊鎭爲正言,尹定鉉爲校理,兪錫煥爲副校理,李豊翼·成好謙爲修撰,韓啓源爲副修撰,朴晦壽爲左參贊,李根友爲禮曹參議,朴宗吉爲同義禁,洪在龍爲軍器提調,李演經爲典籍,元錫周爲砥平縣監,嘉禮都監提調三單,朴永元·徐左輔·李若愚,郞廳六單,鄭始容·崔虎文·申錫洪·洪章燮·韓弼敎·金東選,知春秋單洪在龍,訓鍊都監提調單洪在龍,禁衛提調單洪在龍,御營提調單洪在龍,郭山郡守李承命,大興縣監李圭鉉,前縣監金永琦,已上今加通政加資事,覆啓判下,兼春秋二單,睦仁栽·姜長煥。
吏批,再政。兼直閣單尹定鉉。
兵批,兵曹判書洪在龍病,參判權大肯病,參議柳基豊病,參知趙啓昇進,同副承旨洪永圭進。同知單千鍾翰,僉知單金濟亨,大護軍李憲球,副護軍南獻敎·曺錫亨,副司直洪羲宗·沈敦永·李濟達,副司果沈熙淳·金益文·韓啓源·金炳奎·洪翰周·李寅亮,副司正趙羲謙·李熙訥,副司勇李秉悌,以上竝單付。
兵曹,以朴蓍會爲摠戎中軍。
副修撰徐相敎疏曰,伏以臣於持被之中,卽接家信,則臣母素患痰癖之祟,近因暑濕,一倍添劇,飮啖全廢,藥餌莫效,委頓床褥,轉側須人,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,俾肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李源益啓曰,明日召對,取稟。傳曰,停。
洪永圭啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪在喆啓曰,左承旨金胤根,右承旨李謙在,左副承旨朴齊憲,今日不爲仕進,竝卽牌招,何如?傳曰,允。
備忘記,潼關僉使康鵬浩,防垣萬戶金洪振下直,各長弓一張,長箭一部,片箭一部,筒兒一箇賜給。
洪在喆啓曰,假注書尹行謨身病猝重,勢難察任,今姑改差,何如?傳曰,允。
尹行謨改差,代以金應夏爲假注書。
李源益啓曰,卽伏見平安監司趙秉鉉今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
洪永圭啓曰,卽伏見平安道今春夏等褒貶啓本,則監司趙秉鉉邊將無一人居中居下,兵使尹義儉無一人居下,殊無嚴明殿最之意,竝推考警責,何如?傳曰,允。
又啓曰,行大司憲李憲球,執義李莊緖,掌令吉顯範,持平李敎英牌不進,掌令張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,持平李敎英,司諫朴來萬,獻納朴斆默,正言金翊鎭牌不進罷職傳旨,傳于洪永圭曰,只推。
以左承旨金胤根,右承旨李謙在,左副承旨朴齊憲牌不進罷職傳旨,傳于洪永圭曰,只推。
以應敎鄭基世,副應敎李時愚,副校理金基纘牌不進罷職傳旨,傳于洪永圭曰,只推。
李源益,以弘文館言啓曰,下番闕直,事甚未安。新除授修撰李豊翼·成好謙,副修撰韓啓源,竝卽牌招,以爲推移入直,校理尹定鉉,副校理兪錫煥,一體牌招察任,何如?傳曰,允。
又以禮曹言啓曰,謹稽謄錄,則冊妃三揀擇後,卽詣別宮矣,別宮定於何宮,而待下敎,令該曹預爲修理,何如?傳曰,於義本宮爲之。
又以禮曹言啓曰,卽接京畿監司沈宜臣移文,則以爲,坡州牧鄕校聖殿正間諸處,多有頹落,不可不及今修改,告由移還安祭香祝,自本曹啓稟下送云矣。坡州牧鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以吏曹言啓曰,成均館典籍尹哲求·柳晏俱以身病,呈狀乞遞,竝改差,何如?傳曰,允。
又以成均館同知館事·大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
洪永圭,以左邊捕盜廳言啓曰,本廳兼從事官洪鳳周身病猝重,勢難察任,改差,何如?傳曰,允。
昌寧尉金炳疇疏曰,伏以臣於月前大政,猥膺謝恩兼冬至正使之命,滿心悸恐,歷屢日而莫省所以自措也。噫,專對,有國重任也,必擇智慮周通,威望素著者,然後乃可以彈壓一行,見重殊方,稱其職而峻其事,今之所以擧以畀之者,卽一素無踐歷,未免童子之蒙駭如臣者,是誠意慮之所未到,其不堪當於此任,不但臣自知者明,抑亦通朝之所共諒也,畢竟僨誤,可立而俟,在朝廷擧措,不亦苟且而疎忽者乎?臣之此言,非敢爲急於辭免而然也,斷斷衷悃,亶在於國耳公耳,恐不待臣言之覼縷,而庶幾聖鑑之所俯燭矣。且臣有萬萬切迫之私情,臣母本以脆質,夙抱奇疾,年復年來,轉成貞痼,無異癃老,通計一年,强半委席,及其痰癖之不時闖肆也,種種有頃刻難支之慮,雖或少間,寧日又絶罕,俄忽之頃,劇歇無常,臣之在家,苦無一日矧翔之暇,雖赴公數宿,亦不禁達宵耿耿,明發不寐,以若情理,離捨出壃,則遼薊風雪,信息隔絶,安危生死,漠未相聞,到此地頭,人子之情,當復如何?臣抱此苦懇,而徒懷嚴畏,不爲鳴暴,則是臣自阻於孝理之下,臣豈忍爲此哉?玆敢冒死而呼籲,僭越之罪,誠無以自逃矣。惟我殿下,天地於臣,父母於臣,哀之憐之矜之恤之,特遞臣使价之任,回授無故之人,則覆燾體下之大德隆恩,非臣隕結所可酬其萬一也。臣無任云云。答曰,省疏具悉。卿懇如此,所請依施。仍傳于李源益曰,此批答遣史官傳諭。
吏曹判書朴岐壽疏曰,伏以臣年日以衰,病日以侵,念斷要顯,分甘冗散,忽伏奉天官除旨於秋享致齋之際,隕越悸恐,如臨淵谷,而受香當前,駿奔莫重,未暇他顧,遽入闕中,非昧叩謝之忱,實有冒沒之嫌,尤切惶蹙,莫知自措。又以都監堂郞差出,開政有命,召牌踵臨,事體所重,不敢言私,仍卽出膺,雖緣事會,一向淟涊,是豈臣之本心哉?年前猥叨是任,冒控辭本,悉暴衷懇,非敢爲克讓之美,實出於量入之義,而今於五年之後,又蒙特點,伏未知我殿下,奚取於臣,而有此誤恩之荐降也。或以薄能淺知,謂足幹當而然歟,抑以旣除旋解,必欲試可而然歟。夫有國之政,莫先於用人,用人之柄,專委於冢宰,銓注之得失,而治道以之汚隆,激揚之當否,而人才以之掄拔,明不足以卞別姸媸,則莫宜居此,識不足以裁量流品,則莫宜居此。臣本庸愚,最居人下,片善寸長,無一可記,而蒙被三朝不世之遇,遍歷華膴,滾到崇顯,恩重邱山,效蔑塵露惶愧在中,盈滿爲懼,斂遠名利,棲身郊坰,惟以上不負君恩,下不負臣心,爲此生不報之報而已。物情時務,耳目不輕,百工庶僚,顔面罕識,擧爾所知,前聖攸訓,而旣無所知,況可以擧乎?甄別稱量,斷無其望,按簿循格,猶患茫昧,如是而豈可責之以幹當也?且臣蒲質先零,薪憂常苦,衰邁忒甚,暈眩爲祟,尋常來往之人,當面錯記,俄頃過去之事,交手輒忘,神精筋力,視諸往年,又不知落下幾層,如是而豈可議到於試可也?自檢臣身,兩無攸當,顧何以手握重柄,進退人物,以副我聖上委畀之萬一也哉?今若强所不能,抗顔冒據,則殆有甚於聾瞽之卞聲色,畢竟僨誤,可立而俟,臣固不暇自恤,而其爲累聖簡而虧國體,非細故也,左右思量,仍冒無路,玆敢披露心肝,仰瀆崇嚴。伏乞聖慈,諒微懇之非出飾讓,念重任之不可暫曠,特遞臣所帶銓銜,回授可堪之人,俾公器無褻,私分獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
洪永圭,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李謙在啓曰,明日召對,取稟。傳曰,停。
洪永圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,礪山都護府使崔成範,在德萬戶李萬七下直,各長弓一張,長箭一部,片箭一部,筒兒一箇賜給。
李源益啓曰,同義禁朴宗吉除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。禮曹參議李根友除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
洪永圭啓曰,臣永圭今日入直禁軍,戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李謙在曰,左承旨·右副承旨竝許遞,前望單子入之,承旨前望單子入之,李㙽·趙雲澈落點。
正言金翊鎭啓曰,臣言議譾劣,知識淺短,本不近似於淸朝耳目之任,而迺者薇垣除旨,忽下於千萬夢想之外,感恩怵義,雖不得不章皇出肅,粗伸叩謝之忱,而第臣於合啓中,有區區私義之不可聯參者,前後如臣情地者,擧皆引避,輒蒙體諒,今臣處義,宜無異同,請命遞斥臣職。答曰,依啓。
洪永圭啓曰,行大司憲李憲球,執義李莊緖,掌令吉顯範,持平李敎英牌不進,掌令張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,持平李敎英,司諫朴來萬,獻納朴斆默牌不進罷職傳旨,傳于朴齊憲曰,只推。
以副校理兪錫煥,修撰李豊翼·成好謙,副修撰韓啓源牌不進罷職傳旨,傳于朴齊憲曰,只推。
吏曹參議金公鉉疏曰,伏以臣於日昨,伏奉新除恩命,臣誠惝怳,繼以震悸,莫省措躬之所,未知聖明奚取於臣,而有此誤恩也。噫,六部之職,天官最重,三銓之銜,地望尤別,承乏代斲而或專注擬,甄別流品而參聞可否,選擧之重,雖長僚之是司,銓綜之責,與佐貳而惟均,是以其任至要,其揀至淸,苟非其人,不宜冒據也審矣。臣本寒素寡陋,端窾無取,踐履旣鮮,見識至闇,按班簿而莫辨資歷之高下,對政眼而全昧材器之優劣,以若空疎儱侗,雖置閒散之職,固不可一分堪任,乃以無似之姿,猥荷匪分之寵,才識莫效於持衡,名器徒歸於濫竽,以臣視臣,稱塞無術,人之嗤點,將謂斯何?況又儲望林立,遽先叨玷,在私分而增集木之懼,以公議而致積薪之嘆,臣身僨誤,縱不暇恤,淸朝掄選,豈宜輕褻?奉誥歷日,徊徨踧踖,寧被慢命之誅,難爲進身之計,際因開政有命,違召是懼,微忱縱效於祗肅,私義實愧於蹲冒,略控衷情,仰瀆崇嚴。伏乞聖明,俯垂鑑諒,亟賜鐫改,以重官方,以安微分。臣無任云云。答曰,省疏具悉。爾其勿辭察職。
上在昌德宮。停常參·經筵。
申時,灑雨下雨,測雨器水深一分。
夜自五更至初十日開東,灑雨下雨,測雨器水深二分。
李謙在啓曰,明日召對,取稟。傳曰,停。
洪永圭啓曰,行大司憲李憲球,執義李莊緖,持平李敎英未肅拜,掌令張德良,持平鄭象樞在外,掌令吉顯範呈辭,監察茶時之意,敢啓。傳曰,知道。
李謙在啓曰,臣謙在依定式進詣香室奉審,則香祝樻祝板袱子精潔之意,敢啓。傳曰,知道。
又啓曰,左承旨李㙽時在江原道春川府任所,斯速乘馹上來事,下諭,何如?傳曰,許遞。前望單子入之。
承旨前望單子入之,申錫愚落點。
傳于趙雲澈曰,政官牌招開政。
趙雲澈啓曰,行吏曹判書朴岐壽,參議金公鉉牌不進推考傳旨及罷職傳旨,今方捧入,而開政命下之後,如是違牌,事甚未安。參判李彦淳在外,判書更爲牌招,何如?傳曰,允。參議只推,一體牌招。
傳于洪永圭曰,冬至正使,今番亦以宗親·儀賓中擬入。
傳于洪永圭曰,留院公事入之。
朴齊憲,以吏曹言啓曰,禮曹正郞姜鎭泰,敦寧府參奉趙雲柱,俱以身病,呈狀乞遞,竝改差,何如?傳曰,允。
洪永圭,以兵曹言啓曰,本曹正郞權秉德身病猝重,屢度呈狀乞遞,宿衛重地,不可久曠,今姑改差,何如?傳曰,允。
有政。吏批,行判書朴岐壽進,參判李彦淳在外未肅拜,參議金公鉉牌招不進,同副承旨洪永圭進。以柳進翰爲正言,趙禮根爲禮曹正郞,金在敬爲司䆃僉正,趙揆永爲忠勳都事,吳相昱爲典籍,李祖欽爲敦寧參奉,朴公鎭爲順康園守奉官,興完君是應爲謝恩兼冬至使,李源庚爲春川府使,林孝憲爲寧越府使,申從洛爲昌城府使。
兵批,判書洪在龍病,參判權大肯病,參議柳基豊差祭,參知趙啓昇入直進,右副承旨朴齊憲進。同知劉完遜,副護軍金胤根·李源益·李㙽·任百經·金永琦,副司果金翊鎭,以上竝單付。
吏批,再政。以金畯爲兵曹正郞,李嘉愚爲知經筵,洪在龍爲知義禁,金東健爲知春秋,金汶根爲社稷令,李源弼爲司宰主簿。
兵批,再政。兼昌城兵馬僉節制使淸北左防禦使單申從洛。
朴齊憲,以弘文館言啓曰,下番闕直,事甚未安。修撰李豊翼·成好謙,副修撰韓啓源,旣有只推之命,竝卽牌招,以爲推移入直,副校理兪錫煥旣有只推之命,一體牌招察任,何如?傳曰,允。
以吏曹參議金公鉉再牌不進罷職傳旨,傳于洪永圭曰,只推。
以修撰成好謙,副修撰韓啓源,牌不進罷職傳旨,傳于朴齊憲曰,只推。
以咸鏡監司成遂默狀啓咸興府民家頹壓事,傳于洪永圭曰,聞甚矜惻,元恤典外,別加顧助,卽爲結構奠接之方,廟堂措辭,分付。
洪永圭,以兵曹言啓曰,卽接慶熙宮衛將李膺模牒報,則弘文館近處,大松一株,拔根顚仆云,令該所依例斫去之意,敢啓。傳曰,知道。
又以兵曹言啓曰,宣傳官李鍾和,文臣兼宣傳官沈熙淳·鄭翊朝俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局把摠趙履錫身病猝重,勢難察任,改差,何如?傳曰,允。
又以禁衛營言啓曰,本營字內光熙門南邊第四城廊近處體城三間半頹圮處及連接頹圮一間許,今已畢築,把守軍兵依例撤罷,女墻仍爲始築之意,敢啓。傳曰,知道。
又以禁衛營言啓曰,去夜初更量,幼學申福永犯夜被捉於本營巡邏,而係是士子,依例移送秋曹之意,敢啓。傳曰,知道。
義禁府啓目,洪州牧使徐承淳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,固城前縣令申奭浩原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,茂山前府使李圭殷原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,領運差使員赤梁僉使金德曾原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房都提調鄭元容,提調李穆淵,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿進御交感君子湯依前方五貼製入事,榻前下敎。
李謙在啓曰,明日召對,取稟。傳曰,停。
申錫愚啓曰,行大司憲李憲球,執義李莊緖,持平李敎英未肅拜,掌令張德良,持平鄭象樞,在外,掌令吉顯範呈辭,監察茶時之意,敢啓。傳曰,知道。
洪永圭啓曰,備邊司郞廳來言,今日賓廳日次,而國忌相値,不得來會云矣,敢啓。傳曰,知道。
又啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
李謙在啓曰,假注書李承圭身病猝重,勢難察任,今姑改差,何如?傳曰,允。以李承益爲假注書。
朴齊憲,以戶曹言啓曰,群山倉漕船到泊京江,分倉捧上爲四十日之久,而本曹納米各船欠縮,爲五百三十一石,各宮房納米全不納,爲五百四十六石零,都沙工一名,又於上納前逃走矣。本曹納米則屢度嚴督,今才充納,各宮房納米,則竝與陳省而尙不來呈,毋論裝載時虧欠與中路偸竊,莫重稅穀之致縮愆納,若是夥多者,自有漕運以來所未有之事,法紀所在,萬萬驚惋。該差使員群山僉使申彦模,令該府拿問嚴勘,宮稅未收,令道臣星火督捧,使之賃船上納,沙工之稅穀弄奸,自有本律,上納前逃走,尤係罔赦,亦令道臣譏捕,與各船沙工,一體究覈,依法處置後狀聞之意,分付,何如?傳曰,允。
洪永圭,以兵曹言啓曰,羽林衛將李鍾協,病難供職,呈狀乞遞,改差,何如?傳曰,允。
申錫愚,以刑曹言啓曰,因禁衛營啓辭,去夜初更量,犯夜幼學申福永,移送秋曹事命下矣。福永待過齋,依更數決笞三十度,放送之意,敢啓。傳曰,知道。
上在昌德宮。停常參·經筵。
自人定至十二日開東,灑雨下雨,測雨器水深四分。
趙雲澈啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙雲澈啓曰,右副承旨朴齊憲今日不爲仕進,卽爲牌招,何如?傳曰,允。
備忘記,平安兵使趙存中下直,長弓一張,長箭一部,片箭一部,筒兒一箇賜給。
趙雲澈啓曰,知義禁洪在龍除拜後過三日不爲出肅,依定式推考警責,仍卽牌招察任,何如?傳曰,允。
申錫愚啓曰,卽者義禁府都事來言,時囚罪人申奭浩·李圭殷·徐承淳·金德曾等當爲議處,而判義禁朴晦壽在外,次堂例不得擧行云,何以爲之?敢稟。傳曰,判義禁許遞,前望單子入之,判義禁前望單子入之,朴岐壽落點。
申錫愚啓曰,新除授判義禁朴岐壽,卽爲牌招,以爲開坐之地,何如?傳曰,允。
以義州府尹尹致定狀啓禮單馬致斃,惶恐待罪事,傳于洪永圭曰,勿待罪事,回諭。
以濟州防禦使李容鉉狀啓大靜縣人命渰死事,傳于洪永圭曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
申錫愚啓曰,行大司憲李憲球,執義李莊緖,掌令吉顯範,持平李敎英牌不進,掌令張德良,持平鄭象樞在外,監察茶時之意,敢啓。傳曰,知道。
以執義李莊緖,掌令吉顯範,持平李敎英,司諫朴來萬,獻納朴斆默牌不進罷職傳旨,傳于洪永圭曰,只推。
以右副承旨朴齊憲牌不進罷職傳旨,傳于洪永圭曰,只推。
趙雲澈,以弘文館言啓曰,修撰成好謙,副修撰韓啓源,竝卽牌招察任,何如?傳曰,允。
洪永圭,以兵曹言啓曰,今月十三日一羽禁軍番次矣,該番將未差之代,依承傳口傳擬入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
兵曹口傳政事,以朴弘鎭爲羽林將。
申錫愚,以義禁府言啓曰,領運差使員薺浦萬戶金養洙拿來與江華留守狀啓戶曹粘目憑閱處之事,傳旨啓下矣。金養洙今方待命,拿囚之意,敢啓。傳曰,知道。
上在昌德宮。停常參·經筵。
朴齊憲啓曰,明日召對,取稟。傳曰,停。
洪永圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,慶源都護府使朴來益,靑水萬戶劉顯光下直,各長弓一張,長箭一部,片箭一部,筒兒一箇賜給。
以修撰成好謙牌不進罷職傳旨,傳于朴齊憲曰,只推。
朴齊憲,以弘文館言啓曰,修撰成好謙旣有只推之命,卽爲牌招察任,何如?傳曰,允。
申錫愚啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于申錫愚曰,只推。
以修撰成好謙牌不進罷職傳旨,傳于洪永圭曰,只推。
朴齊憲,以禮曹言啓曰,卽接黃海監司李圭祊移文,則以爲,康翎縣鄕校聖殿,久未修補,多有滲漏處,不可不及今修改,告由移還安祭香祝,自本曹啓稟下送云矣。康翎縣鄕校聖殿修改時先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以承文院都提調意啓曰,勅行贐銀五千兩奉皇旨俟便帶回事,禮部咨文纔已出來矣。贐銀還送,此係創有之事,不可但以回咨而止,以來頭使行奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,以無方物一起磨鍊,順付於節使之意,分付該曹,何如?傳曰,允。
洪永圭,以備邊司言啓曰,各道秋操啓稟,今已齊到矣。行操卽陰雨之備,而課歲停閣,事甚疎虞,其在修擧之道,固宜如例設行。第念三南東·北,潦雨跨朔,在在沈決,秋事豐稔,姑難預料,畿輔·兩西,則纔有今春勅行,使星相續,民邑自多困弊,此時徵調,在所軫念。今秋八道·三都水陸諸操巡歷巡點,竝姑停止,至於官鎭門聚點,苟能塡伍繕械,申明團束,則實與行操無異。以此意嚴飭擧行,有堤堰處,使之移點完役,各樣都試與停退條及覆審考講,竝爲按例設行之意,分付,何如?傳曰,允。
申錫愚,以義禁府言啓曰,統制使許棨狀啓內,知世浦前萬戶崔鳳遇·申道俊·曺衡振等罪狀,令攸司稟處事,啓下矣。崔鳳遇·申道俊·曺衡振今方待命,竝拿囚之意,敢啓。傳曰,知道。
義禁府啓目,開城府經歷具行益原情云云。傳旨問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,群山僉使申彦模原情云云,傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,龜山僉使趙榮麟原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,薺浦萬戶金養洙原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,知世浦前萬戶崔鳳遇,申道俊·曺衡振等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。又啓目粘連,向前李圭殷亦,公私用之先取還穀,雖是北邑之謬例是白乎乃,餘外所犯,俱係不法,焉逭重勘?以此照律,何如?判付啓依允。又啓目粘連,向前徐承淳亦,雖是地方官,還官旣在於致敗之日,臭載不在於護送掌內,則道啓之謂以重事體如是論列,似欠綜核是白遣,三百餘里俟風往來之際,摘奸修報之四日遲滯,事勢固然,別無可罪之端,放送,何如?判付啓依允。又啓目粘連,向前申奭浩亦,糴法之所重姑捨,身爲佩符之官,當捧之還,敎民不納,已分之穀,督令還收,俱係常情之外,眞如帥臣之論列,則奚可但以劻勷論是白遣,至若禁松之蕩然,體例之壞損,有難容貸,以此照律,何如?判付啓依允。又啓目粘連,向前金德曾亦,漕船領運,何等嚴重,而不能檢飭,竟致燒燼,事甚驚駭,以此照律,何如?判付啓依允。
上在昌德宮。停常參·經筵。
李謙在啓曰,明日召對,取稟。傳曰,停。
洪永圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十八日專經武臣殿講日次,而誕日問安相値,頉稟之意,敢啓。傳曰,知道。
備忘記,森森坡萬戶朴繼龍,古豐山萬戶趙逵健,玉江萬戶金時溫下直,各長弓一張,長箭一部,片箭一部,筒兒一箇賜給。
洪在喆啓曰,假注書金應夏身病猝重,勢難察任,今姑改差,何如?傳曰,允。
金應夏改差,代以洪祐命爲假注書。
黃海監司李圭祊狀啓,薦新蓮實結實尙遠,限內不得封進,惶恐待罪事,傳于李謙在曰,勿待罪事,回諭。
趙雲澈啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于趙雲澈曰,只推。
李謙在,以弘文館言啓曰,修撰成好謙旣有只推之命,卽爲牌招察任,何如?傳曰,允。
義禁府照目粘連,固城前縣令申奭浩矣本府議啓內,糴法之所重姑捨,身爲佩符之官,當捧之還,敎民不納,已分之穀,督令還收,俱係常情之外,眞如帥臣之論列,則奚可但以劻勷論是白遣,至若禁松之蕩然,體例之壞損,有難容貸,以此照律,罪笞五十收續,解見任別敍,私罪。奉敎依允爲旀,功議各減一等爲良如敎。又照目粘連,茂山前府使李圭殷矣本府議啓內,公私用之先取還穀,雖是北邑之謬例是白乎乃,餘外所犯,俱係不法,焉逭重勘?以此照律,罪杖九十收贖,徒二年半定配,私罪。奉敎依允爲旀,功議各減一等爲良如敎。又照目粘連,赤梁僉使金德曾矣本府議啓內,漕船領運,何等嚴重,而不能檢飭,竟致燒燼,事甚驚駭,以此照律,罪杖八十徒二年定配收贖,公罪。奉敎依允爲旀,功減一等爲良如敎。又啓目粘連,向前申彦模亦,稅穀運納,何等重大,而欠縮夥多,以致愆納,萬萬可駭,押領差員之虧欠百石以上者罷黜,載在通編漕典條,依法典罷黜,何如?判付啓依允。又啓目粘連,向前趙榮麟亦,莫重稅船,不能操飭,內港咫尺之地,四隻船之臭載,事甚驚駭,以此照律,,何如?判付啓依允。又啓目粘連,向前具行益亦,護送一款,囚供雖非掌內爲辭是白乎乃,沈沒旣在境內,則不可以拯穀之無一欠縮,有所參恕,以此照律,何如?判付啓依允。又啓目粘連,向前金養洙亦,身爲差員,不能操束,竟致臭載,事甚驚駭,不可以未滿三隻,置而勿論,以此照律,何如?判付啓依允。又啓目粘連,向前崔鳳遇段,莫重戰船,不善監造,以致限前朽破,事甚疎虞,以此照律爲白乎旀,申道俊·曺衡振等段,以其在任時戰船之不勤守護,旣有帥臣之論啓,竝只以此照律,何如?判付啓依允。
上在昌德宮。停常參·經筵。
趙雲澈,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李謙在啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨趙雲澈,左副承旨申錫愚,同副承旨洪永圭,今日不爲仕進,竝卽牌招,何如?傳曰,允。
洪祐命有頉,代以李承澤爲假注書。
傳于李謙在曰,禮房承旨馳詣宗廟·景慕宮,奉審摘奸以來。
趙雲澈啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于趙雲澈曰,只推。
以左副承旨申錫愚,同副承旨洪永圭,牌不進罷職傳旨,傳于趙雲澈曰,只推。
以修撰成好謙牌不進罷職傳旨,傳于趙雲澈曰,只推。
趙雲澈,以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
又以弘文館言啓曰,修撰成好謙,副修撰徐相敎差祭,下番闕直,事甚未安。修撰李豊翼,副修撰韓啓源,竝卽牌招,以爲推移入直之地,何如?傳曰,允。
又以兵曹言啓曰,禁軍別將李應植身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹以白殷鎭爲禁軍別將。
趙雲澈,以義禁府言啓曰,時囚罪人李圭殷杖九十徒二年半定配照律公事,判付內,依允。功議各減一等事命下矣。李圭殷功議各減一等,杖七十收贖,告身盡行追奪忠淸道大興縣光時驛,徒一年半定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,因本府議啓,時囚罪人申彦模依法典罷黜事,判付內,依允矣。申彦模放送之意,敢啓。傳曰,知道。
義禁府照目粘連,龜山前僉使趙榮麟矣本府議啓內,莫重稅祖,不能操飭,內港咫尺之地,四隻船之臭載,事甚驚駭,以此照律罪,杖八十收贖,奪告身三等,私罪,奉敎依允。又照目粘連,開城經歷具行益矣本府議啓內,護送一款,囚供雖非掌內爲辭是白乎乃,沈沒旣在境內,則不可以拯穀之無一欠縮,有所參恕,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,薺浦萬戶金養洙矣本府議啓內,身爲差員,不能操束,竟致臭載,事甚驚駭,不可以未滿三隻,置而勿論,以此照律,罪笞四十收贖,附過還職,私罪,奉敎依允。又照目粘連,知世浦前萬戶崔鳳遇·申道俊·曺衡振等矣本府議啓內,崔鳳遇段,莫重戰船,不善監造,以致限前朽破,事甚疎虞,以此照律爲白乎旀,申道俊·曺衡振等段,以其在任時戰船之不謹守護,旣有帥臣之論啓,竝只以此照律罪,崔鳳遇段,以戰船不謹監造律,杖一百收贖,告身盡行追奪,申道俊·曺衡振等段,以不應爲事理重律,各杖八十收贖,奪告身三等,私罪,奉敎依允爲旀,竝只功減一等爲良如敎。
上在昌德宮。停常參·經筵。
自開東至酉時,灑雨下雨,測雨器水深一寸七分。
藥房提調李穆淵,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿進御交感君子湯依前方五貼製入事,榻前下敎。
李謙在啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪在喆啓曰,右副承旨朴齊憲,同副承旨洪永圭,今日不爲仕進,竝卽牌招,何如?傳曰,允。
備忘記,上土僉使崔元謙下直,長弓一張,長箭一部,片箭一部,筒兒一箇賜給。
傳于趙雲澈曰,右副承旨·同副承旨竝許遞,前望單子入之。
承旨前望單子入之,吳取善·宋應龍落點。
趙雲澈啓曰,新除授左副承旨吳取善,同副承旨宋應龍,竝卽牌招,何如?傳曰,允。
申錫愚啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,獻納朴斆點牌不進罷職傳旨,傳于申錫愚曰,只推。
以修撰李豊翼,副修撰韓啓源牌不進罷職傳旨,傳于申錫愚曰,只推。
李謙在,以弘文館言啓曰,下番闕直,事甚未安。修撰李豊翼,副修撰韓啓源旣有只推之命,與修撰成好謙,副修撰徐相敎,竝卽牌招,以爲推移入直之地,何如?傳曰,允。
又以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,晦初間擇入。
又以奎章閣言啓曰,今日奉謨堂奉審,雨勢如此,不得擧行,待快晴爲之之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
申錫愚,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
上在昌德宮。停常參·經筵。
自五更至開東,灑雨下雨,測雨器水深二分。
趙雲澈啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙雲澈啓曰,左副承旨吳取善今日不爲仕進,卽爲牌招,何如?傳曰,允。
申錫愚啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于申錫愚曰,只推。
以左副承旨吳取善牌不進罷職傳旨,傳于申錫愚曰,只推。
以同副承旨宋應龍牌不進罷職傳旨,傳于申錫愚曰,只推。
以修撰李豊翼,副修撰韓啓源·徐相敎牌不進罷職傳旨,傳于申錫愚曰,只推。
趙雲澈,以禮曹言啓曰,以太廟殿謁取稟草記,傳曰,晦初間擇入事,命下矣。展謁吉日,令日官李秉洪推擇,則今七月二十七日,來八月初四日俱吉云,以何日定行乎?敢稟。傳曰,以二十七日爲之。
申錫愚,以兵曹言啓曰,今七月二十七日大駕詣宗廟展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春例爲之。
又以兵曹言啓曰,內禁衛將李圭徹病難供職,呈狀乞遞,改差,何如?傳曰,允。
又以兵曹言啓曰,今月十九日一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹,以李存敬爲都監中軍。
兵曹口傳政事,以金翰喆爲內禁將。
申錫愚,以兵曹言啓曰,今七月十七日武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以訓鍊都監言啓曰,本局把摠李奎燦身病猝重,勢難察任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸八分。
趙雲澈啓曰,明日召對,取稟。傳曰,停。
吳取善啓曰,來二十一日朝參日次矣,敢稟。傳曰,停。
申錫愚啓曰,行大司憲李憲球,執義李莊緖未肅拜,掌令張德良,持平鄭象樞在外,掌令吉顯範呈辭,持平李敎英未署經,監察茶時之意,敢啓。傳曰,知道。
吳取善啓曰,同副承旨宋應龍今日不爲仕進,卽爲牌招,何如?傳曰,允。
趙雲澈,以吏曹言啓曰,新除授榮川郡守李絅愚呈狀內,矣身冒炎行役,中路得病,擔舁還家,時日內萬無起動遠赴之望,卽速入啓遞改云,其身病旣如是,則有難强令往赴,罷黜,何如?傳曰,允。
又以禮曹言啓曰,卽接奉常寺所報,則今十五日雨後奉審神室,北方山川位奉安龕室上椽木腐傷,多有滲漏,西邊春舌椽木瓦子風板頹落,龕室塗褙及窓戶薍簾地衣亦多破傷,北邊春舌瓦子風板樑上塗灰四面墻垣瓦子與神門月臺層階亦爲頹圮云矣。修改之節,待晴擇日擧行,何如?傳曰,允。
又以宗簿寺提調意啓曰,觀此全羅監司金景善狀啓,則茂朱府赤裳山城璿源閣,今夏潦雨之後,閣脊瓦上塗灰間間剝落,樑脊正中後面下樑椽交付處瓦子傾退,顯有低陷,東邊風遮內第四椽滲漏是白乎所,上項有頉諸處,雖在外面,其在審愼,誠萬萬悚悶是白如乎,閣內上下詳細奉審,然後諸頉有無,始可詳知,修改當否,亦爲議到是白乎等,以令該廳稟處事,啓下矣。璿源閣如是傷毁,其所修改,不容少緩,依例發遣郞廳,奉審修改,而璿源譜略外四處未奉安件鱗次擧行之意,曾於戊寅,筵稟蒙允,故辛卯修改時,亦爲遵此擧行矣。今番修改下去時,郞廳仍爲陪進奉安,且曝曬年限已過,亦爲兼行曝曬,何如?傳曰,允。
吳取善,以都摠府言啓曰,今日入直內三廳武兼禁軍及軍兵等當爲中日習射技放,而大殿誕日前一日相値,不得設行之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深二分。
大殿誕日,內閣·政院·玉堂·朝廷二品以上·六曹堂上·大司憲單子問安。答曰,知道。大王大妃殿·王大妃殿,內閣·政院·玉堂·朝廷二品以上·六曹堂上·大司憲口傳問安。答曰,知道。
趙雲澈啓曰,明日召對,取稟。傳曰,停。
又啓曰,知義禁洪在龍旣入闕中,不爲肅謝,直爲出去,事甚未安。推考,何如?傳曰,允。
傳于申錫愚曰,都承旨許遞,前望單子入之。
承旨前望單子入之,李景在落點。
兵曹口傳政事,護軍單洪在喆。
趙雲澈,以吏曹言啓曰,宗簿寺主簿曺克承以其身病,呈狀乞遞,改差,何如?傳曰,允。
又以禮曹言啓曰,今此大殿誕日諸道所對賀箋中,洪州牧使徐承淳方有拿命,不得封進事,有該道臣狀聞,而今已蒙放,依例封進,故原啓中開錄以入,會寧府使吳一善以應封官兼別軍職,各爲封進,長連縣監成元鎭,熊川縣監吳鼎周,雖非應封官,亦以別軍職封進矣。一體看審捧入之意,敢啓。傳曰,知道。
吳取善,以兵曹言啓曰,卽接廣智營入直哨官金興碩手本,則拱北門西邊墻垣一間許缺落云,爲先令紫門監堅實圍排,卽速修築,而把守軍兵,廣智營入直軍八名除出限改築間,嚴加守直之意,分付,何如?傳曰,允。
又以禁衛營言啓曰,因兵曹草記,拱北門西邊宮墻一間許缺落處,廣智營入直軍八名除出,哨官一員率領,限修築間嚴加守直之意,敢啓。傳曰,知道。
上在昌德宮。停常參·經筵。
宋應龍啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨奉室奉審。
又啓曰,明日召對,取稟。傳曰,停。
申錫愚啓曰,行大司憲李憲球,掌令吉顯範呈辭,執義李莊緖未肅拜,掌令張德良,持平鄭象樞在外,李敎英未署經,監察茶時之意,敢啓。傳曰,知道。
傳于申錫愚曰,全羅道康津縣薪智島定配罪人梁重吉放送。
申錫愚,以兵曹言啓曰,五衛將方承圓,景福衛將張俊澤,訓鍊院僉正李鍾五俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
德溫公主發靷後,大殿·大王大妃殿·王大妃殿,內閣·政院·玉堂·朝廷二品以上·六曹長官·大司憲口傳問安。答曰,知道。
藥房都提調鄭元容,提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
吳取善,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
趙雲澈啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吳取善啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
注書張仁遠病,代以尹堉爲假注書。
李景在,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
李景在啓曰,吏曹郞廳來言,大臣置處政事,取稟。傳曰,當日爲之。
李景在,以吏曹言啓曰,通禮院引儀韓鎭㝢以其身病,呈狀乞遞,改差,何如?傳曰,允。
又以吏批言啓曰,議政府左議政權敦仁勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
吳取善,以兵批言啓曰,左議政權敦仁勉副送西事,命下矣。當爲隨品置處,而領中樞一窠,判中樞二窠,他大臣及輔國判書今方見帶,判中樞府事李羲甲,降付知中樞,其代下批,而知中樞時無見窠,依例作闕,李羲甲下批之意,敢啓。傳曰,知道。
有政。吏批,行判書朴岐壽進,參判李彦淳在外未肅拜,參議金公鉉牌招不進,行都承旨李景在進。啓曰,廣州判官今當差出,而本府以營下劇邑,素稱難治,不可不擇差,他道有聲績已準限未準朔守令,竝擬,何如?傳曰,允。
以金鼎集爲同敦寧,李彦淳爲同義禁,金炳冀爲漢城主簿,金學秀爲宗簿主簿,金始遠爲校書校理,洪在赫爲引儀,李穆遠爲榮川郡守,金龍根爲廣州判官,金洛斗爲典籍,軍器直長李得春,奉事沈鳳儀,副奉事禹弘圭,參奉徐奎完,已上單付。
兵批,判書洪在龍進,參判權大肯,參議柳基豊,參知趙啓昇病,左副承旨吳取善進。
以徐念淳·李忠運·南錫圭爲副摠管,李熙庚爲宣傳官,洪在儀爲內禁將,李圭震爲五衛將,張道亨爲景福將,邊漢圭爲訓鍊僉正,韓承愚爲備邊郞,朴熙聖爲群山僉使,全海愚爲古群山僉使,朴宗簡爲安義僉使,判府事權敦仁,知事作闕金煐,護軍沈有祖副護軍朴齊憲·洪永圭·李鍾和,以上竝單付。
吏批,再政。以朴永輔·朴文紭爲典籍,趙揆永爲茂朱府使。
兵批,再政。都摠都事具永淳,同知單張道亨。
吏批,三政。以尹希大爲司僕僉正,兪致明爲直講,金在重爲忠勳都事,兼養賢主簿單朴永輔。
吏批,四政。以洪秉琦爲社稷令。
申錫愚啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于申錫愚曰,只推。
李謙在,以戶曹言啓曰,各道年終錢穀御覽會計,待京畿·平安道會案上來,修正以入事,前已草記矣。兩道會案,今纔齊到,御覽會計修正次,請出之意,敢啓。傳曰,知道。
申錫愚,以義禁府言啓曰,龜山僉使趙榮麟,陽川縣令羅啓南拿來,與京畿監司狀啓戶曹粘目,憑閱處之事,傳旨啓下矣。趙榮麟今方待命拿囚,羅啓南時在任所云,依例發遣府羅將拿來,何如?傳曰,待待命拿囚。
又以義禁府言啓曰,全羅道康津縣薪智島定配罪人梁重吉放送事,承傳啓下矣。梁重吉放送事,分付該道道臣之意,敢啓。傳曰,知道。
左議政權敦仁疏曰,伏以臣於日前,申暴病實,敢望恩諒,及伏奉批敎,嘗藥之任,幸蒙遞免,而本職則乃自如矣。感戴之餘,實不勝霣越遑塞之至,臣竊意我殿下,謂臣時月沈綿,不至如朝夕危急,而猶堪任其職事,終始優假,靳於聽退也。夫受遇於殿下者,未有如臣之偏深,陳病於殿下者,亦未有如臣之太甚,臣苟可以萬一拚恩旨而供趍走,以今日所蒙被,何敢一辭苦懇於分義之外哉?以病則半年癃痼,無方可治,以職則百度瘝癈,無說可冒,非但臣一息未泯,一刻難安,朝體之傷損,事面之苟且,豈不爲國家大悶者乎?此臣之不避瀆擾,疾聲屢陳而不知止,如人之窮而丐命於天,如子之痛而愬苦於父,蓋其望於至仁至慈,隱覆而憫恤之者,亦情理之所固然耳。顧臣病狀之種種危惡,已具於前後疏辭,不別絮疊,當悉鑑燭,而自經今夏以來,因値節氣推換,暑旣傷元,而益無餘地。濕則滋痰而越復劇肆,注泄無度,枯津隨陷,龠米不化,敗胃莫收,客疾之添,安危未定,而宿證伏火,乘虛交劇,升降之無節,苦渴之難測,遠過於前。以臣目下貌樣,奔奏陳就,已非可論,舊恙新祟,迭相侵攻,冒計之漸覺不逮,如景將頹,如水方涸,安保其縷命之久延乎?噫,區區一身之微,固何足爲存沒之念,而重務未釋,國事多誤,天眷冞隆,仰承無路,生爲孤恩之臣,死作負罪之鬼,有臣如此,生亦何爲?臣於凜殘昏墊之中,憂思多端,煩熱轉甚,輒致明發不寐,病氣難定。如蒙我殿下哀之憐之,特垂好生之澤,亟遞臣本職,俾得任便調治,獲保危喘,則在公而莫重機務無曠滯之懼,在私而餘生歲月,皆聖明之賜,如或臣要占便安,以病欺誣,則天地神明,其必殛之,臣雖無狀,斷不出此,精思迷瞀,言不知裁,尤增震恐,臣無任云云。答曰,省疏具悉卿懇。卿之患節,固所悶然,巽牘又如此,一向相持,有非敬待之意,所辭相職,今姑勉副,卿其安心調理,而此豈卿可捨予,予可捨卿之時乎?實予小子誠禮不孚之致,自顧慙歎而已。仍傳于李景在曰,此批答遣史官傳諭。
上在昌德宮。停常參·經筵。
李謙在啓曰,明日召對,取稟。傳曰,停。
申錫愚啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李謙在啓曰,左副承旨吳取善今日不爲仕進,卽爲牌招,何如?傳曰,允。
傳于李謙在曰,戶房承旨與禮曹堂上,戶曹郞廳,依定式馳詣宣武祠,奉審摘奸以來。
申錫愚啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于申錫愚曰,只推。
以左副承旨吳取善牌不進罷職傳旨,傳于宋應龍曰,只推。
宋應龍,以戶曹言啓曰,時御所內各司雨漏修改吉日時,令日官金昌勳推擇,則今七月二十九日卯時爲吉云,以此日時擧行之意,敢啓。傳曰,知道。
申錫愚,以義禁府言啓曰,平安監司趙秉鉉狀啓內,泰川前縣監申泰運,泰川兼任龜城前前府使吳致豊等罪狀,竝令攸司稟處事,啓下矣。申泰運·吳致豊今方待命,竝拿囚之意,敢啓。傳曰,知道。
上在昌德宮。停常參·經筵。
自巳時至申時,灑雨下雨,測雨器水深三分。
宋應龍啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書李承澤身病猝重,勢難察任,今姑改差,何如?傳曰,允。
又啓曰,同敦寧金鼎集除拜後過三日不爲出肅,依定式推考警責,仍卽牌招察任,何如?傳曰,允。
李承澤改差,代以洪淳穆爲假注書。
宋應龍啓曰,行都承旨李景在,左副承旨吳取善不爲仕進,左承旨李謙在,右承旨趙雲澈,右副承旨申錫愚式暇,院中只有臣一人,伴直無人,左副承旨吳取善所當牌招,而拘於廳規,不得請牌,何以爲之?敢稟。傳曰,牌招。
吳取善啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于吳取善曰,只推。
吳取善,以訓鍊都監言啓曰,本局中軍李存敬身病猝重,勢難察任,改差,何如?傳曰,允。
上在昌德宮。停常參·經筵。
吳取善,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李景在啓曰,明日召對,取稟。傳曰,停。
吳取善啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,右承旨趙雲澈,右副承旨申錫愚今日不爲仕進,竝卽牌招,何如?傳曰,允。
備忘記,水口萬戶胡哲臣下直,長弓一張,長箭一部,片箭一部,筒兒一個賜給。
吳取善啓曰,卽者義禁府都事來言,時囚罪人趙榮麟·申泰運·吳致豊等當爲捧供,而判義禁朴岐壽有身病,知義禁洪在龍呈辭受由,同義禁李彦淳在外,只有同義禁林翰鎭一員,不得備員開坐云,判義禁卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
以右承旨趙雲澈,右副承旨申錫愚牌不進罷職傳旨,傳于宋應龍曰,只推。
兵曹,以金魯甲爲都監中軍。
李景在,以禮曹言啓曰,徽定殿自初虞祭至祥祭,各享大祭及朔望俗節所用生獐雉鮮,前因奉常寺牒呈,已爲磨鍊卜定,祥後所用,當爲鱗次磨鍊,而謹稽謄錄,則英廟朝丁丑以後,徽寧殿各享大祭及朔望俗節生獐雉鮮,依例封進。至乙酉年,因下敎,今後則宮與徽寧殿五享四仲朔祭外,一依眞殿例擧行事定式,且考近例,則癸未庚寅魂宮五享及朔望俗節生獐雉鮮,限三年封進矣。乙酉定式中,內喪在先時,肉膳封進之祥禫前後,雖無區別,癸未庚寅,限三年封進,旣有已例,則徽定殿再朞前,事體同焉。限再朞祭,五享朔望俗節生獐雉鮮,仍爲封進,伊後則五享外,朔望俗節素膳封進,依乙酉定式擧行,恐合事宜,而係是莫重享需,臣曹不敢擅便,何以爲之乎?敢稟。傳曰,依乙酉定式擧行。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
上在昌德宮。停常參·經筵。
宋應龍啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員竝卽牌招,何如?傳曰,允。
又啓曰,行都承旨李景在,左承旨李謙在,右承旨趙雲澈不爲仕進,左副承旨吳取善式暇出去,右副承旨未差,院中只有臣一人,伴直無人,右承旨趙雲澈,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金大根落點。
宋應龍啓曰,左副承旨趙雲澈牌不進,伴直無人,右承旨李謙在,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙雲澈牌不進罷職傳旨,傳于宋應龍曰,只推。
宋應龍啓曰,右承旨李謙在牌不進,伴直無人,左副承旨趙雲澈,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,判義禁朴岐壽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,朴晦壽落點。
宋應龍啓曰,開坐事,命下矣。新除授判義禁朴晦壽,卽爲牌招,何如?傳曰,允。
又啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
以右承旨李謙在牌不進罷職傳旨,傳于宋應龍曰,只推。
以左副承旨趙雲澈再牌不進罷職傳旨,傳于宋應龍曰,只推。
兵曹,以尹禹鉉爲御營中軍。
宋應龍,以禮曹言啓曰,卽接京畿監司沈宜臣移文,則以爲,楊根郡鄕校聖殿正間諸處,多有頹圮,將於今秋釋菜,兼告修改告由移還安祭,香祝自本曹啓稟下送云矣。楊根郡鄕校聖殿修改,當於令秋釋菜,兼告擧行告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
上在昌德宮。停常參·經筵。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李謙在啓曰,明日召對,取稟。傳曰,停。
宋應龍啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左副承旨趙雲澈,右副承旨吳取善今日不爲仕進,竝卽牌招,何如?傳曰,允。
金大根啓曰,備邊司郞廳來言,今日賓廳日次,而領議政,左議政未差,右議政金道喜有身病,不得來會云矣,敢啓。傳曰,知道。
備忘記,安義僉使朴宗簡下直,長弓一張,長箭一部,片箭一部,筒兒一箇賜給。
傳于李謙在曰,內喪在先時,笠制旣爲厘改,則祥後禫前之燕居服,仍用布帶,亦似未安,令該曹問議時原任大臣以稟。
傳于宋應龍曰,左副承旨許遞,前望單子入之。
承旨前望單子入之,李明迪落點。
李景在啓曰,新除授左副承旨李明迪,卽爲牌招,何如?傳曰,允。
宋應龍啓曰,判義禁朴晦壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴晦壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
以右副承旨吳取善牌不進罷職傳旨,傳于宋應龍曰,只推。
以左副承旨李明迪牌不進罷職傳旨,傳于宋應龍曰,只推。
李謙在,以禮曹言啓曰,卽接廣州府留守洪敬謨移文,則以爲,本府鄕校聖殿地衣,年久弊傷,今秋節享,兼告修改告由移還安祭,香祝自本曹啓稟下送云矣。廣州府鄕校聖殿地衣,當於今秋節享,兼告修改告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
金大根,以禁衛營言啓曰,本營字內光熙門南邊頹城改築處女墻,今已畢築之意,敢啓。傳曰,知道。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李謙在啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于金大根曰,明日出宮門路,以協陽門爲之。
以平安監司趙秉鉉狀啓寧邊府民家頹壓事,傳于李明迪曰,民家頹壓,若是夥多,聞甚矜惻,元恤典外,別加顧助,趁卽結構奠接,俾無失所棲遑之弊事,廟堂措辭,分付。
金大根啓曰,行大司憲李憲球,執義李莊緖,掌令吉顯範牌不進,張德良,持平鄭象樞,在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于李明迪曰,只推。
李謙在,以吏曹言啓曰,贈諡文穆公洪羲俊延諡,定行於今月二十八日本第云矣,敢啓。傳曰,知道。
又以謝恩兼冬至正副使意啓曰,彼中公幹,專任堂上譯官,而自前慮或有意外事端,額外帶去,多有其例,今亦依已例,堂上譯官李尙迪,加定帶去,何如?傳曰,允。
李明迪,以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,四匹中路故失,五匹中路病留,六匹津頭逃逸,二匹到本寺病留,除實納馬七十一匹禾毛色,別單書入之意,敢啓。傳曰,知道。
義禁府啓目,泰川兼任龜城前前府使吳致豊,泰川前縣監申泰運等原情云云。問目內辭緣,泛稱遲晩,所當請刑是白乎矣,吳致豊段,曾經宣傳官,申泰運段,曾經侍從,勿爲請刑,載在大典通編,竝只議處,何如?判付啓依允。又啓目,龜山僉使趙榮麟,陽川縣令羅啓南等原情云云。傳旨問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
大駕詣宗廟入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。還內後,內閣·政院·藥房·玉堂口傳問安。答曰,知道。
金大根啓曰,司僕寺內乘來言,捲簾,取稟。傳曰,捲三面。
李謙在啓曰,明日召對,取稟。傳曰,停。
又啓曰,來初一日輪對日次,而景慕宮秋享大祭齋戒相値,頉稟之意,敢啓。傳曰,知道。
宋應龍啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,卽者義禁府都事來言,今日動駕時,駕側鳴錚罪人奴範伊,移送秋曹云矣,敢啓。傳曰,知道。
以平安監司趙秉鉉狀啓義州等邑民家頹壓事,傳于李明迪曰,民戶之頹壓,若是夥多,聞極驚慘,元恤典外,別加顧助,趁卽結構奠接,俾無棲遑失所之弊事,廟堂各別措辭,分付。
李明迪,以司僕寺一二提調意啓曰,濟州出來後運歲貢馬二百匹內,十四匹中路故失,八匹中路病留,五匹津頭逃逸,十匹水原府別驍士,四十六匹訓鍊都監,十二匹禁衛營,十六匹御營廳,十二匹兵曹軍馬分給,除實納馬八十一匹禾毛色,別單書入之意,敢啓。傳曰,知道。
甲辰七月二十七日卯時,大駕詣宗廟秋展謁擧動入侍時,行都承旨李景在,左承旨金大根,右承旨李謙在,左副承旨李明迪,右副承旨吳取善,同副承旨宋應龍,記事官張仁遠,假注書洪淳穆,記事官李裕膺·李,提學朴永元·金興根,直提學金學性·金輔根,直閣尹定鉉,檢校待敎李㘾·李裕元,以次侍立。時至,通禮跪啓請外辦。上具翼善冠·無揚黑圓領袍·靑鞓·素玉帶,乘輿出宣化門。藥房提調李穆淵,副提調李景在等進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門·敦化門,進發至宗廟大門外。通禮跪啓請降輦乘輿,上降輦乘輿,入廟門至降輿所。通禮跪啓請降輿,上降輿入齋室,展拜時至。通禮跪啓請出次。上改具冕服出次,步詣至東神門外。通禮跪啓請執圭,景在進圭,上執圭,就版位,行四拜禮訖,大根進前奏曰,侍衛軍兵來待西神門外乎?上可之。賤臣承命出傳。上入殿內各室奉審訖,上步由西神門,詣永寧殿,入就版位,行四拜禮,各室奉審如上儀訖,出殿門外。通禮跪啓請釋圭。上釋圭,景在跪受,領府事趙寅永,判府事鄭元容,判府事權敦仁,右議政金道喜進前奏曰,朝氣過涼,勞動餘聖體,若何?上曰,一樣矣。上步還入齋室,少頃,通禮跪啓請外辦,上改具翼善冠·黑圓領袍,出齋殿門外。通禮跪啓請乘輿,上乘輿出廟門外,至降輿所。通禮跪啓請降輿乘輦,上降輿乘輦,進發至敦化門,由進善門,至肅章門外。上命回駕,仍命左右列行首別軍職李圭徹拿入。宣傳官趙秉善承命擧行。上曰,汝身爲軍職,行步倨慢,豈有如許道理乎?圭徹曰,惶恐遲晩。上曰,依法決棍,三度後,上曰,今番略示警刻,日後則毋作如此之習。仍命拿出,由肅章門至協陽門外。通禮跪啓請降輦乘輿,上降輦乘輿,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
巳時,太白見於未地。
李謙在啓曰,明日召對,取稟。傳曰,停。
宋應龍啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李謙在啓曰,假注書洪淳穆身病猝重,勢難察任,今姑改差,何如?傳曰,允。
洪淳穆改差,代以鄭錫朝爲假注書。
吳取善啓曰,明日傳香禮房承旨當爲齋宿,而右承旨李謙在不爲仕進,所當牌招,而拘於廳規,不得請牌,何以爲之?敢稟。傳曰,牌招。
宋應龍啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之義,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
李謙在,以吏曹言啓曰,今此文宣王釋奠祭分獻官,前察訪朴光立塡差,而時無職名,令該曹口傳付軍職,何如?傳曰,允。
又以吏曹言啓曰,新除授工曹佐郞鄭世臣除拜後過限未肅拜,依例改差,何如?傳曰,允。
宋應龍,以兵曹言啓曰,宣傳官李熙絅病難供職,呈狀乞遞,內禁衛將洪在儀病在鄕廬,上來無期云,五衛將金濟亨,忠壯衛將黃在元過限未肅拜,竝改差,何如?傳曰,允。
又以訓鍊都監言啓曰,本局把摠李熙忠身病猝重,勢難察任,改差,何如?傳曰,允。
又以禁衛營言啓曰,本營哨官朴大秀留陣時不參,嚴棍汰去之意,敢啓。傳曰,知道。
又以御營廳言啓曰,本廳千摠具廷鉉身病甚重,勢難察任,改差,何如?傳曰,允。
上在昌德宮。停常參·經筵。
巳時,太白見於未地。
藥房提調李穆淵,左承旨金大根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日召對,取稟。傳曰,停。
宋應龍啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金大根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨吳取善今日不爲仕進,卽爲牌招,何如?傳曰,允。
傳于李謙在曰,禮房承旨馳詣宗廟·景慕宮,奉審摘奸以來。
金大根,以內醫院提調意啓曰,副提調李景在今日問安,不爲仕進,卽爲牌招,何如?傳曰,允。
宋應龍啓曰,行大司憲李憲球,執義李莊緖,掌令吉顯範,牌不進,張德良,持平鄭象樞,在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默,牌不進罷職傳旨,傳于宋應龍曰,只推。
以右副承旨吳取善牌不進罷職傳旨,傳于宋應龍曰,只推。
以忠淸監司姜時永狀啓,進上早紅柿子·松茸,限內不得封進,惶恐待罪事,傳于李明迪曰,勿待罪事,回諭。
傳于李謙在曰,發遣吏郞,諸執事淸齋與否,摘奸以來。
兵曹口傳政事,副司果單朴光立。
金大根,以司僕寺一二提調意啓曰,濟州山馬監牧官金揚秋,癸卯甲辰兩年條封進馬二匹,今纔上來,禾毛色別單書入之意,敢啓。傳曰,知道。
又以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
巳時,太白見於未地。
金大根啓曰,來初五日,朝參日次矣,敢稟。傳曰,停。
傳于李謙在曰,禮房承旨馳詣景慕宮,奉審摘奸以來。
李謙在,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣元陵親祭,仍詣景陵親祭矣,日子以晦前擇入。
又以禮曹言啓曰,以陵幸取稟草記,傳曰,當詣元陵親祭,仍詣景陵親祭矣,日子以晦前擇入事,命下矣。幸行吉日,令日官李秉洪推擇,則今八月二十七日二十八日二十九日俱吉云,以何日定行乎?敢稟。傳曰,以二十八日爲之。
傳于金大根曰,軍士房承旨入侍。
兵曹,元陵·景陵幸行時軍令,八月二十八日出宮,廟洞晝停所,自闕門十六里,元陵展謁,自晝停所十五里,以上三十一里,親祭景陵,親祭還詣廟洞晝停,當日還宮。
李謙在,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,卽接通禮院牒報,則以爲,來八月初二日文廟·南壇親傳香時,左右通禮,當爲備員,而右通禮有闕之代,卽速變通,以爲及時擧行之地云,通禮院右通禮有闕之代,口傳備擬以入之意,敢啓。傳曰,知道。
吏曹口傳政事,以朴鳴載爲右通禮。
傳于金大根曰,明日出宮門路,以協陽門爲之。
傳于李謙在曰,發遣吏郞,諸執事淸齋與否,摘奸以來。
金大根,以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,挾輦軍三百名,餘軍一百名磨鍊。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以司僕寺一二提調意啓曰,今此元陵親祭,景陵親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又以兵曹言啓曰,在前幸行時先廂步軍一哨除出,晝停所作門矣,今亦依此擧行,何如?傳曰,允。
又以兵曹言啓曰,在前幸行,當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,幸行回鑾後隨駕軍兵犒饋,連以乾物分給矣,今亦依此擧行,何如?傳曰,允。
甲辰八月初一日辰時,上御暎花堂。軍士房承旨入侍時,左承旨金大根,記事官張仁遠,記事官李裕膺·李,以次進伏訖。上命入軍令。宣傳官趙秉善奏曰,軍令入侍時,宣傳官例爲陞殿擧行矣,今亦依例擧行乎?上可之。秉善出,引兵曹判書洪在龍進,跪請軍令。上命入之,在龍以軍令授秉善,秉善跪授大根,大根跪授,書判付讀奏訖,授秉善,秉善授在龍。上命兵判先退。秉善引在龍退出。裕膺奏曰,臣以本館事,有所仰達者矣。本館實錄曝曬,今年爲當次,而外史庫茂朱赤裳,奉化太白兩處實錄曝曬,亦爲年次矣,一體擇日擧行,何如?上曰,依爲之。出擧條仍命退,承史以次退出。
上在昌德宮。停常參·經筵。
巳時,太白見於未地。
上詣仁政殿月臺,南壇·文廟親傳香,還入幕次後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
李謙在啓曰,明日召對,取稟。傳曰,停。
宋應龍啓曰,行大司憲李憲球,執義李莊緖,掌令吉顯範,呈辭,張德良,持平鄭象樞,在外,李敎英未署經,監察茶時之意,敢啓。傳曰,知道。
傳于李謙在曰,禮房承旨與左承旨,分詣文廟受香諸處,奉審摘奸以來。
傳于金大根曰,發遣吏郞,諸執事淸齋與否,摘奸以來。
李謙在書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
金大根,以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以尹明儉爲宣傳官。
李謙在,以禮曹言啓曰,謹稽喪禮補編,則內喪在先,十三月祥後,魂殿朔望俗節祭,只一獻,載在攝事儀小註矣。今此徽定殿祥後朔望俗節祭,依此擧行,何如?傳曰,允。
又以弘文館言啓曰,副修撰韓啓源差祭,下番闕直,事甚未安。修撰李豊翼·成好謙,副修撰徐相敎,竝卽牌招,以爲推移入直之地,何如?傳曰,允。
李景在,以內醫院都提調·提調意啓曰,年例燕貿唐藥材,依昨年例磨鍊,別單書入之意,敢啓。傳曰,知道。
金大根,以兵曹言啓曰,今此幸行時,隨駕軍兵,當爲磨鍊矣,禁御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,馬軍四哨,訓將率領爲先廂,訓局步軍五哨,兩營騎士四番,禁將率領爲後廂,禁軍三番爲之,御將率各營餘軍留都。
又以兵曹言啓曰,徽定殿祥祭後,朝臣凡於進見時,淺淡服磨鍊矣。侍衛戎服當準此,黑笠去笠飾,淺淡天翼黑帶,衛內挾輦槍劍軍服色,亦用黑色,而動駕時陣上領軍將臣服色,係是衛外,且軍行有異,故在前朝臣淺淡服進見時,有如常華服之例,今亦依此,動駕時陣上領軍將臣服色,用華飾赴陣之意,分付,何如?傳曰,允。
甲辰八月初二日辰時,上詣仁政殿月臺。南壇·文廟香祝親傳入侍時,行都承旨李景在,左承旨金大根,右承旨李謙在,左副承旨李明迪,右副承旨吳取善,同副承旨宋應龍,記事官張仁遠,假注書鄭錫朝,記事官李裕膺·李,提學朴永元,直提學金輔根,檢校直閣徐有薰,直閣尹定鉉,檢校待敎李㘾·李裕元,以次侍立。時至,通禮跪啓請外辦,上具翼善冠·無揚黑圓領袍·靑鞓素玉帶,乘輿出宣化門。藥房提調李穆淵,副提調李景在進前奏曰,日氣過涼,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導就褥位南向立,引儀引獻官興寅君最應,淸寧君金東健,詣褥位之左。通禮跪啓請跪,上跪,香室官員奉香祝,跪授謙在,謙在奉東向跪進,上受香祝,以授獻官最應·東健,最應·東健,西向跪受興。通禮跪啓請興,上興。通禮前導就階下祗送位西向立,最應·東健奉香祝,由正路出,通禮請鞠躬,上鞠躬,香祝過後,啓請平身,上平身,入幕次後少頃,通禮跪啓請乘輿,上乘輿出仁政門,由協陽門,命出標信解嚴。由宣化門還內後,諸臣以次退出。
上在昌德宮。停常參·經筵。
巳時,太白見於未地。
李謙在啓曰,明日召對,取稟。傳曰,停。
吳取善啓曰,行大司憲李憲球,執義李莊緖,掌令吉顯範呈辭,張德良,持平鄭象樞在外,李敎英未署經,監察茶時之意,敢啓。傳曰,知道。
李謙在啓曰,同副承旨宋應龍,今日不爲仕進,卽爲牌招,何如?傳曰,允。
注書張仁遠病,代以徐堂輔爲假注書。
傳于李謙在曰,禮房承旨馳詣社稷,奉審摘奸以來。
傳于吳取善曰,賓對久未爲之,再明日日次,依例來會。
以修撰李豊翼·成好謙,副修撰徐相敎,牌不進罷職傳旨,傳于吳取善曰,只推。
李明迪,以弘文館言啓曰,下番闕直,事甚未安。修撰李豊翼·成好謙,副修撰徐相敎,旣有只推之命,與副修撰韓啓源,竝卽牌招,以爲推移入直之地,何如?傳曰,允。
以同副承旨宋應龍牌不進罷職傳旨,傳于吳取善曰,只推。
以修撰李豊翼·成好謙,副修撰徐相敎·韓啓源,牌不進罷職傳旨,傳于吳取善曰,只推。
李明迪,以承文院都提調意啓曰,勅行贐銀五千兩,奉皇旨俟便帶回事,盛京禮部咨文出來矣。前此因北京禮部咨文,以前頭使行具表伸謝之意,纔已回咨,而今此咨文中,謄書上諭而出送,則亦不可無稱謝之語,回咨措辭撰出,正書安寶後,定禁軍騎撥下送于灣府使之傳給鳳城將處,以爲轉致盛京之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林肯洙,直講兪致善,典籍朴永輔俱爲呈旬,時無入直之員,以他郞官,姑爲代直,何如?傳曰,允。
吳取善,以都摠府言啓曰,今日入直內三廳武兼禁軍及軍兵等,當爲中日習射技放,而社稷秋享大祭齋戒相値,不得設行之意,敢啓。傳曰,知道。
又以禁衛營言啓曰,建陽門軍兵直所八間頹圮處,自本營改建,今已畢役之意,敢啓。傳曰,知道。
上在昌德宮。停常參·經筵。
巳時,太白見於未地。
李明迪啓曰,明日召對,取稟。傳曰,停。
宋應龍啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,昌城都護府使申從洛下直,長弓一張,長箭一部,片箭一部,筒兒一箇賜給。
金大根啓曰,時·原任大臣有稟達事,來詣請對矣。傳曰,入侍。
宋應龍啓曰,卽者義禁府都事來言,時囚無得過三日滯囚,曾有定式矣。時囚罪人趙榮麟·羅啓南·申泰運·吳致豊等,當爲議處,而判義禁朴晦壽差祭,次堂例不得擧行云,何以爲之?敢稟。傳曰,判義禁牌招。
又啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
傳于金大根曰,今番幸行時,諸般擧行,依京擧動例爲之,務從省約,出還宮時植炬置之,凡係役民之事,皆以儲置米會減,外驛補把,亦依例除之事,分付。
以全羅監司金景善狀啓,方物進上大箭,不善申飭,更爲封進,惶恐待罪事,傳于李明迪曰,勿待罪事,回諭。
宋應龍啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
吳取善,以弘文館言啓曰,下番闕直,事甚未安。修撰李豊翼·成好謙,副修撰徐相敎·韓啓源,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,移御日大王大妃殿·王大妃殿動駕時,殿下先詣祗迎處所,當爲稟定,而謹稽謄錄舊例,則俱以興化門內磨鍊,先朝庚午年,則以鐘樓前路磨鍊,辛未·戊寅年,則俱以昌德宮洞口下路磨鍊矣,今番則何以爲之乎?敢稟。傳曰,以興化門內磨鍊。
又以禮曹言啓曰,傳曰,內喪在先時笠制,旣爲釐改,則祥後禫前之燕居服,仍用布帶,亦似未安,令該曹問議時,原任大臣以稟事,命下矣。發遣郞廳,問議於時原任大臣,則領中樞府事臣趙寅永以爲,內喪在先時,祥後燕居布帶,雖載補編橫看條,今於笠制釐改之後,似當用微吉之義,而謹按禮曰祥而縞,注曰縞冠素紕也,此非具三年體之謂也,外此禮書,無可援据,蓋以齋衰杖朞,服制已盡故也。唯先正臣權尙夏之說曰,夫爲妻祥後禫前,當着白帶,是乃閭巷士庶通行之制,則亦合參用,而王家禮節,至爲嚴重,臣無以質言仰對矣云。行判中樞府事臣鄭元容以爲,內喪在先時燕居服,祥後衣帶之仍卽補編橫看圖所載,而圖說,或與受敎條,有所逕庭,故笠制釐改,亦以受敎爲重也。旣祥微吉,在禮卽然,而布帶之一如祥前,果甚未安,聖詢及此,不勝欽仰,杖朞之服限,則已盡具體之制,吉當以漸,故士庶家夫爲妻禫前,常着白帶。然此是時俗之通行,亦無古禮之的據,則不敢援此而遽議於王朝儀節,惟在博採而裁處焉云。行判中樞府事臣權敦仁以爲,內喪在先,祥後黑笠布帶,載於補編橫看圖,而練而祥禫,漸次就吉,禮之大意也。燕服隨變,亦無可疑,而笠制先旣釐正,則帶之仍布,烏在其漸吉之義?況內喪在先之練祥杖禫,雖曰具體,自是朞服,則殿下之服,旣祥而盡矣。服盡之後,仍其布帶,實未知於禮,果何如也,下詢布帶未安之敎,臣不勝欽仰萬萬,王朝典禮,臣實蒙陋,未有考證,而至若士庶家所行者,臣之先祖文純公臣尙夏之論以爲,夫爲妻祥後禫前,當着白帶,若照以士禮,則臣無他見,而私家遵用,遽難援議於王朝莫重之制,唯在博詢而裁處之爾云。議政府右議政臣金道喜以爲,祥後布帶之制,卽補編橫看條中所載也。然而卒哭後笠制,亦就橫看條而通變釐正者,則布帶之隨而釐正,恐無可疑,蓋杖朞之服,雖是朞服中最重之制,而其爲朞而除則一也。若於祥後,仍其布帶,則不幾近於服猶未除乎?夫爲妻祥後禫前,當着白帶,旣有先正臣權尙夏之定論,此固士庶家通用之制,而無以遽議於王朝典禮,惟願博詢而裁處焉云矣。大臣之議如此,上裁,何如?傳曰,諸大臣之議如此,以白絲帶磨鍊以入。
又以禮曹言啓曰,祥後禫前自上燕居時帶制收議草記,傳曰,諸大臣之議如此,以白絲帶磨鍊以入事,命下矣。原節目中,以白絲帶磨鍊,付標以入之意,敢啓。傳曰,知道。
金大根,以兵曹言啓曰,今此元陵·景陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以兵曹言啓曰,景福宮衛將張道亨,守門將金應錫·李萬成,俱以病難供職,呈狀乞遞竝改差,何如?傳曰,允。
又以禁衛營言啓曰,本營千摠徐永淳,身病猝重,勢難察任,改差,何如?傳曰,允。
義禁府啓目粘連,向前吳致豊段,配囚防守,本有法意,而旣在兼任,不能操飭,致有此逃失,趁不報營,縱或有以吏鄕之掩置,亦難免矇然之失,以此照律爲白乎旀,申泰運段,失囚雖在於前官,詗捕自歸於過限,以此照律,何如?判付啓依允。又啓目粘連,向前趙榮麟段,纔勘四隻致敗之律,又有全船沈水之患,益可見不能操飭之失,以此照律爲白乎旀,羅啓南段,水沈雖與致敗稍異,不謹指路,則在所難免兺除良,穀數未報,平問取招,由前由後,亦有溺職之罪,以此照律,何如?判付啓依允。
甲辰八月初四日辰時,上御重熙堂。時原任大臣請對入侍時,行都承旨李景在,假注書鄭錫朝,記事官李裕膺·李,領府事趙寅永,判府事鄭元容·權敦仁,右議政金道喜,以次進伏訖。上曰,史官分左右。領府事趙寅永,進前奏曰,晨夕日氣稍涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容奏曰,潦收之後,近候過涼,將攝最難適宜,進啖之節,起居之際,倍加審愼,深所祝也。以下十四行刀削寅永又奏曰,臣間遭姊喪,葬禮在於今月,姑未擇日,而如値朝家無事之時,得數日之暇,則可以從便往來,而是臣區區之私,故敢此仰達矣。上可之。上命大臣先退,史官就座。仍命退,諸臣以次退出。
上在昌德宮。停常參·經筵。
巳時,太白見於未地。
藥房提調李穆淵,副提調李景在啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
吳取善啓曰,明日召對,取稟。傳曰,停。
金大根啓曰,右承旨李謙在,今日不爲仕進,卽爲牌招,何如?傳曰,允。
宋應龍啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
以右承旨李謙在牌不進罷職傳旨,傳于宋應龍曰,只推。
以修撰李豊翼·成好謙,副修撰徐相敎牌不進罷職傳旨,傳于宋應龍曰,只推。
金大根,以備邊司言啓曰,今日賓對,新差備堂,有懸病不進之員,事體所在,誠爲未安。令政院牌招,以爲進參之地,何如?傳曰,允。
傳于金大根曰,大臣·備局堂上引見。
傳于李景在曰,豊恩府院君命招。
傳于李景在曰,時原任大臣,豊恩府院君入侍。
兵曹,以任聖臯爲左邊捕盜大將,柳基常爲右邊捕盜大將,南錫圭爲禁軍別將。
金大根啓曰,新除授左邊捕盜大將任聖臯,右邊捕盜大將柳基常,竝卽牌招,命召及大將牌·傳令牌,傳授,何如?傳曰,允。
吳取善啓曰,行吏曹判書朴岐壽,參判李彦淳,參議金公鉉牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以吏曹參議金公鉉再牌不進罷職傳旨,傳于宋應龍曰,只推。
吳取善啓曰,吏曹參議金公鉉,旣有只推之命,一體牌招,何如?傳曰,允。
傳于金大根曰,別軍職成元鎭減下,前郡守成永龜,閑良李東洙,竝別軍職差下。
傳于宋應龍曰,俄以大臣所奏,雖罷違牌諸臺,而更思之,此似循例之致,決非規避之意,況飭已施矣,竝仍任前職,卽爲牌招。
吳取善,以吏曹言啓曰,健元陵令尹致翼,以其身病,呈狀乞遞,改差,何如?傳曰,允。
又以吏曹言啓曰,敬陵參奉成元鎬,以其身病,呈狀乞遞,改差,何如?傳曰,允。
又以吏曹言啓曰,今日次對入侍時,未下直守令及受由上京守令,竝令不多日內催促下送事,允下矣。自臣曹催促,則未下直守令榮川郡守李穆遠,金堤郡守趙雲始,高城郡守崔瑗,平壤庶尹趙秉憲,俱以爲初七日辭朝云,茂朱府使趙揆永,今初八日辭朝云,受由上京守令奉化縣監柳泰東,已爲下去云矣,敢啓。傳曰,知道。
又以吏曹言啓曰,成均館直講兪致善,典籍朴永輔,俱以身病,呈狀乞遞,竝改差,何如?傳曰,允。
又以禮曹言啓曰,卽接山陵官員所報,則本陵陵上東南邊裳石所排處地形,自月前似有低下,而其間潦雨頻仍,漸次蹲縮,自乙方至巳方,裳石四立,顯有低陷,欄干石隨以傾仄云矣。莫重陵上石物之傾仄,極爲驚悚,而此與時急頉處有異,且道臣奉審,當在不遠,奉審時詳細別具狀聞,以爲稟處之地,何如?傳曰,允。
又以禮曹言啓曰,卽接忠淸監司姜時永移文,則以爲,新昌縣鄕校聖殿正間,椽榱朽敗,仰土剝落,雨水滲漏,不可不及今修改,告由移還安祭香祝,自本曹啓稟下送云矣。新昌縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金大根,以兵曹言啓曰,慶熙宮衛將趙容九,病難供職,呈狀乞遞,改差,何如?傳曰,允。
又以兵曹言啓曰,建陽門入直軍直所,因雨頹圮,入直軍兵,姑爲移接於東山別監房矣。今已改建,使之還入本處之意,敢啓。傳曰,知道。
又以訓鍊都監言啓曰,因兵曹草記,建陽門入直本局軍兵直所,因雨頹圮,入直軍,移接於東山別監房矣。今已改建,依前還入之意,敢啓。傳曰,知道。
有政。吏批,行判書朴岐壽進,參判李彦淳式暇,參議金公鉉牌招不進,同副承旨宋應龍進。以洪在喆爲左尹,姜爲刑曹參議,金東健爲知義禁,李彦淳爲同經筵,李源弼爲刑曹佐郞,金炳冀爲工曹佐郞,金宅善爲健元陵令,李學鉉爲司僕主簿,趙啓恒爲氷庫別提,徐頀淳爲敬陵參奉,吳顯佑爲龍川府使,吳吉善爲順川郡守,大司憲李憲球,執義李莊緖,司諫朴來萬,掌令吉顯範,獻納朴斆默以上,仍任事,承傳。
兵批,判書洪在龍進,參判權大肯病,參議柳基豊病,參知趙啓昇入直,左承旨金大根進。以許瑢爲內禁將,洪榮瑾爲五衛將,鄭明行爲忠壯將,金在秋爲景福將,金基一爲慶熙將,趙羲稷爲訓鍊主簿,兪致善·李敎英爲文兼,吳耆善·金肯淳爲守門將,李元夏爲慶尙左水使,曺栢承爲白翎僉使,金漢吉爲漢江別將,護軍李鼎臣,副護軍趙雲徹·李玄緖·李熙絅·沈昌奎,副司果尹泰兢,已上竝單付。
吏批,再政。金昔淵爲引儀,金命鉉爲漢城主簿,宋在誼爲司宰主簿,兼養賢直長單羅時鏞。
兵批,再政。以李膺漢爲宣傳官,趙用夏爲武兼,同知單金在秋,僉知單洪榮瑾,副司果兪致善。
以吏曹參議金公鉉牌不進罷職傳旨,傳于宋應龍曰,只推。
兵曹口傳政事,部將加設單成永龜。
義禁府照目粘連,泰川兼任龜城前前府使吳致豊,泰川前縣監申泰運等矣本府議啓內,吳致豊段,配囚防守,本有法意,而旣在兼任,不能操飭,致有此逃失,趁不報營,縱或諉以吏鄕之掩置,亦難免矇然之失,以此照律爲白乎旀,申泰運段,失囚雖在於前官,詗捕自歸於過限,竝只以此照律罪,吳致豊段,以制書有違律,杖一百收贖,告身盡行追奪,申泰運段,以違令律,笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,龜山前僉使趙榮麟,陽川縣令羅啓南等矣本府議啓內,趙榮麟段,纔勘四隻致敗之律,又有全船沈水之患,益可見不能操飭之失,以此照律爲白乎旀,羅啓南段,水沈雖與致敗稍異,不謹指路,則在所難免兺除良,轂數未報,平問取招,由前由後,亦由溺職之罪,竝只以此照律罪,趙榮麟段,以不應爲律,笞四十收贖,附過還職,羅啓南段,從重論,笞五十收贖,解見任別敍,竝只私罪,奉敎依允爲旀,羅啓南段,功減一等爲良如敎。
甲辰八月初五日辰時,上御重熙堂。大臣·備局堂上引見入侍時,左承旨金大根,假注書徐堂輔,事變假注書姜晢一,記事官李裕膺·李,右議政金道喜,行吏曹判書朴岐壽,刑曹判書金興根,戶曹判書朴永元,漢城府判尹李嘉愚,行大護軍任聖臯,知中樞府事李奎鉉·趙秉龜,兵曹判書洪在龍,行護軍柳基常,同知中樞府事金學性,校理宋能圭,以次進伏訖。上曰,史官分左右。道喜進前奏曰,近日朝氣過涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,臣以無似,忝叨匪據,居然爲十朔之久矣。雖其仰成有所,倖免大罪,而循省賤分,冞切兢愧,今則左相已退,機務方劇,其將責臣以密勿紆謨,弘濟時艱歟。臣之本末,自知甚明,雖欲飭朽策駑,承乏備使,而實有行不得者也,獨任責成,雖古之名碩,未嘗不以爲難,況臣憒憒,遇事昧方,全無耇德之仰藉,傍無賢僚之共貞,顧此重務,將何以擔夯得去,而今日朝廷,果成何許貌樣耶?鼎席之不備已久,宿德輿望,不爲無人,惟願亟命枚卜,使國事有恃,如臣匪才,仍賜斥退,是臣區區之祝。上曰,從當下敎矣。卿其實心對揚。道喜曰,近者星象之告災,亦屢日矣,此必天心仁愛,有以警告我殿下,而今焉伏莽之憂,際此而發,將有刑獄之事,以此災而致此應,臣不敢附會爲說,而上焉而謫異見,下焉而詿誤興,此正君臣上下恐懼修省之時也。至若對越消弭之責,惟在於殿下之一心,若使殿下,惕然奮發,應之以實,則轉災爲祥之機,卽惟在此,伏願殿下,以典學一事,爲今日急先務,亟開法講,必誠必勤,三晝隻日,無或有曠,而仍又頻接臣僚,以之咨詢治忽,延訪得失,則凡係法成憲以循祖宗之舊,節財用以養民生之力,進賢才以備朝廷之用,皆將由此推去矣。此非臣愚迷所敢做出之說也,卽古昔元臣碩輔告誡於君上者,惟願殿下,勿以臣愚淺而忽之,實我東方無疆之基也。上曰,卿之所奏,實出衷悃,豈不孜孜服膺乎?出擧條道喜曰,秋務方殷,此時曠官,極爲可悶,新除未下直及受由上京守令,竝令不多日內催促下送,何如?上曰,依爲之。出擧條道喜曰,慶尙左水使沈昌奎,以其親年,呈狀乞遞矣,係是法理所許,不可强令察任,改差,何如?上曰,依爲之。出擧條道喜曰,詞訟劇地,曠務爲悶,在外漢城左尹許遞,與刑曹參議有闕之代,政官牌招,開政差出,何如?上曰,依爲之。出擧條道喜曰,御營大將金煐,謂有身病,今日賓對,又不登筵,事體所在,誠極未安。姑先從重推考,何如?上曰,依爲之。出擧條以下七行十二字刀削大根曰,左邊捕盜大將白殷鎭,右邊捕盜大將李應植,竝施譴削之典事,命下矣。捕將重任,不可一刻暫曠,在前如此之時,有曾經大將權察之例,今番則何以爲之乎?上曰,登筵曾經大將人權察,可也。出擧條大根曰,左右捕將,曾經大將權察事,命下矣。權察左邊捕盜大將任聖臯,右邊捕盜大將柳基常,旣已登筵,使之聽傳敎,何如?上曰,依爲之。出擧條道喜曰,當此合坐方張之時,循例違牌,不可但以不成說論,除在外,違牌諸臺,竝施譴罷之典,何如?上曰,依爲之出擧條上曰,大臣就座。大根曰,諸宰奏事,以下四行十二字刀削大根曰,玉堂所懷奏之。能圭進前奏曰,臣逖違侍講,于今十年,士別三日,猶云刮目,況我殿下,天縱之資,其間進修之功,必臻光明之域,如臣淺陋,何敢仰贊?第伏念帝王之學,雖與韋布有異,其規模間架,本無二致。蓋持志莫如讀書,讀書可以明善,明善所以誠身,誠身則天下事,皆可擧以措之,此所謂操約而施博者也。間因盛暑,雖未免許久停講,顧今新涼入郊,燈火簡編,可親可舒,日開法筵,極意問難,召對夜對,亦勿間斷,則厥修乃來,習與成性矣。此雖陳腐之說,猶冀體諒焉。上曰,所陳當體念矣。出擧條道喜曰,當此懲討方張之時,竟無一言而退,雖緣生疎所致,難免溺職之失,登筵玉堂,施以罷職之典,何如?上曰,依爲之。出擧條上命大臣先退,史官就座,仍命退,諸臣以次退出。十四面
上在昌德宮。停常參·經筵。
巳時,太白見於未地。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日召對,取稟。傳曰,停。
宋應龍啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
李景在啓曰,假注書鄭錫朝,身病猝重,勢難察任,今姑改差,何如?傳曰,允。
鄭錫朝改差,代以尹景善爲假注書。
宋應龍啓曰,行大司憲李憲球陳疏,執義李莊緖,掌令吉顯範,聯箚,張德良,持平鄭象樞,在外,李敎英未署經,監察茶時之意,敢啓。傳曰,知道。
李謙在,以禮曹言啓曰,移御日,殿下先詣祗迎處所,因臣曹草記,以興化門內磨鍊事,命下矣。自上祗迎服色,當爲磨鍊,而取考謄錄,元無襯當之已例,而正廟朝丁未五月,惠慶宮詣慶熙宮時,大殿以黑圓領袍祗迎後,改具白袍隨詣矣。今此移御,在於魂殿祥後,與丁未祥前,煞然有間焉,今番則何以爲之乎?敢稟。傳曰,以黑圓領袍磨鍊。
以下二張一行九字刀削。
上在昌德宮。停常參·經筵。
巳時,太白見於未地。
吳取善啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,來十一日,朝參日次,而毓祥宮秋享祭齋戒相値,頉稟之意,敢啓。傳曰,知道。
又啓曰,來十一日,輪對日次,而毓祥宮秋享祭齋戒相値,頉稟之意,敢啓。傳曰,知道。
又啓曰,三品官之無得過三日循例請牌,曾有定式矣。刑曹參議姜,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,全州營將申鍾命下直,長弓一張,長箭一部,片箭一部,筒兒一箇賜給。
尹景善在外,代以權應夔爲假注書。
吳取善啓曰,行大司憲李憲球,執義李莊緖,掌令吉顯範,牌不進,張德良,持平鄭象樞,在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默,牌不進罷職傳旨,傳于吳取善曰,只推。
以下一張四行十六字刀削。
上在昌德宮。停常參·經筵。
巳時,太白見於未地。
李景在啓曰,明日常參·經筵,取稟。傳曰,停。
宋應龍啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李景在啓曰,右承旨李謙在,今日不爲仕進,卽爲牌招,何如?傳曰,允。
又啓曰,假注書徐堂輔,身病猝重,勢難察任,今姑改差,何如?傳曰,允。
宋應龍啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範,司諫朴來萬,獻納朴斆默牌不進罷職傳旨,傳于宋應龍曰,只推。
以右承旨李謙在牌不進罷職傳旨,傳于宋應龍曰,只推。
金大根,以兵曹言啓曰,本曹正郞李光載,身病猝重,屢度呈狀乞遞,宿衛重地,不可久曠,今姑改差,何如?傳曰,允。
上在昌德宮。停常參·經筵。
巳時,太白見於未地。
宋應龍,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋應龍啓曰,明日聖節望闕禮習儀,再明日毓祥宮秋享祭齋戒,三明日貞陵忌辰祭齋戒,十三日·十四日明陵忌辰祭齋戒正日相値,視事頉稟之意,敢啓。傳曰,知道。
李明迪啓曰,明日召對,取稟。傳曰,停。
宋應龍啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李明迪啓曰,明日聖節望闕禮,依例爲之之意,敢啓。傳曰,知道。
以李晩運爲假注書。
傳于李明迪曰,玉堂有闕之代,前望單子入之。
校理前望單子入之,趙鳳夏落點。
宋應龍啓曰,行大司憲李憲球,執義李莊緖,掌令吉顯範牌不進,張德良,持平鄭象樞在外,李敎英未署經,監察茶時之意,敢啓。傳曰,知道。
以執義李莊緖,掌令吉顯範牌不進罷職傳旨,傳于宋應龍曰,只推。
宋應龍啓曰,明日聖節望闕禮習儀時,憲府無進參之員,除在外·未署經外,呈告人員,竝待開門牌招,何如?傳曰,允。
司諫朴來萬,獻納朴斆默等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣,渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸。渠之包藏,雖急於敲撼朝廷,而獨不念自犯於上誣聖德,罪在罔赦乎,各邑已例,春曹文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明卞無餘,鬼蜮情狀,無所遁匿,而鉏根潰癰之論,寔出遠慮,何殿下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻,痛矣。人心陷溺,世變層生,至於今番姜斗煥之疏而極矣。渠以鄕曲卑微之類,敢肆叵測煽惑之計,假托陳勉,投進一疏,滿紙叫嚷,顯有訕侮之意,全篇簸弄,少無敬謹之心。命意至憯,引喩絶悖,至以敵以下不敢道之句語,擬之於莫嚴莫重之地,是可忍也,孰不可忍也?其在臺閣之地,苟欲仰勉聖學,則納約匡救,直陳無諱,何患無其辭,而必以至無嚴極不敬之說,肆口指斥而後,始可曰匡救也直陳也,究其情節,論其罪狀,不但爲干紀犯分而止耳。此非渠蟣蝨之賤所可獨辦,必有慫慂指使者存,而聖度天大,過加包容,兪音終靳於嚴覈,處分遽止於薄竄,使渠至凶至悖之類,尙此假息於覆載之間,典憲由是隳壞,亂逆無所懲畏,豈不大可懼哉,大可憂哉?請鏡城府竄配罪人姜斗煥,亟令王府,嚴鞫得情,快正典形。以下八行刀削答院曰,不允。兩捕將事,譴削足矣,豈可如是論人乎?不允。下諭事,許遞。
李明迪,以吏曹言啓曰,今此各宮秋享祭祭官中,時無職名人員,令該曹口傳付軍職,何如?傳曰,允。
又以禮曹言啓曰,來九月初六日大王大妃殿·王大妃殿移御時,前部鼓吹,依丁未年例,以陳而不作,磨鍊節目以入之意,敢啓。傳曰,知道。
宋應龍,以左右捕盜廳言啓曰,謹依刑曹啓目判付,本廳在囚罪人尹永植,移送秋曹之意,敢啓。傳曰,知道。
上在昌德宮。停常參·經筵。
巳時,太白見於未地。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
宋應龍啓曰,明日召對,取稟。傳曰,停。
又啓曰,合辭方張之時,憲府無詣臺之員,事甚未安。未署經傳旨未下外,呈告人員,卽爲牌招,何如?傳曰,允。
李景在啓曰,左承旨金大根,右承旨李謙在,右副承旨吳取善,今日不爲仕進,竝卽牌招,何如?傳曰,允。
宋應龍啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
李明迪啓曰,臣明迪,今日聖節望闕禮習儀進去,下直之意,敢啓。傳曰,知道。
以執義李莊緖,掌令吉顯範牌不進罷職傳旨,傳于宋應龍曰,只推。
宋應龍啓曰,執義李莊緖,掌令吉顯範,旣有只推之命,一體牌招,何如?傳曰,允。
又啓曰,行大司憲李憲球,執義李莊緖,掌令吉顯範,聯箚,掌令一員·持平一員未差,持平李敎英未署經,監察茶時之意,敢啓。傳曰,知道。
獻納朴斆默啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,快伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典。措辭見上答院曰,不允。捕將事,已諭於前批,勿煩。
宋應龍啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫李在鶴,掌令金基纘,持平兪致崇,正言金英秀落點。
以左承旨金大根,右承旨李謙在,右副承旨吳取善,牌不進罷職傳旨,傳于宋應龍曰,只推。
宋應龍啓曰,明日傳香,禮房承旨當爲齋宿,而右承旨李謙在,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于李謙在曰,發遣吏郞,諸執事淸齋與否,摘奸以來。
傳于李謙在曰,國勢危疑,人心搖蕩,此時三公之位,不可不備,前領議政趙寅永,前左議政權敦仁,復拜相職。
李謙在啓曰,前領議政趙寅永,前左議政權敦仁,復拜相職事,命下矣。政官牌招,開政下批,何如?傳曰,允。
有政。吏批,行判書朴岐壽進,參判李彦淳,參議金公鉉,竝牌招不進,右承旨李謙在進,以李寅奭爲副校理,領議政單趙寅永,左議政單權敦仁,承文都提調二單領議政趙寅永,左議政權敦仁。
兵批,判書洪在龍病,參判權大肯病,參議柳基豊入直進,參知趙啓昇病,同副承旨宋應龍進,領府事鄭元容,判府事李羲甲·金在昌,同知金基一,副護軍李孝淳,副司直張德良·鄭象樞,副司果柳進翰,以上竝單付。
傳曰,卿之苦心也貞疾也,予小子非不稔悉洞察,而以今宗國之勢,不得不復煩卿元輔之任,此非備例巽讓之時也,卿豈不諒之乎?仍傳于李謙在曰,此敦諭,遣史官傳諭于領議政,仍與偕來。
傳于李謙在曰,向卿言病也,予旣以曲副之矣,今國有事也,卿豈不强起之乎?予不多誥,卽起膺命事,遣史官傳諭于左議政,仍與偕來。
宋應龍啓曰,推鞫爲之事,命下矣。委官何大臣進去乎?敢稟。傳曰,左議政進去。
李謙在啓曰,事變假注書姜晢一,身病猝重,勢難察任,今姑改差,何如?傳曰,允。
姜晢一改差,代以洪淳穆爲事變假注書。
傳于宋應龍曰,所謂閔姓人捉來之捕校,何至今遲滯乎?該廳從事官,發牌究問以入。
宋應龍,以戶曹言啓曰,慶熙宮·慶善堂役事,改排溫堗,方張乾淨,而今日申時量,火氣從烟桶中,上及於簷端風板,旋卽撲滅,幸不至蔓延矣。莫重殿閣之內,不能致愼,有此意外之事,不勝萬萬驚悚,計士員役等,自臣曹科治計料,而臣之不善檢飭,惶恐待罪之意,敢啓。傳曰,知道。勿待罪。
李謙在,以弘文館言啓曰,新除授校理趙鳳夏,卽爲牌招察任,何如?傳曰,允。
又以奎章閣言啓曰,景慕宮望廟樓今秋大奉審,臣定鉉,與本宮提調金蘭淳,進詣展奉,奉審無頉之意,敢啓。傳曰,知道。
宋應龍,以備邊司言啓曰,卽見摠戎使柳基常所報,則以爲本廳屬北漢山城行宮及倉庫門樓,擧皆傾頹,不得不趁今修改,而財力凋殘,無他措辦之策,請以空名帖七百張頒下,隨急修補云矣。山城卽保障之重地,諸處傾頹,宜亟修葺,而物力措備,諒無其方,空帖請得,又有已例,以四百張特爲成給之意,分付該曹,何如?傳曰,允。
又以義禁府言啓曰,因捕廳啓目判付內,洪稷周·朴醇壽·閔晉鏞,竝令該府拿來,嚴問捧口招以入事,命下矣。洪稷周·朴醇壽·閔晉鏞等,竝拿囚之意,敢啓。傳曰,知道。
又以義禁府言啓曰,在囚罪人洪稷周·朴醇壽·閔晉鏞等,今當捧口招,而大臣聯箚批旨,以推鞫爲之事,命下矣。洪稷周·朴醇壽·閔晉鏞等,口招置之,竝具格移囚南間之意,敢啓。傳曰,知道。
又以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
又以義禁府言啓曰,慶尙監司洪鍾英狀啓內,軍威縣監張彦塾罪狀,令攸司稟處事,啓下矣。張彦塾,時在任所云,發遣府羅將拿來,何如?傳曰,待待命拿囚。
兵曹口傳政事,副司果金會明·柳晏·柳興吉·徐珖輔·尹昌錫,以上竝單付。
以下一張五行十三字刀削。
校理趙鳳夏疏曰,伏以以下十行刀削仍伏念臣,空疎顓蒙,本不合於熙朝器使之末,而向於東堂初試,猥忝參試之役,畢竟操束失宜,出榜太遽,至被籌啓論罷之擧,屛伏恧,日誦愆尤,不意聖度包容,收敍旋降,玉署除旨,又下於病跧之中,龍光所曁,且惶且感。第念科場事體,何等愼重,而如臣無似,冒昧承當,致缺多士之望,甘速難貰之戾,至今追惟,背汗顔騂。顧何敢藉恩宥之曲庇,諉時月之稍久,妄加厚恕,恬若無故,重自歸於罔廉沒憚之科也哉?召牌之下,承膺無路,玆敢披瀝衷懇,仰干崇聽,伏乞俯賜諒察,亟許汰免,仍勘臣未盡勘之罪,以重試體,以安私分,不勝大願,臣無任云云。省疏具悉。懲討事,已悉於諸批,勿煩。向來引義,太涉過當,勿辭察職。
上在昌德宮。停常參·經筵。
巳時,太白見於未地。
李謙在啓曰,明日召對,取稟。傳曰,停。
傳于李謙在曰,禮房承旨馳詣受香諸處,奉審摘奸以來。
兼春秋文用中書啓,臣於本月初十日戌時量,敬奉聖諭,馳往傳諭于中部壽進坊契議政府領議政趙寅永所住處,則以爲臣病伏㱡㱡,惟俟符到卽行,而數溷不禁,兩足常麻,又非前日例證之比也。忽於千萬意慮之外,伏奉中書復授之命,諭之以國勢危疑,人心搖蕩,臣於此時,豈敢顧恤於一身四維乎?竊附古人輿疾之義,方擬擔舁叨謝,而至於筋骸之所不能及,神識之所不能逮,從當積誠仰籲,以冀諒察,而王人之以偕來相守,又涉悚惶,亟命撤還焉云矣。臣旣承偕來之命,故姑爲仍留之意,敢啓。傳曰,知道。
傳于李謙在曰,聞領相今當出肅云。偕來史官還入。
兼春秋趙光濬書啓,臣於本月初十日戌時量,敬奉聖諭,馳往傳諭于中部大寺洞一牌契議政府左議政權敦仁所住處,則以爲臣於病伏昏涔之中,忽伏奉千萬非常之命,驚隕懍栗,實不知何以自措,賤疾之已成癃痼,旣蒙悉燭,相職之特賜遞免,纔有幾日,今玆之擧,實非臣夢想意慮之所及也。念臣疾病之無奈,去就之無當,何敢爲抗顔冒膺之計,而當此凶逆之變,伏承懇摯之諭,顧臣一身之疾病去就,亦何敢自恤於此時乎?竊附舁疾之義,方擬拚棄四維,顚倒肅命,而區區病狀之萬萬不可强,再容控陳情實,務冀諒察,伏願亟收偕來之命,少紓惶蹙之私焉云矣。臣旣承偕來之命,故姑爲仍留之意,敢啓。傳曰,知道。
傳于李謙在曰,聞左相今當出肅云。偕來史官還入。
李景在,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例刑官司饔院官員及年六十以上人,通瀜塡差,而其中時無職名人員,令該曹口傳付軍職,何如?傳曰,允。
以吏曹參議金公鉉牌不進罷職傳旨,傳于吳取善曰,只推。
宋應龍啓曰,臣應龍,今日推鞫進去,下直之意,敢啓。傳曰,知道。
義禁府問事郞廳四望李時愚·曺錫雨·李裕元·尹定鉉。
金大根,以刑曹言啓曰,本曹在囚罪人孟鶴述·尹永植,自鞫廳拿去之意,敢啓。傳曰,知道。
又以左右捕盜廳言啓曰,因推鞫所標紙,本廳在囚罪人崔英熙·李鍾樂·李遠德·徐光近等四名,出付義禁府都事,押送之意,敢啓。傳曰,知道。
金大根啓曰,三司諸臣,有時急稟達事,來詣閤外請對矣。傳曰,有何求對之事?退去。
以下一張一行十九字刀削。
上在昌德宮。停常參·經筵。
巳時,太白見於未地。
夜五更,灑雨下雨,測雨器水深七分。
以下四行十三字刀削。
傳于李景在曰,右承旨許遞,前望單子入之。
承旨前望單子入之。兪星煥落點。
李景在啓曰,新除授行左承旨兪星煥,卽爲牌招,何如?傳曰,允。
又啓曰,假注書李晩運,身病猝重,勢難察任,今姑改差,何如?傳曰,允。
李晩運改差,代以李承益爲假注書。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吳取善,以義禁府鞫廳大臣意啓曰,今此推鞫時,文書多有擧行之事,副司直沈敬澤·李濟達·李參鉉·申佐模,問事郞廳加差下,何如?傳曰,允。
罪人徐光近·李鍾樂·李遠德·尹永植·崔英熙·孟鶴述·洪稷周·朴醇壽·閔晉鏞等,竝原情。
傳于吳取善曰,推鞫姑罷。
上在昌德宮。停常參·經筵。
巳時,太白見於未地。
辰時,灑雨下雨,測雨器水深二分。
李明迪啓曰,明日召對,取稟。傳曰,停。
吳取善啓曰,大司憲·掌令二員,持平二員未差,執義李莊緖呈辭,監察茶時之意,敢啓。傳曰,知道。
傳于吳取善曰,十五日次對,勿拘齋日,進定於明日。
傳于吳取善曰,推鞫爲之。
傳于吳取善曰,求對三司罷職竝分揀,卽爲牌招。
傳于吳取善曰,右尹有闕之代,前望單子入之。
吳取善啓曰,臣取善,今日推鞫進去,下直之意,敢啓。傳曰,知道。
李明迪啓曰,行都承旨李景在,行左承旨兪星煥不爲仕進,右承旨金大根須資出去,右副承旨吳取善推鞫進,同副承旨宋應龍式暇,院中只有臣一人,伴直無人,右承旨金大根,所當牌招,而拘於廳規,不得請牌,何以爲之?敢稟。傳曰,牌招。
右尹前望單子入之。李彦淳落點。
吏曹口傳政事,左尹單李彦淳,右尹單洪在喆。
兵曹口傳政事,副司果權秉德·姜鎭泰·尹哲求·許傳,以上竝單付。
李明迪,以奉常寺都提調·提調意啓曰,祭享所用秋等中脯,依定式今八月十三日始造之意,敢啓。傳曰,知道。
金大根,以兵曹言啓曰,卽見全羅監司金景善移文,則道內雲峯縣花水山碑閣別將李昌祿,以其身病,不得已遞改,該縣軍校,備望上送爲辭矣。該鎭將身病旣如此,則有難强令察任,罷黜,其代當以自辟望施行,而花水山,雖是自辟窠,亦係備望受點之職,則該道臣之直爲改遞,殊違格例,推考,何如?傳曰,允。
又以左右捕盜廳言啓曰,罪人閔先鏞譏捕次,發送校卒矣。捉得於忠淸道恩津地,今爲押來之意,敢啓。傳曰,知道。
又以義禁府鞫廳大臣意啓曰,同義禁李彦淳,新除授漢城左尹未肅拜,鞫座不得進參云。令政院,卽爲牌招參座之地,何如?傳曰,允。
罪人徐光近更推後,刑問一次,訊杖第七度停刑。罪人李鍾樂更推後,刑問一次,訊杖第七度停刑。罪人李遠德更推後,刑問一次,訊杖第五度停刑。罪人崔英熙更推後,刑問一次,訊杖第七度停刑。罪人孟鶴述更推後,刑問一次,訊杖第九度停刑。罪人尹永植·洪稷周·閔晉鏞等更推。罪人李遠德·洪稷周·閔晉鏞·朴醇壽·崔英熙等面質。傳于金大根曰,推鞫姑罷。
以下二十八行十四字刀削。
上在昌德宮。停常參·經筵。
巳時,太白見於未地。
李明迪啓曰,明日常參·經筵,取稟。傳曰,停。
傳于李明迪曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于金大根曰,大臣·備局堂上引見。
傳于李明迪曰,徽定殿晝茶禮,當自內親行矣。該房知悉,百官入參。
吳取善,以義禁府鞫廳大臣意啓曰,因捕廳啓目判付,罪人閔純鏞,移送鞫廳事,命下矣。閔純鏞,發遣府都事,具格拿來之意,敢啓。傳曰,知道。
金大根,以左右捕盜廳言啓曰,本廳嚴囚罪人閔純鏞究覈取招啓目判付內,移送鞫廳事,命下矣。罪人閔純鏞,出付義禁府都事,移送之意,敢啓。傳曰,知道。
甲辰八月十四日辰時,上御熙政堂。大臣·備局堂上引見入侍時,右承旨金大根,假注書李承益,事變假注書洪淳穆,記事官李裕膺·李,領議政趙寅永,左議政權敦仁,右議政金道喜,行吏曹判書朴岐壽,行左參贊朴晦壽,刑曹判書金興根,戶曹判書朴永元,漢城判尹李嘉愚,工曹判書李若愚,行大護軍李穆淵·任聖皐,知中樞李奎鉉,行大護軍趙冀永,禮曹判書徐左輔,淸寧君金東健,知中樞趙秉龜,兵曹判書洪在龍,行護軍柳基常,漢城右尹洪在喆,同中樞金學性,副校理兪錫煥,大司憲李憲球,執義李莊緖,掌令金基纘·吉顯範,持平李敎英·兪致崇,大司諫李在鶴,司諫朴來萬,獻納朴斆默,正言鄭翊朝·金英秀,以次進伏訖。上曰,史官分左右。寅永進前奏曰,近日日氣極佳,而朝晝之間,寒暖不適,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,臣竊伏聞人君視朝之義,惟在於一勤字,故按詩庭燎之章,其曰夜未央夜未艾夜嚮晨云者,卽人君將起視朝,不安於寢,而問夜之早晩也。今此引接,至於午鼓後,稽之古先王三問夜如何其之意,當如何哉?臣不勝憂愛之忱,敢此仰達,伏願從今以後,加意於勵精,存心於勤政焉。敦仁曰,夫人君勤政之道,不獨視朝爲然,凡於萬機之衆,無不以勤一字爲要,今此領相所奏,豈非切當乎?伏願深加警惕焉。道喜曰,領左相所奏,極爲切當,雖以今日視朝一事觀之,引接之際,日勢未免稍晩,則殿下之臨事厭倦,亦可以仰揣矣,伏願更加體念焉。上曰,次對爲之。寅永曰,臣竊以爲今番諸逆,敢生凶計者,非他也,卽有以攄得我殿下厭倦聖學也,苟非然者,此輩雖極凶獰,安敢爲萌此心發此計乎?爲今之道,蔽一言曰,勤聖學而已,勤聖學之要,莫如招延儒賢,左右啓沃,經筵官洪直弼,年今七十,經行諄茂,已爲殿下之所延接矣。特加通政階品,竝與他儒賢,一體招徠,俾有補導之益,幸甚幸甚矣。上曰,依爲之。出擧條寅永曰,向者以宋能相復逸事,有時·原任收議,而未及議之矣,以其所謂箚錄言之駭妄極矣,以其所謂箚錄之年條言之,卽係其二十前事,而若曰有誣辱侵逼於先正云爾,則揆以事情,萬萬無此理,故其後多有原恕之論久矣,請下詢大臣諸宰處之,何如?上曰,大臣諸宰之意,何如?左議政權敦仁曰,臣於春間,以宋能相事,已有筵白,今無容更達矣。右議政金道喜曰,宋能相事,其不愼不審之失,固宜有當初賢關之疏,而其實則初年未成時語也。第身後追削,無異於生前一律,而乃以初年未成時文字間不愼不審,仍置罪籍,已歷三紀,故亦不無參諒原恕之論,蓋以推厥本情,斷無侮辱背馳之計也。然而事係斯文,以臣蒙愚,有不敢輕議,伏願博詢而裁處焉。行吏曹判書朴岐壽曰,宋能相復逸事,果不無外間公議,而臣旣後生,事係斯文,無以率爾仰對,惟願博詢處之。行左參贊朴晦壽曰,宋能相復逸事,年旣久遠,事又未詳,以臣愚昧,無以指一仰對,伏願博詢裁處焉。刑曹判書金興根曰,宋能相復逸當否,事後久遠,且關斯文,臣不敢率爾仰對,惟願博詢而裁處焉。戶曹判書朴永元曰,宋能相事,其文字臣未得見,其時士論,又全然無記會者,不敢以愚昧之見,倉卒臆對,惟願博詢處之。漢城判尹李嘉愚曰,宋能相事,不但有關斯文,本事全未詳知,無以仰達,惟願博詢而處之焉。工曹判書李若愚曰,臣於宋能相復逸事,本事未能詳知,以臣愚淺之見,無以仰達,惟願博詢而處之焉。行大護軍李穆淵曰,宋能相復逸事,臣以後生,未能詳知,無以質言仰對,伏願博詢處之。行大護軍任聖皐曰,宋能相事,旣不知本事,臣無以仰奏矣。知中樞府事李奎鉉曰,宋能相文字,臣未曾見,無以强有仰對,惟願博詢處之。行知中樞府事趙秉龜曰,宋能相復逸事,臣季父方纔稟白,臣豈有他議哉?禮曹判書徐左輔曰,臣於宋能相復逸事,別無他見矣。淸寧君金東健曰,宋能相復逸事,諸議別無岐貳,臣亦無他見矣。大護軍趙冀永曰,宋能相復逸事,臣無他見矣。兵曹判書洪在龍曰,宋能相事,臣以後生,不知其事實之如何,無以指一仰對矣。行護軍柳基常曰,宋能相事,旣不知本事,臣無以仰奏矣。漢城右尹洪在喆曰,宋能相事,臣以後生,本事之顚末未詳,有不敢質對,惟願博詢而處之。同知中樞府事金學性曰,宋能相復逸事,臣以後生,久遠之事,未能詳悉,有不敢率爾仰對矣。領議政趙寅永曰,凡不詢之意,欲問是非可否者也,今見諸宰仰對,則無一人有是非可否者,是豈下詢之聖意,而國事如此,將何以做得乎?臣竊不勝慨然矣,宋能相事,更爲收議於在外儒賢處之,何如?上曰,依爲之。出擧條寅永曰,臣以垂死之病,豈能有堪勝此任之望,而伏奉下敎辭意,聲淚俱發,他不可顧,顚倒應命,又因賓對進定,扶曳趍走,是豈臣一分可堪而然哉?以下二張十六字刀削錫煥曰,臣於俄者,急於懲討,未及敷陳,而竊有所仰達者矣,人主一心,卽萬化之原,而正心誠意之工,修齊治平之要,亶不外於講學一事矣。盛暑隆寒,經筵頉稟,雖有古例,而見今日候淸涼,寸陰可惜。伏願繼自今,日開講筵,頻接臣僚,召對夜對,毋或停撤,念玆在玆,則聖學將就,漸臻於緝熙光明之域,是臣區區之望也。上曰,所陳當留念矣。出擧條上命大臣先退,仍命史官就座,又命退,諸臣以次退出。
上在昌德宮。停常參·經筵。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,診早入趁,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李明迪啓曰,明日常參·經筵,取稟。傳曰,停。
吳取善啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李明迪,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
吳取善啓曰,行大司憲李憲球,執義李莊緖,掌令金基纘·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫李在鶴,司諫朴來萬,獻納朴斆默,正言鄭翊朝·金英秀,執義李莊緖,掌令金基纘·吉顯範,持平李敎英·兪致崇牌不進罷職傳旨,傳于吳取善曰,只推。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而徽定殿晝茶禮親行相値,不得設行之意,敢啓。傳曰,知道。
以下四行二十一字刀削。
甲辰八月十五日午時,上詣徽定殿。晝茶禮親行入侍時,行都承旨李景在,行左承旨兪星煥,右承旨金大根,左副承旨李明迪,右副承旨吳取善,同副承旨宋應龍,記事官張仁遠,假注書李承益,記事官李裕膺·李,提學朴永元·金興根,檢校直提學趙秉龜,直提學金學性·金輔根,檢校直閣徐有薰,直閣尹定鉉,檢校待敎金洙根·李㘾·李裕元,以次侍立訖。上具衰服,步出齋殿。贊禮前導,諸臣從入。就戶外位俯伏哭。諸臣皆俯伏哭。上止哭再拜。諸臣皆止哭。上詣靈座前。景在奉香盒。應龍奉香爐跽進。上三上香。景在進盞。上執盞以授應龍,奠于靈座前,連奠三盞訖。上就位俯伏哭。諸臣皆俯伏哭。上止哭。諸臣皆止哭。贊禮啓禮畢。上步還齋殿,諸臣以次退出。
上在昌德宮。停常參·經筵。
巳時,太白見於未地。
吳取善啓曰,明日再明日,崇陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于吳取善曰,同副承旨許遞,前望單子入之。
承旨前望單子入之。金學性落點。
注書張仁遠病,代以金有淵爲假注書。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
吳取善啓曰,行都承旨李景在,行右承旨兪星煥,左副承旨金大根,右副承旨李明迪不爲仕進,行左承旨金學性未肅拜,臣推鞫進去,坐直無人,左副承旨金大根,右副承旨李明迪,竝所當牌招,而拘於廳規,不得請牌,何以爲之?敢稟。傳曰,牌招。
李明迪啓曰,左副承旨金大根牌不進,伴直無人,行右承旨兪星煥,所當牌招,而拘於廳規,不得請牌,何以爲之?敢稟。傳曰,牌招。
以左副承旨金大根牌不進罷職傳旨,傳于李明迪曰,只推。
李明迪啓曰,行右承旨兪星煥牌不進,伴直無人,左副承旨金大根,旣有只推之命,所當更請牌招,而拘於廳規,不得請牌,何以爲之?敢稟。傳曰,左副承旨許遞,前望單子入之。
承旨前望單子入之。李公翼落點。
李明迪啓曰,伴直無人,新除授同副承旨李公翼,卽爲牌招,何如?傳曰,允。
以慶尙監司洪鍾英狀啓進上藥材山藥,未及充實,限內不得封進,惶恐待罪事,傳于李明迪曰,勿待罪事,回諭。
傳于李明迪曰,政官牌招開政。
李明迪啓曰,行都承旨李景在,行右承旨兪星煥不爲仕進,行左承旨金學性,同副承旨李公翼未肅拜,右副承旨吳取善推鞫進,臣吏兵批兼進之意,敢啓。傳曰,知道。
李明迪,以吏曹言啓曰,新除授龍川都護府使吳顯佑,以其親年七十七歲,呈狀乞遞,依法典改差,何如?傳曰,允。
有政。吏批,行判書朴岐壽進,參判未差,參議金公鉉病,左副承旨李明迪進。以閔致成爲吏曹參判,以洪直弼爲工曹參議,趙冀永爲同成均,李繪九爲兵曹正郞,徐珖輔爲典籍,具廷鉉爲龍川府使,副司直洪直弼今加通政,特加階品事承傳。
兵批,判書洪在龍病,參判權大肯病,參議柳基豊病,參知趙啓昇入直進。以尹亨穆爲花水山別將,副護軍李謙在·宋應龍·金大根·洪直弼·吳顯佑,以上竝單付。
李明迪啓行,大司憲李憲球,執義李莊緖,掌令金基纘·吉顯範,持平兪致崇牌不進,李敎英推鞫進,監察茶時之意,敢啓。傳曰,知道。
以大司諫李在鶴,司諫朴來萬,正言鄭翊朝·金英秀,執義李莊緖,掌令金基纘·吉顯範,持平兪致崇牌不進罷職傳旨,傳于李明迪曰,只推。
以吏曹參議金公鉉牌不進罷職傳旨,傳于李明迪曰,只推。
李明迪,以禮曹言啓曰,卽接善山幼學朴道浩所志,則以爲同姓三寸侄來殷,嫡妾俱無子,以其同姓六寸弟來永第二子大夏,欲爲繼後,兩家諸族,相議完定,而來殷夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴道浩所訴旣如此,依定式朴來永第二子大夏,立爲朴來殷之後,何如?傳曰,允。
又以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
上在昌德宮。停常參·經筵。
巳時,太白見於未地。
李明迪啓曰,明日召對,取稟。傳曰,停。
又啓曰,行大司憲李憲球,執義李莊緖,掌令金基纘·吉顯範,持平兪致崇呈辭,李敎英推鞫進,監察茶時之意,敢啓。傳曰,知道。
又啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
以同副承旨李公翼牌不進罷職傳旨,傳于李明迪曰,只推。
李明迪,以禮曹言啓曰,來十月初一日行徽定殿禫祭,親行與攝事,何以爲之乎?敢稟。傳曰,親行磨鍊。
罪人閔純鏞原情,罪人閔晉鏞更推後,刑問一次,訊杖第五度停刑。與閔純鏞面質,罪人李遠德更推後,刑問一次,訊杖第五度停刑。與閔純鏞面質,罪人朴醇壽更推後,刑問一次,訊杖第三度停刑。與閔純鏞面質,罪人李鍾樂更推後,與閔純鏞面質,罪人徐光近更推後,刑問一次,訊杖第五度停刑。罪人崔英熙更推後,刑問一次,訊杖第五度停刑。罪人孟鶴述更推後,刑問一次,訊杖第三度停刑。罪人尹永植更推後,刑問一次,訊杖第七度停刑。罪人洪稷周更推後,刑問一次,訊杖第三度停刑。
傳于金學性曰,推鞫姑罷。
上在昌德宮。停常參·經筵。
巳時,太白見於未地。
李明迪啓曰,明日常參·經筵,取稟。傳曰,停。
吳取善啓曰,行大司憲李憲球,執義李莊緖,掌令金基纘·吉顯範,持平李敎英·兪致崇呈辭,監察茶時之意,敢啓。傳曰,知道。
傳于李明迪曰,今二十五日懿陵酌獻禮,遣大臣攝行。
傳于李明迪曰,明日仁政殿秋到記,命官爲之,左承旨馳往泮宮,夕食堂收取以來。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
李明迪啓曰,今二十五日徽定殿祥祭親祭祭文,當爲製進,藝文提學金東健,待明朝牌招,使之製進,何如?傳曰,允。
李明迪,以奉常寺都提調·提調意啓曰,祭享所用秋等中脯三百五十六貼五條,今八月十八日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李公翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
巳時,太白見於未地。
李明迪啓曰,明日常參·經筵,取稟。傳曰,停。
金學性啓曰,合辭許久闕啓,事甚未安。推鞫進去外,呈告人員,竝卽牌招,何如?傳曰,允。
李明迪啓曰,藝文提學金東健牌不進,推考傳旨,今方捧入,而徽定殿祥祭親祭祭文,當爲製進,如是違牌,事甚未安。更爲牌招,何如?傳曰,允。
傳于李明迪曰,宗廟修改時刻已過,讀券官朴永元,仍以前落點施行,使之入來。
李明迪啓曰,藝文提學金東健疏批已下,卽爲牌招,何如?傳曰,允。
傳于李明迪曰,考官金東健,讀券官朴永元,命官爲之。
以故左議政朴宗薰妻李氏,當直上言其子醇壽罷養事,傳于李公翼曰,雖非古義,旣有已例,且念故相,先朝之寵畀,何如,寡人之眷顧,何如?所請特爲許施。
傳于金學性曰,科次入侍。
金學性啓曰,行大司憲李憲球,執義李莊緖,掌令金基纘,持平李敎英·兪致崇牌不進,掌令吉顯範推鞫進,監察茶時之意,敢啓。傳曰,知道。
以大司諫李在鶴,司諫朴來萬,獻納朴斆默,正言金英秀,執義李莊緖,掌令金基纘,持平李敎英·兪致崇牌不進罷職傳旨,傳于李明迪曰,只推。
罪人李鍾協原情,罪人閔純鏞更推後,刑問一次,訊杖第十一度停刑。罪人李鍾樂更推後,刑問一次,訊杖第三度停刑。罪人閔晉鏞更推後,刑問一次,訊杖第七度停刑。罪人李遠德更推後,與閔晉鏞面質,刑問一次,訊杖第五度停刑。罪人朴醇壽更推後,刑問一次,訊杖第五度停刑。罪人崔英熙更推後,刑問一次,訊杖第九度停刑。罪人孟鶴述更推後,刑問一次,訊杖第三度停刑。罪人徐光近更推後,刑問一次,訊杖第七度停刑。罪人尹永植更推後,刑問一次,訊杖第五度停刑。罪人洪稷周更推後,刑問一次,訊杖第五度停刑。
傳于金學性曰,推鞫姑罷。
李明迪,以吏曹言啓曰,鞫廳罪人洪稷周所帶社稷署令,不可仍置,汰去之意,敢啓。傳曰,知道。
又以禮曹言啓曰,今二十五日懿陵酌獻禮,遣大臣攝行事,命下矣。祭文依已例,令文任撰進,祭品謹遵幸行時局內陵寢遣大臣攝行之例磨鍊,王后位,一體設行,而爵用一獻,當日用齋,亦有已例,今亦依前例擧行之意,知委何如?傳曰,允。
又以司僕寺一二提調意啓曰,兼內乘白胤洙,以其身病,呈狀乞遞矣。不可强令察任,今姑改差,其代令該曹,口傳差出,何如?傳曰,允。
兵曹口傳政事,以趙羲稷爲內乘。
金學性,以兵曹言啓曰,五衛將李基瑩,文臣兼宣傳官兪致善,俱以病難供職,呈狀乞遞,竝改差。薺浦萬戶金養洙,以領運差使員上來,畢納稅米,而身病猝重,萬無登途還任之望,呈狀乞遞,罷黜何如?傳曰,允。
又以兵曹言啓曰,今八月二十日,文臣朔試射日次,而旗軍洗馬相値,不得爲之之意,敢啓。傳曰,知道。
又以兵曹言啓曰,明日文臣朔試射,以旗軍洗馬相値,不得爲之事,纔已草記蒙允,而旗軍洗馬,以提調不備,自本寺頉稟矣。試官望更爲擬入之意,敢啓。傳曰,知道。
又以御營廳言啓曰,本廳糧餉色從事官白胤洙,身病甚重,勢難察任,改差,何如?傳曰,允。
藝文提學金東健疏曰,伏以流光迅邁,徽定殿祥事奄迫,萬事浸成邃古,群情冞切痛廓,仰惟聖心悲疚,益復難抑,臣於月前,伏奉除旨,以臣爲藝文館提學者,臣誠震懍慙恧,日愈久而尙不省心身之所處也。夫文苑之職,詞命而潤色聲明,貢擧而輿論作成,熙朝文敎之所軌範也,淸名雋采之所模楷也,雖古之富於聞望者,亦莫不逡巡於此,是豈如臣白首無成者所可彷彿也哉?臣本不才,於一切文學之事,旣乏刻苦之工,重以荒嬉成習,所謂擧業,亦不猶人,而僥倖一第之後,已作筌蹄,近復年馳意去,安於暴棄,汗漫看字,束閣已久,造次書牘,下筆尙艱,窮廬歎嗟,已無可及,作家章程,初非攸擬,若以濫叨,認若倘來,露拙於文字之役,取笑於考較之場,則公私事計,不但一己之狼狽,其辱朝廷而羞當世,顧何如也?第臣恒居守拙,不喜追隨,朋儕翰墨,交遊絶罕,故不知臣者,意或有家庭舊聞,鉛槧薄技,猶可苟然備數,而遂至於上累聖簡,臣若不自暴實,早卽避退,則是欺人也欺天也,失墜家聲,又無餘地,臣雖無狀,汚不爲此也。噫,臣之前後忝竊,無往非濫,而未敢力辭以獲諒自準者,誠以義分居先,夷險向前,才力之未逮,尙庶幾强策自效,以圖酬報也,而至若今者所叨,自有分定之莫可移越者,怵迫嚴畏之未可諉也,奔走殫竭之未可能也,臣之去就,固不待臣言之畢矣,歷月涉序,一味泯伏,而見今祭文撰進,成命已下,牌召儼臨,惶愧悶隘,益不知所喩,玆敢悉暴衷赤,仰瀆崇嚴。伏乞聖明,念名器之不宜虛假,察菲才之莫能堪承,將臣匪分職名,亟賜鐫改,以重官方,以安賤私,不勝大願。臣無任云云。答曰,省疏具悉。卿其勿辭行公。
淸寧君金東健疏曰,伏以臣,卽伏奉殿講考官命官爲之之命矣,如非崇秩,毋得冒當,匪徒試體卽然,私分踰濫,義難自居,玆敢忙陳短章。伏乞聖明,俯賜諒察,亟許變通,以存舊規焉,臣無任云云。答曰,省疏具悉。旣有已例,卿其勿辭考講。
戶曹判書朴永元疏曰,伏以臣於秋到記儒生試取,伏奉命官爲之之命矣,秩非崇品而膺是任,係是常格之外,臣何敢晏然承當哉?玆敢忙陳短籲,仰瀆崇嚴。伏願聖明,亟賜變通,以嚴試規,以安微分,千萬幸甚。臣無任云云。答曰,省疏具悉。旣有已例,卿其勿辭考試。
校理趙鳳夏疏曰,伏以臣,受點於秋到記參考官之望矣,義當竭蹶之不暇,而第臣於試事,非但已試蔑效,僨誤之罪,尙切悚蹙,從此試役一步,便同艮限,不惟臣之不敢違越,抑聖簡之不當復授,而輿論之亦不當復期也。臣於日前,略陳微控,辭不達意,未蒙恩諒,懲討義急,冒沒出肅,而今玆之命,尤萬難奉承,臣豈敢諉以殿試與執事科,事體自別,製述與考講,格式有異,晏若無故,趍走爲恭,不思所以自靖之道乎?玆敢拓實煩暴,仰冀體諒。伏乞聖明,俯賜鑑察,亟許變通,以完試事,仍治臣瀆擾之罪,以昭法紀焉。臣無任云云。省疏具悉。前事何必更引?
以下二張一行二十四字刀削。
甲辰八月十九日酉時,上御重熙堂。秋到記科次入侍時,行左承旨金學性,假注書金有淵,記事官李裕膺·李,讀券官戶曹判書朴永元,漢城府右尹洪在喆,同知敦寧府事金鼎集,對讀官僉知中樞府事金輔根,行副護軍趙亨復,行副護軍任百經,副司果沈熙淳,以次進伏訖。上曰,史官分左右,科次爲之。永元進前。熙淳讀奏第一張四五句。上曰,止之。永元曰,書等何以爲之乎?上曰,二張書三下,三張書次上,可也。永元曰,等一張書一字乎?上曰,可之。永元以次書等訖。永元曰,預次二張,書外字乎?上曰,唯。學性曰,祕封或有自上親坼之時,亦有自下坼之之例,今番則何以爲之乎?上親坼封訖,仍命讀奏。學性以次讀封內訖。命書傳敎曰,講居首通幼學姜晉奎,製述居首賦三下一生員金萬根竝直赴殿試,講之次通幼學李達亨等二人,製述之次三下生員李基禎竝直赴會試,講之次略幼學洪秉遠等五人,粗幼學尹止善等七人,製述之次次上進士南鍾順等三人,竝令該曹,考例施賞。傳曰,入格儒生,明日延英門外施賞。命史官就座,仍命試官先退,又命退,史官以次退出。
上在昌德宮。停常參·經筵。
巳時,太白見於未地。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
李明迪啓曰,明日召對,取稟。傳曰,停。
又啓曰,明日再明日,宣陵忌辰祭齋戒·正日相値,視事頉稟之意,敢啓。傳曰,知道。
吳取善啓曰,合辭許久闕啓,事甚未安。呈告人員,竝卽牌招,何如?傳曰,允。
李景在啓曰,行左承旨金學性,同副承旨李公翼,今日不爲仕進,竝卽牌招,何如?傳曰,允。
吳取善啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
李景在啓曰,假注書李承益,身病猝重,勢難察任,今姑改差,何如?傳曰,允。
李承益改差,代以洪原鐘爲假注書。
傳于李明迪曰,今番幸行時,德溫公主墓,遣內侍致祭。
吳取善啓曰,行大司憲李憲球,執義李莊緖,掌令吉顯範,持平李敎英·兪致崇陳疏,掌令金基纘推鞫進,監察茶時之意,敢啓。傳曰,知道。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
李明迪,以戶曹言啓曰,慶熙宮各殿堂以下諸處修理之役,今已完畢之意,敢啓。傳曰,知道。
又以禮曹言啓曰,卽接忠淸監司姜時永移文,則以爲淸安縣鄕校聖殿正間,椽攘朽落,瓦壁滲漏,不可不及今修改,告由移還安祭香祝,自本曹啓稟下送云矣。淸安縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李公翼,以兵曹言啓曰,戊寅年壬辰年移御慶熙宮時,把門騎兵,比昌德宮時御時,所減之數,爲二十名,而京畿上番中停番收布,以其料條,移放於訓御兩營加設軍鋪軍矣。今亦依已例,所減騎兵二十名,京畿上番中停番收布料米,則移放於訓鍊都監·御營廳三處加設軍鋪軍十二名處,何如?傳曰,允。
又以兵曹言啓曰,今此移御慶熙宮時,隨駕軍兵,當爲磨鍊,而謹考謄錄,則戊寅年移御時,訓局步軍十哨,馬軍五哨爲先後廂,禁軍全數磨鍊,禁衛大將率該營馬步軍留陣,留營置之,壬辰年移御時,訓鍊都監·禁衛營·御營廳馬步軍及摠戎使率該廳標下軍,竝屬先廂,訓局步軍五哨爲後廂,禁軍全數磨鍊,留陣置之,今番則何以爲之?而禁·御兩營鄕軍,今旣停番矣,敢稟。傳曰,依壬辰年例爲之。
又以兵曹言啓曰,今此移御慶熙宮時,大王大妃殿侍衛,當爲磨鍊,而謹考謄錄,則在前移御時,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊矣。今亦依此擧行,何如?傳曰,允。
又以兵曹言啓曰,今此移御慶熙宮時,王大妃殿侍衛,當爲磨鍊,而謹考謄錄,則在前移御時,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊矣。今亦依此擧行,何如?傳曰,允。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
以下一張十字刀削。
上在昌德宮。停常參·經筵。
巳時,太白見於未地。
李明迪啓曰,明日召對,取稟。傳曰,停。
李公翼啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,行大司憲李憲球,執義李莊緖,掌令吉顯範,持平李敎英·兪致崇呈辭,掌令金基纘推鞫進,監察茶時之意,敢啓。傳曰,知道。
又啓曰,今二十八日元陵·景陵親祭祭文及二十五日懿陵攝行酌獻禮祭文,當爲製進,藝文提學金東健,待明朝牌招,使之製進,何如?傳曰,允。
以慶尙監司洪鍾英狀啓薦新進上石榴,姑未成熟,限內不得封進,惶恐待罪事,傳于兪星煥曰,勿待罪事,回諭。
李公翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
罪人李鍾協更推後,刑問一次,訊杖第三度停刑。罪人崔英熙更推後,刑問一次,訊杖第三度停刑。罪人徐光近更推後,刑問一次,訊杖第三度停刑。罪人孟鶴述更推。罪人尹永植更推。罪人洪稷周更推。罪人朴醇壽更推。罪人李鍾樂更推。罪人閔純鏞更推。罪人閔晉鏞刑問一次,訊杖第七度停刑,捧遲晩。罪人李遠德刑問一次,訊杖第三度停刑,捧遲晩。
李公翼,以義禁府鞫廳大臣意啓曰,因司諫朴來萬上疏,前府使徐永淳,前注書李晉錫,進士李準竝拿鞫事,傳旨啓下矣。拿鞫設鞫,法例不同,右項三罪人,以設鞫擧行之意,敢啓。傳曰,知道。
罪人朴醇壽更推後,刑問一次,訊杖第五度停刑。罪人李鍾樂更推後,刑問一次,訊杖第九度停刑。罪人閔純鏞更推後,刑問一次,訊杖第五度停刑。罪人李晉錫原情。罪人徐永淳原情。罪人李準原情。罪人晉鏞·遠德捧結案,義禁府罪人晉鏞年五十六矣結案白等,矣身根脚段,父致協,父矣父義爀,母金召史,母矣父若行,竝只故白良乎,父母以胎生於中部鄕校洞,隨父母長養是如可,移接于西部麻浦契桃花洞,入籍居生是白乎旀,行凶節次段,矣身本以鄙微之武夫,敢懷不軌之凶圖,梟腸獍肚,如鬼如蜮,締結逆黨,爛漫凶言是如乎,以下九字刀削猶屬細故,以下四字刀削諸招丁寧,江舍夜會,三人綢繆者,無非至凶至憯,而伊霍二字,是豈爲人臣者所敢聞所敢言,而肆然發口,相與酬酌,卽此而凶謀逆節,斷案已具,萬戮猶輕是遣,以下三字刀削破字,互倡妖凶之說,鍾協之切戚,而自爲證左,再送家以探虛實之狀,純鏞之至親,而自言使喚,節節凶犯,綻露無餘,神人之所共憤,覆載之所不容,王章至嚴,焉逭三尺,謀反大逆不道的實遲晩的只罪,不待時凌遲處死爲白乎事。義禁府罪人遠德年五十六矣結案白等,矣身根脚段,父民容,父矣父東馨,母林召史,母矣父進浩,竝只故白良乎,父母以胎生於東部館洞,隨父母長養,入籍居生是白乎旀,行凶節次段,矣身本以梟獍之性,濟以鬼蜮之凶,妄藉醫技,托跡逆家,英熙之至凶,而腸肚相連,晉鏞之絶慝,而謀議與同,以下四字刀削莫掩證左之明的,以下四字刀削卽是斷案之自服兺除良,晉賊江舍之會,許多酬酢,罔非凶言,而以下六字刀削三人大用之說,卽此一案,凶謀逆節,綻露無餘是遣,以下五字刀削誕夢破字等妖言悖說,爛熳互倡於鍾協之家,矢口茶飯,惟意和應,諸般窮凶情節,古今所未有,天地所不容,萬剮猶輕,三尺焉逭,謀反大逆不道的實遲晩的只罪,不待時凌遲處死爲白臥乎事。
傳于李公翼曰,推鞫姑罷。
司諫朴來萬疏曰,伏以天下亂逆之變,從古何限,而豈有如今日鞫覈諸囚之凶圖逆節,爛熳綢繆者乎?聽之骨顫,言之膽掉,況臣亦參鞫坐,與聞獄情,罪人之互相欺蔽,盤覈無期,以下七字刀削典憲莫伸,宗國之憂,臣民之憤,當作如何言也?至於前府使徐永淳,卽妖近之從祖,凶樂之妻父,則此獄肯綮,非渠所知,而誰能知乎?況此近樂兩囚之就捕,皆在渠家,則永淳之尙今不問,未免疎漏之甚,所謂前注書李晉錫,進士李準云者,亦出賊招,俱合盤問,臣謂徐永淳·李晉錫·李準等,竝令王府,拿鞫得情,又聞捕廳,有房屬家客之捉囚者,亦宜嚴覈取招,俾以下八字刀削臣無任云云。省疏具悉。所請依施。
上在昌德宮。停常參·經筵。
巳時,太白見於未地,夜五更,月暈。
李明迪啓曰,明日經筵,取稟。傳曰,停。
吳取善啓曰,行大司憲李憲球,執義李莊緖,掌令金基纘·吉顯範,持平李敎英·兪致崇呈辭,監察茶時之意,敢啓。傳曰,知道。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
李明迪,以吏曹言啓曰,明陵參奉李鼎寅,以其身病,呈狀乞遞,改差,何如?傳曰,允。
又以禮曹言啓曰,今八月二十五日徽定殿祥祭時,大王大妃殿哭臨儀註,王大妃殿哭臨除服儀註,直爲書入各殿之意,敢啓。傳曰,知道。
李公翼,以義禁府言啓曰,謀反大逆不道罪人晉鏞·遠德,旣以承服正刑矣。其父母妻妾子女祖孫兄弟姊妹,子之妻妾,伯叔父兄弟之子年歲姓名存沒居住,令漢城府,考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司,捧承傳擧行,何如?傳曰,允。
又以義禁府言啓曰,今此鞫獄方張之時,忽有雜人輩攔入望門內,故捉入査問,則武兼鄭愚鉉·蔡東奎·韓友燮·金泰益,諉以假都事,無緣攔入,擧措駭妄,揆以紀綱,不可仍置,竝爲先汰去,其罪狀,令本府拿問處之,何如?傳曰,允。
又以刑曹言啓曰,因義禁府啓辭,謀叛大逆不道罪人晉鏞·遠德,籍沒家産事,命下矣。罪人晉鏞·遠德奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
又以刑曹言啓曰,頃因捕盜廳合坐啓目判付內,全羅道南原居進士權時應段,令秋曹祕關本道,捉來嚴査事,命下,而罪人權時應,自該道今纔押上臣曹矣。所當卽爲擧行,而適値齋日,不得開坐,而鞫坐方張,移送義禁府之意,敢啓。傳曰,知道。
又以義禁府鞫廳大臣意啓曰,因刑曹草記,罪人權時應,移送義禁府事,蒙允矣。罪人權時應,發遣府都事,具格拿來之意,敢啓。傳曰,知道。
工曹參議洪直弼疏曰,伏以喪期易終,徽定殿練事已過,祥祀奄迫,聖懷悲悼,若何可極,群情痛廓,益復如新。伏念臣,以千萬無所似之賤品,叨千萬不敢當之濫選,晏然虛縻,已多年所,以私則忘廉喪恥,厚干法義之誅,以公則瘝官廢職,大傷綜核之政,日夕悚懍,蹙蹙靡騁,秪緣前後哀懇,未蒙恩諒,徊徨泯默,惟俟威罰之加,忽因大僚失薦,特命臣進階通政,曾未幾日,繼伏奉水部恩除,除書聯翩,龍光赫然,臣聞命震駭,五內失守,惝怳彌日,不知所以自措也。嗚呼,今玆爵秩,乃古所稱元士,卽所以命德,而三代盛時,待竝世之賢俊者也,降及後世,雖未盡然,猶著夙夜之勞,茂績用之實,循序而得之,未有靡所試可,安坐而致之,如臣之爲者也。朱子雅言,士大夫辭受出處,不獨其身之事而已,其所處之得失,實關風俗之盛衰,又曰世衰道微,士大夫假眞售僞,托公濟私,淸官美職,可以從容辭遜而得,則是以身啓此弊,爲來世嗤笑,從古薦職,固多斯弊,而若其全體僞冒,積負欺誣,因仍久假,節次推排,如古之充隱者,卽臣是已,在熙朝用舍之道,固宜深察而明辨之,刊汰而斥遠之,俾虛矯戢而痼瘼革,名器重而國體尊,豈容遽加異數,假以緋玉,使擧措乖恒,賢智解體哉?値今日啓聖興邦之會,中外臣庶,顒仰治敎休明,百度俱貞,施爲之間,尤不可不審也。臣聞爵祿加於賢傑,則絓組重於邱山,秩位及於卑汚,則冕紱輕於沙泥,臣縱不能效絲髮補聖德,顧何忍以一己之榮寵,仰累聖朝則哲之明哉?臣賦性愚魯,素乏窮經致用之功,受氣脆弱,又無幼學壯行之業,業已控瀝肝血,更沒餘辭,重以狗馬賤疾,與年俱深,肢體癱瘓,疝瘕肆劇,表裏交鑠,身無餘幾,戶庭跬步,動輒須人,危喘凜凜,朝暮就溘,其何以自力趨承,仰副虛佇之聖意哉?凡係官名職事之輕重緊歇,宜不在所論,而至於見今忝竊,尤是澆濫,詎可一日虛冒乎?夫世未必皆希音,而瓦缻之鳴,不列於大樂,世未必皆琮璜,而燕石之賤,不登於圭邸,顧今林下宿德,磊落相望,而以如臣最出人下者,反居人先,是尤臣心之所不敢安也,玆敢力疾哀籲,仰瀆宸極。伏乞聖慈,諒臣言之匪出飾讓,念公器之不可褻施,亟鐫臣新授資級及所帶職名,因之刊去選籍,永寢召命,俾垂死殘喘,安分待盡,寔天地父母曲成不遺之仁也。臣無任云云。答曰,省疏具悉爾懇。自爾登對之後,于今不忘,一資陞授,亦云晩矣,方有別諭之特降者,爾其勿辭,從速簉朝,以副予延佇之想。仍傳于李公翼曰,此批答,遣地方官傳諭。
上在昌德宮。停常參·經筵。
巳時,太白見於未地。
自開東至午時,灑雨下雨,測雨器水深三分。
李明迪啓曰,明日徽定殿祥祭齋戒,再明日三明日徽陵忌辰祭齋戒·正日,二十七日元陵親祭齋戒,二十八日幸行相値,視事頉稟之意,敢啓。傳曰,知道。
李公翼啓曰,合辭許久闕啓,事甚未安。推鞫進去外,呈告人員,竝卽牌招,何如?傳曰,允。
又啓曰,今此幸行時,何大臣留都乎?敢稟。傳曰,領議政留都。
傳于李公翼曰,明日出宮門路,以協陽門爲之。
李公翼啓曰,行大司憲李憲球陳疏,執義李莊緖,掌令金基纘呈辭,吉顯範,持平李敎英牌不進,兪致崇推鞫進,監察茶時之意,敢啓。傳曰,知道。
以掌令吉顯範,持平李敎英,正言鄭翊朝·金英秀牌不進罷職傳旨,傳于李公翼曰,只推。
罪人李晉錫更推。罪人李準更推。罪人權時應原情。罪人鄭基元原情。罪人徐永淳更推後,刑問一次,訊杖第七度停刑。罪人李鍾樂更推後,刑問一次,訊杖第五度停刑。罪人朴醇壽更推後,刑問一次,訊杖第三度停刑。罪人閔純鏞更推後,刑問一次,訊杖第七度停刑。
李明迪啓曰,時·原任大臣有稟達事,率金吾堂上,來詣請對矣。傳曰,入侍。
傳于李公翼曰,禁·摠兩帥之來納命召密符,是何事也?設令名登臺章,情跡難安,而敢於疏批未下之前,有此前所未聞之擧乎?不可但以朝體戎例言也,兩將臣命召密符,卽遣宣傳官奪來,令該府拿問捧招以入。
李公翼啓曰,禁衛大將兼左邊捕盜大將任聖皐,摠戎使兼右邊捕盜大將柳基常,竝拿問捧招以入事,命下矣。將兵之任,不可一刻無摠察之人,捕將之任,亦不可暫曠,在前如此之時,有曾經大將權察之例,今番則何以爲之?敢稟。傳曰,禁將訓將兼察,摠使御將兼察,左捕將御將權察,右捕將柳相弼權察。
又啓曰,禁將訓將兼察,摠使御將兼察,左捕將御將權察,右捕將柳相弼權察事,命下矣。兼察禁衛大將趙秉龜,兼察摠戎使金煐,權察左邊捕盜大將金煐,權察右邊捕盜大將柳相弼,竝卽牌招聽傳敎,何如?傳曰,允。
又啓曰,大司諫李在鶴,司諫朴來萬,執義李莊緖,掌令金基纘,纔已承牌,來詣閤外,而旣未請對,又不傳啓,無端退去,事未前有,萬萬未安,竝從重推考,何如?傳曰,允。
傳于李公翼曰,詣閤臺諫之無端徑退,其果臺體然乎?,此自有臺閣以來所未有之事,當該諸臺,竝招致啓板前,問啓以入。
李公翼,以都摠府言啓曰,今此幸行時,侍衛寶劍守宮,當爲備員,而都摠管徐左輔,以禮曹判書贊禮進,副摠管金魯甲,以訓鍊都監中軍陣上進,南錫圭,以禁軍別將陣上進,李忠運有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金賢根爲都摠管,李鼎臣·尹義儉·沈有祖爲副摠管。
李明迪,以吏曹言啓曰,新除授成均館典籍高性鎭,除拜後過限未肅拜,成均館典籍李演經,以其身病,呈狀乞遞,竝改差,何如?傳曰,允。
李公翼,以義禁府言啓曰,因本府草記,武兼鄭愚鉉·韓友燮·蔡東奎·金泰益,今方待命,竝拿囚,而鞫獄方張之時,時囚不可混處府內,依已例竝姑保放之意,敢啓。傳曰,知道。
罪人醇壽刑問一次,訊杖第三度停刑,捧遲晩。
罪人醇壽捧結案。
罪人時應,直捧結案。
義禁府罪人時應年四十矣結案白等,矣身根脚段,父倎,父矣父章彦,母金召史,母矣父珪成,竝只故白良乎,父母以胎生於全羅道南原府內眞面五山里,隨父母長養,入籍居生是白乎旀,行凶節次段,矣身肆發凶言,敢犯於莫嚴莫重之地,萬戮猶輕,晷刻難容,大逆不道的實遲晩的只罪,不待時凌遲處死爲白乎事。
罪人醇壽年三十二矣結案白等,矣身根脚段,父宗有,父矣父致源,母李召史,母矣父勉齊,竝只故,母兺生存白良乎,父母以胎生於東部蓮池洞,隨父母長養,入籍居生是白乎旀,行凶節次段,矣身本以陰慝之性,敢懷樂禍之心,處地自別,而所締結者匪類也,國恩罔極,所綢繆者不軌也。以下十九字刀削卽此是罔赦之斷案兺除良,晉鏞江舍之夜,鍾協同席之會,互相酬酢者,無非至凶絶悖之說,則固當骨顫膽掉,奔告不暇,而看作尋常,隨處參聞,視若茶飯,爛熳和應,甘自歸於以下二字刀削之科,是豈爲人臣子所可忍爲之事乎?逆節掀露,王章至嚴,斷不可晷刻容代於覆載之間,謀反大逆不道知情不告的實遲晩的只罪,不待時爲白乎事。
罪人鄭基元更推後,刑問一次,訊杖第五度停刑。
罪人徐永淳更推後,刑問一次,訊杖第三度停刑。
傳于李公翼曰,推鞫姑罷。
今八月二十三日未時,上御重熙堂。時·原任大臣率金吾堂上,請對入侍時,左副承旨李明迪,假注書洪原鐘,記事官李裕膺·李,領議政趙寅永,領府事鄭元容,左議政權敦仁,右議政金道喜,判義禁朴晦壽,知義禁金東健,同義禁李彦淳·林翰鎭,以次進伏訖。寅永曰,秋日淸朗,而尙多不調之時,節宣之方,此際尤難,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,臣等逐日進參於鞫坐,而今於罪人權時應之納招也,肆發不道之說,臣等心骨俱驚,玆不得不相率請對稟質後擧行,而其詳則委官,當爲仰達矣。敦仁曰,罪人權時應,自刑曹移來,昨已原情,今又以下四行十字刀削。寅永曰,如此罪人,不待時直捧結案,斷不可已矣。元容曰,此等罪人,決不可暫時容貸,伏願亟賜允從焉。道喜曰,如此劇逆,不可暫刻容貸,伏願亟賜允兪焉。晦壽曰,語犯莫重,不容時刻假貸矣。上曰,欲仰稟東朝而處之矣。寅永曰,此非但東朝之罪人,殿下旣聞此言,則又豈可晷刻靳許之事乎?臣等今將退去,直捧結案,故又此仰達矣。上曰,卽速退去擧行,可也。
明迪曰,卽者禁衛大將任聖皐,摠戎使柳基常,俱兼捕盜大將之任,而謂以名登臺章,情地惶蹙,所佩命召密符及大將牌·傳令牌,使其營校,徑先來納,疏批未下之前,遽以引義者,非但事未前有,極涉駭妄,況武臣處義,尤何敢若是乎?竝所當重勘,而本院請推之外,無他可施之罰,何以爲之乎?上曰,竝推考,可也。出擧條上命大臣先退,又命史官就座,仍命退,諸臣以次退出。
上在昌德宮。停常參·經筵。
巳時,太白見於未地。
入齋殿後,內閣·政院·藥房·玉堂口傳問安。答曰,知道。
趙徽林啓曰,明日召對,取稟。傳曰,停。
吳取善啓曰,行大司憲李憲球陳疏,執義李莊緖,掌令金基纘問啓未承批,掌令吉顯範,持平李敎英·兪致崇呈辭,監察茶時之意,敢啓。傳曰,知道。
禮曹,來十月初四日行宗廟冬享大祭,親傳香,取稟,奉敎敬依。
傳于趙徽林曰,直提學金輔根馳詣景陵,奉審摘奸,仍留監祭,局內諸陵,一體奉審以來。
諭副司直宋來熙處,自爾登剡,徒煩往復,凡幾遭矣。予之懇懇,非不爲切,爾之邁邁,去愈莫回,此乃予誠意未孚,爾必疑以虛文而然,深庸慙歎,夫崇奬儒術,敦尙風敎,卽我列朝相傳之家法也,致澤爲任,進退以禮,亦是先賢共濟之大義也。今欲求古家肖孫當世宿儒,捨爾伊誰,予若不以孝廟之期勉於爾祖者,必欲致爾,則豈可曰善法祖宗,爾若不以爾祖之所藉手乎昔日者勗予,則其可曰克體先正乎?見今秋序已深,講筵將開,政宜鴻儒碩德,恒處左右,討論經旨,贊襄治道,而且況目下星躔之災,逆獄之變,安知不由於予一人學業不精,導迪無人之致也哉?予心之兢惕,朝野之想望,尤所以惓惓於爾也。爾若勉回考槃之志,庸副縶駒之誠,啓沃我寡昧,弘濟我艱難,非但寡躬之爲賴,亦將擧國之有恃,豈不盛哉,豈不美哉?幡然改圖,剋日造朝,毋孤予側席凝企之望。行都承旨李景在製進
諭工曹參議洪直弼處,尊德禮賢,有國之盛事,予惟寡昧,亦何嘗不寤寐於此?前春蹕路,爾旣惠然,充粹之儀,懇款之悃,尙有所未諼于中者,誠禮未盡,遐遯莫回,東岡一葦之地,邈若川原之敻,此予反躬慙恧之不暇,而爾試思之,顧今上天示警,星祲告異,倫彝將斁,逆變滋興,靜言思之,咎實在予,以言乎問學,則寒曝無常,以言乎政令,則悠泛是事,以至於國計民生,無一可恃而可賴者,此政上下交修,惕然奮勵之時,而啓沃輔導之任,苟非如爾宿德之士,則將何以致典學之工,成從欲之治乎?夫緇衣白駒之詩,豈亶爲好賢而已,嘉客而已?其有待乎執業之問矣。爾以劬經績學之篤,抱德蘊道於衡泌林樊之下者,決知其非爲獨善而嘐嘐,則古所云君臣莫逃之義,寧不耿耿於心乎?一資陞授,無足輕重於爾身,而顧予嚮往之切,則尙可以諒之矣。玆敷心腹之諭,顒待羽儀之賁,爾須剋日幡然,出入經帷,朝夕予左右予,思所以挽回匡輔,是予如渴之望也。行左承旨金學性製進
諭副司直成近默處,昔我聖祖盛際,爾先祖先正文簡,起膺林樊,夾贊黼黻,徵辟招徠,有光國史,至今爲朝野之所傳誦,士林之所矜式,爾以故家肖孫,承屢世之嫡傳,任一代之師表,所蘊者孔·孟·程·朱之統緖,所講者堯·舜·禹·湯之心法,爾之讀聖賢書行聖賢道者,豈欲高尙其事,獨善其身也哉?緲予沖人,非不說時習之學,而學未造極,非不願從欲之治,而治不徯志,平日所想望者,每在於法家拂士惠然肯來,而苟求喬木之世家,巖穴之宿儒,則其所以羽儀王庭,成就君德者,捨爾其誰,況今星孛告警,鞫逆就戮,其所以維持國勢,鎭安人心者,非爾伊誰,予之所期望於爾者,若聖祖之求助於爾先正,則爾是先正之裔,獨不可以爾先正之棐迪我聖祖者,以輔予之不逮乎?自爾膺選,以諭以批而敦召之者,凡幾遭矣。緇衣將改於適館,而終未盡其敬禮,素絲莫紕於在郊,而尙難回其遐心,此莫非自愧于予,而亦不能無慨於爾,然天山之遯,莫說六二之執革者,應上而親合也,邱園之賁,欲求上九之戔帛者,比賢而終吉也,此言肥嘉之遯,不得不應於文明之君,而文明之賁,不可不比於肥嘉之賢也。爾旣夙講此義,則何不犁然幡然於此時而輔予弼予於今日乎?講筵將開於晩涼,宿疴可蘇於秋風,生芻金玉,方竚嘉客之音,白露蒹葭,政切伊人之懷,玆宣十行召諭,庸敷一段衷曲,爾以依望北斗之心,亟斷固守東岡之志,卽日簉朝,自任啓沃之責,將就予日月之學,宥密予夙夜之命,以副側席如渴之思。行右承旨兪星煥製進
傳于李景在曰,山林別諭,分遣史官傳諭。
吳取善啓曰,當該諸臺,竝招致啓板前,問啓以入事,命下矣。問于大司諫李在鶴,執義李莊緖,司諫朴來萬,掌令金基纘處,則以爲臣等,俄伏聞大臣禁堂請對之報,而參鞫兩臺臣,亦爲隨入云。故臣等顚倒入來,進詣閣外,則大臣禁堂,纔爲入侍矣。臣等旣未知請對之由,則追後求對,實無其路,故不得已倉皇退出,而進退未免乖損,情踪方切悚蹙,卽伏承問啓之命,萬萬惶懍,罔知攸措,惟願遄被威罰焉云矣。敢啓。傳曰,竝姑先從重推考。
傳于吳取善曰,問啓臺諫,承批前出去,寧有如此事體乎?更爲問啓以入,出送之當該承旨,爲先罷職。
李景在啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之。任百經落點。
李景在啓曰,今日齋宿,承旨當爲備員,左副承旨李明迪陳疏徑出,原疏以親祭齋戒,不得捧入,何以爲之?而新除授同副承旨任百經,卽爲牌招,何如?傳曰,允。原疏捧入。
傳于李景在曰,承旨有闕之代,前望單子入之。
承旨前望單子入之。趙徽林落點。
李景在啓曰,今日齋宿,承旨當爲備員,新除授右副承旨趙徽林,卽爲牌招,何如?傳曰,允。
吳取善啓曰,問啓臺諫,承批前出去,寧有如此事體乎?更爲問啓以入事,命下矣。問于大司諫李在鶴,執義李莊緖,司諫朴來萬,掌令金基纘處,則以爲臣等,昨於問啓書入之後,退待臺廳,伏俟批旨之下,而更漏已罷,莫重闕門之終夜仍留,愚昧之見,極涉惶悚,故果以此意,言送喉院,退伏朝房,恭俟嚴譴。又伏承問啓之命,益不勝惶隕震越之至云矣。敢啓。傳曰,竝姑從重推考。
傳于吳取善曰,臺諫詣臺,寧有不傳啓退去之臺體乎?勿拘齋日,卽令傳啓。
大司諫李在鶴,執義李莊緖,司諫朴來萬,掌令金基纘,副校理兪錫煥,副修撰徐相敎等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之胆掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。大司諫李在鶴,執義李莊緖,司諫朴來萬,掌令金基纘等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚胆掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾輒之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自依窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之胆掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闈右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而及反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,魯魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十八字刀削分院兵助勢之策,湖南伯得差之願,無非遽逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,搢紳家火具之潛埋,以下八字刀削指卯日而擧事爲期云者,莫非做作妖言,煽動人心之計,而以下十字刀削十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下九字刀削欲輸軍糧,則轉到南陽,凡爲群凶之指使,率皆挺身而樂赴,以下十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宇宙所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,柱腹撑腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學以卑微之流,賦潛慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,凶圖逆節所由來者久矣。特以門戶之爀舃,資歷之華膴,始也聖念未嘗不假息,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪人,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之極逆大憝也。幸賴淵鑑孔昭,雖奸萌之逆節,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章夬伸,輿憤痛洩,而遽從猶輕,只施島棘,干係如此賊,負犯如此賊,而依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也,況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽尙此假息,書所稱殄滅無遺,毋俾易種者,不施於此,賊而將於何施,請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮凶極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟·凶國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也,惟其狼毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世道日生,亂逆層出,以至於今日正喜而極矣。賊度之庚寅兇疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者,晟賊陽淳也,而因人傳草者正喜也,正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也,奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無以懲戢,思之至此,寧不懍然而心寒哉?請大靜縣闈籬安置罪人正喜,亟令王府,更爲設鞫,夬正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包容,兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳,以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自喝自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也,憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載之間乎?請古今島安置罪人紀淵,亟令王府,設鞫得情,夬正典刑。噫嘻痛矣,止淵之罪,可勝誅哉?本以憸邪之性,濟以狡黠之行,能事則戕人害物,伎倆則凶國禍家,陰闔陽捭,惟機術善用,晝揣宵摩,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀寫,資歷華膴,以至廁跡於三司之列,則隆恩厚澤,於渠若偏,苟有一分秉彝,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延纍嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者,噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之潛計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪,況於日昨賓筵,慈敎痛劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,鬼誅先加,王章未伸,輿情憤痛,容有極哉?死後當律,不容少緩,請物故罪人止淵諸子,亟施散配之典。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢樂禍之心,結交匪類,所綢繆者凶謀也,以下四字刀削所設始者逆節也。晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。答兩司曰,不允。李止淵事,竄配人物故後諸子散配之律,有是例否,國典臺典,誠如是也,何於四年之間,曾無一語,今始來請乎?此啓辭還給,醇壽事,不允。執義李莊緖,掌令金基纘等啓曰,噫嘻痛矣,世道詿誤,義理晦塞,至於今番秋曹罪囚而極矣,渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豊德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豊德之革合,作爲煽亂之張本者,實與奎·坤之凶言,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣,惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆?泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,夬正典刑,國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿情益激,請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。答府曰,不允。大司諫李在鶴,司諫朴來萬等啓曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣,我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇指意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻痛矣,人心陷溺,世變層生,至於今番姜斗煥之疏而極矣。渠以鄕曲卑微之類,敢肆叵測煽惑之計,假托陳勉,投進一疏,滿紙叫嚷,顯有訕侮之意,全篇簸弄,少無敬謹之心,命意至憯,引喩絶悖,至以敵以下不敢道之句語,擬之於莫嚴莫重之地,是可忍也,孰不可忍也?其在臺閣之地,苟欲仰勉聖學,則納約匡救,直陳無諱,何患無其辭,而必以至無嚴極不敬之說,肆口指斥而後,始可曰匡救也直陳也,究其情節,論其罪狀,不但爲干紀犯分而止耳,此非渠蟣蝨之賤所可獨辦,必有慫慂指使者存,而聖度天大,過加包容兪音終靳於嚴覈,處分遽止於薄竄,使渠至凶至悖之類,尙此假息於覆載之間,典憲由是隳壞,亂逆無所懲畏,豈不大可懼哉,大可憂哉?請鏡城府竄配罪人姜斗煥,亟令王府,嚴鞫得情,快正典刑。以下五行十七字刀削請前捕將李應植·白殷鎭,亟施竄配之典。答院曰,不允。
李景在,以吏曹言啓曰,因義禁府草記,大逆不道罪人時應,旣已承服正刑矣。籍沒家産,破家瀦澤,降邑號罷守令等事,各該司捧承傳擧行事,允下矣。降邑號罷守令,卽是本曹擧行,而問于義禁府,則大逆不道罪時應,居生於全羅道南原府云,而守令則勿罷事,曾有定奪矣。南原府使,降爲縣監,何如?傳曰,允。
金學性,以都摠府言啓曰,今日入直內三廳武兼禁軍及軍兵等,當爲中日習射技放,而徽定殿祥祭親行齋戒相値,不得設行之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,內司僕西邊宗廟北墻連接宮墻四間頹圮處,今已畢築矣。晝察夜巡軍,解送直所之意,敢啓。傳曰,知道。
又以禁衛營言啓曰,因兵曹草記,內司僕西邊宗廟北墻連接宮墻四間頹圮處,今已修築,把守軍兵,還入直所,將則解送之意,敢啓。傳曰,知道。
又以備邊司言啓曰,侍從罷散人前承旨洪祐順·鄭㝡朝,前校理宋能圭,前察訪卓雲翰竝敍用,仍令該曹口傳付軍職,俾得入參祥班,何如?傳曰,允。
兵曹口傳政事,副護軍洪祐順·鄭㝡朝,副司果宋能圭·卓雲翰,以上竝單付。
吳取善,以義禁府言啓曰,大逆不道罪人時應,旣已承服正刑矣。其父母妻妾子女祖孫兄弟姊妹,子之妻妾,伯叔父兄弟之子年歲姓名存沒居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司,捧承傳擧行,何如?傳曰,允。
傳于趙徽林曰,魂殿享官以下,別單書入。
傳于趙徽林曰,山陵守侍陵官以下,別單書入。
兵曹,以金履載爲留都大將。
兵曹,以金煐爲左邊捕盜大將,柳相弼爲右邊捕益大將。
義禁府啓目,禁衛大將任聖皐,摠戎使柳基常等捧招云云。傳旨內辭緣,發問目取招是白乎,則謂以情勢,終始漫漶,所當請刑是白乎矣,曾經閫帥,勿爲請刑,載在法典是白兺除良,旣伏承捧招以入之命,上裁何如?判付啓,兩將臣竝削職放送爲良如敎。
左副承旨李明迪疏曰,伏以臣,卽伏奉傳敎下者,以問啓請臺出送事,有當該承旨罷職之命,臣於是,不勝瞿然慙恧之至。臣旣在伴直,厥罪惟均,今何敢諉以右僚,晏然獨逭也哉?玆敢短章自列,徑出禁扄。伏乞亟賜同被之律,以安微分焉,臣無任云云。省疏具悉。爾亦罷職。
甲辰八月二十四日戌時,上詣徽定殿。祥祭親行入侍時,行都承旨李景在,行左承旨金學性,行右承旨兪星煥,左副承旨吳取善,右副承旨趙徽林,同副承旨任百經,記事官張仁遠,假注書洪原鐘,記事官李裕膺·李,提學朴永元,檢校直提學趙秉龜,檢校直閣徐有薰,直閣尹定鉉,檢校待敎金洙根·李㘾·李裕元,以次侍立。時至,上具翼善冠·白袍·烏犀帶·黑皮靴,乘輿出宣化門。藥房提調李穆淵,副提調李景在進前奏曰,侵夜勞動,聖體,若何?上曰,一樣矣。仍出協陽門,由建陽門·銅龍門·景化門,至崇化門外,降輿入齋殿。時至,上改具練服杖出。贊禮禮曹判書徐左輔導上,由正門陞自正階,入就戶外版位。贊禮啓請俯伏哭。上俯伏哭。贊禮啓請止哭。上止哭。贊禮啓請再拜。上再拜。贊禮導上,權就齋殿。贊禮啓請易服。上改具禫服,出齋殿門外。贊禮導上詣版位,贊禮啓請俯伏哭。上俯伏哭。贊禮啓請止哭。上止哭。贊禮導上,詣靈座前北向立,贊禮啓請跽。上跽。景在奉香。百經奉爐跽進。贊禮啓請三上香。上三上香。景在以瓚受鬱鬯跽進。贊禮啓請執瓚灌地。上執瓚灌地訖,以瓚授景在。景在還置尊所,景在以幣篚跽進。上執幣以授百經。百經奠于靈座前。上行初獻禮。贊禮導上,詣靈座前北向立,贊禮啓請跽。上跽。景在酌醴齊跽進。贊禮啓請執酌獻酌。上執爵授百經。百經奠于靈座前。上少退跽。大祝趙鳳夏,進靈座右東向跽,讀祝文訖。贊禮導上入小次。領議政趙寅永,行亞獻禮。領府事鄭元容,行終獻禮訖。贊禮啓請出次。上出次。贊禮導上復位,請俯伏哭。上哭盡哀。贊禮啓請止哭。上止哭,行再拜禮訖。贊禮跽告禮畢,贊禮導上,還入齋殿。領議政趙寅永,詣望燎位北向立。大祝奉祝幣燎於坎。宮闈令納神主如儀。少頃,通禮跽啓請外辦。上出齋殿,由崇化門。通禮跽啓請乘輿。上乘輿,出景化門。領議政趙寅永,領府事鄭元容,左議政權敦仁,右議政金道喜進前奏曰,侵曉勞動,聖體,若何?日月迅邁,祥事已過,下情實無仰達之辭矣。上曰,唯。仍由銅龍門·建陽門·協陽門,命出標信解嚴,由宣化門還內,諸臣以次退出。
上在昌德宮。停常參·經筵。
巳時,太白見於未地。
祥祭親行後,大殿·大王大妃殿·王大妃殿,內閣·政院·藥房·玉堂·百官奉慰單子問安。答曰,知道。
還內後,內閣·政院·藥房·玉堂口傳問安。答曰,知道。
藥房提調李穆淵,副提調李景在啓曰,親行微定殿祥事,勞動旣多,伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
趙徽林啓曰,明日召對,取稟。傳曰,停。
李景在啓曰,行右承旨兪星煥,今日不爲仕進,卽爲牌招,何如?傳曰,允。
吳取善啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
又啓曰,新除授左邊捕盜大將金煐,右邊捕盜大將柳相弼,竝卽牌招,傳授命召及大將牌傳令牌,何如?傳曰,允。
兼春秋趙光濬書啓,臣於本月二十四日申時量,敬奉別諭,馳往傳諭于果川縣下北面露梁里乬洞工曹參議洪直弼所住處,則以爲臣於日前,猥上辭本,投瀝肝血,冀蒙褫鞶之恩,及奉聖批,不惟不賜開允,旋降別諭,敦勉彌篤,其奬飾之隆,期望之重,尤非糞土賤臣之所敢承聞者,臣惶駭震悸,直欲鑽地以入而不可得也。噫,昔賢云天高聽卑,殿下之於臣天耳,夫何精神之難格,至於斯極哉?更何敢支離其辭,而區區迷執之所自畫者有二焉?不敢與不堪也,學術滅蔑,無足以仰贊聖學,則是不敢也,疾病癃痼,亦無以陳力就列,則是不堪也,玆爲臣素所矢言者也。且臣聞古之在上者,罔不以需賢爲急,而其要必審於名實之際,在下者亦罔不以愛君爲性,而其守必擇於辭受之節,蓋取士而不覈其名實,則賢愚混淆,而僥冒者參焉,事君而或昧於辭受,則本領顚倒,而枉直者舛焉。今者上之所施,下之所受,非直混淆而顚倒,臣固無足道,緣臣之故,而累聖朝則哲之明,將傳笑四方,貽譏後世者,豈細事哉?臣嘗進對行宮,昵侍龍光,其醜劣無用之實,日月之明,庶無遺照,而隆恩厚禮,愈益曠絶,臣感戴鴻造,將不知其死所,而先儒有云,人臣事君,守身爲上,報恩次之,臣嘗誦味斯言,思欲持循而寡過,蓋臣前後欺誣之辜,已矣難贖,則惟於出處去就,不至昌披放倒,粗守一己之廉義,不違往牒之成法,卽所謂將此身心報佛恩也。臣苟怵於嚴命,喪其守株,將何所藉手而報不世之恩哉?臣尸居垂盡之中,又因天氣驟涼,疝癖宿症,益復肆劇,呼吸隔塞,屈伸俱艱,便成一籧篨,以義以病,蠢動無路,酬恩報德,已斷此生,注情象魏,有淚無從也,威命之下,又不免違越,惟願遄被鈇鉞之誅而已云矣。敢啓。傳曰,知道。
兼春秋全國憲書啓,臣於本月二十四日申時量,敬奉別諭,馳往傳諭于果川縣縣內面校洞里副司直成近默所住處,則以爲臣,方患无妄,匪惟宿症,而是日也故,扶曳趍赴於縣館哭班,纔退私次,喘息未定,千萬慮表,近臣臨宣聖諭,顚倒出迎,拜受擎讀,則絲綸之富,恩禮之威,奬勵之過中,比擬之不倫,惶駭震慄,直欲鑽地以入而不可得也。第伏念星變在上,逆獄無前,聖心警動,乾斷奮發,求賢益勤,典學是急,臣不勝欽仰萬萬,而如臣之不學無術,忝先欺天,已有前後悉暴,則今雖欲費辭陳情,終歸煩複,惟有受恩愈深,負罪愈大而已,況今目下瘇病,猶是閑事,怔沖本症,便成難治,承命尤非可論,而疏籲亦難勉强,泥首竢罪,罔知攸達云矣。敢啓。傳曰,知道。
傳于趙徽林曰,懿陵酌獻禮後,大臣仍詣綏陵,奉審以來。
傳于吳取善曰,予未知捕廳捧招之例如何,而憲疏旣答之後,不可不一問,前捕將任聖皐·柳基常,竝令該府拿問,勿拘齋日,捧招以入。
傳于趙徽林曰,奉審大臣入侍。
兵曹,守宮從事官單沈敬澤。
李景在,以吏曹言啓曰,贈謚翼獻公金華鎭,贈謚文靖公金啓洛延謚,俱爲定行於今月二十六日本第云矣。敢啓。傳曰,知道。
吳取善,以兵曹言啓曰,闕內入直訓鍊都監哨官分所單子,今二十八日,當爲書入,而幸行相値,勢難入啓,二十七日番單子受點後,仍爲書入,巡將監軍,以二十七日受點人員,二十八日至,使之仍察之意,敢啓。傳曰,知道。
又以備邊司言啓曰,幸行時每有文備郞摘奸之例矣。修撰李豊翼,副司果金益文,竝備郞差下,何如?傳曰,允。
又以刑曹言啓曰,因義禁府啓辭,大逆不道罪人時應,藉沒家産事,命下矣。罪人時應奴婢有無,令京兆考出帳籍,亦爲知委五部及該道,使之一一査出,修成冊報來後,永屬公賤之意,敢啓。傳曰,知道。
大司憲李憲球疏曰,伏以臣於近日,猥從三司之後,以對以籲,以下八字刀削兪音愈邈,輿情轉沸,此無非如臣庸昧,忱誠未格,致使沬飮之義,徒曠時日,滿心惶恧,憂惋弸中,處分未降之前,惟當待罪俟勘之不暇,而第臣於今番捕廳事,竊有所駭惑者,閔純鏞之就捕納供也,有閃忽叵測之句語,而有曰竊聽於晉賊之與諸賊酬酢之時,則曰世旣無金逌根·金弘根柱石之臣,又無如伊尹·霍光之人,繹其語脈,何等絶悖,何等可驚,而及其鞫庭納招,則曰此非晉賊之言,卽渠所自辦,而旋覺其橫思誤對,請爲刪拔於文案中而不許云,噫,此何故也?蓋伊·霍二字,則凶徒說話之屢出於鞫招者,而至於上款一句,從初至今,絶不槪見於諸囚所供,及夫鞫庭之單提其上款而問之也,渠旣首實自辦,又復自服以橫思誤對,則本事落空,今不必更論,而第念囚供之無論緊歇,不敢存拔,法例至嚴,捕廳之不許刪拔,固得體,而純鏞刪拔之請,亦囚供之語也,其爲囚供之語則一也,而於此則存之,於彼則拔之,其存其拔,雖非損益於此兩臣之事,而臣未知捕廳事,果將如是而後可乎?抑一存一拔之際,別有可取可捨之端然乎?噫,驅人以亂逆,天下莫愼之事,片言隻辭,關係至重,則爲捕將者,焉敢軒輕前却,惟意存拔,無所稱停乎?揆之以事理,參之以聽聞,實有所究說不得者,此而不嚴加處分,則非但爲世無完人焉,而世道民志,亦豈有寧靖之時乎?臣謂當該兩捕將,竝施竄配之典,斷不可已矣。臣無任云云。答曰,省疏具悉矣。
今八月二十五日酉時,上御重熙堂。奉審大臣入侍時,右副承旨趙徽林,記事官張仁遠,記事官李裕膺·李,右議政金道喜,以次進伏訖。上曰,史官分左右。道喜進前奏曰,近日日氣淸涼,而今日頗有午熱,聖體若何,寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。臣今日懿陵酌獻禮,安寧過行,而又有綏陵奉審之命矣,臣享禮過行後,仍詣綏陵,陵上丁字閣碑閣,一體奉審則無頉矣。敢此仰達矣。上曰,酌獻時及綏陵奉審時,以何服色爲之乎?道喜曰,皆以黑圓領爲之矣。上曰,大臣就座。裕膺奏曰,在前移御之時,多有實錄移奉之例,今番則何以爲之乎?上曰,前例何如?裕膺曰,前例多爲移奉,而或有仍奉之時矣。上曰,移奉可也。裕膺曰,旣承移奉之命,令日官擇日擧行,何如?上曰,依此爲之,可也。上曰,史官就座。仍命退,諸臣以次退出。
上在昌德宮。停常參·經筵。
巳時,太白見於未地。
藥房提調李穆淵,副提調李景在啓曰,日月如流,徽定殿祥事奄過,伏惟聖情,益切傷悼,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣矣。卿等不必入侍矣。大王大妃殿·王大妃殿,口傳問安。答曰,知道。
趙徽林啓曰,明日召對,取稟。傳曰,停。
吳取善啓曰,行大司憲李憲球,執義李莊緖,掌令金基纘·吉顯範,持平李敎英·兪致崇呈辭,監察茶時之意,敢啓。傳曰,知道。
傳于吳取善曰,右承旨許遞,前望單子入之。
承旨前望單子入之。趙咸永落點。
吳取善啓曰,新除授同副承旨趙咸永,卽爲牌招,何如?傳曰,允。
傳于吳取善曰,都憲疏,屢日思之,駭怪莫測,以捕招則直是誣罔,無足多辨,況於鞫査之後,罪人已爲自服,本事今皆落空,則忽又以無形沒把之言,挽及故重臣故相臣姓名,登諸章奏者,指意何居?誠可謂究不解而說不去也,此不可曲恕,大司憲李憲球,施以投畀之典。
趙徽林,以禮曹言啓曰,卽伏見京畿監司沈宜臣山陵陵上石物有頉處奉審別具狀聞,則以爲今番道路檢飭兼奉審之行,眼同本陵官員,詳細奉審陵上,東南邊地形,比他低陷,自乙方至巳方,裳石四張,顯有蹲縮,欄干柱石下傾,駕石動退,交縫之際,多有虧隙,蓋因冬節浮土,經夏蹲縮,有此石物傾仄之患,所見極爲悚悶爲辭矣。陵上石物之有頉,果爲悚悶,修改之節,卽當擇日擧行,而九月例有拘忌,十月則節屆凍沍,土役非時,目下所見,雖甚未安,此與不時新頉有異,似無時日切急之慮,差待明春,擇吉修改,恐合愼重之道,依此擧行,何如?傳曰,允。
又以禮曹言啓曰,卽接全羅監司金景善移文,則以爲海南縣鄕校聖殿正間,北邊滲漏,椽木二箇,朽傷摧折,外他柱樑,間多朽傷,不可不及今修改,告由移還安祭香祝,自本曹啓稟下送云矣。海南縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以嘉禮都監都提調意啓曰,敎命文玉冊文製述官·書寫官及金寶敎命篆文書寫官,別單書入之意,敢啓。傳曰,知道。
嘉禮都監敎命文製述官領府事鄭元容,預差朴永元,玉冊文製述官領議政趙寅永代李光正,預差李光正代金履載,敎命文書寫官趙秉龜,預差金東健,玉冊文書寫官金興根,預差李若愚,敎命篆文書寫官左議政權敦仁,預差金蘭淳,金寶篆文書寫官李羲甲,預差朴岐壽,都廳李時愚·鄭基世,監造官閔致應·成元鎬·金魯謙·李鼎寅·趙雲柱·金曾鉉。
趙徽林,以嘉禮都監都提調意啓曰,別宮處所,因禮曹草記,於義本宮爲之事,命下矣。取考謄錄,則三揀擇後,本家移住於別宮近處,今亦依例趁時修補之義,分付戶曹及漢城府,何如?傳曰,允。
又以嘉禮都監都提調意啓曰,謹考儀軌,則三揀擇後,詣別宮時,有屋轎轎子及按袱入用矣。有屋轎,則自尙方新造轎子,前已內下,自都監當爲改漆,而按袱則請出內上件,而見樣造成,所盛樻子則外黃漆內白塗,自是前例,今亦依此擧行,何如?傳曰,允。
又以嘉禮都監都提調意啓曰,今此嘉禮時,中宮殿輦輿,當爲造成,而不可無見樣,德應房所在輦一坐,依前例陪來之意,敢啓。傳曰,知道。
又以嘉禮都監都提調意啓曰,本都監闕內待令郞廳,依前例以入直武臣兼宣傳官差下,使之輪回察任,何如?傳曰,允。
又以嘉禮都監都提調意啓曰,本都監各房始役吉日,令日官李秉洪推擇,則今八月二十九日爲吉云。以此日擧行,何如?傳曰,允。
又以嘉禮都監都提調意啓曰,嘉禮時都監事目,別單書入之意,敢啓。傳曰,知道。
又以嘉禮都監都提調意啓曰,今此嘉禮時各樣物目,一依定例所載,別單書入,而至於尙方物種,自尙方稟單擧行之意,分付,何如?傳曰,允。
又以嘉禮都監都提調意啓曰,本都監郞廳監造官分房,別單書入之意,敢啓。傳曰,知道。
又以嘉禮都監都提調意啓曰,本都監郞廳,別單書入之意,敢啓。傳曰,知道。
又以嘉禮都監都提調意啓曰,本都監監造官,別單書入之意,敢啓。傳曰,知道。
又以嘉禮都監都提調意啓曰,本都監監造官閔致應·成元鎬·金魯謙·李鼎寅·趙雲柱·金曾鉉,時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇閔致應·成元鎬·金魯謙·李鼎寅·趙雲柱·金曾鉉,以上竝單付。
又以嘉禮都監都提調意啓曰,本都監別看役,前五衛將安時赫,前中軍李浩文,前虞候鄭學權差下,使之看役,何如?傳曰,允。
吳取善,以兵曹言啓曰,今此移御慶熙宮時,闕內各差備雇立實數,依前例別單書入之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百四十二人,饌價錢每人各三錢,門旗手二十八名,每名各一錢五分,依例分給之意,敢啓。傳曰,知道。
義禁府啓目,向前任聖臯·柳基常等亦,以傳旨內辭意,發問目査究是白乎,則更請刪拔云者,卽査庭之所未聞是如,一辭納招,所當請刑是白乎,曾經閫帥,勿爲請刑,載在法典是白兺除良,旣伏承捧供以入之命,上裁,何如?判付啓,事例旣如此,則別無可問,竝放送爲良如敎。
上在昌德宮。停常參·經筵。
巳時,太白見於未地。
吳取善啓曰,大司憲未差,執義李莊緖,掌令金基纘·吉顯範,持平李敎英·兪致崇呈辭,監察茶事之意,敢啓。傳曰,知道。
趙咸永啓曰,明日大駕詣元陵,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于金學性曰,兩將臣供事,初無是事云,而納符之勘,雖曰屬耳,見今聚軍在卽,前禁將任聖皐,前摠戎使柳基常,蕩滌仍任。
兵曹,禁衛大將任聖皐,摠戎使柳基常仍任事承傳。
備邊司,禁衛大將任聖皐,摠戎使柳基常。
金學性啓曰,前禁將任聖皐,前摠戎使柳基常仍任事,命下矣。令該曹口傳付軍職,仍卽牌招,命召及密符傳授,而摠戎使敎諭書,所當更爲啓下,而此與新除授有異。在前如此之時,有前所授仍授之例,今番則何以爲之?敢稟。傳曰,允。旣曰仍任,新受敎書置之。
兵曹口傳政事,大護軍單任聖皐,護軍單柳基常。
金學性啓曰,武臣之無得處義,前後申飭,不啻截嚴,而禁衛大將任聖皐,摠戎使柳基常,仍任命下之後,謂有情勢,奉牌闕外,屢度催促,終不受符,紀綱所在,萬萬駭然,竝所當重勘,而本院請推之外,無他可施之罰,何以爲之?敢稟。傳曰,本事旣無可論,將臣焉敢引義?爲先從重推考,嚴飭受符。
又啓曰,禁衛大將任聖皐,摠戎使柳基常,特敎申飭,何等截嚴,而申刻已過,聚軍時急,一向奉牌,無意受符,揆以紀律,萬萬駭然,竝所當重勘,而本院請推之外,無他可施之罰,何以爲之?敢稟。傳曰,命召密符,何等嚴重,且聚軍在卽,安敢爲似此慢蹇之習乎?竝爲先下義禁府推考。
傳于趙咸永曰,明日出宮內門路,以協陽門爲之。
傳于金學性曰,旣有已例,禁營後廂,則前摠戎使柳相弼代領,摠戎廳朝房留陣,則前訓將李惟秀代領。
金學性啓曰,禁營後廂,則前摠戎使柳相弼代領,摠戎廳朝房留陣,則前訓將李惟秀代領事,命下矣。竝卽牌招聽傳敎,何如?傳曰,允。
金學性,以兵曹言啓曰,今此幸行時,右邊捕盜大將柳相弼,以後廂大將隨駕矣。在前如此之時,有他邊大將兼察之例,回鑾間左邊捕盜大將金煐,姑令兼察,何如?傳曰,允。
金學性啓曰,因兵曹草記,右邊捕盜大將柳相弼,以後廂大將隨駕矣。回鑾間左邊捕盜大將金煐,姑令兼察事,允下矣。兼察右邊捕盜大將金煐,卽爲牌招聽傳敎,何如?傳曰,允。
大司諫李在鶴啓曰,臣言議風采,本不合於淸朝耳目之任,而適値亂逆層生,以下四字刀削憂憤所激,章皇出肅,以對以籲,未蒙允兪,此實臣誠意淺薄之致也。已不勝其萬萬慙悚,而且於日前大僚請對之日,臣之去就,倉皇徑遽,進退無據,連伏承問啓之命,此又臣難逭之罪也。威罰未加之前,何敢以言職自居,而怵迫嚴命,冒入傳啓,至於止淵事,不得不改措語處,不避猥越,敢效明張之義,及承批旨,辭敎截嚴,至有啓辭還給之命,臣誠惶隕震越,莫省攸措,臣愚昧固陋,未敢知恒法常例之何居,而至於此罪人,負犯之至重,關係之莫嚴,有不當以恒法常例斷之者,死後當施之律,不容少緩,而四年之間,一向寢閣,揆以國綱臺體,臣所夙宵憂歎者也。事會所湊,旣當可言之地,義在沬飮,迷執莫回,致煩匪怒之敎,自底難冒之罪,惶懍慙恧,措躬無地,承批之日,固宜卽陳悚蹙之忱,而時値享祀,未敢瀆擾,時日之頃,尤增惶懼,以此情踪,何可一刻晏然於臺次乎?請命遞斥臣職。答曰,詣臺而不爲傳啓,問啓而不爲承批,合啓改措語還給,而亦不爲避嫌者,無乃爾所謂恒法然乎,常例然乎?
趙咸永啓曰,大司諫李在鶴,避嫌承批之後,謂以情踪惶蹙,投疏徑退,以疏代避,係是禁令,原疏雖已退却,而揆以事體,萬萬駭然,從重推考,何如?傳曰,允。原疏捧入。
李景在,以吏曹言啓曰,景慕宮朔祭獻官,前承旨兪星煥塡差,而時無職名,令該曹口傳付軍職,何如?傳曰,允。
兵曹口傳政事,護軍單兪星煥。
李景在,以吏曹言啓曰,鞫廳罪人鄭基元所帶繕工監監役之任,不可仍置汰去之意,敢啓。傳曰,知道。
趙咸永,以內醫院都提調提調意啓曰,幸行隔日,分提調,令該曹口傳差出,何如?傳曰,允。
吏曹口傳政事,以李志淵爲分內醫提調。
金學性,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放。而元陵·景陵親祭齋戒相値,不得設行之意,敢啓。傳曰,知道。
吳取善,以義禁府言啓曰,大司憲李憲球,以投畀之典事,承傳啓下矣。李憲球,咸鏡道德源府投畀,而以承傳內辭意具罪目,依例發遣府都事,押送配所,何如?傳曰,允。
上在昌德宮。停常參·經筵。
巳時,太白見於未地。
大駕詣晝停所,入幕次後,內閣·政院·藥房·玉堂口傳問安。答曰,知道。仍詣元陵,入齋室後,內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。大王大妃殿·王大妃殿,遣承旨問安。答曰,知道。
元陵·景陵親祭,還入齋室後,內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。還詣晝停所,入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。
趙咸永啓曰,明日常參·經筵,取稟。傳曰,停。
任百經啓曰,臣以大王大妃殿·王大妃殿問安進去,下直之意,敢啓。傳曰,知道。
吳取善啓曰,卽者義禁府都事來言,今日幸行時,駕側鳴錚罪人朴春三等三十九人,移送秋曹云矣。敢啓。傳曰,知道。
金學性,以兵曹言啓曰,今番元陵·景陵幸行時隨駕將校軍兵,各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官將校軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪乾饋犒磨鍊分給之意,敢啓。傳曰,知道。
又以禁衛營言啓曰,元陵·景陵幸行時,本營隨駕事,命下矣。銅龍門則哨官朴元基,京中哨軍三十名,集賢門則別武士李漢佑,西營則哨官柳旭助,番牙兵四十名,廣智營則哨官李允默,助番牙兵五十名率領入直,新營則千摠洪雲錫,騎士將申鳳圭,把摠崔祉鉉,哨官李周翰,敎鍊官申道俊,騎士二十五人,兼別破陣二名,京標下軍三十名率領入直,南別營則哨官尹暻,別騎衛一人,別牙兵七名率領守直,火藥庫則哨官黃,別破陣八名,兼別破陣六名率領守直,宮墻頹圮一處,哨官李鳳信,廣智營入直軍中八名除出,率領守直之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校軍兵等處,乾犒饋依定式磨鍊分給之意,敢啓。傳曰,知道。
大司諫李在鶴疏曰,伏以臣,前後做錯,無往非罪,荐承嚴敎,若窮無歸,自顧罪戾,萬殞猶輕,臣雖至無似至庸愚,顧其職則諫官也。名以諫官,傳啓而致煩還給,請避而未蒙曲恕,上不見孚於聖明,下而貽羞於臺閣,臣之去就,已無可論,而辭敎去益截嚴,情踪尤極惶蹙,有不可一刻冒居者決矣,玆敢忙陳短章,冒死徑退。伏乞聖慈,亟治臣罪,以肅朝綱焉。臣無任云云。傳于任百經曰,此路一開,後弊難言,大司諫上疏還給。
甲辰八月二十八日辰時,大駕詣元陵親祭。仍詣景陵親祭幸行入侍時,行都承旨李景在,行左承旨金學性,右承旨吳取善,左副承旨趙徽林,右副承旨任百經,同副承旨趙咸永,記事官張仁遠,假注書洪原鐘,記事官李裕膺·李,提學朴永元,直提學金輔根,原任直閣金鼎集,直閣尹定鉉,原任待敎金英淳,檢校待敎李裕元,以次序立。時至,通禮跪啓請外辦。上具淺淡戎服,御座馬出宣化門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由協陽門·肅章門·進善門,出敦化門。宣傳官啓稟行鼓擧行,進發至宗廟洞口前路。上下馬步過,還乘馬,進發出興仁之門。宣傳官啓稟鳴金二下,鑼鼓作行,至廟洞晝停所,下馬入幄次。京畿監司率各務差使員,待令于陵所事下敎。少選,兵曹判書洪在龍進軍令,命下初吹午初初刻,二吹午初二刻,三吹午初三刻。時至,上出幄次,仍御座馬,進發至元陵洞口。宣傳官啓稟鳴金三下,鑼鼓止。上下馬乘輿,至元陵齋室門外,降輿入齋室。命書傳敎曰,右承旨·左副承旨分詣局內諸陵及康陵·泰陵,奉審以來。出傳敎少頃,上改具翼善冠·淺淡圓領袍·烏犀帶·黑皮靴,出齋室門外,仍乘輿至紅箭門外降輿,詣版位行四拜禮,上命百官先就位,仍步詣陵上奉審,仍詣碑閣奉審訖,入小次。親祭時至,通禮啓請行禮。贊儀前導上詣版位,行四拜禮訖,仍詣樽所西向立,近侍酌酒,仍詣神位前。上行初獻禮。景在奉香。咸永奉爐。三上香。景在進爵。上執爵授咸永獻爵,少退跪。大祝定鉉,跪讀祝文訖。上降復位。亞獻官領府事鄭元容,行亞獻禮。終獻官右議政金道喜,行終獻禮如儀。上仍行四拜禮,詣望燎訖,仍步詣版位,行四拜禮,仍出紅箭門外乘輿。領府事鄭元容,右議政金道喜等進前奏曰,秪謁仙寢,聖慕克伸,勞動旣多,聖體,若何?上曰,一樣矣。仍詣景陵,至小次降輿,詣版位行再拜哭禮訖,上命百官先就位,仍步詣陵上奉審,仍詣碑閣奉審訖,入小次。親祭時至,通禮啓請行禮。贊儀前導上詣版位前,俯伏哭訖。上詣靈座前,上行初獻禮。景在奉香。咸永奉爐。三上香。景在進爵。上執爵授咸永獻酌,小退跪。大祝曺錫雨,跪讀祝文訖。上降復位。亞獻官領府事鄭元容,行亞獻禮。終獻官右議政金道喜,行終獻禮如儀。上仍俯伏哭,行再拜禮,命亞獻官望燎,上入小次,少頃出次,乘輿進詣景陵齋室。傳曰,元陵·景陵親祭時亞獻官以下,別單書入。出傳敎傳曰,山陵守侍陵官以下,別單書入。出傳敎傳曰,京畿監司率各務差使員入侍。出傳敎京畿監司沈宜臣,楊州牧使金洙根,坡州牧使柳昌根,安城郡守金獻淳,龍仁縣令南正吉,慶安察訪文慶愛,桃源察訪趙相璧,以次進伏,奏職姓名訖。上曰,今番幸行,別無民弊之可奏乎?宜臣曰,今春支勅時,本道勅需不足,臨急策應,計無所出,不得不報請措劃於籌司,而籌司以惠廳米二千石貸下事,草記蒙允,得以牽補塗抹,幸而竣事矣。惠廳米還報之方,則就年例區劃儲置米中,每年三百石除減充報之意,向有該廳知委,固當依此擧行之不暇,而顧今國役稠疊之餘,儲置需用,萬萬罔措,惠廳米明年排報條三百石,勿爲除減,則庶可爲紓力之道,故敢此仰達矣。上曰,依爲之。出擧條宜臣曰,道內坡州牧所在雲川屯,卽明溫公主房新屬屯土,而每當收稅之際,宮差之侵占爲弊,不無民怨,今若以本屯收稅之節,屬之該邑,俾爲專管擧行,具陳省準摠收納,則在宮房,別無損益,而在邑民,爲惠不些,故玆敢仰達矣。上曰,依爲之。出擧條仍命退,諸臣以次退出。傳曰,自陵洞口,至興仁之門外捧上言。出傳敎仍命三嚴擧行。上改具淺淡戎服,出齋室門外,乘輿至洞口,降輿乘座馬。宣傳官啓稟鑼鼓作。還發至晝停所,上下馬入幄次。少頃,兵曹判書洪在龍進軍令,命下初吹申正一刻,二吹申正二刻,三吹申正三刻。時至,上出幄次乘座馬,至興仁之門外,下馬乘轎。宣傳官啓稟鳴金三下,鑼鼓止。入興仁之門,至宗廟洞口,上下轎步過,還御轎入敦化門,由進善門·肅章門·協陽門·宣化門還內,諸臣以次退出
上在昌德宮。停常參·經筵。
巳時,太白見於未地。
翌日大殿,內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿,內閣·政院·玉堂口傳問安。答曰,知道。
藥房都提調鄭元容,提調李穆淵,副提調李景在啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
趙徽林啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。呈告人員,竝卽牌招,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
傳于趙徽林曰,左承旨許遞,前望單子入之。
承旨前望單子入之。金公鉉落點。
李景在啓曰,新除授左承旨金公鉉,卽爲牌招,何如?傳曰,允。
注書張仁遠病,代以尹禹錫爲假注書。
尹禹錫在外,代以權永秀爲假注書。
兵曹口傳政事,護軍單金學性。
傳于金公鉉曰,吏曹參議有闕之代,前望單子入之。
吏曹參議前望單子入之。洪鍾應落點。
傳于金公鉉曰,政官牌招開政,賞典下批。
傳于金公鉉曰,在外吏曹參判許遞,今日政差出。
金公鉉啓曰,新除授吏曹參議洪鍾應,一體牌招,何如?傳曰,允。
又啓曰,行吏曹判書朴岐壽,參議洪鍾應牌不進,推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
趙徽林啓曰,今此京外上言七十二張內,五十六張,以猥濫拔去,十六張,分下各該司次,捧入之意,敢啓。傳曰,知道。
金公鉉啓曰,卽者刑曹郞廳來言,昨日幸行時衛外擊錚人等,當爲捧供,而判書金興根在外,次堂例不得擧行云。何以爲之?敢稟。傳曰,許遞。
兵曹口傳政事,大護軍單金興根。
以徽定殿享官以下別單,傳于趙徽林曰,享官東寧尉金賢根,昌寧尉金炳疇,南寧尉尹宜善,興完君是應,興寅君最應,上護軍金蘭淳,各熟馬一匹賜給。直提學金輔根加資。宗戚執事東寧尉金賢根,昌寧尉金炳疇,南寧尉尹宜善,興完君是應,興寅君最應,上護軍金蘭淳,知敦寧府事金左根,知中樞府事趙秉龜,直提學金輔根,副護軍金愼根,各半熟馬一匹賜給。典簿趙秉夔,工曹佐郞金炳冀,前司果金炳潗,各兒馬一匹賜給。參奉金近喜·趙然天竝陞六。忠義李學初·李敦學·尹冕求·朴齊瑛,竝東班職調用。奏時官·典吏·守僕員役等,竝依壬午例施賞。以徽定殿祥祭時山陵守侍陵官以下別單,傳于趙徽林曰,方有親祭,賞典置之。傳于趙徽林曰,元陵·景陵親祭時禮房承旨加資。以元陵·景陵親祭時亞獻官以下別單,傳于趙徽林曰,元陵亞獻官領中樞府事鄭元容,終獻官右議政金道喜,各內下大豹皮一令賜給。贊禮禮曹判書徐左輔內下虎皮一令賜給。陵司參奉李觀在陞六。執禮修撰成好謙,大祝校理尹定鉉加資。典祀官奉常寺正洪翼燮,執尊兵曹正郞李繪九,祝史副司果李玄功,齋郞副司果趙然昌,贊者引儀李海璡·崔正運,謁者假引儀朴鍾元·閔華鏞,贊引假引儀李亨烈·金載善,祭監監察權龜洛·曺百承,各兒馬一匹賜給。別檢尹載善,參奉李觀在竝陞六。守僕·員役·守護軍等,竝依辛丑年例施賞。景陵亞獻官領中樞府事鄭元容,終獻官右議政金道喜,各熟馬一匹面給。贊禮禮曹判書徐左輔內下虎皮一令賜給。陵司參奉趙秉穆陞六。執禮副司果金相稷,大祝副司果曺錫雨加資。典祀官軍資正權命周,執尊副司果金在根,祝史副校理兪錫煥,齋郞副修撰徐相敎,贊者引儀李海璡·崔正運,謁者假引儀朴鍾元·閔華鏞,贊引假引儀李亨烈·金載善,祭監監察權龜洛·曺百承,各兒馬一匹賜給。事知守僕,依壬午年例施賞。以山陵守侍陵官以下別單,傳于趙徽林曰,守陵官興宣君昰應,侍陵內侍池有長加資。參奉趙秉穆·申日顯,忠義朴敏東陞六。進止差備沈相鶴·金行德,各上弦弓一張賜給。典禮·守僕·員役·守護軍等,竝依壬午年例施賞。
傳于趙徽林曰,都薛里宋會英·吳英煥,各熟馬一匹賜給。薛里鄭景周·金應海,酒房金幼孜·李正吉,進止差備金蘭筠·陳榮國·李仁光·金箕昌,各兒馬一匹賜給。
傳于趙徽林曰,今番賞典中,一人雖兼數事,毋得疊授。
金公鉉,以吏曹言啓曰,元陵親祭時大祝弘文館校理尹定鉉,景陵親祭時執禮副司果金相稷加資事,命下矣。雖已資窮,俱未經準職,何以爲之?敢稟。傳曰,勿拘。
又以吏批言啓曰,卽接司饔院移文,則以爲,今此嘉禮時,本院正依差出,以爲饌品監造之意地云。司饔正未差之代,今日政擬入之意,敢啓。傳曰,知道。
又以兵曹言啓曰,訓鍊院主簿徐有源,受由下鄕,過限未上來,改差,何如?傳曰,允。
又以備邊司言啓曰,黃海水使柳相鼎,以其身病,屢呈辭狀矣,聞其實狀,難責營務,改差,何如?傳曰,允。
有政。吏批,行判書朴岐壽進,參判未差,參議洪鍾應進,右承旨金公鉉進。以金英淳爲吏曹參判,李奎鉉爲大司憲,金在田爲大司諫,李殷相爲執義,李光載爲司諫,姜在冕爲掌令,趙然昌爲校理,鄭爲修撰,趙冀永爲刑曹判書,曺錫亨·李謙在·趙雲澈·洪永圭爲分承旨,金愼根·趙秉恒爲分兵曹參議,成好謙·李玄緖爲兵曹參知,金翊鎭·嚴錫鼎爲分兵曹正郞,朴永輔·金會明爲分兵曹佐郞,申錫洪爲社稷令,金穰根爲司饔正,沈敬澤爲中學敎授,趙光濂爲監察,尹載善爲典籍,尹滋明爲監役,成錫魯爲元陵別檢,李圭昌爲明陵參奉,柳譱爲元陵參奉,趙秉綺·李寅始爲徽定殿參奉,南溟翼爲昌樂察訪,嘉禮正使單領府事鄭元容,副使單李志淵,僉知金輔根,同副承旨趙咸永今加嘉善,修撰成好謙,校理尹定鉉,副司直金相稷·曺錫雨今加通政加資事承傳,兼養賢主簿單徐珖輔,興宣君昰應今加崇憲加資事承傳。
兵批,判書洪在龍進,參判權大肯病,參議柳基豊病,參知趙啓昇入直,右副承旨趙徽林進。以尹濟弘爲同知,徐左輔爲分都摠管,洪學淵·李彦淳·南履炯爲分副摠管,金章煥爲五衛將,鄭雲斗爲都摠經歷,趙存恒·具沆·鄭益東·洪大薰爲分都摠都事,申命溵·李厚坤爲訓鍊主簿,朴光鎭·李祐新·李鍾德·姜鎭午·具永喜爲武兼,尹喜豊爲黃海水使,金修德爲薺浦萬戶,李寅源爲馬島萬戶,分宣傳官十二單李奎燦·具春喜·李圭容·申杓·李熙洙·李南瑞·朴來命·鄭友永·李熙忠·李種華·李儒增·李志泰,護軍閔致成·金輔根,副護軍尹定鉉·曺錫雨·成好謙·金相稷,副司果尹載善·李觀在·金近喜·趙然天·趙秉穆·申日顯·朴敏東·金秉燮。
吏批,再政。以申錫疇爲貞陵令,洪在赫爲工曹佐郞,兪莘煥爲假監役,兼甕津府使單尹喜豊,南原縣監單金履鍾。
兵批,再政。以朴氣浩爲僉知,趙用夏爲宣傳官,丁箕煥爲部將,鄭在天爲守門將,同知單金章煥,僉知加設單金相鼎。
趙徽林啓曰,明日傳香,禮房承旨當爲齋宿,而同副承旨趙咸永,纔已須資出去矣。卽爲牌招,何如?傳曰,允。
金公鉉啓曰,大司憲·執義·掌令一員未差,掌令吉顯範,持平兪致崇牌不進,持平李敎英推鞫進,監察茶時之意,敢啓。傳曰,知道。
以掌令吉顯範,持平兪致崇,獻納朴斆默,正言金英秀牌不進罷職傳旨,傳于金公鉉曰,只推。
以慶尙監司洪鍾英狀啓寧海等邑民家漂頹事,傳于金公鉉曰,許多民家之漂頹,聞甚矜惻,元恤典外,別加顧助,卽爲結構奠接,俾無一民失所捿遑之弊事,廟堂各別措辭分付。
趙徽林,以禮曹言啓曰,今此嘉禮都監,設於本曹事,自都監事目,啓下矣。上直郞廳,依前例自今日,移直朝房之意,敢啓。傳曰,知道。
又以嘉禮都監都提調意啓曰,謹考儀軌,則三揀擇後詣別宮時,分兵曹堂上郞廳各二員,分都摠府堂上郞廳各二員,假衛將二員,部將二員,輪回入直,軍士巡更,雜人嚴防等事,自都監啓稟分付矣。今亦依此擧行之意,分付該曹,何如?傳曰,允。
又以嘉禮都監都提調意啓曰,本都監各房,自今日始役,監造官一員,依前例入省記輪回上直之意,敢啓。傳曰,知道。
又以嘉禮都監都提調意啓曰,謹考儀軌,則親迎之禮,仍行於別宮矣。今番亦依例以別宮擧行乎?敢稟。傳曰,依前爲之。
又以嘉禮都監都提調意啓曰,玉冊,在前則或以五簡爲一貼,或以六簡爲一貼,而壬戌以後,則皆以六簡爲一貼矣。今番則何以爲之乎?敢稟。傳曰,依壬戌年例爲之。
又以嘉禮都監都提調意啓曰,三揀擇後詣別宮時擔陪軍,以司僕寺軍人,靑衣靑巾擔陪事,曾有受敎定式矣。今番亦依此擧行,何如?傳曰,允。
又以嘉禮都監都提調意啓曰,在前嘉禮時,輦輿曲之龍鳳頭,皆爲鍍金,儀仗以法駕磨鍊,而壬戌以後,則或因特敎,或因稟旨,輦輿曲之龍鳳頭,皆以三甫擧行,儀仗以小駕磨鍊,親迎時所用燈籠,各五雙內下矣。今番則何以爲之乎?敢稟。傳曰,依壬戌年例爲之,燈籠則自本都監造備。
金公鉉,以備邊司言啓曰,卽見平安監司趙秉鉉狀啓,則以爲,本營所管外邑入防軍,頃於戊戌,限五年啓稟停番,平壤虛額官保軍錢之支防條權減後,以列邑停番錢中給代,停番餘錢,作穀取耗矣。今旣經限,固當復舊,而自庚子大歉,流民尙未還集,今若徵發,必致繹騷,更退五年,停番官保軍權減者,以番錢作穀條,至戊申添穀長耗,足可給代,請令廟堂稟處矣。該營軍制,所重有在,設有闕伍之患,入防之弊,要在簽補釐革,而乃以官保之給代,遂至正軍之停番,暫時變通,雖出蘇瘼,原初設始,終涉廢弛,則今於五年限滿,復請五年退限,目下方便,固無出此,而久停更調,後弊亦然,添穀取耗,預料易違,安知不五年之後,又請再退乎?陰雨攸係,實爲審愼,而第其難便之勢,善處之方,誠如道臣狀辭,捨此一着更無術,依所請更退五年,仍令道臣,就外邑所在停番別武四部,馬兵二哨,巡別十哨及平壤虛額官保軍七千二百六十名,無俟五年一時盡復,必於限內,分年定數,以爲漸次復舊之地事,一體申飭,何如?傳曰,允。
又以義禁府鞫廳大臣意啓曰,知義禁金東健,身病猝重,無以赴坐,許遞,其代令該曹口傳差出,待下批卽爲牌招參坐,問事郞廳曺錫雨·尹定鉉,今旣陞資,李時愚以都廳除本仕減下,修撰李豊翼,副司直趙道淳,掌樂正沈膺泰,竝問事郞廳加差下,使之察任,何如?傳曰,允。
又以義禁府言啓曰,今此推鞫時,本府都事,不可有闕矣。出使都事申命濈之代,令該曹口傳相換,以爲備員之地,何如?傳曰,允。
吏曹口傳政事,以李羲肇爲知義禁,禁府都事申命濈,訓鍊判官閔有廉相換。
吏曹口傳政事,同義禁單李羲肇。
金公鉉,以義禁府言啓曰,大司諫李在鶴,施以放逐鄕里之典事,承傳啓下矣。李在鶴,放逐鄕里之意,敢啓。傳曰,知道。
又以義禁府言啓曰,卿宰禁推,待下批捧供,載在大典通編矣。任聖臯·柳基常,係是卿宰,敢啓。傳曰,兩將臣事,豈成說乎?雖曰名登臺章,焉有武帥,而始也偃然納符,終又仍不受符,力抗飭敎,全無動定,似此驕蹇之習,漸不可長,竝姑畿沿投畀。
又以義禁府言啓曰,任聖臯·柳基常等,竝姑畿沿投畀事,承傳啓下矣。任聖臯,京畿富平府,畿沿投畀,而依例發遣府都事,押送配所,柳基常,京畿安山郡,畿沿投畀,而依例發遣府書吏,押送配所,何如?傳曰,允。
罪人徐光近更推後,刑問一次,訊杖第五度停刑。罪人崔英熙更推後,刑問一次,訊杖第五度停刑。罪人孟鶴述更推後,刑問一次,訊杖第三度停刑。罪人李鍾樂更推。罪人閔純鏞更推。罪人李晉錫更推。罪人李準更推。傳于金公鉉曰,推鞫姑嚴。
興完君是應疏曰,伏以日月流邁,徽定殿祥事奄過,臣民愴痛,俯仰靡逮,第臣之名字,不幸與亂逆時應,字異而音同,義難一時仍冒,臣晸應之是字,玆以晸字改之,而不敢自下擅便,故敢此仰達。伏乞聖明,特許臣改名,以安私分焉。臣無任云云。答曰,省疏具悉。所請依施。
副校理兪錫煥疏曰,伏以臣於日昨諸臺事,有不勝萬萬駭或者,夫臺閣之任,本自不輕,言議風裁,尙矣無論,進退去就,在所必審,而始旣承牌詣闕,旋仍無緣退出,臺體臺例,左右無當,聖鑑畢燭,至有問啓之命,則謂以請對無路,倉皇退出者,尤未可曉,其日請對,雖非諸臺隨入之事,臺廳傳啓,固當有按例行之者,而不此之爲,更有何不得不退出之端,自以爲倉皇云耶?壞損顚倒,無復餘地,且況問啓承批之前,遽然徑退,合啓還給之後,仍不避嫌,揆以道理,節節可駭,聽聞所及,莫不嗤點,有壞體例,貽羞朝廷,諒非細故,自有臺閣以來,此皆所未有之事,則不可但以溺職論,臣謂日昨詣闕諸臺,竝施竄配之典,斷不可已也。臣無任云云。省疏具悉。諸臺事固節節駭妄,而爾請竄配,亦欠稱停矣。但諫長避中未敢知一句語與冒禁投疏者,較之他臺,自有輕重,諫長則施以放逐之典,他臺則竝削職。
上在昌德宮。停常參·經筵。
巳時,太白見於未地。
藥房提調李穆淵,右承旨金公鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
吳取善,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙徽林啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙徽林曰,禮房承旨馳詣宗廟·景慕宮,奉審摘奸以來。
吳取善啓曰,卽者刑曹郞廳來言,再昨日幸行時衛外擊錚人等,當爲捧供,而新除授判書趙冀永未肅拜,次堂例不得擧行云。判書卽爲牌招,何如?傳曰,允。
傳于趙徽林曰,當該承旨推考。
吳取善啓曰,行大司憲李奎鉉,執義李殷相,掌令吉顯範,持平李敎英·兪致崇陳疏,掌令姜在勉在外,監察茶時之意,敢啓。傳曰,知道。
吏曹三政。以南芝耇爲景慕宮令。
金公鉉,以司饔院監膳提調意啓曰,各殿日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
趙徽林,以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
金公鉉,以弘文館言啓曰,新除授校理趙然昌,修撰鄭,竝卽牌招察任,何如?傳曰,允。
任百經,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,同知中樞府事金德淵,慶熙宮衛將劉完遜·金基一,俱以病難供職,呈狀乞遞,竝改差,何如?傳曰,允。
又以兵曹言啓曰,謹依判下成冊,今此元陵·景陵幸行時元內吹金宗炯等三十名處,木各一疋分給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
任百經啓曰,宣仁門開門標信請出之意,敢啓。傳曰,知道。
領府事鄭元容箚曰,伏以篤聖慕於元寢,御極之甲紀重回,廓宸情於景陵,終祥之禮制甫訖,犧尊旣將,鑾輿穩旋,擎舊攀新,大小同忱,於此時,迺以從邁之列,猥參酌獻之儀,仰龍飛之休運,愴騩馭之莫逮,周旋怵惕,誠切自效,恩賞之典,特紆聖念,文豹上駟,錫齎蕃庶,縱不疊授,便荷荐寵,領旨惶恧,何敢承當?在朝家,累懋賞之政,在臣身,有罔功之愧,上不宜輕施,下不宜冒受也審矣,玆敢略具短箚,仰徹崇聽。伏乞亟命收還,以安私分焉。取進止。答曰,省箚具悉卿懇。卿其勿辭,安心領受。仍傳于金公鉉曰,此批答,遣史官傳諭。
右議政金道喜箚曰,伏以祗謁仙寢,藹聖慕於追舊,歷臨景陵,愴宸懷之如新,日吉辰良,回鑾萬安,群情胥欣,小大惟均,臣以親祭時終獻官,名入別單,猥蒙賞齎,拜命恧蹙,靡所容措,夫奔走於展寢之地,周旋於薦祼之際,榮固極耳,勞於何有,而匪頌之恩,至於錫馬,此非但在臣爲罔功之愧而已,實亦有關於聖朝愼賞之政,乘謝無望,玆控短箚。伏乞亟收成命,俾賞典無濫,私分獲安焉。取進止。答曰,省箚具悉卿懇。卿其勿辭,安心領受。仍傳于金公鉉曰,此批答,遣史官傳諭。
以下一張七行刀削。
上在昌德宮。停常參·經筵。
巳時,太白見於未地。
酉時,雷動電光。
自人定至三更,灑雨下雨,測雨器水深三分,雷動電光。
趙徽林啓曰,明日常參·經筵,取稟。傳曰,停。
又啓曰,來初五日朝參日次矣。敢稟。傳曰,停。
吳取善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,夞怪萬戶李容德下直,長弓一張·長箭一部·片箭一部·筒兒一箇賜給。
金公鉉啓曰,吏曹參判金英淳除拜後過三日不爲出肅,依定式推考警責,仍卽牌招察任,何如?傳曰,允。
傳于吳取善曰,推鞫爲之。
吳取善啓曰,臣取善今日推鞫,進去下直之意,敢啓。傳曰,知道。
傳于金公鉉曰,左承旨許遞,前望單子入之。
承旨前望單子入之。權大肯落點。
以金有淵爲分假注書。
以李承圭爲分假注書。
趙徽林啓曰,時·原任大臣,有稟達事,率金吾堂上,來詣閤外請對矣。傳曰,入侍。二行刀割。
行大司憲李奎鉉,大司諫金在田,執義李殷相,司諫李光載,掌令吉顯範,持平李敎英·兪致崇,獻納朴斆默,副校理李寅奭,正言金英秀·鄭翊朝,修撰鄭等啓曰,噫嘻痛矣,書九之罪,可勝誅哉?亂臣賊子,從古何恨,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用捨進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
行大司憲李奎鉉,大司諫金在田,執義李殷相,司諫李光載,掌令吉顯範,持平李敎英·兪致崇,獻納朴斆默,正言金英秀,鄭翊朝等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,阻戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚謄掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著此與身死旣久之後追律之例,大有異焉,不可援用尙魯追施之律,請物故罪人裕亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行則不過是收奪告身而已,以此律而施之於此賊,果可以夬雪君父之讐,少洩臣民之憤哉?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何恨,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,皆緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也。渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是以源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也·邇密也,逆祿之八字凶言,旣而自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至有街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,搢紳家火具之潛埋,七字刀割指卯日而擧事爲期云者,莫非做作妖言,煽動人心之計,而八字刀割十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂十三字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦潛慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕,書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,凶圖逆節,所由來者久矣。特以門戶之爀舃,資歷之華膴,始也聖念,未嘗不假息,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,翻成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從猶輕,只施島棘,干係如此賊,負犯如此賊,而依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也,況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺毋俾易種者,不施於此賊,而將於何施,請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也,惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世道日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也,然而露名而投呈者,尙度也,而暗地授意者,正喜也,指使而粧出者,晟賊陽淳也,而因人傳草者,正喜也,正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也,奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德義,臣等豈不欽仰萬萬,而渠之尙逭收司之律,已切失刑之歎,況是今獄之逆窩也·罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包容,兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬?與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也,憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載之間乎?請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,錄名義狀,所設始者逆節也,晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。答兩司曰,不允。
兩司合啓中止淵諸子事,停啓。
行大司憲李奎鉉,執義李殷相,掌令吉顯範,持平李敎英·兪致崇等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罪止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至,噫。此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豊事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豊德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉甚,請充軍罪人申綱,亟令王府,拿鞫嚴覈,快施典刑。噫嘻痛矣,義理堙塞,世變層生,至於今番睦台錫事而極矣,惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆?泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑,國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。新除授掌令姜在勉,時在慶尙道晉州地,請斯速乘馹上來事,下諭。答府曰,不允。下諭事,許遞。
大司諫金在田,司諫李光載,獻納朴斆默,正言金英秀·鄭翊朝等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賤之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,快伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻痛矣,人心陷溺,世變層生,至於今番姜斗煥之疏而極矣。渠以鄕曲卑微之類,敢肆叵測煽惑之計,假托陳勉,投進一疏,滿紙叫嚷,顯有訕侮之意,全篇簸弄,少無敬謹之心,命意至憯,引喩絶悖,至以敵以下不敢道之句語,擬之於莫嚴莫重之地,是可忍也,孰不可忍也?其在臺閣之地,苟欲仰勉聖學,則納約匡救,直陳無諱,何患無其辭,而必以至無嚴極不敬之說,肆口指斥而後,始可曰匡救也直陳也,究其情節,論其罪狀,不但爲干紀犯分而止耳,此非渠蟣蝨之賤,所可獨辦,必有慫慂指使者存,而聖度天大,過加包容,兪音終靳於嚴覈,處分遽止於薄竄,使渠至凶至悖之類,尙此假息於覆載之間,典憲由是隳壞,亂逆無所懲畏,豈不大可懼哉,大可憂哉?請鏡城府竄配罪人姜斗煥,亟令王府,嚴鞫得情,夬正典刑。四行半刀割不可以已經大僚之請削,置而勿論,請前捕將李應植·白殷鎭,亟施竄配之典。答院曰,不允。
趙徽林,以禮曹言啓曰,卽接永禧殿官員所報,則去晦日日次奉審時,各室龍床上褥席間,鼠矢散在,第一室閤門內地方下,有一小穴,可容一指,故從便防塞矣。今日焚香時,詳細奉審,則防塞處,連加傍鑽,第一室龍床上褥席及彩花席縇·紅綃面帳下端,第三室龍床上彩花席縇·下排黃花席後面,第四室龍床上彩花席前後面縇·紅綃面帳下端,第五室龍床上褥席及彩花席縇,竝間間咬傷,極爲驚悚云矣。莫重殿內,有此不潔之患,萬萬未安,而見今日已昏暮,無以詳審,臣左輔待明朝進去,奉審後稟處,何如?傳曰,允。
又以禮曹言啓曰,今此嘉禮時六禮吉日時,當爲推擇,而謹稽謄錄,則壬戌以後嘉禮時,依顯廟朝嘉禮時例,以二十四時,推移磨鍊矣。今亦依此擧行,何如?傳曰,允。
又以禮曹言啓曰,謹稽謄錄,則嘉禮後翌中宮殿朝見于王大妃殿,又翌日,朝見于大王大妃殿矣,今亦依此磨鍊擧行,何如?傳曰,允。
又以禮曹言啓曰,嘉禮儀註,當爲磨鍊,取考謄錄,則近例慶禮時,有都監都提調以下別班行禮之節,而各年嘉禮時儀註,雖不磨鍊,就笏記中添入矣。今番笏記,亦依已例添入擧行事,分付,何如?傳曰,允。
又以禮曹言啓曰,今此嘉禮時六禮習儀,當以三度磨鍊,而各年前例,內外習儀,初二度每兼行矣。今亦依此擧行,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十八日卯時,衣襨香燭祭品奉詣吉日,同月十九日卯時俱吉云。以此日時擧行之意,敢啓。傳曰,知道。
又以嘉禮都監·都提調意啓曰,本都監郞廳工曹佐郞申錫洪,移拜社稷令矣。職務相妨,令該曹口傳閑司相換,使之專意董役,何如?傳曰,允。
吏曹口傳政事,社稷令申錫洪,引儀金序敎相換。
吏曹,景陵參奉二單南羲重·李象宗,忠義單朴慶善。
任百經,以兵曹言啓曰,今此慶熙宮移御時,昌德宮衛將,以慶熙宮衛將三員移差,昌慶宮衛將二員,亦爲預先差出,使之通瀜分直,而慶熙宮衛將二員,今方有闕,一員則依例單付,二員未差之代,與新差昌慶宮衛將,口傳擬入,何如?傳曰,允。
兵曹口傳政事,以孫興允·朴重杓爲昌德將,吳榮國·安廷奭爲昌慶將,昌德將單李膺模。
應敎鄭基世,副應敎李時愚·校理趙鳳夏·趙然昌,副校理兪錫煥·李寅奭,修撰鄭·李豊翼,副修撰韓啓源·徐相敎等聯名疏曰,半張刀割無任云云。答曰,省疏具悉。已諭於大僚之批矣,五張半刀割。
上在昌德宮。停常參·經筵。
巳時,太白見於未地。
趙徽林啓曰,明日常參·經筵,取稟。傳曰,停。
金公鉉啓曰,假注書洪原鍾,身病猝重,勢難察任,今姑改差,何如?傳曰,允。
洪原鐘改差,代以李晩運爲假注書。
趙徽林,以禮曹言啓曰,臣左輔進詣永禧殿奉審,則第一室閤門內中防下,有僅容一指之小穴,鼠跡出入,必由於此,第一室龍床上褥席及彩花席縇·紅綃面帳下端,第三室龍床上彩花席縇·下排黃花席後面,第四室龍床上彩花席前後面縇·紅綃面帳下端,第五室龍床上褥席及彩花席縇咬傷處,果如殿官所報矣。莫重殿內,鼠患之若是狼藉,萬萬驚悚?修改之節,卽爲擇日擧行,何如?傳曰,允。
司諫李光載,掌令吉顯範,副校理李寅奭,修撰鄭等啓曰,請書九亟施追奪官爵之典。措辭見上答三司曰,不允。
司諫李光載,掌令吉顯範等啓曰,請物故罪人國榮,亟施孥籍之典。措辭見上請充軍罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上答兩司曰,不允。
掌令吉顯範啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴覈得情,夬正典刑。措辭見上請充軍罪人申綱,亟令王府,拿鞫嚴問,盤覈得情,快伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典。措辭見上答院曰,不允。
吳取善,以司僕一二提調意啓曰,今此移御時,分內乘一員,令該曹口傳差出,使之上下闕分入直之地,而還御後卽爲減下,何如?傳曰,允。
又以兵曹言啓曰,分宣傳官李奎燦·鄭友永,分都摠都事具沆,俱爲在外,無以備員,竝減下,宣傳官依例單付,都事口傳擬入之意,敢啓。傳曰,知道。
又以御營廳言啓曰,本廳哨官朴基榮,不勤巡山,李昌和擧措駭妄,竝汰去之意,敢啓。傳曰,知道。
兵曹口傳政事,以李麟九爲分都摠都事,分宣傳官二單,申命羲·尹㬚。
上在昌德宮。停常參·經筵。
巳時,太白見於未地。
權大肯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
傳于任百經曰,禮房承旨,馳詣宗廟·景慕宮,奉審摘奸以來。
備忘記,慶尙左水使李元夏下直,長弓一張·長箭一部·片箭一部·筒兒一箇賜給。
傳于吳取善曰,推鞫爲之。
吳取善啓曰,臣取善今日推鞫,進去下直之意,敢啓。傳曰,知道。
任百經啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書朴岐壽,參議洪鍾應,俱以病不來,參判金英淳未肅拜,不得開政云。竝卽牌招,何如?傳曰,允。
又啓曰,行吏曹判書朴岐壽,參判金英淳,參議洪鍾應牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹參判金英淳,疏批已下,一體牌招,何如?傳曰,允。
又啓曰,行吏曹判書朴岐壽,參議洪鍾應再牌不進,參判金英淳牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之,而參判更爲牌招,何如?傳曰,允。參議只推,與判書一體牌招。
持平兪致崇,獻納朴斆默,副校理李寅奭,副修撰徐相敎等啓曰,請書九亟施追奪官爵之典。措辭見上答三司曰,不允。
持平兪致崇,獻納朴斆默等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀叛大逆不道知情不告罪人醇壽,亟施孥戮之典。措辭見上答兩司曰,不允。
持平兪致崇啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
獻納朴斆默啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典。措辭見上答院曰,不允。
任百經,以承文院都提調意啓曰,院製述官李秉益瓜滿代,吏文學官金炳陶陞附,吏文學官有闕代,幼學宋志熙差下,使之付軍職,冠帶常仕,何如?傳曰,允。
又以嘉禮都監都提調意啓曰,敎命篆文,議政府左議政權敦仁,書出正副兩本,謹此封入,以備睿裁之意,敢啓。傳曰,正本爲之。
又以禮曹言啓曰,今此嘉禮時,納采·納徵·告期等禮,則依禮文,行於本家,冊妃禮則當行於別宮,依此擧行事,知委何如?傳曰,允。
又以禮曹言啓曰,今此嘉禮時,納采·納徵·告期,敎書及本家答箋,依前例,令藝文館照例磨鍊擧行事,分付,何如?傳曰,允。
又以禮曹言啓曰,今此嘉禮三揀擇詣別宮後,京畿封進朔望雉鮮,雖於嘉禮前,當依京供上例擧行,今九月望膳爲始,封進別宮,而雉鮮數爻,別單書入之意,敢啓。傳曰,知道。
又以禮曹言啓曰,卽接京畿監司沈宜臣移文,則以爲長湍縣鄕校聖殿正間諸處,多有頹落,不可不及今修改,告由移還安祭香祝,自本曹啓稟下送云矣。長湍縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
權大肯,以兵曹言啓曰,謹考謄錄,則戊寅壬辰兩年移御時,入直局出身四十五人內二十五人,移直於慶熙宮,二十人,仍爲分直於昌德宮·昌慶宮矣。今番則何以爲之乎?敢稟。傳曰,依兩年例爲之。
又以兵曹言啓曰,五衛將金章煥,景福宮衛將金在秋·千鍾翰,昌德宮衛將孫興允,文臣兼宣傳官李敎英,俱以病難供職,呈狀乞遞,竝改差,何如?傳曰,允。
又以兵曹言啓曰,分宣傳官申命羲在外,無以備員,減下,其代依例口傳單付以入之意,敢啓。傳曰,知道。
兵曹口傳政事,以李光濟爲分內乘,分宣傳官單李應洙。
權大肯,以訓鍊都監言啓曰,本局哨官崔瑆煥,身病猝重,勢難察任,改差,何如?傳曰,允。五行半刀割
兼春秋文用中書啓,臣於本月二十四日酉時量,敬奉聖諭,同月二十九日酉時量,馳到忠淸道懷德縣外南面龍田里副司直宋來熙所住處,傳諭是白乎則,以爲臣跨歲病淹之際,添得喉痺之症,呼吸喘急,僅存縷命,忽於此時,史官遠來,宣傳聖旨,所以招來之意,丁寧懇惻,逈出尋常,如臣醜差,實非敢承者,拜受擎讀,惝怳震駭,榮反爲懼,不知所以爲計矣。臣之情實,從前已竭於章疏之間,自謂聖明之洞照,而猶未蒙矜察,收召不置,若是愈切,則臣將爲以退媒進,罔上誣世之歸,隕越驚戰,當復如何?目今病伏呻,兼以震迫於誤恩,怔忡眩瞀,欲起還仆,旣無蠢動之望,徒增慢蹇之罪,祗伏竢譴,莫省所對,病若小間,謹當冒進文字,罄悉微悃矣是白乎等以,臣仍爲復路,緣由竝以馳啓云云。
行護軍金輔根疏曰,伏以天日奏吉,二陵成親祼之禮,鑾蹕利旋,萬姓騰瞻旄之喜,第惟流光所嬗,徽定殿祥祀奄過,聖心增悼,容有其旣,仍念臣以近屬,猥叨享官之列,哀遑奔走,粗伸致存之誠,禮制有限,萬事邃古,惟有俯仰絫欷,枕淚恒霑,際伏奉別單下者,授臣以嘉善大夫之階,聞命兢惶,靡所自措。嗚呼,顧臣無似,過蒙恩渥,由末蔭而廁文纓,已自不揆之極,而七八年之間,驟玷緋玉,歷踐淸華,伊究其本末身本,則涓埃之無補而已。每一循省,凜如淵谷,果然過福之災,又罹終鮮之恫,公私之間,抱玆至恨,頑忍視息,益覺此生之良苦,惟是終事之地,卽臣自效之所,周旋乎樽爼之側,升降於筵帷之下,用寓萬分有一悠悠莫洎之慟,至於榮觀一念,豈臣寢夢所嘗僥希,而命德從政之資,又豈臣絲毛近似者哉?以言乎享綴奔趨,則不過分內之事,以言乎王朝爵賞,則反要格外之恩,因哀媒榮,雖屬一己之慙慟,罔功濫陞,實爲四方之憂歎,臣情到此,吁,亦窮且慼矣,玆控血懇,仰瀆崇嚴。伏乞聖慈,俯諒由中之懇,特垂恤下之仁,還收臣新授資級,俾重器無濫,微分獲安,千萬泣祝。臣無任云云。答曰,省疏具悉。卿其勿辭行公。
吏曹參判金英淳疏曰,伏以祗謁元寢,聖慕克篤,親奠景陵,宸情亦伸,而日辰吉良,鑾蹕穩旋,瞻旄欣喜,大小同忱,仍伏念臣以冗碌,忝居卿列,自顧涯分已過矣,乃於前月二十九日政,通擬臣亞銓,至蒙恩點,揣分愈濫,歷屢日踧踖,不知措躬所也。臣實無才能,最居人下,雖冗官散職,亦且不堪,則今此誤恩之遄加,是豈臣意念之所及也?恩出尋常,感戴居先。且臣於本曹,已經三銓,何敢更費辭爲飾讓之計,而見叨亞銓,較之三銓,職任尤有所惎重,長堂有故,或代而行政,而凡官無有緊漫,悉皆擬差,與長堂無異,而臣本知識淺短,一切事務,都屬茫昧,至若選注之間,鑑別戕否,尙矣無論,考閱班簿,猶不免粗疎,則其何能激濁揚淸,仰補聖朝任官惟材之治也哉?自在三銓,已愧其然,則更安敢進冒於亞銓尤惎重之任乎?左右思量,趨膺無路,政牌之下,屢犯違傲,尤增罪戾,玆敢披暴情實,仰瀆崇嚴。伏乞聖明,俯賜鑑諒,亟遞臣亞銓之任,俾公器無濫,私心獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
金公鉉啓曰,明日常參·經筵,取稟。傳曰,停。
權大肯啓曰,右副承旨趙徽林,今日不爲仕進,卽爲牌招,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
有政。吏批,行判書朴岐壽牌招不進,參判金英淳進,參議洪鍾應牌招不進,右承旨金公鉉進。啓曰,行判書朴岐壽,參議洪鍾應,竝牌招不進,小臣獨政未安,何以爲之?敢稟。傳曰,仍爲之。以沈敦永爲掌令,閔致成爲兵曹參判,李啓朝爲同經筵,金英根·朴齊憲爲分承旨,尹定鉉爲分兵曹參議,曺錫雨爲參知,沈熙淳爲正郞,李參鉉爲佐郞,韓應淳爲直講,盧鎭亨爲典籍,李魯宰爲引儀,李寅升爲掌苑別提,成均博士單羅時鏞。
兵批,判書洪在龍進,參判未差,參議柳基豊入直,參知趙啓昇病,行左承旨權大肯進。以趙咸永爲同知,趙斗淳·金鼎集爲分副摠管,具載善爲兼司僕將,林輔榮爲五衛將,李觀熙·李基碩爲分五衛將,印千益·全啓祿爲景福將,朴英秀爲昌德將,柳相夔·吳益善爲分都摠都事,趙德觀爲武兼,朴長夏爲宣傳官,林廷弼·崔麟煥爲分守門將,康履綴爲明月萬戶,同知單孫興允,僉知單吳榮國,護軍趙咸永,副護軍金壽喜,副司直姜在勉,副司果李鍾俊內三廳中日試射時柳葉箭邊五中陞六事,承傳,副司果姜鎭元,副司正金炳均,副司猛宋志熙,以上竝單付。
執義李殷相,副校理李寅奭,正言鄭翊朝,副修撰徐相敎等啓曰,請書九,亟施追奪官爵之典。措辭見上答三司曰,不允。
執義李殷相,正言鄭翊朝等啓曰,請物故罪人國榮,亟施孥籍之典。措辭見上請充軍罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上答兩司曰,不允。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言鄭翊朝啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,快伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典。措辭見上答院曰,不允。
以右副承旨趙徽林牌不進罷職傳旨,傳于任百經曰,只推。
以吏曹參議洪鍾應牌不進罷職傳旨,傳于任百經曰,只推。
金公鉉,以禮曹言啓曰,今九月初六日移御慶熙宮時大王大妃殿·王大妃殿出宮儀註,直爲書入各殿之意,敢啓。傳曰,知道。
又以嘉禮都監都提調意啓曰,本都監郞廳崔虎文,身病猝重,勢難董役,改差,其代,前郡守李益在差下,仍令該曹口傳付軍職,冠帶常仕,何如?傳曰,允。
兵曹口傳政事,副司果單李益在。
權大肯,以兵曹言啓曰,再明日慶熙宮移御時,本曹堂上侍衛,當爲備員,而新除授參判閔致成,在外未肅拜,不得進參,參判,令政院稟旨變通,仍令該曹,以在京無故人口傳差出,待下批牌招,以爲備員之地,何如?傳曰,允。許遞。
又以兵曹言啓曰,冊妃三揀擇卽日詣別宮時,侍衛軍兵,當爲磨鍊,而謹考謄錄,則禁軍二十人磨鍊,前後射隊,以訓局軍二百名擧行矣。今亦依此磨鍊,何如?傳曰,允。
又以兵曹言啓曰,冊妃三揀擇後詣別宮時,道路左右屛門觀光雜人,令禁御兩營依已例,把守將卒定送,嚴禁雜人,何如?傳曰,允。
又以兵曹言啓曰,別宮入直禁軍等,若無領率之將,則易致解弛之弊。依已例,出番禁軍將一員,使之輪回入直,以爲董飭,何如?傳曰,允。
又以訓鍊都監言啓曰,今九月初六日移御慶熙宮時,因兵曹節目,金虎門入直哨官一員,軍士一百名,移直於興化門北邊,弘化門入直哨官一員,軍一百名,移直於興化門南邊,建陽門入直把摠一員,軍六十名,停番間移直於延和門,永肅門入直局出身二十五人內,十人仍留本處,崇智門入直局出身二十人內,十人仍留光德門,其餘二十五人及局別將一員,移直於崇義門,北營入直堂上將官一員,把摠一員,執事一員,軍四十名,移直於新營,南營入直哨官一員,馬兵五十五名,移直於北一營,新營守直軍十名,將官率領,移直於北營,宮墻內外軍鋪七處,把卒各二名及字內別巡邏,竝依例擧行之意,敢啓。傳曰,知道。
又以訓鍊都監言啓曰,本局從事官趙然昌,身病猝重,勢難察任,改差,何如?傳曰,允。
又以御營廳言啓曰,今此移御慶熙宮時,依兵曹節目,本廳新營入直千摠一員,別破陣六名,東營入直騎士將一員,把摠一員,哨官一員,騎士二十五人,新募助番牙兵四十名內二十五名及銅龍門入直京中哨軍十五名,竝移直於北二營,十五名移直於新營,集春營入直哨官一員,新募助番牙兵四十名,移直於東營,宮墻內外軍鋪八處,每處把卒各二名及字內別巡邏,依例擧行之意,敢啓。傳曰,知道。
又以訓鍊都監·禁衛營·御營廳言啓曰,在前慶熙宮移御時,昌德宮城外三軍門巡邏,日次行巡警察矣。今亦別定牌將一人,軍八名,依例行巡之意,敢啓。傳曰,知道。
罪人徐光近,更推後刑問一次,訊杖第二十五度停刑,罪人孟鶴述更推,罪人李準更推,罪人李晉錫更推,罪人徐永淳更推,罪人李鍾協,更推後刑問一次,訊杖第三度停刑,罪人尹永植,更推後刑問一次,訊杖第三度停刑,罪人洪稷周,更推後刑問一次,訊杖第三度停刑,罪人鄭基元,更推後刑問一次,訊杖第三度停刑,罪人英熙,刑問一次,訊杖第五度停刑捧遲晩,罪人鍾樂,刑問一次,訊杖第三度停刑捧遲晩,罪人純鏞,刑問一次,訊杖第三度停刑捧遲晩,罪人純鏞捧結案,罪人英熙捧結案,罪人鍾協捧結案。
權大肯,以左右捕盜廳言啓曰,謀叛大逆不道罪人遠德子龍善,捉囚本廳矣。因推鞠所標紙,罪人龍善,出付府都事,押送之意,敢啓。傳曰,知道。
又以義禁府言啓曰,卽接東部令金鳴鐸牒呈及成冊,則謀叛大逆不道罪人遠德應坐之人,査出以來矣。遠德子龍善,方囚捕廳,發遣府都事拿囚後,依律文緣坐處絞,何如?傳曰,允。
又以義禁府言啓曰,卽接西部令趙存璟牒呈及成冊,則謀反大逆不道罪人晉鏞應坐諸人,査出以來,而晉鏞妾一人姓不知,妾子二人名不知,摘奸前已爲逃走爲辭矣。上項三罪人,竝令捕廳各別譏詗,期於捕捉,何如?傳曰,允。
上在昌德宮。〈停〉常參·經筵。
巳時,太白見於未地。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
權大肯啓曰,明日動駕,再明日·三明日光陵忌辰祭齋戒正日相値,視事,頉稟之意,敢啓。傳曰,知道。
李景在啓曰,同副承旨任百經,今日不爲仕進,卽爲牌招,何如?傳曰,允。
權大肯啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,明日移御時,東營入直騎士·把摠·哨官·助番牙兵,集春營入直哨官·助番牙兵,金虎門·弘化門·建陽門·銅龍門·北營·南營入直軍,永肅門·崇智門局出身新營入直騎士,西營·廣智營入直助番牙兵除出,標信請出之意,敢啓。傳曰,知道。
傳于趙徽林曰,明日出宮內門路,以協陽門爲之。
十三行半刀割。
趙徽林啓曰,昭義門開門次,標信請出之意,敢啓。傳曰,知道。
傳于趙徽林曰,大臣·三司,不必更爲入侍,退去,可也。
傳于趙徽林曰,推鞫撤罷。
以同副承旨任百經牌不進罷職傳旨,傳于趙徽林曰,只推。
金公鉉,以戶曹言啓曰,今此三揀擇卽日詣別宮後供上等事,令戶曹及各該司照例擧行事,自禮曹節目啓下矣。中宮殿供上物種及所屬內人等宣飯·衣纏各種,依例磨鍊,別單書入,而自三揀擇日爲始,依此擧行之意,分付各該司,何如?傳曰,允。
趙徽林,以弘文館言啓曰,下番副修撰臣徐相敎,列聖朝御製御筆·弘齋全書奉安于慶熙宮時陪進事,今日晝仕出去之意,敢啓。傳曰,知道。
又以承文院都提調意啓曰,本院旣在於慶熙宮,今方移接,而所奉誥勅·詔書,提調一員陪進,奉安于奉安閣後,仍行奉審之意,敢啓。傳曰,知道。
又以奉常寺都提調·提調意啓曰,東耤親耕田所種稻打作,則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
持平李敎英,正言金英秀,校理趙然昌等啓曰,請書九,亟施追奪官爵之典。措辭見上答三司曰,不允。
持平李敎英,正言金英秀等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀叛大逆不道知情不告罪人醇壽,亟施孥戮之典。措辭見上答兩司曰,不允。
持平李敎英啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金英秀啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典。措辭見上答院曰,不允。
又以兵曹言啓曰,拱北門西邊墻垣頹圮處,以廣智營入直軍兵把守矣。明日移御時,依例解送,與元入直軍,一體移直,而墻垣頹圮處,則令巡邏營門,申飭校卒,限改築間,各別巡察之意,分付,何如?傳曰,允。
又以兵曹言啓曰,分都摠府都事柳相夔,身病猝重,無望供職,呈狀乞遞,改差,其代,口傳擬入之意,敢啓。傳曰,知道。
兵曹口傳政事,以李鍾正爲分都摠都事。
吏曹口傳政事,以金輔根爲兵曹參判。
趙徽林,以備邊司言啓曰,明日移御時,出宮時刻,以寅卯啓下矣。早涼朝霧,天氣近甚不調,令該曹更擇吉時磨鍊以入,何如?傳曰,允。
又以禁衛營言啓曰,今九月初六日移御慶熙宮時,內外各處入直將官·軍兵,當爲移直於時御所矣。依兵曹節目,銅龍門輪回入直京中哨軍十五名,西營入直助番牙兵四十名內二十五名,哨官率領,竝移直於南營,十五名移直於新營,廣智營入直助番牙兵五十名,哨官率領,移直於西營,而竝待標信擧行,宮墻內外軍鋪八處,把卒各二名及字內別巡邏,亦爲嚴飭警巡,新營入直將官軍兵,依前仍直於新營之意,敢啓。傳曰,知道。
又以禁衛營言啓曰,本營字內拱北門西邊宮墻缺落處,廣智營入直軍八名,依兵曹草記,明日移御時,與元入直軍,一體移直,將則解送之意,敢啓。傳曰,知道。
又以左右捕盜廳言啓曰,因本廳在囚罪人李容植口招,安山居李趾遠,發捕捉來,開坐取招之意,敢啓。傳曰,知道。
又以左右捕盜廳言啓曰,謹依義禁府草記批旨,謀叛大逆不道罪人晉鏞妾順心及妾子兒貴甲·南極等,發捕捉來,姑爲嚴囚之意,敢啓。傳曰,知道。
又以左右捕盜廳言啓曰,因義禁府移文,推鞫所罪人徐光近,發遣從事官押來,嚴囚之意,敢啓。傳曰,知道。
又以義禁府言啓曰,因鞫廳議啓,罪人李準·李晉錫·尹永植·洪稷周·鄭基元邊遠定配事判付內,依允矣。竝爲先移囚西間,而李準咸鏡道鍾城府,李晉錫咸鏡道會寧府,尹永植平安道碧潼郡,洪稷周平安道昌城府,鄭基元平安道朔州府,竝邊遠定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,謀逆同參罪人純鏞·鍾樂·英熙等,旣已承服正刑矣。其父母妻妾子女祖孫兄弟之子年歲·姓名·存沒·居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産·破家瀦澤·降邑號·罷守令等事,令各該司捧承傳擧行,何如?傳曰,允。
又以刑曹言啓曰,因義禁府啓辭,謀逆同參罪人純鏞·鍾樂·英熙等籍沒家産事,命下矣。罪人純鏞·鍾樂·英熙等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
義禁府罪人英熙,年三十四矣結案白等,矣身根脚段,父秀昌·父矣父悰亨·母李召史·母矣父鳳儀,竝只故白良乎,父母以胎生於東部蓮池洞,入籍居生是白乎旀,行凶節次段,矣身本以蟣蝨之賤,濟以梟獍之性,五字刀割之至親,同處一室,敢懷他日之冀,包蓄異圖,內以慫慂,五字刀割無非不軌,外以招納徒黨者,已是至凶兺除良,四字刀割渠旣參證,四字刀割誰所主張,凶如晉德,而附麗於矣身,奸如純樂,而依歸於矣身,自作窩窟,情節畢露,王章之所不貸,覆載之所不容,斷案已具,三尺焉逭?謀逆同參的實,遲晩的只罪,不待時凌遲處死爲白乎事。義禁府罪人純鏞,年二十六矣結案白等,矣身根脚段,父致驥生存,父矣父彦爀故,母趙召史生存,母矣父應鉉故白良乎,父母以胎生於忠淸道恩津縣北面,移接於扶餘縣大方面唐里,入籍居生是白乎旀,行凶節次段,矣身本以梟獍之性,已具鬼蜮之情,出沒京鄕而蹤跡極祕,綢繆逆黨而腸肚相連,晉賊之豢養而凶謀隨處同參,妖樂之締結而狡慝一串貫來,一行半刀割與晉鏞而爛熳,曁鍾樂而倡和,情節畢露,眞贓莫掩,王章之所不貸,覆載之所不容,萬戮猶輕,三尺焉逭?謀逆同參的實,遲晩的遲罪,不待時凌遲處死爲白乎事。義禁府罪人鍾樂,年二十一矣結案白等,矣身根脚段,父載亨·父矣父應五·母朴召史·母矣父東亮,竝只故白良乎,父母以胎生於東部,隨父母長養是如可,移接於京畿竹山遠山面文川,入籍居生是白乎旀,行凶節次段,矣身本以賤孽之種,濟以邪慝之性,年尙乳臭,而禍心已醞,生鍾戾氣,而妖舌極閃,二行六字刀割四月五日之言,此莫非至妖極誕,以至耳報而行法,神將之假托,尤可見誑惑之凶計,逆謀之斷案,造意至憯,情節難掩,覆載之所不容,神人之所共憤,萬戮猶輕,三尺焉逭?謀逆同參的實,遲晩的只罪,不待時凌遲處死爲白乎事。十張十二行刀割
上在慶熙宮。停常參·經筵。
上詣興化門內祇迎所,入幕次後,藥房·內閣·政院·玉堂口傳問安。答曰,知道。大王大妃殿祇迎,入幕次後,問安勿爲之事,下敎。王大妃殿祇迎,入幕次後,藥房·內閣·政院,玉堂口傳問安。答曰,知道。移御還內後,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官單子問安,答曰,知道。藥房口傳問安。答曰,知道。
趙徽林啓曰,明日召對,取稟。傳曰,停。
權大肯啓曰,司僕寺內乘來言,捲簾,取稟。傳曰,捲三面。
趙徽林,以禮曹言啓曰,因備邊司草記,明日移御時出宮吉時,令該曹更爲推擇事,允下矣。令日官更爲推擇,則當日午時爲吉云,以此時擧行,而原單子中,改付標以入之意,敢啓。傳曰,知道。
權大肯,以備邊司言啓曰,賜死傳敎,何等嚴急,而當直都事之來待聽敎,稽緩莫甚,揆以法意,不可仍置。當該都事,捧現告爲先汰去,令該府拿問處之,何如?傳曰,允。
吳取善,以義禁府言啓曰,今日動駕時,本府都事,當爲全數進參,而都事閔百廉,方在汰去中,其代,令該曹口傳差出,以爲擧行之地,何如?傳曰,允。
吏曹口傳政事,以任泰璟爲禁府都事。四行刀割
又啓曰,卽者義禁府都事來言,今日動駕時駕側鳴錚罪人柳㙉,移送秋曹云矣,敢啓。傳曰,知道。
權大肯,以兵曹言啓曰,侍衛班次,自有定規,而今日移御時,五衛將金夏淵·洪榮瑾,分都摠都事趙存恒·李麟九,馳馬徑進,班儀不成,揆以法意,萬萬駭然。爲先汰去,其罪狀,令該府拿問處之,何如?傳曰,允。
吳取善,以左右捕盜廳言啓曰,本廳嚴囚罪人徐光近,今月初六日寅時量物故,令漢城府依例行檢之意,敢啓。傳曰,知道。
又以義禁府言啓曰,在囚罪人孟鶴述·李鍾協·徐永淳,竝絶島定配事,承傳啓下矣。竝爲先移囚西間,而孟鶴述全羅道靈巖郡楸子島,李鍾協全羅道濟州牧,徐永淳全羅道羅州牧黑山島絶島定配,而以承傳內辭意具罪目,依例發遣府書吏·羅將,押送于各其配所,何如?傳曰,允。
甲辰九月初六日辰時,大駕詣慶熙宮。移御入侍時,行都承旨李景在,行左承旨權大肯,右承旨金公鉉,左副承旨吳取善,右副承旨趙徽林,同副承旨任百經,記事官張仁遠,假注書李晩運,記事官李裕膺·李,提學朴永元,直提學金學性·金輔根,檢校直閣徐有薰,檢校待敎李㘾·李裕元,以次侍立。時至,上具翼善冠·淺淡黲袍,乘輿出宣化門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。檢閱李裕膺奏曰,本館實錄移奉日字,令日官推擇,則在於移御後矣。實錄移奉前,宗簿正·承文判校,輪回入直,何如?上可之。仍出協陽門。通禮跪啓請降輿乘輦,上降輿乘輦,由肅章門·進善門,出敦化門,至把子橋,左右列押班監察,事過後拿處事。駕前下敎進發入興化門,入祇迎所幄次,上改具黑圓領袍。大王大妃殿將至,通禮跪啓請出次,上出次,鞠躬祇迎,還入幕次。少頃,王大妃殿將至,通禮跪啓請出次,上出次,祇迎如初。還入幄次後,通禮跪啓請外辦,上改具黲袍,乘輿由建明門·廣達門,命出標信解嚴,還內。諸臣以次退出。
上在慶熙宮。停常參·經筵。
自人定至初八日開東,灑雨下雨,測雨器水深一分,雷動電光。
移御翌日,大殿·大王大妃殿·王大妃殿,內閣·政院·玉堂·朝廷二品以上·六曹堂上·大司憲單子問安。答曰,知道。
藥房都提調鄭元容,提調李穆淵,副提調李景在啓曰,日吉辰良,移御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。
吳取善啓曰,行大司憲李奎鉉,執義李殷相,掌令吉顯範·沈敦永,持平李敎英·兪致崇呈辭,監察茶時之意,敢啓。傳曰,知道。
趙徽林啓曰,明日召對,取稟。傳曰,停。
權大肯啓曰,來十一日,朝參日次矣,敢稟。傳曰,停。
趙徽林啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
李景在啓曰,事變假注書洪淳穆,身病猝重,勢難察任,今姑改差,何如?傳曰,允。
洪淳穆改差,代以姜晢一爲事變假注書,以朴浚愚·尹行謨爲分假注書。
二行刀割。
趙徽林啓曰,卽者檢閱李,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱趙龜植·李裕膺,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
備邊司,禁衛大將改望,以洪在龍爲禁衛大將。
兵曹,禁衛大將單洪在龍。
權大肯啓曰,禁衛大將洪在龍,時無職名,令該曹口傳付軍職,何如?傳曰,允。
兵曹口傳政事,大護軍洪在龍。
吳取善啓曰,新除授禁衛大將洪在龍,卽爲牌招,傳授命召,何如?傳曰,允。
又啓曰,禁衛大將洪在龍牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
趙徽林啓曰,吏曹郞廳來言,兵曹判書有闕,政事,取稟。傳曰,前望單子入之。
兵曹判書前望單子入之,金左根落點。
吳取善啓曰,新除授兵曹判書金左根,卽爲牌招,傳授命召,何如?傳曰,允。
又啓曰,兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
備邊司,以李惟秀爲摠戎使。
兵曹,摠戎使單李惟秀。
吳取善啓曰,新除授摠戎使李惟秀,卽爲牌招,傳授密符及敎諭書,何如?傳曰,允。
趙徽林,以禮曹言啓曰,今九月初十日三揀擇時,處所及處子詣闕時門路,以何處擧行乎?敢稟。傳曰,處所,長樂殿爲之,門路,興元門·興明門爲之。
又以禮曹言啓曰,今此嘉禮時,親迎之禮,行於別宮事,自都監已爲稟定矣。同牢宴處所,以時御所何殿爲之乎?敢稟。傳曰,以光明殿爲之。
又以嘉禮都監都提調意啓曰,金寶篆文,行判中樞府事李羲甲書出正副兩本,謹此封入,以備睿裁之意,敢啓。傳曰,正本爲之。
又以吏曹言啓曰,因義禁府草記,謀逆同參罪人純鏞·鍾樂等,旣已承服正刑矣。籍沒家産·破家瀦澤·降邑號·罷守令等事,令各該司捧承傳擧行事,允下矣。降邑號·罷守令,卽是本曹擧行,而問于義禁府,則謀逆同參罪人純鏞,居生於忠淸道扶餘縣,鍾樂居生於京畿竹山府云,而守令則勿罷事,曾有定奪矣。以時居生邑竹山府使,降爲縣監,扶餘縣監,置諸諸縣之末,以示貶降之意,何如?傳曰,允。
吳取善,以義禁府言啓曰,謀反大逆不道罪人晉鏞應坐人,自捕廳捉囚後,修成冊以來矣。晉鏞妾順心,咸鏡道明川府緣坐爲婢,妾子貴甲年十歲,南極年四歲,竝年未滿,依律文免絞,貴甲平安道龜城府,南極咸鏡道甲山府,緣坐爲奴,而罪人等,方囚捕廳,依例令刑曹押送于各其配所之意,敢啓。傳曰,知道。三行半刀割
又以義禁府言啓曰,全羅右水使申觀浩狀啓內,古群山僉使曺寅植,爲先罷黜,其罪狀,令攸司,稟處事啓下,而曺寅植,前以他罪,今方待命拿囚矣。待開坐添問目捧供,何如?傳曰,允。
十五行刀割
檢閱李疏曰,伏以臣卽接家信,臣父昨於陪班退出之後,忽患滯感,寒候隨作,又有素抱脅痰之症,乘此添苦,終夜委席,尙無分減。臣聞此憂焦,不知攸措,玆敢忙陳短章,徑出禁扃。伏乞聖慈,亟遞臣職,仍治臣擅離之罪,俾便救護,以昭法紀焉。臣無任云云。省疏具悉。爾其勿辭救護。
敎摠戎使李惟秀書。王若曰,中宸起鼓鼙之思,方注隆眷,北城專鎖鑰之任,庸侈殊章,誕宣如綸,寔出惟簡。眷玆北漢一鎭,實爲海東重防,任比兩局之元戎,運籌策於外閫,責同諸路之節度,作輔車於上都,苟非管轄之偉才,曷膺保障之重寄?惟卿世襲鞱略,國有干城,聲績旣多,內外營閫之歷試,威望素著,才勇文武之兼全。自乃祖而勤王家,有孫克肖,爲三軍而立司命,捨卿伊誰?玆授卿以摠戎使,卿其克恢壯猷,祇服寵命。修器械繕兵甲,盍思固圉之謨,信賞罰明恩威,宜務鎭衆之道,故玆敎示,想宜知悉。知製敎臣鄭製進
甲辰九月初七日辰時,上御興政堂。時原任大臣·閣臣承候入侍時,行左承旨權大肯,記事官張仁遠,記事官李裕膺·李,領議政趙寅永,領府事鄭元容,左議政權敦仁,右議政金道喜,提學朴永元,檢校直提學趙秉龜,直提學金學性,原任直閣李嘉愚·李景在·金鼎集,吳取善·鄭㝡朝,檢校直閣徐有薰,原任直閣尹定鉉·金始淵,原任待敎趙斗淳·金英淳·金英根,檢校待敎李,原任待敎趙鳳夏,檢校待校李裕元,以次進伏訖。上曰,史官分左右。寅永進前奏曰,昨日日氣甚佳,移御萬安,臣民之情,不勝歡喜之至。伏未審夜間,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,自祖宗朝以來,東西闕移御之時雖多,而今番則吉禮過行於此闕,且自前此闕,以福闕稱之,臣等慶忭之忱,難以盡達矣。二十二行刀割寅永曰,今年是史庫曝曬之年次,而赤裳·太白,當一體奉審,而赤裳則只是曝曬而已,太白則兼行修改之節云。見今寒節漸近,土役未易乾淨,赤裳則以今年爲之,而太白則退以明春,何如?上曰,依爲之。寅永曰,卽見東萊府使狀啓,則以爲,差倭以通信使行事出來,久留不去云。蓋信使,初以對馬島講定矣,今以大板城爲請云,未知其間,有何利害,而兩國交接之節,旣有一番講定,則豈可以彼倭約外之言,更爲撓改乎?然而第念丙午,爲使行入送年次矣。見今朝家多事,凡百措辦亦未易,故使任譯輩言及差倭,若以十年退定,則當許接矣。差倭轉告東武關伯處後,書給手標於任譯云,今則在我國事體,少無所損,亦可以稍紓事力,令該府依例接待,回書備言十年退行之意,何如?上曰,依爲之。寅永曰,淸州萬東廟,殿下或已洞燭乎?其事體尊嚴,實與皇壇無異矣。其在崇奉之道,合有一定之例,自今每年春秋間,一次令道臣奉審後,別具啓聞,如有修改等節,則亦爲啓聞擧行,而道內守令中,別定有司二人,以爲照管之地,何如?上曰,依爲之。敦仁曰,萬東廟設施之初,亦有相臣筵白之事,而其時則不過爲一間茅屋祭昭王之義,故只付之士林,而其自皇壇建設之後,壇廟所重,小無異焉,而皇廟則尙無朝家崇奉之節,誠爲缺典。且士林主管,亦旣年久,今則不無生弊之端云。若如相臣所奏,則事體之尊重,朝家之崇奉,誠得其宜,臣意甚好甚好矣。寅永曰,萬東廟,卽先正臣宋時烈之設施未就,而先正臣權尙夏承遺意而設也。雖曰一間茅屋祭昭王之意,而其禮貌,大涉草草矣。近來或有筵稟修改之時,若使道臣奉審而登啓,則實合尊奉之道矣。元容曰,大臣儀賓赴燕之時,御醫例爲隨入,而今興完君之行,御醫單子,依例修正以入,何如?上曰,依爲之。上命大臣先退。永元曰,嘉禮時進排物目別單,已爲啓下,而其中各樣函等內裹袱定,例多以紅綃載錄,而近來綃品甚劣,每以輕光紬代用。壬戌以後已例如此,今亦當依此磨鍊,故玆敢仰達。上可之。上命史官就座,諸臣以次退出。
上在慶熙宮。停常參·經筵。
巳時,太白見於未地。
金公鉉啓曰,明日常參·經〈筵〉取稟。傳曰,停。
吳取善啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
金公鉉啓曰,左副承旨吳取善,右副承旨趙徽林,今日不爲仕進,竝卽牌招,何如?傳曰,允。
以右副承旨趙徽林牌不進罷職傳旨,傳于任百經曰,只推。
吳取善啓曰,兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,禁衛大將洪在龍再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。陳疏到院,原疏以國忌正日,纔已退却矣。所當更請牌招,而係是一日三牌,何以爲之?敢稟。傳曰,原疏捧入。
又啓曰,兵曹判書,疏批已下,卽爲牌招,傳授命召,何如?傳曰,允。
又啓〈曰〉,禁衛大將洪在龍牌不進推考傳旨,今方捧入,而命召傳授,一時爲急,如是違牌,事甚未安。陳疏到院,而原疏以國忌正日,纔已退却矣。更爲牌招,何如?傳曰,原疏捧入。
又啓曰,禁衛大將洪在龍,疏批已下,卽爲牌招,傳授命召,何如?傳曰,允。
金公鉉,以禮曹言啓曰,全羅道觀察使封進九月令宗廟·徽定殿·山陵薦新石榴,來十月令宗廟·徽定殿·山陵薦新柚子,今初九日薦新,而石榴·柚子則慶尙道,例爲封進矣。本道所封,未及上來,莫重薦獻,不可後時,依前例,以宗廟薦新,加封石榴·柚子,同日一體薦進,而山陵薦新,則魂殿內官,依例陪進陵所薦新,何如?傳曰,允。
又以禮曹言啓曰,卽接平安監司趙秉鉉移文,則以爲,永柔縣鄕校聖殿及東西廡,雨漏破傷,不可不及今修改,告由移還安祭香祝,自本曹啓稟下送云矣。永柔縣鄕校聖殿及東西廡修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,今九月初十日三揀擇時詣闕處子,別單書入之意,敢啓。傳曰,知道。
又以嘉禮都監都提調意啓曰,謹依別單判下,別宮進排及器皿中,自內措備,與尙方擧行外,自都監措備物種,今日令都監郞廳領納之意,敢啓。傳曰,知道。
吳取善,以左右捕盜廳言啓曰,謹依義禁府草記批旨,謀返大逆不道罪人晉鏞妾順心及妾子貴甲·南極等,押送配所次,竝移送秋曹之意,敢啓。傳曰,知道。
又以刑曹言啓曰,義禁府啓辭內,謀反大逆不道罪人晉鏞應坐人,自捕廳捉囚後,修成冊以來矣。晉鏞妾順心,咸鏡道明川府緣坐爲婢,妾子貴甲年十歲,南極年四歲,竝年未滿,依律文免絞,貴甲平安道龜城府,南極咸鏡道甲山府緣坐爲奴,而罪人等方囚捕廳,依例令刑曹押送于各其配所之意,敢啓。傳曰,知道事,命下矣。明川府爲婢罪人順心,龜城府爲奴罪人貴甲,甲山府爲奴罪人南極,竝卽押送于各其配所之意,敢啓。傳曰,知道。
兵曹判書金左根疏曰,伏以陪奉兩殿,移御萬安,天日淸美,禁籞增新,區區慶祝,曷有其極?顧臣跧蟄之踪,自阻從邁之列,泯伏蓄縮,惶隘轉深,不自意中權寵除,忽下於意慮之外,符授事急,牌召荐臨。是職卽臣屢試之地,而其愈試愈劣,蔑無補報之狀,臣所自知,臣安敢每藉恩庇,狃輕其莫重之任也哉?此已臣徊徨明發,萬難趨承之實,而第臣危衷苦情之弸塞于中者,又不敢不仰首一號,以乞生成之澤焉。嗚乎,亂逆從古何限,而豈有如今番諸賊者哉?賴宗廟社稷之靈,妖腰亂領,雖幸以次殄滅,而若臣家所遭之怪奇駭惑,卽亦傳記所未有也。拖泥點滓於懸空活頭,載鬼張弧於過去舌端,文理雖似不綴,指意自歸絶悖,是豈爲人臣爲人弟晷刻按住,食息自如之至冤極痛,而緣臣庸闇,不能剖胸剚腹,以暴九地之幽辱。此臣之生不如死之久矣,而迺者恩言誕宣,鑑雪無遺,大明以容光之,洞辨以剖劈之,雖使臣自爲之說,毫無餘憾於此矣。闔門百口,聚首環泣,生生世世,隕結糜粉,不足以報答洪恩之萬一,惟有抱此恩言,歸告泉下,而其亦永有辭於來後矣。嗚呼,誣枉之伸,不待上干之煩,事理之辨,遽紆下燭之明,則臣之當初痛迫,勢固然矣。今玆感祝,決不敢以情勢二字,議到於去就辭受之節,而嗚呼,臣家之有天道害盈之懼久矣。臣尤不肖無狀,最居人下,而名位之驟隆,顯要之恒叨,歷選流輩,殆無倫比。門戶雖極零丁,而一身榮觀,則視前有越。今於駭機纔過,餘悸未定之中,不念少戢之意,苟諉宿趼之步,揚揚以銓註宿衛爲己任,則是不特沒分數而已,汰哉之誅,將何以自比於恒人之列也哉?伏惟聖明在上,天地父母於臣,宜有以處臣者矣,玆敢忙陳刳瀝之懇,仰瀆崇聽。惟聖慈憫念之矜恤之,亟遞臣新授職名,俾臣得以優遊閒散,時效起居之忱,以究庇覆之私,千萬血祝。臣無任云云。答曰,省箚具〈悉〉。此豈卿可引之事乎?卽不過賊徒橫說也。況鞫覈已正者乎?卿其勿辭,卽爲肅命。
大護軍洪在龍疏曰,伏以日吉辰良,移御萬安,百祥攸湊,萬祿滋新,大小歡忭,曷有其極?仍伏念臣待罪本兵重任,月已再易矣。菲材冒居,疵類百出,夙夜憂悚,不知攸措,而怵畏泯默,恭俟譴斥,際又伏奉戎垣新除,是豈萬有一近似於臣身者哉?臣之猥隨周行,備數任事之末,徒竊踰濫,無所報補,亦庶幾聖鑑之所悉燭,而今玆恩除,尤出常格之外,臣之眇末,何以堪此?新進而承腹心之寄,迂儒而聞軍旅之事,歷數已往,未之或聞,而其於貽累則哲,非細故也。蹇步非鞭策可進,散材非礱㓸可用,雖欲自附於奉承敎之義,冒沒出膺,其爲乖朝章而紊戎機,何哉?受符嚴急,牌召儼臨,而惶隘之極,未暇長號,玆敢略控數行,仰冀鑑諒。伏乞聖明,亟命收還新命,國事幸甚,微分幸甚。臣無任云云。答曰,省疏具悉。卿其勿辭行公。
弘文館應敎鄭基世,副應敎李時愚,校理趙鳳夏·趙然昌,副校理李寅奭·兪錫煥,修撰鄭·李豊翼,副修撰韓啓源·徐相敎等箚曰,伏以九行刀割雖以發配諸罪人言之,其所干犯,或不無輕重之別,而鞫覈未究,酌處遽下,亦豈非失刑之大者乎?島配及遠配諸罪人,更令王府,嚴覈得情,快正典憲焉。取進止。答曰,省箚具悉。予豈無斟酌而然乎?勿爲更煩。
上在慶熙宮。停常參·經筵。
辰時至午時,灑雨下雨,測雨器水深二分,雷動。
權大肯,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權大肯啓曰,明日三揀擇相値,視事,頉稟之意,敢啓。傳曰,知道。
趙徽林啓曰,明日召對,取稟。傳曰,停。
權大肯啓曰,右承旨金公鉉,今日不爲仕進,卽爲牌招,何如?傳曰,允。
又啓曰,今此分政院所用奉使印一顆,依例以禮曹所在者取用,何如?傳曰,允。
又啓曰,三揀擇時,有大臣·禮堂命招之例矣。時原任大臣·禮堂,竝待明朝命招,何如?傳曰,允。
傳于趙徽林曰,政官待明朝牌招。
傳于趙徽林曰,左副承旨許遞,前望單子入之。
承旨前望單子入之,洪祐喆落點。
以右承旨金公鉉牌不進罷職傳旨,傳于趙徽林曰,只推。
行大司憲李奎鉉,大司諫金在田,執義李殷相,司諫李光載,掌令沈敦永·吉顯範,持平李敎英·兪致崇,副校理兪錫煥,獻納朴斆默,正言金英秀·鄭翊朝,修撰鄭·李豊翼等啓曰,請書九,亟施追奪官爵之典。措辭見上答三司曰,不允。
行大司憲李奎鉉,大司諫金在田,執義李殷相,司諫李光載,掌令沈敦永·吉顯範,持平李敎英·兪致崇,獻納朴斆默,正言金英秀·鄭翊朝等啓曰,請物故罪人國榮,亟施孥籍之典。措辭見上請充軍罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上八行半刀割噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率畜妖壻,綢繆情節,掩諱不得。孟鶴述二行五字刀割島配薄勘,失刑甚大。雖以遠配諸罪人言之,李準假托山訟之說,五字刀割李晉錫夤緣英熙,四字刀割尹永植作伴鶴述,十二字刀割洪稷周五字刀割鄭基元十六字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。答兩司曰,不允。
行大司憲李奎鉉,執義李殷相,掌令沈敦永·吉顯範,持平李敎英·兪致崇等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。措辭見上。答府曰,不允。
大司諫金在田,司諫李光載,獻納朴斅默,正言金英秀·鄭翊朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,夬正典刑。措辭見上請前捕將李應植·白殷鎭,亟施竄配之典。措辭見上答院曰,不允。
趙徽林,以吏曹言啓曰,景慕宮令李秉孝·南芝耇,俱以身病,呈狀乞遞,竝改差,何如?傳曰,允。
吏曹口傳政事,以宋永老·金序敎爲景慕宮令。
又以成均館,以同知館事大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
權大肯,以兵曹言啓曰,分正郞沈熙淳,身病猝重,呈狀乞遞,今姑改差,其代,令該曹口傳差出,何如?傳曰,允。
吏曹口傳政事,以洪羲宗爲分兵曹正郞。
權大肯,以備邊司言啓曰,本司武郞廳趙羲純,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以訓鍊都監言啓曰,本局別將李熙絅,身病猝重,勢難察任,改差,何如?傳曰,允。
又以訓鍊都監言啓曰,本局把摠具春喜,身病猝重,勢難察任,改差,何如?傳曰,允。
又以義禁府言啓曰,卽接南原府使金履鍾牒報及成冊,則大逆不道罪人時應應坐諸人,査出以來矣。時應妻姜召史平安道熙川郡,女小秀慶尙道河東府,竝緣坐爲婢,子阿只年二歲,依律文免絞,平安道寧遠郡緣坐爲奴,而右罪人等,方囚南原府獄云,依例令刑曹押送于各其配所,何如?傳曰,允。
又以義禁府言啓曰,保放罪人鄭愚鉉·韓友燮·蔡東奎·金泰益等,竝還囚捧供以入之意,敢啓。傳曰,知道。
又以刑曹言啓曰,義禁府啓辭內,卽接南原府使金履鍾牒報及成冊,則大逆不道罪人時應應坐諸人,査出以來矣。時應妻姜召史平安道熙川郡,女小秀慶尙道河東府,竝緣坐爲婢,子阿只年二歲,依律文免絞,平安道寧遠郡緣坐爲奴,而右罪人等,方囚南原府獄云,依例令刑曹押送于各其配所,何如?傳曰,允事,命下矣。熙川郡爲婢罪人姜召史,河東府爲婢罪人小秀,寧遠郡爲奴罪人阿只等,方囚南原府獄,依例令本道押送于各其配所之意,分付道臣,何如?傳曰,允。
吏曹啓目,行副護軍李遠翊呈狀內,凶逆出於行聯,名字在所遄改,行副護軍李遠翊,改以奎翊,司饔奉事李遠英,改以奎英爲等如,告狀竝令藝文館給帖,何如?判付啓依允。
吏曹啓目,二行刀割館給帖,何如?判付啓依允。
義禁府啓目,左列押班監察權震奎,右列押班監察趙光濂等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,古群山僉使曺寅植原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禁府都事閔百廉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,武兼鄭愚鉉·韓友燮·蔡東奎·金泰益等原情云云。問目內辭緣,泛稱遲晩,韓友燮·金泰益等段,刑推得情,鄭愚鉉·蔡東奎等段,曾經宣傳官,勿爲請刑,載在大典通編,議處,何如?判付啓依允爲旀,韓友燮·金泰益等段,竝只除刑推議處爲良如敎。又啓目,五衛將金夏淵·洪榮瑾,分都摠都事趙存恒·李獜九等原情云云。傳旨內辭緣,泛稱遲晩,金夏淵·洪榮瑾·李獜九等段,刑推得情,趙存恒段,曾經摠府郞,勿爲請刑,載在大典通編,議處,何如?判付啓依允爲旀,金夏淵·洪榮瑾·李獜九等段,竝只除刑推議處爲良如敎。
上在慶熙宮。停常參·經筵。
藥房都提調鄭元容,提調李穆淵,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
趙徽林啓曰,明日常參·經筵,取稟。傳曰,停。
金公鉉啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
金公鉉啓曰,備邊司郞廳來言,今日賓廳日次,而三揀擇相値,不得來會云矣,敢啓。傳曰,知道。
李景在啓曰,行左承旨權大肯,左副承旨洪祐喆,今日不爲仕進,竝卽牌招,何如?傳曰,允。
大王大妃殿,以承傳色傳于賓廳曰,大婚欲定於大護軍洪在龍家,卿等之議,何如?
議政府領議政趙寅永,領中樞府事鄭元容,議政府左議政權敦仁,議政府右議政金道喜啓曰,伏承慈敎,允協神人之望,斯乃宗社臣民無疆之福,臣等不勝忭賀之至,敢啓。傳曰,知道。
金公鉉啓曰,時原任大臣豊恩府院君,爲承候來對矣。傳曰,入侍。
又啓曰,時原任閣臣,爲承候來對矣。傳曰,知道。
大王大妃殿傳于趙徽林曰,司果申泰運女,別提鄭基承女,皆許婚。
以左副承旨洪祐喆牌不進罷職傳旨,傳于金公鉉曰,只推。
傳于金公鉉曰,發遣吏郞,諸執事淸齋與否,摘奸以來。
趙徽林,以禮曹言啓曰,三揀擇已爲過行,親迎吉日,先爲擇定,然後納采等六禮,亦當分排擇吉矣。親迎吉日,以何間推擇乎?敢稟。傳曰,十月念間擇入。
又以禮曹言啓曰,以親迎吉日何間推擇取稟草記,傳曰,十月念間擇入事,命下矣。令日官李秉洪推擇,則來十月二十一日爲吉云,以此日定行乎?敢稟。傳曰,以此日爲之。
金公鉉,以吏批言啓曰,行大護軍洪在龍,今當陞拜領敦寧府事,而豊恩府院君趙萬永見帶,依已例加設下批之意,敢啓。傳曰,知道。
有政。吏批,行判書朴岐壽進,參判金英淳進,參議洪鍾應進,右副承旨趙徽林進。以金興根爲知敦寧,朴晦壽爲知經筵,金輔根爲知秋春,趙秉龜爲藝文提學,金左根爲軍器提調,柳進翼爲禁府都事,徐有象爲活人別提,元絳爲義盈主簿,金濟民爲律學敎授,尹定鉉爲谷山府使,訓鍊都監提調單金左根,禁衛提調單金左根,御營提調單金左根,豊南君單趙咸永,領敦寧益豊府院君單洪在龍,延昌府夫人單安氏,分承旨曺錫亨·李謙在·趙雲澈·洪永圭,分兵曹參議金愼根·趙秉恒,參知成好謙·李玄緖,正郞金翊鎭·嚴錫鼎,佐郞朴永輔·金會明,以上竝減下,承文正字單金龍基,副正字單徐在懋。
兵批,判書金左根病,參判金輔根病,參議柳基豊入直進,參知趙啓昇病,同副承旨任百經進。同知朴英秀,部將加設李東洙,護軍閔致成,副護軍吳取善·曺錫亨·李謙在·趙雲澈·洪永圭·金愼根·趙秉恒·成好謙·李玄緖·柳榮河,以上竝單付,分都摠管徐左輔,副摠管洪學淵·李彦淳·南履炯,分都事鄭益東·洪大薰,分宣傳官具春喜·李圭容·申杓·李熙洙·朴來命·李南瑞·李熙忠·李種華·李儒增·李志泰·尹㬚·李應洙,以上依定式減下
吏批,再政。以洪永圭爲分兵曹參議,以金東健爲同成均,李秉孝爲尙衣別提,同春秋單金輔根,故學生金鴻淳贈吏參例兼,兵曹參判金輔根考,故承旨趙鎭容贈吏參弘提例兼,故縣監趙愨贈吏議,故都事趙尙迪贈僕正,已上同知趙咸永三代,竹山縣監單任泰瑛,降邑號事承傳,奏請兼謝恩冬至正使單興完君晸應,副使單權大肯,書狀官單尹穳。
兵批,再政。同知單朴重杓。
傳于金公鉉曰,益豊府院君,同爲入侍。
趙徽林,以嘉禮都監都提調意啓曰,聘財物種,別單書入,而依前例三揀擇翌日,令都監郞廳領納之意,敢啓。傳曰,知道。
禮曹,納采十月初六日巽時,納徵同月初九日巽時,告期同月十三日午時,冊妃同月十八日巽時,親迎同月二十一日巽時,同牢宴同日未時。
趙徽林,以禮曹言啓曰,謹稽謄錄,則嘉禮翌日,大殿·大王大妃殿·王大妃殿·中宮殿,有京外進箋陳賀之例,而箋文頭辭,不爲別撰,一依謄錄所載,謄書啓下後,知委擧行矣。今亦依此擧行,何如?傳曰,允。
又以禮曹言啓曰,今此嘉禮翌日陳賀時,大殿·大王大妃殿·王大妃殿·中宮殿方物物膳,依例封進事,知委京外,而中宮殿三名日方物·端午節扇·各項物膳·各朔朔膳,依前例封進事,一體分付,何如?傳曰,允。
又以嘉禮都監都提調意啓曰,謹依別單判下,大內進排物種中,自內措備,與尙方擧行外,自都監措備物種,別單書入之意,敢啓。傳曰,知道。
金公鉉,以吏曹言啓曰,今此嘉禮時儐者,以幼學張瀷,今方差定,而時無職名,令該曹,依例口傳付軍職,以爲冠帶常仕之地,何如?傳曰,允。
兵曹口傳政事,副司勇單張瀷。
金公鉉,以備邊司言啓曰,中宮殿嘉禮後,當有封典奏請之擧矣。今此謝恩兼冬至使號,依已例以奏請兼謝恩冬至使,今日政改付標啓下之意,分付吏曹,何如?傳曰,允。
又以訓鍊都監言啓曰,再揀擇後,本第衛護次,將校一人,軍十名定送,與禁衛營·御營廳,限三揀擇前,輪回入直矣。今則三揀擇已過,將卒解送之意,敢啓。傳曰,知道。
又以禁衛營言啓曰,再揀擇後,本第衛護次,將校一人,軍十名定送,與訓鍊都監·御營廳,限三揀擇前,輪回入直矣。今則三揀擇已過,將卒解送之意,敢啓。傳曰,知道。
又以御營廳言啓曰,再揀擇後,本第衛護次,將校一人,軍十名定送,與訓鍊都監·禁衛營,限三揀擇前,輪回入直矣。今則三揀擇已過,將卒解送之意,敢啓。傳曰,知道。
甲辰九月初十日申時,上御興政堂。時原任大臣·閣臣·豊恩府院君承候入侍,益豊府院君同爲入侍時,右副承旨趙徽林,記事官張仁遠,記事官趙龜植·李裕膺,領議政趙寅永,領府事鄭元容,左議政權敦仁,豊恩府院君趙萬永,益豊府院君洪在龍,檢校直提學趙秉龜,直提學金輔根·金學性,原任直閣李嘉愚·金左根·李景在·吳取善·鄭㝡朝,檢校直閣徐有薰,原任直閣尹定鉉·金始淵,原任待敎金英淳,檢校待敎李㘾,原任待敎趙鳳夏,檢校待敎李裕元,以次進伏訖。上曰,史官分左右。寅永進前奏曰,日氣晩後猶熱,伏未審,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,天佑東方,大婚斯定,日吉辰良,三揀克成,此誠宗社無疆之福,臣民莫大之慶,而兩慈殿嘉悅之衷,可以仰想耳,臣等欣忭之下情,難以形容盡達矣。臣於頌禱之餘,亦有所仰勉者矣。伏念六禮儀節,自有不易之典,而至於宮人掖屬衣飾禮幣與內司本宮宴禮等事,若較己卯·壬戌已例,不但以倍蓰言也,其在崇儉之政,養福之道,不宜若此。如臣區區之所願,惟望自上,先加節約,仍飭宮屬·掖屬,俾無過侈之弊,則萬億年永享之本,未始不以此爲基,故敢此仰達矣。上曰,所陳甚好,當加勉而另飭矣。寅永曰,昨年莊陵奉審年次,以今秋退行事,已有成命矣。第今慶禮當前,禮堂多有擧行,十月以後,又値嚴冬,待明春更稟奉審,何如?上曰,依爲之。寅永曰,本宮監膳,必待本院監進後,始爲下往,則相距稍遠,必有時刻易晩之慮矣。俄於閤外,爛加講確,則只有以分承旨爲司饔副提,加設單付,俾爲擧行之一道而已。此不過一時變通也,以此,分付,何如?上曰,依爲之。出擧條寅永曰,前景慕宮令南芝耇,聞以僚嫌,至於啓遞矣。第念此人,以故相之子,特敎甄復,則無端遞改,合施存念,令該曹卽速調用,何如?上曰,依爲之。出擧條上命大臣先退,史官就座,諸臣以次退出。
上在慶熙宮。停常參·經筵。
巳時,太白見於未地。
趙徽林啓曰,明日常參·經筵,取稟。傳曰,停。
金公鉉啓曰,左副承旨洪祐喆,同副承旨任百經,今日不爲仕進,竝卽牌招,何如?傳曰,允。
又啓曰,假注書李晩運,身病猝重,勢難察任,今姑改差,何如?傳曰,允。
又啓曰,左右史不可不備,別兼春秋洪祐健·李裕元,竝卽牌招,推移入直,何如?傳曰,允。
李晩運改差,代以尹景善爲假注書。
傳于趙徽林曰,禮房承旨馳詣受香諸處,奉審摘奸以來。
傳于趙徽林曰,明日九日製,通方外爲之,崇政殿親臨磨鍊,試紙用大好紙。
傳于趙徽林曰,再明日眞殿茶禮,當親行矣,該房知悉,時原任大臣·宗親·儀賓二品以上入參。
傳于金公鉉曰,左承旨·左副承旨許遞,前望單子入之。
承旨前望單子入之,李同淳·洪直弼落點。
趙徽林啓曰,摠戎使李惟秀,以南關王廟獻官,今方受香出去矣。所佩密符,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,摠戎使,禁將兼察事,命下矣。兼察摠戎使洪在龍,卽爲牌招,聽傳敎,何如?傳曰,從事官發牌聽傳敎。
金公鉉啓曰,卽者義禁府都事來言,時囚罪人鄭愚鉉·韓友燮·蔡東奎·金泰益·閔百廉·權震奎·趙光濂·金夏淵·洪榮瑾·趙存恒·李麟九·曺寅植等,當爲議處,而判義禁朴晦壽有身病,次堂例不得擧行云。判義禁卽爲牌招,何如?傳曰,允。
又啓曰,判義禁朴晦壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
大司諫金在田,執義李殷相,司諫李光載,掌令沈敦永·吉顯範,持平李敎英·兪致崇,獻納朴斅默,副校理兪錫煥,正言金英秀·鄭翊朝,修撰李豊翼等啓曰,請書九,亟施追奪官爵之典。措辭見上答三司曰,不允。
大司諫金在田,執義李殷相,司諫李光載,掌令沈敦永·吉顯範,持平李敎英·兪致崇,獻納朴斅默,正言金英秀·鄭翊朝等啓曰,請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀叛大逆不道知情不告罪人醇壽,亟施孥戮之典。措辭見上答兩司曰,不允。
執義李殷相,掌令沈敦永·吉顯範,持平李敎英·兪致崇等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。措辭見上答府曰,不允。
大司諫金在田,司諫李光載,獻納朴斅默,正言金英秀·鄭翊朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上請前捕將李應植·白殷鎭,亟施竄配之典措辭見上答院曰,不允。當初兩捕將事,不過疎漏之致,何至於臺啓之峻發乎?如是論人,殆沒稱停,況於重獄已究之後乎?亟停勿煩。
傳于趙徽林曰,明日出宮門路,以廣達門爲之。
金公鉉啓曰,今此試官望中,時無職名人,令該曹口傳付軍職,何如?傳曰,允。
以京畿監司沈宜臣狀啓,罪人任聖皐富平府投畀事,傳于趙徽林曰,飭已施矣,投畀罪人任聖皐放。
以京畿監司沈宜臣狀啓,罪人柳基常安山郡投畀事,傳于趙徽林曰,飭已施矣,投畀罪人柳基常放。
以左副承旨洪祐喆,同副承旨任百經牌不進罷職傳旨,傳于趙徽林曰,只推。
以別兼春秋李裕元牌不進罷職傳旨,傳于趙徽林曰,只推。
趙徽林,以禮曹言啓曰,永禧殿殿內鼠患有頉處及褥席縇咬傷處修改,以今十八日午時推擇,自第一室至第五室,先告事由祭,同日曉頭設行事,已爲啓下,而卽接本殿官員所報,鼠跡出沒處,連加詳察,則第三室五峰屛北邊柱壁之際溫堗上,第四室五峰屛西壁下,各有一鼠穴,可容二指,極爲驚悚云矣。鼠穿之患,至及於五峰屛後,尤不勝萬萬驚悚。移安當否,臣曹堂上,更爲進去奉審後,稟處,何如?傳曰,允。
又以禮曹言啓曰,臣左輔進詣永禧殿,殿內鼠患有頉處,詳細奉審,則第三室五峰屛北邊柱壁之際溫堗上,第四室五峰屛西壁下鼠穿處,果如殿內所報矣。莫重殿內,鼠穿之患,至於數處,萬萬驚悚,修改之節,與日前頉處,同日當爲一體擧行,而頉處旣在五峰屛後及溫堗上,則勢當移安後修改。自第一室至第五室移安,修改日同時還安及還安祭,修改事畢後,隨時設行事,分付,何如?傳曰,允。
又以禮曹言啓曰,嘉禮後中宮殿,三名日方物及別陳賀方物封進事,草記,允下矣。方物節扇數爻,別單書入之意,敢啓。傳曰,知道。
又以禮曹言啓曰,卽接永禧殿官員所報,則明日九日製試取時,本殿兩官,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
又以徽定殿享官意啓曰,參奉趙秉錡·李寅始,今十二日九日製時,皆爲赴擧矣。參奉代假官一員,令該曹依例差出,以爲致齋代直之地,何如?傳曰,允。
又以兵曹言啓曰,明日崇政殿親臨九日製試取時,本曹堂上,全數侍衛,而參知趙啓昇有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以金爲兵曹參知。
兵曹口傳政事,副護軍洪祐喆。
趙徽林,以兵曹言啓曰,今九月十三日大駕詣昌德宮眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?傳曰,訓局步軍六哨,馬軍三哨,訓將率領爲先廂,訓局步軍四哨,禁營京軍一哨,兩營騎士各一番,禁將率領爲後廂,御營廳留陣,留營置之,禁軍三番磨鍊。
金公鉉,以漢城府言啓曰,壽進宮入役金聲玉,稱以宮監,出沒京鄕,欺人騙財之狀,因民訴已皆綻露,有不可尋常處之。出付臣府,以爲嚴懲之意,敢啓。傳曰,知道。
金公鉉,以兵曹言啓曰,武臣兼宣傳官李鍾肅,病難供職,呈狀乞遞,改差,何如?傳曰,允。
又以訓鍊都監言啓曰,本局把摠柳相夔,纔已落點,而身病沈重,勢難察任,改差,何如?傳曰,允。
趙徽林,以濬川司言啓曰,本司都廳訓鍊都監別將李熙絅改差,代以訓鍊都監千摠李觀熙差下,使之察任,何如?傳曰,允。
金公鉉,以義禁府言啓曰,再明日動駕時,本府都事,以大駕各差備,當爲全數盡參,而新除授都事柳進翼在外未肅拜,改差,其代,令該曹口傳差出,以爲擧行之地,何如?傳曰,允。
又以義禁府言啓曰,明日九日製崇政殿通方外爲之之時,本府都事,皆爲赴擧,只有武都事一員,當直入直,而本府入直·公事回公都事及崇政門·麗春門·宜秋門禁亂都事,無以推移。假都事五員,令該曹口傳差出,以爲分排擧行之地,何如?傳曰,允。
又以義禁府言啓曰,以京畿監司沈宜臣狀啓,富平府投畀罪人任聖皐,安山郡投畀罪人柳基常等到配事判付內,飭已施矣,投畀罪人任聖皐·柳基常放事,命下矣。任聖皐·柳基常竝放送事,分付該道道臣之意,敢啓。傳曰,知道。
上在慶熙宮。停常參·經筵。
太白見於未地,夜自二更至十三日開東,灑雨下雨,測雨器水深四分。
還內後,內閣·政院·藥房·玉堂口傳問安。答曰,知道。
李同淳啓曰,明日動駕相値,視事,頉稟之意,敢啓。傳曰,知道。
又啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
李景在啓曰,明日大駕詣眞殿,入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
又啓曰,今日殿座,承旨當爲備員,而同副承旨洪直弼在外,何以爲之?敢稟。傳曰,許遞,前望單子入之。
承旨前望金愼根落點。
李景在啓曰,新除授左副承旨金愼根,卽爲牌招,何如?傳曰,允。
傳于趙徽林曰,禮房承旨馳詣宣武祠,奉審摘奸以來。
金愼根啓曰,判義禁朴晦壽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于金愼根曰,判義禁有闕之代,前望單子入之。
判義禁前望單子入之,朴岐壽落點。
金愼根啓曰,開坐事,命下矣。新除授判義禁朴岐壽,卽爲牌招,何如?傳曰,允。
任百經啓曰,對讀官趙道淳,謂有情勢,陳疏到院,而前銜陳疏,係是禁令,故纔已退却矣。所當重勘,本院請推之外,無他可施之罰,何以爲之?敢稟。傳曰,原疏捧入。
李景在啓曰,法殿考試,事體截嚴,而中禁之無難出入,極爲駭然。常時不能禁飭之當該司謁,令攸司從重科治,何如?傳曰,允。
傳于李景在曰,科次入侍。
以慶尙監司洪鍾英狀啓,薦新進上柚子,節序差早,色靑體小,惶恐待罪事,傳于金愼根曰,勿待罪事,回諭。
以慶尙監司洪鍾英狀啓,進上黃栗,節序差早,限內不得封進,惶恐待罪事,傳于金愼根曰,勿待罪事,回諭。
傳于趙徽林曰,明日出宮內門路,以廣達門爲之。
以左右捕廳合坐啓目,傳于金愼根曰,罪人李得達·李容植·崔永默·李趾遠·李夏永等,參以供招,俱有情犯,竝移刑曹,嚴刑遠配,其餘罪人,不必更覈,竝放送。
趙徽林,以奎章閣言啓曰,守宮檢校直閣鄭㝡朝,待明朝牌招,何如?傳曰,允。
又以嘉禮都監都提調意啓曰,別宮禮物,別單書入,而依前例三揀擇後第三日,令都監郞廳領納之意,敢啓。傳曰,知道。
又以嘉禮都監都提調意啓曰,本都監郞廳金東選·申錫洪,身病猝重,勢難董役,竝改差,其代,前郡守林迥鎭,前縣監金章淳差下,仍令該曹口傳付軍職,冠帶常仕,何如?傳曰,允。
兵曹口傳政事,副司果單林迥鎭·金章淳。
趙徽林,以承文院都提調意啓曰,今番奏請,當具方物入送,分付該曹,使之依例磨鍊,奏文體重,令文任撰出,何如?傳曰,允。
又以承文院都提調意啓曰,院吏文學官宋志熙呈遞,代幼學成駿祥差下,使之付軍職,冠帶常仕,何如?傳曰,允。
李同淳,以兵曹言啓曰,中宮殿差備內員役朔下衣資雇立,別單書入之意,敢啓。傳曰,知道。
又以兵曹言啓曰,謹依口傳下敎,光明殿差備修掃軍二名雇立,別單書入之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
金愼根,以左右捕盜廳言啓曰,本廳啓目判下內,罪人李得達·李容植·崔永默·李趾遠·李夏永等,參以供招,俱有情犯,竝移刑曹,嚴刑遠配,其餘罪人,不必更覈,竝放送事,命下矣。罪人李得達·李容植·崔永默·李趾遠·李夏永等,竝移送秋曹,其餘罪人李承文·李萬重·崔舜弼·韓永謙·李東信等,竝放送之意,敢啓。傳曰,知道。
吏曹口傳政事,以徐有象爲禁府都事。
判義禁朴晦壽疏曰,伏以臣以無似,濫叨議讞之職,病劣神昏,無一可堪,而適値無前之逆獄,義附舁疾,他不暇顧,跨期鞫坐,强策奔走,觸冒所祟,間經關格,素患痰積,乘虛闖肆,橫亘則胸腹痞痛而呼吸難通,流注則肢體牽痺而運動極艱,重以溏泄無度,食飮全阻,眞元漸下,形殼徒存,寒熱眩暈諸證,無般不作,宛轉床笫,不省四到。此際以時囚議處事,天牌踵臨,義當竭蹶之不暇,而自顧病勢,實無時日內彈束自力之望,伏枕惶隘,益無所措。兩日三遞,積犯逋慢,闕義虧分,冞增罪戾,玆不得不略構短章,仰瀆崇嚴。伏乞聖慈,天地父母,特垂諒察,將臣金吾之任,特賜遞免,以便公私,仍治臣瀆擾之罪,以肅朝綱焉。臣無任云云。答曰,省疏具悉。所請依施。
副司直趙道淳疏曰,伏以臣於年前試事,自速罪戾,薄勘旋宥,厚蒙恩庇,追惟惶恧,不敢以歲月之寢久,有所自釋,凡係考選之地,已成艮限,庶幾同朝所共諒悉,今又見擬於對讀官之望,至蒙恩點,臣滿心悶阨,莫知所以爲計也。此雖與考校之任有異,其爲試役則一也。與其冒沒趨膺,自歸放倒,毋寧昧死干暴,恭俟威命,故玆敢披瀝衷懇,略陳短章。伏乞聖明,特垂鑑諒,亟賜變通,以重試體,以存廉防,仍治臣瀆擾之罪,以爲溺職者之戒焉。臣無任云云。答曰,省疏具悉。年久之事,何必追引?
甲辰九月十二日辰時,上詣崇政殿。九日製儒生試取入侍時,行都承旨李景在,行左承旨李同淳,右承旨金公鉉,左副承旨趙徽林,右副承旨任百經,記事官張仁遠,假注書尹景善,別兼春秋洪祐健,記事官李裕膺,檢校直閣徐有薰,檢校待敎李㘾·李裕元,以次侍立。時至,上具翼善冠·黲袍·烏犀帶,乘輿出興泰門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由顯謨門,出廣達門,入崇政門,詣殿內降輿陞御榻。景在奏曰,儒生今將入庭,請下標信。上曰,以俄下標信擧行。景在讀奏入門單子,宣傳官跪稟入門,試官及儒生,次第入庭,行禮如儀。讀券官領議政趙寅永,吏曹參判金英淳,兵曹參判金輔根,對讀官吏曹參議洪鍾應,副護軍鄭㝡朝,副司直趙道淳,副司果兪致善,以次進伏訖。上命書賦江漢以濯之,限申時。英淳·輔根·鍾應·㝡朝進前跪書,仍命懸題。寅永進前奏曰,日候頗涼,侵早勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。又奏曰,在前親臨試取時,試官加差下,多有已例,承旨·閣臣·別雲劍·兵曹堂郞·文臣摠管·入直玉堂,竝讀券官·對讀官加差下,何如?上曰,依爲之。寅永曰,領敦寧洪在龍,封爵之後,其祖與曾祖,當爲貤贈,而其曾祖故主簿疇泳,卽故忠簡公啓迪之嗣子也。壬寅酷禍之後,以其至慟在心,決意廢擧,專心經學,英廟朝特授寢郞不仕,又因大臣筵白,特授六品,而終不出,至於通擬外臺矣。旣通外臺,則贈職兼銜,似當用儒賢之例,以此分付銓曹,何如?上曰,依爲之。出擧條寅永曰,前牧使洪耆爕,卽益豊府院君之父,而屢典州郡,素著治績,且今處地自別,合有優異之典,特加一資,仍令通擬於銀臺佐貳,何如?上曰,依爲之。出擧條寅永曰,豊南君趙咸永,今旣承襲封君矣。依前例,忠勳府有司堂上差下,何如?上曰,依爲之。出擧條入小次,少頃出次,通禮唱禮畢,上降座乘輿。景在奏曰,明日眞殿茶禮親行時,有時原任大臣·二品以上·宗親儀賓入參之傳敎,而前有時原任閣臣同爲入參之例,故敢此仰達矣。上曰,更考各年例以稟。仍出崇政門,入廣達門,由興泰門還內,出標信解嚴。諸臣以次退出。
甲辰九月十二日酉時,上御興政堂。科次入侍時,行都承旨李景在,假注書尹景善,別兼春秋洪祐健,記事官李裕膺,讀券官領議政趙寅永,吏曹參判金英淳,兵曹參判金輔根,對讀官吏曹參議洪鍾應,副護軍鄭㝡朝,副司直趙道淳,副司果兪致善,加差下讀券官兵曹判書金左根,別雲劍趙秉龜·洪在喆,副摠管徐念淳,行左承旨李同淳,右承旨金公鉉,右副承旨趙徽林,同副承旨任百經,檢校直閣徐有薰,檢校待敎李㘾,對讀官檢校待敎李裕元,副校理李寅奭,副修撰徐相敎,兵曹正郞洪在重·白宗佺,佐郞崔尙儒·林樂鎭·李晉燁,以次進伏訖。上曰,史官分左右。寅永奏曰,將書某等乎?上曰,四張書三下,六張書次上。寅永曰,正字三下幾張,草三下幾張乎?上曰,正字三下二張,草三下二張書之,第一張書三下一。寅永書等訖。景在曰,當坼奏乎?上取第一張親坼,其餘命景在坼祕封,景在讀奏封內訖。命書傳敎曰,九日製賦居首三下一幼學李容佐直赴殿試,之次三下進士李僖直赴會試,之次草三下幼學尹本淸等二人,給二分,之次次上生員沈泰永等六人,竝令該曹考例施賞。仍命書傳敎曰,入格儒生,明日廣達門外施賞。領議政趙寅永進前奏曰,試官之不得懸頉,自有先朝受敎,今此讀奏官朴永元之入稟變通,固知有不得不然之私故,而此路一開,後弊難言。讀券官朴永元,與當該入稟承旨竝推考,何如?上曰,依爲之。出擧條寅永曰,日前吏曹參判牌招時,亞銓出三牌,長三銓只出二牌云。政院擧行,誠爲駭然,當該承旨,捧現告從重推考,何如?上曰,依爲之。出擧條寅永曰,事係民隱,寧有早晏,而綿農覈實,有非八月之事,則海伯之徑先登啓,極涉可駭。黃海監司李圭祊,從重推考,何如?上曰,依爲之。寅永曰,兩將臣納符事,旣有處分,今不必更論,而第念武帥,事面自別,設有不得不可引之義,未敢爲納符者,卽以朝體師律之然耳。若使此例,緣此兩將臣遵行,則日後之弊,有不可勝言。此後如有此等事而至於納符之境,則當該將臣,姑捨勿論,捧納承旨,卽施制書有違之律,仍爲定式,何如?上曰,依爲之。出擧條寅永曰,聞禁府都事柳進翼,以在外未肅拜,改差云矣。第念外道入仕者,肅謝自有日限,而若昨日除授,今日頉稟,卽不爲有名無實之政哉?柳進翼,令該曹待窠調用。臣又仍此而思之,六臘大政時,若有遠道人擬差齋郞,則例以受香相値遞改,而間有大僚筵稟,爲之釐正,亦於寒食忌辰時,未及昭詳爲說,以爲究竟無窒礙處矣。臣意則今吏禮曹爛熳講確後,草記施行,俾無此等之弊,何如?上曰,依爲之。寅永曰,秋務方殷,上京及未下直守令,竝催促下送,而此事,曾有大王大妃殿嚴飭之敎矣。近來守令,受由上京,多有自受粘移者,事之駭然,莫此爲甚。其在句檢之政,不宜仍置,以此申明知委於諸道道臣,若有緣此現發者,當該道臣,從重論勘,何如?上曰,依爲之。出擧條寅永曰,臣之衰病不堪,無待更陳,而今於筵退之際,至有顚仆之境,朝儀臣節,俱當如何?如是而若又蹲仍盤礴,顧戀祿位,則臣可作何等人哉?臣雖鄙陋無狀,沃不出此,終當力陳衷悃,仰冀體諒,而先此仰達矣。上命試官先退。承史以次退出。
上在慶熙宮。停常參·經筵。
大駕詣昌德宮眞殿,入齋室後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
李同淳啓曰,司僕寺內乘來言,捲簾,取稟。傳曰,捲三面。
趙徽林啓曰,明日常參·經筵,取稟。傳曰,停。
李同淳啓曰,臣以大王大妃殿·王大妃殿問安進去,下直之意,敢啓。傳曰,知道。
傳于趙徽林曰,禮房承旨進詣徽定殿,奉審以來。
金愼根啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,卽者義禁府都事來言,今日動駕時,駕側鳴錚罪人金邦輝,移送秋曹云矣,敢啓。傳曰,知道。
金公鉉,以吏曹言啓曰,今十二日科次入侍時,上京及未下直守令,催促下送事,允下矣。自臣曹催促,則未下直守令谷山府使尹定鉉,今月二十日辭朝,上京守令成川府使徐元淳,順興府使李鳳九,大丘判官李炳斗,金川郡守洪遠燮,俱已爲下去云。龍岡縣令金始淵,今月十三日下去,旌善郡守閔致久,今月十五日下去,安邊府使黃,今月十九日下去云。淸州牧使鄭憲谷,親病猝重,不得下去云,其親病旣如是沈重,則有難强令還任,改差,何如?傳曰,允。
趙徽林,以奎章閣言啓曰,大駕今已還宮,守宮檢校直閣鄭㝡朝,依定式減下,何如?傳曰,允。
又以禮曹言啓曰,今此嘉禮時,納采·納徵·告期等習儀節目,當爲磨鍊,取考謄錄,壬戌年則自議政府至漢城府行禮,己卯以後則自議政府至工曹行禮矣。今番則何以爲之乎?敢稟。傳曰,依己卯年例爲之。
又以禮曹言啓曰,取考謄錄,則嘉禮翌日,王妃受百官內外命婦朝賀,仍行會命婦之禮,而仁祖朝以後大禮時,王妃只受百官賀,至於命婦行禮,則權停矣。今番則何以爲之乎?敢稟。傳曰,依近例爲之。
甲辰九月十三日辰時,上詣眞殿。茶禮親行入侍時,行都承旨李景在,行左承旨李同淳,右承旨金公鉉,左副承旨金愼根,右副承旨趙徽林,同副承旨任百經,記事官張仁遠,假注書尹景善,記事官洪祐健·李裕膺,檢校直閣徐有薰,檢校待敎李㘾,李裕元,以次侍立。時至,上具翼善冠·黲袍·烏犀帶,乘輿出興泰門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,出建明門·興化門,進發至敦化門,由進善門,至仁政門外。通禮跪啓請降輦乘輿,上降輦乘輿,由仁政殿·萬安門,入齋室。少頃,通禮跪啓請出次,上改具翼善冠·衮龍袍·玉帶,詣板位西向立。通禮跪啓請鞠躬四拜·興·平身,上行拜禮。仍陞詣第一室盥洗位,洗訖,詣神位前,三上香,景在奉香,百經奉爐,仍獻三爵,景在奉爵,百經奠酌。次詣第二室·第三室,竝如右儀,仍降復位。通禮跪啓請鞠躬四拜·興·平身,上行拜禮訖,還入齋室。少頃,通禮跪啓請外辦,上改具翼善冠·黲袍·烏犀帶,出萬安門乘輿,至仁政殿前。領議政趙寅永,領府事鄭元容等進前奏曰,風勢不佳,日候稍冷,侵早勞攘,聖體,若何?上曰,一樣矣。寢睡·水刺之節,何如?上曰,一樣矣。至仁政門外,通禮跪啓請降輿乘輦,上降輿乘輦,由進善門,出敦化門,進發入興化門,由建明門·至廣達門外。通禮跪啓請降輦乘輿,上降輦乘輿,由顯謨門·興泰門還內,出標信解嚴。諸臣以次退出。
上在慶熙宮。停常參·經筵。
開東,下霜。
自未時至人定,灑雨下雨,測雨器水深二分。
任百經啓曰,明日常參·經筵,取稟。傳曰,停。
又啓曰,行都承旨李景在,行左承旨李同淳,右承旨金公鉉,左副承旨金愼根不爲仕進,右副承旨趙徽林式暇出去,院中只有臣一人,伴直無人。左副承旨金愼根,所當牌招,而拘於廳規,不得請牌,何以爲之?敢稟。傳曰,牌招。
注書張仁遠病,代以洪祐命爲假注書。
傳于任百經曰,禮房承旨馳詣宗廟·徽定殿·景慕宮,奉審摘奸以來。
任百經,以備邊司言啓曰,刑·漢兩司首堂,皆以省墓下直矣。詞訟劇地,不宜久曠,竝許遞改,仍令政院,政官牌招開政差出,何如?傳曰,允。
有政。吏批,行判書朴岐壽進,參判金英淳,參議洪鍾應竝牌招不進,同副承旨任百經進。啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準限守令,竝擬,何如?傳曰,允。以金蘭淳爲刑曹判書,趙秉龜爲判尹,成好謙爲敦寧都正,洪耆爕爲工曹參議,南芝耇爲社稷令,柳進翼爲活人別提,李達憲爲淸州牧使,兼掌令單尹穳,前牧使洪耆燮今加通政加資事,承傳。
兵批,判書金左根,參判金輔根病,參議柳基豊入直進,參知金病,左副承旨金愼根進。同知單安廷奭,大護軍趙冀永·李嘉愚,護軍權大肯,副護軍洪直弼·趙啓昇·洪耆爕·申晦應,副司猛成駿祥,已上竝單付。
吏批,再政。以李玄五爲綾州牧使,故縣監洪秉寀贈左贊成例兼,故主簿洪疇泳贈吏判祭酒例兼,以上領敦寧益豊府院君洪在龍兩代。兵批,再政。同知單印千益。
吏曹參議洪鍾應牌不進罷職傳旨,傳于任百經曰,只推。
三司合啓。執義李殷相,司諫李光載,獻納朴斆默,副校理李寅奭,副修撰徐相敎等啓曰,請書九,亟施追奪官爵之典。措辭見上答三司曰,不允。
執義李殷相,司諫李光載,獻納朴斆默等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上一行刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,令該曹捉致嚴問,照律勘斷。措辭見上答府曰,不允。
司諫李光載,獻納朴斆默等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴覈得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,夬正典刑。措辭見上答院曰,不允。院啓中前捕將李應植·白殷鎭事,停啓。
義禁府啓目粘連,向前閔百廉亦,屢度促入,未卽待令,嚴急傳命,以致稽緩,揆以法綱,有難容貸,以此照律,何如?判付啓依允。又啓目粘連,向前權震達·趙光濂等亦,押班擧行,固當察飭,而班儀之不齊,雜人之喧聒,不能禁斷,難免溺職之罪,竝只以此照律,何如?判付啓依允。又啓目粘連,向前金夏淵·洪榮瑾·趙存恒·李獜九等亦,侍衛班次,自有定規是白去乙,疾馳先詣,班儀不成,揆以經法,有難參恕,竝只以此照律,何如?判付啓依允。又啓目粘連,向前鄭愚鉉·韓友爕·蔡東奎·金泰益等亦,鞫坐何等嚴重,而諉以假都事,無緣攔入於望門之內,擧措駭妄,揆以法綱,難免重勘,竝只以此照律,何如?判付啓依允。又啓目粘連,向前曺寅植亦,稅穀船致敗,旣在掌內,交代前擅離,亦違法式,俱難免重勘,以此照律,何如?判付啓依允。
左議政權敦仁疏曰,伏以臣自春徂秋,以病懇干,聖明至仁,特賜諒退,生成之澤,與天無極,頂戴洪私,徒懷感激。乃者千古所無之凶逆,寔繁其徒,圖危宗社,大獄方興,神人震駴。我殿下憂國勢之旒綴,念民志之波蕩,思備鼎席,遽廁臣於收甄之列,命以委官,往治鞫事。臣之蒙遞,僅距二旬,疾病難强,猶夫前也,章疏請急,亦屬耳焉,卽何可冒沒呈身,自歸進退之無當,而伏承諭敎,心膽俱隕。舁疾討賊,竊付古義,沬血飮泣,遑敢他恤,蒼黃膺命,惟日旅進,而顧臣一身顚倒,亦未嘗不有靦于面。從以癃廢之餘,當此嚴重之事,鉤剔情犯,非臣昏聵之可能,判理文書,非臣短精之可逮,而王靈攸濟,衆奸莫逃,天威所及,群醜咸伏。妖腰亂領,次第就法,而根窩則斷義以戮之,脅從則流殛以寬之,滓穢廓淸,大化時行,王綱振矣,輿憤雪矣,禍亂之本,亦從此絶,而獄旣具畢,則臣於是始可以言私,而殿下亦必有處臣者矣。念身之病,卽是積痼之歲深月久,況臣之職,又非庶官之朝遞夕仍,則時日之間,辭受相因,其爲苟且郞當,固莫甚焉。然而是猶諉之事會之無可奈何,分義之安得不爾,而若於事會已過,分義獲伸之後,臣不以前日所準請者請之,殿下不以前日所已許者許之,因循荏苒,蹲蹲不已,則適足爲夤緣媒進淟涊固位之人,上下俱失,不成事理。臣雖無狀,豈敢出此,亦豈敢以此望於殿下哉?且臣貞疾,自遭涼秋,發作之無常,證形之外見,雖若有間,而根柢之頑,如釘着深,枯朽之劇,如木斷津,飮食起居,戒心常存。跨朔鞫坐,雖幸捱度,其所受傷,理必無幸,而忽復左足痿痺,不能使用,行步艱,斷非姑息之憂,風濕壅結,大有不遂之慮。前病尙苦,奇祟又添,可謂無體不病,無病不惡,臣固孱質,何堪抵當?其不可以驅策朝端,出入廊廟則決矣。若蒙我殿下終始成就,得以任便調將,則此生殘景,皆殿下賜也,玆暴情實,冒入文字。伏乞聖慈,特推向來已施之恩,亟遞臣職,俾安賤分,不勝大願。臣無任云云。答曰,省疏具悉卿懇。卿之重卜中書,豈但爲鞫事而然乎?世道人心之底定,捨卿而誰乎?況卿愼節,近益差復,則卿之此疏,予實慨然矣。仍傳于任百經曰,此批答,遣史官,傳諭。
上在慶熙宮。停常參·經筵。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
李同淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金愼根啓曰,明日常參·經筵,取稟。傳曰,停。
李同淳啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李景在啓曰,右承旨金公鉉,右副承旨趙徽林,今日不爲仕進,竝卽牌招,何如?傳曰,允。
以右承旨金公鉉,右副承旨趙徽林牌不進罷職傳旨,傳于金愼根曰,只推。
掌令吉顯範,副校理李寅奭,正言金英秀,副修撰徐相敎等啓曰,請書九,亟施追奪官爵之典。措辭見上答三司曰,不允。
掌令吉顯範,正言金英秀等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上二十一字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上答兩司曰,不允。
掌令吉顯範啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,令該曹捉致嚴問,照律勘斷。措辭見上答府曰,不允。
正言金英秀啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴覈得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,夬正典刑。措辭見上答院曰,不允。
金愼根,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李同淳,以宗簿寺提調意啓曰,卽伏見慶尙監司洪鍾英狀啓,則奉化太白山璿源閣及實錄閣,春夏潦霖,間多朽傷,將有滲漏透濕之患云。莫重璿閣,若是有滲漏之慮,則趁卽修改,事體當然,而見今凍節不遠,土役有妨,待明春發遣郞廳,奉審修改,何如?傳曰,允。
李同淳,以兵曹言啓曰,今此奏請兼謝恩冬至使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月二十日京中逢點,江原道四匹,咸鏡道四匹,直送安州,來十月二十五日逢點事,各道監司處行移,何如?傳曰,允。
又以義禁府言啓曰,玉浦譯學洪得周,今方待命,而係是堂下譯官,移送秋曹之意,敢啓。傳曰,知道。
又以刑曹言啓曰,因左右捕盜廳合坐啓目,傳曰,罪人李得奎·李容植·崔永默·李趾遠·李夏永等,參以供招,俱有情犯,竝移刑曹,嚴刑遠配,其餘罪人,不必更覈,竝放送事,命下矣。罪人李得奎·李容植·崔永默·李趾遠·李夏永,各嚴刑一次後,得奎咸鏡道端川府,容植吉州牧,永默明川府,趾遠平安道泰川縣,夏永龜城府遠地定配所,竝卽押送之意,敢啓。傳曰,知道。
義禁府照目粘連,左列押班監察權震奎,右列押班監察趙光濂等矣本府議啓內,押班擧行,固當察飭,而班儀之不齊,雜人之喧聒,不能禁斷,難免溺職之罪,竝只以此照律,罪各笞四十收贖,附過還職,竝只私罪,奉敎依允爲旀,竝只功減一等爲良如敎。又照目粘連,古群山前僉使曺寅植矣本府議啓內,稅穀船致敗,旣在掌內,交代前擅離,亦違法式,俱難免重勘,以此照律,罪罷黜及不應爲事理重二罪良中,從重論,杖八十收贖,奪告身三等,私罪,奉敎依允。又照目粘連,武兼鄭愚鉉·韓友爕·蔡東奎·金泰益等矣本府議啓內,鞫坐何等嚴重,而諉以假都事,無緣攔入於望門之內,擧措駭妄,揆以法綱,難免重勘,竝只以此照律,罪各杖八十收贖,奪告身三等,竝只私罪,奉敎依允爲旀,鄭愚鉉·蔡東奎·金泰益等段,竝只功減一等,韓友爕段,功議各減一等爲良如敎。又照目粘連,禁府前都事閔百廉矣本府議啓內,屢度促入,未卽待令,嚴急傳命,以致稽緩,揆以法綱,有難容貸,以此照律,罪笞五十收贖,解見任別敍,私罪,奉敎依允。又照目粘連,五衛將金夏淵·洪榮瑾,分都摠都事趙存恒·李麟九等矣本府議啓內,侍衛班次,自有定規是白去乙,疾馳先詣,班儀不成,揆以經法,有難參恕,竝只以此照律,罪各笞五十收贖,解見任別敍,竝只私罪,奉敎依允。
上在慶熙宮。停常參·經筵。
巳時,太白見於未地。
金愼根啓曰,明日常參·經筵,取稟。傳曰,停。
李同淳啓曰,右承旨金公鉉,右副承旨趙徽林,同副承旨任百經,今日不爲仕進,竝卽牌招,何如?傳曰,允。
又啓曰,三品官之無得過三日循例請牌,曾有定式矣。敦寧都正成好謙,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書尹景善,身病猝重,勢難察任,今姑改差,何如?傳曰,允。
尹景善改差,代以金有淵爲假注書。
金有淵有頉,代以徐堂輔爲假注書。
以右承旨金公鉉,右副承旨趙徽林,同副承旨任百經牌不進罷職傳旨,傳于金愼根曰,只推。
以敦寧都正成好謙牌不進罷職傳旨,傳于金愼根曰,只推。
司諫李光載,持平李敎英,校理趙然昌,修撰鄭等啓曰,請書九,亟施追奪官爵之典。措辭見上答三司曰,不允。
司諫李光載,持平李敎英等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上答兩司曰,不允。
持平李敎英啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞亦令該曹,捉致嚴問,照律勘斷。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,夬正典刑。措辭見上答院曰,不允。
金愼根,以嘉禮都監都提調意啓曰,謹考禮文,則納采·納徵·告期等行禮時,正副使以下諸執事及主人儐者皆公服,而各年謄錄,則正副使主人儐者着公服,諸執事以黑團領行禮矣。今亦依謄錄擧行之意,分付,何如?傳曰,允。
又以嘉禮都監都提調意啓曰,玉冊文·金寶文·眞諺書各一件,作貼以入之意,敢啓。傳曰,知道。
又以嘉禮都監都提調意啓曰,同牢宴床熟設及各樣花子造成,自內資寺擧行,而處所則例定於闕內公廨矣。今番則以何處爲之乎?敢稟。傳曰,依己卯年例爲之。
上在慶熙宮。停常參·經筵。
趙徽林啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
李同淳啓曰,同副承旨任百經,今日不爲仕進,卽爲牌招,何如?傳曰,允。
傳于趙徽林曰,禮房承旨馳詣永禧殿,奉審摘奸以來。
備忘記,黃海水使尹喜豊下直,長弓一張·長箭一部,片箭一部,筒兒一箇賜給。
徐堂輔在外,代以徐在懋爲假注書。
持平兪致崇,獻納朴斆默,校理趙然昌,修撰鄭等啓曰,請書九,亟施追奪官爵之典。措辭見上答三司曰,不允。
持平兪致崇,獻納朴斆默等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上。請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上答兩司曰,不允。
持平兪致崇啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
獻納朴斆默啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
以同副承旨任百經牌不進罷職傳旨,傳于趙徽林曰,只推。
敦寧都正成好謙疏曰,伏以臣於日前,伏奉除旨,以臣爲敦寧府都正者,第臣本無敦寧,揆以格例,在所當遞,玆敢略控短章,仰瀆崇嚴。伏乞特命該曹,照例遞改,以存公格,以安私分焉。臣無任云云。省疏具悉。疏辭,下該曹,稟處。
上在慶熙宮。停常參·經筵。
太白,見於未地。
金公鉉,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙徽林啓曰,明日常參·經筵,取稟。傳曰,停。
金公鉉啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李景在啓曰,左副承旨金愼根,同副承旨任百經,今日不爲仕進,竝卽牌招,何如?傳曰,允。
金公鉉啓曰,御營大將金煐,以東關王廟修改事,今方出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
傳于金公鉉曰,有實故摠管竝許遞,前望單子入之。
以左副承旨金愼根,同副承旨任百經牌不進罷職傳旨,傳于趙徽林曰,只推。
以大司諫金在田,司諫李光載,獻納朴斆默,正言鄭翊朝,掌令沈敦永·吉顯範,持平李敎英·兪致崇牌不進罷職傳旨,傳于趙徽林曰,只推。
執義李殷相,校理趙然昌,正言金英秀,修撰鄭等啓曰,請書九,亟施追奪官爵之典。措辭見上答三司曰,不允。
執義李殷相,正言金英秀等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上答兩司曰,不允。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金英秀啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
趙徽林,以禮曹言啓曰,來十月初一日徽定殿禫祭親行時門路,依英廟朝辛巳年徽寧殿親行奠酌禮時例,以敦化門磨鍊,還宮時前後部鼓吹,依正廟朝戊申年文孝世子禫祭親行時例,以陳而不作,磨鍊節目以入之意,敢啓。傳曰,知道。
又以司僕寺一二提調意啓曰,濟州前判官金鉉復遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
金公鉉,以兵曹言啓曰,內禁衛將金翰喆,病難供職,呈狀乞遞,改差,何如?傳曰,允。
又以禁衛營言啓曰,臣在龍進詣南廟有頉處,看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
吏曹啓目粘連啓下是白有亦,觀此敦寧府都正成好謙上疏,則以爲,臣本無敦寧,揆以格例,在所當遞。伏乞特命該曹,照例遞改亦爲白有臥乎所,旣無敦寧,則揆以公格,不可仍置。敦寧府都正成好謙,依例改差,何如?啓依允。
副司直宋來熙疏曰,伏以光陰駟疾,聖妃祥期已過,仰惟殿下愴廓之懷,當爲冞切。臣宿病添頓,遂不能奔詣闕下,少伸情禮,爲臣如此,不如無生,益增兢惶之中,猝蒙近侍委臨,傳宣聖旨,辭意鄭重,逈異尋常,其所敎詔,無非賤臣之所不敢承當者。臣擎讀未半,一倍驚惑,媿汗霑衣,直欲鑽地深入而不可得也。臣以守分藏拙之義,斂跡草茅,則謂之眞若窮經之士,反加以越次格外之禮,是以臣爲必待朝廷隆遇而後始至也。凡厥在下者,不度其力分之可否,而惟視寄遇之隆重,則無異於穿窬。一身廉隅,已自壞盡,將何顔面,立於當世,更將藉手何物以事君父乎?亦惟在上者,罔念所進才德之有無,致勤收召,敦勉不已,則雖微官庶品,尙足爲淸朝之羞恥。矧此經席啓沃,何等責任,而不量長短,不究虛實,而施之於千萬醜差之身,難望其循名責實之效,則臣於是愕然失圖,赧然自媿,而臣蚤屛田里,分疎朝貴,無一人爲臣道達情私。虛名謬例,上欺聖明,以致恩禮屑越,擧措紕繆,苟究其故,莫非臣罪,其傳笑四方,垂譏後世,則今日大臣有司,亦安得無責乎?臣竊爲之慨惜也。今此以星躔之災,逆獄之變,聖心警動於學業不精,導迪無人,濬發諭音,益自兢惕,可以弭災消變,可以進德修政者,此其機也。臣欽誦贊歎,繼之以愚衷祈祝之切。夫災異示警,雖未測何樣咎徵,伏於冥冥,而天人之際,一理相關,其所感應,捷於影響,故程子嘗爲呂公著上疏曰,聖人謂亡者,保其存者也,亂者,有其治者也。自古以來,何嘗有以危亡爲憂而至危亡者乎?近世以來,引咎之詔,自新之言,亦嘗有之。儻人君不由於至誠,則天下徒以爲虛語,其能感天心弭災變乎?臣願陛下,因此天戒,奮然改爲,思商宗之體實,鑑後代之虛飾,則不獨消災沴於今日,亦將保丕基於無窮矣。程子此疏,殿下試加澄省,則其所以反躬自修,輔益德業,不難轉災而爲祥矣。至於亂賊之類,從古何限,而豈有如今番逆獄之窮凶絶悖者乎?臣跧伏遐鄕,未得詳悉其事情,只憑爛報之所出,而猶不覺驚心痛惋。殿下縱以容貸之盛德,十字刀割邦憲由是益壞,輿情由是益怫。伏願殿下,亟揮乾斷,快賜處分,則當爲靖世道一民心之道矣。嗚呼,殿下之嗣服,已十年于此矣。適以沖年,卒膺寶命,未能自强於政治,中外恬嬉,小大偸惰,訖未克上副天心而下塞民望,以至今日,則非惟不能以致治,而反有召亂之憂。嗚呼,此豈我聖上之初心哉?昔先正文成公臣李珥,陳誡於宣廟曰,匹夫以十金之産,貽厥子孫,猶思善守,況百年社稷,千里封疆,擧以相遺者乎?若有一毫自暇自逸之念,則孝思缺而先業虧。此是眞切懇惻之語,儘爲帝王之鑑戒者也。殿下旣承艱大之業,而春秋今已鼎盛,政宜激勵志氣,恢張百爲,勤御講筵,討論治謨,迨此艱虞,益懋修省,則亦安知天之所以玉成於殿下者,不在於此也?此實臣之日夜祈望者也。臣或有寸長尺能,若可需用,則豈欲甘自暴棄於巖壑之間,而其實則不過凡品常調耳,無一善狀,足以稱詡,而且臣受氣甚薄,痼疾纏髓,未老先衰,日就摧殘,委落辛楚,强爲扶曳,則終恐無及於利見,而徒死於道路,其壞人臣禮義之防,傷殿下覆育之仁,亦非臣心之所敢安者,百爾量度,萬無趨承。伏乞天地父母,曲察微隱,亟停召命,容臣安意調病,俾蒙生成之澤,不勝幸甚。臣無任云云。答曰,省疏具悉爾懇。爾又辭病不來,益覺予誠禮之未能孚而致此也,愧悵交中,無以爲懷。第所引程子與李文成疏語兩段,眞切懇至,足見爾平生所蘊,予雖否德,亦豈不惕然而警省乎?尙望爾俟病上來,資予啓沃。仍傳于趙徽林曰,此批答,遣地方官,傳諭。
上在慶熙宮。停常參·經筵。
夜自二更至四更,灑雨下雨,測雨器水深一寸,雷動電光,五更月暈。
李同淳啓曰,明日常參·經筵,取稟。傳曰,停。
趙徽林啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李同淳啓曰,右副承旨金愼根,今日不爲仕進,卽爲牌招,何如?傳曰,允。
傳于任百經曰,原任直閣金鼎集馳詣華寧殿,奉審摘奸,仍詣健陵·顯隆園,一體奉審以來。
以濟州防禦使李容鉉狀啓,進上靑皮,未滿定例,惶恐待罪事,傳于任百經曰,勿待罪事,回諭。
以大司諫金在田,獻納朴斆默,正言鄭翊朝·金英秀,執義李殷相,掌令沈敦永,持平李敎英·兪致崇牌不進罷職傳旨,傳于趙徽林曰,只推。
以左副承旨金愼根牌不進罷職傳旨,傳于任百經曰,只推。
金公鉉啓曰,明日傳香,禮房承旨,當爲齋宿,左副承旨金愼根,旣有只推之命,更爲牌招,何如?傳曰,允。
以左副承旨金愼根再牌不進罷職傳旨,傳于任百經曰,只推。
司諫李光載,掌令吉顯範,校理趙然昌,修撰鄭等啓曰,請書九,亟施追奪官爵之典。措辭見上答三司曰,不允。
司諫李光載,掌令吉顯範等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
掌令吉顯範啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,夬正典刑。措辭見上答院曰,不允。
任百經,以吏曹言啓曰,因議政府領議政趙寅永所啓,六臘大政時,若有遠人擬差齋郞,則例以受香相値遞改,而間有大僚筵稟,爲之釐正,亦於寒食忌辰時,未及昭詳爲說,以爲究竟無窒礙處矣。臣意則令吏禮曹,爛熳講確後,草記施行,俾無此等之弊事,允下矣。臣與禮曹判書臣徐左輔,爛熳商確,則每於六臘都政,新除陵官,或値在外,則都受香時,許令假官替直,實官入來受香,一依年前定式施行,而至於各節享及忌辰祭時,或有新除陵官之在外,限內未及上來者,則自禮曹文移臣曹,自臣曹別差祭官一員,使之將事,恐合事宜,而新除陵官之在外未及肅謝者外,切勿援用此例之意,一體定式施行,何如?傳曰,允。
又以嘉禮都監都提調意啓曰,玉冊刻役,甚爲緊急,不可不趁卽書寫,而書寫官金興根,見方在外,有難遲待其上來。自下請改,雖無已例之可據,到今事勢,不容不通變,預差工曹判書李若愚,陞實擧行,何如?傳曰,自下請改,旣無已例云,則此草記何也?刻役日限,必無不知,待實差上來,可也。
又以禮曹言啓曰,謹稽國朝舊例,內喪在先,則自上服制,止於三十日,而禫前殿庭軒架·駕前鼓吹,陳而不作,禫後魂殿五享祭,依五禮儀,用樂軒架鼓吹,亦如常時矣。杖朞之制,始備於英廟朝丁丑,有服盡前軒架·鼓吹竝去之命,而服盡後事,未有擧論,蓋以孝昭殿三年內故也。又於戊寅,命停徽寧殿祭樂,載於補編,來頭徽定殿禫後五享時停樂,謹遵補編擧行矣。第上服旣除之後,參以舊例,則殿庭軒架·駕前鼓吹,似當依例磨鍊以入,而受敎旣無槪見,禮制又係莫重,且山陵例行哭禮,而與昔年魂殿用樂,山陵哭禮竝行時,亦有不同,自臣曹不敢擅便,收議于時原任大臣後更稟,何如?傳曰,允。
吏曹口傳政事,景陵參奉單趙基晉。
上在慶熙宮。停常參·經筵。
藥房都提調鄭元容,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金愼根啓曰,明日常參·經筵,取稟。傳曰,停。
金公鉉啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李景在啓曰,右副承旨趙徽林,今日不爲仕進,卽爲牌招,何如?傳曰,允。
金公鉉啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
摠管前望單子入之,副摠管閔致成·沈日永落點。
傳于金愼根曰,此宰臣之一向在外,豈以向來譴謫而然乎?事屬過境,不宜若是,令政院,下諭于副摠管閔致成,使之上來肅命。
以右副承旨趙徽林牌不進罷職傳旨,傳于任百經曰,只推。
以大司諫金在田,司諫李光載,正言鄭翊朝·金英秀,執義李殷相,掌令沈敦永·吉顯範,持平兪致崇牌不進罷職傳旨,傳于任百經曰,只推。
持平李敎英,獻納朴斆默,副校理兪錫煥,修撰鄭等啓曰,請書九,亟施追奪官爵之典。措辭見上答三司曰,不允。
持平李敎英,獻納朴斆默等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
持平李敎英啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允
獻納朴斆默啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
金愼根,以內醫院都提調意啓曰,提調李穆淵,今日問安,不爲仕進,卽爲牌招,何如?傳曰,允。
又以內醫院都提調·提調意啓曰,駝酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以嘉禮都監都提調意啓曰,玉冊文草圖書,謹此封入,以備睿覽之意,敢啓。傳曰,知道。
領議政趙寅永疏曰,伏以臣竊嘗聞鞠躬盡瘁,死而後已之訓矣,又嘗聞陳力就列,不能者止之戒矣。是兩說,各有義諦,固不宜偏執一端,而如臣者,受特知於先王御極之日,荷殊眷於太母聽政之時,逮我聖上,親摠萬幾,深恩盛渥,委寄益隆,四載之間,三登元宰,歷數近古,輔弼之臣,未有若臣之專且重者也。臣由是之故,報答先於辭遜,廉防輕於義分,不敢以陳就不能之恒例,負鞠瘁後已之夙願,以至于月前復叨,顚倒承命矣。臣本德薄才疎,百無一能,不過近戚之最僥倖者也,何足與論於士大夫進退,而顧其職,乃百揆之首也,拚棄如此,冒昧如此,每一循省,寧不慙汗?特懲討方急,不遑他顧,而雖於鋤治究竟之後,又値大禮當前,慶忭冞切,擬欲以區區微忱,粗效於奉箋祝嵩之班綴間,强策筋骸之衰落,甘犯祿位之係戀,擧世嗤點,臣所不辭。第臣閱月奔走,積勞添病,一投床玆,化出百祟,皆危徵也。試言其略,則外縮內眩,氣不升降,戊土旣虧而痰涎盛,尾閭莫遏而溏泄頻,食不些進,眠不乍着,亦已六七日矣。人有恒言,必曰眠食,眠食竝廢,理必不久。凡此形症,非一朝一夕之故,卽臣素抱癖積之所由來,而如火暗爍,如水漸漬,遂至於收拾不得之境。殆命也,始在强壯,克伐消導,蹔獲一時之安,而及其眞元敗醫技窮,不容不以薑桂燥熱之劑,爲之幸望,今也竝與其幸望者,而不可望矣。似此實狀,通朝所知,臣焉敢一毫假飾,自速欺罔之罪哉?臣於向日筵退之際,忽爾顚蹶,觀瞻俱駭,其爲闕肅恭之儀,墮謹嚴之禮,果何如也?若是者亦我殿下所親鑑也。雖其脚軟而不自任,神瞀而不自主,以致昌披放倒之地,而尙可以老朽常態,仰恃曲恕,若復以今較此,實不知落下幾層,雖欲入閤而趨,登殿而跪,誠末由也。然則臣所忝叨之中書重任,豈可緣臣癃廢,因使之瘝厥官而曠厥職哉?賓對屢頉,無望進身,稟覆積滯,莫由從心,而諸道分等之啓,又在次第,則其將擔閣笆籬,虛度時月,置國計民務於一邊乎?以公則事不獲已,以私則勢無奈何,臣所謂鞠瘁陳就之論,便屬閒商量矣,玆敢力收散亂之精,悉陳懇迫之狀。伏願天地父母,念帷蓋之洪私,垂鞶帶之厚諒,俾臣得以稍定苦衷,少全微分,千萬幸甚。臣無任云云。答曰,省疏具悉卿懇。是何言也?卿之重卜,纔過一月,元輔去就,何等關係,而若是之輕遽乎?卿之邇來衰病,非不諒之憂之,而臥閤論道,有非筋力之事,則卿其善加調護,亟斷來章。仍傳于任百經曰,此批答,遣史官,傳諭。
興完君晸應疏曰,伏以臣父母墳山,在於京畿漣川地,而臣職事所縻,旣不能隨時省掃,今霜露又墜,怵惕孺慕之懷,有倍他日。況臣猥忝銜命之任,出疆有期,陟岵無窮,敢陳短章。伏乞聖明,特許臣出疆之前,瞻掃封塋,以伸至情焉。臣無任云云。答曰,省疏具悉。卿其往省焉。
上在慶熙宮。停常參·經筵。
太白見於未地。
趙徽林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金愼根啓曰,明日·再明日齊陵忌辰祭齊戒正日相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
趙徽林啓曰,來二十五日,朝參日次,而納采·納徵·告期初二度兼行習儀相値,頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
金愼根啓曰,假注書洪祐命,身病猝重,勢難察任,今姑改差,何如?傳曰,允。
洪祐命改差,代以李承圭爲假注書。
持平兪致崇,副校理兪錫煥,正言金英秀,修撰鄭等啓曰,請書九,亟施追奪官爵之典。措辭見上答三司曰,不允。
持平兪致崇,正言金英秀等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協,徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
持平兪致崇啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金英秀啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
以大司諫金在田,司諫李光載,獻納朴斆默,正言鄭翊朝,執義李殷相,掌令吉顯範·沈敦永,持平李敎英牌不進罷職傳旨,傳于趙徽林曰,只推。
上在慶熙宮。停常參·經筵。
夜自二更至五更,灑雨下雨,測雨器水深八分,雷動電光。
金公鉉啓曰,明日召對,取稟。傳曰,停。
又啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
又啓曰,左副承旨金愼根,今日不爲仕進,卽爲牌招,何如?傳曰,允。
李承圭在外,代以金秉周爲假注書。
金愼根啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書朴岐壽,參判金英淳,參議洪鍾應,俱以病不來,不得開政云,竝卽牌招,何如?傳曰,允。
傳于金愼根曰,右承旨·右副承旨竝許遞,今日政差出。
金愼根啓曰,行都承旨李景在,行左承旨李同淳不爲仕進,右承旨·右副承旨未差,同副承旨任百經須資出去,院中只有臣一人,伴直無人,同副承旨任百經,卽爲牌招,何如?傳曰,允。
又啓曰,同副承旨任百經牌不進,伴直無人,行左承旨李同淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李景在,行左承旨李同淳不爲仕進,右承旨·右副承旨未差,同副承旨任百經須資出去,臣吏兵批兼進之意,敢啓。傳曰,知道。
金愼根,以吏批言啓曰,議政府領議政趙寅永,許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
又以兵批言啓曰,領議政趙寅永,許副送西事,命下矣。當爲隨品置處,而領中樞一窠,判中樞二窠,他大臣及輔國判書李羲甲·金在昌,今方見帶,知中樞有闕之代,金在昌降付,依例從座目,領中樞鄭元容,降付判中樞,其代,趙寅永下批之意,敢啓。傳曰,知道。
又以兵曹言啓曰,五衛將朴師膺·鄭得用,忠翊衛將李初永,俱以病難供職,呈狀乞遞,竝改差,何如?傳曰,允。
有政。吏批,行吏曹判書朴岐壽進,參判金英淳牌招不進,參議洪鍾應進,左副承旨金愼根進。以趙啓昇·洪耆燮爲承旨,以李嘉愚爲刑曹判書,權大肯爲戶曹參判,曺相振爲敦寧都正,金公鉉爲禮曹參議,金履載爲分內醫提調,吳顯相爲尙衣念正,權誨爲橫城縣監,開城敎授單許㥌仍任事承傳,學錄單崔致權。
兵批,判書金左根進,參判金輔根病,參議柳基豊病,參知金入直,左副承旨金愼根進。以李穆淵·李惟秀爲知事,尹宜善爲副摠管,吳致賢爲內禁將,申在貞·沈宜夏·王殷疇·安慵爲五衛將,安宅臣爲忠翊將,鄭秀鉉爲武兼,李樂沼爲全羅右水虞候,領府事單趙寅永,判府事單鄭元容,知事單金在昌,上護軍金蘭淳,護軍洪學淵,副護軍金公鉉·趙徽林·李根友·成好謙以上竝單付,同知單安廷奭,僉知三單馮學祖·朴大榮·尹用善。
吏批,再政。以南獻敎爲工曹參議,趙秉夔爲司饔僉正。
兵批,再政。以趙冀永爲知事,嚴錫鼎爲文兼,同知全啓祿,僉知申在貞·沈宜夏以上竝單付,都摠管單尹宜善。
以同副承旨任百經牌不進罷職傳旨,傳于金愼根曰,只推。
金愼根,以兵曹言啓曰,內吹·螺赤及龍虎營兼內吹·螺赤今秋等習角賞格木,謹依判下別單,分等施賞之意,敢啓。傳曰,知道。
又以禁衛營言啓曰,本營軍色從事官兪致善,身病甚重,勢難察任,今姑改差,何如?傳曰,允。
又以禁衛營言啓曰,謹依本營兼內吹今秋等習角賞單啓下,梁景祿等十一名處,木·綿各二疋,施賞之意,敢啓。傳曰,知道。
又以御營廳言啓曰,今九月二十一日騎士都試時,各技優等人,別單書入之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木·綿二十四疋,施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,吳銀哲等十一名處,各木二疋,施賞之意,敢啓。傳曰,知道。
領議政趙寅永疏曰,伏以臣猥控懇迫之私,恭俟覆育之恩,及奉批旨,不惟不賜矜諒,乃反紆之以隆摯之諭,示之以憫恤之意,而仍以臥閤論道,敦勉備至,臣雙手擎讀,駭汗浹背,不知所以自措也。噫,臥閤非臣所敢也,論道非臣所能也,而卒然加之於臣,曾所不料。昔宋文彦博,以三朝元老,年九十矣,侍立終日命少休,頓首謝立不去,司馬光,以天下重望作相,而有疾許免,朝覲則曰,不見君不可以視事。夫以兩賢之元臣宿德,尙如是敬恭,以臣駑下,敢當此非常之命哉?假使君德聖學,皆已修明,世道人心,皆已底定,國計民産,皆已充足,其在具瞻之地,不宜暇豫,以致叢脞之患,況今乎?若曰重卜非久,遽許改免,有銷刻之嫌,而非大官去就之節,則是又有不然者。凡官職進退,惟義之當,不在於遲速,可遲則雖十年,不爲遲也,可速則雖一日,不爲速也,況病乎?臣於前疏,未能詳細言病,只擧大略者,誠以僭越爲懼也。殿下或以臣狗馬之齒,不至耄耋,蔘桂之劑,庶有蘇甦,疑之歟?臣請以臣病源委告之。臣早嬰奇疾,其名爲積,自中腕至于下腹,根盤節錯,其堅如石,鍼焫熨摩,無所不試,而證形旣成,百方罔效。及中歲以後,元氣弱而病氣勝,食路減而藥路窮,一年不如一年,馴至于此,而重之屢經劇務,積勞成瘁,如上則眼瞀,下則肛脫,發於四肢,臂掉而足麻,此皆外景之病,不獨前陳之眠食竝廢而已,特眠食,最切於生死關也。今臣所丐免者,非曰一解相職,便可涊然霍然,或於身心上係累重寄而不自安者,覬有所開豁耳,儻或緣此而稍進眠食,以延危喘,從今至死之年,皆殿下賜也。臣旣抱此迫切,不仰望於我殿下愛欲生之聖慈,則是自棄也。臣亦知三日之內,有此再瀆,當伏唐突之誅,而疾痛之極,言不知裁。伏願聖明,俯加曲念,亟遞臣元輔之任,俾臣得以安意調治,千萬幸甚。臣無任云云。答曰,省疏具悉卿懇。自卿出膺,予若有恃。卿之愼節若此,至於再疏,證形之較前有加,可以推知。然則一向敦迫,有違敬禮之道,元輔之任,特爲許副,以便卿心,卿其益加調理,俟間簉朝。仍傳于金愼根曰,此批答,遣史官,傳諭。
上在慶熙宮。停常參·經筵。
金愼根啓曰,明日常參·經筵,取稟。傳曰,停。
洪耆燮啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
李景在啓曰,左副承旨任百經,今日不爲仕進,卽爲牌招,何如?傳曰,允。
金愼根啓曰,來初一日徽定殿禫祭親祭祭文,當爲製進,藝文提學趙秉龜,待明朝牌招,使之製進,何如?傳曰,允。
趙啓昇,以兵曹言啓曰,今九月二十九日大駕詣徽定殿,來十月初一日禫祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍六哨,馬軍三哨,訓將率領爲先廂,訓局步軍四哨,禁營京軍一哨,兩營騎士各一番,禁將率領爲後廂,御將留陣,留營置之,禁軍三番磨鍊。
兵曹口傳政事,副司果單嚴錫鼎。
上在慶熙宮。停常參·經筵。
趙啓昇,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百經啓曰,明日納采·納徵·告期初二度兼行習儀相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
洪耆燮啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,三品官之無得過三日循例請牌,曾有定式矣。敦寧都正曺相振,禮曹參議金公鉉,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
以大司諫金在田,獻納朴斆默,正言鄭翊朝·金英秀,執義李殷相,掌令沈敦永·吉顯範,持平李敎英牌不進罷職傳旨,傳于任百經曰,只推。
司諫李光載,持平兪致崇,副校理李寅奭,副修撰徐相敎等啓曰,請書九,亟施追奪官爵之典。措辭見上答三司曰,不允。
司諫李光載,持平兪致崇等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
持平兪致崇啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
任百經,以禮曹言啓曰,今此嘉禮後,王妃朝見大王大妃殿·王大妃殿儀註,直爲書入兩慈殿之意,敢啓。傳曰,知道。
又以嘉禮都監都提調意啓曰,敎命文草圖書,謹此封入,以備睿覽之意,敢啓。傳曰,知道。
趙啓昇,以兵曹言啓曰,新除授文臣兼宣傳官嚴錫鼎,時無職名,依例口傳付軍職以入之意,敢啓。傳曰,知道。
戶曹參判權大肯疏曰,伏以臣猥膺專對之任,辭陛出疆,行將不遠矣。臣之父母墳山,在於畿坰隔宿之地,而曠省亦旣有年,且萬里行還,當在經歲之後,霜露怵惕之感,有倍他時,玆敢略控短章,冒籲至懇。伏乞聖慈,特許數日之暇,俾得往省焉。臣無任云云。答曰,省疏具悉。卿其往省焉。
上在慶熙宮。停常參·經筵。
藥房都提調鄭元容,提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金愼根啓曰,明日常參·經筵,取稟。傳曰,停。
趙啓昇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李景在啓曰,同副承旨洪耆燮,今日不爲仕進,卽爲牌招,何如?傳曰,允。
趙啓昇啓曰,備邊司郞廳來言,今日賓廳日次,而領議政未差,左議政權敦仁有身病,右議政金道喜嘉禮都監習儀進,不得來會云矣,敢啓。傳曰,知道。
金愼根啓曰,臣愼根,今日納采·納徵·告期初二度兼行習儀進去,下直之意,敢啓。傳曰,知道。
李同淳,以嘉禮都監都提調意啓曰,今此嘉禮時各日儀註諺書六度,書入于別宮之意,敢啓。傳曰,知道。
又以嘉禮都監都提調意啓曰,嘉禮時各日儀註十六度,謹此書入于大王大妃殿·王大妃殿,儀註眞書各十三度,諺書各六度,直爲書入之意,敢啓。傳曰,知道。
趙啓昇,以兵曹言啓曰,來十月十一日親迎三度習儀時,侍衛軍兵,當爲磨鍊,而謹考謄錄,則挾輦軍六十名,前後射隊四百名,以訓局軍磨鍊矣。今亦依此擧行,何如?傳曰,允。
又以兵曹言啓曰,來十月·十一月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
掌令吉顯範,獻納朴斆默,副校理李寅奭,副修撰徐相敎等啓曰,請書九,亟施追奪官爵之典。措辭見上答三司曰,不允。
掌令吉顯範,獻納朴斆默等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。措辭見上致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑措辭見上答兩司曰,不允。
掌令吉顯範啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
獻納朴斆默啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
以同副承旨洪耆燮牌不進罷職傳旨,傳于趙啓昇曰,只推。
以大司諫金在田,司諫李光載,正言鄭翊朝·金英秀,執義李殷相,掌令沈敦永,持平李敎英·兪致崇牌不進罷職傳旨,傳于趙啓昇曰,只推。
上在慶熙宮。停常參·經筵。
趙啓昇啓曰,明日經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李同淳啓曰,右承旨金愼根,左副承旨任百經,今日不爲仕進,竝卽牌招,何如?傳曰,允。
又啓曰,假注書金秉周,身病猝重,勢難察任,今姑改差,何如?傳曰,允。
金秉周改差,代以金有淵爲假注書。
傳于趙啓昇曰,左承旨·左副承旨許遞,前望單子入之。
承旨前望單子入之,金英淳·洪鍾應落點。
傳于趙啓昇曰,吏曹參判·參議有闕之代,前望單子入之。
吏曹堂上前望單子入之,參判金學性,參議趙雲澈落點。
以慶尙監司洪鍾英狀啓,慈仁縣監權奎容遭母喪事,傳于金愼根曰,令該曹口傳差出,催促下送。
以大司諫金在田,司諫李光載,獻納朴斆默,正言鄭翊朝,執義李殷相,掌令沈敦永·吉顯範,持平兪致崇牌不進罷職傳旨,傳于趙啓昇曰,只推。
持平李敎英,副校理李寅奭,正言金英秀,副修撰徐相敎等啓曰,請書九,亟施追奪官爵之典。措辭見上答三司曰,不允。
持平李敎英,正言金英秀等啓曰,請物故罪人國榮,亟施孥籍之典。措辭見上請物故罪人,裕亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上答兩司曰,不允。
持平李敎英啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金英秀啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請鏡城府竄配罪人姜斗煥,亟令王府,嚴鞫得情,快正典刑。措辭見上答院曰,不允。
金愼根,以吏曹言啓曰,山陵禫祭獻官,前參判朴宗吉塡差,而時無職名,令該曹口傳付軍職,何如?傳曰,允。
兵曹口傳政事,護軍單朴宗吉。
金愼根,以戶曹言啓曰,臣永元與佐郞臣李鼎鎬,依定式進詣時御所,周回宮墻奉審,則姑無頉處之意,敢啓。傳曰,知道。
趙啓昇,以兵曹言啓曰,今九月二十九日大駕詣徽定殿,來十月初一日禫祭親行時,先後廂軍兵,勢難周回環衛,則經夜動駕扈衛之節,不容疎虞,昌德宮·昌慶宮墻外行巡,令各該營依例擧行之意,分付,何如?傳曰,允。
又以兵曹言啓曰,來十月二十一日王妃詣闕時,前後廂軍兵,當爲磨鍊,而謹考謄錄,則訓局軍三百名磨鍊矣,,今亦依此擧行,何如?傳曰,允。
護軍閔致成疏曰,伏以臣性本愚迷,老且昏憒,居官處世,動輒生疣,至於年前北關而極矣。罪犯罔赦,廟啓·堂箚,臚列備至,自數諐殃,滓穢滿身,而特蒙我聖上覆燾之恩,嶺海薄譴,罪重罰輕,霜雪之嚴誅不加,雷雨之霈澤旋降,惶隕慙恧,無地容措。生還故里,感淚被面,撫躬徊徨,厥罪自如,藏垢之聖度天大,記簪之洪恩海深,三年之內,七奉恩旨,拔之坑坎,復廁衿紳之列。臣非木石,粗知義分之所重,豈敢閱歲經年,自速慢蹇之辜,而凡人有疾痛,必呼父母,常情之固然。臣則痛之之極,號籲不得,進退不得,屛蟄泯默,席藁俟勘,臣罪於是尤大矣。不自意周廬特除,又降於夢想之外,伏奉恩旨,諭之以已屬過境,仍促其上來肅命,辭敎隆重,格外恩數,愈往愈摯,雙擎九頓,欲報罔極。揆以臣分,固當不俟駕屨,蹶承命,仰答殊私之萬一,而第臣釁咎如前,磨而不磷,何敢以過境自贖,有同無故之人,彯纓結綬,復入脩門,貽羞於淸朝?且狗馬之齒,已踰懸車之期,而年來衰病,轉益沈痼,長委床席,蠢動無路,瞻望雲天,不覺涕泗之交頤。以臣前後負犯,尺疏叫閽,在所不敢,而第情窮勢迫,不避猥越,敢從縣道,冒陳短章。伏乞天地父母,憐臣危蹙之情,察臣難强之疾,鐫臣職名,永刊朝籍,仍治臣逋慢瀆撓之罪,以肅朝綱,不勝大願。臣無任云云。答曰,省疏具悉。年前北關事,誠未免做錯,而寧或有意於其間哉?旣經勘配,又屬往事,何必追引?上來行公。
敦寧都正曺相振疏曰,伏以臣於旅次病伏之中,伏奉除旨,以臣爲敦寧府都正者,臣感戴恩私,隨牌祗肅,粗伸叩謝之忱,而第臣本無敦寧,揆以公格,自在當遞,玆敢援例陳章,仰瀆崇嚴。伏乞聖慈,俯垂鑑諒,亟遞臣職名,俾安賤分焉。臣無任云云。省疏具悉。疏辭,下該曹,稟處。
上在慶熙宮。停常參·經筵。
趙啓昇,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金愼根啓曰,明日納采·納徵·告期三度習儀相値,視事,頉稟之意,敢啓。傳曰,知道。
又啓曰,明日召對,取稟。傳曰,停。
洪耆燮啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于洪耆燮曰,前都憲疏,烏得無處分乎?更思則此都憲,寧有他意?特見思之有所錯也,重臣投畀,亦云不輕,放送,可也。
傳于洪耆燮曰,姜斗煥事,不過妄發也。第以伊時聲討之極嚴,故不得不勉從,而亦不宜一向仍置,特爲放送。
行左承旨金英淳,右承旨洪鍾應,右副承旨趙啓昇,同副承旨洪耆燮等啓曰,臣等卽伏見傳敎下者,有竄配罪人姜斗煥放送之命,臣等相顧愕眙,繼之以憂惋之至。此罪人向來一疏,外托陳勉,肆發悖說,至以不敢道之句語,擬之於莫嚴之地,其負犯何如,關係何如?臺討尙未蒙兪,輿情久而益鬱,有不可遽議於宥釋之典矣。臣等職忝惟允,不容泯默,相率仰籲。伏願殿下,亟收成命焉,惶恐,敢啓。傳曰,豈無斟量而然乎?勿復爭執,卽爲頒下。
傳于金英淳曰,政官牌招開政。
金英淳啓曰,行吏曹判書朴岐壽,參判金學性牌不進推考傳旨,今方捧入,而開政命下之後,如是違牌,事甚未安。參議趙雲澈在外,判書·參判,竝更牌招,何如?傳曰,允。
又啓曰,行吏曹判書朴岐壽,參判金學性再牌不進推考傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,牌招。
趙啓昇,以兵曹言啓曰,再明日徽定殿禫祭親行時,本曹堂上守宮及侍衛,當爲備員,參判金輔根有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。
趙啓昇啓曰,因兵曹草記,再明日徽定殿禫祭親行時,本曹堂上,當爲備員,而參判金輔根有身病,不得進參,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李同淳爲兵曹參判。
吏曹口傳政事,以朴奎賢爲慈仁縣監。
兵曹口傳政事,護軍單金輔根。
傳于金英淳曰,吏曹參判疏批已下,一體牌招。
金英淳啓曰,卽者漢城府官員來言,再明日動駕時,堂上當爲導駕,而判尹趙秉龜陣上進,左尹李彦淳差祭,右尹洪在喆呈辭受由,無進參之員云,何以爲之?敢稟。傳曰,右尹許遞,今日政差出。
有政。吏批,行判書朴岐壽牌招不進,參判金學性進,參議趙雲澈在外未肅拜,行左承旨金英淳進。啓曰,行判書朴岐壽牌招不進,參議趙雲澈在外未肅拜,小臣獨政未安,何以爲之?敢稟。傳曰,仍爲之。以李濟達爲副修撰,趙咸永爲工曹參判,任泰濬爲敦寧都正,韓正敎爲刑曹參議,李若愚爲弘文提學,洪鍾茂爲典簿,金輔根爲右尹。
兵批,判書金左根病,參判李同淳未肅拜,參議柳基豊入直進,參知金病,右承旨洪鍾應進。護軍洪在喆,副護軍任百經·姜以上竝單付。
吏批,再政。以沈元澤爲景慕宮令。
洪耆燮啓曰,行大司憲李奎鉉牌不進,執義李殷相,掌令沈敦永·吉顯範,持平李敎英·兪致崇陳箚,監察茶時之意,敢啓。傳曰,知道。
金英淳,以禮曹言啓曰,來十月初一日徽定殿禫祭時,大王大妃殿·王大妃殿望哭儀註,直爲書入各殿之意,敢啓。傳曰,知道。
又以禮曹言啓曰,因臣曹草記,國朝舊例,內喪在先,則自上服制,止於三十日,而禫前殿庭軒架·駕前鼓吹,陳而不作,禫後魂殿五享祭,依五禮儀用樂,軒架·鼓吹,亦如常時矣。杖朞之制,始備於英廟朝丁丑,有服盡前軒架·鼓吹竝去之命,而服盡後事,未有擧論,蓋以孝昭殿三年內故也。又於戊寅,命停徽寧殿祭樂,載於補編,來頭徽定殿禫後五享時停樂,謹遵補編擧行矣。第上服旣除之後,參以舊例,則殿庭軒架·駕前鼓吹,似當依例磨鍊以入,而受敎旣無槪見,禮制又係莫重。且山陵例行哭禮,而與昔年魂殿用樂,山陵哭禮竝行時,亦有不同,自臣曹不敢擅便,收議于時原任大臣後,更稟事,允下矣。發遣郞廳收議,則領中樞府事臣趙寅永,病未獻議,行判中樞府事臣鄭元容以爲,謹稽國制,內喪在先時,自上服制,止三十日,三十日以前,軒架·鼓吹竝去,而以後則陳而不作,至禫後,用樂如常儀矣。朞年之制,始載於英廟朝補編受敎,而有服盡之前鼓吹·軒架竝去之敎。蓋制限,勿論三十日與朞年,若其服盡前竝去,過禫後如常之義,則前後豈有異哉?祥禫旣過,而制已盡矣,服已除矣,凡屬吉儀,皆如常禮,則用樂與否,恐無可疑。徽寧殿祭樂之停,非緣禫後三年內儀節而然,則不必因此而起疑於其他常行之禮矣,惟願博詢而處之焉云。議政府左議政臣權敦仁以爲,后喪癈樂,多見於史書,如春秋周穆后之喪,旣除服而宴樂,叔向譏之以樂憂。晉章皇后,主已入廟,而哀限未終,博士徐虔引叔向之言曰,今不宜懸。宋景德四年四月,皇后郭氏崩,八月中書門下,言祥除已久,秋宴請擧樂,而帝不允。蓋古者,旣葬則主入廟而服除,服雖已除,喪期未終,故樂不擧也。我朝肅廟以前,內喪在先,自上服制,止於三十日,而必待禫後用樂者,亦此義也。至於英廟朝,補編作而杖朞之制始備,則練而祥·祥而禫,具體之服盡而哀限亦已終矣。程夫子喪,用喪禮除喪用吉之訓,政合於今日,而雖以補編所載壬申特敎及丁丑稟定觀之,軒架·鼓吹,服盡前去之,則服盡後循例用樂之意,自然包在其中,而壬申又以卒哭前後軒架·鼓吹勿設事詢議,依儒臣議,有服盡後擧行之敎,則當初收議,雖爲陳而不作之節,而畢竟下敎之擧行二字,此恐爲用樂之無可疑晦矣。至於戊寅,魂殿停樂,聖意有在,而特遵先正臣宋時烈之論,則其於今日軒架·鼓吹磨鍊一款,不必以此爲窒礙之端,而事關莫重,臣且蔑學,無以質對,惟在博詢而處之爾云。右議政臣金道喜以爲,謹按英廟朝丁丑,有服盡前軒架·鼓吹竝去之命,此正今日所當援據之禮制也。蓋以服盡前爲停樂之限,而補編所載受敎條,亦無服盡後仍爲停樂之入錄者,則服盡後用樂,似無疑晦之端,而今焉旣祥旣禫,服制盡矣,殿庭軒架·駕前鼓吹,恐當如例擧行,而以臣昧禮,不敢質對,伏願博詢而處之云矣。大臣之議如此,上裁,何如?傳曰,依大臣議施行。
又以承文院都提調意啓曰,濟州漂民出送事,盛京禮部咨文出來矣。以前頭使行奉表稱謝之意,盛京·北京先通咨文,依例撰出,正書安寶後,定禁軍騎撥下送于灣府,使之傳給鳳城將處,以爲轉致盛京·北京之地,以無方物一起磨鍊,順付於今番節使行之意,分付該曹,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣李鼎鎬,與兵曹參議臣柳基豊,佐郞臣李晉燁,東所衛將臣裵相鉉,西所衛將臣王德修,南所衛將臣李光暎,北所衛將臣李圭震,眼同看審,則姑無雨漏處之意,敢啓。傳曰,知道。
洪鍾應,以兵曹言啓曰,今九月二十七日申正初刻十二分立冬十月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以義禁府言啓曰,前都憲李憲球放送事,承傳啓下矣。李憲球放送事,分付該道臣之意,敢啓。傳曰,知道。
又以義禁府言啓曰,卽接扶餘縣監南永書牒呈及成冊,則謀逆同參罪人純鏞應坐諸人,査出以來矣。純鏞父致驥,方囚縣獄,發遣府都事,與地方官眼同,依律文緣坐處絞,母趙女咸鏡道穩城府,女八歲兒慶興府,竝緣坐爲婢,兄碩鏞平安道龍川府,緣坐爲奴,伯父致寅慶尙道河東府,緣坐流三千里安置,而右罪人等,竝捉囚本縣獄云,依例令刑曹押送于各其配所,何如?傳曰,允。
吏曹啓目粘連啓下是白有亦,觀此敦寧府都正曺相振上疏,則以爲,臣本無敦寧,揆以公格,自在當遞,伏乞鑑諒,亟遞臣職名亦爲白有臥乎所,旣無敦寧,則揆以格例,不可仍置。敦寧府都正曺相振,依例改差,何如?判付啓依允。
副校理李寅奭,副修撰徐相敎等聯名箚曰,伏以臣等卽伏見院議啓辭批旨下者,始知有竄配罪人姜斗煥放送之命,相顧愕眙,繼之以憂歎之至。噫,此罪人之干犯何如,關係,何如?臺論未伸,輿情猶鬱,今何可據議於宥釋之典乎?包容之聖意,固不勝欽仰萬萬,而其在嚴隄防之道,不容泯默,玆敢聯籲。伏乞聖明,更加深思,亟收成命焉。取進止。答曰,省箚具悉。已諭於喉院之批矣。
大司諫金在田,執義李殷相,司諫李光載,掌令沈敦永·吉顯範,持平李敎英·兪致崇,獻納朴斆默,正言金英秀·鄭翊朝等聯名箚曰,伏以臣等卽伏見傳敎下者,有竄配罪人姜斗煥放釋之命,臣等聚首愕眙,靡所爲言也。噫,彼斗煥,渠以鄕曲卑微之類,敢生一世煽惑之計,投進一疏,遣辭至憯,引喩絶悖,外若陳勉,內實逞邪,回譎閃忽,全篇做意,都是叵測,論其負犯,死猶餘罪,而特以我聖上包容之德,只施竄配之薄典而止,其在明張之義,不啻若鷹鸇之逐鳥雀矣。課日啓達,菲忱未格,荃聽逾邈,輿情方切沸菀〈之〉際,又有如此萬萬非常之敎。喉院覆難,尙靳反汗,於是乎刑政有失,虞憂轉深,將不知又有何樣不逞之徒,敢售何等嘗試之計,而不道之犯,無將之誅,接蹤而起矣,寧不凜然而寒心哉?臣等來詣朝房,相率呼籲。伏乞聖明,俯垂鑑諒,淵然深思,亟收成命,以存事面,以嚴隄防焉。取進止。答曰,省箚具悉。已諭於喉院之批矣。
吏曹參判金學性疏曰,伏以臣以無似,厚蒙洪庇,寸木而擬岑樓之高,涓涔而控滄海之弘,揚歷則輒居人先,年紀則邈於流輩,負乘之戒,臨履在前,愧懼之節,食息靡甘,不自意亞銓寵命,又下於此際,臣誠循省震越,莫知所以爲計也。臣於是曹參佐,曾已攝乏代斲於下大夫之時,其職也同,其任也均,宜若無昔受今辭之義焉,而第惟班資之峻,非復前也,叨躐之驟,無有倫也。況銓總非序陞之地,小宰爲周官之重,臣於此,雖欲冒眛承當,無其說矣。顧臣本末,卽一儒素家至寡陋之後生耳,早歲科名,恒恐爲門戶父兄之憂,區區志願,惟隨分祿仕,爲可幸無罪之歸,而名位之華顯,涯量之踰濫,浸浸然事有大謬於心者。只以臣目下見帶諸任言之,殆兜攬之無藝,兼管之不足,今又荐之以選注之要,與聞乎進退盱衡之列,雖使古名碩號稱通材者當之,亦必瞠然却步,不敢爲冒膺之計,況以臣之至庸極劣百不猶人者乎?伏惟聖明在上,器使群工,莛楹咸適,小大毋越。臣雖無狀,安得不據實自暴,仰蘄陶均之澤也?開政有命,嚴召荐臨,參倚前衡,承膺無路,猥有陳列。伏乞聖慈,俯賜諒察,亟遞臣新授職名,俾官方無濫,微分獲安焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
金愼根啓曰,徽定殿禫祭親祭齋戒相値,視事,頉稟之意,敢啓。傳曰,知道。
趙啓昇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
金英淳啓曰,同副承旨洪耆燮,今日不爲仕進,卽爲牌〈招〉,何如?傳曰,允。
又啓曰,明日大駕詣徽定殿,入齋殿後,大王大妃殿·王大妃殿,問安,何承旨進去乎?敢稟。傳曰,右副承旨進去。
金愼根啓曰,臣愼根,以今日納采·納徵·告期三度習儀進去,下直之意,敢啓。傳曰,知道。
金英淳啓曰,明日傳香,禮房承旨,當爲齋宿,而左副承旨金愼根,習儀進去,卽爲牌招,何如?傳曰,允。
趙啓昇啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言鄭翊朝·金英秀,執義李殷相,掌令沈敦永·吉顯範,持平李敎英·兪致崇牌不進罷職傳旨,傳于趙啓昇曰,只推。
以同副承旨洪耆燮牌不進罷職傳旨,傳于趙啓昇曰,只推。
傳于趙啓昇曰,明日出宮內門路,以廣達門爲之。
吏曹口傳政事,禁府都事金夔淵,監察吳慶延相換。
金愼根,以弘文館言啓曰,新除授副修撰李濟達,卽爲牌招察任,何如?傳曰,允。
趙啓昇,以訓鍊都監·禁衛營·御營廳言啓曰,因兵曹草記,今此徽定殿禫祭親行時,昌德宮·昌慶宮墻外行巡,依例擧行之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而都事金夔淵奉命在外,其代,令該曹口傳相換,以爲分排擧行之地,何如?傳曰,允。
又以義禁府言啓曰,姜斗煥放送事,承傳啓下矣。姜斗煥,臺啓方張,不得擧行之意,敢啓。傳曰,知道。
又以刑曹言啓曰,義禁府啓辭內,卽接扶餘縣監南永書牒呈及成冊,則謀逆同參罪人純鏞應坐諸人,査出以來矣。純鏞父致驥,方囚縣獄,發遣府都事,與地方官眼同,依律文緣坐處絞,母趙女咸鏡道穩城府,女八歲兒慶興府,竝緣坐爲婢,兄碩鏞平安道龍川府,緣坐爲奴,伯父致寅慶尙道河東府,緣坐流三千里安置,而右罪人等,竝捉囚本縣獄云。依例令刑曹押送于各其配所,何如?傳曰,允事,命下矣。穩城府爲婢罪人趙女,慶興府爲婢罪人女八歲,龍川府爲奴罪人碩鏞,河東府流三千里安置罪人致寅等,方囚扶餘縣獄,依例押送于各其配所之意,分付該道道臣,何如?傳曰,允。
領中樞府事趙寅永,判中樞府事鄭元容,左議政權敦仁,右議政金道喜聯名箚曰,伏以臣等卽伏見傳敎下者,有竄配罪人姜斗煥放送之命。此罪人之向來一疏,引用之絶悖,旨歸之拶逼,不可但以無禮言,則其所負犯,果何如哉?所以院議·臺章,聲罪至嚴,臣等亦有聯請,而旣施以竄配矣。顧今懲討之啓墨未乾,酌放之特敎遽下,大聖人山藪之量,雨露之澤,固不勝欽仰萬萬,而人臣告君,何等謹嚴,彼其荒雜之文,乖戾之辭,若斷以包藏,則縱未謂必然,徒歸之妄發,則恐不免太寬,其將何所執而徑置宥釋哉?玆敢聯陳短箚,仰瀆崇嚴。伏乞更加三思,亟寢姜斗煥放送之命焉。取進止。答曰,省箚具悉卿等之懇。卿等老成之地,亦爲此爭執乎?此不過鄕曲愚騃,只知勉學爲好題目,而不知句語間自歸妄率也。此何足深責,而特以其時疏章,聲討極嚴,故姑爲之處分也。今此放送,亦有斟酌,卿等諒悉。仍傳于金愼根曰,此批答,遣史官,傳諭于時原任大臣。
上在慶熙宮。停常參·經筵。
大駕詣徽定殿,入齋室後,內閣·政院·藥房·玉堂口傳問安。答曰,知道。
大王大妃殿·王大妃殿遣承旨問安。答曰,知道。
大王大妃殿·王大妃殿遣承旨夕問安。答曰,知道。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
洪鍾應啓曰,明日常參,經筵,取稟。傳曰,停。
洪耆燮啓曰,司僕寺內乘來言,捲簾,取稟。傳曰,捲三面。
趙啓昇啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇呈辭,監察茶時之意,敢啓。傳曰,知道。
金英淳啓曰,工曹參判趙咸永,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,備邊司郞廳來言,今日賓廳日次,而徽定殿禫祭親祭齋戒相値,不得來會云矣,敢啓。傳曰,知道。
傳于金愼根曰,傳香承旨馳詣宗廟·景慕宮,奉審摘奸以來。
趙啓昇啓曰,臣以大王大妃殿·王大妃殿夕問安進去,下直之意,敢啓。傳曰,知道。
金英淳啓曰,敦化正門及左右挾門·金虎門·宣仁門開門,標信請出之意,敢啓。傳曰,知道。
又啓曰,崇政左右挾門及開陽門·興元門開門,標信請出之意,敢啓。傳曰,知道。
洪鍾應,以奎章閣守宮檢校直閣意啓曰,夜間閣內無事之意,敢啓。傳曰,知道。
金英淳,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接昌慶宮入直衛將安廷奭牒報,則通化門南邊壁半半間頹圮云,爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
甲辰九月二十九日巽時,大駕詣徽定殿。禫祭親祭擧動入侍時,行都承旨李景在,行左承旨金英淳,右承旨洪鍾應,左副承旨金愼根,右副承旨趙啓昇,同副承旨洪耆燮,記事官張仁遠,假注書金有淵,記事官李裕膺·李,提學朴永元·金興根,直提學金輔根·金學性,檢校待敎李㘾·李裕元,以次侍立。時至,上具翼善冠·黲袍·烏犀帶·黑皮靴,乘輿出興泰門。藥房提調李穆淵,副提調李景在進前奏曰,日氣陰曀,侵早勞動,聖體,若何?上曰,一樣矣。仍出顯謨門·廣達門,通禮跪啓請降輿乘輦,上降輿乘輦,由建明門·興化門,進發入敦化門·進善門,至仁政門外,通禮跪啓請降輦乘輿。上降輦乘輿,由肅章門·建陽門·銅龍門·景化門,至齋殿門外,通禮跪啓請降輿。上降輿,步入齋殿,諸臣輪回詣閤。
上在慶熙宮。停常參·經筵。
徽定殿禫祭經宿後,大殿,內閣·政院·藥房·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。親祭後,大殿,內閣·政院·藥房·玉堂·百官奉慰問安。答曰,知道。大王大妃殿·王大妃殿望哭後,守宮內閣·政院·藥房單子問安。答曰,知道。還內後,大殿,內閣·政院·藥房·玉堂口傳問安。答曰,知道。大王大妃殿·王大妃殿望哭後,百官奉慰問安。答曰,知道。
趙啓昇,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金愼根啓曰,明日常參·經筵,取稟。傳曰,停。
趙啓昇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于金愼根曰,同副承旨許遞,前望單子入之。
承旨前望單子入之,李玄緖落點。
金愼根啓曰,新除授同副承旨李玄緖,卽爲牌招,何如?傳曰,允。
趙啓昇啓曰,行大司憲李奎鉉,執義李殷相,掌令沈敦永·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言鄭翊朝·金英秀,執義李殷相,掌令沈敦永·吉顯範,持平李敎英·兪致崇牌不進罷職傳旨,傳于趙啓昇曰,只推。
趙啓昇啓曰,卽者義禁府都事來言,今日動駕時,駕側鳴錚罪人宋濟冕,移送秋曹云矣,敢啓。傳曰,知道。
李玄緖,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
徽定殿禫祭親祭敎是時,亞獻官左議政權敦仁,終獻官右議政金道喜,贊禮禮曹判書徐左輔,典祀官奉常正洪翼燮,宮闈令尙膳宋會英,執禮校理趙鳳夏,執尊司成林肯洙,大祝司果李裕元,祝史司果趙秉駿,齋郞司果洪祐健,盥洗位兵曹佐郞林樂鎭·李晉燁,爵洗位禮曹佐郞金尙一·崔虎文,亞終獻盥洗位典籍盧鎭衡,贊者引儀李海經·崔正運,謁者兼引儀李周萬·崔浩鎭,贊引兼引儀洪鍾聞,假引儀金秉侃,祭監監祭權龜洛·曺百承。
甲辰十月初一日子時,上詣徽定殿。禫祭親祭入侍時,行都承旨李景在,行左承旨金英淳,右承旨洪鍾應,左副承旨金愼根,右副承旨趙啓昇,同副承旨洪耆燮,記事官張仁遠,假注書金有淵,記事官李裕膺·李,提學朴永元·金興根,直提學金輔根·金學性,檢校待敎李㘾·李裕元,以次侍立。時至,上具禫服以出,贊禮徐左輔導殿下,由正門陞,自正階入就戶外位。執禮趙鳳夏跪啓請俯伏哭,上俯伏哭。執禮啓請止哭,上止哭。執禮啓請再拜,上再拜。贊禮導殿下,權就齋殿,贊禮跪啓請易服,上改具黑圓領袍。行禮時至,贊禮導殿下,入就戶外位,執禮啓請俯伏哭,上俯伏哭。執禮啓請止哭,上止哭,仍詣靈座前,北向跪。景在奉香,耆燮奉爐,上三上香。執禮啓請執瓚灌地,景在奉瓚跪進,上執瓚灌地,以瓚授耆燮,耆燮受奠于尊所。執禮啓請獻幣,景在奉幣跪進,上執幣以授耆燮,耆燮奠于靈座前,上俯伏·興。贊禮導殿下復位,執禮啓請行初獻禮上入詣靈座前北向跪,景在奉爵跪進,上執爵以授耆燮,耆燮受奠于靈座前,上俯伏·興,少退跪。大祝裕元讀祝訖,贊禮導殿下出戶入小次,亞獻官左議政權敦仁行亞獻禮,終獻官右議政金道喜行終獻禮訖。通禮啓請出次,贊禮導殿下復位。執禮啓請俯伏哭,上俯伏哭盡哀,執禮啓請再拜,上再拜訖,贊禮導殿下還就齋殿。通禮跪啓請外辦,上改具衮龍袍·玉帶,步出齋殿門外。通禮跪啓請乘輿,上乘輿出景化門外。領府事趙寅永,判府事鄭元容,左議政權敦仁進前啓曰,日月易邁,禫祀已過,聖心愴悼,侵曉勞動,聖體,若何?上曰,一樣矣。由銅龍門·建陽門·肅章門,至仁政門外,通禮跪啓請降輿乘輦。上降輿乘輦,由進善門,出敦化門進發,入興化門·建明門,至廣達門外,通禮跪啓請降輦乘輿。上降輦乘輿,入廣達門·顯謨門,命出標信解嚴,由興泰門還內。諸臣以次退出。
上在慶熙宮。停常參·經筵。
自五更至初三日開東,灑雨下雨,測雨器水深一分。
經宿翌日,大殿·大王大妃殿·王大妃殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安,答曰,知道。
藥房都提調鄭元容,提調李穆淵,副提調李景在啓曰,親行徽定殿禫事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
洪鍾應啓曰,明日宗廟冬享大祭親傳香相値,視事,頉稟之意,敢啓。傳曰,知道。
趙啓昇啓曰,合辭方張之時,憲府無詣臺之員,事甚未安。呈告人員,竝卽牌招,何如?傳曰,允。
又啓曰,卽者刑曹郞廳來言,再昨日動駕時,衛外擊錚人,當爲捧供,而判書李嘉愚差祭,次堂例不得擧行云,何以爲之?敢稟。傳曰,次堂擧行。
傳于金英淳曰,明日出宮門路,以廣達門爲之。
傳于洪鍾應曰,發遣吏郞,諸執事淸齋與否,摘奸以來。
掌令沈敦永啓曰,臣於合啓句語中,有私義之不可聯參者,曾前引避,輒蒙恩諒,今玆見叨之職,適値無前之逆變聲討是急,不暇言私,拚棄趨膺,亦旣有日矣。不可以夤緣事會,因仍蹲冒,而今始來避,所失尤大,請命遞斥臣職。答曰,依啓。
以執義李殷相,掌令吉顯範,持平李敎英·兪致崇牌不進罷職傳旨,傳于李玄緖曰,只推。
金英淳,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
又以摠戎廳言啓曰,本廳哨官權櫽,身爲將官,事多駭妄,汰去之意,敢啓。傳曰,知道。
李玄緖,以義禁府言啓曰,卽接竹山縣監任泰瑛牒呈,則謀逆同參罪人鍾樂應坐諸人,修成冊以來矣。鍾樂嫡兄鍾澈慶尙道機張縣,弟又甲咸鏡道鍾城府,弟畢永平安道渭原郡,竝緣坐爲奴,叔載寬全羅道康津縣,叔載器慶尙道熊川縣,竝緣坐流三千里安置,而右罪人等,竝捉囚本縣獄云。依例令刑曹押送于各其配所,何如?傳曰,允。
左議政權敦仁疏曰,伏以居諸易邁,徽定殿禫事奄過,拊疇悼傷,聖懷益當如新,侵曉駕旋,玉候不瑕有愆,臣不勝耿結之至。臣於前月,敢具衷私,仰祈恩命,伏奉批旨,不惟不賜諒退,旣勤過情之敎,又示不摡之意,悚恐恧蹙,靡自容措。第臣有抑鬱迫塞之不能不冒死更陳者,以幸聖明之垂察焉。批旨若曰,卿之重卜中書,豈但爲鞫事而然乎?臣以經年沈痼之疾,有屢朔積誠之懇,殿下旣燭其實而憫其情,慨然聽許之矣,曾不幾日,國有大獄,則思備鼎席而殿下不得已旋授之,急於舁討而臣亦不得已冒膺之。夫其上下之處之也,只緣事會之有如此爾。苟非然者,以殿下體物之仁,禮下之德,不幾日之間,豈或誤恩之若是亟也?臣雖欲貪戀,以若癃病,不幾日之間,亦何可抗顔呈身之若是顚倒也?顧臣今日之出,非有一分義諦之可諉於他事,斷斷不過爲鞫事而已,則鞫事勘畢之後,卽臣依舊已退之日,猶復淟涊,抑有何說?自惟狗馬之疾,旣非時月可差,則前以是疾而求解得解,今亦是疾而當去不去。謂臣今日之不去是,則前日之去非也,前日之去是,則今日之不去非也。其退其進,只爭於數旬之近,而或是或非,不免爲兩截之異者,此果何如人哉?夫官職辭受,人之大節也,精義之寓而廉隅之係焉,雖庶僚末務,固不可不審擇而行之。況臣雖無肖,亦備於大官之列,一去就之際,關國家之風敎,爲朝廷之觀瞻,亦不輕矣。始旣何心而丐免,卽復因事而媒進,竟乃恬若回戀,蹲不知去,則是足謂沒個羞恥之一鄙。夫放倒昌披,一朝至此,得不爲有識之竊笑,當世之唾罵乎?殿下將焉用彼相哉?故臣於伊時登對之初,已以病根之尙今淹苦,職名之從復陳懇,仰質於前席,非但臣心之已有微劃,聖鑑亦當諒悉而記存之矣。夫物不能自遂其生,而上天庇育之臣,不能自達其志,而人君成就之臣,有此萬萬難强之病,萬萬當退之義,而其所懇苦而不止者,亦向來已施之恩也。以向所蒙被於殿下者,乃反不獲於今,而生有不遂,志有未達,則臣縱不足言,獨不有欠於我殿下成就群下之盛德也哉?歷日徊徨,如窮無歸,重綴文字,仰干威嚴,而若臣病狀,已暴前籲,不必拖蔓,以煩崇察。伏乞天地父母,特回淵照,俯垂慈恤,亟遞臣議政之職,以卒生成之澤,不勝大願。臣無任云云。答曰,省疏具悉卿懇。前批已諭,予意又何至再不已,前之許副,以卿病之方苦也,今之敦勉,以卿病之漸差也。此非前是而今非,則卿之以此爲義諦者,誠未可曉也。至若許副未幾,旋卽重卜,爲難進者,歷考中書故事,豈有以遲速爲進退之節哉?卿之復拜,元非爲按獄而然,則今以鞫事已撤爲必解之端者,尤萬萬不然。況首揆纔已病遞,卿又如是,則其於朝體何,國事何?予則曰決不捨卿,卿其諒之。仍傳于李玄緖曰,此批答,遣史官,傳諭。
上在慶熙宮。停常參·經筵。
上詣崇政殿月臺,宗廟冬享大祭親傳香還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
洪鍾應啓曰,明日常參·經筵,取稟。傳曰,只晝講。
趙啓昇啓曰,行大司憲李奎鉉,執義李殷相,掌令吉顯範,持平李敎英·兪致崇呈辭,掌令一員未差,監察茶時之意,敢啓。傳曰,知道。
李景在啓曰,假注書金有淵身病猝重,勢難察任,今姑改差,何如?傳曰,允。
金有淵改差,代以金炳雲爲假注書。
傳于洪鍾應曰,禮房承旨馳詣社稷·宗廟·永寧殿·徽定殿·景慕宮,奉審摘奸以來。
傳于趙啓昇曰,侍衛軍兵毛具,從便爲之。
傳于李玄緖曰,錦伯文義罷黜之啓,何也?旣曰應坐之外,則如是論人,法律豈有限制乎?此路一開,後弊難言,忠淸監司姜時永,施以越捧之典。
傳于李景在曰,文義縣令有闕之代,令該曹口傳差出,催促下送。
吏曹口傳政事,以李源龍爲文義縣令。
傳于洪鍾應曰,本館錄爲之。
李景在啓曰,館錄爲之事,命下矣。副提學未差之代,政官牌招,開政差出,何如?傳曰,允。
傳于趙啓昇曰,左右捕將許遞,前前捕將白殷鎭·李應植除授。
趙啓昇啓曰,新除授捕將白殷鎭·李應植方在譴削中,何以爲之?敢稟。傳曰,竝蕩滌敍用。
兵曹,左邊捕盜大將白殷鎭,右邊捕盜大將李應植除授事,承傳。
趙啓昇啓曰,左邊捕盜大將白殷鎭,右邊捕盜大將李應植,竝卽牌招,命召及大將牌·傳令牌,傳授,何如?傳曰,允。
李景在啓曰,吏曹郞廳來言,臺諫有闕,政事,取稟。傳曰,今日政差出。
洪鍾應啓曰,行吏曹判書朴岐壽,參判金學性牌不進推考傳旨,今方捧入,而開政命下之後,如是違牌,事甚未安。參議趙雲澈在外,判書·參判,竝更牌招,何如?傳曰,允。
李景在,以吏曹言啓曰,司僕寺正權馦,以其身病,呈狀乞遞,改差,何如?傳曰,允。
有政。吏批,行判書朴岐壽進,參判金學性進,參議趙雲澈在外未肅拜,同副承旨李玄緖進。啓曰,副提學,今當差出,而擬望之人乏少,承旨竝擬,何如?傳曰,允。以權秉德爲掌令金英淳爲副提學,尹穳爲司僕正,洪憲燮爲濟用判官,曺錫建爲敦寧主簿。
兵批,判書金左根病,參判李同淳病,參議柳基豐病,參知金入直進,副護軍洪耆燮·曺相振,副司直沈敦永,以上竝單付,以金鳳翼爲臨津別將。
吏批,再政。以洪憲榮爲贊儀,李魯宰爲平市主簿。
李玄緖啓曰,館錄爲之事,命下矣。新徐授行副提學金英淳,卽爲牌招,何如?傳曰,允。
又啓曰,行副提學金英淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
趙啓昇,以兵曹言啓曰,新除授,左邊捕盜大將白殷鎭,右邊捕盜大將李應植,時無職名,竝依例口傳付軍職,何如?傳曰,允。
兵曹口傳政事,護軍單白殷鎭·李應植。
趙啓昇,以兵曹言啓曰,昌德宮衛將朴英秀,昌慶宮衛將吳榮國俱以病難供職,呈狀乞遞,中樞府經歷崔涉受由下鄕,過限未上來,竝改差,何如?傳曰,允。
又以刑曹言啓曰,義禁府啓辭內,卽接竹山縣監任泰瑛牒呈,則謀逆同參罪人鍾樂應坐諸人,修成冊以來矣。鍾樂嫡兄鍾澈慶尙道機張縣,弟又甲,咸鏡道鍾城府,弟畢永平安道渭原郡,竝緣坐爲奴,叔載寬全羅道康津縣,叔載器慶尙道熊川縣,竝緣坐流三千里安置,而右罪人等,竝捉囚本縣獄云,依例令刑曹押送于各其配所,何如?傳曰允事,命下矣。機張縣爲奴罪人鍾澈,鍾城府爲奴罪人又甲,渭原郡爲奴罪人畢永,康津縣流三千里安置罪人載寬,熊川縣流三千里安置罪人載器等,方囚竹山縣獄,依例押送于各其配所之意,分付該道道臣,何如?傳曰,允。
甲辰十月初三日辰時,上詣崇政殿月臺。宗廟冬享大祭親傳香入侍時,行都承旨李景在,行左承旨金英淳,右承旨洪鍾應,左副承旨金愼根,右副承旨趙啓昇,同副承旨李玄緖,記事官張仁遠,假注書金有淵,記事官李裕膺·李,檢校直提學趙秉龜,直提學金學性,檢校直閣徐有薰,檢校待敎李㘾·李裕元,以次侍立。時至,通禮跪啓請外辦,上具翼善冠·衮龍袍,乘輿出興泰門,藥房提調李穆淵,副提調李景在進前奏曰,日候陰冷,侵早勞動,聖體,若何?上曰,一樣矣。由顯謨門·廣達門,詣崇政殿月臺,通禮跪啓請降輿,上降輿,通禮前導就褥位南向立,引儀引宗廟獻官興寅君最應,詣褥位之左。通禮跪啓請跪,上跪,香室官員奉香祝跪授鍾應,鍾應東向跪進,上受香祝,以授最應,最應西向跪受興。通禮跪啓請興,上興,通禮前導就階下祗送位,西向立,最應奉香祝,由正路出。通禮請鞠躬,上鞠躬,香祝過後,通禮跪啓請平身,上平身入幕次。少頃,通禮跪啓請出次乘輿,上出次乘輿,景在進前奏曰,侍臣煖帽,自此月始着,而或隨日氣寒暖,有從便爲之之例,今冬亦依前爲之,何如?上可之。出崇政門,由廣達門·顯謨門,命出標信解嚴,由興泰門還內,諸臣以次退出。
上在慶熙宮。只晝講。
趙啓昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,明日停朝市相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
趙啓昇啓曰,大司憲未差,執義李殷相,掌令吉顯範,持平李敎英·兪致崇呈辭,掌令權秉德未肅拜,監察茶時之意,敢啓。傳曰,知道。
傳于趙啓昇曰,賓對久未爲之,明日日次,勿拘來會。
吏批,再政。以李根友爲承旨。
李玄緖啓曰,行副提學金英淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金英淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于趙啓昇曰,公事所重何如,而前後閪失,非一非再,苟能審愼,寧有如是?當該中官,竝令該府嚴問捧招以入。
李玄緖,以嘉禮都監都提調意啓曰,納采時敎文,旣以依禮文正書,令政院稟旨安寶,而納徵告期敎文,亦令一體擧行,何如?傳曰,允。
趙啓昇,以禁衛營言啓曰,本營騎士將申鳳圭身病猝重,勢難察任,改差,何如?傳曰,允。
甲辰十月初四日午時,上御興政堂。晝講入侍時,同知事李彦淳,特進官李同淳,參贊官李玄緖,侍讀官兪錫煥,檢討官徐相敎,假注書金炳雲,記事官李裕膺·李各持論語第一卷,以次進伏,武臣尹明儉進伏楹外訖。上曰,史官分左右。仍開卷命讀之,錫煥讀自子曰學而時習之止傳不習乎。仍奏釋義,上讀新受音十遍訖,命陳文義。錫煥曰,論語一部,已經進講,凡諸學問之切實,義理之深奧,伏想領會於聖衷,而程子曰,讀之愈久,意味深長,朱子曰,只是涵泳,久自見得。今玆重講是書,允合先儒深長涵泳之意,固不勝欽仰萬萬矣。蓋此書夫子所以敎人,期至於君子而已,故開卷卽以君子託其始,至其末也,又以君子結其終,終始本末,貫徹照應,玩而繹之,推而行之,則雖千載之下,若親炙于聖人之門,而自然有默識心通之妙矣。廿篇之中,一言一行,何莫非爲學者積累之基,而究其樞要,於是乎成始成終,而君子之道備焉。欲學孔子,舍是書而奚先?看得論語,舍是道而何由哉?伏願於此箇旨義,深留聖念焉。上曰,下番陳之。相敎曰,此曰學而時習之者,卽論語開卷第一義也。學之一字,實兼大學·小學而言,學而不習,則無以明辨而篤行矣。習而不時,則無以溫故而知新矣。必也學之博而習之熟,然後可以貫徹會,其進不已,此所以學而一篇乃入道之門,積德之基,爲學者先務也。蓋帝王之學,亦莫不以時習爲要,故懋時敏厥修乃來,商宗之終始典學者也,日就月將,周王之學有緝熙者也。今我殿下曾已畢講此書,而卽又重講是篇,實與前注重習之意,有所沕合者,勤學之聖念,臣不勝萬萬欽仰,而繼自今日開講對,時賜召接,凡此二十篇,克懋時習溫知之工,則睿學自臻於終始緝熙之域矣。伏願深留體念焉。上曰,同知事陳之。彦淳曰,學而時習者,學者工夫事也。無時而不習,如鳥數飛,少無間斷,溫故而知新,時時習之,日新又新,至於緝熙光明之域,聖學日進,則唐·虞都兪吁咈之治,指日可期,此是宗社臣民之福也,豈不休哉?有朋自遠方來,功效也,志同道合之朋類,聞而相會,則易所謂朋友講習,自爲以友輔仁之道,如楊龜山·謝疊山·尹和靖之於程子,呂東萊·張南軒之於朱子,皆以道問學而來會也,豈非君子之樂事哉?人不知而不慍,是成德之事也。遯世無悶,不見是而無悶,至於確乎不可拔,則豈非絶俗之君子乎?巧言令色鮮矣仁,應是奸邪小人之情態,而夫子言鮮矣仁者,聖人辭不迫切,渾厚之言也,豈非敗亂之小人乎?故夫子曰遠佞人,易曰開國承家,小人勿用,諸葛武侯曰親賢臣遠小人,伏願殿下,於邪正之分,更加留念焉。孝弟也者,其爲仁之本與仁是體,孝弟是用,其曰爲仁,卽行仁之義也,伏願殿下留念焉,傳不習乎,曾子得夫子之道統,故亦承夫子學而時習之義也,戰兢臨履,猶恐其未能也。聖師傳道之責,自任之重,千載之下,槪可默會矣。伏願殿下體念焉。上曰,特進官陳之。同淳曰,儒臣上下番及同知事之所奏,該備盡達,臣別無更陳之文義矣。上曰,參贊官陳之。玄緖曰,臣則別無敷衍可陳之文義,而玉堂上下番所陳甚好,以是體念焉。上掩卷,命史官就座,仍命退,諸臣以次退出。
上在慶熙宮。停常參·經筵。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李玄緖啓曰,明日親臨納采相値,視事頉稟之意,敢啓。傳曰,知道。
李根友啓曰,備邊司郞廳來言,今日次對,勿拘來會事,命下,而大臣俱有身病,不得來會云矣,敢啓。傳曰,知道。
李景在啓曰,右承旨洪鍾應,左副承旨金愼根今日不爲仕進,竝卽牌招,何如?傳曰,允。
趙啓昇啓曰,大司憲未差,執義李殷相,掌令吉顯範,持平李敎英·兪致崇呈辭,掌令權秉德未肅拜,監察茶時之意,敢啓。傳曰,知道。
傳于趙啓昇曰,召對入侍。
傳于李玄緖曰,留院公事入之。
李根友啓曰,行副提學金英淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金英淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于李玄緖曰,明日出宮門路,以廣達門爲之。
以右承旨洪鍾應,左副承旨金愼根牌不進罷職傳旨,傳于李玄緖曰,只推。
李景在,以司饔院監膳提調意啓曰,今日濟州八月朔進上入來,而大王大妃殿進上物種,依例封進,物膳狀本,則不爲修上,物膳雖不得不捧入,進上事體,何等審愼,而狀本之初不修啓,事未前有,萬萬駭然。該牧使爲先罷職,膳狀罔夜修整上送之意,分付,何如?傳曰,允。
李玄緖,以戶曹言啓曰,中宮殿供上及內人以下宣飯所用各司元貢不足物種,參考前例,分道磨鍊,別單書入,而自今年九月初十日三揀擇日爲始,給價之意,分付宣惠廳,何如?傳曰,允。
又以嘉禮都監都提調意啓曰,謹考謄錄,則壬戌嘉禮時,內習儀輦輿儀仗,依二去己卯年例,啓稟安徐矣。今番則何以爲之乎?敢稟。傳曰,依壬戌年例爲之。
又以禮曹言啓曰,禫後用樂,纔已伏奉判下矣。謹稽謄錄,則正廟朝丙午年文孝世子喪,自上服制,止於朞年,而服盡後動駕及殿坐時,依例用樂,至於魂宮,三年內動駕時,以陳而不作磨鍊矣。徽定殿再朞前,如有親臨之時,則依此擧行,何如?傳曰,允。
李根友,以兵曹言啓曰,分佐郞李參鉉身病猝重,呈狀乞遞,今姑改差,其代令該曹口傳差出,何如?傳曰,允。
京畿監司沈宜臣疏曰,伏以,臣職叨內服,恩荷便養,依近城闕,粗伸狗馬之忱,怡愉庭闈,獲遂烏鳥之私,臣子之志願足矣,榮寵極矣。若其承宣裨補之責,本非如臣不肖無似之所可堪夯,而猶且貪戀尸素,今已周歲于玆,早晩丐免,亦已計之熟矣。臣之本生父年迫八耋,居常凜綴,近自十數日來,重以寒疾添劇,痰嗽彌苦,夜輒失寐,胃液受傷,日益減飡,膈痞而補瀉迷方,肢痿而轉動須人,目下症形,不比尋常,无妄之祟,藥餌扶將,實無以晷刻離捨,而職有所守,隔以城闉,晨入暮出,課日如是,萬萬非情理之可以忍耐也。至若簿書之一任堆案,有不可恤,然全省事務之緣臣瘝曠,亦豈細故也哉?以公以私,決不可時日蹲冒,方寸煎灼,按住不得,玆敢疾聲仰號於孝理之下。伏乞聖慈,俯垂矜諒,亟遞臣所帶藩任,俾得以安意救護,不勝幸甚。臣無任云云。答曰,省疏具悉。卿之情懇如此,所辭依施。
甲辰十月初五日辰時,上御興政堂。召對入侍時,參贊官趙啓昇,侍讀官兪錫煥,檢討官李豐翼,檢校待敎李裕元,記事官張仁遠,記事官李裕膺·李,各持綱目第八卷,以次進伏訖。上曰,史官分左右。上開卷,命玉堂讀之。錫煥自先零羌揚玉叛,至詔罷兵獨充國留屯田。上曰,止之。文義陳之。錫煥曰,易曰師貞丈人吉,宋臣呂祖謙釋之曰,丈人者老成持重諳鍊之人,如趙充國之比是已,今讀此文,宣帝可謂善將將,而充國可謂善用兵矣。然而兵者,危機也,必也臨事而懼,好謀而成,方其師律之際,無踰老臣之對,何其言之不讓也?此乃老成諳鍊,自知之明,有足以卽始而見終也。及其條上便宜十二事,方略詳備,條理不紊,以全殷勝羌虜歸化,休兵息民,威德竝行,決機未然之前,坐圖安邊之策,詩所云,方叔元老,克壯其猷者,此也。由是觀之,人君用人之道,量其材而適其用,則無往而非元吉無咎矣。奚獨用兵爲然?伏願於此等處,推類而省覽焉。上曰,下番讀之。豐翼讀自以張敞爲京兆尹,至吏民不忍欺紿。上曰,止之。文義陳之。豐翼曰,惟天生民,罔不有厥初之善,善是自然之天,仁與義二箇字,而莫非此心上做出來者也。此心操則天理之仁義存,此心舍則人私之欲利萌,亶在於其時在上之人導率之如何也。熙皥之世,則磨之以仁,漸之以義,上行下效,風行草偃,聲敎日彰者也。板蕩之時則不然,德化不明於上,善俗未聞於下,導民以無信無義之域,華夏變爲蠻貊者也。此寔蕭望之所謂堯民不勝好義,桀民不勝好利也。伏願殿下,日賜召接,講磨仁義,處以仁宅,行以義路,躬率吾東方數千里生民,俾覩於變焉。上命閣臣讀之,裕元讀自癸亥四年春二月赦,至遂至都單于庭。上曰,止之。文義陳之。裕元曰,常平倉者,漢之大政也。穀賤則增價而糴,穀貴則減價而糶,便民之政,孰過於此?是以量入以爲出,常有餘蓄,故顧名思義,可知其常平之意也。我東亦以蓄積爲務,春頒秋斂,惠澤周洽,法侔於漢之常平,雖當儉歲,民無瘠殍之患,此所謂藏富於民者矣。臣因此有仰陳者,大抵文者至寶也。非但見一書而知所不知,凡於事爲,文在其中,軍旅大事也,而貴儒將之謀略,造器小技也,而象方圓之形體,以此觀之,何處非文,何物非文,故古昔聖王,文治天下,事半功倍。伏願殿下,以文之一字,爲治國之大要,是臣區區之望也。上曰,參贊官讀之。啓昇讀自戊辰甘露元年春免京兆尹,至綱目第六上。上曰,止之。文義陳之。啓昇曰,臣所讀中,別無文義之可陳,而殿下今以綱目進講,臣竊有所仰達者矣。夫天下之事,莫不有綱領也條目也。挈其綱領則條目畢擧,故明德新民止善云者,大學三綱之領,而自修齊治平以下,爲其條目焉。修身尊賢親親云者,思傳九經之綱領,而自齊明盛服以下,爲其衆目焉。蓋其綱擧則目張,無異乎挈裘而毛順,燭照而數計也。記事而必提其要,纂言而必鉤其領者,不以綱不以目,則亦奚以條分區別哉?然則朱夫子續春秋之書,宜乎名之曰綱目,而比諸司馬之通鑑,則大義得正,有衮鉞筆削之權,較諸曾氏之史略,則前事該備,有鑑戒治亂之跡,此豈非我殿下常目在之,而須臾不可離之書乎?大抵爲君之道,綱紀四方,而四方之觀瞻存焉。標準成焉者,亦如此書之特揭綱領,而條目畢擧也,詩之假樂曰,之綱之紀,燕及朋友。卷阿曰,豈弟君子,四方爲綱。伏願殿下,每於進講此書之時,顧名思義勉勉乎綱四方之德,是臣區區之望也。上掩卷,命史官就座,仍命退,諸臣以次退出。
上在慶熙宮。停常參·經筵。
親臨納采還內後,內閣·政院·藥房·玉堂口傳問安。答曰,知道。
洪鍾應啓曰,明日常參·經筵,取稟。傳曰,停。
又啓曰,行副提學金英淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金英淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,臣鍾應今日外宣醞進去,下直之意,敢啓。傳曰,知道。
傳于李根友曰,侍衛軍兵毛具,從便爲之。
洪鍾應啓曰,正使判府事鄭元容,副使右參贊李志淵奉敎,納采禮畢云矣,敢啓。傳曰,知道。
吏曹口傳政事,以朴永輔爲分兵曹佐郞。
備邊司薦望,以權溭爲濟州牧使。
傳于李景在曰,政官牌招開政。
有政。吏批,行判書朴岐壽進,參判金學性進,參議趙雲澈在外未肅拜,行都承旨李景在進。以趙冀永爲大司憲,李正觀爲引儀,李啓朝爲京畿監司,洪祐順爲春川府使,申命洪爲碧潼郡守,李肇淵爲竹山縣監。
兵批,判書金左根進,參判李同淳病,參議柳基豐病,參知金入直,右副承旨趙啓昇進。以朴蓍會爲同知,洪耆燮爲曹司衛將,金圭哲爲景福將,張志儉·韓景植爲昌德將,金益善爲昌慶將,鄭錫永爲中樞經歷,梁柱台爲武兼,蔡學永爲水原中軍,金相有爲全羅左水虞候,副護軍李元緖·趙秉懿,以上竝單付。
吏批,再政。以金鼎均爲刑曹參判,金鼎集爲同經筵,李彦淳爲同春秋,濟州牧使單權溭。
兵批,再政。以金履載爲知事,李行敎爲訓鍊都正,李在明爲中樞都事,李東弼爲訓鍊判官,同知單金圭哲,僉知單洪耆燮,兼京畿兵馬水軍節度使單李啓朝。
李景在,以司饔院都提調·提調意啓曰,今此嘉禮敎是時,同牢宴味數饌品熟設所,當爲稟定,而取考謄錄,則定於本院,本院姑爲移接於扈衛廳矣。今亦依此擧行,何如?傳曰,允。
洪鍾應,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則近日火巢內,虎患狼藉,奉審巡山等節,不得擧行云矣。陵寢局內,有此虎患,萬萬驚悚,卽令該軍門發送砲手,期於獵捉事,分付,何如?傳曰,允。
李根友,以司僕寺一二提調意啓曰,旌義前縣監張斗衡遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
甲辰十月初六日巽時,上詣崇政殿。親臨納采入侍時,行都承旨李景在,左承旨李根友,右承旨洪鍾應,左副承旨金愼根,右副承旨趙啓昇,同副承旨李玄緖,記事官張仁遠,假注書金炳雲,記事官李裕膺·李,直提學金輔根·金學性,檢校直閣徐有薰,檢校待敎李㘾·李裕元,以次侍立。時至,上具冕服·玉帶·赤舃,出興泰門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由顯謨門·廣達門,入崇政門,至崇政殿內,左通禮跪啓請降輿,上降輿,左通禮跪啓請執圭,景在跪進圭,上執圭陞座。根友進前奏曰,正副使當爲引入,而請出作門標信。上曰,以已下標信爲之,贊儀唱鞠躬四拜興平身,宗親文武百官行四拜禮,贊儀又唱鞠躬四拜興平身,使者以下行四拜禮,鍾應跪啓請傳敎由東門出,執事者二人對擧敎書案隨之,鍾應降自東階,詣使者東北西向立,執事者擧案降自西階,立於傳敎之南,小退西向,贊儀唱跪,使者以下皆跪。鍾應宣敎曰,聘輔國崇祿大夫領敦寧府事益豐府院君洪在龍女爲王妃,命卿等納采禮,宣訖,贊儀唱俯伏興四拜興平身,使者以下行四拜禮,鍾應取敎書函授正使,正使進北向跪,受置敎書函于案,擧案者對擧退立於正使之後,鍾應還侍位,贊儀唱俯伏興四拜興平身,使者以下行四拜禮,使者由東門出,執雁者及擧案者由正門前行,使者以敎書函,置于綵輿,細仗鼓吹前導,鼓吹陳而不作,使者以下隨行,贊儀唱鞠躬四拜興平身,宗親文武百官行四拜禮訖,通禮進前跪啓,禮畢,上降座乘輿。領中樞府事趙寅永,左議政權敦仁進前奏曰,天休滋至,邦祿無疆,親傳納采,臣等之慶忭攢祝,不勝形達矣。朝氣稍冷,侵早臨殿,聖體,若何?上曰,一樣矣。上命侍衛前進,通禮跪啓請釋圭,上釋圭,景在受圭,仍出崇政殿,由崇政門·廣達門·顯謨門,命出標信解嚴,入興泰門還內,諸臣以次退出。
上在慶熙宮。停朝市。
金愼根啓曰,明日召對,取稟。傳曰,停。
趙啓昇啓曰,行大司憲趙冀永,掌令權秉德未肅拜,執義李殷相,掌令吉顯範,持平李敎英·兪致崇呈辭,監察茶時之意,敢啓。傳曰,知道。
金愼根啓曰,明日冊妃親迎初二度習儀,再明日親臨納徵相値,視事頉稟之意,敢啓。傳曰,知道。
又啓曰,來十一日朝參日次,而冊妃親迎三度習儀相値,頉稟之意,敢啓。傳曰,知道。
又啓曰,來十一日專經文臣殿講日次,而冊妃親迎三度習儀相値,頉稟之意,敢啓。傳曰,知道。
又啓曰,來十一日輪對日次,而冊妃親迎三度習儀相値,頉稟之意,敢啓。傳曰,知道。
又啓曰,行副提學金英淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金英淳再牌不進推考傳旨,今方捧入,而館錄命〈下〉之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
以慶尙監司洪鍾英狀啓,密陽府民家失火事,傳于金愼根曰,民家之燒燼,若是夥多,聞甚矜惻,元恤典外,別加顧助,燒死人如有生前身還布,蕩減,趁卽結構奠接,俾無棲遑失所之弊事,廟堂措辭分付。
金愼根,以都摠府言啓曰,今日入直內三廳武兼禁軍及軍兵等當爲中日習射技放,而停朝市相値,不得設行之意,敢啓。傳曰,知道。
又以嘉禮都監以都提調意啓曰,玉冊·金寶各二件印出,冊寶同粧一貼,謹此封入之意,敢啓。傳曰,知道。
又以嘉禮都監以都提調意啓曰,納采後本房禮物,別單書入之,而依前例納采翌日,令都監郞廳領納之意,敢啓。傳曰,知道。
又以御營廳言啓曰,東道七陵局內,近日虎患狼藉,奉審巡山等節,無以擧行,卽令該軍門發送校卒,期於獵捉事,自禮曹草記允下矣。本廳善放炮手五十名定將校率領,今月初七日爲始,出送行獵之意,敢啓。傳曰,知道。
上在慶熙宮。停常參·經筵。
自午時至申時,下雪。
李根友啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,右承旨洪鍾應今日不爲仕進,卽爲牌招,何如?傳曰,允。
趙啓昇啓曰,刑曹參判金鼎均除拜後過三日,不爲出肅,依定式推考警責,仍卽牌招察任,何如?傳曰,允。
金愼根啓曰,臣愼根今日冊妃親迎初二度兼行習儀進去,下直之意,敢啓。傳曰,知道。
洪鍾應啓曰,行副提學金英淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于李根友曰,明日出宮門路,以廣達門爲之。
以全羅監司金景善狀啓,潭陽府民家失火事,傳于趙啓昇曰,聞甚矜惻,元恤典外,別加顧助,結構奠接之方,廟堂措辭分付。
趙啓昇啓曰,行大司憲趙冀永,掌令權秉德未肅拜,執義李殷相,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言鄭翊朝·金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于李玄緖曰,只推。
洪鍾應,以弘文館言啓曰,上番副校理臣李寅奭,以嘉禮冊妃時捧金寶官,今日初二度習儀兼行時,晝仕出去之意,敢啓。傳曰,知道。
又以內醫院都提調·提調意啓曰,前鍼醫崔焌旣已闋服,依例還屬本院,令該曹口傳付軍職冠帶常仕,何如?傳曰,允。
兵曹口傳政事,副司果單崔焌。
洪鍾應,以嘉禮都監都提調意啓曰,定親禮物,別單書入,而依前例納采後第三日,令都監郞廳領納之意,敢啓。傳曰,知道。
又以嘉禮都監都提調意啓曰,納徵時禮物別單書入,而納徵日擧行之意,敢啓。傳曰,知道。
又以嘉禮都監都提調意啓曰,納徵前一日,本房禮物別單書入,而令都監郞廳領納之意,敢啓。傳曰,知道。
李根友,以備邊司言啓曰,京畿監司已爲差定矣。此時曠務,一日爲悶,令政院申飭,使之不日到界,何如?傳曰,允。
義禁府啓目,軍威縣監張彦塾原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
行副提學金英淳疏曰,伏以,臣於月前,忝叨亞銓,辭不獲命,罔有絲毫之效,徒切尸素之愧,豈意譴何不加,反侈喉司之移除?亦未幾日,又伏奉恩旨,以臣爲弘文館副提學者,臣顧何人,數旬之間,歷踐淸要,若是之亟也?惶隕震駴,莫省所以。且夫是職也,自唐宋以來,號以瀛館玉署,乃朝紳之極選,爲儒冠之至榮,資啓沃而備獻替,備顧問而掌詞命,以贊君德,以賁皇猷,況其長官,地望尤別,責任尤重者乎?苟非經術文章,兼備而該全,莫宜授之,亦莫宜居之,臣本菲質鈍根,加以荒惰失業,畢竟是倥倥一鄙夫耳。經術也文章也,一無攸當,則顧官名而忖己,有不可但以不稱言而匪據論也。且於日前晝講·召對,鎭日連行,此是久停之餘,出自特旨者也。有以仰聖旨奮發於典學之工,終始緝熙,純亦不已之盛,莫不拭目而俟,攢手而祝,而乃以如臣無似,苟然充廁於諸學士之首,開發導迪,其安有螢爝之少補乎?此其臣之此職,尤不合於此時者也。至如圈事,亦可以廣收博雅,有裨於講討,而見今文敎化成,新進俊㐅,彬菀林立,就其中裁量審擇,可否後先,其爲難愼,果何如也?亦豈臣之矇眛疎謬所可冒當,而不怫於物情,允協於公議乎?由此由彼,不自揣量,唐突承膺,斷非臣義分之所敢出也。噫,臣家世受恩,自臣曾祖,至于臣身,凡三叨是職,苟使臣萬分有一可以爲役於前人,則揆以繩武之義,何苦而逡巡却步,自阻於恩命之下哉?屢日召牌,進身末由,徒犯違傲,冞增悚隘,玆敢略暴情實,仰瀆崇嚴。伏乞聖慈,俯垂鑑諒,亟遞臣新授職名,俾公器無䙝,私分獲安,千萬幸甚。臣無任云云。答曰,省疏具悉。卿其勿辭,從速行圈。
京畿監司李啓朝疏曰,伏以,景籙無疆,天休滋至,親臨法殿,禮行納采,舟梁之慶日載邇,寰區之忭祝曷勝?臣於伊日班退之餘,伏奉除旨,以臣爲京畿觀察使者,臣驚惶愧懼,歷日靡定,竊伏惟念,有國所重,最在官人,先之以才學,次之以勩績,陟黜之典,皆由此道,一或冒濫,上下交病,是以上則程能而考功,下則量力而揣分,任官授職,各有其義,臣雖不肖,曾聞斯訓,今玆之命,何爲而至也?臣本庸愚短拙,百無才能,通籍十四年之間,偏荷洪造,徒藉先蔭,驟躐卿列,歷試內外,涘分已溢,絲毫無補,以才以勞,蔑有可稱,政宜綜核名實,早賜斥退,庶官尙然,況可擬之以方伯之任乎?矧惟三輔之重,甲於諸路,拱護陵園,捍衛王京,管轄三十餘州縣,董察數百里幅園,間經荐歉,生民凋瘁,賦役煩重,獄訟繁興,施措之責,懷保之方,尤艱於他道,今乃不少難愼,擧而委之於萬萬無似之賤,公私僨誤,勢所必至,思之及此,寧不凜然?匀石之重,非䳡鷂可强,千里之遠,非駑駘可責,力所不逮,義在必辭,參倚已孰,冒膺無路,玆敢略暴衷懇,仰瀆崇嚴。伏乞聖明,察臣言之非出飾讓,念藩臣之不可輕授,亟命鐫改,以重官方,以安微分,千萬幸甚。臣無任云云。答曰,省疏具悉。卿其勿辭往欽哉。
敦寧都正任泰濬疏曰,伏以,臣以遐土賤蹤,早竊科第,備數朝籍,三十有六年矣。曾叨柏府,未效絲毫之補,久縻槐院,濫陞緋玉之列,居常凜惕,惟聖恩是祝,際伏奉除旨,以臣爲敦寧府都正者,臣怵畏義分,粗伸叩謝之忱,而第臣本無敦寧,揆諸國典,在所當遞,玆敢援例陳章,仰瀆崇嚴。伏乞聖明,俯垂鑑諒,亟賜鐫改,以存公格焉。臣無任云云。省疏具悉。疏辭下該曹稟處。
敎京畿監司李啓朝書,王若曰,止千里邦畿,王者之化所由地,爲三輔屛翰,官不必備惟其人,庸侈幨帷之行,誕敷綸綍之諭,眷玆甸服一道,實是綱紀四方,漢五陵之衣冠月遊,禮莫尊於春秋汛掃,宋兩京之襟帶天設,備不虞於陰雨綢繆,凋瘵尤甚於此時,詎緩懷保之策?控制最重於諸路,誰當委寄之私?惟卿,文忠肖孫,豈弟吉士,鯉庭襲詩禮之訓,尙有古家之典型,鸞儀超緋玉之班,夙著華國之風采,佐東銓而晉經席,器已詡於鑑衡,分西符而臨湖民,規自成於氷蘗。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守巡察使,卿其祗服寵命,益殫嘉猷,棠舍着旬宣之治,不借才於異代,蔀屋副暮來之望,豈專美於古人?故玆敎示,想宜知悉。
上在慶熙宮。停常參·經筵。
洪鍾應啓曰,明日常參·經筵,取稟。傳曰,停。
又啓曰,假注書金炳雲身病猝重,勢難察任,今姑改差,何如?傳曰,允。
傳于李根友曰,侍衛軍兵毛具,從便爲之。
洪鍾應啓曰,行副提學金英淳疏批已下,卽爲牌招,何如?傳曰,允。
又啓曰,行副提學金英淳牌不進推考傳旨,今方捧入,而館錄命下已至多日,如是違牌,事甚未安。更爲牌招,何如?傳曰,允。
又啓曰,臣鍾應今日外宣醞進去,下直之意,敢啓。傳曰,知道。
金愼根啓曰,正使判府事鄭元容,副使右參贊李志淵,奉敎納徵禮畢云矣。敢啓。傳曰,知道。
洪鍾應啓曰,臣鍾應依定式進詣香室奉審,則香祝樻·祝板·袱子精潔之意,敢啓。傳曰,知道。
李根友啓曰,明日次對,憲府無進參之員,未肅拜·呈告人員,竝待開門牌招,何如?傳曰,允。
金愼根,以嘉禮都監都提調意啓曰,各房工役,今已完畢,諸色工匠,竝爲放送,監造官依前入直,堂上郞廳輪回仕進之意,敢啓。傳曰,知道。
李根友,以兵曹言啓曰,來十月二十一日親迎時,隨駕軍兵,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬步軍全數,訓將都領爲先後廂,禁軍五番磨鍊,禁·御兩營留陣,禁營摠使代領。
又以訓鍊都監言啓曰,本局哨官李恒坤身病猝重,勢難察任,改差,何如?傳曰,允。
吏曹啓目粘連啓下是白有亦,觀此敦寧府都正任泰濬上疏,則以爲,臣本無敦寧,揆諸國典,在所當遞,伏乞鑑諒,亟賜鐫改亦爲白有臥乎所,旣無敦寧,則揆以格例,不可仍置,敦寧府都正任泰濬,依例改差,何如?判付啓依允。
甲辰十月初九日巽時,上詣崇政殿。親臨納徵入侍時,行都承旨李景在,左承旨李根友,右承旨洪鍾應,左副承旨金愼根,右副承旨趙啓昇,同副承旨李玄緖,記事官張仁遠,假注書金炳雲,記事官李裕膺·李,直提學金輔根·金學性,檢校直閣徐有薰,檢校待敎李㘾·李裕元,以次侍立。時至,上具遠遊冠·絳紗袍·玉帶·黑靴,乘輿出興泰門。藥房提調李穆淵,副提調李景在進前奏曰,侵早勞動,聖體,若何?上曰,一樣矣。由顯謨門·廣達門,入崇政門,陞崇政殿內,左通禮跪啓請降輿,上降輿,左通禮跪啓請執圭,上執圭陞座。根友進前奏曰,正副使當爲引入,而請出標信。上曰,以已下標信爲之。贊儀唱鞠躬四拜興平身,宗親文武百官行四拜禮,贊儀又唱鞠躬四拜興平身,使者以下行四拜禮,鍾應進前,跪啓請傳敎由東門出,執事者二人對擧敎書案隨之,鍾應降自東階,詣使者東北西向立,執事者擧案降自正階,立於傳敎官之南,少退西向,贊儀唱跪,使者以下皆跪。鍾應宣敎曰,聘輔國崇祿大夫領敦寧益豐府院君洪在龍女爲王妃,命卿等行納徵禮,宣訖,贊儀唱俯伏興四拜興平身,使者以下行四拜禮,鍾應取敎書函授正使,正使進北向跪,受置敎書函於案,擧案者對擧,退立於使者之後,鍾應又取束帛函授正使,正使受置束帛函於案,擧案者對擧退立於使者之後,鍾應還侍位,贊儀唱俯伏興四拜興平身,使者行四拜禮,使者由東門出,擧敎書·束帛案者由正門前行,牽乘馬者從之,使者以敎書函置于腰輿,束帛函置于彩輿,細仗鼓吹前導,備而不作,使者以下隨行,贊儀唱鞠躬四拜興平身,宗親文武百官行四拜禮訖,左通禮跪啓禮畢。領府事趙寅永,左議政權敦仁,領敦寧趙萬永進前奏曰,雪後日氣稍寒,侵早勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,日吉辰良,親臨納徵,伏惟兩慈殿聖心嘉悅無比,而臣等慶忭攢祝,不勝形達矣。上曰,次對久未爲之,明日則爲之乎?敦仁曰,當退與僚相相議爲之矣。敦仁曰,御將金煐有畿內掃墳之行,而曾前將任,或有稟達而往來之例,故敢此仰達矣。上可之。仍佩往來,上命侍衛前進,仍降座,左通禮跪啓請釋圭,上釋圭,景在受圭,左通禮跪啓請乘輿,上乘輿出崇政門,由廣達門,入顯謨門,命出標信解嚴,入興泰門還內,諸臣以次退出。
上在慶熙宮。停常參·經筵。
藥房提調李穆淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄緖啓曰,明日冊妃親迎三度習儀相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李根友啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
李景在啓曰,右承旨洪鍾應,左副承旨金愼根今日不爲仕進,竝卽牌招,何如?傳曰,允。
李根友啓曰,臣根友今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
備忘記,京畿觀察使李啓朝下直,長弓一張,長箭一部賜給。
傳于李根友曰,大臣·備局堂上引見。
金炳雲改差,代以尹景善爲假注書。
李玄緖啓曰,行副提學金英淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
又啓曰,行副提學金英淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
以執義李殷相,掌令權秉德·吉顯範,持平李敎英·兪致崇牌不進罷職傳旨,傳于李根友曰,只推。
以右承旨洪鍾應,左副承旨金愼根牌不進罷職傳旨,傳于李玄緖曰,只推。
李根友,以戶曹言啓曰,丁酉加定宮人宣飯供上竝減下事,命下矣。丁酉加定宮人·乳母·尙宮以下一百七人宣飯衣纏等各種,今十月初十日爲始減下事,分付各該司之意,敢啓。傳曰,知道。
李玄緖,以嘉禮都監都提調意啓曰,敎命·玉冊·金寶封裹吉日,令日官李秉洪推擇,則今月十一日巽時爲吉云,以此日時擧行之意,敢啓。傳曰,知道。
李根友,以兵曹言啓曰,輪對武臣加抄啓人員,別單書入之意,敢啓。傳曰,知道。
又以禁衛營言啓曰,本營軍色從事官趙秉駿身病甚重,勢難察任,今姑改差,何如?傳曰,允。
又以御營廳言啓曰,本廳軍色從事官尹致賢身病甚重,勢難察任,改差,何如?傳曰,允。
又以御營廳言啓曰,因禮曹草記,東道七陵局內捉虎事,定將校率領砲手,今月初七日出送行獵矣。初九日申時量,中豹虎一頭,捉得於穆陵後峰近處,故謹此封進,而仍爲行獵之意,敢啓。傳曰,知道。
又以備邊司言啓曰,關西先運襦衣二百四十九領,紙衣二百六十六領照數捧上稱量,綿品紙品,亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
義禁府啓目,中官李定國·羅仁植·金在學·李泰亨·丁台和·全義浩等原情云云,傳旨問目內辭緣,泛稱遲晩,所當請刑是白乎矣,旣伏承捧招以入之命,上裁,何如?啓刑推得情爲良如敎。
甲辰十月初十日辰時,上御興政堂。大臣·備局堂上引見入侍時,左承旨李根友,記事官張仁遠,事變假注書姜晢一,記事官李裕膺·李,左議政權敦仁,右議政金道喜,行吏曹判書朴岐壽,行左參贊朴晦壽,知敦寧府事金興根,戶曹判書朴永元,兵曹判書金左根,工曹判書李若愚,知中樞府事李惟秀,禮曹判書徐左輔,漢城判尹趙秉龜,行護軍洪在喆,吏曹參判金學性,副校理兪錫煥,大司諫金在田,以次進伏訖。上曰,史官分左右。敦仁進前奏曰,近日日氣稍解,而朝氣猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。敦仁曰,臣之情病,已暴再籲,固不待更煩,而前後批諭,雖極開釋,臣之去就,去益無當,仰累處分,不免有銷刻之嫌,俯冒廉義,自歸於顚倒之科,臣雖至愚無肖,亦嘗聞古人之緖論矣。官職辭受,人之大節,一或苟且,餘無足觀,庶官尙然,況名以大官乎?縱使之拚棄四維,趨走爲事,卽不過一介持祿固位之人,臣何所藉手,而裨益聖明,聖明亦何所畀寄,而磨礪一世乎?今日事勢,不得不以向來所體諒者體諒之,然後殿下體下之德,不爲有始而無終,臣亦仰托隆庇,可有辭於去就之義,而乃反一切敦迫,不少諒察,臣之抑鬱迫塞,懇懇不已者,豈專爲區區一身之私哉?且臣之前籲,急於去就之節,未暇張皇於病實,恐殿下未及深燭歟?臣自昨冬,至夏秋之交,出沒人鬼,卽通朝之所共諒,聖明之所俯悉,過半年濱危之疾,是豈時月可差,而又復跨朔滾劇於治獄,其必有添而無減,卽理勢然也。前疏所陳左足痿痺,日以漸肆,今則自臂腰至腿脚以下,左邊皆不仁,運用極艱,蓋臣前病,專祟於氣結濕鬱,源委已痼於臟腑,血脈不順於經絡,而將成半體之不遂,前病之漸差姑舍,層生而疊現者,無不若是之乖惡,以此症形,何望復爲完人,出入朝班哉?苟其疾病不至如此,去就無甚郞當,則蒙此非常特異之眷,至承決不舍卿之敎,而何苦不感激竭蹶,屢煩至此乎?領相間又遞去,廟務見方積滯,以臣如此病情,如此精力,雖欲擔夯做去,實實行不得也。面承賓對之命,一向偃處,亦極悚皇,雖冒沒登筵,而朽敗蹣跚之狀,方有俯鑑者,特推向來恩施,卽許遞改重任,俾蒙終始生成之澤,千萬懇祝之至。上曰,又何辭免乎?其時則有病患而許副,今則病患已差,更勿辭免。出擧條敦仁曰,臣之如是陳懇者,實緣臣病之成痼而難醫也。如有一分可强,則豈於聖明之時,爲此必解之計哉?臣今扶病登對,非有差勢而然也,其實則蘇完果未易期也。伏願更加體諒焉。上曰,卿懇雖切,決不可許副,更勿辭免。敦仁曰,從前陳奏·奏請等使行,有不虞備銀加送之例,今番奏請,亦不可無備豫之需,以關西營邑所在儲留銀中限二千兩付送,如不入用,則回還時還爲會錄之意,分付該道道臣,何如?上曰,依爲之。出擧條敦仁曰,卽見慶尙監司洪鍾英,忠淸監司姜時永報本司者,則昨年兩道公都會,因國家有事,期限急迫,竟未得設行,與今年條合設當否,請指一分付矣。自前外方都會,或値有故,不能歲內磨勘,則翌年合設,多有已例,依所報兩道昨年條公都會,使之合設於今冬,旣因事會之窘跲自致試事之停廢,則科試體重,固當於其時具由登聞,而趁不擧行,今始報請本司者,極涉疎忽,兩道道臣,竝推考,何如?上曰,依爲之。出擧條敦仁曰,卽伏見南兵使沈樂臣都試狀本啓下者,則四等沒技合爲二十五人矣。臣於昨冬以前帥臣試取時,沒技二十五人之無前過濫,筵奏譴罷,仍伏承各別申飭之下敎,今此數爻之又準於昨年者,雖未知事實之如何,而大抵當年條沒技之至於此多,卽昨今年以前之所未有也。朝令申飭,不過一周,因襲前謬,視若常額,其在事體,寧不駭歎?原狀啓自兵曹已爲啓下,而該帥臣不可推考而止,南兵使沈樂臣,施以譴罷之典,何如?上曰,依爲之。出擧條敦仁曰,催科見甚旁午,曠官一時可悶,受由上京及新除未下直守令,竝令不多日內催促下送,何如?上曰,依爲之。出擧條上曰,大臣就座。根友曰,諸宰奏事。左輔曰,故都事臣李義秉,卽判書㝡中之子也。自在髫齡,事親無違,滫瀡溫凊之節,已以天賦至行,稱於族黨,及父荐棘海島,義秉,着奴服肩父輿,防禁截嚴,至越海,父子不能接語,後乃扮作商賈,欲探安否而竟不得通,晨夕登山,南向泣禱,忽有夢兆,心動卽發,中途聞訃,氣窒幾不救,及至棘門,守者感其孝始許入,隨靷千里,哭不絶聲,行旅咨嗟,有爲之流涕者,旣葬,因廬墓三年,家人不得見其面,常思父之所嗜,未能進於棘中者,更不近口,將籲冤,謂家人曰,上徹文草,置我腹上,至百日不墜,可驗微誠,文果不墜,竟能格天,因自廢不膺除命,雖尋常講論,至父子間事,輒嗚咽不成聲,如此之人,殆近乎終身慕者也。身沒已三十年,而以若篤至之孝,尙未蒙褒贈之典,物論慨惜,特以南臺貤贈,似好,故敢此仰達矣。上曰,依爲之。出擧條根友曰,玉堂所懷奏之。錫煥曰,講學一事,最爲今日之急先務,雖於萬機之暇,伏望恒留聖念,而學問之道,非徒留念之爲貴,必行而無間斷,然後其進益臻於將就之效矣。聖志有所奮發,日前講對之命,特下於久停之餘,欽仰攢頌,固已萬萬而就以伊時進講論語言之,首章曰學而時習之,此乃旣學而爲時時習之,溫故而知新之謂也。由是觀之,學與習不可偏廢也,明矣。不學則從何以驗其習,不習則從何以明其學乎?見今冬節雖屆,日候有異於隆寒,繼自今日開講筵,頻賜召接,念念在玆,則時敏日新之工,自不能已矣。每於臨筵,必以毋或停輟,時復重習,爲進學之要,是臣區區之望也。上曰,所陳甚好,當體念矣。出擧條以下三行半刀削時島配罪人,遠配罪人等事言之,一犯此獄,寧可得生乎?竝更爲處分,以循群下之請,千萬伏祝之至。上曰,不允。出擧條在田曰,又於日前,有竄配罪人姜斗煥放送之命,自喉院·玉署,至于大僚,皆請反汗,臣亦以箚本仰陳,俱未蒙允矣。此雖出於山藪包容之德,而此罪人負犯,關係亦甚不輕,不可宥還,伏願淵然深思亟收成命焉。上曰,不允。出擧條根友曰,今日賓對,憲府無進參之員,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退,諸臣以次退出。
上在慶熙宮。停常參·經筵。
洪鍾應啓曰,明日妃受冊親迎同牢宴朝見禮初二度兼行習儀,再明日親臨告期相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,來十六日日次儒生殿講日次,而救食齋戒相値,頉稟之意,敢啓。傳曰,知道。
又啓曰,來十六日漢學文臣殿講日次,而救食齋戒相値,頉稟之意,敢啓。傳曰,知道。
李根友啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,左副承旨金愼根,右副承旨趙啓昇,今日不爲仕進,竝卽牌招,何如?傳曰,允。
洪鍾應啓曰,臣鍾應今日冊妃親迎三度習儀進去,下直之意,敢啓。傳曰,知道。
李根友啓曰,行大司憲趙冀永,執義李殷相,掌令權秉德·吉顯範,持平李敎英·兪致榮牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言鄭翊朝·金英秀,執義李殷相,掌令權秉德·吉顯範,持平李敎英·兪致榮牌不進罷職傳旨,傳于李根友曰,只推。
以左副承旨金愼根,右副承旨趙啓昇牌不進罷職傳旨,傳于李根友曰,只推。
李玄緖,以吏曹言啓曰,昨日次對入侍,則受由上京及未下直守令,竝不多日內催促下送事,允下矣。自臣曹催促,則未下直守令春川府使洪祐順,碧潼郡守申命洪,竹山縣監李肇淵俱以今十五日辭朝云,橫城縣監權誨今十六日辭朝云,受由上京守令慈山府使趙忠植,扶安縣監沈宜冕,孟山縣監諸安國,俱已下去云,德川郡守趙台淳今十一日下去云,信川郡守洪在果,今十三日下去云,平山府使李仁泳,英陽縣監李圭復,俱以今十五日下去云,定平府使柳冀重,寶城郡守李根永,三登縣令金敎性,俱以親病沈重,不得下去云,結城縣監李陶淵,身病猝重,不得下去云,親病身病旣如是,則有難强令還任,定平府使柳翼重,寶城郡守李根永,三登縣令金敎性竝改差,結城縣監李陶淵罷黜,何如?傳曰,允。
又以嘉禮都監都提調意啓曰,嘉禮時輦輿儀仗,今已畢造,依前例使該房郞廳陪詣闕內,送于內司僕寺及儀仗庫,使之藏置,以待冊禮之日,而日前陪來輦輿,一體還爲陪進之意,敢啓。傳曰,知道。
又以弘文館言啓曰,上番副校理臣兪錫煥,以冊妃時捧玉冊官,下番修撰臣李豐翼冊妃時捧敎命官,今日三度習儀時,晝仕出去之意,敢啓。傳曰,知道。
李根友,以兵曹言啓曰,今十月十一日武臣賓廳武經講書日次,而冊妃親迎三度習儀相値,不得爲之之意,敢啓。傳曰,知道。
又以備邊司言啓曰,昨秋以關西例貿蔘價三年留儲者,爲補信需,輸納戶曹矣。自今每年條四萬七千餘兩,逐年上送于度支,付之別置,而此係每年應入,旣令同付別置,則與元別置事體無異,一依筵稟節目,歲末報本司時,一體修報之意,申飭該曹,何如?傳曰,允。
又以備邊司言啓曰,卽見敦寧府所報,則以本府用餘錢六千兩,作穀外道爲請矣。此係來頭支用之需,許令作穀於關西,依刑·漢兩司救弊穀例,令惠廳句管,而每年取耗勘報與過歉勿入停蕩等節,另加關飭於該道,何如?傳曰,允。
又以御營廳言啓曰,中豹虎一頭捉得封進之後,連爲行獵,今月初十日未時量,中豹虎一頭,又爲捉得於健元陵靑龍近處,故謹此封進,而仍爲行獵之意,敢啓。傳曰,知道。
義禁府啓目粘連,向前張彦塾亦,聖廟守護,何等謹嚴,而失火根因,雖未詳知,延及於從享位板,事未前有,萬萬驚悚,罪合重勘是白乎矣,律無可據,施以定配之典,何如?判付啓依允。
李根友,以義禁府言啓曰,因本府議啓,時囚罪人張彦塾,施以定配之典事,判付內依允矣。張彦塾平安道成川府定配,而以議啓內辭意,具罪目依例發遣府羅將,押送配所,何如?傳曰,允。
義禁府啓目,罪人李定國·羅仁植·金在學·李泰亨·丁台和·全義浩等口招云云,判付內辭意,發問目嚴刑究問是白乎則,諸囚擧皆以不能典守,以致閪失,泛稱遲晩,閪失委折,終不直陳,待拷訊限滿,更加刑推得情,何如?判付啓,別無更問之端照律嚴勘爲良如敎。
李根友,以義禁府言啓曰,時囚罪人李定國·羅仁植·金在學·李泰亨·丁台和·全義浩等更推公事判付內,別無更問之端,照律嚴勘事,命下矣。傳旨內,公事所重何如,而前後閪失,非一非再,苟能審愼,寧有如是?竝嚴問捧招以入罪,取考律文,則大明律公式條,有曰遺失制書者,杖九十徒二年半,大典通編推斷條,有曰犯私罪,杖一百以上決杖,告身盡行追奪,雜令條,有曰王府決杖,代以金贖,李定國·羅仁植·金在學·李泰亨·丁台和·全義浩等,依律文各杖九十收贖,告身盡行追奪徒二年半定配,何如?傳曰,允。如有功議,各減一等。
又以義禁府言啓曰,時囚罪人李定國·羅仁植·金在學·李泰亨·丁台和·全義浩等各杖九十,徒二年半定配照律草記批旨內,允,如有功議,各減一等事,命下矣。李定國高祖車聖載奮武原從功臣,非議親,羅仁植十一代祖金忠英寧國原從功臣,非議親,金在學八代祖朴忠敬扈聖功臣,非議親,李泰亨八代祖金繼韓扈聖功臣,非議親,丁台和九代祖金繼韓扈聖功臣,非議親,全義浩十代祖金俊榮扈聖功臣,非議親云,各功減一等,杖八十收贖,告身盡行追奪,李定國江原道伊川乾川驛,羅仁植忠淸道文義縣德留驛,金在學忠淸道忠州牧連原驛,李泰亨江原道狼川縣山陽驛,丁台和黃海道白川郡金谷驛,全義浩黃海道新溪縣所坪驛,各徒二年定配,而以傳旨內辭意,具罪目依例發遣府羅將,押送于各其配所,何如?傳曰,允。
上在慶熙宮。停常參·經筵。
韓城府夫人卒逝後,大殿,內閣·政院·藥房·玉堂·朝廷二品以上·六曹堂上·大司諫單子問安。答曰,知道。
李玄緖啓曰,明日召對,取稟。傳曰,停。
趙啓昇啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李根友啓曰,右承旨洪鍾應,左副承旨金愼根今日不爲仕進,竝卽牌招,何如?傳曰,允。
傳于趙啓昇曰,承旨吏·兵換房。
趙啓昇啓曰,再昨日禮曹判書徐左輔次對擧條中故都事李義秉未經外臺,而誤以旣經外臺爲辭矣。原擧條付標以入,而奏御文字之如是做錯,事甚未安。推考,何如?傳曰,允。
李玄緖啓曰,吏曹郞廳來言,守令多窠,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行吏曹判書朴岐壽,參判金學性,參議趙雲澈,俱以病不來,不得開政云,竝卽牌招,何如?傳曰,允。
又啓曰,行吏曹判書朴岐壽,參判金學性,參議趙雲澈牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以右承旨洪鍾應,左副承旨金愼根牌不進罷職傳旨,傳于李玄緖曰,只推。
以吏曹參議趙雲澈牌不進罷職傳旨,傳于李玄緖曰,只推。
李玄緖啓曰,吏曹參議趙雲澈,旣有只推之命,一體牌招,何如?傳曰,允。
又啓曰,行吏曹判書朴岐壽,參判金學性再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議趙雲澈陳疏,判書·參判,竝所當更請牌招,而係是一日三牌,何以爲之?敢稟。傳曰,牌招。
傳于李玄緖曰,三銓疏批已下,與判書·參判更爲牌招,如有違牌,勿爲呼望。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言鄭翊朝·金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于趙啓昇曰,只推。
傳于趙啓昇曰,明日出宮門路,以廣達門爲之。
傳于李玄緖曰,都承旨·左副承旨許遞,前望單子入之。
承旨前望單子入之,洪學淵·洪祐喆落點。
趙啓昇啓曰,新除授承旨洪祐喆以前任谷山府使,方在解由未出中,何以爲之?敢稟。傳曰,勿拘。
有政。吏批,行判書朴岐壽進,參判金學性式暇,參議趙雲澈式暇,同副承旨李玄緖進。以金蘭淳爲判敦寧,洪在龍爲活人提調,趙羲純爲定平府使,金炳一爲寶城郡守,趙冕鎬爲三登縣令,洪鍾茂爲果川縣監,鄭冕朝爲結城縣監,李秉奎爲軍威縣監,校書著作單李璋溥,故都事李義秉贈執義,孝行卓異,南臺贈職事,承傳。
趙啓昇,以兵曹言啓曰,五衛將李秉稷·王德修·馮學祖,忠翊衛將朴大榮,忠壯衛將尹用善,景福宮衛將金圭哲·印千益,昌德宮衛將韓景植·張志儉,昌慶宮衛將金善益,文臣兼宣傳官嚴錫鼎,俱以病難供職,呈狀乞遞,竝改差,何如?傳曰,允。
兵批,判書金左根進,參判李同淳病,參議柳基豐病,參知金入直,右副承旨趙啓昇進。啓曰,南兵使今當差出,而擬望之人乏少,他道兵使,竝擬,何如?傳曰,允。以朴晦壽爲都摠管,徐念淳爲同知,沈沃·李明五·朴元鎭爲五衛將,金㝡和爲忠翊將,李肯道爲忠壯將,金泓集·徐必壽爲景福將,鄭雲翼·麻夏帛爲訓鍊主簿,李定鉉爲南兵使,同知單韓景植,護軍李景在,副護軍金愼根·任泰濬·李根永·洪吉謨,以上竝單付。
吏批,再政。以權用脩爲典簿,洪運謨爲宗廟令,曺錫建爲敦寧判官,白宗倫爲莊陵令。
兵批,再政。以南宮鈺·李光濂·李敏德爲宣傳官,李宜植爲忠淸兵使,同知單金善益。
以忠淸監司姜時永狀啓,延豐縣民家失火事,傳于李玄緖曰,聞甚矜惻,元恤典外,別加顧助,結構奠接之方,廟堂措辭分付。
傳于李玄緖曰,韓城府夫人卒逝云,一年之內,內外喪竝出,尤庸悼廓,致弔致賻,依例擧行,原致賻外,錢一千兩,木布各五同,米三十石,別爲輸送,禮葬等節,亦爲依例擧行,東園退板一部擇送。
傳于李玄緖曰,告期日字,以十五日退定,時刻令該曹擇入。
李玄緖,以禮曹言啓曰,傳曰,告期日字,以十五日退定,時刻令該曹擇入事,命下矣。吉時令日官推擇,則同日巽時爲吉云,以此時擧行,而原粘目中,改付標以入之意,敢啓。傳曰,知道。
又以禮曹言啓曰,來十一日·十三日行仁陵忌辰祭,與冬至節享相値,依前例只行忌辰祭,祝文中以此意措辭添入,何如?傳曰,允。
又以禮曹言啓曰,五禮儀有殿下爲王妃父母喪擧哀之節,而取考謄錄,則或爲權停,或自內隨便行禮矣。今此韓城府夫人喪擧哀之節,自下不敢循例磨鍊,何以爲之?敢稟。傳曰,權停。
又以禮曹言啓曰,今此韓城府夫人喪,大殿素膳,依前例限五日封進事,知委,何如?傳曰,允。
又以禮曹言啓曰,今此韓城府夫人喪,徽定殿素膳,當爲磨鍊,而依常時公除例,限十五日封進事,知委,何如?傳曰,允。
又以禮曹言啓曰,今此韓城府夫人喪,徽定殿素膳限公除日封進事,纔已草記,而今十五日行徽定殿山陵望祭,在復膳前,此與時享有異,依已例停止,只行焚香事,分付,何如?傳曰,允。
又以禮曹言啓曰,今此韓城府夫人喪,徽定殿當有告由之節,以告由文,今十四日設行,而告由文令藝文館撰出,何如?傳曰,允。
趙啓昇,以備邊司言啓曰,卽見黃海監司李圭祊,慶尙監司洪鍾英,忠淸監司姜時永狀啓,則俱陳綿農判歉之狀,海西則訓局砲保木四分一,禁·御兩營及兵曹木折半,各衙門軍身布全數代錢,嶺南·湖西則砲保木折半,兵曹及各營門各衙門軍身布全數代錢,湖西之舒川等七邑苧納軍布,亦許限明秋以錢代納事,竝請令廟堂稟旨分付矣。征布卽係軍需,訓保尤爲自別,而少遇儉歲,輒請代捧,以致軍需之窘者,殊違法意,而第念今年綿農,雖有優劣之異,均未免失稔之歎,則民邑事勢,有難以本色準責,三道訓保則四分一,各營兵曹軍布三分一,竝許代錢,其外各衙門身布及舒川等邑苧納,亦令純錢代納,何如?傳曰,允。
吏曹參議趙雲澈疏曰,伏以,臣獲蒙恩暇,往省先壠,迺者三銓除旨,忽下於返面之前,在途聞命,榮動行路,徊徨踧踖,愧懼居先,歷日思惟,不知所以自措也。噫,六部之職,天官爲首,而位居參佐,與聞典選,激揚之共議甄別,注擬之時或代斲,其爲任也顧不重大,而其任之也亦不難愼歟?必其人才猷聞望,足以協贊化理,鎭服物情,然後可以擧而畀之,夫豈駑劣之可以苟充,而臣本無肖,最居人下,微官漫職,猶不能稱塞,或有承乏,輒致顚沛,臣由是以樗櫟無用之物自居,而人亦不以鉛刀一割期之也。以此本末尙可擬議於銓綜機要之地乎?私分僥濫,有不暇言,其於四方瞻聆,議聖朝官人之政,何哉?念臣家世,受國恩,與天無極,臣又蒙陶甄拂拭之澤,淸塗華貫,歷颺殆遍,滾到緋玉之秩,塵刹圖酬,常情卽然,才力所及,夷險何擇,第其人職之不相稱,故上而累則哲之明,下而招負乘之譏,然則臣何敢憑恃寵章,恬然冒膺也?纔還私次,際有開政之命,庚牌踵臨,而參倚已熟,承膺無路,玆敢悉暴衷悃,仰瀆崇嚴。伏乞聖慈,俯垂鑑諒,將臣職名,亟賜刊改,俾公器重而私分安焉。臣無任云云。省疏具悉。爾其勿辭察職。
上在慶熙宮。停常參·經筵。
李玄緖啓曰,玉堂備員間視事頉稟之意,敢啓。傳曰,知道。
又啓曰,明日召對,取稟。傳曰,停。
趙啓昇啓曰,行大司憲趙冀永,掌令權秉德未肅拜,執義李殷相,掌令吉顯範,持平李敎英·兪致崇呈辭,監察茶時之意,敢啓。傳曰,知道。
洪祐喆啓曰,來十八日專經武臣殿講日次,而親臨冊妃相値,頉稟之意,敢啓。傳曰,知道。
趙啓昇啓曰,香祝陪奉,所重何如,而今日徽定殿告由受香時,敦化門開門單子,晩時來呈,而不卽開門,以致奉詣之遲滯,事甚悚然,當該兵曹堂上,從重推考,何如?傳曰,允。
洪祐喆啓曰,明日傳香禮房承旨當爲齋宿,右承旨洪鍾應不爲仕進,所當牌招,而拘於廳規,不得請牌,何以爲之?敢稟。傳曰,牌招。
洪鍾應,以弘文館言啓曰,應敎鄭基世,副應敎李時愚嘉禮都監都廳進,副校理李寅奭差祭,上番闕直,事甚未安。校理趙鳳夏·趙然昌,副校理兪錫煥,竝卽牌招,以爲推移入直之地,何如?傳曰,允。
以校理趙鳳夏·趙然昌,副校理兪錫煥牌不進罷職傳旨,傳于洪祐喆曰,只推。
趙啓昇,以兵曹言啓曰,分都摠府都事吳益善病難供職,呈狀乞遞,改差,其代口傳擬入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技放,而停朝市相値,不得設行之意,敢啓。傳曰,知道。
又以戶曹言啓曰,卒韓城府夫人喪禮葬,本家不爲祗受云,何以爲之?敢啓。傳曰,更爲輸送。
又以備邊司言啓曰,卽見咸鏡監司成遂默所報,則昨年公都會,適當交遞,且値歲除,未得試取,請與今年條合設矣。纔於嶺南·湖西,已有筵奏許施者,此亦依所報合設於今冬,而趁不登聞,晩始報請,與嶺·湖兩道臣,均有其失,該道臣一體推考,何如?傳曰,允。
又以訓鍊都監言啓曰,本局把摠趙兢錫身病猝重,勢難察任,改差,何如?傳曰,允。
上在慶熙宮。停常參·經筵。
趙啓昇啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
傳于洪鍾應曰,禮房承旨馳詣宗廟·景慕宮,奉審摘㚥以來。
洪鍾應啓曰,判敦寧金蘭淳,除拜後過三日,不爲出肅,依定式,推考警責,仍卽牌招察任,何如?傳曰,允。
洪鍾應,以弘文館言啓曰,上番闕直,事甚未安。校理趙鳳夏·趙然昌,副校理兪錫煥,旣有只推之命,與副校理李寅奭,竝卽牌招,以爲推移入直之地,何如?傳曰,允。
正言鄭翊朝啓曰,臣言議風裁,本不合於淸朝耳目之任,而許久虛縻,從增慙愧,新啓中有區區私義之難冒者,而時値大獄,聲討是急,不暇言私,聯參發啓,而臣之情踪,不可因仍蹲據,今玆來避,尤切悚恧,請命遞斥臣職。答曰,依啓。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以執義李殷相,掌令權秉德·吉顯範,持平李教英·兪致崇牌不進罷職傳旨,傳于趙啓昇曰,只推。
以校理趙鳳夏·趙然昌,副校理兪錫煥·李寅奭牌不進罷職傳旨,傳于洪鍾應曰,只推。
傳于李根友曰,明日出宮門路,以廣達門爲之。
洪鍾應,以奎章閣言啓曰,明日卽奉謨堂冬孟朔奉審日次,而殿座相値,不得擧行之意,敢啓。傳曰,知道。
兵曹口傳政事,以趙兢錫爲分都摠管。
李玄緖,以戶曹言啓曰,謹奉傳敎,卒韓城府夫人喪禮葬,更爲輸送,則本家又不祗受,何以爲之?敢啓。傳曰,本家旣不祗受,葬需從優輸送。
又以戶曹言啓曰,卒韓城府夫人喪禮葬,本家旣不祗受,葬需從優輸送事,命下矣。錢一千兩,米五十石,木十同,布十同,從優輸送之意,敢啓。傳曰,知道。
李根友,以備邊司言啓曰,卽見平安監司趙秉鉉分等狀啓,則平壤等二十三邑,置之之次,江西等十九邑,置之尤甚,後錄諸條,竝請令廟堂稟旨分付矣。其一,各邑鎭帳外火田限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田·火田還加起執摠姑許停免事也。其一,各宮房·各衙門及奎章閣所屬屯田從實執摠事也。其一,還穀之次邑·尤甚面里四分一,尤甚邑三分一以相當穀準折代捧,今春添餉條錢分者,以錢捧納,待明秋還作本色事也。其一,平壤·慈母·藥山·黃龍等四城城餉城留外,明春應分條特許平捧事也。其一,尤甚邑限明秋勿定配所事也。其一,推奴徵債限明秋防塞事也。稍實不爲擧論,農形有可領略,而元還折代,添餉錢捧與城餉之城留外平捧,揆以糴法,雖係難愼,似此之歲,不可無酌量闊狹之政,外此諸條,亦多已例,竝依狀請施行,何如?傳曰,允。
又以備邊司言啓曰,卽見咸鏡監司成遂黙分等狀啓,則吉州等七邑,置之稍實,安邊等九邑,置之之次,文川等九邑鎭,置之尤甚,後錄諸條,竝請令廟堂稟旨分付矣。其一,元還餉尤甚邑三分一,之次邑四分一以相當穀準折代捧,待明秋還作本色事也。其一,己丑·乙未·丙申停退未捧折米二萬八千六百一石零,今姑停捧事也。其一,鏡城排捧還使之準捧事也。其一,茂山癸未査得虛留折米二萬一千三百八石依前仍停事也。其一,尤甚邑限明秋勿定配所事也。其一,明川以南進俸吏停止事也。其一,推奴徵債限明秋防禁事也。三等分劑,依施,元還之相當穀準代,實非重還餉之意,而年形未免穴農,民情在所軫念,舊還仍停,排還準捧,各邑民力之紓絀,當年竝督之難易,道臣必有酌量竝依所請,餘外諸條,亦一體許施,何如?傳曰,允。
又以備邊司言啓曰,水原句管各道穀見縮條今年耗米一百五十八石零,竹山府所在本府穀蕩減條六十八石零,松都句管關西穀見縮條,今年耗米二千石,自各該府報請給代矣。兩都支放,常患不足,每年代劃,便成恒例,就嶺南本司穀會錄耗中折米二百二十六石劃給華城,二千石劃給松都,何如?傳曰,允。
又以備邊司言啓曰,卽見開城留守趙容和狀啓,則備陳本府及舊豐德農形受損之狀,仍請後錄諸條,令廟堂稟處矣。其一,舊豐德禁·御兩營江都留餉米太詳定代捧耗條本色輸送,摠廳所管臨津餉穀捧留本邑耗條代錢輸送事也。其一,各軍門·各衙門身軍布之舊豐德辛巳·壬辰·癸巳條,大小南面壬辰·癸巳條停退者,竝許仍停事也。諸條所請,旣多已施之例,別無靳許之端,竝爲許施,何如?傳曰,允。
又以御營廳言啓曰,中豹虎二頭捉得封進之後,連爲行獵,今月十二日申〈時〉量,中豹虎一頭又爲捉得於景陵後峰近處,故謹此封進,而更無虎跡,山行軍仍爲撤還,陵寢近處,一獵三捉,則該校論賞,曾有已例矣。捉虎將敎鍊官閑良金有源,宜有論賞之擧,而臣不敢擅便,令該曹考例稟處,何如?傳曰,允。
吏曹啓目,昌城府使申從洛名字與謀逆同參罪人鍾樂音相似,以從翼改名,慶尙右兵虞候元姓名以下一行七字刀削爲等如,告狀依例,令藝文館給帖,何如?判付啓依允。
上在慶熙宮。停常參·經筵。
夜自三更至十六日開東,灑雨下雨,測雨器水深六分。
親臨告期還內後,內閣·政院·藥房·玉堂口傳問安。答曰,知道。
藥房提調李穆淵,副提調洪學淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
傳于洪學淵曰,侍衛軍兵毛具,從便爲之。
洪鍾應啓曰,明日救食齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪學淵啓曰,備邊司郞廳來言,今日賓廳日次,而親臨告期相値,不得來會云矣,敢啓。傳曰,知道。
又啓曰,今日藥房問安啓辭入傳之時,史官不卽待令,以致稽滯,事甚駭然,當該史官不可無警,從重推考,何如?傳曰,允。
洪鍾應啓曰,臣鍾應今日外宣醞進去,下直之意,敢啓。傳曰,知道。
有政。吏批,行判書朴岐壽進,參判金學性,參議趙雲澈竝牌招不進,左承旨李根友進。以崔在厚爲正言,李羲書爲刑曹正郞,金夔淳爲儀賓都事,李啓潤爲齊陵令,金近喜爲敦寧主簿,京接慰官單李濟達。
兵批,判書金左根病,參判李同淳病,參議柳基豐病,參知金入直進。同知單張志儉,僉知單沈沃·李明五,副司果單鄭翊朝。
吏批,再政。以鄭允容爲刑曹佐郞,成近壽爲寧陵令,申檍爲禁府都事。
兵批,再政。同知單金泓集。
李根友啓曰,正使判府事鄭元容,副使右參贊李志淵奉敎,告期禮畢云矣。敢啓。傳曰,知道。
又啓曰,嘉禮翌日陳賀頒敎文,當爲製進,藝文提學趙秉龜,待明朝牌招,使之製進,何如?傳曰,允。
以吏曹參議趙雲澈牌不進罷職傳旨,傳于洪祐喆曰,只推。
李根友,以奎章閣言啓曰,景慕宮望廟樓今望奉審,無頉之意,敢啓。傳曰,知道。
甲辰十月十五日辰時,上詣崇政殿。親臨告期入侍時,行都承旨洪學淵,左承旨李根友,右承旨洪鍾應,左副承旨洪祐喆,右副承旨趙啓昇,同副承旨李玄緖,記事官張仁遠,假注書尹景善,記事官李裕膺·李,直提學金學性,檢校直閣徐有薰,檢校待敎李㘾·李裕元以次侍立。時至,上具冕服·玉帶·赤舃,乘輿出興泰門。藥房提調李穆淵,副提調洪學淵進前奏曰,侵早勞動,聖體,若何?上曰,一樣矣。由顯謨門·廣達門,入崇政門,陞崇政殿內,左通禮跪啓請降輿,上降輿,左通禮跪啓請執圭,學淵跪進圭,上執圭陞座,學淵奏曰,正副使當爲引入,而請出標信。上曰,以已下標信爲之。贊儀唱鞠躬四拜興平身,宗親文武百官行四拜禮,贊儀又唱鞠躬四拜興平身,使者以下行四拜禮,鍾應進前跪啓請傳敎由東門出,執事者對擧敎書案,由正門出從之,鍾應降自東階,詣使者東北西向立,執事者擧案,降自正階,立於傳敎官之南少退西向,贊儀唱跪,使者以下皆跪,鍾應宣敎曰,聘輔國崇祿大夫領敦寧府事益豐府院君洪在龍女爲王妃,命卿等行告期禮,宣敎訖,贊儀唱俯伏興四拜興平身,使者以下行四拜禮,鍾應取敎書函授正使,正使進北向跪,受置敎書函於案,擧案者對擧退立於使者之後,鍾應還侍位,贊儀唱俯伏興四拜興平身,使者行四拜禮,由東門出,擧敎書案者由正門出前行,使者以敎書函,置于腰輿,細仗鼓吹前導,鼓吹陳而不作,使者以下隨行,贊儀唱鞠躬四拜興平身,宗親·文武百官行四拜禮訖,左通禮跪啓禮畢。領中樞府事趙寅永,左議政權敦仁,領敦寧趙萬永進前奏曰,朝霧不佳,侵早勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,日吉辰良,告期禮成,下情之慶忭攢祝,無以形達矣。敦仁曰,卽見東萊府使林永洙狀,啓則以爲,信行退定,今已捧標,差倭惟當循例許接,而稱以講聘,巧作大差名色,則接待之節,不可無講確,京接慰官及差備譯官差送當否,請令廟堂稟處矣。信期今已捧標,差倭亦令許接,雖曰大差之巧作名色,接待之節,旣有戊申·乙丑兩年已例,今不必更有持難,徒曠時月,京接慰官,政官牌招,開政差出,差備譯官亦令該院依例差定,竝卽下送,俾爲許接之地,何如?上曰,依爲之。出擧條敦仁曰濟州牧使權溭除拜之後,謂有身病,連呈戶奴之狀,雖已退却,除拜十日,尙不肅命,惟欲呈遞者,其在分義道理,誠萬萬未安,令政院嚴飭肅命,何如?上曰,依爲之。出擧條上命侍衛前進,仍降座,左通禮跪啓請釋圭,上釋圭,學淵受圭,左通禮跪啓請乘輿,上乘輿出崇政門,由廣達門,入顯謨門,命出標信解嚴,入興泰門還內,諸臣以次退出。
上在慶熙宮。停常參·經筵。
自巳時至未時,灑雨下雨,測雨器水深三分。
李根友啓曰,明日常參·經筵,取稟。傳曰,停。
趙啓昇啓曰,行大司憲趙冀永,掌令權秉德未肅拜,執義李殷相,掌令吉顯範,持平李敎英·兪致崇呈辭,監察茶時之意,敢啓。傳曰,知道。
又啓曰,右承旨洪鍾應,同副承旨李玄緖,今日不爲仕進,竝卽牌招,何如?傳曰,允。
傳于洪祐喆曰,中宮殿冠禮吉日,以晦前擇入。
傳于趙啓昇曰,頒敎文中赦句添入。
又啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
趙啓昇啓曰,頒敎文中赦句添入事,命下矣。藝文提學趙秉龜,旣在闕中,使之添入,何如?傳曰,允。
李玄緖,以弘文館言啓曰,新錄事,命下矣。校理趙鳳夏·趙然昌,副校理兪錫煥,修撰鄭·李豐翼,副修撰李濟達,竝卽牌招,以爲會圈之地,何如?傳曰,允。
又以弘文館言啓曰,臣等以新錄事,今方齊會本館,雖已備員,而校理趙鳳夏·趙然昌,副校理兪錫煥,修撰鄭·李豐翼,副修撰李濟達牌不進,旣有帶職僚員,則有違館規,不得會圈,何以爲之?敢啓。傳曰,竝許遞。
特進官抄啓,洪在龍·李圭祊·金景善·兪星煥·趙鶴年·金箕晩·姜時永·金鼎集·韓鎭庭·李毅遠·尹濟弘·朴光錫·李羲發·金學性·李啓朝·閔致文·林翰鎭·朴宗吉·金輔根·趙咸永。
本館錄,四點權馦·兪致崇·朴齊璿·洪祐健·洪在重·金英秀·尹致賢·趙秉駿·金世均·李參鉉·金敬鉉·柳進翰·兪致善·嚴錫鼎·李敎英·朴永輔·鄭翊朝·柳晏·沈熙淳·洪羲宗,以上取二十人。
李玄緖,以禮曹言啓曰,傳曰,中宮殿冠禮吉日,以晦前擇入事,命下矣。令日官李秉洪推擇,則今月晦前,或値齋日,且因拘忌,無以擇入云,何以爲之乎?敢稟。傳曰,勿拘齋日,擇入。
又以禮曹言啓曰,今此韓城府夫人喪,大殿供上,以素膳限五日封進事,草記允下矣。五日之限,止於今日,自明日以常膳封進事,知委,何如?傳曰,允。
又以嘉禮都監都提調意啓曰,敎命·玉冊·金寶,明日臣等陪詣殿庭內入,而敎命則令政院稟旨安寶,何如?傳曰,允。
以右承旨洪鍾應牌不進罷職傳旨,傳于李玄緖曰,只推。
以校理趙鳳夏·趙然昌,副校理兪錫煥,修撰鄭·李豊翼,副修撰李濟達牌不進罷職傳旨,傳于李玄緖曰,只推。
趙啓昇啓曰,標信擧行,何等嚴急,而開陽門仍留時,宣傳官不卽待令,以致遲滯,事未前有,萬萬駭然。當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
趙啓昇,以都摠府言啓曰,今日入直內三廳武兼禁軍及軍兵等,當爲中日習射技放,而救食相値,不得設行之意,敢啓。傳曰,知道。
上在慶熙宮。停常參·經筵。
夜自三更至五更,月暈。
洪祐喆啓曰,明日親臨冊妃相値,視事頉稟之意,敢啓。傳曰,知道。
趙啓昇啓曰,來二十一日朝參日次,而親迎動駕相値,頉稟之意,敢啓。傳曰,知道。
洪祐喆啓曰,來二十一日輪對日次,而親迎動駕相値,頉稟之意,敢啓。傳曰,知道。
趙啓昇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于趙啓昇曰,只推。
傳于趙啓昇曰,明日出宮門路,以廣達門爲之。
洪祐喆,以吏曹言啓曰,今此嘉禮冊妃時差備官,校理趙然昌,副校理兪錫煥,修撰李豊翼塡差,而今爲遞職矣。時無職名,令該曹口傳付軍職,何如?傳曰,允。
兵曹口傳政事,副司果趙然昌·兪錫煥·李豊翼,以上竝單付。
洪祐喆,以弘文館言啓曰,上番副校理李寅奭,下番副修撰徐相敎俱以冊妃時捧金寶官,今日內入時陪進事,晝仕出去之意,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,順付於今番節使之行,何如?傳曰,允。
趙啓昇,以備邊司言啓曰,卽見廣州留守洪敬謨災實狀啓,則事目災十結外,不足災一百六十三結九十六負伍束特許準劃,癸酉·庚辰·丁亥排捧還竝許仍停事,請令廟堂稟旨分付矣。本府農形,秋涼早生,不無痒稼之歎,霜信晩退,實有收楡之效,所請災結,猶涉稍多,而保障之地,軫念尤別,特爲準劃,使之均俵,各年排還,當初排年,已是曠蕩之典,而課歲請停,一事沿襲,揆以糴法,不誠莫甚,況且少康之年,尤不宜一例退捧,固當準數收捧,而新舊竝督,民情可念,以丁亥條姑先捧納之意,分付,何如?傳曰,允。
又以備邊司言啓曰,卽見江原監司趙鶴年災實分等狀啓,則伊川等三邑,置之尤甚,金城等九邑,置之之次,原州等十四邑,置之稍實,仍以爲,事目災三十結外,不足災五十四結,特許準劃,後錄諸條,竝請令廟堂稟旨分付矣。分等依施,始也雨暘調適,庶有均登之望,終焉風雹災傷,不無少損之歎,而所請災結,雖欠十分稱停,猶不至濫觴,第以寧失之義,特許準劃,使之均俵。其一,平海·蔚珍·江陵三邑大同布特許代錢事也。正賦代捧,不宜遽許,而麻農旣云失稔,民情在所軫念,依施。其一,平海·蔚珍·江陵三邑所納各軍門·各衙門軍保身布特許代錢事也。大同旣許純錢,軍布亦令代納。其一,各軍門屯稅及各弓房·各衙門有土免稅從實收稅事也。其一,尤甚邑限明秋勿定配所事也。其一,推奴·徵債限明秋防塞事也。屯免稅從實收稅,尤甚邑勿定配所,推徵防塞,竝爲許施,何如?傳曰,允。
上在慶熙宮。停常參·經筵。
親臨冊妃還內後,內閣·政院·藥房·玉堂口傳問安。答曰,知道。
洪鍾應啓曰,明日常參·經筵,取稟。傳曰,停。
又啓曰,肅謝法意何如,而知事金履載旣呈肅單,不爲入來,事甚未安。原單子勿施,推考,何如?傳曰,允。
傳于李根友曰,侍衛軍兵毛具,從便爲之。
洪鍾應啓曰,臣鍾應今日外宣醞進去,下直之意,敢啓。傳曰,知道。
李根友啓曰,假注書尹景善身病猝重,勢難察任,今姑改差,何如?傳曰,允。
尹景善改差,代以尹禹錫爲假注書。
傳于李根友曰,鄭㝡朝·趙鳳夏竝檢校差下。
洪鍾應,以奎章閣言啓曰,原任直閣鄭㝡朝,原任待敎趙鳳夏檢校差下事,命下矣。竝卽牌招察任,何如?傳曰,允。
李玄緖啓曰,正使判府事鄭元容,副使右參贊李志淵奉敎授王妃備物典冊禮畢云矣。敢啓。傳曰,知道。
兵曹口傳政事,副司果趙鳳夏。
洪鍾應,以弘文館言啓曰,上番副校理李寅奭,下番副修撰徐相敎,俱以捧金寶官,今日冊妃時,金寶陪進事,晝仕出去之意,敢啓。傳曰,知道。
又以禮曹言啓曰,以中宮殿冠禮吉日,今月晦前,或値齋日,且因拘忌,無以擇入事,草記。傳曰,勿拘齋日,擇入事,命下矣。令日官李秉洪推擇,則今十月二十五日午時,坐向東南爲吉云,以此日定行乎?敢稟。傳曰,以此日爲之。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·司寒壇,馬祖壇·祈雨壇壇上及四面紅箭門墻垣階砌,俱爲無頉,而厲壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
洪學淵,以備邊司言啓曰,北關後運紙衣七百一領照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
甲辰十月十八日午時,上詣崇政殿。親臨冊妃入侍時,行都承旨洪學淵,左承旨李根友,右承旨洪鍾應,左副承旨洪祐喆,右副承旨趙啓昇,同副承旨李玄緖,記事官張仁遠,假注書尹景善,記事官李裕膺·李,直提學金學性,檢校直閣徐有薰,檢校待敎李㘾·李裕元以次侍立。時至,上具遠遊冠·絳紗袍·玉帶·黑靴,乘輿出興泰門。藥房提調李穆淵,副提調洪學淵進前奏曰,朝氣稍寒,侵早勞動,聖體,若何?上曰,一樣矣。由顯謨門·廣達門,入崇政門,陞月臺入殿內,左通禮跪啓請降輿,上降輿,左通禮跪啓請執圭,學淵進圭,上執圭陞座。鍾應進前奏曰,自冊妃日,諸臣新除授肅拜後,仍詣別宮肅拜矣。今亦依此爲之,何如?上曰,依爲之。出擧條贊儀唱鞠躬四拜興平身,宗親·文武百官行四拜禮,贊儀又唱鞠躬四拜興平身,使者以下行四拜禮,鍾應進前跪啓請傳敎由東門出,執事者對擧敎命·冊寶案從之,傳敎官降階,詣使者稱有敎,贊儀唱跪,使者以下跪。鍾應宣敎曰,冊洪氏爲王妃,命卿等展禮,宣訖,贊儀唱俯伏興平身,使者以下俯伏興平身,執事者各以敎命案·冊函·寶綬進傳敎官,傳敎官授正使,正使北向跪受,傳敎官以冊函·寶綬授正使,竝如授敎命之儀訖,還侍位,贊儀唱俯伏興四拜興平身,使者行四拜禮訖,引儀引使者由東門出,擧敎命·冊寶·命服案者,由正門前行,使者以敎命·冊函·寶綬及命服函,各置于腰彩輿,細仗鼓吹前導,使者以下隨行,贊儀唱鞠躬四拜興平身,宗親·文武百官行四拜禮訖,通禮進前跪啓禮畢。領中樞府事趙寅永,左議政權敦仁,領敦寧府事趙萬永進前奏曰,朝氣稍寒,侵早臨殿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,臨殿冊妃,親傳敎命,臣等慶祝之情,不勝形達矣。上降座,通禮跪啓請釋圭,上釋圭,學淵跪受圭,通禮跪啓請乘輿,上乘輿,通禮跪啓請執圭,學淵進圭,上執圭,仍降月臺,出崇政門,由廣達門,入顯謨門,命出標信解嚴,入興泰門還內,諸臣以次退出。
前一日,典設司設使者次及布幕如初設,尙宮以下次於內門外之東西向,其日,引儀設使者位於大門外之東西向北上,擧敎命·冊寶案者在南差退,俱西向,主人位於大門外之西東向,又設拜位於門南北向,設使者以下及主人位於中門外亦如之。惟不設拜位,設尙傳位於中門外主人之南,擧敎命·冊寶,捧儀仗內侍在南差退,俱東向,內侍先置案三於內門外近限,主人設妃受冊位於堂庭中北向,使者至妃氏第大門外,掌次者迎入次。凡賓主及行事者皆朝服,內侍常服,尙宮以下先詣入位,敎命·冊寶陳於幕內。其命服,使者授尙傳先進,司僕寺副正進輦於幕南,兵曹正郞陳妃儀仗於輦前左右,尙宮以下入內門,序立北向東上,謁者引使者以下出次就位,主人出立於大門內之西東向,儐者進受命出門西東向曰,敢請事,正使曰,某奉敎授王妃備物典冊,儐者入告,遂引主人,出迎於大門外之西東向,少頃,就拜位四拜,使者不答拜,謁者引使者入門而右,擧敎命·冊寶案者從之,主人入門而左,至中門外各就位,擧敎命冊寶案者以次進副使前,副使取敎命·冊函·寶綬。擧案者皆退,進授正使訖,退復位,尙傳進正使前東向跪,正使以敎命·冊函·寶綬跪授尙傳,尙傳傳捧詣內門外,內侍助擧跪置於案,俯伏興退,又內侍捧儀仗,詣內門外,北向立,王妃具翟衣加首飾,傅姆贊出,尙宮導王妃降自西階,就受冊位,尙宮跪取敎命·冊函。女官助擧尙服跪取寶綬,俱興進立王妃之右西向,尙寢帥其屬,傳捧儀仗,陳於敎命冊寶之後,俱上,諸應侍衛者侍衛如式,尙宮俯伏跪啓請四拜,王妃四拜,尙宮稱有敎,尙宮俯伏跪啓請跪,王妃跪,尙宮開函宣冊臨時設案訖,以冊還置於函,尙宮俯伏跪啓請俯伏興四拜,王妃俯伏興四拜,尙宮捧敎命及冊函西向跪,以次授王妃,尙宮跪啓請跪,王妃跪受敎命·冊函以授典言,典言跪受。女官助擧,尙服捧寶綬西向跪,授王妃,王妃受以授尙記,尙記跪受,尙宮俯伏跪啓請俯伏興四拜,王妃俯伏興四拜訖,尙寢帥其屬,設王妃座於堂上北壁南向,設敎命,冊寶案於座前近東北上,尙宮俯伏跪啓請陞座,尙宮導王妃陞自中階陞座,繖扇侍衛如常儀,女官擎執,典言·尙記置敎命冊寶於案,內侍陳儀仗於庭之東西,典贊就東階下西向立,尙宮以下俱降立於庭中北向東上典贊唱四拜,尙宮以下四拜訖,諸應侍衛者俱還侍位,尙宮進當座前,俯伏跪啓禮畢,俯伏興退,王妃降座,尙宮前導入內,兵曹稟旨放仗,其儐使者及使者復命如告期儀。惟復命辭云,奉敎授王妃備物典冊禮畢。
上在慶熙宮。停常參·經筵。
趙啓昇,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李玄緖啓曰,明日常參·經筵,取稟。傳曰,停。
趙啓昇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者漢城府官員來言,再明日親迎動駕時,堂上當爲導駕與陪從,而判尹趙秉龜陣上進,左尹李彦淳,右尹金輔根,俱有身病,無進參之員云,左尹李彦淳,右尹金輔根,竝卽牌招,何如?傳曰,允。
又啓曰,左尹李彦淳,右尹金輔根牌不進推考傳旨,今方捧入,而導駕陪從當爲進參,如是違牌,事甚未安。竝更牌招,何如?傳曰,允。
又啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于趙啓昇曰,只推。
李玄緖,以嘉禮都監都提調意啓曰,嘉禮時班次圖,依例圖出封入之意,敢啓。傳曰,知道。
又以禮曹言啓曰,韓城府夫人四仲朔四名日及忌日墓所祭需依例題給事,分付該司,而守墓軍令兵曹定給,何如?傳曰,允。
趙啓昇,以備邊司言啓曰,卽見京畿監司李啓朝狀啓,則以爲,北評事李玄文下去時,受人請囑,楊州居民李萬貞,濫棍致死,雖奉命使臣,私事殺人者,亦償命,旣有本律,無容更議,而出使未還,有難擅斷,請令廟堂稟處矣。兩檢之實因旣的,通編之本律至嚴,道啓論斷,更無可議,李玄文不可仍置,評事之任,爲先罷職,所犯罪狀,已具成案,令道臣如法擧行,姜道欽·金愚容·李承浩恣行貨賂,敢肆干囑,平民之無辜致斃,實由渠輩之爲厲階,則此合重勘,分付道臣,分輕重嚴刑遠配,評事旣請罷職矣。固當卽爲差代,趁市事下送,而北路甚遠,漸値嚴冬,恐難如期赴任,本道守令中假評事差定,俾爲監市之意,知委於該道道臣,何如?傳曰,允。
上在慶熙宮。停常參·經筵。
自開東至人定,灑雨下雨,測雨器水深一寸。
自人定至二十一日開東,灑雨下雨,測雨器水深九分。
藥房提調李穆淵,副提調洪學淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
洪鍾應啓曰,明日親迎動駕,再明日陳賀,三明日朝見禮,二十四日方物封裹,二十五日二十六日翼陵忌辰祭齋戒正日相値,視事頉稟之意,敢啓。傳曰,知道。
趙啓昇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪鍾應啓曰,明日大駕詣別宮入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
趙啓昇啓曰,左尹李彦淳,右尹金輔根再牌不進推考傳旨,今方捧入,而導駕陪從,當爲進參,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招。
又啓曰,左尹李彦淳,右尹金輔根牌不進推考傳旨,今方捧入,而導駕陪從,當爲進參,如是違牌,事甚未安。竝更牌招,何如?傳曰,竝許遞,前望單子入之。
漢城府堂上前望單子入之,左尹南履炯,右尹兪星煥落點。
傳于趙啓昇曰,明日出宮內門路,以廣達門爲之。
以京畿監司李啓朝狀啓,富平府使金漢淳以其親病,呈狀乞遞,不得已罷黜事,傳于李根友曰,令該曹口傳差出,催促下送。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于趙啓昇曰,只推。
洪鍾應,以奎章閣言啓曰,守宮檢校直閣金始淵,待明朝牌招,何如?傳曰,允。
又以禮曹言啓曰,今此嘉禮翌日,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
趙啓昇,以兵曹言啓曰,今十月二十一日武臣賓廳講書日次,而動駕相値,不得爲之之意,敢啓。傳曰,知道。
又以文臣朔試射試官意啓曰,臣等來詣試所射員亦皆聚會,而雨勢如此,不得設行之意,敢啓。傳曰,知道。
又以備邊司言啓曰,慶禮只隔,卿宰侍從罷散人竝敍用,與時無職名人一體,令該曹口傳付軍職,使之進參,何如?傳曰,允。
又以義禁府言啓曰,明日親迎動駕時,本府都事全數進參,而中宮殿左右考喧都事,無以推移,假都事二員,令該曹口傳差出,以爲擧行之地,何如?傳曰,允。
兵曹口傳政事,護軍金英淳,副護軍李公翼·李明迪,副司果權馦·沈宜元·鄭·李濟達·沈熙淳·金翊鎭·李參鉉·金會明·崔琠·沈東奎,以上竝單付。
兵曹口傳政事,護軍單金輔根。
兵曹口傳政事,護軍單李彦淳。
上在慶熙宮。停常參·經筵。
自開東至未時,灑雨下雨,測雨器水深一分。
夜五更,月暈。
大駕詣別宮入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。中宮殿詣闕後,內閣·政院·藥房·玉堂口傳問安。答曰,知道。同牢宴後,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。朝廷二品以上·六曹堂上單子問安。答曰,知道。
洪學淵啓曰,司僕寺內乘來言,捲簾毛帳,取稟。傳曰,捲三面。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,中宮殿所用內旨四部,問安牌五部,馬牌五部,新造以入之意,敢啓。傳曰,知道。
傳于洪學淵曰,侍衛軍兵毛具雨具,從便爲之。
李玄緖啓曰,臣以大王大妃殿·王大妃殿問安進去,下直之意,敢啓。傳曰,知道。
禮曹,來十二月十五日,行社稷·宗廟臘享大祭親傳香,取稟,奉敎敬依。
禮曹,來十二月十五日,行景慕宮臘享大祭親傳香取稟,奉敎恭依。
傳于李玄緖曰,明日出宮門路,以廣達門爲之。
吏曹口傳政事,以金應根爲富平府使。
洪鍾應,以奎章閣言啓曰,大駕今已還宮,守宮檢校直閣金始淵,依定式減下,何如?傳曰,允。
甲辰十月二十一日巽時,大駕詣別宮。親迎入侍時,行都承旨洪學淵,左承旨李根友,右承旨洪鍾應,左副承旨洪祐喆,右副承旨趙啓昇,同副承旨李玄緖,記事官張仁遠,假注書尹禹錫,記事官李裕膺·李,直提學金學性,檢校直閣鄭㝡朝·徐有薰,檢校待敎李㘾·趙鳳夏·李裕元以次侍立。時至,通禮跪啓請外辦。上具冕服·玉帶,乘輿出興泰門。藥房提調李穆淵,副提調洪學淵進前奏曰,侵早勞動,聖體,若何?上曰,一樣矣。由顯謨門出廣達門,通禮跪啓請降輿乘輦,上降輿乘輦,由建明門,至興化門,執雁者前行,駕至興化門外,通禮跪啓請駕少駐,敎侍臣上馬,執雁者亦乘馬前行,上仍進發至宗廟前路,通禮跪啓請釋圭,上釋圭,學淵跪受圭。上命書傳敎曰,禮房承旨馳詣宗廟·永寧殿,奉審以來,通禮跪啓請降輦,上降輦步過,通禮跪啓請乘輦,上乘輦,通禮跪啓請執圭,學淵跪進圭,上執圭,仍進發至宮大門外,侍臣皆下馬,執雁者亦下馬前行,至下輦所,通禮跪啓請釋圭,上釋圭,學淵跪受圭,通禮跪啓請降輦乘輿,上降輦乘輿,通禮前導至降輿所,又啓請降輿,上降輿入大次,鍾應宗廟·永寧殿奉審後,請承傳色以無頉之意復命,行禮時至,通禮跪啓請執圭,學淵跪進圭,上執圭,主人導上以入,行禮,竝依親迎儀訖,主人導上以出,通禮跪啓請釋圭,上釋圭,學淵跪受圭。上曰,外辦入之。通禮跪啓請外辦,上出次,通禮跪啓請乘輿,上乘輿出宮大門外,至降輿所,通禮跪啓請降輿乘輦,上降輿乘輦,通禮跪啓請執圭,學淵跪進圭,上執圭,通禮跪啓請進發,出於義洞口,至宗廟前路,通禮跪啓請釋圭,上釋圭,學淵跪受圭,通禮跪啓請降輦,上降輦步過前路。玄緖進前奏曰,臣承命問安於大王大妃殿·王大妃殿。答曰,知道矣。通禮跪啓請乘輦,上乘輦,通禮跪啓請執圭,學淵跪進圭,上執圭,仍進發,由興化門·建明門,至廣達門,通禮跪啓請降輿乘輦,上降輦乘輿,入廣達門·顯謨門,命出標信解嚴,入興泰門還內,諸臣以次退出。
前一日,典設司設殿下大次於王妃第內門外,又設小次於內門內,俱道東南向。竝隨地之宜,近侍及侍衛官次於中門外,贊者前期設奠雁案於正廳北壁南向,設褥席於案前北向,又設殿下,王妃東西褥位於正廳。褥上設單席,其日,殿下具冕服乘輦,出興化門外,掌畜者執雁乘馬前行,駕至王妃第大門外,主人具朝服出,立於道左,鞠躬祗迎,駕至大門外,左通禮跪啓請釋圭,殿下釋圭,近侍跪受圭,左通禮跪啓請降輦乘輿,殿下降輦乘輿,左右通禮前導入大次。近侍及通禮止於內門外,行禮時至,左通禮至大次前,跪啓請出次,殿下出次,左通禮跪啓請執圭,近侍跪進圭,殿下執圭,主人導殿下以入,掌畜者以雁授尙傳,尙傳傳捧至內門,傳授尙宮,尙宮傳捧隨入,殿下由正階陞正廳。女官奉繖扇陳於階下,殿下詣東壁褥位南端,傅母導王妃,尙宮前導出房。執燭及侍從如式,就西壁褥位南端,尙宮俯伏跪啓請揖,王妃就位,殿下揖王妃就位,殿下,王妃稍退,各就褥位,主人具朝服立於殿下之後差退,主母具禮衣,立於王妃之後差退,尙宮奉雁,跪進于殿下之右,尙宮俯伏跪啓請釋圭,殿下釋圭,女官跪受圭,尙宮俯伏跪啓請行奠雁禮,殿下受雁進奠於北壁案上,尙宮俯伏跪啓請執圭,女官跪進圭,殿下執圭,主人降立於階下北向,尙宮導殿下稍退南向立,主人四拜訖。主母撤雁案,尙宮俯伏跪啓禮畢,尙宮導殿下降階入小次,女官仍以繖扇侍衛,主人陞自東階,尙宮導王妃出至西階上,傅姆在左,保母在右,主母在後,主人少進西向。戒之曰,戒之敬之,夙夜無違命。主人退立西向,主母進立王妃之右,施衿結帨。戒之曰,勉之敬之,夙夜無違命。王妃聽受訖,宮人進輿,尙宮俯伏跪啓請乘輿,王妃乘輿以降,侍衛如常儀,至內門內,尙宮俯伏跪啓請降輿,王妃降輿少駐,尙宮俯伏跪啓請出次,殿下出次,尙宮俯伏跪啓請揖,王妃就輦,殿下揖王妃就輦,主人導殿下以出。女官捧繖扇至內門,以授內侍,內侍受以授捧持人,還宮如來儀。在出還宮儀尙宮俯伏跪啓請乘輦,王妃乘輦,姆加景。景之制,蓋如明衣,加之以爲行道禦塵,令衣鮮明,宮人侍從及內侍導從,儀仗前導如常。在出宮詣闕儀
上在慶熙宮。停常參·經筵。
陳賀還內後,內閣·政院·藥房·玉堂口傳問安。答曰,知道。朝見禮後,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。朝廷二品以上·六曹堂上·兩司長官單子問安。答曰,知道。
藥房提調李穆淵,副提調洪學淵啓曰,日吉辰良,大禮順成,臣民慶忭,曷有其極?伏未審動駕之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區下忱,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
傳于洪學淵曰,侍衛軍兵毛具,從便爲之。
李根友啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書朴岐壽,參判金學性,參議趙雲澈俱以病不來,不得開政云,竝卽牌招,何如?傳曰,允。
李根友,以吏批言啓曰,嘉禮已過,分承旨·分兵曹堂郞竝減下之意,敢啓。傳曰,知道。
洪學淵,以兵批言啓曰,嘉禮旣成,分摠府堂郞,分五衛將,分守門將,竝減下之意,敢啓。傳曰,知道。
有政。吏批,行判書朴岐壽,參判金學性竝牌招不進,參議趙雲澈進,同副承旨李玄緖進。啓曰,行判書朴岐壽,參判金學性竝牌招不進,小臣獨政未安,何以爲之?敢稟。傳曰,只出緊任。以李玄功·申泰運爲校理,趙鳳夏爲副校理,李裕元·李濟達爲修撰,柳興奎爲副修撰,分承旨金英根·朴齊憲,分兵曹參議洪永圭,參知曺錫雨,正郞洪羲宗,佐郞朴永輔,以上竝減下。
兵批,判書金左根病,參判李同淳病,參議柳基豊病,參知金入直進,右副承旨趙啓昇進,同知單徐必壽,副護軍朴齊憲·金英根·洪永圭·曺錫雨,以上竝單付。分副摠管趙斗淳·金鼎集,分五衛將李觀熙·李基碩,分都摠都事李鍾正·趙兢錫,分守門將林廷弼·崔麟煥,以上減下。
趙啓昇啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于李根友曰,興宣君昰應百官加親授。
傳于李根友曰,中官李昌詡·吳英煥百官加親授。
李根友,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永刊仕版,勿限年禁錮,居中居下,一體書入乎?敢稟。傳曰,書入。
洪鍾應,以禮曹言啓曰,今此嘉禮翌日陳賀時諸道所封箋文中,會寧府使吳一善以應封官兼別軍職,故各爲封進,鏡城判官張洛賢,熊川縣監吳鼎周雖非應封官,亦以別軍職封進矣。一體看審捧入之意,敢啓。傳曰,知道。
洪學淵,以都摠府言啓曰,今日入直內三廳武兼禁軍及軍兵等當爲中日習射技放,而親臨陳賀相値,不得設行之意,敢啓。傳曰,知道。
敎中外大小臣僚耆老軍民閑良人等書,王若曰,坤載物德無疆,萬品資始,天立配命旣固,六禮告成。誕告多方,庸闡嘉典。蓋聞造端爲君子之道,正家迺王化之原。周二南之風敎行,實由洽陽之作合,虞五典之天秩敍,亶自嬀汭之觀型。樂爾室家之宜,禽贄成二姓之好,承我宗廟之重,翟褕統九御之尊。念寡躬承艱大之基,宜內治資輔佐之義。簪珥獻儆,佇令聞於勤儉溫恭,琴鍾友和,思好逑於幽閑貞靜。肆天道不可獨運,而坤位豈容久虛?珩璜怡愉之儀,兩殿之所企待,璋芾蕃衍之慶,萬姓之所顒印。遵合牢合卺之文,猗歟先王禮自有,稽從龜從筮之卜,允矣卿士謀爰同。王妃洪氏,系出忠藎之門,稟得端莊之賦。秉國是而明義理之分,世德垂簡冊之光,篤儒行而傳淸素之風,女則合圖史之訓。毓吉祥於沙麓,積慶有餘,溢和氣於河洲,嗣徽攸本。特簡寔出於慈聖,令望允協於神人。懿質著窈窕之章,蘋蘩薀藻之可薦,芳猷播婉娩之敎,榛栗棗栭之是供。已於本年十月十八日辛亥,授冊寶正位,二十一日甲寅,大婚禮成。淸渭之舟梁載造,八域懷孔邇之歡,長秋之門鑰誕開,六宮騰思媚之頌。黃裳協吉,媺陰功於俔天,玉冊揚徽,昭壼化於儷日。推孝子錫類之美,基百世之本支,膺天申永命之休,鞏萬年之茀籙。斯固朝野之胥悅,爰推遐邇之普覃。動植咸蘇,日月臨而容光必照,垢瑕盡滌,雷雨解而霈澤旁流。自本月二十二日昧爽以前,除謀反,大逆謀叛,子孫謀殺歐罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍。已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之,在官者各加一資,資窮者代加。於戲,雖舊邦維新,儲休祥於麟趾,厥庶民用錫,斂時福於龜疇,故玆敎示,想宜知悉。藝文館提學奎章閣檢校直提學趙秉龜製進
甲辰十月二十二日巽時,上詣崇政殿。陳賀入侍時,行都承旨洪學淵,左承旨李根友,右承旨洪鍾應,左副承旨洪祐喆,右副承旨趙啓昇,同副承旨李玄緖,記事官張仁遠,假注書尹禹錫,記事官李裕膺·李,直提學金學性,檢校直閣徐有薰·鄭㝡朝,檢校待敎李㘾·趙鳳夏·李裕元以次侍立。時至,通禮跪啓請外辦。上具遠遊冠·絳紗袍·玉帶·赤舃,乘輿出興泰門。藥房提調李穆淵,副提調洪學淵進前奏曰,連日勞動,聖體,若何?上曰,一樣矣。由顯謨門·廣達門,入崇政門陞月臺,入崇政殿內,通禮跪啓請降輿,上降輿,通禮跪啓請執圭,上執圭,仍陞座,贊儀唱鞠躬四拜興平身,宗親·文武百官行四拜禮,致詞官進當座前致詞訖,贊儀唱鞠躬四拜興平身,宗親·文武百官行四拜禮,宣敎官陞自東階就位,傳敎官進當座前,跪啓傳敎,取敎書授宣敎官,宣敎官宣敎訖,退復位,贊儀唱鞠躬四拜興平身,宗親文武百官行四拜禮,贊儀唱跪搢笏三叩頭,宗親文武百官跪搢笏三叩頭,贊儀唱山呼,百官及樂工·軍校齊聲呼千歲,又唱山呼,又呼千歲,又唱再山呼,又呼千千歲,贊儀唱鞠躬四拜興平身,宗親·文武百官行四拜禮,展箋官擧箋案入置座前,宣箋目官詣箋案南,宣箋目訖,宣箋官詣宣箋案南宣箋,仍降復位,通禮進當座前,跪啓禮畢。領中樞府事趙寅永,判中樞府事鄭元容,左議政權敦仁,右議政金道喜,領敦寧府事趙萬永進前奏曰,連日勞動,聖體,若何?上曰,一樣矣。寅永曰,寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,日吉辰良,大禮順成,親臨受賀,臣等慶忭之忱,無以容達。寅永等仍降階復位,上降座,通禮跪啓請釋圭,上釋圭,學淵跪受圭,通禮跪啓請乘輿,上乘輿,通禮跪啓請執圭,學淵進圭,上執圭,出殿內降月臺,出崇政門,由廣達門,入顯謨門,命出標信解嚴,入興泰門,還內,諸臣以次退出。
上在慶熙宮。停常參·經筵。
夜自二更至二十四日開東,灑雨下雨,測雨器水深六分。
朝見禮後,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。朝廷二品以上·六曹堂上·兩司長官單子問安。答曰,知道。
藥房提調李穆淵,副提調洪學淵啓曰,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
趙啓昇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于洪鍾應曰,嘉禮都監都提調以下別單書入。
洪鍾應,以弘文館言啓曰,新除授校理李玄功·申泰運,修撰李濟達,竝卽牌招察任,何如?傳曰,允。
又以弘文館言啓曰,新除授副修撰柳興奎時在京畿利川地,經筵入番事緊,請斯速乘馹上來事,下諭。傳曰,許遞。
又以宗簿寺提調意啓曰,中宮殿冊禮,今已順成,卽當紀載於璿源譜略及國朝御牒·王妃世譜,而在前如此之時,或有設廳之例,多有自本寺擧行之例,今番則何以爲之?敢稟。傳曰,自本寺擧行。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅黙,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于李玄緖曰,只推。
以校理李玄功·申泰運,修撰李濟達牌不進罷職傳旨,傳于李玄緖曰,只推。
上在慶熙宮。停常參·經筵。
李玄緖啓曰,明日召對,取稟。傳曰,停。
趙啓昇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,右副承旨趙啓昇不爲仕進,卽爲牌招,何如?傳曰,允。
李玄緖啓曰,臣玄緖今日方物封裹進去,下直之意,敢啓。傳曰,知道。
洪祐喆啓曰,假注書尹禹錫身病猝重,勢難察任,今姑改差,何如?傳曰,允。
尹禹錫改差,代以鄭錫朝爲假注書。
傳于李玄緖曰,中宮殿廟見禮,以晦前擇入。
洪祐喆啓曰,左承旨李根友,以考覈承旨受點矣。今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日傳香禮房承旨當爲齋宿,右承旨洪鍾應不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于洪祐喆曰,漢城判尹許遞,前望單子入之。
漢城判尹前望單子入之,金興根落點。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于趙啓昇曰,只推。
以右承旨洪鍾應牌不進罷職傳旨,傳于趙啓昇曰,只推。
以校理申泰運,修撰李濟達牌不進罷職傳旨,傳于趙啓昇曰,只推。
以江原監司趙鶴年狀啓,平昌郡民家失火事,傳于洪祐喆曰,聞甚矜惻,元恤典外,別加顧助,結構奠接之方,廟堂措辭分付。
兵曹口傳政事,大護軍單趙秉龜。
洪祐喆,以弘文館言啓曰,校理李玄功·申泰運,修撰李濟達旣有只推之命,竝卽牌招察任,何如?傳曰,允。
又以禮曹言啓曰,謹稽謄錄,則嘉禮稱慶後,例爲設科,而皆前期稟旨擧行矣。今番慶科,以何科設行,而以何間擇吉乎?敢稟。傳曰,待明春有初試庭試擇入。
又以禮曹言啓曰。傳曰,中宮殿廟見禮以晦前擇入事,命下矣。令日官李秉洪推擇,則今十月二十九日爲吉云,以此日定行乎?傳曰,以此日爲之。
又以禮曹言啓曰,卽接扶安幼學李善吾所志,則以爲同生弟曾吾,嫡妾俱無子,以其同姓十四寸弟義昌第二子得溶,欲爲繼後,兩家諸族相議完定,而曾吾夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李善吾所訴旣如此,依定式李義昌第二子得溶,立爲李曾吾之後,何如?傳曰,允。
趙啓昇,以御營廳言啓曰,本廳中軍尹禹鉉身病甚重,勢難察任,改差,何如?傳曰,允。
上在慶熙宮。停常參·經筵。
中宮殿冠禮後,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官口傳問安。答曰,知道。中宮殿,內閣·政院·玉堂·朝廷二品以上·六曹堂上·兩司長官單子問安。答曰,知道。
藥房提調李穆淵,副提調洪學淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
洪鍾應啓曰,明日召對,取稟。傳曰,停。
趙啓昇啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
注書張仁遠病,代以洪原鐘爲假注書。
傳于洪鍾應曰,廟見禮後,仍詣景慕宮行禮矣。該房知悉。
傳于洪鍾應曰,進圭都承旨洪學淵,傳敎官禮房承旨洪鍾應竝加資,史官竝各加一資,資窮者代加。
傳于洪鍾應曰,陳賀時宣敎官趙道淳加資。
傳于洪鍾應曰,分承旨朴齊憲·金英根,各兒馬一匹賜給,分假注書·史官,竝各加一資,資窮者代加。
傳于洪鍾應曰,分假注書朴浚愚·尹行謨竝依壬戌年例陞六。
傳于洪鍾應曰,分兵曹參議洪永圭,參知曺錫雨,正郞洪羲宗,佐郞朴永輔,分副摠管趙斗淳·金鼎集,各兒馬一匹賜給,分都事吳益善·李鍾正,各不粧弓一張賜給。
傳于洪鍾應曰,別宮入直禁軍將·分五衛將·分部將·分守門將禁軍書員·旗手·軍士等,竝依壬戌年例施賞。
以嘉禮都監都提調以下別單,傳于洪鍾應曰,都提調右議政金道喜鞍具馬一匹面給,提調戶曹判書朴永元,工曹判書李若愚,禮曹判書徐左輔,各熟馬一匹面給,都廳副應敎李時愚,應敎鄭基世竝加資,郞廳戶曹正郞鄭始容,司僕判官韓弼敎,廣興守洪章燮,副司果李益在·林逈鎭·金章淳竝陞敍,禮曹佐郞崔虎文,引儀申錫弘,濟用主簿金東選日淺勿論,監造官副司勇閔致應·成元鎬·金魯謙·李鼎寅·趙雲柱·金曾鉉,別工作監役尹滋明,別宮修理所監役官假監役尹致疇竝陞六,冊禮時都提調右議政金道喜,鞍具馬一匹面給,提調戶曹判書朴永元,工曹判書李若愚,禮曹判書徐左輔,各熟馬一匹面給,都廳副應敎李時愚,應敎鄭基世竝加資,郞廳戶曹正郞鄭始容,副司果李益在·林逈鎭·金章淳,廣興守洪章燮,司僕判官韓弼敎,竝陞敍,監造官副司勇閔致應·成元鎬·金魯謙·李鼎寅·趙雲柱·金曾鉉,別工作監役尹滋明,別宮修理所監役官假監役尹致疇竝陞六,納采時正使判府事鄭元容,副使右參贊李志淵,竝熟馬一匹面給,捧敎文官司成林肯洙,副司直金應均,各加一資,資窮者代加,納徵時正使判府事鄭元容,副使右參贊李志淵,各熟馬一匹面給,捧敎文官副司直金在根·李濟達各加一資,資窮者代加,告期時正使判府事鄭元容,副使右參贊李志淵,各熟馬一匹面給,捧敎文官兵曹正郞李繪九,修撰鄭,各加一資,資窮者代加,冊禮時正使判府事鄭元容,鞍具馬一匹面給,副使右參贊李志淵加資,捧敎命官副司直趙道淳,副司果李豊翼,捧玉冊官副司果趙然昌·兪錫煥,捧金寶官副修撰徐相敎,副校理李寅奭,各加一資,資窮者代加,納采,納徵告期,冊禮時擧案者諸執事,掌次者典設別提李禹鉉,謁者北部都事任五常,南部都事趙徹林,童蒙敎官徐長淳,中部都事尹慶集,各兒馬一匹賜給,掌畜者掌苑別提李寅升陞敍,儐者副司勇張瀷陞六,敎命文製述官判府事鄭元容,熟馬一匹面給,書寫官判尹趙秉龜,熟馬一匹賜給,篆文書寫官左議政權敦仁,熟馬一匹面給,玉冊文製述官水原留守李光正,書寫官知敦寧金興根,金寶篆文書寫官判府事李羲甲,各熟馬一匹賜給,尙衣提調趙秉龜·金鼎集,各半熟馬一匹賜給,郞廳僉正吳顯相,前僉正李玄五,主簿吳順賢,別提李秉孝,直長李鍾淸,各兒馬一匹賜給,別看役前五衛將安時赫,前中軍李浩文,前虞候鄭學權,竝守令除授,看役牌將金聲遠等三人賞加,同牢宴饌品監造官司饔正金穰根陞敍,熟設監造官內資奉事權學善,兒馬一匹賜給,左通禮韓文爀加資,右通禮朴鳴載,贊儀洪憲榮,東西唱引儀李海璡·崔正運,典儀李彦周,禮貌官兼引儀李周萬·洪鍾聞,別軍職李圭徹等十二人竝依壬戌年例施賞,本房都廳監官前府使洪應燮,熟設監官李圭大,各筒箇一部賜給,姜錫圭邊將除授,本宮待令捕校姜命喆等二人,本房待令捕校孫興允等二人,竝邊將除授,別看役金舜明,擇日官·奏時官·計士·畫員·員役·工匠等,竝依壬戌年例施賞。
傳于洪鍾應曰,嘉禮時大王大妃殿別輦侍衛鄭喜常,王大妃殿別輦侍〈衛〉金夢說,竝兒馬一匹賜給,中宮殿承傳色申寬吉·趙浚英,敎命差備金翼鎬·金夢說,命服差備金道浹·李元會,玉冊差備韓珩和·宋遇容,金寶差備黃鍾和·楊鳳協,嘉禮次知洪命富,挾侍金雲璧·石泰元竝加資,執雁差備李昌成,排設次知石泰元,同牢宴次知金雲璧,竝半熟馬一匹賜給,尙傳申寬吉,寶差備李祉亨·李相利,寶劍差備鄭之良·崔喜鎭,擔筒箇李喆榮,啓字李敏榮,問安元喜慶,隨駕鄭喜常等七人,敎命案差備趙寬成·韓國臣,褥席差備姜宗五,玉冊案差備洪正璨·李鎭權,褥席差備李義文,讀冊案差備張公衡,金寶案差備金得喆·崔昇麟,褥席差備獨孤衍,讀寶案差備金琪絢,赤舃函差備韓益信,命服案差備劉仁祺·金之溫,雲劍差備全洪福·李興宗,紅陽繖差備元始萬,扇差備王守恭·安國民,各兒馬一匹賜給,朱杖差備李宜秀等二十人,歸遊赤金再瑛等二十人,水刺薜里車五書,弓房獨孤衍·劉仁祺,廂庫文貫道·鄭運會,燈燭房李根植·方文彩,掌設高學鵬龍雲露捲帳李得善·閔學祿·朴春根·李絢采各上弦弓一張賜給,嘉禮從事官李錫亨,排設從事官朴寬興·朴梓秀,同牢宴從事官李熙奎竝令內府陞敍,薜里金昌浹·朴寬興,掌務羅喜喆·朴永言,差備李錫亨等六人,竝依壬戌年例施賞,熟設次知鄭喜常內下豹皮一令賜給,監官趙完斌,牌將李奎興等六人,竝加資,潘羲淵邊將除授,別宮熟設監官朴永秀邊將除授,尹景源司謁除授,內司別坐鄭秀萬,兒馬一匹賜給,書員金鑄煥·趙熙龍·尹度運賞加,庫直申胤澤·廉忠大·李壽賢帖加,書員·書寫·助役·奴子·婢子·熟手·工匠等依判下自本司施賞,內熟設所看役吳興寬·趙宗呂從自願自內施賞,鄭仁順·鄭致順·韓尙喆竝敎鍊官除授,庫直朴寬爀,熟手邊首李長得等四名竝帖加,其餘看役·門旗手·熟手·工匠·使喚軍等依判下施賞,武藝統長李景濂·朴處煥竝加資,司謁·司鑰別監·武藝別監·水刺間員役·門旗手,竝依壬戌年例施賞。
傳于洪鍾應曰,今番賞典中一人雖兼數事,毋得疊授。
傳于洪鍾應曰,政官牌招開政,賞典下批。
趙啓昇啓曰,明日拜表,兩司當爲進參,除在外嫌不進外,呈告人員,竝待開門牌招,何如?傳曰,允。
李根友,以吏曹言啓曰,陳賀時宣敎官副司直趙道淳加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,嘉禮時饌品監造官司饔院正金穰根陞敍事,命下矣。已經準職,何以爲之?敢稟。傳曰,加資。
又以吏批言啓曰,中官洪命富·申寬吉加資事,命下矣。本資乃是崇祿,今無可加之資,何以爲之?敢稟。傳曰,竝代加。
又以吏曹言啓曰,成均館典籍閔馨在,以其身病呈狀乞遞,改差,何如?傳曰,允。
又以司饔院都提調意啓曰,本院監膳,近甚苟艱,上使所帶提調之任,今姑許遞,宗臣中曾經人,依近例,令該曹單付,何如?傳曰,允。
趙啓昇,以兵曹言啓曰,僉知中樞府事尹師殷,病難供職,呈狀乞遞,改差,何如?傳曰,允。
有政。吏批,行判書朴岐壽進,參判金學性,參議趙雲澈,竝牌招不進,同副承旨李玄緖進。以沈敬澤爲應敎,李豊翼爲副應敎,李晉祥爲副修撰,金東健爲知敦寧,李時愚爲敦寧都正,金大根·鄭㝡朝爲分承旨,鄭基世爲分兵曹參議,趙道淳爲參知,兪致善爲正郞,朴齊璿爲佐郞,李魯奎爲左通禮,金益文爲東學敎授,林肯洙爲西學敎授,李台鉉爲思陵令,朴浚愚·尹行謨爲典籍,李鼎寅爲司饔主簿,趙最淳爲假監役,興宣君昰應崇憲今加嘉德,百官加親授,右參贊李志淵資憲今加正憲,行都承旨洪學淵嘉善今加嘉義,右承旨洪鍾應通政今加嘉善,副應敎李時愚,應敎鄭基世,副司直趙道淳,司饔正金穰根,左通禮韓文爀今加通政加資事,承傳,司饔提調單興仁君最應。
兵批,判書金左根進,參判李同淳入直,參議柳基豊,參知金病,右副承旨趙啓昇進。以洪在喆·徐念淳爲分副摠管,李熙宗·吳奎煥爲訓鍊僉正,李熙忠·申泰善爲分都摠都事,白胤洙爲備邊郞,副護軍李時愚·鄭基世·趙道淳·金穰根·韓文爀,副司果柳興奎·朴浚愚·尹行謨·閔致應·成元鎬·金魯謙·李鼎寅·洪鍾浩·趙雲柱·金曾鉉·尹滋明·尹致疇·張瀷,以上竝單付。
李根友,以禮曹言啓曰,謹稽續五禮儀及各年謄錄,則中宮殿廟見禮時,大殿同行展謁之禮矣。今亦依此磨鍊儀節之意,敢啓。傳曰,知道。
又以禮曹言啓曰,以嘉禮慶科取稟草記,傳曰,待明春有初試庭試擇入事,命下矣。待新曆頒降,擇吉以入之意,敢啓。傳曰,知道。
趙啓昇,以兵曹言啓曰,今十月二十九日中宮殿廟見禮時,設布帳當爲磨鍊,而謹考謄錄,則宗廟永寧殿設布帳及大門外洞口至設布帳,令訓局擧行矣。今亦依此磨鍊,何如?傳曰,允。
又以兵曹言啓曰,今十月二十九日中宮殿詣景慕宮展謁時,宮內外及大門外設布帳,當爲磨鍊,而宗廟設布帳,旣令訓局排設,景慕宮設布帳,令禁衛營擧行,何如?傳曰,允。
又以兵曹言啓曰,今十月二十九日中宮殿廟見禮時,侍衛軍兵當爲磨鍊,而謹考謄錄,則分兵曹·分都摠府堂上郞廳各二員,五衛將二員,武臣兼宣傳官四員,禁軍四十人,前後廂軍兵,訓局軍四百名磨鍊矣。今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
上在慶熙宮。停常參·經筵。
李玄緖啓曰,明日常參·經筵,取稟。傳曰,停。
趙啓昇啓曰,行大司憲趙冀永,執義李殷相,掌令權秉德·吉顯範,持平兪致崇牌不進,李敎英陳疏,監察茶時之意,敢啓。傳曰,知道。
洪學淵啓曰,行左承旨洪鍾應,右承旨李根友,左副承旨洪祐喆,今日不爲仕進,竝卽牌招,何如?傳曰,允。
傳于趙啓昇曰,三使臣留待。
傳于趙啓昇曰,三使臣入侍。
趙啓昇啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于李玄緖曰,留院上疏入之。
趙啓昇啓曰,明日傳香,禮房承旨當爲齋宿,行左承旨洪鍾應牌不進,所當更請牌招,而拘於廳規,不得請牌,何以爲之?敢稟。傳曰,牌招。
以執義李殷相,掌令權秉德·吉顯範,持平兪致崇,司諫李光載,獻納朴斅默,正言金英秀牌不進罷職傳旨,傳于趙啓昇曰,只推。
以右承旨李根友,左副承旨洪祐喆牌不進罷職傳旨,傳于李玄緖曰,只推。
以吏曹參議趙雲澈牌不進罷職傳旨,傳于李玄緖曰,只推。
兵曹,以尹義儉爲御營中軍。
李玄緖,以禮曹言啓曰,韓城府夫人喪,徽定殿供上素膳,限十五日封進事,草記允下矣。十五日之限,止於今日,自明日復進常膳事,知委,何如?傳曰,允。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵山陵官員聯報,則前以虎患,有所聯報,而其時所捕,雖至三箇,近日又有大虎負嵎之氣勢,裂崖之吼怒,一陪前日,奉審巡山之節,不得擧行云矣。陵寢局內有此虎患,萬萬驚悚,卽令該軍門發送砲手,期於獵捉事,分付,何如?傳曰,允。
趙啓昇,以兵曹言啓曰,今十月二十九日大駕詣宗廟展謁時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,訓局馬軍五哨,步軍十哨,訓將率領爲先廂,訓局步軍十哨,兩營騎士四番,摠使率領爲後廂,禁軍全數磨鍊,御將留陣,留營,置之。
又以備邊司言啓曰,卽見全羅監司金景善,江華留守韓鎭庭所報,則俱以昨年未行條公都會,合設於今年事,爲請矣。頃以三道都會,旣許合設,此亦依報施行,而昨冬之未卽啓請,均有不審之失,當該道守臣,竝推考,何如?傳曰,允。
判府事鄭元容箚曰,伏以,舟梁之吉禮載行,坤闈之寶位誕正,關雎麟趾之頌,基我萬億無疆之休,歡聲協氣,自內達外。臣於此時,將命周旋於典冊物采之間,榮耀忭祝,有倍常情。迺者飾慶之擧,遍覃執役之員,以臣猥膺撰製之命,奉聘之儀,廐駟上賞,荐承隆旨,且惶且愧,踧踖何安?且今臣子基世,蒙騃不猶人,而備數都廳,濫加緋玉,踰分之懼,履盈之戒,方懍懍然不知措躬之所,又況重之以罔功之隆賞乎?臣所有錫馬之典,不敢承領,玆庸具牘請收。伏乞聖明,俯循臣情,俾賞典無䙝,而微私獲安焉。取進止。答曰,省箚具悉卿懇。卿其勿辭,安心領受。仍傳于李玄緖曰,此批答,遣史官,傳諭。
左議政權敦仁箚曰,伏以,天休篤棐,迎渭禮成,中壼之寶位光隆,大庭之縟儀誕擧,萬億無疆,實基於是,臣不勝欣慶抃祝之至。卽伏見都監別單下者,以臣名忝於敎命篆文書寫,混被蕃庶之錫矣。周旋大禮,麤效微勞,卽小大之同願,臣以無能,叨參盛典,以分則侈,至榮者存,而第伏念,錫馬上賞也。懋賞須功,罔功則濫,迺於蟲鳥之小藝,遽勤天駟之厚恩,其在懋功之政,得不大舛乎?臣亦何敢徒榮寵施,仰累嚬笑也?感激雖切,乘謝無望,玆庸略具箚籲。伏乞亟收成命,俾賞齎無僭,賤私獲安焉。取進止。答曰,省箚具悉卿懇。卿其勿辭,安心領受。仍傳于李玄緖曰,此批答遣史官傳諭。
右議政金道喜箚曰,伏以,禮成舟梁,位正壼極,啓邦籙之無疆,迓天休之滋至,大庭騰賀,入域均歡。卽伏見別單下者,以臣有監董之勞,至承上駟之錫,聞命惶愧,靡所容措。顧臣無似,幸遭慶會,躬與執事之列,名忝諸臣之右,備扈班於百兩,覩盛儀於六禮,愚鹵與榮,已無涯量,初何嘗有毫分可紀者,而乃以內廐龍驤,侈此匪頒之寵乎?竊念,懋賞之政,聖朝攸愼,濫施則乖嚬笑之義,冒承則傷辭受之節,況錫馬殊典也?有非可以輕予,而臣以罔功,屢叨乘謝,曁玆便蕃,鞅蹄相接,尤非臣私義之所敢安也,玆敢冒入文字,猥陳衷懇。伏乞亟收成命,使恩典無䙝,賤分獲安,不勝幸甚。取進止。答曰,省箚具悉鄕懇。卿其勿辭,安心領受。仍傳于李玄緖曰,此批答遣史官傳諭。
持平李敎英疏曰,伏以,臣族悴而人微,學蔑而識淺,到老無聞,頭䐉已判,自分明時之見棄,徒抱窮廬之悲歎,僥幸一第,夢所不期,旋玷臺省,進又太驟,揣分量能,寧或有一毫承當之念,而時値鞫事方張,義重沐浴,大論迭發,聲討是急,雖不得不冒沒隨參,粗申微忱,是豈臣言議風采,眞箇可堪而然哉?尙此蹲仍,恬若固有,課日違傲,惶恑轉深,固已臣宜去之端,而屢月奔走,不遑自恤,觸冒寒冷,宿病添加,痰升而眩暈忒甚,咳劇而食飮全阻,委身床褥,漸就澌脫,實無時日復起之望。伏乞聖慈,曲賜矜諒,遞臣匪據之職,以重公器,以安賤分,不勝大願。臣方丐免之不暇,何敢贅他,而事在目下,不容泯默。向來閔致文特進官之抄啓,烏爲乎視同無故,而有此混掄也?父子兄弟,雖曰罰不相及,此指微眚薄過之容或參恕者而言耳。夫豈有其子名在拿鞫,臺論方峻,律止減死,公議尙沸,而乃使其父晏然得與於筵臣之選者,揆以國綱,寧有是哉?以被抄者言之,則決不宜使之倖得參也。以主選者言之,則亦不可謂之非做錯也。臣謂特進官閔致文,亟命刊去,前副提學金英淳,施以警責,斷不容已也。臣無任云云。省疏具悉。此事予亦訝之,爾言如此,刊去之請,依施。前副提學警責云者,言甚糢糊,將何爲準?爾其勿辭察職。
甲辰十月二十六日午時,上御興政堂。冬至三使臣入侍時,右副承旨趙啓昇,假注書鄭錫朝,記事官李裕膺·李,上使興完君晸應,副使權大肯,書狀官尹穳,以次進伏訖。上曰,史官分左右。又敎曰,三使臣進前,奏職姓名。晸應等進前,各奏職姓名。上曰,遠路無事往返,可也。仍命頒賜貂帽扇子臘藥等種,啓昇受傳于晸應等,晸應等跪受訖,上命退,晸應等先退,又命史官就座,仍命退,承史以次退出。
上在慶熙宮。停常參·經筵。
李玄緖啓曰,玉堂備員間視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,來初一日輪對日次,而景慕宮冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,知敦寧金東健除拜後過三日不爲出肅,依定式推考警責,仍卽牌招察任,何如?傳曰,允。
以李承益·洪淳穆爲分假注書。
傳于李玄緖曰,傳香承旨馳詣宗廟永寧殿·景慕宮,奉審摘奸以來。
李玄緖啓曰,行都承旨洪學淵,行左承旨洪鍾應,右承旨李根友,左副承旨洪祐喆不爲仕進,右副承旨趙啓昇式暇出去,院中只有臣一人,伴直無人,左副承旨洪祐喆所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪祐喆牌不進,伴直無人,右承旨李根友,所當牌招,而拘於廳規,不得請牌,何以爲之?敢稟。傳曰,牌招。
李玄緖,以吏曹言啓曰,卽接司僕寺牒報,則以爲,今此廟見禮時,本寺正例爲進輿差備,而正尹穳奉命出疆矣。其代卽爲變通,以爲擧行之地云,司僕寺正尹穳改差,其代口傳備擬以入之意,敢啓。傳曰,知道。
吏曹口傳政事,以沈敦永爲司僕正。
李玄緖,以弘文館言啓曰,修撰李裕元內閣進,副修撰徐相敎差祭,李晉祥在外,下番闕直,事甚未安。修撰李濟達,卽爲牌招入直,新除授應敎沈敬澤,副應敎李豊翼,一體牌招察任,何如?傳曰,允。
又以弘文館言啓曰,新除授副修撰李晉祥時在慶尙道慶州地,經筵入番事緊,請斯速乘馹上來事,下諭。傳曰,許遞。
傳于李玄緖曰,禁府·刑曹徒流案修整以入。
傳于李玄緖曰,限年禁錮人別歲抄書入。
以全羅監司金景善狀啓,扶安縣人命渰死事,傳于李玄緖曰,聞甚矜惻,元恤典外,別加顧助,如有生前身還布,竝蕩減,未拯屍身,期於極得之意,廟堂措辭分付。
李玄緖啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于李玄緖曰,只推。
以左副承旨洪祐喆牌不進罷職傳旨,傳于李玄緖曰,只推。
以應敎沈敬澤,副應敎李豊翼,修撰李濟達牌不進罷職傳旨,傳于李玄緖曰,只推。
李玄緖,以禮曹言啓曰,今十月二十九日中宮殿詣宗廟永寧殿,行廟見禮,仍詣景慕宮展謁儀註,直爲書入中宮殿之意,敢啓。傳曰,知道。
又以兵曹言啓曰,分都摠府都事李熙忠病難供職,呈狀乞遞,改差,其代口傳擬入之意,敢啓。傳曰,知道。
兵曹口傳政事,以金永求爲分都摠都事。
李玄緖,以禁衛營言啓曰,本營哨官鄭學田受由過限,依例汰去之意,敢啓。傳曰,知道。
又以御營廳言啓曰,健元陵·顯陵·穆陵·徽陵·崇陵·惠陵·元陵山陵局內,前有虎患,其時所捕,雖至三箇,近日又有大虎負嵎之氣勢,裂崖之吼怒,一倍前日,奉審巡山之節,不得擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率領,今日爲始,出送行獵之意,敢啓。傳曰,知道。
兵曹口傳政事,護軍單權大肯。
兵曹口傳政事,副司果單尹穳。
吏曹判書朴岐壽疏曰,伏以,邦休川至,大禮順成,吾東方億萬年無疆之慶,實基於此,薄海含生,普切蹈忭。仍伏念,臣冒據匪據,居然爲四易月矣。拜命之初,控實仰籲,備陳才所不能,力所不堪之狀,而忱誠淺薄,未蒙體下之恩,事會嚴重,遂犯量入之戒,驅策衰病,冒昧承當,是豈臣自謂有一分可堪可能於是任而然哉?誠以受國厚恩,與天無極,夷險燥濕,願效匪躬之故,趨走殫竭,以作矢心之義,遂敢抗顔銓席,有政輒赴,而凡所謂甄別激揚,恢張疏振之方,一切瞢聵,殆若聾瞽,捫索强行,瘡瘢罄出,夙夜兢懼,食息靡安,早晩僨敗,固所自料,而猶且苟然牽架,冀免大何,其奈天之所廢,人力難容,臣之所抱奇疾,十年成痼,雖其苦歇往來,隨時異候,要之思慮勞役,最妨調息自經夏月之潦暑,旣傷淋濕,近値寒涼之互換,重添客邪,舊症新祟,迭來侵因,怔忡常作,痰眩交發,神識迷瞀,如入烟霧之昏翳,頭目暈重,若坐舟車之旋轉,以此形症,雖在閑漫職任,有難自力,況可議到於天官要劇之務,而權衡之稱輕重,將何以責焉?鑑識之辨姸媸,將何以望焉?只欲按簿索名,循例應副,而其勢亦末由也。若使臣之所苦,小得調治,自可良已,則循臣本意,豈敢以去就一款,煩瀆仰徹,而蓋其積敗之餘,源委已深,未可以時月見效,不待醫者之言,而自知甚明矣。苟得於此時,辭外至之撓,專內養之工,將攝惟意,飮啄隨宜,遲以歲年,佐以鍼藥,則亦不無萬一僥倖之望,惟是㦖覆在上,萬品咸遂,造化生成,臣亦一物,顧何敢自阻於大化,而不思所以因極也哉?玆不得不掇拾神精,仰首鳴號。伏乞聖慈,俯垂矜憐,將臣所帶職名,亟行遞免,以幸國事,以安私分,不勝千萬至祝。臣無任云云。答曰,省疏具悉。重任何可輕遞?卿其勿辭,調理行公。
戶曹參判權大肯疏曰,伏以,臣退自呼嵩之列,旋又啓塗出郊矣。蹈舞忻忭之忱,尤切於辭陛之後,瞻望觚稜,冞增耿結。仍伏念,臣所帶地部佐貳之任,例於道首丐免,輒蒙恩諒矣。玆因縣道陳章,仰瀆崇嚴。伏乞亟賜遞改,以安私分焉。臣無任云云。答曰,省疏具悉。所請依施。
上在慶熙宮。停常參·經筵。
洪學淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪學淵啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨趙啓昇今日不爲仕進,卽爲牌招,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于洪學淵曰,吏兵批歲抄點下者,依例捧傳旨。
以義禁府赦單子,傳于洪學淵曰,放逐鄕里罪人李在鶴,未至配所罪人張彦塾,時囚罪人李膺漢竝放。
傳于李玄緖曰,明日出宮內門路,以廣達門爲之。
以江原監司趙鶴年狀啓,蔚珍縣民家失火事,傳于李玄緖曰,聞甚矜惻,元恤典外,別加顧助,燒死人如有生前身還布,蕩減,趁卽結構奠接,俾無棲遑失所之弊事,廟堂措辭分付。
以慶尙監司洪鍾英狀啓密陽等邑民家失火事,傳于李玄緖曰,聞甚矜惻,元恤典外,別加顧助,燒死人如有生前身還布,竝蕩減,使之卽爲結構奠接,俾無棲遑失所之弊事,廟堂措辭分付。
洪祐喆啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于李玄緖曰,只推。
以右副承旨趙啓昇牌不進罷職傳旨,傳于李玄緖曰,只推。
以右承旨李根友牌不進罷職傳旨,傳于李玄緖曰,只推。
李玄緖,以弘文館言啓曰,下番闕直,事甚未安。修撰李濟達旣有只推之命,與副修撰徐相敎,竝卽牌招,以爲推移入直,應敎沈敬澤,副應敎李豐翼,旣有只推之命,一體牌招察任,何如?傳曰,允。
又以禮曹言啓曰,肅廟丙子仁顯王后廟見禮時稱慶,至有合慶設科之擧,後以爲例之文,載錄於文獻備考,而癸未仁元王后廟見禮時及英廟己卯貞純王后廟見禮時稱慶節次,元不載錄於本曹謄錄,癸亥以後廟見禮時,自本曹賀儀等節,有難循例取稟,筵稟收議大臣,以其丙子以後各年之不得遵行,有所難愼,仍命置之矣。今番則何以爲之乎?敢稟。傳曰,依已例置之。
洪祐喆,以義禁府言啓曰,明日動駕時,本府都事以大駕各差備,全數進參,而中宮殿考喧都事,無以推移,假都事二員,令該曹口傳差出,以爲擧行之地,何如?傳曰,允。
又以義禁府言啓曰,赦單子啓下時囚罪人李膺漢,未至配所罪人張彦塾,放逐鄕里罪人李在鶴等名下,放字書下矣。李膺漢·張彦塾·李在鶴等竝放送之意,敢啓。傳曰,知道。
知敦寧金東健疏曰,伏以,日吉辰良,舟梁禮成,上供兩殿之悅豫,下答八域之顒昻,歡欣忭祝,小大同情,而臣適病淹,廢絶人事,物采未覩於六禮,賀忱莫伸於三呼,義分都虧,悵悚交切,際伏奉除旨,以臣爲知敦寧府事者,且惶且感,固當竭蹶趨謝,而非但目下病情,末由蠢動,且於見職,本無敦寧,公格所在,不宜蹲冒,玆敢短章仰籲。伏乞聖慈,俯垂諒察,亟令選部照例遞改,不勝幸甚。臣無任云云。答曰,省疏具悉。所請依施。
行左承旨洪鍾應疏曰,伏以,日吉辰良,舟梁禮成,仰供兩殿之嘉悅,俯答萬姓之歡祝,此實宗社萬億年無疆之休。臣於是際,獲忝邇列,與覩盛儀,益不勝區區慶忭之至。及伏奉賞典傳敎下者,特授臣爲嘉善大夫階,聞命惝怳,繼以悚恧也。臣聞賞功酬勞,勸善之令典,命爵官人,御世之大柄,功德所懋,嚬笑是惜,寵命攸居,僂傴滋恭,其不可濫施而冒據,累則哲而骫辭受也,審矣。臣身値慶會,職叨該房,周旋於六禮之日,趨走於三呼之班,不過職分內事耳。榮乎云爾,勞於何有?恩施普及,聖念雖出於廣慶,班資彌顯,臣心自愧於罔功,夫貳卿之秋,古所稱命德之器也。一或舛盩,鮮不玷辱,苟非有踐歷績用,洽然爲搢紳所推重者,則莫宜居之,臣之百無肖似,聖明之所洞悉也。學不通方,才乏適用,早竊科第,歷涉淸華,旣往兜攬,咸逾涯分,挽近濫溢,尤增悚惕,尙有何一步更進之念,以重不幸之戒,而聖眷愈渥,寵擢斯隆,又以以庸之典,施之不試之地,負乘致寇,不衷爲菑,猶屬臣一己之私,而致使堂堂之爵賞,緣臣而猥䙝無餘,寧不凜然而可懼乎?且臣家世,儒素相傳,粗守謹拙之規,而一切榮塗華貫,諒非自期,邇來門闌稍盛,又係臣蚤夜悸恐,如隕淵谷。今使憑恃寵靈,恬若固有,履滿而不疚,騖進而不息,則理之害盈,縱不自恤,識者譏評,其將安歸?此臣所以徊徨踧踖,萬難趨承者也。玆敢罄控微諒,仰瀆崇嚴。伏乞聖慈,俯垂鑑燭,亟收臣新授資秩,俾公器無玷,私心獲安焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
大駕詣太廟入幕次後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。中宮殿入齋室後,內閣·政院·藥房·玉堂口傳問安。答曰,知道。廟見禮後中宮殿,內閣·政院·藥房·玉堂口傳問安。答曰,知道。大駕仍詣景慕宮入幕次後,內閣·政院·藥房·玉堂口傳問安。答曰,知道。中宮殿入齋室後,內閣·政院·藥房·玉堂口傳問安。答曰,知道。宮見禮後,中宮殿,內閣·政院·藥房·玉堂口傳問安。答曰,知道。還內後,大殿·中宮殿,內閣·政院·藥房·玉堂口傳問安。答曰,知道。
洪鍾應啓曰,明日召對,取稟。傳曰,停。
又啓曰,司僕寺內乘來言,捲簾毛帳,取稟。傳曰,捲三面。
傳于洪學淵曰,侍衛軍兵毛具,從便爲之。
趙啓昇啓曰,臣以大王大妃殿·王大妃殿問安進去,下直之意,敢啓。傳曰,知道。
以應敎沈敬澤,副應敎李豊翼,修撰李濟達,副修撰徐相敎牌不進罷職傳旨,傳于趙啓昇曰,只推。
洪鐘應,以弘文館言啓曰,下番闕直,事甚未安。修撰李濟達,副修撰徐相敎,旣有只推之命,竝卽牌招,以爲推移入直之地,何如?傳曰,允。
吏曹啓目,博川郡守閔祥鏞,通禮院假引儀閔華鏞等呈狀內,凶逆出於行聯,名字在所遄改,博川郡守閔祥鏞,改以祥鎬,通禮院假引儀閔華鏞,改以景鎬事爲等如,告狀,竝令藝文館給牒,何如?判付啓依允。
吏曹啓目,出身韓瓘祚與後娶妻父李瓘祚同名,以範履改名,出身金相彦與後娶妻父崔相彦同名,以相健改名事爲等如,告狀,竝令藝文館給帖,何如?判付啓依允。
甲辰十月二十九日辰時,中宮殿詣宗廟·景慕宮。廟見禮擧動入侍時,分承旨金大根·鄭㝡朝,分假注書李承益·洪淳穆,檢閱趙龜植,原任直閣李公翼,檢校待敎趙鳳夏以次隨駕。中宮殿乘輦,出廣達門·興化門,詣宗廟,由東門入齋室,行禮時至,加首飾,具翟衣,詣版位行四拜禮,仍詣廟內奉審訖,仍詣永寧殿,就牌位行四拜禮,仍詣殿內奉審訖,還御齋殿。少頃,乘輦出廟大門,詣景慕宮,由東門入齋殿,加首飾,具翟衣,詣版位行再拜禮,仍詣廟內奉審,仍詣望廟樓奉審訖,還御齋殿。少頃,乘輦出宮大門,詣宗廟前路,駐輦低擔,少駐,進發由興化門,入廣達門,諸臣以次退出。
甲辰十月二十九日辰時,上詣宗廟·景慕宮。展謁擧動入侍時,行都承旨洪學淵,行左承旨洪鍾應,右承旨李根友,左副承旨洪祐喆,右副承旨趙啓昇,同副承旨李玄緖,記事官張仁遠,假注書洪原鐘,記事官李裕膺·李,檢校待敎李㘾·李裕元以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調鄭元容,提調李穆淵,副提調洪學淵進前奏曰,侵早勞動,聖體,若何?上曰,一樣矣。由顯謨門,出廣達門,通禮跪啓請降輿乘輦,上降輿乘輦,由建明門,出興化門,進發至宗廟大門外,通禮跪啓請降輦乘輿,上降輦乘輿,入廟門,至降輿所,通禮跪啓請降輿,上降輿入大次。少頃,中宮殿詣齋殿,行禮時至,通禮跪啓請出次,上改具冕服出次,步至東神門外,通禮跪啓請執圭,學淵進圭,上執圭入就版位,行四拜禮,命侍衛軍兵來待于西神門外,賤臣承命出傳,上入小次,命承史權退。少頃,近侍以下還入,上由西神門,步詣永寧殿,入就版位,行四拜禮,仍入小次,命承史權退。少頃,近侍以下還入,上出小次,通禮跪啓請乘輿,上乘輿至南神門外,通禮跪啓請降輿,上降輿步過,通禮跪啓請乘輿,上乘輿還入大次,問安勿爲之事,下敎。出傳敎少頃,通禮跪啓請外辦,上出次,通禮跪啓請乘輿,上乘輿出廟門,通禮跪啓請降輿乘輦,上降輿乘輦,進發至景慕宮大門外,通禮跪啓請降輦乘輿,上降輦乘輿,仍詣齋室小次,中宮殿詣齋室。展拜時至,上改具冕服,入就版位,行再拜禮,仍詣望廟樓行禮訖,上入小次,命承史權退。少頃,近侍以下還入,上還御齋室,問安勿爲之事,下敎。出傳敎少頃,通禮跪啓請外辦,上乘輿。領府事趙寅永,判府事鄭元容,左議政權敦仁,右議政金道喜進前奏曰,日氣稍寒,鎭日勞動,聖體,若何?上曰,一樣矣。寅永曰,今日中宮殿廟見禮成,臣等不任慶祝之至。出大門外,通禮跪啓請降輿乘輦,上降輿乘輦,進發至宗廟前路,上降輦步過,通禮跪啓請乘輦,上乘輦,入興化門·建明門,至廣達門,通禮跪啓請降輦乘輿,上降輦乘輿,入廣達門·顯謨門,學淵請出標信解嚴。仍奏曰,中宮殿還內後,一體解嚴,何如?上可之。由興泰門還內,諸臣以次退出。
上在慶熙宮。停常參·經筵。
藥房提調李穆淵,副提調洪學淵啓曰,日吉辰良,祗謁廟宮,坤聖朝見,同日誕擧,儀文咸備,誠禮克伸,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙啓昇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
洪學淵啓曰,右承旨李根友,左副承旨洪祐喆今日不爲仕進,竝卽牌招,何如?傳曰,允。
注書張仁遠病,代以金龍基爲假注書。
傳于洪鐘應曰,禮房承旨馳詣宗廟·徽定殿·景慕宮,奉審摘奸以來。
傳于李玄緖曰,藥房都提調許副,代前望單子入之。
內醫都提調前望單子入之,領府事趙寅永落點。
以修撰李濟達,副修撰徐相敎牌不進罷職傳旨,傳于李玄緖曰,只推。
李玄緖啓曰,應敎沈敬澤,副應敎李豊翼差祭,校理李玄功在外,副校理趙鳳夏,修撰李裕元內閣進,副修撰一員未差,玉堂上下番俱空,事甚未安。校理申泰運,副校理李寅奭,修撰李濟達,副修撰徐相敎,竝卽牌招,推移入直,何如?傳曰,允。
傳于李玄緖曰,發遣吏郞,諸執事淸齋與否,摘奸以來。
傳于趙啓昇曰,慶尙道定配罪人魏鐘善,平安道定配罪人朴長復,忠淸道定配罪人張錫愚·李圭殷·羅仁植·金在學,江原道定配罪人柳得魯·李定國·李泰亨,黃海道定配罪人丁台和·全義浩,全羅道定配罪人辛淳·徐箕淳·鄭濟昇竝放,李宜敎·洪若弼·申鐘淳·金喜吉,竝移配。
趙啓昇啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于李玄緖曰,只推。
以右承旨李根友,左副承旨洪祐喆牌不進罷職傳旨,傳于李玄緖曰,只推。
以校理申泰運,副校理李寅奭,修撰李濟達,副修撰徐相敎牌不進罷職傳旨,傳于李玄緖曰,只推。
李玄緖,以吏曹言啓曰,去八月十四日次對,因議政府領議政趙寅永所啓,宋能相復逸事,收議於在外儒賢處之事,允下矣。發遣郞官,收議於在外儒臣處,則工曹參議臣洪直弼以爲,臣於飾巾待盡之中,吏郞臨門,以宋能相復逸當否博詢之擧,混及於臣,臣學術謏陋,聞見寡昧,且以韋布之賤,冒當儒臣之遇,非義分之所敢出,而事關斯文,有靡敢泯默,妄控瞽見,仰備財幸焉。先儒有訓,講明義理,與尊畏前輩,當竝行不悖,而宋能相於講辨之際,語及往哲,辭氣凌厲,靡所審擇,至若喪禮備要之爲先正文元公金長生之書,卽婦孺之所輿誦,通國之所遵述,而恣意譏斥,全欠敬畏,其異乎訶佛罵祖者幾希,所以致士林之論,賢關之疏,罪至追削者,卽其所自取,然夷考其文字年條,則都是弱冠前事也。此特蒙騃妄率,見識未到之致,而若謂甘心於背馳侮辱,則揆以常情,恐無是理,且身後追削,卽是生前一律,名在丹書,已積三紀,亦足以懲其罪也。又有一事可以恕究者,先正文正公臣宋時烈之於國家有十世可宥之功,於其後孫,除非身犯惡逆,合施惟輕之典,恐爲聖朝尙德崇賢之一道也。若其文集中拶逼先正者,斷不容仍舊,竝卽刊毁,恐不可已也。臣垂死殘喘,神隕精亡,言不知裁,彌增惶慄,惟願廣詢而審處焉云。副司直宋來熙病未獻議云。副司直成近默以爲,臣不學蔑識,未嘗敢以儒臣自居,卽一副當株守也。今此宋能相事,詢及草野,雖仰聖朝重士論之盛意,而如臣之匪分與聞,不敢妄有所仰對,虛辱明問,只增惶霣而已云矣。敢啓。傳曰,此事已有大臣諸宰及儒賢收議,而雖皆難愼,亦無不可之論,且事在三十年前,屢經大霈,實合參量,削逸罪人宋能相職牒還給。
又以戶曹言啓曰,丁酉加定宮人宣飯供上,竝減下事,命下矣。宮人·乳母·尙宮以下一百七人宣飯衣纏等各種,自今年十月初十日爲始減下,分道別單書入,而依此擧行之意,分付宣惠廳,何如?傳曰,允。
趙啓昇,以兵曹言啓曰,宣傳官權灝,五衛將申在貞·王熙澤·李明五,俱以病難供職,呈狀乞遞,竝改差,何如?傳曰,允。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳把摠鄭友永受由過限,不爲還現,汰去之意,敢啓。傳曰,知道。
左右捕盜廳合坐,啓目罪人金載華多般施威,到底嚴覈是白如乎,渠以鄕曲賤品,稱以建廟,出沒京鄕,肆然上言,已是凶悖之徒,而屢番盤問,一直不屈,言言荒唐,節節凶獰,其言也凶而謂以不知其凶,其事也悖而謂以出於血誠者,可謂特一冥頑,今則情狀畢露,斷案已成,宜用當律而臣廳不得擅便,上裁,何如?判付啓,令廟堂稟處爲良如敎。
趙啓昇,以備邊司言啓曰,因捕廳啓目,罪人金載華到底嚴覈,情狀畢露,宜用當律,而不得擅便事,有令廟堂稟處之命矣。取見其所謂上言者,則建廟等說,職銜之書,極其胡亂,有似瘋癲,而中間句語之肆發亂言,敢犯莫重,節節凶慝,不勝驚惋,大典通編推斷條,凡亂言者若干犯於上,情理切害者斬,罪犯旣經捕査,法典自有當律,則何可一刻容貸於覆載之間乎?似此罪人之使軍門擧行,多有已例,捕廳在囚罪人載華,出付該營,梟首警衆,何如?傳曰,允。
判府事鄭元容箚曰,伏以,臣自叨藥院,四閱其朔,而日次起居,闕參居多,誠切自效,而病未效誠,職不宜曠,而病自曠職,雖見狀之末由勉强,論其罪,則實歸怠慢,惶蹙訟愆,日夕俟勘,昨自班退,諸症又添,積動而肚腹衝亘,痰注而肩臂抽掣,飮啖不能,以時脫着,不能如意,氣虛汗流,暈眩轉甚,彈束趨造,實無其望,嘗藥重任,豈容虛縻?玆敢具牘仰籲。伏乞聖明,俯垂鑑諒,亟遞臣所帶藥院之任,以便公私焉。取進止。答曰,省箚具悉卿懇。所請許副,卿其安心調理。仍傳于李玄緖曰,此批答遣史官傳諭。
江華留守韓鎭庭疏曰,伏以,皇天篤棐,辰日俱良,舟梁禮成,庭賀誕擧,鑾蹕夙戒,廟見祗行,臣民抃祝,中外惟均,仍伏念,臣之父母墳山,在於京畿楊州地,而數舍之程,半載曠省,濡露之感,靡日不切,且臣猥膺除命,忝居居留之任,于今五閱月矣。含榮戴恩,一番展掃,卽亦人子之至情,而連値事會,未敢言私,顧今慶禮已畢,營務稍閒,迨此暇隙,擬伸攀柏之慕,而守在一方,擅行是懼,玆敢略控短籲,仰瀆崇嚴。伏乞聖慈,俯垂鑑諒,特許臣旬日之暇,俾便來往,以伸情私焉。臣無任云云。答曰,省疏具悉。卿其往省焉。
上在慶熙宮。停常參·經筵。
趙啓昇啓曰,來初五日,朝參日次矣,敢稟。傳曰,停。
又啓曰,行大司憲趙冀永,執義李殷相,掌令權秉德·吉顯範,持平李敎英·兪致崇呈辭,監察茶時之意,敢啓。傳曰,知道。
李玄緖啓曰,玉堂上下番俱空,事甚未安。校理申泰運,副校理李寅奭,修撰李濟達,副修撰徐相敎,旣有只推之命,與應敎沈敬澤,副應敎李豐翼,竝卽牌招,推移入直,何如?傳曰,允。
傳于李玄緖曰,傳香承旨馳詣景慕宮,奉審摘奸以來。
李玄緖啓曰,卽者檢閱李裕膺,以其親病,陳疏徑出,原疏以景慕宮冬享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱趙龜植,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
假注書金龍基書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山樹,不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣,詣漢江壇看審是白乎則,亦爲無頉是白遣,自雁峰伏兵峴至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰所經外山諸處,一一詳審是白乎則,別無斫痕之意,敢啓。傳曰,知道。
李玄緖,以吏曹言啓曰,章陵令金一麗,以其身病,呈狀乞遞,改差,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
趙啓昇,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
又以左右捕盜廳言啓曰,謹依備邊司草記批旨,本廳在囚罪人金載華,出付御營廳之意,敢啓。傳曰,知道。
又以御營廳言啓曰,罪人金載華,大會軍民於沙場,梟首警衆之意,敢啓。傳曰,知道。
又以義禁府言啓曰,慶尙道定配罪人魏鐘善,平安道定配罪人朴長復,忠淸道定配罪人張錫愚·李圭殷·羅仁植·金在學,江原道定配罪人柳得魯·李定國·李泰亨,黃海道定配罪人丁台和·全義浩,全羅道定配罪人辛淳·徐箕淳·鄭濟昇竝放,李宜敎·洪若弼·申鐘淳·金喜吉竝移配事,承傳啓下矣。慶尙道寧海府定配罪人魏鍾善,平安道渭原郡定配罪人朴長復,忠淸道公州牧定配罪人張錫愚,大興郡定配罪人李圭殷,文義縣定配罪人羅仁植,忠州牧定配罪人金在學,江原道洪川縣定配罪人柳得魯,伊川府定配罪人李定國,狼川縣定配罪人李泰亨,黃海道白川郡定配罪人丁台和,新溪縣定配罪人全義浩,全羅道興陽縣定配罪人辛淳,茂長縣定配罪人徐箕淳,珍島郡金甲島定配罪人鄭濟昇,竝放送事,分付各該道道臣。靈巖郡楸子島定配罪人李宜敎平安道順安縣,羅州牧黑山島定配罪人洪若弼全羅道金堤郡,珍島郡金甲島定配罪人申鐘淳慶尙道星州牧,羅州牧黑山島定配罪人金喜吉全羅道樂安郡,竝移配,而依前罪目,依例發遣府書吏·羅將,押送于各其新定配所,何如?傳曰,允。
檢閱李裕膺疏曰,伏以臣於鎖直之中,卽接家信,則臣母素患蛔積之症,近緣日候之猝寒,挾滯添劇,食飮全阻,氣息從以澌綴,轉側必須扶將,家僮踵至,促臣歸視,臣自聞此報,方寸煎熬,按住不得,玆敢忙陳短章,徑出脩門。依乞聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
李玄緖啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書洪原鐘,身病猝重,勢難察任,今姑改差,何如?傳曰,允。
傳于李玄緖曰,都承旨·左承旨·左副承旨·右副承旨許遞,前望單子入之。
承旨前望單子入之,趙斗淳·洪永圭·姜·曺錫雨落點。
李玄緖啓曰,新除授右副承旨姜,同副承旨曺錫雨,竝卽牌招,何如?傳曰,允。
洪原鐘改差,代以尹堉爲假注書。
尹堉有頉,代以徐堂輔爲假注書。
以應敎沈敬澤,副應敎李豊翼,校理申泰運,副校理李寅奭,修撰李濟達,副修撰徐相敎牌不進罷職傳旨,傳于李玄緖曰,只推。
李玄緖啓曰,玉堂上下番俱空,事甚未安。應敎沈敬澤,副應敎李豊翼,校理申泰運,副校理李寅奭,修撰李濟達,副修撰徐相敎,旣有只推之命,竝卽牌招,推移入直,何如?傳曰,允。
傳于李玄緖曰,政官牌招,開政。
李玄緖啓曰,行吏曹判書朴岐壽,參判金學性,參議趙雲澈牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
曺錫雨,以兵曹言啓曰,每當儲窠之月,虛司果,例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
有政。吏批,行判書朴岐壽進,參判金學性,參議趙雲澈竝牌招不進,右副承旨姜進。啓曰,平壤庶尹,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以尹哲求爲正言,趙然昌爲副修撰,徐左輔爲知敦寧,洪鐘應爲戶曹參判,金興根爲藝文提學,朴有壽爲江華經歷,金鳴鐸爲章陵令,鄭基洛爲監役,徐相鼎爲童蒙敎官,朴泰鎭爲昭顯墓守衛官,金晉敎爲平壤庶尹,故執義書筵官宋能相職牒還給事,承傳,分承旨金大根·鄭㝡朝,分兵曹參議鄭基世,參知趙道淳,正郞兪致善,佐郞朴齊璿,以上竝減下。
兵批,行判書金左根病,參判李同淳病,參知金病,參議柳基豊入直進,同副承旨曺錫雨進。以金善權爲白峙僉使,朴起興爲造山萬戶,僉知加設單崔弘德,大護軍任聖臯,護軍洪學淵·洪鐘應·柳基常,副護軍趙啓昇·金大根·鄭基世·趙道淳·尹師殷·鄭義命·鄭㝡朝·沈樂臣·任泰瑛·李容鉉·李寅熙·權灝·金箕祖·趙存兢·洪建錫·趙述永·申彦模·李元熙·金貞根以上竝單付,副司果李晉燁·崔在厚,分副摠管洪在喆·徐念淳,分都摠都事金永求·申泰善,以上竝減下。
吏批,再政。又啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以趙秉龜爲禮曹判書,洪載顯爲光陵令,沈樂愼爲東部令,趙秉正爲假監役,李鳳九爲黃州牧使。
吏批,三政。以鮮于鏶爲南部令,金正均爲掌樂主簿,徐世輔爲順興府使。
兵曹口傳政事,副護軍單洪祐喆。
以全羅監司金景善狀啓綾州等邑民家失火事,傳于李玄緖曰,當此冬節,民家燒燼,若是夥多,聞甚矝惻,元恤典外,別加顧助,卽爲結構奠接,俾無失所棲遑之弊事,廟堂措辭分付。
曺錫雨啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以執義李殷相,掌令權秉德·吉顯範,持平李敎英·兪致崇,司諫李光載,正言金英秀牌不進罷職傳旨,傳于曺錫雨曰,只推。
以吏曹參議趙雲澈再牌不進罷職傳旨,傳于曺錫雨曰,只推。
以應敎沈敬澤,副應敎李豊翼,校理申泰運,副校理李寅奭,修撰李濟達,副修撰徐相敎牌不進罷職傳旨,傳于曺錫雨曰,只推。
大司鍊金在田,獻納朴斅默等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞠七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞠,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若委之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府設鞠得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡誠敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞠嚴問,明正典刑。新除授正言崔在厚,時在忠淸道沔川地,請斯速乘馹上來事,下諭,院啓中姜斗煥停啓,申綱物故停啓。答院曰,不允。下諭事,許遞。
李玄緖,以吏曹言啓曰,贈諡忠翼公朴宗輔延諡,今十一月初三日,定行於本第云矣。敢啓。傳曰,知道。
又以禮曹言啓曰,今十一月十三日冬至朝賀,適値國忌齋戒,而前有退行之例,故令日官李秉洪推擇,則同月十七日爲吉云。以此日退行,磨鍊節目,何如?傳曰,允。
禮曹,今十一月十三日冬至朝賀,以十七日退行事,草記允下矣。應行節目,參考前例磨鍊爲白去乎,依此擧行,何如?判付啓,權停爲良如敎。
曺錫雨,以備邊司言啓曰,卽見水原留守李光正災實狀啓,則事目災十五結外,不足災六百二十七結九十八負五束,特許加劃,推奴徵債,限明秋防塞事,請令廟堂稟旨分付矣。本府穡事,雨暘調順,可驗均熟,風雹傷損,不過點瑕,而所請災結,殊涉稍多,事目外四百五十結,特爲加劃,推徵亦許防塞,何如?傳曰,允。
又以備邊司言啓曰,卽見京畿監司李啓朝災實狀啓,則分等不爲擧論,事目災二百結外,不足災二千二百八十四結五十三負九束,特許準劃,後錄諸條,竝請令廟堂稟旨分付矣。三等不爲分劑,全省可知均熟,七月之雨,雖有少損之歎,六邑之雹,亦非均被之災,則所報災結,未免過濫,而第以寧失之義,特施拔例之政,事目外加劃一千七百結,使之均俵。其一,各衙門軍布壬辰癸巳停退條及辛巳以前各年舊布,竝許仍停事也。新舊竝督,民情可念,許令仍停。其一,北漢平倉城餉捧留各該邑耗條,本色輸納,楊州排捧條,永爲捧留,本邑耗條,依海西移轉例,詳定代錢,輸送摠廳事也。城餉邑捧,不無已施之例,而此是歉歲權宜之政,不可視以爲常之事,況今畿農,尤是豊稔,則不念法意所重,有若課歲應請,殊涉未安,而畿輔與他有異,民力又云多絀,特許折半捧留,楊州排捧條之年來邑留,雖緣事勢之不得不然,而排年旣畢之後,因請永留,大違重餉之意,依他邑例,亦令折半,城捧元還,旣令折半,城捧耗條代置之。其一,大興·臨津·長山等餉穀捧留本邑,附近民之自願輸納者,依願許施,耗條代錢輸送事也。旣有近年已許之例,依施。其一,抱川民庫貸下還穀折租五千一百七十七石零,待年豊收捧條,姑許停捧事也。待豊收捧,係是優恤之意,値此康年,固當使之準捧,而民力在所軫念,姑許停捧。其一,禁·御兩營江都留餉米太及守·摠兩營軍官壯抄牙兵等身米,代錢收捧事也。其一,沿海各邑拯劣米太,竝許仍停事也。其一,各衙門各宮房屯土,從實收稅事也。其一,推奴徵債,限明秋防塞事也。所請諸條,別無靳許之端,竝許施,何如?傳曰,允。
又以備邊司言啓曰,卽見忠淸監司姜時永災實分等狀啓,則尤甚名色,不爲擧論,公州等二十七邑鎭,置之之次,洪州等二十八邑,置之稍實,事目災四百結外,不足災六千四百九十六結十三負一束,特許加劃,後錄諸條,竝請令廟堂稟旨分付矣。尤甚不爲劑定,全省可驗均稔,始也耕播及時,優占大登之兆,終焉風雨所被,不無少損之患,而畢意成就,實爲康年,則加請之災,大違所料,事目外特劃五千四百結,使之均俵。其一,丙申停退還餉,之次邑三分一,稍實邑折半收捧,上黨山城己丑未捧還餉餘在各穀一千八百二十二石零,亦許待明秋收捧事也。丙申停退,旣非年久鬼錄,又値均熟之歲,稍實邑準捧,之次邑折半收捧,城餉己丑條,似此之年,不得捧納,則更待何時而可以淸帳乎?但新舊竝督,民力可念,姑先三分一收捧。其一,各年停退軍米布錢,無論之次·稍實邑,竝許仍停事也。其一,漁鹽船稅錢壬辰秋等·癸巳春等停退條,竝許仍停事也。其一,安興餉米之散在各邑者,姑許仍留事也。其一,洪州等十三邑鎭各司所納箭竹,量宜權減事也。其一,牙山貢津倉所屬邑大同,追後裝發事也。其一,推奴徵債,限明秋防塞事也。多有各年已施之例,竝許施,何如?傳曰,允。
又以備邊司言啓曰,卽見全羅監司金景善災實分等狀啓,則尤甚名色,不爲擧論,珍山等三十九邑,置之稍實,全州等十五邑鎭,置之之次,事目災六百結外,不足災一萬一千九百四十一結七十五負三束,特許加劃,後錄諸條,竝請令廟堂稟旨分付矣。斥鹵之地,雖有旱損之歎,峽野之邑,優占均豊之喜,尤甚不爲擧論,全道尤驗康年,而所報災結,除却流來災頉,則雖似精約,較以今年農形,則猶涉夥多,事目外一萬一千四百結加劃,使之均俵。其一,丙子未捧及高敞己巳反作條,依已例仍停事也。其一,己巳停退軍布,依已例仍停事也。各年還布未捧,似今之年,宜令收捧,而爲紓民力,姑許仍停。其一,兩等邑城餉,城下近民,輸納城倉,程途稍間處,捧留邑倉,待明秋還納城倉事也。軍餉之城捧,自有法意,而其在軫恤之道,宜念轉輸之勞,就程途最遠處,許令邑留。其一,訓局保布,折半代錢,兵曹及各軍門·各衙門番布,竝以純錢代捧事也,綿農雖曰失稔,軍需亦係所重,而道啓必有參量,三道亦已許施,兵曹及各軍門三分一,各衙門全數許代,砲保則事體尤別,四分一代捧。其一,京外所納箭竹,之次邑三分一蠲減事也。依狀請,許施,何如?傳曰,允。
又以備邊司言啓曰,卽見慶尙監司洪鐘英災實分等狀啓,則尤甚名色,不爲擧論,慶州等四十四邑,置之稍實,昌原等二十七邑,置之之次,事目災六百結外,不足災一千五百八十八結一負一束,特許準劃事,請令廟堂稟旨分付矣。尤甚不爲擧論,年形可驗均熟,而旱澇所被,沿峽差殊,如干災傷,雖在大豊之歲,亦所不能無者,且本道幅圓至廣,結摠甚多,所請之災,似非過溢,特依狀請準劃,使之均俵,災政所重何如,而名色不爲區別,混稱各樣災頉者,極爲模糊。此後則以某災某頉,消詳懸錄之意,申飭,何如?傳曰,允。
又以備邊司言啓曰,卽見黃海監司李圭祊災實分等狀啓,則兔山等九邑,置之尤甚,松禾等十二邑,置之之次,延安等二邑,置之稍實,事目災二百結外,不足畓災一千七百六十一結八十三負四束,綿田災一千一百七十五結二十負八束,特許準劃,後錄諸條,竝請令廟堂稟旨分付矣。始澇終旱,不無災傷之較深,及秋退霜,猶爲折補而少康,則所報之災,有違始料,而事係民隱,不可無懷保之政,事目外畓災一千二百結,綿田災一千結,特許加劃,三等分劑,必有參量,依施。其一,還摠中小米,無論三等邑,限折半以相當各穀準折代捧,待明秋還作本色事也。還穀代捧,有難遽許,而本道農形,黍粟最損,則合有闊狹之擧,尤甚邑折半,之次邑三分一準代,稍實邑置之。其一,各宮房各司火田,令各該地方官,從實執卜事也。許施。其一,延安·白川·金川·平山·甕津等五邑均廳免稅米太,以詳定價執錢上納事也。免稅錢捧,已非法意,且於年前,纔有定式,代錢一款,固不可遽議,而今此所請,必有酌量於民邑事勢,尤甚特許詳定代捧,之次稍實邑,則使之本色上納。其一,金川所管大興城餉,下捧邑倉事也。其一,延安·白川癸亥甲子停退軍錢米布,依前仍停事也。其一,本營牙兵入防,停止事也。其一,推奴徵債,限明秋防塞事也。其一,尤甚邑限明秋勿定配所事也。諸條所請,竝依狀辭,施行,何如?傳曰,允。
又以禁衛營言啓曰,本營千摠李敏性,身病猝重,勢難察任,改差,何如?傳曰,允。
又以義禁府言啓曰,今九月二十五日,姜斗煥特爲放送事,承傳啓下,而其時臺啓方張,不得擧行矣。今則臺啓已停,咸鏡道鏡城府竄配罪人姜斗煥放送事,分付該道道臣,何如?傳曰,允。
吏曹啓目,折衝閔宅鏞,前令閔樂鏞,前主簿閔哲鏞,前參奉閔章鏞等呈狀內,凶逆出於行聯,名字在所遄改,折衝閔宅鏞,改以宅鎬,前令閔樂鏞,改以象鎬,前主簿閔哲鏞,改以哲鎬,前參奉閔章鏞,改以章鎬事爲等爲告狀,竝令藝文館給牒,何如?判付啓依允。
敦寧都正李時愚疏曰,伏以臣,伏奉除旨,以臣爲敦寧府都正者,臣感恩怵義,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,幸甚。臣無任云云。省疏具悉。疏辭,下該曹稟處。
吏曹啓目粘連啓下是白有亦,觀此敦寧府都正李時愚上疏,則以爲,臣本無敦寧,揆以格例,自在應遞。伏乞鑑諒,照例遞改亦爲白有臥乎所,旣無敦寧,則揆以格例,不可仍置。敦寧府都正李時愚,依例改差,何如?判付啓依允。
上在慶熙宮。停常參·經筵。
曺錫雨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,左副承旨李玄緖,今日不爲仕進,卽爲牌招,何如?傳曰,允。
洪永圭啓曰,校理李玄功,副修撰趙然昌在外,副校理趙鳳夏,修撰李裕元內閣進,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,副修撰徐相敎,旣有只推之命,竝卽牌招,推移入直,何如?傳曰,允。
曺錫雨啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀,執義李殷相,掌令權秉德·吉顯範,持平李敎英·兪致崇牌不進罷職傳旨,傳于曺錫雨曰,只推。
以左副承旨李玄緖牌不進罷職傳旨,傳于曺錫雨曰,只推。
曺錫雨,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
上在慶熙宮。停常參·經筵。
曺錫雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫雨啓曰,合辭〈許〉久闕啓,事甚未安。未肅拜·呈告人員,竝卽牌招,何如?傳曰,允。
又啓曰,禮曹判書趙秉龜,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,御營大將金煐掃墳事,水原地今方出去,而有仍佩往來之命矣,將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將兼察事,命下矣。兼察御營大將洪在龍,卽爲牌招聽傳敎,何如?傳曰,從事官發牌聽傳敎。
以應敎沈敬澤,副應敎李豐翼,校理申泰運,副校理李寅奭,修撰李濟達,副修撰徐相敎牌不進罷職傳旨,傳于曺錫雨曰,只推。
以慶尙監司洪鍾英狀啓,薦新進上生靑魚,迄未捉得,限內不得封進,惶恐待罪事,傳于姜曰,勿待罪事,回諭。
以慶尙監司洪鍾英狀啓,巨濟等邑民家失火事,傳于姜曰,聞甚矜惻,元恤典外,別加顧助,結構奠接之事,廟堂措辭分付。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,副修撰徐相敎,旣有只推之命,竝卽牌招,推移入直,何如?傳曰,允。
曺錫雨啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀·尹哲求,執義李殷相,掌令權秉德·吉顯範,持平李敎英·兪致崇牌不進罷職傳旨,傳于曺錫雨曰,只推。
以應敎沈敬澤,副應敎李豐翼,校理申泰運,副校理李寅奭,修撰李濟達,副修撰徐相敎牌不進罷職傳旨,傳于曺錫雨曰,只推。
姜,以吏曹言啓曰,今番別歲抄中,前府使鄭善敎,前察訪李度亨,當入於居下秩,而不能照檢,以致遺漏,臣不勝惶恐,而鄭善敎·李度亨居下單子,更爲書入之意,敢啓。傳曰,知道。
又以宗簿寺提調意啓曰,今此璿源譜略修正時,國朝御牒書寫官一員,校正官一員,例以宗班差出,而見今無故宗臣,只有一人,依已例兼差本寺郞廳三員,別工作監役官一員,使之逐日仕進,纂修監董矣。依例差祭安徐,凡公會勿參,出草校讎編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
又以宗簿寺提調意啓曰,璿源譜略修正事,命下矣。進上件,以幾件封進,五處璿源閣奉安件,依例全秩爲之之意,敢啓。傳曰,知道。一件封進。
曺錫雨,以都摠府言啓曰,副摠管沈日永,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監言啓曰,本局哨官具洛喜,身病猝重,勢難察任,改差,何如?傳曰,允。
又以摠戎廳言啓曰,本廳中軍朴蓍會,身病甚重,勢難察任,改差,何如?傳曰,允。
上在慶熙宮。停常參·經筵。
藥房提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫雨啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
洪永圭啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙斗淳啓曰,左副承旨李玄緖,今日不爲仕進,卽爲牌招,何如?傳曰,允。
傳于趙斗淳曰,左承旨·左副承旨許遞,前望單子入之。
承旨前望單子入之,李源祚·金穰根落點。
趙斗淳啓曰,新除授左承旨李源祚,同副承旨金穰根,竝卽牌招,何如?傳曰,允。
曺錫雨啓曰,行大司憲趙冀永,執義李殷相,掌令權秉德·吉顯範,持平李敎英·兪致崇牌不進,監察茶時之意,敢啓。傳曰,知道。
以大司諫金在田,司諫李光載,獻納朴斅默,正言金英秀·尹哲求,執義李殷相,掌令權秉德·吉顯範,持平李敎英·兪致崇牌不進罷職傳旨,傳于曺錫雨曰,只推。
姜啓曰,校理李玄功,副修撰徐相敎·趙然昌在外,副校理趙鳳夏,修撰李裕元內閣進,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職〈傳旨〉,傳于姜曰,只推。
兵曹,以沈有祖爲摠戎中軍。
姜,以宗簿寺提調意啓曰,璿源譜略,今方始役,而子孫錄中未及改錄處,有從便釐正之例,今亦依此擧行,何如?傳曰,允。
洪永圭,以御營廳言啓曰,因禮曹草記,東道八陵局內捉虎事,定將校率領砲手,去月二十七日,出送行獵矣。今月初四日午時量,大豹虎一頭,捉得於元陵後峯近處,故謹此封進,而仍爲行獵之意,敢啓。傳曰,知道。
上在慶熙宮。停常參·經筵。
備忘記,忠淸兵使李宜植下直,長弓一張,長箭一部,片箭一部,筒兒一箇賜給。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
傳于姜曰,臺諫竝許遞,政官牌招開政。
曺錫雨啓曰,大司憲執義·掌令二員,持平二員未差,監察茶時之意,敢啓。傳曰,知道。
姜啓曰,行吏曹判書朴岐壽,參判金學性,參議趙雲澈牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書朴岐壽進,參判金學性牌招不進,參議趙雲澈進,左副承旨姜進。啓曰,臺諫多窠,今當差出,而擬望之人乏少,外任竝擬,何如?傳曰,允。以洪學淵爲大司憲,兪章煥爲大司諫,金應均爲執義,林基洙爲司諫,李昌廷·崔尙儒爲掌令,許傳·李潤龍爲持平,趙然昌爲獻納,尹顯岐·柳晏爲正言,鄭基世爲敦寧都正,趙在慶爲大司成,李宗立爲厚陵令,權用正爲安山郡守,故校理洪勝圭贈吏參弘提例兼,戶曹參判洪鐘應考。
兵批,行判書金左根病,參判李同淳入直進,參議柳基豐病,參知金病,同副承旨金穰根進,大護軍趙冀永,副護軍李根友·李玄緖·金在田·徐憲淳·李時愚,副司直李殷相·李光載·朴斅默·吉顯範·權秉德·兪致崇·李敎英,副司果金英秀·尹哲求,以上竝單付。
吏批,再政。以金在根爲副修撰,朴浚愚爲兵曹佐郞,尹禹鉉爲江界府使,洪秉琦爲山淸縣監。
以左承旨李源祚牌不進罷職傳旨,傳于金穰根曰,只推。
姜,以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入,而健陵·顯隆園植木,則木府留守,已爲區別狀聞矣,敢啓。傳曰,知道。
洪永圭,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以禁衛營言啓曰,本營哨官權鳳夏,受由過限,爲先汰去之意,敢啓。傳曰,知道。
戶曹判書朴永元疏曰,伏以舟梁顯光,壼極正位,大庭擧渙告之儀,廟宮行祗謁之禮,啓嘉祥於則百,綿寶籙於於萬,帀域群情,普切懽忭。臣於是時,猥參執役之列,周旋於儀文物采之間,匪頒之典,罔功以徼,天廐文駟,恩錫便蕃,寵光所被,里巷傳誦,頌祝榮感,有倍餘人,仍伏念臣,菲才重任,居然歲一周而又將半矣。蓋自受命之初,非昧量入之訓,感特簡之隆摯,懼屢瀆之猥越,黽勉一出,義在叨謝,旣又哀慶之會,大役相仍,職在要劇,事輒委湊,言私丐免,非時也不遑也。滾轉盤礴,以迄于玆,是豈臣有毫分可堪之實而然哉。點檢旣往,無一報稱,有百愆尤,若其所不自省覺,又不知有幾個紕繆與何樣僨誤也。其心豈不欲殫竭駑鈍,冀幸尺寸之補,而奈此才疎識闇,辦理非長,籌出籌入,漫無秤裁,而適値時詘擧贏,支調之不暇給,牽補之不能爲,徒見其積儲已竭,而經用日窘,大農之計,莫之如何矣。雖匹庶之家,有釜庾之藏,管庫非人,則猶必欲易之,千乘財賦,所關何等綦重,而委之庸短無能之手,一任其板蕩,臣未知其何說,縱臣不自言,朝廷宜有以處此者,此已臣不可一日更蹲之端,至若狗馬賤疾之妨害事務,有難以一二計,最是痰火癖積,迭相爲祟,平生貞痼,衰遲愈劇,比年以來,幾殊而甦者屢矣。由是而榮衛都涸,形殼僅存,上升而爲眩冒,則如墮烟霧,中亘而爲格厥,則便作籧篨,劇輒危綴多時,歇亦寧靖少日,公幹之儘力驅策,幾乎十顚而九仆,簿領之按例判署,不免前錯而後遺,以此癃孱之狀,擔此艱棘之任,小則滯務,大則敗事,民國受病,將何所至?凡人有職事,所自效者材具也,所相須者精力也。今臣無一於此,而猶復懷祿戀寵,支離不去,仰累我殿下則哲之明,底埴之政,則其爲孤恩負國,豈萬殞之所可贖也哉?竊庶幾日月之明,無物不照,肝膈之懇,上有孚格,庸敢略具文字,齋沐以進。伏望聖慈,念重寄之不可虛縻,察微諒之非出緣飾。將臣度支之銜,亟許鞶褫,回授能者,公私之大幸也。臣不勝云云。答曰,省疏具悉。度支重任,豈可輕遞?卿其勿辭行公。
上在慶熙宮。停常參·經筵。
曺錫雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
姜啓曰,來十一日,朝參日次矣,敢稟。傳曰,停。
曺錫雨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右承旨洪永圭,今日不爲仕進,卽爲牌招,何如?傳曰,允。
又啓曰,假注書徐堂輔,身病猝重,勢難察任,今姑改差,何如?傳曰,允。
徐堂輔改差,代以李承益爲假注書。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于姜曰,只推。
姜啓曰,校理李玄功,副修撰徐相敎·金在根在外,副校理趙鳳夏,修撰李裕元內閣進,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
曺錫雨啓曰,大司憲洪學淵,執義金應均,掌令李昌廷·崔尙儒,持平許傳牌不進,監察茶時之意,敢啓。傳曰,知道。
以執義金應均,掌令李昌廷·崔尙儒,持平許傳,正言柳晏·尹顯岐牌不進罷職傳旨,傳于金穰根曰,只推。
以右承旨洪永圭牌不進罷職傳旨,傳于金穰根曰,只推。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于金穰根曰,只推。
曺錫雨,以備邊司言啓曰,以司謁口傳下敎曰,向於動駕時,見被災綿紬廛,尙未改建,令貢市堂上,招致該廛市民,詳問後草記事,命下矣。臣等謹以下敎辭意,詳問於該廛民人等處,則以爲廛勢,近甚蕩殘,又遭回祿,公私物件之入於燒燼,殆近萬金,凋敗尤無餘地,而以若廛樣,八十餘間營建,萬無其望,尙今未就,只增悶隘云矣,敢啓。傳曰,令廟堂從長,稟處。
又以訓鍊都監言啓曰,本局別將柳光魯,身病猝重,勢難察任,改差,何如?傳曰,允。
上在慶熙宮。停常參·經筵。
曺錫雨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
又啓曰,三品官之無得過三日循例請牌,曾有定式矣。大司成趙在慶,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
執義金應均啓曰,臣言議風采,本不合於淸朝耳目之任,而迺者柏府除旨,忽下於千萬夢想之外,天牌儼臨,義分是懼,雖不得不章皇出肅,粗伸叨謝之忱,而第臣於合啓中,有區區私義之不可聯參者,前叨是職,以此引避,輒蒙恩諒,到今處義,與前無異,請命遞斥臣職。答曰,依啓。
以司諫林基洙,正言柳晏·尹顯岐,掌令李昌廷·崔尙儒,持平許傳牌不進罷職傳旨,傳于金穰根曰,只推。
以大司成趙在慶牌不進罷職傳旨,傳于金穰根曰,只推。
金穰根啓曰,卽者吏曹郞廳來言,山淸縣監洪秉琦,當爲署經,而憲府則雖已署經,諫院不備,不得署經云,除在外外,未肅拜人員,竝卽牌招,何如?傳曰,一司除署經。
金穰根,以禮曹言啓曰,卽伏見黃海監司李圭枋公都會試取啓本,則昨年公都會,以國恤卒哭,前前道臣金東健在任時,狀聞停止,故今年公都會,援例合設,兩年條入格人,開錄馳啓云矣,陞補學製公都會,當年內不得畢試者,勿施事載在法典,故除非前期稟請,則例不得追後合設矣。昨年狀聞時,旣不請退行,今又更不關由而直爲合設,有違法例,不可仍置,癸卯條則勿施,該道臣,施以罷職之典,何如?傳曰,允。
又以訓鍊都監言啓曰,本局把摠金永求,身病猝重,勢難察任,改差,何如?傳曰,允。
上在慶熙宮。停常參·經筵。
曺錫雨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪永圭曰,明日次對,勿拘來會。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于姜曰,只推。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
正言尹顯岐啓曰,臣言議風采,本不近似於淸朝耳目之任,而薇垣除旨,忽下於千萬夢想之外,感恩怵義,雖不得不章皇出肅,粗伸叩謝之忱,而第臣於合啓中,有區區私義之不可聯參者,如臣所處,輒蒙恩諒,義無異同,跡難仍冒,請命遞斥臣職。答曰,依啓。
曺錫雨啓曰,大司憲洪學淵,掌令李昌廷·崔尙儒,持平許傳牌不進,執義未差,持平李潤龍在外,監察茶時之意,敢啓。傳曰,知道。
以司諫林基洙,獻納趙然昌,掌令李昌廷·崔尙儒,持平許傳牌不進罷職傳旨,傳于曺錫雨曰,只推。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于曺錫雨曰,只推。
曺錫雨啓曰,明日次對,兩司當爲進參,除在外·差祭外,未肅拜·呈告人員,竝待開門牌招,何如?傳曰,允。
姜啓曰,明日冬至望闕禮習儀,兩司當爲進參,除在外·差祭·嫌不進外,未肅拜·呈告人員,竝待開門牌招,何如?傳曰,允。
洪永圭,以兵曹言啓曰,知中樞府事秦慶煥,景福宮衛將全啓祿·徐必壽,俱以病難供職,呈狀乞遞,竝改差,何如?傳曰,允。
又以禁衛營言啓曰,本營軍色從事官金應均,身病甚重,勢難察任,今姑改差,何如?傳曰,允。
大司成趙在慶疏曰,伏以臣,伏奉除旨,以臣爲成均館大司成者,聞命驚惶,歷日靡措,夫太學,賢士之關,而治化之源也,溯其本則虞廷之敎胄也,考其法則周家之造士也。極擇乎文學之彦,專責其成就之方,係斯文之興替,而爲儒林之表準者審矣。顧斯任也,若是綦重,膺是選者,實爲難愼,雖在昔名碩,猶且逡巡,況如臣庸愚,豈成彷彿?臣本性質鹵鈍,學識謏寡,僥倖一第,計在祿仕,而前後歷敭,罔非踰濫,絲毫蔑效,淵谷在前,區區所矢心者,惟是遠跡顯要,下而守謹約之規,殫力趨走,上而圖塵刹之報,朝班鵷鷺,粗竭陳就之誠,江湖鳧雁,無關去來之數,今此華貫重任,是豈臣夢寐之攸到也?不念負乘之懼,冒犯梁鵜之譏,强據皐比之席,欲贊樂育之化,則畢竟嫫母粉飾,醜態愈露,竊恐有諸生之笑于列者矣,廉隅之虧,其愧猶小,則哲之累,所關至大,參倚前衡,承膺無路,玆敢略暴情實,仰瀆崇嚴。伏乞聖慈,俯乘鑑諒,特賜鐫改,以重公器,以安私分焉。臣無任云云。省疏具悉。爾其勿辭察職。
上在慶熙宮。停常參·經筵。
藥房提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳祭聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
備忘記,濟州牧使權溭下直,長弓一張,長箭一部,片箭一部,筒兒一箇賜給。
曺錫雨啓曰,大司憲洪學淵,掌令李昌廷·崔尙儒,持平許傳牌不進,執義未差,持平李潤龍在外,監察茶時之意,敢啓。傳曰,知道。
姜啓曰,玉堂上下番俱空,已至多日,事甚未安。應敎沈敬澤,則應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
傳于洪永圭曰,大臣·備局堂上引見。
曺錫雨啓曰,今日冬至望闕禮習儀,憲府則監察代行矣,雖無諫院,依例行禮之意,敢啓。傳曰,知道。
又啓曰,臣錫雨,今日冬至望闕禮習儀進去,下直之意,敢啓。傳曰,知道。
以司諫林基洙,獻納趙然昌,掌令李昌廷·崔尙儒,持平許傳牌不進罷職傳旨,傳于洪永圭曰,只推。
以司諫林基洙,獻納趙然昌,掌令李昌廷·崔尙儒,持平許傳牌不進罷職傳旨,傳于洪永圭曰,只推。
姜,以吏曹言啓曰,繕工監假監役官趙最淳,以其身病,呈狀乞遞,改差,何如?傳曰,允。
洪永圭,以兵批言啓曰,前監司趙鶴年,自吏曹送西矣。瓜滿監司,例爲隨品付樞銜,而資級係是嘉善,同中樞當爲下批,而時無見窠,依例作闕下批之意,敢啓。傳曰,知道。
有政。吏批,行判書朴岐壽進,參判金學性,參議趙雲澈竝牌招不進,左副承旨姜進。以宋能圭爲執義,李在瀚爲正言,金輔根爲同義禁,趙存璟爲昌陵令,鄭基承爲監察,金大根爲江原監司,金商弼爲假監役,金畯爲金泉察訪,黃海監司李圭祊仍任事,承傳。
兵批,判書金左根進,參判李同淳病,參議柳基豐病,參知金入直,右承旨洪永圭進。以趙冀永爲知事,金輔根·洪鍾應爲副摠管,洪潝爲僉知,金箕祖爲宣傳官,金鎭恒·鄭裕俊·金大述爲五衛將,徐永祿爲景福將,金連柱·申洪祿爲昌德將,申龜一爲昌慶將,李基祖爲訓鍊僉正,李敏庠·柳宗魯爲判官,李鍾應爲加德僉使,金灝源爲慶尙左兵虞候,同知作闕單尹致謙,同知趙鶴年,大護軍秦景煥,護軍尹致謙,副護軍金聲遠,副司直金應均,副司果尹顯岐,以上竝單付。
吏批,再政。以尹行謨爲兵曹正郞,李漍爲西部令。
兵批,再政。以曺炳奎爲訓鍊判官,崔東鎭爲主簿,同知單金鎭恒,僉知單徐永祿,兼江原道兵馬水軍節度使單金大根。
以吏曹參議趙雲澈牌不進罷職傳旨,傳于洪永圭曰,只推。
姜,以吏曹言啓曰,今此冬至祭祭官,當爲磨鍊,而除老病·公頉,實無推移排比之路,依近例,刑官及司饔院官員年六十以上人員,通瀜塡差以入,而其中時無職名人,令該曹口傳付軍職,何如?傳曰,允。
又以內醫院都提調·提調意啓曰,年例各殿進上臘藥所入牛黃玖拾壹部㭭分貳里伍毫,麝香貳百肆拾玖部參分玖里貳毫,竝令戶曹·宣惠廳進排,而丙申定式牛黃貳拾六部貳分柒里貳毫,以本院春秋兩等元貢中取用,何如?傳曰,允。
洪永圭,以都摠府言啓曰,今日入直內三廳武兼禁軍及軍兵等,當爲中日習射技放,而冬至望闕禮習儀相値,不得設行之意,敢啓。傳曰,知道。
甲辰十一月初十日辰時,上御興政堂。大臣·備局堂上引見入侍時,右承旨洪永圭,假注書李承益,事變假注書姜晢一,記事官李裕膺·李,左議政權敦仁,右議政金道喜,行吏曹判書朴岐壽,漢城判尹金興根,兵曹判書金左根,知中樞府事李穆淵,禮曹判書趙秉龜,行護軍洪在喆,吏曹參判金學性,以次進伏訖。上曰,史官分左右。敦仁進前奏曰,近日日氣猝寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,日前被災綿紬廛市民,招致詳問後草記,有令廟堂從長稟處之命矣,廛勢今至凋弊,特敎出於隱恤,曾於似此之時,或有公貨許貸之例矣,賑廳錢二千兩,禁·御兩營木各十同,依已例出給,使之限十年無邊排納,該廛徭役,亦令限一年蠲減,俾爲改葺安接之地,何如?上曰,依爲之。出擧條敦仁曰,卽見開城留守趙容和所報,則以爲,本營,素無勅需,每以開市本錢推用後,請劃管理穀還充,便成恒式,而此穀已爲罄竭,故自今年爲始,某樣別備錢每年三千兩式,與昨年別備二千兩,付之勅庫,以爲來頭支勅之需,而今春所用開市本錢一萬四千七百餘兩,則勢將趁今充報云,而仍請區劃矣。別備之經紀勅需,出於經遠之計,可爲來頭之幸,而目下開市錢推用者,則不得不充報矣,直爲區劃,則固無已例,而丁酉該營支勅時,有許劃餉穀排年還充之例,今亦以大興餉米四千石,姑先劃給,以報開市本錢,勅行旣非恒有,別備數亦不些,若無勅之年,則每於歲入中,除出一千五百兩,限八年次次充入,傳完餉簿之地,何如?上曰,依爲之。出擧條敦仁曰,卽見全羅監司金景善所報,則以爲,萬頃縣在囚咸平敗船沙格十二名,嶺南左漕倉沙格六十八名合爲八十名,而許多民之殘邑滯囚,供億無以排比,事勢果甚着急,請賜變通云矣。待年限移送原籍,自是法意,固難遽議,而一邑八十名滯獄,非但事勢之行不得,殘戶輪供,大關民弊,不可無闊狹之政,且前亦有限前移送之例,依報辭使之移送于原籍官,以爲自本縣督捧之地,何如?上曰,依爲之。出擧條敦仁曰,卽見開城留守趙容和狀啓,則長湍·金川所在大興城餉,依庚子啓稟上捧事,請令廟堂,稟處矣。餉穀法意,雖有所重,參量事勢,亦係時措,今若以積年邑留之穀,猝使之上捧,則遠塗民力,大有難便之端,故日前海西·京畿年分回啓,已施其依前邑捧之請矣,守臣狀辭,今姑置之,以待日後,更爲商處,何如?上曰,依爲之。出擧條敦仁曰,卽見戶曹所報,則嘉禮時所入物力,以折錢七八萬兩,請卽區劃矣。昨年關西例貿蔘錢九萬五千六百餘兩,爲補信需,留儲本曹矣,信行今旣退期,就此錢中七萬兩,特爲劃給,餘數二萬五千六百餘兩,姑使之添付於本曹別置,何如?上曰,依爲之。出擧條敦仁曰,以黃海監司李圭祊公都會合設事,禮曹請罷蒙允矣。不更稟請,直爲合設,做錯則大,罷之固宜,而第念本道年形,旣未免歉,民邑爲弊,不可不念。黃海監司李圭祊,今姑仍任,何如?上曰,依爲之。公都會事,此固道臣之做錯,旣已登啓之後,使之勿施,亦涉銷刻,依道啓施行。出擧條敦仁曰,江原監司趙鶴年,今朔爲箇滿矣,政官牌招,開政差出,何如?上曰,依爲之。出擧條敦仁曰,臣於年前,待罪惠局提擧時,曾以災政,有所筵奏矣。其後因循,如前冒勘,論以國綱,極爲駭歎,各道災頉,無非有名無實,而未有甚於嶺南·湖西之永災也。川浦續陳,一經報勘,仍稱永災,歲以增加,不可勝計,卽他道所無者也,若此不已,則幾何不結無所收,國無所納乎?興言及此,良覺寒心。夫浦之彼邊生泥,地道之所必有也,沙之翌年收稅,法典之所昭載也,仍作還陳,全無更墾,此又事理之所不近也。年年襲謬,一任奸冒,災摠則式日滋多,財賦則課歲漸縮,非但田政之紊亂莫甚,揆以事體,豈不萬萬未安乎?弊到此極,不可不釐革而後已,逐邑改量,雖無以遽議,爲道臣·守宰者,苟能存心於國計,豈容一事恬嬉,不思所以補充之道乎?或査陳而補摠,或新起而充數,或掘沙之勸耕,或泥生之還推,皆有還實之道。且於昨年,湖南降沙災名,旣令削減矣,聞已査括,不無其效云,以此推之,則其許多僞冒,尤可知也。自今嶺·湖兩道之川反浦落,今續陳之屬於永災者,舊頉未復之前,一竝革削,俾無敢更爲冒勘,外此各道雜頉中,舊初不·仍未移·仍川沙等許多名色報頉氄濫,道各疑眩,此亦不啻爲幾屢萬結矣。當年之未移·川沙,勢所不得無者,而寧或災有歲仍,而土無還起之理乎?前頭之憂,有不勝言,此亦決不容任其虛冒,一體嚴飭於各道,災頉中仍舊懸頉者,使之一一詳覈,隨其實起,區別啓聞,亦自戶曹·惠廳,到底照檢,而如是筵飭之後,若不永革前謬,亟圖實效守令,則嚴法重繩,不飭之道臣,亦爲論勘,何如?上曰,依爲之。出擧條敦仁曰,明春慶科,以有初試庭試設行事,纔有成命矣。無論大小諸科,初試之京鄕各設,自是科制也,如謁聖庭試之卽日放榜,固當咸聚於京師,而至於庭試之有初試,元與增式無異,則獨此合設於京,未必爲確然不可易之制,而徒使遠方多士,積費道路之跋涉,留連之資斧者,亦所不可不念也。年前謁聖庭試武科初試,依增式例,使各道兵使設行,至今有實效矣。增式爲例,文武無異,文科初試,亦令各道設行,而雖有左右道處,不必別送京試官,都聚巡營,使道臣主試,額數則先期稟旨,旁照增式之額,而量宜分排,俾爲試取,則京鄕選擧,自無向隅之歎。遐外儒士,亦免遍勞之患,此爲無損於科制,便穩於事勢,而旣係更張,有難處斷,令禮曹收議于時·原任大臣·本曹館閣堂上,若衆論歸一,則自廟堂成節目啓下,以爲定式施行之地。夫朝家之設置科第,卽所以甄發人才,而人才成就,讀書是已,士於平日,勤講學而資誦習,其未得之也,不失爲窮經之士,旣得之,則藉手需用於當世,培植之化,蒐羅之政,於是乎盛矣。文科諸試之皆有講經,古制豈徒然也?近來節目之新定,筵飭之申明,亦可謂勤複,而乍行旋停,有名無實,科規漸益懈弛,儒業因以荒嬉,僥倖成風,冒赴者衆,其何以望士趨之端而選法之精乎?爲今之道,非必別究條例,不過修擧舊典而已,自明春慶科凡有初試文科,一經之講,切勿停廢,永爲程式,亦卽知委京外,俾各飭勵,何如?上曰,依爲之。出擧條敦仁曰,萊府之倭料倭供兩名色,自是戶·惠廳之分管,而近來支用漸繁,加下輒夥,戶曹則以嶺南所在元會穀,每爲報給矣,此穀歲以耗縮,不得不自廟堂移劃惠廳穀,而惠廳則倭供之外,又爲添疾,事勢亦難,輒於劃下之際,自致曠月,非但該府支用之多患後時,各邑船運,若値冰泊,則民邑之弊,亦甚可憫,蓋其倭料供之加入多寡,雖無以預量,亦係不得不應下者,今以本道某樣穀,折米五六萬石,分置於沿邑,名以甲辰別儲穀,盡分取耗,勿入停蕩,而如有倭料供不足之時,以此劃給,如是設置之後,又不必使兩衙門分管,專屬惠廳,以責出入,實合事宜,故敢此仰達矣。上曰,依爲之。出擧條敦仁曰,向來前持平李敎英,以閔致文特進官抄啓事,陳疏論列,其言誠是矣。批旨已蒙依施,更無可論,而第其請勘前副學之辭,實不勝慨歎,所謂警責,未知何所指的,而臺閣風采,專尙直截,今以律例所無似勘非勘之目,囫圇仰請者,雖或坐於生疎,臺例臺體,俱不當若是苟且,前持平李敎英,施以譴罷之典,前副提學金英淳不審之失,亦不可以旣往而置之,一體罷職,何如?上曰,依爲之。出擧條敦仁曰,凡朝臣之以移葬告暇,不載法典故,雖父母移葬,不得請由,至於祖父母,則歸葬移葬,俱無以呈辭,而惟妻父母,則有移葬給暇之例,臣未知此例之創於何時,而於妻父母則許之者,獨不許於父母·祖父母,揆以事理,謬舛莫甚。法典則或欠未備,事例則徒襲失檢,未及釐正而然,自今以父母移葬及祖父母歸葬移葬事,呈辭請由者,亦許捧入之意,分付政院,何如?上曰,依爲之。出擧條敦仁曰,摠戎使李惟秀,以其身病,來詣朝房,不爲登筵矣。病勢聞果難强,而事體極爲未安,推考,何如?上曰,依爲之。出擧條敦仁曰,臣有仰達者矣。向以視朝事,領府事已有所陳勉,臣等亦旣繼陳,而人君視朝,蓋欲勤接臣僚,咨訪治道,故詩經歎美其問夜之至三,古之人君,又有攬衣待晨者,且以國朝事例言之,次對稱以賓對者,亶出於禮待臣僚之意也。今臣等日出而會,已過午正,始賜引接,實有違於古聖王勤政之規,又非禮遇之道,此無他,卽殿下求治之念不勤故也。伏願自今以後,亟加警省,無復如前日,是臣區區之望也。上曰,唯。上曰,耳掩之制,古亦如此乎?敦仁曰,古制則不曾如此,而近日漸成侈大,雖以冗費言之,亦爲不少矣。上曰,然則當有變通之擧矣。敦仁曰,臣等亦有是議,故嘗有一番筵稟通變之意,而未及仰奏矣,聖問及此,臣當退與諸宰,講究制度,容俟日後登對,停當稟定矣。上曰,依此爲之,可也。上命大臣就座,永圭曰,諸宰奏事。岐壽等曰,別無可奏之事矣。永圭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史座就座。仍命退,諸臣以次退出。
上在慶熙宮。停常參·經筵。
未時,雷動電光。
大王大妃殿進御二錢重人蔘粟米飮,自今日一貼式,限三貼煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
曺錫雨啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
傳于姜曰,原任直閣金鼎集馳詣仁陵,奉審摘奸,仍留監祭,仍詣長陵,一體奉審以來。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于姜曰,只推。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
傳于金穰根曰,發遣吏郞,諸執事淸齋與否,摘奸以來。
曺錫雨啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳差祭,監察茶時之意,敢啓。傳曰,知道。
以司諫林基洙,獻納趙然昌,掌令李昌廷·崔尙儒牌不進罷職傳旨,傳于金穰根曰,只推。
兵曹口傳政事,副司果單金基纘·兪致善·朴齊璿。
上在慶熙宮。停常參·經筵。
曺錫雨啓曰,大司憲洪學淵,掌令李昌廷未肅拜,執義宋能圭,持平李潤龍在外,掌令崔尙儒呈辭,持平許傳差祭,監察茶時之意,敢啓。傳曰,知道。
趙斗淳啓曰,右承旨洪永圭,今日不爲仕進,卽爲牌招,何如?傳曰,允。
又啓曰,同義禁金輔根,除拜後過三日不爲出肅,依定式,推考警責,仍卽牌招察任,何如?傳曰,允。
傳于姜曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于姜曰,永陵受香承旨,仍爲奉審摘奸,局內諸陵,一體奉審。
姜啓曰,明日冬至望闕禮,依例爲之之意,敢啓。傳曰,知道。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于姜曰,只推。
姜啓曰,應敎沈敬澤,副應敎李豐翼差祭,校理李玄功,副修撰徐相敎·金在根在外,副校理趙鳳夏,修撰李裕元內閣進,玉堂上下番俱空,已至多日,事甚未安。校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
李源祚啓曰,明日召對,取稟。傳曰,停。
曺錫雨啓曰,啓覆例於陽復前擧行,而三公不備,不得如例擧行之意,敢啓。傳曰,知道。
以忠淸監司姜時永狀啓,進上大箭,不善申飭,更爲封進,惶恐待罪事,傳于曺錫雨曰,勿待罪事,回諭。
以右承旨洪永圭牌不進罷職傳旨,傳于曺錫雨曰,只推。
上在慶熙宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司憲冬至單子問安。答曰,知道。
姜啓曰,明日召對,取稟。傳曰,停。
傳于姜曰,奉審閣臣入侍。
以副校理李寅奭,修撰李濟達牌不進罷職傳旨,傳于姜曰,只推。
姜,以弘文館言啓曰,修撰李裕元內閣進,副修撰徐相敎·金在根在外,下番闕直,事甚未安。修撰李濟達,旣有只推之命,卽爲牌招入直,何如?傳曰,允。
姜,以禮曹言啓曰,今此冬至諸道所封賀箋中,會寧府使吳一善,以應封官,兼別軍職,故各爲封進,熊川縣監吳鼎周,雖非應封官,亦以別軍職封進矣,一體看審捧入之意,敢啓。傳曰,知道。
洪永圭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳千摠李光龍,身病甚重,勢難察任,改差,何如?傳曰,允。
又以御營廳言啓曰,大豹虎一頭,捉得封進之後,連爲行獵,今月十二日申時量,中豹虎一頭,又爲捉得於穆陵後峰近處,故謹此封進,而仍爲行獵之意,敢啓。傳曰,知道。
甲辰十一月十三日申時,上御興政堂。奉審閣臣入侍時,左副承旨姜,假注書李承益,記事官李裕膺·李,原任直閣金鼎集,以次進伏訖。上曰,史官分左右,閣臣進前。鼎集進前奏曰,臣承命馳詣仁陵,陵上丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事安寧,仍詣長陵,一體奉審,則亦爲無頉矣。命閣臣就座,又命史官就座。仍命退,諸臣以次退出。
上在慶熙宮。停常參·經筵。
姜啓曰,明日召對,取稟。傳曰,停。
曺錫雨啓曰,大司憲洪學淵,掌令崔尙儒呈辭,執義宋能圭,持平李潤龍在外,掌令李昌廷,持平許傳未肅拜,監察茶時之意,敢啓。傳曰,知道。
姜啓曰,右副承旨曺錫雨,今日不爲仕進,卽爲牌招,何如?傳曰,允。
傳于姜曰,禮房承旨,馳詣宗廟·徽定殿·景慕宮,奉審摘奸以來。
姜啓曰,假注書李承益,身病猝重,勢難察任,今姑改差,何如?傳曰,允。
李承益改差,代以林倜爲假注書。
姜啓曰,卽者吏曹郞廳來言,果川縣監洪鍾茂,當爲署經,而憲府則雖已署經,諫院不備,不得署經云,除在外外,未肅拜人員,竝卽牌招,何如?傳曰,一司除署經。
以修撰李濟達牌不進罷職傳旨,傳于姜曰,只推。
姜,以弘文館言啓曰,校理李玄功,副修撰徐相敎·金在根在外,副校理趙鳳夏,修撰李裕元內閣進,修撰李濟達差祭,下番闕直,事甚未安。應敎沈敬澤,副應敎李豐翼,副校理李寅奭,竝卽牌招,以爲推移,姑降入直之地,何如?傳曰,允。
禮曹,文武科初試來二月十九日,文科講經三月十七日,文武科殿試四月初十日,文武科放榜同月十八日辰時。
上在慶熙宮。停常參·經筵。
藥房提調李穆淵,左承旨李源祚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
姜啓曰,明日召對,取稟。傳曰,停。
曺錫雨啓曰,大司憲洪學淵,掌令崔尙儒呈辭,執義宋能圭,持平李潤龍在外,掌令李昌廷,持平許傳未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
注書張仁遠病代,以徐在懋爲假注書。
姜,以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
傳于姜曰,永陵受香承旨,仍爲奉審,摘奸以來。
傳于曺錫雨曰,刑曹判書許遞,護軍安光直除授。
吏曹,刑曹判書安光直,今加資憲除授事,承傳。
金穰根啓曰,卽者校理申泰運,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
以應敎沈敬澤,副應敎李豐翼,副校理李寅奭牌不進罷職傳旨,傳于金穰根曰,只推。
姜啓曰,校理李玄功,副修撰徐相敎·金在根在外,校理申泰運陳疏受由,副校理趙鳳夏,修撰李裕元內閣進,玉堂上下番俱空,事甚未安。應敎沈敬澤,副應敎李豐翼,副校理李寅奭,旣有只推之命,與修撰李濟達,竝卽牌招,推移入直,何如?傳曰,允。
曺錫雨,以備邊司言啓曰,卽見禮曹粘目,則枚擧東萊府使林永洙狀啓,以爲公作米年限請退,裁判差倭出來,而公作米退限事,雖嚴辭責諭,差倭之裁判出來者,勿論所幹之何事,姑許接待,已有前例,請令廟堂,稟處矣。公作米之每到限滿,輒請更退,視若恒規者,甚是可駭,嚴加責諭,俾無敢更煩,至於許接,自有已例,依前擧行之意,分付,何如?傳曰,允。
校理申泰運疏曰,伏以臣於鎖直之中,卽接家信,則老父胸腹之本病,近因寒暖之不適,挾感闖肆,委身床褥,飮噉時以減損,眞元日益澌敗,轉側須人,症勢非輕,臣自聞此報,按拄不得,忙陳短章,徑出脩門。伏乞聖慈,俯垂鑑諒,特遞臣所帶之職,俾安私分,仍治臣擅離之罪,以肅朝綱,千萬幸甚,臣無任云云。省疏具悉。爾其勿辭救護。
上在慶熙宮。停常參·經筵。
金穰根啓曰,大司憲洪學淵,掌令崔尙儒呈辭,執義宋能圭,持平李潤龍在外,掌令李昌廷,持平許傳未肅拜,監察茶時之意,敢啓。傳曰,知道。
以應敎沈敬澤,副應敎李豐翼,副校理李寅奭,修撰李濟達牌不進罷職傳旨,傳于姜曰,只推。
姜啓曰,玉堂上下番俱空,事甚未安。應敎沈敬澤,副應敎李豐翼,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
金穰根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,大報壇守直官王濟千,病難供職,呈狀乞遞,改差,何如?傳曰,允。
又以御營廳言啓曰,大豹虎一頭,中豹虎一頭,捉得封進之後,連爲行獵,今月十五日申時量,中豹虎一頭,又爲捉得於山陵後峰近處,故謹此封進,而更無虎跡,山行軍仍爲撤還,陵寢近處,一獵三捉,則該校論賞,曾有已例矣。捉虎將敎鍊官嘉義尹文昌,宜有論賞之擧,而臣不敢擅便,令該曹考例稟處,何如?傳曰,允。
上在慶熙宮。停常參·經筵。
洪永圭啓曰,來二十一日,朝參日次矣,敢稟。傳曰,停。
曺錫雨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以應敎沈敬澤,副應敎李豐翼,副校理李寅奭,修撰李濟達牌不進罷職傳旨,傳于曺錫雨曰,只推。
金穰根啓曰,玉當上下番俱空,事甚未安。應敎沈敬澤,副應敎李豐翼,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
以平安監司趙秉鉉狀啓,順川·殷山人命渰死事,傳于洪永圭曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
金穰根,以司譯院都提調·提調意啓曰,漢學訓長,卽官生訓誨之任,而今方有闕,以該學堂上譯官李文養差定,依例付祿,使之各別勸課,何如?傳曰,允。
洪永圭,以都摠府言啓曰,副摠管洪鍾應,以武臣堂上朔試射試官,訓鍊院晝仕出去之意,敢啓。傳曰,知道。
又以備邊司言啓曰,日前賓筵,以倭料供不足,嶺南某樣穀折米五六萬石取耗支用事,仰奏矣。本司句管保民司穀六百三石,甲戌補賑穀一千七百五十六石,壬辰備賑穀一千九百四石,丁酉救荒穀七百八石,均廳句管辛丑別置穀三萬一千六十七石,竝計今年耗穀三千三百九十五石,盡數區劃,與均廳句管軍作穀中一萬五千五百六十七石合折米五萬五千石,名以甲辰別儲穀,盡分取耗,句管於惠廳,日後倭供倭料,如有加下之時,自萊府請報該廳,以爲參量區劃,而亦以形止,枚報本司,且倭譯捄弊條折米一千五百石,每以信需穀劃給,而本穀見縮,無以支計,就此別儲穀耗中,自本道每年準數計給,事甚便當,竝依此定式施行,仍念本道所在信需穀,名目各異,徒致簿會之眩亂,壬申信需,甲劃信需,癸卯信資等三名穀,竝爲合錄,只以信需穀作名,依前盡分添耗之意,一體分付,何如?傳曰,允。
江原監司金大根疏曰,伏以臣,器識凡庸,稟質脆弱,學不足以知方,才不足以應務,守拙處約,寔心所安,投閒置散,乃分之宜,弱冠濯纓,蒙被雨露,內不能効勤勞於夙夜,外不能著聲績於郡縣,已試蔑效,倖逭罪戾,前後歷敭,累忝非服,此由於聖化洪造,喣濡涵育,雖一物之微,咸囿於陶甄之中,感頌攢祝,與天無極。見今臣年在强仕,旣無涓埃之報,位躋淸顯,濫叨緋玉之班,無勞荷寵,顧邈同列,心常隕越,如履淵氷,今於千萬夢寐之外,恩旨遽降,以臣爲江原道觀察使者,臣聞命惶蹙,罔知攸措,有若鶢鶋之聞鍾,鼷鼠之駕車者矣。以臣經歷之素淺,才諝之素乏,雖在汗漫職事,猶懼不擧,何況藩臬之重,委寄之大,豈可以一日冒據,上累聖朝則哲之明,俯速微躬匪分之災也哉?朱子曰,監司者,守令之綱,若非威望足以彈壓人心,智慮足以鑑別臧否,則將何以副聖簡而塞臣責乎?臣若今者,徒知寵祿之可懷,威命之可畏,懵然無覺,率爾承膺,則畢竟僨誤,可立而待,惶恐危慄,寧欲鑽地而不可得矣。又況關東一路,傍海依峽,土瘠民貧,加以近歲饑饉,三政俱病,邑弊民瘼,紛如亂緖,政宜遴選良手,使之措處得方,而非如臣譾劣者所可擔夯也,審矣。竊念臣之情私,則喜固深於毛檄,榮尤極於潘輿,光動門闌,感戴洪恩,臣雖磨放糜粉,無以仰答萬一矣。然而冥升之咎,招損之戒,臣於晨夕,常所聞敎於家庭者,則乃於今日,恬然冒膺,實非供歡之道,反爲貽憂之端,輕違家訓,重速郵罰,揆以公私,無一攸當,玆敢披瀝心肝,仰瀆崇嚴。伏乞聖慈,諒臣言之非出飾讓,察臣情之職由衷懇,亟賜鐫改,以重官方,以安賤分,不勝萬幸,臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
曺錫雨啓曰,大司憲洪學淵,掌令李昌廷呈辭,執義宋能圭,持平李潤龍在外,掌令崔尙儒傳旨未下,持平許傳未署經,監察茶時之意,敢啓。傳曰,知道。
以司諫林基洙,獻納趙然昌,正言柳晏,掌令崔尙儒牌不進罷職傳旨,傳于曺錫雨曰,只推。
以應敎沈敬澤,副應敎李豐翼,副校理李寅奭,修撰李濟達牌不進罷職傳旨,傳于姜曰,只推。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,副校理李寅奭,修撰李濟達,旣有只推之命,校理申泰運,由限已過,竝卽牌招,推移入直,何如?傳曰,允。
曺錫雨,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
刑曹判書安光直疏曰,伏以邦籙無疆,壼儀維新,兩殿供怡愉之樂,八域騰歡忭之頌,區區慶祝,久而冞切。仍伏念臣,年已衰邁,病亦沈痼,殘骸莫效於陳就,散跡自甘於跧伏,杜門養疴,無復有當世之望矣。千萬不自意,伏奉特旨,進臣一階,授臣以司寇之長,臣始焉惝怳,繼以震駴,歷日而莫省所以也。噫,六官之職,聖王所與代天而亮工者也,命德爲上,其次以庸,匪此選也,官謗興焉,是豈如臣庸朽所可髣髴擬議者,而今乃擧而加之於公議之外,謂臣德有可尙者乎,庸有可紀者乎?決知其無是也,而猶且苟然授之,是則繁纓之微,不必爲聖人所惜,嚬笑之細,不當爲明主所愛,寧有是哉?顧今聖明在上,庶政綜核,宜無擧措之不審,而緣臣誤恩,貽累化理,此尤臣拚寵若驚,不知措躬之所者也。臣立朝四紀,厚蒙拂拭,歷敭淸顯,滾到卿列,環顧廷紳,未有若臣寒畯,墻壁無依,而致身至此者,湛恩汪澤,河海莫量,而臣誠不肖,蔑有一言之益,一事之補,有足以絲毫稱塞者,每自循省,栗然汗騂。矧又耄及,精力已耗,殫竭自效,永無其望,惟有優游歌詠,以畢餘生,是爲臣不報之報,其何敢徒恃寵靈,更進一步,重犯冥升之戒哉?恩造逈絶,而私分愈益惶蹙,屢回思量,承膺無路,玆敢略控衷懇,冒入文字。伏乞天地父母,俯賜鑑諒,亟命收還臣新授資秩與刑曹判書之任,俾公器無濫而賤分獲安焉,臣無任云云。答曰,省疏具悉。卿其勿辭行公。
上在慶熙宮。停常參·經筵。
曺錫雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫雨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,左副承旨姜,今日不爲仕進,卽爲牌招,何如?傳曰,允。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于姜曰,只推。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
曺錫雨啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳未署經,監察茶時之意,敢啓。傳曰,知道。
以司諫林基洙,獻納趙然昌,正言柳晏,掌令李昌廷·崔尙儒牌不進罷職傳旨,傳于曺錫雨曰,只推。
曺錫雨,以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
上在慶熙宮。停常參·經筵。
藥房都提調趙寅永,提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫雨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪永圭啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
曺錫雨啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳未署經,監察茶時之意,敢啓。傳曰,知道。
以司諫林基洙,獻納趙然昌,正言柳晏,掌令李昌廷·崔尙儒牌不進罷職傳旨,傳于曺錫雨曰,只推。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于金穰根曰,只推。
姜啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
禮曹,來十二月初六日孝裕王大妃殿誕日陳賀時應行節目,參考前例磨鍊,依此擧行,何如?判付啓,旣承慈敎,權停爲良如敎。
上在慶熙宮。停常參·經筵。
金穰根啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以應敎沈敬澤,副應敎李豐翼,校理申泰運,副校理李寅奭,修撰李濟達牌不進罷職傳旨,傳于曺錫雨曰,只推。
曺錫雨啓曰,玉堂上下番俱空,已至多日,事甚未安。應敎沈敬澤,副應敎李豐翼,校理申泰運,副校理李寅奭,修撰李濟達,旣有只推之命,竝卽牌招,推移入直,何如?傳曰,允。
傳于曺錫雨曰,召對爲之。
傳于曺錫雨曰,左承旨·右承旨·左副承旨許遞,前望單子入之。
承旨前望單子入之,洪說謨·趙秉恒·李時愚落點。
曺錫雨啓曰,明日召對,取稟。傳曰,停。
曺錫雨,以弘文館言啓曰,新除授副修撰金在根,時在忠淸道德山地,經筵入番事緊,請斯速乘馹上來事,下諭。傳曰,許遞。
以平安監司趙秉鉉狀啓順安縣民家失火事,傳于金穰根曰,聞甚矜惻,元恤典外,別加顧助,結構奠接之方,廟堂措辭分付。
以慶尙左水使李元夏狀啓,封山失火,萬萬懍悚,惶恐待罪事,傳于金穰根曰,勿待罪事,回諭。
金穰根啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳未署經,監察茶時之意,敢啓。傳曰,知道。
以司諫林基洙,獻納趙然昌,正言柳晏,掌令李昌廷·崔尙儒牌不進罷職傳旨,傳于金穰根曰,只推。
以應敎沈敬澤,副應敎李豐翼,校理申泰運,副校理李寅奭,牌不進罷職傳旨,傳于曺錫雨曰,只推。
金穰根,以都摠府言啓曰,副摠管沈日永,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
甲辰十一月二十一日辰時,上御興政堂。召對入侍時,參贊官曺錫雨,檢校待敎李裕元,檢討官李濟達,假注書徐在懋,記事官李裕膺·李,各持綱目第九卷,以次進伏訖。上曰,史官分左右。上開卷命讀之,濟達讀自資治通鑑綱目第六,至穀梁春秋博士。上曰,止之,文義陳之。濟達曰,呼韓邪之來朝與夫烏孫·安息諸國之咸尊漢者,此可見漢朝開邊服遠之威矣。然蠻夷之性,困則卑順,强則驕逆,侵擾邊境,不被禮義之化者,固已久矣,得其地不足大於中國,得其民不足加於京師,而漢自武帝之時,窮兵黷武,征伐四夷,已殫中國之力,而今又米糒之轉輸邊塞者,至爲三萬四千斛之多,則其糜費中州之財力,以爲荒陬之供給,實非尊攘之道,是故自昔聖王,禦戎之策,只在驅逐疆域之外,俾絶侵凌之患矣。在詩曰,薄伐玁狁,至于太原,此實爲禦戎之上策也。伏願於此,亦留聖念焉。上曰,閣臣讀之。裕元讀自皇孫驁生,至以振困乏。上曰,止之,文義陳之。裕元曰,孝元初年,政多可觀,因六月之疫,深軫振乏之政,損饍至重也,而無所難愼,樂員苑馬,悅於耳目也,而亦能減省,不惜所好,後之政令,不爲不多,尙不能及於初政之美者矣。大抵初雖勵矣,終必解之,人之常也。是故詩曰,靡不有初,鮮克有終,伏願殿下,以終始二字,深加體念焉。上曰,承旨讀之。錫雨讀自秋九月關東大水饑,至皆免爲庶人。上曰,止之.文義陳之。錫雨曰,儒臣·閣臣,已爲切實敷陳,臣無容贅達矣。上掩卷,命史官就座。仍命退,諸臣以次退出。
上在慶熙宮。停常參·經筵。
曺錫雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日召對,取稟。傳曰,爲之。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
禮曹,來正月初三日行宗廟·永寧殿春享大祭,親傳香取稟,奉敎敬依。
禮曹,來正月初九日行社稷祈穀大祭,親傳香取稟,奉敎敬依。
金穰根啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳未署經,監察茶時之意,敢啓。傳曰,知道。
以掌令李昌廷·崔尙儒,獻納趙然昌,正言柳晏牌不進罷職傳旨,傳于金穰根曰,只推。
以濟州防禦使李容鉉狀啓,薦新與進上唐金橘,俱不得如例封進,惶恐待罪事,傳于趙秉恒曰,勿待罪事,回諭。
趙秉恒,以禮曹言啓曰,卽接濟州前牧使李容鉉狀啓謄報,則今十月令薦新橘果中,唐金橘數甚零星之由,前已馳啓,而一一摘取,爲七十六箇,肇慶廟薦新十六箇封進,所餘爲六十箇,宗廟·徽定殿·山陵·景慕宮薦新,無以排比,謹援已例,都封上送于禮曹,以爲稟旨薦獻之地爲辭矣。在前橘果稀結之時,多有減數薦獻之例,今亦依前例分排,當日薦進,而山陵薦新,則魂殿內官,依例陪進陵所薦進,何如?傳曰,允。
又以弘文館言啓曰,校理李玄功在外,副校理趙鳳夏內閣進,上番闕直,事甚未安。應敎沈敬澤,副應敎李豐翼,校理申泰運,副校理李寅奭,旣有只推之命,竝卽牌招,以爲推移入直之地,何如?傳曰,允。
曺錫雨,以備邊司言啓曰,卽見慶尙左水使李元夏狀啓,則枚擧慶州府尹成原默牒呈,以爲本府枝竹封山失火,延及於楸嶺·柿嶺等標內,長廣浩大,株數夥多,火起根因,期於査得,而松田失火守令勿罷,載在事目,故論罪一款,不敢擧論,請令廟堂稟處矣。松田失火,勿罷地方官,旣是事目,而亦不可全然無警,當該守令,從重推考,失火根因,嚴覈更報之意,分付,何如?傳曰,允。
上在慶熙宮。停常參·經筵。
趙秉恒啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,左承旨洪說謨,今日不爲仕進,卽爲牌招,何如?傳曰,允。
傳于趙秉恒曰,召對入侍。
傳于趙秉恒曰,柑製明日通方外爲之,試紙用大好紙,崇政殿親臨磨鍊。
傳于李時愚曰,明日出宮門路,以廣達門爲之。
金穰根啓曰,大司憲洪學淵,掌令李昌廷·崔尙儒牌不進,執義宋能圭,持平李潤龍在外,許傳未署經,監察茶時之意,敢啓。傳曰,知道。
以司諫林基洙,獻納趙然昌,正言柳晏,掌令李昌廷·崔尙儒牌不進罷職傳旨,傳于金穰根曰,只推。
以左承旨洪說謨牌不進罷職傳旨,傳于李時愚曰,只推。
以應敎沈敬澤,副應敎李豐翼,校理申泰運,副校理李寅奭牌不進罷職傳旨,傳于李時愚曰,只推。
玉堂前望單子入之,應敎林肯洙,副應敎金應均,校理李殷相·李魯奎,副校理宋能圭·沈膺泰,修撰金炳奎,副修撰兪錫煥·趙然昌落點。
趙秉恒,以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式,本曹佐郞馬翰良,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日柑製試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又以徽定殿享官意啓曰,參奉趙秉錡·李寅始以今柑製,皆當赴擧云,參奉代假官一員,令該曹依例差出,使之入番察任,何如?傳曰,允。
曺錫雨,以兵曹言啓曰,明日崇政殿親臨柑製時,本曹郞廳侍衛,全數進參,而佐郞朴浚愚在外未肅拜,不得進參,今姑改差,其代令該曹,以在京無故人口傳差出,以爲進參之地,何如?傳曰,允。
金穰根,以義禁府言啓曰,明日崇政殿親臨柑製通方外爲之時,本府都事,皆爲赴擧,只有武都事一員當直入直,而本府入直·公事回公都事及崇政門·麗春門·宜秋門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
曺錫雨,以備邊司言啓曰,卽見濟州前牧使李容鉉年分狀啓,則濟州稍勝旌義,大靜少遜旌義,統論三邑,足爲平年,而纔經昨秋歉荒,又當今夏失稔,新舊還之一時竝督,恐非紓力之道,故新還趁限準捧,舊還姑爲仍停云矣。本島農形,幸免災傷之濫,優爲少康之年,民邑之力,足以快紓,而但昨秋被歉之餘,新舊還之一時竝督,恐有欠於懷保之政,舊還則依近例許令仍停,何如?傳曰,允。
兵曹口傳政事,副司果單趙鳳夏·李裕元。
甲辰十一月二十三日午時,上御興政堂。召對入侍時,參贊官李時愚,檢校待敎李裕元,檢討官李濟達,假注書林倜,記事官李裕膺·李,各持綱目第九卷,以次進伏訖。上曰,史官分左右。上開卷命讀之,濟達讀自隴西地震,至無復忌憚者也。上曰,止之,文義陳之。濟達曰,漢元帝之罷黃門狗馬,以禁囿假貧民者,卽節儉恤民之政也。夫苑囿工作之費,狗馬玩好之具,非但以無益害有益,而其役耳目而移心志者,必至於峻宇雕墻,馳騁弋獵之弊矣。是故自古聖王,莫不以節儉恤民,爲出治之本,而若靈囿之與民同樂,旅獒之不貴異物,實爲萬世人主之鑑法矣。雖以漢元中主以下之治,亦能假苑囿而罷獸畜,則況乎治化之欲其駕軼漢唐,比隆三代,而豈或留心於苑囿狗馬之類,以爲糜費財用也哉?在魯論曰,節用而愛人,伏願於此,深留聖念焉。上曰,閣臣讀之,裕元讀自三年春罷珠厓郡,至帝如河東祠后土。上曰,止之,文義陳之。裕元曰,賈捐之疏曰,堯·舜聖之盛,蓋聖固莫盛於堯·舜,故孟子言必稱堯·舜,苟求堯·舜之道,布在方策,炳如丹靑,若日對方策,拳拳不已,則前聖之治,不期而自至矣。伏願殿下,此等處益加體念,萬幾之暇,不離方策之間,則日用事爲,自然沕合於前聖之道,懋哉懋哉。上曰,參贊官讀之。時愚讀自五年春正月,至美惡是非果何在哉。上曰,止之,文義陳之。時愚曰,夫人臣進諫之法不一,而必以犯顔諫諍爲難者,蓋天威咫尺之地,常情易多畏怯,苟非剛介之性,謇諤之節,則固不敢有犯而無隱也。今以元帝欲御樓船事觀之,此無甚爲闕德危道,而薛廣德,以汚輪等語,當前阻搪,擧措以涉徑庭,而斷斷直截之風,固不讓於斷鞅折檻之擧也。苟在上者,嘉納而優容之,則忠言讜說,日進於前,國可以安,民可以治,而元帝不能見到於此,所以有不說之意,而張猛所陳,從容委曲,雖不失納約之義,亦可見二人之方圓不同也。畢竟惡其方而咈之,喜其圓而從之,此元帝之所以止於元帝也。殿下於此等處,深加講究,凡於臣鄰匡救之論,設有廣德之流,常思不咈而從之爲美事,則豈不大有益於容諫之盛德乎?惟殿下,懋哉懋哉。掩卷後,仍起伏復奏曰,學問之法,最以間斷爲大戒,苟或間斷,竝與前所講習而失之,所以大僚之前後仰懇,諸臣之尋常顒祝者,只在於此,雖以今日之召對言之,聞之者必當欣欣相告,若復繼此而無少間斷,則聖德益躋光明,令聞傳播遐逖,一日歸仁之效,有不可勝言,豈不盛哉?俄於薛廣德事,已有所敷陳,而今臣之區區仰勉,尤非難從底事,以殿下翕受之量,庶幾幡然,則小臣之夤緣榮感,又當如何?伏願留神澄省焉。上曰,玉堂何爲一人登筵乎?濟達曰,上番闕直矣。上曰,何爲闕直?濟達曰,皆有故違牌矣。上命書傳敎曰,違牌上番玉堂竝罷職,閣臣兼帶及在外玉堂竝許遞,與未差之代,前望單子入之。上掩卷,命史官就座。仍命退,諸臣以次退出。
上在慶熙宮。停常參·經筵。
還內後,內閣·政院·藥房·玉堂口傳問安。答曰,知道。
趙秉恒啓曰,明日常參·經筵,取稟。傳曰,只晝講。
金穰根啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外,監察茶時之意,敢啓。傳曰,知道。
傳于曺錫雨曰,侍衛軍兵毛具·雨具,從便爲之。
趙斗淳,以吏曹言啓曰,卽接通禮院掌樂院牒報,則以爲今日崇政殿親臨柑製時,左右通禮,不可不備,而左通禮有闕之代,卽速變通差出云,殿庭協律郞,本院正例爲進參,而正有闕之代,卽速變通,以爲及時擧行之地云,通禮院左通禮,掌樂院正有闕之代,口傳備擬以入之意,敢啓。傳曰,知道。
吏曹口傳政事,以權秉德爲左通禮,兪致善爲掌樂正。
趙秉恒,以弘文館言啓曰,新除授副校理宋能圭,時在忠淸道淸州地,經筵入番事緊,請斯速乘馹上來事,下諭。傳曰,依啓。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以弘文館言啓曰,上番姑陞入直,事甚未安。新除授應敎林肯洙,副應敎金應均,校理李殷相·李魯奎,副校理沈膺泰,竝卽牌招,以爲推移入直之地,何如?傳曰,允。
以江原監司趙鶴年狀啓,三陟府民家失火事,傳于曺錫雨曰,聞甚矜惻,元恤典外,別加顧助,趁卽結構奠接,俾無棲遑失所之弊事,廟堂措辭分付。
傳于趙斗淳曰,堂上對讀官坐直承旨,兵曹堂上試官加差下,使之分考。
傳于趙斗淳曰,科次入侍。
吏曹口傳政事,以安允中爲兵曹佐郞。
工曹判書李若愚疏曰,伏以臣,才學淺短,鑑識疎闇,本不足比數於校文之任,而今夏增廣會試,猥忝於試事,竊惟大比之科,事體莫重,以臣庸下,濫叨其職,方以僨誤,憧憧自懼,畢竟有閔達鏞換名盜科之變,理宜當場摘發,以之嚴試體而昭邦憲,而視若尋常,恬然泯默,究厥罪過,合置重勘,以至於臺評峻發,而聖度寬大,特賜涵貸,輕典薄罰,亦未得蒙,晏然自在,仍同無故,然在臣心,倍切惶懍,尙今追惟,措躬無地。夫科試法意,本自甚嚴,雖微事小節,不能修擧,苟有違失,尙未敢抗顔再叨,矧此換名盜科,變實無前,不卽摘發,律宜重擬,而因仍倖逭,威罰無加,其在聖朝綜核之政,固已爲欠,則臣於是,只自一向悚蹙,惟竢亟被當勘之律而已。若其試事之難於復忝,猶未暇張皇爲說,迺者柑製有命,臣名誤入於試望,至蒙恩點,而顧臣情蹤,誠無以不思縮伏,冒昧承膺,玆不得不猥暴衷懇,仰瀆崇嚴。伏乞聖明,俯垂鑑察,亟行鐫改於試望,仍勘臣當被之律,以肅法紀,以重試規焉,臣無任云云。答曰,省疏具悉。往事不必更引,卿其勿辭,卽爲入來。
吏曹參議趙雲澈疏曰,伏以臣,見擬於柑製對讀官之望,至蒙恩點矣。義在駕屨,敢不蹶,而臣於向來,猥參增廣試役,矇不事事,竟致僨誤,臺評峻發,聲罪狼藉,縱荷恩貸,倖逭重究。至今追惟,慙悚交集,試院一步,卽臣自劃之地,今何可諉以試名差殊於有司,責任較輕於考券,晏然冒膺,自同無故也哉?惶阨之極,玆敢進伏朝房,忙控短章。伏乞聖明,俯垂諒察,亟賜變通,仍治臣瀆撓之罪,以安私分焉,臣無任云云。答曰,省疏具悉。往事不必更引,爾其勿辭,卽爲入來。
甲辰十一月二十四日辰時,上詣崇政殿。柑製儒生試取入侍時,行都承旨趙斗淳,左承旨洪說謨,右承旨趙秉恒,左副承旨曺錫雨,右副承旨金穰根,同副承旨李時愚,記事官張仁遠,假注書徐在懋,記事官李裕膺·李,直提學金學性,檢校直閣鄭㝡朝·徐有薰,檢校待敎李㘾·趙鳳夏·李裕元,以次侍立。時至,通禮跪啓請外辦,上具翼善冠·衮龍袍,乘輿出興泰門,藥房提調李穆淵,副提調趙斗淳等進前奏曰,日氣甚寒,侵早勞動,聖體,若何?上曰,一樣矣。由顯謨門·廣達門,入崇政門詣崇政殿,降輿陞座。斗淳進前奏曰,試官及儒生,當爲入門,以已下標信擧行乎?上可之。儒生入門訖,斗淳讀奏入門單子,因奏曰,侍衛中試官蒙點人,使之下去行禮乎?上可之。又奏曰,殿庭應赴,事體至嚴,白袍禁飭,前後何如,而今日儒生之許多白袍,誠甚駭然,不飭之大司成,推考,何如?上曰,依爲之。讀券官右議政金道喜,工曹判書李若愚,吏曹參判金學性,對讀官吏曹參議趙雲澈,大司成趙在慶,檢校待敎李裕元,副司果沈熙淳等行禮訖,以次升殿。道喜進前奏曰,日氣甚寒,臨殿勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。斗淳進前奏曰,頒柑乎?上可之。頒柑訖。命書賦題如月之恒如日之升,限申時,若愚·學性·雲澈·在慶,進前跪書,讀奏訖。仍命懸題,通禮唱禮畢,跪啓請乘輿,上乘輿。斗淳進前奏曰,臣以試所承旨留後,不得陪從矣。上可之。出崇政門,由廣達門入顯謨門,命出標信解嚴。入興泰門還內,諸臣以次退出。
甲辰十一月二十四日酉時,上御興政堂。科次入侍時,行都承旨趙斗淳,假注書徐在懋,記事官李裕膺·李,讀券官右議政金道喜,工曹判書李若愚,吏曹參判金學性,對讀官吏曹參議趙雲澈,大司成趙在慶,副司果李裕元·沈熙淳,加差下對讀官,兵曹參判李同淳,右副承旨金穰根,同副承旨李時愚,以次進伏訖。上曰,史官分左右。熙淳讀奏第一張五句。上曰,止之。道喜曰,將書何等乎?上曰,三張書三下,四張書次上,道喜書等訖,仍奏曰,第一張劃一字乎?上曰,第一張劃一字,第二張劃二字,道喜書訖,上取第一張,親坼祕封還下,斗淳以次讀奏封內訖,上命書傳敎曰,柑製賦居首三下一生員宋廷和,三下二幼學趙秉夔竝直赴殿試,之次三下進士洪淳大直赴會試,之次次上生員朴興壽給二分,之次幼學李象濬等三人,竝令該曹,考例施賞。傳曰,入格儒生,明日待令。上命試官先退,又命史官就座。仍命退,諸臣以次退出。
上在慶熙宮。停常參,只晝講。
藥房都提調趙寅永,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日常參·經筵,取稟。傳曰,召對爲之。
曺錫雨啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙秉恒曰,入格儒生入侍。
注書張仁遠病代,以洪淳穆爲假注書。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于金穰根曰,只推。
趙秉恒,以內醫院都提調意啓曰,提調李穆淵,今日問安,不爲仕進,卽爲牌招,何如?傳曰,允。
曺錫雨,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管尹義儉,以御營中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,來十二月,乙巳正月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,本局別將金鍵,身病猝重,勢難察任,改差,何如?傳曰,允。
甲辰十一月二十五日午時,上御興政堂。入格儒生入侍時,右承旨趙秉恒,記事官張仁遠,記事官李裕膺·李,以次進伏。賦三下居首宋廷和,三下二趙秉夔,之次三下洪淳大,之次次上朴興壽·李象濬等,以次序立階下訖。上曰,史官分左右。秉恒進前奏曰,入格儒生南基麟有身病,尹周鎭,時以仁陵參奉,卽爲就直,不得待令矣。上曰,唯。秉恒曰,儒生使之陞堂乎?上可之。廷和等以次陞堂,奏職姓名訖,退立階下。秉恒曰,給分以上儒生,先爲出去,其餘儒生,使之施賞乎?上曰,趙秉夔進退,仍命書傳敎曰,直赴趙秉夔賜樂。出榻敎承命進退,上曰,塗墨。塗墨進退訖,使之作樂出去,引儀唱四拜,秉夔行禮退出。其餘儒生,仍卽施賞訖,引儀又唱四拜,儒生等亦行禮退出。上命史官就座,仍命退,承史以次退出。
今十一月二十五日午時,上御興政堂。晝講入侍時,同知事金鼎集,特進官南履炯,參贊官李時愚,侍讀官李魯奎,檢討官兪錫煥,假注書徐在懋,記事官李裕膺·李,各持論語第一卷,以次進伏,武臣李敏德,進伏楹外訖。上曰,史官分左右,上誦前受音一遍訖,開卷命讀之。魯奎讀自子曰道千乘之國,至民德歸厚矣,仍奏釋義,上讀新受音十遍訖,命陳文義。魯奎曰,此章之言敬事而信,節用而愛人,使民以時此五者,卽治國之本,而夫敬焉則下不慢,信焉則下不疑,又能節儉而不傷財,慈愛而不害民,用民力而不奪其時,則人莫不被其澤而協其化矣,所以夫子之言,道千乘之國者,其大本至要,莫過於斯五者矣。然而五者之中,求其切要,則實本於敬之一字,夫敬者主一無適,小心畏謹之謂,而苟非敬,則其下數者,都不得摠領照管,故自古聖王之治國,莫不以主敬爲先矣。若成湯之慄慄危懼,文王之庸庸祗祗,皆所以主敬而爲治國之本也。伏願殿下,亦於敬字上,懋哉懋哉。上曰,下番陳之。錫煥曰,觀於此章子夏之言,其意善矣。凡人爲學之要,在於務本,此四者,皆人倫之大者也,卽此而盡其誠,求造其極,學問之道,何以加此?雖曰未學,吾必謂之學矣之論,儘是至切,斯人以文學名,而其言如此,則非事文藝之末,而重躬行之本明矣,苟有能如是之人,必其生質之美,暗合於理,不待勉而能者,縱非學問之力,謂之學也不亦宜乎?然而吳氏所謂抑掦太過,慮其末流之弊,學者特以辭氣之間,不能無矯枉過正之弊爾。蓋質之美有限,學之益無窮,必若夫子之言行有餘力,則以學文,就有道而正焉,可謂好學,然後大小本末,各得其序,無所偏廢,而但不可使末勝於本,緩先於急耳。曾子曰,吾日三省吾身,此可見用工之愈密,用心之愈弘,而學問之不可須更離也,類如是矣,伏願於此等處,深留澄省焉。上曰,同知事陳之。鼎集曰,聖人之學,不越乎敬信二者而已,敬者主一之謂,信者以實之稱,如車有輪,如鳥有翼,凡所以修齊治平之道,尊德問學之功,非敬何由,非信不立,故冀缺,覇者之佐也,而克著如賓之禮,文侯,戰國之主也,而必踐會獵之期。由此觀之,事無大小,皆從敬信中做出來,然則自古論治國者多矣,而未有若此之喫緊切要也。程子曰,聖人言雖至近,上下皆通,若推其極,堯·舜之治,亦不過此,伏願懋哉。上曰,特進官陳之。履炯曰,上番與經筵官所奏文義,誠好矣,蓋敬之一字,乃聖學上切要之旨也,第以此一章言之,貫徹上下,非敬則信與節愛,殆若無源之水,不成灌注,而非獨此章之義然也。凡在政令施措之間,起居語默之際,伏願殿下,體驗而孜孜焉。章註亦曰,主一無適之謂,試以今日講筵論之,若忽專主之意,而一有他思慮之萌,則書我爲二,雖有講學之名,竟爲悠泛無實之歸矣。又以下章所謂不重不威,學則不固者觀之,重而威,雖非訓敬之辭,實是持敬之事,無是則至於學不固之歎。惟殿下,益於敬字加勉,是臣區區之望。上曰,參贊官陳之。時愚曰,子曰敬事而信,信之時義大矣。信於五性之中,實爲常主,譬如木之有根,水之有源,無是則天下萬事,皆歸於虛僞,做措不得者也。故屈伸消長之必以其時,天地之信也。喜怒黜陟之必以其道,人君之信也,下至閭巷匹庶之流,以此事親而爲孝,以此處兄弟而爲友,推而用諸夫婦朋友,莫不盡然,彼不過修一身齊一家,而尙猶如此,況人君,臨御百姓,摠攬萬幾,而代天工者乎?孝公之治秦也,商鞅,以刑名佐之,猶有徙木之令,文公之治晉也,子犯,以覇道成之,亦有去原之擧,所以示信於民也。區區戰國之差强者,皆能依靠於此,必如繪事之後素也,則今殿下,以上聖之姿,保有四百年艱大之業,凡群下之所以期祝者,將爲堯爲舜,爲文·武·成·康,則尤何可少忽於主信之道乎?試以政令施措言之,一轉移之間,便有近效,褒賞信,則下有激勸之驗,威罰信,則下有懲畏之心,行之悠久,則必將不言不動,恭己南面,而無爲之化自成,豈不盛哉?今有一事可以仰陳者,殿下之向日講學,停閣居多,大小臣民,咸疑殿下留心於玩好而倦於討論,甚以爲明時之憂,今而後,始信聖度之翻然改悟,庶幾奮發於此事也。繼自今益復慥慥日新,則是亦講學中誠信之實效也,伏願懋哉懋哉。上掩卷,命史官就座,仍命退,諸臣以次退出。
上在慶熙宮。停常參·經筵。
李時愚啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,明日召對,取稟。傳曰,爲之。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李時愚曰,召對入侍。
以濟州防禦使李容鉉狀啓,薦新與進上乳柑·洞庭橘,俱不得如例封進,惶恐待罪事,傳于李時愚曰,勿待罪事,回諭。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于金穰根曰,只推。
李時愚,以禮曹言啓曰,卽接濟州前牧使李容鉉狀啓謄報,則薦新橘果數甚零星之由,前已馳啓,而今十一月令宗廟·徽定殿·山陵薦新洞庭橘,如數封進,乳柑一一摘取,則只爲五十四箇,宗廟·徽定殿·山陵·景慕宮薦新,無以備數,謹援已例,都封上送于禮曹,以爲稟旨薦獻之地爲辭矣。在前橘果稀結之時,多有減數薦獻之例,今亦依前例分排,竝爲當日薦進,而山陵薦新,則魂殿內官,依例陪進陵所薦進,何如?傳曰,允。
曺錫雨,以都摠府言啓曰,副摠管尹義儉,以御營中軍,本營諸將官射會監試事,南別營晝仕出去之意,敢啓。傳曰,知道。
甲辰十一月二十六日午時,上御興政堂。召對入侍時,參贊官曺錫雨,檢校直閣徐有薰,侍讀官李魯奎,檢討官兪錫煥,假注書洪淳穆,記事官李裕膺·李,各持綱目第九卷,以次進伏訖。上曰,史官分左右。仍開卷命讀之,魯奎讀自待詔賈捐之,至大破之。上曰,止之,文義陳之。魯奎曰,匡衡疏曰,夫朝廷者,天下之楨幹,楨幹卽版築之木,而有楨幹然後土功成,正朝廷然后治道成,匡衡之以朝廷喩楨幹,可謂至矣切矣。四岳十二牧,唐·虞之朝廷,而做平章之治,六卿九牧,周官之朝廷,而倡阜成之化。由是觀之,則朝廷者,非百官之朝廷,乃四方之朝廷也。夫朝廷正,然後四方正,萬民正,而正朝廷之要,在於人君之先正其心,正心之要,在於存養省察,人主一心,爲萬化之源者,良以此也。伏願殿下,凡於事爲,一以正心爲主,而不聞不覩之中,尤爲戒愼,先立其大本,以爲吾心之楨幹,則可以正朝廷,而四方視朝廷爲楨幹,莫敢不壹於正矣,念哉念哉。上曰,下番讀之。錫煥讀自上以隴西羌,至屯氏河絶。上曰,止之,文義陳之。錫煥曰,今臣所奏,別無敷陳之義,而第於復鹽鐵官,置博士弟子員千人,竊有所仰達者矣。三代盛時,貢賦有常,安有以山海之利交征之理乎?是故禹貢,靑州有鹽絺之貢,而不過以下貢上,資其食用而已,未以爲利也,周禮鹽人,有掌鹽之政,而不過供祭祀賓客膳羞之用而已,未嘗立官而禁之,設法而斂之也。逮至于秦,專尙富强,聚斂無度,董仲舒所謂漢承秦法,鹽鐵之利,二十倍於古者此也,除苛約法之時,鹽鐵之賦,抑未知緣何仍秦,而昭帝召賢良文學,論民疾苦,請罷鹽鐵,而爲桑弘羊反覆論難,竟不能廢矣。元帝之初,以貢禹爲御史大夫,特罷鹽鐵官,足可謂庶幾有爲,而行之未幾,旣罷而復建,非徒賦斂之無常,政令之顚倒,胡至此極?利源一開,終不可復塞,可勝歎哉。就以博士弟子言之,武帝之世,始置五十人,至是而能通一經者,不可勝計,可見當時儒學之盛,而前日之罷其員數,選用通經,固其宜矣,繼此而獎拔涵育,則彬彬郁郁,成就作人之方,其可量乎?今乃復置員數,限以千人,縱有博古研經之士,將何以擴充而興起也哉?由是觀之,一政一令之間,生民之休戚,治化之汚隆係焉,可不愼歟?孟子曰,文王視民如傷,湯立賢無方,此實萬世人主之所鑑法者也,凡於此等旨義,如是推類而省覽焉。上曰,閣臣讀之。有薰讀自建昭元年,至易之道也。上曰,止之,文義陳之。有薰曰,儒臣所奏,畢陳無餘,臣則無敷衍仰奏之辭矣。上曰,參贊官讀之。錫雨讀自下御史中丞陳咸,至綱目第六中。上曰,止之,文義陳之。錫雨曰,以石顯稱詔開門事言之,元帝之爲奸佞所欺蔽,可謂無所不至,而如望之之忠直,京房之剴切,則竟未免不得其死,如是而漢祚雖不欲中衰,得乎?蓋任賢必治,任奸必亂,雖以元帝之庸懦,必無不知之理,而但其知人不明,以賢爲奸,以奸爲賢故也。夫知人之方,莫若講明正學,而元帝之好儒,不過以詞章訓誥,求之於皮膜之外者,則此與不學等耳,學之爲言,欲其窮義理明道德,學乎所以爲聖賢也。故讀經則必究其誠正格致之術,以養其情性,覽史則必察於是非存亡之際,以廣其見識,表裏交修,上下相徹,方寸之內,如止水明鑑,姸醜立判,則何患乎人之不知而國之不治乎?今殿下,君臨兆民,親摠萬幾,治國之要,莫先於區別臧否,進退人才,而雖殿下天縱之聖,非學則恐無以能此道也。第伏見近日以來,連有法講召對之命,臣不勝欽仰萬萬,而其於論語,則聖人一語一默之中,許多道理,到底玩會,其知者必思體驗,不知者必思審問。其於綱目,則歷代一治一亂之間,諸般事實,隨處省察,其善者以爲標準,不善者以爲監戒。一念孜孜,終始無倦,則聖德自然光明,人之智愚賢不肖,亦莫能逃於殿下之前矣,夫然後,百僚庶職,各得其人而任之,則殿下端拱無爲,而國可以自治矣。古人云勞於求賢,逸於得人,此之謂也,惟殿下,深加體念焉。明日又下召對之命,臣等皆以爲今而後,始知殿下惓惓向學之誠,相與之讚誦不已矣。伏願殿下,無或一日間斷,亦或時賜再接,使臣等相與讚頌,每如今日之爲,則豈不盛哉?上掩卷,命史官就座,仍命退,諸臣以次退出。
上在慶熙宮。停常參·經筵。
洪說謨啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪說謨啓曰,左副承旨曺錫雨,今日不爲仕進,卽爲牌招,何如?傳曰,允。
傳于李時愚曰,召對入侍。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于李時愚曰,只推。
以左副承旨曺錫雨牌不進罷職傳旨,傳于李時愚曰,只推。
黃海監司李圭祊疏曰,伏以臣,猥以匪才,濫膺藩寄,因仍蹲冒,行將周年于玆矣,上無以承布德化,寬宸憂於西顧,下未能殫竭智慮,副輿望於廣濟,晝宵一念,懍如集木,早晩顚沛,灼然明甚,至於今番公都會事,而臣之儱侗昏謬之罪極矣。蓋昨年道啓,只請停止,則此非退行也,明矣,追後合設,本無定例,則更爲稟請也,宜矣。緣臣疎闇,茫未審愼,始不趁期而關由,遽至竝試而煩徹,儀曹據法請罷蒙允,臣於是,滿心惶恧,靡所容措,退伏私次,秪自訟諐,不意大僚筵奏,爲念民邑之受弊,仰請曲貸,恩仍特下,職名自如,榮寵攸及,感悚何極?噫,攷試法意,事體甚嚴,一或有違,罪實難貰,臣旣犯此,不可倖逭,而乍罷旋仍,非罪伊榮,未知不貲賤品,何以得此於聖明之朝也?第伏念廟堂請仍之擧,一則爲年歉也,二則爲民弊也,聖上所以俯循其請者,亦爲是也。而臣無福星,年形失稔,統論全省,別無差等,田穀如掃,幾無甔石之收,綿農偏荒,已空杼柚之貯,目下事狀,轉益遑汲,來頭接濟,實無善籌,環海澨幾萬生靈,如在漏船之中,所恃者梢篙也,所須者衣袽也,其望靡他,其責在臣,臣非其人,遽當此任,非無報效之願,而才固不逮,雖切拯救之心,而計無可爲,有臣如此,留之何益?昔宋臣劉摯之言曰,監司非其人,則不能喩上旨究惠澤,民國受其害,此政爲臣身着題語也。臣於試事,猶不能按例句當,致有此無前之做錯,則庸鈍譾劣,決知其無能爲也,乃反毗之以方面之任,責之以共理之效,而能不至於狼狽僨誤者,萬萬無是理也。然則我殿下所以爲民之念,其將緣臣無似,害及於民而已,爲今之計,莫若早自辭免,以幸一路之民,藉爲不報之報也,臣豈敢憑恃殊眷,貪戀厚祿,自陷於孤恩溺職之罪也哉?揆分量力,義難仍冒,玆敢悉暴衷臆,仰瀆崇嚴。伏乞聖慈,亟許鐫斥,俾民事無廢,私分獲安焉,臣無任云云。答曰,省疏具悉。本事雖未免做錯,廟堂請仍,亦爲民事,何必更引?勿辭察職。
甲辰十一月二十七日午時,上御興政堂。召對入侍時,參贊官李時愚,檢校直閣徐有薰,侍讀官李魯奎,檢討官金炳奎,假注書洪淳穆,記事官李裕膺·李,各持綱目第九卷,以次進伏訖。上曰,史官分左右,仍開卷命讀之。魯奎讀自資治通鑑綱目第六下,至歲省費數千萬。上曰,止之,文義陳之。魯奎曰,此章卽邊事之隨時應變,而侯應,以其習邊事之故,有此對奏,侯應十條之奏,雖異於魏徵十漸之疏,而若不習於邊事,則城隧保障之策,和親安危之漸,何以若是其條陳也?大凡天下百千萬事,何莫非習字上做去,而人君爲學之方,尤當用力於閑習,虞舜之孶孶爲善,習於善也,殷湯之日日又新,習於新也,習之不已,如蛾之時述,鳥之數飛,至於造道之極,則內而朝廷之務,外而邊禦之事,其將有熟習之謨,而有明見之鑑矣。是故孔子曰,學而時習之,學非時習,何以成德乎?方今殿下,日御經筵,召接臣隣,聖學講習之工,實欽誦萬萬,伏願方冊中一字一句一言一行,審問而明辨,於習字上,深留聖意焉。上曰,下番讀之。炳奎讀自夏甘延壽,至報之未晩也。上曰,止之,文義陳之。炳奎曰,此章甘延壽·陳湯封爵事言之,賞罰者人君之所愼也,方其郅支之暴揚外國,囚殺使者之時,延壽·湯,出百死入絶域,斬首屠城,未嘗不爲有功,而其於擅興師矯制之事,終難免其有罪矣。論以罪功,功雖多而罪亦大焉,以功赦罪,猶可爲得中,而元帝之加以侯爵,有欠於爲人君愼賞罰之道也。夫興師矯制,人臣之大罪,愼賞必罰,先王之嘉法,此等處,伏望體念焉。上曰,閣臣讀之。有薰讀自五月帝,至渭陵。上曰,止之,文義陳之。有薰曰,孔子論詩,以關雎爲始,此紀綱之首,王敎之端也。臣謹按白虎通曰,三綱,君臣父子夫婦也,六紀,諸父兄弟族人諸舅師長朋友也,綱紀張理,上下齊整,此實國家致治之本也。當元·成政亂之日,忼慨奮疏,援以喩之,諫君之道,得其要矣,可謂匡衡善說詩者也。蓋關雎一篇,與易之乾坤卦,相爲表裏,竝揭首編,聖人之意,亦可見矣。大抵夫婦,造端之始,身修家齊,國治平天下之道,莫不攸原於此,則周家八百年宏業達道,實基於關雎,風化可驗,所由來者漸矣,豈不盛哉,豈不休哉?伏願聖明,念哉念哉。上曰,參贊官讀之。時愚讀自孝成皇帝,至免爲庶人。上曰,止之,文義陳之。時愚曰,成帝遇日食地震之變,而詔擧直言極諫之士,自後世觀之,甚是美事,而終無救於漢業之衰頹者,蓋有以也,人君爲治之法,必以實心行實政,然後治道乃成,不然則雖使濟濟之賢良,彙進於朝,忠言不見採納,嘉謨不見施措,彼賢良之徒,實是自重之士,亦豈肯素食而久留哉?所以擧士之詔頻下,而只有杜欽·谷永輩逢迎之疏,眩惑上聽,非徒無益,而反又害之,烏在其求士之本意哉?此等處,實爲後世之龜鑑,伏願深加澄省焉。又奏曰,近日連下召對之命,臣等屢近耿光,誠不勝欣頌攢祝,而因此更有仰陳者,召對之規,異於法講,元無一定之時刻者,蓋萬幾之暇,召接臣隣,以之開發聖學,諮訪治謨,雖一日數三次無礙也。臣愚以爲,召對誠不可暫廢,而夜對亦甚緊重,夜則萬籟俱寂,更鼓漸稀,事務之酬應旣已,神精之擾攘始定,渾然心體,虛靈通徹,比諸朝晝,大有別焉,所以鄒夫子夜氣之訓,發前聖所未發,而最爲儒家喫緊處也。試以帝王之故事言之,漢帝之虛席,而賈誼登對,宋宗之撤燭,而蘇軾退去,其所延訪講究者,俱有可觀,不特當時遭遇之盛而已。至於我列聖朝,尤重此對,便爲恒式,大抵爲學之方,必以靜專爲貴,而一日之間,惟夜最靜專,觀於經而格致誠正之序,十分透徹,驗之史而治亂得失之迹,十分明的,反復討論,自然有樂此不疲之味。伏願殿下,試行之數夜,則庶可以洞察臣言之非妄,深留聖意焉。上掩卷,命史官就座,仍命退,諸臣以次退出。
上在慶熙宮。停常參·經筵。
曺錫雨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于金穰根曰,只推。
以全羅監司金景善狀啓茂朱府使趙揆永身死事,傳于曺錫雨曰,令該曹口傳差出,催促下送。
吏曹口傳政事,以宋啓栢爲茂朱府使。
上在慶熙宮。停常參·經筵。
藥房提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺錫雨啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于趙秉恒曰,禮房承旨馳詣宗廟·徽定殿·景慕宮,奉審摘奸以來。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于金穰根曰,只推。
曺錫雨,以兵曹言啓曰,僉知中樞府事洪潝,除授在外,上來無期,西樞雖是閑局,不可一向虛縻,五衛將金鎭恒·鄭裕俊·沈宜夏·金相述,景福宮衛將金泓集,昌德宮衛將申洪祿,宣傳官李膺周·尹喜秀,俱以病難供職,呈狀乞遞,部將金啓淵,呈辭在外,過限不上來,竝改差,何如?傳曰,允。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
上在慶熙宮。停常參·經筵。
趙秉恒啓曰,明日召對,取稟。傳曰,停。
曺錫雨啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙秉恒曰,禮房承旨,馳詣受香所,奉審摘奸以來。
禮曹,來乙巳年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于曺錫雨曰,只推。
趙秉恒,以吏曹言啓曰,掌樂院正兪致善,成均館典籍尹載善,俱以身病,呈狀乞遞,成均館典籍朴文,除拜後過限未肅拜,成均館典籍具相殷,受由過限不上來,竝改差,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
曺錫雨,以兵曹言啓曰,每都政新資五窠,例爲差出,而營將·中軍·虞候準二十朔者,只有三窠,且舊堂積滯,不可不念,雖未準朔,依近例推移內遷,何如?傳曰,允。
又以訓鍊都監言啓曰,本局別將李敏德,哨官南宮溶,俱有身病,勢難察任,改差,何如?傳曰,允。
上在慶熙宮。停常參·經筵。
金穰根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李時愚曰,左承旨·右承旨·左副承旨許遞,前望單子入之。
承旨前望單子入之,徐憲淳·尹致定·鄭基世落點。
金穰根啓曰,新除授同副承旨鄭基世,卽爲牌招,何如?傳曰,允。
又啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以大司諫林基洙,正言柳晏,掌令李昌廷·崔尙儒牌不進罷職傳旨,傳于金穰根曰,只推。
鄭基世,以兵曹言啓曰,五衛將韓用河,忠翊將玄蓍永,忠壯衛將盧慶燁,景福宮衛將徐永祿,昌德宮衛將金連柱,昌慶宮衛將申龜一,俱以病難供職,呈伏乞遞,竝改差,何如?傳曰,允。
又以訓鍊都監言啓曰,本局把摠朴來命,身病猝重,勢難察任,改差,何如?傳曰,允。
上在慶熙宮。停常參·經筵。
徐憲淳啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,假注書洪淳穆,身病猝重,勢難察任,今姑改差,何如?傳曰,允。
沈淳穆改差代,以沈厚善爲假注書。
趙斗淳啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書朴岐壽,參判金學性,參議趙雲澈,俱以病不來,不得開政云,竝卽牌招,何如?傳曰,允。
又啓曰,行吏曹判書朴岐壽,參判金學性,參議趙雲澈牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
備邊司薦望,以金德喜爲義州府尹。
徐憲淳,以吏曹言啓曰司饔院僉正趙秉夔,以其身病,呈狀乞遞,改差,何如?傳曰,允。
有政。吏批,行判書朴岐壽進,參判金學性,參議趙雲澈,竝牌招不進,右承旨徐憲淳進。啓曰,臺諫闕員,今當差出,而擬望之人乏少,外任竝擬,何如?傳曰,允。以睦仁培爲執義,朴商壽爲獻納,趙道淳爲敦寧都正,安光直爲知經筵,洪鍾應爲同義禁,趙鶴年爲同春秋,李魯確爲掌樂正,李裕元爲司成,吳顯相爲司饔僉正,鄭性秀爲社稷令,金駿欽爲顯陵令,金應均爲中學敎授,趙存德爲監察,崔正運爲活人別提,李容翼爲孝陵別檢,李敬溥爲京幾都事,李壔爲淸道郡守,學正單崔致權,學諭單金觀孝,承文著作單金龍基,正字單徐在懋,義州府尹單金德喜。贈吏參安榘贈吏判例兼,刑曹判書安光直考,故府使金百彬贈兵參訓都例兼,同知金鎭恒考,故監察權益慶贈左承旨,殉節卓異贈職事,承傳。
兵批,判書金左根進,參判李同淳病,參議柳基豐入直,參知金病,同副承旨鄭基世進。以洪在喆爲同知,金吉淳爲僉知,李明錫爲羽林將,南錫禹·李容象·金周永·成華鎭·金東翼爲五衛將,姜彝五爲忠翊將,李尙祜爲忠壯將,金致聲·黃亨俊·金鎭國爲景福將,申景文爲昌德將,張之榮爲訓鍊主簿,秦慶俊爲武兼,沈魯元·許熠爲宣傳官,李亨寬爲部將,同知單金相述,大護軍李嘉愚,副護軍洪說謨·曺錫雨·洪永圭·趙秉恒·李源祚·姜·洪潝·金應秀,副司直李玄功,副司果金在根·徐相敎·黃起漢·趙雲杓,副司勇王濟華,以上竝單付。兼義州鎭兵馬節制使兩西運餉使單金德喜,前縣監李以復,及第洪秉大,以上今加折衝加資事,承傳。
傳于徐憲淳曰,永柔縣令之代,以金炳冀擬入。
吏批,再政。以李允植爲尙衣僉正,趙基亨爲徽慶園令,閔重憲爲樂安郡守,呂東星爲郭山郡守,趙在德爲寧遠郡守,金炳冀爲永柔縣令,姜集爲求禮縣監,尹顯岐爲殷山縣監,梁柱三爲孟山縣監,李彦周爲利仁察訪。
兵批,再政。以安光世爲昌德將,朴元祜爲昌慶將,李九東爲都摠經歷,尹行敬爲守門將,同知單申洪祿,僉知單李錫禹·李容象·金周永,副護軍李以復,以上竝單付。
金穰根啓曰,大司憲洪學淵,掌令李昌廷·崔尙儒牌不進,執義未差,持平許傅未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于鄭基世曰,只推。
以吏曹參議趙雲澈再牌不進罷職傳旨,傳于鄭基世曰,只推。
鄭基世,以兵曹言啓曰,謹依口傳下敎,瑞星門修掃軍三名雇立,別單書入之意,敢啓。傳曰,知道。
又以都摠府言啓曰,副摠管尹義儉,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見黃海監司李圭祊,水使尹喜豐狀啓,則以爲豐川府雲山面巳頭浦漂人十六名問情,則乃是大淸國山東省登州府各縣人之行商漂到者,而驚濤餘生,怯於駕海,願從旱路還歸,所持物件中鐵物及可以帶去者,使之帶去,不願帶去者,從厚折價以給,棄置之物,竝與船隻,而彼人所見處,使之燒火事,請令廟堂稟旨分付矣。漂人旣願從陸,依願發送,而係是外地之人,則不必別定咨官,依已例,令沿路譯學及差員,次次替傳,領付灣府,以爲入送鳳城之地。衣袴等物,令該道照例造給,刷馬供饋之節,亦令各其道,另飭施行,彼人物件之可以運致者,粧船鐵物之依例輸送者外,船隻什物,彼人所見處,竝爲燒火,不願帶去者,折價以給,咨文,令槐院撰出,定禁軍,騎撥下送于灣府,使之入送鳳城,轉致盛京,何如?傳曰,允。
兵曹口傳政事,副司果單趙秉夔。
上在慶熙宮。停常參·經筵。
徐憲淳啓曰,明日召對,取稟。傳曰,爲之。
金穰根啓曰,大司憲洪學淵,掌令李昌廷·崔尙儒呈辭,執義睦仁培未肅拜,持平許傳未署經,李潤龍在外,監察茶時之意,敢啓。傳曰,知道。
沈厚善在外代,以李承圭爲假注書。
徐憲淳啓曰,新除授左承旨尹致定,時在平安道義州府任所,斯速乘馹上來事,下諭,何如?傳曰,許遞,前望單子入之。
承旨前望單子入之,金在田落點。
李時愚,以禮曹言啓曰,去十一月初十日大臣,備局堂上引見入侍時,左議政權敦仁所啓,明春慶科,以有初試庭試設行事,纔有成命矣。無論大小諸科,初試之京鄕各設,自是科制也,如謁聖庭試之卽日放榜,固當咸聚於京師,而至於庭試之有初試,元與增式無異,則獨此合設於京,未必爲確然不可易之制,而徒使遠方多士,積費道路之跋涉留連之資斧者,亦所不可不念也。年前謁聖庭試武科初試,依增式例,使各道兵使設行,至今有實效矣。增式爲例,文武無異,文科初試,亦令各道設行,而雖有左右道處,不必別送京試官,都聚巡營,使道臣主試,額數則先期稟旨,旁照增式之額,而量宜分排,俾爲試取,則京鄕選擧,自無向隅之歎,遐外儒生,亦免偏勞之患,此爲無損於科制,便穩於事勢,而旣係更張,有難遽斷。令禮曹收議于時·原任大臣,本曹館閣堂上,若衆論歸一,則自廟堂,成節目啓下,以爲定式施行之地。夫朝家之設置科第,卽所以甄發人才,而人才成就,讀書是已,士於平日,勤講學而資誦習,其未得之也,不失爲窮經之士,旣得之,則藉手需用於當世培植之化,蒐羅之政,於是乎盛矣。文科諸試之皆有講經,古制豈徒然也?近來節目之新定,筵飭之申明,亦可謂勤複,而乍行旋停,有名無實,科規漸益懈弛,儒業因以荒嬉,僥倖成風,冒赴者衆,其何以望士趨之端而選法之精乎?爲今之道,非必別究條例,不過修擧舊典而已,自明春,慶科凡有初試文科一經之講,切勿停廢,永爲程式,亦卽知委京外,俾各飭勵,何如?上曰,依爲之事,擧條啓下矣。發遣郞廳收議,則領中樞府事臣趙寅永,病未獻議,行判中樞府事臣鄭元容,以爲庭試之設始規制,與式增有異,蓋出於試取王庭之義,而例每設行於殿庭,肅廟朝,以殿庭狹窄之故,大臣諸宰,屢請設初試,而未果行,英廟癸亥,始特設初試,而初試,則殿試前十日內擇定事,著令通編旣設初試,又爲分所,則自與大比之分試成均館·漢城府之規,同矣。然則科名雖仍舊,而其制已稍變於前,今若依式增之例,分送解額於各道,則不害爲廣搜均選之道。且孝宗朝別試慶科,特軫遐士遠赴之弊,北道,令本道試取,此亦爲援照之端矣。今使道臣主試,勿送京官,則可除列邑供億之擧,單日開場,異於間日連設,則試所筞應,亦必簡便,不至有民戶勞費之弊,事甚便宜,無容他議矣云。議政府右議政臣金道喜,以爲謹按國朝科制,凡大小科初試,竝令各設於京外,卽增式之規是已,若謁聖庭試,卽日放榜,則不得不咸聚京師,而道路之勞費不些,選取之多寡或偏,其弊甚夥,難以悉擧,至如有初試庭試,實與增式無異,故年前武初試,以此旁照,令各道試取,省費祛弊,已有成效,推以爲例,文武奚間?今此文科初試之亦令各道設行,似合便宜,臣亦無他見矣云。知春秋館事臣洪在龍,病未獻議。奎章閣提學臣朴永元,以爲庭試之有初試,非古也,且其或設或除,自與大比不同,故義例則只循咸聚京師,典式則以殿試前十日內擇定載錄,而非但遠方多士,來往勞費而已。選額之無以均及,亦非廣取之道,今若以增式比例,以有初試時京鄕分取,著令施行,則其於科制,不過爲小變通,而便宜者多,以臣愚見,無容他議云。藝文館提學臣金興根,以爲凡慶科儒生之咸聚京師,飾盛擧也,美隆觀也,而增廣別試,慶科中最大者也。初試之分道試取,自是恒典,則今此庭試·文科初試之一依增廣例施行,以臣愚見,似係方便,蓋齎糧擔簦之勞可省也,委湊鬧雜之患可除也。場擾之不至如前,而額數之可以均排,非但無害於科體,有效於試事,其於鄕貢州升之古法,亦不無暗合略仿之美,而謏陋之識,不敢臆對,惟在博詢而處之云。弘文館提學臣李若愚,以爲庭試旣有初試,則無異於增式,而增式初試,元是京鄕各設,則庭試固不必異同,且武科初試,已有各設,則文武科,當爲一體,此在科制,實有博選均取之道,其於外方多士,可無遠赴勞費之端,庭試初試之京鄕各設,事理甚宜,無容他議,而以臣迷淺之見,何敢的然仰對云。奎章閣直提學臣金輔根,以爲科規試體,莫有大於增廣式年,而初試之自各其道試取,係是常典,則庭試初試之一依增式,以臣愚見,恐無所妨,而膚淺謏寡,不敢臆必,惟在博詢而處之云。奎章閣直提學臣金學性,以爲增式初試之京外各設,自是舊制,庭謁武初之各道分試,又有近式,庭初與增式惟均,文試與武科無異,今若依大臣所奏,庭試初試,令道臣,各於巡營設行,則非但無損於科制,解額排定,則爲均平之政,鄕試分設,則無往來之勞,而事係科制變通,有難以淺見遽斷,惟願博詢而裁處焉云。同知春秋館事臣李彦淳·趙鶴年,俱在外不得收議。臣等之意,科制之重,無如增式而解額試取,分設京鄕者,卽所依倣於貢士古法也。今此大臣所奏,庭試初試之令諸道道臣試取者,雖與咸聚京師之例有異,謹考庭試之有初試,不過百年間事,而已與當初定式,有所通變,則在今隨時之宜,合爲援據。且於增式科制,無所逕庭,而士無道路跋涉之勞,榜有京外均平之益,以臣淺見,實爲方便,而事係科制,不敢臆對,惟願博詢而處之焉,而大臣·館閣堂上之議,亦如此,上裁,何如?傳曰,大臣諸臣之議如此,依議施行。
鄭基世,以禁衛營言啓曰,本營軍色從事官趙鳳夏,身病甚重,勢難察任,今姑改差,何如?傳曰,允。
又以御營廳言啓曰,本廳千摠趙述永,身病甚重,勢難察任,改差,何如?傳曰,允。
上在慶熙宮。停常參·經筵。
藥房都提調趙寅永,提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙斗淳啓曰,明日召對,取稟。傳曰,停。
金穰根啓曰,大司憲洪學淵,掌令李昌廷·崔尙儒呈辭,執義睦仁培未肅拜,持平許傳未署經,李潤龍在外,監察茶時之意,敢啓。傳曰,知道。
趙斗淳啓曰,右承旨徐憲淳,今日不爲仕進,卽爲牌招,何如?傳曰,允。
鄭基世啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,三品官之無得過三日循例請牌,曾有定式矣。敦寧都正趙道淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
金在田啓曰,假注書徐在懋,身病猝重,勢難察任,今姑改差,何如?傳曰,允。
傳于金在田曰,召對入侍。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
甲辰十二月初五日午時,上御興政堂。召對入侍時,參贊官金在田,侍讀官李殷相,檢討官金炳奎,檢校待敎李裕元,假注書李承圭,記事官趙龜植·李,各持綱目第九卷,以次進伏訖。上曰,史官分左右。仍開卷命讀之,殷相讀自四年春正月,至上嘉納之。上曰,止之,文義陳之。殷相曰,帝王之遇災修省,必求直言者,蓋欲聞過戒飭,以答天譴者也。成帝因夏雪召士,詣白虎殿對策,盈庭對策,必不無直言極諫者,而所取之士,卽陰托王鳳之谷永也,取之而以其書,示後宮而已,應天以實,固不足論,惡在其策士之意哉?漢之不振,不亦宜乎?古之善爲國者,莫不開言路通下情,以成治道,故君非不聖,而誹謗有木,世非不治,而聽政有鼓。伏願殿下,廓開言路,容受直諫焉。上曰,下番讀之。炳奎讀自河決,至使有法焉。上曰,止之,文義陳之。炳奎曰,漢之此時,有日食之天災,天災者,有關於人主一身,而天以警告之也,故成帝詔百官陳過失,出於恐懼修省之意也。夫過失者,人孰無之?改之爲善,書曰,改過不吝,論語曰,子路喜聞過,聞過而卽改,可遷於善,故失而不悛,自歸於惡,此非知過之惟難,卽改善之爲難,假使成帝,詔陳過失,一如卽位之初,有則改之,無則加勉,向善爲治,則漢業庶幾乎中興,而有始無終,求其言而無其實,可勝歎惜哉?夫講學者,不但誦讀而已,第一文義爲主,而至若史記,尤有所鑑戒者,多焉,雖一字隻句沈潛玩味,深究旨義,亟加體念焉。上曰,閣臣讀之,裕元讀自秋復太上皇寢,至徐州刺史。上曰,止之,文義陳之。裕元曰,上下番·玉堂所陳甚好,而臣所讀自止內,別無可陳之文義矣。惟我殿下,進講綱目,將近十卷,則這間歷代治亂,可得領會於聖聰,而唐板綱目中,書法也發明也,史論有可觀,集覽也質實也,考據亦多方,凡自內蘊繹之時,必以發明綱目進覽,則大有助於觀史之法矣。上曰,參贊官讀之。在田讀自西夷相攻,至六月乃成。上曰,止之,文義陳之。在田曰,臣所讀自止內,別無可陳之文義矣。上掩卷,在田曰,注書張仁遠,仕日已滿十五朔之限,仕滿狀,依例成送吏曹,何如?上曰,依爲之。出擧條命史官就座,仍命退,諸臣以次退出。
上在慶熙宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·朝廷二品以上·六曹堂上·大司憲口傳問安。答曰,知道。
王大妃殿,內閣·政院·玉堂·朝廷二品以上·六曹堂上·大司憲單子問安。答曰,知道。
趙斗淳啓曰,明日召對,取稟。傳曰,停。
徐在懋改差代,以奇文鉉爲假注書。
傳于鄭基世曰,吏·兵批歲抄點下者,依例捧傳旨。
上在慶熙宮。停常參·經筵。
李時愚啓曰,明日召對,取稟。傳曰,停。
鄭基世啓曰,來十一日朝參日次矣,敢稟。傳曰,停。
又啓曰,大司憲洪學淵,掌令李昌廷·崔尙儒呈辭,執義睦仁培未肅拜,持平許傳未署經,李潤龍在外,監察茶時之意,敢啓。傳曰,知道。
又啓曰,卽者吏曹郞廳來言,寧遠郡守趙存德,郭山郡守呂東星,永柔縣令金炳冀,求禮縣監姜集,孟山縣監梁柱三,當爲署經,而憲府則雖已署經,諫院不備,不得署經云。除在外外,未肅拜人員,卽爲牌招,以爲備員署經之地,何如?傳曰,一司除署經。
李時愚,以吏曹言啓曰,今此臘享大祭祭官中,時無職名人,令該曹口傳付軍職,何如?傳曰,允。
又以弘文館言啓曰,下番副修撰臣兪錫煥,以御營廳從事官,今日軍布捧上時,晝仕出去之意,敢啓。傳曰,知道。
上在慶熙宮。停常參·經筵。
夜自一更至三更,月暈。
鄭基世啓曰,明日召對,取稟。傳曰,停。
金穰根啓曰,大司憲洪學淵,掌令李昌廷·崔尙儒呈辭,執義睦仁培未肅拜,持平許傳未署經,李潤龍在外,監察茶時之意,敢啓。傳曰,知道。
金在田啓曰,右承旨徐憲淳,今日不爲仕進,卽爲牌招,何如?傳曰,允。
以右承旨徐憲淳牌不進罷職傳旨,傳于鄭基世曰,只推。
鄭基世,以備邊司言啓曰,寧遠郡守李寅敎,在任身死矣,曾經承旨,返柩時擔軍,依法典題給之意,分付所經各道,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在慶熙宮。停常參·經筵。
藥房都提調趙寅永,提調李穆淵,副提調趙斗淳啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙斗淳啓曰,明日召對,取稟。傳曰,停。
金穰根啓曰,大司憲洪學淵,掌令李昌廷·崔尙儒呈辭,執義睦仁培未肅拜,持平許傳未署經,李潤龍在外,監察茶時之意,敢啓。傳曰,知道。
趙斗淳啓曰,右承旨徐憲淳,今日不爲仕進,卽爲牌招,何如?傳曰,允。
又啓曰,假注書李承圭,身病猝重,勢難察任,今姑改差,何如?傳曰,允。
李承圭改差代,以洪淳穆爲假注書。
傳于金穰根曰,日寒如此,輕囚放釋。
傳于鄭基世曰,日寒如此,內外各營入直軍兵及各門守門軍薄衣與流丐,摘奸以來。
金穰根啓曰,臣穰根敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人二十六名,御寶僞造罪人二名,殺獄干犯罪人一名,俱係重囚,故仍囚,其餘雜技,他矣錢不報,酗酒作挐,各司直囚罪人金春吉等四十六名,係是輕囚,故依傳敎放送之意,敢啓。傳曰,知道。
金穰根啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于鄭基世曰,呈告弘文提學許遞,前望單子入之。
弘文提學前望單子入之,趙容和落點。
以右承旨徐憲淳牌不進罷職傳旨,傳于鄭基世曰,只推。
金在田,以宣惠廳言啓曰,今年穡事,諸路均登,而湖南給災,至爲一萬二千結,湖西給災,竝計丙申還錄舊災,合爲一萬二千一百餘結矣。近來結賦大縮,經費無以支計,兩道營官需各樣價,依昨年,仍爲減分磨鍊之意,敢啓。傳曰,知道。
李時愚,以宗簿提調意啓曰,國朝御牒,璿源譜略,王妃世譜中草,今已修正矣。御覽還下後,譜略當爲付板入刊,國朝御牒·王妃世譜,亦當正書矣。御覽日字,令日官推擇,則今月十二日巽時爲吉云,以此日時,本寺堂上·郞廳·校正官,具儀仗陪進崇政殿,與承旨,請承傳色奉入之意,敢啓。傳曰,知道。
又以承文院都提調意啓曰,會寧交易事,禮部咨文,今纔出來矣。回咨依例撰出,正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
鄭基世,以兵曹言啓曰,五衛將南錫禹前任大丘營將,成華鎭前任三陟營將,李容象前任江華中軍,金東翼前任統虞候,金周永前任北虞候,忠翊衛將姜彝五前任晉州營將,忠壯衛將李尙祜前任公州營將,俱在任所,上來間該廳番次苟艱云。五衛將林輔榮·沈沃,景福宮衛將金致聲,黃亨俊·金鎭國,昌德宮衛將安光世·申景文,昌慶宮衛將朴元祜,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠李觀熙,身病猝重,勢難察任,改差,何如?傳曰,允。
上在慶熙宮。停常參·經筵。
夜自一更至三更,月暈。
藥房提調李穆淵,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙斗淳啓曰,明日召對,取稟。傳曰,停。
鄭基世啓曰,大司憲洪學淵,執義睦仁培,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
趙斗淳啓曰,左承旨金在田,右承旨徐憲淳,今日不爲仕進,竝卽牌招,何如?傳曰,允。
備忘記,江界都護府使尹禹鉉下直,長弓一張,長箭一部,片箭一部,筒兒一箇賜給。
傳于鄭基世曰大臣·備局堂上引見。
傳于鄭基世曰,宗簿提調,令該曹,以閒司提調口傳相換。
吏曹口傳政事,宗簿提調金履載,活人提調洪在龍相換。
以左承旨金在田,右承旨徐憲淳牌不進罷職傳旨,傳于鄭基世曰,只推。
以執義睦仁培,掌令李昌廷·崔尙儒,司諫林基洙,正言柳晏牌不進罷職傳旨,傳于鄭基世曰,只推。
鄭基世,以吏曹言啓曰,通禮院左通禮權秉德,以其身病,呈狀乞遞,改差,何如?傳曰,允。
又以吏曹言啓曰,典牲署副奉事趙錫麟,受由過限不上來,依例改差,何如?傳曰,允。
兵曹口傳政事,副司果單李寅奭·申泰運。
傳于鄭基世曰,右承旨,左副承旨,右副承旨,竝許遞,前望單子入之。
承旨前望單子入之,宋持養·趙龜夏·成好謙落點。
備邊司薦望,以金學性爲開城留守。
鄭基世啓曰,行都承旨趙斗淳藥院進,右承旨金在田不爲仕進,左承旨宋持養,左副承旨趙龜夏,同副承旨成好謙未肅拜,臣吏·兵批兼進之意,敢啓。傳曰,知道。
有政。吏批,行判書朴岐壽進,參判未差,參議趙雲澈牌招不進,右副承旨鄭基世進。以趙鶴年爲吏曹參判,趙容和爲刑曹判書,李憲球爲判尹,徐英淳爲左尹,李羲肇爲右尹,徐左輔爲司圃提調,李鼎寅·任泰璟爲工曹佐郞,李祿在爲永禧殿令,金昔淵爲永陵令,尹泰景爲監察,康文顯·金昌源爲引儀,姜㳣爲禁府都事,金博淵爲典牲副奉事,朴宗塾爲南部都事,開城留守單金學性,兼養賢奉事單金觀孝。
兵批,判書金左根進,參判李同淳,參議柳基豐,參知金病,右副承旨鄭基世進。以趙存永·孫海振·兪庚煥·李得潞·朴允陽·鄭俊行爲五衛將,金致錫·李哲泓·金魯恒爲景福將,金寅聲·金震鈺爲昌德將,金順晩爲昌慶將,趙用夏爲訓鍊判官,吳致永爲左捕從,金蘭奎爲武兼,同知單金致聲,僉知單成華鎭,大護軍金興根·李憲球·安光直·趙容和,護軍金英淳·南履炯·兪星煥·沈能俊·吳致豐,副護軍尹致定·金穰根·徐憲淳·李時愚·蔡弘勉,副司果趙徹林,兼管理使金學性,以上竝單付。
吏批,再政。以韓文爀爲敦寧都正,朴斆默爲左通禮,趙羲益爲禁府都事,左尹單李羲肇,右尹單徐英淳。
兵批,再政。以劉膺祐爲五衛將,李奎文爲忠翊將,金聲遠爲忠壯將,李志泰爲宣傳官,李尙周爲都摠經歷,同知申景文,副護軍趙道淳,以上竝單付。
鄭基世啓曰,伴直無人,新除授同副承旨成好謙,卽爲牌招,何如?傳曰,允。
以全羅監司金景善狀啓,康津縣民家失火事,傳于鄭基世曰,聞甚矜惻,元恤典外別加顧助,結構奠接之方,廟堂措辭分付。
以全羅監司金景善狀啓,海南等邑人命渰死事,傳于鄭基世曰,聞甚矜惻,元恤典外別加顧助,渰死人如有生前身還布,竝蕩減,未拯屍身,期於拯得之意,廟堂措辭分付。
以咸鏡監司成遂默狀啓,咸興府民家失火事,傳于鄭基世曰,聞甚矜惻,元恤典外別加顧助,爛死人如有生前身還布,竝蕩減,結構奠接之方,廟堂措辭分付。
以吏曹參議趙雲澈牌不進罷職傳旨,傳于鄭基世曰,只推。
宣傳官李敏德書啓,臣於當日辰時量,以衣薄摘奸事,敬奉承政院所下聖敎,自開陽門,至崇義門,闕內各所入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄,寒苦最切者,這這抄出役姓名,竝以後錄于左是白齊。開陽門,高城騎兵軍沈學同,高城騎兵軍孫大哲,瑞山騎兵軍金興福,興化門,黃州騎兵軍金致雲,陽城騎兵軍林癸奉,興元門,安岳騎兵軍金同伊,武德門,懷德騎兵軍金貴卜,崇義門,洪州騎兵軍崔致成。傳曰,知道。衣資,令兵曹題給事,分付。
宣傳官李光濂書啓,臣於本月初九日辰時量,以外各營各門軍兵薄衣與流丐摘奸事,敬奉承政院所下傳敎,馳往興仁之門·光熙門·惠化門·五間水門·禁衛營新營,南別營,南倉火藥庫·下都監·御營廳新營·南小營,南倉火藥庫,東別營,入直將官及軍兵等,依省記點考詳察是白乎則,竝無頉闕是白遣,衣袴厚薄,一一摘奸是白乎則,各門守門軍及各營入直軍段,別無薄着呼寒之弊是白遣。各處流丐,亦爲詳細摘奸是乎則,別無凍弊是白乎乃,中部廣通橋上幕流丐段,入幕二十一名內,病乞九名,下幕流丐十七名內,病乞四名,東部孝經橋流丐段,入幕二十三名內,病乞六名是白遣,各門卜直軍所着,或有厚薄之不同是白乎所,其中薄着矜惻者,這這抄出役姓名,後錄于左是白齊。興仁之門卜直梁學孫,惠化門卜直崔興福,廣熙門卜直金尙祿。傳曰,知道。衣資,令兵曹題給,空石與顧恤之方,令該廳題給事,分付。
宣傳官朴長夏書啓,臣於本月初九日辰時量,以外各營各門軍兵薄衣與流丐摘奸事,敬奉承政院所下傳敎,馳往崇禮門·敦義門·昭義門·彰義門·肅靖門,訓局新營·北一營·北二營,南營·西營·龍虎營,東營,入直將官及軍兵等,依省記點考詳察是白乎則,竝無頉闕是白遣,衣袴厚薄,一一摘奸是白乎則,各門守門軍及各營入直軍段,別無薄着呼寒之弊是白遣。各處流丐,亦爲詳細摘奸是白乎則,別無凍斃是白乎乃,西部蓮池契丐幕段,入幕二十五名內,病乞十名是白遣,各門卜直軍所着,或有厚薄之不同是白乎所,其中薄着矜惻者,這這抄出役姓名,後錄于左是白齊。彰義門卜直梁河吉,昭義門卜直韓甲伊,崇禮門卜直奉壽吉,敦義門卜直韓萬錫。傳曰,知道。衣資,令兵曹題給,空石與顧恤之方,令該廳題給事,分付。
鄭基世,以兵曹言啓曰,謹依薄衣摘奸宣傳官李敏德書啓判下,闕內各門薄衣騎兵沈學同等八名處,木各一疋,去核各二斤,題給之意,敢啓。傳曰,知道。
又以濬川司言啓曰,本司都廳訓鍊都監千摠李觀熙改差代,以禁衛營別將閔晳差下,使之察任,何如?傳曰,允。
知事金履載疏曰,伏以臣癃孱廢疾,不與人數,而前日兼帶宗簿寺提調之任,尙縻未卸,中宮殿冊禮後譜略修正,自本寺擧行,已承成命,修改中草進上擇吉,在今十二日,其時臣當陪進,而臣自近日,忽有手足痿痺之症,房闥之內,不能運寸步,陪進詣闕,其勢末由,玆敢短章陳籲。伏乞聖明,亟賜遞改,以便公私,千萬幸甚,臣無任云云。答曰,省疏具悉。提擧之任,已相換矣。
左承旨金在田疏曰,伏以臣之爲人,最居人下,曾所敭歷,罔非踰濫,榮塗一步,無復餘戀,而第有區區私分之不能自已者,臣母之年,今洽滿爲七旬矣。稟質羸弱,自少善病,近復癃痼,恒在床笫,奄奄若不保朝夕,而臣家之貧窶,又通朝之所共知也。藥餌之補,尙矣無論,菽水之供,殆乎難繼,人子至情,寧不寒心?臣於往日再佩郡符,一則是陳情而遂願矣,母子相對,感泣攢祝,歸後寒涼,與前無異,至有此悶迫之境,此何人事?今又當可言之會,若瀆擾是懼,煩數是恥,自阻不陳,反復獲罪於聖明孝理之世,是不忠也。仍使臨年之親,不見一日之養,飢而不能飮食,病而不能醫藥,駸駸然歲月不與,是不孝也,不忠不孝,將作何等物也?臣雖無狀,不欲爲此,玆敢暴悉衷懇,疾聲呼籲於天地父母之前。伏乞聖慈,俯垂鑑諒,特命選部,畀臣一小縣,以伸情願焉,臣無任云云。省疏具悉。疏辭,許令該曹,稟處。
敦寧都正趙道淳疏曰,伏以臣於日前,伏奉除旨,以臣爲敦寧府都正者,臣感恩怵義,不得不章皇出肅,以伸叨謝之忱,而第臣本無敦寧,揆以格例,自在應遞,玆敢陳章仰瀆。伏乞聖明,俯賜鑑諒,亟命刊改,以存公格,以安私分焉,臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此承政院左承旨金在田上疏,則以爲臣母之年,今洽滿爲七旬矣,稟質羸弱,自少善病,近復癃痼,恒在床笫,奄奄若不保朝夕,而臣家之貧窶,又通朝之所共知也。藥餌之補,尙矣無論,菽水之供,殆乎難繼,人子至情,寧不寒心?伏乞特命選部,畀臣一小縣,以伸情願亦爲白有臥乎所,金在田之家貧親老,菽水難繼之狀,卽通朝之所共知也。許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
吏曹啓目粘連啓下是白有亦,觀此敦寧府都正趙道淳上疏,則以爲臣本無敦寧,揆以格例,自在應遞。伏乞亟命刊改亦爲白有臥乎所,旣無敦寧,則揆以公格,不可仍置,敦寧府都正趙道淳,改差,何如?判付啓依允。
甲辰十二月初十日辰時,上御興政堂。大臣·備局堂上引見入侍時,同副承旨鄭基世,假注書洪淳穆,事變假注書姜晢一,記事官李裕膺·李,左議政權敦仁,右議政金道喜,行吏曹判書朴岐壽,戶曹判書朴永元,兵曹判書金左根,知中樞府事李穆淵·李惟秀,禮曹判書趙秉龜,行承政院都承旨趙斗淳,同知中樞府事洪在喆,校理李魯奎,以次進伏訖。上曰,史官分左右。敦仁進前奏曰,近日日候,午雖稍暄,朝夕過寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,臣聞醫官所傳,則間有滯候,自內診候,且進湯劑云,今則何如?上曰,今已夬差,而不過一時之痰滯也。敦仁曰,近因寒暖之不調,閭巷間多有如此之證矣。上曰,次對爲之。敦仁曰,卽見京畿監司李啓朝狀啓,則以爲陽城,本以至殘之邑,還簿軍案,積成痼弊,壬癸荐歉之後,民散軍虛,還逋折米,爲一萬四千四百二十八石零,兵曹軍錢各年未納,爲二千五百九十餘兩,而該邑事勢,殆同焚溺,不可不及今變通,時存民反二百十六石零,官屬逋二千三百二十石零,使之刻期督捧,其餘流絶民反七千六百八十七石零,官屬逋四千二百三石零,自乙巳,限十年除耗排納,兵曹軍錢,亦令限五年排納事,請令廟堂稟處,而始逋仍逋守令,請令該府拿勘,犯逋吏奴,自本營勘律爲辭矣。所謂排捧二字,卽法式之外耳,非法非式者,是豈營邑之所敢請,朝家之所可許乎?間因若爾邑之萬萬無可變通,雖不得不施以格外之典,而各邑之動輒效尤,視爲恒例,無難陳請者,亦關紀綱,斷不當更存闊狹,益開僥倖之路,而陽城之弊已到極,幾將無邑,擧世之所共憂歎,雖以狀辭觀之,全一邑還摠,都歸逋藪,弊至於此,而其能爲邑者有之乎?邑事民勢之朝夕難保,反有甚於前施之若爾邑,則限年請排,固未必不爲紓力充完之方,而若其民散戶絶,已成無麵之飥者,雖許排捧,適足以有名無實而已,何補於爲邑,何益於孑遺乎?民間流絶逋七千六百八十餘石,以寧失之義,特許蠲蕩,恐不害爲優恤之政,官屬逋四千二百餘石,念其事勢,亦難督責於一時,限五年使之除耗排捧,兵曹軍錢各年未納,二千五百餘兩,邑事如此,軍弊可知,依狀請亦許五年排納,朝家處分,若是曲至,而不能使如斗一邑,復爲完局,則烏在其對揚之道乎?營邑各別措處,俾有釐革完就之意,嚴飭道臣,何如?上曰,依爲之。出擧條敦仁曰,耳掩變通事,頃以從後稟定之意,仰奏矣。取考文蹟,則故判書臣李晬光之言曰,今之耳掩,舊稱披肩,中朝則謂之煖耳,文烈公臣趙憲之言曰,中國之腦包,卽我國所謂耳掩,其制雖小,而便於常着,其所謂披肩也·腦包也,今雖未詳其製,以其命名之義觀之,其與今之所着耳掩者,相反則審,而俗所稱風遮,或稱三山巾者,似近之,今之耳掩,旣無依據。且以百年前舊制傳聞者推之,未嘗如今之高桶出於帽上,本欲取煖而不稱,徒歸飾奢而無用,苟欲變通,務爲方便,則臣愚以爲,不必別爲講究其制,風遮雖爲私着服色,而旣與古之披肩·腦包者相近,則以此代之,似有據於古制,亦無欠於朝章,區區之見,更無出此,博採輿論,槪亦稱便,而貂鼠辨品,旣載於經國大典,行之已久,貂鼠乃本國之産,此若一變,則多尙異産,侈風漸盛,終不免爲前人惜費之歸,皮毛則勿變,而貂若過煖,年少堂上之人,如或不便,則以黑猫皮,內付以貂,緣飾而別之,亦無妨於品節,大抵只取其煖,務令簡便甚好,故敢此仰達矣。上曰,依爲之。堂上以貂皮,堂下以黑皮飾縇,而但飾前縇,不必如滿縇之太廣,可也。出擧條敦仁曰,耳掩之制,今旣稟定而蒙允矣,此係上下通用之服,則先令尙方,製進御用件入用,然後可以頒制,分付該院,俾卽擧行,朝臣改着,亦不可不預定期限,俾無窘跲之歎。以來正月初一日爲始,始着之意,亦爲知委。今當改制之時,又有區區仰達者,耳掩脫着,十月初一至二月初一,爲元定之限矣,十月初,若値日候稍暄,則隨時從便,政院固微稟擧行,而至於二月初,雖春寒尙峭,無異冬候,初一以後,更不得着,故老病之人,或以爲難便,此後則自立冬始着,至春分始脫,更爲定限,何如?上曰,依爲之。出擧條敦仁曰,月前以庭試初試分京鄕各設之意,筵奏蒙允矣。取考戊戌年武科庭謁聖初試,京外試取節目,則湖西·南·右道,關西·淸南及關東,皆令道臣主試,而文初試,今旣合設於巡營,則武初試,勢無以竝行,有南北左右兵使處,自當分試,而其外則使兵使都聚設行,關東則旣有今春已例,使防禦營設行之意,載於新定節目,何如?上曰,依爲之。文武科初試額數,以大增廣例爲之,可也。出擧條敦仁曰,卽見戶曹所報,則以爲勅需別劃,自是已例,而本曹事勢,纔經大役,到底罄竭,前頭支用,萬無計策,無論銀米木,限十萬兩,及今準劃,以爲勅需預備之地云矣。勅需別劃,旣有已例,本曹事勢,亦甚苟艱,不得不某樣區劃,而見今經費耗絀,他無措處之道,就本曹留置條鏡城還作錢及關西例貿蔘價中,準以十萬五千之數,俾爲取用,何如?上曰,依爲之出擧條敦仁曰,每當大政,以擇守令初仕提飭,便成課經,此雖若老生常談,而其實郡邑之治忽,生民之利病,舍此更無他道也,爲銓官者,亦豈無精實對揚者,而資格敍次之間,門戶分排之際,不能無擺脫俗套,終未見有實用心而大着力,則其何能甄綜激揚,惟才是擇,而厭服一世之心乎?徒使上之所飭,竟歸虛文,下之所奏,不免空言,政目一出,而益缺八方之望,可勝歎哉?顧今民命之倒懸,莫此時若,而究其歸,則守令之不職耳。守令得人,則民豈至於若是之困窮?初仕擇人,則守令之材,不期擇而自擇矣,臣亦不避例談之嫌,縷疊不已者,寔出於舍此無他道也。京察見且不遠,兩銓亦皆登筵,各別申飭,務盡恢張之道,無或使才行沈屈,中外失望,期有實效之地,何如?上曰,所陳甚好,各別申飭,可也。出擧條敦仁曰,臣纔以擇守令仰陳,而得人之政,惟貴搜訪之務廣,儲蓄之有素矣,年前因大臣筵奏,連有聲績人別薦之擧,此雖不可謂盡得其人,猶足爲綜名核實之政,而銓曹需用,亦不可曰無其效矣。第聞三四年間,舊薦幾盡,備擬之際,必致苟艱,繼以可合於薦剡者,亦當不少,分付該曹,依已例更收別薦,而無論文蔭武守令之已經未經,務要精選,付之該曹,以爲次次收用之地,所薦人中,若有貪虐不法之日後現發者,薦主之如法同勘,一依年前大臣所奏而施行,何如?上曰,依爲之。出擧條敦仁曰,呈告及在外法司堂上,竝許遞,政官牌招,開政差出,何如?上曰,依爲之。出擧條敦仁曰,年底邑務方殷,不可曠官,受由上京守令,竝不多日內催促下送,何如?上曰,依爲之。出擧條敦仁曰,近日講對之命,連下於久停之餘,聖志之赫然奮發,篤於向學,可以仰揣,自玆以往,一向勉勵,無有作輟,則日月就將,可見緝熙光明之盛,而治國安民之大規模·大事業,皆本於此,臣不勝歡忭顒祝之至。夫講對之益,不在於句讀文義之循例陳說也,自上如有疑晦處,必曲賜採詢,不知不措也。諸臣亦各以所見,敷析而開達之,備其酬酢,務盡條辨,又或使諸臣,互爲相難而垂聽之,自身心切要之旨,古今治亂之跡,以至於今日國家利病·民生疾苦·稼穡艱難·風謠美惡,汎濫游演,如說古談,則聰聽自無厭倦,情志亦漸流通,而召接自然無間斷之時,若循例講讀,循例文義,草草經過而退,則何由能體察其滋味,終保無厭倦之心乎?伏望益留聖念焉。上曰,所陳切實,當益加勉矣。出擧條敦仁曰,判府事,以廣州·始興等地省掃事,秋間呈由,廣州地,則已爲往還,而始興地,則連因赴公之無暇,未得往還矣,今不可更爲呈由,許令歲前從便往來之意,敢此仰達矣。上可之。仍命大臣就座,基世曰,諸宰奏事。岐壽進前奏曰,各道上言之未及回啓者甚多,其中嶺南儒生等,以善山故士人李命峻孝行褒贈事上言,已自啓下臣曹,永平故士人李堯欽孝行褒贈事,禮曹稟處蒙允矣。固當竝爲贈職,而命峻則生前已蒙給復之典,死後贈職,別無難愼,而今此兩人,非徒孝行之卓異,俱有門閥,勤學篤行,亦爲士林之所推詡,在前如此之人,經稟後特贈南臺之職,李命峻·李堯欽,竝依已例施行,似好,故敢此仰達矣。上曰,依爲之。出擧條基世曰,玉堂所懷奏之。魯奎曰,臣本姿性鹵下,學識愚昧,何敢以見識自居,妄有敷陳,而第伏念今日急務,莫先於聖學一事,故前後臣僚之以此仰陳者,不止一再,輒蒙開納之敎矣。見今冱寒方深,經筵姑停,而古人云,學不日進則日退,其所稱日進者,卽緝熙相續,無時間斷,終始如一之謂也。日前屢有召對之命,莫不欣欣然相告,有以仰聖學不撤之盛矣。然而苟或一息之放過,則恐致九仞之虧功,須臾之悠泛,則易至逸豫之苟安,故君子之自强,必體天行之剛健,聖王之時敏,尤貴日月之將就。伏願繼自今,益懋聖學,深軫寒曝之戒,恒勤溫繹之工,譬如四序之順軌,而六氣周流,萬幾之無曠,而品物咸亨,則豈不休哉,豈不盛哉?此臣晝宵區區之所祈祝,故敢此仰達焉。上曰,所陳當體念矣。出擧條基世曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退,諸臣以次退出。
上在慶熙宮。停常參·經筵。
夜二更三更,月暈。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙龜夏啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲洪學淵,執義睦仁培,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
以執義睦仁培,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
以京畿監司李啓朝狀啓,楊根郡守尹應圭遭母喪事,傳于宋持養曰,令該曹口傳差出,催促下送。
宋持養,以吏曹言啓曰,今日次對入侍時,受由上京守令,竝令不多日內,催促下送〈事〉,允下矣。自臣曹催促,則延安府使金淵根,益山郡守權大膺,龍岡縣令金始淵,狼川縣監金載斗,俱以爲今十五日下去云。差使員守令寧海府使金益鼎,親病沈重,不得下去云,其親病旣如是,則有難强令還任,改差,何如?傳曰,允。
成好謙,以兵曹言啓曰,謹依薄衣摘奸宣傳官李光濂·朴長夏書啓判下,興仁門卜直梁學孫,惠化門卜直崔興福,光熙門卜直金尙祿,彰義門卜直梁河吉,昭義門卜直韓甲伊,崇禮門卜直奉壽吉,敦義門卜直韓萬錫等七名處,木各一疋去核各二斤,題給之意,敢啓。傳曰,知道。
又以備邊司言啓曰,庭試初試分京外試取事,纔已筵奏蒙允矣,節目書入之意,敢啓。傳曰,知道。
上在慶熙宮。停常參·經筵。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,左尹李羲肇,右尹徐英淳,除拜後過三日,不爲出肅,竝依定式推考警責,仍卽牌招察任,何如?,傳曰,允。
又啓曰,三品官之無得過三日,循例請牌,曾有定式矣。敦寧都正韓文爀,除拜後過三日不爲出肅,事體所在,誠極未安。從重推考,仍卽牌招察任,何如?,傳曰,允。
傳于金在田曰,原任待敎金英根,馳詣顯隆園,奉審摘奸,仍詣健陵華寧殿,一體奉審以來。
金在田啓曰,卽者校理李魯奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金在田,以弘文館言啓曰,校理李魯奎陳疏徑出,副校理宋能圭在外,上番闕直,事甚未安。應敎林肯洙,副應敎金應均,校理李殷相,副校理沈膺泰,竝卽牌招,以爲推移入直之地,何如?傳曰,允。
以咸鏡監司成遂默狀啓,鍾城等邑人命渰死事,傳于鄭基世曰,聞甚矜惻,元恤典外別加顧助,渰死人如有生前身還布,竝蕩減事,廟堂措辭分付。
成好謙啓曰,大司憲洪學淵,執義睦仁培,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
以執義睦仁培,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
吏曹口傳政事,以金老淳爲楊根郡守。
兵曹口傳政事,副司果單李豐翼。
金在田,以司饔院監膳提調意啓曰,今日監膳時,日下生鮮,體小腐傷,屢次點退,使之改色,而其所改封,與前無異,日勢漸晩,雖不得不捧入,而當此合氷,捉得無路云,在前如此之時,曾有稟旨代封之例,而莫重御供,不敢擅便,臣亦惶恐待罪之意,敢啓。傳曰,勿待罪,代封。
鄭基世,以訓鍊都監言啓曰,本局局別將趙晉錫,身病猝重,勢難察任,改差,何如?傳曰,允。
又以禁衛營言啓曰,本營騎士將洪,身病猝重,勢難察任,改差,何如?傳曰,允。
校理李魯奎疏曰,伏以臣於持被之中,卽接家信,則臣之老母,素患痰眩之症,當寒添劇,委頓床笫,家僮踵至,促臣歸視,臣自聞此報,方寸煎灼,按住不得,忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉,臣無任云云。答曰,省疏具悉。爾其勿辭救護。
上在慶熙宮。停常參·經筵。
自辰時至人定,灑雨下雨,測雨器水深三分。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,卽者社稷署官員來言,今此臘享大祭神位出還奉安時,提調一員,當爲進參,而都提調權敦仁,提調朴岐壽,俱有身病,不得進參云,提調卽爲牌招,何如?傳曰,允。
又啓曰,社稷提調朴岐壽牌不進,推考傳旨,今方捧入,而臘享大祭神位出還奉安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調朴岐壽再牌不進,推考傳旨,今方捧入,而臘享大祭神位出還奉安時,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
傳于鄭基世曰,明日出宮門路,以廣達門爲之。
以應敎林肯洙,校理李殷相牌不進罷職傳旨,傳于金在田曰,只推。
執義睦仁培啓曰,臣言議風采,本不合於淸朝耳目之任,而柏府除旨,忽下於千萬夢想之外,召牌儼臨,臣感激恩造,雖不得不章皇出肅,粗伸叨謝之忱,而第臣於府啓中,有私義之不可連參者,曾叨臺職,以此仰籲,輒蒙體諒,今臣處義,與前無異,而間因賤疾,今始來避,所失尤大,請命遞斥臣職。答曰,依啓。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
傳于金在田曰,發遣吏郞,諸執事淸齋與否,摘奸以來。
兵曹,來乙巳二月十九日慶科庭試武科初試時規矩,鐵箭三矢一百十步,騎芻一次三中,柳葉箭五矢一百二十步,一巡二中落點,以上取二技。
鄭基世,以兵曹言啓曰,今十二月十五日社稷·宗廟·景慕宮臘享大祭時,守門當爲塡差,而本曹郞廳·都摠府郞廳,五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以都摠府言啓曰,副摠管沈有祖,以摠戎中軍,本營諸將官褒貶講坐起事,惠民署晝仕出去之意,敢啓。傳曰,知道。
成好謙,以義禁府言啓曰,京畿監司李啓朝狀啓內,陽城縣前後始逋及仍逋守令前縣監張燮元·申命翼·柳和元·李羲升·韓容鼎·朴來亨·韓鎭書·任燧等,竝令該府,拿問嚴勘事,啓下矣。柳和元·韓鎭書等,身死勿論,張燮元下去京畿抱川地,申命翼·李羲升竝下去廣州地,韓容鼎下去楊州地,朴來亨下去長湍地,任燧下去忠淸道連山地云,依例發遣府羅將,竝拿來,何如?傳曰,竝待待命拿囚。
開城留守金學性疏曰,伏以臣卽一庸陋下品耳,過蒙隆造,爵秩太驟,尋常危懼,若不自容,迺又伏奉新除,以臣爲開城府留守者,臣擎誥驚怳,莫省攸措。臣家本寒素,父母多病,潘輿毛檄,卽臣至願,今玆所叨,官尊祿厚,旌纛足以供悅,餼廩足以致養,榮莫大焉,恩至渥矣。固當以烏鳥反哺之私,竭蹶趨承,而第念分司重寄也,保釐丕責也,苟非有坐鎭之聞望,歷試之績用,則莫宜濫受冒膺,而臣於外職,未嘗有一日閱涉,且其才猷見識,又無素具之可應者乎?至若本府事,雖未能一一諳度,以其壤界之最近,不無聞見之所及,槪以目下論之,勅需竝竭,每煩朝家之請劃,蔘包漸弊,輒取商賈之失利,公私凋敗,莫可收拾,此是擧一國財貨之所綰轂處,而其所著見,已皆如此,外此閭里困瘁之狀,營府匱乏之勢,從可推也。假使鍊時務識治體者當之,亦必戞戞乎爲難,況臣蒙騃,行能無所底者乎?奔走宣力,藉曰職分,揣量受任,亦係義諦,玆不得不猥控情實,冒瀆崇嚴。伏乞聖慈,亟賜遞改,以幸微諒,不勝大願,臣無任云云。答曰,省疏具悉。卿其勿辭察任。
敦寧都正韓文爀疏曰,伏以臣伏奉除旨,以臣爲敦寧府都正者,臣感激恩命,章皇出肅,粗伸叨謝之忱,而第臣本無敦寧,揆以格例,自在應遞,玆敢略陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
上在慶熙宮。停常參·經筵。
還內後,內閣·政院·藥房·玉堂口傳問安。答曰,知道。
金在田啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外,監察茶時之意,敢啓。傳曰,知道。
趙斗淳啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
吏曹口傳政事,以李穆淵爲社稷提調。
傳于成好謙曰,侍衛軍兵毛具,從便爲之。
傳于金在田曰,禮房承旨,馳詣社稷·宗廟·永禧殿·徽定殿·景慕宮,奉審摘奸以來。
成好謙,以宗簿寺提調意啓曰,璿源譜略進上一件,印出粧䌙,而內出十八件,亦爲改張矣。進上日字,令日官推擇,則今月十六日未時爲吉云,以此日時,本寺堂上·郞廳·校正官,具儀仗鼓吹,陪進崇政殿,與承旨,請承傳色奉入,而奉謨堂奉安國朝御牒·璿源譜略改張本及王妃世譜,一體陪進,自內閣稟旨擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
又以備邊司言啓曰,寧遠郡守,纔已差代矣。該邑以昨年弊敗之局,三政都紊,百瘼俱痼,前倅在官時,多有措處,朝家亦旣許施,而未及釐整,今忽有頉,念其邑事,若不善收其後,則必將無邑乃已,此時該倅,不可付之初手,新除之人,姑令仍其本職,本職差代者,亦令還仍,寧遠郡守,更以有聲績人,勿拘常格,令該曹口傳各別擇差,使之給馬下送,斯速赴任,何如?傳曰,允。
又以司僕寺一二提調意啓曰,水原監牧官李近彬,身病猝重,萬無察職云,改差,何如?傳曰,允。
又以訓鍊都監言啓曰,本局局別將李明學,身病猝重,勢難察任,改差,何如?傳曰,允。
甲辰十二月十四日辰時,上詣崇政殿月臺。社稷·宗廟·景慕宮臘享大祭親傳香入侍時,行都承旨趙斗淳,左承旨宋持養,右承旨金在田,左副承旨趙龜夏,右副承旨鄭基世,同副承旨成好謙,假注書奇文鉉·洪淳穆,記事官李裕膺·李,檢校直提學趙秉龜,直提學金學性,檢校直閣鄭㝡朝·徐有薰,檢校待敎李裕元,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調李穆淵,副提調趙斗淳等進前奏曰,侵早勞動,聖體,若何?上曰,一樣矣。由廣達門,詣崇政殿月臺,通禮跪啓請降輿,上降輿,通禮前導,就褥位南向立。社稷獻官興寅君最應,陞詣褥位之左,通禮跪啓請跪,上跪。香室官員奉香祝,跪授在田,在田奉東向跪進,上受香祝,以授獻官,獻官西向跪受興,引儀又引宗廟獻官南寧尉尹宜善,景慕宮獻官左參贊朴晦壽,竝如初。通禮跪啓請興,上興,通禮前導,降階下祗送位西向立。最應·宜善·晦壽奉香祝,以次由正路出,通禮跪啓請鞠躬,上鞠躬,香祝過後,啓請平身,上平身,入幕次後,問安勿爲之事。出榻敎通禮跪啓請乘輿,上乘輿,出崇政門,入廣達門·顯謨門,命出標信解嚴。由興泰門還內,諸臣以次退出。
上在慶熙宮。停常參·經筵。
夜自一更至五更,月暈。
藥房提調李穆淵,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金在田啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外,監察茶時之意,敢啓。傳曰,知道。
鄭基世啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
趙斗淳啓曰,假注書奇文鉉,身病猝重,勢難察任,今姑改差,何如?傳曰,允。
奇文鉉改差代,以鄭錫朝爲假注書。
鄭基世啓曰,卽伏見諸道今秋冬等褒貶啓本,則京畿水使金宅基,忠淸水使李熠,黃海兵使朴潤榮,水使尹喜豐,全羅左水使金鎰,邊將無一人居中居下,江華留守韓鎭庭,慶尙左水使李元夏,統制使許棨,南兵使沈樂臣,無一人居下,殊無嚴明殿最之意,竝推考警責,何如?傳曰,允。
成好謙啓曰,卽伏見諸道今秋冬等褒貶啓本,則京畿監司李啓朝,江原監司趙鶴年,黃海監司李圭祊,平安監司趙秉鉉,守令無一人居下,殊無嚴明殿最之意,竝推考警責,何如?傳曰,允。
傳于鄭基世曰,奉審閣臣入侍。
吏曹口傳政事,以申泰羲爲寧遠郡守。
趙斗淳,以吏曹言啓曰,曹所屬宗簿寺,司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員錄事今甲辰年秋冬等褒貶,當爲等第,而領中樞府事臣趙寅永,判中樞府事臣鄭元容,臣李羲甲,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今甲辰年秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以忠勳府言啓曰,本府今甲辰年秋冬等褒貶,當爲磨勘,而有司堂上淸寧君臣金東健,有身病,限內不得爲之之意,敢啓。傳曰,知道。
宋持養,以戶曹言啓曰,本曹郞廳及所屬各司官員今甲辰秋冬等褒貶,依前例磨鍊以入,而軍資監·內資寺·長興庫·濟用監·司䆃寺·司圃署·平市署五部,因都提調·提調有故,漢城府判尹在外未肅拜,不得磨勘,去春夏等褒貶時,軍資監·內資寺·長興庫·濟用監·司䆃寺五部,因都提調·提調,漢城府堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今甲辰秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本部郞廳·五部官員,今甲辰年秋冬等褒貶,當爲等第,而判尹臣李憲球在外,限內不得磨勘之意,敢啓。傳曰,知道。
金在田,以禮曹言啓曰,今此所屬各司官員等褒貶時,西學兼敎授林肯洙,與參判臣林翰鎭,有應避之嫌,不得同爲磨勘,別啓本以入之意,敢啓。傳曰,知道。
又以禮曹言啓曰,各陵殿園墓,本曹郞廳·四學童蒙敎官,通禮院·禮賓寺圖畫署官員等,今甲辰年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,璿源譜略改張件,明日自宗簿寺陪來,而內上件,今番則自本寺修正,直爲內入云,奉謨堂·宙合樓所奉件,則臣等進詣改張之意,敢啓。傳曰,知道。
又以奎章閣言啓曰,本閣今甲辰年秋冬等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
鄭基世,以兵曹言啓曰,本曹今甲辰年秋冬等褒貶啓本中,刀擦二處之意,敢啓。傳曰,知道。
又以兵曹言啓曰,本曹今甲辰年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今甲辰年秋冬等褒貶,當爲磨勘,而都摠管朴晦壽,有實病,限內不得設行之意,敢啓。傳曰,知道。
又以訓鍊都監都提調意啓曰,本局從事官,禁松參軍及諸將官等,今甲辰〈年〉秋冬等褒貶,當爲等第,而都提調臣權敦仁,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今甲辰〈年〉秋冬等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今甲辰年秋冬等褒貶,當爲等第,而都提調臣鄭元容,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今甲辰年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
成好謙,以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書趙容和在外未肅拜,限內不得磨勘以入之意,敢啓。傳曰,知道。
趙龜夏,以工曹言啓曰,本曹郞廳今甲辰年秋冬等褒貶,一度磨勘以入,而屬司尙衣院·繕工監·掌苑署·造紙署·瓦署·典涓司,今甲辰年秋冬等褒貶,因各該司提調有故,限內不得磨勘,而今甲辰年春夏等褒貶,因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
甲辰十二月十五日申時,上御興政堂。奉審閣臣入侍時,右副承旨鄭基世,假注書洪淳穆,記事官李裕膺·李,原任待敎金英根,以次進伏訖。上曰,史官分左右。命閣臣進前,英根進伏奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事安寧,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在慶熙宮。停常參·經筵。
鄭基世啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,來十六日日次儒生殿講日次,而親臨與命官,何以爲之?敢稟。傳曰,再明日崇政殿命官爲之。
成好謙啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書朴岐壽,參議趙雲澈,俱以病不來,參判趙鶴年在外,不得開政云,判書·參議,竝卽牌招,何如?傳曰,允。
有政。吏批,行判書朴岐壽進,參判趙鶴年在外未肅拜,參議趙雲澈牌招不進,同副承旨成好謙進。以沈敬澤爲執義,趙容和爲知經筵,金東健爲藝文提學,權涑爲廣興令,尹膺善爲寧海府使,趙秉善爲端川府使,金夔淳爲永同縣監,奉常直長單金龍基,監察趙存德,引儀尹泰景,仍其本職事承傳。故學生李堯欽·李命俊贈持平,孝行卓異贈職事承傳。贈吏參趙雲翊贈吏判文衡例兼,刑曹判書趙容和考。
兵批,判書金左根病,參判李同淳病,參議柳基豐病,參知金入直進,右副承旨鄭基世進。同知金鎭國,僉知趙存永·金聲遠·李奎文,副護軍韓文爀,副司直睦仁培,以上竝單付。
吏批,再政。以金穰根爲敦寧都正,成鼎鎬爲儀賓都事,李秉禮爲金浦郡守。
兵批,再政。同知金寅聲,僉知劉膺祜·金致錫,以上竝單付。
吏批,三政。以朴承圭爲靑山縣監。
兵批,三政。同知單李哲泓。
成好謙啓曰,卽者校理李殷相,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
以吏曹參議趙雲澈牌不進罷職傳旨,傳于鄭基世曰,只推。
以平安監司趙秉鉉狀啓,殷山等邑人命渰死事,傳于鄭基世曰,聞甚矜惻,元恤典外別加顧助,如有生前身還布,竝蕩減事,廟堂措辭分付。
以江原監司趙鶴年狀啓,通川郡民家失火事,傳于鄭基世曰,聞甚矜惻,元恤典外,別加顧助,爛死人如有生前身還布,蕩減,卽爲結構奠接之方,廟堂措辭分付。
以江原監司趙鶴年狀啓,三陟府人命渰死事,傳于鄭基世曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
鄭基世,以宗簿寺提調意啓曰,璿源譜略,今已修正進上矣。五處璿源閣奉安件,自本寺次第擧行,而庚辰頒賜二百件,癸卯頒賜一百件,竝爲收聚,改張還給,仍爲撤局之意,敢啓。傳曰,知道。
又以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以兵曹言啓曰,本曹正郞尹行謨,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,副摠管沈日永,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以御營廳言啓曰,本廳中軍尹義儉,身病甚重,勢難察任,改差,何如?傳曰,允。
校理李殷相疏曰,伏以臣母病,委頓床席,今已十三箇月矣。此際離側,實非人子之情理,而適値番次之苟艱,不敢言私,持被纔數日,卽接家信,又添別症,促臣歸視,臣自聞此報,方寸煎灼,按住不得,未及替番,徑出禁扃。伏乞聖慈,俯垂鑑諒,亟遞臣所帶之職,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金在田啓曰,明日召對,取稟。傳曰,停。
鄭基世啓曰,來二十一日,朝參日次矣,敢稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,假注書洪淳穆,身病猝重,勢難察任,今姑改差,何如?傳曰,允。
洪淳穆改差代,以尹景善爲假注書。
成好謙啓曰,大司憲洪學淵,執義沈敬澤,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
以執義沈敬澤,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
吏批,四政。以鄭允容爲宗廟令。
金在田,以吏曹言啓曰,贈諡靖獻公金興慶延諡,定行於今月十八日本第云矣,敢啓。傳曰,知道。
成好謙,以兵曹言啓曰,宣薦內禁衛取才三技入格別單及宣部守三薦參上武臣,前銜作散人別取才,入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,慶尙監司洪鍾英狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又以司僕寺一二提調意啓曰,咸興監牧官金鍾亨,身病沈重,呈狀乞遞矣,今姑改差,何如?傳曰,允。
又以訓鍊都監言啓曰,本局諸將官,自今年正月,至十二月射講居首人,別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以御營廳言啓曰,本廳中軍,今當差出,而擬望之人乏少,外任竝擬,何如?,傳曰,允。
又以摠戎廳言啓曰,本廳右部千摠李龍求,身病甚重,勢難察任,改差,何如?傳曰,允。
義禁府啓目,陽城前縣監申命翼·韓容鼎·任燧等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,陽城前縣監朴來亨原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在慶熙宮。停常參·經筵。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金在田曰,考官朴永元,命官爲之。
傳于金在田曰,宗簿都監別單書入。
以宗簿都監別單,傳于趙斗淳曰,提調知中樞府事金履載,熟馬一匹賜給,提調領敦寧府事洪在龍,國朝御牒書寫兼校正官興寅君最應,各熟馬一匹面給,纂修監印正姜必魯加資,主簿金學秀陞敍,直長李人圭,別工作假監役兪莘煥,初草書寫忠義金家淳·趙又淳,竝陞六,其餘寫字官,唱準,畫員·計士·日官·員役·工匠等,竝依已例施賞。
成好謙啓曰,大司憲洪學淵,執義沈敬澤,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
以執義沈敬澤,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
傳于趙斗淳曰,更鼓已深,日次儒生殿講比較,待明朝爲之。
兵曹,以吳一善爲御營中軍。
鄭基世,以兵曹言啓曰,坼見諸道褒貶啓本,則忠淸水使李熠啓本中,平薪僉使孫命郁,以明察益近爲目,統制使許棨啓本中,晴川別將崔亨晉,以爰勵新政爲目,則俱宜置中考,而置諸上考。新門別將金在赫,以吏校多濫無怪頻汰爲目,平安兵使趙存中啓本中,山羊會萬戶金趾厚,以謗豈盡信節嗜則善爲目,慶尙左水使李元夏啓本中,西平浦萬戶韓景祿,以事或失着爲目,則俱宜置下考,而置諸中考,殊無嚴明殿最之意,各該帥臣,竝推考警責。平薪僉使孫命郁,晴川別將崔亨晉,竝中考施行,新門別將金在赫,山羊會萬戶金趾厚,西平浦萬戶韓景祿,竝下考施行。江華留守韓鎭庭啓本中,草芝僉使李仁圭之圭字,誤以奎字書之,奏御文字,何等審愼,而如是疎忽,殊甚未安。該守臣推考,何如?傳曰,允。
又以兵曹言啓曰,嶺南別試武士,更爲試取事,草記允下後,以其本道入格技藝試取,則南海閑良金淙鶴,永川閑良李基玄,盈德閑良金致聲,義城閑良金瑀有,俱未入格,未入格者,竝依例給糧下送。而在前抄上武士試取時,能講者閑良直赴會試,依判下擧行矣。今此入格閑良李敬熺,別單書入之意,敢啓。傳曰,知道。
又以兵曹言啓曰,宣傳官尹明儉,病難供職,呈狀乞遞,五衛將趙存永前任安東營將,孫海振前任京畿監營中軍,兪庚煥前任南虞候,李得潞前任忠淸監營中軍,朴允陽前任黃海監營中軍,鄭俊行前任慶尙監營中軍,俱在任所,上來間該廳番次苟艱云,竝改差,何如?傳曰,允。
戶曹判書朴永元疏曰,伏以臣於日次儒生殿講考官之望,伏蒙恩點,又伏奉命官爲之之命矣,非崇秩而膺是任,有違格例,何敢以前此煩籲,辭不獲命,遂復晏然冒承也哉?忙陳短章,仰瀆崇聽。伏乞亟賜變通,以嚴試規,不勝幸甚,臣無任云云。答曰,省疏具悉。旣有已例,卿其勿辭考講。
上在慶熙宮。停常參·經筵。
夜四更五更,月暈。
趙斗淳啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,左承旨宋持養,右承旨金在田,今日不爲仕進,竝卽牌招,何如?傳曰,允。
傳于趙斗淳曰,日次儒生殿講居首通幼學洪鍾雲,直赴殿試,之次通生員鄭漢源,直赴會試,之次通幼學尹滋弘等三人,竝給二分,之次略進士黃鍾顯等二十人,之次粗進士金學初等十一人,竝令該曹,考例施賞。
傳于趙斗淳曰,入格儒生,明日待令。
成好謙啓曰,大司憲洪學淵,執義沈敬澤,掌令李昌廷·崔尙儒牌不進,持平許傳未署經,李潤龍在外,監察茶時之意,敢啓。傳曰,知道。
以執義沈敬澤,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
以右承旨金在田牌不進罷職傳旨,傳于成好謙曰,只推。
趙斗淳,以吏曹言啓曰,今日本曹開坼坐起時,考見諸道褒貶啓本,則麻田郡守李光濂,以倉奸莫察爲目,朔寧郡守金在晉,以謗豈盡信爲目,文川郡守禹錫文,以謗或由客爲目,南原縣監金履鍾,以欲究成蹟盍亦釐結爲目,殷栗縣監成容默,以體貌宜念爲目,則俱宜置下考,而置諸中考。海美縣監金益鍾,以瑣謗奚信爲目,延豐縣監韓重履,以病或妨務爲目,自如察訪韓哲浩,以宜察外驛爲目,則俱宜置中考,而置諸上考,殊無嚴明殿最之意,六道道臣,竝推考警責。海美縣監金益鍾,麻田郡守李光濂,朔寧郡守金在晉,文川郡守禹錫文,南原縣監金履鍾,殷栗縣監成容默,竝罷黜,延豐縣監韓重履,自如察訪韓哲浩,竝中考施行,何如?傳曰,允。
領敦寧洪在龍箚曰,伏以臣卽伏見宗簿都監別單下者,以臣名忝提擧,至蒙錫馬之典,固知聖念,出於重其事之義,而第念懋賞之擧,所䙡責實,臣之除拜,在於刻役將竣之際,監董日尠,初無微勩之可紀,而上駟寵錫,遽及罔功,臣心惶愧,已無可言,而恩施濫褒,亦豈不有累於綜覈之化乎?玆敢略控微懇,冒入文字。伏乞聖明,亟命收還恩典,俾賤分少安,不勝幸甚。取進止。答曰,省箚具悉卿懇。卿其勿辭,安心領受。仍傳于成好謙曰,此批答,遣史官傳諭。
上在慶熙宮。停常參·經筵。
夜四更五更,月暈。
藥房提調李穆淵,左承旨宋持養啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,江原監司金大根下直,長弓一張·長箭一部賜給。
傳于趙龜夏曰,江原監司留待。
傳于趙龜夏曰,入格儒生入侍,江原監司同爲入侍。
執義沈敬澤啓曰,臣言議風裁,初不近似於淸朝耳目之任,亞憲除旨,有隕自天,臣感恩怵義,粗伸叩謝之忱。而第臣於合啓句語中,有私義之不可聯參者,曾叨臺銜,輒蒙恩諒,今臣處義,宜無異同,請命遞斥臣職。答曰,依啓。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
成好謙啓曰,卽者吏曹郞廳來言,端川府使趙秉善,永同縣監金夔淳,兩司當爲署經。而憲府則雖已署經,諫院則大司諫兪章煥,獻納朴商壽,正言李在瀚在外,柳晏未肅拜,只有司諫林基洙一人,不得備員署經云。未肅拜人員,卽爲牌招,以爲備員署經之地,何如?傳曰,一司除署經。
又啓曰,卽者義禁府都事來言,時囚罪人申命翼·韓容鼎·任燧·朴來亨等,當爲議處,而判義禁朴岐壽有身病,次堂例不得擧行云。判義禁,卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入。而開坐命下之後,如是違牌,事甚未安。更爲牌招,何如?傳曰,允。
宋持養,以內醫院提調意啓曰,副提調趙斗淳,今日問安,不爲仕進,卽爲牌招,何如?傳曰,允。
鄭基世,以都摠府言啓曰,副摠管李行敎,以文臣朔試射試官,訓鍊院晝仕出去之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑,現告成冊,今始來到,而係是宥旨前事,何以爲之?敢稟。傳曰,蕩滌。
敦寧都正金穰根疏曰,伏以臣於日前,伏奉除旨,以臣爲敦寧府都正者,臣感激居先,祗肅恩命。而第臣本無敦寧,在法當遞,玆敢據實陳籲,仰瀆崇嚴。伏乞聖明,俯賜鑑諒,亟令選部,照例遞改,以存公格,以幸私分,千萬幸甚。臣無任云云。省疏具悉。疏辭,下該曹稟處。
敎江原監司金大根書,王若曰,予惟方嶽八區,孰任匪重。最是江原全省,爲弊孔多,地則險阻之山林,占野者少,民若散聚之鳥獸,奠居也難。括戶簽役而尙不充,硏畲燒菑之每失稔,蔘餌蠲貢,縱軫峽氓之困勞,金穀滋逋,莫容奸胥之偸弄,永念斯棘,疇與同憂。惟卿,耆舊肖孫,俊及英標,通敏綜理,藏利器而不沽,愷悌慈良,處流俗而自拔,早揚華貫,遂參聞於東銓,歷試績庸,已再綰於西紱。玆授卿以江原道觀察使兼兵馬水軍節度使巡察使原州牧使,卿其祗服寵命,毋替彝章,慨然澄淸,紓九重之宵旰,勉矣懷保,作一路之福星。故玆敎示,想宜知悉。知製敎兪錫煥製進
甲辰十二月二十日辰時,上御興政堂。入格儒生入侍,江原監司同爲入侍時,左副承旨趙龜夏,假注書尹景善,記事官李裕膺·李,江原監司金大根,以次進伏。講居首通幼學洪鍾雲,之次通生員鄭漢源,幼學尹滋弘·趙在應,之次略進士黃鍾顯·尹致經,幼學趙雲兢·李啓五·任應準·金商濬,進士金奭根,生員洪徹謨,幼學曺錫輿,進士李僖·閔致庠,幼學鄭雲頀·宋定鎭,進士兪致和,幼學金德根,進士洪在元,生員宋持鼎,進士兪致良,幼學吳聲善,之次粗幼學朴麟夏,生員李敍範,進士李章翊,生員金秀崑,幼學尹止善·金圭涉·金永錫·池學洙,生員姜蘭馨,幼學鄭海明,序立階下訖。上曰,史官分左右。命江原監司進前,大根進伏。上曰,本道雖小,近聞凋弊甚多云。卿須下去,各別對揚。大根奏曰,臣年淺識短,且乏踐歷,猥膺重寄,萬萬惶懍,誠莫知所以對揚矣。仍命先退,大根退出。龜夏進前奏曰,儒生中三人,病未待令矣。上曰,唯。龜夏曰,儒生次第陞堂乎?上可之。儒生等以次陞堂,俯伏奏職姓名,退立階下訖。龜夏曰,直赴及給分儒生,使之先出,其餘仍卽頒賞乎?上可之。鍾顯等以次跪受賞。引儀唱四拜,儒生等行禮訖,使之退出。仍命史官就座。又命退,承史以次退出。
上在慶熙宮。停常參·經筵。
宋持養啓曰,明日召對,取稟。傳曰,停。
鄭基世啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
宋持養啓曰,右承旨金在田,左副承旨趙龜夏,今日不爲仕進,竝卽牌招,何如?傳曰,允。
成好謙啓曰,判義禁朴岐壽再牌不進推考傳旨,今方捧入。而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
鄭基世啓曰,今此春帖子延祥詩製述人中,時無職名人,令該曹口傳付軍職,何如?傳曰,允。
成好謙啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外。監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
以右承旨金在田,左副承旨趙龜夏牌不進罷職傳旨,傳于成好謙曰,只推。
鄭基世啓曰,明日正朝望闕禮習儀,兩司當爲進參,除在外·未署經·嫌不進外,未肅拜·呈告人員,竝待開門牌招,何如?傳曰,允。
鄭基世,以禁衛營言啓曰,本營哨官邊晉圭,身病猝重,勢難察任,改差,何如?傳曰,允。
上在慶熙宮。停常參·經筵。
趙龜夏啓曰,明日召對,取稟。傳曰,停。
成好謙啓曰,大司憲洪學淵呈辭,執義未差,掌令李昌廷·崔尙儒牌不進,持平許傳未署經,李潤龍在外。監察茶時之意,敢啓。傳曰,知道。
備忘記,開城府留守金學性下直,長弓一張·長箭一部賜給。
鄭基世啓曰,臣基世,今日正朝望闕禮習儀進去,下直之意,敢啓。傳曰,知道。
成好謙啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,密符親納,例也。而前開城留守趙容和,謂有身病,使其褊裨替納,事甚未安。推考,何如?傳曰,允。
趙龜夏啓曰,明日傳香,禮房承旨當爲齋宿,右承旨金在田不爲仕進,所當牌招,而拘於廳規,不得請牌,何以爲之?敢稟。傳曰,牌招。
金在田啓曰,春帖子延祥詩製述人,旣已抄啓矣。弘文提學趙容和,待明朝牌招,以爲出韻科次之地,何如?傳曰,允。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
兵曹口傳政事,副司果單沈敬澤·朴永輔。
吏曹啓目粘連,啓下是白有亦。觀此敦寧府都正金穰根上疏,則以爲,臣本無敦寧,在法當遞,伏乞鑑諒,亟令選部,照例遞改亦爲白有臥乎所,旣無敦寧,則揆以格例,不可仍置,敦寧府都正金穰根,改差,何如?判付啓依允。
義禁府啓目粘連,向前申命翼·韓容鼎·任燧等亦,雖非始逋,未捧若是夥多,揆以糴法,難免分等之勘。竝只以此照律,何如?判付啓依允。又啓目粘連,向前朴來亨亦,前以勘簿之違例,雖已勘律是白乎乃,今於道査,未捧若是夥多,烏得免分等之律乎?以此照律,何如?判付啓依允。
成好謙,以義禁府言啓曰,各道放未放成冊啓下,忠淸道稟秩,公州牧日新驛徒配罪人張錫愚,大興縣光時驛徒配罪人李圭殷,忠州牧連原驛徒配罪人金在學,文義縣德留驛徒配罪人羅仁植,黃海道放秩,白川郡金谷驛徒配罪人丁台和,新溪縣所坪驛徒配罪人全義浩等,前以徒流案,已爲蒙放,更無擧論之意,敢啓。傳曰,知道。
敎開城府留守金學性書,王若曰,崧陽壯金湯之勢,拱護上京,楓宸畀鎖之權,保障重地。玆撤直學士邇列,俾莅管理使分司。惟卿淸白傳家,儒素律己,器度靚穆,接物則休休有容,識解博綜,莅事則恢恢餘刃,貯奎華而長瀛泮之席,玉佩放聲,佐天曹而參廊廟之謨,廈氈紆策。眷彼開城雄府,自是勝國故都,衙門倣訓御之規,宛是上將軍節制,關防通箕灣之界,隱然大都會要衝,邇來蔘弊滋而商業凋殘,方急矯救之責,矧玆餉簿虛而民庶困瘁,政須剸理之才。玆授卿以開城府留守兼管理使,卿其花潭褰帷,倡絶學於一代,竹橋駐節,奬直聲於千秋。於戲,冠冕隨鵠立之班,靑瑣九闥,牙纛擁魚軒之後,白髮兩堂。故玆敎示,想宜知悉。知製敎徐有薰製進
上在慶熙宮。停常參·經筵。
金在田啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外。監察茶時之意,敢啓。傳曰,知道。
趙斗淳啓曰,右副承旨鄭基世,今日不爲仕進,卽爲牌招,何如?傳曰,允。
金在田啓曰,弘文提學趙容和牌不進推考傳旨,今方捧入。而春帖子延祥詩,當爲出韻科次,如是違牌,事甚未安。更爲牌招,何如?傳曰,允。
又啓曰,弘文提學趙容和再牌不進推考傳旨,今方捧入。而春帖子延祥詩,當爲出韻科次,連事違召,無意承膺,事體所在,誠極未安。陳疏到院,而原疏以國忌齋戒,纔已退却矣。所當更請牌招,而係是一日三牌,何以爲之?敢稟。傳曰,原疏捧入。
又啓曰,弘文提學趙容和,疏批已下,卽爲牌招,以爲春帖子延祥詩出韻科次之地,何如?傳曰,允。
以右副承旨鄭基世牌不進罷職傳旨,傳于成好謙曰,只推。
兵曹口傳政事,副司果單兪致善。
成好謙,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以摠戎廳言啓曰,本廳諸將官今甲辰年射講居首人,依例別單書入之意,敢啓。傳曰,知道。
義禁府照目粘連,陽城前縣監申命翼·韓容鼎·任燧等矣本府議啓內,雖非始逋,未捧若是夥多,揆以糴法,難免分等之勘,竝只以此照律罪。申命翼段,以五分不足律,杖一百收贖,告身盡行追奪,韓容鼎段,以七分不足律,杖七十收贖,告身盡行追奪,徒一年半定配,任燧段,以十分不足律,杖一百收贖,告身盡行追奪,徒三年定配,竝只私罪。奉敎依允爲旀,申命翼·韓容鼎等段,竝只功議各減一等,任燧段,功減一等爲良如敎。又照目粘連,陽城前縣監朴來亨矣本府議啓內,前以勘簿之違例,雖已勘律是白乎乃,今於道査,未捧若是夥多,烏得免分等之律乎?以此照律,罪杖八十徒二年定配,以喪前所犯喪,後發覺,依法典收贖,只告身盡行追奪,私罪。啓依允。
成好謙,以義禁府言啓曰,時囚罪人韓容鼎,杖七十,徒一年半定配,任燧,杖一百,徒三年定配照律公事判付內,依允。韓容鼎,功議各減一等,任燧,功減一等事,命下矣。韓容鼎,功議各減一等,減徒加杖,杖一百收贖,告身盡行追奪放,任燧,功減一等,杖九十收贖,告身盡行追奪,忠淸道鴻山縣宿鴻驛,徒二年半定配,而以議啓辭意,具罪目,依例發遣府羅將,押送配所,何如?傳曰,允。
又以義禁府言啓曰,因本府回啓判付內,李枝成放送事,命下矣。李枝成,卽爲放送事,分付該道道臣之意,敢啓。傳曰,知道。
刑曹判書趙容和疏曰,伏以臣待罪居留,已過周歲,而病不事事,無一報答,每自循省,秪切悚恧。千萬不自意,本月初九日,伏蒙恩點,以臣爲弘文館提學者,始也驚懼,終焉惝怳,歷屢日而不知措躬之所也。噫,臣之前後驟躐,歷揚華顯,何莫非溢逾涯分?而至於今日所叨,尤非臣駑下所敢承當者。粵自祖宗朝以來,右文爲治,設置兩館,藝文以演綸,弘文以主試,雖職事差殊,均之爲文垣重任,故掄選甚峻,必愼其人,厥惟久矣。顧今人才,雖不逮古,而苟求文學素優,名實相符,蔚然爲一世之所推詡者,則何患無人,而乃以如臣無似,苟然充位而不之恤乎?念臣幼而失學,長益荒嬉,間學功令,未嫺程式,中嬰奇疾,全抛方冊,旣不能覃硏經史,又不克尋數行墨。及其衰晩,益復枵然,殆同溝澮之水,無本而立涸,邯鄲之步,失舊而匍匐,高文大策,尙矣無論,雖尋常竿牘,戞澁生受,手不副心。臣於是,雖欲爲三家村裏老學究,而不可得。況可擬議於贊成周作人之化,奏嘉祐多士之功也哉?臣又有萬萬難强者,風痰之祟,卽臣膏肓,形殼雖存,榮衛漸枯,神識眩瞀,時或纔得而旋失,步履艱澁,如將前躓而後顚,自分爲癃廢之人者,亦多年所,今若責臣以奔奏之役,任臣以鑑別之事,則將不免力有所未及,思有所未逮,僨誤其職,貽羞文苑而止耳。臣不暇自爲身憂,竊恐祖宗設官之意,由臣而壞矣,寧不懍然而寒心哉?昔宋臣眞德秀,猶以心煩之疾,力辭內制之任,顧臣滅裂,無能爲役於前修,而疾病之痼,反有甚焉。伏想閔覆之下,庶不待臣辭之畢,而有以處臣者矣。卽者帖子出韻有命,庚牌洊臨,揣量已熟,冒膺無路。矧又旬日之內,除旨聯翩,秋官之職,經筵之銜,竝萃臣身,責重務劇,俱不當虛縻而久曠,玆不得不畢瀝血懇,仰瀆聰聽。伏乞天地父母,特垂矜憐,竝遞臣實兼諸職,俾公器毋褻,私分獲安,不勝幸甚。臣無任云云。答曰,省疏具悉。卿其勿辭行公。
上在慶熙宮。停常參·經筵。
金在田啓曰,明日召對,取稟。傳曰,停。
成好謙啓曰,大司憲洪學淵,掌令李昌廷,崔尙儒呈辭,執義未差,持平許傳未署經,李潤龍在外。監察茶時之意,敢啓。傳曰,知道。
傳于趙龜夏曰,左副承旨馳詣徽慶園,奉審摘奸,仍留監祭。
金在田啓曰,弘文提學趙容和牌不進推考傳旨,今方捧入。而春帖子延祥詩,當爲出韻科次,如是違牌,事甚未安。更爲牌招,何如?傳曰,允。
上在慶熙宮。停常參·經筵。
藥房副提調趙斗淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
鄭基世啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外。監察茶時之意,敢啓。傳曰,知道。
鄭基世啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
金在田啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
金在田,以吏曹言啓曰,今此春享大祭祭官中,時無職名人,令該曹口傳付軍職,何如?傳曰,允。
又以吏曹言啓曰,贈諡正獻公金魯應延諡,定行於今月二十六日本第云矣,敢啓。傳曰,知道。
鄭基世,以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
又以禁衛營言啓曰,本營中軍沈日永,身病甚重,勢難察任,今姑改差,何如?傳曰,允。
上在慶熙宮。停常參·經筵。
趙斗淳啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外。監察茶時之意,敢啓。傳曰,知道。
趙斗淳啓曰,右承旨金在田,今日不爲仕進,卽爲牌招,何如?傳曰,允。
傳于鄭基世曰,兵判有闕之代,政官牌招開政。
兵曹口傳政事,大護軍單金左根。
兵曹口傳政事,大護軍單李若愚,副司果單李敎英。
兵曹,以趙德永爲禁衛中軍。
有政。吏批,行判書朴岐壽進,參判趙鶴年在外未肅拜,參議趙雲澈牌招不進,同副承旨成好謙進。啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以趙冀永爲兵曹判書,李豐翼爲執義,李惟秀爲工曹判書,金英淳爲同敦寧,姜必魯爲敦寧都正,李憲球爲知經筵,申大膺爲宗簿正,鮮于鏶爲英陵令,李在周爲健陵令,權用楫爲假監役,金鍵爲會寧府使,洪獻謨爲寧海府使。宗簿正姜必魯,今加通政加資事,承傳。
兵批,判書未差,參判李同淳,參議柳基豐病,參知金入直進,右副承旨鄭基世進。以趙壽枋爲水原監牧官,金重溢爲咸興監牧官。同知金順晩,護軍金鼎集·吳一善,副護軍金穰根·姜必魯,副司果李人圭·兪莘煥·金家淳,中嶺別將趙又淳·林殷喆,赴戰嶺別將林春謙,東林別將金商熙,以上竝單付。
吏批,再政。以趙冀永爲軍器提調,洪憲燮爲南部令,兪漢方爲沔川郡守。訓鍊都監提調單趙冀永,禁衛提調單趙冀永,御營提調單趙冀永。會寧府使金鍵,今加嘉善加資事,承傳。
兵批,再政。同知單金連柱。
吏批,三政。以趙能夏爲濟用判官,鄭性秀爲平澤縣監。
兵批,三政。同知單申龜一。
鄭基世啓曰,新除授兵曹判書趙冀永,卽爲牌招,傳授命召,何如?傳曰,允。
以吏曹參議趙雲澈牌不進罷職傳旨,傳于成好謙曰,只推。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
又以訓鍊都監言啓曰,本局千摠柳永魯,身病猝重,勢難察任,改差,何如?傳曰,允。
兵曹判書金左根疏曰,伏以臣於見叨重任,屢試蔑效之罪,久據無義之懼,臣雖愚昧,何嘗食息自安?而嚴畏蹲仍,居然爲四朔之久矣。惟其耐住時月,摟指以俟者,大政旣在不遠,銓臣之以此爲個滿,便成程式,臣可以言私於此矣。今又緣臣切至事故,政期不免退停。夫歲再京察,有國大事,中外候選之徒,遠近迎送之屬,當寒跋涉,咸聚都下,一日淹延,便有一日之弊,而顧臣所謂事故,卽臣一己之微私也。苟以一己之私,致曠莫大之政,其在事體義分,固已萬萬憂悶。而數日以來,賤病際又乖劇,游風上攻頭目,頑痰中綳胸膈,食飮之全却,寢寐之全廢,俱係目下危症。驟看雖似外氣,自量大有源委,時月之內,實無起動之望。已退已停之政期,其將涉月跨歲,無有涯限矣,寧有是哉?病枕煩煎,計無所出,玆不敢不僅綴神思,略暴情實。伏乞聖慈,俯軫而曲諒之,亟遞臣本兵之任,俾有以事體得全而義分獲安,不勝大願。臣無任云云。答曰,省疏具悉。所請依施。
上在慶熙宮。停常參·經筵。
金在田啓曰,明日召對,取稟。傳曰,停。
鄭基世啓曰,來初一日,輪對日次,而正朝問安相値,頉稟之意,敢啓。傳曰,知道。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,兵曹判書趙冀永牌不進推考傳旨,今方捧入。而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書趙冀永牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書趙冀永再牌不進推考傳旨,今方捧入。而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判書趙冀永,疏批已下,卽爲牌招,傳授命召,何如?傳曰,允。
成好謙啓曰,大司憲洪學淵,執義李豐翼,掌令李昌廷·崔尙儒牌不進,持平許傳未署經,李潤龍在外。監察茶時之意,敢啓。傳曰,知道。
以執義李豐翼,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
以慶尙左水使李元夏狀啓,封山失火根因,終未究覈,惶恐待罪事,傳于成好謙曰,勿待罪事,回諭。
金在田,以吏曹言啓曰,今此正朝祭祭官,當爲磨鍊,而除老病·公頉,實無推移排比之路,依近例,刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以承文院都提調意啓曰,豐川漂漢人領去齎咨官李尙健,例賞銀兩,順付於今番曆咨官便,出送事,盛京禮部咨文出來矣。依已例撰出回咨,正書安寶後,定禁軍,騎撥下送于灣府,使之傳給鳳城將處,以爲轉致盛京之地,何如?傳曰,允。
義禁府啓目,陽城前縣監張燮元·李羲升等原情云云。問目內辭緣,泛稱遲晩,所當請刑是白乎矣,年過七十,法不當請刑,竝只議處,何如?判付啓依允。
副校理宋能圭疏曰,伏以臣以跡則草茅之至疎逖也,以才則聾瞽之無聞覩也,僥倖科第,苟然祿仕,而至於邇密出入,自知不稱,乃於秋間登筵,果有茫昧做錯之擧,薄勘旋敍,雖恩造之如天,退伏訟愆,尙寢夢之若驚,今者新除,出於特點,馹召尤係曠典,則闔門爲之感泣,鄕里亦皆動色,臣雖頑鈍沒覺,猶知寵祿爲榮,敢不蹶登程,少伸叨謝。而第臣不職之罪,畢露於前席,無用之狀,莫逃於淵鑑,顧何敢徒恃眷庇,乃復揚揚,自歸於忘廉冒恥之科哉?玆從縣道,猥暴衷私。伏乞聖慈,俯鑑微諒,特遞臣新授弘文館副校理之職,仍治臣逋慢之罪,以安賤分,以昭法紀焉。臣無任云云。省疏具悉。此不過倉卒生疎之致,何足爲引?上來察職。
兵曹判書趙冀永疏曰,伏以臣材同樗櫟,景迫桑楡,微分粗安於散地,始望靡及於要津,不謂中權除旨,隕之自天,授符有命,荐辱牌召,臣以悸以恐,誠不知所以自厝也。噫,本兵亦銓地耳,銓地之重,何時不然?而惟今時爲最,京察逾期,遠近齎心,誠宜揀掄宿望,畀之政柄,衡錘靡差,鑑裁得宜,以上贊恢張之明命,下副振拔之衆望,而今乃委之於衰朽如臣庸碌如臣,稱塞之無術,涯量之太濫,有不暇論,必使八方韎韋之流,歎朝廷之乏人,而得不爲之解體乎?又況其任,不獨銓選而已。金穀鉤校,亞於司農,鹵簿環列,號曰司馬,是宜知識優於綜察,材器合於折衝,然後方可謂官與人稱,名以實副。而臣本庸庸陸陸之一書生耳,軍旅未之曾學,聰明劃有所限,加以懶拙爲性,衰邁其年,雖家常應酬,率多荒錯,遇煩輒瞀,入細卽惛,尙可任之以平邦統師之責乎?畢竟僨誤,立而可竢,臣雖欲憑荷寵靈,冒昧承受,不可得矣。臣若嚴畏爲義,瀆褻是懼,則竟當狼狽而止,貽累則哲,諒非細故,參倚已熟,承膺無路,忙綴短章,仰瀆崇聽。伏乞聖慈,俯垂鑑諒,亟遞臣兵曹判書之任,回畀可堪之人,以幸公私焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,同敦寧金英淳,除拜後過三日,不爲出肅,依定式推考警責,仍卽牌招察任,何如?,傳曰,允。
又啓曰,三品官之無得過三日循例請牌,曾有定式矣。敦寧都正姜必魯,除拜後過三日,不爲出肅,事體所在,誠極未安。從重推考,仍卽牌招察任,何如?,傳曰,允。
鄭基世啓曰,密符親納,例也。而前江原監司趙鶴年,謂有身病,使其褊裨替納,事甚未安。推考,何如?傳曰,允。
傳于金在田曰,故提學南公轍夫人卒逝云。賻物,依定式輸送事,分付該曹。
成好謙啓曰,大司憲洪學淵,執義李豐翼,掌令李昌廷·崔尙儒牌不進,持平許傳未署經,李潤龍在外。監察茶時之意,敢啓。傳曰,知道。
以執義李豐翼,掌令李昌廷·崔尙儒,司諫林基洙,正言柳晏牌不進罷職傳旨,傳于成好謙曰,只推。
金在田,以禮曹言啓曰,慶尙道觀察使封進來正月令宗廟薦新早藿,今二十九日薦進,而景慕宮薦新早藿,則江原道,例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦進,何如?傳曰,允。
又以禮曹言啓曰,各殿私忌,有素膳封進之規矣。來正月初二日永興府院君金祖根小祥時,大殿素膳,依例封進之意,知委,何如?傳曰,允。
又以禮曹言啓曰,各殿私忌,有素膳封進之規矣。來正月初二日永興府院君金祖根小祥時,徽定殿素膳,依例封進,而同月初一日正朝祭,亦當以素膳進用,依此知委擧行,祝文中措辭添入,何如?傳曰,允。
鄭基世,以兵曹言啓曰,今十二月二十八日卯正初刻六分立春正月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
義禁府啓目粘連,向前張燮元段,以査報成冊觀之,則壬辰爲首,宜爲始逋,而以道啓言之,則未捧,已自辛卯以前爲辭,今此囚供,始逋發明,容或無怪是白乎矣,揆以糴法,難免未準捧之律是白遣,李羲升段,流來巨逋之未捧,專責於暫時之兼官,則宜有可原是白乎矣,襲謬勘簿,亦難免未捧之律,竝只分等勘律,何如?判付啓依允。
敦寧都正姜必魯疏曰,伏以臣於日前,伏奉除旨,以臣爲敦寧府都正者,臣感恩怵義,隨牌出肅,粗伸叨謝之忱。而第臣於見職,本無敦寧,揆以格例,在所當遞,敢陳短章,仰瀆崇嚴。伏乞聖慈,俯賜鑑諒,亟命刊改,以存公格,以安私分,千萬幸甚。臣無任云云。省疏具悉。所請依施。
上在慶熙宮。停常參·經筵。
藥房提調李穆淵,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金在田啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
傳于金在田曰,再明日眞殿展謁,仍詣徽定殿行禮,仍詣太廟展謁矣,該房知悉。
成好謙啓曰,大司憲洪學淵,掌令李昌廷·崔尙儒牌不進,執義李豐翼差祭,持平許傳未署經,李潤龍在外。監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
成好謙啓曰,卽者吏曹郞廳來言,平澤縣監鄭性秀,當爲署經,而憲府則雖已署經,諫院則大司諫兪章煥,獻納朴商壽,正言李在瀚在外,柳晏未肅拜,只有司諫林基洙一人,不得備員署經云。正言柳晏,卽爲牌招,何如?傳曰,一司除署經。
又啓曰,卽者義禁府都事來言,時囚罪人張燮元·李羲升等,當爲照律,而同義禁李彦淳在外,李羲肇與時囚有應避,洪鍾應差祭,只有判義禁朴岐壽一員,不得備員開坐云,何以爲之?敢稟。傳曰,在外及有實故堂上,竝許遞,令該曹口傳差出,
金在田,以弘文館言啓曰,上番副校理臣沈膺泰,以宗廟春享大祭祭官,今日議政府肄儀時,晝仕出去之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李裕元內閣進,典籍徐珖輔差祭,直講韓應淳方以入直,身病猝重,呈旬出去,時無入直之員,以他郞官,姑爲代直,何如?傳曰,允。
宋持養,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
鄭基世,以兵曹言啓曰,來正月初一日,大駕詣昌德宮眞殿展謁,仍詣徽定殿行禮,仍詣宗廟展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣?而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍三哨,訓將率領爲先廂,訓局步軍五哨,兩營騎士三番,禁將率領爲後廂,禁軍三番爲之,御將留陣,留營置之。
又以兵曹言啓曰,再明日眞殿·徽定殿·宗廟動駕時,本曹堂上·郞廳,守宮及侍衛各差備,當爲備員,而參議柳基豐差祭,正郞一員未差,無以備員。參議,令政院稟旨變通,與正郞一員未差之代,竝令該曹,以在京無故人口傳差出,參議待下批牌招,以爲進參之地,何如?傳曰,允。許遞。
又以都摠府言啓曰,今此動駕時,侍衛·寶劍·守宮,當爲備員,而副摠管尹義儉·朴蓍會·洪鍾應差祭,閔致成在外,一員未差。無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
又以兵曹言啓曰,大報壇守直官王學說,病難供職,呈狀乞遞,改差,何如?傳曰,允。
又以兵曹言啓曰,來乙巳年各處頒給信·漢符別單及文宰二品以上·武臣蔭官曾經摠管人員章標頒給別單,修整以入之意,敢啓。傳曰,知道。
又以司僕寺一二提調意啓曰,今此元朝眞殿展謁動駕,與各宮房正朝祭相値,在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
又以訓鍊都監言啓曰,今十二月二十九日·三十日年終放砲時,次知將官將校姓名,及兼別破陣等容貌年歲·器械數爻,竝別單書入之意,敢啓。傳曰,知道。
又以摠戎廳言啓曰,本廳左部右司把摠金永,身病甚重,勢難察任,改差,何如?傳曰,允。
兵曹口傳政事,副護軍單姜必魯。
成好謙,以義禁府言啓曰,再明日動駕時,本府都事,以大駕各差備,當爲全數進參,而一員未差,其代,令該曹口傳差出,以爲擧行之地,何如?傳曰,允。
又以義禁府言啓曰,卽接月令醫院趙永緖手本,則以爲,時囚罪人張燮元·李羲升等,俱以老病,所患痰癖之症,復發於多日處冷之餘,氣息奄奄,食飮全却,實爲難保之慮云。罪人病勢如此,則一邊保放,一邊草記,曾有定式矣。張燮元·李羲升,姑爲保放之意,敢啓。傳曰,知道。
同敦寧金英淳疏曰,伏以臣於向者,忝叨玉署之長,猥主館錄,而以閔致文特進官事,自速臺評,繼而有大僚筵白,於是乎臣之蒙昧疎忽,不能審檢之失,益彰著矣。雖使臣曲爲之說,亦無以自解,則相奏厚恕,論勘止於薄罷,罪重罰輕,尤增臣悚恧之端,屛伏杜蟄,惟諐殃之默訟而已。千萬不自意,恩敍遽降,卽又伏奉同知敦寧府事除旨,臣實惝怳,不知攸措。蓋其當初做錯,縱緣汎過,及今追省,自底昏謬,聖恩雖戴於藏滌,私忱冞切於惶蹙,顧何敢憑恃寵命,晏然冒進哉?自敢短章自列,仰瀆崇嚴。伏乞聖明,俯賜鑑諒,亟遞臣新授職名,仍勘臣當罪之律,俾國綱振而私分安,千萬幸甚。臣無任云云。答曰,省疏具悉。往事,何必爲引?卿其勿辭行公。
上在慶熙宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司憲除夕單子問安。答曰,知道。
成好謙啓曰,大司憲洪學淵,掌令李昌廷·崔尙儒呈辭,執義李豐翼差祭,持平許傳未署經,李潤龍在外。監察茶時之意,敢啓。傳曰,知道。
金在田啓曰,明日正朝望闕禮,依例爲之之意,敢啓。傳曰,知道。
鄭基世啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
金在田啓曰,明日大駕詣眞殿,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于金在田曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于鄭基世曰,明日出宮內門路,以廣達門爲之。
傳于金在田曰,藥院提調許遞,前望單子入之。
內醫提調前望單子入之,金興根落點。
吏曹口傳政事,以安光直·徐念淳·趙咸永爲同義禁,鄭老錫爲禁府都事。
吏曹口傳政事,知義禁單安光直。
成好謙啓曰,新除授知義禁安光直,同義禁徐念淳·趙咸永,竝卽牌招,以爲備員開坐之地,何如?傳曰,允。
兵曹口傳政事,以金興根爲都摠管,安光直·趙鶴年·柳基常·李顯英爲副摠管。
兵曹口傳政事,都摠管單安光直。
吏曹口傳政事,以洪儼爲兵曹參議,金觀燮爲正郞。
兵曹口傳政事,副護軍單柳基豐。
以兵曹參議洪儼牌不進罷職傳旨,傳于成好謙曰,只推。
以全羅監司金景善狀啓,咸平縣民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
金在田,以成均館大司成意啓曰,每於歲末,圓點準點儒生別單書入事,曾有定式矣。依定式當年條準圓點儒生,別單書入之意,敢啓。傳曰,知道。
鄭基世,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
成好謙,以義禁府言啓曰,保放罪人張燮元·李羲升,竝還囚,照律以入之意,敢啓。傳曰,知道。
又以義禁府言啓曰,時囚罪人李羲升,杖六十·徒一年定配照律公事,判付內,依允。功減一等事,命下矣。李羲升功減一等,減徒加杖,杖一百收贖,告身盡行追奪,放送之意,敢啓。傳曰,知道。
義禁府照目粘連,陽城前縣監張燮元·李羲升等矣本府議啓內,張燮元段,以査報成冊觀之,則壬辰爲首,宜爲始逋,而以道啓言之,則未捧,已自辛卯以前爲辭,今此囚供,始逋發明,容或無怪是白乎矣,揆以糴法,難免未準捧之律是白遣,李羲升段,流來巨逋之未捧,專責於暫時之兼官,則宜有可原是白乎矣,襲謬勘簿,亦難免未捧之律,竝只分等勘律罪。張燮元段,以四分不足律,杖九十收贖,奪告身四等,李羲升段,以六分不足律,杖六十·徒一年定配,以其年七十一,依律文收贖,只告身盡行追奪,竝只私罪,奉敎依允爲旀,竝只功減一等爲良如敎。
