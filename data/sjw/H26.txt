上在昌德宮。停常參·經筵。
大殿·中宮殿·世子宮,內閣·政院·朝廷·二品以上·六曹堂上正朝單子問安。答曰,知道。
世子嬪宮,內閣·政院單子問安。答曰,知悉。
朴岐壽啓曰,大司憲宋穉圭,持平李得烈·申萬休在外,執義沈英錫,掌令李明緖未肅拜,鄭鴻慶差祭,監察茶時之意,敢啓。傳曰,知道。
傳于嚴燾曰,領府事金載瓚,判府事韓用龜·金思穆·林漢浩內外,今該曹,歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故安恩君妻尹氏,故恩信君禛妻洪氏,故晉安君彦植妻愼氏,竝依昨年例擧行。
以副應敎朴潞壽,校理金正喜,修撰李嘉愚·趙忠植牌不進罷職傳旨,傳于朴晦壽曰,只推。
以副修撰南履懋牌不進罷職傳旨,傳于朴晦壽曰,只推。
朴晦壽啓曰,玉堂上下番俱空,已至經宿,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,與應敎金鏴,一體牌招,以爲推移入直之地,何如?傳曰,允。
傳于朴晦壽曰,發遣吏郞,諸執事淸齋與否,摘奸以來。
以應敎金鏴,副應敎朴潞壽,校理金正喜,修撰李嘉愚·趙忠植牌不進罷職傳旨,傳于朴晦壽曰,只推。
以副修撰南履懋再牌不進罷職傳旨,傳于朴晦壽曰,只推。
朴晦壽,以奎章閣言啓曰,箋文封進,事體甚重,而原任直閣金邁淳,以陽川縣令,謂有情勢,今此正朝箋文,未爲封進,誠極未安,從重推考,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢啓。傳曰,旬前擇入。
又以禮曹言啓曰,景慕宮展謁,每於孟春·孟秋取稟事,定式矣。今春展謁吉日,以何間推擇乎?敢稟。傳曰,與太廟展謁,同日磨鍊。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,旬後擇入。
又以禮曹言啓曰,以太廟展謁取稟草記,傳曰,旬前擇入,以景慕宮展謁取稟草記,與太廟展謁,同日磨鍊事,命下矣,展謁吉日,令日官池宅龜推擇,則今正月初七日爲吉云,以此日定行乎?敢稟。傳曰,以此日爲之。
又以禮曹言啓曰,以永禧殿展謁取稟草記,傳曰,旬後擇入事,命下矣。展謁吉日,令日官池宅龜推擇,則今正月十三日·十五日俱吉云,以何日定行乎?敢稟。傳曰,以十五日爲之。
又以禮曹言啓曰,今此太廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,祗迎·隨駕之節,依例磨鍊。
又以禮曹言啓曰,今此永禧殿展謁出還宮時,王世子祗迎及隨駕之節,依例磨鍊乎?敢稟。傳曰,祗迎·隨駕之節,依例磨鍊。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例,減下後別單書入,而御覽官案,亦爲改修正以入之意,敢啓。傳曰,知道。
兪理煥,以兵曹言啓曰,今正月初三日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今正月初七日,大駕詣宗廟展謁,仍詣景慕宮展謁時,何營軍兵隨駕,何營軍兵留陣,而禁·御兩營鄕軍,則今旣停番矣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍五哨,訓將·禁將,率領爲先後廂,禁軍,與入直全數爲之,御將率該廳標下軍及京軍一哨,訓局步軍二哨,騎士二番留陣,留營置之,可也。
上在昌德宮。停常參·經筵。
兪理煥啓曰,大司憲宋穉圭,持平李得烈·申萬休在外,執義沈英錫差祭,掌令鄭鴻慶·李明緖未肅拜,監察茶時之意,敢啓。傳曰,知道。
傳于朴晦壽曰,禮房承旨,馳詣宗廟·永寧殿,奉審摘奸以來。
朴晦壽啓曰,玉堂上下番俱空,已至多日,事甚未安,應敎金鏴,副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如。傳曰,允。
又啓曰,吏曹郞廳來言,河東府使鄭泰東,寶城郡守張有聞,寧遠郡守李源奎,龍澤縣令趙配永,鎭安縣監曺錫玄,永同縣監李玄緖,高山縣監崔瑗,禮安縣監金仁淳,石城縣監金晉敎,軍威縣監李漢奎,熊川縣監金命爀,兩司俱未署經云,除在外·差祭外,未肅拜人員,竝卽牌招,以爲署經之地,何如。傳曰,允。
又啓曰,吏曹郞廳來言,應資老人加資下批政事,取稟。傳曰,當日爲之。
兪理煥,以備邊司言啓曰,日前大政,金囍秀,備擬於初仕之中,至蒙恩點矣。卽聞囍秀平日行己乖戾,爲世指目,而今番大政,做作贗札,欺瞞銓長,以至擬望云,事係變怪,物議沸騰,此而不以法從事,世道國綱,將不知至於何境,思之及此,實爲凜然。原望筒,爲先勿施,金囍秀,仍令法曹捉來,嚴訊重繩,使悖惡無恥之類,知有所懲畏,銓堂事,藉曰,見欺,不審則然,揆以國體,不可無警,吏曹判書李錫奎,施以罷職之典,何如?傳曰,允。
有政。吏批,判書未差,參判沈能岳進,參議李奎鉉病不來。右副承旨嚴燾進啓曰,判書未差,參議李奎鉉病不來,小臣獨政未安,何以爲之?敢稟。傳曰,仍爲之。以姜䆃爲兵曹佐郞,李敏實爲直講,元植爲監察,鄭世敎爲德山縣監。禁府都事鄭澤友,濟用奉事李宜鉉相換。故府使林復浩,贈吏參例兼。慶州府尹林顔喆考,知敦寧金基厚,今加正憲。前承旨柳河源,前僉知趙嶙,前府使林擎漢,前僉知徐有階,上以今加嘉善。前縣監洪聖源,前縣監李師漢,前經歷黃仁紀,前都事宋翼休,上以今加通政。朝官年八十加資事承傳,南陽府使李命運仍任事承傳。
兵批,行判書李羲甲病,參判尹行直病,參議愼宜學病,參知李衡柱入直進,同副承旨洪學淵進。北道參軍單元錫九。副司直朴英載·林翰鎭,副司果朴升鉉·吳致愚·趙容和·金鍏以上竝單付。
朴晦壽,以吏批言啓曰,忠原縣去丁丑年降號,今年已準十年之限,忠原縣監還陞忠州牧使,時縣監金芝淳,已經府使陞爲牧使,何如?傳曰,允。
又以吏批言啓曰,延豊縣·長水縣,去丁丑年降號,今年已準十年之限,依例還陞本座。何如?傳曰,允。
又以吏批言啓曰,忠原縣,今旣陞牧矣,公淸道,以忠淸道,還復舊號,何如?傳曰,允。
兪理煥,以兵批言啓曰,公淸道,改以忠淸道,忠原縣監,陞爲忠州牧使,還復舊號事,自吏曹草記矣。本道兵馬水軍節度使·兵馬節度使·水軍節度使·監營中軍·兵馬虞候·水軍虞候,竝以忠淸道啓下,忠原營將,改以忠州營將,忠原鎭兵馬僉節制都慰,改以忠州鎭兵馬僉節制使,鎭管守令,改以忠州鎭管啓下之意,敢啓。傳曰,知道。
吏批。再政。以宋冕載爲禮曹判書,鄭晩錫爲知經筵,趙萬永爲知春秋,鄭在鑑爲典籍,崔鳳恒爲奉常主簿,金履平爲景慕宮令,趙萬永爲內醫提調,趙萬永爲掌樂提調,朴綺壽爲活人提調,丁學冕爲章陵參奉,柳和元爲禮賓參奉。忠淸監司單金學淳,都事單鄭在慶,忠州牧使單金芝淳。
兵批。再政。護軍柳河源·徐有階·趙嶙·林擎漢·李倞賀,副護軍洪聖源·黃仁紀·李師漢·宋翼休·金昌大·金相義·文德重·金尙潝,以上竝單付。
吏批。三政。金相休爲刑曹判書,李啓朝爲禁府都事。
傳于洪學淵曰,留院公事入之。
傳于朴晦壽曰,吏判有闕之代,前望單子入之。
吏曹判書前望單子入之,趙萬永添書落點。
兵曹,以趙華錫爲禁衛中軍。
以應敎金鏴,副應敎朴潞壽,校理金正喜牌不進罷職傳旨,傳于朴晦壽曰,只推,更爲牌招。
以副修撰南履懋再牌不進罷職傳旨,傳于朴晦壽曰,只推,更爲牌招。
假注書尹錫祐書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅緻,障谷之榛棘,漸成鬱密,牛馬通路,今非可論,而樵牧微逕,亦無可尋是白遣,樹木段播植旣密,着根亦固。稚長雖或不齊,而鬱然有成林之美是白乎旀,峴上結幕處守直之節,亦皆着實擧行是白如乎,仍詣昭顯墓,局內諸處,亦爲看審是白乎則,階砌完固,而莎草段間或有枯損處是白遣,古木成拱,新植成林,而守護之節,亦皆無弊之意,敢啓。傳曰,知道。
兪理煥,以兵曹言啓曰,今月初五日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以具縉爲內禁將。
領敦寧金祖淳箚子,伏以臣卽伏見廟堂草記,以吏曹判書李錫奎,照擬金囍秀初仕事,請施罷職之典而蒙允矣,臣於此,有不勝瞿然悚蹙者,敢此仰陳焉,草記中做作贗札云云。卽囍秀者,贗作臣薦渠之書,以欺銓長之謂也,伏聞都政日,錫奎早赴朝房,以俟門鑰,忽有白衣人,自稱臣之傔從,袖傳一札,乃是薦金囍秀,是故大臣淸白吏金銓之祀孫,合於收用之語也。錫奎與臣同朝,雖近二十年,過從旣闊,書牘又罕,素不知臣筆跡之如何,匪人假托,亦非所料,故認臣眞有是薦,而淸白吏子孫收用,朝家每政申飭者,則坦然不疑,備擬副望,至蒙天點,誰知其爲臣之見賣與銓長之見欺也哉?囍秀,臣尙不知爲誰,名字,亦於今創見,彼銓官,亦何以知之,特見欺於贗札故也,此誠無前之變怪,廟堂之以國體,請罪銓長,雖似不容已者,然論罪之不及於臣,豈謂其書之伊贗非眞,無干於臣身而然耶?臣意竊以爲不然,夫居銓選者,雖山濤·許允之以公明見稱者,不能任一己之聰明,必也稽衆議而採衆見,故曰,爾所不知,人其舍諸,假使臣,眞或薦人於銓官,非不可也,苟其人也,銓官眞或採施,亦非不可也。其書雖是贗作,銓長旣認爲眞,則其採之也,亦非理外之事,校人,欺之以方,而謂子産不明,子産將不服,故孟子爲之解之,然則銓長何罪?若以其見欺爲罪,則爲囍秀見賣之臣,其將晏然而已乎?銓長非贗札則必無照擬之理,囍秀作贗札,而顧乃假臣之名,其受奸人騙賣,臣與錫奎惟均也。臣之所愧憤欲死,尤萬萬於銓長,蓋臣行己持身,素不能取重於當世,見憚於小人,故橫逆之來,非理之値,尋常未已,甚至年前,爲怪鬼輩簸弄,幾致狼狽,賴天日之明燭,得以無事,而忽於垂死之日,又爲此囍秀者所藉賣,命途之奇怪,吁,亦甚矣,臣生旣無裨於國家,死將難忘於恥辱,思之及此,寧欲無言。今臣此陳,非爲銓長申暴也,卽自誦其悶苦之情,非謂銓長無見欺之罪也,謂臣亦宜被見賣之罪,廟堂之不及論,臣不亦疎乎,玆不得不包羞冒死,自列如右。伏乞聖明,亟令有司,勘臣當勘之律,毋使國體,偏嚴於銓長,而獨廢於賤臣焉。取進止。答曰,省箚具悉卿懇。本事尙不干於吏判,於卿又何有?卿其安心勿辭。仍傳于朴晦壽曰,此批答,遣史官傳諭。
上在昌德宮。停常參·經筵。
洪學淵,以都摠府言啓曰,今日入直內三廳武兼禁軍及軍兵等,中日習射技放,請出標信。答曰,知道。
備忘記,全羅左水使金魯甲下直,長弓一張,長箭一部,片箭一部,筒兒一箇賜給。
洪學淵啓曰,大司憲宋穉圭,持平李得烈·申萬休在外,執義沈英錫未肅拜,掌令鄭鴻慶·李明緖傳旨未下,監察茶時之意,敢啓。傳曰,知道。
以獻納孔胤恒,掌令鄭鴻慶·李明緖牌不進罷職傳旨,傳于洪學淵曰,只推。
傳于朴晦壽曰,吏兵換房。
傳于朴晦壽曰,卽聞金判府事身病猝重云,遣御醫,持藥物看病以來。
以副應敎朴潞壽,校理金正喜再牌不進罷職傳旨,傳于朴晦壽曰,只推。
朴晦壽啓曰,玉堂上下番俱空,已至多日,事甚未安。應敎金鏴,副應敎朴潞壽,校理金正喜,修撰李嘉愚·趙忠植,副修撰南履懋旣有只推之命,竝卽牌招推移入直,何如。傳曰,允。
以應敎金鏴,修撰李嘉愚·趙忠植,副修撰南履懋牌不進罷職傳旨,傳于朴晦壽曰,只推。
以副應敎朴潞壽,校理金正喜牌不進罷職傳旨,傳于朴晦壽曰,只推。
朴晦壽啓曰,守令署經事,命下矣,獻納孔胤恒,掌令鄭鴻慶·李明緖,旣有只推之命,與執義沈英錫,一體牌招,以爲署經之地,何如。傳曰,允。
以執義沈英錫,掌令鄭鴻慶·李明緖牌不進罷職傳旨,傳于洪學淵曰,只推。
朴晦壽啓曰,河東府使鄭泰東,寧遠郡守李源奎,龍潭縣令趙配永,石城縣監金晉敎,禮安縣監金仁淳,熊川縣監金命爀,鎭安縣監曺錫玄,寶城郡守張有聞,高山縣監崔瑗,軍威縣監李漢奎,永同縣監李玄緖,諫院則雖已署經,憲府則大司憲宋穉圭,持平李得烈·申萬休在外,執義沈英錫,掌令鄭鴻慶·李明緖牌不進無以署經,何以爲之?敢稟。傳曰,一司除署經。
洪學淵啓曰,卽者刑曹郞廳來言,開坐事命下,而判書鄭尙愚在外,次堂例不得擧行云,何以爲之?敢稟。傳曰,許遞,前望單子入之。
刑曹判書前望單子入之,金履載落點。
洪學淵啓曰,開坐事,命下矣,新除授刑曹判書金履載,卽爲牌招,以爲開坐之地,何如?傳曰,允。
以應敎金鏴,修撰李嘉愚·趙忠植,副修撰南履懋再牌不進罷職傳旨,傳于朴晦壽曰,只推。
醫官秦慶煥書啓,臣敬奉下敎,馳往中部壽進坊間洞契判中樞府事金思穆家,看審病症,則近因日候之不適,榮衛內損,風痰外攻,四肢百骸,難於運動,見方委痛,連用蔘瀝茶·人蔘養胃湯,而主家以爲,臣於垂死之中,伏承遣御醫問疾之命,至有藥物之特賜,惶恐感泣,不知攸達云矣,詮次啓達。傳曰,知道。仍留看病。
上在昌德宮。停常參·經筵。
藥房都提調李相璜,副提調洪起燮啓曰,歲籥載新,景籙滋至,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,忠州營將李良求下直,長弓一張,長箭一部,片箭一部,筒兒一箇賜給。
朴晦壽啓曰,左副承旨兪理煥,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪命周落點。
朴晦壽啓曰,禮曹判書宋冕載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
傳于朴晦壽曰,廟堂請罷,不過欲存事面,其實何有?前吏曹判書李錫奎敍用。
朴晦壽,以內醫院都提調意啓曰,提調趙萬永,今日問安,不爲仕進,卽爲牌招,何如?傳曰,允。
以公淸水使趙台錫啓本,洪州牧人物渰死事,傳于朴晦壽曰,聞甚矜惻,元恤典外,別加顧助,如有生前身還布,竝蕩減事,分付。
傳于朴晦壽曰,刑曹判書有闕之代,前望單子入之,待下批,牌招察任。
刑曹判書前望單子入之,宋冕載落點。
傳于朴晦壽曰,禮曹判書有闕之代,前望單子入之。
禮曹判書前望單子入之,李錫奎落點。
傳于朴晦壽曰,刑曹判書有闕之代,前望單子入之,待下批,牌招察任。
刑曹判書前望單子入之,金相休落點。
洪學淵啓曰,大司憲宋穉圭,持平李得烈·申萬休在外,執義沈英錫,堂令鄭鴻慶·李明緖牌不進,監察茶時之意,敢啓。傳曰,知道。
以執義沈英錫,掌令鄭鴻慶·李明緖,獻納孔胤恒牌不進罷職傳旨,傳于洪學淵曰,只推。
傳于朴晦壽曰,發遣吏郞,諸執事淸齋與否,摘奸以來。
以左承旨洪命周牌不進罷職傳旨,傳于朴晦壽曰,只推。
以副應敎朴潞壽,校理金正喜,修撰李嘉愚·趙忠植,副修撰南履懋牌不進罷職傳旨,傳于朴晦壽曰,只推。
洪學淵,以兵曹言啓曰,今正月十五日,大駕詣永禧殿展謁時,何營軍兵隨駕,何營軍兵留陣,而禁·御兩營鄕軍,則今旣停番矣。禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍五哨,訓將率領爲先廂,御營廳京軍一哨,騎士三番,訓局步軍五哨,摠使都領爲後廂,禁軍四番爲之,禁營馬步軍,大將率領留陣,而餘軍留營置之,可也。
醫官秦慶煥書啓,臣敬奉下敎,判中樞府事金思穆病症,今朝更爲看審,則左右脈度沈微,兩耳腫痛,夜不穩睡,神精有時昏憒,此是元氣虧損之致,而肢體運動,則稍勝於昨日,藥則主家連用蔘瀝茶·人蔘粟米飮,而以爲緣臣賤疾,珍劑荐降,已極感惶,太醫之來留私次,尤切悚悶,不知攸達云矣,臣則姑爲仍留之意,詮次啓達。傳曰,知道。
行兵曹判書李羲甲疏曰,伏以歲籥載新,品物昭蘇,泰山磐石,景籙益鞏,壽域春臺,化俗咸躋,慶抃之忱,大小惟均。仍伏念六官之長,何莫非有國之重任,而中權之職,古所稱大司馬者也。周官九法,尙矣無論掌本兵之節制,統各營之韜衿,而內而察淸禁之宿衛,外而飭諸道之戎政,顧其責任,已非人人之所可冒當,況復擧一國韎韋之士,甄別流品,鑑秤臧否,而黜陟進退之有關治道,與東銓相爲表裏,苟非望實克愜物情,聰明足以幹事,則上不可以輕授,下不可以濫膺。臣本一介書生,軍旅非其所學,才識尤無可稱,而疎闇之性,到老愈甚,雖以政注一事言之,臣於己卯及昨夏,冒據天官長席,再當京察,而無一稱道,有百瘡疣。縱荷大度之包容,幸逭辜負之當律,而已試蔑效,卽此莫掩,迺於京兆待罪之際,忽奉見職移除之命,飭敎繼降,路旣阻於違牌,齋日適値,格又拘於陳章,跡窘觸藩,情窮循墻,蒼皇出肅,冒行大政,在國體則苟且莫甚,揆私義則放倒無比。臣退自政席,歷日追省,輒不覺顔騂而背汗,區區所蘄幸,則竊自以爲,大政之日,地旣借於方寸,顔不違於咫尺,賤臣之荒拙憒憒,毫無隱於淵鑑之所俯燭,斥退之恩,庶幾不日以俟矣。今玆三度呈告,復承加給由之批,臣惝惶抑塞,尤不知所以爲喩。嗚呼,臣受國厚恩,與天無極,不計職事之緊慢,如有一半分報效之道,夷險燥濕,在所不擇,矧此簡畀之眷,逈出尋常,何苦爲飾辭例讓,重犯不誠之誅,而駑步不可强以致遠,蚊力非所擬於負重。苟或視若固有,諉以已出,因仍蹲據,知進而不知退,莫重國事,畢竟僨誤無餘地,則臣雖萬被郵罰,何贖而何補,參倚前衡,義在必辭,玆敢披瀝構辭,齋沐投進。伏惟聖明,俯垂鑑諒,將臣新授職名,亟賜鐫免,仍治臣瀆擾之罪,以肅朝綱,公私幸甚,臣無任云云。答曰,省疏具悉。卿其勿辭行公。
刑曹判書金履載疏曰,伏以臣卽伏奉刑曹判書前望點下之恩,訊囚有命,召牌儼臨。在臣分義,卽當蹶,駕屨不俟,而第臣素患頑積,自數日前,乘虛猝發,痛勢非輕,而見差春享獻官,受香臨迫,陳疏路阻,不得已擔舁趨詣,僅竣享事而還。寒氣入腹,諸症越添,胸脅如剉,呼吸不續,叫號痛楚,不省四到,房闥之內,無以運身,以此病狀,詣闕肅命,赴衙開坐,實無其望,玆不得不冒死呼籲於仁覆之下。伏乞聖明,俯賜鑑諒,亟遞臣見職,使成命無滯,仍治臣瀆擾之罪,以肅朝綱,千萬幸甚,臣無任云云。答曰,省疏具悉。所請依施。
刑曹判書宋冕載疏曰,伏以臣於月前待罪見職時,敢控疾痛之私,特蒙體諒之恩,命之以次堂擧行,又諭之以調理行公。臣於是幸獲恩暇,便宜攝理,而支離一病,轉益危劇,連注疎散之劑,胃氣隨以虛耗,少進食飮,則嘔逆旋發,霎觸風寒,則氣息喘短,積祟之衝亘倍甚,痰火之上升益肆,風眩交熾,頭目如暈,房闥間尋常動作,輒皆倚物而須人。至於起居之班,亦闕趨賀之忱,則見症之莫可自力,庶可蒙日月之燭,而義分都虧,悚蹙冞切,際玆春曹新除之召,見職旋授之恩,聯翩於半日之內,仍又開坐有命,天牌踵臨,臣於涔淹之中,尤不勝萬萬惶阨。臣若有一分可强之勢,固當登時趨膺,不暇言私。第臣所患,非比輪行常症,如或重犯觸寒,則症勢之難醫,理所必至,而觸寒添病,猶不足恤,收召神精,赴衙開坐,實無其望,玆敢不避猥越,又申前懇。伏乞聖慈,特垂矜憐,以臣見帶之職,回授無故之人,俾成命奉行,毋至遲滯,仍治臣瀆撓之罪,千萬幸甚,臣無任云云。答曰,省疏具悉。所請依施。
吏曹參判沈能岳疏曰,伏以臣於昨日政席,伏見廟堂草記批旨下者,有前判堂李錫奎譴罷之命。臣於是殊不勝瞿然慙悚之至,臣亦伊日參政之銓官,威罰之加,宜無異同,而廟堂請勘,只論長僚,不及臣身,豈可以此,爲一分自恕之端,而以倖逭獨免爲幸,不思所以自引之義乎?昨已赴政,逃遁不得,黽勉行政,退而思惟,益增愧恧,玆敢露章自列,仰瀆崇嚴。伏乞聖慈,俯垂鑑諒,亟命鐫削臣職名,俾安私分,不勝幸甚,臣無任云云。答曰,省疏具悉。卿其勿辭行公。
吏曹參議李奎鉉疏曰,伏以本曹前判書臣李錫奎,以初仕中注擬不審事,廟啓論責至請譴罷,如臣參政之人,宜在同勘之中,而廟堂之不爲竝論,雖出於厚恕之意,然臣自反悚恧,歷日靡措。夫六臘大政,必備僚堂者,誠以擬擧甄別之際,與相可否,務歸允當焉耳。今臣備數在僚,參席間議,而隨處疎闇,恬若不省,畢竟使不審之失,歸於長堂而止,則非但臣心之悚蹙難安,其在聖朝核實之政,果何如哉?玆敢短章自列,仰瀆崇聽。伏乞聖明,俯垂鑑諒,亟遞臣職名,以安私分,千萬幸甚,臣無任云云。省疏具悉。爾其勿辭察職。
丙戌正月初四日辰時,上御熙政堂。藥房入診入侍時,都提調李相璜,副提調洪起燮,假注書尹錫祐,記注官安仁,記事官安亨鎭,直提學趙鍾永以次進伏,醫官李命運·金殷相·李彦厚以次進伏楹外訖。相璜曰,三陽泰回,百祿畢臻,歲籥載新,日氣調和,聖體若何?上曰,一樣矣。相璜曰,中宮殿氣候,何如?上曰,一樣矣。上曰,醫官診候,可也。命運等以次診候訖,退伏奏曰,脈候左右三部調均矣。起燮曰,注書下位,先爲出六,則右位不得行公,有原任未出六者,則當次人薦狀,亦不得越送該曹例也,見今前注書趙秉鉉,方在草土,而下位已爲出六,在前如此之時,有特敎區處之道,故敢此仰達矣。上命書傳敎曰,前注書趙秉鉉出六區處。起燮曰,注書有闕之代,被薦人李穆淵·李景在·韓鎭㦿薦狀,依例成送吏曹,何如?上曰,依爲之。出擧條起燮曰,監察金永默呈辭,有所誤書,奏御文字,如是不審,極爲未安,推考,何如?上曰,依爲之。出擧條上命退,諸臣以次退出。
上在昌德宮。停常參·經筵。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴晦壽曰,傳香承旨,馳詣受香諸處,奉審摘奸以來。
朴晦壽啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,卽者吏曹郞廳來言,德山縣監鄭世敎,諫院雖已署經,而憲府不得署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
傳于洪學淵曰,刑判未差之代,前望單子入之,待下批,牌招察任,違牌勿爲呼望。
刑曹判書前望單子入之,南履翼落點。
洪學淵,以兵曹言啓曰,再明日宗廟·景慕宮動駕時,本曹堂上守宮及侍衛·陪衛,當爲備員,而參判尹行直,有身病不得進參,令政院稟旨變通,仍令該曹,以在京無故人,口傳差出,待下批,牌招,以爲備員之地,何如?傳曰,允。
洪學淵啓曰,因兵曹草記,再明日宗廟·景慕宮動駕時,本曹堂上守宮及侍衛·陪衛,當爲備員,而參判尹行直,有身病不得進參,令政院稟旨變通,仍令該曹,口傳差出,待下批,牌招事,允下矣,合有變通之道,何以爲之?敢稟。傳曰,許遞。
吏曹口傳政事,以朴宗正爲兵曹參判。
洪學淵,以都摠府言啓曰,今此動駕時,侍衛寶劍守宮,當爲備員,而副摠管南寅老·李晢在外,一員未差,無以備員,令政院稟旨變通,仍令該曹,口傳差出,待下批,牌招,副摠管洪時濟未肅拜,一體牌招以爲備員侍衛之地,何如?傳曰,允。許遞。
兵曹口傳政事,以申緯·李志淵·金基常爲副摠管。
洪學淵,以兵曹言啓曰,今月初七日動駕時,禁軍七番將,俱爲隨駕矣,內禁衛將具縉在外未肅拜,改差與未差之代,口傳擬入之意,敢啓。傳曰,知道。
兵曹口傳政事,以李觀植·閔晢爲內禁將。
以慶尙監司趙寅永狀啓,仁同府使金厚淵身死事,傳于朴晦壽曰,令該曹口傳差出,不日下送。
洪學淵啓曰,大司憲宋穉圭,持平李得烈·申萬休在外,執義沈英錫,掌令鄭鴻慶·李明緖牌不進,監察茶時之意,敢啓。傳曰,知道。
以執義沈英錫,掌令鄭鴻慶·李明緖,獻納孔胤恒牌不進罷職傳旨,傳于洪學淵曰,只推。
朴晦壽,以禮曹言啓曰,嬪宮外祖母故牧使宋時淵妻淑人金氏,去十二月三十日,喪出於懷德地本家云。嬪宮當有擧哀及成服之禮,應行儀註,磨鍊以入,何如?傳曰,允。
嬪宮擧哀後,藥房·內閣口傳問安。答曰,知悉。政院單子問安。答曰,知悉。
醫官秦慶煥書啓,判中樞府事金思穆病症大槪,昨日晩後,兩耳腫痛稍減,神精收拾頗勝,肢體運用,顯有便易於臥起,夜間交睫,亦似安穩於前日,藥則用蔘苓白朮散及人蔘粟米飮,而今朝看審,則形症與脈度,比昨頗有差勝之漸,隨時調補,則庶可責效,故今日仍用前藥計料,而主家以爲微臣賤痰,大勢稍勝,若俟數日,可期差完,而御醫之連日相守,萬萬非賤分所可承當者,乞命召還,無使王人,久留於私次,千萬顒祝云,而臣則仍留之意,詮次啓達。傳曰,知道。患節稍勝,而大臣亦望收還云,爾則退去。
又書啓,臣伏承退去之命,故今方罷歸之意,詮次啓達。傳曰,知道。
洪學淵,以兵曹言啓曰,去冬等能麽兒考講時,武臣兼宣傳官申命沆·鄭元箕·李行彬,守門將南之爀,二次不通,武臣兼宣傳官張奎,部將安慵,守門將張仁源,一次不通,依定式,竝從重推考,何如?傳曰,允。
刑曹判書金相休疏曰,伏以臣犬馬之齒,今年恰爲七十矣,依例猥參於耆社,故日昨力疾晉肅於本所靈壽閣,往來之時,觸風添病,方此委頓叫痛,而忽於此際,伏承刑曹判書前望特除之命,恩旨纔宣,天牌踵臨,揆以義分,敢辭駕屨,而目今病勢,已無蠢動趨承之望,矧又出入書筵之人,不得兼管刑獄之職,而臣見方帶賓客之任,則此尤難冒之大端也,玆敢忙陳短章,疾聲仰籲。伏乞亟褫臣新授刑官之銜,以存公格,以安賤分,不勝千萬幸甚,臣無任云云。答曰,省疏具悉。司寇之任許遞。
上在昌德宮。停常參·經筵。
朴岐壽,以都摠府言啓曰,今日入直內三廳武兼禁軍及軍兵等,中日習射放技,請出標信。傳曰,知道。
朴岐壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外,竝許遞,前望單子入之。
備忘記,順天營將申錫朋,昌洲僉使金宅晦,玉江萬戶裴夢烈下直,各長弓一張,長箭一部,片箭一部,筒箇一箇賜給。
傳于嚴燾曰,翰圈爲之。
朴岐壽啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
以副應敎朴潞壽,校理金正喜,修撰李嘉愚·趙忠植,副修撰南履懋牌不進罷職傳旨,傳于嚴燾曰,只推。
嚴燾啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,翰圈爲之事,命下矣,曾經翰林三員,令該曹,依例口傳單付別兼春秋,卽爲牌招會圈,何如?傳曰,允。
吏曹口傳政事,別兼春秋三單,趙容和·金鍏·吳致愚。
臺諫前望單子入之,大司諫吳翰源,執義崔時淳,司諫金喆遠,掌令姜世揆·鄭元善,獻納姜時煥,持平成大璡·李圭祊,正言具定默·李東迪落點。
朴岐壽啓曰,卽者宗廟署官員來言,明日春展謁時,本署提調一員,當爲進參,而都提調韓用龜有身病,提調李肇源在外不得進參云,何以爲之?敢稟。傳曰,提調許遞,前望單子入之,待下批,牌招察任。
宗廟提調前望單子入之,金相休落點。
傳于洪學淵曰,漢城判尹有闕之代,前望單子入之。
漢城判尹前望單子入之,金相休落點。
吏曹口傳政事,以柳浩源爲仁同府使。
傳于嚴燾曰,明日出宮內門路,以協陽門爲之。
嚴燾啓曰,明日動駕,兩司侍臣,當爲進參,除在外外,未肅拜人員,竝待開門牌招,何如?傳曰,允。
以副應敎朴潞壽,校理金正喜,修撰李嘉愚·趙忠植,副修撰南履懋牌不進罷職傳旨,傳于嚴燾曰,只推。
朴岐壽,以訓鍊都監言啓曰,本局別將趙恩錫,身病甚重,勢難察任,改差,何如?傳曰,允。
又以刑曹言啓曰,備邊司啓辭內,日前大政,金囍秀,備擬於初仕之中至蒙恩點矣,卽聞囍秀,平日行己乖戾,爲世指目,而今番大政,做作贗札,欺瞞銓長,以至擬望云,事係變怪,物議沸騰,此而不以法從事,世道國綱,將不知至於何境。思之及此,實爲凜然。原望筒,爲先勿施,金囍秀,仍令法曹捉來,嚴訊重繩,使悖惡無恥之類,知有所徵畏。銓堂事,藉曰,見欺,不審則然,揆以國體,不可無警,吏曹判書李錫奎,施以罷職之典,何如?傳曰,允事,命下矣。金囍秀,捉來嚴訊究覈則手書贗札,欺瞞銓長之罪,箇箇遲晩,謹按律文,則大典通編僞造條,有曰,僞造宰相書簡,關係重者,邊遠定配,金囍秀依此律,咸鏡道富寧府,定配所,卽爲押送之意,敢啓。傳曰,所謂關係重者,卽指尋常事端也,以其贗札之故,至於入望受點矣,其欺罔無嚴之心,可謂叵測,豈可與尋常贗札之類同科。卿則從重推考,金囍秀嚴刑一次,勿限年定配,可也。
又以刑曹言啓曰,罪人金囍秀,嚴訊究覈,咸鏡道富寧府,定配所押送,草記批旨內,所謂關係重者,卽指尋常事端也,以其贗札之故,至於入望受點,其欺罔無嚴之心,可謂叵測,豈可與尋常贗札之類同科。卿則從重推考,金囍秀嚴刑一次,勿限年定配,可也事,命下矣。金囍秀,待栲訊限滿,更加嚴刑一次後,依前配所,勿限年卽爲押送之意,敢啓。傳曰,知道。
又以義禁府言啓曰,明日宗廟·景慕宮擧動時,本府都事,皆以大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
禮曹判書李錫奎疏曰,伏以臣以萬不近似之品,叨萬不稱當之任,拜命於京察迫頭之際,促牌旋降,路阻呼籲,地無容旋,拚棄廉隅,冒沒出肅,前席行政,瘡疣百出,退而追檢,惶汗浹背,大小狼狽,其勢必至,畢竟廟啓論勘,過於忠厚,罰止薄罷,匪罪伊榮,臣於是,滿心慙恧,無面可顯,祗有縮伏自訟之不暇矣。曾未數日,聖敎鄭重,恩敍遽降,繼以有宗伯前望之特點,螻蟻賤臣,何以得此於聖明也,惶隕感激,尤不知措躬之所也。第伏念臣以謏聞蔑識,晩竊科第,宦跡所到,踐歷至淺,恩造罔極,名位太驟,雖在薦紳之列,識面者罕,況於儒生之籍,聞名無幾。以是之故,果於初仕之排擬也,欲聞公擧之論者,尤倍他選,而緣臣昏謬,曚不省察,致使堂堂大政,貽羞非細,一則臣罪,二則臣罪,聖恩雖大於滌瑕,臣心益切於噬臍,何敢以職名之稍異,自同無故,憑恃寵靈,重速無忌憚之科哉?玆敢披瀝肝血,仰瀆崇嚴。伏乞聖慈,俯垂鑑諒,亟遞臣所帶之職,以存國體,以安私分,不勝幸甚,臣無任云云。答曰,省疏具悉。本事已燭悉,欺卿者無狀無嚴而已,於卿何咎?卿其勿辭行公。
上在昌德宮。停常參·經筵。
大駕詣宗廟入齋室後,王世子板位問安。答曰,知道。內閣·政院·藥房口傳問安。答曰,知道。
展拜後,王世子板位問安。答曰,知道。內閣·政院·藥房口傳問安。答曰,知道。
仍詣景慕宮入齋室後,王世子板位問安。答曰,知道。內閣·政院·藥房口傳問安。答曰,知道。
展拜後,王世子板位問安。答曰,知道。內閣·政院·藥房口傳問安。答曰,知道。
還內後,王世子板位問安。答曰,知道。內閣·政院·藥房口傳問安。答曰,知道。
朴岐壽啓曰,大司憲宋穉圭,執義崔時淳,掌令姜世揆·鄭元善,持平成大璡在外,李圭祊牌不進,監察茶時之意,敢啓。傳曰,知道。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
嚴燾啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
朴岐壽啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
洪起燮啓曰,今日動駕,承旨當爲備員,而左承旨洪命周不爲仕進,卽爲牌招,何如?傳曰,允。
以司諫金喆遠,正言具定默,持平李圭祊牌不進罷職傳旨。傳于朴岐壽曰,只推。
嚴燾啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,翰圈爲之事,命下矣,別兼春秋趙容和,時在黃海道新溪縣,斯速乘馹上來事,下諭,何如?傳曰,允。
傳于朴岐壽曰,侍衛軍兵毛具。
傳于朴岐壽曰,還宮時,貢市堂上,率貢市人,敦化門外待令。
傳于嚴燾曰,發遣吏郞,諸執事淸齋與否,摘奸以來。
兵曹口傳政事,護軍單李光文。
朴岐壽啓曰,卽者義禁府都事來言,今日動駕時,駕側鳴錚罪人金一榮·桂基恒·金喆仁等移送秋曹云矣,敢啓。傳曰,知道。
以左承旨洪命周牌不進罷職傳旨,傳于洪起燮曰,推考傳旨捧入。
以副應敎朴潞壽,校理金正喜,修撰李嘉愚·趙忠植,副修撰南履懋牌不進罷職傳旨,傳于嚴燾曰,只推。
以慶尙監司趙寅永狀啓,居昌府民家失火事,傳于洪起燮曰,聞甚矜惻,元恤典外,別加顧助,結構奠接之方,亦爲措辭,分付。
朴岐壽,以司饔院監膳提調意啓曰,今日監膳時,各殿宮日下生鮮,屢次點退,終欠體小,日勢漸晩,雖不得不捧入,而莫重御供,如是不謹,揆以事體,萬萬痛駭。該貢人,今方移法司,照律嚴繩,而臣亦惶恐待罪之意,敢啓。傳曰,知道。勿待罪。
嚴燾,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
朴岐壽,以刑曹言啓曰,口傳下敎內,別監洪範福入番逃走,而促致之際,侵辱毆打其座上別監,各別照法嚴繩事,命下矣。謹按律文,則大明律鬪毆條,有曰,毆人成傷者,笞四十,大典通編入直條,有曰,凡宿衛守衛人在直而逃者,杖一百,名例云二罪俱發,以重者論。洪範福,依此律從重論,決杖一百放送之意,敢啓。傳曰,知道。
丙戌正月初七日辰時,大駕詣宗廟,仍詣景慕宮擧動入侍時,行都承旨洪起燮,右承旨朴岐壽,左副承旨朴晦壽,右副承旨嚴燾,同副承旨洪學淵,假注書尹錫祐·金命珠,別兼春秋金鍏·吳致愚,直提學趙鍾永,檢校待敎徐憙淳以次侍立。時至,通禮跪啓請外辦。上具翼善冠·衮龍袍,乘輿出宣化門,至協陽門外。降輿乘輦,仍由肅章門·進善門,出敦化門,進發至宗廟大門外。降輦乘輿,入廟門,仍詣齋室展拜。時至,通禮跪啓請外辦。上改具冕服,至神門外。起燮跪進圭。上執圭入詣板位,行四拜禮,入殿內奉審,詣太祖室。命本署提調金相休,禮曹判書李錫奎入侍。親行奉審冊寶,詣永寧殿,就版位,行四拜禮,入殿內奉審,詣仁宗室,奉審冊寶。出殿門釋圭,起燮跪受圭。左議政李相璜進前曰,侵早勞動,聖體若何?上曰,一樣矣。相璜曰,勞動旣多,且距齋室稍間,暫御步輦,似好矣。上曰,置之。還御齋室,改具翼善冠·衮龍袍,乘輿出廟大門。降輿乘輦,至景慕宮外。降輦乘輿,入宮大門。降輿詣齋室,改具冕服,就板位,行再拜禮,入室內奉審,親行奉審竹冊及印,仍詣望廟樓。命閣臣鍾永·憙淳捲帳奉審,還御齋室。改具翼善冠·衮龍袍,乘輿出宮大門。降輿乘輦,進發至敦化門外,命輦少駐。下敎曰,貢市堂上,率貢市人入侍。岐壽進前曰,當以已下標信,開作門乎?上,可之。貢市堂上趙鐘永,率貢市人入侍後,進前曰,貢市人所懷盡捧矣。上曰,還宮後書入,可也。仍由敦化門·進善門·肅章門,入協陽門·宣化門還內,出標信解嚴,諸臣以次退出。
上在昌德宮。停常參·經筵。
夜一更二更,月暈。
洪學淵啓曰,大司憲宋穉圭,執義崔時淳,掌令姜世揆·鄭元善,持平成大璡在外,李圭祊差祭,監察茶時之意,敢啓。傳曰,知道。
嚴燾啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,臣燾依定式進詣香室,奉審香祝櫃·祝板·袱子,則精潔之意,敢啓。傳曰,知道。
傳于嚴燾曰,禮房承旨,馳詣社稷,奉審摘奸以來。
嚴燾啓曰,吏曹郞廳來言,仁同府使柳浩源,兩司當爲署經,而諫院則行大司諫吳翰源,司諫金喆遠,正言具定默,卽爲牌招,憲府則大司憲宋穉圭,執義崔時淳,掌令姜世揆·鄭元善,持平成大璡在外,李圭祊差祭,無以備員署經,何以爲之?敢稟。傳曰,諫院臺諫牌招,憲府·山林外竝許遞,前望單子入之。
臺諫前望單子入之,執義鄭時善,掌令宋在淳·成龍申,持平沈能燮·閔令儒落點。
洪學淵啓曰,因兵曹啓目,公淸道,以忠淸道復號,監司·兵使·水使及忠州營將·牧使所佩兵符,令政院改造下送事,允下矣,兵符旣已造成,依例定禁軍,給馬下送于監·兵·水使處,使之分上,舊兵符收聚上送,以爲燒火之地,何如?傳曰,允。
又啓曰,行都承旨洪起燮,左承旨洪命周,右承旨朴岐壽,左副承旨朴晦壽不爲仕進,右副承旨嚴燾監祭進去,院中只有臣一人,伴直無人,左副承旨朴晦壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴晦壽牌不進,伴直無人,右承旨朴岐壽,所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,朴蓍壽·鄭漪落點。
洪學淵啓曰,新除授承旨鄭漪資是嘉義,行都承旨洪起燮乃是嘉善,座次有違格例,何以爲之?敢稟。傳曰,新除授承旨許遞,前望單子入之,待下批,牌招察任。
承旨前望單子入之,李羲準落點。
傳于朴蓍壽曰,吏兵換房。
以左副承旨朴晦壽牌不進罷職傳旨,傳于洪學淵曰,只推。
以副應敎朴潞壽,校理金正喜,修撰李嘉愚·趙忠植牌不進罷職傳旨,傳于洪學淵曰,只推。
洪學淵,以司饔院監膳提調意啓曰,昨日日下生鮮,全不成樣,故該貢人,已爲移法司,照律嚴繩,而各別擇進之意,嚴飭矣。今日進排生鮮,尤不成樣,屢次點退,終欠體小,日勢漸晩,雖不得不捧入,而莫重御供,如是不謹,揆以事體,萬萬痛駭。該貢人,今方令該曹,加等勘罪,臣之不能檢飭,惶恐待罪之意,敢啓。傳曰,知道。勿待罪。
又以御營廳言啓曰,本廳哨官李命新,身病甚重,勢難察任,改差,何如?傳曰,允。
上在昌德宮。停常參·經筵。
嚴燾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪學淵啓曰,大司憲宋穉圭在外,執義鄭時善,掌令宋在淳·成龍申,持平沈能燮·閔令儒牌招啓辭未下,監察茶時之意,敢啓。傳曰,知道。
朴蓍壽啓曰,左副承旨洪命周,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,李翊會落點。
備忘記,碧團僉使趙文會下直,長弓一張,長箭一部,片箭一部,筒兒一箇賜給。
朴蓍壽啓曰,守令署經事,命下矣,新除授執義鄭時善,掌令宋在淳·成龍申,持平沈能燮·閔令儒,竝卽牌招,以爲署經之地,何如?傳曰,允。
以副修撰南履懋牌不進罷職傳旨,傳于李翊會曰,只推。
李翊會啓曰,玉堂上下番俱空,已至多日,事甚未安。副應敎朴潞壽,校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
以司諫金喆遠,正言具定默牌不進罷職傳旨,傳于洪學淵曰,只推。
朴蓍壽啓曰,守令署經事,命下矣,司諫金喆遠,正言具定默,旣有只推之命,與行大司諫吳翰源,一體牌招,以爲署經之地,何如?傳曰,允。
以掌令宋在淳·成龍申,持平閔令儒,司諫金喆遠,正言具定默牌不進罷職傳旨,傳于朴蓍壽曰,只推。
以副應敎朴潞壽,校理金正喜,修撰李嘉愚·趙忠植牌不進罷職傳旨,傳于李翊會曰,只推。
以副修撰南履懋再牌不進罷職傳旨,傳于李翊會曰,只推。
李翊會,以侍講院言啓曰,兼輔德朴岐壽,時無職名,令該曹,口傳付軍職,何如?傳曰,允。
兵曹口傳政事,副護軍朴岐壽。
朴蓍壽,以司饔院監膳提調意啓曰,日下生鮮,以各別擇進之意,嚴飭於漁夫契貢人等處矣,連日進排生鮮,全不成樣,故該貢人,已令該曹,加等勘罪,而今日供上生鮮,亦不成樣,屢次點退,終欠體小,日勢漸晩,雖不得不捧入,而卽者貢人等所告內,合氷未解,不得設網,舊儲已竭,新貿無路,明日供上,萬無封進之勢,將至闕供之境,限捉得間願以活鷄,全數代捧云,在前如此之時,曾有稟旨變通之事,而莫重御供,不敢擅便,惶恐敢啓。傳曰,全數代封。
嚴燾,以兵曹言啓曰,五衛將尹德晦,慶熙宮衛將李光逵,俱以病難供職,呈狀乞遞,竝改差,新除授小農權管李益培,身病猝重,時月之內,萬無登途赴任之望,呈狀乞遞,實病雖如此,不可循例罷黜而止,爲先罷黜,依定式施以準期不敍之典,何如?傳曰,允。
上在昌德宮。停常參·經筵。
藥房副提調洪起燮啓曰,伏未審日間,聖體若何?寢睡·永刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳門安。答曰,知道。世子嬪宮口傳問安。答曰,知悉。
李翊會啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌招啓辭未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴蓍壽啓曰,同副承旨洪學淵,今日不爲仕進,卽爲牌招,何如?傳曰,許遞。前望單子入之。
承旨前望單子入之,李晉淵落點。
備忘記,宣沙浦僉使崔復基下直,長弓一張,長箭一部,片箭一部,筒兒一箇賜給。
朴蓍壽啓曰,新除授左副承旨李晉淵,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,守令署經事,命下矣,掌令宋在淳·成龍申,持平閔令儒,司諫金喆遠,正言具定默,旣有只推之命,與行大司諫吳翰源,一體更爲牌招,以爲署經之地,何如?傳曰,允。違牌勿爲呼望。
李晉淵啓曰,明日傳香,禮房承旨,當爲齋宿,行都承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
行大司諫吳翰源,掌令宋在淳·成龍申,正言具定默啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占臺府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷忍之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊一席,酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫,同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻,痛矣。從古亂逆何恨,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今,所未聞所未有者也。此豈渠一人之所作爲,一時之所做出?化同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,欲溘然。夫逆種之待年殄滅,乃指尋常治逆之律文也。今此夏賊,卽是開闢以來,所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔達伊夫妻,竝嚴鞫得情,快正典刑。噫嘻,痛矣。明謙之凶謀逆節,實是亘萬古所無之賊也。身爲閫帥,已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況逆復之愛姪也。一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語。究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施拏戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施拏籍之律,金樂敎,亟令王府,設鞫嚴覈,快正邦刑,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦。恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辨出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以拏籍之典。噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊而陽澤焉承望。至於丙申節獻之闕封,己亥宮女之逮訊,而倫網之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之栲掠,期於誣服,亂逆之犯分干紀者,從古何恨,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已拏籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰箸,其首惡則實榮賊也。凶鬼則榮賊也,幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徒薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而擬亂熒惑,潛圖不逞之計,是可忍也,吁,亦㦧矣。亂臣賊子之干常犯紀,從古何恨,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩。鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,拏戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何恨,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶各圖,釀成煥·日滔天之禍,鼓唱悖論,馴致裕·玉讐國之計。一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶熖,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者。一世腐心,而擧朝緘口,有識憂歎,厥惟久矣。何幸乾道孔昭,自作難追,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之容,托身於榮賊之家,而備盡謟諛之態。至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡擢髮難數,而臣等之最所憤嫉而痛惋者,又有在焉,以渠之眷遇也,邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會?斷去宿處嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠而梟心獍腸,與生俱生,幸西賊之有警則曰,分院兵助勢之策。湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎兩妖慝,行止閃忽,出役京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積峙,縉紳家火具之潛埋指卯日而擧事爲期云者,莫非做作妖言,煽動人心之計,而十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文。欲輸軍糧,則轉到南陽,凡爲群凶之指使,率皆挺身而樂赴。將臣家將欲火攻所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。答兩司曰,不允。時景等事裕事龜柱支屬事,亟停勿煩,夏賊等事國榮事,更勿煩啓。鍾一·振采事,友文·光友事,致後·延壽事,李永純·永喆等事,不允。
掌令宋在淳·成龍申啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王網不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?治棼絲莫如尋緖,疎亂流莫如窮源,必也打破窩窟,拔祛根柢,使一世,曉然知渠輩之情狀,然後世道可靖,國法可伸。請充軍罪人申網,遠配罪人黃允中,亟令王府,拿鞫嚴覈,夬施典刑。答府曰,申鼎朝等事,不允。申綱·黃允中事,不允。
行大司諫吳翰源,正言具定默啓曰,罪人克觀,以妖任之同氣,凶謀逆節,爛熳同參而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝,金科玉條,猶或隨時變通,則今此追孥之禁,自近年,斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二,二而一也。煥着軍服,潛入禁庭,粧出纏帶,暗售綱打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曺之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?端緖狼藉,窩窟未破,則將不知何樣事變,出於何地。請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。新除授獻納姜時煥,時在忠淸道永同地,正言李東迪,時在慶尙道漆谷地,司憲府大司憲宋穉圭,時在忠淸道懷德地,執義鄭時善,時在慶尙道星州地,持平沈能燮,時在善山地,請竝斯速乘馹上來事,下諭。答院曰,不允。申鼎朝等事,不允。申綱·黃允中事,不允。下諭事,依啓。
傳于李翊會曰,啓字誤踏及當該中官,竝從重推考。
李晉淵,以吏曹言啓曰,因京畿監司朴宗琦狀啓,果川縣監李麟秀,漣川縣監李光濂,上京日久,無意還官,兩邑,以尤甚或之次,當此開賑分糶之時,不可一時瘝曠,竝令該曹,催促下送事,允下矣。自臣曹催促,則果川縣監李麟秀,親病沈重,不得下去云,漣川縣監李光濂,身病沈重,不得下去云,雖未知其親病身病之果如何,而狀請催促之下,不卽下去者,誠甚未安,親病則異於身病,果川縣監李麟秀改差,漣川縣監李光濂罷黜,何如?傳曰,允。政官牌招開政。
李晉淵啓曰,吏曹判書趙萬永,參判沈能岳,參議李奎鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,待明朝,一體更爲牌招。
以校理金正喜,修撰李嘉愚·趙忠植,副修撰南履懋牌不進罷職傳旨,傳于李翊會曰,只推。
李翊會,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,宣傳官鄭奎行,病難供職,呈狀乞遞,改差,何如?傳曰,允。
持平閔令儒疏曰,伏以臣年前待罪薇垣,爲憲臣金喆遠所論斥,聖鑑孔昭,雖蒙曲察,而竊自惟念,臣之行己持身,若有見孚於人,此言奚爲至哉?以是慙懼,念絶榮途,退伏田野,自分永棄於世,而千千萬萬夢寐之外,栢府特除,遽降於旅舍病伏之中,臣聞命惝怳,感淚交頤。臣以遐土賤品,百無一能,而天日獨照於覆盆,遺簪復收於泥塗,臣是何人,得此異數,義當蹶趨承,不擇夷險,而人臣所以藉手而事君者,惟廉防與義分而已。臣若怵畏義分,忘廉冒恥,則非但臣所不敢,人謂斯何,臺端一步,便成鐵限,屢日違召,至蒙勿呼之命,萬無進身之路,來詣朝房,恭竢嚴譴。伏願聖明,俯垂矜憐,特賜鐫削,以安微分,不勝幸甚。臣旣不以臺閣自處,則固不敢贅及他說,而苟有芻蕘一得,可以絲毫仰補於民國,則區區報答之願亦不敢以疎賤自外,惟聖明垂察焉。我國三面濱海,海利之利民,不下於農桑,此厚生之大源,有國之至寶也。設法以勸之,惟恐未盡,況可侵擾之牽掣之,使不得盡其業而遂其利乎?臣生長海陬,習知其魚鹽船稅之爲沿民切骨之冤,當初設施,不過出於均役,主議之臣,急於近利,全無遠慮,收拾零碎苟且塗抹之計,而愈弊莫可救藥。船有大少,稅隨多寡,而號稱尺量,吏惟視賂,可盆而鹽,可箭而魚,遷徙無恒,理所難免,而一盆之地,草生而稅猶未已,一箭之場,沙閼而案固自如,其祖使船,孫蕩其産,一人失業,擧族受困,此已可冤,隣里何辜?惟其如是,故在處船隻,日漸耗縮,可盆可箭之地,宛其在眼,而一或着手,恐遺後患,此所以海利不興,齊民受害者也。在均役給代之需,所得無幾,而擧此大利,年年抛之於茫茫之海,其在厚民之道,寧不可㦧?臣愚以爲,永罷魚鹽般稅之法,罷稅之後,衙門宮房折受之弊,一切防塞,則此不但軫恤沿民切骨之瘼,將使深峽之人,可以飫鹽而飽魚,民之所利,卽國之所利也。伏願聖明,勿以人廢言,亟命有司,講究而擇施焉,臣無任云云。省疏具悉。年久之事,何必更引,尾陳事,令廟堂稟處,爾其勿辭察職。
司諫金喆遠疏曰,伏以臣於臺職,亦旣屢叨矣,未效涓埃之報,恒切悚恧之忱,迺者前望特授,召牌荐降,繼以有勿呼望之命。臣仰感洪恩,俯怵義分,固當趨造之不暇,而第臣歲前酷寒,重患黃疸,症甚危惡,幾殊復甦,殆過一月于玆矣。餘症跨朔,未祛寒感,乘時闖發,房闥起居,非所可論,枕褥坐臥,輒亦須人,以此病狀,旣無蠢動之勢,荐承嚴命,又阻違傲之路,不得已擔詣朝房,忙陳短章,敢暴實狀,仰瀆慈覆。伏乞聖明,俯垂矜憐,亟遞臣所帶之職,以便調治,仍治臣逋慢之罪,以昭法紀焉。臣於丐免之章,不宜贅他,而事係目下,敢此附陳,惟聖明垂察焉。今春別試,期日已定,有難遽議進退,而第伏念災荒溢目,度支之經用不敷,都下米貴,民情之遑急方切。今若如例設科,則許多經費,將何以策應,八路多士,亦何以留接耶?西北之道科,畿湖之都試,亦軫恤荒之政,皆有退期之擧,則今此別科,雖云稍重,豈獨無通變之道乎?臣愚竊以爲,今姑退定試期,以待來秋之稍登,恐不害爲從便之道矣。伏願殿下,下臣此章,博詢廟堂,以爲歉歲省費之地焉,臣無任云云。省疏具悉。所陳令廟堂稟處,爾其勿辭察職。
上在昌德宮。停常參·經筵。
李翊會啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
傳于李晉淵曰,傳香承旨,馳詣元陵,奉審摘奸,局內諸陵,一體奉審以來。
洪起燮啓曰,行左承旨朴蓍壽,右副承旨嚴燾,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴岐壽·李友秀落點。
傳于李翊會曰,十五日,當詣儲慶宮展拜,節目改付標事,分付該曹。
李翊會啓曰,玉堂上下番俱空,已至多日,事甚未安。校理金正喜,修撰李嘉愚·趙忠植,副修撰南履懋,旣有只推之命,竝卽牌招,推移入直,何如?傳曰,允。
以校理金正喜,修撰李嘉愚·趙忠植,副修撰南履懋牌不進罷職傳旨,傳于李翊會曰,只推。
李翊會啓曰,吏曹判書趙萬永,參判沈能岳,參議李奎鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
又啓曰,吏曹判書趙萬永,飭敎之下,奉牌闕外,無意承膺,事體所在,萬萬未安,陳疏到院,而原疏以國忌齋戒,纔已退却矣,從重推考,何如?傳曰,允。原疏捧入。
有政。吏批,判書趙萬永未肅拜,參判沈能岳進,參議李奎鉉式暇。同副承旨李翊會進啓曰,判書未肅拜,參議式暇,小臣獨政未安,何以爲之?敢稟。傳曰,仍爲之。以李嘉愚爲應敎,朴宗來爲判敦寧,金履載爲左參贊,尹致謙爲右尹,李羲肇爲戶曹參議,趙經鎭爲刑曹參議,李穆淵爲注書金勉淳爲果川縣監,柳本學爲漣川縣監。成均博士單愼尙欽,承文副正字單姜時永。
兵批,行判書李羲甲進,參判朴宗正病,參議愼宜學病,參知李衡柱入直,行都承旨洪起燮進。以鄭尙愚爲知事,柳河源·徐有階·李邦翊爲同知,沈能完爲宣傳官,南錫九爲內禁將,黃仁紀爲五衛將,任崑爲慶熙將,申命浩爲訓鍊僉正,李雲行爲訓鍊判官,尹得儉爲備邊郞,田宜聖爲部將。小農權管單李鶴淵,上護軍鄭尙愚,大護軍金履載·宋冕載,護軍朴蓍壽,副護軍兪理煥·朴晦壽·洪命周·洪學淵·嚴燾,副司直沈英錫·崔時淳·沈能栻·鄭鴻慶·李明緖·姜世揆·鄭元善·孔胤恒·李得烈·申萬休·成大璡·李圭祊,副司果鄭煥義·李益文,以上竝單付。前僉正崔成範,今加折衝加資事,覆啓,判下。
吏批,再政。左參贊單趙貞喆,右參贊單金履載。
李翊會啓曰,新除授注書李穆淵,卽爲牌招入直,何如?傳曰,允。
以右承旨李友秀,左副承旨朴岐壽牌不進罷職傳旨,傳于李翊會曰,只推。
以全羅監司曺鳳振狀啓,谷城縣民家失火事,傳于洪起燮曰,聞甚矜側,元恤典外,別加顧助,結構奠接之方,亦爲分付。
以京畿監司朴宗琦狀啓,楊根査獄,趁未核實,今始昭晢,惶恐待罪事,傳于李翊會曰,勿待罪事,回諭。
李翊會,以吏批言啓曰,成均館司成洪赫呈狀內,矣身素患痰癖之症,挾感添劇,時月之內,萬無起動供職之望云,身病旣如是沈重,則有難强令察任,改差,何如?傳曰,允。
又以備邊司言啓曰,司諫金喆遠上疏,以災年設科之爲弊,請退行別試於今秋,而批旨有廟堂稟處之命矣,今秋則非但與西北道科相値,見又試期甚近,今雖頒令,令到之前,遠地儒生,必多贏糧在途者,到今改期,有非可論,置之,何如?傳曰,允。
又以備邊司言啓曰,諸道春操稟啓,今已齊到矣。春秋二操,卽詰戎之大政,國有常典,不可輒議停廢,而畿內·湖右則賑事方張,兩西·湖南之移糴,嶺南之倭館營役,俱不可謂民邑有暇,而關東·關北,亦不免爲穴農,此時徵發,實爲當念,今春水陸諸操及巡歷巡點,竝姑停止。只以官鎭門聚點,嚴飭擧行,有堤堰處,移點完役,依近例爲之,畿湖設賑邑,則竝與聚點而停止,各樣都試,除已許停退外,依例設行之意,分付諸道四都道守臣帥臣處,何如?傳曰,允。
又以備邊司言啓曰,武臣之邊地差除,以內外將間,準十五朔者,始許照擬,新有定式,而今番都政,新除授長津府使吳在臣,前以三陟營將陞資,未準朔前,因兼邑事罪罷,特以罷以他罪,故依法典,雖不收資,旣是罪罷,則與內遷及在任遭故相避親年等公頉徑遞者逈異,而遽然備擬,至蒙恩點,有違定式,不可以其未審而仍置。當該銓官推考,長津府使吳在臣改差,何如?傳曰,允。
假注書尹錫祐書啓,臣於本月初十日巳時量,以東南郊諸壇奉審摘奸事,敬奉聖敎,馳往南壇奉審是白乎則,階砌曲墻〈及〉四面紅箭門壇上莎草,俱爲無頉是白遣,仍詣雩祀壇奉審是白乎則,階砌曲墻及四面紅箭門壇上莎草,俱爲無頉是白遣,仍詣漢江壇奉審是白乎則,階砌曲墻及四面紅箭門壇上莎草,俱爲無頉是白遣,仍詣司寒壇奉審是白乎則,階砌曲墻及四面紅箭門壇上莎草,俱爲無頉是白遣,仍詣馬祖壇奉審是白乎則,階砌曲墻及四面紅箭門壇上莎草,俱爲無頉是白遣,仍詣先農壇奉審是白乎則,階砌曲墻及四面紅箭門壇上莎草,俱爲無頉是白遣,仍詣先蠶壇奉審是白乎則,階砌曲墻及四面紅箭門壇上莎草,俱爲無頉之意,敢啓。傳曰,知道。
兼春秋安亨鎭書啓,臣於本月初十日巳時量,以北郊諸壇奉審摘奸事,敬奉聖敎,馳往于祈雨壇奉審是白乎則,階砌曲墻及四面紅箭門壇上莎草,俱爲無頉是白遣,仍詣厲壇奉審是白乎則,階砌曲墻及四面紅箭門壇上莎草,亦爲無頉是乎等以,招致壇直輩,各別守護申飭之意,敢啓。傳曰,知道。
吏曹判書趙萬永疏曰,伏以歲籥聿新,邦籙無疆,廟宮春謁,鑾蹕載旋,歡欣蹈抃,小大同情。仍伏念臣卽殿下陶鑄中一物耳,頂踵毛髮,一聽造化,不敢自有其身,故伊來七八年之間,始自緋玉,及至卿月,凡有除旨,未嘗爲飾讓之計,而輒復蹶叩謝者,誠以臣之所藉手事君,卽是承奉爲恭,奔走自效,而名位之踰濫,物情之嗤點,亦不暇自恤故也。千萬不自意冢宰特點,又下於居常悸懼之際,惝怳震越,莫省攸措,夫六卿之職,孰非難愼,而冢宰之任,所關綦重,苟非其人,莫宜冒受。故臣於亞三銓之除,已陳披瀝之懇,輒蒙體諒之恩,非直爲才力不堪,自知甚明,誠不敢以區區之身,處搢紳之地,累聖朝淸明之治也。倘非我聖上慈覆之天,曲軫成物之仁,使之獲守謹畏,避遠睢盱,則顧何以得此?臣於是奉藉恩私,感激攢頌,竊自以爲選部一步,上不當以復授,下不可以更廁也決矣。迺者所被誤恩,大失所圖,誠莫知其何爲而至也。夫以佐貳之職,不過代斲之地,而尙猶蒙許解之恩,則今於長堂之責專而任重也,乃反不以已施之眷而施之耶?抑臣情私,又有所萬萬震懍者,自臣曾祖,以至臣身,四世相承,竝居是任,盈滿之戒,臣固不幸而冒犯,而以臣之至庸至愚,叨承前人之餘,不啻無能爲役,則臣雖欲包羞冒廉,揚揚就列,其奈駭四方之聽而招物議之譏,何哉?以人與職而不稱旣若此,以公與私而無當又若此,微諒難改,鞶遞是望,而歷日顒俟,一向虛縻,政牌儼臨,承膺無路,玆不得已,畢瀝肝肺之懇,仰瀆黈纊之聽。伏乞天地父母,俯賜矜諒,特命收還臣新授長銓之職,俾重任無曠,私分獲全焉,臣無任云云。答曰,省疏具悉。特畀意有所在,卿其勿辭行公。
上在昌德宮。停常參·經筵。
李晉淵啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
又啓曰,行都承旨洪起燮,行左承旨李羲準,右承旨李友秀,左副承旨朴岐壽不爲仕進,同副承旨李翊會式暇,院中只有臣一人,伴直無人。左副承旨朴岐壽,所當牌招,而拘於廳規,不得請牌,何以爲之?敢稟。傳曰,知申外與右副承旨,竝許遞,前望單子入之,待下批,牌招察任。
承旨前望單子入之,洪命周·申在植·徐耕輔·李恒權·朴晦壽落點。
申在植啓曰,玉堂上下番俱空,已至多日,事甚未安。校理金正喜,修撰趙忠植,副修撰南履懋旣有只推之命,與新除授應敎李嘉愚,一體牌招,推移入直,何如?傳曰,允。
又啓曰,注書有闕之代,被薦人李景在·韓鎭㦿薦狀,依例成送吏曹之意,敢啓。傳曰,知道。
李恒權啓曰,訓鍊大將白東薳,遭故矣,將兵之任,不可一刻無摠察之人,何以爲之?敢稟。傳曰,禁將兼察。
又啓曰,訓鍊大將,禁將兼察事,命下矣。兼察訓鍊大將柳相亮,卽爲牌招,聽傳敎,何如?傳曰,允。
備邊司,以申鴻周爲訓鍊大將。
兵曹,訓鍊大將單申鴻周。
李恒權啓曰,新除授訓鍊大將申鴻周,卽爲牌招,命召傳授,何如?傳曰,允。
又啓曰,御營大將申鴻〈周〉,移拜訓鍊大將矣,將兵之任,不可一刻無摠察之人,何以爲之?敢稟。傳曰,都提調兼察。
又啓曰,御營大將,都提調兼察事,命下矣。在前如此之時,或有都提調命召之例,或有發牌從事官廳傳敎之規,今番則何以爲之?敢稟。傳曰,從事官發牌廳傳敎。
備邊司,以李海愚爲御營大將。
兵曹,御營大將單李海愚。
李恒權啓曰,新除授御營大將李海愚,卽爲牌招,命召傳授,何如?傳曰,允。
傳于申在植曰,守令有闕之代,政官牌招開政。
申在植啓曰,吏曹判書趙萬永,參判沈能岳,參議李奎鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏到院,而原疏以國忌正日,纔已退却矣,判書·參判,竝更牌招,何如?傳曰,允。參議只推,一體牌招,判書原疏捧入,待下批,牌招。
傳于李恒權曰,留院上疏入之。
傳于申在植曰,吏判疏批已下,更爲嚴飭違牌,勿爲呼望。
有政。吏批,判書趙萬永進,參判沈能岳,參議李奎鉉竝牌招不進,行左承旨申在植進。以尹秉烈爲修撰,李肇源爲工曹判書,林翰鎭爲司成,尹五榮爲典簿,李景在爲注書,李潞爲驪州牧使,沈能完爲長津府使,張極老爲陰竹縣監。
兵批,行判書李羲甲進,參判朴宗正病,參議愼宜學病,參知李衡柱入直,右承旨李恒權進。同知單任崑,僉知單黃仁紀。護軍李羲準·李文養,副護軍李友秀·李晉淵·朴岐壽·李翊會·吳在臣·崔成範,以上竝單付。
吏批,再政。以權㷞爲長寧殿令,楚珏爲齊陵令。
申在植啓曰,新除授注書李景在,卽爲牌招入直,何如?傳曰,允。
以右承旨洪命周,右副承旨朴晦壽,同副承旨徐耕輔牌不進罷職傳旨,傳于李恒權曰,只推。
以吏曹參議李奎鉉牌不進罷職傳旨,傳于李恒權曰,只推。
以應敎李嘉愚,校理金正喜修撰趙忠植,副修撰南履懋牌不進罷職傳旨,傳于李恒權曰,只推。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,京畿監司朴宗琦狀啓內,驪州牧使朴長復,陰竹縣監申大應等,爲先罷黜,其罪狀,令攸司稟處,長湍府使李源祖,金浦郡守金敬淵,竝亦令攸司稟處事,啓下矣。朴長復·申大應·李源祖·金敬淵等,時在任所云,依例發遣府書吏羅將,竝拿來,何如?傳曰,竝待待命拿囚。
吏曹判書趙萬永疏曰,伏以臣於銓職,夫豈一毫近似也哉?畢陳衷懇而未蒙體諒,冒違嚴召而倖逭郵罰,虛縻重任,上下相持,臣分虧矣,國體損矣,臣情到此,愈益蹙矣。夫聖簡之特出於衆望之外者,非謂臣才克堪承,識足對揚而然也,以臣濫資已躋崇峻,尙可責以殫竭之報而已,臣安得不憂懼悸懍,若隕淵谷,尤思所以必遞乃已,無僨公事之爲善計者乎?玆不得已冒死更陳之,惟殿下少垂察焉。臣於前秋,除拜亞銓,數月而擢司寇,無幾而移宗伯,又無幾而有此誤恩,曾不半載,華誥聯翩,每奉恩命,輒增惶隘,臣是何人,叨此異數,若是之偏,而抑又思之,臣雖無似,卽亦聖上涵育之物,而華貫隆畀,不少靳惜,一切委之,任其驟躐,有若非此莫可者然,此豈所仰望於殿下者哉?急走多躓,過福召災,必然之理也,以我殿下愛之欲生之念,不恤臣之顚沛窘隘,一至此乎?臣雖世祿之餘,其實倥侗一庸夫耳,重以晩竊科第,踐歷旣少,至於鑑衡人物,政注激揚,尤未嘗存諸心上,故凡內外官方,矇然如晦,三班名面,莫辨誰某,臣雖欲拚棄四維,冒沒承命,其勢不啻如瞽者之丹靑,聾者之鍾鼓,則其不爲瞻聆之羞而聖明之累乎?況臣旣不出膺於亞三銓,而今忽以長堂之故,怵畏嚴命而冒進,則以臣一人而前後睽異,首尾橫決,前日之求遞得遞,卽不過飾讓之辭,媒寵之計而止耳,所謂辭萬而受十萬者,其於義爲如何哉?株守之諒莫回,鞶遞之願益切。伏乞天地父母,早賜俯察,亟降允,批回授可堪之人,仍治臣累瀆之罪,以昭國綱,以安微分,不勝幸甚,臣無任云云。答曰,省疏具悉。亞三銓佐貳也,其行公與否,無甚關焉,雖不勉飭,至於冡宰,意在試用,其可曲循,卿其勿辭行公,以盡對揚之道。
行大司諫吳翰源疏曰,伏以歲籥載新,萬品照蘇,海隅含靈,咸躋大猷,我殿下祗謁廟宮,克伸羹墻之慕,誕宣綸綍,備悉稼穡之艱,大小臣民,慶抃蹈舞,曷有其極?仍伏念臣特疎迂賤品耳,歷事三朝,厚被恩造,內外歷揚,罔非踰濫,今年爲七旬有七,自幸爲壽域中一物,而涓埃未酬,桑楡奄迫,以此癃憒衰朽之狀,誠不堪廁跡於班行,彯纓奔奏,更無餘望,而迺者京兆待罪之日,諫長恩點,忽下於前望,臣誠惶隕感激,罔知攸措。在前尋常閑漫之職,往往隨其精力,黽勉承命者,雖出於盡分圖報之計,而至若今日所帶,卽堂堂一院之長,淸朝耳目,關係甚重,是豈可一日虛縻於如臣老病之微軀乎?且臣於今月初三日,宗廟春享,獲參駿奔之班,重添寒感,痰嗽孔劇,飮食全却,委頓床褥矣。日昨庚牌儼臨,至有勿呼望之敎,故義分所在,强疾出肅,而歸卽眩倒,經宵作苦,目前情勢,蠢動無路,徒犯違傲之辜,冞增悚懍之私,玆不得不冒控危懇。伏乞天地父母,俯垂鑑諒,亟命遞斥臣大司諫之職,仍治臣瀆擾之罪,以安賤分,以肅朝綱焉。臣旣丐免,不暇贅及他說,而惓惓憂愛,有不容自已者,惟聖明垂察焉。伏惟我殿下,以神知英明之姿,天縱日新之學,何患乎虞書從欲之治,箕疇會極之效,而乃自近年以來,月六之對,日三之筵,間多停廢,臺閣之上,忠讜無聞,經幄之中,論思罕備,此非獨群下之怠於職事也。殿下若於新正之初,茂對天時,奮發聖志,日開講筵,頻接儒臣,游心於天德王道之要,從事於聚精會神之地,則聖德彌光,大化郅隆,將見丕應徯志之休矣。顧今春宮邸下,睿學夙就,令聞日彰,此正懋時敏厥修乃來之會,而問寢之曉,侍燕之夕,亦豈無觀感薰炙之益乎?朱夫子有言曰,太子天下之本,輔翼之方,不可不愼,是以古昔聖王,必選端方正直篤學博聞之士,無論在廷在野,惟其人是擇,出入起居,常置左右,學隨知長,習與天成。竊念我東方億萬年無疆之基,惟此爲大,而今者山野儒賢,抄選已久,列之賓師,徒侈榮銜,一未嘗延見,此實殿下求道之誠,好賢之心,猶有所未盡而然也。誠宜備盡誠禮,期於招延,使之周旋雷肆,輔導我元良,以隆緝熙之美。伏願殿下留神焉,館學,乃首善之地也,試以講規言之,近來士風日下,絃誦揖讓,尙矣無論,惟東西寄齋四學講生,只以春秋到記,爲發身之準的,而三經俱熟者,亦甚稀少。纔窺一經,輒生僥倖之心,濫入齋學,專事奔競,誠一痼弊。自今以後,一依舊例,爲師儒之臣,每月朔望,躬率諸生,焚香聖廟,因設講筵於芹堂,辨論經義,奬拔才藝,其不能俱通三經者,不許苟充。每於式年及通讀講記中,視其高下次第塡入,則亦可爲正士趨之一端矣,臣無任云云。答曰,省疏具悉。招延事當留意,拌宮焚香月講事甚好,令泮長着意行之,期有實效,卿其勿辭行公。
上在昌德宮。停常參·經筵。
自午時至申時,日暈兩珥。
夜自一更至五更,月暈。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
申在植啓曰,右承旨洪命周,右副承旨朴晦壽,同副承旨徐耕輔,今日不爲仕進,竝卽牌招,何如?傳曰,允。
又啓曰,判敦寧朴宗來,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議趙經鎭,除拜後過三日不爲出肅事體所在,誠極未安,從重推考,仍卽牌招察任,何如?傳曰,允。
備忘記,三陟營將李文馨下直,長弓一張,長箭一部,片箭一部,筒兒一箇賜給。
以應敎李嘉愚,校理金正喜,修撰尹秉烈·趙忠植,副修撰南履懋牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。應敎李嘉愚,校理金正喜,修撰趙忠植,副修撰南履懋,旣有只推之命,與新除授修撰尹秉烈,一體牌招,推移入直,何如?傳曰,允。
以右承旨洪命周,右副承旨朴晦壽,同副承旨徐耕輔牌不進罷職傳旨,傳于申在植曰,只推。
申在植啓曰,明日傳香,禮房承旨當爲齋宿,同副承旨徐耕輔,旣有只推之命,更爲牌招,何如?傳曰,允。
李恒權,以侍講院言啓曰,再明日動駕時,宮官當爲全數進參,而說書宋尙玉在外,無以備員,令政院稟旨變通差出,待下批,牌招以爲進參,何如?傳曰,允。
李恒權啓曰,因侍講院草記,再明日動駕時,宮官當爲全數進參,而說書宋尙玉在外,無以備員,令政院稟旨變通差出,待下批,牌招進參事,允下矣。合有變通之道,何以爲之?敢稟。傳曰,許遞,前望單子入之。
又以義禁府言啓曰,再明日擧動時,本府都事,皆以大駕各差備進參,而都事楚珏,移拜齊陵令,其代令該曹口傳差出,王世子左右考喧都事,無以推移,假都事二員,亦令該曹口傳差出,以爲分排之地,何如?傳曰,允。
吏曹口傳政事,以李秉祜爲禁府都事。
傳于李恒權曰,留院公事入之。
以刑曹參議趙經鎭牌不進罷職傳旨,傳于李恒權曰,只推。
京畿監司朴宗琦疏曰,伏以臣昨以楊根獄事啓本,以惶恐待罪之意,仰陳顚末,恭俟重勘矣,及伏奉勿待罪之恩諭,感悚愧恧,無地自容。噫,臣於此獄,夜以繞床,晝以忘食,積費隱度者,今至六箇月之久矣,以沒摸捉之屍身,而有衆證成之檢案,以至於被告者之腹心,爪牙之所納招,如印一板,毫無二辭。然而獄情在所審克,人心本自難測,故臣於是鄭重難愼,遲遲又久,迺於五朔之間,行査凡四,而三査報之證招,無一差爽,轉成鐵案。且廣布耳目,百般探廉,則非但巷傳爲然,一邑之人,無不云然。臣旣乏張泳判牒之智,又無包拯理獄之才,惟以有證成獄之律文,據査牒而成死案,畢竟天理孔昭,逃者自還,幾使無辜之人,陷乎罔測之科,思之懍然,不覺體粟,而臣之昏謬顚錯,全不事事之罪,於是乎著矣,更以何顔,厭然自居於按察之地乎?歷日自訟,震駴靡措,玆敢冒死陳籲,仰瀆崇嚴。伏乞聖明,亟賜斥罷,仍降郵罰,以爲不職者之戒焉,臣無任云云。答曰,省疏具悉。逃者見捉,則不可不謂之不察,然屢査與全然不疑有間,又當賑事方張之時,卿則越俸三等。
上在昌德宮。停常參·經筵。
夜自二更至十五日開東,灑雨下雨,測雨器水深四分。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申在植啓曰,右承旨洪命周,右副承旨朴晦壽,今日不爲仕進,竝卽牌招,何如?傳曰,與同副承旨竝許遞,前望單子入之,待下批,牌招察任。
承旨前望單子入之,朴岐壽·金炳朝·洪學淵落點。
傳于申在植曰,傳香承旨,馳詣宗廟·景慕宮,奉審摘奸以來。
以同副承旨徐耕輔再牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。應敎李嘉愚,校理金正喜,修撰尹秉烈·趙忠植,副修撰南履懋,旣有只推之命,竝卽牌招,推移入直,何如?傳曰,允。
又啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以掌令宋在淳·成龍申,持平閔令儒,正言具定默牌不進罷職傳旨,傳于李恒權曰,只推。
傳于李恒權曰,明日出宮門路,以協陽門爲之。
以右承旨朴岐壽牌不進罷職傳旨,傳于金炳朝曰,與左承旨竝許遞,前望單子入之,待下批,牌招察任。
承旨前望單子入之,朴岐壽·金喆遠落點。
說書前望單子入之,金英淳落點。
以應敎李嘉愚,修撰趙忠植,副修撰南履懋牌不進罷職傳旨,傳于金炳朝曰,只推。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,趙忠植落點。
金炳朝啓曰,玉堂上下番俱空,已至多日,事甚未安。應敎李嘉愚,副修撰南履懋,旣有只推之命,竝更牌招,以爲推移入直,何如?傳曰,允。
以副修撰南履懋再牌不進罷職傳旨,傳于金炳朝曰,只推。
以同副承旨金喆遠牌不進罷職傳旨,傳于金炳朝曰,只推。
金炳朝,以奎章閣言啓曰,明日,卽書香閣春孟朔大奉審日次,而動駕相値,不得擧行,依節目,當朔內擇日擧行之意,敢啓。傳曰,知道。
又以奎章閣言啓曰,守宮檢校待敎朴綺壽,待開門牌招,何如?傳曰,允。
李恒權,以備邊司言啓曰,貢市人詢瘼事,命下矣。取見其所懷,則工曹筆契貢人等以爲,貢價定給,本有節目,而乙亥·丙子,自本曹取用矣。貢受價錢二千兩後,一千二百兩則流伊上下,八百兩則尙不還給,又於壬午年,謂有貢價之比進排加下,每年二百兩式仍爲減削。自今減貢一款,更勿擧論,未收錢八百兩,亦令上下事也。本曹則謂有加下於進排,減給貢價,渠輩則又謂進排有加於定式,致此籲冤,事情不免疑眩,使該曹詳査報來,以爲量處之地。貰馬契貢人等以爲,矣貢擧行,無非進排物種馱運,而運價之落本,至於十分之九,自今馬貰,依進上沈藏例上下,常瓦破縮,亦依常瓦契例會減,外他剋減出關等弊,竝令該曹一一釐正事也。馬貰之落本,破瓦之見縮,出關之剋減,參定例量貢勢,從便矯捄,俾無冤濫之意,分付戶曹。立廛市民等以爲,關西貸下銀三千兩,今屆當納之限,而以若廛勢,實無可辦之道,自今限二十年更許退捧事也。公貨誠有所重,而廛力似難猝辦,自今年更許十年退限,使之待限滿備納。麻浦鹽醢廛市民等以爲,矣廛鹽醢收稅,近因各宮各司水下各官及班家諸處帖付之弊,歲入漸縮,應役無路,鹽醢商稅帖頉之弊,永爲防禁事也。以自來應役之廛,有許多減稅之弊,則渠輩之呼冤勢所固然,況有本司節目之已往申飭,則京外各處之慢不惕念,誠極駭然,至於班家之私帖,尤係常法之外,此而置之,則廛民將何以支存乎?爲先嚴飭於各司及水下諸邑,若有復踵前習者,則使之隨所聞,從重論罪。衣廛市民等以爲,紬縀一種,專屬矣廛。綿子廛市民等以爲,鄕彈一種,專屬矣廛,復禁亂賣。內外匙召廛·涼臺廛·烟草雉鷄廛市民等以爲,復禁亂廛事也。到今通共之復禁,有難遽議,置之何如?傳曰,允。
刑曹參議趙經鎭疏曰,伏以臣於昨春,待罪湖臬,悖儒煽動,臺評峻發,至被嚴譴,尙覺悚蹙。籌司飭關,雖已行會,而使彼喜事之徒,猶復跳踉,不得憚壓之責,在所難免,列邑帳籍,擅自取考,而忝居承流之任,未卽覺察,到底昏謬之失,於是益著。臣方自訟之不暇,而繼又以洪州牧稅穀作奸事,因惠堂筵奏,至有時道臣問備之命,臣滿心惶愧,撫躬踧踖。今此奸弊現發,雖臣遞歸之後,稅船裝載,卽臣在任之時,公穀幻弄,自有法禁,而外邑防納慢不察飭,溺職之罪,臣無所逃,而執法之論,反歸於人,豈可以譴責之不及臣身,隱然推諉,恬然自居乎?仍伏念,臣本以匪才,猥膺重寄,三載冒據,一無猷爲,奉職不謹,觸事生疣,由前則所被郵罰,猶屬末勘,由後則倖免論斥,尤爲難安,杜門屛伏,無地容措。千萬不自意,恩敍遄降,除旨繼下,天牌嚴臨,宜伸叩謝之忱,軒陛逖違,倍激戀結之誠,而自顧私義,旣有難進之端,揆以廉防,實無冒膺之望。且臣素患痰癖之症,受傷於水土之不服,重添於將攝之失宜,滯轉爲痢,痢轉爲瘧,五朔沈綿,一味危毒,食飮全却,藥餌罔效,榮衛銷鑠,眞元凘脫,床笫之上,轉側須人,房闥之內,運動無路,束帶赴公,其勢末由。情踪旣甚臲卼,病狀亦難强策,冒犯違傲,尤增惶霣,玆敢疾聲呼籲於天地父母之前。伏乞聖慈,俯垂鑑諒,遞臣所帶之職,以安微分,治臣當勘之罪,以昭法紀焉,臣無任云云。省疏具悉。爾其勿辭,調理察職。
上在昌德宮。停常參·經筵。
自開東至人定,灑雨下雨,測雨器水深五分。
藥房都提調李相璜,提調趙萬永,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴岐壽啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
洪起燮啓曰,同副承旨金喆遠,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,任存常落點。
洪學淵以禮曹言啓曰,動駕日雨下於出宮前,則卽爲稟旨退行事,曾有先朝定式矣,今日雨勢如此,永禧殿展謁,儲慶宮展拜,更爲擇吉擧行,何如?傳曰,允。
藥房口傳啓曰,今日南殿展謁,兼有儲慶宮歷拜之命,鑾儀夙戒,正時已屆,而通宵之雨,至朝未已,尙無開霽之意,此時觸冒勞動,大有違於聖人節宣之方,臣等職忝保護,倍切憂慮,玆敢相率聯籲。伏乞亟寢成命,以副群情,千萬顒祝,惶恐,敢啓。答曰,知道。禮曹草記,已允下矣。
朴岐壽啓曰,掌令成龍申,旣入闕中,不爲傳啓,直爲出去,事甚未安。推考,何如?傳曰,允。
注書李穆淵病,代以金興根爲假注書。
金興根有頉,代以徐有贊爲假注書。
以修撰尹秉烈牌不進罷職傳旨,傳于洪學淵曰,只推。
洪學淵,以弘文館言啓曰,校理李渭達,副校理沈鈁·金大坤,副修撰林處鎭在外,校理金正喜內閣進,副應敎·修撰一員未差,本館下番闕直,事甚未安。修撰尹秉烈,副修撰南履懋,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,永禧殿展謁,儲慶宮展拜,更爲擇吉擧行事,命下矣。令日官洪晩中推擇,則今正月十八日二十一日俱吉云,以何日定行乎?敢稟。傳曰,以二十一日爲之。
李恒權,以義禁府言啓曰,卽接月令醫員玄光宣手本,則時囚罪人李鍾仁,素患疝積之症,處冷添劇,時時衝上,間間昏倒,不省人事,目下症形,實有難保之慮云,罪人病勢如此,則一邊保放,一邊草記,曾有定式矣。李鍾仁,姑爲保放之意,敢啓。傳曰,知道。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,吉州牧使李亨權下直,長弓一張,長箭一部,片箭一部,筒兒一箇賜給。
徐有贊有頉,代以林永洙爲假注書。
以修撰尹秉烈再牌不進罷職傳旨,傳于任存常曰,只推。
以副修撰南履懋牌不進罷職傳旨,傳于任存常曰,只推。
任存常,以弘文館言啓曰,本館下番闕直,事甚未安。修撰尹秉烈,副修撰南履懋,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,校理李渭達,時在京畿楊州地,副校理沈鈁,時在富平地,金大坤,時在慶尙道昌寧地,副修撰林處鎭,時在忠淸道石城地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副應敎金鏴,校理趙冀永,副校理趙忠植·朴英載,修撰尹心圭,副修撰洪赫落點。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫趙忠植,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
傳于金炳朝曰,罰已經年矣,門黜罪人金履陽·金在昌罪名,竝蕩滌。
傳于朴岐壽曰,蔀屋春窮,何歲不然,而今當前秋大無之餘,哀我畿甸·湖西之民,何以爲生?入則室室懸磬,出則村村絶烟,其得免啼呼顚連,相抱而委壑者,幾希。古人以匹夫匹婦之不獲,尙爲其恥,況予爲民父母,不能使八方黎庶,常享含哺鼓腹之樂,而凶年飢歲,徒致幾萬生靈流亡顚仆之患而莫之救,尙何心,玉食錦衣之安且美乎?念彼鶉鵠頷顑之狀,不覺忸怩于中而繼之以涕也。移粟設賑之擧,才有成命,爲方伯守臣邑宰者,固當竭其心力,活我餘遺,顧予憧憧耿耿之懷,實未敢一時暫忘,有不足而無自恔,別下帑銀一千兩,錢五千兩,丹木三千斤,白磻一千斤,以補畿湖·四都賑資,廟堂量其飢口多少,劃付各營,使之原定外別設,以示予忸怩不敢忘之意。至於隣里之曉諭相貸,耕種之勸課及時,抄飢之漏濫,饋給之精否,在於邑宰之賢不肖,當待畢賑,另行賞罰,而亦當別遣繡衣,以爲按廉之地。此傳敎,令廟堂,措辭知委于京畿·湖西·四都方伯守臣,俾各惕念對揚。
任存常,以禮曹言啓曰,皇壇壇上及祭器等,每年孟春,戶禮曹堂上奉審事,曾有定式矣,今正月二十五日,臣曹與戶曹堂上,同爲進去,奉審後稟處,何如?傳曰,允。
又以禮曹言啓曰,昨年九月,因大臣箚請,西北兩道道科,退行於今秋事,命下矣。兩道文武科試取吉日,令日官池宅龜推擇,則來十月十一日十三日十五日俱吉云,以此日中,令各其道,試官下去後,依前例推移定行,何如?傳曰,允。
李恒權,以戶曹言啓曰,慶壽宮供上三年後減下物種,謹依甲申判下,別單書入,而自今十四日爲始,勿爲進排事,分付各該司之意,敢啓。傳曰,知道。
金炳朝,以刑曹言啓曰,謹依下敎,毓祥宮宮屬文振孫,嚴刑一次後,平安道江界府遠地定配,宮人興順,慶尙道晉州牧定配所,竝卽押送之意,敢啓。傳曰,知道。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,宣川府使李應植,柔遠僉使金命麟,魚游澗僉使金致坤,山羊會萬戶朴起榮下直,各長弓一張,長箭一部,片箭一部,筒兒一箇賜給。
朴岐壽啓曰,來二十一日,朝參日次,而動駕相値,頉稟之意,敢啓。傳曰,知道。
洪學淵啓曰,來二十一日,輪對日次,而動駕相値,頉稟之意,敢啓。傳曰,知道。
朴岐壽啓曰,臣岐壽今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
任存常啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,金鏴,添書落點。
金炳朝啓曰,新除授司諫金鏴,一體牌招,何如?傳曰,允。
又啓曰,昨夜下敎,戶曹郞廳率軍人,今朝待令事,命下矣。日已將午,連加催捉,尙不待令,事未前有,萬萬駭然,當該郞廳所當重勘,而本院請推之外,無他可施之罰,何以爲之?敢稟。傳曰,從重推考。
以修撰尹秉烈,副修撰南履懋牌不進罷職傳旨,傳于洪學淵曰,只推。
洪學淵,以弘文館言啓曰,本館下番闕直,事甚未安。修撰尹秉烈,副修撰南履懋旣有只推之命。與新除授校理趙冀永,副校理趙忠植,副修撰洪赫,一體牌招,以爲推移入直之地,何如?傳曰,允。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
金炳朝,以兵曹言啓曰,五衛將黃仁紀·沈履相,俱以病難供職,呈狀乞遞,竝改差,何如?傳曰,允。
又以武臣堂上朔試射試所試官意啓曰,今日試射時,折衝崔英國,無緣不參,依承傳罷職,何如?傳曰,允。
上在昌德宮。停常參·經筵。
朴岐壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,方山萬戶金光潤下直,長弓一張,長箭一部,片箭一部,筒兒一箇賜給。
以永明尉洪顯周掃墳呈辭,傳于洪學淵曰,給由馬·澆奠床備給。
以校理趙冀永,副校理趙忠植,修撰尹秉烈,副修撰洪赫牌不進罷職傳旨,傳于洪學淵曰,只推。
以副修撰南履懋牌不進罷職傳旨,傳于洪學淵曰,只推。
洪學淵,以弘文館言啓曰,本館下番闕直,事甚未安。校理趙冀永,副校理趙忠植,修撰尹秉烈,副修撰南履懋·洪赫,旣有只推之命,竝卽牌招,以爲推移入直之地,何如?傳曰,允。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
以校理趙冀永,副校理趙忠植,修撰尹秉烈,副修撰洪赫牌不進罷職傳旨,傳于洪學淵曰,只推。
以副修撰南履懋再牌不進罷職傳旨,傳于洪學淵曰,只推。
朴岐壽,以備邊司言啓曰,傳曰,蔀屋春窮,何歲不然,而今當前秋大無之餘,哀我畿甸·湖西之民,何以爲生?入則室室懸磬,出則村村絶烟,其得免啼呼顚連,相抱而委壑者,幾希。古人以匹夫匹婦之不獲,尙爲其恥,況予爲民父母,不能使八方黎庶,常享含哺鼓腹之樂,而凶年飢歲,徒致幾萬生靈流亡顚仆之患而莫之救,尙何心,玉食錦衣之安且美乎?念彼鶉鵠頷顑之狀,不覺忸怩于中而繼之以涕也,移粟設賑之擧,才有成命,爲方伯守臣邑宰者,固當竭其心力,活我餘遺,顧予憧憧耿耿之懷,實未敢一時暫忘,有不足而無自恔,玆下帑銀一千兩,錢五千兩,丹木三千斤,白磻一千斤,以補畿湖·四都賑資,廟堂量其飢口多少,劃付各營,使之原定外別設,以示予忸怩不敢忘之意。至於隣里之曉諭相貸,耕種之勸課及時,抄飢之漏濫,饋給之精否,在於邑宰之賢不肖,當待畢賑,另行賞罰,而亦當別遣繡衣,以爲按廉之地。此傳敎,今廟堂,措辭知委于京畿·湖西·四都方伯守臣,俾各惕念對揚事,命下矣。兩道諸都當初賑穀請劃,雖非的定之數,而亦有可以領略其災形等差者。京畿銀子四百三十兩,錢二千二百兩,丹木一千三百斤,白磻四百三十斤,湖西銀子三百四十兩,錢一千七百兩,丹木九百五十斤,白磻三百四十斤,水原銀子七十兩,錢三百五十兩,丹木二百六十斤,白磻七十斤,廣州銀子七十兩,錢三百兩,丹木二百四十斤,白磻七十斤,江華銀子五十兩,錢二百五十兩,丹木一百三十斤,白磻五十斤,松都銀子四十兩,錢二百兩,丹木一百二十斤,白磻四十斤,今當磨鍊下送,而在前各道設賑時,若有內下賑資,則無論銀木,自戶曹折本價從便分送,已例卽然。今亦依此,分付於該曹,竝與白磻,而以錢換折,卽爲下送,俾爲及時濟用之地,何如?傳曰,允。
義禁府啓目,慶基殿令吳泰重原情云云。傳旨內辭緣,泛稱遲晩,刑推得情,何如?判付,啓除刑推議處爲良如敎。又啓目,沔川郡守李鍾仁原情云云。傳旨內辭緣,泛稱遲晩,刑推得情何如?啓除刑推議處爲良如敎。又啓目,驪州前牧使朴長復,陰竹前縣監申大膺,長湍府使李源祖,金浦郡守金敬淵等原情云云。問目內辭緣,泛稱遲晩,申大膺·金敬淵等段,竝只刑推得情,朴長復曾經侍從,李源祖,曾經閫帥勿爲請刑,載在大典通編,竝只議處何如?啓依允爲旀,申大膺·金敬淵等段,竝只除刑推議處爲良如敎。
金炳朝,以義禁府言啓曰,保放罪人李鍾仁,還囚捧供以而病勢一向未差,仍爲保放之意,敢啓。傳曰,知道。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶興府使李寅會,慶州營將金鎰下直,各長弓一張,長箭一部,片箭一部,筒兒一箇賜給。
任存常啓曰,右承旨朴岐壽今日不爲仕進,卽爲牌招,何如?傳曰,允。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
洪學淵,以弘文館言啓曰,本館下番闕直,事甚未安。校理趙冀永,副校理趙忠植,修撰尹秉烈,副修撰南履懋·洪赫,旣有只推之命,竝卽牌招,以爲推移入直之地,何如?傳曰,允。
傳于李恒權曰,明日當詣景祐宮展拜矣,門路,以協陽門·曜金門爲之,雲寶劍置之,侍衛入直磨鍊,王世子隨駕之節,一體磨鍊。
金炳朝啓曰,明日動駕,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于李恒權曰,明日次對,動駕還宮後來會。
金炳朝啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以右承旨朴岐壽牌不進罷職傳旨,傳于任存常曰,只推。
以校理趙冀永,副校理趙忠植,修撰尹秉烈,副修撰南履懋·洪赫牌不進罷職傳旨,傳于洪學淵曰,只推。
金炳朝,以兵曹言啓曰,今正月二十日文臣朔試射,試官望,纔已受點,而動駕相値,不得爲之之意,敢啓。傳曰,知道。
又以兵曹言啓曰,向日景祐宮動駕時,訓鍊大將,率廣智營·西營入直軍,曜金門外布帳外排立矣,今亦依此擧行,何如?傳曰,允。
洪學淵,以奉常寺都提調意啓曰,東耤親耕田所種九穀,先農祭後,卽爲起懇付種之意,敢啓。傳曰,知道。
金炳朝,以刑曹言啓曰,謹依判付,京囚殺獄罪人李寬喆鬪毆殺罪,減一等決杖一百後,咸鏡道厚州府,流三千里定配所,卽爲押送之意,敢啓。傳曰,知道。
上在昌德宮。停常參·經筵。
大駕詣景祐宮入齋室後,王世子板位問安。答曰,知道。
展拜後王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿世子宮口傳問安。答曰,知道。世子嬪宮口傳問安。答曰,知悉。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
傳于朴岐壽曰,侍衛軍兵毛具。
傳于朴岐壽曰,大臣·備局堂上引見。
洪學淵,以弘文館言啓曰,本館下番闕直,事甚未安。校理趙冀永,副校理趙忠植,修撰尹秉烈,副修撰南履懋·洪赫,旣有只推之命,竝卽牌招,以爲推移入直之地,何如?傳曰,允。
傳于朴岐壽曰,明日出宮內門路,以協陽門爲之。
以司諫金鏴,掌令宋在淳·成龍申,持平閔令儒牌不進罷職傳旨,傳于金炳朝曰,只推。
以司諫金鏴,掌令宋在淳·成龍申,持平閔令儒牌不進罷職傳旨,傳于金炳朝曰,只推。
朴岐壽啓曰,明日動駕,兩司侍臣,當爲進參,除在外陳疏外,未肅拜·呈告人員,竝待開門牌招,何如?傳曰,允。
又啓曰,明日動駕,兩司侍臣,當爲進參,正言具定默,疏批已下,一體牌招,何如?傳曰,允。
以校理趙冀永,副校理趙忠植,修撰尹秉烈副修撰南履懋牌不進罷職傳旨,傳于洪學淵曰,推考傳旨捧入。
洪學淵,以禮曹言啓曰,大報壇祭享,每於三月上旬內,擇日擧行事,曾有定式矣。吉日,令日官崔福基推擇,則來三月初六日爲吉云,以此日擧行,而初雖以親祭磨鍊,亦多有攝行之例,今番則何以爲之乎?敢稟。傳曰,王世子攝行磨鍊。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊·南壇·雩祀壇·漢江壇·司寒壇,北郊·祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以內醫院都提調意啓曰,姑降內醫金珪·安橚,還陞御醫,何如?傳曰,允。
朴岐壽,以兵曹言啓曰,同知中樞府事李邦翊,病在鄕廬,上來無期云,改差,何如?傳曰,允。
正言具定默疏曰,伏以臣以草野賤品,聞見寡陋,學識蔑劣,幸竊科第,莫非天恩,而至於臺閣重任,本不近似,前叨憲職,冒犯違傲,而輒蒙恩遞,竊自謂聖鑑所燭,無物不遂,至于今感惶之不暇。迺者薇垣特除,忽下於旅舍病伏之中,聞命倘惶,莫知措躬之所。連事違召,威罰是俟,署經有命,繼下勿呼望之敎,分義所在,違牌路阻。雖不得不冒沒出肅,而伏念以臣至庸至陋之姿,安能久居於臺職乎?況今宮謁有命,義當蹶趨參,粗伸陪扈之忱,而臣素患眩疾,近忽添劇,房闥起居,有時顚仆,以此病狀,進身末由,臣罪到此,萬死猶輕。玆敢略暴實狀,仰瀆崇嚴。伏乞聖慈,俯賜矜諒,亟遞臣諫職之名,以安賤分,仍治臣逋慢之罪,以昭法紀焉。臣於丐免之章,何暇贅他,而竊有愚見,敢陳數言,惟聖明採擇焉。同律度量衡,聖人之大制,有國之不易也。我國十五斗作斛,其制甚嚴,邑邑咸有,斛曰,官斛,斗曰,官斗,無論公納市買,皆用是斗,無得加減者,法意,何如?而自近以來,國法掃地,列邑之市斗,大小不齊,徒以大爲主,甚至以二官斗所入,爲名一斗。以是之故,報秋之後,遠近之豐凶莫辨,從市之價,小民之官納太濫,利歸奸猾,民受實病,爲方伯守令者,看作凡例,莫之察禁,寧不寒心?惟聖明,嚴飭各道道臣,一切以官斗行市,則爲民生除害甚大矣。官之都結,是所謂養戶也,國典之防禁至嚴,而近者守令,以補邑瘼爲言,多有行之者,雖或不無邑瘼之小補,其實難免網利之大弊,都結之邑,醜怨載路。惟聖明,亦令道臣,痛革襲謬,而如有不悛之習,則施以當律焉。日前爲賑民不能忘之聖敎,出尋常萬萬,而至下內帑之助饋,凡有血氣之類,孰不感泣於吾君愛民之至此也哉?旣又有別遣繡衣之敎,貪汚者知戢,冤枉者得伸,果莫如繡衣之按廉,民生之疾苦,守宰之治績,尤可驗春務之方始。臣愚以爲,不必設賑之道,諸道繡衣,迨此時急遣,恐合事宜。伏願殿下,亟賜裁處,以視大聖人視遠惟明之意,不勝幸甚,臣無任云云。省疏具悉。斗斛·都結事,令廟堂,嚴飭諸道,繡衣事,自有處分,爾其勿辭察職。
丙戌正月二十日辰時,上與王世子,詣景祐宮展拜入侍時,行都承旨洪起燮,左承旨任存常,右承旨朴岐壽,左副承旨李恒權,右副承旨金炳朝,同副承旨洪學淵記事官李穆淵·李景在,別兼春秋金鍏·吳致愚,直提學趙鐘永,檢校直閣李光文,檢校待敎李鶴秀,以次侍立時至。通禮跪啓請外辦,上具翼善冠·衮龍袍·玉帶·黑皮靴,乘輿出宣化門,藥房提調趙萬永,副提調洪起燮進前奏曰,侵早勞動,聖體,若何?上曰,一樣矣。仍出協陽門,由肅章門·進善門·曜金門出,王世子先詣祗迎,仍爲隨後,上至景祐宮齋室門外。通禮跪啓請降輿,上降輿入齋室後,內閣·政院·玉堂問安,勿爲之事,榻前下敎。展拜時至,通禮跪啓請外辦,上出詣板位,行再拜禮。王世子先詣隨參,上由東階路,入室奉審訖,還御齋室。少頃,通禮跪啓請外辦,上步出齋室,通禮跪啓請乘輿,上乘輿出宮門。王世子先詣宮門外祗迎,仍乘輿隨後,上由曜金門·進善門·肅章門·協陽門·宣化門還內,仍出標信解嚴。諸臣以次退出。
丙戌正月二十日午時,上御熙政堂。藥房入診,大臣·備局堂上引見入侍時,都提調李相璜,提調趙萬永,副提調洪起燮,記事官李穆淵,別兼春秋金鍏·吳致愚,檢校待敎徐憙淳,右承旨朴岐壽,記事官李景在,事變假注書梁日煒,右議政沈象奎,行兵曹判書李羲甲,刑曹參判申鴻周,行護軍朴周壽·趙鐘永,韓陵君李海愚,漢城左尹柳相亮,禮曹參判金逌根,應敎李嘉愚以次進伏。醫官李彦厚·金殷相·盧在豐進伏楹外訖。相璜曰,數日日寒,雖似稍弛,而朝氣猶料峭,展拜勞動之餘,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。相璜曰,寒朝勞動,世子宮諸節,亦一樣乎?上曰,唯。上命醫官入診,彦厚等以次診候訖,退伏奏曰,脈候左右三部調均矣。上曰,次對爲之。相璜曰,卽見廣州留守徐能輔狀啓,則以爲本府賑口中,各色納番軍身米,依已例,待秋停退事,請令廟堂,稟旨分付矣。軍米之許停於饑民,多有災年已例,今亦依狀請施行,何如?上曰,依爲之。出擧條相璜曰,卽見黃海監司趙晉和所報,則以爲道內常平實穀,數本不多。一年加下,輒爲折米六七百石,而欲以唐米劃報,則價折懸殊,無以換用。就安岳郡所在唐米中,每年三千石,限三年移送各邑,換作小米,以報加下爲辭矣。本道常平加下,誠爲可悶,而安岳還簿之唐米偏峙,亦爲本邑之痼弊。今若以三千石唐米,限三年移送換作,盡分取耗,則非但目下加下之可以折報,亦爲來頭繼用之方。道臣報請,似有斟量於列邑事勢,而裒益之政,未嘗不兼寓於其間,依所報施行,何如?上曰,依爲之。出擧條相璜曰,卽見京畿監司朴宗琦狀啓,則以爲被災二十七邑鎭饑口,合爲三萬七千一百二十八口,而初付之數,若是夥然,則春後追付之漸多勢所必至,以前劃穀物與空名帖作穀,似有不足之慮。本道所在均廳別會各穀中折米,限二千石特許加劃事,請令廟堂,稟旨分付矣。賑穀之當初區劃,本是槪量,而賑口之追後添付,亦非的定,則來頭容入之多寡,今不可預料。畢竟有民穀不相當之慮,則臨時更請,亦無未及之歎,姑先以已劃之穀,使之排巡俵饋,何如?上曰,依爲之。出擧條相璜曰,登科十年人之陞六,自是法典,今亦有限滿當陞之諸人,依例陞六之意,分付銓曹,何如?上曰,依爲之。出榻敎相璜曰,惠廳堂上未差之代,禮曹參判金逌根差下,使之察任,何如?上曰,依爲之。出榻敎相璜曰,定州前都事白時源,人地聞有可稱,而當初分館時,降隷國子,久爲西人之稱屈,似此人之從公議陞調,多有已例,此亦以槐院施行之意,分付銓曹,何如?上曰,依爲之。出擧條相璜曰,年前驪州儒生鄭海柱等,疏請追配故文忠公曺漢英於高麗忠臣李存吾孤山書院,而至今未及稟處矣。漢英之貞忠卓節,誠可以有辭於天下,而樹風於來世,後人之尙慕興感者,宜有俎豆尸祝之論,而況存吾,以是地之人,而建院於是地,漢英亦是地之人也。今若追配於是院,使前修後賢,嫓光匹休,同腏一院之享,庶可慰士林之公議,而實亦爲盛世褒忠之令典。且異於新設與疊享,依所請許施似好,故敢此仰達矣。上曰,依爲之。出擧條相璜曰,奉朝賀洪義浩,旣已蒙敍下批,則當有宣麻,而方在其子淮陽府任所,病無以上來領受云矣。此重臣之祖,故重臣重孝,亦以奉朝賀,當爲親受敎書,而家在原州,病難登道。因筵臣警咳特命,仍其所在處,令道臣宣麻矣。今番亦依此例,令政院成下諭,齎送敎書於道臣處,定道內文倅,使之傳宣則可除京曹郞官下去時,沿路廚傳之弊。雖以此重臣言之以其祖之曾所承受於聖祖者,又承受於今日,則實非偶然,尤當榮感,而事亦便宜,故敢此仰達矣。上曰,依爲之。出擧條相璜曰,抱川縣監金永受,以其親病聞欲辭遞云矣。大臣病情,近雖向減,終是篤老重症,餘氣不能如常,永受之難於離側,情理實然,而本邑,賑邑也,亦難暫曠。情理與事勢,實爲掣礙,當初特敎調用,實出於惠養之聖意。今若許令京司相換,則似爲終始優老之典,故敢此仰達矣。上曰,京司相換,可也。仍命書榻敎。象奎曰,崇儒重道,卽是我朝家法,列聖相承,化理彬郁。每於經席冑筵,必致名儒宿學,討論典謨,開陳德意,俾之啓沃薰陶,增益聖工,成就睿德。今我春宮邸下開講,已爲十五年之久,而招旌之擧,尙遲於林下,輔導之術,多疎於古規,此誠聖朝之欠事。惟彼草野讀書之士,研經劬學,潛心求志,必有行義達道之願,而日侍帷幄,備顧問而承師賢,此正其人也。今當春晷漸長,講筵時開,討論開陳,尤有望於此時此人,而在外儒賢之久被召命,尙稽造朝,或緣恩禮之未至也。其人皆是喬木世臣,初非巖穴高蹈,玉帛邱園,誠篤緇衣,一召再召,期於必致,則亦豈不感激幡改,賁然來思乎?日前諫臣之疏,聖批已示可矣。益致敦勉,誠心招徠,使之出入叨陪,專責裨補,臣不勝區區蘄望,敢又仰達矣。上曰,儒賢之來,予亦望之久矣。卿言又如此,益當加意敦勉矣。象奎曰,臣取閱秋曹配案,通計七道編配之數,爲一千九百餘名,而禁府所管罪人及各道道臣本道內發配者,又在此外,則雜犯編配,無如此時之爲多矣。民習頑昧,滋犯刑憲,此誠憂惋之甚,而若其罪犯故重情係濫惡者,雖在應赦之時,不可混施霈澤。遽加宥貰,適以惠姦軌而害良善,徒爲小人之幸。至如常賤閑雜無業之類,罪止徒配者,所犯多是憃愚不識,及其照律,反以發配爲幸。如赴樂地,到配之後,衣食皆資於保授隣里,少致缺乏輒肆討索,排戶輪流,收斂以給,擾弊多端,其爲民邑之苦害,有不可勝言。編配滿十邑,移配法也,而近伏聞湖西·海西·關東·三道,以其近道也。故尤多此等輕犯配囚,無邑不滿十數。今値歉年,又除尤甚邑勿定配所處,則移配與新配,無復可定之邑云。蓋以徒年外,又有流配以上各樣罪人而然也。一年內徒以下之限滿宥歸者無幾,而新犯相續,流以上之無年限者,歲以增多,而解配無期。雖以遠四道言之,湖南與三道,幾無異焉。嶺南·關西·關北,姑不至如三道之邑邑滿十,而編配數多,七道通患同然,事之可悶,莫此爲甚。謹稽故事,列聖朝京外疎決,多有特行之時,寬釋過誤,滌除鬱滯,無赦之名,有赦之實,而又愈於數赦之長姦啓倖,德意甚盛,繼述尤美,臣未敢知處分之如何,而各道道內發配者,爲先分付各該道臣,量爲放釋。當初發配,旣不狀聞,則今雖不必列名煩啓,槪以幾名內幾名放釋之由,具報本司,以爲憑實之地恐好。因此而又有可以提飭者,諸道及四都殺獄重囚,每有審理之命,亦有道臣新任後,三朔內看詳文案狀聞之式,而外此庶獄久訟,不無因循淹延。未卽推斷決折者,留獄滯囚,良甚駭悶。此卽道臣守臣之責,行會申詳,凡管內獄訟如此之類另行按審,盡卽處決,無或如前留滯之弊爲宜,竝此仰達矣。上曰,依爲之。出擧條象奎曰,臣向以九考九上守令之以其已滿朔,而徑爲出代於散政請推銓堂,而銓堂至有疏引之擧,此必不知辛巳筵詢定式之載於本曹掌故者而然。初不知此,則其費辭引辨,亦無怪矣,而其曰,九上守令,不待十考,滿瓜則遞,亦多已例。此則臣又不知其爲誰也。溯考政案,亦未有之。無或以丁丑平昌郡守李奎新之九考九上,而因該道臘月殿最,以道伯交遞當封於限滿之來年正月,而奎新已瓜滿,則不可不代於大政。故差代者,及己卯淸道郡守李羲斗之十考十上,而一考日淺,雖散政自當出代者,而謂之已例耶?然此兩倅,俱有所以遞代之故,未可援例於今番兩倅。蓋大典守令仕滿一千八百乃遞,特揭設限,而考課之法,專以考績爲重。故考已準,則朔雖未滿而遞之,朔雖滿,而考猶未準則不遞,十考十上,爲之內遷,法意特出於勸奬。但守令之差除,未必盡在大政,而瓜滿者之散政出代,除非奉承傳及朔已滿而考未純褒者,與追後殿最而始爲滿考者外,一切防塞,則其散政除拜者,或不無十考更經一考之弊。故有前期三朔遞代之規。雖六臘大政除拜者,其滿一千八百之頃,必經再閏,考或未滿而朔已先準,如今番兩倅者,不徒爲觀其末考之純褒與否,而以其滿瓜而未滿考。故雖後至三朔,自無得散政差代,辛巳定式,槪如此之詳也,而其曰,原無九上滿瓜者,不爲差代。再展幾箇月,拖到十考之文云者,通編則果無此文,而於此益知其初不知有此定式也。銓格選例,若只以通編所載,爲據而已,則將不勝其擺脫錯謬,臣誠悶之。此等處一或謬焉,則不但定式之從而毁劃,亦不無後復循襲之慮,不可不就舊規而更爲申明。一以辛巳兩次筵詢定式按而行之,無得隨意低昂之意,分付銓曹似好,故敢此仰達矣。上曰,依爲之。出擧條象奎曰,邊將之規避者充軍,自是法典,而近來初仕權管之纔除旋遞,忽有謬例。或以親病,或以身病,只罷其職,又出其代。此以一權管之窠,便出數三初仕,如其果爲規避。當依法典充軍,而只罷其職,已是越法曲循,連差其代,不免借銜濫除。舊制遂癈,倖路此廣,遂事雖難追糾,此弊決宜嚴防,而今番都政,新差小農權管李益培,又以身病罷黜,而準朔不敍,日前政,更出其代矣。準朔不敍,卽大典,爲守令敎官託故規免者設法,則施於邊將,已非稱當,且準期而敍,仍用履歷,則與準瓜而遞歸者,竟無差殊。烏在其罰懲之意?邊地及營將遭故未準朔外,瓜前謀遞者,履歷勿施,卽是通編定制,則幺麽權管,尤安可以初未赴而用履歷乎?蓋權管又異於邊將之備望,單付差除,便同去官遞兒,一有此窠,人皆借銜,遂登仕籍,輒用履歷,此路一開,後弊難言,銓法之壞亂,莫此爲甚,而旣異創謬,則當該政官,今雖不論,不敍之該權管,依法典充軍,充軍限滿宥還之後,前銜自在,則猶不無效尤冒求之弊,竝原望勿施。自今以後,以身病不赴者,亦依此例施行,親病不赴者,原望勿施,毋論身病親病,罷黜之謬例,永爲防塞。又或有親年遞改者,則此是銓官之誤擧,當該銓官,隨加警責,以此分付定式,何如?上曰,依爲之。出擧條相璜曰,慶尙左水使柳相穆,呈病乞遞,而聞果難强云今姑改差,何如?上曰,依爲之。出榻敎相璜曰,臣之不才多病,已不足備數於執事,而至於見任之許大擔負,豈或近似於臣身,稱當於臣身哉?受命之初,若使古人處之,亦必有量分度能,死不敢奉命者。然緣臣柔懦,不能牢決,動於感激之私與怵迫之悚,雖不免抗顔冒出,而前後筵席,屢暴衷懇,未蒙恩諒,荏苒淟涊,今且數年矣。數年之間,臣果有一言裨補一事報效者乎?且無論報效與裨補之無一言一事,近日朝象世道國勢民生,較看臣受任以前,又不知落下幾層,國之置相,豈欲其無所事事,尸居竊廩而已乎?叢脞泮渙,無事不然。今日國事之如此,莫非臣不職之罪。近日大小廷臣之所進言於殿下者,輒以振勵奮發仰勉,如欲爲振勵奮發之政,則先從如臣不職之大臣而斥黜之,然後始可有警動收拾之效矣。臣之區區懇祝,方在於卽蒙處分,而聖朝寬大,以臣之久備任使,雖不忍遽加斥黜,而目下臣之病狀,雖欲冒據,而實不可得。臣本稟受虛脆,自在少壯,不得爲恒人所能爲之事,而中年以後,又得奇疾眩渴。仍成痼祟,少有勞役與思慮,輒致增劇,往往有顚仆,如在卽朝暮若不保之時。前後官職,臣之以此控籲,殆以歲爲課,想亦記有於聖聰,而屢蒙恩諒,得延病喘,臣之得有今日,皆我殿下賜也ㅍ今臣衰瘁,尤不可比論於以往,而今臣擔負,又不啻忒重於以往,雖自筋力之事,而不能自效。然自不能無與病相妨之時,雖無謨猷之入告者。然稟復題判,亦多有應接不暇之時,失於調息而病隨以加,一日之間,亦不免昏瞀時多而淸醒時少。事務之來,所以勉强應接者,始記旋遺,欲語輒忘,率以十事,九事爲然。謨劃之大,且姑無論,應接之末,亦且如是,如是而尙何以一向貪冒,重致僨誤乎?此蓋爲公而言,雖以臣賤私言之,如蒙及今遞解,謝事釋慮,專意醫治,得以復尋生路,則亦天地父母,所以始終恩施於臣也。臣敢以是望於殿下,而臣旣罄陳衷曲矣,謹當退而拱竢。然拱竢幾日,如或未蒙處分,則雖甚猥悚,繼當更入文字矣。象奎曰,左相竊有私情,而煩猥不敢自達矣。聞其妻山緬事,新卜葬地,地亦不遠,一日內可以往返,而重任縻身,尙不得往看。在前大臣省掃之行,旣有從便往來之例,今亦依此例。使之從便往來似好,故敢此仰達矣。上曰,唯。上曰,大臣就座。嘉愚曰,臣有區區所懷,敢此仰達矣。惟我殿下聰明英睿,仁厚恭儉,臨御以來,輿馬宮室聲色貨利,以至馳騁弋獵之事,一未嘗接心術而累聖德。凡係病國害政之事,無一毫可以髣髴者,其間二十六年,年數亦不爲不多。唐虞三代之治,雖不可的期,而漢唐小康之治,可期綽然有餘矣。然而今日國勢之岌嶪,未免有垂亡之形,風俗日益敗壞,紀綱日益頹弛。言路日益杜塞,財用日益匱竭,生民之困瘁倒懸,未有甚於此時,未知何樣禍機,伏在何地?豈特賈誼所謂痛哭流涕長太息而已哉?此曷故焉?殿下淵默太過,臣隣之召接多簡,筵席之酬酢絶罕,文具徒尙,情志未孚。前後廷臣之仰勉於殿下者,以疏以奏,每蒙嘉納之音,而未見採施之實。纔屬過境,徒歸紙上之空言而止,雖有忠言讜論,擧皆緘默不陳,媕婀成習,此則殿下有以啓之也。由是而往,政令施措之際,未免因循而伈泄,駸駸然轉至莫可收拾之境矣。臣愚未敢知殿下之意以爲,人君雖垂拱淵默,在廷百僚,能各盡其職,則於治國何有云爾,則此有大不然者。皐夔稷契,雖曰,賢臣良佐,不得堯·舜爲君,則無以做熙皥之治,譬如天地無獨運之理。必也相須而交泰,然後陰陽和而歲功成,萬物各遂其性,此誠不易之理也。以殿下之明聖,豈不見得於此乎?殿下以眇然一身,膺四百年宗社之托,國祚之至今綿遠者,惟我祖宗朝深仁厚澤積德餘慶,有以扶持也。今當極否極艱之會,政宜勵精圖治,宵旰不遑,而顧乃尋常玩愒,一日二日一年二年,如是度了,則殿下之國事,將不知稅駕於何地。今日群下之憂遑焦迫,實無以形容仰達,而殿下試靜夜思之,必惕然于中,丙枕不安,玉食靡甘矣。臣之所區區仰望者,不越乎奮發振勵四字而已。君心爲萬化之本,大本一正,則百度皆貞,嚮所謂敗壞之風俗自美。頹弛之紀綱自振,杜塞之言路自開,匱竭之財用自足,生民之倒懸,可期有安堵樂業之盛矣。此非高遠難行,不過一轉移間事耳。殿下何憚而不爲也哉,誠願殿下,幡然改悟,赫然自新,頻按臣隣,諮訪治道,雖以月六賓對言之,大臣及諸宰奏事,事有疑難,則必商確可否,言有未盡,則必更令審處,至於筵敎絲綸判付批答之類,亦必細究詳察,務歸至當,講筵必頻御,討論經旨,酬酢如響,監司·守令及日次輪對官,亦賜引接,詢事考言,則不但民情時弊之可以領會,其人之能否長短,亦不外乎聖鑑矣。臣伏覩日前傳敎下者,以畿湖設賑事,辭旨惻怛,兼下內府賑資,我殿下憧憧憂民之意,臣不勝欽仰萬萬,而如以爲只此足矣。更無提撕董飭之事,則是亦不幾近於文具乎?荒政救民之道,以臣魯莽謏劣之識,不敢指陳以奏,而其設施經紀,必講究方略,使內而有司之臣,外而方伯守宰,殫竭誠力,對揚朝家之德意,飢口則無一夫不被其澤之慮,穀物則無一包尾閭乾沒之患,而自上必示警動振作之意,然後實心實惠,可以下究矣。大抵一切治法政謨日用動靜之間,事事物物,必須猛省周思,實心做去,廈氈之上,都兪問答,上下交孚,則自然治效日著,今日國事,尙可爲也。我春宮邸下,睿齡方富,溫文日就,此時詒謨燕翼之方,殿下豈待臣言之畢,而環東土數千里億兆生靈之仰望於殿下者,其可不俯循而慰悅之耶?儻殿下不以人廢言,曲賜採納,則太平萬世,其將自令伊始,豈不休哉,豈不盛哉?臣適得方寸之地,愚衷所激,冒煩仰陳,誠不勝萬萬惶悚矣。上曰,所陳足見誠款,予庸嘉乃。出擧條岐壽曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎起燮曰,別兼春秋,本爲會圈而付之者,雖與實官有異,而史事有重,直次難闕,每値實官未出之時,輒自臣院,請牌入直矣。前翰林金鍏·吳致愚,今方登筵,使之就直,何如?上曰,依爲之。出擧條上命大臣先退,相璜等先退。又命退,諸臣以次退出。
上在昌德宮。停常參·經筵。
大駕詣永禧殿,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
仍詣儲慶宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
朴岐壽啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
又啓曰,來二十五日,朝參日次矣,敢稟。傳曰,停。
傳于朴岐壽曰,侍衛軍兵毛具。
洪學淵,以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
金炳朝啓曰,卽者義禁府都事來言,今日動駕時,駕側鳴錚罪人金一中等三人,移送秋曹云矣,敢啓。傳曰,知道。
丙戌正月二十一日辰時,大駕與王世子,詣永禧殿·儲慶宮。春展謁擧動入侍時,行都承旨洪起燮,左承旨任存常,右承旨朴岐壽,左副承旨李恒權,右副承旨金炳朝,同副承旨洪學淵,記事官李穆淵·李景在,別兼春秋金鍏·吳致愚,檢校直閣李光文,檢校待敎李鶴秀·金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙萬永,副提調洪起燮進前奏曰,侵早勞動,聖體,若何?上曰,一樣矣。協陽門外,通禮跪啓請降輿乘輦,上降輿乘輦,由肅章門·進善門·敦化門,至永禧殿紅箭門外。通禮跪啓請降輦乘輿,上降輦乘輿,由殿大門,至齋殿門外。通禮跪啓請降輿,上降輿入齋室。展拜時至,通禮跪啓請外辦。上具冕服以出,通禮跪啓請執圭,起燮進圭,上執圭詣板位,行四拜禮訖。升自東階,仍入殿內,以次奉審。還御齋殿,命入外辦。通禮跪啓請外辦,上具翼善冠·衮龍袍以出,乘輿由殿大門,至紅箭門外。通禮跪啓請降輿乘輦,上降輿乘輦,仍詣儲慶宮,至宮大門外。通禮跪啓請降輦乘輿,上降輦乘輿,入宮大門,至齋室門外。降輿入齋室,展拜時至。通禮跪啓請外辦,上詣版位,行再拜禮,仍入奉審,還御齋室。少頃,通禮跪啓請外辦,上乘輿出宮大門外,通禮跪啓請降輿乘輦。上降輿乘輦,回鑾由敦化門·進善門·肅章門,至協陽門外降輦所。通禮跪啓請降輦乘輿,上降輦乘輿,由宣化門還內,命出標信解嚴。諸臣以次退出。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,江界府使李德鉉下直,長弓一張,長箭一部,片箭一部,筒兒一箇賜給。
洪學淵啓曰,卽者別兼春秋吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者別兼春秋金鍏,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
洪學淵,以弘文館言啓曰,校理趙冀永,副校理趙忠植,修撰尹秉烈,副修撰南履懋,竝卽牌招察任,何如?傳曰,允。
以左議政李相璜呈辭,傳于洪學淵曰,給由馬澆奠床備給。
金炳朝啓曰,卽者義禁府都事來言,時囚無得過三日滯囚,曾有定式矣,時囚罪人吳泰重·朴長復·申大應·李源祖·金敬淵等,保放罪人李鍾仁,當爲議處而判義禁未差,次堂例不得擧行云,判義禁未差之代,政官牌招,開政差出,待下批,牌招,以爲開坐之地,何如?傳曰,允。
洪學淵啓曰,吏曹判書趙萬永,參判沈能岳,參議李奎鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,更爲牌招。
有政。吏批,判書趙萬永牌招不進,參判沈能岳進,參議李奎鉉牌招不進。右副承旨金炳朝進啓曰,判書趙萬永,參議李奎鉉牌招不進,小臣獨政未安,何以爲之?敢稟。傳曰,仍爲之。以朴潞壽爲副應敎,李羲甲爲判義禁,金銖爲長陵令,李鍾明爲典設別提,抱川縣監金永受,司僕僉正沈宜慶相換,南學訓導單金熙逌。
兵批,行判書李羲甲病,參判朴宗正病,參議愼宜學病,參知李衡柱入直進,右承旨朴岐壽進,同知鄭忠彦,護軍申在植·鄭漪,副護軍洪命周·朴晦壽·徐耕輔·柳相穆·金喆遠,副司直朴潞壽·李渭達·沈鈁·金大坤,副司果林處鎭·李根中·金英集·金英業,副司正宋尙玉,以上竝單付。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
以校理趙冀永,修撰尹秉烈,副修撰南履懋牌不進罷職傳旨,傳于洪學淵曰,只推。
以吏曹參議李奎鉉再牌不進罷職傳旨,傳于洪學淵曰,推考傳旨捧入。
洪學淵,以禮曹言啓曰,泰陵主龍及靑龍白虎汰落處,補築之節,待今春擧行事,昨秋因京畿監司別具狀聞,回啓允下,而今已開春,趁此時當爲始役。吉日時,令日官池宅龜推擇,則來二月二十日辰時爲吉云,以此日時擧行,先告事由祭,同日曉頭行,祝文令藝文館撰出,而謹稽謄錄,則丁丑年本陵局內沙汰處補築時,勿設都監。令道臣句管事役,以地方官,差下補土堂上,與本陵官員兼監役,眼同監董,役軍及物力等事,亦令補土堂上,預先區劃矣。今亦依此例擧行,恐合事宜,而事係莫重陵役,臣曹不敢擅便,何以爲之乎?敢稟。傳曰,依丁丑年例爲之。
朴岐壽,以都摠府言啓曰,副摠管尹致謙,以漢城府右尹,本府坐起晝仕出去之意,敢啓。傳曰,知道。
又以禁衛營言啓曰,本營中軍趙華錫,身病甚重,勢難察任,今姑改差,何如?傳曰,允。
金炳朝,以義禁府言啓曰,卽接月令醫員崔孝曾手本,則囚罪人吳泰重,當初患感中就囚屢日處冷,漸至添劇,委席呻囈,痛聲不絶,目下症形,必是傷寒之緊重者,實有深危之慮。朴長復,素抱貞疾,當寒作苦,多日滯囚,處冷漸劇,目下症形,實爲危篤云罪人病勢如此,則一邊保放,一邊草記,曾有定式矣。吳泰重·朴長復,竝姑保放之意,敢啓。傳曰,知道。
別兼春秋吳致愚疏曰,伏以臣母痰癖宿症,近値節換,忽添外氣頭疼身熱,證情陡劇,委頓床笫。臣聞此報,按住不得,玆敢忙陳短章,徑出禁扃。伏乞聖慈,遞臣見職,俾便救護,勘臣瀆撓,以肅朝綱,不勝大願,臣無任云云。省疏具悉。爾其勿辭救護。
敎奉朝賀洪義浩書。王若曰,齒德爵竝稱達尊,在廷僚凡幾人也。祖子孫相繼致政,於國朝今始見之。矧恬退不待於七旬,伊榮耀實曠於一世。第因謙懇之屢至,玆庸渙諭之特宣。惟卿珪璋令姿,簪組華閥,承先卿箕裘之業,所學也邱索典墳,際寧考陶鑄之治,其器則笙鏞黼黻。父子分直,龍光至發於璇題,昆季齊名,鷄舌竝含於粉署。逮予嗣服之後,屢勤拔擢之恩ㅍ老成典型,尙有倚以爲重,政事文學,豈云究其所存?孤舟屢盪於衝風,恐無歇泊之岸,閑雲自在於盡日,終賴沖虛之襟。雉岳烟霞,久享林泉之樂,燕城氷雪,復屈原隰之勞。方喜耆舊之簉朝,旋憂疾疢之彌月。君子有无妄之祟,固知勿藥可瘳,國事當未濟之艱,猶待相助爲理。謂先戒難進易退,而至願未老得閒。二疏乞骸之章,庭訓在耳,六一思穎之什,朝紱無心。予豈欲捨卿哉?始靳輕許,君以禮使臣也,終乃允從。庸侈三字之華銜,俾追兩世之遺志。平地神仙不遠,卿則踐於遂初,良士膂力旣愆,予尙切於惜去。旣循懸車之請,爰擧宣綍之儀。於戲,名節俱完,那無朝紳之胥聳,壽考更祝,將見耆帖之追題。浩浩然歸,應切瞻戀之悃,常常欲見,惟俟起居之班。可諒斷猗無他,庶知予眷焉不已。故玆敎示,想宜知悉。知製敎朴英載製進。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
注書李景在病,代以韓鎭㦿爲假注書。
韓鎭㦿有頉,代以金權爲假注書。
洪學淵,以弘文館言啓曰,校理趙冀永,修撰尹秉烈,副修撰南履懋,旣有只推之命,與新除授副應敎朴潞壽,一體牌招察任,何如?傳曰,允。
又以弘文館言啓曰,副校理朴英載,時在京畿驪州地,修撰尹心圭,時在忠淸道石城地,經筵入番事緊,請竝斯速乘馹上來事,下諭。答曰,依啓。
金炳朝啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李羲甲疏批已下,卽爲牌招,以爲開坐之地,何如?傳曰,允。
又啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
以副應敎朴潞壽,校理趙冀永,副修撰南履懋牌不進罷職傳旨,傳于洪學淵曰,只推。
以金守基爲禁衛中軍。
以江原監司洪敬謨狀啓,淮陽縣民家失火事,傳于李恒權曰,聞甚矜惻,元恤典外,別加顧助事,廟堂措辭分付。
李恒權,以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人,職姓名年歲居住及登科年月日,別單書入之意,敢啓。傳曰,知道。
朴岐壽,以訓鍊都監言啓曰,本局把摠李定鉉,身病甚重,勢難察任,改差,何如?傳曰,允。
金炳朝,以義禁府言啓曰,江原監司洪敬謨狀啓內,春川府使趙台榮罪狀,令攸司稟處事,啓下矣。趙台榮,以兼營將守令,時在任所,依例發遣府書吏,差兼官後拿來,何如?傳曰,待待命拿囚。
又以義禁府言啓曰,前小農權管李益培,依法典充軍事,承傳啓下矣。李益培,全羅道錦山郡充軍,而前此下去忠淸道牙山地云,依例發遣府羅將,自牙山地執捉,以承傳內辭意,具罪目,仍令押送配所,何如?傳曰,允。
行兵曹判書李羲甲疏曰,伏以臣於見職,夫豈一毫可堪,而怵迫嚴命,他未暇顧。冒沒出肅,倉卒行政,觸事憒憒,無往非罪,臣固自訟,歷日而汗猶沾背。迺於日昨賓筵,大僚以李益培之小農堡權管遞改事,論奏甚嚴。臣之不事事之罪,於是益著,實不勝滿心悚恧之至。昨臘都政,臣以益培,擬差權管矣。渠以身病甚重,赴任無期,屢次呈狀。故臣取考邊將啓遞之已例,則前後七十一年,除却謄錄不存,無以考閱之二十三年,而邊將之以身病啓遞者,凡三十八人,就其中充軍爲二人,準期不敍爲九人,其餘二十七人,皆以依例罷黜載錄矣。四十八年之內三十八人,不爲不多,而啓遞之例,若是不一。臣自謂折衷於輕重之間,果援準期不敍之例,而啓遞之而已。本非曲爲李益培地也。今因大臣筵奏而思之,則有若廢莫重之成憲,啓無窮之後弊者然。臣罪至此,合置何辟?噫,近日朝著,忠厚是尙官師相規之美風,寂寥久矣。況大僚責在董率,有此察飭之論,臣誠樂聞而拜受之,何至費辭,有如自明,而事實未暴,郵罰倖逭,歷日追惟,轉益惶隘。玆敢不揆僭猥,略陳顚末。伏乞聖慈,俯垂鑑諒,亟遞臣見帶重任,仍命司敗,議臣當律,以爲當官不職者之戒焉,臣無任云云。答曰,省疏具悉。大臣之意,出於修舊典。然卿亦非創例,則何必爲引?卿其勿辭行公。
判義禁李羲甲疏曰,伏以臣昨奉除旨,以臣爲判義禁府事,召牌屢降,促臣行公,在臣義分,固當竭蹶承膺,而臣方見帶賓客之任矣。冑筵出入之人,無得兼綰刑獄事務,公格卽然,而臣前後以此控辭,輒蒙體諒,亦非一再,玆敢援例陳章。伏乞聖慈,俯賜鑑諒,亟遞臣新授判金吾之任,不勝大願,臣無任云云。答曰,省疏具悉。所帶賓客之任,許遞。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,京外罪囚數多之弊,右相旣有筵奏,雜犯徒流以下囚徒,秋曹堂上,進詣右相,量其輕重,疎決以聞,今番以酒禁編配之類,待弛禁當有處分,勿論。
金權在外,代以權秉德爲假注書。
金炳朝啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。違牌勿爲呼望。
洪學淵啓曰,別兼春秋趙容和,自鄕上來云,卽爲牌招,以爲會圈之地,何如?傳曰,允。
傳于洪學淵曰,別兼春秋當次人,令該曹,口傳付職。
吏曹口傳政事,別兼春秋單李憲瑋。
傳于洪學淵曰,藥房都提調前望單子入之。
藥房都提調前望單子入之,判府事南公轍落點。
洪學淵啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于洪學淵曰,只推。
洪學淵,以義禁府言啓曰,統制使李石求狀啓內,天城萬戶文命緯,爲先罷黜,其罪狀,令攸司稟處事,啓下矣。文命緯時在任所,依例發遣府羅將,交代後拿來,何如?傳曰,待待命拿囚。
左議政李相璜箚曰,伏以臣蒙由省楸,行將陛辭矣。今臣此行,由畿入峽,程塗非邇,而臣又有妻葬營緬,涓日於來月念後,區區情私,有不可不迂道臨壙。然則反面之期,計當在一月內外,臣之兼帶藥院提擧,卽保護之重任也。雖數日之暫,猶不可或曠,況虛縻在外,拖到許久乎?國體微分,兩皆當遞,玆敢略入文字,仰塵聰聽,若蒙俯垂鑑諒,卽賜鐫改,則公私幸甚,無任顒竢。取進止。答曰,省箚具悉卿懇。所請依施。仍傳于洪學淵曰,此批答,遣史官傳諭。
右議政沈象奎箚曰,伏以臣於日昨登對,以秋曹所管配囚數多之弊,有所陳達矣。卽伏見備忘下者,有雜犯徒流以下囚徒,秋曹堂上,進詣右相,量其輕重,疎決以聞之命,臣誠惶悚。雖未徧考掌故,而列聖朝疎決,多是親臨擧行。或付標以下,令司寇之臣,會坐議處,未有專委相臣,而爲之之時,粵在孝廟朝,備邊司亦嘗草記,請行疎決,有曰,內外刑獄,淹滯甚多,鎖縶囹圄,籲呼無路,四裔投配之類,必多冤枉之人。亟令該府該曹該道諸臣,酌其情犯,參以公議,速加疎決,務存欽恤,使好生之德洽于民心。此雖廟堂請之,而則有司存,廟堂,實未嘗主其事矣。且此賤奏,雖臣所陳,而議于左相,先與允同,則今於參量輕重之間,設令秋堂,就問大臣,朝體廟例,不當只詣于臣,臣亦何敢得以獨聞乎?玆冒煩猥,短箚略陳,更賜裁處,不勝蘄幸之至。取進止。答曰,省箚具悉卿懇。就議於卿,卽重其事也。左相請暇,而刑獄,本是右相所管,卿何辭焉?卽爲裁決以聞。仍傳于洪學淵曰,此批答,遣史官,傳諭于右議政。
別兼春秋趙容和疏曰,伏以臣於昨臘蒙由,省親於臣兄新溪任所矣。今月十一日,伏奉下諭,以臣爲別兼春秋,翰圈有命,馹騎召臣,在臣分義,宜卽登途,而母病適苦,未忍遽離。少待稍歇,今始上來,稽緩之罪,臣實自訟。臣旣入城,庚牌又臨,義重叩謝,敢竢駕屨,而第伏念臣見帶之銜,與監事臣李相璜,有外三寸叔姪應避之嫌,在下當遞,揆例則然。玆不得不冒犯違傲,敢控短籲。伏乞聖明,俯垂鑑諒,亟賜遞改,俾存公格,以安私分焉,臣無任云云。省疏具悉。所請依施。
上在昌德宮。停常參·經筵。
藥房提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
任存常啓曰,右承旨朴岐壽,今日不爲仕進,卽爲牌招,何如?傳曰,與同副承旨竝許遞,前望單子入之,待下批,牌招察任。
承旨前望單子入之,洪羲瑾·徐耕輔落點。
李恒權啓曰,別兼春秋吳致愚,由限已過,卽爲牌招入直,何如?傳曰,允。
又啓曰,卽者別兼春秋金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,翰圈爲之事命下,而別兼春秋李憲瑋,時在平安道龍岡縣任所,斯速乘馹上來事,下諭,何如?傳曰,許遞。當次人,令該曹,口傳付軍職。
吏曹口傳政事,別兼春秋單張敎根。
李恒權啓曰,翰圈爲之事,命下矣。別兼春秋張敎根,卽爲牌招會圈,何如?傳曰,允。
傳于李恒權曰,吏·工換房。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
以左副承旨洪羲瑾牌不進罷職傳旨,傳于任存常曰,只推。
以別兼春秋吳致愚牌不進罷職傳旨,傳于李恒權曰,只推。
傳于李恒權曰,日前備忘記中,進詣右相四字,以就議大臣,付標以入。
李恒權,以備邊司言啓曰,疏決有命,此時秋曹堂上,不可不備員擧行,而刑曹參議趙經鎭,聞有實病,今姑許遞,其代令政院,政官牌招,開政差出,何如?傳曰,允。
又以侍講院言啓曰,兼輔德朴岐壽,時無職名,令該曹,口傳付軍職,何如?傳曰,允。
有政。吏批,判書趙萬永進,參判沈能岳牌不進,參議李奎鉉牌不進,同副承旨徐耕輔進。以李肇源爲判敦寧,李寅泰爲刑曹參議,金相休爲左賓客,李錫奎爲知經筵,沈能岳爲知春秋,金盛淵爲京畿都事,泰陵補土堂上單鄭祖榮,兼春秋二單李冕植·尹濟弘。
傳于徐耕輔曰,有實故賓客,竝許遞,今日政差出。
任存常,以兵批言啓曰,前判敦寧朴宗來,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
兵批,行判書李羲甲進,參判朴宗正病,參議愼宜學受由,參知李衡柱入直進。左承旨任存常進啓曰,慶尙左水使,今當差出,而擬望之人乏少,未準朔禁軍將及他道防禦使竝擬,何如?傳曰,允。以林擎翰爲同知,宋翼休爲僉知,朴闊榮爲宣傳官,諸安國·洪墡·姜在河爲五衛將,李日榮爲訓鍊判官,白魯洙爲御營把摠,林宗勳·李中德·張天翼爲武兼,柳弘源爲慶尙左水使,梁厚臣爲天城萬戶,知事單朴宗來,副護軍趙經鎭·朴岐壽·洪學淵。
徐耕輔,以吏批言啓曰,有實故賓客竝許遞,今日政差出事,命下矣。右賓客,今方備三望擬入,而左副賓客,前望中無故之人,只有二人,不得已以二望擬入之意,敢啓。傳曰,知道。
吏批,再政。以任希存爲工曹判書,李羲甲爲右賓客,洪奭周爲左副賓客,柳相杓爲軍器主簿,李周豐爲長湍府使,同春秋單沈能岳。
兵批,再政。以李玄大爲都摠經歷,申道顯爲訓鍊主簿,韓應浩爲永宗僉使,僉知三單諸安國·姜在河·洪墡。
吏批,三政。左賓客單李羲甲,右賓客單金相休。
以吏曹參議李奎鉉牌不進罷職傳旨,傳于徐耕輔曰,只推。
任存常,以戶曹言啓曰,取考京畿乙酉條年分成冊,則坡州等十二邑俵災結數之加於實畓元摠者,至於九百五十結零之多。各宮房免稅畓,以還出稅懸錄,而竝歸災頉,戶曹出稅田,以新免稅懸錄,而擅減實摠者,事甚訝惑。關問該道,則以爲,免稅災傷,不可不給災,而免無可劃之畓,則其勢不可不以田充給云。蓋給災之法,自有界限,竝除各樣無稅與免稅。只就其出稅實畓中擧論,而今此京畿俵災,何若是錯誤乎?若使十二邑災傷,眞箇過於出稅實畓,而各宮房免稅,果無收納之道則當自該邑,論報巡營自巡營狀請給代,事理當然,而不此之爲。今乃別作名色,擅自互換,或曰,還出稅,或曰,新免稅,以至免稅畓,移作出稅,而無端給災,出稅田,移作免䅋,而無難減摠,揆以法例,萬萬乖當。且該道雖欲推諉於各宮房無土免稅之無處收納而無土免稅之外。又復有給災給代者,坡州·長湍·砥平三邑,則宮房與均廳,有土免稅者,混同給災積城則免稅本結,加數冒錄長湍則免稅所無,虛作添入,苟充其九百五十結零之數。此則其所給災,歸於何處,其所給代,屬於何地乎?年分磨勘,何等嚴重,而各邑擧行之錯亂,若是狼藉。雖謂之擅分妄冒,不是過語。此不可以賑事之方張,置而不論。坡州·長湍·通津·富平·安山·交河·楊根·麻田·積城·漣川·砥平·抱川等十二邑守令,令該道指名現告,拿問定罪,任其錯亂,未能察飭之該道臣,從重推考,加俵災結,竝一一還實,御覽成冊,改修正入啓之意,分付該道,何如?傳曰,允。
李恒權,以禮曹言啓曰,臣錫奎與戶曹判書臣鄭晩錫進,詣皇壇奉審,則幣匪蓋具一坐,饌卓巾三件,尊卓巾二件,座面紙一件,籩羃三箇,尊羃鼎羃各二箇,籩五坐,木豆二坐,大牲匣一坐,鑾刀鈴二,奉室外板門內所鋪黃花席一件,雉尾箒一柄,雉尾風遮大草芚一浮,懸竹二箇,香大廳地衣一浮內九張,雉尾箒一柄,雉尾黃香亭雨備一件,御齋室風遮大草芚一浮,紅紬衣三件,皁紬衣·白紬中單各四件,白紬裙二件,白紬帶五箇,白布襪五部,金銅革帶三箇,烏皮履三部,幞頭一部,价幘冠·進賢冠·皮弁冠各三部,鍾磬結紅索一艮衣,磬懸絲三把,磬匣一件,角搥二柄,琴二坐絃各三,瑟二坐絃各三,瑟匣一件,麾一坐,上端照燭一坐,中端干六箇,戚五箇,舞翟雉尾五層,路鼗二坐,纓子柳笥二部,壇上甲黃幕一浮內一幅,甲黃帳一浮內二幅,內簷甲黃帳二浮內二幅,甲黃帳二浮內二幅,油遮日六部內一浮二十張,白布遮日一浮內二幅,前面黃帳一浮內一幅,白木揮帳二浮內一幅,黃綿絲中束乼·小束乼三甲所各一艮衣,大束乼·中束乼·小束乼各一艮衣,三甲所三艮衣,排設竹五箇,從享位白布遮日一浮內一幅,白布揮帳一浮內一幅,油遮日二浮內十張,小束乼三甲所各一艮衣,排設竹二箇,登軒架白布遮日二浮內一幅,小束乼一艮衣饌幕白布遮日一浮內一幅,白布揮帳一浮內一幅,三甲所二艮衣,排設竹二箇,典祀廳油遮日一浮內十張,白布揮帳一浮內一幅,竝破傷改備,隅板一坐,俎床一坐,雨傘二柄,紅紬衣二件,皁紬衣四件,白紬中單·白布裙各三件,金錮革帶十箇,烏皮履十部,竝破傷脩補,鉶耳二,鍮東海一坐,鍮燈盞臺具一坐,大燭臺一雙,鍾二枚,竝破傷,添鐵修補,黑木軍服四件,甲黃帳一浮,竝色渝改染事,分付各該司,何如?傳曰,允。
義禁府啓目粘連,向前朴長復·申大應段,殺獄何等重大,而只憑爽實之衆招,幾成不刊之斷案是白如可,致致昌弘,今旣生還,正犯之致寬,豈不冤枉?此不可以尋常議讞之錯誤論,以此照律爲白乎旀,李源祖·金敬淵段,重獄行査,旣至四次,則當場究覈,尤宜審愼是白去乙,各人拱招,雖曰,如出一口,衆官査報,雖曰,如印一板,而所謂致死者還現之後,較覆査之首成冤獄,固不無差等之別是白乎乃,其不能到底詳査之罪在所難免,竝只以此照律,何如?判付啓依允。又啓目粘連,向前李鍾仁亦,保米之移載,船漢之換納,始不察飭,終未覺得,揆以法意,焉逭嚴勘,而旣有勘合之文書,又竟準納於該營,則容有參恕之道,以此照律,何如?判付啓依允。又啓目粘連,向前吳泰重亦,陪香之際,不卽下直,雖以齋日之適値爲辭是白乎乃,昧例之罪,在所難免,以此照律,何如?判付啓依允。
金炳朝,以義禁府言啓曰,保放罪人李鍾仁,朴長復·吳泰重等,還囚議處以入之意,敢啓。傳曰,知道。
義禁府照目粘連,慶基殿令吳泰重矣本府議啓內,陪香之際,不卽下直,雖以齋日之適値爲辭是白乎乃,昧例之罪,在所難免,以此照律,罪笞四十收贖,附過還職私罪,奉敎依允爲旀,功減一等。又照目粘連,沔川郡守李鍾仁矣本府議啓內,保米之移載,船漢之換納,雖不察飭,終未覺得,揆以法意,焉逭嚴勘,而旣有勘合之文書,又竟準納於該營,則容有參恕之道,以此照律,罪笞五十收贖,解見任別敍私罪,奉敎依允爲旀,功議各減一等。又照目粘連,驪州前牧使朴長復,陰竹前縣監申大應,長湍府使李源祖,金浦郡守金敬淵等矣本府議啓內,朴長復·申大應段,殺獄何等重大,而只憑爽實之衆招,幾成不刊之斷案是白如可,致致之昌弘,今旣生還,正犯之致寬,豈不冤枉?此不可以尋常議讞之錯誤論,以此照律爲白乎旀,李源祖·金敬淵段,重獄行査,旣至四次,則當場究覈,尤宜審愼是白去乙,各人供招,雖曰,如出一口,衆官査報,雖曰,如印一板,而所謂致死者還現之後,較覆査之首成冤獄,固不無差等之別是白乎乃,其不能到底詳査之罪,在所難免,竝只以此照律。朴長復·申大應等段,以官司出入人律,就所入死罪上,通減六等,各杖六十收贖,徒一年定配,李源祖·金敬淵等段,以致死根因不明律,各杖六十收贖,奪告身一等,竝只私罪,奉敎依允爲旀,朴長復·李源祖等段,各功減一等,申大應·金敬淵等段,各功議各減一等爲良如敎。
右議政沈象奎箚曰,伏以臣疎決事,才上短箚,恭俟裁處,伏承聖批,若曰,就議於卿,卽重其事也,左相請暇,而刑獄,本是右相所管,卿何辭焉?卽爲裁決以聞,臣誠悸恐,益不敢爲冒承計。竊以刑獄,是輔治之大政,法官寔任其事,而至於審覆詳讞,亦使政府議之,三公雖備員,首輔又必主之,故事卽然,莫或廢焉。如每五日典獄囚徒之必經覽於右相,以其常式細務,不足煩於右位也。假如只有領左相之時,則覽于左相。然則右相,豈得獨管刑獄云乎哉?今玆疎決之命,蓋軫目下七道編配積多之弊,德意甚盛,遠近感頌,審量於輕重之差。若古司刺三赦三宥之爲,其事極關刑政,至令秋堂,就議於相臣,聖意之特致鄭重,臣固欽仰萬萬,而所宜重其事也。故顧益不敢獨自冒承也。左相請暇,雖其已行,此非時日爭急之事,尙當遲待其還。況今姑未陛辭,臣尤安可越位而專議之乎?臣旣猥奏於前,則豈敢故辭於後,而義有難冒,籲又此瀆,合被威譴,庶安賤分,臣不勝惶迫竢命之至。取進止。答曰,省疏具悉卿懇。卿言如此,就原傳敎中付標,卿其安心勿辭。仍傳于徐耕輔曰,此批答,遣史官,傳諭于右議政。
禮曹參判金逌根疏曰,伏以臣於日昨筵席,見差宣惠廳提調之任,退自循省,驚慙震悸,不知所以自措也。臣性本疎慵,才又短拙,凡百事務,全不輕心,而兼以內外官職,絶無已試之可言者,民憂國計,茫然不知爲何事,如是而尙可縻管財賦之重任也哉?噫,國依於民,民依於財。有國之急務,莫先於理財,而理財之本,亶在於有司之得人,顧玆惠堂之爲任,不惟上關於國計而已。都民命脈,實係於此,其不輕而重,果何如也?雖古昔盛際民殷財足之時,一有嬴絀利害,輒隨以見,況今季世,民俱困,京外枵然,本廳一歲之入,不能當一歲之用。駸駸有朝夕難保之憂,如此而尙安得沁泄看過,晏若無事,不思所以擇人善理之術也。矧復昨年歉荒,畿湖之賑貸方張,應入之必減於常年,可推而知。萬有一水旱之憂,甚於今日,所入之數,又減於今年。轉輸未及其期,則國計之哀痛,尙矣毋論,民命之近止,勢所必至。思之及此,寧不凜然?臣若不自量力,猝然冒膺,及至畢竟僨敗之後,則雖誅罰亟加於臣身,何益於國而何補於民也?爲今之道,莫如早卽鐫改,旋換才能,趁國儲之未盡竭,而圖所以支調之,迨民情之未盡散,而謀所以維繫之。臣之此言,豈爲臣一身之私而已哉?伏乞聖慈,俯垂鑑燭,亟收新命,俾重務無瘝,微諒獲遂,不勝大幸。臣無任云云。答曰,省疏具悉。所請依施。
別兼春秋金鍏疏曰,伏以臣之老母素抱貞疾,已多年所,寧日恒少,當此換節,又添風寒,諸症陟劇,痰癖爲祟,呼吸喘緊,食飮頓阻,氣息凜綴,種種症刑,有加無減。臣方在直,醫藥無以及時,情私益切焦熬,玆不得不忙徹短章,徑出禁門。伏乞聖慈,俯賜鑑諒,特遞臣職,俾便救護,仍治臣罪,以肅綱紀焉。臣無任云云。省疏具悉。爾其勿辭救護。
上在昌德宮。停常參·經筵。
金炳朝啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪羲瑾,以侍講院言啓曰,明日賓客相見禮時,宮官當爲全數進參,而兼弼善趙冀永呈辭受由,無以備員,令政院,稟旨變通差出,待下批,牌招,以爲進參之地,何如?傳曰,允。
洪羲瑾啓曰,因侍講院草記,明日賓客相見禮時,宮官當爲全數進參,而兼弼善趙冀永,呈辭受由,無以備員,令政院,稟旨變通差出,待下批,牌招進參事,允下矣。合有變通之道,何以爲之?敢稟。傳曰,許遞。前望單子入之。
兼弼善前望單子入之,洪赫落點。
傳于金炳朝曰,判義禁許遞,前望單子入之。
判義禁前望單子入之,金在昌落點。
金炳朝啓曰,新除授判義禁金在昌,方在門黜蒙放中,何以爲之?敢稟。傳曰,蕩滌敍用。
注書李穆淵病,代以韓兢人爲假注書。
韓兢人有頉,代以安允沆爲假注書。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令成龍申·宋在淳,持平閔令儒牌不進罷職傳旨,傳于金炳朝曰,只推。
傳于徐耕輔曰,發遣吏郞,諸執事淸齋與否,摘奸以來。
洪羲瑾,以奎章閣言啓曰,書香閣春孟朔大奉審更爲擇日擧行事,草記蒙允矣。令日官洪晩中推擇,則今二十七日爲吉云,以此日擧行之意,敢啓。傳曰,知道。
任存常,以漢城府言啓曰,過期未婚之類,分付各部,搜訪報來矣。中部·東部·西部·南部四部,以無乎報來,北部所報,別單書入之意,敢啓。傳曰,知道。
金炳朝,以義禁府言啓曰,時囚罪人朴長復·申大應等,各杖六十收贖,徒一年定配照律公事,判付內依允,朴長復,功減一等,申大應,功議各減一等事,命下矣。朴長復,功減一等,減徒加杖,杖一百收贖,告身盡行追奪,申大應,功議各減一等,減徒加杖,杖九十收贖,奪告身四等,竝放送之意,敢啓。傳曰,知道。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪羲瑾啓曰,初一日,輪對日次,而穆陵忌辰祭正日相値,頉稟之意,敢啓。傳曰,知道。
徐耕輔啓曰,工曹判書任希存,除拜後過三日不爲出肅,依定式推考警責,仍卽牌招察任,何如?傳曰,允。
傳于洪羲瑾曰,禮房承旨,馳詣受香諸處,奉審摘奸以來。
李恒權啓曰,禁衛大將柳相亮,摠戎使朴周壽,以東南關王廟獻官,今方受香出去矣。柳相亮所佩命召,兼帶右邊捕盜大將命召及大將牌傳令牌,朴周壽所佩密符,竝來請還納,何以爲之,而將兵之任,不可一刻無摠察之人,捕將之任,亦不可暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將,訓將兼察,摠使,御將兼察,捕將,他邊大將兼察。
又啓曰,禁將訓將兼察,摠使御將兼察,捕將他邊大將兼察事,命下矣。兼察禁衛大將申鴻周,兼察摠戎使李海愚,兼察右邊捕盜大將趙華錫,竝卽牌招,聽傳敎,何如?傳曰,允。
金炳朝啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于金炳朝曰,只推。
傳于徐耕輔曰,發遣吏郞,諸執事淸齋與否,摘奸以來。
李恒權,以御營廳言啓曰,本廳中軍朴孝晉,身病甚重,勢難察任,改差,何如?傳曰,允。
金炳朝,以義禁府言啓曰,坡州牧使李元八,長湍前府使李源祖,通津前府使張東玉,富平府使朴晩壽,安山郡守洪錫謨,交河郡守尹馨圭,楊根郡守鄭晉錫,麻田郡守玄仁福,積城縣監趙萬始,漣川前縣監李光濂,砥平縣監韓用成,抱川前縣監金永受,竝拿問定罪事,傳旨啓下矣。李元八,時在任所,發遣府書吏,交代後拿來,張東玉,下去慶尙道仁同地,朴晩壽·洪錫謨·尹馨圭·玄仁福·趙萬始·韓用成,俱在任所,發遣府書吏·羅將,竝拿來,李源祖·鄭晉錫·李光濂·金永受等,今方待命,竝拿囚之意,敢啓。傳曰,知道。竝待待命拿囚。
行戶曹判書鄭晩錫疏曰,伏以臣本以庸陋之賤品,濫叨劇煩之重任,不啻如僬僥之强千匀,駑駘之歷九折,決知其不能支一刻進一步,而乃反荏苒挨過,居然已再踰歲者,是豈臣眞能一半分有所堪勝而然哉?惟我殿下過加拂拭,偏軫庇覆,可幸免大譴大何。且昨秋聖批,奬借隆厚,勉勵切至,殊眷異渥,迥出常例,有非眇末賤臣,所當得以蒙被者,臣拜稽莊誦,感淚被面。夫士遇知己,尙合捐軀,況臣子之於君父,曷敢不拚死圖報乎?是以不量力不揣分,單心竭慮,思效涓埃之補,而不敢復爲辭遜計矣。今焉犬馬之齒,已迫七旬,氣血枯涸,肌肉羸脫,覈骸便成土木,精神若墮烟霧,且其素患貞疾之漸至難醫,曾有所略陳。今不敢煩溷,而源委之沈痼,症形之危惡,隨其年歲,漸至增劇,委身床笫,寄命刀圭,其凜綴銷鑠之狀,比前年更加幾層。若是而將何以閱簿書謹筦鑰,商度利害之源,句校入出之會,上而經用無損,下而民力有紓乎?蓋自受任以來,凡百事爲,冥行擿埴,曾無絲毫牽補徒有千百毁劃,大小之受病,遠近之貽害,有不可勝言者矣。然猶妄恃寵命,自托報效,因仍盤礴,不思所以自處,則是乃苟竊榮祿,全喪廉恥,不免鄙夫之歸,重貽淸朝之羞,以之玷名器而累聖簡臣罪至此,雖萬被誅戮,而有不足贖矣。臣雖愚昧,用是悸恐,左右思量,日夕煎迫,忘寢廢飧,不能暫安。夫以垂死之喘,又加熏心之厲,朘削凘滅,其何能久?顧此螻蟻微命之生死延促,雖不足恤,而以我殿下之子視群下,宜不忍其至於此極。臣又安敢自阻於仁覆之下,不念其疾聲號籲乎?伏乞聖明,察臣言之非由假飾,諒臣病之宜蒙矜憐,將臣本兼職任,亟許鐫免,以卒天地生成之澤,俾重務無曠,殘喘獲延,不勝大願,臣無任云云。答曰,省疏具悉。惟其重任也。故難於數遞,卿之精力,尙不至於難强。卿其勿辭,益勉殫竭之義。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪羲瑾曰,禮房承旨,馳詣先農壇,奉審摘奸以來。
先農壇初獻官南延君球書啓,臣於塡祝之際,開封以見是白乎則,配位后稷氏香祝,初不入封,莫重祀典,致有疎漏之擧者,誠不勝萬萬驚悚是白如乎,亟令香室官,陪進香祝,以爲趁時塡名之地是白乎旀,雖緣香室官之初不齎傳,臣之矇然不察之罪,在所難免,惶恐待罪,敢啓。傳曰,知道。
洪羲瑾啓曰,卽見先農壇初獻官南延君球書啓,則配位后稷氏香祝,初不入封云。亟令香室官員,卽速陪進以爲趁時塡祝之地,而事係祀典,有此無前之擧,萬萬驚悚。臣則惶恐待罪,而當該獻官及香室官員,竝所當重勘,而本院請推之外,無他可施之罰,何以爲之?敢稟。傳曰,莫重香祝之初不入封,萬萬驚悚。事過後竝拿處,爾亦拿處,香室守僕,令攸司從重科治。
李恒權啓曰,左副承旨洪羲瑾拿處事,命下矣。遞差傳旨捧入之意,敢啓。傳曰,知道。
又啓曰,獻納姜時煥,下諭後,過限不上來,依定式遞差傳旨及禁推傳旨捧入之意,敢啓。傳曰,知道。
以前獻納姜時煥禁推傳旨,傳于李恒權曰,分揀。
徐耕輔啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,李南翼落點。
傳于任在常曰,因此思之,災政本自嚴愼,道臣·守宰之擅便固可罪,而已俵之災,復令還實,則反有擾民之慮,付之寧失之義,還實一款,特爲置之事,分付戶曹。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,正言具定默,掌令宋在淳·成龍申,持平閔令儒牌不進罷職傳旨,傳于李恒權曰,只推。
兵曹,以趙華錫爲御營中軍。
翰林本館會圈三點,李穆淵·李景在·金英淳·成遂默·金興根,以上取五人。
以京畿監司朴宗琦狀啓,砥平縣民家失火事,傳于任存常曰,聞甚矜惻,元恤典外,別加顧助事,分付。
李恒權,以義禁府言啓曰,卽接月令醫員金有榮手本,則時囚罪人李源祖,素患癖積之症,添劇於累日處冷之餘,重以感冒,方在委席,乍放旋囚,氣息益復凜淹,症形實難支吾。罪人病勢如此,則一邊保放,一邊草記,曾有定式矣。李源祖,姑爲保放之意,敢啓。傳曰,知道。
京畿監司朴宗琦疏曰,伏以臣頃上自列之章,未蒙當勘之律,恩批極爲鄭重,薄罰止於越俸,寬假庇覆,不啻慈父之於迷子。臣方感戴洪私,縮伏訟愆,曾未幾日,得見度支草記下者,遣辭嚴峻,臚列狼藉,臣惝怳震懍,誠莫知其所以然者也。噫,今番準災,卽臣之據實陳請,而我聖上,曠恩盛澤也。濫約之間,若有一毫差爽,則在臣身,厥罪何居?玆敢不避煩猥,就曹啓而條辨其爽實者,蓋坡州等十二邑畓摠,合爲九千四百七十結零,而陵位·校位·驛畓各衙門屯畓·賜與畓與各樣雜頉,皆是元定無稅之土,雖當歉歲,初不論災傷者,爲三千八百九十七結零,無土免稅,爲一千六百十九結零,出稅實結,爲三千九百五十三結零矣。其無土免稅云者,初無其土。故卽於實結中劃給,而各年年分案實結云者,除却免稅幾結,而執其出稅數爻之謂也。是故年分案,雖有免結實結之分,土地則元無免畓實畓之別。故當秋執災之時,惟從歉荒處,論其災傷,而初不界限於出稅實結,則今此十二邑災傷,爲四千九百三結零。今若不給災則已,其將給災,則實結而給之,免結而不給之乎?又若不納免稅則已,其將納之,則歸之於災傷而不納乎?災不可不給,免亦不可不納,則其勢不得不以田結換劃者,明矣。然則戶曹,惟以出稅實結三千九百五十三結,謂之界限,不敢違越云爾,則民土之災傷,拘於免稅,而初不俵給,各宮房免稅,拘於災傷,而亦不收納,則此豈非行不得之政耶?且戶曹以各宮房免稅,分定列邑時,假令一百結內,以五十結,分錄於田與畓,而其法甚嚴,繩尺莫違,則此非道臣守宰,所敢擅便,而此則不然。自戶曹,區劃於某邑,則只曰,幾結而已。田與畓間,從便懸錄,卽是該邑事,則如今之災歲免稅之不足於畓者,歸之於田,亦其勢然耳。且無土免稅者,本非鐵定於一邑,亦非鐵定於畓摠者,轉移他邑,已有其例。分錄田畓,本無定處,以此言之,實結元無定數,一從免稅之多寡而增減不同矣。藉使免稅,年年加劃,實結只餘數三結,而如當大無之年,則拘於界限。只以所餘之數三實結而給災,許多民結之災處,其將盡令白地徵稅乎?如是也,故災摠多於實結,犯於免稅,又過於免稅,則雖衙祿公須位,以田給代,亦有已例。此實由於畓災不得不給,而田免不得不劃故也。然而臣何敢創行無前之例也?謹稽甲戌年分案,已用此換劃之法,亦無啓聞之事,而所謂還出稅新免稅等名色,明有其時之已例,非但甲戌爲然己巳年分案,亦有此等名色而雖移送他邑,以田換劃則一也。此想俱載於地部之謄錄,一按亦可知也。蓋實結外俵災,自他人驟看,則無怪其驚駭,而不意此重臣之綜察,亦有此論,誠可異矣。至於砥平內司田九結零,就考收租案,則以宜嬪房·淑善翁主房還出稅,各各區別懸錄,而年分案中,誤書以內司者也。宮號司名,雖曰,不同,出稅都數,初不相左。長湍·淑儀房田十結,本是貞和翁主房免稅六十結中,而癸未出稅之後,五十結,納于淑儀房,十結納于戶曹者也。年分案中,誤以淑儀房書之,而上納實數,自有歸屬,則只當釐正其誤書而已。坡州·鄭房田三結零,戶曹免稅案,雖以有土載錄,取見邑報,則丁未,自本房,屬于內司,庚午轉移宣禧宮,甲戌還屬本房者,而元無其土,收捧於民結中,年年收捧之小名成冊,俱在本州云,則此不可以有土論也。積城·龍洞宮田十三結零,光海君房田十結,果是加錄,故細櫛其委折,則實結免結,本數自在,執災俵災,亦無差爽,有難直歸之於偸弄之科,而但槪狀修正,有此錯錄,該邑簿書之紊亂,難免其責。乃若長湍均廳免稅六十七負零,亦爲行査,則本無定土而收捧於民結,每當歉歲,而不減於該廳。故畓之入災,以田給代云,而此則另査其有土無土,當爲釐正,而雖此把束之微,有失照檢,卽是臣之罪耳。見今大農罄竭,國計罔涯,有司之執而爲言,固當拜受之不暇,而至於畓免之移錄於田者,其將追徵於許多災民乎?亦將還推於各該官房乎?此則度支必有定籌,更令稟啓還實,而非臣之所敢知也。仍伏念臣本以無似,猥添匪據,觸處昏謬,瘡疣百出,一月之內,再陳疏懇,惶隕悚蹙,無地自容。名以道臣,全不事事,使十二邑倅,纍然就囚,而豈可一時蹲冒於承流之地乎?臣之當去者非一,而到今情踪,尤無可論。玆敢疾聲呼籲,仰暴血懇,伏願天地父母,俯垂矜悶,亟賜遣罷,以謝人言,以安微分,千萬至祝,臣無任云云。答曰,省疏具悉。災政之關係民國,何如,而誤書錯錄,一任其紊亂乎?甲戌已例,雖非創行,難免襲謬之失,卿則施以不敍之典。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,上土僉使趙存卿下直,長弓一張,長箭一部,片箭一部,筒兒一箇賜給。
徐耕輔啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,任鼎常落點。
傳于任存常曰,同副承旨許遞,前望單子入之。
承旨前望單子入之,吳熙常落點。
任存常啓曰,新除授同副承旨吳熙常,時在京畿果川地,斯速乘馹上來事,下諭,何如?傳曰,允。
李恒權啓曰,卽者義禁府都事來言,時囚無得過三日滯囚,曾有定式矣,時囚罪人鄭晉錫·李光濂·金永受,保放罪人李源祖等,當爲捧供,而判義禁金在昌,同義禁呂東植在外,一員未差。只有同義禁金熙華一員,不得開坐云,同義禁未差之代,政官牌招,開政差出,待下批,牌招,以爲開坐之地,何如?傳曰,允。同義禁未差之代,前望單子入之。
同義禁前望單子入之,李光文落點。
傳于徐耕輔曰,政官牌招開政。
有政。吏批,判書趙萬永進,參判沈能岳牌不進,參議李奎鉉牌不進。左承旨任存常進啓曰,坡州防禦使,今當差出,而擬望之人乏少,他道已準限守令竝擬,何如?傳曰,允。以嚴燾爲兵曹參議,李肇源爲右副賓客,徐長輔爲京畿監司,趙存中爲坡州牧使,承文博士單鄭顯業·柳宜貞,故都正柳榮鎭,贈吏參例兼,故通德柳一基,贈吏議,以上同知柳河源兩代,故郡守林世茂,贈兵參例兼,故郡守林遇澤,贈左承旨例兼,以上同知柳擎翰兩代。
兵批,行判書李羲甲,參判朴宗正病,參議未差,參知李衡柱入直進,右承旨李恒權進,上護軍金在昌,副護軍任鼎常·愼宜學·李命儒,副司直姜時煥,京畿節度使徐長輔。
吏批,再政。兵曹參議李衡柱,參知嚴燾,右賓客李肇源,左副賓客金相休,右副賓客洪奭周。
徐耕輔,以弘文館言啓曰,副校理朴英載,自鄕上來云,與校理趙冀永,副修撰南履懋,一體牌招察任,何如?傳曰,允。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,獻納李南翼,正言具定默,掌令宋在淳·成龍申,持平閔令儒牌不進罷職傳旨,傳于李恒權曰,只推。
以吏曹參議李奎鉉牌不進罷職傳旨,傳于徐耕輔曰,只推。
以校理趙冀永,副校理朴英載〈牌不進〉罷職傳旨,傳于徐耕輔曰,只推。
任存常,以兵曹言啓曰,兼司僕將李殷會,五衛將鄭達倫,文兼宣傳官洪赫,俱以病難供職,呈狀乞遞,忠壯衛將金繼祖,除授在外,過限未上來,竝改差,何如?傳曰,允。
上在昌德宮。停常參·經筵。
藥房都提調南公轍,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
任存常啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于徐耕輔曰,禮房承旨,馳詣宗廟·景慕宮,奉審摘奸以來。
傳于金炳朝曰,留院公事入之。
忠淸監司金學淳狀啓以爲,節到付懷德縣監洪履燮牒呈內,本縣近北面鰲村里居司憲府大司憲宋穉圭呈單內以爲,癃病殘喘,朝夕待盡,忽此夢寐之外,復叨憲長除旨,馹召遽降於床簀中,驚惶隕越,罔知攸措。噫,賤臣涯分之不可堪,病情之不可强,前後陳暴,非敢一毫矯飾,而誠淺辭拙,未蒙日月之臨照,撫躬自悼,求死不得。今宜復控哀籲,以俟罷斥,而狗馬之疾,粵自客臘下旬,重添風虛宿證,彌留至今,廢食呼死,筋力之凘鑠,精神之昏塞,殆無餘地。雖欲構成數行疏語,實無以自力,則只有縮伏煎熬,將不免負罪於泉下矣。萬不獲已,敢陳危迫實狀,以此報營轉聞,俾得鐫解職名,安意就盡亦爲有等以,玆以枚擧牒報是如爲白有等以,緣由馳啓云云。傳曰,當別有敦勉之擧,勿爲辭巽,安心調理之意,卿其令地方官回諭。
以忠淸監司金學淳狀啓,懷德呈大司憲宋穉圭呈單馳啓事,傳于徐耕輔曰,當別有敦勉之擧,勿爲辭巽,安心調理之意,卿其令地方官回諭。
傳于徐耕輔曰,昔我寧陵盛際,卿之先祖先正,以間世之大賢,托契魚水,都兪吁咈之盛,卓越前古,逮在先朝,卿家贊成,亦嘗羽儀賓筵,賁飾晟禮,卽寡躬之所聞覩也。予之前後欲致卿者果,何如,而皎駒難縶,遐心莫挽,予雖愧誠禮之淺薄,卿獨不思趾美光前之義乎?顧今國事多艱,憂虞溢目,非但得賢共理,輔予不逮之爲急,春宮敎導之方實資於長德邃學,兩聖朝所以行於先正曁贊成者,予安得不望於卿也?卿若念及於此,不待予言之畢,而必將幡然矣。纔因道啓,審有愼節,凝想之餘,不勝驚慮。爲日稍久,春氣益暢,美愼漸當復常,玆遣史官,庸伸至意,望卿卽爲登途,以副予側席之思事。遣史官傳諭于大司憲處。
傳于徐耕輔曰,崇儒重道禮致賢者,卽我列朝家法也,而歷數前賢,亦莫不出爲世用,誠以世臣之義,無間於朝野故也。顧予寤寐一念,惟先志是承是述,而由予誠淺,尙不能致一賢士儀我朝端,每一思惟,增我厚顔,今日國事,爾果以爲何如也。上而朝廷之百度懈弛,振刷無望,下而八域之民生困瘁,拯濟沒策。賢者之用心,不當坐視而不救,爾若不憚幡然,相助爲理,則國事猶幸庶幾,而予雖否德,尙資問學之力,得以有爲,豈非臣主俱榮者乎?況今冑筵日開之時,敎導成就之責,捨爾伊誰?玆將敷心之諭,庸示側席之意,爾其亟回遐心,以副延佇之望事。遣史官傳諭于同副承旨處。
徐耕輔,以弘文館言啓曰,本館下番闕直,事甚未安。修撰尹秉烈,副修撰洪赫,竝卽牌招,以爲推移入直之地,何如?傳曰,允。
任存常,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
徐耕輔,以議政府右議政意啓曰,本府每於歲首,例爲觀察使節度使薦,而領議政未差,左議政受由在外,限內不得議薦之意,敢啓。傳曰,知道。
任存常,以備邊司言啓曰,賑事方張,道伯之曠任,一時爲悶,新除授京畿監司,使之明日肅命,仍卽到界之意,分付,何如?傳曰,允。
李恒權,以義禁府言啓曰,保放罪人李源祖,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,先農壇初獻官南延君球,香室官員金奎燮,前承旨洪羲瑾等原情云云。傳旨內辭緣,泛稱遲晩,金奎燮段,刑推得情,南延君球段,宗親勿爲請刑,洪羲瑾段,曾經侍從,勿爲請刑,載在大典通編,竝只議處,何如?判付啓,依允爲旀,金奎燮段,除刑推議處爲良如敎。又啓目,長湍前府使李源祖,富平府使朴晩壽,楊根郡守鄭晉錫,漣川前縣監李光濂,抱川前縣監金永受原情云云。傳旨內辭緣,泛稱遲晩,朴晩壽·鄭晉錫·李光濂·金永受等段,竝只刑推得情,李源祖段,曾經閫帥勿爲請刑,載在大典通編,議處,何如?判付啓,依允爲旀,朴晩壽·鄭晉錫·李光濂·金永受等段,竝只除刑推議處爲良如敎。
李恒權,以義禁府言啓曰,卽接月令醫員鄭有曾手本,則時囚罪人洪羲瑾,素抱積病,處冷添劇,氣息奄奄,朴晩壽疝積之症,兼以感冒,達夜苦痛,食飮全却,兩囚症形俱爲危篤云。罪人病勢如此,則一邊保放一邊草記,曾有定式矣。洪羲瑾·朴晩壽等,姑爲保放之意,敢啓。傳曰,知道。
上在昌德宮。停常參·經筵。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
備忘記,京畿監司徐長輔下直,長弓一張,長箭一部賜給。
任存常啓曰,來初五日朝參日次,而社稷大祭相値,頉稟之意,敢啓。傳曰,知道。
傳于任存常曰,京畿監司留待。
傳于任存常曰,京畿監司入侍。
傳于徐耕輔曰,翰林召試,明日春塘臺當親臨矣,該房知悉,王世子侍坐,亦爲磨鍊。
傳于任存常曰,出宮門路,以協陽門爲之。
徐耕輔啓曰,翰林召試,明日春塘臺親臨爲之事,命下矣。監事以下館閣堂上,竝待開門命招,何如?傳曰,允。
梁日煒奉命在外,代以朴偀爲事變假注書。
朴偀在外,代以崔宗煥爲事變假注書。
以修撰尹秉烈,副修撰洪赫牌不進罷職傳旨,傳于徐耕輔曰,只推。
徐耕輔,以弘文館言啓曰,本館下番闕,直事甚未安。修撰尹秉烈,副修撰洪赫,旣有只推之命,與副修撰南履懋,一體牌招,以爲推移入直之地,何如?傳曰,允。
以江原監司洪敬謨狀啓,洪川縣民家失火事,傳于金炳朝曰,聞甚矜惻,元恤典外,別加顧助事,分付。
傳于徐耕輔曰,發遣吏郞,諸執事淸齋與否,摘奸以來。
徐耕輔,以禮曹言啓曰,明日親臨春塘臺,翰林召試時,王世子侍坐事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,參下檢書官元有永·李鏞,仕日已滿三十朔,依定式六品職遷轉事,分付吏曹,何如?傳曰,允。
任存常,以備邊司言啓曰,開城留守李龍秀,瓜期已滿,而本府賑事方張,此時遞易,實屬可悶,今姑限麥秋仍任,何如?傳曰,允。
又以備邊司言啓曰,本司武郞廳李容鉉·李玄升,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,本司武郞廳柳興禹·任泰瑛,奔走勤仕,已滿十五朔,依例六品遷轉事,捧承傳施行,何如?傳曰,允。
金炳朝,以宣惠廳言啓曰,昨年京畿,兩湖·關東·海西,災結夥多,以其所減,較諸常年,歲入大縮,經費無以支繼,如此之時,外方例爲減分矣,今年五道營邑需八分一,各樣價四分一,依例裁減磨鍊,何如?傳曰,允。
任存常,以訓鍊都監言啓曰,本局局別將柳得源,身病甚重,勢難察任,改差,何如?傳曰,允。
李恒權,以義禁府言啓曰,卽接月令醫員鄭有曾手本,則時囚罪人南延君球,疝積之症闖發,時時衝上,間間昏倒,不省人事,金永受痰癖之症,添以感冒,達夜苦痛,食飮全却,兩囚症形,俱爲危篤云。罪人病勢如此,則一邊保放,一邊草記,曾有定式矣。南延君球·金永受,竝姑保放之意,敢啓。傳曰,知道。
禮曹佐郞安亨鎭書啓,臣於正月三十日申時量,敬奉聖諭,馳往果川縣下北面加次山里承政院同副承旨吳熙常所駐處,傳諭是白乎則,以爲臣景迫崦嵫,病入膏盲,尸居視蔭,莫省戶外事,千萬不自意。伏奉銀臺除書,繼而簪筆之臣,遠臨江外,齎宣召旨,臣於是,震驚隕越,不知措躬之所也。噫,斯擧也,蓋宸念,述朝宗之懿規,軫輔儲之宏謨,十行天札,恩禮曠絶,凡厥瞻聆,疇不激仰讚歎,而特其所施者,非其人也。臣本世臣之裔,而市井之民耳。不才不文,雖不能妄希榮進,顧其志願,則未始不在於得霑寸祿。以蘄反哺於親老之日,亦嘗從仕末宦,而賦命險巇,洊遘閔凶,鮮民之生,靡所因極,蓬累匏繫,棲身於郊牧寂寞之濱,而迹疎京輦,鮮與人接,或疑其守靜求志,謬相擸掇,猥廁收召之列,居然幾十年于玆矣。臣每寐悸寤歎,自語于心曰,人生罪過,惟欺最重,此身之至此,縱緣命與仇謀而致。然若其跡實盜名,厚誣一世,終焉上欺君父,則又有不可專諉之命數而自恕者,惟沒齒田間,一脚不出門,庶或可爲息補之圖不報之報,已自質鬼神而矢之矣。今若怵迫嚴威,遽渝素守,是眞箇自欺其心,而難逭於君子法義之誅,臣豈敢爲此乎?至於疾病之萬萬難强,職名之萬萬不稱,臣不暇緩聲而支離其辭。然臣自承是命,仰念國體,俯循私分,焦心煎肝,濱死危喘,如將朝夕就盡。臣雖一介之微,以殿下大專槃物之仁,豈忍任其摧殘而不之恤也耶,願垂哀矜,而亟收誤恩,俾獲自遂其生於大化之內,伏地懇禱之至亦是白乎等以,臣則今方復路,緣由馳啓云云。踏啓字。
敎京畿監司徐長輔書。王若曰,眷諸路而根本尤重,寄隆宣旬,簡乃僚而材望是推,班撤卿月。誕敷綸綍之諭,庸侈幨帷之行,顧玆上都之隆觀,莫與畿輔輔之可比。宋兩京之襟帶天設,陰雨戒綢繆之圖,漢五陵之衣冠月遊,春秋重灑掃之禮。鹽漁絲粟,尤資內服之委輸,兵馬舟車,兼總四都之管轄。第一道凋瘵之益甚,由昨歲歉荒之荐臻。瞻翼翼爲極之方,愆陽之失稔嗟酷,哀元元無告之類,方春之議賑政先。九重之錦玉靡甘,豈緩子惠之念,累千之礬銀纔下,要紓庚呼之嘆。伊擇人最重於他藩,肆爲治莫難於今日。惟卿,簪組華閥,珪璋令姿。肆惟黼黻皇猷,膺峻揀於梧腋芹泮,抑亦盤錯利器,茂績庸於南邑西州。持心慈諒,律己廉淸。久矣故家之楷範,遇事綜理,決機瞻敏,蔚然宰輔之地望。前後眷注之冞隆,內外資歷之已久。如欲擇賢以任,固知捨卿其誰?玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守巡察使,卿其勉恢令圖,祗服寵命,承流宣化,共理二千石循良,祛瘼蘇殘,庸責三十州彈壓。豳野趁聽鳲之節,政急千耦之服田,周澤思集鴻之休,益勉百姓之安堵。黜陟有法,所貴乎必嚴必公,懷保有方,所貴乎不煩不擾。克念甸服之重,庸副宵衣之憂。凡係稟裁,咸有典憲。於戲,貞白則不待加勉,貪墨者皆宜斂持。方期范孟博之澄淸,庸嘉攬轡而有志,特奬張觀察之廉謹,何靳賜鞭而表忠。卿其欽哉。吾且召矣。故玆敎示,想宜知悉。知製敎南履懋製進。
丙戌二月初一日辰時,上御熙政堂。京畿監司入侍時,左承旨任存常,假注書安允沆,記注官安仁,別兼春秋吳致愚,以次進伏訖。上曰,京畿監司進前。長輔進奏職姓名,上命退,長輔先退。存常曰,日前先農壇香祝,一位初不封入,獻官及香室官員,傳香承旨,方在拿處,而其時當番忠義之初不書置,致有此無前之擧,萬萬驚駭。當該忠義,所當嚴勘,而本院請推之外,無他可施之罰,何以爲之乎?上曰,拿處,可也。出擧條仍命退,承史以次退出。
上在昌德宮。停常參·經筵。
上詣春塘臺。入幄次後,王世子板位問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申呈辭,持平閔令儒未肅拜,監察茶時之意,敢啓。傳曰,知道。
傳于徐耕輔曰,禮房承旨馳詣景慕宮,奉審摘奸以來。
傳于任存常曰,侍衛軍兵雨具。
任存常啓曰,副摠管尹致謙,纔以侍衛進參事詣闕,而昨夜以肄儀進,變通草記啓下矣。原草記今方付標以入,而事甚逕庭,不可無警,當該摠管,從重推考,何如?傳曰,允。
任存常,以都摠府言啓曰,明日春塘臺殿座時,侍衛當爲備員,而都摠管洪顯周,副摠管洪時濟在外,無以備員,令政院稟旨變通,仍令該曹,口傳差出,待下批,牌招,以爲備員之地,何如?傳曰,竝許遞。在京無故人口傳擬入,而卽爲牌招察任。
兵曹口傳政事,以宋冕載爲都摠管,以金熙華爲副摠管。
徐耕輔啓曰,弘文提學洪羲俊牌不進推考傳旨,今方捧入,而翰林召試命下之後,如是違牌,事甚未安。更爲牌招,何如?傳曰,允。違牌勿爲呼望。
注書李穆淵赴試,代以愼尙欽爲假注書。
注書李景在赴試,代以李秉儀爲假注書。
傳于任存常曰,明日春到記,仁政殿命官爲之,左承旨馳詣泮宮,今日夕食堂,收取以來。
徐耕輔啓曰,宗廟署官員來言,明日春奉審時,本署提調一員,當爲進參,而都提調韓用龜有身病,提調金相休在外,不得進參云,何以爲之?敢稟。傳曰,在外提調許遞,前望單子入之。
宗廟提調前望單子入之,鄭尙愚落點。
徐耕輔啓曰,宗廟署官員來言,明日春奉審時,提調一員,當爲進參,而都提調韓用龜有身病,新除授提調鄭尙愚在外,不得進參云,何以爲之?敢稟。傳曰,提調許遞,前望單子入之。
宗廟提調前望單子入之,金履陽落點。
以宗廟提調前望,傳于徐耕輔曰,金履陽蕩敍。
以修撰尹秉烈,副修撰洪赫·南履懋牌不進罷職傳旨,傳于徐耕輔曰,只推。
徐耕輔啓曰,應敎李嘉愚,副應敎朴潞壽差祭,校理金正喜內閣進,修撰尹心圭在外,玉堂上下番俱空,事甚未安。校理趙冀永,副校理趙忠植·朴英載,修撰尹秉烈,副修撰南履懋·洪赫,竝卽牌招,推移入直,何如?傳曰,允。
注書李穆淵病,代以金熙逌爲假注書。
注書李景在病,代以朴在皞爲假注書。
傳于洪起燮曰,科次入侍。
吏曹口傳政事,檢閱單李景在。
傳于李恒權曰,留院公事入之。
以校理趙冀永,副校理趙忠植·朴英載,修撰尹秉烈,副修撰洪赫·南履懋牌不進罷職傳旨,傳于徐耕輔曰,只推。
任存常,以備邊司言啓曰,卽見補土堂上楊州牧使鄭祖榮狀啓,則以爲泰陵局內汰落諸處,補土之役,極爲浩大,所入物力錢,限三千五百兩先爲劃下,則謹當從略需用,有餘則還納,不足則加請。木物自畿營進排,鐡器械雜物空石,戶曹三軍門畿營摠戎廳,分定進排,相地官·奏時官,令該曹定送事,竝請令廟堂稟旨分付矣。物種依例分定,量入進排,錢財則禁·御兩營各一千二百兩,兵曹六百兩分排劃送,使之從略取用,相地官·奏時官,亦爲定送之意,分付,何如?傳曰,允。
李恒權,以義禁府言啓曰,明日春到記,仁政殿命官爲之時,本府都事七員赴擧,只有三員,本府入直,常直入直,公事回公都事分排,而仁政門·光範門·崇範門禁亂都事,無以推移,假都事三員,令該曹口傳差出,以爲進參之地,何如?傳曰,允。
又以義禁府言啓曰,卽接月令醫員金紀協手本,則時囚罪人鄭晉錫,冷地滯囚之餘,又添毒感,身熱頭疼,氣息奄奄,李光濂素患疝積,處冷添劇,肚臍橫亘,食飮全却,兩囚症刑,實有難保之慮云。罪人病勢如此,則一邊保放,一邊草記,曾有定式矣。鄭晉錫·李光濂,竝姑保放之意,敢啓。傳曰,知道。
假注書權秉德書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處,看審是白乎則,松木鬱然,橡樹間之,未見斧斤之痕是白遣,由靑鶴亭逶迤南北,所過處面面周審,則長松密帀,稚株叢茂,舊失火處所植木,今已蒼然茂盛是白遣,仍至典牲署後面冷井洞,則大松參差,擁蓋一山是白遣,下山詣南壇,看審是白乎則,繞墻累砌及紅箭門,竝無圮傷處,而主山及案山,松樹甚盛是白遣,踰文峴至梨泰院後麓,到水閣峴是乎,則山脊犖确,木性不宜,略有穉松,姑未茁茂是白遣,前至馬石橋,松木蒙翳,而烙印舊痕,年久脫落,無以尋覓是白遣,到雁峰·伏兵峴植木處,則亦已薈蔚成林是白遣,迤東而至畫景谷,松橡相雜,周帀山谷是白遣,遵斗湖而歷審司寒壇,墻砌及主山案山,竝無頉是白遣,至安靜寺,日暮止宿是白遣,初二日登無學峰,土性雖甚磽薄,樹木猶且茂盛是白乎旀,外山諸處,一一看審,竝無斫伐之痕是白齊,臣仍由光熙門復路之意,敢啓。傳曰,知道。
丙戌二月初二日辰時,上與王世子,詣春塘臺。翰林召試試取入侍時,行都承旨洪起燮,左承旨任存常,右承旨李恒權,左副承旨金炳朝,右副承旨徐耕輔,記事官李景在,假注書愼尙欽,別兼春秋金鍏·吳致愚,檢校直閣李光文,檢校待敎金正喜,以次侍立訖。通禮跪啓請外辦,上具翼善冠·衮龍袍,乘輿出宣化門。藥房提調趙萬永,副提調洪起燮進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣暎花堂。引儀唱試官以下四拜禮,讀券官右議政沈象奎,弘文提學洪羲俊,同春秋沈能岳·李志淵,對讀官弼善安光直,司書朴容壽行四拜禮,以次就座。象奎進前奏曰,侵早勞動,聖體,若何?上曰,一樣,殿宮氣候亦一樣矣。起燮曰,同春秋李志淵,追後肅拜,已爲未安。行禮之時,亦有做錯,不可無警,從重推考,何如?上曰,依爲之。出擧條上命書銘題,致中和天地位萬物育,限申時,懸題訖,通禮跪啓請禮畢,上降座乘輿,出靑陽門,由明光門·龍銅門·建陽門·協陽門,入宣化門。出標信解嚴還內,諸臣以次退出。
丙戌二月初二日未時,上御熙政堂。科次入侍時,行都承旨洪起燮,假注書李秉儀,別兼春秋金鍏·吳致愚,右議政沈象奎,弘文提學洪羲俊,同春秋李志淵·沈能岳,對讀官弼善安光直,司書朴容壽,以次進伏訖。上命讀奏試券,光直·容壽等以次讀奏訖。上曰,今番翰林召試,取三人。象奎書等第,起燮坼封,讀奏李景在等三人封內職姓名訖。上曰,二張落之乎?起燮曰,落之矣。鍏曰,召試被選人李景在,令該曹口傳付職,牌招入直,何如?上曰,依爲之。出擧條鍏曰,時政記纂修事緊,召試被選人付職後,使之署前行公,何如?上曰,依爲之。出擧條象奎曰,朝體嚴於等威,而南衙北寺,尤爲截然。臣俄於進詣賓廳之路,有一着緋內侍,自肅章門南路上來,翔步自若,睨之而過,事極駭然。雖崇品重宰,如遇議政於路,則拱立候過乃行,體例卽然,則內侍之如此,益見其踰濫之習,當該內侍,令該府拿問處之,何如?上曰,依爲之。出擧條上命退,諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐耕輔啓曰,玉堂上下番俱空,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,竝卽牌招,推移入直,何如?傳曰,允。
又啓曰,宗廟署官員來言,今日春奉審時,提調一員,當爲進參,而都提調韓用龜有身病,新除授提調金履陽在外,不得進參云,何以爲之?敢稟。傳曰,提調許遞,令該曹,以在京無故人口傳差出,待下批,牌招進去。
吏曹口傳政事,以李錫奎爲宗廟提調。
徐耕輔啓曰,今日宗廟,永禧殿奉審時,戶曹判書鄭晩錫,將爲進去,而聞有服制,參判朴宗喜在外,參議李羲肇,景慕宮奉審進,無以推移云,何以爲之?敢稟。傳曰,在外參判許遞,前望單子入之,待下批,牌招進去。
戶曹參判前望單子入之,金鐮落點。
傳于徐耕輔曰,新除授戶曹參判金鐮,牌招進去,如有違牌,勿爲呼望。
徐耕輔,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,當詣健陵展謁親祭,仍詣顯隆園展謁親祭,華寧殿展拜親行酌獻禮,日子以念後擇入,可也。
又以禮曹言啓曰,以陵幸取稟草記,傳曰,當詣健陵展謁親祭,仍詣顯隆園展謁,華寧殿展拜親行酌獻,日子以念後擇入可也事,命下矣。幸行吉日,令日官池宅龜推擇,則今二月二十二日,二十六日俱吉云,以何日定行乎?敢稟。傳曰,以二十二日爲之。
又以禮曹言啓曰,今此健陵展謁親祭,顯隆園展謁,華寧殿展拜酌獻禮出宮時,王世子闕門外祗送,還宮時城門外祗迎及隨駕等節,何以爲之?敢稟。傳曰,祗迎隨駕之節,依例磨鍊。
傳于徐耕輔曰,王世子隨駕,以衛內磨鍊。
傳于徐耕輔曰,今番幸行時,凡係民事,務從省約,出還宮時,植炬置之,屬於役民事,皆以儲置米會減,虎網子依前勿爲擧行,諸道道臣境上出待,竝除之事,分付。
任存常啓曰,今此京外守令邊將薦擧單子三百五十二張,依例捧入,而其中應薦不薦人,令該曹察推,何如?傳曰,允。
朴在皞在外,代以李源益爲假注書。
李源益有頉,代以趙啓昇爲假注書。
傳于徐耕輔曰,日昨之諭,亶出至意,謂爾幡然,不俟終日,及見附奏,不惟不我肯顧,乃反拒予太甚,如渴之餘,以悵以慙。夫高尙其事不事王侯,卽古列國之士,所以行於列國之君非比今日君臣之謂也。爾以忠貞之裔,抱高明之學,足以有爲當世,而便若高蹈遠擧,長往不返者,無乃予誠有所不足而禮有所未盡歟。不然,君臣之義,無所逃焉。爾將捨予,而安往也?爾雖堅薖軸之操,予益勉干旄之義不能致則不敢止也。玆遣史官,申罄底蘊,爾其亟勉遁思,卽日賁然事,遣史官傳諭于同副承旨。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金潞,獻納李南翼,正言具定默,掌令宋在淳·成龍申,持平閔令儒牌不進罷職傳旨,傳于李恒權曰,只推。
以忠淸監司金學淳啓本,撥路擧行,不能先事董飭,惶恐竢勘事,傳于任存常曰,勿待罪事,回諭。
傳于洪起燮曰,科次入侍。
徐耕輔,以奎章閣言啓曰,景慕宮望廟樓,今春大奉審,臣熹淳,與本宮都提調南公轍,進詣展奉,奉審無頉之意,敢啓。傳曰,知道。
徐耕輔,以吏曹言啓曰,今此文宣王釋奠祭亞獻官,前大司成李寅溥塡差,而時無職名,令該曹口傳付軍職,何如?傳曰,允。
洪起燮,以司饔院都提調提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後行會于畿營之意,有所稟定矣。今此健陵幸行時,各邑進排,依例知委,監膳提調郞廳,先期進詣,何如?傳曰,依近例除之,可也。
任存常,以都摠府言啓曰,今日入直內三廳武兼禁軍及軍兵等,當爲中日習射技放,而仁政殿命官春到記相値,不得設行之意,敢啓。傳曰,知道。
又以兵曹言啓曰,翊衛司衛率朴宗復,文臣兼宣傳官鄭鴻慶,俱以病難供職,呈狀乞遞,竝改差,何如?傳曰,允。
又以兵曹言啓曰,今此幸行時,侍衛之職,不可不備,宣傳官有闕之代,依例口傳擬入之意,敢啓。傳曰,知道。
兵曹口傳政事,以趙禹錫爲宣傳官。
丙戌二月初三日辰時,上御熙政堂。春到記科次入侍時,行都承旨洪起燮,假注書金熙逌,別兼春秋張敎根,記事官李景在,讀券官右議政沈象奎,檢校待敎李鶴秀,原任待敎朴綺壽,吏曹參議李奎鉉,副護軍洪命周檢校待敎金正喜,別兼春秋吳致愚,以次進伏訖。象奎進前奏曰,春寒尙峭,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,取八人旣有成命,而或恐有頉,以九張擇入矣。上命對讀官讀奏試券,致愚等次第進前讀奏訖。象奎曰,今此試券八張內,上三張,以三下等書之,下五張,以次上等書之乎?上可之。象奎曰,上一張差勝,以此居首乎?上曰,唯。象奎書等訖,上親手拆封,其餘七張,上命起燮坼封,次第讀奏訖。上命書傳敎曰,春到記製述表居首三下一生員趙秉常,講比較居首通幼學李鼎敍,竝直赴殿試,製述之次三下二生員沈宜益,講略進士徐珖輔,竝直赴會試,製述之次三下三李源膺,講略生員金履默,進士安潤蓍,竝給二分,製述之次次上生員李啓朝,進士李源弼,講略進士趙鎭晩,幼學成容默·尹之鎔,竝給一分,製述之次草次上金相喜等三人,講略幼學李長錫等七人,竝令該曹,考例施賞。出榻敎又命書傳敎曰,入格儒生,明日待令。出榻敎上命試官先退,象奎等先退。又命退,承史以次退出。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐耕輔曰,禮房承旨馳詣文廟,奉審摘奸以來。
備忘記,坡州牧使趙存中,永宗僉使韓應浩下直,各長弓一張,長箭一部,片箭一部,筒兒一箇賜給。
傳于金炳朝曰,入格儒生入侍。
傳于任存常〈曰,〉左承旨入侍。
健陵·顯隆園幸行時軍令,二月二十二日出宮,龍驤鳳翥亭少駐,始興縣行宮晝停,自闕門二十三里,華城行宮宿所,自始興縣行宮晝停所四十里,二十三日健陵展謁,自華城宿所二十里,以上八十三里,親祭顯隆園,展謁親祭,還詣華城,華寧殿展拜,親行酌獻禮,行宮宿所,二十四日始興縣行宮晝停,當日還宮。
徐耕輔啓曰,卽者別兼春秋吳致愚,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋張敎根·金鍏,竝卽牌招,推移入直,何如?傳曰,允。
以應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于徐耕輔曰,只推。
徐耕輔啓曰,玉堂上下番俱空,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,旣有只推之命,竝卽牌招,推移入直,何如?傳曰,允。
傳于徐耕輔曰,十一日卽靑陽府夫人回甲也。依書下錢米及各種輸送事,分付戶曹,傳于李恒權曰,當此賑政方張,幸行相値之時,畿邑守令之多日滯囚,曠官可悶,在外判義禁許遞,前望單子入之,待下批,牌招,使之勿拘齋日,卽爲開坐。
判義禁前望單子入之,李羲甲落點。
傳于李恒權曰,判義禁兼帶賓客之任,許遞。
以應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于徐耕輔曰,只推。
徐耕輔啓曰,玉堂上下番俱空,事甚未安,應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
以別兼春秋張敎根·金鍏牌不進罷職傳旨,傳于徐耕輔曰,只推。
徐耕輔啓曰,左右史不可不備,別兼春秋張敎根·金鍏,旣有只推之命,竝更牌招,推移入直,何如?傳曰,允。
趙啓昇有頉,代以宋持養爲假注書。
宋持養有頉,代以朴奎瑞爲假注書。
崔宗煥奉命在外,代以愼尙欽爲事變假注書。
愼尙欽差祭,代以金命珠爲事變假注書。
李恒權啓曰,大司憲宋穉圭,執義鄭時善,持平沈能燮在外,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以司諫金鏴,獻納李南翼,正言具定默,掌令宋在淳·成龍申,持平閔令儒牌不進罷職傳旨,傳于李恒權曰,只推。
兵曹口傳政事,副護軍單李寅溥。
徐耕輔,以吏曹言啓曰,今此南壇祭壇下執禮,前正柳榮五塡差,而時無職名,令該曹口傳付軍職,何如?傳曰,允。
兵曹口傳政事,副司果單柳榮五。
傳于徐耕輔曰,發遣吏郞,諸執事淸齋與否,摘奸以來。
徐耕輔,以禮曹言啓曰,今此健陵·顯隆園親祭時,王世子亞獻之節,依例磨鍊乎?傳曰,依例磨鍊。
又以禮曹言啓曰,謹稽皇壇增修儀,則攝事時受誓戒儀註,有曰,王世子攝事,無獻官行禮事載錄矣。今此王世子攝事時,依增修儀所載,只諸享官前期七日,拱北門內受誓戒之意,磨鍊擧行,何如?傳曰,允。
又以禮曹言啓曰,今此皇壇祭享王世子攝事時儀節,當爲磨鍊,謹稽皇壇增修儀及續五禮儀補,則皇壇及宗廟·社稷祭享王世子攝事時,前引贊請之節,皆以弼善磨鍊載錄,而廟享攝事時,有贊儀使差定擧行之例,今番亦依此磨鍊,何如?傳曰,允。
又以禮曹言啓曰,謹稽謄錄,則每年壇享,前一日禮房承旨,與香官及忠義,奉祝式至齋殿廳事,精寫傳于獻官事,曾有先朝己未定式矣。今此王世子攝事時,受香祝之節,依此磨鍊,何如?傳曰,允。
又以禮曹言啓曰,謹稽謄錄,壇享親行時,親臨省牲器省鼎鑊,視滌漑,監取明水火事,曾有先朝丙辰定式矣。今此王世子攝事時,亦依此磨鍊乎?敢稟。傳曰,依例磨鍊。
又以禮曹言啓曰,謹稽謄錄,壇享日新臨,省鼎鑊,監取明水火時,工曹判書。奉常寺提調入參矣。今此王世子攝事時,以工曹參判,奉常寺正磨鍊,何如?傳曰,允。
任存常,以舟橋司言啓曰,舟橋排設,令日官洪晩中推擇,則今月初八日辰時爲吉云,以此日始役之意,敢啓。傳曰,知道。
又以兵曹言啓曰,在前經宿幸行時,侍衛例爲稟旨磨鍊,而壬午年健陵幸行時,依丁丑年例,兵曹都摠府堂上郞廳,五衛將各二員,武兼八員隨駕矣,今番則何以爲之乎?敢稟。傳曰,依辛巳年例爲之。
又以兵曹言啓曰,今此健陵幸行時,何營軍兵隨駕,何營軍兵留都,而禁·御兩營鄕軍則今旣停番矣。禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍三哨爲先廂,訓將率領,禁衛營京軍一哨,訓局步軍四哨,御將都領爲後廂,御營廳騎士三番爲後廂,禁軍五番爲之,禁將率三營餘軍,留都·留營爲之,可也。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣,今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之?敢稟。傳曰,以三百名,餘軍二百名爲之。
又以兵曹言啓曰,在前幸行時,畿邑所管斥堠·伏兵·傳語軍,華城·廣州府各隨地方擧行矣,今亦依此擧行,何如?傳曰,允。
又以兵曹言啓曰,在前健陵幸行時,龍驤鳳翥亭少駐,始興縣晝停所留駐時,先廂步軍一哨作門矣,今亦依此擧行,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣,今番則以何軍物排立乎?敢稟。傳曰,以小軍物擧行。
又以兵曹言啓曰,在前經宿幸行時,城外屛門把守,大駕行過後入來留都營,回鑾時出去把守矣,今亦依此擧行,何如?傳曰,允。
又以兵曹言啓曰,在前健陵幸行時,華城·始興設布帳,連以墻垣之堅固,不爲磨鍊矣,今亦依此擧行,何如?傳曰,允。
又以兵曹〈言〉啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,爲先廂,步軍則行宮墻外環衛,而仍用於陵所扈衛,還宮時,至遲遲臺,竝爲解送矣,今亦依此磨鍊,何如?傳曰,允。
又以兵曹言啓曰,今此幸行時,王世子隨駕事命下,而在前幸行隨駕時,挾輿軍六十名,餘軍二十名磨鍊矣,今亦依此擧行,何如?傳曰,允。
又以司僕寺一提調意啓曰,今此健陵·顯隆園幸行時,王世子隨駕時補把驛馬,勿論遠近道,限六十匹分排,知委各驛,以爲入用之地,何如?傳曰,允。
又以司僕寺一提調意啓曰,今此健陵·顯隆園幸行時及王世子隨駕時,各差備入把馬數,磨鍊別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
又以禁衛營言啓曰,本營哨官徐麟爀,身病猝重,勢難察任,改差,何如?傳曰,允。
李恒權,以義禁府言啓曰,卽接月令醫員金紀協手本,則時囚罪人尹馨圭,素患積病,處冷添劇,時時衝上,氣息奄奄,實有難保之慮云,罪人病勢如此,則一邊保放,一邊草記,曾有定式矣。尹馨圭姑爲保放之意,敢啓。傳曰,知道。
又以義禁府言啓曰,忠淸監司金學淳啓本內,延豊縣監成禹圭罪狀,令攸司稟處事,啓下矣。成禹圭時在任所,依例發遣府羅將,拿來,何如?傳曰,待待命拿囚。
戶曹參判金鐮疏曰,伏以臣於杜門訟尤之中,伏奉聖旨,爲戶曹參判,奉審在卽,促召踵臨,繼而有牌望勿呼之命。臣於是,怵畏義分,他不敢顧,冒昧趨造,以伸叩謝之忱,而第有私義恧蹙。不容泯默者,臣之向來遭罹,初因无妄,幾陷大過,至今追思,心魂猶悸,幸賴天地庇覆,日月明燭,薄勘未幾,恩宥旋降,惝怳感祝,久猶靡措,而臣之罪累,固自在耳。法禁之下,不加畏愼,妄有汰吏之擧,以此論勘,實所甘心。至於忌器之喩角勝之說,擬議深重,有非人臣所可聞者,苟如其言,合置何辟?古人所云臣何足言,有辱聖眷者,其辭雖婉,其情甚切。臣今以何眼目,而呼唱道路,役使吏隷,靦然以官長自居,不思所以處義之道乎?事雖屬於一己,義實係於四維,而況士夫廉隅,所關不細,誠不敢自臣身全然壞了,以累聖朝淸明之治,拊躬慙傷,只增尤悔。昨因事體之嚴重,時刻之滾急,逃遁不獲,冒沒暫膺,而臣心愧恥,益無所容。其何可視若固有,因仍蹲冒,重自陷於無忌憚之科乎?玆敢略暴危懇,仰瀆崇嚴。伏乞聖慈,俯垂鑑諒,亟命鐫改臣職名,仍令選部,更勿檢擬,治臣瀆擾之罪,以肅朝綱焉,臣無任云云。答曰,省疏具悉。旣往之事,不必深引。卿其勿辭行公。
持平沈能燮疏曰,伏以臣卽草野之一庸散,學識鹵莽,見解未透於章句,賦性迂拙,處世無依於墻壁,倖占科第,滾到臺省,而謏才無報於涓埃,薄景已迫於桑楡,檃括平生,無一可取。又況酷罰在身,命道奇窮,十年之間,三遭巨創,頑而不死,苟延今日,禍故餘喘,疾病侵痼,人旣無似,世亦棄之。微分自安於邱壑,賤跡未到於城闉,罘罳聽漏,已至卄餘年之久矣。榮途進就,意想已灰,田間飮啄,志願自足,甘作明時之棄物,以爲沒齒之計矣。千萬不自意,柏府特除,忽降於窮鄕病伏之中,繼而馹召有命,諭以斯速上來者,臣聞命惝怳,有淚無從,闔門榮感,鄕隣動色。臣以積年廢蟄之蹤,復廁宿趼之地,不啻若枯木之逢春,陰谷之生陽。只願竭蹶泥濘之途,瞻依日月之光而已。更何敢飾辭例讓,以損不俟屨之義,而第臣素以痰癖之症,多年凝注於左右肩背之間,鎭日疼痛,隨人轉側,雖欲强策登途,趨走承膺,目下實狀,其勢末由,仆伏中路,氣息奄奄。玆敢不避僭越之誅,猥陳縣途之章,瞻望觚稜,只增蘊結,至於自來不稱之實,天鑑已燭,臣亦自知甚明。雖閒司漫職,有不可承當,況淸朝耳目之官,責任,何如,關係,何如,而誤恩雖侈於蓬蓽之賤,私分豈勝於僬僥之力哉?伏乞聖慈,俯燭哀憐,特賜遞改,以便公私,不勝幸甚。臣方冒罪陳章,不宜贅及他說,而第其秉彝之衷,根於天植,綴拾之言,得於先哲,區區犬馬之誠,不敢自外,謹以陳累之談,仰塵紸纊之明,伏願聖明垂察焉。嗚呼,凡今悠悠萬事,惟在於輔導元良,而其輔導之方,則惟在勉睿學而已。臣聞傅說之言曰,念終始典于學,學者,學于古訓之謂也。古昔聖王,三晝晉接,必盡啓沃之工,講求乎窮理之道,討論乎力行之方,日就月將,懋內外之交修,朝乾夕惕,究物理之格致。治本源於不睹不聞之地,察幾微於愈精愈密之域。故大禹之受心法,成湯之若恒性,開帝王聖學之原,爲帝王講學之業。先儒所謂二帝·三王之治,本於道,二帝·三王之道,本於心,懋是學則道與治皆可得而言矣。猗我春宮邸下,以生知之姿,加日新之工,不煩師敎,睿學夙就,八域含生,皆有延頸之願,則其於進學之方,不待加勉,已著日躋之效,而惟其書筵之設,非直爲臨文講讀,不失章句而已。將以納誨而進德也,亦將以論政而制治也。是以列聖朝,置書筵之官,立師傅之位者,所以早諭敎資啓沃,則其於成就睿德,豈少補也哉?苟於細氈之上,體夏后惜陰之工,慕周王緝熙之道,晝接夜對,少無間斷,微辭奧義,融會貫通。一講一誦,必思體認之要,一字一句,必盡探賾之方,則羲經之蒙以養正,思傳之尊德道學者,不外於是矣。然導養之方,雖在勉學,而勉學之道,惟在親近仁賢,習與性成也。賈誼之言曰,習與正人居之,不能無正,猶生長於齊,不得不齊語也,習與不正人居之,不能無不正,猶生長於楚,不得不楚語也。朱夫子亦曰,蓬生麻裏,不扶而直,白沙在泥,不染而黑,蓋賢邪之分,如氷炭之不相容,薰蕕之不同器,此進則彼退,彼長則此消,理之常也。其有係於治亂之幾者,莫此爲大,而其於睿德成就,所係尤重,苟於一日之間,親大夫賢士之時多,親宦官宮妾之時少,則可以涵養氣質,薰陶德性,而宴安之樂,嬉荒之娛,無以奪其志矣。然則愼簡宮僚,旁求碩儒,豈非今日勉進睿學之急先務哉?雖然,咨問之工,賓師之益,猶屬第二,而苟求其本,則亶在我殿下,躬率以正,以身先之也。欲世子之勤學,則殿下必先日御經筵,欲世子之尊德,則殿下必先克己復禮,欲世子之親賢友善,則殿下必先旁招俊彦。克艱謨猷,至於一動一靜,一語一黙,莫不如表端而影直,源活而流淸,則其爲輔養之道,不止章句講誦之間。臣僚裨補之益而已,而宗社無疆之休,自玆伊始,於不休哉?於不休哉?顧臣蔑劣之見,疎迂之言,不過謄傳古紙敷陳常談,固不足有槪於聖聰,而其於輔導元良之方,亦或有千慮之一得矣。殿下若不以人微而廢言,則臣雖歸伏田疇,庶可與溪友園翁,歌詠聖化,以畢餘生,伏願聖明留意焉,臣不任云云。省疏具悉。所陳甚好,當留念矣。爾其勿辭察職。
別兼春秋吳致愚疏曰,伏以臣纔退前席,獲接家信,臣母宿病,挾感添劇,食飮全阻,委頓呻囈,轉側須人。臣聞此報,方寸煎灼,忙陳短章,徑出禁扄。伏乞聖慈,遞臣見職,俾便救護,勘臣瀆擾,以昭法紀,不勝大願,臣無任云云。省疏具悉。爾其勿辭救護。
丙戌二月初四日辰時,上御熙政堂。入格儒生入侍時,左副承旨金炳朝,假注書金熙逌,別兼春秋吳致愚,記事官李景在,以次進伏。講儒生幼學李鼎敍,進士徐珖輔,生員金履默,進士安潤蓍·趙鎭晩,幼學成容默·尹之鎔·李長錫,製述儒生表三下一生員趙秉常,三下二生員沈宜益,三下三進士李源應,次上生員李啓朝,進士李源弼,草次上進士金相喜,侍立階下訖。上曰,儒生次第陞堂,各奏職姓名,可也。秉常等進前奏職姓名,退立階下訖。上曰,直赴與給分儒生先退,其餘次第施賞。秉常等先退,相喜等以次跪受賞引儀唱四拜,儒生等行禮訖,次第退出。上命退,承史以次退出。
丙戌二月初四日辰時,上御暎花堂。兵曹判書持軍令入侍時,左承旨任存常,假注書金熙逌,別兼春秋吳致愚,記事官李景在,以次進伏訖。上命受兵曹判書軍令,行兵曹判書李羲甲,持軍令跪進,存常讀軍令,進於上前。上命踏啓字以下,以軍令授羲甲,羲甲持軍令先退。上命退,承史以次退出。
上在昌德宮。停常參·經筵。
藥房提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,大司憲宋穉圭,執義鄭時善,持平沈能燮在外,掌令宋在淳,成龍申呈辭,持平閔令儒未肅拜,監察茶時之意,敢啓。傳曰,知道。
任存常啓曰,備邊司郞廳來言,今日賓廳日次,而社稷大祭齋戒相値,不得來會云矣,敢啓。傳曰,知道。
傳于徐耕輔曰,禮房承旨,馳詣社稷,奉審摘奸以來。
洪起燮啓曰,藥房提調·副提調,持湯劑來待矣。傳曰,封入。
以應敎李嘉愚,副應敎朴潞壽,校理趙冀永,副校理趙忠植,修撰尹秉烈,副修撰南履懋·洪赫牌不進罷職傳旨,傳于徐耕輔曰,只推。
徐耕輔啓曰,玉堂上下番俱空,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,以爲推移入直之地,何如?傳曰,允。
以別兼春秋張敎根·金鍏牌不進罷職傳旨,傳于徐耕輔曰,只推。
徐耕輔啓曰,別兼春秋張敎根·金鍏,旣有只推之命,竝更牌招,以爲推移入直,何如?傳曰,允。
李恒權啓曰,執義鄭時善,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前執義鄭時善禁推,傳旨,傳于李恒權曰,分揀。
金炳朝啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,林處鎭落點。
傳于徐耕輔曰,人日製,明日通方外爲之,試紙用大好紙,弘文提學,待明朝牌招。
任存常,以兵曹言啓曰,今此幸行時,舟師大將,當爲差出,而訓鍊大將·御營大將隨駕,只有禁衛大將一人,無以擬望,若値如此之時,則有摠戎使竝擬之例,今亦依此擬望,何如?傳曰,允。
兵曹,以朴周壽爲舟師大將。
任存常,以兵曹言啓曰,今此幸行出還宮時,摠戎使朴周壽,以舟師大將,前期出去,而入來間留陣軍兵,率領無人矣,在前如此之時,有中軍代領之例,今番則何以爲之乎?敢稟。傳曰,中軍代領。
又以兵曹言啓曰,今月初八日,二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以申光碩爲兼司僕將。
以應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫再牌不進罷職傳旨,傳于徐耕輔曰,只推。
以別兼春秋張敎根·金鍏再牌不進罷職傳旨,傳于徐耕輔曰,只推。
任存常,以兵曹言啓曰,今此健陵·顯隆園幸行時,各差備驛馬及步從分把,別單磨鍊以入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以訓鍊都監言啓曰,本局局別將鄭繼周,身病甚重,勢難察任,改差,何如?傳曰,允。
義禁府啓目,香室忠義韓光臣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,安山郡守洪錫謨,交河郡守尹馨圭,麻田郡守玄仁福,砥平縣監韓用成等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,內侍朴道性原情云云。傳旨內辭緣,泛稱遲晩,所當請刑是白乎矣,曾經長番內侍勿爲請刑,載在大典通編,議處,何如?判付啓,依允。
李恒權,以義禁府言啓曰,保放罪人尹馨圭,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,明日人日製通方外爲之時,本府都事九員赴擧,只有武都事一員,當直入直,而本府入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
事變假注書崔宗煥書啓,臣於本月初三日戌時量,敬奉聖諭,馳往傳諭于果川縣下北面加次山里承政院同副承旨吳熙常所住處是白乎則,以爲臣頃於史官之回,猥暴咫尺之守,顒冀容光之照,不意玆者,別諭洊降,首尾百有餘言,諄切嚴重,有若慈父之牗迷子,臣以首頓地,汗淚交逬也。臣是世祿之裔,而居父母之邦,豈全昧君臣之義駕屨之禮,而乃反故作偃蹇難進之態,以爲賭榮媒寵之計哉?誠以出處之義,粗有聞於君子,義在不進,進爲不恭,不進爲恭,如可一毫隨時前却豈義之云乎哉?此臣所以屢蒙恩召,而不敢變動者也。今若迫於嚴命,喪失所守,非臣之所敢爲,而殿下亦何取於一鄙夫哉?且臣於聖諭中捨予安往之敎,尤不勝驚隕震剝,實不知死所也。噫,臣自祖先,受國厚恩,式至臣身,荷殿下不世之遇,臣非木石,寧不感激銘鏤,而跡屛田間,心係王室,未嘗一日忘其報。如使臣,義有可進之說,病有可强之勢,而自占便宜,至承此不敢聞之敎,猶且迷不知變,神天其殛之,臣焉敢誣也?抑臣竊有所自悼者,臣忱誠淺薄,前後瀝血之懇,不能孚格宸衷,反歸矯飾之科,聖明在上,以禮進退臣僚,而顧於賤臣,必欲督迫馳驟而驅使之。是臣受恩罔極,旣蔑襪線之補,徒然充一夫之數,而玷體下之仁也。俯仰跼蹐,不知所達,惟願遄伏邦憲,以靖私義亦爲白有等以,緣由馳啓爲白乎旀,臣亦復路,緣由馳啓云云。踏啓字。
丙戌二月初五日辰時,上御熙政堂。藥房入診入侍時,提調趙萬永,副提調洪起燮,假注書金熙逌,記注官全允淡,記事官李景在,檢校待敎金正喜,以次進伏。醫官李命運·李彦厚·金殷相,以次進伏楹外訖。萬永曰,近日春寒尙峭,夜雪且多,聖體若何?萬永曰,寢睡·水刺之節,何如?上曰,一樣矣。中宮殿氣候,何如?上曰,一樣矣。上命醫官診候,命運等以次入診訖。命運退伏奏曰,脈候左右三部調均,而但左脈寸關沈闊,似有痰候,雖是換節時例症,而調理之劑,議定以入似好矣。萬永曰,湯劑,退出藥院,議定以入,何如?上可之,進御加減健脾湯,自今日一貼式煎入事。出榻敎,上命退,諸臣以次退出。
上在昌德宮。停常參·經筵。
李恒權啓曰,大司憲宋穉圭,持平沈能燮在外,執義林處鎭,持平閔令儒未肅拜,掌令宋在淳·成龍申呈辭,監察茶時之意,敢啓。傳曰,知道。
洪起燮啓曰,藥房提調·副提調,持湯劑來待矣。傳曰,封入。
傳于洪起燮曰,都承旨持此御題,與弘文提學,偕往泮宮,試取以來。
以應敎李嘉愚,副應敎朴潞壽,校理趙冀永,副校理趙忠植,修撰尹秉烈,副修撰南履懋·洪赫牌不進罷職傳旨,傳于徐耕輔曰,只推。
以副校理朴英載牌不進罷職傳旨,傳于徐耕輔曰,只推。
徐耕輔啓曰,玉堂上下番俱空,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,旣有只推之命,竝卽牌招,推移入直,何如?傳曰,允。
以別兼春秋張敎根·金鍏牌不進罷職傳旨,傳于徐耕輔曰,只推。
徐耕輔啓曰,別兼春秋張敎根·金鍏,旣有只推之命竝卽牌招,推移入直,何如?傳曰,允。
以副校理朴英載再牌不進罷職傳旨,傳于徐耕輔曰,只推。
傳于徐耕輔曰,發遣吏郞,諸執事淸齋與否,摘奸以來。
洪起燮啓曰,臣與弘文提學洪羲俊,偕往泮宮,人日製儒生試取,則收券爲三千二百二十張矣,捧入之意,敢啓。傳曰,知道。
傳于洪起燮曰,在院承旨及試所承旨,入直閣臣,竝試官加差下,史官對讀官加差下,使之分考。
傳于洪起燮曰,科次入侍。
徐耕輔,以吏曹言啓曰,因承政院啓辭,守令薦應薦不薦人,令該曹察推事,允下矣。行戶曹判書鄭晩錫,工曹判書任希存,行大護軍宋冕載,訓鍊院都正趙岐,行護軍洪奭周·徐鼎輔·權丕應·朴蓍壽,戶曹參判金鐮,行護軍李光憲·申在植,同知中樞府事柳河源,俱爲應薦而不薦,竝推考警責,何如?傳曰,允。
任存常,以兵曹言啓曰,因承政院啓辭,邊將應薦不薦人,令該曹察推事,允下矣。行戶曹判書鄭晩錫,知中樞府事鄭尙愚,議政府左參贊趙貞喆,工曹判書任希存,行大護軍宋冕載,同知中樞府事李復淵,行護軍洪奭周·金愚淳·尹尙圭·李志淵·申緯·李光憲·洪遇燮·朴蓍壽·徐鼎輔·權丕應·洪羲俊·朴齊一·申在植·趙華錫·朴基豐·權逴·金守基·許溟·李鐵求·李尙謙·李晢·李忠運,行訓鍊院都正趙岐,俱爲應薦而不薦,竝依法典推考警責,何如?傳曰,允。
又以兵曹言啓曰,經宿幸行時侍衛,例爲稟旨磨鍊矣。今此王世子隨駕時陪衛,兵曹都摠府堂上郞廳各一員,五衛將二員,武臣兼宣傳官四員磨鍊,而翊衛司陪衛,以幾員磨鍊乎?敢稟。傳曰,全數磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,本局別將安光質,時帶宣傳官,而幸行不遠,職務相妨,別將之任,今姑改差,何如?傳曰,允。
又以禁衛營言啓曰,本營哨官金玉聲,以入直將官,全不察飭,做錯非細,決棍汰去之意,敢啓。傳曰,知道。
又以御營廳言啓曰,本廳千摠李儒常,身病甚重,勢難察任,改差,何如?傳曰,允。
李恒權,以義禁府言啓曰,今此文武科初試時,本府都事九員赴擧,只有武都事一員,當直入直,而本府入直公事,回公都事,文一二所·武一二所禁亂都事,無以推移,假都事六員,令該曹口傳差出,以爲分排之地,何如?傳曰,允。
又以義禁府言啓曰,保放罪人李源祖·朴晩壽·洪羲瑾·南延君球·金永受·李光濂·鄭晉錫·尹馨圭等,竝還囚議處以入之意,敢啓。傳曰,知道。
義禁府啓目粘連,向前趙台榮亦,獄囚之見失,雖値本倅不在之時,鎖匠之故放,實是各邑所無之事,常時之不能嚴束察飭,律以法文,難逭重堪是白如乎,死囚逃之邑守令,依律科罪,卽通編所載,而向來大僚提奏,又是舊典申明者,以此照律,何如?判付啓,依允。又啓目粘連,向前洪錫謨·尹馨圭·玄仁福·韓用成等亦,免稅亦是實結,災傷有難獨漏是白乎矣,執災旣過實結,俵災至及免稅,於是乎以田結而移充免稅,災傷之政,何等嚴重,田畓之稅,自有界限是白去乙,今此執災之過濫,移充之擅便,不可但以錯誤論是白遣,砥平縣翁主房免稅八結,及宜嬪房免稅一結零之以內需司懸錄事段,本道之誤錄,誠如囚供是乎乃,外此所犯,與洪錫謨·尹馨圭·玄仁福等,旣無異同之可論是白乎所,雖與通編中濫報災結而私用者有間,而若是錯亂,焉逭重勘?竝只以此照律,何如?判付啓,依允。又啓目,向前朴道性亦,雖是崇品之臣,如遇大僚之行,則讓路供立,以候其過,非但朝體卽然,可見等威莫重兺不諭,南衙北寺,尤爲截然是白去乙,朴道性段,行步自若,睨視而過,踰濫之習,萬萬可駭,以此照律,何如?判付啓,依允。又啓目粘連,向前南延君球·金奎燮·洪羲瑾等亦,祀典本自莫嚴,香祝尤有所重,而先農壇配位香祝之初不入封,獻官與香室官員,則眼同準祝,而初未詳審,該房承旨,則身自傳香,而亦未覺察,以至追後封進之境,揆以事體,萬萬驚悚,竝只以此照律,何如?判付啓,依允。又啓目粘連,向前韓光臣亦,謹書祝文,自是忠義之職,封進祝文,固非忠義之責,而先農壇配位祝文,果爲混入於他祝文中,則與初不書置,有異是白乎乃,渠旣書置,不能謹守,以致臨時更書,追後封進者,事之不審,不可置而不論,以此照律,何如?判付啓,依允。又啓目粘連,向前李源祖·朴晩壽·鄭晉錫·李光濂·金永受等亦,蓋此無土之免稅,本是實結中劃給者,則同入災頉,容或有說是白乎矣,執災旣過實結,免稅無由劃給,遂致以田稅而移充,災傷之政,何等嚴重,田畓之稅,自有界限,而其執災之過濫,移充之擅便,不可但以錯誤論是白遣,李源祖段,戶曹納免稅十結,雖是本道年分案中誤錄,而均廳免稅,卽査得有土者是白去乙,終不能覺得,而輒以無土爲辭者,又難免不審之罪是白如乎,上項李源祖·李光濂·朴晩壽·鄭晉錫·金永受等所招,雖與通編所載濫報災結而私用,有間是白乎乃,錯亂至此,重勘難逭,竝只以此照律,何如?判付啓,依允。又啓目,坡州牧使李元八,積城縣監趙萬始等願情云云。傳旨內辭緣,泛稱遲晩,趙萬始段,刑推得情,李元八段,所當請刑是白乎矣,曾經侍從勿爲請刑,載在大典通編,議處,何如?判付啓,依允爲旀,趙萬始段,除刑推議處爲良如敎。
丙戌二月初六日酉時,上御熙政堂。人日製科次入侍時,行都承旨洪起燮,假注書金熙逌,記注官安仁,記事官李景在,弘文提學洪羲俊,試官左承旨任存常,左副承旨金炳朝,檢校待敎徐憙淳,對讀官兼弼善李憲兢,司書朴容壽,兵曹佐郞柳基豐,以次進伏訖。上曰,科次爲之。基豐等以次讀奏訖。上曰,別兼何不入來耶?起燮曰,吳致愚由限未過,其餘別兼,連事違牌矣。上曰,翰林被選當次人,來四月始付耶?景在曰,被選當次人之間月付職,雖是例也,近來則提稟後翼月連付,亦多已例,而今番則幸行在卽,左右史不可不備。故方欲取考古事,照例後仰達矣。羲俊曰,選券十張,以何等書之乎?上曰,上一張,以三下一書之,之次二張,以正三下書之,之次三張,以草三下書之,之次四張,以次上書之,可也。羲俊書等訖,上命坼封,起燮坼封讀奏訖。命書傳敎曰,人日製表居首三下一生員徐膺淳,直赴會試,之次三下二進士沈雯等二人,各給二分,之次草三下幼學李壧等三人,各給一分,之次次上幼學吳致翼等四人,竝令該曹,考例施賞。又命書傳敎曰,入格儒生,明日延英門外施賞。上命試官先退,羲俊等先退。又命退,承史以次退出。
上在昌德宮。停常參·經筵。
李恒權啓曰,大司憲宋穉圭,持平沈能燮在外,執義林處鎭,持平閔令儒未肅拜,掌令宋在淳·成龍申呈辭,監察茶時之意,敢啓。傳曰,知道。
任存常啓曰,來十一日朝參日次矣,敢稟。傳曰,停。
金炳朝啓曰,來十一日輪對日次矣,敢稟。傳曰,爲之。
洪起燮啓曰,藥房提調·副提調,持湯劑來待矣。傳曰,封入。
傳于金炳朝曰,皇壇祭攝事時,王世子齋宿處所,以摛文院爲之。
傳于任存常曰,傳香承旨·左副承旨,分詣受香諸處,奉審摘奸以來。
任存常啓曰,禁衛大將柳相亮,南壇淸道事,今方出去矣,兼帶右邊捕盜大將命召及大將牌,傳令牌,何以爲之?敢稟。傳曰,仍佩往來。
又啓曰,右邊捕盜大將柳相亮,以禁衛大將,南壇淸道事出去,而命召及大將牌·傳令牌,有仍佩往來之命矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙華錫,卽爲牌招聽傳敎,何如?傳曰,允。
金炳朝啓曰,玉堂上下番俱空,已至多日,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,副修撰南履懋·洪赫,旣有只推之命,竝卽牌招,推移入直,何如?傳曰,允。
以應敎李嘉愚,副校理朴英載,修撰尹秉烈,副修撰洪赫牌不進罷職傳旨,傳于金炳朝曰,只推。
金炳朝啓曰,別兼春秋張敎根·金鍏,旣有只推之命,竝卽牌招,推移入直,何如?傳曰,允。
又啓曰,別兼春秋吳致愚,由限已過,一體牌招入直,何如?傳曰,允。
以別兼春秋張敎根·金鍏·吳致愚牌不進罷職傳旨,傳于金炳朝曰,只推。
金炳朝啓曰,吏曹郞廳來言,守令多窠,政事,取稟。傳曰,政官牌招開政。
任存常,以兵曹言啓曰,五衛將卞持淳,病難供職,呈狀乞遞,改差,何如?傳曰,允。
有政。吏批,判書趙萬永進,參判沈能岳牌不進,參議李奎鉉進,左副承旨金炳朝進。以趙鐘永爲大司成,以金相休爲左賓客,以李奎鉉爲兼輔德,以李景在爲兼說書,以沈能稷爲春川府使,以金永錫爲富平府使,以林顯喆爲楊根郡守,以金徹淳爲安山郡守,以李玄始爲麻田郡守,以韓用鎬爲交河郡守,以金敏淳爲砥平縣監,開城留守李龍秀,限麥秋仍任事承傳。
兵批,行判書李羲甲進,參判朴宗正入直進,參議李衡柱病,參知嚴燾病,右承旨李恒權進,以尹和東·柳宗協爲五衛將,以尹善養爲曹司衛將,以許櫟爲忠壯將,以金用基爲都摠都事,以徐左輔爲文兼,以吳泰學爲武兼,洪容默爲衛率,沈日永爲忠淸水使,知事單金履陽,護軍朴宗喜,副護軍趙台錫·李命儒,副司直鄭時善竝單付。
李恒權,以兵批言啓曰,前留守金履陽,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
吏批,再政。以鄭尙愚爲左副賓客,金漢淳爲繕工副正,尹五榮爲尙衣僉正,徐有準爲宗廟令,柳英根爲社稷令,李能淵爲尙衣別提,左賓客單李肇源·右賓客單金相休。
兵批,再政。以閔恒錫爲宣傳官徐任輔爲翊衛,金鍏爲文兼,僉知單尹善養·尹和東·柳宗協。
吏批,三政。以徐鳳輔爲司僕僉正,鄭在淇爲莊陵令,宋欽明爲刑曹佐郞,鄭始容爲司饔主簿,右賓客單鄭尙愚,左副賓客單金相休。
兵批,三政。以金魯喆爲都摠經歷。
傳于金炳朝曰,設賑方張之時,曠官可悶,新除授守令,皆令明日下送。
以京畿監司徐長輔狀啓,驪州牧民家失火事,傳于金炳朝曰,聞甚矜惻,元恤典外,別加顧助事,分付。
金炳朝,以吏曹言啓曰,今此文武官重試對擧別試文科初試試官,當爲磨鍊擬入,而參判沈能岳病不來令政院卽爲牌招,以爲同參之地,何如?傳曰,允。
又以吏曹言啓曰,今此文武官重試對擧別試文科初試試官,當爲磨鍊擬入,而擬望之人乏少,閣臣竝擬,何如?傳曰,允。
李恒權,以兵曹言啓曰,今此丙戌重試對擧別試武科初試,試官望磨鍊以入,而當品中擬望之人乏少,堂上曾經兵使,竝擬以入之意,敢啓。傳曰,知道。
金炳朝,以禮曺言啓曰,今此別試文科初試一所,設場於本曹矣,上直郞廳,依例移直朝房之意,敢啓。傳曰,知道。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林翰鎭,身病呈旬,直講金秀鍾,二所縫彌官進去,典籍李濟翼,一所縫彌官進去時入直之員,以他郞官姑爲代直之意,敢啓。傳曰,知道。
李恒權,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
義禁府照目粘連,長湍前府使李源祖,富平府使朴晩壽,楊根郡守鄭晉錫,漣川前縣監李光濂,抱川前縣監金永受等矣本府議啓內,蓋此無土之免稅,本是實結中劃給者,則同入災頉,容或有說是白乎矣,執災旣過實結,免稅無由劃給,遂致以田稅而移充,災傷之政,何等嚴重,田結之稅,自有界限,而其執災之過濫,移充之擅便,不可但以錯誤論是白遣,李源祖段,戶曹納免稅十結,雖是本道年分案中誤錄,而均廳免稅,卽査得有土者是白去乙,終不能覺得,而輒以無土爲辭者,又難免不審之罪是白如乎,上項李源祖·李光濂,朴晩壽·鄭晉錫·金永受等所犯,雖與通編所載濫報災結而私用,有間是白乎乃,錯亂至此,重勘難逭,竝只以此照律罪,各杖一百收贖,告身盡行追奪,竝只私罪啓,奉敎依允爲旀,李源祖段,功減一等,朴晩壽·鄭晉錫·李光濂·金永受等段,竝只功議各減一等。又照目粘連,先農壇初獻官南延君球,香室官員金奎燮,前左副承旨洪羲瑾等矣本府議啓內,祀典本自莫嚴,香祝尤有所重,而先農壇配位香祝之初不入封,獻官與香室官員,則眼同準祝而初未詳審,該房承旨,則身自傳香而亦未覺察,以至追後封進之境,揆以事體,萬萬驚悚,竝只以此照律罪,各杖八十收贖,奪告身三等,竝只私罪啓,奉敎依允爲旀,南延君球段,議減一等,金奎燮段,功減一等,洪羲瑾段,功議各減一等。又照目粘連,春川府使趙台榮矣本府議啓內,獄囚之見失,雖値本倅不在之時,鎖匠之故放,實是各邑所無之事,常時之不能嚴束察飭,律以法文,難逭重勘是白如乎,死囚逃亡邑守令,依律科罪,卽通編所載,而向來大僚提奏,又是舊典申明者,以此照律,罪杖七十收贖,告身盡行追奪,徒一年半定配,私罪啓,奉敎依允爲旀,功減一等。又照目粘連,安山郡守洪錫謨,交河郡守尹馨圭,麻田郡守玄仁福,砥平縣監韓用成等矣本府議啓內,免稅亦是實結,災傷有難獨漏是白乎矣,執災旣過實結,俵災至及免稅,於是乎以田結而移充免稅,災傷之政,何等嚴重,而田畓之稅,自有界限是白去乙,今此執災之過濫,移充之擅便,不可但以錯誤論是白遣,砥平縣翁主房免稅八結及宜嬪房免稅一結零之以內需司懸錄事段,本道之誤錄,誠如囚供是白乎乃,外此所犯,與洪錫謨·尹馨圭·玄仁福等,旣無異同之可論是白乎所,雖與通編中濫報災結私用者有間,而若是錯亂,焉逭重勘?竝只以此照律罪,各杖一百收贖,告身盡行追奪,竝只私罪啓,奉敎依允爲旀,竝只功減一等。又照目粘連,香室忠義韓光臣矣本府議啓內,謹書祝文,自是忠義之職,封進祝文,固非忠義之責,而先農壇配位祝文,果爲混入於他祝文中,則與初不書置,有異是白乎乃,渠旣書置,不能謹守以致臨時更書,追後封進者,事之不審,不可置而不論,以此照律,罪笞五十收贖,解見任別敍私罪啓,奉敎依允爲旀,功減一等。又照目牒連,內侍朴道性矣本府議啓內,雖是崇品之臣,如遇大僚之行,則讓路拱立,以候其過,非但朝體卽然,可觀等威莫嚴兺不喩,南衙北寺,尤爲截然是白去乙,朴道性段,行步自若,睨視而過,踰濫之習,萬萬可駭以此照律,罪杖八十收贖,奪告身三等私罪啓,依允爲旀,功減一等爲良如敎。又啓目粘連,向前李元八·趙萬始等亦,無土免稅,旣是收捧於民結者,則荒歲給災,無以異同於實結是白乎矣,實結與免結,俱入災頉,畓稅代田稅,有此移充,則災傷之法,何等嚴重,田畓之稅,自有界限是白去乙,執災終涉過濫,充稅不免擅便兺不喩,坡州牧之鄭房免稅畓三結零給災事段,收稅輒劃民結,該邑遂認無土,而戶曹田案,本以有土載錄是白乎則,只循流來謬例,不能到底審察者,卽所謂不知亦罪是白遣,積城縣之龍洞宮·光海君房免稅畓加錄事段,免結實結,固有元數,災頉代頉,雖無相左是白乎乃,年分大槪狀之修報也,宜克審愼而致此錯誤,有若加錄者然,難免不察之失是白如乎,由前由後,雖與通編所載濫報災結而私用者有間,而災政莫嚴,重勘難逭,竝只以此照律,何如?啓,依允。
李恒權,以禁府言啓內,時囚罪人趙台榮,杖七十收贖,告身盡行追奪,徒一年半定配照律公事,判付內依允,功減一等事,命下矣。趙台榮功減一等,杖六十收贖,告身盡行追奪,江原道原州牧丹邱驛,徒一年定配,而以議啓內辭意,具罪目,依例發遣府書吏,押送配所,何如?傳曰,允。
左承旨任存常書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物祭器祭井看審則精潔,諸執事進排官摘奸則無頉。仍詣漢江壇,壇上神位版奉審則無頉,祭物祭器看審則精潔,諸執事進排官摘奸則無頉。故還詣南壇享所,待將事還奉神位版後,復命之意,敢啓。傳曰,知道。
上在昌德宮。停常參·經筵。
李恒權啓曰,大司憲宋穉圭,持平沈能燮在外,執義林處鎭,掌令宋在淳·成龍申,持平閔令儒試所進去,監察茶時之意,敢啓。傳曰,知道。
備忘記,楸坡萬戶李守文下直,長弓一張,長箭一部,片箭一部,筒兒一筒賜給。
洪起燮啓曰,藥房副提調,持湯劑來待矣。傳曰,封入。
以別兼春秋張敎根·金鍏·吳致愚牌不進罷職傳旨,傳于徐耕輔曰,只推。
徐耕輔啓曰,別兼春秋張敎根·金鍏·吳致愚,旣有只推之命,竝更牌招,推移入直,何如?傳曰,允。
任存常啓曰,左邊捕盜大將趙華錫,以武二所試官,今方慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
以江原監司洪敬謨狀啓,原州牧定配罪人金愚淳,遭母喪給暇後還配事,傳于徐耕輔曰,仍爲放送。
以校理趙冀永,副校理趙忠植牌不進罷職傳旨,傳于徐耕輔曰,只推。
徐耕輔,以弘文館言啓曰,校理金正喜內閣進,副修撰南履懋試所進,修撰尹心圭在外,本館下番闕直,事甚未安。應敎李嘉愚,校理趙冀永,副校理趙忠植·朴英載,修撰尹秉烈,副修撰洪赫,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,經宿動駕時告廟,前二日爲之事,載在禮文矣。今此幸行時,宗廟·景慕宮告由祭,今二月二十日,依例遣大臣設行,何如?傳曰,允。
又以禮曹言啓曰,卽接四館所牒呈,則甲申十一月秋到記殿講入格給二分儒生幼學鄭竣容,乙酉正月春到記殿講入格給二分儒生生員趙得鉉,幼學韓致宇,給一分儒生幼學沈兢之,同年十月秋到記殿講入格給二分儒生幼學孔煥鼎·李鼎信,給一分儒生幼學曺翯振·尹致圭,生員安潤蓍。
丙戌二月春到記殿講入格給一分儒生進士趙鎭晩,幼學尹之鎔·成容默,俱以講經生,兼爲製述,今番別試,從願許赴事報來矣。幼學鄭竣容等十二人,從願許赴於今此別試初試,較藝等第之意,分付,何如?傳曰,允。
又以禮曹言啓曰,卽接四館所牒呈,則乙酉十月秋到記殿講入格幼學兪章煥,製述入格進士李發源,同年十一月柑製入格生員金東健,同年十二月濟州儒生試取入格幼學金柔。丙戌二月春到記殿講入格幼學李鼎敍,製述入格生員趙秉常,以上直赴殿試,庚辰十二月柑製入格進士李元永,辛巳二月水原府儒生應製入格幼學金永鎭,同年十一月九月製入格幼學尹致容,同月秋到記製入格生員洪錫謨,壬午正月柑製入格幼學李章五,同月人日製入格幼學柳珽,同年閏三月春到記製述入格生員李象峻,同年十月秋到記製述入格進士朴宗琬,癸未二月濟州儒生試取入格生員吳霑,幼學愼尙豪,同年四月三日製入格幼學金洛龍,同年九月秋到記製述入格幼學韓宓履,進士洪鐘英,同年十一月柑製入格幼學李敎英,甲申正月人日製入格幼學趙雲鶴,同年三月忠良子孫應製入格幼學李海應,前府使尹爔,同年四月三日製入格生員金箕默,同年閏七月七夕製入格進士洪翼周,同年八月九日製入格進士徐憲淳,同年十一月秋到記製述入格進士韓用幹,同月柑製入格進士洪遠燮,乙酉正月人日製入格幼學金重鉉,同月春到記製述入格進士金晉敎,同年三月三日製入格幼學鄭基信,同年九月九日製入格生員金序敎,同年十月七夕製入格進士南獻中,同月秋到記製述入格進士李鼎在,同年十一月柑製入格生員李啓朝,同年十二月濟州儒生試取入格幼學安宗胤。丙戌二月春到記製述入格生員沈宜益,同月人日製入格進士徐膺淳,以上直赴會試,辛巳二月水原府儒生應製入格幼學李晩容·曺冕圭·崔德一,同年十一月九日製入格幼學閔致祿·李鼎民·尹·金永秀,壬午正月柑製入格幼學金鋎東,同月人日製入格生員吳泰重,同年十月秋到記製述入格生員趙然大,癸未二月濟州儒生試取入格幼學梁德宸·邊倜,同年四月三日製入格幼學李始永·尹克烈,同年九月九日製入格生員趙道淳,進士李啓潢,同年十一月柑製入格幼學許,甲申正月人日製入格幼學趙得林·尹卬圭,同年三月忠良子孫應製入格幼學李重聃·許璉,都事金用淳,幼學金汶根·李錠,同月春到記製述入格進士洪祐信,生員鄭允容,同年七月忠良子孫應製入格副司果洪鍾遠,同年閏七月七夕製入格生員李寅夔,同年八月九日製入格進士韓驥,幼學盧命駿·林泰周·成載璜·尹瑨·林宗憲·趙元存,同年十一月秋到記製述入格生員鄭基一·鄭鴻淳,同月柑製入格幼學趙道林,乙酉正月八日製入格幼學鄭基轍·趙命鎬,同月春到記製述入格進士金箕晳,同年三月三日製入格幼學姜羲永,同年九月九日製入格進士李儒勝,同年十月七夕製入格幼學申命河·南孝重,同月秋到記製述入格生員睦奎錫,同年十一月柑製入格生員鄭興敎,同年十二月濟州儒生試取入格幼學鄭遠集·姜恒鎭。丙戌二月春到記製述入格進士李源膺,同月人日製入格進士沈雯,幼學金錫震,以上給二分,庚辰八月七夕製入格幼學李廷爀,辛巳十一月九日製入格幼學李箕標·金進煥·洪師國·具佑默,癸未四月三日製入格進士任百經,幼學尹鳳鎭·芮天祚,生員安用默,幼學李彙進,生員李學在,幼學金魯善·梁錫獻·鄭義淳,同月十一月柑製入格進士宋持膺,幼學鄭台榮,進士李容奎,甲申七月忠良子孫應製入格進士閔洙龍,同年閏七月七夕製入格進士李明迪,幼學任可常,同年八月九日製入格幼學高逈·朴圭聖·李在鴻·尹洙,進士趙配永,乙酉正月人日製入格幼學金始漢·李晉翼,同年三月三日製入格進士尹興圭,同年九月九日製入格幼學鄭受容,同年十月七夕製入格進士洪達善,同月秋到記製述入格生員李泰一,同年十一月柑製入格進士趙最永。丙戌二月春到記製述入格進士李源弼,同月人日製入格幼學李壧·朴鎬壽·南茂中,以上給一分事命下,依例分等許赴事報來矣。幼學兪章煥等六人,直赴於今此別試殿試,進士李元永等三十二人,今番別試殿試,旣兼會試,依例許赴,給二分幼學李晩容等五十二人,給一分幼學李廷爀等三十六人,許赴於別試初試,較藝等第之意,分付,何如?傳曰,允。
又以奉常寺都提調意啓曰,祭享所用春等中脯,依定式今二月初八日,始造之〈意〉,敢〈啓〉。傳曰,知道。
任存常,以武一所試官意啓曰,臣所今日平明開場,擧子捧單數,自天字至騰字半字,合爲一千六百九十人矣。先自柳葉箭及貫革,兼行試取,而元貫革外,加設四貫革,合八貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至呂字半字,合一千四百七十三人矣。先自柳葉箭試取,而元貫革外,加設四貫革之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子五百五十人內,柳葉箭貫一中邊二中,貫革邊三中兩技入格一人,柳葉箭貫一中邊二中入格三人,貫革邊五中入格一人,貫二中邊二中入格二人,貫一中邊三中入格三人,邊四中入格四人,邊三中入格三十七人,合爲五十一人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子三百八十人內,入格十七人矣。日暮姑停之意,敢啓。傳曰,知道。
李恒權,以義禁府言啓曰,以江原監司洪敬謨狀啓,原州牧丹邱驛徒三年定配罪人金遇順,遭母喪過葬後還配事,判付內,仍爲放送事,命下矣。金遇順放送事,分付該道道臣之意,敢啓。傳曰,知道。
義禁府照目粘連,坡州前牧使李元八,積城縣監趙萬始等矣本府議啓內,無土免稅,旣是收捧於民結者,則荒歲給災,無以異同於實結是白乎矣,實結與免結,俱入災頉,畓稅代田稅,有此移充,則災傷之法,何等嚴重,田畓之稅,自有界限是白去乙,執災終涉過濫,充稅不免擅便兺不喩,坡州牧之鄭房免稅之畓三結零給災事段,收稅輒劃民結,該邑遂認無土,而戶曹田案,本以有土載錄是白乎則只循流來謬例,不能到底審察者,卽所謂不知亦罪是白遣,積城縣之龍洞宮·光海君房免稅畓加錄事段,免結實結,固有元數,災頉代頉,雖無相左是白乎乃,年分大槪此修報也。宜克審愼,而致此錯誤,有若加錄者然,難免不察之失是白如乎,由前由後,雖與通編所載濫報災結而私用者有間,而災頉莫嚴,重勘難逭,竝只以此照律罪,各杖一百收贖,告身盡行追奪私罪,奉敎依允爲旀,趙萬始段,功減一等爲良如敎。
事變假注書梁日煒書啓,臣於去月三十日申時量,敬奉聖諭,馳往傳諭于忠淸道懷德縣北面鰲村里大司憲宋穉圭所住處,則以爲臣床席累旬,殘喘奄奄,猥膺召旨,末由控訴,遂呈病單於本縣,仰冀解職於傳聞,屑越之罪,旣不獲嚴誅,而危迫之情,亦未蒙矜諒。恩諭乃降,史官臨宣,敦勉之隆重,招徠之勤摯,有非庸陋小臣所敢承當者,臣惶惑靡措之外,竊自悼微誠之不足以格天也。噫,臣之不敢進身,不過涯分病情二者,而顧今病情阽危,難望復起爲人,則涯分亦有所不暇言者,而一覲耿光,永無以遂願矣。臣瞻望雲天,只有涕淚而已。苟得精神稍定,當以一疏悉暴,而今此附陳,不成倫脊,冞增隕越之至云矣。緣由馳啓云云。踏啓字。
上在昌德宮。停常參·經筵。
任存常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李恒權啓曰,大司憲宋穉圭,持平沈能燮在外,執義林處鎭,掌令宋在淳·成龍申,持平閔令儒試所進去,監察茶時之意,敢啓。傳曰,知道。
洪起燮啓曰,藥房提調·副提調,持湯劑來待矣。傳曰,封入。
徐耕輔啓曰,別兼春秋張敎根·金鍏·吳致愚,旣有只推之命,竝更牌招,推移入直,何如?傳曰,允。
任存常啓曰,假注書金熙逌,身病猝重,勢難察任,今姑改差,何如?傳曰,允。
李恒權啓曰,正言李東迪,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言李東迪禁推傳旨,傳于李恒權曰,分揀。
以正言李東迪遞差傳旨,傳于李恒權曰,前望單子入之。
正言前望單子入之,金正喜落點。
金熙逌改差,代以宋尙玉爲假注書。
正言金正喜啓曰,臣言議風采,本不合於淸朝耳目之任,而薇垣除旨,忽下於內省持被之中,且惶且感,義分是懼,雖不得不章皇出肅,少伸叩謝之忱。第臣於合啓中,有不可聯參者,前叨臺地,以此引懇,輒蒙體諒之恩,今臣處義,亦無異同。以此情悰,何可晏然於臺次乎?請命遞斥臣職。答曰,依啓。
兵曹口傳政事,副護軍單徐憙淳,副司果單金正喜。
傳于徐耕輔曰,藥房都提調有闕之代,政官牌招開政。
傳于徐耕輔曰,輔德,兼弼善兼司書,竝許遞,今日政差出。
吏曹,整理使單鄭晩錫。
宋尙玉在外,代以洪祐順爲假注書。
有政。吏批,判書趙萬永進,參判沈能岳牌不進,參議李奎鉉牌不進,右副承旨徐耕輔進。啓曰,臺諫闕員,今當差出,而擬望之人乏少,外任竝擬,何如?傳曰,允。以朴來謙爲正言,沈英錫爲校理,朴岐壽爲輔德,李嘉愚爲兼弼善,金鏴爲兼司書,沈象奎爲內醫都提調,李㬚爲戶曹佐郞,李鐘明爲監察,金秉始爲義盈主簿,李熽爲積城縣監。
兵批,行判書李羲甲病,參判朴宗正病,參議李衡柱入直進,參知嚴燾病,左承旨任存常進,副司果單李東迪。
吏批,再政。以申綏爲健元陵令,趙鎭運爲典設別提,趙雲杓爲掌苑別提,徐有皓爲司圃別提,徐萬淳爲殷山縣監。
以應敎李嘉愚,副校理朴英載,修撰尹秉烈,副修撰洪赫牌不進罷職傳旨,傳于徐耕輔曰,只推。
以校理趙冀永,副校理趙忠植再牌不進罷職傳旨,傳于徐耕輔曰,只推。
徐耕輔,以弘文館言啓曰,校理一員未差,修撰尹心圭在外,副修撰南履懋試所進,本館下番闕直,事甚未安。應敎李嘉愚,校理趙冀永,副校理趙忠植·朴英載,修撰尹秉烈,副修撰洪赫,旣有只推之命,竝卽牌招,以爲推移入直之地,何如?傳曰,允。
以別兼春秋張敎根·金鍏·吳致愚牌不進罷職傳旨,傳于徐耕輔曰,只推。
徐耕輔啓曰,別兼春秋張敎根·金鍏·吳致愚,旣有只推之命,竝更牌招,推移入直,何如?傳曰,允。
以吏曹參議李奎鉉牌不進罷職傳旨,傳于徐耕輔曰,只推。
任存常,以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子一千五十人內,柳葉箭貫二中,貫革邊三中兩技入格一人,柳葉箭貫二中入格一人,貫革邊四中入格八人,貫一中邊二中入格十一人,邊三中入格三十一人,合五十二人,昨日入格五十一人,兩日入格通計,合爲一百三人矣,日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子六百人內,入格二十八人矣,日暮姑停之意,敢啓。傳曰,知道。
判府事南公轍箚曰,伏以臣病隨年添,床笫宛轉,刀圭消遣,只俟化翁處置,而惟是藥院之任,虛縻身上,伏枕思惟,寢食殆不能安也。嘗藥重地,其所蹶效誠,與他職自別,而適値湯劑日進之時,監煎持待,皆使僚提輪替,此已萬萬悚兢。況今仙寢展謁,吉日已涓,移次經宿,爲日亦多。臣竊欲陪扈往還,以盡保護之責,而自量脚部萎薾,氣息喘促,實無跨馬驅馳之勢,欲偃便在家,則國體之損臣分之虧,亦果何如也耶?與其怵畏趑趄,毋寧早圖變通,明日又是起居日次而諸般症形,近益加劇,末由進身。玆具短箚,冒昧瀆塵,懇望聖慈,俯賜諒察,亟遞臣藥房都提擧之職,兼治闕禮之罪,俾公法伸而私分安焉。取進止。答曰,省箚具悉卿懇。愼節奉慮,卿之病勢難强,所帶都提調之任,今姑許副。仍傳于徐耕輔曰,此批答,遣史官傳諭于南判府事。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
任存常啓曰,大司憲宋穉圭,持平沈能燮在外,執義林處鎭,掌令宋在淳·成龍申,持平閔令儒試所進,監察茶時之意,敢啓。傳曰,知道。
又啓〈曰〉,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪起燮啓曰,藥房三提調,持湯劑來待矣。傳曰,封入。
以別兼春秋張敎根·金鍏·吳致愚再牌不進罷職傳旨,傳于李恒權曰,只推。
李恒權啓曰,別兼春秋張敎根·金鍏·吳致愚,旣有只推之命,竝更牌招,推移入直,何如?傳曰,允。
洪祐順有頉,代以林永洙爲假注書。
金炳朝啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,朴晦壽落點。
傳于徐耕輔曰,賢者之來與不來,不係於職名之有無,儒賢所帶承宣之銜,許遞,仍此思之,職名雖不關於賢者,當處而處之,亦所以爲禮也。贊善一窠加設,令該曹單付以入事,分付。
徐耕輔啓曰,贊善單付以入事,命下矣。政官牌招,開政下批,何如?傳曰,允。
有政。吏批,判書趙萬永進,參判沈能岳牌不進,參議李奎鉉牌不進,同副承旨徐耕輔進。以韓季麟爲東部令,贊善單吳熙常。
任存常啓曰,兵批無緊窠,吏批無送西之人,無政事之意,敢稟。傳曰,知道。
李恒權啓曰,科試書題之懸題後,卽爲來呈例也,而文二所書題單子,申後來呈,事未前有,萬萬駭然。當該試官,竝從重推考,何如?傳曰,允。
林永洙在外,代以趙啓昇爲假注書。
金命珠奉命在外,代以尹錫祐爲事變假注書。
以應敎李嘉愚,校理趙冀永,副校理趙忠植·朴英載,修撰尹秉烈,副修撰洪赫牌不進罷職傳旨,傳于李恒權曰,只推。
李恒權,以弘文館言啓曰,修撰尹心圭在外,副修撰南履懋試所進,本館下番連日闕直,事甚未安。應敎李嘉愚,校理趙冀永,副校理趙忠植·朴英載,修撰尹秉烈,副修撰洪赫,旣有只推之命,與新除授校理沈英錫,竝卽牌招,以爲推移入直之地,何如?傳曰,允。
任存常,以武一所試官意啓曰,臣所今日平明開場,昨日未畢試柳葉箭及貫革,仍爲取試之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲取試之意,敢啓。傳曰,知道。
以吏曹參議李奎鉉牌不進罷職傳旨,傳于徐耕輔曰,只推。
以別兼春秋張敎根·金鍏·吳致愚牌招不進罷職傳旨,傳于李恒權曰,只推。
任存常,以武一所試官意啓曰,臣所今日柳葉箭及貫革應射擧子九十人內,柳葉箭貫一中邊二中,貫革邊三中,兩技入格一人,柳葉箭貫一中邊二中入格一人,貫革四中入格五人,邊三中入格八人,合十五人。昨日入格五十二人,再昨日入格五十一人,三日入格通計,合爲一百十八人矣。柳葉箭及貫革,今已畢試,鐵箭自天字,鱗次試取之意,敢啓。傳曰,知道。
又以武二所試官意啓曰,臣所今日柳葉箭應射擧子四百九十三人內,入格七人矣。柳葉箭纔已畢試,貫革鱗次試取之意,敢啓。傳曰,知道。
又以御營廳言啓曰,本廳別將柳相燁,身病甚重,勢難察任,改差,何如?傳曰,允。
又以摠戎廳言啓曰,本廳右部千摠具載默,身病猝重,勢難察任,改差,何如?傳曰,允。
又以武一所試官意啓曰,臣所今日鐵箭應射擧子一百人內,三矢入格七十八人矣。日暮姑停之意,敢啓。傳曰,知道。
又以武二所試官意啓曰,臣所今日貫革應射擧子八百九十三人內,入格七十二人矣。日暮姑停之意,敢啓。傳曰,知道。
平安監司朴宗薰上疏曰,伏〈以〉臣,卽於邸報,得見京畿前監司臣朴宗綺,因戶曹草記無土免稅移錄事自引之疏,以甲戌己巳爲援據,臣是甲戌道臣也,竊不勝悚然惶蹙之至。事屬十數年前,身在五百里外,固未敢知其例之創自何時,而今之換劃,旣援甲戌,則論其所失,臣與宗綺一耳,罪當同罰,義難獨逭。玆敢不避猥屑,露章自列。伏乞聖明,俯賜諒察,亟命攸司,勘臣當被之律,以昭法紀,以靖私分,千萬幸甚。臣無任云云。答曰,省疏具悉。甲戌畿伯事,未知其時,卿何以爲之,而設或有失,到今豈可追理乎?卿其勿辭察任。
同副承旨吳熙常疏曰,伏以三陽鼎至,萬彙賁暢,殿下茂對圖理,念先急賢,迺有此延聘之擧,而臣之不肖,亦以名廁選籍,混被收召,近侍之臣,再辱蓬藋,臣惶駴震灼,求死不得,洊控血腔於史官之啓,而兪音尙閟,職名依舊。臣於是,寤寐而思,反復而究,終不獲措身之地。將欲强起趨命,則四維至重,鐵限在前。將欲申龥請譴,則言不見槪,恩反愈渥,進退維谷,理窮數極,雖傍觀之愍臣者,亦不能爲臣謀矣。然與其上下相持,久損國體,無寧重犯瀆擾,庶幾體諒,此臣所以疾聲鳴號而不自已也。臣本鈍根下品,幼旣失學,晩以父兄餘敎,粗知讀書之不容已,而志力不强,或鼓或罷,及此衰暮,遂廢然不復措意,舊聞已昧,新知不繼。雖章句誦說,尙不能猶人,以若伎倆,其何以承德音而備顧問乎?且臣受氣至薄,嬰疾忒早,種種癃醜之狀,不敢煩述,最是痰迷心竅,目昏耳鳴,而三官之用虧矣。肢體癱瘓,肌肉柴脫,戶庭之間,須杖而行,縱欲拚棄廉義而效趨走之恭,其勢誠末如之何也。臣嘗見先正臣宋浚吉辭官之疏曰,使臣誠有才學也,則雖有疾病,尙可黽勉效忠,以承聖意之萬一。誠無疾病也,則雖無才學,亦可隨地奔走,自盡筋力之所及。今臣有是疾病,而無是才學,直一廢物,而將何所藉而供世耶?此眞爲臣今日準備語也。然先正,以一代儒宗,亦嘗出膺聖祖曠絶之遇,任世道而贊弘化,其言猶如此,況如臣者,何足與道哉?臣荷殿下之殊寵而圖報無階,生爲辜恩之人,死作負義之鬼,撫躬悼惋,至於涕泗也。嗚呼,上天至仁,無物不遂,殿下之於臣,卽一天也。哀之命也,不哀之亦命也。臣之所望,惟在日月之回照耳。至於承宣夙夜之任,有非草莽逋臣,所可一日虛帶,而矧今幸行有命,期日已涓,不可不速卽變通,毋俾曠瘝。伏乞聖慈,亟遞臣職而收回召旨,仍勘臣前後違慢之罪,以昭法紀焉。抑臣於曩日聖諭中,高尙其事不事王侯,卽古列國之士所以行於列國之君,非比今日君臣之謂也。竊有區區愚忱,冒昧仰復焉。在易蠱之上九曰,不事王侯,高尙其事。程子傳之曰,賢人君子,不偶於時而高潔自守,不累於世務也。古人有行之者,伊尹·太公望之始,曾子·子思之徒,是也。卽斯義也,宇宙之間,自有此箇道理,與達則兼善天下者,竝行而不悖,諒非專指隱淪果忘者流,則竊恐不可以列國之士當之也。顧今世降而俗漓,賢遠而澤斬,爲士者弁髦經傳,擺脫法拂,只知有科宦利祿,而不復知民彝物則之重。滔滔者熙來穰往,勢若海決而河移,由今之道,不變今之俗,將見三綱墜而九法斁,吁可懼矣。臣固知殿下斯敎出於一時之斷章取義。然王言一出,爲謨爲訓,將以世爲天下,則儻或後生新學,不能深究聖意,錯認以爲高尙之事,莫宜行於今之朝廷,則逝益,其炎劫犇蹶,知進而不知退也,豈不憫哉?就使臣,得至前席,極論時事,不過以崇正學端士趨爲第一急務,而臣旣蔑高尙之志,僞冒竊寵,見棄君子,言出臣口,焉足聽聞?臣有懷無隱,言實僭妄,尤增死罪,臣無任云云。答曰,省疏具悉爾懇。仄席之中,巽牘又至,一則由予誠淺,二則由予誠淺,不勝愧悵交中。然聖人之學,終於成物,君子之心,恥於獨善,故孟子謂輔世長民莫如德,又曰,當今之世,捨我其誰。夫子不云乎?焉得繫而不食。今爾之所學,卽孔·孟之事,而一代之推以爲輔世長民之德者,卽惟如爾林下數賢而已。予安得不望之如渴,爾又安得不以斯世斯人之責自任,而浼浼然惟以謙牧爲事而已乎?予不多誥,爾諒之諒之,卽日幡然,以副予懷。至於前諭中高尙云云,爾之陳勉,誠可感。然予之本意,蓋指如由光夷·齊之至高,異於孔·孟之中行,而泛言之而已,豈有他哉?竝須諒之。仍傳于李恒權曰,此批答,遣史官傳諭于同副承旨。
執義鄭時善疏曰,伏以臣,跧伏窮鄕,作一編氓,萬念枯落,不齒行人者,久矣。忽於今月二十三日,伏奉初十日承政院成帖有旨,以臣爲司憲府執義,仍下馹召之命。前望特點,尤出常例,如臣賤陋,何以獲此?人聽愈榮,臣懼愈增,安敢遲回,自抵罪戾?顧臣蒲柳之質,又添犬馬之齒,與病爲隣,癃癈轉甚,氣血全耗,腰脊疼痛,痰咳間作,筋骸莫振,蒙此異恩,有不敢偃蹇自便,忍死作行,轉輾扶曳,期到城闉,更入脩門,一以伸叩謝之義,一以寫戀結之忱矣。行道數日,得抵尙州,觸冒風寒,宿症越添,叫楚呻囈,支離委仆,雖欲作氣,竟難陳力,如固早知難行,何不卽伸陳劾,逋恩留命,自速誅歿,一病爲祟,萬死何贖?伏乞聖慈,矜臣痼疾,諒臣微悃,遞臣所帶職名,俾言地無曠,私分獲安焉。臣旣不能蹶趨承,雖有一二謏見,固何敢妄率仰瀆,而惟是戀君憂國之心,有不能自禦,敢以閭巷之所覩記者,仰陳四聰之下,惟聖明垂察焉。臣竊見歲首綸音下者,蔀屋愁苦之狀,畎畝艱難之事,委曲惻怛,恫瘝若己。伏讀再三,不覺感激流涕。三代以後,能知民國之相依者,有幾君乎?我殿下愛民之心,如此其切,而顧瞻四方,生民之困瘁,日以益甚。此無他,職由於爲群下者之無大無小,而不能仰體聖意而然也。軍·田·糴三者,有國之大政,而吾民之存亡休戚繫焉。軍額則專事姑息,徒擁虛簿,間有査丁充額之擧,賄賂公行,操縱無常,白骨黃口,依舊在籍,而一夫疊役,擔負自有。田結則操弄刀筆,變幻虛實,昔陳而今起者,盡歸私橐,浦落而川反者,徵於白地,名色多端,徭役益繁。至於糶糴則凶散豐斂,所以爲民,而精斂麤散,反爲病民。斛量之闊狹,石穀之縮損,許多機巧,不可盡狀,加以京司各營之作錢,必歸於穀貴之邑,而近峽價歇之邑,則耗上之耗,逐年滋息,哀此窮民,偏受其苦,留分常典,亦漸解弛,加分之弊,又從以隨之。其他切骨之瘼,剝膚之患,有難一一枚擧。嗚呼,今此三政,祖宗之良法也,殿下之治規也。我殿下苟知爲弊之至於此極,則以殿下愛民之至仁,豈不思所以爲矯革之道,而置斯民於安生樂業之域乎?傳曰,節用而愛人。夫節用與愛人,似不相關,而非節用則無以愛人也。大禹之菲食,厚生之本也。文王之卑服,懷保之事也。衛文之大布大帛,所以致國人之悅也。今殿下,法前聖尙儉之意,憂今日極奢之弊,先自聖躬,務從節約,養德於淸心寡欲之地,存心於推恩固本之道,申明盛憲,垂範中外,則風動草偃,上行下效,內而公卿庶僚,外而方伯守令,惕然警顧,無敢自私,苞苴之風不行,誅求之習漸息,財用自饒,民力自舒,紀綱由是而立,人心由是而定,向也,三政之弊,不患無人於矯革矣。仍竊伏念我國胥吏之弊,前輩名臣,前後累言,而未及杜弊之方,其爲弊,或不至如今日而然歟。州郡胥吏之數,自有定式,而昭在大典。挽近以來,額數添增,鱗次附麗,利竇日開,弊源層生,畢竟爲害,都歸於民。爲官長者,孰不知其弊,而宿習已久,變通不易,實非一官一邑之所可獨擅,因循捱過,固知其無怪矣。特自朝廷一依大典,元定額數,揭明科條,頒下八道,抄削額外之數,使之緣南畝,則軍額可補矣,田結不紊矣,糶糴亦可以息其奸矣,豈不爲民國之幸哉?臣愚衷所激,急於上聞,言不成文,語多荒澁,狂僭之罪,實無所逃。伏惟聖上,不以人廢言焉。臣無任云云。答曰,省疏具悉。所陳三條及吏額事,令廟堂稟處,爾之本職,已許遞矣。
上在昌德宮。停常參·經筵。
夜三更,月暈。
徐有素啓曰,大司憲宋穉圭,持平沈能燮在外,執義林處鎭,掌令宋在淳·成龍申,持平閔令儒試所進,監察茶時之意,敢啓。傳曰,知道。
任存常啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
洪起燮啓曰,藥房副提調,持湯劑來待矣。傳曰,封入。
以應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫牌不進罷職傳旨,傳于任存常曰,只推。
金炳朝啓曰,輪對官來待矣。傳曰,入侍。
任存常啓曰,同副承旨徐耕輔,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐有素落點。
以左副承旨朴晦壽牌不進罷職傳旨,傳于任存常曰,只推。
以左副承旨朴晦壽推考傳旨,傳于任存常曰,許遞,前望單子入之。
承旨前望單子入之,洪命周落點。
任存常啓曰,假注書朴奎瑞,身病猝重,勢難察任,今姑改差,何如?傳曰,允。
朴奎瑞改差,代以徐有贊爲假注書。
吏曹口傳政事,檢閱單李穆淵。
金炳朝啓曰,試官之出榜詣闕,例也,而武一所監試官吳翰源·宋在淳,謂有身病,自外徑歸,事甚未安。竝推考,何如?傳曰,允。
傳于任存常曰,發遣吏郞,諸執事淸齋與否,摘奸以來。
以應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫牌不進罷職傳旨,傳于任存常曰,只推。
金炳朝,以兵曹言啓曰,今此幸行時,領軍之將,侍衛之職,不可不備,而內禁衛將南錫九,宣傳官申命淳·李圭徹,俱以病難供職,呈狀乞遞,竝改差,其代依例口傳差出,何如?傳曰,允。
兵曹口傳政事,以李殷會爲內禁將,許榦李南軾爲宣傳官。
徐有素,以備邊司言啓曰,今日二所場中,以書題之不能各處多懸,入場儒生,爭相先覩之際,群鬨起鬧,至於奔逬攔出之境。雖卽復爲招入,依例開場,而試官之不善周旋,致有此試場雜亂,事極可駭。二所諸試官,事過後,竝令該府拿問處之,何如?傳曰,允。
又以備邊司言啓曰,昨以二所諸試官,事過後拿勘之意,草記蒙允矣。追聞場內鬨鬧,奔逬攔出者,幾爲過半,而試所惟以苟然設場爲事,復開旣閉之圍門,招諭還入,懸題之後,門尙不閉。試體科規之蕩然無餘,已不可言。近來科場之弊,雖無所不有,而至於亂場之出於京試,士習之駭乖,尤可寒心,誠一變異。此而置之,來頭之弊,將無所不至。先朝丙辰別試初試,以諸生之不能整齊,使之各坐,而乍散旋聚,終不遵令,一二所竝爲草記罷場,則批旨至諭以得體。今番作鬧之駭擧,又非不整齊不各坐之可比,則試官之苟且設場於攔出之後者,巽軟莫甚,大失主試之體,誠不勝慨歎。昨之請勘,不徒以當初書題之不能多揭,以致鬧端而已也。二所終場,依丙辰初場例,直令罷場,以爲一分懲士習嚴科場之道。此所終場旣罷,則所取元額三百之數,亦當折減。謹考謄錄,己巳監試初試,二所初場,因特敎罷場,其時宗伯之臣,以終場加取初場之數,至有疏請之擧,而以其亦涉苟艱,竟寢其議。元額之折減,有不足恤,以此卽爲分付,何如?傳曰,士習之至此駭怪,寧欲無言。其在杜後弊之道,該所初試,所當一竝罷場,而大臣之意旣如此,特爲允許。試官疲軟,甚矣。別無拿問之端,待榜出,直捧罷職傳旨,取二百人,可也。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子十八人內,三矢入格五人,昨日入格七十八人,合爲八十三人矣。鐵箭今已畢試,騎芻與講書,鱗次兼行試取之意,敢啓。傳曰,知道。
又以武一所試官意啓曰,臣所今日騎芻應射擧子三人內,無一人入格,應講擧子八十五人內,入格八十三人矣。各技皆以畢試,而雖未滿元額,今方計劃出榜之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革,仍爲試取之意,敢啓。傳曰,知道。
又以武二所試官意啓曰,臣所今日貫革應射擧子五百八十人內,入格三十八人矣。貫革纔已畢試,鐵箭鱗次試取之意,敢啓。傳曰,知道。
丙戌二月十一日辰時,上御熙政堂。輪對官入侍時,同副承旨金炳朝,假注書趙啓昇,記注官全允淡,記事官李景在,輪對官軍資奉事金有喜,典設別提金學羲,東氷庫別檢宋禹錫,吏曹正郞盧光斗,工曹正郞趙㝡永,左通禮洪祐燮,中學訓導崔宗煥,典設別檢朴有壽,義盈奉事李源吉,司僕判官金民淳,司饔僉正洪龍燮,奉常奉事金龍翼,養賢庫兼奉事梁日煒,忠勳都事沈宜復,造紙別提高大雄,瓦署別提沈正禮,中樞都事金永植,司䆃奉事李進永,軍器判官李慶鼎,內資主簿宋之彦,禮賓參奉吳泰晉,濟用判官呂東簡,吏曹正郞李賢默,戶曹正郞李謙秀,校書校理蔡弘勉,工曹正郞安仁,漢城判官金在達,承文正字鄭顯璞,右通禮朴奎壽,尙衣主簿全彝煥,軍資正李海淸,奉常副奉事金耆升,社稷令沈源祖,司宰奉事李儒冕,內贍主簿金啓澧,平市主簿李善永,義盈奉事尹行獜,宗簿直長趙雲象,廣興守柳仁根,長興主簿李祉默,掌苑別提洪永燮,司圃直長玄永益,養賢庫兼奉事尹錫祐,典牲判官李常在,造紙別提李鍾岱,中樞都事李羲命,司䆃僉正尹匡烈,軍器正李悌彬,禮賓主簿沈能默,濟用奉事鄭澤友,吏曹佐郞朴熙輔,東氷庫別提趙鼎錫以次進伏訖。上命輪對官以次進前奏職·姓名,有喜等以次奏職·姓名。至常在奏姓名,上曰,與下番至親乎?炳朝曰,果與下番爲至親矣。上曰,爲幾寸?炳朝曰,六寸親矣。上問職掌遺在。有喜等亦各以次仰對。上問所懷。有喜等竝以無仰對。上命退,輪對官退出訖。炳朝奏曰,近日玉堂之日事違召,無端空番,事體所在,極爲未安。應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫,旣有只推之命,竝更牌招入直,何如?上曰,依爲之。出擧條炳朝曰,今番別試開講,自當與幸行時相値,片榜之傳達於行在所,非但難便,亦涉屑越。守宮承旨,竝爲收聚,還宮後入啓,恐好。敢此仰達矣。上曰,依此爲之也。景在奏曰,臣以本館事,有所提稟者矣。翰林披抄人,間月付職,雖是常例,或値上下番不備之時,則因上番之筵奏,不拘此規,循次連付,多有已例。且今幸行在邇,左右史不可不備,被選中當次人李穆淵不待月限,令該曹口傳單付,牌招入直,何如?上曰,依爲之。出擧條景在曰,時政記纂修事緊,被抄人李穆淵付職後,使之署前行公,何如?上曰,依爲之。出擧條仍命退,承史以次退出。
上在昌德宮。停常參·經筵。
洪命周啓曰,大司憲宋穉圭,持平沈能燮在外,執義林處鎭,掌令成龍申,持平閔令儒試所進,掌令宋在淳呈辭,監察茶時之意,敢啓。傳曰,知道。
傳于任存常曰,傳香承旨·同副承旨,分詣受香諸處,奉審摘奸以來。
任存常啓曰,右副承旨徐有素,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,趙岐落點。
洪起燮啓曰,藥房副提調,持湯劑來待矣。傳曰,封入。
任存常啓曰,文兼徐左輔,以文學,入直經宿,而今始肅謝,事甚未安。推考警責,何如?傳曰,允。
又啓曰,玉堂上下番俱空,事甚未安。應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫,旣有只推之命,竝更牌招,推移入直,何如?傳曰,允。
傳于洪命周曰,有實故與未肅拜摠管,竝許遞,前望單子入之。
副摠管前望單子入之,鄭漪·金啓河·呂東植落點。
洪命周啓曰,新除授承旨趙岐,資是嘉義,行都承旨洪起燮,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,金陽淳落點。
洪命周啓曰,明日傳香,禮房承旨當爲齋宿,行都承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
又啓曰,試官之出榜詣闕,例也,而武二所監試官閔令儒,謂有身病,自外徑歸,事甚未安。推考,何如?傳曰,允。
以應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫牌不進罷職傳旨,傳于任存常曰,只推。
洪命周,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮春享祭齋戒相値,不得設行之意,敢啓。傳曰,知道。
任存常,以侍講院言啓曰,新除授贊善吳熙常,時在京畿果川地,斯速乘馹上來事,下諭,何如?傳曰,允。
洪命周,以兵曹言啓曰,守門將元仁圭,素患痰癖之症,猝然添劇,時日之內,無望供職,呈狀乞遞,改差,何如?傳曰,允。
又以武二所試官意啓曰,臣所今日鐵箭應射擧子九百七十五人內,入格二十一人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子四百九十八人內,入格十三人矣。鐵箭纔已畢試,騎芻·講書,竝爲鱗次試取之意,敢啓。傳曰,知道。
又以武二所試官意啓曰,臣所今日應講擧子一百六十二人內,入格五十人,騎芻無一人入格矣。各技皆已畢試,而初試分定二百人內,三技入格爲五十人,則不足爲一百五十人,雖不滿原額,仍爲計劃修正榜目之意,敢啓。傳曰,知道。
上在昌德宮。停常參·經筵。
洪命周啓曰,合辭許久闕啓,事甚未安。除在外·試所進去·傳旨未下外,呈告人員,竝卽牌招,何如?傳曰,允。
傳于任存常曰,傳香承旨,馳詣受香所,奉審摘奸以來。
洪起燮啓曰,藥房提調·副提調,持湯劑來待矣。傳曰,封入。
任存常啓曰,玉堂上下番俱空,事甚未安。應敎李嘉愚,校理趙冀永·沈英錫,副校理趙忠植·朴英載·修撰尹秉烈,副修撰洪赫,旣有只推之命,竝更牌招,推移入直,何如?傳曰,允。
洪命周啓曰,大司憲宋穉圭,持平沈能燮在外,執義未差,掌令成龍申試所進,宋在淳,持平閔令儒牌不進,監察茶時之意,敢啓。傳曰,知道。
以司諫金鏴,掌令宋在淳,持平閔令儒牌不進罷職傳旨,傳于洪命周曰,只推。
任存常啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義朴奎壽,獻納孔胤恒落點。
以應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫,旣有只推之命,竝更牌招,推移入直,何如?傳曰,允。
又啓曰,明日傳香,禮房承旨當爲齋宿,而行都承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
又以奉常寺都提調意啓曰,祭享所用春等中脯三百四十六貼八條,今二月十三日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
洪命周,以兵曹言啓曰,來三月初十日丙戌重試對擧別試武科殿試節目,當爲磨鍊,而凡於殿試親臨與命官前期稟旨後磨鍊事,曾有定式矣。今番何以爲之,而處所以何處擧行乎?敢稟。傳曰,訓鍊院命官爲之。
知事金履陽疏曰,伏以臣,年邁懸車,苦不知止,依戀棧豆,同彼老馬,夜行埴,洽似矇瞍,攖觸物理,昏蔽天衷,眼狃於循例,智拙於先事。忽不自覺其罪關莫重,孽由己作,擬以當律,流竄猶輕,聖度寬大,旣隱其耄憒而無責,申燭其故犯之有間,斷其罪則若曰,慮患之未周,致之罰則不過屛黜而止,天網太恢,匪罰伊榮。第念臣通籍以來三十餘年之間,歷事兩朝,顱趾皆恩,髦毛皆恩,動息噓吸皆恩,而曾莫有涓埃絲忽之仰酬者,迺於垂死勘生之日,卒不免爲國家之罪人,死固難瞑,生亦無面。縮伏江浦,羞見魚鳥,獨寐寤擗,有愧衾禂,如癡如狂,苟度歲月,惟以飾巾待盡,爲究竟地頭,何意蕩敍有命,繼而官秩依舊,此非臣夢寐之攸及。始若坯戶之蟄,驚聞地雷,終如槁枯之莖,潤以時雨,敷華向榮,報答春暉,人與物固所同情。況臣逖違,亦已經歲,瞻望帷幄,豈容虛徐,而顧臣罪犯,不輕而重,竊仰聖念,亦不以無罪而釋之也。只緣月日之稍久,特推物無終捐之義,同歸咸與維新之化也。然則臣罪固自如耳,其何敢擡首揚眉,自列無故之人,重踏花甎之宿趼,復廁靑瑣之舊班乎?臣雖老悖,尙知有恥,公議在傍,吁亦可畏。伏願聖明,諒臣罪之在所難赦,察臣情之不容不然,依前棄斥,無玷朝籍,俾得以置身四維之內,畢景荒江之外,則此乃所以終始惠于臣者也。臣不勝云云。答曰,省疏具悉。昨年事,於卿特不幸耳,豈可長以是自引乎?卿其勿辭行公。
上在昌德宮。停常參·經筵。
洪命周啓曰,大司憲宋穉圭,持平沈能燮在外,執義朴奎壽未肅拜,掌令成龍申試所進,掌令宋在淳,持平閔令儒呈辭,監察茶時之意,敢啓。傳曰,知道。
傳于金炳朝曰,同副承旨馳詣宗廟·永寧殿景慕宮,奉審摘奸以來。
傳于任存常曰,傳香承旨馳詣弘陵奉審摘奸,局內諸陵,一體奉審以來。
洪起燮啓曰,藥房副提調,持湯劑來待矣。傳曰,封入。
又啓曰,行左承旨金陽淳,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,朴晦壽落點。
以應敎李嘉愚,校理趙冀永·沈英錫,副校理趙忠植·朴英載,修撰尹秉烈,副修撰洪赫再牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。應敎李嘉愚,校理沈英錫·趙冀永,副校理趙忠植·朴英載,修撰尹秉烈,副修撰洪赫,旣有只推之命,與副應敎朴潞壽,一體牌招,推移入直,何如?傳曰,允。
以應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈牌不進罷職傳旨,傳于任存常曰,只推。
以忠淸監司金學淳狀啓,扶餘縣監宋欽命身死事,傳于任存常曰,令該曹口傳差出,催促下送。
吏曹口傳政事,以朴宗琬爲扶餘縣監。
朴晦壽,以兵曹言啓曰,內吹螺赤及龍虎營兼內吹等今春等習角賞格木,謹依判下,別單分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今春等習各賞單啓下,吳俊福等十一名處,木棉各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
兵曹,來三月初十日丙戌重試對擧別試武科訓鍊院命官殿試敎是時,原榜人及直赴會試人規矩,木箭三矢二百四十步,騎芻一次二中,貫革五矢一百三十步一巡二中,柳葉箭五矢一百二十步一巡二中,鞭芻一次六中,講書粗以上,取四技落點。
兵曹來三月初十日丙戌重試對擧別試武科訓鍊院命官殿試敎是時,直赴殿試人規矩,貫革五矢一百三十步一巡一中一分,柳葉箭五矢一百二十步一巡一中一分,鳥銃三柄一巡二中,講書粗以上,取一技落點。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿。世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,大司憲宋穉圭,持平沈能燮在外,執義朴奎壽未肅拜,掌令成龍申試所進去,宋在淳,持平閔令儒呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪起燮啓曰,藥房三提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈,旣有只推之命,竝更牌招,推移入直,何如?傳曰,允。
以校理沈英錫,副修撰洪赫牌不進罷職傳旨,傳于洪起燮曰,只推。
洪起燮啓曰,校理沈英錫,副修撰洪赫,旣有只推之命,一體更爲牌招,推移入直,何如?傳曰,允。
以應敎李嘉愚,副應敎朴潞壽·趙冀永,副校理趙忠植·朴英載,修撰尹秉烈牌不進罷職傳旨,傳于洪起燮曰,只推。
以校理沈英錫,副修撰洪赫再牌不進罷職傳旨,傳于洪起燮曰,只推。
洪起燮啓曰,玉堂上下番俱空,已至多日,事甚未安。應敎李嘉愚,副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰洪赫,旣有只推之命,竝更牌招,推移入直,何如?傳曰,允。
朴晦壽啓曰,今此幸行時,何大臣留都乎?敢稟。傳曰,南判府事留都。
兵曹,以趙貞喆爲留都大將。
有政。吏批,判書趙萬永進,參判沈能岳,參議李奎鉉牌招不進,同副承旨金炳朝進。啓曰,刑曹判書,今當差出,而擬望之人乏少,政府西壁人員,竝擬,何如?傳曰,允。以金履陽爲禮曹判書,金在昌爲刑曹判書,徐耕輔爲大司成,金相休爲知經筵,李鶴秀爲同經筵,李羲準爲同春秋,金在昌爲宗廟提調,金履陽爲濟用提調,辛碩林爲右通禮,金在達爲溫陵令,洪蓍謨爲懿陵令,趙冀永爲東學敎授。
兵批,行判書李羲甲進,參判朴宗正病,參議李衡柱病,參知嚴燾入直進,左副承旨李恒權進。以鄭尙愚爲副摠管,許溟爲訓鍊都正,李瀅夏爲曹司衛將,柳亮源爲都摠都事,姜九成爲左邊從事官,李尙祜爲部將,韓大爀爲守門將,金宅信爲梨洞萬戶,楸仇非權管尹大天,護軍金陽淳·趙岐,副護軍徐有素·徐耕輔,竝單付。
吏批,再政。以李秉奎爲漢城判官,鄭始容爲監察。
兵批,再政。以金貞根爲訓鍊僉正,申命沅爲訓鍊主簿,僉知單李瀅夏,都摠管單鄭尙愚。
吏批,三政。以李憲英爲司饔主簿,宋冕載爲分內醫提調。
兵批,三政。以朴宗吉爲司禦,閔致默爲都摠都事,李昞植爲武兼。
以應敎李嘉愚,副應敎朴潞壽,校理趙冀永,副校理趙忠植·朴英載,修撰尹秉烈再牌不進罷職傳旨,傳于任存常曰,只推。
任存常啓曰,校理沈英錫,副修撰洪赫三牌不進,依定式禁推傳旨捧入之意,敢啓。傳曰,知道。
以校理沈英錫,副修撰洪赫三牌不進禁推傳旨,傳于任存常曰,分揀。
任存常啓曰,玉堂上下番俱空,已至多日,事甚未安。校理沈英錫,副修撰洪赫,旣有分揀之命,與應敎李嘉愚副應敎朴潞壽,校理趙冀永,副校理趙忠植·朴英載·修撰尹秉烈一體更爲牌招,推移入直,何如?傳曰,允。
金炳朝啓曰,試官之出榜詣闕,例也,而監試官成龍申·具定默,謂有身病,自外徑歸,事甚未安。推考,何如?傳曰,允。
以吏曹參議李奎鉉牌不進罷職傳旨,傳于任存常曰,推考傳旨捧入。
任存常,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今番別試講經,依丙辰丙寅年例,合所爲之事,命下矣。處所以本曹設行之意,敢啓。傳曰,知道。
朴晦壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺提調意啓曰,今此健陵·顯隆園幸行時,內乘二員,當爲隨駕矣。假內乘一員,令該曹口傳差出,使之入直,回鑾後卽爲減下,何如?傳曰,允。
兵曹口傳政事,以韓仁謩爲假內乘。
朴晦壽,以內醫院都提調·提調意啓曰,自前幸行時,若是經宿之地,則陪從掌務官,例自司僕寺補把馬許給矣。今番幸行時,掌務官二員補把馬二匹許給之意,分付該寺,何如?傳曰,允。
又以舟橋司言啓曰,舟橋排設,今日畢役之意,敢啓。傳曰,知道。
丙戌二月十五日辰時,上御熙政堂。藥房入診入侍時,都提調沈象奎,提調趙萬永,副提調洪起燮,假注書趙啓昇,記事官李景在·李穆淵,檢校待敎金正喜以次進伏,醫官李彦厚·金殷相進伏楹外訖。象奎曰,春分雖過,日寒尙峭,聖體,若何?上曰,一樣矣。象奎曰,寢睡·水刺之節,若何?上曰,一樣矣。象奎曰,中宮殿氣候,何如?上曰,一樣矣。仍命醫官入診。彦厚等以次診候訖。退伏奏曰,脈候左右三部調均矣。象奎曰,湯劑封進,今已十五貼,而至于二十日,則當爲二十貼矣。所當更爲議定,而幸行日子,定在二十二日,姑待還宮後議定,何如?上曰,唯。象奎曰,在前幸行時,江心水或有待令之例,或有置之之例,今番則何以爲之乎?上曰,今番則置之,可也。象奎曰,今番幸行時,本院待令醫官,已爲劃下,而王世子亦爲隨駕,則異於他時。南陽府使李命運,使之別隨駕,何如?上曰,隨駕,可也。象奎曰,別試講經,例有一二所分設,而丙辰年,因特敎合設於成均館,丙寅年,亦依此例合設。今番亦依此合設於成均館,事甚便好。故敢此仰達矣。上曰,依爲之。出榻敎起燮進前書榻敎時,上曰,丙子年則何不書之?象奎曰,丙子年則以除初試庭試,合慶設行,故仍無設講之擧矣。上曰,重試則設行乎?象奎曰,設行矣。上曰,其時誰某爲之?象奎曰,李魯集·林景鎭·曺錫正三人爲之矣。象奎曰,幸行不遠,禮刑曹多有擧行之事,而長堂見方有闕,政官牌招,開政差出,何如?上曰,依爲之。出榻敎上曰,史官就座。仍命退,象奎等以次退出。
上在昌德宮。停常參·經筵。
朴晦壽啓曰,大司憲宋穉圭,持平沈能燮在外,執義朴奎壽未肅拜,掌令宋在淳·成龍申,持平閔令儒呈辭,監察茶時之意,敢啓。傳曰,知道。
洪起燮啓曰,藥房副提調,持湯劑來待矣。傳曰,封入。
任存常啓曰,副應敎朴潞壽,校理趙冀永,副校理趙忠植·朴英載三牌不進,副修撰洪赫四牌不進,依定式禁推傳旨捧入之意,敢啓。傳曰,知道。
以副應敎朴潞壽,校理趙冀永,副校理趙忠植·朴英載禁推傳旨,傳于任存常曰,分揀。
以副修撰洪赫禁推傳旨,傳于任存常曰,分揀。
以校理沈英錫牌不進罷職傳旨,傳于任存常曰,只推。
傳于朴晦壽曰,故大將李光益子圭徹,前大將白東薳姪殷鎭,統制使李石求子景純,前五衛將李重根,竝別軍職差下。
傳于任存常曰,春坊中兼帶臺·諫玉堂之任,竝許遞,前望單子入之。
臺諫前望單子入之,司諫沈鈁落點。
玉堂前望單子入之,應敎金正喜落點。
任存常啓曰,今此健陵·顯隆園親祭祭文,及華寧殿親行酌獻禮祭文,當爲製進,而藝文提學李肇源在外,弘文提學洪羲俊,待明朝牌招,使之製進,何如?傳曰,允。
任存常啓曰,卽者副修撰南履懋,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,副修撰南履懋,陳疏出去,玉堂上下番俱空,事甚未安。應敎金正喜,副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰洪赫,竝卽牌招,推移入直,何如?傳曰,允。
以咸鏡監司李存秀狀啓,慶源府使李夔秀,身病添劇,有難察任,不得已罷黜事,傳于任存常曰,令該曹口傳差出,催促下送。
兵曹,留都從事官單洪彦謨。
任存常,以侍講院言啓曰,兼弼善李嘉愚,兼司書金鏴,時無職名,令該曹口傳付軍職,何如?傳曰,允。
兵曹口傳政事,僉知單李重根,部將加設單李圭徹·李景純,副司果單李嘉愚·金鏴。
任存常以別試文科初試一所試官意啓曰,谷山居幼學李天欽,誤納試券於恩賜軸中,至徹於御覽片榜,而詳考帖文,初無其名,事之驚悚,莫此爲甚。原榜目則更爲修正,而此實臣等矇未覺察之致,惶恐待罪之意,敢啓。傳曰,知道。卿等推考。
朴晦壽,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等番單子,每中日入啓受點矣。今二月二十二日至二十四日,幸行相値,無以受點。依例今二十三日入直人員,二十日預爲書入受點,趁期替直。分所單子,待受點卽爲書入。二十六日番單子,回鑾翌日書入。巡將監軍二十一日入啓單子,預爲排日受點,逐日受牌。大省記及別省記,自二十二日二十四日至二十一日,預爲書入。京中軍號,亦自二十二日二十四日至二十一日,預爲啓下,留置政院,逐日頒布。行在所軍號,自行在所啓下,頒布之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及軍馬,有蹇病不能致遠之類,依例推移入直之意,敢啓。傳曰,知道。
又以備邊司言啓曰,疏決命下已久,而間因秋判之鎖院,尙未擧行矣。昨日新除授刑曹判書金在昌,亦未出肅,令政院申飭牌招,卽爲擧行之地,何如?傳曰,允。
上在昌德宮。停常參·經筵。
洪命周啓曰,大司憲宋穉圭,持平沈能燮在外,執義朴奎壽未肅拜,掌令宋在淳·成龍申,持平閔令儒呈辭,監察茶時之意,敢啓。傳曰,知道。
任存常啓曰,來二十一日朝參日次,而健陵·顯隆園親祭齋戒相値,頉稟之意,敢啓。傳曰,知道。
又啓曰,來二十一日輪對日次,而健陵·顯隆園親祭齋戒相値,頉稟之意,敢啓。傳曰,知道。
洪起燮啓曰,藥房提調·副提調,持湯劑來待矣。傳曰,封入。
任存常啓曰,兼禮曹判書金履陽,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成徐耕輔,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于任存常曰,疏決有命,尙不出肅,事極未安。刑曹判書金在昌,自政院,嚴飭上來肅命。
任存常啓曰,肅謝法意,何等嚴重,而訓鍊僉正金貞根,主簿申命沆,旣呈肅單,不爲入來,事極駭然,竝所當重勘,而本院請推之外,無他可施之罰,何以爲之?敢稟。傳曰,從重推考。
以校理沈英錫再牌不進罷職傳旨,傳于任存常曰,只推。
以應敎金正喜,副應敎朴潞壽,校理趙冀永,副校理趙忠植·朴英載,修撰尹秉烈,副修撰洪赫牌不進罷職傳旨,傳于任存常曰,只推。
任存常啓曰,玉堂上下番俱空,已至經宿,事甚未安。應敎金正喜,副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰洪赫,旣有只推之命,竝更牌招,推移入直,何如?傳曰,允。仍以前牌催促,違牌勿爲呼望。
李恒權啓曰,校理趙冀永,奉牌闕外,不爲承膺,連加催促,終不變動,無緣如此,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,禁推。
以大司成徐耕輔牌不進罷職傳旨,傳于李恒權曰,只推。
吏曹口傳政事,以金思運爲慶源府使。
李恒權,以備邊司言啓曰,每當幸行時,畿邑分辦擧行,因掖屬及京司下隷之科外誅求,其所爲弊,不勝支當,故差送備郞,糾察操束,有不可已,亦多近例。今番排站旣遠,經日且多,各務策應,比他浩繁,各邑之歉歲事情,尤不可不別加軫念。修撰尹秉烈,副校理趙忠植·朴英載,副修撰洪赫,竝文備邊郞差下,以爲先期分遣之地,而隨駕各營軍兵之欄入民家,侵索擾弊者,各司盤供員役·役只之或有過濫於整理定例者,使之一體摘奸。如有現發,則非但犯者及頭目之加倍嚴繩,各司之該掌官員,各營之該管將領,掖庭之次知中官,亦當有別般論罪之擧。竝以此預爲捧甘嚴飭,何如?傳曰,允。
又以訓鍊都監言啓曰,今此幸行時,隨駕武藝別監一百六十人饌價錢,每人每日各三錢,門旗手二十五名饌價錢,每名每日各一錢五分,依例分給之意,敢啓。傳曰,知道。
上在昌德宮。停常參·經筵。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶尙左水使柳弘源下直,長弓一張,長箭一部,片箭一部,筒兒一箇賜給。
洪起燮啓曰,藥房提調·副提調,持湯劑來待矣。傳曰,封入。
朴晦壽啓曰,卽者宗廟署官員來言,明日春奉審修改時,本署提調一員,當爲進參,而都提調韓用龜有身病,提調金在昌在外,不得進參云,何以爲之?敢稟。傳曰,提調許遞,前望單子入之,待下批,牌招進去。
宗廟提調前望單子入之,李羲甲落點。
金炳朝啓曰,卽者戶曹郞廳來言,明日宗廟修改,本曹判書,當爲進去,而判書鄭晩錫服制,次堂例不得擧行云,何以爲之?敢稟。傳曰,次堂擧行。
朴晦壽啓曰,卽者禮曹郞廳來言,明日永寧殿修改時,本曹判書,當爲進參,別試文科講經試望,亦當擬入,而判書金履陽有身病,無以擧行云,卽爲牌招,何如?傳曰,次堂擧行。
金炳朝啓曰,刑曹判書金在昌,自政院嚴飭上來肅命事,命下矣。連加催促,而謂有身病,無意上來云。疏決成命已久,尙不得擧行,其在事體,極爲未安,何以爲之?敢稟。傳曰,許遞,前望單子入之。
刑曹判書前望單子入之,趙貞喆落點。
金炳朝啓曰,疏決事,命下矣。新除授刑曹判書趙貞喆,卽爲牌招,以爲擧行之地,何如?傳曰,允。
又啓曰,刑曹判書趙貞喆牌不進推考傳旨,今方捧入,而疏決命下之後,如是違牌,事甚未安。更爲牌招,何如?傳曰,待明朝牌招,違牌勿爲呼望。
朴晦壽啓曰,明日傳香,禮房承旨當爲齋宿,行都承旨洪起燮,所當牌招,而拘於廳規,不得請牌,何以爲之?敢稟。傳曰,禮·兵換房。
金炳朝啓曰,大司憲宋穉圭,持平沈能燮在外,執義朴奎壽,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以執義朴奎壽,掌令宋在淳·成龍申,持平閔令儒,正言具定默牌不進罷職傳旨,傳于金炳朝曰,只推。
金炳朝,以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,同知中樞府事林擎翰,病在鄕廬,上來無期云。五衛將姜在河,慶熙宮衛將李厚根,文官兼宣傳官金鍏,俱以病難供職,呈狀乞遞,竝改差,何如?傳曰,允。
義禁府啓目,弘文館校理趙冀永矣傳旨內,奉牌闕外,不爲承膺,連加催促,終不變動,無緣如此,事未前有,萬萬駭然,禁推。罪笞四十收贖,附過還職私罪。奉敎依允。又啓目,延豐縣監成禹圭原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,慶州前營將李寬圭原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
兼禮曹判書金履陽疏曰,伏以臣於日前,冒進尺疏,瀝陳衷懇,惟猥越是懼。及伏奉批旨下者,以寬以諭,德意春溫,若可以黍寒谷而荑枯楊,感惶忡惕,殆不省置身之地。曾未幾日,復授以宗伯之任,繼而天牌儼臨於荒江伏枕之中,聖恩若是其隆摯,臣罪益著於辜負。臣雖甚頑,亦有豚魚之孚,臣雖甚愚,粗聞駕屨之義,其何敢曲守分寸之諒,反增違傲之罪也哉?況今仙寢禮謁,鑾路旣淸,禮儀攸關,臣曹是典,且伏聞廟宮修改,涓吉在明,監董竣事,臣曹是主。當此事務湊匯之時,奔奏展力,尙可爲涓埃報效之道,而奈臣衰氣,如日下山,如風隕蘀,一遘寒疾,經冬不祛,重觸春寒,頑痰中肆,牽痛痿痺,五體投床,擁被塞戶,成一籧篨,霍然良已,時日難期。卽起彈束,初非容議,從玆以往,自分爲聖朝一棄物,撫躬悼慨,殆添一病。玆敢力疾陳章,仰瀆崇嚴。伏乞聖慈,俯賜鑑燭,亟遞臣職,以幸公私焉。臣無任云云。答曰,省疏具悉。卿其勿辭行公。
行戶曹判書鄭晩錫疏曰,伏以臣於前月,猥以狗馬賤疾,冒控由中之懇,敢冀體諒之恩。及伏承批旨,不惟不賜允許,德音鄭重,寵眷隆厚。臣雖木石之頑,寧不感激殫竭,粗效萬一之報,而第臣癃老將死之病日甚,一日漸就澌滅,而間又遭慼,情理慘毒,心神震剝,重嬰寒感,症形危惡,喉腫浮高,呑嚥不下,膈痰衝亘,喘息甚促,晝不能食,夜不能寐,委頓床笫,昏眩不省。本曹之鉅細事務,末由照管,一切廢閣,已是決難仍冒之端。又況太廟修改,行宮整理,擧行俱係嚴重,期限不可稽滯,而顧此病勢,實無時日內蠢動趨詣之望。職事全曠,義分都虧,苟究厥罪,合置何辟,伏枕涔涔之中,惶霣悶隘,罔知攸措,臣情到此,生不如死。玆敢冒萬死疾聲號籲。伏乞聖慈,俯賜鑑諒,亟遞臣度支之任,仍治臣瀆擾之罪,以幸國事,以昭法紀,千萬至祝。臣無任云云。答曰,省疏具悉。卿其勿辭,調理行公。
大司成徐耕輔疏曰,伏以臣,以至庸極陋之品,旣窮且賤之跡,晩從蔭途,濫竊巍第,承宣之命,有隕自天,佐貳之官,次第歷踐,是豈臣夢寐所及,而人亦何嘗以此而期臣者哉?恩榮曠絶,涯分踰溢,居常一念,如集于木,迺者誤恩荐加,國子新批,遽及於賤臣之名,於是乎名器褻而聖簡累矣。且無論臣心之惶愧而欲死,自朝政視之,直一可驚可駭事耳。臣未敢知以殿下聖明,何所取於如臣無似,而乃有此非常之眷也。是特新進小臣,任使日淺,本末長短,未及畢露於淵鑑之所照也。臣請自列而悉陳之。臣本少多疾病,性又劣慵,自在韋布,不能刻苦爲功令之技,迨霑祿仕,益復荒嬉於文字之業,懵經蔑學,濩落無成,雖欲自比於尋常老學究而不可得矣。況又年紀漸邁,形容愈醜,通籍未久,資望極鄙,人旣藐視臣以常調故態,臣亦分自甘於最爲人下,此皆臣空疎庸碌之實也。臣今以若無狀,厭然自揜,寵命之來,恬若固有,揚揚擁皐比之座,秉課試之筆,進諸生於館下,而裒然爲師儒之長,其於瞻聆之駭笑,何哉?朝紳之貽羞,何哉?此臣所以內省發慙,繞壁徊徨,寧被逋慢之誅,不敢爲冒膺之計者也。念臣自祖先來,世祿相繼,臣父臣兄,偏被洪造,臣家之闔門百口,頂踵毛髮,皆我兩聖朝賜也。深仁厚澤,鐫肝鏤肺,世世生生,隕結是期,臣之一身,亦非臣所敢自有也。倘使臣揣分量能,苟可以絲毫自效於在職之責,夷險燥濕,惟有生死向前而已,顧何敢修飾例讓,妄自附於辭受之義也,而第今所叨於臣身,太不近似,將見朝廷之選職,緣臣而卑,士夫之廉維,緣臣而壞,其在聖世治敎,所關非細,臣豈忍爲是哉?坐犯違傲,冞增惶隘,玆敢忙具短牘,罄暴衷懇,疾聲呼籲於天地父母之前。伏乞聖慈,俯垂諒燭,亟遞臣新授職名,以重公器,以安私分,臣不勝大願。臣無任云云。省疏具悉。爾其勿辭察職。
贊善吳熙常疏曰,伏以臣,罪積違逋,久逭刑憲,頃從縣道,一疏自列,惟鈇鉞是俟,反承寵批,禮意有加,許解臣承宣之任,已又伏奉敎書,以臣爲侍講院贊善,馹召踵下,臣感激惶惑,誠莫知如臣滓賤,何以獲此殊渥於聖明也?顧斯職也,粵在孝廟陞儲創設,以待文敬公金集,自是之後,凡厥見帶者,莫非宏儒碩德,極一代之選,而亦皆逡巡而不居,臣是何人,敢與古之名賢,承武追踵,厭然而冒受乎?況不詢於尉薦,不備於銓格,中批特授,不少難愼,其玷名器而駭物情,尤非細故,迄未聞駁正之擧,竊爲公朝惜之,而若其上誣下欺,自速巧官捷徑之譏,至于今日而極矣。臣實內省自疚,尙誰尤哉?仍竊念我春宮邸下,實皇天祖宗之所眷降,群黎百姓之所係望。臣於頃年,亦嘗以桂坊,登雷肆之筵,仰瞻睿表岐嶷,動止祥和,臨文講誦,聲韻弘暢,臣退而攢祝,以爲國家萬斯年無彊之休,未嘗一日忘其喜也,於今居然爲十數年之久矣。睿齡漸富,育德旣久,庶幾時敏之學,日就而月將。朱夫子嘗告于時君曰,近世帝王敎子之法,疎略矣。蓋其所以敎者,不過記誦書札之工,而未嘗開以仁孝禮義之習,至於容貌詞氣,衣服器用,則雖極於衰侈,未嘗有以裁之。寮屬具員而無保傅之嚴,講讀備禮而無箴規之益,至於朝夕所與出入居處,而親密無間者,則不過宦官近習掃除趨走之流而已也。旨哉言乎,誠可爲今日輔儲之龜鑑矣。若夫保傅箴規之益,政須宮僚之得其人,乃以如臣癃殘枯朽空疎謭劣最居人下者,苟然充數,責之以至重之任,是奚異乎負九鼎於僬僥,立見其摧碎而無幸也?嗚呼,以臣家世願忠,遭逢盛際,苟有可以效尺寸之能,而補宗國之萬一者,雖隕首糜身,將無所辭。況殿下不知臣不肖,禮遇之隆,誨諭之勤,逈越尋常,又處之以侍講之銜,使其昵侍冑筵,陳說納牖,與覩德業之成,豈不誠至榮大幸,而其奈前有法義之嚴,虞人之守,不可渝也,後有痼疾之嬰,萬適之死,爲可戒也。此臣所以奉持恩言,徊徨踧踖,如醒如癡,終不敢爲呈身之計。主恩如天,報答無地,瞻望宸極,有淚自零,玆敢不避嚴誅,更申哀懇。伏乞殿下,亟鐫臣新授講銜,以開賢路,明照有司,勘臣辜犯,以厲臣分,千萬幸甚。臣無任云云。答曰,省疏具悉爾懇。虛佇屢日,予懷如渴,不意巽牘又至,自謙太過,素操愈堅,遐心莫廻,愧悵交切,不省爲喩。噫,是職之設,孝廟所以待先賢者,則予之今日之縻爾,政所以繼述我祖宗盛德也。爾安得不以先賢之事我孝廟者事予,而徒爲此辭巽乎?爾旣以虞人之守爲引,予亦當以虞人之事奉復也。虞人之不往,招之不以其物,故虞人不往也。若招之以皮冠,虞人亦將不往乎?然則今日之賢者,非爾伊誰,而予之必欲禮致者,果近於非其招之義乎?爾若見此,亦當幡然矣。陳勉之語,非但切實於春宮導迪之方,寡躬亦當服膺之不暇。憂愛之誠,感歎感歎。爾其諒予至意,卽日賁然。仍傳于金炳朝曰,此批答,遣地方官傳諭于贊善。
上在昌德宮。停常參·經筵。
洪命周啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于任存常曰,禮房承旨,馳詣宗廟·景慕宮,奉審摘奸以來。
洪起燮啓曰,藥房提調·副提調,持湯劑來待矣。傳曰,封入。
李恒權啓曰,臣恒權,以兼內乘,今日本寺旗軍洗馬進去,下直之意,敢啓。傳曰,知道。
任存常啓曰,卽者漢城府郞廳來言,城隍發告祭獻官,以本府亞尹塡差事,曾有定式矣。左尹柳相亮,禁衛大將留陣,右尹尹致謙隨駕,今二十五日行城隍發告祭獻官,無進去之員云,何以爲之?敢稟。傳曰,左尹許遞,前望單子入之。
左尹前望單子入之,朴蓍壽落點。
洪命周啓曰,禁衛大將柳相亮,時無職名,令該曹口傳付軍職,何如?傳曰,允。
兵曹口傳政事,護軍單柳相亮。
金炳朝啓曰,卽者戶曹郞廳來言,今此健陵·顯隆園幸行時,本曹判書,以整理使,明日當爲出去,而判書鄭晩錫服制,不得進去云,何以爲之?敢稟。傳曰,次堂擧行。
任存常,以禮曹言啓曰,今此別試文科講經試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
任存常啓曰,今此文科講經試官金相休·金履載在外,無以備員受點,令該曹更爲擬入,何如?傳曰,允。
金炳朝啓曰,參試官金逸淵,纔已蒙點,徑先出去,事未前有,萬萬駭然,所當重勘,而本院請推之外,無他可施之罰,何以爲之,而原望筒勿施,令該曹更爲修正擬入,以爲受點備員之地,何如?傳曰,拿處。原望單子入之。
任存常,以禮曹言啓曰,大小科陳試人,草記許赴事,曾有定式矣。丙寅年別試初試入格進士趙萬大,以法典所載,應頉陳試矣,許赴於今此別試講經之意,敢啓。傳曰,知道。
又以禮曹言啓曰,今此別試講經,合設於本曹矣。上直郞廳,移直朝房之意,敢啓。傳曰,知道。
又以弘文館言啓曰,本館下番副修撰臣洪赫,以備邊司文臣郞廳,今日本司會同坐起時,晝仕出去之意,敢啓。傳曰,知道。
金炳朝,以備邊司言啓曰,別試異於他科,專以講經歸重,故能誦一經者方赴試。丙辰初試二所初場罷場草記有曰,今日入門之數,至於一千一百五人,可知其冒入之多。二所入門如此,則一所亦可知,而今番一所初場入門,爲五千九百五十三人,而收券四千十六張,二所初場入門,爲九千七百八十五人,而收券四千九百五十七張。無論一二所,卽其收券之數,已不啻三倍於丙辰入門之數,無講冒入者,可知其尤多。冒入旣如是,則能講者未必入格,入格者未必能講,苟然僥倖,必有此弊。考講若不十分公嚴,國體試規,將復如何?試官之各別擇擬,不在提飭,而丙辰傳敎,極爲截嚴。若曰,如有不率敎者,隨卽罷場後草記,雖連二場,切勿爲拘,至今攀誦,疇敢不爲對揚之道,而製述亦許罷場,則講經何獨爲拘乎?況今適値幸行之時,諸試官之一心慥慥,必宜加倍,而或不免懈忽循顧,致有所聞於事後,則雖追罷更設,無所不可,諸試官之別樣論勘,又無庸可言。以此意預示揭飭,何如?傳曰,允。
掌令宋在淳·成龍申,持平閔令儒,正言具定默啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡爲渠羽翼,糾結厚·獜,自作窩主,待國洞執命之日,擬占台府。當李潭秉銓之時,把弄朝權,且以醴酒之說,大北之論,肆然脋持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷忍之凶,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?化同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包寬假之至仁盛德,而至於夏賊子女囚禁待年之命,臣等尙今抑鬱欲溘然。夫逆種之待年殄減,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收拏瀦澤,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有撃錚之擧,此亦古今所無之變怪,而渠不過幺麽一賊女,則決非渠所可獨辦者也。是必其夫,暗地指使,爲此嘗試之計。據此一事,劇逆親屬之從中跳跟,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻,痛矣,明謙之凶謀逆節,實是亘萬古所無之賊也。身爲閫帥,已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況逆復之愛姪也。一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行。揆以獄體,不免疎虞,以謙以逆復之子,傳襲其父之凶圖,鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲。今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語。究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可擬之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案視之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮,黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辨出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻,痛矣。國榮·陽澤之通天罪惡,萬戮猶輕,千剮難續,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無可施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而擬亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權蹕時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成。雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿。求之往牒,未有如此賊之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳跟,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也,源委也,莫非此賊,而得保首領,臥斃牗下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者,謂之向國而奬拔汲引,如恐不及,異己者,謂之背馳而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,各釀成煥日滔天之禍,鼓唱悖論。馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨觬之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊。究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出逆祿之凶論,賊龜之陰凶圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脋持君父,以是而威喝朝野。魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾黍也,鬼誅之先加也。故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰,分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛理,指卯日而擧事爲期云者,莫非做作妖言,煽重人心之計,而十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事光文,欲輸軍糧則轉到南陽。凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢。卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施〈孥〉戮之典,致後·延壽,竝施孥籍。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也。始以應坐而發配,致後之娚妹也。旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。答兩司曰,不允。時景等事,裕事,龜柱支屬事,亟停勿煩。夏賊等事,國榮事,更勿煩啓。鍾一·振采事,友文·光友事,致後·延壽事,李永純·永喆等事,不允。
掌令宋在淳·成龍申,持平閔令儒啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶至悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?治棼絲莫如尋緖,疏亂流莫如窮源,必也打破窩窟,拔祛根柢,使一世曉然知渠輩之情狀然後,世道之可靖,國法之可伸。請充軍罪人申綱,遠配罪人黃允中,亟令王府,拿鞫嚴覈,夬施典刑。答府曰,申鼎朝等事,不允。申綱·黃允中事,不允。
正言具定默啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未及究覈,未及承款,王章莫伸,輿憤莫泄。請金甲島爲奴罪人克觀,更令王府,設鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後,惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傳輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮。何殿下,不念生道殺人之義,而亦靳一兪也耶?端緖狼藉,窩窟未破,則將不知何樣事變,出於何地。請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。新除授司諫沈鈁,時在京畿富平地,獻納孔胤恒,時在利川地,正言朴來謙,時在驪州地,請竝斯速乘馹上來事,下諭。答院曰,不允,申鼎朝等事,不允。申綱·黃允中事,不允。下諭事,依啓。
義禁府照目,粘連向前成禹圭亦,撥卒之聽人指嗾,燒毁狀啓,前所未有,誠一變怪。身爲官長,事出境內,其常時之不先檢飭,罪固難免,以此照律,何如?判付啓依允。又啓目。粘連向前李寬奎亦,旣非因公,擅自離鎭,有關後弊,焉逭重勘?以此照律,何如?判付啓依允。
同春秋李羲準疏曰,伏以臣於日前,伏奉除旨,以臣爲同知春秋館事。適會試事之復命,旣入禁扄,雖不得不冒沒出肅,而第臣與知春秋館事臣金履載,有婚姻家應避之嫌,揆以格例,自在當遞。玆敢略構短章,仰瀆崇嚴。伏乞聖慈,俯賜鑑諒,亟命遞改臣所帶春秋館同知事之任,以存公格,不勝大願。臣無任云云。答曰,省疏具悉。所請依施。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
李恒權啓曰,合辭方張之時,兩司無詣臺之員,事甚未安。除在外·試所進去外,呈告人員,竝卽牌招,何如?傳曰,允。
李羲準啓曰,右副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪學淵落點。
金炳朝啓曰,備邊司郞廳來言,今日賓廳日次,而左議政李相璜,受由在外,右議政沈象奎,無時急稟定事,不得來會云矣,敢稟。傳曰,知道。
洪起燮啓曰,藥房三提調,持湯劑來待矣。傳曰,封入。
傳于李恒權曰,左承旨許遞,前望單子入之,待下批,牌招察任。
承旨前望單子入之,李羲準落點。
傳于金炳朝曰,今見百歲老人之入於政望,其爲吉祥喜事,非回榜回卺之可比。同知安仁,知事除授,以示問年之義。
傳于李恒權曰,本府方張設賑,而幸行適在此時,境內士庶人中年七十以上最窮獨者,令本府抄出,使之來待于新豐樓前,當親臨賜米,先以此意,分付于水原留守。
傳于李羲準曰,政官牌招開政。
金炳朝啓曰,大司憲宋穉圭,持平沈能燮在外,執義朴奎壽試所進,掌令宋在淳·成龍申,持平閔令儒牌不進,監察茶時之意,敢啓。傳曰,知道。
以掌令宋在淳·成龍申,持平閔令儒,正言具定黙牌不進罷職傳旨,傳于金炳朝曰,竝許遞,今日政差出。
以同副承旨洪學淵牌不進罷職傳旨,傳于金炳朝曰,許遞,今日政差出。
以吏曹參議李奎鉉牌不進罷職傳旨,傳于金炳朝曰,只推。
有政。吏批,判書趙萬永進,參判沈能岳試所進,參議李奎鉉牌招不進,右副承旨金炳朝進。以徐相祿爲承旨,李海淸爲掌令,徐淇修爲掌令,張敎根爲持平,趙容和爲正言,金在昌爲左參贊,鄭晩錫爲同春秋,李憲英爲刑曹正郞。
兵批,行判書李羲甲進,參判朴宗正病,參議李衡柱入直,參知嚴燾病,左副承旨李恒權進。以安仁爲同知,李師漢爲五衛將,姜彝大爲慶熙將,趙存永爲訓鍊主簿,吳致愚爲文兼。上護軍金在昌,副護軍洪命周·朴晦壽·洪學淵,副司直宋在淳·成龍申·閔令儒,副司果具定默,以上竝單付。
吏批,再政。以朴晦壽爲吏曹參議,金鏴爲軍資正,李震遠爲司饔主簿,兼知春秋單鄭晩錫。
兵批,再政。以韓亨植爲宣傳官,知事單安仁。
傳于金炳朝曰,坐直承旨入侍。
傳于金炳朝曰,禮判疏批已下,卽爲牌招,如有違牌,勿爲呼望。
金炳朝,以弘文館言啓曰,本館下番闕直,事甚未安。副修撰南履懋,卽爲牌招入直,何如?傳曰,允。
又以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,今二月二十一日武臣賓廳講書日次,而幸行隔日,不得爲之之意,敢啓。傳曰,知道。
又以兵曹言啓曰,今此幸行時,左邊捕盜大將趙華錫,以御營中軍隨駕矣。依前例回鑾間,右邊捕盜大將柳相亮,姑令兼察,何如?傳曰,允。
又以禁衛營言啓曰,健陵·顯隆園幸行時,本營留都事,命下矣。建陽門則本營把摠李玄機,訓局別武士吳慶得·李殷光軍六十名,銅龍門則本營哨官韓昌國,御營廳京中哨軍三十名,西營則哨官崔冑敎,助番牙兵四十名,率領入直,新營則千摠李健植,騎士將洪穩,哨官李枝郁·成東柱,敎鍊官魚成鱗,騎士二十五人,兼別破陣二名,京標下軍三十名,率領入直,南別營則哨官鄭弘哲,別騎衛二人,別牙兵八人,率領守直,火藥庫則哨官蔡興永,別破陣八名,兼別破陣六名,率領守直之意,敢啓。傳曰,知道。
義禁府照目。粘連慶州前營將李寬奎矣本府議啓內,旣非因公,擅自離鎭,有關後弊,焉逭重勘?以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。又照目。粘連延豊縣監成禹圭矣本府議啓內,撥卒之聽人指嗾,燒毁狀啓,前所未有,誠一變怪。身爲官長,事出境內,其常時之不善檢飭,罪固難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
兼禮曹判書金履陽疏曰,伏以臣,於病伏呻囈之中,冒昧陳情,惟斥罷是祈是望,何意臣職則自如,乃有令次堂擧行之命。竊伏念太廟修改,大事也,次堂之不得擧行,舊章也。緣臣之狗馬賤疾,致有此權宜方便之擧,臣之一身,罪之積也,惶懍怵惕,實欲鑽地以入而不可得矣。顧今群龍滿朝,膂力方强者,林立麻列,焉用此老病垂死如臣者,處之以筋力奔走之任也哉?簪履不遺,固是帝王之盛節,而官不惟人,竊恐國體之苟艱也。況今動駕隔日,謁陵在邇,周旋趨走,臣所職耳。自量病情,萬萬無數日間蠢動之望,幸而少可,蹣跚蹩躠,理必顚越。然則不惟臣自速爽儀之罪,亦恐貽累於愼簡之地,玆敢冒萬死陳籲。伏乞聖慈,曲垂終始之恩,亟賜鞶遞,回授堪任之人,仍治臣通慢瀆撓之罪,以警具僚焉。臣無任云云。答曰,省疏具悉。幸行隔日,本曹當爲擧行之事,卿之不爲出肅可悶。勿辭,卽爲入來肅命。
丙戌二月二十日申時,上御熙政堂。坐直承旨入侍時,右副承旨金炳朝,假注書趙啓昇,記事官李景在·李穆淵,檢校待敎金正喜以次進伏訖。上命正喜進前,賜一密封,命曰,下去着實爲之,可也。進御加減健脾湯,自明日停止事。出榻敎仍命退,諸臣以次退出。
上在昌德宮。停常參·經筵。
自午時至申時,灑雨下雨,測雨器水深一分。
徐相祿啓曰,大司憲宋穉圭,持平沈能燮在外,執義朴奎壽試所進,掌令李海淸·徐淇修,持平張敎根未肅拜,監察茶時之意,敢啓。傳曰,知道。
洪起燮啓曰,來二十五日朝參日次矣,敢稟。傳曰,停。
傳于洪起燮曰,百歲老人入侍。
金炳朝啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
李羲準啓曰,吏曹郞廳來言,明日幸行時,兩司當爲隨駕,而諫院則行大司諫吳翰源進,司諫沈鈁,獻納孔胤恒,正言朴來謙在外,趙容和未署經,無以進參,何以爲之?敢稟。傳曰,在外未署經臺諫,竝許遞,前望單子入之。
臺諫前望單子入之,司諫朴升鉉,獻納尹錫永,正言姜在勉·閔祖榮落點,
李羲準啓曰,新除授司諫朴升鉉,獻納尹錫永,正言姜在勉·閔祖榮,竝卽牌招,以爲推移隨駕之地,何如?傳曰,允。
又啓曰,明日幸行時,兩司當爲隨駕,而司諫朴升鉉,獻納尹錫永,正言姜在勉·閔祖榮在外,無以進參,何以爲之?敢稟。傳曰,竝許遞,前望單子入之。
臺諫前望單子入之,司諫金周黙,獻納林翰鎭,正言辛碩林·柳致明落點。
李羲準啓曰,新除授司諫金周默,獻納林翰鎭,正言辛碩林·柳致明,竝卽牌招,以爲推移隨駕之地,何如?傳曰,允。
洪起燮啓曰,因兵曹草記,今此幸行時,左邊捕盜大將趙華錫,以御營中軍隨駕矣。依前例回鑾間,右邊捕盜大將柳相亮,姑令兼察事,允下矣。兼察左邊捕盜大將柳相亮,卽爲牌招聽傳敎,何如?傳曰,允。
傳于洪起燮曰,明日出宮內門路,以協陽門爲之。
傳于洪起燮曰,侍衛軍兵毛具,從便爲之。
以副修撰南履懋牌不進罷職傳旨,傳于金炳朝曰,只推。
李羲準,以吏曹言啓曰,今此顯隆園親祭時,祝史前正言趙容和,時無職名,令該曹口傳付軍職,何如?傳曰,允。
兵曹口傳政事,副司果趙容和。
金炳朝,以奎章閣言啓曰,守宮檢校待敎朴綺壽,待開門牌招,何如?傳曰,允。
洪起燮,以都摠府言啓曰,今日入直內三廳武兼禁軍及軍兵等,當爲中日習射技放,而健陵親祭齋戒相値,不得設行之意,敢啓。傳曰,知道。
又以扈衛廳留都大臣意啓曰,明日大駕擧動後,都城各門,初昏時閉門,啓東時開門事,及權閉敦義門·惠化門·昭義門,還宮日量宜預開,觀光士民弛禁事,自兵曹啓下矣。城門旣已早閉晩開,則巡邏亦當早發晩罷,待南山擧烽發巡,而趁啓東時撤還。此意令漢城府知委各部,使閭巷人,俾各知悉,亦爲分付於留都營門及左右捕盜廳·左右巡廳,何如?傳曰,允。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以備邊司言啓曰,會寧·慶源開市,今已完畢。令槐院撰出咨文,別定禁軍,騎撥下送于灣府,使之傳給鳳城將處,以爲傳致北京之地,何如?傳曰,允。
徐相祿,以義禁府言啓曰,卽接月令醫員金有榮手本,則時囚罪人金逸淵,素患疝積之症,又添毒感,食飮全却,氣息奄奄,實有難保之慮云。罪人病勢如此,則一邊保放,一邊草記,曾有定式矣。金逸淵姑爲保放之意,敢啓。傳曰,知道。
傳于徐相祿曰,飭已施矣,保放罪人金逸淵,分揀放送。
丙戌二月二十一日辰時,上御熙政堂。百歲老人入侍時,行都承旨洪起燮,假注書徐有贊,記事官李景在·李穆淵,百歲老人中樞府知事安仁,以次進伏訖。上曰,老人進前。老人進〈前〉奏職姓名訖。上曰,誰某之族耶?起燮曰,聞故承旨安廷善之遠族云矣。上曰,老人之隨後立庭者,誰耶?起燮曰,老人之子也。上曰,使奏其名。起燮問名後,以其名聖鳳仰對。上曰,聖鳳之年紀,幾何?起燮曰,五十一歲云矣。上曰,然則老人五十之年,生此子矣。起燮曰,聖鳳則老人之長子,而又有次子及孫子四人,曾孫三人云矣。上曰,當饋酒,老人退待。仍命書傳敎曰,百歲老人下去時,令該曹給馬,衣資食物,令本道題給事,分付。出榻敎老人先退,上命承史退出,承史以次退出。
上在水原府行宮。停常參·經筵。
上詣龍驤鳳翥亭後,王世子板位問安。答曰,知道。內閣·政院·玉堂·藥房口傳問安。答曰,知道。詣始興行宮後,王世子板位問安。答曰,知道。內閣·政院·玉堂·藥房口傳問安。答曰,知道。詣肆覲坪行宮後,王世子板位問安。答曰,知道。詣迎華亭後,王世子板位問安。答曰,知道。內閣·政院·玉堂·藥房口傳問安。答曰,知道。詣華城行宮後,王世子板位問安。答曰,知道。內閣·政院·玉堂·藥房口傳問安。答曰,知道。
洪起燮啓曰,司僕寺內乘來言,捲窓,取稟。傳曰,捲三面。
李羲準啓曰,三品官之無得過三日循例請牌,曾有定式矣。禮曹參議朴晦壽,除拜後過三日不爲出肅,事體所在,誠極末安,從重推考,仍卽牌招察任,何如?傳曰,允。
以禮曹參議朴晦壽牌不進罷職傳旨,傳于金炳朝曰,只推。
以司諫金周默,獻納林翰鎭牌不進罷職傳旨,傳于徐相祿曰,只推。
大駕自龍驤鳳翥亭,詣始興行宮晝停所時軍令,初吹辰正一刻,二吹辰正二刻,三吹辰正三刻。
大駕自始興縣晝停所,詣華城行宮時軍令,初吹午正一刻,二吹午正二刻,三吹午正三刻。
傳于洪起燮曰,諸司預備。
金炳朝啓曰,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
傳于金炳朝曰,境內儒生應製,還宮日爲之,收券上送,武士柳葉箭一巡,試記修正上送,竝令留守擧行,分付。
李羲準,以吏曹言啓曰,卽接通禮院牒報,則以爲今此幸行時,左右通禮,不可不備,而右通禮有闕之代,卽速變通,以爲及時備員擧行云。右通禮未差之代,口傳備擬以入之意,敢啓。傳曰,知道。
吏曹口傳政事,以李毅遠爲右通禮。
洪起燮,以兵曹言啓曰,華城城門放鑰,回鑾間,依都城門例,自臣曹擧行之意,敢啓。傳曰,知道。
徐相祿,以義禁府言啓曰,保放罪人金逸淵,分揀放送事,承傳啓下矣。金逸淵放送之意,敢啓。傳曰,知道。
丙戌二月二十二日卯時,上與王世子,華城幸行入侍時,行都承旨洪起燮,行左承旨李羲準,右承旨任存常,左副承旨李恒權,右副承旨金炳朝,同副承旨徐相祿,假注書趙啓昇·徐有贊,記事官李景在·李穆淵,檢校直閣李光文,檢校待敎徐憙淳以次侍立。時至,通禮跪啓請外辦。上具軍服,乘駕轎出宣化門。藥房提調趙萬永,副提調洪起燮進曰,早朝勞動,聖體,若何?上曰,一樣矣。由協陽門·肅章門·進善門,出敦化門。宣傳官跪啓請招搖旗三行分立訖。仍進發出崇禮門。宣傳官跪稟鳴金二下大吹打。大駕臨露梁舟橋。兵曹判書李羲甲,跪稟渡涉節次,宣傳官如法擧行訖。大駕渡橋。至龍驤鳳翥亭前。通禮跪啓請降轎乘輿。上乘輿,入幄次。少頃,命入外辦。通禮跪啓請乘轎。上乘轎。仍進發至始興縣行宮。通禮跪啓請降轎。上降轎入幄次。敎曰,肆覲坪凝鑾軒,當少駐,軍兵路上留駐,京畿監司率各務差使員,還宮時晝停所待令。出駕敎通禮跪啓請外辦。上出幄次,乘轎進發。未及肆覲坪五里許,起燮進曰,贊善吳熙常,祗迎於近處矣。上曰,遣承旨口傳勞問,仍示敦勉簉朝之意,可也。起燮曰,何承旨進去乎?上曰,同副承旨進去。出駕敎至肆覲坪行宮,上降轎入幄次。敎曰,迎華亭當少駐,軍兵路上留駐。出駕敎通禮跪啓請外辦。上出幄次乘轎。進發至迎華亭。上降轎,入幄次。少頃,命入外辦。上乘轎。進發入長安門,由新豐樓·左翊門·中陽門,至幄次前,通禮跪啓請降轎。上降轎,入御行宮。諸臣以次侍立。
上在水原府行宮。停常參·經筵。
自巳時至申時,灑雨下雨,測雨器水深二分。
王世子經宿板位問安。答曰,知道。內閣·政院·玉堂·藥房·朝廷二品以上·六曹堂上經宿問安。答曰,知道。詣健陵入齋室後,王世子板位問安。答曰,知道。內閣·政院·玉堂·藥房口傳問安。答曰,知道。顯隆園入齋室後,王世子板位問安。答曰,知道。內閣·政院·玉堂·藥房口傳問安。答曰,知道。還詣華城行宮後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。詣華寧殿入齋室後,王世子板位問安。答曰,知道。還詣行宮後,王世子板位問安。答曰,知道。內閣·政院·玉堂·藥房口傳問安。答曰,知道。詣東將臺後,王世子板位問安。答曰,知道。內閣·政院·玉堂·藥房口傳問安。答曰,知道。還詣行宮後,王世子板位問安。答曰,知道。內閣·政院·玉堂·藥房口傳問安。答曰,知道。
金炳朝啓曰,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
傳于洪起燮曰,侍衛軍兵雨具,從便爲之。
傳于洪起燮曰,百官插羽。
大駕自華城行宮,還詣始興縣晝停所時軍令,初吹卯初二刻,二吹卯初三刻,三吹卯正初刻。
健陵親祭敎是時,終獻官右議政沈象奎,預差永明尉洪顯周,贊禮兼禮曹判書金履陽,預差禮曹參判金逌根,典祀官奉常正李禮延,陵司令沈興鎭,執禮副應敎朴潞壽,執尊司諫金鏴,大祝校理趙冀永,祝史司果吳致愚,齊郞司果李憲兢,贊者假引儀李海璡·李鼎基,謁者引儀任燧·安國鍾,贊引假引儀安聖臣·金昌源,祭監監察朴來陽·洪履燮。顯隆園親祭敎是時,終獻官右議政沈象奎,預差永明尉洪顯周,贊禮兼禮曹判書金履陽,預差禮曹參判金逌根,典祀官司果李毅遠,園司令李玄好,執禮校理沈英錫,執尊副修撰洪赫,大祝修撰尹秉烈,祝史副司果趙容和,齋郞文學徐左輔,贊者假引儀李海璡·李鼎基,謁者引儀任燧·安國鍾,贊引假引儀安聖臣·金昌源,祭監監察朴來陽·洪殷燮。華寧殿酌獻禮親行敎是時,贊禮兼禮曹判書金履陽,預差禮曹參判金逌根,典祀官副司果朴鳴和,殿司令李鼎臣,執禮副司果李渭達,執尊副校理朴英載,大祝副校理趙忠植,盥洗位兵曹正郞李鼎默,兵曹佐郞姜䆃,爵洗位兵曹佐郞柳基豐,禮曹正郞金相鼎,贊者假引儀李海璡·李鼎基,謁者引儀任燧·安國鍾,贊引假引儀安聖臣·金昌源,祭監監察朴來陽·洪殷燮。
丙戌二月二十三日卯時,上與王世子,詣健陵·顯隆園展謁親祭入侍時,行都承旨洪起燮,行左承旨李羲準,右承旨任存常,左副承旨李恒權,右副承旨金炳朝,同副承旨徐相祿,假注書趙啓昇·徐有贊,記事官李景在·李穆淵,檢校直閣李光文,檢校待敎徐憙淳以次侍立。時至,通禮跪啓請外辦。上具軍服,出幄次。通禮跪啓請乘轎。上乘轎。右議政沈象奎,藥房提調趙萬永,副提調洪起燮進前。象奎曰,連日勞動,聖體,若何?上曰,一樣矣。出中陽門·左翊門,由新豐樓進發。出八達門,至陵所洞口。宣傳官跪啓稟鳴金三下吹打止。通禮跪啓請降轎乘輿。上降轎乘輿,至健陵齊室門外,通禮跪請降輿,上降輿入齋室。起燮啓曰,卽伏聞春坊官言,則雨傘之不卽待令,專由於司僕下屬之不善擧行云。其在事體,誠爲駭然。常時不能檢飭之該寺官員,所當重勘,而本院請推之外,無他可施之罰,何以爲之乎?上曰,事過後拿處,可也。出駕敎少頃,命入外辦。上改具翼善冠·淺淡服·烏犀帶·黑靴,出幄次。通禮跪啓請乘輿。上乘輿,至紅箭門外,通禮跪啓請降輿,上降輿。入詣望陵禮板位。引儀唱四拜俯伏興平身,上四拜興。詣陵上奉審,仍詣碑閣奉審訖,入小次。親祭時至,通禮跪啓請行禮。上出小次,贊禮前導,陞自東階,詣板位。贊禮啓請四拜,上行四拜禮,仍詣尊所前。起燮酌酒,相祿受酒。上入詣神位前。贊禮跪啓請跪,上跪。起燮奉香,相祿奉爐,上三上香,相祿奠爐于案。贊禮啓請執酌獻酌,起燮奉酌跪進,上執酌授相祿,奠于神位前。贊禮啓請俯伏興少退跪,上俯伏興少退跪。大祝進神位右,東向跪,讀祝文訖,上降復位。王世子亞獻,右議政沈象奎終獻,以次行禮如儀訖。贊禮啓請四拜,上行四拜禮。贊禮導上詣望燎位。燎訖,贊禮啓請禮畢。上還入小次。上曰,王世子問安,置之。出駕敎上曰,問安勿爲之。出駕敎少頃,通禮跪啓請外辦。上出幄次。通禮跪啓請乘輿,上仍具翼善冠·淺淡服·黑靴·乘輿。詣顯隆園,至紅箭門外。通禮跪啓請降輿,上降輿,詣望園禮板位。行再拜禮訖。詣園上奉審,仍詣碑閣奉審後,入小次。親祭時至,通禮跪啓請行禮。上出小次,贊禮前導。上陞自東階,詣板位。行再拜禮,仍詣尊所前。起燮酌酒,相祿受酒。上入詣神位前,北向跪。起燮奉香,相祿奉爐,上三上香。相祿奠爐于案,起燮奉酌跪進,上執酌,以授相祿,奠于神位前。上俯伏興少退跪,大祝跪讀祝文訖,上降復位。王世子亞獻,右議政沈象奎終獻,以次行禮訖。上行再拜禮。仍詣望燎位,燎訖。還詣辭園禮板位,行再拜禮。上曰,王世子問安,置之。出駕敎上曰,問安勿爲之。出駕敎上出紅箭門外,通禮跪啓請乘輿,上乘輿。象奎進前曰,陵園展謁,聖慕益新。沾雨冒風,勞動旣多,聖體,若何?上曰,一樣矣。上至園齋室,降輿入次。上曰,自陵所洞口,至崇禮門捧上言。出駕敎少頃,命入外辦。上改具軍服出次,乘輿。至陵所洞口,通禮跪啓請降輿乘轎,上乘轎。還發入八達門,由新豐樓·左翊門,入中陽門,至幄次前。通禮跪啓請降轎,上降轎,入御行宮。諸臣以次權退。
丙戌二月二十三日申時,上與王世子,詣華寧殿。酌獻禮入侍時,行都承旨洪起燮,行左承旨李羲準,右承旨任存常,左副承旨李恒權,右副承旨金炳朝,同副承旨徐相祿,假注書趙啓昇·徐有贊,記事官李景在·李穆淵,檢校直閣李光文,檢校待敎徐憙淳以次侍立。時至,上具翼善冠·衮龍袍,出幄次。通禮跪啓請乘輿,上乘輿。出中陽門·左翊門·新豐樓,至華寧殿門外。通禮跪啓請降輿,上降輿入齋殿。上曰,問安勿爲之。出駕敎少頃,通禮跪啓請行禮。上出幄次,詣望殿禮板位。引儀唱鞠躬四拜興平身,上行四拜禮。贊禮前導,上陞自東階,入詣板位。贊禮請鞠躬四拜興平身,上行四拜禮。詣盥洗位盥洗,仍詣尊所前。起燮酌酒,相祿受酒。上入詣神位前,北向跪。起燮奉香,相祿奉爐,上三上香執酌獻酌。贊禮請俯伏興少退跪,大祝進神位右跪。讀祝文訖,贊禮請俯伏興平身降復位,上降復位。贊禮請鞠躬四拜興平身,上行四拜禮,仍詣望瘞位瘞訖。上曰,王世子問安,置之。出駕敎上曰,問安勿爲之。出駕敎通禮跪啓請乘輿,上出齋殿門外,乘輿。由新豐樓·左翊門·中陽門,至幄前。通禮跪啓請降輿,上降輿,入御行宮。諸臣以次退出。
丙戌二月二十三日酉時,上與王世子,詣東將臺本府飢民賜米入侍時,行都承旨洪起燮,行左承旨李羲準,右承旨任存常,左副承旨李恒權,右副承旨金炳朝,同副承旨徐相祿,假注書趙啓昇·徐有贊,記事官李景在·李穆淵,檢校直閣李光文,檢校待敎徐憙淳以次侍立訖。上具軍服,出幄次。通禮跪啓請乘輿,上乘輿。出中陽門·左翊門,由新豐樓大路,至東將臺。上降輿,御臺上,諸臣分左右侍立。上曰,水原留守,使之入來,與判官同爲擧行,可也。上曰,府內飢民,或有未及者,分付作門,使之隨來許入,可也。上曰,戶房承旨下去,以汝等纔經饑年,故自上特軫格外之念,每人六斗米賜給之意,面面曉喩,同爲擧行,可也。恒權承命,下去諭之。起燮進曰,飢民或有癃病未及者,則其子姪代爲入來云,亦許一體分給,何如?上可之。賜米訖。通禮跪啓請乘輿,上乘輿,進發。由新豐樓·左翊門·中陽門,入御行宮。諸臣以次退出。
上在昌德宮。停常參·經筵。
王世子經宿板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。仍詣始興行宮後,王世子板位問安。答曰,知道。內閣·政院·玉堂·藥房口傳問安。答曰,知道。仍詣龍驤鳳翥亭後,王世子板位問安。答曰,知道。內閣·政院·玉堂·藥房口傳問安。答曰,知道。仍詣南關王廟,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
傳于金炳朝曰,健陵令沈興鎭,顯隆園令李玄好,竝陞敍。健陵參奉金商一,顯隆園參奉申在順,竝陞六。守僕員役等,令本府考例施賞。水原留守金履喬,內下豹皮一令賜給,判官李鼎臣,準職除授。華寧殿守僕員役等,一體施賞。
傳于洪起燮曰,京畿監司率各務差使員入侍,大駕自始興縣行宮晝停所還宮軍令,初吹午正一刻,二吹午正二刻,三吹午正三刻。
洪起燮,以兵曹言啓曰,謹依下敎,龍虎營隨駕將校·禁軍及駕後禁軍·武藝別監·內吹·兼內吹·玉轎陪·轎子陪·陽繖扇差備·燈籠軍與近仗軍士·標下軍兵·各差備等處,饋粥之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以御營廳言啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
又以摠戎廳言啓曰,謹依下敎,隨駕校卒等處,饋粥之意,敢啓。傳曰,知道。
又以摠理營言啓曰,謹依下敎,臣營隨駕馬步軍兵等處,一一勞問,仍爲饋粥之意,敢啓。傳曰,知道。
金炳朝,以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
徐相祿啓曰,卽者義楚府都事來言,今日幸行還宮時,駕側鳴錚罪人李等八十七人,移送秋曹云矣,敢啓。傳曰,知道。
洪起燮,以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番健陵·顯降園幸行時,隨駕將校·軍兵等處,乾犒饋,依定式磨鍊分給之意,敢啓。傳曰,知道。
又以舟橋司言啓曰,舟橋自今日撤排之意,敢啓。傳曰,知道。
丙戌二月二十四日卯時,上與王世子,自華城行宮,還宮入侍時,行都承旨洪起燮,行左承旨李羲準,右承旨任存常,左副承旨李恒權,右副承旨金炳朝,同副承旨徐相祿,假注書趙啓昇,徐有贊,記事官李景在,李穆淵,檢校直閣李光文,檢校待敎徐憙淳以次侍立。時至,上具軍服,出幄次。通禮跪啓請乘轎,上乘轎。右議政沈象奎,藥房提調趙萬永,副提調洪起燮進前。象奎曰,連日勞動,聖體,若何?上曰,一樣矣。由中陽門·左翊門,出新豐樓,進發出長安門,至遲遲臺。起燮持應製御題,傳于水原留守金履喬祗迎所。上敎曰,今番儒武試取時,本府居生外,若應試,則雖入格,當拔去,該留守亦難免其罪,以此知悉事,分付。出駕敎至肆覲坪五里許,起燮進曰,贊善吳熙常,又爲祗迎於近處矣。上曰,遣史官勞問,益勉造朝之意,可也。出駕敎至始興行宮。通禮跪啓請降轎,上降轎入幄次。臣有贊奉命馳往,口傳敦諭於贊善吳熙常祗迎處,復命于始興晝停所。上命京畿監司,率各務差使員入侍。出駕敎起燮·有贊·景在·穆淵,與京畿監司徐長輔,一路都差使員坡州牧使趙存中,道路差使員竹山府使徐羲輔,出宮傳語差使員加平郡守李廣度,還宮傳語差使員交河郡守韓用鎬,地方官始興縣令林穎喆,果川縣監金勉淳,以次進伏,各奏職·姓名訖。上曰,能無弊瘼乎?長輔曰,別無弊瘼矣。上命退。少頃,通禮跪啓請外辦,上出幄次,乘轎進發。上曰,龍驤鳳翥亭當少駐,軍兵路上留駐。出駕敎至鳳翥亭,上降轎入幄次。上曰,南關王廟當歷臨,侍衛·雲寶劎外置之,軍兵路上留駐。出駕敎上曰,南關王廟歷臨時,王世子隨駕。出駕敎少頃,出次乘轎,臨露梁舟橋。兵曹判書李羲甲,跪啓請渡涉節次。宣傳官如法擧行訖。大駕渡橋。入崇禮門,由敦化門·進善門·肅章門,至協陽門。出標信解嚴。由宣化門入內。諸臣以次退出。
上在昌德宮。停常參·經筵。
大殿·中宮殿·世子宮,內閣·政院·玉堂·藥房翌日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上單子問安。答曰,知道。
藥房都提調沈象奎,提調趙萬永,副提調洪起燮啓曰,陵園展謁,聖慕克伸,回鑿萬安,群情胥說。移蹕屢日,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐相祿啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
洪起燮啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
又啓曰,右承旨任存常,今日不爲仕進,卽爲牌招,何如?傳曰,許遞,前望單子入之,待下批,牌招察任,
承旨前望單子入之,朴歧壽落點。
洪起燮啓曰,假注書趙啓昇,身病猝重,勢難察任,今姑改差,何如?傳曰,允。
假注書趙啓昇改差,代以宋持養爲假注書。
徐相祿啓曰,水原府儒生試取試券,今已上來,當爲科次,而弘文提學洪羲俊,方在試所,藝文提學李肇源在外,無以擧行,何以爲之?敢稟。傳曰,藝文提學許遞,前望單子入之。
藝文提學前望單子入之,金相休落點。
徐相祿啓曰,新除授藝文提學金相休,卽爲牌招,以爲科次之地,何如?傳曰,允。
李羲準啓曰,今此京外上言一百八十八張內,一百八十一張,以猥濫拔去,七張分下各該司次,捧入之意,敢啓。傳曰,知道。
李恒權啓曰,大司憲宋穉圭,持平沈能燮在外,執義朴奎壽試所進,掌令李海淸·徐淇修,持平張敎根牌不進,監察茶時之意,敢啓。傳曰,知道。
以掌令李海淸·徐淇修,持平張敎根,司諫金周默,獻納林翰鎭,正言辛碩林牌不進罷職傳旨,傳于李恒權曰,只推。
徐相祿啓曰,藝文提學金相休牌不進推考傳旨,今方捧入,而科試命下之後,如是違牌,事甚未安。更爲牌招,何如?傳曰,待明朝更爲牌招。
以咸鏡監司李存秀狀啓,咸興府民家失火事,傳于朴岐壽曰,聞甚矜惻,元恤典外,別加顧助事,分付。
徐相祿,以弘文館言啓曰,本館上番闕直,事甚未安。副應敎朴潞壽,校理趙冀永,副校理趙忠植·朴英載,竝卽牌招,以爲推移入直之地,何如?傳曰,允。
李羲準,以吏曹言啓曰,今此寒食祭祭官,當爲磨鍊,而除老病公頉,實無推移排比之路。依近例刑官·司饔院官員及春坊年六十以上人,通融塡差以入,而其中時無職名人員,令該曹口傳付軍職,何如?傳曰,允。
洪起燮,以兵曹言啓曰,各司入直,法意甚重,而本曹外司入直,則又兼典守,事體尤自別。況省記啓下之後,又不當使假官替直。本曹正郞李鼎默,以去夜當直之人,省記已爲啓下於二十一日,而昨日隨駕入來之後,不爲就直,假官仍爲替直,事未前有,不可置而勿論。正郞李鼎默,令該府拿問處之,何如?傳曰,允。
又以兵曹言啓曰,依定式水原府巡牢次知敎鍊官二人,前排巡牢五十六名處,回糧米代錢,各五錢分給之意,敢啓。傳曰,知道。
又以兵曹言啓曰,今番健陵·顯隆園幸行時,隨駕將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以訓鍊都監言啓曰,本局哨官池得源,幸行時,以領軍哨官,行陣之間,率多顚錯,爲先汰去之意,敢啓。傳曰,知道。
丙戌二月二十五日辰時,上御熙政堂。藥房入診入侍時,都提調沈象奎,提調趙萬永,副提調洪起燮,假注書趙啓昇,記事官李景在·李穆淵,檢校直閣李光文以次進伏,醫官李命運·金殷相以次進伏楹外訖。象奎曰,昨日晴和,回鑾萬安,慶忭之忱,無以仰達矣。第陵園展拜之時,沾濕稍過,淸蹕往還之際,勞動亦多,夜間聖體,若何?上曰,一樣矣。象奎曰,寢睡·水刺之節,若何?上曰,一樣矣。象奎曰,中宮殿氣候,何如?上曰,一樣矣。象奎曰,世子宮多日勞動之餘,氣候,何如?上曰,一樣矣。仍命醫官入診,命運·殷相以次診候訖,退伏奏曰,脈候左右三部調均矣。象奎曰,向進湯劑,當爲繼進,而間以動駕相値,停止已至多日,且勞動之餘,不可遽以前方繼進,姑俟後日次,更爲議定加減,而今日則當退與醫官相議,以調理之劑數三貼先進之矣。上曰,可也。象奎曰,昨年畿邑之農,未免失稔,春來民情,意謂遑急矣。雖未得周覽諸邑,而以今番幸行時所經歷處觀之,則沿路士女之簇立如雲,非但瞻旄之欣情可見,抑亦閭里之晏然可知,甚可幸也。且今當春耕之時,再昨日之雨,實爲幸於農作,而昨日回鑾之際,天氣淸朗,道路無塵,亦是靈雨之助也。再昨日東將臺恤老之擧,果是子惠之盛德事也,而窮民之携米蹈舞,感泣愛戴之情,實爲慶幸矣。上命就座。光文進前奏曰,公車文叢,向以不粧件內入,御製本草,亦已內入矣。御製則還奉本閣,公車文叢,亦當粧䌙,故敢此仰達矣。上曰,當還下矣。仍命退。諸臣以次退出。
上在昌德宮。停常參·經筵。
自開東至午時,灑雨下雨,測雨器水深八分。
李恒權啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
備忘記,會寧府使白泓鎭下直,長弓一張,長箭一部,片箭一部,筒兒一箇賜給。
徐相祿啓曰,藝文提學金相休牌不進推考傳旨,今方捧入,而科試命下,已至經宿,如是違牌,誠甚未安,更爲牌招,何如?傳曰,允。如有違牌,勿爲呼望。
以副應敎朴潞壽,校理趙冀永,副校理趙忠植·朴英載牌不進罷職傳旨,傳于徐相祿曰,只推。
徐相祿啓曰,玉堂上下番俱空,事甚未安。修撰尹心圭在外,副修撰南履懋差祭,副應敎朴潞壽,校理趙冀永,副校理趙忠植·朴英載,旣有只推之命,與修撰尹秉烈,副修撰洪赫,一體牌招,推移入直,何如?傳曰,允。
李恒構啓曰,大司憲宋穉圭,持平沈能燮在外,執義朴奎壽試所進,掌令李海淸·徐淇修,持平張敎根牌不進,監察茶時之意,敢啓。傳曰,知道。
以掌令李海淸·徐淇修,持平張敎根,司諫金周默,獻納林翰鎭,正言辛碩林牌不進罷職傳旨,傳于李恒權曰,只推。
傳于金炳朝曰,科次入侍。
徐相祿,以禮曹言啓曰,今此寒食節享時,各陵園官員,當爲備員,而健陵參奉金商一,顯隆園參奉申在順,俱爲陞六,無以備員,順康園守奉官金驥獻,呈辭在外,勢無及期之望云。卽爲改差,其代竝令該曹,以在京無故人口傳差出,以爲備員將事之地,何如?傳曰,允。
李恒權,以都摠府言啓曰,副摠管呂東植,以同知義禁府事,本府坐起,晝仕出去之意,敢啓。傳曰,知道。
又以司僕寺提調意啓曰,今番幸行時,坐馬牽馬陪·駕轎馬牽馬陪,從厚施賞事,命下矣。坐馬牽馬陪五名,駕轎馬牽馬陪二十二名,各木二疋施賞之意,敢啓。傳曰,知道。
又以訓鍊都監言啓曰,本局把摠洪建錫,身病甚重,勢難察任,改差,何如?傳曰,允。
又以禁衛營言啓曰,謹依成冊啓下,御前前排牢子金長得等三十名,巡令手金商應等二十八名,挾馬旗手朴成根等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
義禁府啓目,司僕寺主簿李秉國原情云云,傳旨內辭緣,泛稱遲晩,刑推得情,何如?判付啓,分揀放送爲良如敎。
今二月二十六日酉時,上御熙政堂。水原府儒生試取科次入侍時,右副承旨金炳朝,假注書宋持養,記事官李景在·李穆淵,藝文提學金相休,對讀官文學徐左輔,司書朴容壽以次進伏訖。上曰,科次爲之。左輔進伏,讀奏第一券。上曰,其餘諸券竝入乎?相休曰,預備二張持入矣。上曰,只讀初項以上。左輔連讀奏五張。上曰,他對讀官讀之。容壽進伏。上曰,玉堂上下番俱空乎?炳朝曰,俱空矣。上曰,南履懋何在?炳朝曰,差永陵祭官,故陪祭物進去矣。容壽讀奏三張。上曰,他對讀官讀之。左輔進伏,讀奏第九張。上曰,此文何無欽惟長短句乎?相休曰,此文三項,故欽惟句,在原篇之下矣。上曰,三項則欽惟句,本居篇末乎?相休曰,二項則欽惟句,例居承短之下,而三項則欽惟句,或居篇末矣。上曰,欽惟句讀之。左輔讀奏欽惟長短句訖,連讀奏三張。相休持券奏曰,今番試券,別無佳作,以此券,書正字三下,何如?上可之。相休書正字三下。又持一券奏曰,此券亦書正字三下,何如?上可之。相休書正字三下。又持四張奏曰,此四張,竝書草三下,何如?上可之。相休連書草三下。又持四張奏曰,此四張,竝書次上,何如?上可之。相休連書次上。擇三下中一張奏曰,此券似優,書一字,何如?上可之。相休書一字書等訖。上命坼封,炳朝連坼居首以下祕封讀奏。上曰,水原多朝官子弟乎?相休曰,間或有之,而不甚多矣。上曰,限後所納之券,初不考乎?相休曰,限後券則不考矣。上曰,限後幾軸乎?炳朝曰,四十張矣。炳朝讀祕封,至任百經券。上曰,任存常居水原乎?炳朝曰,本居水原矣。上曰,家在何村?炳朝曰,居城外云矣。炳朝持次上中一券,奏曰,此券祕封內,年本居行疊書某年生,有違格式矣。上曰,違格則拔去,可矣。相休書違字於券上,更擇預備中一張,奏曰,此券書次上,何如?上可之。相休書次上。炳朝坼封讀奏。上命書傳敎曰,水原應製表居首三下一幼學韓定履,直赴會試,之次三下進士趙德壽,給二分,之次草三下幼學崔德林等四人,給一分,之次·次上幼學洪羲淳等四人,竝自本府,考例施賞。炳朝書傳敎訖。上曰,賞格自京下送乎,自本府出給乎?炳朝曰,紙則自本府頒給,而筆墨則自該曹下送矣。上曰,如此則何以措語以頒乎?炳朝曰,自前多有是例,今亦依例分付下送,似好矣。上曰,然則依此爲之。炳朝曰,試官之出榜詣闕,自是例也,而文科別試講經監試官朴奎壽,謂有身病,自外徑歸,事甚未安。推考,何如?上曰,朴奎壽,卽曾爲通禮之朴奎壽乎?炳朝曰,然矣。上曰,依爲之。出擧條上曰,文科會試日子,在何間乎?炳朝曰,三月初十日矣。上曰,殿試,何日乎?炳朝曰,別試會試卽殿試,故會試後更無殿試矣。上曰,重試,何日乎?炳朝曰,三月二十日矣。進御加味君子湯,自今日一貼式煎入事。出榻敎上命史官就座,又命試官先退,因命退。諸臣以次退出。
上在昌德宮。停常參·經筵。
徐相祿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,雨勢如此,後日次爲之。
徐相祿啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
李恒權啓曰,來初一日輪對日次,而禧陵國忌齋戒相値,頉稟之意,敢啓。傳曰,知道。
金炳朝啓曰,藥房提調,持湯劑來待矣。傳曰,封入。
以副應敎朴潞壽,校理趙冀永,副校理趙忠植·朴英載,修撰尹秉烈,副修撰洪赫牌不進罷職傳旨,傳于李恒權曰,只推。
李恒權啓曰,玉堂上下番俱空,事甚未安。副應敎朴潞壽,校理趙冀永,副校理趙忠植·朴英載,修撰尹秉烈,副修撰洪赫,旣有只推之命,竝卽牌招,以爲推移入直,何如?傳曰,允。
傳于李恒權曰,輔德有闕之代,前望單子入之。
輔德前望單子入之,朴岐壽落點。
傳于李恒權曰,承旨有闕之代,前望單子入之。
承旨前望單子入之,李鼎秉落點。
李恒權啓曰,新除授右副承旨李鼎秉,卽爲牌招,何如?傳曰,允。
又啓曰,右副承旨李鼎秉,時在慶尙道慶州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,朴晦壽落點。
徐相祿啓曰,卽伏見大報壇祭祭單子啓下者,則有所錯誤處。奏御文字,何等審愼,而如是疎忽,事甚未安。臣之矇然捧入,不勝惶悚。原單子今方改修正以入,而當該堂上,不可無警,從重推考,何如?傳曰,祭單誤書年號,萬萬驚悚。堂上削職,爾則罷職。
朴晦壽啓曰,同副承旨徐相祿,罷職出去,伴直無人,右副承旨金炳朝,卽爲牌招,何如?傳曰,允。
傳于朴晦壽曰,吏·戶換房。
金炳朝啓曰,大司憲宋穉圭,持平沈能燮在外,掌令李海淸差祭,執義朴奎壽,掌令徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令徐淇修,持平張敎根,獻納林翰鎭,正言辛碩林牌不進罷職傳旨,傳于金炳朝曰,只推。
朴晦壽啓曰,就直後省記例也,而司僕寺內乘李復馨,徑呈追省記,門鑰已下,終不入來。禁直法意,何等嚴重,而有此無前之事,揆以紀綱,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
吏曹口傳政事,以金炳先爲健陵參奉,以李基恢爲顯隆園參奉,以柳宜貞爲順康園守奉官。
兵曹口傳政事,副護軍任存常,副司果尹錫永·朴來謙,竝單付。
以副應敎朴潞壽,校理趙冀永,副校理趙忠植·朴英載,修撰尹秉烈,副修撰洪赫牌不進罷職傳旨,傳于李恒權曰,只推。
李恒權,以吏曹言啓曰,今此大報壇祭王世子攝行時,第三位齋郞,前佐郞李正耆塡差,而時無職名,令該曹口傳付軍職,何如?傳曰,允。
又以禮曹言啓曰,謹稽皇壇增修儀,則親享時陞降,皆由南陛,王世子攝事時及大臣攝事時,皆以陞自南陛,降自東陛,磨鍊載錄,而英廟朝壬午年,因特敎自上陞自南陛,降自東陛定式,故自其後大臣攝事時,以降則由西陛釐正矣。今此王世子攝事時,亦以陞自南陛,降自西陛磨鍊,何如?傳曰,允。
又以禮曹言啓曰,今此順康園寒食節享時,兩官當爲備員,而新除授守奉官柳宜貞,時在慶尙道丹城地,勢無及期上來之望云。今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以朴奎瑞爲順康園守奉官。
李恒權,以成均館大司成意啓曰,本館入直,久任郞廳外,他郞不得入直。若有代員替直之事,則草記代直事,曾有定式矣。司成未差,直講金秀鍾,典籍李濟翼,俱爲差祭,時無入直之員,以他郞官姑爲代直,何如?傳曰,允。
朴晦壽,以兵曹言啓曰,來三月初六日大報壇祭王世子攝行時,墻外環衛軍兵,當爲磨鍊,而謹考謄錄,則在前親行時,訓局軍或五哨或六哨,除出排立矣。今番則以訓局軍四哨磨鍊,何如?傳曰,允。
金炳朝,以義禁府言啓曰,卽接月令醫員崔進基手本,則時囚罪人李鼎默,素患痰癖之症,又添關格,食飮全却,氣息奄奄,實爲危篤云。罪人病勢如此,則一邊保放,一邊草記,曾有定式矣。李鼎默姑爲保放之意,敢啓。傳曰,知道。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
李恒權啓曰,藥房都提調,持湯劑來待矣。傳曰,封入。
傳于李恒權曰,傳香承旨,馳詣宗廟·永禧殿·景幕宮,奉審摘奸,受香諸處,一體奉審摘奸以來。
李恒權啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐有素落點。
李恒權啓曰,新除授右副承旨徐有素,卽爲牌招,何如?傳曰,允。
以副應敎朴潞壽,校理趙冀永,副校理趙忠植,修撰尹秉烈,副修撰洪赫牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。校理沈英錫,副校理朴英載,副修撰南履懋差祭,修撰尹心圭在外,副應敎朴潞壽,校理趙冀永,副校理趙忠植,修撰尹秉烈,副修撰洪赫,旣有只推之命,竝更牌招,推移入直,何如?傳曰,允。
朴晦壽啓曰,大司憲宋穉圭,持平沈能燮在外,掌令李海淸差祭,執義朴奎壽,掌令徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令徐淇修,持平張敎根,獻納林翰鎭,正言辛碩林牌不進罷職傳旨,傳于朴晦壽曰,只推。
備邊司,以許溟爲平安兵使。
朴晦壽啓曰,兵曹郞廳來言,平安兵使下批政事,取稟。傳曰,政官牌招開政。
李恒權,以吏批言啓曰,兼侍講院輔德,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書趙萬永進,參判沈能岳牌招不進,參議未差,右承旨李恒權進。以徐憙淳爲吏曹參議,徐憙淳爲兼輔德,李光正爲禮曹參議,金喆遠爲敦寧都正,李志淵爲同經筵,李渭達爲司成。
兵批,行判書李羲甲病,參判朴宗正入直進,參議李衡柱病,參知嚴燾病,左副承旨朴晦壽進。知事二單李師漢·姜彝大,副護軍李鼎秉,副司直沈鈁·朴升鉉·孔胤恒,副司果姜在勉·閔祖榮·金商一·申在順,竝單付。平安兵使單許溟。
兵曹,以趙華錫爲禁軍別將。
李恒權,以吏曹言啓曰,繕工監監役李憲百呈狀內,矣身素患痰癖之症,每當換節之時,一倍添劇,萬無起動供職之望云。身病旣如是,則有難强令察任,改差,何如?傳曰,允。
又以禮曹言啓曰,今此別試文科殿試節目,當爲磨鍊,而凡於殿試親臨,與命官前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,仁政殿命官爲之。
朴晦壽,以備邊司言啓曰,卽見忠淸監司金學淳啓本,則以爲新昌縣還餉未捧各穀一千六百十六石零,卽是流來虛勘,而年條旣久,且當歉歲,到今督納,實無其路,特許待秋準捧事,請令廟堂稟旨分付矣。虛勘旣已現發,則營邑之臣,惟有到底嚴督,準數報勘而已,豈可以未捧二字,致煩登聞乎?該守令雖有道啓請勘,而道臣亦有不能董飭之失,從重推考,責糴於窮春開糶之後,其勢果難,待秋收捧之意,分付,何如?傳曰,允。
又以備邊司言啓曰,卽見江原監司洪敬謨狀啓,則以爲道內各衙門應留各穀中,限二萬石,依近例特許加分,以補祥定不足事,請令廟堂稟旨分付矣。詳定則當有添補,農糧則每患艱乏,本道加分,已成年例。今亦依狀請施行,何如?傳曰,允。
又以備邊司言啓曰,春務方殷,受由上京守令,竝令該曹,催促下送,何如?傳曰,允。
又以訓鍊都監言啓曰,本局哨官趙益齡,身病甚重,勢難察任,改差,何如?傳曰,允。
又以義禁府言啓曰,全羅監司曺鳳振啓本內,高敞前前縣監洪羲書罪狀,令攸司稟處事,啓下矣。洪羲書下去江原道原州地云。依例發遣府書吏,拿來,何如?傳曰,待待命拿囚。
又以義禁府言啓曰,忠淸監司金學淳啓本內,新昌前縣監沈命永·李灌夏,時縣監李博鉉等罪狀,令攸司稟處事,啓下矣。沈命永下去忠淸道沃川地,李灌夏下去坡州地,李博鉉下去南陽地云。依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
藥房都提調沈象奎,提調趙萬永,行左承旨李羲準啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李恒權曰,禮房承旨,馳詣宗廟·景慕宮,奉審摘奸以來。
李羲準啓曰,藥房都提調·提調,持湯劑來待矣。傳曰,封入。
以副應敎朴潞壽,校理沈英錫,副校理趙忠植·朴英載,修撰尹秉烈牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永,副校理趙忠植,修撰尹秉烈,副修撰洪赫,旣有只推之命。與校理沈英錫,副校理朴英載,一體牌招,推移入直,何如?傳曰,允。
徐有素啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納朴翰鎭,正言辛碩林牌不進罷職傳旨,傳于徐有素曰,只推。
以京畿監司徐長輔狀啓,薦新生蛤,限內不得封進,惶恐待罪事,傳于李羲準曰,勿待罪事,回諭。
李羲準,以吏曹言啓曰,因備邊司草記,春務方殷,受由上京守令,竝令該曹,催促下送事,允下矣。自臣曹催促,則杆城郡守宋在誼,海州判官趙基復,靑陽縣監洪逸淵,俱已下去。咸從府使白殷鎭,信川郡守朴鎬壽,龍潭縣令趙配永,黃岡縣監李羲玄,延豊縣監成禹圭,和順縣監閔致文,俱以明日下去云。安東府使李若愚,旌善郡守趙哲永,俱以爲親病沈重,不得下去云。定州牧使李鍾運,寧越府使李基栽,榮川郡守呂東根,康翎縣監權徽,俱以爲身病沈重,不得下去云。雖未知其親病·身病之果如何,而特敎催促之下,不卽下去者,揆以事體,誠甚未安,而親病則異於身病。安東府使李若愚,旌善郡守趙哲永,竝改差,定州牧使李鍾運,寧越府使李基栽,榮川郡守呂東根,康翎縣監權徽,竝罷黜,何如?傳曰,允。政官牌招開政。
又以吏曹言啓曰,軍資監正金鏴呈狀內,矣身素患痰辟之症,當此換節之時,一倍添劇,萬無起動供職之望,卽速入啓遞改云。身病旣如是,則有難强令察任,今姑改差,何如?傳曰,允。
有政。吏批,判書趙萬永進,參判沈能岳牌不進,參議徐憙淳式暇,行左承旨李羲準進。以安光質爲定州牧使,趙庭和爲安東府使,李羲發爲寧越府使,尹謙圭爲榮川郡守,魚在琬爲旌善郡守,金鉉哲爲康翎縣監。
兵批,行判書李羲甲病,參判朴宗正入直進,參議李衡柱病,參知嚴燾病,左副承旨朴晦壽進。護軍單柳和源,副護軍單李若愚。
吏批,再政。以李嘉愚爲軍資正,權㷞爲貞陵令,李義謙爲監察,金箕晢爲麟蹄縣監。
吏批,三政。以權中任爲景慕宮令,呂東簡爲長寧殿令。
李羲準,以吏曹言啓曰,今此大報壇祭奠幣瓚爵官前正金鏴,時無職名,令該曹口傳付軍職,何如?傳曰,允。
兵曹口傳政事,副司果單金鏴。
兵曹,以李晢爲御營中軍。
金炳朝,以兵曹言啓曰,璿源殿正殿以下簾帳修改吉日,令日官池宅龍推擇,則來三月初十日卯時爲吉云。以此日時擧行之意,敢啓。傳曰,知道。
朴晦壽,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,今正月二十三日罷漏時,火起於本營私庫中,雖卽撲滅,得免延燒,而營中失火,事極驚怪。詳覈根因,則該庫直車殷龍所逋錢,至於一千五百九十八兩七錢五分之多,而敢圖掩跡,故爲放火,奸狀畢露,今已遲晩。其所犯逋,雖盡徵捧,身爲庫直,偸弄公貨,已實罔赦,設計放火,尤極凶悍。論其罪犯,難逭當律,誠不可以幸免延燒附之輕勘。今此放火罪人車殷龍,自臣營梟首警衆,以杜日後無窮之憂,何如?傳曰,允。
又以御營廳言啓曰,庫中放火罪人車殷龍,大會軍民於沙場,梟示之意,敢啓。傳曰,知道。
行戶曹判書鄭晩錫疏曰,伏以臣之連章屢控,是豈可已而不已者哉?夫君之於臣,以其尊則天也,以其嚴則父也。必情有所切至,勢有所窮隘,然後始或可以干冒號籲,而否則一之猶不敢,況可至於屢乎?此實有萬萬不獲已而然也。噫,臣以蹤則至孤賤,以材則極謭劣,百無一堪,分甘邱壑。惟殿下,假借之庇覆之,深仁厚渥,若偏若私,山岳不足喩其降,河海不足喩其深,苟有一半分報效之道,則赴湯蹈火,在所不辭,摩頂放踵,亦與有榮。況度支峻秩,榮耀旣極,前後批旨,寵眷冞隆,顧何敢厭苦違拒,逡巡退讓乎?只緣臣年迫崦嵫,病入膏肓,疲軟不勝,陳就不能之致,而且於近日,悲疚熏灼,氣力澌綴,素患諸症,闖肆增劇,忘寢阻食,委貼昏眩,塊然若頹,土木霿然,如墮烟霧,房闥運動,旣不便利,几案瑣小,亦未照管,將何以奔走省識,供劇理繁乎?然則懸車告退,飾巾待終,卽是臣一介微軀之究竟法,而猶復濫笑而苟容,戀豆而冒據,不識世間有羞恥事,則便是患失之鄙夫耳。臣通籍四十有餘年,曾無涓埃之報,而又復忘廉喪恥,壞了淸朝之四維,其爲罪,不但止於瘝廢一曹之重務,而雖萬被誅戮,亦無所瀆,此臣所以懇扣辭避而不知止者也。臣之衰朽癃病,或有毫分差爽於從前所陳,而故爲占便飾讓,罔念其盡分盡職,則神必憎之,天必殛之,臣何敢爲此哉?凡此情實,聖明宜無所不燭,而連陳血懇,未蒙體諒,惶蹙悸恐,罔知攸措,祗恨其誠淺辭拙,更何敢唐突煩瀆?然而賤疾終不可以自强,重任終不可以虛縻,區區肝膈之蘊,不容不冒昧披露,力疾構草,不覺辭語繁猥,尤合死罪。伏乞聖慈,俯垂哀憐,亟賜鎸禠,俾得安意調將,以卒天地生成之澤,千萬血祝。臣無任云云。答曰,省疏具悉。前批已諭,又何更煩乎?勿辭,調理行公。
丙戌二月二十九日辰時,上御熙政堂。藥房入診入侍時,都提調沈象奎,提調趙萬永,左承旨李羲準,假注書徐有贊,記事官李景在·李穆淵,檢校待敎徐憙淳以次進伏,醫官李彦厚·金殷相以次進伏楹外訖。象奎曰,昨今日氣,頗似晴和,而猶多寒意,聖體,若何?上曰,一樣矣。象奎曰,中宮殿氣候,何如?上曰,一樣矣。上曰,醫官診候,可也。彦厚·殷相以次診候訖。退伏奏曰,脈候左右三部調均矣。象奎曰,加味君子湯進御已三貼矣。此是開理之劑,退與醫官,相議加減,限後日次繼進,何如?上曰,可也。進御加味君子湯,前方中加吉梗·枳殼各七分,自今日一貼式煎入事。出榻敎上命退。諸臣以次退出。
上在昌德宮。停常參·經筵。
自申時至人定,灑雨下雨,測雨器水深一分。
自人定至初二日開東,灑雨下雨,測雨器水深七分。
徐有素啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
朴晦壽啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
李羲準啓曰,同經筵李志淵旣在闕中,經宿之後,今始肅謝,事甚未安。推考,何如?傳曰,允。
又啓曰,三品官之無得過三日循例請牌,曾有定式矣。禮曹參議李光正,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。副應敎朴潞壽,校理沈英錫,副校理趙忠植·朴英載,修撰尹秉烈,旣有只推之命,與副修撰南履懋,一體牌招,以爲推移入直,何如?傳曰,允。
以校理趙冀永,副修撰洪赫牌不進罷職傳旨,傳于李羲準曰,只推。
李羲準啓曰,校理趙冀永,副修撰洪赫,旣有只推之命,一體牌招,推移入直,何如?傳曰,允。
以校理趙冀永,副修撰洪赫再牌不進罷職傳旨,傳于李羲準曰,只推。
以副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋牌不進罷職傳旨,傳于李羲準曰,只推。
李羲準啓曰,玉堂上下番俱空,已至閱月,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
以副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋再牌不進罷職傳旨,傳于李羲準曰,只推。
李羲準啓曰,校理趙冀永,副修撰洪赫三牌不進,依定式,禁推傳旨捧入之意,敢啓。傳曰,知道。
以校理趙冀永,副修撰洪赫三牌不進禁推傳旨,傳于李羲準曰,分揀。
李羲準,以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月二十日卯時,衣襨香燭祭品奉詣吉日,同月二十一日辰時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,毓祥宮展拜,每年季春取稟事,曾有受敎,而延祐宮展拜一體取稟事,亦有新定式矣。展拜吉日,以何間推擇乎?敢稟。傳曰,旬後擇入。
又以禮曹言啓曰,以毓祥宮·延祐宮展拜取稟草記,傳曰,旬後擇入事,命下矣。展拜吉日,令日官池宅龜推擇,則今三月十六日二十日俱吉云。以何日定行乎?敢稟。傳曰,以二十日爲之。宣禧宮亦當展拜矣。
又以禮曹言啓曰,今此毓祥宮·延祐宮展拜出還宮時,王世子祗迎隨駕之節,依例磨鍊乎?敢稟。傳曰,依例磨鍊。
傳于李羲準曰,王世子隨駕,以衛內磨鍊。
朴晦壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局別將白海鎭身病甚重,勢難察任,改差,何如?傳曰,允。
又以訓鍊都監言啓曰,今此丙戌重試對擧別試武科殿試時,本局將校·軍兵及武藝廳中,直赴殿試會試應試應頉之類,竝別單書入之意,敢啓。傳曰,知道。
又以禁衛營言啓曰,今此丙戌重試對擧別試武科殿試時,本營將校·軍兵中,直赴應試應頉人,別單書入之意,敢啓。傳曰,知道。
又以御營廳言啓曰,今此丙戌重試對擧別試武科訓鍊院命官殿試時,本廳將校·軍兵直赴應試人,別單書入之意,敢啓。傳曰,知道。
徐有素,以義禁府言啓曰,卽接月令醫員崔進基手本,則時囚罪人李復馨,素患冷積之症,又添關格,肚臍橫亘,氣息奄奄,實爲危重云。罪人病勢如此,則一邊保放,一邊草記,曾有定式矣。李復馨,姑爲保放之意,敢啓。傳曰,知道。
上在昌德宮。停常參·經筵。
徐有素啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
李恒權啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋,旣有只推之命,校理趙冀永,副修撰洪赫,旣有分揀之命,竝卽牌招,推移入直,何如?傳曰,允。
傳于徐有素曰,當該閣臣推考。
傳于徐有素曰,留院公事入之。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
朴晦壽,以兵曹言啓曰,今三月二十日大駕詣毓祥宮展拜,延祐宮展拜,宣禧宮展拜時,何營軍兵隨駕?何營軍兵留陣,而禁御兩營鄕軍?則今旣停番矣。禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍六哨,訓將率領,全屬先廂。步軍五哨,禁營京軍一哨,騎士二番,摠使都領,全屬後廂。禁軍三番爲之,御將率該廳標下軍及騎士一番,集春營入直軍留陣。留營置之,可也。
大司憲宋穉圭疏曰,伏以臣,冒呈病單,冀解職名,危迫之情,實出於萬不獲已,而誠意淺薄,未蒙鑑諒,諭召之勤,至遣史官,而敦勉之隆,有出尋常,苟非臣之無狀,不足以見信於君父,瀝血哀籲,何至徒歸矯飾?臣祗命慙悚,直欲速化而不可得也。噫,臣之濫叨匪據,久致瘝曠者,前後凡幾度,而尙逭刑章,復誤寵渥,臣莫省所以,彌增震灼。臣聞爲國之務,莫先於廣開言路,莫重於輔導儲嗣。今殿下以國事多艱,憂虞溢目爲敎,而乃以憲府長任,宮僚極選,縻之於庸懦空疎之賤臣,其爲擧措之失,當果如何哉?臣之無似,使居冗散末官,亦必有所不稱,重貽綜核之累,況匡糾振肅之職,勸講薰陶之責,寧有一毫可以擬議於臣身者哉?臣昏愚無比,而自知則明,此所以寧犯逋慢,而不敢膺命者也。執跡而論罪,斧鑕猶輕,聖明之特賜包容,以至于今,豈不以原其情則可恕耶?柰何誤恩之橫加,愈往而愈不已,殆若優賢之禮,有不得不然者也?臣跧伏草野,長帶華銜,進無以圖報,退不得安分,每念欺君忝先,只自騂顔汗衣,殊不知生世之爲樂矣。夫以臣再從叔文敬公臣煥箕之賢,嘗以無所得於家學緖餘,爲辭巽之端,則臣是何人,而其敢聞趾美光前之聖諭哉?抑又念,人臣進退之節,先須量分,而今臣狗馬之疾,已成癈人,雖欲冒進,勢亦末由,則本分之如何,有不須言者。蓋臣痰癖宿症,變爲風虛,粤自壬午幾死之後,無歲不復發,而衰氣漸不能抵敵病勢,今年則委頓累朔,筋力日益澌鑠,精神日益昏塞,方値春和之時,頓沒回甦之意。一疏陳乞,旣不免遲延,而又不能倫脊,臣益知罪大,瞻望隕越而已。伏乞聖慈,俯垂矜察,亟降指揮,鐫削臣本兼諸職,俾得安意待盡,千萬幸甚。臣無任云云。答曰,省疏具悉卿懇。側席之際,月已改矣。庶幾憣然,跂予日勞,今因巽牘之繼至,又見遐心之莫挽,由予誠淺,無以動聽,慙歎交中,尙何云喩?雖然抑有不然者。士之欲獨善其身,特不遇者所爲耳。不曰不仕無義乎?卿以先正之孫,繼先正之業,年彌高而德彌尊,爲士林之所歸宿,爲朝廷之所矜式,何獨自甘萉遯,視予若浼,不以先正之心爲心,而任斯世之責乎?予惟所望者厚,故所言者切,卿其諒之,卿其諒之。愼節之彌留,春氣日暢,自當勿藥,俟少間卽起登途,以副如渴之懷。仍傳于徐有素曰,此批答遣史官,傳諭于大司憲。
上在昌德宮。停常參·經筵。
徐有素啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
朴晦壽啓曰,藥房提調,持湯劑來待矣。傳曰,封入。
傳于李恒權曰,禮房承旨馳詣懿昭墓,奉審摘奸以來。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫再牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝卽牌招,推移入直,何如?傳曰,允。
徐有贊奉命在外,代以成遂默爲假注書。
朴晦壽啓曰,事變假注書尹錫祐身病猝重,勢難察任,今姑改差,何如?傳曰,允。
成遂默有頉,代以林永洙爲假注書。
林永洙有頉,代以柳夏永爲假注書。
尹錫祐改差,代以金熙逌爲事變假注書。
以全羅監司曺鳳振狀啓,淳昌郡守朴宗稷身死事,傳于李恒權曰,令該曹口傳差出,催促下送。
吏曹口傳政事,以李度憲爲淳昌郡守。
李恒權,以吏曹言啓曰,新除授旌善郡守魚在琬,以麟蹄縣監,去秋冬等殿最居中矣。限滿前例不得陞遷,而矇然擬入,至蒙恩點,做錯之失,臣不勝惶悚。原望筒勿施,其代次次遷轉之麟蹄縣監·景慕宮令望筒,亦竝爲勿施,何如?傳曰,允。卿則推考,旌善郡守未差之代,口傳差出,催促下送。
吏曹口傳政事,以李昇明爲旌善郡守。
以副應敎朴潞壽,校理趙冀永·沈英錫,副校理趙忠植,修撰尹秉烈,副修撰南履懋牌不進罷職傳旨,傳于李恒權曰,只推。
李恒權,以成均館大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
朴晦壽,以兵曹言啓曰,昨年九月北兵營馬兵都試啓本中,騎芻沒技人閑良尹致衡,似當依定式,以直赴殿試稟處,而其時回啓時,不審遺漏,今始覺察矣。原啓目中改付標以入之意,敢啓。傳曰,知道。
上在昌德宮。停常參·經筵。
金炳朝啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
傳于李恒權曰,禮房承旨馳詣元陵,奉審摘奸,局內諸陵,一體奉審以來。
洪起燮啓曰,藥房副提調,持湯劑來待矣。傳曰,封入。
傳于朴晦壽曰,不爲仕進承旨竝許遞,前望單子入之,待下批,牌招察任。
承旨前望單子入之,任存常·李羲肇落點。
以右承旨李羲肇牌不進罷職傳旨,傳于朴晦壽曰,許遞,前望單子入之,待下批,牌招察任。
承旨前望單子入之,徐鼎輔落點。
傳于李恒權曰,發遣吏郞,諸執事淸齋與否,摘奸以來。
任存常以司僕寺一二提調意啓曰,兼內乘李恒權時帶承旨,內乘李復馨方在就理中,番次極爲苟艱。兼內乘李恒權所帶內乘之任,今姑改差,其代令該曹口傳差出,以爲推移入直之地,何如?傳曰,允。
兵曹口傳政事,以李鐵求爲兼內乘。
任存常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金炳朝,以義禁府言啓曰,卽接月令醫員安孝善手本,則時囚罪人李博鉉,素患疝積,處冷添劇,肚臍橫亘,食飮全却,實有難保之慮云。罪人病勢如此,則一邊保放,一邊草記,曾有定式矣。李博鉉,姑爲保放之意,敢啓。傳曰,知道。
館學儒生生員臣鄭雲賢·金在謙·洪秀臣·李相延·李基濂·李厚璥·姜忠永·鄭遂慶·金商礪·金始鳴·李紀城·閔百奎·李廷觀·權·洪㶊勉·洪達善·申夔朝·鄭勛祖·尹致翼·金取源·李夏容·金基命·安養曾·盧纘慶·金亨壽·金載孝·權起準·權龍憲·全宗淵·朴鍾淵·金尙鍾·尹政·趙澐·安·李演箕·金義正·閔邦潤·李義彬·金邦奎·池善臨·趙玄玉·李周容·沈能鼎·任序常·南冀中·金義正·趙基億·金玉潤·元用洛·宋正洙·徐緯輔·洪淳學·柳光漢·盧一星·成翼曾·李啓泌·孟鳳淳·韓驥·李國顯·洪秉璐·兪碩柱·尹相泰·閔翊顯·尹致逵·宋在誠·徐健輔·李明迪·韓用幹·李龍沼·鄭喜愚·崔侃·安洙·邊有容·李秉澈·尹深·嚴思祖·姜元默·鄭鴻淳·李寅雄·全慶會·金用遠·沈宜奭·洪昌學·睦仁秀·權養壽·金光植·姜頤永·李審說·李萬容·南宮晢·許偁·李敏根·兪駿煥·南履憲·金孝日·安用默·兪台柱·李榎·金冕鎭·申大範·田應周·趙得鉉·任得常·金休·尹普淳·韓秀運·李正煥·趙濟弘·金可默·權重星·丁載錫·任百秀·任百經·李寅植·李駿載·洪淳學·李興緖,進士金普根·趙玄齡·金銡·李顯禎·李獻謙·李正懋·洪遼·沈東規·宋象純·李象峻·金在田·趙在祐·李載完·南宮晢·權復仁·尹雲逵·沈能學·洪秀學·李謙九·具漢翼·南漢模·金秉壽·朴文紀·朴敏愨·權淵準·金相鏞·趙吉龍·裴相逵·金大烋·李基善·閔鍾性·趙秀榮·柳鼎烈·柳冉·元用洛·黃默·金仁壽·韓宇洪·安最重·李泰一·韓光駿·林恒鎭·慶懋·姜漢喆·鄭淳榮·睦仁培·權世永·金守默·趙觀人·崔應淳·安楘·宋顯載·趙玶鎭·金翊東·金輝德·尹洙·金洛受·金基命·趙泰年·睦奎錫·金在晉·黃鍾林·閔致周·金序敎·徐麟淳·金相喜·李明健·韓用翰·李鳳沼·趙道淳·柳玉鳴·趙述采·丁義人·安潤蓍·金性求·睦安中·李胤祚·洪萬學·許石老·金邦儒·崔桓·金濟民·魚用漸·申思永·李治亨·尹翼培·李相建·權仁濩·申禹模·洪頤勉·文命敷·姜昌會·鄭湜·張顯容·李光雨·權尙贇·安光近·李鍾夏·柳榮道·金履默·洪在儒·愼哲欽·金昇鎭·韓用協·柳道宗·李武龍·洪元健·金鎭河·沈東翼·權載鏞·金鼎鉉·李寅夔·趙啓恒·成永文·申羲朝·朴泰浩·李啓潢·徐珖輔,幼學洪秉錫·趙秉鎬·李遇沆·兪東柱·申在冕·金炳鉉·李遇明·兪淸柱·趙學書·李遇升·洪秉鈺·李遇觀·趙學詩·金致鉉·李遇益·沈宜鶴·李文翼·李遇泰·尹之錫·鄭竣容·尹之鎔·愼始徽·金炳奎·成容默·李元信·朴齊度·申錫五·鄭基協·任學淳·卓碩行·許傛·趙迪相·李樺·尹致圭·金肇憲·鄭夔容·李敦素·洪在鳳·趙冕鎬·金公鉉·李行翼·兪南柱·李遇泌·金在泰·沈宜鵬·李忠翼·兪華柱·黃鍾羽·金東獻·尹弼永·黃鍾圭·申命河·金彝淳·柳復顯·宋一儁·李鼎會·尹景善·李觀洙·李謙洙·金台鉉·沈復奎·李升洙·閔成鏞·尹守慶·閔儀鏞·尹致遂·尹致輔·申命根·柳琇·李鼎錫·安光吉·李周命·金學根·閔致慶·金性根·金魯命·徐畊淳·金萬根·吳致明·洪近燮·鄭淳祜·李箕善·金圭瑞·金玉龍·李光應·金弼振·梁潤九·李長錫·丁奭敎·金相潤·趙秉恒·金東翕·鄭膺烈·李遠謨·洪鏞·李源忠·金榮澤·朴鼎德·金顯基·孔煥鼎·趙璋和·曺雲承·李景濂·李家秀·李寅皐·趙雲始·趙發永·趙鳴和·韓宓履·李晉在·李台愚·金汶根·尹應圭·金炳喬·任百恒·徐有薰·趙鳳和·李益在·徐程淳·李鍾愚·趙在協·金·閔毅鏞·李相仁·李相信·吳致宣·金初根·趙在星·趙在昌·趙龍鎬·沈能龜·沈能鴻·沈能鯤·李天容·李止容·權思夔·金根秀·趙齊淳·閔致祿·閔世鏞·權用謙·金鏽·金鉐·任百源·徐在淳·安廷玉·李在奎·閔致恒·閔致明·閔致應·黃大顯·黃泰顯·朴鍾錫·尹致相·李遠鍾·金永秀·吳漢鎭·韓暹·權重祚·李翼遠·徐敬淳·沈鈒·徐韺淳·柳東郁·李完澤·權錫·韓相五·徐龍淳·李源衍·徐䪫淳等疏曰,伏以,惟我一隅偏邦,永樹百世風聲,日星於中天,砥柱於四海者,職以有大報皇壇也。玆所以爲列聖朝之所崇奉,一國之所依仰,而噫,彼前參議臣李奎鉉,抑獨何心,甘與春秋背馳,於今番祭單修啓時,肆然以彼人年號書之。夫奏御文字,固當十分審愼,況於壇所文字,不敢書僞號者,便作成憲,式歲爲常,則雖三尺童子,粗能讀數行書者,決無此個義不知之理,惟彼奎鉉,亦非蒙騃無知之流,而乃敢無難書啓,不少顧忌,怙終之迹,昭不可掩。此非但今日殿下之罪人,實先王之罪人也。非但先王之罪人,實天下萬世春秋孔·朱之罪人也。我殿下爰降驚悚之敎,特施刊削之典,臣等固仰大聖人闡義癉惡之擧,迥出尋常,而目今天綱已隳,人心漸溺,列聖朝尊周大義,將至於愈久而愈晦,則今此奎鉉之罪,決不可但以薄勘而止者,審矣。臣等非不知韋布本分,尊俎莫越,而惟此大義理大關係處,則有不容伈泄泯默。玆不避瀆撓之罪,敢陳懲討之義。伏願聖明,申加處分,以示不與同中國之意焉。臣等無任云云。答曰,省疏具悉。前吏議事,無妄也做錯也。爾等之論斷,太乖激矣。夫所云怙縱者,有恃與再犯也。渠有何自恃,敢與春秋背馳,又何嘗再犯耶?如是而人豈肯心服?日前處分後,偶閱日省錄,見先朝丙辰年間,一吏堂做錯如今番,而大臣只請推,自上只允從而已。方疑今番罪名之猶重,際見爾等之疏,又歎三十年之間忠厚之風日衰也。勿煩,退修學業。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮,口傳問安。答曰,知道。
世子嬪宮,口傳問安。答曰,知悉。
任存常啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大報壇祭齋戒相値,不得來會云矣,敢啓。傳曰,知道。
洪起燮啓曰,行左承旨徐鼎輔,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪命周落點。
傳于李恒權曰,禮房承旨進詣大報壇,奉審以來。
洪起燮啓曰,藥房三提調,持湯劑來待矣。傳曰,封入。
李恒權啓曰,校理趙冀永,副校理朴英載,修撰尹秉烈,副修撰南履懋·洪赫差祭,修撰尹心圭在外,玉堂上下番俱空,事甚未安。副應敎朴潞壽,校理沈英錫,副校理趙忠植,竝卽牌招,以爲推移入直,何如?傳曰,允。
以副應敎朴潞壽,校理沈英錫,副校理趙忠植牌不進罷職傳旨,傳于李恒權曰,只推。
李恒權啓曰,玉堂上下番俱空,事甚未安。副應敎朴潞壽,校理沈英錫,副校理趙忠植,旣有只推之命,竝更牌招,推移入直,何如?傳曰,允。
金炳朝,以吏曹言啓曰,今此健陵忌辰祭獻官,前承旨李羲準塡差,而時無職名,令該曹口傳付軍職,何如?傳曰,允。
兵曹口傳政事,護軍單李羲準。
丙戌三月初五日辰時,上御熙政堂。藥房入診入侍時,都提調沈象奎,提調趙萬永,副提調洪起燮,假注書宋持養,記事官李景在·李穆淵,檢校待敎徐憙淳以次進伏,醫官李彦厚·金殷相以次進伏楹外訖。象奎曰,雖是時雨,連日陰濕,頗不和暢,伏惟此時,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,王世子連日出齋,氣候,何如?上曰,一樣矣。象奎曰,醫官入診,何如?上曰,唯。彦厚入診。上曰,他醫官同爲入診,可也。殷相趨進診候訖。彦厚·殷相退伏楹外,奏曰,脈候左右三部調均矣。象奎曰,伏聞醫官之言,則日前脈候,似帶滯氣,故六君子湯,加吉更·枳殼,限五貼煎入,而今則脈候調和,湯劑姑爲停止,似好云。吉更·枳殼皆是消導之材,非調理之劑,自明日停止,待後日次,更爲議定以入,何如?上曰,唯。象奎曰,自今月初八日至初九日齋戒時,二錢重人蔘粟米飮,當爲煎入,而中宮殿同爲依例煎入,何如?上曰,唯。象奎曰,昨日儀曹以皇壇祝式攝享時,則不曰,牲幣醴薺粢盛庶品,只曰,牲醴庶品。皇壇儀所載如此,而今番王世子攝行時,仍用諸臣攝行時祝式,似爲未安。有所問議,故臣以攝享祝式旣如是,則今亦只當用此式而已爲答,而大抵只曰,牲醴庶品,非有關於隆殺,而太廟攝享時祝式,亦備書牲幣醴薺粢盛庶品,則壇享之有此差異,恐是當初攝享時偶一如此,而遂載壇儀,仍以爲例也。牲幣具享,而祝辭之節略爲文,還涉未安,依太廟攝享時例釐正。此後則雖諸臣攝行時,亦依此爲之,恐似允當。壇享傳香,在於今日,而臣適登筵,故敢此仰達矣。上曰,依爲之。出擧條起燮曰,祝式自今釐正,則皇壇祝文,當令香室,更爲卽速塡書,而前此所書祝文,望燎時,同燎,何如?上曰,唯。進御加味君子湯自明日停止事。出榻敎上命史官就坐。仍命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶源府使金思運下直,長弓一張,長箭一部,片箭一部,筒兒一個賜給。
以副應敎朴潞壽,校理沈英錫,副校理趙忠植牌不進罷職傳旨,傳于李恒權曰,只推。
李恒權啓曰,玉堂上下番俱空,事甚未安。副應敎朴潞壽,校理沈英錫,副校理趙忠植,旣有只推之命,與校理趙冀永,副校理朴英載,修撰尹秉烈,副修撰南履懋·洪赫,一體牌招,推移入直,何如?傳曰,允。
洪起燮啓曰,假注書宋持養身病猝重,勢難察任,今姑改差,何如?傳曰,允。
宋持養改差,代以李根友爲假注書。
李根友有頉,代以洪祐順爲假注書。
以慶尙監司趙寅永狀啓,宜寧縣民家失火事,傳于朴晦壽曰,當農民戶失所,聞甚矜惻,元恤典外,別加顧助事,分付。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于李恒權曰,只推。
李恒權啓曰,玉堂上下番俱空,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
洪命周啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納林翰鎭,正言辛碩林牌不進罷職傳旨,傳于洪命周曰,只推。
金炳朝,以吏曹言啓曰,通禮院右通禮李毅遠呈狀內,矣身素患痰癖之症,當此換節之時,一倍添劇,萬無起動供職之望,卽速入啓遞改云,身病旣如是,則有難强令察任,改差,何如?傳曰,允。
朴晦壽,以漢城府言啓曰,每式年成籍後,五部帳籍江都件,例於翌年春,臣府郞官持往藏置矣,乙酉式帳籍,發遣本府郞廳藏置事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
又以宣惠廳言啓曰,今年減分時,海西各樣價,依他道例,竝減四分一事,草記蒙允矣,取考各年謄錄,則海西與他道有異,官需及各樣價,皆以八分一裁減,今亦依此施行之意,知委該道,何如?傳曰,允。
李恒權,以禮曹言啓曰,文武官重試,以今三月二十日,前已推擇啓下,而伊日與動駕相値,故令日官更爲推擇,以同月二十二日原粘目中,改付標以入之意,敢啓。傳曰,知道。
洪起燮,以兵曹言啓曰,兼司僕將沈能俊·申光碩俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠具絳身病甚重,勢難察任,改差,何如?傳曰,允。
左議政李相璜疏曰,伏以,仙寢夙齋,芬苾展誠,睿駕隨詣,羽旄增輝,信宿回鑾,諸節萬安,相告攢祝,小大惟均,仍念,臣有區區衷懇,披陳筵席,非止一再,而及夫前月登對,拙訥之辭,雖不能宣蘊結之一二,若其疾痛之呼,自不免於大聲者,是豈得已而然哉,臣之忝叨中書,已跨三歲,自臣受命之初,以至今日,殿下之所嘗命臣,紀綱俗尙,民生國勢,果有能振肅矯救,解懸持顚之一猷一爲乎,此固尙矣,下此而牽補彌縫,苟可以爲一時之計者,亦竝不能,惟見其頹者益頹,靡者益靡,愈困悴而愈岌嶪,使今日百千萬事,轉至於不可收拾,較看臣受命前後,後之不如前,果又,何如?不但人之視臣,與臣之自視者爲然,雖殿下天地於臣,父母於臣,曲庇臣而善恕臣,淵鑑之明,亦必俯燭其實,然國有庶官,苟不能職思其居,黜幽威否,常典卽然,況於軍國,平章之地,一任其尸素無爲,擔荷不來,假借猶豫,苟度時日,則是豈朝家置相之本意哉,下以懷保爲榮,上以姑息爲仁,公私義諦,兩無是處,殿下所以處此者,庶不待臣之辭畢,而抑臣見狀,雖欲姑且黽勉,實亦有萬萬不可得者,臣有奇疾,眩渴爲祟,自少至老,與相終始,雖其往來劇歇,隨時異候,要之思慮勞役,最妨調息,臣之係官于朝,今爲四十年餘,奔走夷險,宜不敢自有其身,而病旣如是,力不從心,或至蹶趨之無望,而顚仆之有慮,時不免擧實籲哀,每荷欲生之仁,獲延幾殊之喘,臣之已往日月,莫非我殿下賜也,矧今齒髮凋零,形與神離,尋常寒暑,猶且易感,痛癢之來,尤可知已,自叨見任,雖不專以筋力爲事,而擔負許大,不啻泰山在背,亦未嘗有謨猷入告,而惴恐多端,常如亂絲縈心,驟見其悠汎伈泄,固若無一事貽勞,而顧其中則千思萬慮,左右攪擾,公憂私惕,殆無一息之間耳,積久如是,心血轉焦,舊祟隨作,尤非昔比,往猶淸上潤中或有紓急之方,今皆雜試無驗,任命而已,顧非人力之所能爲,然死生,大故也。猶不能忘情,於是有時自語,發於呻囈者,苟能謝外至之擾,專內養之工,就淸涼水泉,飮啄隨宜,遲以歲年,間又徐下藥而佐之,萬一僥倖,或不無是理,情窮到極,於何控因,惟是閔覆在上,萬品咸遂,造化生成,臣亦一物,顧何敢自阻於大化,不以前日之所蒙被者,重有望於今日哉?向臣由行,迃回跋涉,逾歷旬月,夫豈臣病骸之所能任,而決意爲此,其情亦云慼矣,鮮民之生,祿不逮養,風樹纏哀,今且垂死,而臣又冥升,恩覃先故,不衷之服,縱自知愧如事之私,合有歸告,如或荏苒遲待,崦嵫之景,能有幾時,拚死登塗,始由於此,畢竟中路委頓,寸寸擔舁,僅能歸趁私緬,然低垂之氣,無望再振,輦路驅撼,三日爲久,固知神明所相,玉度冞康,而戀結之誠,瞻望之願,秉彝所同,自有不能已者,力疾迎陪,粗承起居,而春寒入裏,忽又噤縮,公退擁絮,喘息未定,潮熱旋升,身烘如火,如是循環,須臾百變,頭目去愈暈重,喉吻去愈燥,舊證新祟,迭來侵困,譬猶旣醃之韭,已霜之荄,重加滷雪,理必無幸,一日二日,神識都迷,家常瑣小,固無足言,至於曠餘籌務,久須臣還,吏抱文書,日來候伺,而應酬無力,竝歸抛閣,民國事殷,將柰此何,此尤憧憧在心,又添一病,仰首呼救,其情益急,玆敢冒入文字,如蒙恩慈,卽賜鐫免,國體微分,庶可兩伸,仗君之靈,復尋生路,此固臣冀倖之私,而如其不能,得免踣斃官次,不至貽累朝廷,則此亦臣雖死猶生之日也,病昏而言不知裁,鳴哀而音不暇擇,伏地隕越,如無所容,臣無任云云。答曰,省疏具悉卿懇。卿雖曰,已跨三歲,計月纔一年餘耳,藉使過三歲,而至於五六七八年,卿無必去之義,予無欲舍之意,則輔相之重,何如?而無故求解,無故可許乎,卿雖以疾病爲辭,奈此卿未有以疾病而僨事,又非篤老而精力尙旺,則一朝豈至難强,且臥閤論道,非責以奔走者乎,輔相之不可以病輒退者亦明矣,凡此二者,卿無一焉,況今時艱虞,又何如?而如卿老成,其可便去乎,卿其勿思自便,益圖弘濟之策,仍傳于李恒權曰,此批答遣史官傳諭于左議政。
行兵曹判書李羲甲疏曰,伏以,仙寢展謁,聖慕克伸,鑾蹕穩旋,玉體冞康,欣瞻羽旄,群黎相慶,臣忝叨陪扈,頻奉起居,區區下情,尤不勝歡忭之至,仍伏念,臣靦然冒據於重任,歲改而春又暮矣,蚊力已竭而尙此負荷,駑步且窮而猶復馳驟,摧壓顚蹶,理必無幸,果然無妄之疾,駸駸入於膏肓,臣又不審少愈之戒,全失加愼之宜,始不過外氣攸傷,俗所謂感冒者流,而今則別症層生一倍添劇,頑痰膠結而胸膈痞塞,客熱潮上而呼吸急促,食飮全阻,榮衛隨涸,神識如隳雲霧,肢體若抱氷炭,宛轉於床笫之間,而不省昏曉,以臣衰朽之質,綿薄之氣,雖在無疾病之時,鞭弭橐鞬而奔走效力,鑑別靺韋而注擬得當,便是責聾瞽以聽視,矧玆病旣嬰身,力不從心,莫重本兵之任,不容一日瘝曠,而殫竭供職,有非時月之可期,至若金吾兼銜,責任亦重,時囚已滯,多日開坐,誠急一時而束帶赴衙,捧供議律,以今所料,萬無其路,妨公之懼斯切,言私之嫌莫顧,玆敢伏枕呼草,倩人繕寫,疾聲仰籲于憫覆之天,伏惟聖明,俯諒難强之實情,將臣本兵·金吾之職,亟賜遞改,以幸公事,千萬顒祝,臣無任云云。答曰,省疏具悉。本兵之任,今姑許遞。
敦寧都正金喆遠疏曰,伏以,臣卽一庸品耳,倖竊科第,濫側朝籍,內外歷試,涯分已過,而莫效涓埃之報,祗切悚恧之忱,聖恩偏隆,銀臺特點,逈出格外,遽陞下大夫之列,臣闔門感泣,只自攢祝,繼又伏奉除旨,以臣爲敦寧府都正者,臣聞命惝怳,冞增感惶,蹶出肅,粗伸微分,而第伏念,臣素無敦寧,揆以公法,在所當遞,玆敢援例陳籲。伏乞聖明,俯垂鑑諒,特許遞改,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
朴晦壽,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
李恒權啓曰,來十一日輪對日次矣,敢稟。傳曰,當次人受點,後日次來待。
備忘記,忠淸水使沈日永下直,長弓一張,長箭一部,片箭一部,筒兒一個賜給。
傳于李恒權曰,檢校待敎李鶴秀馳詣健陵,奉審摘奸,仍詣顯隆園·華寧殿,一體奉審以來。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫再牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
朴晦壽啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以司諫金周默,獻納林翰鎭,正言辛碩林,執義朴奎壽,掌令李海淸·徐淇修,持平張敎根牌不進罷職傳旨,傳于朴晦壽曰,只推。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于李恒權曰,只推。
李恒權,以吏曹言啓曰,繕工監假監役官李象祖呈狀內,矣身素患痰癖之症,當此換節之時,一倍添劇,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
朴晦壽,以漢城府言啓曰,每年歲首回榜人,各部搜訪報來後草記事,曾有定式矣,今年回榜人通政金道林有故下鄕,今始上京,則不可以過時來告,置而勿論,登科年月日,別單書入之意,敢啓。傳曰,知道。
李恒權,以禮曹言啓曰,卽接四館所牒呈,則乙酉十月秋到記殿講入格幼學朴宗煥,今二月春到記殿講入格生員徐珖輔以上直赴會試,而俱以講經生,兼爲製述,今此別試,從願許赴,同月水原府應製入格直赴會試幼學韓定履,一體許赴事報來矣,今番別試殿試,旣兼會試,幼學朴宗煥等三人,依例許赴之意,分付,何如?傳曰,允。
朴晦壽,以刑曹言啓曰,今正月二十日藥房入診,大臣·備局堂上引見入侍時,右議政沈象奎所啓,臣取閱秋曹配案,通計七道編配之數,爲一千九百餘名,而禁府所管罪人及各道道臣本道內發配者,又在此外,則雜犯編配,無如此時之爲多矣,民習頑昧,滋犯刑憲,此誠憂惋之甚,而若其罪犯故重,情係濫惡者,雖在應赦之時,不可混施霈澤,遽加宥貰,適以惠姦軌而害良善,徒爲小人之幸,至若常賤閑雜無業之類,罪止徒配者,所犯多是憃愚不識,及其照律,反以發配爲幸,如赴樂地,到配之後,衣食皆資於保授隣里,少致缺乏,輒肆討索,排戶輪流,收斂以給,擾弊多端,其爲民邑之苦,害有不可勝言,編配滿十邑,移配,法也,而近伏聞湖西·海西·關東·三道,以其近道也,故尤多此等輕犯,配囚無邑不滿十數,今値歉年,又除尤甚邑勿定配所處,則移配與新配,無復可定之邑云,蓋以徒年外,又有流配以上各樣罪人而然也,一年內徒以下之限滿宥歸者無幾而新犯相續,流以上之無年限者,歲以增多,而解配無期,雖以遠四道言之,湖南與三道,幾無異焉,嶺南·關西·關北,姑不止如三道之邑邑滿十,而編配數多,七道通患同然,事之可悶,莫此爲甚,謹稽故事,列聖朝京外疏決,多有特行之時,寬釋過誤,滌除鬱滯,無赦之名,有赦之實,而又愈於數赦之長姦啓倖,德意甚盛,繼述尤美,臣未敢知處分之如何,而各道道內發配者,爲先分付各該道臣,量爲放釋,當初發配,旣不狀聞,則今雖不必列名煩啓,槪以幾名內幾名放釋之由,具報本司,以爲憑實之地恐好,因此而又有可以提飭者,諸道及四都殺獄重囚,每有審理之命,亦有道臣新任後三朔內看詳文案狀聞之式,而外此庶獄久訟,不無因循淹延,未卽推斷決折者,留獄滯囚,良甚駭悶,此則道臣·守臣之責,行會申詳,凡管內獄訟如此之類,另行按審,劃卽處決,無或如前留滯之弊爲宜,竝此仰達矣。上曰,依爲之,二十四日備忘記,京外罪囚數多之弊,右相旣有筵奏,雜犯徒流以下囚徒,秋曹堂上就議大臣,量其輕重,疏決以聞,今番酒禁編配之類,待弛禁當有處分,勿論事,命下矣。謹依傳敎,就議大臣,詳考配案,徒年罪人則罪犯稍重者外,竝爲疏放,私掘未至棺者,限乙酉十二月以前,露棺者,限乙酉六月以前,移置者,限甲申十二月以前,一掘兩三塚,情理絶悖者,竝不擧論,雖兩塚而只露棺者,亦限癸未十二月以前,殺獄酌處與干連罪人,則限以癸未以前,而詳考本獄之情犯,負逋罪人則量其所逋之多寡,參以到配之久近,而米至二百石,錢至五百兩者,逋雖已徵,亦不擧論,外此雜犯諸罪人,參閱罪犯輕重,可合疏放者,付籤配案,以備睿覽,以邪學干連徒三年定配,如旌善鄭女粉伊等十名,或至二十六年,或至十一年之久,當初勘律,止於徒年,則可知其所犯之不至深重,而過限不放,防啓仍置者,實違法例,今當疏決之時,合施放釋之典,而事關邪獄,不敢擅便,各於配案,亦付籤以入,恭竢上裁,至如因傳敎發配,平安道二名,全羅道四名,慶尙道一名,咸鏡道三名,合爲十名,配案初無罪目,放仍間無以參考擬議,別具列名,竝此書入之意,敢啓。傳曰,知道。律名雖輕,前後赦典時請仍,亦可疑其革心與否,自秋曹詳知,然後追後更爲草記,可也。
又以義禁府言啓曰,卽接月令醫員安與善手本,則時囚罪人沈命永,素患疝積,處冷添劇,肚臍橫亘,呼吸不通,目下症形,實爲危重,李灌夏多日滯囚,猝得毒感,又添挾食,方在苦痛云,罪人病勢如此,則一邊保放,一邊草記,曾有定式矣。沈命永·李灌夏竝姑保放之意,敢啓。傳曰,知道。
義禁府啓目,兵曹正郞李鼎默原情云云。傳旨內辭緣,泛稱遲晩刑推得情,何如?判付啓除刑推爲良如敎。又啓目高敞前前縣監洪羲書原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,新昌前縣監沈命永·李灌夏,時縣監李博鉉等原情云云。問目內辭緣,泛稱遲晩,竝刑推得情,何如?判付啓竝只除刑推議處爲良如敎。又啓目,天城前萬戶文命緯原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,司僕寺內乘李復馨原情云云。傳旨內辭緣,泛稱遲晩,所當請刑是白乎矣,內乘勿爲請刑,載在大典通編,議處,何如?判付啓依允。又啓目,通津前府使張東玉原情云云。傳旨內辭緣,泛稱遲晩,所當請刑是白乎矣,曾經摠府卽勿爲請刑,載在大典通編,議處,何如?判付啓依允。
朴晦壽,以義禁府言啓曰,保放罪人李鼎默·李復馨·李博鉉等還囚捧供以入,而三囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
洪命周啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
又啓曰,右承旨任存常今日不爲仕進,卽爲牌招,何如?傳曰,允。
傳于李恒權曰,禮房承旨馳詣昭寧園,奉審摘奸,綏吉園一體奉審以來。
洪起燮啓曰,藥房副提調持粟米飮來待矣。傳曰,封入。
洪命周啓曰,假注書柳夏永身病猝重,勢難察任,今姑改差,何如?傳曰,允。
柳夏永改差,代以金學敏爲假注書。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫旣有只推之命,竝更牌招,推移入直,何如?傳曰,允。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于李恒權曰,只推。
李恒權啓曰,吏曹郞廳來言,兵曹判書有闕,政事,取稟。傳曰,前望單子入之。
兵曹判書前望單子入之,李肇源落點。
洪命周啓曰,新除授兵曹判書李肇源,卽爲牌招,傳授命召,何如?傳曰,允。
又啓曰,新除授行兵曹判書李肇源,時在京畿楊州地,命召傳授,一時爲急,斯速乘馹上來事,下諭,何如?傳曰,允。
李恒權啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。
傳于李恒權曰,留院公事入之。
以右承旨任存常牌不進罷職傳旨,傳于洪命周曰,只推。
李恒權,以吏曹言啓曰,今此先蠶壇祭初獻官,前判書李羲甲塡差,而時無職名,令該曹口傳付軍職,何如?傳曰,允。
兵曹口傳政事,上護軍單李羲甲。
上在昌德宮。停常參·經筵。
洪命周啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
洪起燮啓曰,藥房提調·副提調持粟米飮來待矣。傳曰,封入。
又啓曰,右承旨任存常今日不爲仕進,卽爲牌招,何如?傳曰,允。
傳于朴晦壽曰,奉審閣臣入侍。
傳于洪起燮曰,戶兵換房。
朴晦壽啓曰,明日訓鍊院武科命官殿試時,兩司當爲進參,城上所牌招言送,何如?傳曰,允。
又啓曰,卽者兵曹郞廳來言,明日武科訓鍊院命官殿試時,各差備官當爲磨鍊以入,而判書李肇源在外,次堂例不得擧行云,何以爲之?敢稟。傳曰,次堂擧行。
以右承旨任存常牌不進罷職傳旨,傳于洪起燮曰,只推。
以副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫再牌不進罷職傳旨,傳于金炳朝曰,只推。
朴晦壽,以兵曹言啓曰,今三月初十日丙戌重試對擧別試武科訓鍊院命官殿試時,直赴殿試人及會試人,應試應頉區別,別單書入之意,敢啓。傳曰,知道。
又以兵曹言啓曰,癸未年庭試初試入格閑良李能白在喪陳試矣,今已闋服,依例許赴於明日殿試之意,敢啓。傳曰,知道。
又以兵曹言啓曰,直赴殿試奉承傳別武士鄭彦鏞等二百八十四人,直赴會試,奉承傳選武軍官許敬濂等六十二人,隨其錄名,依例許赴於明日殿試之意,敢啓。傳曰,知道。
又以兵曹言啓曰,直赴殿試人之未及殿試前作故者,付之榜未,成給紅牌,曾有其例矣,直赴殿試人鄕騎士金哲信作故,今番殿試,付之榜目,成給紅牌,何如?傳曰,允。
又以兵曹言啓曰,挾輿軍金銀得及其子麗昌俱爲直赴殿試,奉承傳,同時唱榜,有違法式,麗昌,依例退付後殿試,何如?傳曰,允。
洪起燮,以戶曹言啓曰,謹奉傳敎,宣禧宮正堂簾帳及移安廳薍簾修改吉日,令日官洪晩中推擇,則今三月十五日辰時爲吉云,以此日時擧行,何如?傳曰,允。
吏曹,通政金道林今加嘉善,武科回榜人依定式加資事承傳。
丙戌三月初九日申時,上御熙政堂。奉審閣臣入侍時,右副承旨朴晦壽,假注書金學敏,別兼春秋金鍏,記事官李穆淵,檢校待敎李鶴秀以次進伏訖。鶴秀起伏奏曰,臣承命馳詣健陵,陵上奉審則無頉,丁字閣·碑閣奉審則無頉,祭物祭器祭井看審則精潔,諸執事摘奸則無頉,仍爲監祭,仍詣顯隆園,園上奉審則無頉,仍詣華寧殿,殿內奉審則無頉矣。晦壽起伏奏曰,校理趙冀永以試望承牌方在闕中,而本職不爲肅謝,以致空番,事未前有,萬萬駭然,所當重勘,而本院請推之外,無他可施之罰,何以爲之乎?上曰,從重推考,可也。出擧條晦壽曰,近日玉堂之無端違牌,閱月空番,萬萬未安,副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?上曰,依爲之。出擧條晦壽曰,春候和暢,晝漏漸長,經筵自明日依例取稟似宜,故敢達矣。上曰,依此爲之也。上命閣臣先退,諸臣以次退出。
上在昌德宮。停常參·經筵。
午時未時,日暈,夜二更三更,月暈。
藥房提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。
世子嬪宮口傳問安。答曰,知悉。
洪命周啓曰,合辭許久闕啓,事甚未安。除在外,試所進去外,未肅拜·呈告人員,竝卽牌招,何如?傳曰,允。
朴晦壽啓曰,備邊司郞廳來言,今日賓廳日次,而殿試相値,不得來會云矣,敢啓。傳曰,知道。
又啓曰,臣晦壽今日訓鍊院武科命官殿試時進去,下直之意,敢啓。傳曰,知道。
金炳朝啓曰,玉堂備員間視事頉稟之意,敢啓。傳曰,知道。
傳于洪起燮曰,讀券官金履陽,考官李羲甲,命官爲之。
洪命周啓曰,大司憲宋穉圭,持平沈能燮在外,執義朴奎壽,掌令李海淸·徐淇修牌不進,持平張敎根試所進,監察茶時之意,敢啓。傳曰,知道。
以執義朴奎壽,掌令李海淸·徐淇修,司諫金周默,獻納林翰鎭牌不進罷職傳旨,傳于洪命周曰,只推。
傳于洪起燮曰,科次入侍。
以副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于金炳朝曰,只推。
以副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋·洪赫牌不進罷職傳旨,傳于金炳朝曰,只推。
金炳朝啓曰,玉堂上下番俱空,已至多日,飭敎之下,復事違召,事體道理,俱極未安,副應敎朴潞壽,校理沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招入直,何如?傳曰,允。
又啓曰,校理趙冀永,連日申飭之下,終不出肅,直爲出去,事體所在,誠極未安,從重推考,仍卽牌招入直,何如?傳曰,允。
傳于金炳朝曰,發遣吏郞諸執事,淸齋與否,摘奸以來。
傳于洪命周曰,兵判疏批已下,各別催促,明日內肅命,如復遲滯,是犯師律也,政院知悉嚴飭。
金炳朝,以禮曹言啓曰,今三月二十二日文官重試時,親臨與命官,何以爲之?而處所以何處擧行乎?敢稟。傳曰,仁政殿親臨磨鍊。
洪命周,以都摠府言啓曰,今日入直內三廳武兼禁軍及軍兵等當爲中日習射技放,而仁政殿命官文科殿試相値,不得設行之意,敢啓。傳曰,知道。
又以兵曹言啓曰,直赴殿試人勸武軍官徐秉洙,纔已奉承傳矣,今日殿試時,依例許赴之意,敢啓。傳曰,知道。
又以武試所命官意啓曰,今日貫革柳葉箭畢試後,仍爲騎芻試取矣,日勢已暮,姑停,明日試取之意,敢啓。傳曰,知道。
假注書徐有贊書啓,臣於今月初二日酉時量,敬奉聖諭,馳往傳諭于忠淸道懷德縣北面鼇村里大司憲宋穉圭所住處,則以爲,臣冒陳危迫之懇,恭俟違傲之誅,玆奉批旨,不惟不賜罷斥,乃反特加開諭,而獨善其身,不仕無義等聖敎,殆以臣爲可以進身,而不思圖報者,臣於此,益知罪轉深於欺誣,言徒歸於矯飾,臣且慙且悚,求死不得,臣固無狀,秉彝猶存,則少效涓埃,雖無其望,而一瞻耿光,實有至願,夫豈不欲冒沒趨簉,以竢聖明親見其不肖,然後棄之,而狗馬賤疾,久已阽危,跬步起動,其勢末由,臣瞻望雲天,只自飮泣而已云矣,緣由馳啓云云。踏啓字。
行兵曹判書李肇源疏曰,伏以,仙寢苾芬,聖慕克新,信宿回鑾,玉度益康,小大相告,欣忭同情,仍伏念,臣昭代之一僇人耳,滓釁至重,身世已衊,雖沒齒斥癈,固不足以少贖其罪,間者陶甄之恩,屢勤嚴迫之命,竟至問啓有命,冒入淸禁,而咫尺之守,頑不知變,上損國體,下壞臣分,論厥負犯,合被重辟,而聖度至仁,薄譴旋敍,恩私所及,若是偏重,臣退伏荒郊,益復懍蹙,不敢以逭於當律爲幸者,至今如一日也,自是以後,實兼除旨,殆無虛月,而今又縻之以分外重任,受符嚴急,馹召踵臨,此實我殿下不遺簪履,必欲備數於朝端一夫之聖意也,臣是何人,乃蒙曠世殊渥,至於斯極也,嗚呼,浴盤澡雪之工,臣不能克修,而惟殿下爲臣而湔拂之,黥劓息補之道,臣無以自效,而惟殿下爲臣而完全之,必使導諸康莊,安於袵席,苟使臣有可以一半分藉手報答者,則豈敢不匍匐自新之路,對揚再造之德哉,第念臣之不肖無狀,辜寵負國,罪著旣往,喪身虧名,羞貽明時,以朝廷寬大之政,縱不念其舊惡,在臣自處之道,亦不當憑恃生成之大化,偃然齒於無故恒人之列也,況末俗多艱,險塗難盡,驚弓之鳥,悸於虛彈,蹶足之駒,㥘於銜轡,亦物性之固然耳,臣少壯立朝,到老貪進,惟辱與殆,固已自取,而中間所經,不啻百怯,幾不得全保殘喘,每一追思,寢夢尙愕,從今以往,庶幾優遊退讓,江湖相忘,送晩景於邱壑,歌聖澤於桑楡世無交涉,燕息自在,不重貽慈覆之憂,俾得遂天年之終,則是眞古人所謂塵刹之報也,且臣衰病,逐歲轉劇,而近因日候乖適,添感沈頓,以情以病,蠢動無路,玆敢倩人構疏,冒從縣道,悉控由中之懇。伏乞聖慈,察臣垢穢之蹤,不可以復事薰沐,諒臣迃闇之識,不可以更備任使,將臣所帶諸職,盡行刊汰,仍命選部,勿復檢擬,使此餘生,粗諧私願,且治臣前後罪犯,以昭法紀,千萬血祝,臣無任云云。答曰,省疏具悉。照燭也故昭晢之,昭晢也故必欲勉出於官職,非予有私於卿而然,在卿亦可謂至矣,卿猶逡巡徊徨,自居以僇癈,則亦過矣惑矣,見職嚴重,不可虛徐於田野,卿其勿辭,卽爲入來肅命。
丙戌三月初十日辰時,上御熙政堂。藥房入診入侍時,提調趙萬永,副提調洪起燮,假注書洪祐順,記注官全允淡,記事官李穆淵,檢校待敎徐憙淳以次進伏,醫官李彦厚·金殷相進伏楹外訖,萬永起伏奏曰,朝寒猶峭,此時聖體,若何?上曰,一樣矣。寢睡·水刺之節,何如?上曰,一樣矣。萬永曰,中宮殿氣候,何如?上曰,各殿宮氣候一樣矣。上命醫官入診,醫官李彦厚·金殷相以次入診訖,退伏奏曰,脈候左右三部調均矣。萬永曰,聞諸醫官言,則湯劑限後日次停止,似好云矣。上曰,唯,憙淳曰,本曹享色吏之各司不得招去,自是定式,而今番健陵忌辰祭大祝副司果朴齊明因差祭事,不揆事體,招去該吏,猝曳私庭,擧措極爲駭然,終雖進參享事,此若置以勿論,則後弊難言,令該府拿問處之,何如?上曰,依爲之。出擧條又所啓,祭官厭避,已成痼弊,非特今番事,近來差祭之人,不顧定式,名帖一出,招吏圖頉,每致紛紜,誠極慨然,更加另飭,如復有犯之者,隨現論勘之意,申明著式,何如?上曰,依爲之。出擧條起燮曰,玉堂空番,今已許久,見今違牌諸玉堂,未有衆所知之情病,而課日違召,或至一日三違,其在事體,誠未安矣,只推人員,更爲嚴飭牌招,使之推移入直,校理趙冀永試牌詣闕,至於經宿,而不肅本職,尤是前所未有之事,從重推考,嚴飭出肅,俾卽就直,何如?上曰,依爲之。出擧條又所啓,上番史官不卽詣閤,以致入侍之遲滯,事甚未安。推考,何如?上曰,依爲之。出擧條上曰,注書,誰也?起燮曰,洪祐順也。上命退,諸臣以次退出。
丙戌三月初十日酉時,上御熙政堂。科次入侍時,行都承旨洪起燮,假注書洪祐順,記注官全允淡,記事官李穆淵,讀券官兼禮曹判書金履陽,禮曹參判金逌根,行護軍權丕應,對讀官行副護軍李友秀·李寅溥,校理趙冀永,別兼春秋金鍏以次進伏訖。起燮曰,今番取幾人乎?上曰,恩賜試券爲幾張耶?起燮曰,爲五張也。上曰,今番取三人,則竝與恩賜,合爲八人耶?起燮曰,然矣。上曰,今番取三人,可也。履陽持考取試券三張進前,上命下對讀官讀奏,鍏進前讀二張訖,上命他讀官讀奏,寅溥進前讀一張訖,退伏,上曰,書等,可也。履陽書等三下三張,起伏奏曰,七天所作稍勝,當書一字乎,上可之。履陽因書一字奏曰,恩賜五張,亦皆書三下,因以所呈字號,次第仍爲編次乎?上曰,唯,上命入封彌,賤臣承命出持封彌八張,跪傳于起燮,上命坼封讀奏,起燮讀奏秘封,讀至第三張,上曰,洪在喆卽承旨之子耶?起燮曰,然矣。上曰,第幾子耶?起燮曰,臣有二子,而在喆卽長子也。上曰,年前童蒙入侍之人耶?起燮曰,年前慶熙宮移御時,果以童蒙入侍矣。上命自下對讀官先退,鍏持券退出,又命次第退出,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
傳于金炳朝曰,傳香承旨馳詣先蠶壇,奉審摘奸以來。
洪命周啓曰,假注書洪祐順身病猝重,勢難察任,今姑改差,何如?傳曰,允。
金炳朝啓曰,別兼春秋金鍏以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋吳致愚,牌招入直,何如?傳曰,允。
以校理趙冀永牌不進罷職傳旨,傳于金炳朝曰,只推。
以副應敎朴潞壽,副校理趙忠植·朴英載,修撰尹秉烈,副修撰洪赫再牌不進罷職傳旨,傳于金炳朝曰,只推。
以校理沈英錫,副修撰南履懋牌不進罷職傳旨,傳于金炳朝曰,只推。
金炳朝啓曰,玉堂上下番俱空,已至多日,事甚未安。副應敎朴潞壽,校理趙冀永·沈英錫,副校理趙忠植·朴英載,修撰尹秉烈,副修撰南履懋·洪赫,旣有只推之命,竝更牌招,推移入直,何如?傳曰,允。違牌,勿爲呼望。
傳于洪命周曰,召對爲之。
金炳朝啓曰,明日常參·經筵,取稟。傳曰,只晝講。
洪祐順改差,代以李根友爲假注書。
李根友有頉,代以韓兢人爲假注書。
傳于金炳朝曰,在外說書許遞,與兼文學未差之代,前望單子入之。
春坊前望單子入之,兼文學徐左輔落點,文學吳致愚,說書李根友添書落點。
金炳朝,以侍講院言啓曰,兼文學徐左輔時無職名,令該曹口傳付軍職,何如?傳曰,允。
兵曹口傳政事,副司果單徐左輔。
洪命周啓曰,大司憲宋穉圭,持平沈能燮在外,執義朴奎壽,掌令李海淸·徐淇修牌不進,持平張敎根試所進去,監察茶時之意,敢啓。傳曰,知道。
以執義朴奎壽,掌令李海淸·徐淇修,司諫金周默,獻納林翰鎭牌不進罷職傳旨,傳于洪命周曰,只推。
傳于金炳朝曰,兵曹判書飭敎之下,何敢言病,而有犯師律,記過待令。
傳于金炳朝曰,兵曹判書記過分揀,招致啓板前,問啓以入。
傳于金炳朝曰,兵曹判書問啓,置之,肅單捧入。
金炳朝啓曰,行兵曹判書李肇源旣肅本職,兼帶左賓客,不爲肅謝,直爲出去,事甚未安。推考,何如?傳曰,允。
以別兼春秋吳致愚牌不進罷職傳旨,傳于金炳朝曰,只推。
以全羅監司曺鳳振狀啓金溝縣民家失火事,傳于任存常曰,聞甚矜惻,元恤典外,別加顧助事,分付。
洪命周,以備邊司言啓曰,卽見補土堂上楊州牧使鄭祖榮所報,則以爲,泰陵局內汰落諸處補築之役,極爲浩大,以前劃錢三千兩,實無排用之望,更以二百兩卽爲劃下爲辭矣,前劃旣盡,工役未竣,有此加請之報,而數旣無多,以禁御兩營錢各一百兩,更爲許劃,何如?傳曰,允。
又以義禁府言啓曰,本府擊錚回啓內,閔弘燮·李敬彬事,下詢大臣處之,何如?判付內,依允,上言回啓內,金宇鎭事,下詢大臣處之,何如?判付內,依允事,命下矣。謹依回啓判付,問議于大臣,則領府事金載瓚,判府事韓用龜·金思穆·南公轍·林漢浩病未獻議,左議政李相璜以爲,閔弘燮·李敬彬·金宇鎭三案,該府議讞,區別於請置之諸案,有此請詢,而前此承問,臣曾有仰對者,亦不以爰辭,爲無所依據,然年久之案,遽難追議云,右議政沈象奎以爲,閔弘燮,諸條鳴辨之非無所據,李敬彬,其父旣復官,其子之尙在罪籍,金宇鎭,四字指意之證以鞫招,府讞請詢,以其異於諸請置之之案,而本案旣屬積久,難以遽論云,大臣之議如此,上裁何如?傳曰,依左右相議,可也。
又以刑曹言啓曰,負逋結案罪人趙德㻐回啓啓目判付內,左右相之議同然,依議施行事,命下矣。謹依判付,德㻐死罪減一等,決杖一百後,平安道陽德縣,流三千里定配所,卽爲押送之意,敢啓。傳曰,知道。
又以武試所命官意啓曰,今日騎芻·鞭芻畢試後,仍爲木箭試取矣,日勢已暮,姑停,明日試取之意,敢啓。傳曰,知道。
別兼春秋金鍏疏曰,伏以,臣於直中,得接家信,臣母宿症,近因寒燠無漸,朝晝異候,調將失宜,形症越添,寒感外侵,咳嗽緊甚,頑痰內肆,食飮隔阻,衰老氣息,轉益澌敗,臣聞此報,方寸焦熬,實無以晷刻按抑,玆敢略控衷懇,徑出禁扄。伏乞聖慈,俯垂鑑察,特遞臣職,以便救護,仍治臣罪以,肅綱紀焉,臣無任云云。省疏具悉。爾其勿辭,救護母病。
丙戌三月十一日未時,上御熙政堂。召對入侍時,參贊官洪命周,檢校待敎徐憙淳,侍講官朴潞壽,檢討官尹秉烈,假注書金學敏,記注官李湜,記事官李穆淵各持孟子第二卷,以次進伏訖。上命開卷讀之。潞壽讀自今天下地醜德齊,止而況不爲管仲者乎,上又命下番讀之。秉烈讀自陳臻問曰,前日於齊王餽兼金一百,止距心之所得爲也訖,上曰,兵曹判書記過之後,尙未入來耶?命周起伏奏曰,程道稍遠,故連以撥馬問之,而姑未及報來矣。上曰,文義陳之。潞壽曰,古之人君,貴德尊士,士有賓師之德,則以賓師待之,以至湯之於伊尹,桓公之於管仲,則不敢召,必以禮接見,成湯·桓公之事,固不足責之於齊王,而王之於鄒聖,如將就見,還欲使之得見,則待賢之不誠,推是可驗,此所以孟子之稱疾而不就也,人君若以誠心待賢,則賢者造朝,行王之道,其在斯矣,伏願留念焉。秉烈曰,此章專言聖賢辭受之義,義之所安,物雖少而受之,義所不安,物雖多而不受,斷之以義,不以物之多少,動其心,明於辭受之義,則賜予之義,亦可推知矣,由是觀之,則聖君愼賞之意,亦不可不留念焉。命周曰,校理趙冀永,特敎申飭之下,奉牌闕外,不爲承膺,連加催促,終不變動,無緣如此,事未前有,萬萬駭然,所當重勘,而本院請推之外,無他可施之罰,何以爲之乎?上曰,罷職,可也。上命掩卷。仍命退,承史以次退出。
上在昌德宮。停常參,只晝講。
自辰時至午時,日暈。
金炳朝啓曰,明日常參·經筵,取稟。傳曰,只晝講。
任存常啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
金炳朝啓曰,別兼春秋吳致愚,旣有只推之命,更爲牌招入直,何如?傳曰,允。
傳于金炳朝曰,毓祥宮展拜時,藏譜閣·懿昭廟,一體展拜,王世子隨駕,該房知悉。
任存常啓曰,假注書金學敏身病猝重,勢難察任,今姑改差,何如?傳曰,允。
金學敏改差,代以林永洙爲假注書。
任存常啓曰,大司憲宋穉圭,持平沈能燮在外,執義朴奎壽,掌令李海淸·徐淇修牌不進,持平張敎根試所進去,監察茶時之意,敢啓。傳曰,知道。
以執義朴奎壽,掌令李海淸·徐淇修,司諫金周默,獻納林翰鎭牌不進罷職傳旨,傳于任存常曰,只推。
以別兼春秋吳致愚牌不進罷職傳旨,傳于金炳朝曰,只推。
任存常,以戶曹言啓曰,慶壽宮供上物種,有減下之命矣,供上各種中元貢不足而爲別貿者及本元貢外曾不加定者,依例勿論,就有餘物種中當減數爻,分道磨鍊,別單書入,依此擧行之意,分付宣惠廳,何如?傳曰,允。
又以都摠府言啓曰,副摠管金熙華以同知義禁府事,本府坐起,晝仕出去之意,敢啓。傳曰,知道。
義禁府啓目,副司果朴齊明原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
丙戌三月十二日午時,上御熙政堂。晝講入侍時,同知事金鐮,特進官尹尙圭,參贊官金炳朝,侍講官朴潞壽,檢討官尹秉烈,假注書金學敏,記注官全允淡,記事官李穆淵,各持書傳第二卷,武臣宣傳官尹義儉,以次進伏訖。上命開卷讀新受音,潞壽讀自帝曰,兪地平天成,止惟帝念切,上命釋義,潞壽釋義訖,上命陳文義,潞壽起伏奏曰,晝講筵體與召對有異,自上讀新受音,然後講官乃陳文義矣,今幸法講初開,群情欣蹈,伏願體諒講筵之規,允從新受音之請焉。秉烈曰,昨年以後,講筵初開,非但在廷之臣相與慶忭,雖閭巷百姓,莫不胥悅,亦可見講筵討論之爲國家盛擧也,伏願自上讀新受音,以存講體焉。鐮起伏奏曰,自上讀新受音,蓋是法講之古例,伏願允從上下番之請焉。炳朝曰,講筵體例自別,伏願親讀新受音焉。上曰,文義陳之,可也。潞壽曰,禹之贊皐陶也,曰邁種德,夫種德者,如農夫之種植栽培之厚,滋養之深,而至於邁字上,深究玩賾,則其勇往力行之義,尤可見矣,以皐陶之德,必資勇往力行之功,然後克致德乃降之效,矧乎人君修德也,尤可着力於邁字上,奮發而勇往之,淬勵而力行之,種布之德,如響之捷桴,風之尙草,自然咸囿於德化之中矣,伏願邁字上體念焉,命下番陳之。秉烈曰,舜之命禹曰,朕耄期倦于勤,夫以大舜之聖,孳孳爲善,明四達四,無怠無荒,固無待於勤,而其於耄期之歲,或慮其倦於勤勞之事,則勤之一字,實是古今帝王傳授之治法也,是故大禹之克勤,成湯之時敏,文王大耄之年,猶且日仄不遑,衛武九十之齡,亦有抑戒之箴,皆是勉勤之意,而猗我列聖朝重熙之治,一是勉學勤政之致,則一勤字爲我聖上家法矣,今於法講日開之時,勤於討論之工,勤於緝熙之學,無少間斷,以誠勤做去,以爲勤聖學之本,千萬伏祝,命同知事陳之。鐮曰,玉堂上番所奏之邁種德三字固好矣,而下番所陳勤之一字,尤可爲着工之方矣,蓋天下萬事,莫不以勤做去,而苟或一念之懈怠,則將何以爲學而爲治也,此所以武王之言曰,敬勝怠者吉,抑戒之詩曰,不愧屋漏,勤勉之方,尤在於敬之一字矣,伏願體念焉,又命特進官陳之。尙圭曰,章內文義則玉堂上下番及知事所陳誠好矣,第伏念,春日漸長,講筵始開,群情之欣幸萬萬矣,伏願自今爲始,課日開講,無或間斷,以爲進進之工焉,又命參贊官陳之。炳朝曰,玉堂上下番及知事,特進官之所陳,極爲切實,臣無容更達矣。上曰,今日在院承旨幾人乎?炳朝曰,右承旨任存常一人矣。上命退,知事·玉堂先退,承史以次退出。
上在昌德宮。停常參,只晝講。
任存常啓曰,明日常參·經筵,取稟。傳曰,只晝講。
朴晦壽,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于任存常曰,明日三日製,仁政殿親臨爲之,通方外,試紙用大好紙,王世子隨詣,該房知悉。
傳于任存常曰,今二十二日親臨文官重試時,王世子當隨詣矣,該房知悉。
任存常啓曰,明日殿座相値,視事頉稟之意,敢啓。傳曰,知道。
承旨前望單子入之,李羲準落點。
任存常啓曰,別兼春秋吳致愚,旣有只推之命,更爲牌招入直,何如?傳曰,允。
又啓曰,吏曹郞廳來言,新恩政事,取稟。傳曰,當日爲之。
朴晦壽啓曰,卽者義禁府都事來言,時囚無得過三日滯囚,曾有定式矣,時囚罪人張東玉·洪羲書·文命緯·朴齊明,保放罪人李鼎默·李復馨·李博鉉·李灌夏·沈命永等,當爲議處,而判義禁李羲甲有身病,次堂例不得擧行云,判義禁李羲甲,卽爲牌招,以爲開坐之地,何如?傳曰,判義禁許遞,今日政差出。
任存常,以侍講院言啓曰,明日三日製親臨王世子隨詣時,宮官當爲全數進參,而弼善安光直呈辭受由,無以備員,令政院稟旨變通差出,待下批,牌招,以爲進參之地,何如?傳曰,允。
任存常啓曰,因侍講院草記,明日三日製親臨王世子隨詣時,宮官當爲全數進參,而弼善安光直受由,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,今日政差出。
有政。吏批,判書趙萬永進,參判沈能岳受由在外,參議徐熹淳式暇,同副承旨金炳朝進,以朴升鉉爲校理,以鄭尙愚爲判敦寧,以李寅溥爲戶曹參議,以金在昌爲判義禁,以朴宗正爲軍器提調,以李明緖爲右通禮,以金潞爲東學敎授,以金元根爲司宰僉正,以尹五榮爲廣興令,以金景善爲濟用判官,以洪疇爲繕工副奉事,以洪摯燮爲假監役,以金時弼爲朔州府使,以金光漢爲靑丹察訪,訓鍊都監提調單李肇源,禁衛提調單李肇源,御營提調單李肇源。
兵批,行判書李肇源陳疏,參判朴宗正受由在外,參議李衡柱進,參知嚴燾病,右副承旨朴晦壽進,僉知單李恒權,護軍徐鼎輔·李錫祜,副護軍李羲肇·徐有素·鄭基善·金喆遠,副司果朴宗學·黃鍾人,副司正金英淳以上竝單付,武科第一人吳致永依法典送東。
吏批,再政。以李秉奎爲尙衣僉正,以金泳根爲景慕宮令,以兪春柱爲監役,以李鍾淳爲龍潭縣令,承文博士單柳宜貞,副正字單姜時永,學諭二單張鉉喆·朴偀。
兵批,再政。副護軍鄭基一,副司直安光直竝單付。
吏批,三政。以林翰鎭爲弼善,以金箕默爲儀賓都事,以黃鍍爲漢城判官,以洪永燮爲監察,以朴星壽爲假監役。
任存常,以吏批言啓曰,卽接通禮院牒報,則以爲,明日三日製親臨時,左右通禮不可不備員,而新除授右通禮李明緖身病猝重,不得進參,卽速變通云,改差,其代今日政擬入之意,敢啓。傳曰,知道。
吏批,四政。以金潞爲獻納,以柳榮五爲右通禮,以尹行定爲戶曹佐郞,以李升淵爲掌樂主簿,新及第鄭基一今加通政,文科甲科第一人,登科前資窮,依法典陞堂上,掌苑別提單吳致永,武科甲科第一人。
朴晦壽啓曰,新除授判義禁金在昌,卽爲牌招,以爲開坐之地,何如?傳曰,允。
傳于朴晦壽曰,奉審禮堂入侍。
傳于朴晦壽曰,當該中官姜錫永定配,常時不能檢飭之堂上中官,令該府拿問處之。
朴晦壽啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司鍊金周默,獻納林翰鎭,正言辛碩林牌不進罷職傳旨,傳于朴晦壽曰,只推。
傳于金炳朝曰,明日出宮門路,以協陽門爲之。
朴晦壽啓曰,傳香禮房承旨當爲齋宿,左副承旨任存常,所當牌招,而拘於廳規,不得請牌,何以爲之?敢稟。傳曰,牌招。
以別兼春秋吳致愚牌不進罷職傳旨,傳于金炳朝曰,只推。
以忠淸監司金學淳狀啓沃川郡民家失火事,傳于金炳朝曰,聞甚矜惻,元恤典外,別加顧助事,分付。
任存常,以禮曹言啓曰,明日親臨仁政殿三日製試取時,王世子隨詣事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
朴晦壽,以司僕寺一二提調意啓曰,兼內乘李鐵求方帶都監中軍,職務相妨,有難兼察中軍之任,令該營改差,何如?傳曰,允。
又以義禁府言啓曰,明日三日製仁政殿親臨爲之時,本府都事九員赴擧,只有武都事一員當直入直,而本府入直都事,公事回公都事,仁政門·崇範門·光範門禁亂都事,無以推移,假都事五員,令該曹口傳差出,以爲分排之地,何如?傳曰,允。
又以義禁〈府〉言啓曰,卽接月令醫員李晉秀手本,則時囚罪人朴齊明素患疝積,處冷添劇,肚臍橫亘,症形危重云,罪人病勢如此,則一邊保放,一邊草記,曾有定式矣。朴齊明姑爲保放之意,敢啓。傳曰,知道。
行兵曹判書李肇源疏曰,伏以,臣以畢生屏癈之蹤,當天威震迫之際,睯不知畏,一直力抗者,歷數前後,蓋已屢矣,臣亦粗具彝性,豈全昧無所逃之大義,而殆若犯分爲哉,誠以四維之張否,係國家存亡安危,倘或緣臣而不張,則此其罪有浮於逋命故耳,然而臣又昧昧以思,自臣遭罹之初,我殿下所曲施於臣者,從其輕重疾徐之間,參酌權衡,積費造化,始也度支特點,矜臣無歸之窮,而情有所不可强,則諒其進身之難,俾開自遂之義,中焉天官寵除,以其在於旣賜昭晢,又許一伸之後,於是乎屢勤聖念,洊降嚴旨,露濡霜肅,竝行不悖,而以臣臲卼之勢,終未敢遽然承膺,則又憐臣難奪之志,薄施譴何而止,斯豈有取於如臣一庸夫而然也,亶出於天地生育,初無棄物,九經治法,設以身體之盛德至意也,至于今日,批旨之開釋,愈往愈摯,促勉之飭諭,愈往愈嚴,末乃擬以師律,又命問啓,至奉一出後體諒之恩言,則聖意所存,亦當曰,宜思報禮之重,事到此地,則怵畏居先,感泣繼之,他不暇顧,冒沒出肅,嗚呼,聖上所以曲軫臣情者,若是其不替於終身之所仰承德意者,自謂有參倚於前,臣惶霣銘鏤,雖卽日滅死,庶可以瞑目於泉下,而免得不忠之魂也,臣旣叩謝天陞,粗伸分義矣,若於見職則臣自頃及今,添叩至三,而顧臣狗馬賤齒,律之以禮經大防,則懸車之期,只隔一歲,假令臣無病矍鑠,老而益壯,乃以皓首傴背,左弭右橐,馳驟於仗衛之內,不待旁觀之嗤點,而臣心之先自愧恥,不啻若撻于市,況臣之半生膏肓,惟風與痰,居常疼苦,加歇無時,而自昨今年來,流注凝結於肩臂腰脅之間,牽引麻木,運用極艱,尸居頹景,理宜如是,陳力殫誠,此生無望,伏惟聖鑑在上,靡物不燭,䠥躄顚仆之狀,誠無以自匿,而曲諒許解之恩,庶幾不終日以俟,然則臣之生死肉骨,到底緘戴,益不知所以報答也,臣無任云云。答曰,省疏具悉。非不知卿心,旣勉之出,又許其遞,不亦有損於事體乎,卿其勿辭行公。
丙戌三月十三日午時,上御熙政堂。晝講入侍時,同知事李志淵,特進官金箕殷,參贊官任存常,侍講官朴潞壽,檢討官尹秉烈,假注書韓兢人,記注官安仁,記事官李穆淵,各持書傳第二卷,武臣副護軍具載重,以次進伏訖。上命開卷讀新受音,潞壽讀自帝曰,皐陶惟玆臣庶,止玆用不犯于有司,上曰,釋義爲之。潞壽釋義訖,上曰,文義陳之,可也。潞壽曰,講筵體例,自上讀新受音後,玉堂繼進文義,自是古規也,故昨已陳達,伏願殿下體念焉。秉烈曰,上番所奏甚爲切實,而開筵已久,兪音尙邈,伏望快賜允從,是臣區區之望也。存常曰,諸臣縷縷陳達,一向靳持,下情不勝抑鬱矣,上更命開陳文義,潞壽曰,大舜好生之德,卽天地生物之仁,鼓之以雷霆,潤之以風雨,洋洋發育,是天地生生之德,而體是德修諸一心,推是德而敷於下民,民生之衆,林林悤悤者,皆入於覆燾之中,少無壅閼惉滯之患,自底流衍漬漸之域,周洽於四海,而無一夫之不獲其心者,夫至靈者下民也,難洽者衆心也,溯其原則以聖人懋修之功,致萬姓涵育之化,蓋其流行之德,熙洽于其心者也,以我殿下仁聖之姿,苟能體舜之德,行舜之政,措諸施爲之間,一以好生而洽民,則不獨爲少康刑措之治,抑亦有堯·舜無刑之盛矣,伏願以好生之德體念焉。上曰,下番亦爲陳之。秉烈曰,大舜褒皐陶之功,皐陶贊大舜之德,君臣一堂,迭相推讓,其都兪之時,瀜洩之樂,今於數千百載之下,開卷如見,而至於知人之明,量能而授職,實爲後世人主之柯鑑,夫有臣如皐陶,而舜必命汝以作士者,明知其明於五刑也,是以皐陶弼五敎,而其功效以致民協于猗歟盛矣。大舜知人之明也,此蓋由於明良際會,臣隣贊襄,上下之情志交孚也,量才授任,自是施措間事,而自底於庶績咸熙也,伏願以大舜知人之明爲心,量能而授職,則三代之治,庶可復見於今日,懋哉懋哉,上曰,下番,誰也?存常曰,修撰臣尹秉烈也。上曰,同知亦陳文義也。志淵曰,二章大義,在於用刑二字,而用刑之要在於明敎,故曰,明于五刑,以弼五敎,又曰,好生之德,洽于民心,玆用不犯于有司,大抵用刑之道,貴於無刑,故君陳曰,辟以止辟,呂刑曰,監于玆祥刑,三德日宣,五敎時敍,漸磨之以仁義,淬礪之以賞罰,故民皆知善之可勸,惡之可懲,自然不罹于刑獄,其入人也深,故犯罪者鮮,伏願殿下,留念於用刑之政焉。上曰,特進官亦陳文義焉。箕殷曰,脈絡切要,已盡於上下番之奏,臣無容更達矣。上曰,參贊官亦爲陳之。存常曰,上下番特進官已盡仰達,臣無所更陳矣。上命退,同知·特進官·玉堂先退,上曰,在院承旨,誰也?存常曰,右副承旨朴晦壽,同副承旨金炳朝與小臣矣。存常曰,明日殿座,承旨當備員,而左副承旨李恒權在外,無以備員,何以爲之乎?上曰,許遞,前望單子入之,可也。出擧條上更命退,承史諸臣以次退出。
丙戌三月十三日戌時,上御熙政堂。奉審禮堂入侍時,右副承旨朴晦壽,假注書林永洙,記注官安仁,記事官李穆淵,禮曹參議李光正以次進伏訖。上曰,奉審,則何如?光正奏曰,齊陵陵上有頉處奉審,則修補年久,役處浩大,不是異事,而石物卸隙漸闊,此與莎草之有頉不同,運動,萬萬惶悚,先朝有隨頉隨補之傳敎,故依丙辰年例,當爲修改矣。晦壽奏曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?上曰,依爲之。出擧條上命禮堂先退,又命退,承史以次退出。
上在昌德宮。停常參·經筵。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
洪命周啓曰,明日常參·經筵,取稟。傳曰,停。
朴晦壽啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之〈意〉,敢啓。傳曰,知道。
洪起燮啓曰,今日殿座,承旨當爲備員,行左承旨李羲準不爲仕進,卽爲牌招,何如?傳曰,允。
傳于任存常曰,禮房承旨馳詣宗廟·景慕宮,奉審摘奸以來。
任存常啓曰,卽者兵曹郞廳來言,今日殿座時,別侍衛不可不備,而判書李肇源有身病,不得進參云,卽爲牌招,何如?傳曰,允。如有違牌,勿爲呼望。
洪起燮啓曰,今日殿座,承旨當爲備員,而行左承旨李羲準牌不進,更爲牌招,何如?傳曰,許遞前望單子入之。
承旨前望單子入之,李朝鉉落點。
洪起燮啓曰,新除授承旨李朝鉉,卽爲牌招,何如?傳曰,允。
傳于洪起燮曰,入直閣臣在院承旨竝試官加差,入直玉堂·春坊·史官,竝對讀官加差下,使之分考。
傳于洪起燮曰,堂上對讀官·讀券官加差下。
傳于洪起燮曰,科次入侍。
以齊陵奉審禮堂書啓,傳于李朝鉉曰,依丙辰丙子兩陵修改之例爲之,令守臣監董。
朴晦壽啓曰,判義禁金在昌再牌不進推考傳旨,今方捧入,而開坐命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至經宿,如是違牌,事甚未安。更爲牌招,何如?傳曰,允。違牌,勿爲呼望。
獻納金鏴啓曰,臣於昨夜禁直,伏奉納言除旨,曾經亞諫,例當卽爲引遞,而時値更深,今始來避,請命遞斥臣職,答曰,依啓。
洪命周啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,尹錫永落點。
李朝鉉,以侍講院言啓曰,兼司書金鏴時無職名,令該曹口傳付軍職,何如?傳曰,允。
兵曹口傳政事,副司果單金鏴。
兵曹,以金守基爲訓鍊都監中軍。
以黃海監司趙晉和狀啓薦新生石首魚節序差早,限內不得封進,惶恐待罪事,傳于洪起燮曰,勿待罪事,回諭。
洪起燮,以戶曹言啓曰,臣晩錫與正郞臣李謙秀,工曹判書臣任希存,佐郞臣魚在溟,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,臣晩錫與正郞臣李謙秀,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣晩錫與正郞臣李謙秀,依定式進詣彰義宮藏譜閣奉審,則姑無頉處之意,敢啓。傳曰,知道。
李朝鉉,以禮曹言啓曰,今三月二十二日親臨仁政殿文官重試時,王世子隨詣事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
任存常,以訓鍊都監言啓曰,本局把摠許㬘身病甚重,勢難察任,改差,何如?傳曰,允。
朴晦壽,以義禁府言啓曰,當該中官姜錫永定配事,承傳啓下矣。姜錫永平安道殷山縣定配,而以承傳內辭意,具罪目依例發遣府羅將,押送配所,何如?傳曰,允。
丙戌三月十四日辰時,上與王世子詣仁政殿,三日製儒生試取入侍時,行都承旨洪起燮,右承旨洪命周,左副承旨任存常,右副承旨朴晦壽,同副承旨金炳朝,假注書韓兢人·林永洙,記事官李景在·李穆淵,檢校直閣李光文以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永等進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,通禮跪啓請降輿,上降輿陞座,存常曰,臣承命馳詣宗廟,殿內奉審則無頉,祭物祭器祭井看審則精潔,諸執事摘奸則無頉,仍詣景慕宮,宮內奉審則無頉,祭物祭器祭井看審則精潔,諸執事摘奸則無頉矣。起燮奏曰,儒生入門衆多,西夾門一體開入,似好矣。上曰,西夾門開入,起燮曰,仁政門外懸題板設立,則不可無設布城矣,上可之。上命試官行禮,讀券官行兵曹判書李肇源,行護軍權丕應·朴綺壽,對讀官副護軍李若愚,大司成徐耕輔,副校理趙忠植,副司果李奎祊率儒生行四拜禮訖,以次就座,上曰,懸題紙入之,對讀官封入懸題紙,上命肇源·丕應·綺壽書表題擬虞·皐陶進賡載歌,限申時,宣敎官懸題訖,上命呼禮畢,通禮跪呼禮畢,上降座乘輿,出仁政門,由肅章門·協陽門還內後,出標信解嚴,諸臣以次退出。
丙戌三月十四日申時,上御熙政堂。三日製科次入侍時,行都承旨洪起燮,假注書韓兢人,記事官李景在·李穆淵,檢校直閣李光文,讀券官行兵曹判書李肇源,行護軍權丕應·朴綺壽,左承旨洪命周,右承旨任存常,右副承旨朴晦壽,同副承旨金炳朝,對讀官行副護軍李若愚,大司成徐耕輔,副校理趙忠植,副司果李圭祊,副修撰洪赫,兼弼善李嘉愚,說書李根友以次進伏訖。上曰,科次爲之。肇源等次第進前,上曰,讀奏,可也。根友先讀一張訖,上更命他讀官奏之。嘉愚讀一張訖,更命他讀官奏之。上曰,此讀官,誰也?起燮曰,洪赫也。赫讀一張訖,更命他讀官奏之。圭祊讀二章訖,上曰,此讀官,誰也?起燮曰,李圭祊也,又問曰,今居何官乎?起燮曰,前正言也,更命他讀官奏之。忠植讀一張訖,上曰,此讀官,誰也?起燮曰,副校理臣趙忠植也。上曰,今日入番乎?忠植曰,今日入番矣。上曰,玉堂一員,誰也?忠植曰,副修撰臣洪赫也。上曰,元對讀官,誰也?起燮曰,李若愚·徐耕輔二人矣。上曰,堂下讀官,誰也?起燮曰,趙忠植·李圭祊二人,而有讀官加差之命,故以洪赫·李嘉愚·李根友三人加差矣,上更命讀之。圭祊更讀一章訖,上曰,餘幾張乎?起燮曰,只三章矣,更命他讀官奏之。赫更讀一章訖,更命他讀官奏之。嘉愚更讀二章訖,起燮曰,十張旣已盡奏,何以爲之乎?上曰,書等,可也。更問曰,彼二章何爲者也。起燮曰,此所謂預差者也,元數內若有頉則以此充塡,若無頉則置之落科者也。肇源曰,今當書等,而居首則以正字三下書之乎,上可之,之次草三下則取幾人乎?上曰,三人,可也。肇源書等訖,仍命坼秘封,起燮坼封讀奏訖,上命書傳敎曰,三日製表居首三下一幼學朴齊淵直赴會試,之次三下幼學李龍燮給二分,之次草三下幼學金敬喜·任泰玉給一分,之次次上幼學鄭夏榮等六人竝令該曹考例施賞,又命書傳敎曰,入格儒生明日待令。出榻敎上命試官先退。仍命退,承史以次退出。
上在昌德宮。停常參·經筵。
藥房提調趙萬永,副提調洪起燮啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。
世子嬪宮口傳問安。答曰,知悉。
李朝鉉啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任存常啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于金炳朝曰,入格儒生入侍。
傳于李朝鉉曰,禮房承旨馳詣宣武祠,奉審摘奸以來。
傳于任存常曰,十七日瑞蔥臺·春塘臺爲之,王世子隨詣之節,依例磨鍊。
傳于李朝鉉曰,十九日北苑望拜禮爲之,王世子陪參之節,依例磨鍊。
傳于朴晦壽曰,召對爲之。
傳于李朝鉉曰,閣臣番次苟艱,閣圈爲之。
李朝鉉啓曰,閣圈爲之事,命下矣。政官牌招開政,何如?傳曰,允。
李朝鉉,以奎章閣言啓曰,閣圈爲之事,命下矣。檢校提學金祖淳,檢校直閣李光文,卽爲牌招,以爲會圈之地,何如?傳曰,允。
傳于李朝鉉曰,提學·直提學未差之代,今日政亦爲差出。
李朝鉉,以奎章閣言啓曰,直閣·待敎今當會圈,而直閣·待敎會圈時,提學·直提學全數進參,有故則各一員進參,而如或不備,各一員則稟旨變通事,載在節目矣,直提學時無入參之人,何以爲之?敢稟。傳曰,前直提學趙鐘永敍用,檢校差下,卽爲牌招進參。
兵曹口傳政事,護軍單趙鐘永。
有政。吏批,判書趙萬永進,參判沈能岳受由在外,參議徐熹淳進,右副承旨朴晦壽進,以鄭基一爲敦寧都正,以李南老爲西部令,以權中履爲掌樂主簿,以金履喬·朴宗薰爲奎章閣提學,以李鶴秀·朴綺壽爲直提學,以李嘉愚爲直閣,以金興根爲待敎。
兵批,行判書李肇源病,參判朴宗正受由在外,參議李衡柱進,參知嚴燾受由在外,右承旨任存常進,護軍單李羲準。
傳于洪命周曰,飭已施矣,同罪中亦已敍用,二所試官被罪人,竝敍用。
吏批,再政。以申命康爲弘陵令,以金學羲爲引儀,校書提調二單金履喬·朴宗薰,兼直閣單李嘉愚,兼校書校理單李嘉愚,兼校書正字單金興根,弘文正字單金興根,兼待敎單金興根。
兵批,再政。大護軍南履翼·李錫奎,副護軍尹豐烈·李鐘穆竝單付。
李朝鉉,以禮曹言啓曰,十九日北苑望拜禮爲之,王世子拜參之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
傳于李朝鉉曰,文重試殿試處所,更以春塘臺爲之。
任存常,以兵曹言啓曰,今三月二十二日丙戌重試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之?而處所以何處擧行乎?敢稟。傳曰,春塘臺爲之。
朴晦壽啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于朴晦壽曰,只推。
傳于朴晦壽曰,判義禁批下,卽爲牌招,違牌,勿爲呼望。
李朝鉉,以奎章閣言啓曰,景慕宮望廟樓今望奉審,無頉之意,敢啓。傳曰,知道。
任存常,以都摠府言啓曰,再明日春塘臺殿座時,侍衛寶劍當爲備員,而都摠管鄭尙愚,副摠管李志淵·金啓河·李復淵·呂東植在外,申緯有實病,無以備員,令政院稟旨變通,仍令該曹以在京無故人口傳差出,待下批,牌招,以爲備員侍衛之地,何如?傳曰,允。許遞。
兵曹口傳政事,以金在昌爲都摠管,以金陽淳·李光憲·李羲準·洪時濟·朴孝晉爲副摠管。
任存常,以兵曹言啓曰,今月十八日一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以韓道裕爲兼司僕將。
兵曹,以李復淵爲禁衛中軍。
任存常,以都摠府言啓曰,副摠管尹致謙,以漢城府右尹,本府坐起,晝仕出去之意,敢啓。傳曰,知道。
金炳朝,以戶曹言啓曰,時御所內各司,依定式發遣本曹佐郞臣李暾與,兵曹參知臣嚴燾,佐郞臣盧尙羲,東所衛將臣金應晦,西所衛將臣閔楫,南所衛將臣慶恒運,北所衛將臣柳宗協,眼同看審後,有頉處別單書入,而修改則擇日擧行之意,敢啓。傳曰,知道。
左參贊金在昌疏曰,伏以,臣罪大恩重,罰止薄黜,縮伏自訟,愈往愈蹙,噫,陵寢供護守臣之職,春秋奉審,法意,何如?而以臣之儱侗昏謬,未能周察於火巢之內,犯斫木根,不卽執頉,及夫承命摘奸,始乃遍審行査,臣心驚悚,有倍餘人,此莫非臣怠忽疎慢於至重至敬之地,以自陷於難貸之罪也,追思至今,寢夢猶噩,震懍竭蹐所容措,廼者特敍之命,有損于天,政府西壁,金吾兼銜,除旨聯翩,逖違之餘,誠切竭蹶,感祝之極,分當叩謝,而罰輕而愆戾未贖恩隆而惶愧轉深,嚴召之下,荐犯違傲,敢陳自劾之章。伏乞聖明,俯垂鑑燭,將臣職名,亟賜鐫遞,仍命重勘逋慢之罪,以昭法紀,千萬幸甚,臣無任云云。答曰,省疏具悉。昨年處分,爲所重也,今何必復提,卿其勿辭行公。
丙戌三月十五日辰時,上御熙政堂。藥房入診,入格儒生同爲入侍時,提調趙萬永,副提調洪起燮,假注書韓兢人,記事官李景在·李穆淵,檢校直閣李光文,同副承旨金炳朝,假注書林永洙以次進伏,醫官李彦厚·金殷相進伏楹外,入格儒生幼學朴齊淵·李龍燮·金敬喜·任泰玉·鄭夏榮·洪重燮·兪致和·權基憲·朴會臣·李源庚侍立階下訖,萬永曰,昨日勞動,侵早引接,聖體,若何?上曰,一樣矣。萬永曰,寢睡·水刺之節,何如?上曰,一樣矣。萬永曰,中宮殿氣候,何如?上曰,一樣矣。萬永曰,醫官待令矣。上曰,診候置之。上仍命入格儒生入侍,齊淵等以次進前奏職姓名訖,上曰,直赴與給分儒生先退,其餘施賞,齊淵等以次跪受賞格,引儀唱四拜行禮訖,次第退出,上命史官就座。仍命退,諸臣以次退出。
今三月十五日午時,上御熙政堂。召對入侍時,參贊官朴晦壽,檢校待敎徐憙淳,侍讀官趙忠植,檢討官洪赫,假注書林永洙,記事官李景在·李穆淵,各持孟子第二卷,以次進伏訖。上命開卷讀之。忠植讀孟子自若於齊則,止可以貨取乎?上曰,此豈非前日已爲奏讀者耶?忠植曰,臣等昨始就直,未能詳知矣。上命書榻敎曰,當該玉堂推考,可也。晦壽奏曰,講冊自止,固當十分審愼,而有此錯誤,萬萬未安,雖伏承當該玉堂推考之命,而今此登筵玉堂,亦難免不審之失,一體推考,何如?上曰,依爲之。出擧條上曰,文義陳之。忠植曰,若於齊則未有處也,無處而餽之,是貨之也,當時孟子之辭受,蓋欲其合於義如此,若無所處而受,則是固不合於義也,惟我殿下聖德,卓越百王,凡於政令賞罰之間,實無一分踰濫之擧,臣不必贅辭更陳,而只以文義間一辭仰陳焉,殿下若於一賞一罰之間,必念其不踰不濫而施之,則此古人所謂賞必當功,罰必當罪,而上之頒賞不濫,下之受賞得當,實有暗合於古聖賢辭受之義,故敢陳謏見,惟願殿下體念焉。上命史官就座,又命玉堂·閣臣先退,上問在院承旨,誰也?晦壽對曰,左承旨洪命周,右承旨任存常,左副承旨李朝鉉,同副承旨金炳朝矣,上問都承旨出去乎?晦壽對曰,都承旨藥院進,故已爲出去矣。上曰,在院承旨一員持諸房公事入侍,上問使臣何時入來乎?晦壽對曰,念間似入來云矣,右承旨任存常持公事入侍,上問有何公事,存常對曰,無他公事,而只有武臣兼宣傳官鄭元箕病親呈辭而已,上曰,讀奏,可也。存常讀奏,上命入之,啓下,存常讀啓下訖,上命右承旨退出,上又命退,承旨以次退出。
上在昌德宮。停常參·經筵。
任存常,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
李羲肇啓曰,明日殿座相値,視事頉稟之意,敢啓。傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,平安兵使許溟下直,長弓一張,長箭一部,片箭一部,筒兒一個賜給。
任存常啓曰,左副承旨李朝鉉今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李羲肇落點。
傳于李羲肇曰,司宰僉正金元根閑司相換。
李羲肇,以奎章閣言啓曰,新除授提學·直提學·直閣·待敎敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授一直提學朴綺壽,直閣李嘉愚,待敎金興根,事當卽爲牌招,而時値夜深,竝待明朝牌招察任,一提學金履喬時在水原府任所,卽爲上來肅謝,二提學朴宗薰時在平安監營任所矣,以藩任,除拜閣職,則曾有遞來後肅謝之例,以此意自本閣竝下諭,二直提學李鶴秀時在京畿楊州地,乘馹上來事,一體下諭,何如?傳曰,允。
金炳朝啓曰,弘文正字金興根旣肅兼職,不爲肅謝,直爲出去,事甚未安。從重推考,何如?傳曰,允。
朴晦壽啓曰,大司憲宋穉圭,持平沈能燮在外,執義朴奎壽陳疏,掌令李海淸·徐淇修,持平張敎根牌不進,監察茶時之意,敢啓。傳曰,知道。
以掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于朴晦壽曰,只推。
李羲肇,以弘文館言啓曰,校理朴升鉉自鄕上來云,卽爲牌招察任,何如?傳曰,允。
任存常,以都摠府言啓曰,明日春塘臺殿座時,侍衛寶劍當爲備員,而都摠管金在昌,副摠管金基常·鄭漪有實故,李羲準·李光憲·洪時濟·金陽淳·朴孝晉,俱有實病,無以備員,令政院稟旨變通,仍令該曹以在京無故人口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以金相休爲都摠管,趙貞喆·趙鍾永·朴齊一·尹命烈·申緯·金基常·李晳爲副摠管,都摠管單趙貞喆。
任存常,以都摠府言啓曰,副摠管尹致謙以漢城府右尹,本府坐起,晝仕出去之意,敢啓。傳曰,知道。
金炳朝,以戶曹言啓曰,臣晩錫與正郞臣李謙秀,進詣慶熙宮差備內,啓下手本中有頉處及內各司有頉處,眼同看審,則昨年秋奉審執頉處外,又有間間修補處,故新舊有頉處,次次修改,而始役則擇日擧行之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋·大嬪宮,依定式發遣本曹郞廳奉審,則追慕洞碑閣·大嬪宮姑無頉處,淨業院碑閣雨漏二庫,文昭殿碑閣雨漏一庫,蠶壇碑閣雨漏三庫,流霞亭雨漏二庫,養正齋雨漏二庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
任存常,以兵曹言啓曰,今三月十七日武臣堂上祿試射日次,而殿座相値,不得設行,以後日退行之意,敢啓。傳曰,知道。
義禁府啓目,粘連啓下是白有亦,向前朴齊明亦,享吏捽曳於私庭,以致曹堂之論奏,不可以囚供之發明,有所參恕,以此照律,何如?判付啓依允。又啓目,粘連啓下是白有亦,向前洪羲書亦,公穀所負,間雖折半充納,而未盡了殺,尙爲九百包是白乎等以,道啓府讞,前後相續,其在事體,屑越莫甚是白兺除良,當初所坐,旣是典守穀物之虧欠,則今當議處,有不敢以告身追奪律,一向參恕,更良以本罪照律,何如?判付啓依允。又啓目,粘連啓下是白有亦,向前沈命永段,流來虧欠之還穀,雖曰,過半徵捧是白乎乃,零數之未盡收殺於摠任之前,終有所失,以此照律爲白乎旀,李灌夏段,流來反逋,有異新逋,當初所捧,亦過千包,而未捧石數,猶爲較多於諸倅是白乎則,不可以時値歉荒,有所參恕,以此照律爲白乎旀,李博鉉段,舊還雖多收捧是白乎乃,旣未能準數督徵,則今不可以道啓之區別,置而勿論,以此照律,何如?判付啓依允。又啓目,粘連啓下是白有亦,向前文命緯亦,給代布之剋減,貿魚供之不給,松田失火,匿不以報,村民柴木憑籍徵贖等事,俱載於統帥之査啓是白如乎,不可以囚供之發明,有所容恕,以此照律,何如?判付啓依允。又啓目,粘連啓下是白有亦,向前張東玉亦,俵災作夫之在於摠任之後,設如囚供是白良置,當初執災之患法,致有該曹之論啓是白乎則,雖非妄冒,難免濫報之罪,以此照律,何如?判付啓依允。又啓目,粘連啓下是白有亦,向前李鼎默亦,旣已省記,不爲入來,致使假官越例替直,有異眚災,以此照律,何如?判付啓依允。又啓目,粘連啓下是白有亦,向前李復馨亦,追呈省記門限前不爲就直,誠甚可駭,以此照律,何如?判付啓依允。又啓目,堂上中官趙文遠原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。
朴晦壽,以義禁府言啓曰,保放罪人李鼎默·李復馨·李博鉉·李灌夏·沈命永·朴齊明等,竝還囚議處以入,而諸囚病勢一向未差,竝仍爲保放之意,敢啓。傳曰,知道。
執義朴奎壽疏曰,伏以,臣卽空空然一庸品耳,素乏寸能之可稱,初無一藝之成名,倖竊科第,濫廁周行,而賦性迃拙,與世疎闊,坯伏窮巷,優遊卒歲,卽微分之所安,夫豈有當世之志哉,況玆淸朝耳目之任,職在繩糾,責重裨補,尤非如臣空疎不諳世務者所可承當,而時値科試,義在往役,雖不得不冒沒叩謝,然竣事之後,宜卽鐫免,且臣質脆蒲柳,年迫桑楡,疾病侵尋,呻吟度日,而歲前陪扈之班,偶有銜橛之虞,臂脚牽引,瘀痰交硬,跨朔調治,未責顯效,加以氣序不調,重添感冒,時月之間,蠢動無路,而仍因蹲冒,日事違傲,臣罪至此,尤合重勘,玆敢悉暴愚悃,仰瀆崇聽,竊冀體物之仁,曲遂生成之澤,亟加刊遞,以伸私分,不勝區區之願也,臣旣不以言責自居,則不合贅及他事,而惟是愛君之誠,根於天性,懿德之好,出自秉彝,請以常所耿耿于中者一陳焉,顧今悠悠萬事,莫先於輔導我春宮,成就德性,而帝王之學,與匹庶異,其本則誠正修齊也,其要則治法政謨也,文章詞華,特其餘事,竊覸睿質天成,典學日就,而見方招延賢儒,愼揀宮僚,導迪之方,靡不用其極,則尤宜溫繹經傳,以求二帝·三王之心法,進講寶鑑,率由列祖列宗之攸行,間又參以古史,以求歷代治亂之源,一以懋實爲先務,則我東方億萬年太平之基實在於此,豈不休哉,目今生民之困瘁,日甚一日,而足食足兵之道,實愧於古,邦本在民,民命在食,故省耕斂而補助,聖王之大政也,視豐歉而斂散,有國之良法也,我國糶糴之法,庶乎近之,然挽近以來,屢經凶荒,頻行調賑,國儲耗縮,而所存者非京司補用之穀,則各營支放之米,故豐年猶且盡分,留者無幾,凶歲急救取耗,停退不及,已乖於斂散之本意,而又況沿邊則處處㮙然,山邑則在在委積,均之爲弊,或歸厲民,此尤不可不及時變通者也,今當峽豐沿歉之歲,措置比前宜易,亟令諸道道臣親按穀簿,量其道里,或勿拘穀價之多寡,以錢移俵,或勿計飛輓之暫勞,次次轉換,以爲裒多益寡之政,恐不可已也,古者寓兵於農,中則以農養兵,今也以兵養兵,卽京營收布軍是已,驟看雖似兩便,細究不勝其弊,蓋以布保作米上番等許多名色,勞逸不均,苦歇懸殊,故奸民生規避之計,猾吏持操縱之權,鶉衣鵠形,皆簽重役,田廬稍裕者,擧歸投托,藏匿之藪,殆難毛擧,而最是官吏稧坊之名,爲國之蠧,爲民之蟊,八道同然,而三南尤甚,或一邑之內民居之里,爲稧坊之村,或一村之中,饒食之民爲稧坊之戶,不應官役,皆歸私橐,此而不痛革,其可曰,國有法乎,嚴飭道·守臣,一一査櫛,以簽黃白之代,仍令視其貧富,均其苦歇實合於詰戎裕民之政矣,夫聖王之治世也,必先崇德報功,樹風敦敎,而其人之在於異代者,尙或褒尙,況於事在本朝,功存宗社者乎,臣竊伏念,我朝之讓寧大君臣禔,卽太宗大王長子也,居儲十載,脫屣千乘,三讓之德,著在史冊,不必煩陳,而謹稽肅廟朝,創立祠宇於城南賜號至德,蓋取夫子所稱泰伯之語也。英廟朝,興感於繼述之美,屢命修改,賜侑頻繁,先朝己酉,特爲宣額,繼降御製記文,劾板奉揭,其時又敎曰,奉祀孫屢經州郡,見帶惠郞,守護先廟,想必盡誠,而予當仰體先朝建祠之盛意,自公助給修改之物力事,分付戶曹,村瓦塗墍之需,從優劃給,可也。三朝崇報之典,至矣盛矣,是以前後屢度修改,或出特敎,或因建白,皆令度支擧行矣,見今傷圮已甚,行路齎嗟,而後孫貧孱,無以修改云,若遵列聖朝已行之例,更命繕修,則實爲有光聖德之一事也,臣無任云云。省疏具悉。所陳甚好,其係小民者,竝令廟堂稟處,讓寧祠宇修改事,分付戶曹,爾其勿辭察職。
上在昌德宮。停常參·經筵。
任存常啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,爲之。
洪起燮啓曰,來二十一日朝參日次矣,敢稟。傳曰,停。
任存常啓曰,玉堂備員間,視事頉稟之意,敢啓。傳曰,知道。
朴晦壽啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
洪起燮,以都摠府言啓曰,春塘臺殿座時,侍衛寶劍當爲備員,而都摠管金相休,副摠管趙鍾永·申緯俱有實病,都摠管趙貞喆,副摠管金基常俱有實故,尹命烈在外,無以備員,令政院稟旨變通,仍令該曹口傳差出,待下批,牌招,以爲備員之地,何如?傳曰,竝許遞,前望單子入之,待下批,牌招察任。
摠管前望單子入之,副摠管鄭漪·金基常·洪履簡·申絅·金守基·李鐵求落點。
以校理朴升鉉牌不進罷職傳旨,傳于任存常曰,只推。
任存常,以弘文館言啓曰,應敎金正喜有實故,副校理朴英載,修撰尹心圭在外,副校理趙忠植受由,本館上番闕直,事甚未安。校理朴升鉉,旣有只推之命,與副應敎朴潞壽,校理沈英錫,修撰尹秉烈,副修撰南履懋,一體牌招,以爲推移入直之地,何如?傳曰,允。
李羲肇,以戶曹言啓曰,慶熙宮差備內及內各司執頉處修改告日,令日官洪晩中推擇,則來四月初四日卯時爲吉云,以此日時擧行之意,敢啓。傳曰,知道。
朴晦壽,以刑曹言啓曰,口傳下敎內,宣禧墓松木斫伐之金仁秀·高乭碩等兩漢,各別照律事,命下矣。謹按律文,則大明律賊盜條,有曰,凡盜園陵內樹木者,皆杖一百徒三年,金仁秀·高乭碩等,依此律,各決杖一百後,仁秀黃海道遂安郡,乭碩江原道旌善郡,竝徒三年定配所,卽爲押送之意,敢啓。傳曰,知道。
又以刑曹言啓曰,謹依判下,京囚殺獄罪人金弘禮鬪敺殺罪,減一等決杖一百後,慶尙道梁山郡,流三千里定配所,卽爲押送之意,敢啓。傳曰,知道。
又以義禁府言啓曰,保放罪人李鼎默·李復馨·沈命永·李灌夏·李博鉉·朴齊明等,竝還囚照律以入之意,敢啓。傳曰,知道。
義禁府照目,粘連新昌前縣監沈命永·李灌夏,時縣監李博鉉等矣本府議啓內,沈命永段,流來虧欠之還穀,雖曰,過半徵捧是白乎乃零數之未盡收殺於遞任之前,終有所失,以此照律爲白乎旀,李灌夏段,流來返逋,當初所捧,亦過千苞,而未捧百苞,猶爲較多於諸倅是白乎則,不可以時値歉荒,有所參恕,以此照律爲白乎旀,李博鉉段,舊還雖多收捧是白乎乃旣未能準數督徵,則今不可以道啓之區別,置而勿論,以此照律罪,沈命永·李博鉉等段,各笞四十收贖,附過還職,李灌夏段,笞五十收贖,解見任別敍,竝只私罪,奉敎依允爲旀,沈命永·李灌夏等段,功減一等,李博鉉段,功議各減一等爲良如敎。又照目,高敞前前縣監洪羲書矣本府議啓內,公穀所負,間雖折半充納,而未盡了殺,尙爲九百苞是白乎等以,道啓府讞,前後相續,其在事體,屑越莫甚是白兺除良,所坐旣是典守穀物之虧欠,則今當議處,有不敢以告身追奪之律,一向參恕,更良以本罪照律,罪杖一百收贖,告身盡行追奪,流三千里定配私罪,奉敎依允,功減一等爲良如敎。又照目,粘連天城前萬戶文命緯矣本府議啓內,給代布之剋減,魚價之不給,松田失火,匿不以報,村民柴木憑藉徵贖事,俱載於統帥之査啓是白如乎,不可以囚供之發明,有所容恕,以此照律,罪杖七十收贖,奪告身二等,私罪,奉敎依允。又啓目,粘連副司果朴齊明矣本府議啓內,享吏捽曳於私庭,以致曹堂之論奏,不可以囚供之發明,有所參恕,以此照律,罪杖六十收贖,奪告身一等,私罪,奉敎依允爲旀,功減一等爲良如敎。又啓目,粘連通津前府使張東玉矣本府議啓內,俵災作夫之在於遞任之後,設如囚供是白良置,當初執災之違法,致有該曹之論啓是白乎則,雖非妄冒,難免濫報之罪,以此照律,罪杖八十收贖,奪告身三等,私罪,奉敎依允。又啓目,粘連司僕寺內乘李復馨矣本府依啓內,追呈省記,門限前不爲就直,誠甚可駭,以此照律,罪笞四十收贖,附過還職,私罪,奉敎依允。又啓目,粘連兵曹正郞李鼎默矣本府依啓內,旣已省記,不爲入來,致使假官,越例替直,有異眚災,以此照律,罪杖八十收贖,奪告身三等,私罪,奉敎依允。又啓目,粘連向前趙文遠亦,不能檢飭於常時,難免其罪,以此罪律,何如?判付啓依允。
朴晦壽,以義禁府言啓曰,時囚罪人洪羲書杖一百收贖,告身盡行追奪,流三千里定配照律公事判府內,依允,功減一等事,命下矣。洪羲書功減一等,杖一百收贖,告身盡行追奪,忠淸道鎭川縣長楊驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
左議政李相璜疏曰,伏以,臣病旣沈淹,情甚危迫,萬一冀倖,不能已於疾痛之呼,及其批諭之下,一札十行,溫諄鄭重,優假之隆,施之於如臣不肖,則所不敢當,勉留之勤,加之於如臣見狀,則有不敢强,感愧悶悚,四者交中,奉讀惝怳,不省攸措,未有僨事,今雖蒙恩恕,而臣固愚昧,亦未嘗無自知之明,已往數年,猶是臣未甚病時試問中間猷爲,果有何事報塞,由其彈戢之無素也,今飭不行,由其識慮之未周也,籌畫多舛,頹綱亂緖,莫之收拾,點檢百事,殆乎無事不然,然猶誅責不加,而恩命祗褥,臣誠左右顧而莫知其說也,特以臣名忝大官,曲推寬大之仁,有此慰藉之音也,苟非然者,此必臣平日行爲,上欺聖聰,以致則哲之明,猶有遺照耳,由前則警怠磨鈍,卽人主馭世之大柄也,凡有辜過,若以貴臣而不問,將無以示式於具僚,由後則妄冒,是人臣之極罪也,一涉於此,又何以自容於世,方臣未病,臣所自處,決有不敢久冒官次,矧今已病,日甚一日,自趨造彈束,而已矣無望,自尋常應酬,而廢然不振,閉眸羞明,指口索飮,目下貌樣,非復生人,而所餘者,僅有一息如線耳,床玆轉側,朝猶自力,而夕不免須人,刀圭分劑,昨猶略省,而今不復經意,臣非不欲,病實使然,以若垂盡之筋骸,重之不續之神思,勉强支特於題覆旁午之地,雖欲冥行胡應,視前之爲,理所不到,勢決難行,惟有益煎膏火,更促榆景,畢竟仰累我殿下終始欲生之至仁盛德而止耳,抱玆苦衷,窮若無歸,固知洊有瀆告,爲負滋大,孔邇之天,臨之在上,亦安忍徊徨跼蹐,嚴不敢仰首申號,終自阻於大化哉,玆又冒死唐突,披瀝陳辭,惟聖明諒察而哀憐之,垂容光之照,恢遂物之慈,將臣議政見銜,亟賜鐫汰,使民國之事,重不至積瘝,綿綴之喘,幸得以少延,惟是血祝,攢仰雲天,伏枕竢命,情急鳴哀,冞增死罪,不知所云,臣無任云云。答曰,省疏具悉卿懇。頃批旣言之,卿何不諒,而又爲此章也,今日國事,卿以爲無可憂虞,而欲奉身而去乎,其於匪躬盡瘁之義,果何如也,愼節雖曰,難强,此不過一時之愆和,況卿之春秋,不至甚衰,節宣彌綸,可以竝行而不相妨,望卿亟回投間之念,深惟濟艱之圖,俾予心得安,廊廟有賴,仍傳于任存常曰,此批答遣史官傳諭于左議政。
副校理趙忠植疏曰,伏以,臣持被玉署,已有日矣,卽接家信,則臣母素患痰癖之症,一倍添劇,委頓床席,轉側須人,臣自聞此報,按住不得,玆敢忙陳短章,徑出禁扄。伏乞聖明,亟遞臣所帶之職,以便救護,仍治臣瀆擾之罪,以肅朝綱焉,臣無任云云。省疏具悉。爾其勿辭救護。
丙戌三月十七日辰時,上與王世子,詣春塘臺·瑞蔥臺入侍時,行都承旨洪起燮,左承旨洪命周,右承旨任存常,左副承旨李羲肇,右副承旨朴晦壽,同副承旨金炳朝,假注書韓兢人·林永洙,記事官李景在·李穆淵,檢校待敎徐憙淳以次侍入,時至,通禮跪啓請外辦,上具軍服,乘輿出宣化門·協陽門·建陽門,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打止,至春塘臺,上降輿乘御榻,宣傳官奉命擧行,起燮奏曰,挾輦搶劍軍,昨年有試射之例,今番則何以爲之乎?上曰,依例爲之,可也。起燮曰,挾輦搶劍軍試射,則御前燈籠軍,亦不無向隅之歎,何以爲之乎?上曰,一體試射,可也。起燮曰,御前大旗手亦一體試射似好矣。上曰,唯,行兵曹判書李肇源,訓鍊大將申鴻周,從事官李謙秀,御營大將李海愚,從事官李憲兢以次進參訖,肇源曰,今日試射日勢已晩,幸行時扈從軍兵衆多,丹楓亭·中日閣·不老門,分三所試射似好矣。上曰,唯,肇源曰,將臣及禁軍別將送信箭,分詣三所,何如?上曰,送信箭,肇源曰,試官苟艱,宣傳官·別軍職各一員加差,以爲分考,何如?上曰,唯,肇源曰,使禁軍別將,中日閣試放火,而軍兵衆多,日勢將盡,似未及盡放,當日未盡放則有翌日畢放之例,今亦依此爲之,何如?上曰,翌日畢放,起燮奏曰,各軍門有未射者,司僕寺牽馬輩,亦有未射者,一例試射,何如?上曰,唯,存常曰,副校理趙忠植以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?上曰,依爲之。出擧條晦壽曰,廵將之申後受牌,自是例也,而過申已久,一二所廵將,尙不入來,萬萬未安,所當重勘,而本院請推之外,無他可施之罰,何以爲之乎?上曰,事過後拿處,可也。出擧條肇源曰,各該將官擧行疎忽,記過,何如?上曰,唯,試技訖上降御榻乘輿,由靑陽門至建陽門外,起燮駕前奏曰,記過將官何以爲之乎?上曰,分揀,入協陽門·宣化門還內,出標信解嚴,諸臣以次退出。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,左副承旨李羲肇今日不爲仕進,卽爲牌招,何如?傳曰,許遞,前望單子入之。
承旨前望單子入之,洪學淵落點。
洪命周啓曰,新除授同副承旨洪學淵,卽爲牌招,何如?傳曰,允。
又啓曰,明日望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
又啓曰,明日望拜禮時,九卿當爲進參右參贊金履載在外,何以爲之?而判尹金相休病不進,卽爲牌招,以爲淸齋之地,何如?傳曰,允。右參贊許遞,前望單子入之。
右參贊前望單子入之,李錫奎落點。
洪命周啓曰,新除授右參贊李錫奎,卽爲牌招,以爲淸齋之地,何如?傳曰,允。
又啓曰,明日望拜禮時,兩司長官當爲進參,大司憲宋穉圭在外,行大司諫吳翰源病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司侍臣當爲進參,除在外外,未肅拜·呈告人員,竝卽牌招,以爲淸齋之地,何如?傳曰,允。
傳于金炳朝曰,當該司謁,令攸司從重科治。
金炳朝,以兵曹言啓曰,再明日毓祥宮擧動時,本曹堂上·郞廳,守宮及侍衛陪衛各差備,當爲備員而參知嚴燾,佐郞姜導在外,正郞一員未差,無以備員,參知令政院稟旨變通,佐郞姜導改差,與正郞一員未差之代,竝令該曹,以在京無故人,口傳差出,參知待下批,牌招,以爲進參之地,何如?傳曰,允。
金炳朝啓曰,因兵曹草記,再明日毓祥宮動駕時,本曹堂上當爲備員,而參知嚴燾在外,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,許遞。
吏曹口傳政事,以金喆遠爲兵曹參知。
吏曹口傳政事,以金建喆爲兵曹正郞,以李義賓爲兵曹佐郞。
金炳朝啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令徐淇修·李海淸,持平張敎根,司諫金周默,獻納尹錫永,正言辛碩林牌不進罷職傳旨,傳于金炳朝曰,只推。
傳于金炳朝曰,明日出宮門路,以協陽門爲之。
以副應敎朴潞壽,校理朴升鉉·沈英錫,修撰尹秉烈,副修撰南履懋牌不進罷職傳旨,傳于洪命周曰,只推。
洪命周,以弘文館言啓曰,應敎金正喜有實故,副校理朴英載,修撰尹心圭在外,副校理趙忠植受由,本館上番闕直,事甚未安。副應敎朴潞壽,校理朴升鉉·沈英錫,修撰尹秉烈,副修撰南履懋,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批,牌招入直。
玉堂前望單子入之,應敎金潞,副應敎李渭達,校理林處鎭·沈鈁,副校理尹心圭·沈英錫,修撰朴英載·李嘉愚,副修撰林翰鎭落點。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于金炳朝曰,只推。
洪命周,以奎章閣言啓曰,直提學朴綺壽疏批已下,卽爲牌招察任,何如?傳曰,允。
又以奎章閣言啓曰,直閣李嘉愚疏批已下,卽爲牌招察任,何如?傳曰,允。
朴晦壽,以吏曹言啓曰,贈諡忠剛公李尙伋延諡,定行於今三月二十八日,忠淸道忠州地鄕家云矣,敢啓。傳曰,知道。
又以兵曹言啓曰,今月二十一日二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以鄭奎行爲兼司僕將。
洪命周,以禮曹言啓曰,卽接前縣監兪漢芝所志,則以爲,族孫章煥嫡妾俱無子,以其同姓二十寸弟鼎煥第二子致亨,欲爲繼後,兩家相議完定,而未及禮斜,章煥夫妻俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長兪漢芝所訴旣如此,依定式兪鼎煥第二子致亨,立爲兪章煥之後,何如?傳曰,允。
又以兵曹言啓曰,直赴殿試人之未及殿試前作故者,付之榜末,成給紅牌,曾有其例,而兼司僕金明郁前已在喪,故依例陳試矣,追聞今又作故云,原榜末付標後,成給紅牌,丙科三百十一人,以三百十二人,改付標以入之意,敢啓。傳曰,知道。
又以兵曹言啓曰,今番武科殿試榜目中,多有差誤處,故取考各營直赴別單及各道都試狀啓,則馬兵申弘鍊之弘字,以泓字書之。金銀得之銀字,以殷字書之,武學全學老之老字,以魯字書之,親騎衛洪秀昌之秀字以彦字書之,父名亦多以音相似字塡書者,遐方無識之類,無怪其曚然書呈於科單,而榜目所重自別,不可仍置,竝以原啓本所載,父名誤字,一一付標,其中親騎衛高澤魯父名重國,以興崙書之。李明信父名銀巖,以仁茂書之,音義大相不同,有此換書者,極爲疑怪,紅牌不可循例頒給,關問該道,溯考累式帳籍,卽爲査啓後稟處,役名居住且多相左,亦竝付標以入,而奏御文字,何等審愼,如是疎忽,殊涉未安,當該試官,推考,何如?傳曰,允。
直提學朴綺壽疏曰,伏以,臣於釋褐之初,忝叨閣銜,周旋邇列,今爲二十年餘矣,學術空疎,才識淺短,無分寸之長蔑絲毫之補,碌碌乎庸庸乎最居人下之狀,聖鑑之悉所俯燭者,今玆直學恩命,又奚爲而及於臣身也,夫是職也亞於長席,而位望惎重,又非前日所叨之可比,揣量己分,尤何以承當也哉,噫,臣本以寒素之蹤,濫躋淸顯之列,曾前所兜攬,極逾涯分,而辭不獲免有除輒膺,節次推遷,乃至於斯,豈不爲一身榮耀之極,而其於玷名器而累聖簡,何哉,閣中實官之虛缺久矣,今因圈坐之開,有此諸員之備,而乃以如臣者,苟然充數,在聖朝官不必備惟其人之義,亦恐不宜如是也,聖恩隆摯,事體嚴重,雖不得不隨牌叩謝,而歷日思惟,惶愧罕切,玆敢短章陳籲,仰瀆天聽。伏乞聖慈,俯諒微懇,亟賜鐫改,俾重公器,以安私分焉,臣無任云云。答曰,省疏具悉。卿其勿辭行公。
直閣李嘉愚疏曰,伏以,臣庸愚譾劣,百不猶人,而蒙被殊遇,承藉先蔭,通籍十餘年間,自翰苑而揚歷玉署春坊,職名之華美,責任之綦重決非如臣者所可承當,而感激居先,趨走爲恭,未敢逡廵,有除輒膺,自顧涯分己溢,愧懼徒積,不意玆者,忽伏奉奎壁新命,驚惶震懍,尤無以自措,夫是職也,地分則極淸切,遴選則最嚴峻,若稽古昔,宋之龍圖,明之文淵,殆無以過之,苟非偉才邃學,蔚然爲一世所推詡則不可人人而冒據也明矣,誠未敢知殿下奚取於臣而遽畀是職,不少難愼,有若尋常官職之節次推遷者然哉,臣本鹵才,幼而失學,長益荒嬉,學究秀才,兩無所當,華國文章,尙矣勿論,功令末藝,亦不成篇,則直是一空空沒字碑耳,今若責之而瞻依日月,出入風雲,與聞天人之學,贊襄黼黻之治,則無異僬僥之於千勻,瞽者之於丹靑,而決知其行不得矣,方今朝著彬蔚,群彦濟濟,政宜妙揀博選,惟才是授,俾重三淸之班聯,庸新一代之耳目,而安有鹵莽如臣,蔑裂如臣,而苟然充之曰,閣學士者哉,臣自從簪筆,及其橫經,昵侍香案,多積年所,醜拙畢露,瘡疣百出,臣之本末長短,庶幾聖鑑之所已俯燭,而今乃以千萬不稱之職,加之於千萬不似之身,於是乎名器之濫屑,官方之壞亂,至於臣身而極矣,誤恩荐疊,過福爲災,不止如梁鵜軒鶴之貽譏而已,儻使臣憑恃寵靈,强顔蹲冒,則眞所謂不識世間有羞恥事者也,臣之一身顚沛,縱不自恤,其於累聖簡而駭物情,果何如哉,牙牌體重,雖不得不黽勉出肅,而左右參倚,冒膺無望,玆敢略具文字,仰首嗚呼,言出肝膈,毫無假飾。伏乞天地父母,曲賜諒察,亟命鐫改臣新授職名,以重公器,以安賤分,不勝大願,臣無任云云。省疏具悉。爾其勿辭察職。
上在昌德宮。停常參·經筵。
上詣春塘臺。入幕次後,王世子板位問安。答曰,知道。內閣·政院·玉堂·藥房口傳問安。答曰,知道。
望拜禮後,王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
金炳朝啓曰,大司憲宋穉圭,持平沈能燮在外,執義朴奎壽,持平張敎根呈辭,掌令李海淸·徐淇修未肅拜,監察茶時之意,敢啓。傳曰,知道。
傳于朴晦壽曰,飭已施矣。南延君球蕩滌敍用。
傳于金炳朝曰,明日出宮內門路,以協陽門爲之。
以應敎金鏴,副應敎李渭達,校理林處鎭,副修撰林翰鎭牌不進罷職傳旨,傳于朴晦壽曰,只推。
以副校理沈英錫牌不進罷職傳旨,傳于朴晦壽曰,只推。
傳于朴晦壽曰,未肅拜玉堂許遞,前望單子入之。
玉堂前望單子入之,應敎沈英錫,副應敎李嘉愚,校理朴升鉉·南履懋,副校理趙忠植·朴潞壽,修撰尹心圭·尹秉烈,副修撰林翰鎭落點。
朴晦壽,以弘文館言啓曰,本館上番闕直,事甚未安。新除授應敎沈英錫,校理朴升鉉·南履懋,副校理趙忠植·朴潞壽,修撰尹秉烈,副修撰林翰鎭,竝卽牌招,以爲推移入直之地,何如?傳曰,允。
又以侍講院言啓曰,明日擧動王世子隨駕時,宮官當爲全數進參,弼善未差,兼輔德徐憙淳慶熙宮齋宿進,無以備員,何以爲之?而弼善未差之代,令政院稟旨差出,待下批,牌招,以爲進參之地,何如?傳曰,允。弼善前望入之。
弼善前望單子入之,安光直落點。
朴晦壽,以侍講院言啓曰,兼司書金鏴時無職名,令該曹口傳付軍職,何如?傳曰,允。
兵曹口傳政事,副司果單金鏴。
金炳朝啓曰,明日動駕時,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
朴晦壽,以奎章閣言啓曰,新除授提學金履喬自任所上來云,卽爲牌招察任,何如?傳曰,允。
又以奎章閣言啓曰,新除授直提學李鶴秀自鄕上來云,卽爲牌招察任,何如?傳曰,允。
又以奎章閣言啓曰,待敎金興根疏批已下,卽爲牌招察任,何如?傳曰,允。
吏曹口傳政事,奎章閣待敎單金興根。
朴晦壽,以禮曹言啓曰,各陵園墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀聞,昭寧園·綏吉園植木,則局內樹木茂密,今番停止云矣,敢啓。傳曰,知道。
又以禮曹言啓曰,今丙戌年秋冬六朔內,行各道各祭,今當磨鍊,而平壤武烈祠祭,例以八月中丁設行矣,今年八月中丁,在十八日,與崇陵忌辰相値,依定式以三丁日退行之意,敢啓。傳曰,知道。
金炳朝,以都摠府言啓曰,今日入直內三廳武兼禁軍及軍兵等當爲中日習射技放,而北苑親行望拜禮相值,不得設行之意,敢啓。傳曰,知道。
又以兵曹言啓曰,今三月二十日文臣朔試射日次,而動駕相値,不得爲之之意,敢啓。傳曰,知道。
又以兵曹言啓曰,瑞蔥臺試射放入格別軍職·宣傳官及中官·別監·假別監·事知弓人·矢人·武藝別監·門旗手·駕後禁軍·交龍旗馬上奉持·步下奉持,排設房所屬司僕寺所屬內吹,近仗軍士龍虎營兼內吹·招搖旗手等,謹依判下別單,個個弓矢木布分等施賞,而個個弓矢,以軍器寺所在者,取來頒給之意,敢啓。傳曰,知道。
又以兵曹言啓曰,今三月初十日丙戌重試對擧別試武科殿試時,直赴殿試人別武士鄭彦鏞等二百九十一人內,二百六十二人應試參榜,所授帖文依例收聚爻周,親騎衛金聲律·金致坤·金禹鉉·許明澤·李孝根·金夏益·張鵬天·李民淳,振武士金陽敏,別武士吳顯佑·李大命,別親衛士趙養源,鄕騎士金道源,額外內禁衛柳勉根,勸武軍官吳一善,武藝別監金友權,別隊馬兵趙鉉驥·鄭完麒·朴萬大,步下奉持朴鎭弘,火兵金宗達遭故不赴,竝依法典陳試,親騎衛蔡陽麟·方顯春身病不赴,係是三式年內,依定式陳試,挾輿軍金麗昌父子相避,退付後殿試之意,旣已草記蒙允,依例陳試,兼司僕金明郁,鄕騎士金哲信作故,別付料軍官柳宗謹·張彦郁,無緣不赴,南兵營親騎衛金興鎔,起送狀啓中,不爲擧論,其委折竝關問該道後稟處,直赴會試選武軍官許敬濂等六十二人內,四十人應試,所授帖文,依例收聚爻周,馬兵安宗發,閑良李麟九遭故不赴,竝依法典陳試,馬兵郭大哲,閑良李光範俱以母病不赴,馬兵金鍾運,選武軍官沈昌和俱以身病不赴,別付料軍官金仁瑞以時任文山萬戶,不爲赴試,竝依法典勿施,所收帖文收來爻周,忠淸監營選武軍官金光裕·白龍洙,馬兵韓永祿·金致鍈,全羅監營選武軍官金泰奕,慶尙監營選武軍官徐宅禹,北兵營馬兵張取翼·曺明奎·張錫奎·趙京殷,南兵營武學鄭德恒·金儀江,慶尙右兵營馬兵金潤鼎·李潤儉,濟州閑良愼熙無緣不赴,其委折,竝關問各該道道·帥臣處後稟處,各道直赴人起送狀啓中,南兵營親騎衛張繼宅以界澤修啓,慶尙右兵營直赴會試馬兵梁守弘癸未年四月庭試殿試時,以母病不赴,已爲草記勿施者,今又以身病不得赴試修啓,奏御文字何等審愼,而若是錯誤,殊渉未安,南兵使尹郁烈,慶尙右兵使李完植,竝推考警責,何如?傳曰,允。
又以御營廳言啓曰,瑞䓗臺試射放時駕前別抄柳葉箭入格金宗喆等三人貫一中邊一中,各弓矢一部,曺光秀等四人邊二中,各弓箭一部,盧允龜等七人邊一中,各長弓一張,敎鍊官朴道成邊二中,弓箭一部,李光斗邊一中,帿弓一張,片箭入格駕前別抄車啓昌等二人貫一中,各筒個一部,李圭煥等三人邊一中,各帿弓一張,鳥銃入格御前前排軍郭長宗等二名貫一中,邊二中,各木布各二疋,元斗昌等九名貫一中邊一中,各木布各一疋,朴德龍等十一名邊二中,各布二疋,李大福等十一名貫一中,各木一疋,安龍得等二十四名邊一中,各布一疋,駕後吹打手元亨仁等五名貫一中邊一中,各木布各一疋,姜聖寬等九名邊二中,各布二疋,金成哲貫一中,木一疋,柳大根等十五名邊一中,各布一疋,兼內吹崔仁福等二名貫一中邊一中,各木二疋,李禧哲等三名邊二中,各木布各一疋,李光泰等六名邊一中,各布一疋,招搖旗手金明燦貫一中邊一中,木布各一疋,崔東郁邊二中,布二疋,李東蕃貫一中,木一疋,金信泰邊一中,布一疋,帳幕軍吳成福貫一中邊二中,木布各二疋,朴枝蔓貫二中,木二疋,李世寬等十四名邊二中,各木布各一疋,李枝秀等二十三名邊一中,各木一疋,御前擔燈軍安弘益邊三中,木二疋·布一疋,李啓孫等二名貫二中,各木二疋,邊長浩等五名貫一中邊一中,各木布各一疋,申三哲等九名邊二中,各布二疋,金義喆貫一中,木一疋,金大吉等十二名邊一中,各布二疋,謹依別單判下,以軍器寺筒個弓箭及本廳木布,施賞之意,敢啓。傳曰,知道。
又以義禁府言啓曰,明日毓祥宮擧動時,本府都事皆以大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,京畿監司徐長輔狀啓內,順懷墓守衛官李景會罪狀,令攸司稟處事,啓下矣。李景會今方待命,拿囚之意,敢啓。傳曰,知道。
待敎金興根疏曰,伏以,臣至愚極陋之一布衣耳,徒憑先蔭,倖竊恩第,雷肆華銜,有隕自天,翰苑淸選,亦涉踰分,異數隆渥,殆偏臣身,每自循省,一念惴惴,集木臨淵,不足喩其兢惕,迺者誤恩荐加,奎瀛新除,遽下於夢寐之外,牙牌體重,雖不得不張皇出肅,一伸義分,而五內驚懍,歷日靡定,竊伏念,臣之釋褐,爲日甚淺,而亦嘗昵侍文陛,依近耿光,惟其謭劣骩骳,無堪任使之狀,庶幾日月之明,容有所俯燭,而恩眷忽此非常,職名太不近似,反覆思惟,莫省其何以得此,噫,淸朝選職,何官不重,而至於見職,上奉雲漢,管掌圖書,則有似乎龍圖觀文之規也,極一代之選備顧問之責,則瀛洲十八,不啻過之,苟非負淸雅之素望,抱黼黻之宏材,宜莫居之,臣幼失蛾述之功,壯乏蟲篆之技,傳家詩禮,尙愧墻面,昭代笙鏞寧不血脂,縱使臣處在冗散百執事之末,猶懼其萬不及人,今若諉以一出之不敢自由,而遂復晏然自恕,若固有之,臣之沒廉放倒,卽屬臣事,其於褻名器而玷聖簡,貽八方之駭笑,何哉,服之不稱猶身之災,況以蔑學匪才,蹲據於匪據之地,則其爲悚懼,豈止於服之不稱而已乎,百爾思量,冒仍無說,玆敢歷擧本末,仰瀆崇嚴。伏乞聖慈,察臣言之非出飭讓,念淸選之不可久玷,亟命遞改臣新銜,以重官方,以安私分焉,臣無任云云。答曰,省疏具悉。爾其勿辭察職。
丙戌三月十九日辰時,上與王世子詣北苑,望拜禮入侍時,行都承旨洪起燮,左承旨洪命周,右承旨任存常,左副承旨朴晦壽,右副承旨金炳朝,同副承旨洪學淵,假注書韓兢人·林永洙,記事官李景在·李穆淵,直閣李嘉愚,待敎金興根以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永,副提調洪起燮進前奏曰,侵早勞動,聖體,若何?上曰,一樣矣。至協陽門外,王世子出次,就秪迎位鞠躬,仍爲乘輿隨後,上由建陽門,入靑陽門,通禮前導至小次,跪啓請降輿,上降輿入小次,參班儒武各就位,通禮跪啓請外辦,上具黑團領袍,出小次,通禮跪啓請乘輿,上乘輿至板位所,通禮跪啓請降輿,上降輿,贊儀唱四拜,上行四拜禮後,王世子行四拜禮訖,贊儀唱跪,上跪,司香二員進香案前跪,三上香俯伏興退贊儀唱四拜,上行四拜禮,通禮跪啓請乘輿,上乘輿還御小次,命書傳敎曰,戶房承旨與禮曹堂上,戶曹郞廳,依定式馳詣宣武祠,奉審以來,通禮跪啓請外辦,上具翼善冠·衮龍袍,出小次,通禮跪啓請乘輿,上乘輿,由靑陽門·建陽門·協陽門,入宣化門,出標信解嚴,還內後,諸臣以次退出。
上在昌德宮。停常參·經筵。
大駕詣毓祥宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
毓祥宮·延祜宮展拜後,王世子板位問安。答曰,知道。內閣·政院·玉堂·藥房口傳問安。答曰,知道。
仍詣宣禧宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。
世子嬪宮口傳問安。答曰,知悉。
洪起燮啓曰,司僕寺內乘來言,捲簾,取稟。傳曰,捲三面。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
金炳朝啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,正言辛碩林牌不進罷職傳旨,傳于金炳朝曰,只推。
以應敎沈英錫,校理朴升鉉·南履懋,副校理趙忠植·朴潞壽,修撰尹秉烈,副修撰林翰鎭牌不進罷職傳旨,傳于洪學淵曰,只推。
金炳朝啓曰,義禁府都事來言,今日動駕時,駕側鳴錚罪人金喆仁等四人,移送秋曹云矣,敢啓。傳曰,知道。
以京畿監司徐長輔狀啓,振威縣令朴宗大身病猝重,萬無還任之望,不得已罷黜事,傳于朴晦壽曰,令該曹口傳差出,催促下送。
吏曹口傳政事,以閔靖顯爲振威縣令。
洪起燮,以禁衛營言啓曰,瑞蔥臺試射放時,柳葉箭邊三中騎士朴枝蕃筒個一部,邊二中徐衡植等二人各弓箭一部,柳葉箭貫一中片箭邊一中金宗彦筒個一部,柳葉箭邊一中金宗元等三人各長弓一張,片箭邊一中金貞元帿弓一張,柳葉箭貫一中片箭邊一中敎鍊官丁喜鎭粧弓一張,柳葉箭邊一中尹命珏等二員各帿弓一張,騎士技藝入格上中池慶桓等五人各木一疋,上下申光玉等十人各布一疋,帳幕軍鳥銃貫一中邊二中張俊翼木二疋布二疋,邊三中趙景仁木二疋布一疋,貫一中邊一中柳澤柱等四名,邊二中姜周漢等十一名各木一疋布一疋,貫一中金永祚,邊一中梁云成等十六名各木一疋,兼內吹貫一中邊一中吳俊福木二疋,邊二中金億福等二名各木一疋布一疋,貫一中李鶴慶木一疋,邊一中金重玉等七名各布一疋,槍劍軍貫一中邊二中崔龍玉木二疋布二疋,邊三中鄭鎭暹等二名各木二疋布一疋,貫二中柳枝茂等二名各木二疋,貫一中邊一中金仁順等七名各木一疋布一疋,邊二中梁宗翰等二十二名各布二疋,貫一中朴允命等七名各木一疋,邊一中崔合得等三十六名各布一疋,前排廵令手邊三中林春興木二疋布一疋,貫一中邊一中劉漢弼等四名各木一疋布一疋,邊二中朴命甲等七名,牢子金得仁等六名各布二疋,貫一中廵令手吳成仁木一疋,邊一中吳道明等十五名,牢子金在元等二十二名各布一疋,擔燈軍貫一中邊一中舍宗國等二名各木一疋布一疋,邊二中金殷得等七名各布二疋,貫一中朴三孫等三名各木一疋,邊一中金亨福等十三名各布一疋,招搖旗手邊二中徐興仁布二疋,邊一中徐興郁布一疋,吹打手貫一中邊二中鄭萬大木二疋布二疋,邊三中林弘永木二疋布一疋,貫二中李亨福木二疋,貫一中邊一中吳禧得等四名各木一疋布一疋,邊二中金光爀等十一名各布二疋,貫一中張命喆等六名各木一疋,邊一中張潤海等十七名各布一疋,謹依單子判下以軍器寺筒個弓箭及本營木布,施賞之意,敢啓。傳曰,知道。
又以摠戎廳言啓曰,謹依別單判下,鳥銃入格招搖旗手李再元等六名處,木布施賞之意,敢啓。傳曰,知道。
丙戌三月二十日卯時,大駕與王世子詣毓祥宮·延祜宮·宣禧宮·藏譜閣·懿昭廟展拜擧動入侍時,行都承旨洪起燮,右承旨任存常,左副承旨朴晦壽,右副承旨金炳朝,同副承旨洪學淵,假注書韓兢人·林永洙,記事官李景在·李穆淵,奎章閣提學金履喬,直提學朴綺壽·李鶴秀,直閣李嘉愚,待敎金興根,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永進前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦,進發由肅章門·進善門·敦化門,王世子秪迎後,仍爲隨駕,上至毓祥宮大門外。通禮跪啓請降輦乘輿,上降輦乘輿,入齋室,少頃,上與王世子詣板位,行再拜禮,仍入室奉審,仍詣奉安閣詣板位,行四拜禮奉審,還入齋室,仍以步輦,詣延祜宮,展拜奉審如上儀,還入毓祥宮齋室。少頃,通禮跪啓請外辦,上與王世子,乘輿至宣禧宮,入齋室,與王世子仍詣板位,行再拜禮,入室奉審,還入齋室,移時,通禮跪啓請外辦,上乘輿出宮大門外,通禮跪啓請降輿乘輦,仍詣藏譜閣,入齋室後,問安勿爲之事。出榻敎展拜後,問安勿爲之事。出榻敎仍以步輦,詣懿昭廟,展拜奉審訖,通禮跪啓請外辦,上乘輿,出宮大門外。通禮跪啓請降輿乘輦,上降輿乘輦,由六曹前路·敦化門·進善門·肅章門,至協陽門外,通禮跪啓請降輦乘輿,上降輦乘輿,入協陽門·宣化門還內後,出標信解嚴,諸臣以次退出。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,輪對官來待。傳曰,入侍。
傳于任存常曰,今番江華府內帑庫舍修補,軍器入峙時,留守以下書啓捧入。
傳于洪命周曰,明日出宮門路,以協陽門爲之。
洪命周,以奎章閣言啓曰,提學金履喬,直提學李鶴秀疏批已下,卽爲牌招察任,何如?傳曰,允。
又以弘文館言啓曰,本館上番闕直,事甚未安。應敎沈英錫,校理朴升鉉·南履懋,副校理趙忠植·朴潞壽,修撰尹秉烈,副修撰林翰鎭,竝卽牌招,以爲推移入直之地,何如?傳曰,竝許遞,前望單子入之,待下批,牌招察任。
玉堂前望單子入之,校理沈鈁·尹秉烈,副校理朴潞壽·朴升鉉,修撰金大坤,副修撰沈英錫落點,應敎洪赫添書落點。
朴晦壽啓曰,今此試官中時無職名人,令該曹口傳付軍職,何如?傳曰,允。
兵曹口傳政事,副護軍李羲肇·李朝鉉竝單付。
金炳朝啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于金炳朝曰,只推。
假注書韓兢人赴試,代以金在敬爲南行假注書。
假注書林永洙赴試,代以金爲南行假注書。
事變假注書金熙逌赴試,代以洪鍾浩爲南行事變假注書。
洪命周,以禮曹言啓曰,卽接金堤幼學鄭學潤所志,則以爲,族孫麟遇嫡妾俱無子,以其同姓四寸弟文遇第二子億壽,欲爲繼後,兩家相議完定,而未及禮斜,麟遇夫妻俱爲作故,不得循例禮斜,依定式草記稟處事呈狀矣,凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長鄭學潤所訴旣如此,依定式鄭文遇第二子億壽,立爲鄭麟遇之後,何如?傳曰,允。
金炳朝,以都摠府言啓曰,副摠管李鐵求,以司僕寺兼內乘今日官調馬進參事,晝仕出去之意,敢啓。傳曰,知道。
又以義禁府言啓曰,卽接月令醫員金相羲手本,則時囚罪人兪理煥素患疝積之症,處冷添劇,肚臍橫亘,食飮全却,罪人病勢如此,則一邊保放一邊草記,定有定式矣。兪理煥,姑爲保放之意,敢啓。傳曰,知道。
義禁府啓目,一所廵將兪理煥,二所廵將黃顯宅等原情云云。傳旨內辭緣,泛稱遲晩,兪理煥段,所當請刑是白乎矣,曾經侍從勿爲請刑載在大典通編,議處,黃顯宅段,刑推得情,何如?判付啓,竝只分揀放送爲良如敎。又啓目,江界前府使李亨謙原情云云。問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,順懷墓守衛官李景會原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又照目粘連,堂上中官趙文遠矣本府議啓內,不能檢飭於常時,難免其罪,以此照律,罪笞四十收贖,附過還職,私罪,奉敎依允爲旀,功減一等爲良如敎。
兵曹,來三月二十二日丙戌重試武科殿試敎是時規矩,鐵箭三矢一百二十步一矢,貫革五矢一百三十步一廵三中四分,鳥銃三柄一廵三中改落點。
水原留守金履喬疏曰,伏以,臣伏奉本月十六日有旨,以臣爲奎章閣提學,促臣卽爲上來肅命者,臣在華城任所秪受訖,奔馳上途,纔及城闉,牙牌儼臨,事體甚重,不敢逡廵,隨例入肅,而仍値動駕,進參陪班,揣量涯分,寵優榮極,而若其慙愧驚惕之私,歷屢日而愈無所自措也。噫,閣職之設,豈徒然哉?伏惟我先大王,酌古量今,創閣置官,以爲右文致治之具,而提學之任,望實又隆,苟非文章足以爲當世推重,聲名足以爲後人留看,則是不足輕重於斯閣,顧何能與議於裨補文治哉?由是而寧虛其位,不苟其授,伊來五十餘年之間,居是職者蓋可數已,其掄選之難如此,則其不宜復及於無足備數之如臣者明矣。臣固謬蒙厚恩,猥廁閣聯,亦已十餘年所,無一短長可稱,而惟是竝育於先朝作成之中,深究乎本閣設置之義,則此職之重,未嘗不爲朝廷惜之,豈意今日身自蹈之,適足貽累於聖簡,人不爲官而擇,官亦由人而輕哉?此臣之所大懼,而不敢晏然自居者也,玆敢冒入文字,仰請鐫免,寔出由中之懇,非特備故事而已。伏乞聖明,俯賜鑑諒,亟遞臣內閣提學之任,以重名器,以安私分,千萬幸甚。臣無任云云。答曰,省疏具悉。卿其勿辭行公。
右參贊李錫奎疏曰,伏以,臣姿本憃愚,觸處疎謬,向因試事之僨誤,至有廟堂之論勘,而聖度曲庇,罰止薄罷,臣惶隕愧恧,縮伏訟愆,曾未幾何,恩敍遽降,繼而有四宰前單之特批,臣感戴洪造,益不知措躬之所也。時値北苑之秪謁,當備九卿之陪班,而臣不敢隨例趨齋,坐犯違傲,義分都虧,冞增戰懼。噫,國家取人之道,專在於科目,則凡係端士趨正士習之方,實惟有司之得其人耳,如臣無似,裒然爲考官之首,旣無以彈壓,又未能規正,竟使莫重之科試,致有無前之擧措,至今追惟,愧汗浹背,顧何敢以爲日之稍久,而憑恃寵靈,自同無故,彈束揚揚,重自陷於無忌憚之科哉?玆敢猥陳短章,仰瀆崇嚴。伏乞聖慈,俯垂鑑諒,遞臣職名,以安私分,治臣瀆擾,以存國綱,不勝幸甚。臣無任云云。答曰,省疏具悉。卿其勿辭行公。
直提學李鶴秀疏曰,伏以,臣猥忝閣選,于今十有餘年矣,奉謨訓於中祕,備顧問於經幄論其職親而地近,則環視輩流,殆莫與京,寵旣殊矣,分至榮也,若其惶愧恧蹙,屢歲如一日者則有之,蓋自顧悾悾,斷無他技,不足以當此恩遇故耳,不意直學除命,又在於拜章尋鄕之際,繼以馹召踵臨,臣纔伸情私,忙急登道,秖肅而退,歷日踧踖,益不知所云也。噫,是任也,在曾叩閣職者,若階而升,除目一下,人皆視之以舊步宿硏,顧臣自處之義,則宣授之華誥旣新,官名之崇卑較異,臣之旣往不稱,已被淵鑑之悉燭而語臣學識則依舊謏陋,語臣才器則依舊蔑劣,今又循資晉序,有若非此莫可者然,臣情到此,又安得不怵焉以惕,殆無異一初承拜者乎?且臣之狗馬賤齒,行迫五旬,素患痰積,與衰俱侵,頻淹床簀,有時難强,筋力奔走,亦恐不及於人,以聖明體下之政,只處之以無足驅使,而宜任其冗散也,玆敢短疏陳懇,冒瀆崇嚴。伏乞天地父母,俯賜軫察,特許鐫改,俾淸選無玷,私分獲安焉。臣無任云云。答曰,省疏具悉。卿其勿辭行公。
丙戌三月二十一日辰時,上御熙政堂。輪對官入侍時,左副承旨朴晦壽,假注書韓兢人,記事官李景在·李穆淵,輪對官中學訓導崔宗煥·南學訓導金熙逌,宗親府典簿金左根,禮曹正郞趙德履,兵曹正郞李湜,校書館判校朴起壕,刑曹佐郞宋欽明,工曹正郞趙㝡永,漢城府主簿金箕詢,以次進伏訖。上命輪臺官以次進前奏職姓名,中學訓導崔宗煥,進前奏職姓名訖,上曰,只問所懷,以次退出,可也。宗煥曰,別無所懷矣。熙逌等以次奏職姓名,至刑曹佐郞宋欽明,上曰,是誰之子孫乎?欽明起伏奏曰,先正臣文正公時烈之十代孫矣。㝡永等次第奏職姓名訖,上命退,輪對官等退出,上曰,都令以何病不進乎?晦壽對曰,昨日隨駕之後,冒風添感,不得仕進云矣。晦壽曰,玉堂上番闕直,今已多日矣,昨日只推命下之後,宜卽更請牌招,而無端逾日,尙不請牌,事甚未安。當該入直玉堂,推考,何如?上曰,依爲之。出擧條仍命退,承史以次退出。
上在昌德宮。停常參·經筵。
文武官重試殿試殿座罷還內後,王世子板位問安。答曰,知道。內閣·政院·玉堂·藥房口傳問安。答曰,知道。
洪命周啓曰,明日親臨重試殿試,再明日三明日英陵忌辰祭齋戒正日,二十五日二十六日明陵忌辰祭齋戒正日相値,視事頉稟之意,敢啓。傳曰,知道。
金在敬有頉,代以李鳳九爲南行假注書。
金有頉,代以金㝡秀爲南行假注書。
金炳朝啓曰,掌令李海淸旣入闕中,不爲肅謝,直爲出去,事甚未安。推考,何如?傳曰,允。
以校理尹秉烈,副校理朴潞壽·朴升鉉牌不進罷職傳旨,傳于洪命周曰,只推。
洪學淵啓曰,校理尹秉烈,副校理朴潞壽·朴升鉉旣入闕中,不爲肅謝,直爲出去,事甚未安。竝從重推考,〈何如?〉傳曰,允。
洪起燮,以兵曹言啓曰,在前重試參榜人中有罷散人,稟旨蕩滌之例矣,今番重試參榜人中前府使李寬奎方在奪告身,前郡守尹始大·申漢升·具載鳳方在下等,何以爲之乎?敢稟。傳曰,竝蕩滌敍用。
有政。吏批,判書趙萬永進,參判沈能岳受由在外,參議徐憙淳式暇,同副承旨洪學淵進,以李勉昇爲知經筵,金陽淳爲知春秋,朴宗學爲軍資正,朴英載爲司成,柳基豐爲社稷令,李常在爲永禧殿令,趙渡爲典籍,金孝基爲典設別提,崔宗赫爲瓦署別提,南延君單球,司宰僉正金元根,廣興守柳仁根相換,前兵使李觀植,宣傳官朴潤榮已上今加嘉善,前府使金鍵今加通政,已上加資事承傳,狼川縣監尹濟弘今加通政,文科重試甲科第一人,前校理林處鎭,前副應敎李渭達已上今加通政,文科重試前資窮準職,依法典陞堂上。
兵批,行判書李肇源進,參判朴宗正病,參議李衡柱病,參知金喆遠入直,右副承旨金炳朝進,以李羲甲爲知事,趙嶙爲同知,申絅爲訓鍊都正,柳相弼·徐相五·吳致豐爲宣傳官,韓弘定爲武兼,李藎永爲部將,李容駿·李奎煥·趙羲元爲宣傳官,李大淵爲江華中軍,金觀炯爲玉江萬戶,方昌錫爲黃龍別將,小農權官朴左榮,訓鍊主簿李景純,大護軍金履載,副護軍嚴壽,副司直趙忠植·南履懋,副司果朴英載·林翰鎭·李周聖·安弼壽·李倫敍·李鶴淵,同知鄭忠彦以上竝單付,僉知三單韓國養·金應晦·李明玉,前府使李寬奎今加折衝,武科重試甲科第一人,依法典加資,宣傳官許槃·趙建洙,內乘李復馨,訓鍊都監把摠李勉學,哨官徐章輔今加折衝加資事承傳。
吏批,再政。以南履懋爲副修撰,尹升烈爲兵曹佐郞,沈源祖爲典牲判官,金履載爲知敦寧,同春秋單金陽淳,兼春秋單李應信,故通德趙謙泰贈戶參例兼,同知趙嶙考。
兵批,再政。以南履翼爲知事,洪憲祖爲都摠都事,鄭榮權爲守門將,大護軍金基厚,護軍李觀植,副護軍林處鎭·李渭達·金鍵·李寬奎·許槃·趙建洙·李復馨·李勉學·徐章輔,以上竝單付。
洪起燮以司僕寺一二提調意啓曰,內乘李復馨今加折衝矣,其代令該曹口傳差出,以爲推移入直之地,何如?傳曰,允。
兵曹口傳政事,以申從洛爲內乘。
以吏曹參議徐憙淳牌不進罷職傳旨,傳于洪學淵曰,只推。
洪學淵,以弘文館言啓曰,校理尹秉烈,副校理朴升鉉·朴潞壽,竝卽牌招察任,何如?傳曰,允。
金炳朝,以都摠府言啓曰,今日入直內三廳武兼禁軍及軍兵等當爲中日習射技放,而春塘臺親臨文武官重試試取相値,不得設行之意,敢啓。傳曰,知道。
洪學淵,以禮曹言啓曰,今三月二十七日文武官重試及對擧別試文武科榜放時,親臨與權停例,何以爲之?而處所以何處擧行乎?敢稟。傳曰,仁政殿,權停例爲之。
金炳朝,以義禁府言啓曰,卽接月令醫員金相羲手本,則時囚罪人李亨謙素患疝積,處冷添劇,肚臍橫亘,食飮全却,實爲危篤云,罪人病勢如此,則一邊保放,一邊草記,曾有定式矣。李亨謙姑爲保放之意,敢啓。傳曰,知道。
丙戌三月二十二日卯時,上與王世子詣春塘臺,文武官重試殿試試取入侍時,行都承旨洪起燮,左承旨洪命周,右承旨任存常,左副承旨朴晦壽,右副承旨金炳朝,同副承旨洪學淵,南行假注書金㝡秀·李鳳九,南行事變假注書洪鍾浩,記事官李景在·李穆淵,直提學朴綺壽·李鶴秀,檢校直閣李光文,直閣李嘉愚,待敎金興根以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永,副提調洪起燮進前奏曰,侵早勞動,聖體,若何?上曰,一樣矣。上曰,注書誰耶?起燮曰,南行假注書洪鐘浩矣。上曰,今居何官?起燮曰,今居敎官矣,至協陽門外,王世子出次,就秪迎位鞠躬,仍爲乘輿隨後,上由建陽門·銅龍門·集禮門·靑陽門,至帳殿,通禮跪啓請降輿,上降輿陞座,上命文武試官行禮,讀券官行兵曹判書李肇源,判尹金相休,行護軍李光文,對讀官行副護軍李翊會,戶曹參議李寅溥,行護軍李瀅夏·任鼎常,考官韓陵君李海愚,刑曹參判申鴻周,行副護軍李若愚·李朝鉉·柳相弼·李殷會率文武官,行四拜禮,各就其位,對讀官任鼎常進懸題紙,上命讀卷官書題,肇源·相休書賦題作之屏之其菑其翳,宣敎官奉題以懸,肇源奏曰,今番武官重試殿試規矩,以四技中取三技點下,而至於鳥銃,則本非人人之所能善放,故放火之際,毫忽差爽,則易致傷人,況此杖前咫尺之地,地狹而人多,所當十分審愼,而在前或有鳥銃除之,以講代行之例,今亦除鳥銃而設講,以備三技之數,何如?上曰,可之。起燮曰,武科赴試人員數多,恐致日晩,在前如此之時,亦多分所試取之例,今亦分所于丹楓亭,使之分考貫革,何如?上〈曰,〉唯,起燮曰,何大將進去乎?上曰,訓將進之,可也。起燮曰,侍臣中應試人員亦多矣,試官及諸文官拜禮時,侍臣之應試者,使之下去,一體行禮,何如?上可之。起燮曰,書狀官未及入來,首譯奉咨文來待,使首譯進納咨文,何如?上,可之。上曰,回還使臣留待,回還使臣入侍,正使李勉昇,副使李錫祜等進前,上曰,無事回還耶?勉昇起伏奏曰,王靈攸曁,準事往還矣。上命退,勉昇等退出,起燮曰,科次擧行乎?上曰,試券畢捧然後爲之,可也。上曰,武官則盡射耶?起燮對曰,射之過半矣。上曰,咨文出給則亦以龍亭子奉安乎?起燮對曰,果以龍亭子,奉安于承文院矣。起燮曰,白文呈券許多,場內所存,不過二三人云,科次爲之,何如?上曰,場內所存幾人耶?起燮對曰,臣未能看審,而似不過二三人云矣。上曰,科次爲之。起燮曰,文官重試,丙辰則取十人,丙寅則取三人,今番取幾人乎?上曰,丙子何以爲之耶?起燮曰,亦取三人矣,命書傳敎曰,今番文官重試取三人。出榻敎科次入侍時,上曰,對讀官置之,直爲坼封,肇源曰,竝書三下,分爲一二,以爲甲乙丙三科,何如?上,可之。晦壽進前坼封,讀三券封內訖,上曰,預差一張,坼封示之,可也。晦壽坼見奏曰,副正字臣宋持養矣。上曰,武科壯元,誰也?起燮曰,前營將降資臣李寬奎也。上曰,誰也?起燮曰,李錫奎之八寸也,故文忠公鰲城府院君恒福之七代孫也。起燮曰,文武官重試,今已出榜,政官牌招,依例開政擧行,何如?上曰,依爲之。出擧條行護軍朴周壽曰,北漢城堞之頉處修築事,年前已有成命,而間因國役之稠疊,尙未始役矣,今夏若又經潦,則實有全頹之慮,分付各該營,使之卽爲擧行,何如?上曰,依爲之。出擧條上命呼禮畢,通禮跪告禮畢,上乘輿,起燮駕前奏曰,禮畢後玉轎不卽待令,事甚可駭,當該司僕寺官員,所當重勘,而本院請推之外,無他可施之罰,何以爲之乎?上曰,拿處,可也。出擧條上由靑陽門·建陽門·協陽門,入宣化門,出標信解嚴,還內後,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深三分。
金炳朝啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
以校理尹秉烈,副校理朴升鉉·朴潞壽牌不進罷職傳旨,傳于洪學淵曰,只推。
洪學淵啓曰,卽者副校理朴升鉉,以其親病,投章徑歸,原疏以國忌齋戒,纔已退却矣,所當直捧禁推傳旨,而此與無端徑行有異,推考警責,何如?傳曰,允。原疏捧入。
金炳朝啓曰,假注書林永洙身病猝重,勢難察任,今姑改差,何如?傳曰,允。
林永洙改差,代以姜時永爲假注書。
金炳朝,以兵曹言啓曰,中軍以曾經守令人除拜,則與營將履歷一體施行,自是定式,而昨日政事,江華中軍李大淵,以前任雲峯縣監居下,雖已準限敍用,姑未洗滌,法不當備擬於營將履歷窠,而臣矇然擬入,至蒙恩點,不勝惶恐,而原望筒勿施,何如?傳曰,允。
又以訓鍊都監言啓曰,今番瑞蔥臺試射放時及南小營試射放時,本局將官將校軍·兵等射砲藝入格之類,謹依判下單子,以軍器寺筒箇·弓箭,戶曹木布,施賞之意敢啓傳曰,知道。
副校理朴升鉉疏曰,伏以,臣於瀛館一步鐵限在前,課日違傲,冞增兢惕,而卽接鄕信,臣之偏母,近因調護之失宜,痁瘧餘祟,又添痞滯,寒熱交作,痰火時升,神精昏瞀,飮啖全却,起居須人,宛轉床笫,委遣家僮,促臣歸視,臣自聞此報,方寸焦熬,按住不得,玆敢冒入文字徑尋鄕路。伏乞聖明俯垂矜憐,亟賜鐫遞,仍治臣瀆擾擅離之罪,以昭法紀,千萬幸甚臣無任云云。省疏具悉。爾其勿辭往護。
上在昌德宮。停常參·經筵。
洪學淵啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
又啓曰,明日傳香,禮房承旨當爲齋宿,左承旨洪命周,所當牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,李若愚落點。
洪學淵啓曰,新除授承旨李若愚,以前任安東府使,方在解由未出中,何以爲之?敢稟。傳曰,勿拘。
又啓曰,行都承旨洪起燮,右承旨朴晦壽不爲仕進,左承旨任存常式暇,右副承旨金炳朝式暇出去,院中只有臣一人,伴直無人,新除授左副承旨李若愚,所當牌招,而拘於廳規,不得請牌,何以爲之?敢稟。傳曰,牌招。
傳于洪學淵曰,召對爲之。
李若愚,以奎章閣言啓曰,前檢書官李熙耉·朴宗琰,兼檢書官差下事,允下矣。時無職名,令該曹口傳付軍職,使之冠帶常仕,何如?傳曰,允。
又以承文院都提調意啓曰,冬至兼謝恩使回便齎來咨文中有賜物事,使臣參宴事,漂民出送事,咨文出來矣,以前頭使行,別伸謝悃之意,撰出咨文,正書安寶後,定禁軍騎撥下送于灣府,以爲入送北京之地,何如?傳曰,允。
洪學淵,以兵曹言啓曰,各道都試,必以本道軍校輩試藝,京居人毋敢冒錄許赴,自是法式矣,今番武科直赴殿試人李潤璣,卽故將臣邦一之從侄,以居京之人,去乙酉年統營都試時,以本營捕盜軍官名色入格,事甚疑怪,取考原啓本居住,則以晉州懸錄,故招致李潤璣,多般査問,則所供亦多糢糊,未可準信,紅牌不可循例頒給,關問該道,入籍居生與否,溯考累式帳籍後稟處,何如?傳曰,允。
又以義禁府言啓曰,卽接月令醫員金相羲手本,則時囚罪人李竣祜猝得泄痢,度數頻數,眞元大脫,氣息奄奄,實爲危篤云,罪人病勢如此,則一邊保放一邊草記曾有定式矣。李竣祜姑爲保放之意,敢啓。傳曰,知道。
丙戌三月二十四日午時,上御熙政堂。召對入侍時,參贊官洪學淵,直閣李嘉愚,侍講官洪赫,檢討官沈英錫,假注書姜時永,記注官安仁,記事官李景在各持孟子第二卷,以次進伏訖。上命開卷讀之。赫奏曰,自止有所相左,恐當釐正以讀矣。上曰,自止誤爲付標乎?赫曰,頃日進讀之章,止于距心之所得爲也而今見付標在於以貨取乎之下,此則似當以頃日進讀之章爲定矣,仍讀自曰,今有受人,止致爲臣而去,上曰,文義陳之。赫曰,今有受人之牛羊而爲之牧之者,必爲之求牧與芻矣,蓋孔距心以平陸大夫,爲牧民之官,而猶未免饑歲老弱顚連之患,則其不善芻牧之任可知,而謂以非距心之所得爲也,此固不求芻牧,而歸咎齊王之意也,惟我殿下,聖德卓越,俯念昨歲畿·湖之告歉,許多賑恤之需,已爲頒下,則道伯及守宰,必善爲對揚,期有芻牧之效矣,伏願更加申飭,以爲實惠下究之地焉。上命掩卷,玉堂先爲退出,嘉愚曰,臣以內閣事,有所仰奏矣,兼檢書柳本學方在外任,今姑減下,前銜中李熙耇·朴宗琰,兼檢書差下似好,故敢此仰達矣。上曰,依爲之。嘉愚曰,不必以此事書出於擧條,當退而書入於筵說以啓矣。上曰,唯,仍命閣臣退去,上問承旨誰某在院乎?學淵曰,只有臣一人,而新除授承旨李若愚姑未入來矣,上又問曰,禮房,誰也?學淵曰,房望姑未下,未知換房之如何,而未下前則新除授承旨似當仍房矣。上命退,承史以次退出。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿世子宮口傳問安。答曰,知道。
世子嬪宮口傳問安。答曰,知悉。
洪學淵啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴晦壽啓曰,右副承旨金炳朝今日不爲仕進,卽爲牌招,何如?傳曰,允。
洪起燮啓曰,藥房三提調持湯劑來待矣。傳曰,封入。
傳于李若愚曰,傳香承旨馳詣明陵,奉審摘奸,局內諸陵,一體奉審以來。
洪學淵啓曰,禁衛大將柳相亮以南壇奉審事,明日出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
傳于洪學淵曰,二十八日當親臨明溫公主主第,侍衛省約磨鍊,不緊各司隨駕,置之。
傳于洪學淵曰,王世子隨駕,依例磨鍊。
傳于洪學淵曰,王世子隨駕,衛內磨鍊。
傳于李若愚曰,奉審承旨入侍。
以江華府內帑庫舍修補時留守以下書啓,傳于任存常曰,留守申絢內下大豹皮一令賜給,經歷宋仁載內下大鹿皮一令賜給,看役嘉善李彦會等五人各內,下筒箇一部賜給,色吏等令本府木布題給。
以右副承旨金炳朝牌不進罷職傳旨,傳于朴晦壽曰,只推。
洪學淵,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意敢啓傳曰,知道。
又以兵曹言啓曰,今三月二十八日親臨明溫公主主第時,何營軍兵隨駕,何營軍兵留陣,而禁御兩營鄕軍則今旣停番矣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領,合屬先廂,御營廳騎士二番,外營入直馬步軍,摠使都領爲後廂,禁軍與入直一番爲之,禁將率該營標下軍及京軍一哨,騎士一番留陣,留營有取軍儀仗,仗馬,置之,可也。
丙戌三月二十五日辰時,上御熙政堂。藥房入診入侍時,都提調沈象奎,提調趙萬永,副提調洪起燮,假注書韓兢人,記注書全允淡,記事官李景在,直閣李嘉愚以次進伏,醫官李彦厚·金殷相·盧在豐以次進伏楹外訖,象奎曰,近日日氣淸和,而雨後乍寒,聖體,若何?上曰,一樣矣。象奎曰,寢睡·水刺之節若何,上曰,一樣矣。象奎曰,中宮殿氣候,何如?上曰,一樣矣。仍命醫官入診,彦厚等以次診候訖,退伏奏曰,脈候左右三部調均,而第於左右寸關,有沈微之意,似是痰氣所滯,議定調理之劑似好,故敢此仰達矣。象奎曰,醫官之言旣已如此,且近日湯劑久停,進服調劑似好,故臣等退出藥院,與諸醫官當議入調理之劑矣。上曰,唯。萬永曰,今番啓下淸心元·安神丸各五劑,蘇合元十六劑及三分二廣濟丸三劑所入麝香合爲三百八十八部三分三里三毫內,春等用餘麝香一百四部六分一里除,實不足爲二百八十三部七分二里三毫,令戶曹別貿取用事,分付,何如?上曰,唯。象奎曰,昨日兵曹以今番武科直赴殿試人李潤璣,卽故將臣邦一之從姪居京之人,入格於去乙酉年統營都試,事甚疑怪,取考原啓本居住,則以晉州懸錄,紅牌不可循例頒給,關問該道,入籍居生與否,溯考累式帳籍後稟處,草記蒙允矣,近來科試奸弊,無所不有,京居人之圖占外方都試,此尤冒禁蔑法之事,纔有年前黃海兵營都試處分,而猶復不戢,又有如此之類,極可駭痛,不必關問後處之。李潤璣直赴,直爲拔去於原榜目,今聞潤璣之父故郡守邦億,曾居晉州幕府也,生潤璣,未及率來之前,附籍於其外家率下云,旣是本州貽生,又嘗附籍外家,則與年前岡營冒赴之類,煞有間焉,而設有赴籍,豈非原居,則許其赴試,亦渉不審,當該帥臣,從重推考,何如?上曰,依爲之。出擧條象奎曰,外方都試之法,各其營所管軍摠中人,方得赴試,而入格人修啓時,亦必具書其役名居住,其中直赴殿試者,政院一依啓本所書,成給直赴帖,科制本自嚴重,法意莫容奸僞,而近來冒占之類,殆售變幻之習,直赴人單子,不以入格時役名居住,而某色軍名,改以閑良,某邑居住,改以居京,殿試榜目,只憑其單子,頒賜紅牌,又只憑殿試榜目,而不復詳考其原啓本與直赴帖,及其唱名受牌之後,雖鄕兵土卒之卑微,變其本役,無可區別,如是之故,此爲妙方,益無忌憚,事之駭痛,莫此爲甚,今番殿試,紅榜紅牌,雖已申飭該曹,一依各營原啓本,逐一査準以書,殿試榜目之謬誤者,亦令付標釐正,而此後則無論式年與別科,凡於唱榜時,紅榜紅牌之該曹書出者,別定備郞,前期詳準,如有差錯,改易於原榜目原啓本者,則該掌官吏從重勘罪之意,揭爲定式,以嚴科體,以杜奸弊爲好,故敢此仰達矣。上曰,依爲之。出擧條進御加味君子湯自今日一帖式煎入事。出榻敎仍命大臣先退,諸臣以次退出。
丙戌三月二十五日酉時,上御熙政堂。奉審承旨入侍時,左副承旨李若愚,假注書韓兢人,記注官全允淡,記事官李景在,以次進伏訖。若愚起伏奏曰,臣承命馳詣明陵,陵上奉審則無頉,丁字閣·碑閣奉審則無頉,祭物祭器祭井看審則精潔,諸執事摘奸則無頉,仍詣敬陵,陵上奉審則無頉,丁字閣碑閣奉審則無頉,仍詣昌陵,陵上奉審則無頉,丁字閣·碑閣奉審則無頉,仍詣翼陵,陵上奉審則無頉,丁字閣·碑閣奉審則無頉,仍詣弘陵,陵上奉審則無頉,丁字閣·碑閣奉審則無頉,仍詣順懷墓,墓上奉審則無頉,丁字閣·碑閣奉審則無頉,蜂峴摘奸則亦爲無頉矣,上仍命退,承史以次退出。
上在昌德宮。停常參·經筵。
洪學淵啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
朴晦壽啓曰,明日文武科放榜,再明日動駕,三明日三十日光陵忌辰祭齋戒正日,來四月初一日宗廟夏享大祭齋戒相值,視事頉稟之意,敢啓。傳曰,知道。
又啓曰,右副承旨金炳朝今日不爲仕進,卽爲牌招,何如?傳曰,允。
洪起燮啓曰,藥房副提調持湯劑來待矣。傳曰,封入。
傳于洪學淵曰,回還書狀官入侍。
兵曹口傳政事,副司果單李熙耇·朴宗琰。
以右副承旨金炳朝牌不進罷職傳旨,傳于朴晦壽曰,只推。
洪學淵以兵曹言啓日,今番武科殿試參榜捕盜軍官李潤璣,因大臣所奏,拔去事,命下矣。原榜目中付標丙科三百十二人,以三百十一人改付標以入之意,敢啓。傳曰,知道。
又以禁衛營言啓曰,謹依定式,臣相亮進詣南壇,奉審摘奸,則壇上與階砌紅箭門內外俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
行都承旨洪起燮,右承旨朴晦壽,左副承旨李若愚,同副承旨洪學淵等疏曰,伏以,臣等昨伏見傳敎下者,有臨幸明溫公主私第之命矣,簡輿衛之儀,行家人之禮,方春暇日,聖心悅豫,瞻聆所及,孰不欣仰,況此是國朝已有之擧,則外面驟看,固若無損於事體,然第伏念,人君一動,厥有常度,事出無名,德易爲累,今也旣異屬尊之地,又非歷路之便,而降屈至尊,耑日戒駕,或渉張大,反歸輕屑,臣等淺見,竊以爲未安也,職忝近密不容泯默,玆具短章,冒徹崇嚴。伏乞聖明,淵然深思,亟寢成命焉,臣等無任云云。答曰,省疏具悉。卿等之言,亦未然,旣曰,國朝已行云爾,則其亦不可以已乎,勿煩。
丙戌三月二十六日未時,上御熙政堂。回還書狀官入侍時,右承旨朴晦壽,假注書姜時永,記注官李湜,記事官李景在,書狀官朴宗學以次進伏訖。上問曰,無事回還乎?宗學起伏對曰,王靈攸曁,無事得返矣。上命退,宗學先爲退出,上曰,史官就座。仍命退,承史以次退出。
上在昌德宮。停常參·經筵。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
洪起燮啓曰,藥房副提調持湯劑來待矣。傳曰,封入。
傳于朴晦〈壽〉曰,右承旨入侍。
傳于李若愚曰,召對爲之。
傳于金炳朝曰,明日出宮內門路,以協陽門爲之。
洪學淵啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于洪學淵曰,只推。
金炳朝啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
傳于金炳朝曰,罰已施矣,前兵曹判書金魯敬敍用,其時別將李惟秀以下罪名,竝分揀放送。
金炳朝,以兵曹言啓曰,今月三十日一內禁軍番次矣,該番將李殷會身病猝重,呈狀乞遞,改差,其代依例口傳擬入之意,敢啓。傳曰,知道。
兵曹口傳政事,以李貞坤爲內禁將。
金炳朝,以訓鍊都監言啓曰,本局哨官鄭臣弼身爲將官,不有令飭,肆然犯科,其在重師律之道,不可仍置,爲先汰去之意,敢啓。傳曰,知道。
義禁府啓目,司僕寺正李竣祜原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓分揀放送爲良如敎。
金炳朝,以義禁府言啓曰,保放罪人李竣祜還囚捧供以入之意,敢啓。傳曰,知道。
行兵曹判書李肇源疏曰,伏以,臣感恩造之如天,懼報答之無地,闔室攢祝,隕結爲期,更何敢以旣往之區區情蹤,冒煩宸聽也哉,若夫向來號籲,亶出於老病沈頓,不能陳力之實際眞境,且一肅體諒,王言如綸,臣奉持莊誦,信若四時,鞶帶之褫,庶不崇朝,及承批旨,尙靳允許,繼以臨殿試士,嚴召踵下,臣路阻違牌,不得不扶曳趨膺,自是以後,鑾蹕屢戒,陪衛有重,此時更瀆,跡渉占便,臣爲是懼,未敢言私,拚死奔奏,而其蹣跚跛躄之形,天日在上,亦應監止矣,抑臣愚死罪,竊恐我殿下,以爲人臣說病,每多例飾,目下精力,尙責任使,則臣雖急於丐免,焉敢一毫欺誣也,臣本受氣甚薄,嬰疾已早,痰結成痞,風動爲眩,偶感寒暑則輒添焉,少加勞瘁則必發焉,宛轉叫楚,劇歇無常,而猶幸四體不至癱瘓,出入駈馳,粗可自效,迺數歲以來,肩臂麻刺,殆將痿痺,至于腰脅,衝亘硬直,甚則襟帶解結,必借旁手,階庭步履,扶杖亦艱,凌衰乘虛,表裏挾攻,飾巾餘氣,無望更完,近日所經之能免顚蹶,直是倖耳,而退卽委仆,身如束縛,床褥之間,蠢動猶難,今以臣之若是癃痼,乃一向擔此重任,則譬如負販之蟲,猶更取物畢竟摧壓,其理灼然,而見又動駕隔宵矣,顧臣殘骸,勢如弩末,左思右量,無復可强之道,假令臣老益無恥,長懷貪戀,其於受任輕重之際,豈不視力强弱,知所去就,以致公私狼狽,而終莫之恤乎。伏乞天地父母,曲察由中之懇,特賜鐫改之命,俾垂死殘喘,安意調息,則涵育之澤,其終如始,餘生歌詠,尤不知所云也,臣無任云云。答曰,省疏具悉。至懇如此,禮使之義,可不曲遂,但卿旣行公,動駕又隔宵,過此當體諒矣。
丙戌三月二十七日午時,上御熙政堂。右承旨入侍時,右承旨朴晦壽,假注書姜時永,記注官安仁,記事官李景在,兵曹正郞權馥以次進伏訖。上命馥進前,賜一密封,命曰,下去着實爲之。仍命退,諸臣以次退出。
今三月二十七日申時,上御熙政堂。召對入侍時,參贊官李若愚,侍讀官尹秉烈,檢討官沈英錫,直閣李嘉愚,假注書姜時永,記注官安仁,記事官李景在各持孟子第二卷,以次進伏訖。上命開卷讀之。秉烈讀自齊人曰,所以,止與之言行事也。上曰,文義陳之。秉烈曰,孟子進退之綽綽有裕,與孔子止則上行則行之意,同一揆也,聖人行止進退,一是當於理而已,至於戰國時,人若不得於官守言責,則當去而之他,而今於天下一國,四海一君之時,去將安之,不得於朝則山林而已,山林者,獨善其身者之所,而自有進退行止之可觀,人主之求人,必於退讓鞱晦之間,則自可得人於官守言責之任,庶致野無遺賢之治,伏願體念焉。上曰,下番陳之。英錫曰,孟子曰,有言責者不得其言則去,人君嘉納聽從,則初無可去之義,而有言而不從,故必致身而去,伏願殿下,如有進言納諫之人,必嘉納而聽從,使無退去之意,則忠言日聞而賢臣自進矣。上曰,參贊官陳之。若愚曰,玉堂上下番所奏信好,臣無容更贅,而有言責者不得則去之之義,尤宜體念,人君苟能於人臣之進言也,有如流弗咈之盛德,則豈有不得而去之理也,言責者之不去,專由於人君之聽言從諫,伏望於此,深留聖意焉。上曰,閣臣陳之。嘉愚曰,玉堂上下番及參贊官所奏已盡之,臣無容更達矣。上命掩卷。仍命退,諸臣以次退出。
上在昌德宮。停常參·經筵。
上詣明溫公主主第後,王世子板位問安。答曰,知道。內閣·政院·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
洪起燮啓曰,司僕寺內乘來言,捲簾,取稟。傳曰,捲三面。
洪學淵啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于洪學淵曰,只推。
洪起燮啓曰,藥房提調·副提調持湯劑來待矣。傳曰,奉入。
傳于金炳朝曰,新恩謝恩當親受,該房知悉。
傳于朴晦壽曰,兵判有闕之代,前望單子入之。
傳于洪起燮曰,別侍衛令次堂擧行。
金炳朝,以弘文館言啓曰,本館上番校理臣尹秉烈,下番副修撰臣沈英錫,俱以宗廟夏享大祭祭官,今日議政府肄儀時,晝仕出去之意,敢啓。傳曰,知道。
又以弘文館言啓曰,副校理朴潞壽,卽爲牌招察任,何如?傳曰,允。
洪學淵,以義禁府言啓曰,黃海監司趙晉和狀啓內,康翎前縣監權徽罪狀,令攸司稟處事,啓下矣。權徽今方待命,拿囚之意,敢啓。傳曰,知道。
又以義禁府言啓曰,前禁軍別將李惟秀段,罰已施矣,罪名分揀放送事,承傳啓下矣。李惟秀分揀放送事,分付該道道臣,何如?傳曰,允。
洪學淵啓曰,卽者義禁府都事來言,今日動駕時,駕側鳴錚罪人禹憲榮奴成玉,移送秋曹云矣,敢啓。傳曰,知道。
行兵曹判書李肇源疏曰,伏以,臣敢將癃病之狀,復瀆聽卑之天,遞解之恩,攢手顒祝,及奉批旨,又靳兪音,至伏承動駕後體諒之敎,則在臣分義,豈敢不拚死馳驟,以伸陪扈之忱,而顧臣孱骸之萬難自力,聖鑑之所俯燭,而前後陳懇,亦已悉暴無餘矣。多少形症之呻吟啽囈,且置勿論,見今肩背腰脅之間,衝亘刺痛,一倍添劇,委身床簀,跬步莫動,宛轉叫苦,作一籧篨,以若病情,雖欲勉强趨詣,奔走後先於儀衛之內,其勢誠末由也已,玆敢不避猥越,倩人搆疏,干冒於紸纊之下。伏乞聖慈,憐臣沈痼之實,許臣鞶帶之遞,使陪衛無曠,殘喘獲全,公私幸甚,臣無任云云。答曰,省疏具悉。所懇又如此,本職許遞。
丙戌三月二十八日卯時,上御熙政堂。新恩謝恩親受入侍時,行都承旨洪起燮,左承旨任存常,右承旨朴晦壽,左副承旨李若愚,右副承旨金炳朝,同副承旨洪學淵,假注書韓兢人·姜時永,記注官全允淡,直閣李嘉愚進伏。重試文科新恩狼川縣監尹濟弘,前校理林處鎭,前應敎李渭達,文科新恩令鄭基一,進士李鼎在,生員洪在喆·趙秉常,進士李發源,生員金東健,幼學兪章煥·李鼎敍,武科重試新恩及第李寬奎,前郡守尹始大·具載鳳,前縣監李鍾振,權管李鶴淵,出身朴繼發,前郡守申漢升,前守門將李倫敍,前宣傳官李鍾和,出身金麗澤·元昌業·李再英,別試武科新恩副司勇吳致永,閑良金宅履·崔涉·金正鏞·趙行祿·孫光旻,別付料軍官洪天用,將仕郞吳鶴善,閑良張性烈·趙安和·金基明,通德郞金遜根,閑良具永淳,選武軍官李碩孝,閑良李煥絅,別騎衛姜太周,閑良沈肇永·吳達臣·趙台揆·洪允柱,馬兵黃慶繪,副司勇李煥臣,馬兵金秀英,閑良洪永錫·尹天民·朴宗爀·吳敬祿,閑良尹致憲·李應祖·安義錫,將仕郞李裕明,閑良李會鳳·鄭文鴻,副司勇鄭周鉉,兼司僕金鼎煥,閑良徐興殷·沈正樂·金始顯·白逌鎭·洪德上·崔洪賢·朴臣一,通德郞呂東旭,閑良李九東,親騎衛韓百喆,馬兵白樂峻,閑良鄭履和,業武李哲權,閑良張斗一,親騎衛李基亨,業武洪萬泳,選武軍官李得成,別武士金養厚,選武軍官李重榮,親衛士金大植·崔致衡,振武士朴啓鴻,別武士康志淵·韓錫璡,別抄金順永,別隊馬兵李豐植,馬兵李鶴柱,敎鍊官池應璿,別隊馬兵李道恒,馬兵沈能勳,敎鍊官安重基,袱直徐宅順,奉持任快逸,馬兵柳興植,別隊馬兵鄭得英·全繼應,馬兵金泰鎭·金景孫·張成翼,別隊馬兵金快孫·金大湸,別武士李宗杓,矢人崔繼恒,馬兵李顯佑,別付料軍官南鴻䎘,別武士鄭彦鏞,別隊馬兵朴完吉,馬兵朴元基,別隊馬兵金鎭鶴,馬兵金景禹,矢人任學淵,別墜馬兵李文奎·金錫基·劉今孫,馬兵朴道顔·高應喆,別抄金希泰,旗牌官金炳業,別墜馬兵金禹靈,親騎衛崔光郁,馬兵盧亨國,別墜馬兵金光賢,奉持蔡技永,敎鍊官沈能恪,馬兵金元哲,別付料軍官姜漢龜,武藝別監申尙祐,扈衛軍官文尙祐,別付料軍官邊壽昌,門旗手吳順賢,兼司僕孟昌孫,親騎衛朴乃和,帳幕軍李孝信,別付料軍官金鎭瑚,別抄金義煥,別墜馬兵金麗顯,馬兵申弘鍊,別墜馬兵李觀培,別抄上護軍閔百厚,親騎衛申陽祿,馬兵金大潤,別墜馬兵林斗七·林斗郁·鄭有寬,親騎衛安益蕃·徐義晉·全守範,馬兵金文赫,別武士李寅煥·文啓八·崔才成·鄭國珍·李京天,選武軍官兪致淳,抄上武士張斗顯,別武士朴能元·朴豐榮·朴正默,帳幕軍李昌燁,廵令手文興福,武藝別監王德寧,副司勇李光秀,挾輦軍車敏行,親騎衛張致大·金雲哲·林熙秀,馬兵姜文得·吳丁得,前排軍金致鼎,騎士文命紀,武藝別監金鍾禹,別武士殷養哲·徐有成·兪國柱·崔昌宇,選武軍官金光寬,別武士金民熙·李夏茂·張膺翰·崔柱祥·權珌·南夏極·朴必崗·朴起賢·金弘得·朴宗彦,扈衛軍官張景翼,前排軍鄭東明,挾輿軍金銀得·田潤慶,槍劍軍鄭次重,振武士方煥得,親騎衛金正洛,宣傳官尹羲烈,別武士權誨,兼司僕李完基,親騎衛朴濂,元馬兵金興烈,馬兵許炤·韓鼎運·宋時楫,騎士金漢喆,別武士李昌郁,親騎衛金利連·崔齊崙·韓鍾秀·鄭興哲·崔光重·朴行倫·朴長淵,前排軍金龍澤,駕後禁軍朴昌馥,宣傳官吳顯文,門旗手金英完,武藝別監金錫哲,司鑰李壽亨,左列軍官李命龍·金致潤·吳道亨·李樂胤,武士洪昌世,閑良朴景信,右列軍官孫得弘·金來復,馬兵梁於仁老味,探船將洪眞權,抄上武士朴慶林,馬兵高錫琦,親騎衛柳存燁,宣傳官白希洙,前排軍李東蕃·李龍雲·韓宗福,挾輦軍李文昌,別墜馬兵金義寬·申大義,宣傳官安弼壽,武藝別監張泰秀·邊尙位,前排軍朴尙雲,敎鍊官李陶淵,別武士孫亨富,親騎衛金京天·孫昌祿·崔雲芳·洪洛龜·柳基昌·李翰鎭·金大成·鄭元榮,禁軍李仁錫,別付料軍官金奎烈,親騎衛李春恒·姜達,別付料軍官金希元,別武士金亨祥,別武士金鎔·金基善,親騎衛康鵬九·李景殷·全龍興,前排軍李根秀,親騎衛裴石斗·李成龍·嚴虎臣,選武軍官李章煥,勸武軍官徐秉洙,親騎衛李芳渙·李得樹·李錫冕,鄕騎士申碩坤,別武士全學老,武學崔擎天,親騎衛韓膺謙·金始漢·金達俠·柳益模,禁軍金柱翼,親騎衛金礪潤·張繼宅·高澤魯·洪秀昌·禹宅榮·趙元奉·金仁寬·高光學·吳載植·金興彩·金履基,扈衛軍官秦永恒,別付料軍官崔允達,勸武軍官張源華,別抄孫興爀·咸榮仁,親騎衛韓繼繩·李贇茂·金益尙·李明信·金景純·金裁迪·石和玉,別武士李以復·申晦應·金基馹·黃在榮·武士金致權,軍官趙明禧,別武士李宗吉·金敬祿·韓道崇,馬兵李正烈,城長朴景俊,別武士沈鳳永,別砲衛趙學信·金丁銀,武學朴宗植,扈衛軍官李東暎,內禁衛李南秀,羽林衛朴根寬,親騎衛權興達,左列軍官吳尙軫,別武士姜碩鎬,鄕騎士崔尙憲,親騎衛鄭錫僑,別付料軍官李義彬·宋在烈·李殷源,右列軍官張夏祚,勸武軍官金善翼,別騎衛丁在翼,右列軍官陳燦逵·金鼎五,左列軍官鄭樂聲,別武士張鳳羽,馬兵尹致衡,別武士崔大興·金尙璞·朴在恒,鄕騎士金哲信,兼司僕金明朝序立階下訖。上曰,新恩行禮斯速擧行。上曰,笏記卽爲讀之。新恩仍行四拜禮,上曰,新恩爲幾人乎?起燮曰,重試文科三人,武科十二人,而別試文科八人,武科三百十五人矣。命宣醖訖,上曰,文武新恩一人式由東西階分而上之。起燮曰,武科則人員旣多,階下狹窄,恐難盡容,從便處之,何如?上曰,武科則只以乙科人進前,可也。濟弘等以次進前,上曰,各奏姓名,可也。重試文科新恩尹濟弘·林處鎭·李渭達及武科重試武科新恩李完奎等各奏姓名,上曰,乙科人已盡爲奏對乎?起燮曰,盡爲奏對矣。上命退新恩先爲退出。仍命退,諸臣以次退出。
丙戌三月二十八日卯時,大駕與王世子詣明溫公主主第擧動入侍時,行都承旨洪起燮,左承旨任存常,右承旨朴晦壽,左副承旨李若愚,右副承旨金炳朝,同副承旨洪學淵,假注書韓兢人·姜時永,記注官全允淡,記事官李景在,直提學朴綺壽,直閣李嘉愚,待敎金興根,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永進前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦,進發,由肅章門·進善門·敦化門,王世子祗迎後,仍爲隨駕,上至主第降輦所。通禮跪啓請降輦乘輿,上降輦乘輿,至降輿所,通禮跪啓請降輿,上降輿入內,命承史權退,還宮時至,命書傳敎曰,還宮時王世子祗迎,置之。通禮跪啓請外辦,上乘輿出降輿所,通禮跪啓請降輿乘輦,上降輿乘輦,由鐵物橋路·敦化門·進善門·肅章門,至協陽門。通禮跪啓請降輦乘輿,上降輦乘輿,入協陽門,出標信解嚴,由宣化門還內,諸臣以次退出。
上在昌德宮。停常參·經筵。
洪學淵啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意。敢啓。傳曰,知道。
洪起燮啓曰,藥房提調·副提調持湯劑來待矣。傳曰,封入。
任存常啓曰,假注書韓兢人身病猝重,勢難察任,今姑改差,何如?傳曰,允。
又啓曰,假注書姜時永身病猝重,勢難察任,今姑改差,何如?傳曰,允。
金炳朝啓曰,卽者禮曹郞廳來言,來四月初二日行宗廟夏享大祭犠牲看品,小宗伯與本署提調當爲前期擧行,而參判金逌根在外,無以擧行云,何以爲之?敢稟。傳曰,許遞。前望單子入之。
禮曹參判前望單子入之,朴綺壽落點。
兵曹判書前望單子入之,朴宗薰落點。
朴晦壽啓曰,新除授兵曹判書朴宗薰,時在平安監營任所,命召傳授,一時爲急,交龜後斯速乘馹上來事,下諭,何如?傳曰,允。
韓兢人改差,代以洪在喆爲假注書。
姜時永改差,代以金東健爲假注書。
洪在喆有頉,代以兪章煥爲假注書。
金東健有頉,代以李發源爲假注書。
傳于洪學淵曰,留院公事入之。
傳于金炳朝曰,發遣吏郞,諸執事淸齋與否,摘奸以來。
兵曹口傳政事,護軍單金逌根。
以副校理朴潞壽牌不進罷職傳旨,傳于金炳朝曰,只推。
以慶尙監司趙寅永狀啓,長鬐縣監金鎭喆,負逋吏三寸叔金夢金縊死行檢時,屍親十數人,持杖揮打,雖曰橫逆,其爲貽辱,莫此爲甚,不可仍置,爲先罷黜事,傳于朴晦壽曰,觀此狀辭,民習之可駭,不勝寒心。作黨諸漢嚴査,竝施當律。該倅事,所請容亦無怪,恐啓後來逐倅之弊,特爲安徐事,回諭。
金炳朝,以禮曹言啓曰,卽接溫陽幼學宋煥百所志,則以爲,族孫欽樂嫡妾俱無子,以其同姓十二寸弟欽學第三子好明,欲爲繼後,兩家相議完定,而未及禮斜,欽樂夫妻俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋煥百所訴旣如此,依定式,宋欽學第三子好明,立爲宋欽樂之後,何如?傳曰,允。
洪學淵,以訓鍊都監言啓曰,本局千摠趙文錫身病甚重,勢難察任,改差,何如?傳曰,允。
又以禁衛營言啓曰,昨日動駕時,本營哨官申光浩,以作門哨官,擧行駭然,決棍汰去之意,敢啓。傳曰,知道。
又以御營廳言啓曰,昨日動駕時,作門哨官金時鳴,雜人不能禁斷,以致喧嘩,事極駭然,爲先汰去之意,敢啓。傳曰,知道。
又以義禁府言啓曰,卽接月令醫員金相羲手本,則時囚罪人權徽,素患積症,猝發於就囚之後,時時衝上,間間昏倒,食飮全却,目下症形,實有難保之慮。罪人病勢如此,則一邊保放,一邊草記,曾有定式矣。權徽姑爲保放之意,敢啓。傳曰,知道。
上在昌德宮。停常參·經筵。
藥房都提調沈象奎,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。
世子嬪宮口傳問安。答曰,知悉。
任存常啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
洪起燮啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金炳朝曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
洪起燮啓曰,藥房三提調持湯劑來待矣。傳曰,封入。
兪章煥有頉,代以韓鎭㦿爲假注書。
李發源有頉,代以宋尙玉爲假注書。
傳于洪起燮曰,左副承旨許遞,前望單子入之。
承旨前望單子入之,李渭達落點。
傳于朴晦壽曰,召對爲之。
以吏曹參議徐憙淳牌不進罷職傳旨,傳于朴晦壽曰,只推,更爲牌招。
備邊司,以李羲甲爲平安監司。
朴晦壽啓曰,吏曹郞廳來言,平安監司下批政事,取稟。傳曰,政官牌招開政。
有政。吏批,判書趙萬永進,參判沈能岳在外,參議徐憙淳牌不進,右承旨朴晦壽進。以金履載爲宗廟提調,金在昌爲社稷提調,申在植爲典醫提調,洪起燮爲司圃提調,李光憲爲典牲提調,洪奭周爲造紙提調,金履平爲社稷令,申履祿爲宗簿主簿,行平安監司單李羲甲,兼掌令朴宗學減下,訓鍊都監提調單朴宗薰,禁衛營提調單朴宗薰,御營廳提調單朴宗薰。
再政。以朴雲壽爲景慕宮令。
兵批,判書朴宗薰在外,參判朴宗正病,參議李衡柱入直進,參知金喆遠病,右副承旨金炳朝進。上護軍李肇源·金魯敬,護軍李惟秀,副護軍洪命周·李鼎會·李顯夔·李儒斌·卞浩德·趙徽鑑·徐良輔·鄭健行·李光根·李若愚,以上竝單付。平安道節度使單李羲甲。
傳于朴晦壽曰,發遣吏郞,諸執事淸齋與否,摘奸以來。
以吏曹參議徐憙淳再牌不進罷職傳旨,傳于朴晦壽曰,只推。
以京畿監司徐長輔狀啓,龍仁縣民家失火事,傳于金炳朝曰,許多民戶之失所棲遑,聞甚矜惻,元恤典外,別加顧助,使之不日奠接,毋至失所棲遑之地事,回諭。
韓鎭㦿有頉,代以趙秉常爲假注書。
宋尙玉在外,代以李治達爲假注書。
金炳朝,以備邊司言啓曰,宣惠廳堂上有闕之代,兵曹判書朴宗薰差下,何如?傳曰,允。
又以兵曹言啓曰,今三月三十日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以宣惠廳言啓曰,三月令宗廟薦新蕨菜,全羅道當次,而貢人處使之趁期封進矣,今年春序差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,亦有過限之例,待稍長新採,卽爲封進之意,分付該曹,何如?傳曰,允。卿則勿待罪。
丙戌三月三十日辰時,上御熙政堂。藥房入診入侍時,都提調沈象奎,提調趙萬永,副提調洪起燮,假注書韓兢人,別兼春秋吳致愚,記事官李景在,直閣李嘉愚,以次進伏,醫官金殷相·金亨基,以次進伏楹外訖。象奎曰,夏節初屆,日氣淸和,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,各殿宮氣候一樣矣。上命醫官診候。殷相·亨基等以次診候訖,退伏奏曰,脈候左右三部調均矣。象奎曰,近日連進湯劑,而係是調理之劑,果能善爲調和乎?上曰,湯劑儘爲調和而善下矣。象奎曰,日前天氣淸和,鑾輿夙戒,臨幸明溫公主私第,聖情想必欣滿矣。然而侵早勞動,臣等伏慮萬萬矣。今伏承聖體一樣之敎,臣等不勝欣忭矣。且承宣有聯名上疏之擧,自上雖不允從,而此等之疏,亦可爲一美事矣。起燮曰,兵判在外,武臣朔試射,無以設行,使次堂擧行,雖無已例,依他曹例,亦以次堂權察似好。故敢此仰達矣。上曰,次堂擧行,可也。象奎曰,前或兵判在外之時,朔試射之替行與否,雖未詳知,而本曹事務,次堂之權察,多有可據之例,亦或有至行政事之時矣。象奎曰,醫官韓相宇,聞於日前入直之時,連兩日入內診候云。在前或有如此之事,則因差入診醫官,而不無已例,今亦使之永定于醫藥同參,何如?上可之。上命史官就座,仍命大臣先退,承·史·諸臣以次退出。
丙戌三月三十日申時,上御熙政堂。召對入侍時,參贊官朴晦壽,侍讀官尹秉烈,檢討官沈英錫,直閣李嘉愚,假注書姜時永,記注官安仁,記事官李景在各持孟子第二卷,以次進伏訖。上命開卷讀之。秉烈讀自公孫丑曰,齊卿,止木若以美然。上曰,下番讀之。英錫讀自曰古者,止何爲獨不然。上曰,參贊官讀之。晦壽讀自且比化者,止儉其親。上曰,閣臣讀之。嘉愚讀自沈同以其私問,止見而解之。上曰,注書讀之。賤臣讀自見孟子問,止又從而爲之辭。上曰,上番讀之。仁讀自孟子致爲臣,止盍爲我言之。上曰,下番讀之。景在讀自時子因陳子,止是爲欲富乎?上曰,文義陳之。秉烈曰,孟子反齊·滕之路,未嘗與王驩言,則王驩之爲人,可知矣。註曰,王驩,王之嬖臣,嬖臣卽小人也。是故公行子之家有喪,王使王驩往弔,入門而在位者皆與驩言,而孟子獨不與之言,則孟子之待小人,不惡而嚴如此。蓋聖人一語一默之間,貶褒之意斯嚴,而人主之親君子遠小人,卽國家所以興隆,伏願體念焉。上曰,下番陳之。英錫曰,中古棺槨之制,或近於觀美,而不如是,則人子之心,有所未盡,此固不以天下儉其親之意也。若夫送終之禮,則務從觀美,以盡孝理之道,而至於治國導民之方,莫如儉之一字。以之而治國,則國富兵强,以之而導民,則家給人足,崇儉者人君之要道也。伏願殿下懋哉懋哉。上曰,參贊官陳之。晦壽曰,上下番所奏,甚好,臣無容更達矣。上曰,閣臣陳之。嘉愚曰,臣亦無可陳之辭矣。上命掩卷。秉烈曰,講日開之時,玉堂當爲備員,而校理沈鈁時在京畿富平地,修撰金大坤時在慶尙道昌寧地,尹心圭時在忠淸道石城地,副修撰南履懋時在廣州地,竝斯速乘馹上來事,下諭,何如?上曰,依爲之。出擧條命玉堂·閣臣先退,又命退,承·史以次退出。
上在昌德宮。停常參·經筵。
自人定,至初二日開東,灑雨下雨,測雨器水深二寸二分。
洪學淵啓曰,明日常參·經筵,取稟。傳曰,停。
洪起燮啓曰,來初五日朝參日次矣,敢稟。傳曰,停。
任存常啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
傳于金炳朝曰,傳香承旨,馳詣宗廟,奉審摘奸以來。
洪起燮啓曰,藥房副提調持湯劑來待矣。傳曰,封入。
金炳朝啓曰,翰林被選人金興根薦狀,啓下矣。令該曹口傳單付,卽爲牌招入直,何如?傳曰,允。
趙秉常有頉,代以宋持養爲假注書
宋持養有頉代,以李源益爲假注書。
李源益有頉,代以李鼎在爲假注書。
傳于李渭達曰,召對爲之。
吏曹口傳政事,檢閱單金興根。
吏曹口傳政事,兼待敎單金興根。
金炳朝,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以侍講院言啓曰,兼文學徐左輔掃墳事,纔已下直出去,上番闕直,事甚未安。兼弼善李嘉愚內閣入直,輔德朴岐壽,兼輔德徐憙淳,弼善安光直,文學吳致愚,竝卽牌招,以爲推移入直之地,何如?傳曰,允。
以輔德朴岐壽,兼輔德徐憙淳,弼善安光直,文學吳致愚牌不進罷職傳旨,傳于李渭達曰,只推。
洪起燮,以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭齋戒相値,不得設行之意,敢啓。傳曰,知道。
忠淸監司金學淳密啓,本道兵馬節度使李謙會,送其軍官曺榮秀來言於臣曰,今月十六日淸州北城門,有掛書之變,所謂掛書祕封以來是白如乎,臣拆見其祕封,則掛書兩紙中凶言悖說,卽窮天地亘萬古所未聞所未有之事,而有非臣子所忍見所忍言者,臣於此,不覺骨靑膽掉。以此凶悖之說,遽然上徹,實涉重難,而旣見其書,則登時啓聞,亦不容少緩,故凶書兩紙,敢此密封上送爲白乎旀,掛書作變之凶賊段,此實覆載之所難容,神人之所共誅,期於捉得,明正典刑,晷刻爲急。自臣營,今方廣布耳目,多歧譏詗,亦爲另飭於兵營及各鎭營,使之別般糾察,不日捕捉是白遣,今此狀啓,臣營帶率軍官趙益濂處,齎封上送,狀啓馳啓爲白臥乎事。
以忠淸監司金學淳密啓,淸州牧掛書凶賊譏詗事,傳于洪起燮曰,所進密啓中二度凶書,此是不可晷刻留置之凶言,已命政院,卽地燒火。匿名凶書之父子不得相傳,法典也。營梱之下想有見知者,以此嚴飭,毋敢相傳道。大抵凶書辭意,雖絶凶悖,不過是何許失志怨國之類,潛伏幽暗之中,憑依流來之妖說,造作謊誕之名目,欲售誑惑愚氓,窺覘朝廷之計而已,殊不足多言耳。聞營梱方行譏詗,事理自不得不如此。然太緩則有名而無實,太亟則反致其騷動,緩亟之間,營梱知此擧行。且列邑守令,各有地界,各治人民,苟能各守其職,各察其境,如有妖言惑衆,行止詭祕之人,常常摘發而鋤懲,則此卽三代所謂關市之譏也,陰邪之輩,何以按跡?平民自得以安堵樂生,此豈獨鎭營之責,在於討捕也哉?況饑饉之餘,民情易動,勞來懷保,勸業靜鎭,爲目下之先務。卿其以此回諭辭意,以關以面,一一戒飭於守令,俾各殫心於盛農桑,息奸猾之政,可也。
忠淸兵使李謙會密啓,本月十六日曉,臣營城門,有掛書之變,不勝驚心,取見其掛書是白乎則,兩紙爲說,窮凶絶悖,有非臣子所忍見所忍言者是白乎等以,以凶書兩紙,竝爲堅封,別定臣營帶率軍官前郞廳曺榮秀,送于本道巡察使臣金學淳處,以爲轉聞之地爲白乎旀,同掛書之凶賊,其所跟捕,不容晷刻少緩是白乎等以,自臣營,今方各歧譏詗,而亦爲另飭于各鎭營將處,使之廣加糾察,期於必捉之地爲白乎旀,緣由馳啓事,傳于洪起燮曰,已諭於道臣狀啓回諭矣。
丙戌四月初一日未時,上御熙政堂。召對入侍時,參贊官李渭達,侍讀官尹秉烈,檢討官沈英錫,直閣李嘉愚,假注書李治達,記注官全允淡,記事官李景在,各持孟子第二卷,以次進伏訖。上命開卷讀之。秉烈讀自季孫曰異哉,止有私龍斷焉。上曰,文義陳之。秉烈曰,此章大旨,孟子處賓師之位,以行道自任,而致爲臣而歸者,道不行也。齊王欲以爵祿留之,此非以禮尊之也,乃是以利誘之也。孟子龍斷之喩,示其必去之意也。由是觀之,人主待賢之道,不必以爵祿縻之,專以輔導君德,委任責成,則賢者樂爲用,而君德日新,此外更無他意,伏願體念焉。上曰,在院承旨爲幾人乎?渭達曰,諸承旨俱在院中矣。上命掩卷。仍命退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深一寸二分。
洪學淵啓曰,明日常參·經筵,取稟。傳曰,停。
任存常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪學淵啓曰,卽者檢閱李景在,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
洪起燮啓曰,藥房副提調持湯劑來待矣。傳曰,封入。
李鼎在有頉,代以洪祐順爲假注書。
洪祐順有頉,代以兪章煥爲假注書。
任存常啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于任存常曰,只推。
洪學淵啓曰,吏曹郞廳來言,大臣置處政事,取稟。傳曰,政官牌招開政。
洪學淵,以吏批言啓曰,議政府左議政李相璜許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
李渭達,以吏批言啓曰,左議政李相璜許副送西事,命下矣。當爲隨品處置,而領中樞一窠,判中樞二窠,他大臣今方見帶,依例從座目,判中樞加設下批之意,敢啓。傳曰,知道。
有政。吏批,判書趙萬永進,參判沈能岳在外,參議徐憙淳牌不進,右副承旨洪學淵進。以李鍾穆爲敦寧都正,以李鼎民爲敦寧判官,以金基石爲典籍,以林亨壽爲光陽縣監,以朴東秀爲桃源察訪。
兵批,判書朴宗薰在外未肅拜,參判朴宗正病,參議李衡柱病,參知金喆遠入直進,同副承旨李渭達進。判中樞府事單李相璜,副護軍單鄭基一。
以檢閱李景在牌不進罷職傳旨,傳于洪學淵曰,只推。
洪學淵,以侍講院言啓曰,上番連日闕直,事甚未安。輔德朴岐壽,兼輔德徐憙淳,弼善安光直,文學吳致愚,旣有只推之命,竝更牌招,以爲推移入直之地,何如?傳曰,允。
以輔德朴岐壽,兼輔德徐憙淳,弼善安光直,文學吳致愚牌不進罷職傳旨,傳于洪學淵曰,只推。
李渭達,以兵曹言啓曰,去三月十七日武臣堂上祿試射,後日退行事,草記,蒙允矣。今四月初三日設行,而試官望,備擬以入之意,敢啓。傳曰,知道。
左議政李相璜疏曰,伏以臣,病與日深,而情又與病俱苦,仰首籲哀,非一至再,及奉批旨,失臣始圖,誨諭愈摯,勉留愈勤,是殆容光所照,猶不能無隱,若臣之可强與不可强,有未及畢達於上耳,徊徨抑鬱,益無所措。主威至尊,賤私甚微,誠有未孚,則猶宜屏息自訟,不敢復言而已。辭旣不獲,則惟宜拚死勉承,少盡常分而已。臣雖至愚,敢昧斯義,然猶干冒唐突,若不知鈇鉞之在前者,臣豈甘樂爲此?惟其有甚不得已之實故也。念臣祖先以來,厚蒙列聖朝造化涵育之仁,世簪纓而立門戶,以至于今,而傳家之訓,惟在於事君致身而已。臣嘗簪筆,邇事先王,燕閒承誨,無間家人,而聖意之所深惡,每在於爲人臣而工謀其身者,銘鏤持循,此敎如昨。凡才智之所不能逮,氣力之所不能加,臣雖無奈此何,至於視勞逸而爲趨避者,一有涉此,是眞墜遺緖而負聖訓也,臣何忍爲是?抑又臣蒙被於殿下者,與天無極,孤寒而驟進之,戇拙而優假之,安富尊榮,位遇至此,所可報也,非臣糜粉,所能萬一。今若意足而生厭,宦成而規安,逡巡却步,惟利便之是顧,則臣之自視與人之視臣,果當作何如人也?臣亦不敢爲是。若其眷冞隆而情轉蹙,終不能一息忘去者,是豈臣本心然哉?病實使然耳。假使臣姑且遲留,少可以有一事半事之益,臣決不敢言去。縱不能然,苟可以無一日二日之害,臣亦不宜上孤恩旨,遽敢言去。臣之病不省事,凡幾日月,醜穢之狀,已悉前籲,雖不敢續有塵聒,而眩劇則墻壁常如旋轉,渴甚則杯盂不計大小。始猶隨時異候,今乃恒日如是,醫技旣殫,無可對投,惟有靖潛冥默,不與外擾相交,或望有寧神降火之功,而二豎膏肓,漸不可爲,臣有身心,尙見無處措置。今以已弊之精,垂盡之力,而强欲收拾抖擻,則閒司漫務,決亦不能,況可擬議於訏謨宥密,應酬鞅掌之地乎?且置臣從前不職,卽此貌樣,留亦何爲?無益又害,理實如此。今臣懇辭,冀倖於死生之際,雖似出於一己之私,其中則懼甚瘝厥,病思益苦,而時月復起,有非敢望。然則來憂轉輾,實亦大有關於民國之公。玆又冒死瀆陳。伏乞聖慈,俯燭情實,曲垂矜憐,許解臣臺司見任,毋至於公私兩病,則在朝家,爲體下之政,而臣之未死餘年,又將如新受賜於我殿下也,惟殿下察焉。臣無任云云。答曰,省疏具悉卿懇。愼節之故,求閒之志,愈往愈切,至此,不得不爲之曲遂。所辭議政之任,今姑許副。仍傳于洪學淵曰,此批答,遣史官傳諭于前左相。
敦寧都正鄭基一疏曰,伏以臣,猥以無似,倖竊魁甲,遽蒙恩資,繼又伏奉除旨,以臣爲敦寧府都正,臣驚感愧懼,歷屢日而莫省措躬之所也。雖已出肅,粗伸叨謝之忱,而第伏念臣於見職,本無敦寧,揆以公格,在所當遞。玆敢援例陳章,仰瀆崇嚴。伏乞聖慈,俯垂諒察,特許遞改,俾安私分,千萬幸甚。臣無任云云。省疏具悉。所請依施。
上在昌德宮。停常參·經筵。
洪學淵啓曰,明日常參·經筵,取稟。傳曰,停。
李渭達啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,左承旨任存常,今日不爲仕進,卽爲牌招,何如?傳曰,允。
洪學淵啓曰,左右史不可不備,檢閱李景在,旣有只推之命,更爲牌招入直,何如?傳曰,允。
又啓曰,藥房提調持湯劑來待矣。傳曰,封入。
金炳朝啓曰,假注書李治達,身病猝重,勢難察任,今姑改差,何如?傳曰,允。
李治達改差,代以金東健爲假注書。
金東健在外,代以趙啓昇爲假注書。
兪章煥有頉,代以李莊緖爲假注書。
李莊緖在外,代以韓鎭㦿爲假注書。
金熙逌奉命在外,代以朴偀爲假注書。
以左承旨任存常牌不進罷職傳旨,傳于金炳朝曰,許遞。前望單子入之,待下批,牌招察任。
承旨前望單子入之,洪命周落點。
傳于金炳朝曰,向來路次勞問之後,宜卽更有敦勉,而姑且徐遲者,以前後諭批,寔罄至意,謂爾必有相感幡然之喜,而一日二日,不見其動,則今而後,始知爾之意欲邁邁也。顧予誠禮淺薄,不足以動賢者之心。然究其欲致之意,則卽出於好賢,非有私於爾也。古之人君,雖隣國之賢者,不遠千里而至者,亦相感而已,況爾出於世臣,居近京輦,與彼鄰國之賢者,萬不相侔,則其獨無相感之油然者乎?齊宣之不能進於是,而孟子猶以爲用爲善。予雖寡昧,爾不可以堯·舜君民爲心乎?況我元良天質,仁孝聰明,大可以有爲,迨此方將之日,日與正人君子,相處而觀感,則德性之成就,其必有人一己百之效,爾又無意於此乎?此又予招延諸賢之本意,而湖西儒賢,一則見方居憂,一則邵齡難强,觖望已深,而爾又堅守如此,使予安得無繞壁之歎乎?玆復申諭衷曲,爾須卽日賁然,毋孤予如渴之懷事,遣史官,傳諭于贊善處,仍與偕來。
傳于洪學淵曰,有實故·呈辭·在外春坊,竝許遞,前望單子入之。
春坊前望單子入之,輔德李寅傅,司書朴宗學落點。兼文學吳致愚,文學金鍏添書落點。
以吏曹參議徐熹淳牌不進罷職傳旨,傳于金炳朝曰,只推。
李渭達啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于李渭達曰,只推。
以檢閱李景在牌不進罷職傳旨,傳于洪學淵曰,只推。
洪學淵,以侍講院言啓曰,兼文學吳致愚,時無職名,令該曹口傳付軍職,何如?傳曰,允。
兵曹口傳政事,副司果單吳致愚。
李渭達,以都摠府言啓曰,副摠管李鐵求以武臣堂上祿試射試官,訓鍊院晝仕出去之意,敢啓。傳曰,知道。
又以訓鍊都監言啓曰,本局把摠李煥奎,身病甚重,勢難察任,改差,何如?傳曰,允。
又以濬川司言啓曰,濬川自五間水門外,明日始役之意,敢啓。傳曰,知道。
又以刑曹言啓曰,司謁尹炫手本,別監朱喜錫,被打於羅將輩,至於裂破紅衣事,傳曰,令秋曹査實草記事,命下矣。羅將金致榮·魯孝曾·李明植·閔榮孫等捉來,與掖隷朱喜錫,頭面査實,則朱喜錫所供內,以爲三月二十五日人定時,出令回還之路,逢着何許脫笠四五漢於鹽廛屏門,而口稱此亦掖隷,突入迎擊,極意毆打,甚至裂破紅衣,而所着草笠,則不知落在何處。作黨諸漢,雖不能盡知,其中一漢,卽羅將魯孝曾云。金致榮所供內,以爲伊日夕,渠與掖隷,有言詰之事,同僚羅將李明植·閔榮孫·魯孝曾,爲渠雪憤,逢着朱喜錫於路上,不分誰某,至於毆打之境,渠雖不爲犯手,難免始鬧首倡之罪云。魯孝曾·李明植·閔榮孫等所供內,以爲渠等,以金致榮之受侮於掖隷,欲爲執捉,追蹤未逢,而相率回還之際,適逢一掖隷於鹽廛屏門,認以爲與致榮相詰之人,果爲毆打,而滚鬪之時,紅衣之裂破誰手,不能詳知云矣。羅將輩之毋敢橫挐,壬午受敎,何等截嚴,而乃敢昏夜作黨,毆打過去之掖隷,至於裂破紅衣之境,究厥罪狀,誠極痛惋。金致榮之始鬧首倡,魯孝曾·李明植·閔榮孫等合力毆打之狀,箇箇首實,所當依律勘處,而旣伏承査實草記之命,故敢此捧口招以入之意,敢啓。傳曰,知道。照律以入。
又以刑曹言啓曰,毆打掖隷之羅將金致榮等査實草記,批旨內,知道,照律以入事,命下矣。謹依壬午受敎定式,金致榮全羅道康津縣薪智島,魯孝曾珍島郡南桃浦,閔榮孫興陽縣鹿島鎭,李明植慶尙道南海縣,竝勿限年充軍定配所,卽爲押送之意,敢啓。傳曰,知道。
平安監司李羲甲疏曰,伏以,臣以千萬無似之品,猥膺藩臬之恩除,今至于三矣。往在戊辰,受任於海西,亦粵乙亥,奉命於關北,俸廩是費,涓埃莫酬,無往非罪,徒荷大度之曲庇,已試蔑效,庶蒙淵鑑之畢燭,西藩新命,又奚爲及於臣也?方面之寄,何莫非淸朝之所倚重,而至於滻·浿一區,爲西門之鎖鑰,利兼山海,壤接燕·薊,子女玉帛,素稱其殷富,保障繭絲,不可以偏廢,習俗素重然諾,則一方之民,緩急可恃。冠蓋相望道路,則兩國之事,酬接甚繁,雖在昔盛際爲任之較重,有非他藩之可比。矧惟近年以來,蓄儲日益匱竭,關防日益疎虞,風俗日益渝變,策應日益煩氄,以至民生幾至殿屎,痼瘼無路醫治,古所稱名都巨鎭,居然爲凋弊難支之局,收拾整頓,懷保休養之責,亶係道臣之得人,掄選之尤合難愼,惟此道爲然。惟此時爲急,乃以如臣衰鈍疎迃者,擧以畀之,不少留難,在臣一己之私,恩至渥矣,榮且耀矣,試鉛刀以再割,任漏船之一敗,其於民國之事,寧容乃爾?臣於雩壇奉香之日,得承除旨,退伏私次,歷日思惟,太行之車,非駑駘之可駕,大廈之棟,非樗櫟之可擬,憂慮縈紆,惶懼轉甚。玆不得不猥入文字,仰瀆聰聽。伏惟聖明,深諒臣言之少非飾讓,將臣新受平安道觀察使之任,亟行鐫改,回授可堪,以紓九重西顧之憂,不勝大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李渭達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,明日常參·經筵,取稟。傳曰,停。
李渭達啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,右副承旨洪學淵,今日不爲仕進,卽爲牌招,何如?傳曰,許遞。前望單子入之。
承旨前望單子入之,林處鎭落點。
金炳朝啓曰,三品官之無得過三日,循例請牌,曾有定式矣。敦寧都正李鍾穆,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,藥房提調持湯劑來待矣。傳曰,封入。
又啓曰,新除授同副承旨林處鎭,卽爲牌招,何如?傳曰,允。
傳于金炳朝曰,今十五日,童蒙敎官,率童蒙來待。
韓鎭㦿有頉,代以金穰根爲假注書。
金穰根有頉,代以姜時永爲假注書。
姜時永有頉,代以李鼎敍爲假注書。
以平安監司朴宗薰狀啓,宣川府使李應植,卽兵使許溟妻三寸姪,在法當避,令該曹照例稟處事,傳于林處鎭曰,改差。令該曹口傳差出,催促下送。
吏曹口傳政事,以申緖爲宣川府使。
李渭達啓曰,大司憲宋穉圭,持平宋能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于李渭達曰,只推。
以敦寧都正李鍾穆牌不進罷職傳旨,傳于林處鎭曰,只推。
李渭達,以都摠府言啓曰,副摠管金熙華,以同知義禁府事,本府坐起,晝仕出去之意,敢啓。傳曰,知道。
義禁府啓目。康翎前縣監權徽原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?啓依允。又啓目。粘連向前李亨謙亦,三寨還穀之定界分穀者,大致紊亂,矯捄反歸攛挪,今有道啓是白遣,藥丸犒饋條,防糧餘米及場稅軍器庫上下之私用,此是不法,合施流配之律,以此照律,何如?啓依允。又啓目,粘連向前李景會亦,墓官之面看替番,自是不易之法規是白去乙,不此之爲,擅自出去,至闕奉審者,誠極駭然,以此照律,何如?判付啓依允。
李渭達,以義禁府言啓曰,保放罪人李亨謙還囚議處,權徽還囚捧供以入,而兩囚病勢,一向未差,仍爲保放之意,敢啓。傳曰,知道。
平安監司朴宗薰疏曰,伏以臣,受命藩維,周歲無成,愧甚尸素,理宜引去,而譴何不及,寵齎反侈。迺伏奉前月十五日除旨,以臣爲內閣提學,例許兼綰,本職如故,喉院改修敎文,本閣稟旨指揮,各從馹路齎傳,於其至也。臣以節旄旗鼓,出迎于淸·浿水上,陪至館所,焚香贊拜,然後始敢展讀,于時傾城人士,髫白扶携以觀之,遐土詹聆,乃識朝廷體貌之尊嚴,且日赫然寵章,不違咫尺,是不以外藩而遠之也。嗟嘆頌祝,殆似人人者,各自涵泳於恩波龍光之中,在臣身榮亦大矣。惟其爲榮也甚大,故其心之惶愧愈切。臣之忝跡內閣,不爲不久,凡有蘊飭,宜無不劾,而靜言循省,無可自命,秪有旅班綴,而供起居已耳。球璧琬琰,照映二酉,臣何嘗發揮張皇,庸闡我先王建置之精義也?冠冕珩芾,標望一世,臣何足以規橅矜式,奉承我聖上簡畀之德意也?曩臣精華方敷之歲,固碌碌如此,況今已衰多病,志業俱退者乎?其在班序稍低之時,猶不克堪承,況一院長席,地步之隆亢,責任之殷重,又何如哉?綜核之政,合施刊正,而節次之遷,乃反崇進,此臣之所不敢當也。名而無實,斯謂之廋,任於匪器,其歸也僭。公私兩失,左右無當,然猶冒受,則是無所藉手,而徒取其榮也,不其舛乎?玆敢略具文字,猥控情實。伏乞聖慈,諒臣至懇,特收臣新授閣銜,俾名器無褻,私分獲安,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調沈象奎,提調趙萬永,左承旨洪命周啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,玉堂備員間,視事頉稟之意,敢啓。傳曰,知道。
李渭達啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪命周啓曰,左副承旨金炳朝,今日不爲仕進,卽爲牌招,何如?傳曰,允。
又啓曰,藥房都提調·提調,持湯劑來待矣。傳曰,封入。
李鼎敍在外,代以尹憙爲假注書。
李渭達啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于李渭達曰,只推。
以左副承旨金炳朝牌不進罷職傳旨,傳于洪命周曰,只推。
洪命周啓曰,明日傳香,禮房承旨當爲齋宿,左副承旨金炳朝,旣有只推之命,更爲牌招,何如?傳曰,允。
林處鎭,以弘文館言啓曰,副應敎李嘉愚內閣進,校理沈鈁,副校理朴升鉉,修撰金大坤·尹心圭,副修撰沈英錫·南履懋在外,本館下番闕直,事甚未安。應敎洪赫,校理尹秉烈,竝卽牌招,以爲推移,姑降入直之地,何如?傳曰,允。
李渭達,以都摠府言啓曰,副摠管李晳,以能麽兒堂上,本廳講坐起事,南小營晝仕出去之意,敢啓。傳曰,知道。
又以御營廳言啓曰,本廳哨官趙光夏,身病甚重,勢難察任,改差,何如?傳曰,允。
又以義禁府言啓曰,保放罪人李亨謙還囚照律,權徽還囚議處以入,而權徽則病勢一向未差,仍爲保放之意,敢啓。傳曰,知道。
義禁府照目,粘連順懷墓守衛官李景會矣,本府議啓內,墓官之面看替職,自是不易之法規是白去乙,不此之爲,擅自出去,至闕奉審者,誠極駭然。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目,粘連江界前府使李亨謙矣,本府議啓內,三寨邊穀之定界分穀者,大致紊亂,矯捄反歸攛挪,今有道啓是白遣,藥丸犒饋條,防糧餘米及場稅軍器庫上下之私用,此是不法,合施流配之律。以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又啓目,粘連向前權徽亦,定配罪人逃失邑守令,制書有違律論,載在大典通編。以此照律,何如?判府啓依允。
李渭達,以刑曹言啓曰,今四月初五日藥房入診入侍時,全羅道·慶尙道徒流案入之,康津縣減死定配罪人趙德行,南海縣減死定配罪人洪舜良,放字書下矣。謹依書下,趙德行·洪舜良,卽爲放送後,徒流案頉下之意,分付該道臣,何如?傳曰,允。
事變假注書金熙逌書啓,臣於本月初三日未時量,敬奉聖諭,馳往果川縣下北面加次山里,傳諭于侍講院贊善臣吳熙常所住處是白乎則,以爲臣之前後所被恩命,愈往愈隆,而辜負旣深,病上添病,縮伏呻囈之餘,猶有耿然一念,慙惶是頌。迺者史官復臨,傳宣聖諭,首尾三百餘言,溫諄懇摯,所以貰其愆而與其進,䔽然與春陽同嘘,反復致意於相感之理,而勉之以世臣之義,申之以輔儲之責。仍有偕來之命,臣雙擎九頓,不覺感涕之汪然也。噫,臣卽鮮民之生耳,移孝爲忠,乃其素所蓄積,而才劣能鮮,雖不得策名文譜,以從王事,惟托跡末蔭,隨分彈竭,無廢前人匪躬之義,庶可自勉於餘生,而命與時舛,事乃大謬,忽入窄徑,轉身不得,虛負願忠之素心,徒積慢命之重罪,蹜蹜如窮人之無歸,臣之情事,其亦慼矣。然古人有云,人臣事君,守身爲上,報恩次之。臣嘗有味乎斯言,思欲持循而寡過。蓋臣許多欺誣之孽,已矣難贖,則惟於出處去就,不至放倒,粗守一巴之廉義,不畔先儒之法門,卽所謂將此心報佛恩也。臣若怵迫嚴威,喪失所守,是大質已虧,將何所籍手而報恩哉?且伏念我春宮邸下,睿質天挺,令聞日彰,仁孝之德,緝熙之學,八域咸誦,佇見三代有道之長也。此時輔翼成就之任,政屬於古所稱當世第一流,而乃以如臣空疎淟涊百不猶人者,苟然充數,徒煩異數,致駭聽聞,服之不衷,豈獨臣一身之菑而已哉?臣跡異隱淪,義在休戚,愛戴之忱,百倍餘人,而當此遭逢之盛,甘自蹈於孤恩負義之科者,蓋有甚不得已,而此尤臣之死且難瞑也。臣旣無蠢動之勢,而王人相守,荒歲廚傳,民邑受困,益增臣罪,罔知攸措也云矣。臣旣承偕來之命,故姑爲因留之意,緣由馳啓云云。答曰,自遣史官,仄席之懷,愈覺耿耿,卽見附奏,依舊聽我浼浼,何爾之恝予遐予,如是哉?誠非所望於爾者也。爾之德性之粹美,學術之醇正,爲朝野所推服,欲求當世第一人,捨爾伊誰,而爾不自居乎?偕來之擧,不如是,則何以見予之誠禮,而冀爾之庶幾也?爾須諒予之苦心,亟回遐志,不日幡然事,爾其更爲傳諭,期於偕來。
丙戌四月初五日辰時,上御熙政堂。藥房入診入侍時,都提調沈象奎,提調趙萬永,左承旨洪命周,假注書韓兢人,記事官李景在·李穆淵,待敎金興根以次進伏,醫官金殷相·安橚以次進伏楹外訖。象奎曰,甘霈初降,日氣轉和,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命醫官診候。殷相等以次診候訖,退伏奏曰,脈候左右三部調均矣。象奎曰,近日所進湯劑,雖是調理之劑,而今至十一貼之多,姑爲停止,以待後日次,更診議定,似好。故敢此仰達矣。上曰,唯。象奎曰,向者湖閫之凶書,命下政院,卽爲燒火。故臣雖不得見之,而天地覆載之間,乃有如許窮凶絶悖之漢,而九重深嚴之地,至徹於如許窮凶絶悖之書,下情之弸沸憤惋,不知所達矣。輿情易致騷擾,民心恐或胥動,而特下十行之敎,開示鎭靜之意,亦於査捕之際,酌其緩急之間,俾得息邪說而懷小民,雖鄕曲之愚夫愚婦,想必感悟而仰戴,實爲萬幸。雖自該道營梱,已爲譏詗,而如此無倫極悖之種,決不可晷刻虛徐。臣亦自外申飭于兩邊捕將,使之另加査捕,神人共憤之地,自當匪久就捕,而近來捕廳之譏詗,漸至解弛,雖於輦轂之下,似此掛書之變,非止一再,而尙未有捕捉者,實由於捕校輩全無激勸之方。不捉則無不捉之罪,而誤捉則非但自官而施罰,自下每有讎視報復之患,故無論大小譏詗,一向以漫漶遷延爲主者,萬萬駭然。兩捕將固當仰請處分,而姑先施以從重推考,使之戴罪行公,毋得如前延拖,似好。故敢此仰達,而擧條則不必書出矣。上曰,從重推考,可也。出榻敎象奎曰,臣聞捕將之言,則譏詗之方,專在於軍官之得人,而近來所謂軍官輩,專不解事,雖尋常盜賊之類,未能査捕,而向者癸未年間,延祐宮有失物之時,該校中二人,稍稱善詗者,竟以誤捉,乃至竄配,一則充軍於南海,一則充軍於康津。向者疏決之時,此則本是特敎竄配者,故未得蒙放矣。蓋此捕校輩元來慣於譏詗,雖在竄謫之中,隣近之邑,場市之間,必有素所廉探之機,而況此兩邑,沿海邊而通遠道,尤必有揣諳之道矣。臣意則此兩校,特爲疏放,使之卽其地譏詗,俾效勤幹譏詗之責,似好。故敢此仰達矣。上可之。象奎曰,前左相屢度陳懇,幸蒙體諒之恩,當之者雖極感祝,廊廟之上,非一人之所可獨居,輔弼之責,亦非一人之所可擔荷。如臣無似之賤品,雖伴食仰成之時,尙多不勝其任之嘆。今者獨居廊廟之上,國計私事,必多僨敗。今日以入診登筵,故雖不以廟堂之事仰陳,私情之悶隘,無以盡達矣。象奎曰,日前金判府事思穆,以慶恩府院君碑役幾訖,非久當躬往豎碑,而每以文字,煩徹悚惶,登筵時提稟,俾得從便往來之意言送,故敢此仰達矣。上曰,唯。進御加味君子湯,自明日停止事。出榻敎上命承史就座。仍命退,諸臣以次退出。
上在昌德宮。停常參·經筵。
李渭達啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
洪命周啓曰,臣命周,依定式進詣香室,奉審香室樻·祝板·袱子,則精潔之意,敢啓。傳曰,知道。
傳于林處鎭曰,留院公事入之。
傳于李渭達曰,召對爲之。
以左副承旨金炳朝再牌不進罷職傳旨,傳于林處鎭曰,只推。
以應敎洪赫,校理尹秉烈牌不進罷職傳旨,傳于林處鎭曰,只推。
林處鎭,以弘文館言啓曰,副應敎李嘉愚內閣進,校理沈鈁,副校理朴升鉉,修撰金大坤·尹心圭,副修撰南履懋·沈英錫在外,本館下番闕直,事甚未安。應敎洪赫,校理尹秉烈,旣有只推之命,竝卽牌招,以爲推移,姑降入直之地,何如?傳曰,允。
以應敎洪赫,校理尹秉烈牌不進罷職傳旨,傳于林處鎭曰,只推。
李渭達,以摠戎廳言啓曰,本廳中軍李忠運,身病猝重,勢難察任,改差,何如?傳曰,允。
又以義禁府言啓曰,時囚罪人李亨謙,杖一百收贖,告身盡行追奪,流三千里定配,照律公事,判付內依允,功議各減一等事,命下矣。李亨謙功議各減一等,杖九十收贖,告身盡行追奪,江原道伊川府乾川驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
吏曹啓目,粘連啓下是白有如,觀此忠淸監司金學淳狀啓,則以爲本道賑資湖南穀差使員木川縣監徐珌修段,由陸馳往,團束等待是白遣,藍浦縣監成達榮段,誠勤尤著,勞勩較多,量穀則隨處看檢,裝船則觀勢董飭,仍復分領多船,遠涉險海,論賞之典,令該曹稟處亦爲白有臥乎所,藍浦縣監成達榮之領運賑穀,穩涉遠海,極爲嘉尙,而在前如此差員守令之論賞,曾有已例,似當施以陞敍調用之典是白乎矣,係干恩賞,臣曹不敢擅便,上裁敎是白乎旀,木川縣監徐珌修段,設有效勞,異於乘船,論賞一款,置之爲白乎旀,舒川浦萬戶金商鉉段,令兵曹稟處,何如?判付啓,依回啓施行爲良如敎。
丙戌四月初六日申時,上御熙政堂。召對入侍時,參贊官李渭達,侍讀官朴潞壽,待敎金興根,假注書尹憙,記注官金允淡,記事官李穆淵,各持孟子第二卷進伏訖。上命開卷讀之。潞壽讀孟子,自古之爲市者,止賤丈夫始矣。上曰,文義陳之。潞壽曰,章內別無文義之可達,而賤丈夫云者,以其沒廉隅而惟利慾是貪,故則人賤之,而謂之賤丈夫也。其所以貪利也,左右顧眄,罔其市利,猶恐其或有遺失。推此以視,於朝廷用人之道,則宜取君子之尙廉,宜斥小人之趨利矣。古語曰,開國承家,小人勿用。蓋小人者,患得患失之輩,惟利是饕,營營逐逐,無所不爲也。玆故古聖王之進退人才,必辨君子小人淑慝之別也。伏願體念焉。上命玉堂退出,諸臣以次退出。
上在昌德宮。停常參·經筵。
李渭達啓曰,大司憲宋穉圭,持平沈能燮在外,執義朴奎壽,掌令徐淇修,持平張敎根呈辭,掌令李海淸未肅拜,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
林處鎭啓曰,來十一日輪對日次矣,敢稟。傳曰,當次人受點,後日次待令。
林處鎭,以弘文館言啓曰,副應敎李嘉愚內閣進,校理沈鈁,副校理朴升鉉,修撰金大坤·尹心圭,副修撰沈英錫·南履懋在外,本館下番闕直,事甚未安。應敎洪赫,校理尹秉烈,旣有只推之命,竝卽牌招,以爲推移,姑降入直之地,何如?傳曰,允。
傳于林處鎭曰,留院公事入之。
兵曹,以李復淵爲摠戎中軍。
以咸鏡監司李存秀狀啓,利原縣監金景寅身死事,傳于林處鎭曰,令該曹口傳差出,催促下送。
以應敎洪赫,校理尹秉烈牌不進罷職傳旨,傳于林處鎭曰,只推。
李渭達,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,前有司堂上行上護軍金魯敬,行護軍趙鍾永,今已敍用,竝還差,使之察任,何如?傳曰,允。
又以訓鍊都監言啓曰,本局別將柳相弼,身病甚重,勢難察任,改差,何如?傳曰,允。
上在昌德宮。停常參·經筵。
巳時至未時,日暈。
林處鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,副應敎李嘉愚內閣進,校理沈鈁,副校理朴升鉉,修撰尹心圭·金大坤,副修撰沈英錫·南履懋在外,玉堂上下番俱空,事甚未安。應敎洪赫,校理尹秉烈,旣有只推之命,竝卽牌招入直,何如?傳曰,允。
傳于金炳朝曰,在外禮曹判書許遞,政官牌招開政。
傳于金炳朝曰,在外及有故承旨,竝許遞,今日政差出。
傳于金炳朝曰,有實故玉堂,竝許遞,今日政差出。
有政。吏批,判書趙萬永進,參判沈能岳,參議徐憙淳牌不進,左承旨金炳朝進。啓曰,玉堂多窠,今當差出,而擬望之人乏少,外任竝擬,何如?傳曰,允。又啓曰,鐵原防禦使,今堂差出,而擬望之人乏少,他道已準限守令,竝擬,何如?傳曰,允。以李鶴秀·尹命圭·柳季麟爲承旨,李嘉愚爲應敎,洪赫爲副應敎,林翰鎭爲校理,李同淳爲修撰,金魯敬爲禮曹判書,鄭基善爲戶曹參議,朴潞壽爲軍資正,金在昌爲知經筵,李秉國爲漢城主簿,尹行德爲司宰主簿,元永麟爲鐵原府使,直閣單李嘉愚,學諭單金在榮。
兵批,判書朴宗薰在外未肅拜,參判朴宗正病,參議李衡柱入直進,參知金喆遠病,左副承旨李渭達進。護軍洪起燮,副護軍任存常·洪命周·朴晦壽·洪學淵·朴岐壽·李應植·柳文儉·金履昇,副司直洪赫·尹秉烈·沈鈁·朴升鉉·朴潞壽,副司果金大坤·尹心圭·南履懋·沈英錫·朴容壽以上竝單付。
吏批,再政。以尹心圭爲副校理,尹秉烈爲修撰,南履愚爲司僕主簿,兼直閣單李嘉愚。
金炳朝啓曰,玉堂上下番俱空,事甚未安。今日政,新除授玉堂,竝待下批,牌招,推移入直,何如?傳曰,允。
兵曹,以權逴爲禁衛中軍。
吏曹口傳政事,以李慶蕃爲利原縣監。
林處鎭啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于金炳朝曰,只推。
以吏曹參議徐憙淳牌不進罷職傳旨,傳于金炳朝曰,只推。
以應敎李嘉愚,副應敎洪赫,校理林翰鎭,修撰尹秉烈牌不進罷職傳旨,傳于金炳朝曰,只推。
金炳朝,以吏曹言啓曰,成均館司成朴英載呈狀內,矣身素患痰癖之症,挾感添劇,時日之內,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
李渭達,以摠戎廳言啓曰,北漢訓鍊都監字內·禁衛營字內·御營廳字內城堞頹圮處,自各該營,今月初九日擇日始役,改築之意,敢啓。傳曰,知道。
林處鎭,以義禁府言啓曰,保放罪人權徽,還囚照律以入之意,敢啓。傳曰,知道。
義禁府照目粘連康翎前縣監權徽矣,本府議啓內,定配罪人逃失邑守令,以制書有違論,載在大典通編,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
事變假注書金熙逌書啓,節祗受有旨內,爾以贊善吳熙常附奏狀啓馳啓矣,敦諭一度,正書下送,爾其更爲傳諭,期於偕來事,有旨敎是白乎等以,臣敬奉聖諭,傳諭於贊善吳熙常處是白乎則,以爲臣於日前附奏,情窮辭溢,言不知裁。瀝盡肝血,仰冀鑑燭,收回誤恩,玆又伏奉批諭下者,不惟不賜開允,迺反紆以寵奬,極其隆重,聖人一言之褒,不趐華袞之榮,則惡可輕施於庸陋如臣者,速當時有識之歎,貽後世擧枉之譏乎?臣誠惶感,莫省所以。至於恝予遐予之敎,臣擎讀未半,五情震駴,求死而不可得也。如使臣懷瑾抱璞,名實俱優,足以膺束帛之招,效需世之用,則以家世休戚,生老市井,而天卑之彝性,亦不至全泯,夫豈不怵然兢惕於匪常之恩言,思答我聖主尙賢愛士之至意,而故作偃蹇磐桓之態,爲徼寵賭榮之計哉?顧朝廷所以處臣者,千不當而萬不似,殆無異於注黃流於瓦缶,被文繡於土偶。管子曰,禮義廉恥,是謂四維,四維不張,國乃滅亡,信斯言也。臣雖欲徒恃寵靈,趨走爲恭,其於四維之嚴,何哉?噫,臣罪臣自知之矣。始之欺誣,玷累聖簡,中焉誠淺,未格天聰,末乃頑然方命,若不知主恩之可感,邦憲之可畏,循顧始終,無往非罪。負此辜孽,而竟逭於法義之誅,恐無其理。惟願遄伏當被之律,以矯僞俗,以礪臣分,泥首恭俟而已矣亦爲白乎旀,臣旣承偕來之命,故仍留,緣由竝以馳啓云云。答曰,從當敦諭矣。
上在昌德宮。停常參·經筵。
林處鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹命圭啓曰,玉堂上下番俱空,事甚未安。應敎李嘉愚,副應敎洪赫,校理林翰鎭,修撰尹秉烈,旣有只推之命,竝更牌招,推移入直,何如?傳曰,允。
以副應敎洪赫,校理林翰鎭,修撰尹秉烈牌不進罷職傳旨,傳于尹命圭曰,只推。
林處鎭啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
以執義朴奎壽,掌令李海淸·徐淇修,持平張敎根,司諫金周默獻納尹錫永,正言辛碩林牌不進罷職傳旨,傳于林處鎭曰,只推。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,旣有只推之命,竝更牌招,推移入直,何如?傳曰,允。
以副應敎洪赫,校理林翰鎭,修撰尹秉烈再牌不進罷職傳旨,傳于尹命圭曰,只推。
以慶尙監司趙寅永狀啓,薦新生竹筍,節候尙早,限內不得封進,惶恐待罪事,傳于尹命圭曰,勿待罪事,回諭。
以全羅監司曺鳳振狀啓,井邑縣民家失火事,傳于李鶴秀曰,許多民戶之失所,聞甚矜惻,元恤典外,別加顧助事,分付。
以全羅監司曺鳳振狀啓,高山縣民家失火事,傳于李鶴秀曰,許多民戶之失所棲遑,聞甚矜惻,元恤典外,別加顧助事,分付。
以慶尙監司趙寅永狀啓,居昌府民家失火事,傳于李鶴秀曰,許多民戶之失所,聞甚矜惻,元恤典外,別加顧助事,分付。
李渭達啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
李渭達,以濬川司言啓曰,本司都廳元永麟外任,代以訓鍊都監千摠趙台錫差下,使之察任,何如?傳曰,允。
上在昌德宮。停常參·經筵。
藥房都提調沈象奎,提調趙萬永,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李渭達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李渭達啓曰,大司憲宋穉圭,持平沈能燮在外,執義朴奎壽,掌令李海淸·徐淇修,持平張敎根牌不進,監察茶時之意,敢啓。傳曰,知道。
金炳朝啓曰,行禮曹判書金魯敬,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。戶曹參議鄭基善,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李渭達曰,大臣·備局堂上引見。
李渭達,以備邊司言啓曰,本司有司堂上行禮曹判書金魯敬,行護軍趙鍾永,今日賓對,不爲入來,事甚未安。竝推考,令政院卽爲牌招,以爲進參之地,何如?傳曰,允。
尹命圭啓曰,大提學差出事,命下矣。時原任大臣·前大提學·政府西壁·六卿·判尹,竝卽命招,使之擧行,何如?傳曰,前望單子入之。
大提學前望單子入之,金祖淳落點。
尹命圭啓曰,都堂錄會圈事,命下矣。兼大提學金祖淳,卽爲牌招,何如?傳曰,允。
又啓曰,大提學前望,金祖淳落點矣。政官牌招開政,三館大提學下批,何如?傳曰,允。
李渭達啓曰,臣渭達,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李鶴秀啓曰,假注書趙啓昇,身病猝重,勢難察任,今姑改差,何如?傳曰,允。
趙啓昇改差,代以李民愚爲假注書。
李民愚有頉,代以尹克培爲假注書。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,旣有只推之命,竝更牌招,以爲推移入直之地,何如?傳曰,允。
傳于李渭達曰,違牌臺諫,竝許遞。
金炳朝,以吏批言啓曰,繕工監假監役官朴星壽呈狀內,矣身素患痰癖之症,當此換節之時,一倍添劇,時日之內,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
有政。吏批,判書趙萬永進,參判沈能岳,參議徐憙淳牌不進。左承旨金炳朝啓曰,臺諫多窠,今當差出,而擬望之人乏少,外任竝擬,何如?傳曰,允。以洪命周爲大司諫,鄭禮容爲司諫,趙璟鎭爲執義,朴熙顯爲掌令,李仁迪爲掌令,尹正鎭爲持平,李麒峻爲獻納,曺龍振爲正言,沈英錫爲副校理,沈鈁爲司成,南履愚爲徽慶園令,韓弘瓚爲濬源殿令,宋文熙爲假監役,兼弘文館大提學單金祖淳,兼藝文館大提學單金祖淳,兼知成均館單金祖淳。
兵批,判書朴宗薰在外未肅拜,參判朴宗正呈辭受由,參議李衡柱入直進,參知金喆遠病,左副承旨李渭達進。護軍吳翰源,副司直朴奎壽·金周默·徐淇修·李海淸·張敎根·尹錫永,副司果辛碩林,以上竝單付。
金炳朝,以吏曹言啓曰,成均館直講金秀鍾呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以吏批言啓曰,未下直守令及受由上京守令,不多日內,催促下送事,命下矣。自臣曹催促,則未下直守令鐵原府使元永麟,宣川府使申緖,光陽縣監林亨壽,俱以爲再明日辭朝云。受由上京守令信川郡守朴鎬壽,十三日下去云。順川府使金鼎均,成川府使金蘭淳,嘉山郡守權球,俱以親病,不得下去云,綾州牧使徐興輔,襄陽府使鄭性愚,俱以身病,不得下去云。狼川縣監尹濟弘,長連縣監李德純,時在忠淸道天安地云。狼川縣監尹濟弘,長連縣監李德純,卽爲還官之意,發關於兩道道臣處,而其外五邑之守令之親病·身病,雖未知其如何,而促敎之下,有不可等待其差歇,綾州牧使徐興輔,襄陽府使鄭性愚,竝罷出,順天府使金鼎均,成川府使金蘭淳,嘉山郡守權球親病與身病有異,竝改差,何如?傳曰,允。今日政差出。
吏批,再政。啓曰,玉堂闕員,今當差出,而擬望之人乏少,外任竝擬,何如?傳曰,允。以洪羲弼爲校理,南履懋爲副修撰,鄭基善爲兼輔德,李源祚爲直講,金箕詢爲司僕主簿,洪容默爲綾州牧使,朴宗學爲順天府使,朴岐壽爲成川府使,玄鎭商爲襄陽府使,李禮延爲北靑府使,李容鉉爲嘉山郡守,南履炯爲興陽縣監,黃浩民爲茂長縣監,金鍏爲江東縣令。
兵批,再政。副護軍金蘭淳·金鼎均,以上竝單付。
吏批,三政。以金羽根爲文學,張敎根爲司書,李光載爲吏曹正郞,朴英載爲奉常正,李能淵爲漢城主簿,李鎭華爲江陵府使。
以吏曹參議徐憙淳牌不進罷職傳旨,傳于金炳朝曰,推考傳旨捧入。
以戶曹參議鄭基善牌不進罷職傳旨,傳于金炳朝曰,只推。
以執義朴奎壽,掌令李海淸·徐淇修,持平張敎根,司諫金周默,獻納尹錫永,正言辛碩林牌不進罷職傳旨,傳于李渭達曰,只推。
以副應敎洪赫,校理林翰鎭,修撰尹秉烈牌不進罷職傳旨,傳于尹命圭曰,只推。
李渭達,以備邊司言啓曰,本司武郞廳鄭寅基,奔走勤仕,已滿十五朔,依例陞敍或守令除授事,捧承傳施行,何如?傳曰,允。
李鶴秀,以漢城府言啓曰,每年歲首,回榜人各部搜訪,報來後草記事,曾有定式矣。今年回榜人宣略池友璧,有故下鄕,今始上京,則不可以晩時來告,置而勿論,登科年月日,別單書入之意,敢啓。傳曰,知道。
李渭達,以義禁府言啓曰,慶尙監司趙寅永狀啓內,順興前府使韓喆裕罪狀,令攸司稟處事,啓下矣。韓喆裕以晉州牧使,時在任所云,依例發遣府羅將,拿來,何如?傳曰,待待命拿囚。
行禮曹判書金魯敬疏曰,伏以臣,昏憒衰朽,百無一取,特荷聖朝寬大,優遊拂拭,滾到崇秩,罔非踰濫,負乘之災,理所必有。至於本兵重任,顧何嘗一毫近似,而控辭則誠未仰格,違傲則義有不敢,黽勉奔走,趨事爲恭,早晩僨誤,可立而俟。乃者禁旅之變,起於意慮之外,擧措駭怕,一世驚憤,雖幸乾斷赫然,王章快施,使彼頑悖不逞之徒,懍然知懼,惕然知感,皆知三尺之不可復犯,小民之從此安生,生道殺人之盛,臣固欽仰。乃若愚臣不職之罪,益無所逃,圜扉之問,嶺海之罰,實所甘心,聖度如天,曲加涵貸,罰止薄罷,只使管下之別將·番將輩,獨受其罪,臣誠惶懍之外,瞿然愧慼,至今數朔之間,實無以擧顔對人。噫,中權之職,何等重任也,雖一卒之微,一或犯科,卽管轄昧方,操束不嚴之致,苟究其由,臣罪爲首。況此宿衛之設,豈徒然哉?周廬虎賁,天府神策,密邇環列,隱然爲鉤陳豹尾之象,必使紀律約束,旣嚴且明然後,方可以如臂使手,如手使指,無不戢之患,則豈可使擅自作黨,打劫民家,無異羌胡之起於轂下乎?今臣則起鬧之初,發令而不從,執捉而未及,燎原爲火,竟未撲滅,反如木偶之無聞無知者,此其罪,亦奚但以不職言也?曾未幾何,恩敍特下,春官籌司,宿趼如故,殆若尋常薄罰,隨例甄敍者然,臣是何人,何以得此?今若憑恃寵靈,厭然自恕,彯纓結綬,抗顔揚揚,臣之喪廉沒恥,猶屬餘事,其爲玷聖簡而羞同列,非細事也。顧今叩謝義重,天牌踵臨,左右思量,趨膺無路。玆敢冒入文字,披瀝仰陳。伏乞特命刊改,以爲當官失職之戒,不勝大願。臣無任云云。答曰,省疏具悉。向來事,不過存紀律而已,於卿何有?卿其勿辭行公。
平安監司李羲甲疏曰,伏以臣,辭不獲命,行將辭陛矣。臣之父母墳山,在於京畿加平郡地,而臣連縻職事,間曠省掃,日月滋久,雨露增感。況今當西出,松楸愈遠,益不勝瞻望怵惕之情。玆敢猥陳私懇,仰瀆崇聽。伏乞聖明,特賜恩暇,許臣往省焉。抑臣祖父母墳墓,在於廣州府,距此加平,去路程里,不滿一舍,而格例所拘,未敢擅入,亦許歷省,俾伸至情,千萬顒祝。臣無任云云。答曰,省疏具悉。卿其往省焉。
行護軍趙鍾永疏曰,伏以,臣於向者,猥充鎖院之役,目見場內起擾儒生逬出,而苟然收券,不卽撤罷,以戲國試莫嚴之體,論其罪負,合置重典,而聖度天大,過加包容,薄施譴罷,匪罰伊恩,雖因閣圈有命,特敍旋降,牙牌體重,冒沒暫膺,而若臣悚蹙之私,顧何敢以日月之稍改,自處晏然,有若已盡蒙勘者然哉?蓋伏惟念科試之制,自有成規,一或僨敗,所關不輕,若使爲試官者,狃於溺職,倖於薄勘,一番過境,輒置忘域,則將見其士習益渝,試體益壞,無復可以着手處矣。此豈細憂也哉?臣方日夕訟愆,不知所措,此際伏承還差籌堂,賓對有命,在臣分義,固宜竭蹶進參,而情私惶蹙,抗顔無路,跡涉偃便,尤增死罪。伏乞聖明,俯賜鑑察,亟命有司,議臣當勘之律,以爲溺職者之戒焉。臣無任云云。答曰,省疏具悉。卿其勿辭行公。
丙戌四月初十日辰時,上御熙政堂。藥房入診,大臣·備局堂上引見入侍時,都提調沈象奎,提調趙萬永,副提調李鶴秀,假注書趙啓昇,記事官李景在·李穆淵,待敎金興根,左副承旨李渭達,假注書尹憙,事變假注書朴偀,大護軍李勉昇,行護軍申鴻周·朴周壽·柳相亮以次進伏,醫官李彦厚·金殷相進伏楹外訖。象奎曰,近日淸和,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命醫官入診。彦厚等以次診候訖,退伏奏曰,脈候左右三部調均矣。上命藥房先退,鶴秀·興根·啓昇,與醫官退出。上曰,大臣奏事。象奎曰,別無急務之可達,而好雨知時有年可占,而近伏見嶺·湖所啓,則麥穗已發,結實無慮云。當此歉歲窮節,雖設賑恤之政,蔀屋之憂,不勝其艱,日前甘霈,上下俱欣,遠近咸忭,其所爲幸,不可盡達矣。象奎曰,臣於日前診筵,以機務之繁,非一人之所可獨辦,輔相之重,非一人之所可獨任,略有仰陳矣。況今歉荒未濟,憂虞多端,如臣之衰憒昏劣,素蔑才具,不識猷爲者,猥玷中書之席,使其伴食仰成,猶懼不足以堪塞挨遣,而今則首輔久不備,左相又已解,承佐贊襄之地,惟臣一人在耳。此非臣之所獨私自憂悶,而國事則倚重無人,朝象則苟艱莫甚。雖於治安無事之日,弘濟之責,三公共之,尙不可任其闕然,矧玆廢墜恬嬉之時,又安可一日如此乎?一羸僕而欲竟百畝之力,一疲駑而欲策九折之駕,事決無成,行必不得。臣雖不言,聖明亦豈不深燭其然乎?今臣之懇懇蘄仰,惟願簡任老成,枚卜賢德,備員台鼎,以幸國事。此非毫分敢出於私便身圖,惟聖明之亟允勿疑,臣不勝千萬顒祝矣。上曰,輔相,自前亦多未備之時,不必汲汲,而亦豈無備位之時乎?象奎曰,本館錄圈點,今已五年之久,而都堂會圈,尙未爲之,目下可悶,無如此事。如無首相之時,則須有文衡,然後可以會圈。大提學卽爲差出,以爲趁速擧行之地,何如?上曰,依爲之。出擧條象奎曰,大抵大提學差出之法,或有圈點之時,或有該薦之時,而該薦云者,自代之謂也。往在先朝,洪良浩以時任大提學,方作上使之行,故文衡更當差出,而旣無該薦之路,又無圈點之人,故其時追奪大臣鍾秀,自是已行文衡,而自上特除,已有前規矣。目今領敦寧金祖淳,曾經文衡,而無他備員擬望之道,則前望單子入之,落點擧行之地,似好矣。象奎曰,農務方殷之時,守令之曠官,可悶。新除者,使卽辭朝,受由上京者,亦爲催促,竝令不多日內下送之意,分付該曹,何如?上曰,依爲之。出擧條渭達曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣就座,又命大臣先退,諸臣以次退出。
上在昌德宮。停常參·經筵。
林處鎭啓曰,大司憲宋穉圭,執義趙璟鎭,掌令朴熙顯·李仁迪,持平沈能燮·尹正鎭在外,監察茶時之意,敢啓。傳曰,知道。
尹命圭啓曰,都堂錄會圈事,命下矣。兼大提學金祖淳牌不進,更爲牌招,何如?傳曰,允。
又啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,旣有只推之命,與新除授校理洪羲弼,副校理沈英錫,副修撰南履懋,一體牌招,推移入直,何如?傳曰,允。
李渭達,以兵曹言啓曰,今日武臣賓廳武經講書時,武臣兼宣傳官金魯學,旣已受點,初不待令,事極駭然。爲先汰去,榜目中一人拔去之意,敢啓。傳曰,知道。
李渭達啓曰,今日賓廳武經講時,武兼金魯學,旣已受點,初不待令,事極駭然,所當重勘,而本院請推之外,無他可施之罰,何以爲之,而當該兵曹堂上,亦難免不飭之失,推考,何如?傳曰,允。拿處。
尹命圭啓曰,都堂錄會圈事,命下矣。兼大提學金祖淳牌不進,更爲牌招,何如?傳曰,允。
又啓曰,都堂錄會圈事,命下矣。兼大提學金祖淳再牌不進,所當更請牌招,而係是一日三牌,何以爲之?敢稟。傳曰,更爲牌招。
傳于尹命圭曰,大提學疏批已下,卽爲牌招。
林處鎭啓曰,時·原任大臣,有時急稟達事,率金吾堂上,來詣請對矣。傳曰,入侍,領敦寧同爲入侍。
以副應敎洪赫,校理林翰鎭,修撰尹秉烈,副修撰南履懋牌不進罷職傳旨,傳于柳季麟曰,只推。
李渭達,以都摠府言啓曰,副摠管李鐵求,以司僕寺兼內乘,今日官調馬進參事,晝仕出去之意,敢啓。傳曰,知道。
又以訓鍊都監言啓曰,本局別將李寅植,身病甚重,勢難察任,改差,何如?傳曰,允。
刑曹啓目,振威金召史山訟,聽訟不審之前縣令朴宗大,從重推考罪,依大明律不應得爲而爲之,事理重者杖八十之文,收贖,何如?判付啓依允,功減一等爲良如敎。
兼大提學金祖淳疏曰,伏以臣,屬籍濯龍,今二十有六年矣。靑雲宿蹤,都歸過劫,白首灰念,豈及榮途?世與君平,久已兩忘,不意昨者,乃以堂錄之故,前望恩點,忽縻三館之寵命,惝怳驚訝,若夢非眞。往在辛酉春間,臣始以前望,謬叨見職,屢懇獲解,旋被圈選,辭免若初,蓋臣自揆本分,鹵莾荒疎,不任淸朝黼黻之事而已,豈有他哉?今處地旣異於前,而犬馬齒又加長矣,藉曰文苑體貌,與他官自別,其名猶不竝他,前單刊拔,顧其身則非尋常外廷之比。且臣衰朽昏謬,日以益深,魚魯之辨,抛棄銷亡,昔之必辭,尙以其一,今不重叨,自兼其二,推是以言,殿下之特畀,不無乖於名實,臣如冒承,亦有虧於廉防。名實一乖,國事曷修,廉防一損,臣何以立?一擧而上下將胥失之矣,不亦可惜之甚乎?召牌屢臨,蠢動無路,與其虛縻而曠日,曷若速解而自安?玆敢冒入文字,仰瀆崇嚴。伏乞聖明,俯賜鑑諒,亟命永刊臣名於文衡之案,回選當世之俊英,以重官方,仍彰臣逋慢之咎,以昭國綱焉。臣無任云云。答曰,省疏具悉卿懇。別無不可行公之事,勿辭,卽爲肅命。仍傳曰,此批答,遣史官傳諭于領敦寧。
戶曹參議鄭基善疏曰,伏以臣,罪積厥躬,禍延所怙,一縷頑喘,遽闋三霜,惸惸銜恤,餘慟未艾,病伏窮港,顧影相弔,忽忽無陽界想。惟有依近京輦,瞻天祝聖,自慰耿結之忱,而至於一切榮觀,萬念灰冷,豈意聖眷不遺於簪履,賤名復玷於班簿,地部參佐,春坊兼銜,數日之內,除書聯翩,臣聞命若驚,不覺淸淚之無從。仍伏念臣猥以無似,久處邇列,出入文石,昵近肅穆,十數年如一日,今焉逖違,倏爾三歲于玆矣。戀結之誠,彝性所同,叩謝之禮,分義卽然。因此而重入脩門,瞻依觚稜,復尋起居之班,以覲离照之光,豈不誠至願大榮,而顧臣絶悲之私,纏臆轖胸,雖欲强制,而實有忍不得者。嗚呼,臣爲臣父母之晩擧,且鮮兄弟,自幼至壯,偏荷恩勞,居家處官,罔非貽憂,定省溫淸,莫效志養之職,修勉期忘,徒勤義方之敎,得年四十,常若嬰孩,諄諄耳提,未嘗暫捨,妄意此樂之可常,不謂人事之大變。風樹不靜,荼蓼偏苦,日月迅邁,禮制有限,冠裳已如舊日,而鐫誨戒飭之訓,不可得以復聞矣。險釁餘喘,重蒙聖朝之收錄職名,又如舊日,而聞命之日,雖欲朝衣上堂,以告其喜,亦不可得矣。皇皇瞿瞿,若窮無歸,强欲一番按抑,只增一番隕絶,跬步動撣,猶難自力,尙何望彯纓結綬,翺翔於周行之列哉?且臣於苫堊荒頓之中,恃而爲命,不殞厥生者,以老母在堂耳。臣母年迫七旬,素抱貞疾,纔經喪威,轉益澌綴,常委床笫,專藉藥餌,左右扶將,朝夕診視,獨一介臣身而已。離側從仕,尤非情理之可堪。不敢以煩猥,自阻於孝理憫覆之天,猥將短牘,畢瀝衷懇。伏乞聖慈,悲臣憐臣,遞臣職名,隨分就閒,俾遂便養,生成大造,隕結難報。臣無任云云。省疏具悉。爾其勿辭,從速肅命。
丙戌四月十一日酉時,上御熙政堂。時·原任大臣率金吾堂上請對,領敦寧同爲入侍時,右副承旨林處鎭,假注書尹克培,記事官李穆淵·金興根,判中樞府事南公轍·李相璜,右議政沈象奎,領敦寧金祖淳,判義禁金在昌,同義禁李光文·金熙華以次進伏訖。公轍曰,臣久未登筵,今始入對矣,近日聖體,若何?上曰,一樣矣。公轍曰,寢睡·水刺之節,何如?上曰,一樣矣。中宮殿氣候,何如?上曰,一樣矣。公轍曰,世子宮氣候,何如?上曰,一樣矣。公轍曰,向日錦伯密啓,臣等雖未得見,而以傳敎下者觀之,其爲驚心,當復如何?俄因右相所報,知罪人斯得,擧國臣民之憤,可以快洩。臣等率金吾堂上,相與登對矣。凶逆何代無之,而此賊,卽有天地載籍以來,所無之極變。旣知其姓名之後,金吾擧行,不可晷刻少緩,亟下處分,俾卽擧行焉。相璜曰,自有凶書之變,孰不崩心痛骨,如不欲生,而今聞罪人就捕盤覈,庶有端緖,輿情少可以得洩。罪人姓名旣出,則發捕究覈,一時爲急。臣等以此求對,而禁堂亦爲同入,方待處分矣。象奎曰,一自湖閫凶書變出之後,臣民共戴之憤,一日難忍,而何幸乾道孔昭,罪人斯得,發捕窮覈,豈容晷刻遲緩?此係一時爲急之事,故臣等率金吾堂上來待,而今所以得知其斯得之由者,非緣本道之所報也。安城郡守,密報於畿伯,而其密報以爲,忠淸兵使祕關於本邑,本邑居柳致仲,使之捉送,而關文內,以爲自該閫,捉得金致奎爲名漢,而致奎口招內,安城居柳致仲則作凶書,鎭川李昌坤則掛之云,而畿伯持安城祕報,今方來待矣。上曰,畿伯入來闕中乎?象奎曰,方在政院矣。上曰,注書出去,使畿伯入侍。賤臣承命出去,與京畿監司徐長輔同入。長輔進安城祕報後,上命退伏。祖淳曰,向日凶書,不可晷刻留置,故雖命政院,卽爲燒火,而伏聞世子宮,有一謄本在於大內矣。罪人未捕之前,固不可忍令諸臣見之,而今則端緖旣出,罪人斯得,則事當出示諸大臣,然後日後設鞫之時,可以發問矣。上命世子宮,出示凶書於諸大臣。公轍曰,今見二度凶書之下示者,骨顫膽掉,無以爲達。我國凶逆之變,前後何限,而豈有如許窮天地所無之凶言乎?速下處分,毋使晷刻遲延焉。相璜曰,此是有天地有君臣以來,所未有之逆變也。心骨俱驚,不知所達。天道孔昭,罪人今雖斯得,而雖一日之間,忍與共戴,實欲無生。臣等纔有所仰請,惟願亟降處分焉。象奎曰,凶書之窮凶絶悖,雖以向日之傳敎,槪略知之,而今始得見,則心骨掉戰,憤惋腐痛,實無以一日生在於一天之下。苟使臣等,得見於當初入來之時,則其何以隱忍按住於其間哉?自有天地以來,無如此之凶逆,其所鞫治之擧,不可一刻遲緩矣。且湖閫祕關,則雖以三漢爲言,而豈知其止於三漢而已乎?依其關文,請速發捕,三漢今旣捕捉,則凡其徒黨,亦必次次就捕矣。祖淳曰,目下處分,宜速發捕矣。上曰,發捕,可也。仍命注書,使禁府都事待令於閤外,可也。象奎曰,金吾堂上,使之進前擧行,何如?上曰,唯。象奎曰,湖閫關文內,以三人言之,而金致奎及柳致仲之就捕丁寧矣。此二人,則令禁府都事二員,直送淸州,使之卽速捕來,所謂李昌坤,則其間就捕與否,未能詳知,有難以都事徑先發捕矣。臣當退出賓廳,招致捕將,使捕校譏詗捕來,亦爲祕關於本道,使之從速捉上,似好矣。上曰,唯。祖淳曰,凶書謄本,還置於大內,姑俟罪人捕來設鞫之時,更爲出給於金吾堂上,似好矣。上曰,唯。象奎曰,因忠淸兵使祕關安城事,臣等得見安城祕報於畿伯者,今方相率求對矣。掛書凶賊,旣已捕得,因其所招,至有以名推捉於他道者,而尙無馳聞之啓,雖或緣於盤覈未竟,擧行則殊爲稽緩。雖以道臣言之,淸閫距錦營,不過百里之地,閫旣有所捕之罪人,則宜無不關由於廵營之理,而亦無馳聞之擧,稽緩之責,不可全歸帥臣。當該兵使李謙會,監司金學淳,竝罷職,何如?上曰,依爲之,出擧條上命大臣就座,又命大臣先退,諸臣以次退出。
上在昌德宮。停常參·經筵。
林處鎭啓曰,大司憲宋穉圭,執義趙璟鎭,掌令朴熙顯·李仁迪,持平沈能燮·尹正鎭在外,監察茶時之意,敢啓。傳曰,知道。
備忘記,宣川府使申緖,鐵原府使元永麟下直,各長弓一張,長箭一部,片箭一部,筒兒一箇賜給。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,副修撰南履懋,旣有只推之命,竝更牌招,推移入直,何如?傳曰,允。
傳于尹命圭曰,童蒙,待下敎待令。
尹命圭,以侍講院言啓曰,兼輔德鄭基善,文學金羽根,除拜屢日,尙未出肅,竝卽牌招察任,何如?傳曰,允。
以副應敎洪赫,校理林翰鎭,修撰尹秉烈,副修撰南履懋牌不進罷職傳旨,傳于尹命圭曰,只推。
李渭達,以都摠府言啓曰,副摠管李晳,以御營中軍,本營諸將官射會監試事,南小營晝仕出去之意,敢啓。傳曰,知道。
義禁府啓目,武臣兼宣傳官金魯學原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自人定至十四日開東,灑雨下雨,測雨器水深一寸三分。
李渭達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
林處鎭啓曰,大司憲宋穉圭,執義趙璟鎭,掌令朴熙顯·李仁迪,持平沈能燮·尹正鎭在外,監察茶時之意,敢啓。傳曰,知道。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,副修撰南履懋,旣有只推之命,竝更牌招,推移入直,何如?傳曰,允。
傳于尹命圭曰,回榜老人留待。
傳于尹命圭曰,回榜老人入侍。
金炳朝啓曰,卽者吏曹郞廳來言,嘉山郡守李容鉉,兩司俱未署經云,諫院則除在外外,未肅拜人員,竝卽牌招,憲府則大司憲宋穉圭,執義趙璟鎭,掌令朴熙顯·李仁迪,持平沈能燮·尹正鎭在外,無以備員署經,何以爲之?敢稟。傳曰,諫院臺諫牌招,憲府則山林外,竝許遞。前望單子入之。
臺諫前望單子入之,執義崔時淳,掌令李毅遠·朴升鉉,持平洪彦謨·韓益相落點。
金炳朝啓曰,守令署經事,命下矣。新除授執義崔時淳,掌令李毅遠·朴升鉉,持平洪彦謨·韓益相,竝卽牌招,以爲署經之地,何如?傳曰,允。
以黃海監司趙晉和狀啓,長淵縣監李漢極,身病沈重,不得已罷黜事,傳于金炳朝曰,令該曹口傳差出,當日下送。
吏曹口傳政事,以金相宇爲長淵縣監。
金炳朝啓曰,事變假注書朴偀,身病猝重,勢難察任,今姑改差,何如?傳曰,允。
朴偀改差,代以徐有贊爲事變假注書。
金炳朝,以吏曹言啓曰,長淵縣監,令該曹口傳差出,當日下送事,命下矣。新除授長淵縣監金相宇,時在京畿楊根地,勢難等待其上來,改差,其代更爲口傳備擬以入之意,敢啓。傳曰,知道。
吏曹口傳政事,以金履協爲長淵縣監。
備忘記,長淵縣監金履協下直,長弓一張,長箭一部,片箭一部,筒兒一箇賜給。
傳于尹命圭曰,大提學未差之代,會圈以入。
尹命圭啓曰,大提學未差之代,會圈以入事,命下矣。時·原任大臣·前大提學·政府西壁·六卿·判尹,竝卽命招,以爲會圈擧行之地,何如?傳曰,待明朝命招。
又啓曰,大提學未差之代,會圈以入事,命下矣。政官牌招開政,何如?傳曰,待明朝牌招。
以副應敎洪赫,校理林翰鎭,修撰尹秉烈,副修撰南履懋牌不進罷職傳旨,傳于尹命圭曰,只推。
金炳朝,以吏曹言啓曰,新除授本曹正郞李光載呈狀內,矣身素患痰癖之症,挾感添劇,萬無起動供職之望,卽速入啓遞改云。身病旣如是,則有難强令察任,改差,何如?傳曰,允。
李渭達,以都摠府言啓曰,副摠管金守基,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
柳季麟,以戶曹言啓曰,時御所內,各司雨漏修改吉日,令日官池宅龍推擇,則今四月十六日卯時爲吉云,以此日時擧行之意,敢啓。傳曰,知道。
義禁府啓目,粘連向前金魯學亦,賓廳講受點之後,不爲待令,囚供雖以身病猝重爲辭是白乎乃,揆以事體,終甚駭然,以此照律,何如?判付啓依允。
兼大提學金祖淳疏曰,伏以,殿下,以臣之祗肅恩命,謂臣之將行公而然歟,臣誠不得已也。臣於大昨,具陳必辭之義,聖批開釋,未蒙允許,臣愕眙失圖,惶阨轉深。政擬改日虔誠,申控衷悃,召牌卽臨,繼而有大臣請對同爲入侍之命,則公私之間,緩急義殊,遂不免章皇出肅,此事勢所迫,非得已也,豈其謂見職之可以行公而然也?若臣決不可行公者,則所關非細。才不需用,人不稱官,特其餘事耳。臣於見職,雖無別般情勢之不可行公,實如聖批之開釋,然臣之處地,與外朝不同。一自壬戌以後,人之視臣,與臣之自視,鐵限於官職,非自臣始,自古伊然。今若藉見職之自別,幸承乏於此時,揚揚然據文苑之席,行文衡之事,取舍一時之人才,主張瀛洲之妙選,其出處之顚倒,擧措之劻勷,當如何哉?臣雖不肖無似,托重肺腑,齒爵已高,一動一靜,爲時具贍。假使臣自昔始拜之日,至于今蹲冒不去,有識竊笑,雖莫防遮,尋常耳目,猶或忸慣,忽於三十年寂然闔門之餘,擺脫本分,一朝躍出,昌披狼藉,無復防閑,是殆廉恥不具於彝性者,薦紳章甫之言,卽姑勿論,八方之輿儓婦孺,亦必訝歎而駭惑之矣。昭代備官,何患無賢,必使不可强者强之,然後爲盡於用人哉?臣若憚於瀆擾,諉以已出,泯默擧行而已,則臣之自輕其去就,固將貽羞於朝廷,不止臣一身之可羞,此豈臣可强而不已哉?抑臣之不欲輕其去就,豈臣之欲自重其身?政欲爲國家重事體耳。方命之誅,尙可自安,輿人之謗,不可弭也。臣情至此,亦云窮矣,悶鬱之極,言不知裁。伏願殿下,穆然垂覽,亟命遞解三館之任,俾賤分還他,國體無損。臣無任云云。答曰,省疏具悉卿懇。所請依施。仍傳曰,此批答,遣史官傳諭于領敦寧。
丙戌四月十三日辰時,上御熙政堂。回榜老人入侍時,右承旨尹命圭,假注書尹憙,記事官李穆淵·金興根,回謗老人池友壁,以次進伏訖。上命友壁奏職·姓名。友壁奏職·姓名。上命回榜老人,先退。友壁退出,上謂命圭曰,回榜老人入侍傳敎,寫出否?命圭對曰,已爲書置矣。上命退,承史以次退出。
上在昌德宮。停常參·經筵。
林處鎭啓曰,大司憲宋穉圭,執義崔時淳,掌令李毅遠·朴升鉉,持平韓益相在外,持平洪彦謨傳旨未下,監察茶時之意,敢啓。傳曰,知道。
傳于尹命圭曰,禮房承旨馳詣宗廟·景慕宮,奉審摘奸以來。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,副修撰南履懋,旣有只推之命,竝卽牌招,推移入直,何如?傳曰,允。
以大司諫洪命周,司諫鄭禮容,持平洪彦謨牌不進罷職傳旨,傳于金炳朝曰,只推。
金炳朝啓曰,守令署經事,命下矣。大司諫洪命周,司諫鄭禮容,持平洪彦謨,旣有只推之命,竝更牌招,以爲署經之地,何如?傳曰,允。
又啓曰,守令署經事,命下矣。憲府則大司憲宋穉圭,執義崔時淳,掌令李毅遠·朴升鉉,持平韓益相在外,持平洪彦謨牌不進,諫院則大司諫洪命周,司諫鄭禮容牌不進,獻納李麒峻,正言曺龍振·柳致明在外,無以備員署經,何以爲之?敢稟。傳曰,更爲牌招,山林外,在外臺諫,竝許遞,前望單子入之,待下批,一體牌招。
臺諫前望單子入之,執義沈能栻,掌令崔仁簡·李仁迪,獻納朴奎壽,持平沈啓錫,正言金大坤·辛蓍根落點。
以大司諫洪命周,司諫鄭禮容,持平洪彦謨牌不進罷職傳旨,傳于金炳朝曰,只推。
以大司諫洪命周,司諫鄭禮容,持平洪彦謨再牌不進罷職傳旨,傳于金炳朝曰,只推。
以獻納朴奎壽,持平沈啓錫牌不進罷職傳旨,傳于金炳朝曰,只推。
金炳朝啓曰,守令署經事,命下矣。大司諫洪命周,司諫鄭禮容,獻納朴奎壽,持平洪彦謨·沈啓錫,旣有只推之命,竝更牌招,以爲署經之地,何如?傳曰,允。
賓廳啓曰,臣以大提學圈點事,來詣賓廳,而前大提學金相淳牌不進,更卽牌招,以爲薦望之地,會圈時,九卿亦當備員,行左參贊金在昌,行戶曹判書鄭晩錫,刑曹判書趙貞喆,工曹判書任希存,行漢城府判尹金相休牌不進,竝推考,更爲牌招,何如?傳曰,允。
又啓曰,臣以大提學圈點事,來詣賓廳,而他大臣皆命招不進矣。從前文衡圈點時,或以首相,或以曾經文衡,有一大臣獨爲擧行之例,左右相中一人,又或有獨爲會圈之時,而終非所以重事體之道,待他大臣來會後擧行,何如?傳曰,會圈安心擧行。
傳于尹命圭曰,前大提學,更爲牌招。
賓廳啓曰,以文衡會圈事,臣等與應參諸人,來會賓廳,今方會圈之意,敢啓。傳曰,知道。
又啓曰,大提學圈點事,命下矣。臣等來會賓廳,圈點以入之意,敢啓。傳曰,知道。
又啓曰,大提學圈點以入,而前大提學金祖淳,嫌不自書其名,依前例添書圈點之意,敢啓。傳曰,知道。
賓廳,大提學圈點,以金履喬爲大提學。
尹命圭啓曰,都堂錄當爲會圈,新除授大提學金履喬,時在水原府任所,斯速乘馹上來事,下諭,何如?傳曰,允。
傳于金炳朝曰,留院公事入之。
傳于金炳朝曰,兼弼善·說書許遞,與兼說書有闕之代,今日政差出。
有政。吏批,判書趙萬永進,參判沈能岳,參議徐憙淳牌不進,左承旨金炳朝進。以金大坤爲副修撰,金鏴爲兼弼善,宋尙玉爲說書,金興根爲兼說書,洪起燮爲兵曹參判,申緯爲同經筵,崔漢翼爲吏曹正郞,李允植爲尙衣別提,兼弘文館大提學單金履喬,兼藝文館大提學單金履喬,兼知成均館事單金履喬。
兵批,判書朴宗薰在外未肅拜,參判未差,參議李衡柱入直進,參知金喆遠差祭,同副承旨柳季麟進。護軍朴宗正,副護軍金相宇,副司直趙璟鎭·崔時淳·朴熙顯·李毅遠·朴升鉉·李麒峻·沈能燮·尹正鎭·韓益相,副司果柳致明·曺龍振,副司正李根友,以上竝單付。
吏批,再政。以金羽根爲正言,洪赫爲兼司書,朴宗薰爲軍器提調。
三政。以李圭祊爲文學。
以吏曹參議徐憙淳牌不進罷職傳旨,傳于金炳朝曰,只推。
以副應敎洪赫,校理林翰鎭牌不進罷職傳旨,傳于尹命圭曰,只推。
尹命圭,以奎章閣言啓曰,明日卽書香閣夏孟朔大奉審日次,時·原任閣臣,依節目進詣擧行之意,敢啓。傳曰,知道。
上在昌德宮。停常參·經筵。
夜自二更至五更,月食。
藥房都提調沈象奎,提調趙萬永,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
林處鎭啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
李渭達啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
以修撰尹秉烈,副修撰南履懋牌不進罷職傳旨,傳于尹命圭曰,只推。
尹命圭啓曰,玉堂上下番俱空,已至多日,事甚未安。副應敎洪赫,校理林翰鎭,修撰尹秉烈,副修撰南履懋,旣有只推之命,竝卽牌招,推移入直,何如?傳曰,允。
傳于李鶴秀曰,時·原任大臣,率金吾堂上來待,領敦寧同爲來待。
李鶴秀啓曰,時·原任大臣,率金吾堂上,依下敎來待矣。傳曰,入侍。
又啓曰,領敦寧金祖淳,依下敎來待矣。傳曰,入侍。
傳于李鶴秀曰,戶·刑換房。
傳于尹命圭曰,藥房副提調許遞,前望單子入之。
內醫院副提調前望單子入之,金炳朝落點。
尹命圭,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
備邊司,以金相休爲水原留守。
傳于金炳朝曰,政官牌招開政,水原留守下批。
傳于金炳朝曰,在外說書許遞,今日政差出。
有政。吏批,判書趙萬永進,參判沈能岳牌不進,參議徐憙淳進,右副承旨林處鎭進。以金穰根爲說書,金履喬爲判尹,金魯敬爲知經筵,金履喬爲左副賓客,朴宗薰爲藝文提學,李錫奎爲景慕宮提調,行水原留守單金相休,兼華寧殿提調單金相休。
兵批,判書朴宗薰,參判洪起燮在外未肅拜,參議李衡柱入直進,參知金喆遠病,同副承旨柳季麟進。上護軍金履喬,副司正宋尙玉,整理使金相休,以上竝單付。
吏批,再政。右賓客單金履喬,左副賓客單鄭尙愚。
兵曹參判前望單子入之,金啓河落點。
傳于金炳朝曰,忠淸兵使未差之代,令次堂口傳差出,催促下送。
金炳朝啓曰,忠淸兵使,令次堂口傳差出事,命下矣。新除授兵曹參判金啓河,卽爲牌招,何如?傳曰,允。
李渭達啓曰,卽者兵曹郞廳來言,今日庭鞫時,設布帳外排立軍兵,當爲磨鍊,而判書朴宗薰在外未肅拜,次堂例不得擧行云,何以爲之?敢稟。傳曰,次堂擧行。
尹命圭啓曰,卽者漢城府郞廳來言,今日救食時,本府堂上一員,當爲進參,而判尹未差,左尹朴蓍壽有身病,右尹尹致謙受由在外,無以進參云。左尹朴蓍壽,卽爲牌招,以爲進參之地,何如?傳曰,允。
又啓曰,漢城府左尹朴蓍壽牌不進推考傳旨,今方捧入,而救食當爲進參,如是違牌,事甚未安。更爲牌招,以爲進參之地,何如?傳曰,允。
尹命圭,以侍講院言啓曰,文學金羽根入直矣,移拜正言出去,上番闕直,事甚未安。輔德李寅溥,兼輔德鄭基善,弼善安光直,兼文學吳致愚,竝卽牌招,而新除授兼弼善金鏴,文學李圭祊,亦爲一體牌招,以爲推移入直之地,何如?傳曰,允。
以輔德李寅溥,弼善安光直,兼弼善金鏴,文學李圭祊,兼文學吳致愚牌不進罷職傳旨,傳于尹命圭曰,只推。
尹命圭,以奎章閣言啓曰,新除授閣臣,頒賜閣志安寶次,奎章之寶請出之意,敢啓。傳曰,知道。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
以平安監司朴宗薰狀啓,義州府民家失火事,傳于林處鎭曰,聞甚矜惻,元恤典外,別加顧助事,分付。
以大司諫洪命周,獻納朴奎壽牌不進罷職傳旨,傳于李鶴秀曰,只推。
以副應敎洪赫,校理林翰鎭牌不進罷職傳旨,傳于尹命圭曰,只推。
以修撰尹秉烈,副修撰南履懋再牌不進罷職傳旨,傳于尹命圭曰,只推。
義禁府問事郞廳,金鏴·洪赫·沈英錫·林翰鎭·尹秉烈·南履懋。
李鶴秀,以義禁府言啓曰,今此庭鞫時,假都事十員,令該曹口傳差出,以爲擧行之地,何如?傳曰,允。
又以義禁府言啓曰,今此庭鞫時,罪人往來之際,例有軍兵排衛之事,令訓鍊都監擧行,何如?傳曰,允。
李渭達,以訓鍊都監言啓曰,今此庭鞫時,罪人往來之際,排圍軍兵,令訓鍊都監擧行事,自義禁府草記矣。排圍軍一百名,定送之意,敢啓。傳曰,知道。
又以訓鍊都監言啓曰,今四月十五日內兵曹庭鞫時,因兵曹節目,出番軍二哨,各其將官率領,設布帳外排立,雜人一切嚴禁,而事畢後,待標信罷出之意,敢啓。傳曰,知道。
又以御營廳言啓曰,今此庭鞫時,依兵曹節目,罪人結幕處,京中哨軍一哨,將官率領,嚴加排立,而事畢後,待標信罷出之意,敢啓。傳曰,知道。
李鶴秀,以義禁府言啓曰,卽接月令醫員皮宗舜手本,則時囚罪人金魯學,素患疝積,處冷添劇,時時衝上,間間昏倒,實有難保之慮云。罪人病勢如此,則一邊保放,一邊草記,曾有定式矣。金魯學,姑爲保放之意,敢啓。傳曰,知道。
丙戌四月十五日辰時,上御熙政堂。藥房入診入侍時,都提調沈象奎,提調趙萬永,副提調李鶴秀,假注書尹憙,別兼春秋張敎根,記事官李穆淵,待敎金興根以次進伏,醫官李彦厚·金殷相,進伏楹外訖。象奎曰,近日雨暘甚調,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命醫官診候,彦厚等以次診候訖,退伏奏曰,脈候左右三部調均,湯劑不必更爲議定矣。象奎曰,卽見忠淸監司金學淳今十二日封發狀啓謄報,則當日天安郡守,以淸州北城門掛書時,造書罪人柳致仲,自安城郡執捉,押去淸州鎭,初十日過去本郡形止報來,而兵營之初無發捕時報營之事者,大是疎忽,亦極訝惑,今方星火査問於兵使及該鎭營將爲辭矣。日前以淸閫,距錦營不甚遠,閫鎭旣有捕得罪人,宜無不卽報巡營之理,故該道臣竝爲論罷,而今以謄報觀之,閫鎭果無馳報之事,則該閫鎭事,尤爲妄錯。從當詳其事狀,從重更勘,而道臣則別無可罪之端,忠淸監司金學淳罷職,卽爲分揀,何如?上曰,依爲之。出榻敎象奎曰,雨後大麥,一齊發穗,將至聞·黃之境,小麥亦爲肥胎,結實無慮云,公私之幸,不可盡達。上命承史就座,因命大臣先退,諸臣以次退出。
丙戌四月十五日戌時,上御熙政堂。時·原任大臣率金吾堂上,領敦寧同爲入侍時,行都承旨李鶴秀,假注書尹克培,記事官李景在·金興根,判中樞府事韓用龜·金思穆·南公轍·李相璜,右議政沈象奎,領敦寧金祖淳,判義禁金在昌,同義禁李光文·呂東植·金熙華,以次進伏訖。用龜曰,近日聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,一樣矣。用龜曰,凶逆從古何限,而豈有如今日之賊乎?始則不勝其驚心痛骨矣,今幸乾道孔昭,罪人斯得,喜不可言矣。思穆曰,凶逆何代無之,而寧有如此之賊乎?今則罪人捕來,還爲多幸矣。公轍曰,罪人今旣就捕,則擧行一時爲急矣。相璜曰,凶逆前後何限,而豈有如此者乎?惟望速承盤覈之敎矣。象奎曰,罪人旣捕來,斯速擧行,宜矣。上曰,一漢之名,何其相反耶?象奎曰,所謂致仲,卽性浩之字云矣。今則王府擧行,誠爲時急,親訊與推鞫間,遄承處分,則爲幸矣。祖淳曰,大臣旣請設鞫,而又欲知親訊與否,將斯速擧行矣。象奎曰,前或有親訊之時,而此賊較前十倍,則必承親訊之下敎,然後群情始快矣。祖淳曰,大臣雖請親訊,而以臣區區賤見,親訊雖曰事體當然,罪人捉來之後,則未可晷刻遲滯,其在十分審愼之道,自外先問,似好矣。下詢諸大臣,僉議歸一,然後擧行,何如?上曰,諸大臣以次陳達。用龜曰,此與尋常罪囚有異,故始冀親訊矣,今聞領敦寧所陳,誠得矣。思穆曰,姑俟王府之盤覈,得其端緖,然後繼爲親訊,似未晩矣。若徑先親訊,則或恐虧損於國體矣。公轍曰,以其往牒所無,而只爲窮覈之一時爲急,故俄請親訊,而諸僚之不必先爲親訊云者,事體應然,且益完備矣。相璜曰,待其端緖之覈得,始爲親訊,實合審愼之道,諸僚所陳,誠好矣。象奎曰,事當審愼周密,且不忍使上親接凶賊,而自外先爲擧行,實合事體矣。祖淳曰,時已遲暮,惟伏望指一處分焉。上曰,庭鞫爲之。賤臣承命出頒下敎。象奎曰,罪人今旣捕來,則此後事,雖在王府,而該閫,亦不可不擇人鎭壓矣。當該帥臣之徑加周牢,於將爲王府罪人者,誠爲妄錯矣。道臣則旣請分揀之命於朝筵,而帥臣未可參恕,速當差代,而新兵判姑未上來,未知何以差出乎。若自上特除,則誠好矣。祖淳曰,或有令次堂差出之例,今亦依此,何如?不然則廟堂差出,未爲不可矣。象奎曰,臣亦有所思量於其間者。前行首宣傳官尹相重,實合差送,而第以向來本廳薦事,至於勘罷,方在未敍中,請特爲蕩滌,而在外兵曹參判許遞,卽爲出代,使以尹相重擬望以入,何如?上曰,唯。鶴秀曰,庭鞫爲之事,命下矣。處所以何處爲之乎?上曰,內兵曹爲之,可也。鶴秀曰,庭鞫爲之事,命下矣。委官以何大臣爲之乎?上曰,以右相爲之,可也。鶴秀曰,庭鞫爲之事,命下矣。俄以林判府事有實病,不得登對之意,入稟。故不爲命招,而兩司諸臺,竝卽牌招參鞫,左右捕將,一體牌招,何如?上曰,依爲之。出擧條上命大臣先退,諸臣以次退出。
上在昌德宮。停常參·經筵。
自午時至申時,日暈。
尹命圭啓曰,庭鞫間,視事頉稟之意,敢啓。傳曰,知道。
兵曹口傳政事,以尹相重爲忠淸兵使。
李渭達,以備邊司言啓曰,淸州營將權友仁,纔因道·帥臣狀啓罷黜矣。閫·鎭之一時俱曠,事誠可悶,該營將之代,令該曹口傳卽速擇差,使之一兩日內辭朝,何如?傳曰,允。
李渭達啓曰,卽者兵曹郞廳來言,淸州營將,口傳差出事,命下,而判書朴宗薰在外,次堂例不得擧行云,何以爲之?敢稟。傳曰,次堂擧行。
兵曹口傳政事,以趙禹錫爲淸州營將。
李鶴秀以問事鞫廳大臣意啓曰,問事郞廳沈英錫在外,其代以副司直金裕憲,更爲差下,何如?傳曰,允。
李渭達,以都摠府言啓曰,今日入直內三廳武兼禁軍及軍兵等,當爲中日習射技放,而庭鞫相値,不得設行之意,敢啓。傳曰,知道。
又以兵曹言啓曰,今四月十七日,武臣堂上朔試射試官望,當爲擬入,而判書朴宗薰在外未肅拜,不得擧行之意,敢啓。傳曰,知道。
李鶴秀,以義禁府言啓曰,忠淸前兵使李謙會密啓內,淸州營將權友仁,爲先罷黜,其罪狀,令攸司稟處事,啓下矣。權友仁時在任所,依例發遣府書吏,交代後拿來,何如?傳曰,允。
庭鞫時,罪人金致奎施威更招,柳性浩更招。
罪人金致奎·柳性浩原情後,仍爲面質。
罪人金致奎更招後,刑問一次,訊杖第四度,停刑。
罪人柳性浩更招後,刑問一次,訊杖第七度,停刑。
上在昌德宮。停常參·經筵。
李渭達啓曰,來二十一日朝參日次矣,敢稟。傳曰,停。
尹命圭啓曰,來二十一日輪對日次矣,敢稟。傳曰,停。
備忘記,淸州營將趙禹錫下直,長弓一張,長箭一部,片箭一部,筒兒一箇賜給。
尹命圭,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
李鶴秀,以問事鞫廳大臣意啓曰,自捕廳發捕罪人李昌坤,聞方執捉押來云,發遣金吾郞,卽其所到處,具格拿來,何如?傳曰,允。
罪人金致奎,姑爲下獄。
罪人柳性浩更招。
罪人柳性浩更招後,刑問一次,訊杖第十七度,停刑。
罪人柳性浩,今姑下獄。
罪人李昌坤問目。
上在昌德宮。停常參·經筵。
李渭達,以備邊司言啓曰,卽見京畿監司徐長輔狀啓,則枚擧高陽郡守宋祥來牒呈,以爲本郡,以尤甚災邑,至於設賑,而昨年忠淸道德山·沔川兩邑,稅船致敗,監色·沙格之囚繫獄中者,不無庾斃之慮,依已例押送于原籍官,使之如法訊推事,請令廟堂稟處矣。稅船致敗,則沙格·監色之囚,推於致敗地方邑,雖是自來定式,而每因災邑之貽弊,移送於原籍邑,旣多其例。且該邑今方設賑,而許多滯囚,實爲可悶,依壬午已例,押送原籍官之意,分付,何如?傳曰,允。
罪人李昌坤更招後,刑問一次,訊杖第七度,停刑,與罪人金致奎面質。
傳于李鶴秀曰,庭鞫姑罷。
罪人李昌坤·金致奎,竝下獄。
水原留守金相休疏曰,伏以,臣於病伏呻囈之中,伏奉今月十五日除旨,以臣爲水原府留守兼摠理使者。臣始也榮極而感,若將冒膺,終焉感極還懼,莫省攸措。嗚呼,居留之任,孰不重大,而惟此一邦,視他尤別。奉仙寢於密邇,儼眞殿於咫尺,祗供朝夕之汛掃,常陪月游之衣冠,龍光若臨,瞻依有所,卽係他都之所無,可謂賤臣之至榮,而況臣是水原之民也。父母以上三世墳山,同在本府,臣又多年居生,某水某邱,魂夢長結,今乃以高牙大纛,往莅本府,晝錦之榮,亦足使鄕隣動色,草木生輝。三公之位,萬鍾之祿,非不至貴且富,以彼易此,臣所不欲,而忽於垂死之年,獲被自天之隕,以公以私,寵渥至矣,志願遂矣。顧何心崇飾曼辭,以效外讓之態,而抑臣有萬萬惶懼之端。蓋此府移設,粵在先朝,積費幾年營劃,克成一大都會,規撫周室之雒邑,倣像漢家之豐沛,扼湖·嶺咽喉之地,拱園寢襟帶之勢,其宮觀之壯麗,城堞之堅完,甲兵之犀利,府庫之充牣,與夫造士之方,裕民之策,洵無一事不備,皆出睿裁所運,若使遵守其成法,可保永久而無弊矣。其奈盛衰盈虧之理,相尋於數十年之間,寢夷漸圮,日朘月削,向來繁華殷富之方,寂寥蕭索,居然作一區敗殘之局,而乃又申之以饑饉之災,噢咻呻吟之聲,不絶於閭井,譬如萬斛龍驤,檣傾楫摧,已成胥溺之形,雖使副手梢工,善其衣袽之方,猶難責補罅苴漏之功,況如臣者,初不曉操柁之術,而又復加之以年紀衰邁,疾病侵凌,膂力旣愆,智慮隨短,雖欲以手援溺,亦末如之何矣。與其饕榮恃恩,强所不能,而故犯僨事之罪,無寧蚤列不堪之狀,以祈遞改之恩。故玆敢略陳實情,仰干崇聽。伏乞亟收臣居留新命,以便公私,幸甚幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
自卯時至人定,灑雨下雨,測雨器水深一寸五分。
李渭達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,明日常參·經筵,取稟。傳曰,停。
傳于柳季麟曰,推鞫爲之。
李渭達啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
金炳朝,以弘文館言啓曰,本館上番校理臣林翰鎭,下番修撰臣尹秉烈,以推鞫時問事郞廳,今日晝仕出去之意,敢啓。傳曰,知道。
傳于金炳朝曰,農務方殷,未下直守令,皆令明日辭朝。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨推鞫進,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于李渭達曰,只推。
李渭達,以都摠府言啓曰,副摠管李鐵求,兵曹參議李衡柱,來詣中日廳,自宣傳官至羽林衛發射矣,雨勢如此,不得設行之意,敢啓。傳曰,知道。
又以兵曹言啓曰,今四月二十日,文臣朔試射試官望,當爲擬入,而判書朴宗薰在外未肅拜,不得擧行之意,敢啓。傳曰,知道。
罪人李昌坤更招。
贊善吳熙常疏曰,伏以,草萊賤臣,力抗朝命,淹日延月,暋不知變,苟論其罪,金木猶輕,聖度包荒,不惟不賜誅殛,乃反優假,收召不置,至於史官偕來,而恩寵極矣。臣震悚煎灼,以榮爲罪,晝以忘餐,宵而繞壁,跼高蹐厚,不知置身之所。嗚呼,天地於物也,曲成而不枉其性,故無一物不得其所,父母之於子也,深體而罔咈其情,故無一事不遂其願。我殿下深仁厚澤,幬育群品,而獨使一介微臣,窮蹙至此,臣旣撫躬自悼,而又不能無憾於旻覆之下也。因竊念人之器量,各有定分,不可以相踰也。故古昔哲王之用人,莫不量才而器使,大而任大,小而任小,擧措得而治成於上。爲士者亦必揆分度能,分不當得則辭,才不堪則辭,禮讓興而化行於下。反是則上下交病,而治化日替,可不懼歟?若臣之不才蔑學,不足備聖朝之器使,前後冒入文字,幾至十許道,辭殫意竭,更無餘蘊,天日之明,庶不遺照,只緣臣誠意淺鮮,訖未蒙體諒之恩,卽亦臣罪,何敢怨尤,而名實未核,浮虛成習,激揚不擧,賢愚無分,誠後世之痼弊也。臣嘗隱之於心,不能無憂,今忽以身充一夫之數,瘝殿下綜理之政,臣之內疚外惕,豈徒爲一己之私也哉?然此猶以國體私分,復理前說,而至若目下疾病之萬萬難强,顧未及畢暴於宸旒矣。臣早抱羸疾,氣血虛脫,半生杜門,刀圭爲命,而犬馬之齒,已過六十,枯落日甚,自分癃廢,種種危綴之狀,不敢猥陳,而最是痰火上升,頭目眩暈,將攝失宜,虛汗翻漿,支脚拘攣,左邊偏枯,跬步運用,輒須人扶,雖在朝夙夜之彦,亦不堪復就陳力之列矣。矧自近日以來,形神隕越,宿症轉劇,風燈泡沫,朝不保夕,惟當泥首床笫,恭俟指揮,而第王人相守,恩命久褻,列邑廚傳,貽弊滋甚,一念及此,氷炭交中。玆不得不疾聲控訴。伏乞聖慈,俯垂哀憐,亟先收回偕來之命,因鐫臣之職,勘臣之罪,俾獲含恩待盡,雖死之日,猶生之年也。臣遙瞻象魏,無任云云。答曰,省疏具悉爾懇。日前見附奏,擬有更諭,而因目下事故未果,爾章又至矣。多少自謙之言,爾言愈往愈過矣,何其浼浼至此?慨歎慨歎。然疾病之難强如此,一樣敦迫,亦非所以優禮之道。偕來姑且召還,爾其安心調理,俟間上來。仍傳于柳季麟曰,此批答,偕來史官傳諭後還入。
上在昌德宮。停常參·經筵。
藥房提調趙萬永,副提調金炳朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,明日常參·經筵,取稟。傳曰,停。
李渭達啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而推鞫相値,不得來會云矣,敢啓。傳曰,知道。
金炳朝啓曰,右承旨尹命圭,今日不爲仕進,卽爲牌招,何如?傳曰,許遞。前望單子入之。
承旨前望單子入之,申絅落點。
林處鎭,以弘文館言啓曰,上番副應敎臣洪赫,下番修撰臣尹秉烈,以推鞫時問事郞廳,今日晝仕出去,而每每草記,事涉煩瀆,此後則除草記往來之意,敢啓。傳曰,知道。
金炳朝啓曰,假注書尹憙,身病猝重,勢難察任,今姑改差,何如?傳曰,允。
尹憙改差,代以兪章煥爲假注書。
傳于李渭達曰,推鞫姑罷。
柳季麟啓曰,卽見漢城府坐不坐單子,則連五日無緣不坐,詞訟劇地,委屬可悶,當該堂上,推考,何如?傳曰,允。
金炳朝啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨推鞫進,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于金炳朝曰,只推。
以平安監司朴宗薰狀啓,義州府民家失火事,傳于李渭達曰,聞甚矜惻,元恤典外,別加顧助事,分付。
以江原監司洪敬謨狀啓,楊口縣民家失火事,傳于李渭達曰,聞甚矜惻,元恤典外,別加顧助事,分付。
罪人李昌坤更招後,刑問一次,訊杖第四度,停刑。
金炳朝,以刑曹言啓曰,本曹疏決草記內,邪學干連,徒三年定配,如旌善鄭女粉伊等十名,或至二十六年,或至十一年之久。當初勘律,止於徒年,則可知其所犯之不至深重,而過限不放。防啓仍置者,實違法例,今當疏決之時,合施放釋之典,而事關邪獄,不敢擅便,各於配案,付籤以入,恭竢上裁事。傳曰,律名雖輕,前後赦典時請仍,亦可疑其革心與否,自秋曹詳知,然後追後更爲草記可也事,命下矣。謹依傳敎,其語默動靜革心與否,詳探回移之意,發關各其道,卽接江原監司洪敬謨,黃海監司趙晉和,全羅監司曺鳳振,慶尙監司趙寅永回移,則以爲祕關,各該邑詳探其情跡,則旌善鄭女粉伊,性本柔順,語亦沈簡,專事女工,少無殊常之跡,蔚珍咸女阿只,到配以後,日事針工,雖語次之間,毫無情跡之可疑,長連李女喜,革心改面,毫無本習,松禾婢丁任,了無疑跡,改革的實,豐川張女阿只,革祛前習,無復彰露,長水鄭亨相,捆屨種瓜,作爲生涯,前後攸爲,無異平人,益山崔召史,恒言輒稱曖昧,外面與同凡常,只見其窮殘之可憐,未見其形跡之可疑,安義李太文,彦陽崔吉曾,慶山劉國仁等,卄餘年編配,無一事可疑,而動靜一如平人,婦孺咸憐,久囚云矣。觀於諸道回移,可知其革心改面,而旣伏承詳知然後,更爲草記之命,上裁,何如?傳曰,旣知其改心爲良民,則何可置之罪籍之中?竝放送,可也。
上在昌德宮。停常參·經筵。
林處鎭啓曰,明日常參·經筵,取稟。傳曰,停。
金炳朝啓曰,來二十五日朝參日次矣,敢稟。傳曰,停。
申絅啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,忠淸兵使尹相重下直,長弓一張,長箭一部,片箭一部,筒兒一箇賜給。
金炳朝啓曰,假注書兪章煥,時無職名,令該曹依例付軍職,冠帶常仕,何如?傳曰,允。
申絅啓曰,假注書尹克培,身病猝重,勢難察任,今姑改差,何如?傳曰,允。
尹克培改差,代以李寅敎爲假注書。
申絅啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于申絅曰,只推。
金炳朝啓曰,卽者兵曹郞廳來言,內禁將有闕之代,當依承傳口傳擬入,而判書朴宗薰在外,次堂例不得擧行云,何以爲之?敢稟。傳曰,次堂擧行。
金炳朝,以兵曹言啓曰,今月二十四日,二內禁軍番次矣。該番將有闕之代,依承傳擬入之意,敢啓。傳曰,知道。
兵曹口傳政事,以具載哲爲內禁將。
林處鎭,以禮曹言啓曰,卽接富平幼學李始觀所志,則以爲族曾孫得龍,卽牙城君碩蕃十四代宗孫,而嫡妾俱無子,以其族弟亨天第二子志復,欲爲繼後,兩家相議完定,而未及禮斜,兩家父母俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李始觀所訴旣如此,依定式,李亨天第二子志復,立爲李得龍之後,何如?傳曰,允。
金炳朝,以兵曹言啓曰,今四月二十一日,武臣賓廳講書時,都摠府經歷李玄大,通鑑第二卷不通,宣傳官韓元植,通鑑第三卷不通,竝依定式推考警責,何如?傳曰,允。
上在昌德宮。停常參·經筵。
巳時午時,日暈。
林處鎭啓曰,明日常參·經筵,取稟,傳曰,停。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申絅啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金炳朝,以備邊司言啓曰,捕廳多有擧行之事,而左邊捕盜大將趙華錫,有身病,今姑改差,何如?傳曰,允。
金炳朝啓曰,左邊捕盜大將趙華錫,改差事,允下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將柳相亮,卽爲牌招,聽傳敎,何如?傳曰,允。
又啓曰,卽者兵曹郞廳來言,捕盜大將有闕之代,當爲擬望以入,而判書朴宗薰在外,次堂例不得擧行云,何以爲之?敢稟。傳曰,前望單子入之。
左邊捕盜大將前望單子入之,申鴻周落點。
金炳朝啓曰,新除授左邊捕盜大將申鴻周,卽爲牌招,命召及大將牌·傳令牌,傳授,何如?傳曰,允
傳于李鶴秀曰,有實故賓客許遞,前望單子入之。
申絅啓曰,大司憲宋穉圭,執義沈能栻,掌令崔仁簡·李仁迪在外,持平沈啓錫·洪彦謨牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平沈啓錫·洪彦謨牌不進罷職傳旨,傳于申絅曰,只推。
林處鎭,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇·北郊祈雨壇·厲壇,次第看審,則四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接安州幼學安命演所志,則以爲同姓四寸孫鏞,嫡妾俱無子,以其同姓四寸弟憲鎭第二子泓,欲爲繼後,兩家相議完定,而未及禮斜,鏞夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長安命演所訴旣如此,依定式,安憲鎭第二子泓,立爲安鏞之後,何如?傳曰,允。
又以弘文館言啓曰,校理洪羲弼,時在江原道江陵府任所,副校理尹心圭,時在忠淸道石城地,沈英錫,時在京畿永平地,修撰李同淳,時在慶尙道禮安地,副修撰金大坤,時在昌寧地,經筵入番事緊,請竝斯速乘馹上來事,下諭。答曰,依啓。
金炳朝,以備邊司言啓曰,卽見統禦使李升權所報,則以爲本營陸軍番米停退條四十石六斗,以京外某樣穀給,代以爲防卒支放之地,爲辭矣。停退番米,例當給,代以本營附近處某樣穀中,準折許劃,待還捧,卽爲充補之意,分付該道該營,何如?傳曰,允。
又以訓鍊都監言啓曰,本局把摠李定鉉,身病甚重,勢難察任,改差,何如?傳曰,允。
又以禁衛營言啓曰,本營把摠李勉大,身病猝重,勢難察任,改差,何如?傳曰,允。
上在昌德宮。停常參·經筵。
林處鎭啓曰,明日常參·經筵,取稟。傳曰,停。
柳季麟啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
賓客前望單子入之,李肇源·金履喬·金魯敬·朴宗薰落點。
吏曹,左賓客單李肇源,右賓客單金履喬,左副賓客單金魯敬,右副賓客單朴宗薰。
傳于柳季麟曰,推鞫爲之。
傳于李渭達曰,吏·刑換房。
李渭達啓曰,推鞫爲之事,命下矣。行都承旨李鶴秀,不爲仕進,所當牌招,而拘於廳規,不得請牌,何以爲之?敢稟。傳曰,牌招。
柳季麟啓曰,卽者漢城府郞廳來言,山訟回啓,毋得過三日,曾有定式矣。行判尹金履喬,在外未肅拜,次堂例不得擧行云,何以爲之?敢稟。傳曰,次堂擧行。
又啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨牌不進,持平沈啓錫推鞫進,監察茶時之意,敢啓。傳曰,知道。
以大司諫洪命周,獻納朴奎壽,正言金羽根,持平洪彦謨牌不進罷職傳旨,傳于柳季麟曰,只推。
柳季麟,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
罪人金致奎更招。
上在昌德宮。停常參·經筵。
林處鎭啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
備忘記,平安監司李羲甲下直,長弓一張,長箭一部,片箭一部,筒兒一箇,水原留守金相休下直,長弓一張,長箭一部賜給。
傳于柳季麟曰,平安監司·水原留守留待。
傳于柳季麟曰,平安監司·水原留守入侍。
金炳朝啓曰,密符親納例也,而前水原留守金履喬,使其褊裨替納,事甚未安。推考,何如?傳曰,允。
林處鎭啓曰,都堂錄會圈事,命下矣。大提學金履喬,旣已上來,卽爲牌招,何如?傳曰,允。
又啓曰,大提學金履喬牌不進推考傳旨,今方捧入,而都堂錄會圈,命下之後,如是違牌,事甚未安,更爲牌招,何如?傳曰,允。
又啓曰,大提學金履喬再牌不進推考傳旨,今方捧入,而都堂錄會圈,命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
金炳朝啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨牌不進,持平沈啓錫推鞫進,監察茶時之意,敢啓。傳曰,知道。
以大司諫洪命周,獻納朴奎壽,正言金羽根,持平洪彦謨牌不進罷職傳旨,傳于金炳朝曰,只推。
以黃海監司趙晉和狀啓,康翎縣監金鉉哲遭父喪事,傳于林處鎭曰,令該曹口傳差出,催促下送。
罪人金致奎,更推後,刑問一次,訊杖第九度,停刑。
傳于金炳朝曰,推鞫姑罷。
金炳朝,以都摠府言啓曰,副摠管李晳,以御營中軍,本營諸將官射會監試事,南小營晝仕出去之意,敢啓。傳曰,知道。
敎平安監司李羲甲書。王若曰,國家愼擇百官,最難方面,藩屛布在八路,尤重邊頭。肆撤上卿之班,用煩西門之寄。蓋玆平安一域,實我仁賢舊都。弓馬金革之風,武備足恃,閭閻講誦之士,文敎易興。形勝關防,可以固吾之國,物産商貨,可以阜民之財。第此地當遼·薊之衝,又近年經兵荒之慘,狼烟隔衣帶之水,邊釁易生,馹路多冠蓋之人,民力已竭。尾閭漏洩,無復貨財之泉流,蔀屋愁歎,那得粟米之田出。昔慮民物之侈靡,今方病其凋殘,人稱士馬之精强,予則見其虛弱。中宵丙枕,常結四十州殷憂,今日朝紳,誰屬二千石良手?惟卿,端凝宿望,詩禮遺風,賢父敎以義方,早成瑚璉之器,先王置之經幄,用儲楨幹之材。恪勤以奉公,一視夷險燥濕,簡嚴以持己,平生規矩準繩。木屑綜理之規模,宰相不鄙吏事,棣華湛樂之氣象,閨門可移治平。惟文學政事之俱優,所淸華要膴之歷試,籌司政壁,峻陟訏謨之班,冢宰中權,連畀銓衡之任,外則自海藩而至咸臬,旣著方岳之聲名,向者綰灣符而泛燕槎,又熟北路之利害。故予意欲得君重,果廟議僉曰汝諧。玆授卿以平安道觀察使兼兵馬水軍節度使都巡察使管餉使平壤府尹,卿其往懋弘猷,祗服明訓。以慈良樂易之性,撫恤黎元,以沈靜詳審之才,綢繆備禦。彈壓州郡,惟剛直無私之風,愼畫關津,用尺寸不越之度。況先卿照福星之地,而此行在列宿之年,浿水·淸川,尙有不泯之澤,襜帷棠茇,應勉是似之譽,卿固知恢恢有餘,予何必諄諄多誥。自餘裁稟,厥有典常。於戲,衮職惟山甫能之,豈欲暫捨?鎖鑰非寇準,不可煩爲一行。故玆敎示,想宜知悉。知製敎沈英錫製進。
敎水原留守金相休書。王若曰,視諸都而尤別華府,擇人伊難,簡乃僚而暫輟槐班,得卿尤重。庸煩旌纛之一出,玆敷絲綸之十行。猗昔日制置之方,仰先朝志事攸在。舟車水陸,允矣三路之要衝,樓櫓金湯,屹彼八達之巨鎭。地則同漢輔之拱護,奚啻緩急之有資?責惟大周郊之保釐,寔出規模之經遠。況孝思尙在玆土,伊靈兆繼卜仙陵,龜契協萬年之祥,松柏之瞻依是切,象設奉四時之享,焄蒿之愴慕冞深。永世之遺澤不忘,父老相與流涕,今春之展省纔返,小子當作何懷?伊來凋弊之多端,莫體設施之盛意,實惠未究於窮蔀,每緣歉荒之荐臻,戎備或疎於徹桑,曷副捍禦之丕責。顧此任在所必愼,當是時屬之其誰?惟卿,世篤忠貞,家傳詩禮,天官屬望,展也人物之銓衡,文苑主盟,蔚然皇猷之黼黻,茂績庸於藩臬。南國頌憇棠之治,湊福祿於德門,東都傳耆英之像,措躬也貞白自守,可驗生平之成規,處事則繩墨不踰,所以內外之歷試。方當予心之在簡,果見公議之僉諧。玆授卿以水原府留守兼摠理使,卿其勉盡宏猷,祗服寵命。攀簾帷於眞殿,慰予慕墻之誠,壯鎖鑰於上都,殫卿作屛之任。淸愼簡儉,已識搢紳之模楷,保輯懷綏,益勉軍民之鎭撫。故玆敎示,想宜知悉。知製敎南履懋製進。
丙戌四月二十四日辰時,上御熙政堂。平安監司·水原留守入侍時,同副承旨柳季麟,假注書兪章煥,記事官安亨鎭·李穆淵,平安監司李羲甲,水原留守金相休以次進伏訖。上命進前奏職·姓名,羲甲·相休進前奏職·姓名。上曰,下去後着實爲之,可也。羲甲·相休起伏就座。季麟曰,宣諭,何以爲之乎?上曰,宣諭置之。仍命退,羲甲·相休退出。又命退,承史以次退出。
上在昌德宮。停常參·經筵。
藥房提調趙萬永,副提調金炳朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
林處鎭啓曰,明日常參·經筵,取稟。傳曰,停。
金炳朝,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李鶴秀啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,假注書兪章煥,身病猝重,勢難察任,今姑改差,何如?傳曰,允。
林處鎭啓曰,大提學金履喬三牌不進推考傳旨,今方捧入,而都堂祿會圈,命下之後,如是違召,事甚未安。所當更請牌招,而係是一日四牌,何以爲之?敢稟。傳曰,更爲牌招。
李渭達啓曰,卽見漢城府坐不坐單子,則連五日無緣不坐,詞訟劇地,委屬可悶,當該堂上,推考,何如?傳曰,允。
兪章煥改差,代以金東健爲假注書。
柳季麟啓曰,卽見北兵使鄭來升大國人去來事狀啓,則油痕狼藉。狀啓封裹,何等審愼,而如是疎忽,事甚未安。原狀啓,係是邊情,故雖不得不捧入,而當該帥臣,不可無警,推考,何如?傳曰,允。
又啓曰,大司憲宋穉圭,執義沈能栻,掌令崔仁簡·李仁迪在外,持平洪彦模·沈啓錫牌不進,監察茶時之意,敢啓。傳曰,知道
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于柳季麟曰,只推。
林處鎭啓曰,卽者副修撰南履懋,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
林處鎭,以弘文館言啓曰,應敎李嘉愚內閣進,校理洪羲弼,副校理尹心圭·沈英錫,修撰李同淳,副修撰金大坤在外,本館下番闕直,事甚未安。副應敎洪赫,修撰尹秉烈,竝卽牌招,推移入直之地,何如?傳曰,允。
以副應敎洪赫,修撰尹秉烈牌不進罷職傳旨,傳于林處鎭曰,只推。
柳季麟啓曰,大提學金履喬,疏批已下,更卽牌招,以爲都堂錄會圈之地,何如?傳曰,允。違牌勿爲呼望。
柳季麟啓曰,大提學金履喬,特敎申飭之下,奉牌闕外,無意承膺,事體所在,誠極未安,從重推考,何如?傳曰,允。
吏曹口傳政事,以申在獻爲康翎縣監。
柳季麟,以都摠府言啓曰,副摠管鄭漪,以騎兵點考坐起事,外兵曹晝仕出去之意,敢啓。傳曰,知道。
又以備邊司言啓曰,卽見黃海監司趙晉和狀啓,則以爲穀摠自來不敷,排還每患苟艱,道內會付留庫各穀一萬四千石,特許加分事,請令廟堂稟旨,分付矣。本道應分,本自不敷,況値京畿設賑,出穀亦多,農節排巡,在所當念,依狀請數爻,許令加分,何如?傳曰,允。
大提學金履喬疏曰,伏以,臣素無學術,兼乏詞藻,卽一椎魯之庸夫,秪以臣家粗守詩禮之訓,以至臣祖臣父,敦尙文學,遂世其業。雖臣不肖無能爲役,而人之視之,意其箕裘之餘,或有可取,朝廷亦不復覈其名實,凡係文字之職,未之或遺,前後叨歷,罔非踰濫。臣每一循省,無其實而享其名,是辜非榮,直欲循墻而不可得,則今此三館之任,尤豈一分襯當於臣身者哉?臣聞文章之盛衰,關於治道之汚隆,而文衡實主其柄,乃於如臣者,畀之以起衰鳴盛之責,斷無堪承之理。此固尙矣無論,而演絲綸而飾皇猷,課衿紳而搜人才,又其職耳。臣嘗隨人後而代斲,亦屢從事於此,則顧何敢更事覶縷,有若飾辭之爲,而至於文苑故事,授是職者,年邁五十,則前人多不膺命,況臣犬馬之齒,今又過之者,十有餘年,志氣與血氣而俱衰,菁華隨年華而復減,豈宜强其難强,貪叨非分之寵,而反有愧於前人之規度也哉?且今除命,實爲都堂之會圈,而臣於年前,待罪玉署,猥主館錄,幾爲修憾者之所中,幸蒙日月之明,悉燭情狀。雖得以罪妄言而庇全圈,然畢竟全錄,引義撕捱而止,則是又臣之不能進人於朝,而反阻其路也。覆轍在彼,義難重尋,臣之去就,於是乎不待兩言而決矣。玆敢冒入文字,仰瀆崇嚴。伏乞聖明,俯賜昭鑑,念臣言之非無援據,諒臣情之非出假飾,亟遞臣見帶大提學之任,改授能者,俾圈事遄完,名器增重,區區之願。臣無任云云。答曰,省疏具悉。年前事之爲引,又甚不當矣。卿其勿辭行公。
副修撰南履懋疏曰,伏以,臣之老父,年旣癃衰,病益沈綿,奄奄床笫,臣雖在傍,私心焦慮,日甚一日,而近因調將之失宜,素患風眩之症,如期而發,昨又添劇,醫治蔑效。臣於此際,連進鞫坐,間滯館直,離側憂戀之中,又聞此報,五內焚灼,按抑不得。玆敢短章仰籲,徑出禁扃。伏乞天地父母,俯垂矜諒,將臣所帶瀛銜,特許鐫免,俾便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
李鶴秀啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金炳朝啓曰,假注書金東健,時無職名,令該曹依例付軍職,冠帶常仕,何如?傳曰,允。
申絅啓曰,大提學金履喬,特敎申飭之下,一向奉牌,已至經宿,連加催促,終不變動,事體道理,俱極未安,從重推考,何如?傳曰,允。
又啓曰,大提學金履喬,疏批已下,卽爲牌招,以爲都堂錄會圈之地,何如?傳曰,允
李鶴秀啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫牌不進監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于李鶴秀曰,只推。
林處鎭,以弘文館言啓曰,應敎李嘉愚內閣進,副修撰南履懋受由,校理洪羲弼,副校理尹心圭·沈英錫,修撰李同淳,副修撰金大坤在外,本館下番闕直,事甚未安。副應敎洪赫,修撰尹秉烈,旣有只推之命,竝卽牌招,以爲推移入直之地,何如?傳曰,允。
申絅啓曰,大提學金履喬牌不進推考傳旨,今方捧入,而都堂錄會圈,命下之後,連事違召,不卽承膺,事體所在,誠極未安,更爲牌招,何如?傳曰,待明朝牌招。
大提學金履喬疏曰,伏以,臣見叨文衡之職,自揣匪分慙懼,無以承當,冒陳短章,冀蒙體諒,伏奉批旨,未準所辭,以前事爲引,爲不當,而繼有違牌,勿呼望之命,臣實茫然失圖,不知攸措。蓋臣年前館錄時事,是直難冒之一端,而若其萬萬不可承膺之實,亶在於人與職之太不相稱耳。然念臣椎魯無文,無足取之狀,竊意天鑑之所已燭。故前疏未暇悉陳,以致聖念之垂軫。謂臣此任,若無前事可引,則更無不可進者,可以强而出也。臣之辭未達而誠未格,尤增惶蹙。臣於幼少之日,未嘗無意於文字,而性不刻勵,悠泛無成,其於古人規範,未窺一斑,而早歲倖科,秪益其怠荒,中間顚沛,又隨以摧折。凡屬簡編之業,鉛槧之事,一切放廢,邈若相忘,到今衰朽之日,內自點檢,直是一空空不識字之人耳。近雖承乏,忝貳兩館,時或代辭命而主選試,而述作適足露醜,物論全未歸姸,負職之責,尙云難貰。今此提衡之地,其責任之重大,掄選之難愼,又非臣前日所叨之比。主盟詞垣,陶冶文風,必須得鴻匠巨儒,名實夙著,追前脩之軌躅,爲當世之標式者而居之,然後始可謂人與器稱,則以臣鹵莽,遽然擬議於此任,豈不是千萬不近似者哉?左右揆量,實無堪承之望,而召命之下,違牌路阻,冒死申籲,暴臣本末。伏乞聖明,察臣披瀝之懇,亟允所辭,仍治臣逋慢瀆擾之罪,俾朝綱肅而賤分安,不勝幸甚。臣無任云云。答曰,省疏具悉。卿之此任,尙云晩矣,其勿過辭,卽爲膺命。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
林處鎭啓曰,來初一日輪對日次矣,敢稟。傳曰,當次人受點,後日次待令。
又啓曰,大提學金履喬牌不進推考傳旨,今方捧入,而都堂錄會圈,命下之後,連事違牌,終不承膺,事體所在,極爲未安,更爲牌招,何如?傳曰,允。
又啓曰,大提學金履喬再牌不進推考傳旨,今方捧入,而都堂錄會圈命下,已至多日,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大提學金履喬三牌不進推考傳旨,今方捧入,而都堂錄會圈命下,已至多日,一向違牌,終不承膺,揆以事體,誠極未安。所當更請牌招,而係是一日四牌,何以爲之?敢稟。傳曰,更爲牌招。
以副應敎洪赫,修撰尹秉烈牌不進罷職傳旨,傳于林處鎭曰,只推。
傳于金炳朝曰,推鞫爲之。
金炳朝啓曰,推鞫爲之事,命下矣。行都承旨李鶴秀,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋穉圭,執義沈能栻,掌令崔仁簡·李仁迪在外,持平沈啓錫牌不進,洪彦謨推鞫進,監察茶時之意,敢啓。傳曰,知道。
以大司諫洪命周,司諫鄭禮容,正言金羽根,持平沈啓錫牌不進罷職傳旨,傳于金炳朝曰,只推。
金炳朝,以都摠府言啓曰,副摠管李鐵求,以司僕寺兼內乘,今日調馬進參事,晝仕出去之意,敢啓。傳曰,知道。
罪人金致奎更招,李昌坤更招,柳性浩更招後,三囚仍爲面質。
上在昌德宮。停常參·經筵。
禮曹,來五月十五日中宮殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
柳季麟,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳季麟啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允
林處鎭啓曰,大提學金履喬四牌不進推考傳旨,今方捧入,而都堂錄會圈命下,已至多日,一向違召,無意承膺,事體道理,俱極未安。所當更請牌招,而係是一日五牌,何以爲之?敢稟。傳曰,更爲牌招。
又啓曰,大提學金履喬,疏批已下,卽爲牌招,以爲都堂錄會圈之地,何如?傳曰,允。
又啓曰,大提學金履喬牌不進推考傳旨,今方捧入,而都堂錄會圈命下,已至多日,連事違召,無意承膺,事體所在,極爲未安,更爲牌招,何如?傳曰,允。
又啓曰,大提學金履喬再牌不進推考傳旨,今方捧入,而都堂錄會圈命下,已至多日,一向違召,終不承膺,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,端午帖製述人,旣已抄啓矣。大提學金履喬,待明朝牌招,使之出韻科次,何如?傳曰,允。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨推鞫進,持平沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,正言金羽根,持平沈啓錫牌不進罷職傳旨,傳曰,推考傳旨捧入。
林處鎭,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
柳季麟,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,本營騎士將成在坤,身病猝重,勢難察任,改差,何如?傳曰,允。
又以義禁府言啓曰,全羅監司曺鳳振狀啓內,旌義縣監康綖罪狀,令攸司稟處事,啓下矣。康綖時在任所,依例發遣府書吏,交代後拿來,何如?傳曰,待待命拿囚。
又以義禁府言曰,卽接月令醫員朴明奎手本,則時囚罪人權友仁,素患疝積,在道闖發,就囚之後,又添毒感,症形危篤云。罪人病勢如此,則一邊保放,一邊草記,曾有定式矣。權友仁姑爲保放之意,敢啓。傳曰,知道。
大提學金履喬疏曰,伏以,臣連上辭本,乞收誤恩,伏地顒祝,冀獲所願,及奉聖批下者,特推敦勉之念,迺示優假之意,至以勿過辭卽膺命爲諭。臣奉讀以還,榮光被體,自不覺感涕之無從,而若臣悶隘之情,去而益甚,誠莫知所措也。臣仍竊思之,文章之重其職,自唐宋而已然,在我朝文衡之設,蓋沿其制而又有加焉。三館摠歸一職,凡係文事,無不管領,是實文儒之極選,仕宦之至榮也。士生斯世,揚名翰墨之間,以進取爲悅者,孰不艶願於此,而往往以爲不易得焉。顧臣亦科目中人耳,其於文字之業,雖無所成就,從事之久,迄于白紛。今於久從事之地,叨此不易得之榮,苟使臣,才具容有一分之可堪,人器不至千萬之相懸,則亦何苦於辭之至再至三,而不思所以自試乎?臣之不學無文,無實不當之狀,前疏猥已悉陳,今若僥倖冒濫,不量而入,則適足以招不衷之災,累則哲之明,所以至於引日違逋,虧分積戾而莫之恤焉耳,豈敢爲不當辭而强辭之計乎?且念是職,不輕而重,前輩之優於承當者,亦多逡巡而禮讓,儻或聖明之曲軫,謂臣控辭,亦類於此,而久靳於祈免,則是固臣之不敢當,又非臣之所能安也。臣於此職,又有所大段掣礙者。謹稽國家令式,入燕文書之磨勘·査對等事,令主文者爲之,至於彼有慶赦,掌撰贊頌文字,亦時有之,兩國辭命,乃是職事之不可廢者也。臣家以臣先祖殉節丁丑之難,爲子孫者,特蒙朝家體下之仁,凡關係彼事,許其回避,以全私義。今使臣而居斯任,私而不欲喪義,則公而不免曠職,二者必居一焉。此又難冒之端,不如遞改不稱之任,俾公私兩便之爲得也。歷日思惟,趨膺無路,復此疾聲申籲於仁覆之下,伏願聖慈,特垂鑑諒,亟遞臣見帶之職,以重公器,亦治臣屢瀆之罪,以礪臣分,不勝幸甚。臣無任云云。答曰,省疏具悉。尾陳云云,應有已例,勿辭卽爲肅命。
罪人面質次,捕廳在囚罪人李元基捉來招辭,罪人金致奎更招後,李元基·金致奎·李昌坤,同爲面質後,李元基還囚捕廳。
上在昌德宮。停常參·經筵。
金炳朝啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
申絅啓曰,假注書金東健,身病猝重,勢難察任,今姑改差,何如?傳曰,允。
金東健改差,代以趙秉常爲假注書。
金炳朝啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨推鞫進,持平沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,正言金羽根,持平沈啓錫牌不進罷職傳旨,傳于金炳朝曰,只推。
以江原監司洪敬謨狀啓,金化縣民家失火事,傳于申絅曰,聞甚矜惻,元恤典外,別加顧恤事,分付。
林處鎭,以弘文館言啓曰,應敎李嘉愚內閣進,校理洪羲弼,副校理尹心圭·沈英錫,修撰李同淳,副修撰金大坤在外,本館下番闕直,事甚未安。副應敎洪赫,修撰尹秉烈,旣有只推之命,副修撰南履懋,由限已過,一體牌招,以爲推移入直之地,何如?傳曰,允。
金炳朝,以備邊司言啓曰,卽見全羅監司曺鳳振狀啓,則以旌義縣漂到異國船之不卽問情,任其徑發,當該地方官康綖罪狀,請以令攸司,稟處矣。道臣此啓,固出於重邊情慮後弊之意,而第其彼船之漂到也,浮在中洋,初不泊岸,遇風回去,其疾如飛,則以我體小之艇,不能攀登於高大之彼船者,勢則似然,何可責其挽執之暇乎?實狀如是,則越海迎送之弊,亦不可不念,道啓所請,姑爲勿施。彼船所立處,雖曰,港外稍遠,無人近居之地,而捉船而往,以致淹時,來後此等之患,令濟州牧,更加嚴飭於所管三邑地方之意,分付,何如?傳曰,允。
罪人李昌坤更招後,刑問一次,訊杖第九度,停刑。罪人柳性浩更招後,刑問一次,訊杖第七度,停刑。罪人金致奎更招後,刑問一次,訊杖第十三度,停刑,仍爲捧遲晩。
罪人致奎捧結案。
禁府罪人致奎年二十九矣,結案白等,矣身根脚段,父弘基,父矣父瑜竝只故,母金召史生存,母矣父載瑨故白良乎,父母以胎生於平安道中和府東頭坊上三里,隨父母長養,仍爲居生是白如可,壬午年分,寓居於忠淸道淸安縣遠西面新坪里,而初名樂欽,改名致奎,中和·淸安,竝不入籍是白乎旀。行凶節次段,矣身戾氣所鍾,鬼魅其情,伎倆則積習誑惑,意願則徒幸禍亂,傳襲妖讖,虛捏名號,或謂之聖人道士,或謂之將軍元帥,或謂居太白山下,或謂景來諸賊之不死,或謂耽羅聚會之約期,傳播詤幻,煽惑騷屑者,已不容假息於覆載,而乃其積蓄不道之心,敢售窮凶之犯。於本年三月十四日,自製自寫,兩紙凶書,掛付於淸州兵營北門,指斥天日,誣毁國家,嫚辭亂語,無所不至。又自書矣身姓名居住於其中,有若眞有如此凶徒,必致矣身,聽言則同來,不聽則速殺爲辭,不但瞞人,不致疑於矣身之所爲,亦欲眩人,反歸美於矣身之難誘,暗售凶犯,而顯懷希倖。此實天地萬古所未有之極惡大憝,至妖絶慝,耳不可聞而骨已先顫。乾道孔昭,情節畢得,千剮不足,萬戮猶輕,神人洩憤,晷刻莫淹。大逆不道的實,遲晩的只,罪,致奎段,不待時凌遲處死事。
傳于金炳朝曰,推鞫姑罷。
金炳朝,以義禁府言啓曰,大逆不道罪人致奎,凌遲處死事照律,啓下矣。當不待時擧行,而罪人薄昏行刑,有乖法意,依夜未明例,待朝行刑,載在大典通編。罪人致奎,依法典待明朝行刑之意,敢啓。傳曰,知道。
上在昌德宮。停常參·經筵。
藥房提調趙萬永,副提調金炳朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
柳季麟啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于林處鎭曰,禮房承旨馳詣宗廟·景慕宮奉審摘奸以來。
柳季麟啓曰,假注書趙秉常,時無職名,令該曹依例付軍職,冠帶常仕,何如?傳曰,允。
以副應敎洪赫,修撰尹秉烈牌不進罷職傳旨,傳于林處鎭曰,只推。
以副修撰南履懋牌不進罷職傳旨,傳于林處鎭曰,只推。
林處鎭啓曰,應敎李嘉愚內閣直,校理洪羲弼,副校理沈啓錫·尹心圭,修撰李同淳,副修撰金大坤在外,玉堂上下番俱空,事甚未安。副應敎洪赫,修撰尹秉烈,副修撰南履懋,竝卽牌招,推移入直,何如?傳曰,允。
柳季麟啓曰,卽見漢城府坐不坐單子,則連四日無緣不坐,詞訟劇地,委屬可悶,當該堂上,推考,何如?傳曰,允。
傳于林處鎭曰,兼司書·說書,竝許遞,望單子入之。
春坊前望單子入之,兼司書金鏴,說書李根友,兼弼善李嘉愚落點。
柳季麟啓曰,大司憲宋穉圭,執義沈能栻掌令崔仁簡·李仁迪在外,持平洪彦謨·沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于柳季麟曰,只推。
柳季麟,以義禁府言啓曰,大逆不道罪人致奎,旣以承服正刑矣。其父母·妻妾·子女·祖孫·兄弟·姊妹,子之妻妾,伯叔父兄弟之子,年歲·姓名·存沒·居住,令漢城府考出張籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號,罷守令等事,令各該司,捧承傳擧行,何如?傳曰,允。
又以刑曹言啓曰,因義禁府啓辭,大逆不道罪人致奎,籍沒家産事,命下矣。罪人致奎奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在昌德宮。停常參·經筵。
柳季麟,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳季麟啓曰,合辭許久闕啓,事甚未安。除在外外,呈告人員,竝卽牌招,〈何如?〉傳曰,允。
又啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
李渭達啓曰,假注書李寅敎,身病猝重,勢難察任,今姑改差,何如?傳曰,允。
以副應敎洪赫,修撰尹秉烈牌不進罷職傳旨,傳于林處鎭曰,只推。
以副修撰南履懋再牌不進罷職傳旨,傳于林處鎭曰,只推。
林處鎭啓曰,玉堂上下番俱空,已至經宿,事甚未安。副應敎洪赫,修撰尹秉烈,副修撰南履懋,旣有只推之命,竝卽牌招,以爲推移入直之地,何如?傳曰,允。
以副應敎洪赫,修撰尹秉烈副修撰南履懋牌不進罷職傳旨,傳于林處鎭曰,只推。
李寅敎改差,代以李鼎敍爲假注書。
林處鎭,以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于柳季麟曰,只推。
傳于柳季麟曰,酒禁,專爲災歲糜穀之故也。今則賑事已畢,兩麥亦向熟,自明日弛禁,昨秋以來犯禁編配之類,竝特放。大抵牛·酒·松三禁,卽國之大禁,其大釀及街路酗酒,法司申明舊典,嚴加禁斷,亦自廟堂時時警飭,俾有實效事,一體分付。
備邊司,以李光憲爲江華留守,金啓河爲開城留守,沈英錫爲濟州牧使。
林處鎭,以吏曹言啓曰,今朔爲始,當爲儲窠,而若出郡守以上窠,則京職中,可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,今此端午祭祭官,當爲分排,而除老病·公頉,實無推移排比之路。依近例刑官·司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
李渭達,以司饔院監膳提調意啓曰,鷹師契貢人等號訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
林處鎭,以內醫院都提調·提調意啓曰,院內醫李浩兢有頉,代御醫秦慶煥差下之意,敢啓。傳曰,知道。
柳季麟,以都摠府言啓曰,副摠管李鐵求,以司僕寺兼內乘,今日官調馬進參事,晝仕出去之意,敢啓。傳曰,知道。
吏曹啓目,前郡守吳致奎,前都事閔致奎名字,與大逆不道罪人致奎相似矣。吳致奎改以致成,閔致奎改以致鶴事,竝告狀,依例令藝文館給帖,何如?判付啓依允。
上在昌德宮。停常參·經筵。
自卯時至人定,灑雨下雨,測雨器水深一寸二分。
自人定至初三日開東,灑雨下雨,測雨器水深一寸四分。
傳于柳季麟曰,推鞫爲之。
柳季麟啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
又啓曰,假注書李鼎敍,時無職名,令該曹依例付軍職,冠帶常仕,何如?傳曰,允。
林處鎭啓曰,玉堂上下番俱空,已至多日,事甚未安。副應敎洪赫,修撰尹秉烈,副修撰南履懋,旣有只推之命,竝卽牌招,以爲推移入直之地,何如?傳曰,允。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平沈啓錫推鞫進,持平洪彦謨牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,持平洪彦謨牌不進罷職傳旨,傳于柳季麟曰,只推。
以副應敎洪赫,修撰尹秉烈,副修撰南履懋牌不進罷職傳旨,傳于林處鎭曰,只推。
傳于林處鎭曰,違牌及在外玉堂,竝許遞,政官牌招開政。
林處鎭啓曰,今日政,新除授玉堂,竝待下批牌招,推移入直,何如?傳曰,允。
林處鎭,以吏曹言啓曰,向前受由上京守令,不多日內催促下送事,命下矣。狼川縣監尹濟弘,以省掃事,受由於京畿楊州地云,故自臣曹,卽爲還官之意,發關於該道道臣處矣。該道臣回移內,狼川縣監尹濟弘,身病猝重,萬無還任之望云。當此農務方殷之時,許久曠官,誠爲可悶,狼川縣監尹濟弘,罷黜,何如?傳曰,允。
柳季麟,以義禁府鞫廳大臣意啓曰,問事郞廳洪赫·尹秉烈·南履懋,旣遞館職矣,時無職名,令該曹口傳付軍職,冠帶常仕,何如?傳曰,允。
有政。吏批,判書趙萬永進,參判沈能岳,參議徐憙淳牌不進,右副承旨林處鎭進。以朴潞壽爲副應敎,尹心圭爲校理,李同淳爲副校理,朴英載爲修撰,李勉昇爲知敦寧,尹致謙爲兵曹參判,金履喬爲典牲提調,李栻爲鳳山郡守,李竣祜爲狼川縣監,朴承祜爲律學敎授,學諭單洪履信,開城留守單金啓河,江華留守單李光憲,濟州牧使單沈英錫今加通政加資事,承傳。兼春秋單李禮延。
兵批,判書朴宗薰在外未肅拜,參判未差,參議李衡柱入直進,參知金喆遠病,同副承旨柳季麟進。大護軍金履載,護軍洪起燮·李龍秀·申絢,副護軍尹命圭·任聖皐,副司正趙秉常·金穰根,副司直洪赫·洪羲弼·尹心圭,副司果李同淳·尹秉烈·南履懋·金大坤,以上竝單付。
以吏曹參議徐憙淳牌不進罷職傳旨,傳于林處鎭曰,只推。
以黃海兵虞候曺圭振狀啓,兵使朴應浩身死事,傳于林處鎭曰,令該曹口傳差出。
林處鎭,以吏曹言啓曰,因義禁府草記,大逆不道罪人致奎,旣以承服正刑,降邑號,罷守令等事,令該司奉承傳擧行事,允下矣。問于義禁府,則大逆不道罪人致奎,胎生於平安道中和府,寓居於忠淸道淸安縣云,而守令勿罷事,曾有定奪,胎生邑,則勿爲降號事,亦有定式。以時居邑淸安縣監,班次於諸縣之末,以示貶降之意,何如?傳曰,允。
柳季麟,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去矣,雨勢如此,不得設行之意,敢啓。傳曰,知道。
又以刑曹言啓曰,今五月初一日傳曰,酒禁,專爲災歲糜穀之故也,今則賑事已畢,兩麥亦向熟,自明日弛禁,昨秋以來犯禁編配之類,竝特放。大抵牛·酒·松三禁,卽國之大禁,其大釀及街路酗酒,法司申明舊典,嚴加禁斷,亦自廟堂,時時警飭,俾有實效事,一體分付事,命下矣。謹依傳敎,犯釀編配罪人江原道麟蹄宋胤成,金化奴一福,狼川奴茂得·崔聖仁·崔興起,麟蹄韓順奉,平昌兪載煥,安峽金始杰,金城趙匹孫,歙谷全時成,伊川李仁根·黃景一,鐵原金,歙谷葛春聃,楊口柳涵,金化李尙倫,狼川表明孫,鐵原張命福,金城朴興石·韓成孫,忠淸道忠州余善容,石城崔虎龍,連山奴聖得,淸州李性大,鎭川盧云三,陰城洪近周,淸風李學運,溫陽奴快得,林川權思模,德山李圭南,定山李遇觀,丹陽姜氏乭,陰城奴興孫,淸州白召史,林川鄭得載,魯城鄭民化,全義鄭悌元,靑陽奴慕眞,大興洪彦厚,恩津李仁逵,文義洪仁福,德山李湕夏,石城李龍明,懷德奴夫億金,扶餘李繼成,林川黃石潤,結城曺億良,連山白仁福,燕歧姜大宗,結城朴乭已,靑陽金麻當,林川河繼崑,扶餘李甲伊,魯城金學連,報恩馬贊成,連山李完孫,扶餘奴味大,懷德鄭成玉,懷仁權釗老味,文義尹仁福·李東柱,洪州田光千,靑山余善翼,淸風崔千福,鎭岑李致大,木川朴景雲,魯城安用秀,恩津洪錫顯,黃海道康翎申弘賢,平山奴命哲,瑞興婢今伊,金川婢福梅,瑞興沈公業婢順伊,鳳山婢田伊,金川趙永祿,遂安王道臣,平山金在得,平安道慈山兪致俊,全羅道康津鄭億孫,慶尙道安東姜敬會等,竝卽放送之意,分付各該道臣,何如?傳曰,允。
罪人李昌坤更招。
罪人李昌坤更招後,刑問一次,訊杖第二十一度,停刑。
傳于柳季麟曰,推鞫姑罷。
知敦寧金履載疏,曰,伏以,臣於受由在鄕之日,伏奉知敦寧府事除旨,而緣臣宿病沈淹,未卽登塗,待其少痊,今始上來,情急反面,祗肅恩命,而第臣本無敦寧,見帶之職,在法當遞。玆敢援例陳章。伏乞聖明,亟命鐫改,以存公格,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
自開東至申時,灑雨下雨,測雨器水深一寸三分。
夜自五更至初四日開東,灑雨下雨,測雨器水深五分。
傳于柳季麟曰,推鞫爲之。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平沈啓錫·洪彦謨呈辭,監察茶時之意,敢啓。傳曰,知道。
以副應敎朴潞壽,修撰朴英載牌不進罷職傳旨,傳于林處鎭曰,只推。
林處鎭啓曰,玉堂上下番俱空,已至多日,事甚未安。副應敎朴潞壽,修撰朴英載,旣有只推之命,與校理林翰鎭,一體牌招,推移入直,何如?傳曰,允。
柳季麟啓曰,卽者兵曹郞廳來言,黃海兵使口傳差出事命下,而判書朴宗薰在外,次堂例不得擧行云,何以爲之?敢稟。傳曰,次堂擧行。
又啓曰,卽者兵曹郞廳來言,黃海兵使口傳差出,次堂擧行事命下,而參判尹致謙未肅拜,不得擧行云,卽爲牌招,何如?傳曰,允。
兵曹口傳政事,以柳相弼爲黃海兵使,副司果單李南翼·閔英世。
以副應敎朴潞壽,校理林翰鎭,修撰朴英載牌不進罷職傳旨,傳于林處鎭曰,只推。
柳季麟,以備邊司言啓曰,黃海兵使朴應浩,在任身死矣。返柩時擔軍,依法典題給之意,分付所經各道,何如?傳曰,允。
又以備邊司言啓曰,卽見京畿監司徐長輔狀啓,則以爲本道還穀,自來不敷,而麥未及時,農糧難繼,留庫各穀中,限二千石,特許加分事,請令廟堂,稟處矣。秧節排巡,民事宜念,依近年例,所請加分之數,特爲許施,何如?傳曰,允。
罪人李昌坤更招後,刑問一次,訊杖第十三度,停刑。
罪人李昌坤,更招後遲晩。
罪人昌坤,更招遲晩後,捧結案。
傳于李渭達曰,推鞫姑罷。
義禁府罪人昌坤年六十三矣,結案白等,矣身根脚段,父仁源,父矣父英輔,母劉召史,母矣父塧,竝只故白良乎,父母以胎生於忠淸道鎭川縣文方面城周里,隨父母長養,仍爲入籍居生是白如可,去乙酉年十一月,分寓居于京畿陰竹縣獨安里是白乎旀。行凶節次段,矣身故粧顚狂詤謬之狀,欲掩鬼魅包藏之情,潛蓄不道之心,暗售窮凶之犯,凶言敎誘於致奎,凶書掛付於淸營,指斥天日,誣毁國家,此是窮天地亘萬古所未有之極逆大憝,言之骨顫,思之膽掉。譸張妖誕之說,必欲誑惑人心,列錄虛詤之名,以至揷入掛書,太白山下之將軍元帥及景來諸賊之尙今不死,耽羅聚會之已有約期等,許多妖言,許多詤說,締結致奎,慫慂致奎,而及其與致奎對質也,致奎之納招丁寧,則矣身旣曰吾不援汝,汝反援吾。又以致奎之背恩忘德爲供,外此刻木之印,凶圖狼藉,破字之占,思亂昭著,其凶謀逆節,與致奎,一而二,二而一,神人共憤,萬剮猶輕。大逆不道的實遲晩的只,罪,昌坤段,不待時凌遲處死事。
上在昌德宮。停常參·經筵。
金炳朝啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
傳于林處鎭曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審,摘奸以來。
林處鎭啓曰,應敎李嘉愚內閣進,副應校朴潞壽,修撰朴英載差祭,校理尹心圭,副校理李同淳在外,副校理一員,修撰一員,副修撰二員未差,玉堂上下番俱空,事甚未安。校理林翰鎭,旣有只推之命,卽爲牌招,而未差之代,政官牌招開政差出,待下批牌招,推移入直,何如?傳曰,允。
有政。吏批,判書趙萬永進,參判沈能岳,參議徐憙淳牌不進,右副承旨林處鎭進。以洪赫爲副校理,南履懋爲副修撰,金熙周爲右尹,鄭元善爲奉常正,尹錫永爲司僕正,金思羲爲軍資正,趙萬和爲順懷墓守衛官。
兵批,判書朴宗薰在外未肅拜,參判尹致謙病,參議李衡柱進,參知金喆遠病,右承旨金炳朝進。副護軍單柳基常,副司正單李鼎敍。
吏批,再政。左尹單金熙周,右尹單朴蓍壽。
以吏曹參議徐憙淳牌不進罷職傳旨,傳于林處鎭曰,只推。
以校理林翰鎭牌不進罷職傳旨,傳于林處鎭曰,只推。
金炳朝啓曰,密符親納,自是例也,而前平安監司朴宗薰,使其褊裨替納,事甚未安,推考,何如?傳曰,允。
又啓曰,兵曹判書朴宗薰,今已上來,命召傳授,一時爲急,卽爲牌招,何如?傳曰,允。
林處鎭,以奎章閣言啓曰,提學朴宗薰,自任所上來云,卽爲牌招察任,何如?傳曰,允
傳于林處鎭曰,發遣吏郞,諸執事淸齋與否,摘奸以來。
傳于林處鎭曰,留院上疏入之。
槐院分館錄,李鼎在·洪在喆·趙秉常·李發源·金東健·兪章煥·李鼎敍以上三點。
金炳朝,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局千摠具縉,身病甚重,勢難察任,改差,何如?傳曰,允。
又以御營廳言啓曰,本廳哨官金祖淵·李國馨,受由下鄕,過限不來,汰去之意,敢啓。傳曰,知道。
又以義禁府言啓曰,大逆不道罪人昌坤,旣以承服正刑矣。其父母·妻妾·子女·祖孫·兄弟·娣妹,子之妻妾,伯叔父兄弟之子,年歲·姓名·存沒·居住,令漢城府,考出帳籍,亦爲五部及各該道,應坐諸人,一一査出,成冊牒報後,依律擧行,而籍沒家産·破家瀦澤·降邑號·罷守令等事,令該司奉承傳擧行,何如?傳曰,允。
又以刑曹言啓曰,因義禁府啓辭,大逆不道罪人昌坤,籍沒家産事,命下矣。罪人昌坤奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道
忠淸監司金學淳疏曰,伏以,臣罪犯稽慢,罰止譴罷,歷日增懍,伏地訟愆,惟願歸身司敗,冀被當被之律,千萬不自意,卽爲分揀之命,忽下於席藁私次之日,臣誠惝怳震駭,靡所容措。不知螻蟻賤臣,何以得此於聖明也?瞻望雲天,只有感淚之被面而已。噫,今番掛書之變,卽是振古所無之變怪也。以若凶賊,而出於臣按察之地者,臣之驚心痛骨,如不欲生,實有倍於恒人,自伏承密啓判付之後,聖敎寬大,處分嚴正,臣於是,欽誦讚歎,思所以仰體而俯殫者,惟在於鎭安之方,譏詗之節,而苟或戒飭,有所未盡,緩亟有所失宜,則俱非所以奉行之道,以是憂懼,蚤夜憧憧。及夫罪人之斯得也,因其所招,推捕之擧,至及於他道,致有朝廷之驚動,而在臣營,則矇未及知,終歸啓聞之稽緩,全昧獄情之嚴急,其昏謬慢忽,論以邦憲,合置何辟,而聖度包容,乍罷旋寢,特有分別於營閫之間,殆若無罪者然,臣心悚蹙,尤增一倍。縱曰,閫無所報於營,臣於平日,苟能先事約束,隨處董飭,則寧有是乎?一則臣罪,二則臣罪。曲加涵貸,雖感恩造之出常,僥倖獨逭,有乖王政之核實,其何以厭然自恕,淟然無恥,不思自列之義哉?仍伏念,臣之疎闇謭劣,本不近似於剸理之任,不但臣自知者明,卽亦通朝之所共知也。雖在平常暇豫之時,猶懼其不堪稱塞,況値歉荒之歲,繼有災賑之政,懷綏接濟,乃臣之責,而茫無猷爲,了沒頭緖,特荷自朝家軫念焉庇覆焉,帑藏之頒下,船粟之移運,凡係乎恤民隱而救民飢者,靡不用極。湖以內幾萬生靈,賴以全活,起邱壑而袵席,回呻吟而嬉笑。臣於省部監賑之行,宣布德意,勞問疾苦,歡聲如雷,攢祝聖化,皆願少須臾無死,臣與長吏父老,同浴恩波,與有榮焉,而臣之至今日得免乎大何者,亦莫非君靈攸賜也。敢不對揚其萬一,益思殫竭於報效之地,而見今饑饉之餘,瘡痍猶未蘓醒,逆變之後,騷擾姑難底定。此時撫摩之政,鎭壓之道,專在乎旬按之得其人,而奈臣才具素短,旣無以强責繁務,罪戾又著,不可以終逭重勘,與其冒昧蹲仍,自速僨誤,毋寧早自蘄免,以補黥劓。玆敢悉暴衷懇,仰瀆崇嚴。伏乞聖慈,俯垂鑑諒,亟令鐫改臣藩任,仍命攸司,議臣當律,俾王綱毋隳,微分獲安,千萬幸甚。臣無任云云。答曰,省疏具悉。向來事,不是卿失,何用過引?卿其勿辭,益殫旬宣之責。
上在昌德宮。停常參·經筵。
自卯時至人定,灑雨下雨,測雨器水深五分,自人定至初六日開東,灑雨下雨,測雨器水深一分。
藥房提調趙萬永,副提調金炳朝啓曰,伏未審日間,聖體如何,寢睡·水刺之節,何如?臣等率諸御醫,趁朝入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鶴秀啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢啓。傳曰,知道。
傳于林處鎭曰,禮房承旨馳詣景慕宮,奉審摘奸以來。
李鶴秀啓曰,假注書李鼎敍,身病猝重,勢難察任,今姑改差,何如?傳曰,允。
李鼎敍改差,代以李鼎在爲假注書。
李鼎在有頉,代以成遂默爲假注書。
以副校理洪赫,副修撰南履懋牌不進罷職傳旨,傳于林處鎭曰,只推。
林處鎭啓曰,玉堂上下番俱空,已至多日,事甚未安。校理林翰鎭,副校理洪赫,副修撰南履懋,旣有只推之命,與副應敎朴潞壽,修撰朴英載,一體牌招,以爲推移入直之地,何如?傳曰,允。
以副應敎朴潞壽,校理林翰鎭,副校理洪赫修撰朴英載,副修撰南履懋牌不進罷職傳旨,傳于林處鎭曰,只推。
傳于李鶴秀曰,鞫廳罪人柳性浩,到今無可更問之端,特爲放送,推鞫撤罷。
傳于李鶴秀曰,判義禁上疏入之。
傳于李鶴秀曰,同義禁聯名上疏入之。
傳于李鶴秀曰,留院上疏入之。
李鶴秀,以義禁府言啓曰,鞫廳罪人柳性浩,特爲放送事,承傳啓下,而有不敢奉承,今方別具疏籲之意,敢啓。傳曰,知道。
又以義禁府言,問事郞廳,以鞫廳大臣意啓曰,捕廳在囚罪人李元基,自捕廳,間雖屢次究詰,而渠於奎·坤兩賊窮凶不道之凶犯,旣無覈得干涉之跡,則雖不可直斷以知情之律,於致奎,爲主客之間,於昌坤,有屢接之事,則彗星酬酢,拈字解釋,皆在其家,不可但曰傍聽而已。此不可不到底盤覈,方可處之,更令兩捕將,合坐嚴詰,苟終別無隱情,仍爲草記稟處之意,以此分付。昌坤之子貞曅,卽是應爲緣坐之罪人,此亦令該府,竝與該道營獄所囚者,而卽速按法擧行,何如?傳曰,允。
右議政沈象奎箚曰,伏以,臣之冒叨藥院之任,亦已四閱月,雖不敢遽以久辭,而向於前席,承命鞫囚,身莅刑訊之事,迄玆屢旬,日次承候,每曠而不敢進。保護之地,委屬如此,不惟區區下情,疎觖莫甚,其於事體,廢闕滋大,尤非臣之所私悶而已也。況今梅雨多濕,榴夏早熱,此時請診審安,尤不容或疎,而緣臣之幹當未竟,又未得趨簉,每當應進之期,彌懷虧分之懼。玆敢短箚陳瀆,仰冀遞改,公私可以幸便。取進止。答曰,省箚具悉卿懇。卿其安心勿辭。
右議政沈象奎箚曰,伏以,臣卽伏見傳敎下者,鞫廳罪人柳性浩,有特放之命矣。蓋性浩,始以製凶書,出於奎賊淸州鎭營最初之招,而及其盤覈,此一款雖卽落空,歷訪信宿之說,列名有冊之供,鎭推鞫訊,又爲奎賊所告,而訪宿之事,不但家樣庭植,輒有差爽,往來道逕,終歸違錯,畢竟四囚對質,奎亦辭屈,實屬誣援,列名之冊,奎以爲相同於李榮春特示渠者,由是而知。其爲榮春同類云,而及乎京外譏詗,以名搜捕,嶺邑村坊,按籍物色,而初無此人名竝無此地名,則相同之說,竟沒模捉。且奎賊之庭供府招,皆以凶書情節,亦謂性浩,果無干涉,旣甘援引,豈肯容隱,則諒其云云,未嘗非實際,前後文案,已具其詳。,迺者禹鼎炳姦,軒鏡燭微,凶渠劇賊,旣正典刑,繼又特放性浩,至以到今別無更問之端爲敎,刑愼留獄,德洽好生,臣誠欽仰攢頌,而第性浩之不可仍放,自有其罪。小冊祕訣,片紙妖讖,謄抄藏蓄,俱爲見捉於搜探文書,其訛惑騷屑,自孽終可活乎?臣謂宜付司寇,考律蔽罪,嚴刑痛懲,斷不可已。取進止。答曰,省箚具悉卿懇。柳囚事,旣曰橫罹,則妖讖謄置之罪,所被之刑訊已多,足以爲懲,又何必加焉。傳于林處鎭曰,此批答,遣史官傳諭于右議政。
兼判義禁金在昌疏曰,伏以,臣卽伏見傳敎下者,有鞫廳罪人柳性浩特爲放送之命,臣於此,有不敢奉承者。噫嘻,奎·坤兩賊窮凶不道之情節,卽載籍以來,所未有之極逆大憝,何幸天道孔昭,王章快伸,而雖以性浩言之,家藏妖書,明是騷屑之左契,更加刑訊,期於得情,獄體之所不容斷已也。成命之下,擧行無路,敢陳執藝之義。伏乞聖明,淵然而思,亟寢成命,以嚴鞫體,不勝幸甚。臣無任云云。答曰,省疏具悉。已諭於大臣之批矣。
同義禁李光文·呂東植·金熙華等疏曰,伏以臣等,卽伏見傳敎下者,有罪人柳性浩放送之命矣。凶逆之變,從古何限,而未有若奎·坤兩賊之至凶絶慝者矣。雖幸次第就戮,少洩神人之憤,而惟彼性浩,列錄之冊,旣出於奎賊之招,而況渠家藏妖讖,其居常誑惑之跡,昭不可掩,則到底盤覈,期於得情,不容但已。玆敢聯陳短章,粗效執藝之義。伏乞聖明,淵然深思,亟寢成命,更令嚴詰,以重鞫體,千萬幸甚。臣等無任云云。答曰,省疏具悉。已諭於大臣之批矣。
大司諫洪命周,司諫鄭禮容,持平洪彦謨·沈啓錫,獻納朴奎壽等箚曰,伏以臣等,卽伏見傳敎下者,有鞫廳罪人柳性浩放送之命,仍有推鞫撤罷之敎。臣等相顧愕然,切不勝萬萬憂惋之至也。噫嘻,今番致奎·昌坤之逆節,卽窮天地亘萬古所未見所未聞之極惡大憝也。以蟣蝨至微之類,蓄梟獍至凶之腸,思亂樂禍,卽其伎倆,煽惑騷屑,視若茶飯,怨懟之極,至於詬罵兩紙凶書。二賊同情,指斥天日,誣毁國家,此實适·雲之所未敢道,顯·海之所未敢爲者也。致奎則巧爲區別於列錄,僥倖於綻露之後,昌坤則假托心性之顚狂,頑忍於桁楊之下,而至若破字占之解釋,指意絶悖,豐德事之攘臂,心腸畢露,此皆鬼魅情狀之莫能逃於太陽之中者也。想其綢繆設施,至憯絶慝之狀,直欲手磔而口臠,食肉而寢皮,則應行孥戮之典,猶不足以快神人共憤之情,洩臣子欲死之心,到今究竟,惟有窮鋤其黨與,掃除其根柢耳。苟欲鋤黨而除根,捨性浩,何以哉?噫,彼性浩,卽緊出致奎之供者也。列名冊子之說,賊招旣發,一見致奎之跡,渠亦難諱,此若不到底盤覈,則妖凶之情,何以畢綻,鞫獄之體,豈不疎虞?況其所披文書中,一冊妖書,一紙妖讖,可見其平日喜騷屑樂禍亂之腸肚也。藉使凶書和應,姑無明證,卽此兩書,已渠斷案。此囚若遽酌放,則豈可曰國有三尺乎?臣等身參鞫座,目見無前之逆變,腔血如沸,方期亂本之窮治,今此特放之敎,是豈臣等之所望也哉?廷尉未及奏當,德音遽出意外,天地好生之仁,豈不仰揣,而鞫獄鋤治之方,斷不如此。玆敢相率聯籲,以效沬飮之忱。伏乞聖明,淵然深思,亟收柳性浩特放之命,因使依前設鞫,更覈情節,俾獄體重而人心靖焉。取進止。答曰,省箚具悉。已諭於大臣之批矣。
正言金羽根疏曰,伏以,亂逆之變,何代無之,而豈有如今番掛書賊之窮凶絶悖者哉?噫,彼梟獍種類,或出於一時之怨國,詬罵天日者,已是覆載之所難容,而至於此賊,指斥上及于祖宗,凌犯不道之說,耳不忍聞,不敢言,尤是載籍以來所未有之逆變也。瀦家收孥,不足以當其律,食肉寢皮,不足以洩其憤。蓋其造謀設計,專在於誑誘惑衆,煽動釀亂,而掛書中百年以來云云之語脈,其所包藏,尤極凶憯,是豈遐方流丐所可生心而自辦者哉?其必有聲氣相應,腸肚相連者,寔繁其類,而尙未得因其端而發其藏,究其根而蕩其藪,元惡雖誅,伏戎猶在,臣愚耿耿,竊不勝隱憂之至。第聞鞫廳致賊之招,有昌坤謂渠云,向來申綱疏論豐德事,可以致亂,又云綱能文善生,可與同心而共事,又云申綱亦吾黨也,此豈非凶圖脈絡之可尋者乎?臣於在湖之日,備悉綱輩情狀,嘯聚一種無賴不逞之徒,譸張詤誣,到處馳通,通文之不足,作爲俚謠,播之遠近,使愚氓驚惑,列郡波蕩。夫州郡合竝,校宮埋安,自是常事,渠輩非不知之,而乃如此者,其意無他,專出於藉托誑煽,爲背國興亂之階也。今此掛書之憑依妖誕,騷擾人心,其計如印一板,其迹相爲表裏,衆疑同歸,物論皆然,所謂不見其形,願察其影者,而況已著之形,不待於察影乎?今也萬古所無之凶書之所自出,旣不得明覈,草草以一流丐之自辦,磨勘而止者,已爲有國之大羞恥,而出於賊供之徒黨,又復因循而不問,則從此窩窟根柢,永無可破之日,寧不大可寒心哉?揆以獄情,不可掩置。臣請逆招所出之充軍罪人申綱,卽令王府拿來,嚴鞫得情,斷不可已也。臣無任云云。答曰,省疏具悉。申綱事,奎·坤兩賊伏法之後,何以問之?況鞫事已撤,豈可因此復設乎?不允。
上在昌德宮。停常參·經筵。
自開東至酉時,灑雨下雨,測雨器水深九分。
李渭達啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申絅啓曰,右承旨金炳朝,今日不爲仕進,卽爲牌招,何如?傳曰,允。
林處鎭啓曰,玉堂上下番俱空,已至多日,事甚未安。副應敎朴潞壽,校理林翰鎭,副校理洪赫,副修撰南履懋,旣有只推之命,竝卽牌招,推移入直之地,何如?傳曰,允。
傳于林處鎭曰,再明日,當詣景祐宮展拜矣。門路以協陽門·曜金門爲之,雲寶劍置之,侍衛入直磨鍊,王世子隨駕之節,一體磨鍊。
成遂默有頉,代以姜時永爲假注書。
以右承旨金炳朝牌不進罷職傳旨,傳于申絅曰,許遞。前望單子入之,待下批,牌招察任。
承旨前望單子入之,金鼎均落點。
申絅啓曰,新除授承旨金鼎均,以前任順天府使,方在解由未出中,何以爲之?敢稟。傳曰,勿拘。
金鼎均啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫牌不進,監察茶時之意,敢啓。傳曰,知道。
以大司諫洪命周,司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于金鼎均曰,只推。
以濟州牧使任聖皐狀啓,濟州牧人物渰死事,傳于李渭達曰,聞甚矜惻,元恤典外,別加顧助,如有生前身還布,竝蕩減事,分付。
以濟州牧使任聖皐狀啓,濟州牧民家失火事,傳于李渭達曰,聞甚矜惻,元恤典外,別加顧助事,分付。
以副應敎朴潞壽,校理林翰鎭,副校理洪赫,副修撰南履懋牌不進罷職傳旨,傳于林處鎭曰,只推。
申絅,以吏曹言啓曰,義禁府草記,大逆不道罪人昌坤,旣以承服正刑,降邑號·罷守令等事,令該司承傳擧行事,允下矣。問于義禁府,則大逆不道罪人昌坤,胎生於忠淸道鎭川縣,寓居於京畿陰竹縣云,而守令勿罷事,曾有定奪,胎生邑勿爲降號事,亦有定式。當以時居邑陰竹縣,置諸諸縣之末,而本縣自是末邑,置之,何如?傳曰,允。
李渭達,以戶曹言啓曰,湖南三漕倉,漕船減額復戶米八百七石,往在辛酉,以奴婢貢給代,移屬本曹,與元稅穀,同載上納,以補經用,載在啓下節目,而昨年夏,法聖僉使,以該倉漕需之減縮,取用曹納漕復米,爲二百四十餘石,而其所取用之由,初不關由於本曹,直爲除減,大違法式,亦非一僉使所可擅便者。故取用米,則準數還納後,勿如是之意,嚴明題送矣。卽見該鎭將所報,則今年取用,又爲二百十餘石,而已用下,已裝發之後,始爲報來,有若不知定式,不聞曹飭者然。節目所在,何等嚴重,而幺麽一鎭將之弁髦毁劃,乃至於此乎?漕需若眞有不足,則預先論報於巡營,轉移於京司,變通措劃,無所不可,而有甚着急,不顧事體,先用後報,何若是無難?此而尋常放過,則經用減縮,猶屬細故,朝令知會,終歸虛套,事未前有,萬萬駭然。法聖僉使金魯巖,待漕運畢納,令該府,拿問勘罪,何如?傳曰,允。
金鼎均,以兵曹言啓曰,在前景祐宮動駕時,訓鍊大將,率廣智營·西營入直軍,曜金門外布帳外排立矣。今亦依此擧行,何如?傳曰,允。
又以義禁府言啓曰,鞫廳啓辭內,昌坤之子貞曅,卽是應爲緣坐之罪人,此亦令該府,竝與該道營獄所囚者,而卽速按法擧行事,允下矣。貞曅方囚捕廳,與營獄所囚者,當爲依律文處絞,而依例待該邑緣坐成冊報來,卽爲擧行之意,敢啓。傳曰,知道。
右議政沈象奎箚曰,伏以,臣之昏憒,忝當按獄,凶藪逆根,終不能到底鉤發,畢竟僅以掛書地方閫鎭,所已捕得流乞被誘之致奎,託狂甘斃之昌坤,取服勘案而止。此何等逆變,又何許痛惋,而若眛臣死之義,未效主鞫之誠,此臣之罪也。兩賊已誅,鞫事旋撤,雖有伏戎竟使終逭,亦臣之憂也。臣方惴罪熏憂,無所涯際,卽伏見臺諫之疏,以奎賊所招,充軍罪人申綱拿來嚴鞫爲請,此誠不可已之論也。蓋奎賊之招,以爲昌坤常語渠曰,綱能文善生,又曰,綱論豐德事必被竄,又曰,綱亦終爲渠黨。鞫輒以此,窮詰昌坤,而坤則致死抵賴,議在審難,無以輒請逮問,鞫體雖曰爲然,公議不可終已。今臺臣果言之,是臣之若噎於中者,因臺臣而吐出也。竊冀處分快下,按治如法,迺殿下日月之明,猶有遺照於已露之外,若曰,兩賊伏法之後,何以問之爲批,臣又不勝竊歎之至。奎旣以聞於昌坤者悉供,則雖已誅而語固在矣,坤雖抵賴至死,而綱則自如,尙可嚴問而得情矣。然則不當以其已伏誅而靳,此必可覈也,亦審矣。卽降明命,區區之望。臣於昨日,以柳性浩之不可仍放,箚陳愚見,及伏承批旨,柳囚事,旣曰橫罹,則妖讖謄置之罪,所被之刑訊旣多,足以爲懲,又何必加焉爲敎。臣於此,又竊有申貢者。大抵從前一種鬼魅凶怪幸亂樂禍之徒,其所因藉以爲訛惑煽動之圖者,卽必以戡錄妖讖之說,爲傳襲之祕。若奎·坤凶書,所標名號,皆此印套,則性浩之謄冊錄紙,家常隱藏者,雖其倖免於同逆之誅,豈可卒逭於殄凶之典哉?此不當以已被之刑,爲可以足懲其罪,亦乞依前所請,亟下處分焉。取進止。答曰,省箚具悉卿懇。申綱事,臺臣主於峻激,其言無怪,以卿老成之見,亦何遽煩請乎?國家之出一逆賊,設一鞫獄,卽萬萬不幸之事。今於兩賊旣誅之後,又以其未覈於未誅之前者,復始已撤之獄事,其不有乖於安反側之義乎?卿言雖如此,寧欲王章有失,鞫獄決不可更設。卿其諒之。柳性浩事,更思之,卿言是矣,施以刑配之典。仍傳于林處鎭曰,此批答,遣史官傳諭于右議政。
兵曹判書朴宗薰疏曰,伏以,臣閱歲關河,倍切戀結之私,才疎藩宣,恒懷憤誤之戒,居常竢罪,志不忘歸。迺於邇日,洊蒙殊典,閣銜辭本,旣進未徹,中權馹召,旋又遠降,繼而有惠局兼綰之命,此何異於虞人之招,以旌不以冠也?恩庇偏隆,感極而懼,涯量太濫,愧多於榮。然此專以臣私分言耳。若其不稱之實,更有大於此者。臣本腐儒,軍旅未學,性且粗淺,心計匪長,今以一國之戎政,八路財賦,擧以畀之,不亦遠乎?夫國之所重,軍民而已。以軍務則內掌儀衛,外管布縷,而靺韋黜陟,卽其一事也。以民計則大而貢賦,小而漁鹽,句校均節,與大農相羽翼焉。之二官者,縱使分掌而專治,固非如臣所可與,況旣負且乘,宜饇孔取,是責視於瞽而左方右圓,待聽於聾而辨宮調商也。若曰,循資,則名器當愼,謂之承之,則才彦孔多,臣未知其何說也。臣自少善病,至衰益痼,痰膠於上,㿗奔於下,凡心有所繫,身有所瘁,輒與之相關,而居西以來,風氣感之,簿領惱之,病日加而衰日甚,擬待納節之後,丐得暇閒,棲息身心,靖潛自牧,遲以時月之功,冀守分寸之效,則其於策駑鈍而備驅使,庶或不爲無助。今乃由外而內,舍輕而重,力所不任,計有大謬,私固不足言,而公亦何所補哉?左右揣量,斯義較然,冒昧承當,諒非可議,而纔到城闉,恩召聯翩,牙牌體重,毋敢違逋,受符事嚴,不容面旋。且逖違之餘,誠急反面,旣已祗肅而伸分矣。匪據之職,終不可以虛縻。玆敢罄悉情由,仰瀆崇嚴。伏乞聖明,察臣言之非出飾讓,念重任之不宜苟授,亟遞臣本兼兩職,回授可堪之人,使公器益重,賤分獲安,不勝區區之願。臣無任云云。答曰,省疏具悉。卿其勿辭行公。
江華留守李光憲疏曰,伏以,臣於日前,伏奉敎旨,以臣爲江華府留守兼鎭撫使者。臣自承恩命,感激惝怳,誠不知何以得此也。夫保釐之重,四都惟均,而惟玆沁府,山河之固,鎖鑰之雄,殿我內服,而有屛翰之勢,捍彼兩路,而有鎭撫之責。其地則海漕之門戶也,其事則陰雨之綢繆也。蓋自列朝,設施經理,常先於他鎭,簡畀托重,惟在於其人,此所謂天府金湯,而其爲國家之緩急可恃者,果何如也?是故其任至大,其選至愼,不可以夫夫而輕授,而臣之疎庸,亦叨此重寄。謂臣以有政事之才,則臣固嘗屢試郡邑,而了無可紀之績矣,謂臣以有聲望之實,則臣又嘗猥玷華要,而適增不稱之譏矣。未敢知則哲之明,或有遺照,而臣之自量,決知其不能也。矧今昇平已久,戎政轉至弛廢,饑荒荐臻,經用無以支計,樓櫓器械之昔之精繕,而今焉弊頑,府庫倉廩之昔之充牣,而今焉枵罄。地利又莫如人和,而島産不饒,民情未固,目下急務,政在懷保,爲今之計,必須得當世之具材幹而識治體者,莅之以恩威,濟之以智慮,猶可以彌綸牽補,而乃以至艱之會,擧以責之於如臣之碌碌悾悾百不猶人者,其於聖朝官人之政,不亦舛乎?且臣年紀衰邁,疾病常尋,自經昨夏風痺之症,神精耗甚,殆同癃孱,雖使置之閑司漫局,簿書應酬,猶懼其不堪自强,況可以擬議於擔夯許大職事乎?參倚已審,冒膺無望,敢暴情實,猥徹崇嚴。伏乞聖慈,特賜諒察,早許遞免,俾保障增重,私分獲安,不勝幸甚。臣無任云云。答曰,省疏具悉。卿其勿辭察任。
開城留守金啓河疏曰,伏以,臣伏奉除旨,以臣爲開城留守者。臣聞命兢惶,未敢知我聖上則哲之明,何爲而有此誤恩也?臣之至庸極陋,過蒙洪造,濫躋宰列,忝備任使之數,則其欲竭盡綿力,少效塵刹之報,豈非臣之素所蓄積也哉?臣才識淺短,年紀衰邁,前後忝竊,徒踰涯分,內外歷試,蔑效絲毫,每一循省,秪益慙懼而已。矧玆松京一路,密邇畿甸,旁通兩西,上而拱衛仙寢,下而保釐故都,民物之殷盛,冠蓋之接應,與他自別,而近年以來,凋幣忒甚,朝家所以顧恤矯救之道,靡不用極,而又當賙賑之餘,益難撫綏之道。土瘠而民貧,俗淆而訟繁,許多積弊,難以悉擧,其所彌綸彈壓之方,雖使才智有餘者當之,猶懼其罔知措處,豈可以如臣之謭劣衰朽,濫叨居由之任,以自速其僨敗也哉?揣分量才,實無承當之望。玆不得不擧實仰籲於崇嚴之下。伏乞聖慈,俯垂鑑諒,亟命鐫改,以重公器,以安私分,千萬幸甚。臣無任云云。答曰,省疏具悉。卿其勿辭察任。
修撰朴英載疏曰,伏以,臣卽伏見傳敎下者,有鞫廳罪人柳性浩,特爲放送之命,臣不勝驚惋,繼之憂歎。夫今番鞫獄,獄體有祕,雖不得預知,而只就其致奎·昌坤結案辭意觀之,其凶悖形跡,卽亘萬古所無之極惡大懟也。雖以至化宣朗之氣,虺毒之鍾發,所不能無之,而豈意至此之極也?噫,彼二賊,譸張人物,援引海山之說,莫非出於煽動禍亂,誑惑聽聞,而至於指斥天日,誣逼朝家,有非臣子,耳可堪聞,口所忍道,而究其情節之所在,斷非一二凶徒自倡自滅之計也。挽近以來,人心陷下,世變層生,不逞之徒,在在潛伏,改頭換面,投間抵隙,未露其形,暗售其慝,乍起旋息,有若嘗試之計者,非止一再,而竟有奎·坤二賊之變,比諸必破之癰,荏苒含忍,終不施一番懲創之劑,而潰決內蝕,漸至元氣之銷鑠者,的是今日之對症也。此豈以二賊之處斷,認之爲斬草去根,拔本塞源者乎?此而不窮覈,則奎·坤之後曹,豈止爲十輩也哉?未得窮覈,遽施誅殛,而又有此性浩特放之處分,是豈惟輕之典,施以好生之德耶?惟彼性浩,若無一毫相關於奎·坤二賊,則二賊之所知者,必不止性浩一人,而獨以性浩一人,發於鞫庭者,寧有是理也?到今二賊,旣已伏誅,則所可盤覈者,只此一個性浩,而今又遽然放釋,則仍絶脈絡可尋之路,大損刑政明正之體。伏願聖明,亟寢性浩放送之命,更令設鞫,期於得情,以存王法,以洩輿憤焉。臣無任云云。答曰,省疏具悉。已諭於諸批矣。
副修撰南履懋疏曰,伏以,昨於鞫廳罪人柳性浩特放之命,大僚之箚,諸臣之疏,此實出憂憤所激,大小沬飮之忱,而竟日徑宵一向靳兪,我殿下愼獄好生之德,誠欽仰萬萬,而揆以杜禍本折亂萌之義,豈若是疎虞之甚耶?始自其鎭推鞫招之辭及至於四囚對質之供,奎賊所告性浩家身往訪宿之事,性浩家目見錄冊之說,乃敢以數條差爽之端,反欲爲一直抵賴之資者,究厥情節,極爲叵測。渠旣出於窮天地亘古今逆如奎賊凶如奎賊之口招,前後非一,而莫知其必無根因,則所以到底盤覈,期於得情,決不可但已,而況渠昭昭莫掩之斷案眞贓,卽已現捉之謄紙妖讖,小冊祕訣是耳。此蓋爲誕妄不經,倡誑惑樂禍亂之本,則渠何心腸,看作奇貨,至此藏蓄之有素耶?卽此一款,其平日不逞之跡,灼然可知。臣謂罪人柳性浩,更加嚴訊,依律蔽罪,不容少緩。伏願聖明,淵然深思,亟允群請,俾獄體重而王法伸焉。臣無任云云。答曰,省疏具悉。已允大臣之請矣。
上在昌德宮。停常參·經筵。
自開東至未時,灑雨下雨,測雨器水深四分。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
林處鎭啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,玉堂上下番俱空,已至多日,事甚未安。副應敎朴潞壽,校理林翰鎭,副校理洪赫,副修撰南履懋,旣有只推之命,與修撰朴英載,一體牌招,推移入直,何如?傳曰,允。
傳于金鼎均曰,金吾堂上聯名上疏入之。
傳于金鼎均曰,同義禁上疏入之。
傳于金鼎均曰,留院上疏入之。
傳于柳季麟曰,罪人柳性浩刑配,勿拘齋日擧行。
申絅啓曰,明日動駕,兩司侍臣,當爲進參,除在外外,呈告人員,竝待開門牌招,何如?傳曰,允。
以副應敎朴潞壽,校理林翰鎭,副校理洪赫,修撰朴英載,副修撰南履懋牌不進罷職傳旨,傳于林處鎭曰,只推。
柳季麟,以都摠府言啓曰,副摠管李鐵求,以司僕寺兼內乘,今日調馬進參事,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,法聖僉使金魯巖,待漕運畢納,拿問勘罪事,傳旨啓下矣。金魯巖,待漕運畢納後,拿處之意,敢啓。傳曰,知道。
又以左右捕廳言啓曰,本廳在囚罪人李元基更覈啓目判付內,此囚段,自其鞫廳面質之時,頗有條理,今招亦然,所當白放是乎矣,旣爲奎賊之主人,又與昌坤相親,論星破字等事,皆於其家,不可全然無罪,移送秋曹定配事,命下矣。上項罪人李元基,移送秋曹之意,敢啓。傳曰,知道。
又以刑曹言啓曰,因左右捕盜廳更覈啓目判付內,此囚段,自其鞫廳面質之時,頗有條理,今招亦然,所當白放,旣爲奎賊之主人,又與昌坤相親,論星破字等事,皆於其家,不可全然無罪,移送秋曹定配事,命下矣。謹依判付,罪人李元基,咸鏡道富寧府定配所,卽爲押送之意,敢啓。傳曰,知道。
判義禁金在昌,同義禁李光文·金熙華等疏曰,伏以昨者,以充軍罪人申綱嚴鞫得情事,大臣·臺臣,相繼力請,而聖批靳允,臣等竊不勝憂歎萬萬。噫嘻,綱之能文善書,可與共事,卽昌坤言之於致奎,而致奎納供於鞫庭者也。況其破字占解釋,專指綱之疏論豐德事,則綱於坤,爲凶黨,奎賊之招,詳載推案。今若一日二日,不卽訊鞫,則凶圖之脈絡,無以覈矣,伏莽之深憂,當如何哉?臣等職忝金吾,相率聯籲。伏乞聖上,亟降兪音,以爲設鞫嚴問,期於得情之地,千萬幸甚,臣等無任云云。答曰,省疏具悉。已諭於大臣之批矣。
同義禁呂東植疏曰,伏以乾道克廓,王章載伸,惟彼振古所無掛書凶賊之包藏希倖,自干嚴誅之跡,畢露無餘,雖幸典憲旣正,少洩神人之痛,而綢繆共謀之猶未覈得,卽群情之所齊憤也。乃者臺章一出,而寔繁之類,庶可斯得矣。惟彼申綱之陳疏云云,被竄云云。卽昌坤之所言,而致奎之所招也。況其破字占妖謊之說,亦爲綱也而發,則此輩之聲氣和應之狀,有足推知,而特以渠輩之招,無凶書相謀之證,故未有拿覈之擧矣。今焉臺言峻發,相箚又至,奎而坤,坤而綱,三凶相合,情跡已綻,而聖批靳允,輿論愈鬱,臣旣職忝金吾,短章仰籲。伏乞聖明,亟降兪音,俾凶黨戢而鞫體嚴焉。仍伏念臺臣所知之說,愚臣非不參聽矣。鞫案所載之招,聖鑑亦旣俯燭矣。夫臺臣旣審其狀,而發於章奏,則臣之不能登卽窮覈,期於推質,而人言出後,始乃仰請者,非惟溺職,亦極愧恥。臣雖無似,顧其任則鞫事是管,而今乃若此,亦將焉用爲哉?況臺疏句語,旣曰,草草磨勘,又曰,因循不問,臣雖忝居末席,苟能出一言正其事,則此言奚至哉?設鞫訊囚,何等嚴重,而草草於斯,因循於斯,則論其孤負,又將何居?惟願聖慈,亟賜郵罰,以肅法紀,千萬之幸,臣無任云云。答曰,省疏具悉。已諭於大臣之批矣。
校理林翰鎭,副校理洪赫等疏曰,伏以世變無窮,亂逆層生,至於今番掛書之賊而極矣。天道孔昭,罪人斯得,先施孥戮,粗伸王法,臣等俱以問郞,獲參終始,其所援引,輒歸於所謂申綱者,有曰,能文善書,可與同心而共事,有曰,疏論豐德事,可以致亂,至謂以申綱亦吾黨,脈絡貫通,端緖狼藉,彼綱也之假托復設校宮之說,陰售扇動人心之計,橫豎無倫,童孺之所辨,包藏不逞,肝肺之如見,醞釀旣久,情狀自著,畢竟鞫招,爛熳吐款,而鞫廳遽撤,凶窩未破,是奎·坤兩賊,雖已伏法,而奎·坤,固自在也。顧安有如此刑政,而恐非所以致天討而示萬民也。臺疏之始發,平說事理,而歸之以峻激,揆箚之繼陳,慮在深遠,而諭之以煩請,仰惟聖心,實出至仁,而生道殺人,爲仁莫大,所謂四凶之罪也。舜何與焉者也,殿下何不念及於此耶?逆變設鞫,固是國家不幸之事,而有逆則不得不鞠,可鞫則不得不設,豈可以旣撤,而持難於更設乎?伏乞聖明,特垂淵覽,亟允大臣臺臣之請,拿致申綱,設鞫嚴覈,以爲拔亂本而靖世道之地焉,臣等無任云云。答曰,省疏具悉。申綱事,豈無商量而然?勿煩。
左右捕盜廳啓目,義禁府問事郞廳,以鞫廳大臣意啓曰,捕廳在囚罪人李元基,自捕廳,間雖屢次究詰,而渠於奎·坤兩賊窮凶不道之凶犯,旣無覈得干涉之跡,則雖不可直斷以知情之律,於致奎,爲主客之間,於昌坤,有屢接之事,則彗星酬酢,拈字解釋,皆在其家,不可但曰,傍聽而已。此不可不到底盤覈,方可處之,更令兩捕將,合坐嚴詰,苟終別無隱情,仍爲草記稟處之意,以此分付,昌坤之子貞曅,卽是應爲緣坐之罪人,此亦令該府,竝與該道營獄所囚者,而卽速按法擧行事,允下矣。推考次丙戌五月初六日,罪人李元基年四十五,周牢一次白等,汝矣身,以致奎·昌坤之緊證,凶書一款,雖曰,無知得干涉之事,而致奎留接於汝者,爲五年之久,昌坤來往於汝者,爲四次之多,於致奎則妖書之得見也,初試之假稱也。洪·鄭之勸交也,掛書之問答也,於昌坤則彗星之參聞也,豐德之是非也,破字之解釋也。其所綢繆親密,語無不知,而汝矣身,則只以傍聽樣漫漶納招,終不有實之狀,節節痛惡,今於傳敎更覈之下,前後情節,毋敢如前粧撰,更良從實直告亦,推問敎是臥乎在亦,矣身雖是鄕曲愚氓,豈不知獄情之所重,而敢欲漫漶納招乎?前後實狀,已悉於屢次納供是白在果,致奎之五年許接,非有他意,始也欲爲敎子,留置家內是白如可,終焉而不幸矣子身死後,無他可敎之兒輩,徒留訓長,事甚不緊,故借給同里空舍,使之奠接者,寔出於不忍恝斥之意也。昌坤之來往矣家者,矣身與渠,本無面分,而渠以狂妄之類,行止閃忽,言語駭悖,故不欲親近,只爲揮送是白乎旀,致奎之妖書事,年前矣身,適往渠家,則出示一冊,故矣身見之,則乃是不經之妖說,故矣身責以投火是白遣,假科事,今春丙科時,渠欲觀火次,上京是白加尼,科後下來,謂以參榜於初試,故矣身卽往致賀,且觀試紙,則無易書,故矣身怪問易書事,則致奎言內,悤忙下來,故未及持來,而從當推來云,故矣身心甚怪訝,知其假科是白乎旀,所謂洪·鄭兩漢事,矣身前所不聞不知者,而致奎曰,不記甲申年分,袖出一書簡誇示,矣身故詳細見之,則外封曰,金參判宅入納,石洞洪友候狀,辭意則都是科擧周旋之說,而年月下,書以洪明漢拜是如,故矣身問以金參判宅誰某是旀,洪友又是誰也,則致奎言內,洪友卽故判書之孫是白遣,金參判之誰某,終不爲言,而且勸矣身曰,洪·鄭兩人同居一處,爲人甚佳,與之相親似好云是白乎矣,矣身與致奎,雖有主客之誼,渠之前後行事與言語,無不殊常,故只爲泛聽而已是白加尼,向於鞫庭對質之時,致奎言內,洪·鄭兩人,欲其行世之所藉,架虛誇張是如,丁寧爲言是白乎則,矣身之見欺於渠,可以推知是白乎旀,掛書之問答,矣身初不與致奎爲之,而轉聞矣叔之言,則今番掛書之事,不知誰某之所爲,而專出於南人害老論之事是如,致奎爲言云,故矣身尋常聽過矣。又於面質之時,致奎言內,南人害老論之說,渠聞於淸州居羅漢章處是如是乎則,矣身之初無干涉於掛書之事,可以洞燭是白乎旀,彗星事,致奎·昌坤相言曰,彗星卽兵火之星,西變時,此星出是如是白遣,致奎拈出讀字,使昌坤解釋,則昌坤曰,四月十一日必出亂離之說,矣身參聞,則丁寧是白乎矣,初無一言所及於其間是白乎旀,豐德是非事段,昨年四月科行時,致奎·昌坤,到矣身家言語之際,昌坤曰,豐德革罷,皆是金履載·宋冕載·李愚在三宰主張,士論大發,方欲治疏伏閤,則科擧必不設,勿爲上京云,故矣身知其妄言而斥之,後卽發科行是白如乎,致奎·昌坤,迭相來往於矣家,而矣身爲其主人,雖不能每每逐送,渠等之酬酢,若是危悖,故其所嚴斥者,非一非再兺除良,若有酬酢間毫末和應之說,則鞫庭對質之時,渠輩豈無一言援及於矣身者乎?於此一款,矣身之不有干涉,可以推知是白乎旀,若以當初許接致奎爲罪,則矣身無辭可達,而至於凶書情節,如或有一毫聞知之事,則豈可一直抵賴,自犯欺天之罪乎?此外雖死杖下,更無可達之辭,相考處置敎事爲等,罪人招辭是白置有亦,多般覈,到底盤詰,而以初不知情一辭,發明乙仍于,仍爲嚴囚,而自臣廳,不敢擅斷,上裁,何如?啓。判付內,此囚段,自其鞫廳面質之時,頗有條理,今招亦然,所當白放是乎矣,旣爲奎賊之主人,又與昌坤相親,論星破字等事,皆於其家,不可全然無罪,移送秋曹定配爲良如敎。
上在昌德宮。停常參·經筵。
申時酉時,灑雨下雨,測雨器水深八分。
夜自五更,至初九日開東,灑雨下雨,測雨器水深二分。
大駕詣景祐宮,入齋室後,王世子板位問安。答曰,知道。內閣·政院·藥房口傳問安。答曰,知道。
展拜後,王世子板位問安。答曰,知道。內閣·政院·藥房口傳問安。答曰,知道。
還內後,王世子板位問安。答曰,知道。內閣·政院·藥房口傳問安。答曰,知道。
李鶴秀啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫牌不進,監察茶時之意,敢啓。傳曰,知道。
林處鎭啓曰,玉堂上下番俱空,已至多日,事甚未安。副應敎朴潞壽,修撰朴英載,副修撰南履懋,旣有只推之命,與校理林翰鎭,副校理洪赫,一體牌招推移入直,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,謹當親行矣,王世子陪參之節,依例磨鍊。
李鶴秀啓曰,卽者義禁府都事來言,罪人柳性浩,施以刑配之典事命下,而判義禁金在昌,同義禁李光文·呂東植·金熙華,俱有身病,不得擧行云。判義禁金在昌,同義禁李光文·呂東植·金熙華,竝卽牌招,以爲擧行之地,何如?傳曰,允。
傳于林處鎭曰,留院上疏入之。
傳于金鼎均曰,留院公事入之。
柳季麟,以都摠府言啓曰,今此北苑親行望拜禮時,侍衛寶劍,當爲備員,而副摠管洪履簡·朴齊一在外,二員未差,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。
柳季麟啓曰,因都摠府草記,今此北苑親行望拜禮時,侍衛寶劍,當爲備員,而副摠管洪履簡·朴齊一在外,二員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以趙貞喆·洪起燮·趙歧·李復淵爲副摠管。
兵曹,都摠管單趙貞喆。
忠淸監司金學淳狀啓,結城縣監曺錫駿,暗行御史,旣已封庫,爲先罷黜事,傳于李鶴秀曰,令該曹口傳差出,催促下送。
林處鎭,以禮曹言啓曰,今五月初十日北苑親行望拜禮時,王世子陪參之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
李鶴秀啓曰,判義禁金在昌,同義禁李光文·呂東植·金熙華牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
以司諫鄭禮容,獻納朴奎壽,正言金羽根,持平洪彦謨·沈啓錫牌不進罷職傳旨,傳于李鶴秀曰,只推。
李渭達,以戶曹言啓曰,景祐宮正堂蘆簾及中排設廳移安廳雨漏窓戶等修改吉日,令日官洪晩中推擇,則今五月十六日卯時爲吉云,以此日時擧行之意,敢啓。傳曰,知道。
大司諫洪命周,司諫鄭禮容,持平沈啓錫·洪彦謨,獻納朴奎壽等疏曰,伏以臣等前日之聯箚,專爲亂窩之窮治,及伏見正言金羽根疏本,以奎賊所招充軍罪人申綱拿來嚴鞫爲請,而繼有揆箚堂疏之迭相陳討,則諸臣之言,卽臣等之言也。竊冀處分快下,按治如法,迺殿下尙靳一兪,臺臣之批,則若曰,兩賊伏法之後,何以問之?大臣之批,則若曰,寧欲王章有失,鞫獄不可更設,堂疏之批,則若曰,豈無商量而然?臣等於此,竊不勝滋惑焉。噫嘻,今番逆獄,卽振古之所未有,而綱之姓名,連出於奎賊之招,其曰,能文而善書,其曰,綱亦吾黨,其曰,綱論豐德事必被竄,至又有同心共事之供,而其聲氣之關通,脈絡之接連,的然有不可揜者矣。醞釀旣久,情節畢綻,凶書之憑依妖誕,互相表裏者,爛漫吐款,拿鞫之論,直出國人共公之憤,而惟殿下,始以兩賊之伏法爲諭。竟以王章之寧欲有失爲敎,是殿下未嘗不深知綱之可覈,而爲慮已撤之獄,難於更設,至欲王章之有失,是豈不大有乖於古聖人生道殺人之義耶?天討有罪,五刑五用,王者奉天致討而已。苟有亂萌逆節之可以詰覈者,則雖朝撤而夕設,曾未不可之有,曷嘗有明知其有罪,而私自低昂於三尺者耶?綱而見漏,則二賊猶不誅,二賊旣誅,則綱何以獨漏?根窩未破,首惡自在,方來之憂虞,有不可勝言,豈不大可懼哉?噫,人臣討亂賊,古今之通誼也,逆徒逭王法,天下之大變也。殿下雖欲屈常法,而臣等則北首爭死,期於得請而後已。伏乞聖明,淵然深思,穆然遠覽,亟允臣等之請,充軍罪人申綱,卽令王府,拿來嚴鞫,明正典刑,以爲祛亂本靖世道之方焉,臣等無任云云。省疏具悉。已諭於諸批矣。
丙戌五月初八日卯時,上與王世子,詣景祐宮,展拜入侍時,行都承旨李鶴秀,行左承旨申絅,右承旨李渭達,左副承旨林處鎭,右副承旨金鼎均,同副承旨柳季麟,假注書趙秉常·姜時永,記事官李景在·李穆淵,直提學朴綺壽,直閣李嘉愚,檢校待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調趙萬永,副提調柳季麟進前奏曰,侵早勞動,聖體,若何?上曰,一樣矣。由協陽門·肅章門·進善門·曜金門,至景祐宮齋室前,通禮跪啓請降輿,上降輿入齋室,展拜時至,上由齋室出,自東階升,仍詣神位前,行展拜禮訖。上由東階降,敎曰,戶曹判書入來奉審後,蘆簾有頉處,修改,可也。賤臣承命出傳,上仍還御齋室,還宮時至。通禮跪啓請外辦,上乘輿,由曜金門·進善門·肅章門·協陽門·宣化門還內,命出標信解嚴,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸二分。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
林處鎭啓曰,明日再明日,孝昌墓忌辰祭齋戒正日相値,視事頉稟之意,敢啓。傳曰,知道。
柳季麟啓曰,判義禁金在昌,同義禁李光文·呂東植·金熙華牌不進推考傳旨,今方捧入,而開坐命下,已至經宿,一向違牌,終不承膺,事體所在,誠極未安,竝更牌招,以爲開坐之地,何如?傳曰,允。
傳于林處鎭曰,明日出宮門路,以協陽門爲之。
林處鎭啓曰,明日望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
傳于金鼎均曰,留院上疏入之。
林處鎭啓曰,明日望拜禮時,九卿當爲進參,左參贊金在昌病不進,卽爲牌招,以爲淸齋之地,何如?傳曰,允。
申絅啓曰,明日望拜禮時,兩司長官,當爲進參,大司憲宋穉圭在外,大司諫洪命周病不進,卽爲牌招,以爲淸齋之地,何如?傳曰,允。
以副應敎朴潞壽,校理林翰鎭,副校理洪赫,修撰朴英載,副修撰南履懋牌不進罷職傳旨,傳于林處鎭曰,只推。
林處鎭啓曰,玉堂上下番俱空,已至多日,事甚未安。副應敎朴潞壽,校理林翰鎭,副校理洪赫,修撰朴英載,副修撰南履懋,旣有只推之命,竝更牌招,推移入直,何如?傳曰,允。違牌勿爲呼望。
柳季麟啓曰,判義禁金在昌,同義禁李光文·呂東植·金熙華再牌不進推考傳旨,今方捧入,而開坐命下之後,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
以慶尙左水使柳弘源狀啓,盈德縣人物渰死事,傳于李渭達曰,聞甚矜惻,元恤典外,別加顧助,如有生前身還布,竝蕩減事,分付。
林處鎭,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成直講,俱爲未差,典籍李濟翼身病呈旬,時無入直之員,以他郞官,姑爲代直,何如?傳曰,允。
以大司諫洪命周牌不進罷職傳旨,傳于申絅曰,只推。
柳季麟,以備邊司言啓曰,黃海兵使身故之代,不宜久曠,新除授兵使柳相弼,使之一兩日內辭朝,卽速赴任,何如?傳曰,允。
又以義禁府言啓曰,鞫廳罪人柳性浩,施以刑配之典事,承傳啓下矣。柳性浩,刑問一次後,咸鏡道穩城府定配,而以承傳內辭意具罪目,依例發遣府羅將,押送配所,何如?傳曰,允。
持平洪彦謨疏曰,伏以臣於臺地,旣有當避之嫌,何可一日蹲仍,而適値鞫事方張,懲討義重,不敢言私,冒沒趍承,自顧情踪,誠甚悶隘,而昨參聯疏,亶出憂憤,未蒙允兪,尤憎愧悚,重之數日以來,猝患暑疾,委頓床席,不省四到,此時臺閣,豈容使如臣情病者,一任其瘝曠也哉?伏乞聖明,俯垂鑑諒,亟賜遞斥,俾幸公私焉。臣於同義禁呂東植之疏,竊有所駭異者。使申綱當鞫耶,苟欲執藝,聯參於諸禁堂同聲之章,足矣。使申綱不當鞫耶,亦明白陳之,可也。獨奈其疏,旨意疑眩,辭語矛盾,何哉?噫,彼申綱之名,屢出奎賊之招,而只因坤賊之抵賴,未得輒請逮問,獄體審愼,自不得不然,而輿情之疑鬱,終有所不可已者,則臺臣之追請拿覈,正以奎賊雖誅,而口招自在,可因已露之端緖,究得未發之根柢也。此所以大臣。諸臣之因端迭請者也。東植之疏,若出於輿人所同之此箇意思,則何故竝捨賊招中能文善書同心共事,亦是吾黨等許多援引,而只以陳疏被竄四字,過筆漫漶,太沒肯綮也,將謂卽此四字,足悉其情節耶?況今請鞫申綱者,卽欲覈其凶賊同謀之贓,而其疏乃曰,無凶書相謀之證,未知何賊何招,明言其無此證,而此禁堂,何以能質言如此也?旣質言而猶復請鞫者,將欲鞫得何事,旣曰無證,則又何以以不卽窮覈,自處溺職耶?首尾橫決,隨處破綻,乍陰乍陽,欲巧反拙之態,誠不忍正視,豈意淸朝宰列,有此回譎之人也?此不可不明示好惡,以靖人心,臣謂同義禁呂東植,亟施屛裔之典,宜矣,臣無任云云。省疏具悉。禁堂疏事,爾言太激,若謂辭不達意,則猶可矣,如是句斷,誠過矣。不允,爾其勿辭察職。
上在昌德宮。停常參·經筵。
自辰時至人定,灑雨下雨,測雨器水深一寸五分。
上詣北苑,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。
望拜禮後,王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房提調趙萬永,副提調柳季麟啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鶴秀啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
金鼎均啓曰,備邊司郞廳來言,今日賓廳日次,而北苑望拜禮相値,不得來會云矣,敢啓。傳曰,知道。
傳于林處鎭曰,禮房承旨馳詣孝昌墓,奉審摘奸以來。
傳于李渭達曰,戶房承旨與禮曹堂上·戶曹郞廳,依定式,進詣宣武祠,奉審以來。
申絅啓曰,假注書趙秉常,身病猝重,勢難察任,今姑改差,何如?傳曰,允。
趙秉常改差,代以黃爲假注書。
黃有頉,代以宋持養爲假注書。
傳于申絅曰,留院公事入之。
金鼎均啓曰,訓鍊大將申鴻周,時無職名,令該曹,口傳付軍職,何如?傳曰,允。
兵曹口傳政事,護軍單申鴻周。
金鼎均,以都摠府言啓曰,今日入直內三廳武兼禁軍及軍兵等,當爲習射技放,而國忌正日相値,不得設行之意,敢啓。傳曰,知道。
丙戌五月初十日卯時,上與王世子,詣北苑望拜禮入侍時,行都承旨李鶴秀,行左承旨申絅,右承旨李渭達,左副承旨林處鎭,右副承旨金鼎均,同副承旨柳季麟,假注書趙秉常·姜時永,記事官李景在·李穆淵,直閣李嘉愚,檢校待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙萬永,副提調柳季麟,進前奏曰,連日陰濕之餘,侵早勞動,聖體,若何?上曰,一樣矣。至協陽門外,王世子出次就祗迎位鞠躬,仍爲乘輿隨後,上由建陽門·靑陽門,至北苑小次前,通禮跪啓請降輿,上降輿入小次,參班儒武各就位,通禮跪啓請外辦,上具黑團領袍出小次,通禮跪啓請乘輿,上乘輿至板位所,通禮跪啓請降輿,上降輿,贊儀唱四拜,上行四拜禮後,王世子行四拜禮訖,贊儀唱跪,上跪,司香二員,進香案前,跪三上香,俯伏興退,贊儀唱四拜,上行四拜禮訖,通禮跪啓請乘輿,上乘輿還御小次,通禮跪啓請外辦,上具翼善冠·衮龍袍出小次,通禮跪啓請乘輿,上乘輿,由靑陽門·建陽門·協陽門入宣化門,命出標信解嚴,還內後,諸臣以次退出。
上在昌德宮。停常參·經筵。
申時,日暈。
夜自五更至十二日開東,灑雨下雨,測雨器水深一分。
林處鎭啓曰,明日常參·經筵,取稟。傳曰,停。
柳季麟啓曰,大司憲宋穉圭,執義沈能栻,掌令崔仁簡·李仁迪在外,持平洪彦謨·沈啓錫呈辭,監察茶時之意,敢啓。傳曰,知道。
李渭達啓曰,假注書姜時永,身病猝重,勢難察任,今姑改差,何如?傳曰,允。
姜時永改差,代以趙啓昇爲假注書。
趙啓昇有頉,代以韓升烈爲假注書。
林處鎭,以吏曹言啓曰,今此宗廟望祭大祝,前直講金秀鍾塡差,而時無職名,令該曹,口傳付軍職,何如?傳曰,允。
兵曹口傳政事,副司果單金秀鍾。
柳季麟,以備邊司言啓曰,卽見開城留守李龍秀狀啓,則以爲,本營所管各邑鎭餉還,已爲折半分俵,而今當窮節,種糧艱乏,留庫各穀,限一千石特許加分事,令廟堂稟處矣。本府還摠,自來不敷,而今又賑事已撤,麥熟稍遲,農糧民食,可想尤艱,依所請,留庫各穀一千石,許令加分,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深二寸。
自人定至十三日開東,灑雨下雨,測雨器水深二分。
林處鎭啓曰,明日常參·經筵,取稟。傳曰,停。
柳季麟啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,黃海兵使柳相弼下直,長弓一張,長箭一部,片箭一部,筒兒一箇賜給。
韓升烈有頉,代以孫秉周爲假注書。
大司諫洪命周啓曰,臣姿性鹵莾,言議巽軟,淸朝諫諍,本不近似,而諫長除旨,忽下於夢想之外,一院長席,尤非如臣空疎所堪承當者,而適於此際,凶逆闖生,訊推方張,義重懲討,冒沒出肅,備參鞫座,亦已屢日,今纔撤鞫,始可言私矣。臣於合啓,區區私義,有難聯參,曾叨臺地,以此引避,輒蒙體諒,今臣處義,宜無異同,間値齋日,今始來避,以此情踪,其何敢冒據於臺次乎?請命遞斥臣職。答曰,依啓。
持平洪彦謨啓曰,臣於日昨,猥陳一疏,略論呂東植疏語駭惋之狀,及伏奉批旨,不惟不賜兪音,乃以爾言太激爲敎,臣不勝瞿然慙悚之至,臣之所論,只言其旨意之難測,情狀之可惡而已。謂之不深索言,有涉巽軟,則臣所自知,何嘗有一分過激之意哉?緣臣人微辭拙,不能見諒於君父,此已臣目下難安之端,而且臣於合啓中,有私義之不可冒參者,間因事會,又値齋日,今始來避,以此情踪,何可晏然於臺次乎?請命遞斥臣職。答曰,依啓。
司諫鄭禮容,持平沈啓錫,獻納朴奎壽,正言金羽根啓曰,噫嘻痛矣,以能賊萬古所無之逆魁也,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夬賊吉之招出後,凶言逆情,尤益綻露無餘矣。噫,癸丑反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符節,此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,夬施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所爲作,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章句之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔而口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從古跳踉,復事綢繆之狀,昭不可掩,此而不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬右所無之賊也。身爲閫帥,已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠逆復之愛姪也。一門之內,日夜綢繆,兩賊之間,出沒紹介,危機極變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,究覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政謂此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當矣。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縳官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎,則以玄慶之妻娚,參聞醫官可疑之說,而不卽直招,及其時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎,亟令王府,設鞫嚴覈,夬正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎詿誤迷俗,相率入於無父無君之域者,已是亘萬古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身,賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒粧送之謀,可知其逋逃主於淵藪,羌胡伏於輦穀也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉,乃其枝葉,而旣伏典刑,則家煥,諸賊之爲厥根柢,獨可逭於儉賊旣施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者國榮,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人拷掠,期於誣服,亂逆之犯分干紀者,從古何限,而豈有如此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤,則家已孥籍,官亦追奪,更無加施之律,而至於國榮,則千剮萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而今此陽澤之干犯彰著,其首惡則實榮賊,凶魁則亦榮賊也,幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不圖不滿之說,愈出愈凶,至於外祖不知之言,詩句引用之意而極矣。末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人憤痛,容有極哉?噫,原疏之陰憯,逆腸之難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖莫測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之牒,未有如此賊之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則推此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之律,一依尙魯例,亟施散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲之羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕玉,讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶稻雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂嘆,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露而無餘矣。大抵鍾秀之一生藉口,欺人而欺心者,卽不過渠所謂士流,渠所謂義理也。論其行己,則發迹〈於〉逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義者,本出於逆祿之凶論,賊龜之陰圖,而眞是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求生之計,設出渠輩所謂義理,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤疾而痛惋者,又有在焉,以渠之眷遇也邇密也。逆祿八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿餘醜,孰從而蚓結乎?然則今曰國勢所以至於痛哭流涕之境者,雖源於龜·祿,而助成於鍾秀也,雖發於敬·觀,而主張者鍾秀,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之律,烏可已乎?特以大官之曾參也,鬼誅之先加也。故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。乃是窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其文蔭,獲沾祿仕,國家何負於渠,而梟心獍腸,與生俱生,幸西賊之有警,則曰,分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍繆綢之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於至月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光文,加施孥戮之典,致後·延壽,竝施孥籍之典,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾沾祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆,鍾一之姪子也,始以應坐而發配,致後之娚妹也。旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑。答兩司曰,不允。時景等事,裕事,龜柱支屬事,亟停勿煩。夏賊等事,國榮事,更勿煩啓。鍾一·振采事,友文·光文事,致後·延壽事,李永純·永喆等事,不允。
持平沈啓錫啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之疏,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善書,有曰,綱之論豐德事必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革,合作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,遠配罪人黃允中,亟令王府,拿鞫嚴覈,快施典刑。新除授執義沈能栻,時在慶尙道善山地,掌令崔仁簡,時在慶州地,掌令李仁迪,時在平安道殷山地,請竝斯速乘馹上來事,下諭。答府曰,申鼎朝等事,不允。申綱·黃允中事,不允。下諭事,依啓。
司諫鄭禮容,獻納朴奎壽,正言金羽根啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩,請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一,日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道?自服遲晩,而生出獄門,假息覆載之間者,今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然?大僚覆奏,明辯無餘,鬼蜮情狀,無所遁匿,而鋤根潰癰之論,寔出遠慮,何殿下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善書,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱,是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑,新除授正言辛蓍根,時在忠淸道淸安地,請斯速乘馹上來事,下諭。答院曰,申鼎朝等事,不允。申綱·黃允中事,不允。下諭事,依啓。
林處鎭,以弘文館言啓曰,新除授校理尹心圭,時在忠淸道石城地,副校理李同淳,時在慶尙道禮安地,經筵入番事緊,請竝斯速乘馹上來事不諭。答曰,依啓。
柳季麟,以兵曹言啓曰,今當儲窠之月,虛司果,例不得區處,而在前積滯之時,勿拘儲窠,以虛司果擬入,已多近例,今亦依此擧行,以爲次次疏滯之地,何如?傳曰,允。
又以兵曹言啓曰,每都政,新資五窠,例爲差出,而今番都政,營將中軍姑未準二十朔者,雖未滿朔數,依例推移內遷,何如?傳曰,允。
又以兵曹言啓曰,五衛將尹和東除授在外,過限未上來,李師漢·洪墡,忠壯衛將許櫟,文臣兼宣傳官徐左輔,俱以病難供職,呈狀乞遞,玉江萬戶金觀炯,老父今年爲七十六歲,法不當遠離赴任,呈狀乞遞,竝改差,何如?傳曰,允。
又以御營廳言啓曰,本廳千摠尹守任,身病甚重,勢難察任,改差,何如?傳曰,允。
兵曹啓目粘連,觀此忠淸監司金學淳狀啓,則本道賑資湖南穀差使員舒川浦萬戶金商鉉之領船受敎,效勞可尙,論賞之典,令該曹稟處亦爲白有臥乎事,舒川浦萬戶金商鉉之領運賑資,殫竭終始,其效勞誠爲嘉尙,施以陞敍之典,似合事宜是白乎矣,係于恩賞,不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
柳季麟啓曰,明日常參·經筵,取稟。傳曰,停。
林處鎭啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于林處鎭曰,左承旨許遞,前望單子入之。
承旨前望單子入之,沈能岳落點。
傳于柳季麟曰,吏曹參判前望單子入之。
吏曹參判前望單子入之,朴宗琦落點。
柳季麟啓曰,新除授吏曹參判朴宗琦,方在不敍之中,何以爲之?敢稟。傳曰,敍用。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫柳台佐,持平李落點。
林處鎭啓曰,新除授大司諫柳台佐,持平李,一體牌招,何如?傳曰,允。
又啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于林處鎭曰,只推。
柳季麟,以吏曹言啓曰,今此各宮夏享祭祭官中,時無職名人員,令該曹,口傳付軍職,何如?傳曰,允。
又以禮曹言啓曰,卽接景慕宮官員所報,則正殿內墻北邊一間許,今日卯時頹圮云矣。正殿至近之地,有此頹圮之患,不可無慰安之節,慰安祭,不卜日今十五日望祭兼行,祝文中措辭添入,而改築等節,待快晴擇日擧行,何如?傳曰,允。
又以戶曹言啓曰,明政殿以下諸處雨漏及弘化門南北邊十字閣墻壁頹傷處修改吉日,令日官金宜鍾推擇,則今五月十七日辰時爲吉云,以此日時擧行之意,敢啓。傳曰,知道。
林處鎭,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接西道參軍申在貞牒報,則訓鍊都監所授白岳山西邊第一城廊近處體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城白岳山西邊第一城廊近處體城四間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
義禁府啓目,淸州前營將權友仁原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又照目粘連,武臣兼宣傳官金魯學矣本府議啓內,賓廳講受點之後,不爲待令,囚供雖以身病猝重爲辭是白乎矣,揆以事體,終甚駭然,以此照律,罪杖八十收贖,奪告身三等私罪,奉敎依允爲旀,功減一等爲良如敎。
林處鎭,以義禁府言啓曰,保放罪人金魯學,還囚照律,權友仁,還囚捧供以入,而權友仁病勢,一向未差,仍爲保放之意,敢啓。傳曰,知道。
上在昌德宮。停常參·經筵。
自開東至辰時,有霧氣。
藥房都提調沈象奎,副提調柳季麟啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
柳季麟啓曰,明日常參·經筵,取稟。傳曰,停。
林處鎭啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于柳季麟曰,禮房承旨馳詣宗廟·景慕宮,奉審摘奸以來。
柳季麟,以內醫院都提調意啓曰,提調趙萬永,今日問安,不爲仕進,卽爲牌招,何如?傳曰,允。
傳于柳季麟曰,兼弼善·司書竝許遞,前望單子入之。
春坊前望單子入之,兼弼善朴英載,司書朴容壽落點。
林處鎭啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于林處鎭曰,只推。
兵曹口傳政事,副護軍金炳朝,副司果李光載竝單付。
兵曹口傳政事,副司果單張敎根。
丙戌五月十四日辰時,上御熙政堂。藥房入診入侍時,都提調沈象奎,副提調柳季麟,假注書宋持養,記注官全允淡,記事官李穆淵,待敎金興根,以次進伏。醫官李彦厚·李命運,進伏楹外訖,象奎曰,雨雖甘霔,而跨旬成霖,昨今始快晴,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,各殿宮氣候一樣矣。象奎曰,其間潦久暑早,世子宮氣候,何如?上曰,一樣矣。象奎曰,醫官入診,何如?上曰,唯。象奎曰,醫官金殷相,有身病不得入,而方待令於外云,使之召入,同參診候,何如?上曰,置之。彦厚·命運,以次診候訖,退伏楹外奏曰,脈候左右三部調均,而右寸似有微滯之意,更以開導暑濕,調理胃氣之劑,議定以入,似好矣。象奎曰,臣等退出,議定湯劑以入,何如?上曰,唯。象奎曰,臣於向來,以箚陳奏,而今番鞫囚,凶獰頑忍,如臣昏憒,忝當按鞫,凶窩逆根,不能到底盤覈,公私憤惋,而臣之私情,尤不勝惶悚矣。其後臺臣疏陳,卽鞫坐時衆議之所同然也。大抵逆變,何代無之,而彼一流丐賤微之類,又一託狂甘斃之徒,焉能獨辦此亘古所無之逆謀哉?其凶窩亂本,必有所在,而頑忍抵賴,到死不服,從前鞫囚之抵賴者多,而若此之至凶至悖,噤口不吐者,誠前古所未見所未聞也。其主張凶說,煽惑人心,卽一申綱之套也。申綱之名,不出於鞫囚之口則已,鞫囚之供曰,綱論豐德事必竄,又曰,凡事皆可爲,又曰,綱終亦爲渠黨,其凶謀逆節之綢繆爛熳,卽此可知,而昌坤就捕後,以此窮詰,終不直招,故鞫體審愼,雖不得請逮,而臺言則極是矣。向日批旨有曰,國家之出一逆設一鞫,卽萬萬不幸之事,寧欲王章有失,鞫獄決不可更設,臣誠欽仰莊誦,而至於自干天誅,則天討有罪,卽聖人不得已之事也。臺臣疏後,竊冀亟賜允從,快定邦憲,而尙靳兪音,臣不勝抑鬱矣。上曰,就坐,進御香薷君子湯,自明日一貼式煎入事。出榻敎仍命退,諸臣以次退出。
上在昌德宮。停常參·經筵。
中宮殿誕日,大殿·世子宮,內閣·政院·玉堂口傳問安。答曰,知道。中宮殿單子問安。答曰,知道。世子嬪宮口傳問安。答曰,知悉。
大殿·世子宮,朝廷二品以上·六曹堂上口傳問安。答曰,知道。中宮殿,單子問安。答曰,知道。
林處鎭啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
李渭達啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
備忘記,江華留守李光憲下直,長弓一張,長箭一部賜給。
柳季麟啓曰,藥房三提調持湯劑來待矣。傳曰,封入。
又啓曰,明日毓祥宮夏享祭齋戒相値,視事頉稟之意,敢啓。傳曰,知道。
傳于金鼎均曰,江華留守留待。
傳于金鼎均曰,江華留守入侍。
李渭達啓曰,事變假注書徐有贊,身病猝重,勢難察任,改差,何如?傳曰,允。
徐有贊改差,代以李冀禎爲事變假注書。
林處鎭啓曰,密符親納例也,而前江華留守申絢,謂有身病,使其褊裨替納,事甚未安,推考,何如?傳曰,允。
傳于柳季麟曰,發遣吏郞,諸執事淸齋與否,摘奸以來。
兵曹口傳政事,副護軍單洪命周。
柳季麟,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李渭達,以兵曹言啓曰,卽接東道參軍李郁鉉牒報,則御營廳所授肅靖門東邊第一城廊近處體城二間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第一城廊近處體城二間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接西道參軍申在貞牒報,則訓鍊都監所授肅靖門西邊第四城廊近處體城二間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手二十名,將校一人率領,限改築間,嚴加守直之意,敢啓。傳曰,知道。
又以兵曹言啓曰,考見諸道今春官鎭門聚點狀啓,則黃海前兵使朴應浩狀啓中,道內團束軍兵聚點時,海州等四邑鎭,戰馬瘦駑,服色麤劣,軍器什物,亦不無執頉云,全羅兵使李鍾英狀啓中,道內束伍軍兵聚點時,臨陂一邑,器械或有破傷,服色間多渝弊云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有執頉之擧,其在戎政,誠甚疎忽,各該道執頉當該邑鎭守令·邊將,竝推考警責,何如?傳曰,允。
又以兵曹言啓曰,卽接慶熙宮入直衛將金箕豐牒報,則武德門西邊墻垣二間頹圮云,爲先令繕工監,把子圍排,急速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
敎江華留守李光憲書。王若曰,江陵爲天險之地,實藉孟珙之鎭邊,晉陽作金湯之城,爰自尹鐸之損戶,疇若予采,卿實其人,眷玆沁都之爲藩,允係畿甸之作輔,在人若咽喉之徼,表裏山河,距京爲宿舂之便,都會水陸,漕船商舶之來往,帆檣隱映於波心,官舍民居之櫛比,鎭堡羅列於海口,苟非趙淸簡之廉約雅望,莫紓西顧之憂,必有寇忠愍之文武全才,可托北門之重。惟卿,素襲詩禮傳家之學,深知修齊治人之功,早由蔭路而累經府州,聲績已著於盤錯,晩編桂籍而歷揚內外,望實尤重於朝端,膺廟剡而爰寄分司之任,匪卿莫可,循公議而欲授居留之責,體予孰諧,歷試承宣佐貳之班,是庸嘉乃,此固宰相回朔之地,其往欽哉。玆授卿以江華留守兼鎭撫使,卿其益殫誠心,祗服寵命,撫御則體九重宵旰之念也,經理則思平日陰雨之備焉,必也寬以御衆,簡以制煩,惟卿是懋,抑亦廉而持己,威而不猛,庶民其趍,緩帶輕裘,羊叔子〈之〉爲治整暇,藏簽運甓,陶士行之每事精神,鎭撫則必如董晉之在東都,綜理則宜效晏殊之尹西夏,鍊士卒而佇見旌旗變彩,謹關阨而可使樓櫓增新,積彼芻糧,勿謂昇平而小忽,戢我民旅,殆及閑暇而益勤,處留臺而參廟謨,須念倚毗之篤,陪眞殿而護寶閣,益勵警衛之方,卿其保釐,予不多誥,凡有裁稟,厥有舊章。故玆敎示,想宜知悉。知製敎洪赫製進。
丙戌五月十五日辰時,上御熙政堂。江華留守入侍時,右副承旨金鼎均,假注書宋持養,記事官李景在·金興根,江華留守李光憲,以次進伏訖。上命進前,光憲進前俯伏。上命奏職姓名,光憲起伏奏曰,江華留守臣李光憲。上曰,往殫保釐之責,可矣。命就坐。仍命退,諸臣以次退出。
上在昌德宮。停常參·經筵。
柳季麟啓曰,明日常參·經筵,取稟。傳曰,只晝講。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
備忘記,開城留守金啓河下直,長弓一張,長箭一部賜給。
傳于柳季麟曰,禮房承旨馳詣受香諸處,奉審摘奸以來。
柳季麟啓曰,藥房副提調持湯劑來待矣。傳曰,封入。
傳于金鼎均曰,開城留守留待。
傳于金鼎均曰,開城留守入侍。
傳于金鼎均曰,左承旨·右承旨竝許遞,前望單子入之。
承旨前望單子入之,李朝鉉·李奎鉉落點。
以承旨前望,傳于金鼎均曰,李奎鉉蕩敍。
傳于柳季麟曰,今二十六日,童蒙敎官,率童蒙待令。
李冀禎在外,代以朴偀爲事變假注書。
傳于柳季麟曰,留院公事入之。
柳季麟啓曰,密符親納,例也,而前開城留守李龍秀,謂有身病,使其褊裨替納,事甚未安,推考,何如?傳曰,允。
金鼎均,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮夏享祭齋戒相値,不得設行之意,敢啓。傳曰,知道。
又以都摠府言啓曰,副摠管李復淵,以摠戎中軍,本營諸將官射會監試事,南小營晝仕出去之意,敢啓。傳曰,知道。
敎開城留守金啓河書。王若曰,漢上都蓋所隆也,控護神京,周西陜分以主之,保釐畿甸,苟非一代股肱之托,孰寄兩路咽喉之衝,惟卿,簪組故家,珪章令質,貞亮篤實之本乎性,確然所守也堅,聰明智慮之過於人,其將何試不可?兢兢乎居官莅職,常以盡節爲期,由由然推分任眞,不肯與世苟合,門罕輪鞅,固知志操之簡恬,案列圖書,蔚如華藻之淹貫,薄試外邑,尙可驗夫績庸,多置散班,惜未究其蘊抱,雖進塗係乎用舍,聲望冞彰,而公議自爾僉諧,掄簡有屬,眷彼崧嶽雄府,卽我漢京分司,絳幡朱幢,壽昌宮之體貌甚重,碧瀾·靑石,管理營之統轄不輕,閭閻民物之素繁華,星羅碁布,舟車貨利之大都會,海錯山珍,夫何災荒之荐臻,以致公私之俱病,蚩俗射錐刀之利,訟獄多端,驛路織冠蓋之行,供億難繼,矧玆廟算因革之擧,實由軍民資益之方,遠者悅近者懷,政須鎭撫良手,輕其徭薄其賊,尤急牧禦方規,玆授卿以開城府留守兼管理使,卿其體予倚毗之衷,愼乃施措之策,領萬戶之版籍,煦濡以霈澤陽春,統一路之封畿,綢繆乎桑土陰雨,崇節義於百代,竹橋遺碑,倡絃歌於一邦,花潭舊蹟,苟可祛瘼而蘓弊,殫竭乃心,凡係利國而安民,便宜從事。於戲,北門壯鑰,奚但寇萊公威名,南州輕裘,庶追羊叔子風韻。故玆敎示,想宜知悉。知製敎林翰鎭製進。
丙戌五月十六日辰時,上御熙政堂。開城留守入侍時,右副承旨金鼎均,假注書宋持養,記事官李穆淵·金興根,開城留守金啓河,以次進伏訖。上命進前,啓河進前俯伏,上命奏職姓名,啓河起伏奏職姓名。上曰,下去着實擧行,可矣。命就坐。仍命退,諸臣以次退出。
上在昌德宮。停常參,只晝講。
金鼎均啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
柳季麟啓曰,來二十一日,輸對日次,而顯隆園忌辰祭正日相値,頉稟之意,敢啓。傳曰,知道。
又啓曰,藥房提調·副提調持湯劑來待矣。傳曰,封入。
李朝鉉啓曰,假注書宋持養,身病猝重,勢難察任,今姑改差,何如?傳曰,允。
宋持養改差,代以李鼎在爲假注書。
柳季麟啓曰,卽者檢閱金興根,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李穆淵,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱李景在,卽爲牌招入直,何如?傳曰,允。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于金鼎均曰,只推。
以慶尙監司趙寅永狀啓,尙州營將徐羽淳身死事,傳于柳季麟曰,令該曹口傳差出,催促下送。
兵曹口傳政事,以閔晢爲尙州營將。
金鼎均,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,卽接淸安縣監尹膺烈牒呈及成冊,則大逆不道罪人致奎應坐諸人,査出以來矣。女阿只,慶尙道迎日縣爲婢,而方囚該縣獄云,依例令刑曹,押送配所,母連伊,年六十一懸錄,依律文免坐,何如?傳曰,允。
又以刑曹言啓曰,義禁府啓辭內,卽接淸安縣監尹膺烈牒呈及成冊,則大逆不道罪人致奎應坐諸人,査出以來矣,女阿只,慶尙道迎日縣爲婢,而方囚該縣獄云,依例令刑曹,押送配所,母連伊,年六十一懸錄,依律文免坐,何如?傳曰,允事,命下矣。罪人方囚縣獄,依例令該道,押送配所之意,敢啓。傳曰,知道。
檢閱金興根疏曰,伏以臣母,年滿七旬,夙抱貞疾,氣力漸衰,寧日恒少,自昨冬以來,重添寒感,證形危劇,春候多乖,調將失宜,半載之間,加歇無常,而寸進尺退,轉成癃痼,雖於少愈之時,亦未免轉側須人,則顧臣情私,實難暫時離舍,而只緣除名之初,怵義居先,黽勉就直,今已閱朔,而食息寤寐之頃,未嘗不焦慮而勞神,近因霖熱殊甚,又致失攝,痰火上升,咳喘益急,寒濕下滯,浮脹漸高,寢睡全減,食飮隨阻,藥路防礙,醫者逡巡,家信踵至,促使歸省,臣自聞此報,五內煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣見叨之職,以便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
丙戌五月十七日午時,上御熙政堂。晝講入侍時,知事金履載,特進官趙鐘永,參贊官金鼎均,侍讀官洪赫,檢討官朴英載,假注書孫秉周,記事官李穆淵·金興根,各持書傳第二卷,興寧君昌應,武臣副護軍李儒常,以次進伏訖。上命開卷讀新受音,赫讀自帝曰俾予,止允執厥中,上命釋義,赫釋義訖,上命陳文義,赫起伏奏曰,法講體段自別,自上讀新受音,然後講官乃陳文義,自是古規也。伏願體諒焉。英載曰,晝講筵體,與召對有異,伏願自上讀新受音,以存講體焉。履載曰,自上讀新受音,蓋是法講之古規也。伏願允從上下番之請焉。鐘永曰,講筵體段自別,伏願親讀新受音焉。上更命開陳文義,赫曰,人心惟危,道心惟微,朱子解之曰,心之虛靈知覺,一而已。以爲有人心道心之異者,以其或出於形氣之私,或原於性命之正。又曰,人莫不有是形,故雖上智不能無人心,亦莫不有是性,故雖下愚不能無道心。又曰,精則察夫二者之間而不雜,一則守其本心之正而不離,必使道心,常爲一身之主,而人心每聽命焉。蓋聖人之爲聖人,必以道心爲主而存養之,故帝堯〈之〉明峻德親九族化萬邦,卽出於道心之爲也,帝舜之明四目達四聰,夏禹之惡旨酒好善言,殷湯之立賢無方,是皆出於道心之爲也。漢儒董仲舒云,人主一心,爲萬化之原,若人主以此道心,常爲一身之主,則一日萬幾,莫不粹然一出於正,而皆合堯·舜·禹·湯之道矣。伏望殿下,每於事物應接之時,必於道心上體念焉。上曰,下番陳之。英載曰,四方風動者,聖王之德敎,導率萬民,如風之鼓動也。後之人君,體大舜訖四之治,致帝堯協萬之化,則可躋於風動熙皞之域矣,伏願體念焉。上曰,知事陳之。履載曰,執中二字,卽堯·舜·禹相傳之心法,而至于成湯,亦傳此法,故孟子曰,湯執中,立賢無方,夫立賢無方,亦有不偏不倚之義,是爲執中之一事,我國用人,專尙世閥,未易及於遐遠,故每政,有各別收用之飭敎,而輒歸於文具而止,大政在前,另加留念,期有實效,是亦執中之道,施於政事之一端,故敢此仰達矣。上曰,特進官陳之。鐘永曰,玉堂上下番所陳,甚好,臣無容更陳矣。上曰,參贊官陳之。鼎均曰,知事·玉堂所陳,誠好矣,臣別無更達之辭矣。上命掩卷。仍命退,知事·玉堂先退。上曰,武臣,誰也?命奏職姓名,可也。儒常進伏奏曰,副護軍臣李儒常矣。上命退,又命退,承史以次退出。
上在昌德宮。停常參,只晝講。
李朝鉉啓曰,明日常參·經筵,取稟。傳曰,只晝講。
柳季麟啓曰,合辭許久闕啓,事甚未安。除在外陳疏外,呈告人員,竝卽牌招,何如?傳曰,允。
李鶴秀啓曰,右承旨李奎鉉,右副承旨金鼎均,今日不爲仕進,竝卽牌招,何如?傳曰,允。
柳季麟啓曰,藥房提調·副提調持湯劑來待矣。傳曰,封入。
又啓曰,假注書李鼎在,時無職名,令該曹依例付軍職,冠帶常仕,何如?傳曰,允。
以右承旨李奎鉉,右副承旨金鼎均牌不進罷職傳旨,傳于李朝鉉曰,只推。
李朝鉉啓曰,明日傳香,禮房承旨當爲齋宿,而右承旨李奎鉉,旣有只推之命,更爲牌招,何如?傳曰,允。
柳季麟啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,正言金羽根,持平沈啓錫牌不進罷職傳旨,傳于柳季麟曰,只推。
柳季麟,以都摠府言啓曰,副摠管李晢,以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,卽接東道參軍李郁鉉牒報,則御營廳所授肅靖門東邊第一城廊近處前日頹圮把守連接處體城一間許頹圮云,爲先令繕工監,堅實圍排,分授軍門,急速修築,而旣是連接處,則把守軍兵,不必加定,以前把守軍,限改築間,仍爲嚴加守直之意,分付,何如?傳曰,允。
又以御營廳言啓曰,本廳字內肅靖門東邊第一城廊近處前日頹圮連接處體城一間許,又爲頹圮云,令分授軍門,急速修築,而旣是連接處,則把守軍兵,不必加定事,自兵曹草記矣,修築則與前頹圮處,一體擧行,而把守軍,另加嚴飭,守直之意,敢啓。傳曰,知道。
獻納朴奎壽疏曰,伏以臣,前以賤疾難强,日事逋慢,幸蒙恩遞,方切惶感,曾未多日,復叨納言之職,以臣病狀,實無趍承之望,而適會凶賊斯得,庭鞫有命,不可言私,扶曳進參,而宿疾添加,不得不鎭日參鞫,此時辭免,亦涉猥越,因仍苟度,亦旣數旬矣。今則劇逆快誅,天章孔昭,鞫坐已撤,輿憤少洩,臣於是,可以得間矣。臣本以委靡之資,素有風眩之症,當此潦暑,一倍添劇,臂脚麻木,胸膈塡塞,食飮從以專却,起動亦復隨人,殆同經霜之葉,無風而自落,軟地之木,雖培而易頹,眞元漸澌於呻吟之際,客氣交侵於虛乏之中,而流注痰滯,乘時闖發,呼吸固不得任意,而屈伸亦不能安身,委之床褥,宛作僵尸,閱月刀圭,如水投石,屢時滋補,焦釜涓涔,房闥跬步,亦致顚躓,以若病勢,無路蠢動,而虛叨耳目之任,祗犯違傲之罪,臣子之分,到底蔑如,法綱所在,雖逭重勘,然疾病呼父母,窮阨號天地,此實人情之常,而由中而發也。敢此仰暴微悃,瀆告天聽,竊伏冀曲庇生物之仁,亟降遞職之命,以安私分,不勝夙宵之願也。臣於丐免之章,何敢贅他,而向日之葵,素性固然,野人之芹,微忱自著,竊有事係國計民憂之不可不及時變通者,故不避嚴畏,敢此敷陳,伏惟聖明,少垂財察焉。夫稅穀之漕運,國家之大政,而當初賦稅,以京江船運納之時,除給船稅外,別無公貨之糜費矣。近自五六十年,設地土船八十一隻,漕卒數千餘名,而又差船主·沙工,使之運納以後,百弊層生,千奸竝作,蠧國病民,莫此爲甚,故往在乙丑,湖南審理使別單書啓中,厥有五件事上達。其一曰,預賣漕復,犯用公納及期分差員,拘於生事,傾盡儲米,充數裝載,儲米如不足,則空船而來,中流蕩覆,白徵沿邑也。其二曰,船隻限前改造,一經輸載之後,無人主管,任其風折雨朽,明年主船者,利其改葺之剩,以朽敗爲幸,責出公費,看作利竇也。其三曰,米布冒減。其四曰,沙格遠定於山邑之民,不習水工,故年年雇立,釋耒鋤而把櫓楫,其爲不濟事於風濤,不言可知。其五曰,原費過濫,屢萬石彌縫,非不從厚,而盡爲沙格輩酒食之費,末流之弊,偸竊公貨,右項五件事矯弊之道,蔽一言曰,革罷其地土船,而永定爲貢契也。使貢人作契,運稅則自朝家,雖不給復,而渠輩必當竭力奉公矣。其所謂預賣漕復也,犯用公納也,換載儲米,白地再微也,中流蕩覆也。諸般奸弊,自可永絶,而又有大於此者,近數百船隻,固可謂不小,而本土人主船者,一毫無愛護之意,專事其朽敗之道,此實暴殄天物,大關民習也。若付貢契,則各其船主,視以私物,惟恐或傷,不待敎令,各自措備,而必無如前改造之費矣。又有繕補於軍政者,漕船不用地土,漕卒亦皆蠲罷,則漕卒自同於凡軍,逐年納其身布而已,必無如舊冒錄濫下之端矣。至若沙格之遠定於山邑之民者,不但爲行其所不能,列邑之繹騷,蔀屋之怨咨,間多有不忍聞不忍見之事,若以京江民之善水者騎船,則此輩慣是湖邊,習於水工,備經險阻,手脚軟熟,自無雇立與蕩覆之慮矣。大抵厥初地土船之制,以當年船稅條萬餘石,排比兩湖漕船之修造,太米不足,則原定漕復及加給復戶外,改造米其數夥然,漕軍三千四百八名,各出身布二疋,而竝歸乾沒,此若用京貰船,則前日之乾沒者,應入於太倉,而米條合爲二萬二千二十九石十二斗也,足可補納於國家之經費,而小無所害於該邑漕卒,亦非爲損下益上,此不過除減其空費,實補於經用,公私兩便之道,荒年蓄財之術,豈有大於此者乎?至若漕倉所謂都船主者,擧皆本邑退吏,故偸竊公納,利歸私橐,爲平生伎倆,京船沙工,則惟以稅納之無弊,船貰之受食爲準的,念不暇及於作奸犯科,則較諸邑吏之犴猾,似不可同年而語矣。其外許多雜費,指不勝屈,而莫非憑公營私也。且以稅穀言之,積於官倉之時,雖是公貨,而載於漕船之後,認作私物,浪藉賣買,饜飫酒肉,而及其上納,則出債於江民,貿米於京肆,故江民之多錢者,因時而網利,江村之造米者,乘機而高價,操縱斂散,惟意所欲,緣此都下之市直日下,歲雖登稔,而米貴如玉,此非大更張之道,不過一轉移之間,革罷其地土之船,移付諸京江之民,則太倉之歲入充溢,京外之民食裕足。此非新定別規,卽是國初一定之計,而中間創出謬例,漸成膏肓,到今百弊俱生,萬民其喁,反古之道,而革今之弊,則實爲民國之大幸矣。若乃各宮房免稅,則添載於漕船,已成不易之法,到江之後,不卽輸納,委積於倉底,或置於湖上,任他船漢,無人看檢,欠縮太半,閪矢居多,末乃橫徵於船主與沙主,此亦不可不糾正者,此則旣有先朝判下新定式,使倉官,隨其到泊,提飭船契,趁卽輸送,而勿使宮隷,作梗於江上,則一以無幻弄之慮,一以無遲滯之患矣。且以臣耳目之所睹聞言之,泮民之生計,日漸凋殘,養士之供需,去益匱乏,一自懸房失業,甲乙經荒之後,供士之需,日以倍入,明日所供,引用於今日,來月所需,先下於此月,雖有智者,難以爲謀,臣愚以爲,漕船八十一隻,移付養賢庫,使之收稅供士,則上無糜費之弊,下蒙博施之澤矣。如臣之百無一能者類,敢以有懷無隱之義,仰陳一得之見,伏願聖上,勿以人廢言,少賜裁處焉,臣無任云云。省疏具悉。地土船事,不可輕易議到,船稅之屬養賢庫云云,尤不可矣。爾其勿辭察職。
丙戌五月十八日午時,上御熙政堂。晝講入侍時,知事金履載,特進官朴周壽,參贊官李朝鉉,侍讀官洪赫,檢討官朴英載,假注書孫秉周,記事官李景在·李穆淵,各持書傳第二卷,武臣護軍李貞坤,以次進伏訖。上命開卷讀新受音,赫讀自無稽之言,止惟汝諧。上曰,釋義爲之。赫釋義訖。上曰,文義陳之。赫起伏奏曰,講筵體例,自上讀新受音後,玉堂繼陳文義,古規卽然矣,伏願體念焉。英載曰,自上先讀新受音,卽是講規也,伏願體諒焉。履載曰,昨者亦有仰奏,而自上未讀新受音,儒臣先陳文義,則不成法講體段,且古之講規,猝然廢閣,亦爲未安,上下番所仰請,特賜允從,似好矣。朝鉉曰,上下番所仰請,卽是講席之古規也,快賜允從焉。上又命陳文義。赫曰,可愛非君,可畏非民,君上處崇高尊嚴之位,宜若可畏,下土民衆,本自微賤,不必可畏,而聖人之必以爲可畏非民云者,蓋君依於民,非民不可以爲君,故臯陶曰,天明畏自我民明畏,周公之治民祗懼,召公之用顧畏于民碞,武王曰,天視自我民視,天聽自我民聽,古昔聖人之於臨民,其謹畏之篤,有如是矣。伏願殿下,必於可畏非民四字,體念焉。上曰,下番陳之。英載曰,朕志先定者,卽大學所謂知止有定之義也。凡於事爲之間,必先定其志,然後乃有不困不跲之道矣。人君出治之要,先立丕徯之志,克致夬斷之工,擇善固執,則庶績以之允釐,志以道寧,則百度以之惟貞,曷不休哉?伏願體念焉。上曰,知事亦陳之。履載曰,上下番已陳之,更無可陳者,而上番所奏以可畏非民,敷衍仰達者尤切實,下番以夬斷二字仰勉者,亦甚好,另加體念,似好矣。上曰,特進官亦陳之。周壽曰,已盡於上下番之奏,臣無容更達矣。上曰,參贊官亦陳之。朝鉉曰,上下番所奏已切實,臣更無可陳之辭矣。上命掩卷。仍命退,知事·特進官·玉堂先退,又命退,承史以此退出。
上在昌德宮。停常參·經筵。
金鼎均,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,濟州牧使沈英錫下直,長弓一張,長箭一部,片箭一部,筒兒一箇賜給。
柳季麟啓曰,明日·再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,藥房提調·副提調持湯劑來待矣。傳曰,封入。
傳于柳季麟曰,濟州牧使留待。
傳于柳季麟曰,濟州牧使入侍。
傳于柳季麟曰,直提學李鶴秀馳詣顯隆園奉審摘奸,仍詣健陵·華寧殿一體奉審以來。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于金鼎均曰,只推。
金鼎均啓曰,卽者義禁府都事來言,保放罪人權友仁,當爲議處,而判義禁金在昌在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,鄭晩錫落點。
金鼎均,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣,在前如此之時,每有仍停都試,代行祿試射之例,今亦依此擧行,何如?傳曰,允。
又以兵曹言啓曰,內禁衛將具載哲,慶熙宮衛將任崑,俱以病難供職,呈狀乞遞,竝改差,何如?傳曰,允。
又以禁衛營言啓曰,本營把摠權,身病猝重,勢難察任,改差,何如?傳曰,允。
義禁府啓目粘連,向前權友仁亦,罪人搜捕,旣不能嚴祕,獄情覈根,又未免稽緩,揆以法例,難逭重勘,以此照律,何如?判付啓,依允。
金鼎均,以義禁府言啓曰,保放罪人權友仁,還囚議處以入,而病勢一向未差,仍爲保放之意,敢啓。傳曰,知道。
右承旨李奎鉉疏曰,伏以臣以無似,濫叨三銓,揆分揣量,豈有堪承之望,而仰感恩眷,俯怵私義,黽勉冒膺,若固有之,惟以恪勤於奉公之際,審愼於差享之時,爲一半分自效之地,而知職庸疎,遇事鈍滯,雖欲殫竭,動輒瘡疣,數月之間,得免大何,特我殿下庇覆之洪恩耳。每一循省,懍惕常切,果然壇享單子錯誤之罪著,而於是乎臣亦無以自恕矣。此何等至敬謹莫尊嚴之地,而始不能先事慮及,終不得臨單照檢,誤塡年號,遽然登徹,議厥辜失,合置何辟,而聖度天大,罰止譴削,犯重勘薄,顧不足以少贖萬一,臣方含恩訟愆,惶蹙靡措,際有泮儒疏論之擧,聲討狼藉,遣辭危怖,拊心傷痛,寧欲無訛。嗚呼,我東之尊周大義,如日炳天,凡在啄息之倫,卽是秉彝之得,雖係儀文末節,孰敢一毫欠敬,而蓋臣所失,直是不審也。以昏謬而責臣,固當拜受,以疎忽而論臣,亦所不辭,有心無心,初非可以致疑於其間,而彼疏所加之目,萬萬出於常情之外,誠是究說不得,然苟使臣,敬愼明察,初無做錯,則此言亦奚爲而至哉?滄浪自取,誰復怨尤,不意日月之明,無不照燭,霜雪之嚴,曲費造化,儒疏批旨,鄭重昭晢,責之以論斷乖激,諭之以豈肯心服,雖使臣自爲之辨解,無以加此,臣是何人,何以得此於君父也?百回莊誦,感極涕橫,卽日溘然,亦無所恨矣。杜門縮伏,如窮無歸,玆者承宣特除,忽下於千萬夢想之外,繼有蕩敍之命,牌召荐降,恩旣重於收簪,義敢遲於俟屨,而第念情踪,尙切難安,廉防不容放倒,其不可以職名之已改,時月之稍久,晏然冒進也,審矣。玆敢略入文字,仰暴危懇。伏乞聖慈,俯賜諒察,亟命遞斥,以安賤分,千萬幸甚,臣無任云云。省疏具悉。做錯前後,非獨爾也,泮疏之乖激,業已洞燭,爾其勿辭察職。
丙戌五月十九日辰時,上御熙政堂。濟州牧使入侍時,同副承旨柳季麟,假注書李鼎在,記事官李景在·李穆淵,濟州牧使沈英錫,以次進伏訖。上命進前,英錫進前俯伏,上命奏職姓名,英錫起伏奏職姓名訖。上曰,下去着實擧行,可矣。命就坐。仍命退,承史以次退出。
丙戌五月十九日午時,上御熙政堂。晝講入侍時,知事金魯敬,特進官鄭晩錫,參贊官柳季麟,侍讀官洪赫,檢討官朴英載,假注書李鼎在,記事官李景在·李穆淵,各持書傳第二卷,興寧君昌應,武臣行護軍李晢,以次進伏訖。上命開卷讀新受音,赫讀自正月朔,止有苗格,上命釋義,赫釋義訖。上曰,文義陳之。赫起伏奏曰,自上先讀新受音後,臣等繼陳文義,乃是法講之規也,伏願體念焉。英載曰,日前講筵,有所煩達,不勝惶悚,而法講體例自故,故玆又更陳,伏願體念焉。魯敬曰,前受音新受音之自上先讀,卽講法不易之規,且臣之登法筵,亦是十有餘年矣。今此開講,未讀新受音,而先使奏義,恐欠古例,且況春邸侍坐,啓迪之方,宜所留念,而儒臣之請,不卽許可,臣不勝抑鬱。晩錫曰,法講體例,自是嚴重,今此靳持,實所未安,儒臣·知事之仰請,亶出古規,伏願特賜允從焉。上又命陳文義,赫曰,惟德動天,蓋人君修德,則天必爲之感應,故如天鑑厥德,用集大命,撫綏萬方,卽動天之一事,古有夏先后,方務厥德,罔有天災,山川鬼神,亦莫不寧,曁鳥獸魚鱉咸若,又是修德動天之一事,而景星之出,慶雲之興,莫非出於修德之致,伏願殿下,於惟德動天四字,體驗焉。上曰,下番陳之。英載曰,誕敷文德,有苗來格,可見聖王以德懷綏之義也。偃武修文,示以閑暇之意,則頑如三苗,必致孚格之效矣。人君爲治之道,必以文德爲先,則非但遠方之率服,抑爲小民之懷保,故克明峻德,帝堯所以協和萬邦也。懋昭大德,成湯所以撫綏四海也。伏願於敷二字,益加體念焉。上曰,知事陳之。魯敬曰,儒臣上下番所陳俱好,別無更達者,而第以謙受益三字觀之,謙字卽納諫之義也。臣俄以法講體段仰勉者,卽是列聖朝不易之典,如蒙虛受開納,以存講體,則不但臣等之榮幸,抑爲法祖宗之道也。如未開納,則恐欠聖人虛受之量,而事體之從以虧損,又當如何?今日則講筵幾訖,而日後開講時,快賜允從,則謙受益之意,不外於是矣,伏望留念焉。上曰,特進官陳之。晩錫曰,益贊禹之贊字,臣有所略陳者,舜·禹大聖也,而益猶仰贊,則上下交勉,情志相孚,以成熙洽之治,蓋可想矣。俄者臣等之仰陳講體,未蒙兪音,尤不勝抑鬱之至。上曰,參贊官陳之。季麟曰,上下番所陳,甚好,臣則別無更陳之辭矣。上曰,注書,誰也?季麟曰,李鼎在矣。上曰,與上番翰林,爲一家乎?景在曰,果然矣。上曰,爲幾寸親乎?景在曰,爲十四寸親矣。上命掩卷。仍命退,諸臣以次退出。
上在昌德宮。停常參·經筵。
藥房都提調沈象奎,提調趙萬永,副提調柳季麟啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
備忘記,尙州營將閔晢下直,長弓一張,長箭一部,片箭一部,筒兒一箇賜給。
柳季麟啓曰,藥房三提調持湯劑來待矣。傳曰,封入。
傳于金鼎均曰,左承旨·右承旨·左副承旨,竝許遞,前望單子入之,待下批,牌招察任。
承旨前望單子入之,朴蓍壽·金蘭淳落點,尹濟弘添書落點。
金鼎均啓曰,新除授承旨金蘭淳,以前任成川府使,方在解由未出中,尹濟弘,以前任狼川縣監,方在罷散中,亦在解由未出中,何以爲之?敢稟。傳曰,敍用,竝勿拘。
又啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
又啓曰,卽者檢閱李景在·李穆淵,以下番檢閱金興根,由限已過,尙不請牌,陳疏徑出,而原疏,以顯隆園忌辰祭齋戒,纔已退却矣,左右史旣爲備員入直,則由限已過者之自本院請牌,未見其例,入直左右史之因此徑出,尤不可據,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,竝從重推考,金興根,牌招入直。
又啓曰,左右史不可不備,檢閱李景在·李穆淵,竝卽牌招入直,何如?傳曰,允。
金鼎均,以備邊司言啓曰,卽見水原留守金相休狀啓,則以爲,會付還餉,自來不敷,當此農殷,巡分難繼,本府還餉留庫中租米太合四千四百九石零及屬邑所在南漢餉租四千三百三十一石零,特許加分事,請令廟堂,稟旨分付矣。當此麥嶺之交,宜有穀艱之患,本府加分,準數許施,至於所屬五邑,亦當施以一視之澤,而第念果川一邑之無一包留庫,始興·振威留庫之未滿百石者,論以餉留法意,極甚疎虞,果川五百石,始興四百石,振威一千五百石,安山四百石,龍仁一千五百石,許令加分,五邑餉租狀請都數,共合四千八百三十一石零,而狀本中出以上,至爲五百石減錯者,有欠詳審,該守臣推考,何如?傳曰,允。
又以御營廳言啓曰,本廳字內肅靖門東邊第一城廊近處體城三間許頹圮處,今方改築,而所入石子,依例浮取於蘆原地之意,敢啓。傳曰,知道。
丙戌五月二十日辰時,上御熙政堂。藥房入診入侍時,都提調沈象奎,提調趙萬永,副提調柳季麟,假注書孫秉周,記事官李景在·李穆淵,直閣李嘉愚,以次進伏,醫官李命運·金殷相,進伏楹外訖。象奎曰,雨幸快霽,昨今日氣淸爽,伏惟聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,各殿宮氣候一樣矣。象奎曰,醫官入診,何如?上曰,唯。命運趨進診候訖,殷相繼進入診後,退伏楹外奏曰,脈候左右三部調均,而但右寸關微滑,似有暑濕痰滯,日前進御湯劑,旣至六貼,而斥暑疏痰之材,猶爲不足,更爲議定以入,似好矣。象奎曰,湯劑則臣等與醫官,退出藥院,議定以入,何如?上可之。象奎曰,近來農形,每當移秧之節,不無惜乾之嘆矣。今年雨澤,適此優洽,一齊移揷,恰慰三農,而但兩麥之結實者,恐有被損之慮矣。見今一雨快晴,兩麥俱登,間多刈穫,民事可幸,而但見海西狀啓,則所得之雨,恰爲五寸餘,若是過注,則沿峽田農,或慮被澇,而八路移秧,一時及期,此是近年所無之事,臣不勝忻幸之至,進御香薷君子湯停止,加味六和湯,自今日一貼式煎入事。出榻敎上命史官就坐。仍命退,諸臣以次退出。
上在昌德宮。停常參·經筵。
柳季麟啓曰,明日常參·經筵,取稟。傳曰,停。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
金蘭淳啓曰,來二十五日,朝參日次矣,敢稟。傳曰,停。
柳季麟啓曰,藥房提調·副提調持湯劑來待矣。傳曰,封入。
朴蓍壽啓曰,假注書李鼎在,身病猝重,勢難察任,今姑改差,何如?傳曰,允。
李鼎在改差,代以洪在喆爲假注書。
以檢閱李穆淵·金興根牌不進罷職傳旨,傳于柳季麟曰,只推。
以檢閱李景在牌不進罷職傳旨,傳于柳季麟曰,只推。
柳季麟啓曰,左右史不可不備,檢閱李景在·李穆淵·金興根,旣有只推之命,竝卽牌招入直,何如?傳曰,允。
傳于柳季麟曰,奉審閣臣入侍。
以檢閱李穆淵·金興根牌不進罷職傳旨,傳于柳季麟曰,只推。
以檢閱李景在再牌不進罷職傳旨,傳于柳季麟曰,只推。
以忠淸監司金學淳狀啓,藍浦縣監成達榮,暗行御史,旣已封庫,爲先罷黜事,傳于朴蓍壽曰,令該曹口傳差出,催促下送。
吏曹口傳政事,以金秀萬爲藍浦縣監。
金鼎均,以義禁府言啓曰,卽接月令醫員洪禹喆手本,則時囚罪人韓喆裕,素患痰癖之症,遇暑闖發,又添泄痢,眞元大脫,食飮全却,目下症形危篤云,罪人病勢如此,則一邊保放,一邊草記,曾有定式矣。韓喆裕,姑爲保放之意,敢啓。傳曰,知道。
丙戌五月二十一日申時,上御熙政堂。奉審閣臣入侍時,直提學李鶴秀,假注書孫秉周,記注官金允淡,記事官安亨鎭,以次進伏訖。上曰,奉審無頉乎?鶴秀進前曰,顯隆園園上奉審則無頉,仍詣健陵·華寧殿,一體奉審則無頉矣。上命閣臣先退,鶴秀退出,又命退,史官以次退出。
上在昌德宮。停常參·經筵。
金蘭淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
柳季麟啓曰,明日·再明日,健元陵忌辰祭齋戒正日相値,視事頉稟之意,敢啓。傳曰,知道。
又啓曰,左右史不可不備,檢閱李景在·李穆淵·金興根,旣有只推之命,竝卽牌招入直,何如?傳曰,允。
朴蓍壽啓曰,假注書洪在喆,時無職名,令該曹依例付軍職,冠帶常仕,何如?傳曰,允。
柳季麟啓曰,藥房提調·副提調持湯劑來待矣。傳曰,封入。
傳于柳季麟曰,兼弼善許遞,前望單子入之。
兼弼善前望單子入之,金裕憲添書落點。
金鼎均啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于金鼎均曰,只推。
尹濟弘啓曰,臣與右副承旨柳季麟伴直矣,陳疏徑出,院中只有臣一人,伴直無人,右承旨金蘭淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨金蘭淳牌不進,伴直無人,行左承旨朴蓍壽,所當牌招,而拘於廳規,不得請牌,何以爲之?敢稟。傳曰,牌招。
傳于尹濟弘曰,疏批已下,徑出承旨及翰林,竝牌招入直。
以右承旨金蘭淳牌不進罷職傳旨,傳于尹濟弘曰,只推。
以水原留守金相休狀啓,還餉穀實數誤書,惶悚待罪事,傳于尹濟弘曰,勿待罪事,回諭。
朴蓍壽,以議政府右議政意啓曰,今日都堂錄會圈時,弘文提學洪羲俊,懸病不來,令政院稟旨牌招,以爲備員擧行之地,何如?傳曰,允。
吏曹,議政府·吏曹·館閣堂上同議,弘文錄揀擇四點,李海淸·徐淇修·安光直·金裕憲·尹錫永·朴來謙·鄭禮容·沈能栻·趙萬協·朴齊明·鄭鴻慶·洪永觀·朴宗學·南履炯·李敏會·洪彦謨·柳致睦·洪晩燮·李是遠·徐英淳·尹正鎭·權馥·鄭東煥·李竣祜·金盛淵·韓弘敎。
吏曹啓目,權知承文院副正字李鼎在·洪在喆·趙秉常·李發源·金東健·兪章煥·李鼎敍爲等如,口傳施行,何如?判付啓,依允。
金蘭淳,以都摠府言啓曰,副摠管李復淵,以摠戎中軍,本營諸將官射會監試事,南小營晝仕出去之意,敢啓。傳曰,知道。
金鼎均,以義禁府言啓曰,慶尙監司趙寅永狀啓內,梁山郡守李敏會罪狀,令攸司稟處事,啓下矣。李敏會,時在任所云,依例發遣府羅將拿來,何如?傳曰,待待命拿囚。
又以義禁府言啓曰,卽接鎭川縣監李儞牒呈及成冊,則大逆不道罪人昌坤應坐諸人,査出以來矣。子貞暹,方囚淸州獄,依例發遣府都事,與地方官眼同,依律文處絞,子貞曅,出繼於其二十三寸叔李敬玉云,而有可考之禮斜,依律文免絞,咸鏡道吉州牧爲奴,妻景愛,年六十二懸錄,依律文免坐,貞暹妻幸任慶尙道南海縣,緣坐爲婢,貞暹子上甲,全羅道順天府,緣坐爲奴,而貞曅,方囚捕廳,幸任及上甲,竝囚鎭川獄云,竝令刑曹,押送于各其配所,子貞,出繼於其五寸叔昌秀處云,而旣無禮斜,更令道臣,發關該縣,三式帳籍及其他可據文蹟,詳査報來後,依律擧行,何如?傳曰,允。
檢閱金興根疏曰,伏以臣於日前,聞母病添劇之報,按住不得,拜章徑出,擅離之罪,冀蒙當律,聖度包容,反賜恩暇,臣感祝仁渥,安意救護,而數日之間,非但無減勢之可言,夜輒煩轉,譫囈時作,晝而昏頹,神思益懵,又是前日所無之症,而寢啖未免全廢,眞元隨以漸下,委頓床玆,轉側須人,晷刻離舍,其勢末由,由限雖過,進身無路,益抱悶悚,罔知攸措,竟至於右僚聯疏,喉院論啓,侵夜瀆撓,天牌繼臨,臣雖迫於情私,甘犯違傲,而惶蹙之極,惟譴何是俟,罰止問備,召命又降,不俟駕屨,臣豈全昧其義,而離側就直,亦是人理之所不出,玆敢隨詣朝房,忙陳短章。伏乞聖慈,俯垂鑑諒,亟遞臣職名,以安私分,仍勘臣逋慢,以肅朝綱焉,臣無任云云。省疏具悉。爾其勿辭救護。
檢閱李景在·李穆淵等疏曰,伏以臣等,於日昨喉院啓辭,實有不容泯默者,夫右史之職,爲任不輕,未可以一日暫曠,亦未可從便替直,故雖其陳章請急之時,爲上番者,不敢自下推移,待其蒙由之後,始乃替入,而由限旣滿之日,視其仕進與否,卽請牌召者,重在右史,非爲兩番之不備也。文蹟所載,睹聞所及,此非難知之事,而今此喉院之啓,有曰,旣爲備員入直,由限已過者,不必請牌云,所重不在右史,而在於備直也,苟如是也。諸史官輪回相替,不至空番,則斯可已矣,設館以來,寧有是哉?本館專尙規例,去就皆依故常,雖少小節目間事,罔敢違越,故寧被擅離番次之罪,不敢爲墮壞館規之歸,而喉院之啓,以爲事未前有,萬萬駭然者,誠莫知其說也。罰止問備,惶愧交中,召牌之下,進身無路,玆敢短章聯籲。伏乞聖明,俯垂鑑諒,亟治臣等瘝曠瀆撓之罪,以存公格,以安賤分,不勝大願,臣無任云云。省疏具悉。右下位之說,卽本館之流來古風而已,何咎政院乎?勿辭,竝卽入來。
左副承旨金鼎均,右副承旨柳季麟等疏曰,伏以臣等,卽伏見檢閱李景在·李穆淵到院之疏,則以日昨本院論勘之啓,費辭自明,侵斥備至,臣等誠不勝訝惑之至,下番翰林之由限已過,請牌就直,自謂以館規,而取考本院日記,則下番請急之疏,不啻屢次,而由限雖過,旣有他史官備員入直之人,則初無自本院請牌之例,下番由限之後,僚員之替直者,或至多日,而以喉院之不爲請牌,至於陳疏徑出,尤無可據之規,則本院之論啓請勘,亦何可已也?第臣等職忝出納,被人譏斥,有不敢晏然在公,玆敢聯陳短章,忙出禁扄。伏乞聖慈,俯垂鑑諒,亟遞臣等所帶之職,仍治擅離之罪,以肅朝綱,以安私分,不勝幸甚,臣無任云云。省疏具悉。爾等別無所失,勿辭,卽竝入來。
上在昌德宮。停常參·經筵。
尹濟弘啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
又啓曰,左副承旨金鼎均,右副承旨柳季麟牌不進,伴直無人,右承旨金蘭淳,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于尹濟弘曰,傳香承旨馳詣健元陵,奉審摘奸,局內諸陵,一體奉審以來。
尹濟弘啓曰,藥房提調持湯劑來待矣。傳曰,封入。
以檢閱李景在牌不進罷職傳旨,傳于尹濟弘曰,只推。
以檢閱李穆淵牌不進罷職傳旨,傳于尹濟弘曰,只推。
尹濟弘啓曰,左右史不可不備,檢閱李景在·李穆淵,旣有只推之命,竝卽牌招入直,何如?傳曰,允。
以右承旨金蘭淳牌不進罷職傳旨,傳于尹濟弘曰,只推。
以左副承旨金鼎均,右副承旨柳季麟牌不進罷職傳旨,傳于尹濟弘曰,只推。
傳于尹濟弘曰,左承旨·右承旨·左副承旨·右副承旨竝許遞,前望單子入之,待下批,牌招察任。
承旨前望單子入之,申在植·洪命周·李奎鉉·朴晦壽落點。
傳于尹濟弘曰,政官牌招開政。
尹濟弘啓曰,吏曹判書趙萬永,參判朴宗琦,參議徐憙淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙萬永,參判朴宗琦,參議徐憙淳再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,吏曹參議徐憙淳三牌不進,依定式,禁推傳旨捧入之意,敢啓。傳曰,知道。
以吏曹參議徐憙淳三牌不進禁推傳旨,傳于尹濟弘曰,分揀。
尹濟弘啓曰,吏曹判書趙萬永,參判朴宗琦三牌不進推考傳旨,今方捧入,而開政命下之後,連事違召,事體所在,誠極未安,參判陳疏到院,而原疏以國忌齋戒,纔已退却矣。判書·參判,所當更請牌招,而係是一日四牌,何以爲之?敢稟。傳曰,原疏捧入,與參議,一體更爲牌招。
以右副承旨朴晦壽牌不進罷職傳旨,傳于李奎鉉曰,只推。
吏曹啓目,權知承文院副正字李發源,登科前年滿五十,依法典,六品職遷轉,何如?判付啓,依允。
李奎鉉,以兵曹言啓曰,宣傳官尹義儉,文臣兼宣傳官吳致愚,俱以病難供職,呈狀乞遞,竝改差,何如?傳曰,允。
又以兵曹言啓曰,禁軍來秋冬等祿試射時,別試鐵箭三矢一百五十步入格人,別單書入之意,敢啓。傳曰,知道。
又以禁衛營言啓曰,本營騎士別將李寅植,身病猝重,勢難察任,改差,何如?傳曰,允。
又以刑曹言啓曰,義禁府啓辭內,卽接鎭川縣監李儞牒呈及成冊,則大逆不道罪人昌坤應坐諸人,査出以來矣。子貞暹,方囚淸州獄,依例發遣府都事,與地方官眼同,依律文處絞,子貞曅,出繼於其二十三寸叔李敬玉云,而有可考之禮斜,依律文免絞,咸鏡道吉州牧爲奴,妻景愛,年六十二懸錄,依律文免坐,貞暹妻幸任,慶尙道南海縣,緣坐爲婢,貞暹子上甲,全羅道順天府,緣坐爲奴,而貞曅,方囚捕廳,幸任及上甲,竝囚鎭川獄云,竝令刑曹,押送于各其配所,子貞,出繼於其五寸叔昌秀處云,而旣無禮斜,更令道臣,發關該縣,三式帳籍及其他可據文蹟,詳査報來後,依律擧行,何如?傳曰,允事,命下矣。罪人幸任·上甲,囚縣獄,依例令道臣押送,貞曅,囚在捕廳,自臣曹,卽爲押送配所之意,敢啓。傳曰,知道。
上在昌德宮。停常參·經筵。
洪命周啓曰,明日常參·經筵,取稟。傳曰,停。
李奎鉉啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫呈辭,監察茶時之意,敢啓。傳曰,知道。
洪命周啓曰,右副承旨朴晦壽,今日不爲仕進,卽爲牌招,何如?傳曰,允。
申在植啓曰,藥房提調·副提調持湯劑來待矣。傳曰,封入。
以檢閱李景在再牌不進罷職傳旨,傳于洪命周曰,只推。
以檢閱李穆淵牌不進罷職傳旨,傳于洪命周曰,只推。
洪命周啓曰,左右史不可不備,檢閱李景在·李穆淵,旣有只推之命,竝更牌招入直,何如?傳曰,允。
李奎鉉啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
傳于洪命周曰,留院公事入之。
傳于朴晦壽曰,茂山府定配罪人池有長放送。
洪命周,以吏批言啓曰,兼侍講院說書,今當差出,而前望中只有二人,故以二望擬入之意,敢啓。傳曰,知道。
又以吏曹言啓曰,因平安監司李羲甲狀啓,安州牧使金䥧,受由上京,今已閱月,尙未還任,當此農務方殷之時,許久瘝曠,委屬可悶,令該曹催促下送事,啓下矣。自臣曹催促,則以爲身病猝重,不得下去云,雖未知其身病之如何,而狀請催促之下,不卽下去者,揆以事體,誠甚未安,安州牧使金䥧,罷黜,何如?傳曰,允。
李奎鉉,以兵批言啓曰,陞資拜營將者,準瓜前,以不職遞罷,則勿計朔數多少,還收資級,載在法典矣。前淸州營將權友仁,旣已罷黜,依法典,所授加資,還收之意,敢啓。傳曰,知道。
有政。吏批,判書趙萬永進,參判朴宗琦陳疏入啓,參議徐憙淳牌不進,右承旨洪命周進。啓曰,安州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以徐淇修爲修撰,尹正鎭爲副修撰,李景在爲兼說書,申絢爲刑曹參判,洪起燮爲右尹,李魯集爲大司成,尹聲大爲安州牧使,李喜星爲泰安郡守,承文著作姜時永,兼春秋李竣祜,以上竝單付。
兵批,判書朴宗薰進,參判尹致謙病,參議李衡柱病,參知金喆遠入直進,左副承旨李奎鉉進。以李肇源爲知事,金道林爲同知,李惟秀爲副摠管,李鐵求爲訓鍊都正,申大翕·金麗河爲僉知,李恒權·柳基常·李信泳爲宣傳官,李寬奎爲內禁將,尹喜用·李垕·洪聖源·李東鉉爲五衛將,方承圓爲忠翊將,崔成範爲忠壯將,田趾悅爲慶熙將,趙存奎爲都摠經歷,鄭東時爲衛率,李時權爲備邊郞,具聖魯爲訓鍊主簿,趙容和爲文兼,金熙鍾·申勉求爲武兼,金性浩爲部將,洪聖益爲江華中軍,朴聖大爲玉江萬戶,護軍沈能岳·朴蓍壽·申絅,副護軍李朝鉉·林處鎭·金蘭淳·金鼎均·李渭達·柳季麟·徐有稙·尹義儉,副司直洪彦謨,副司果趙秉鉉·李發源,以上竝單付,前營將權友仁,依法典降資,今降禦侮,禹德逸爲甕津別將。
吏批,再政。以李鳳純爲直講,李鼎臣爲載寧郡守,戶長朴傑贈樂正,忠節卓異,贈職事承傳。
兵批,再政。以申命淳爲宣傳官,申在良爲訓鍊判官,申鳳奎爲武兼,同知田趾悅,僉知李寬奎·尹喜用·洪聖源,護軍徐有階,副護軍宋翼休·朴聖黙,以上竝單付。
李奎鉉,以備邊司言啓曰,詞訟衙門堂上,曠員可悶,在外漢城府左尹金熙周,今姑許遞,今日政,使之差代,何如?傳曰,允。
吏批,三政。啓曰,水原府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以金陽淳爲左尹,金民淳爲水原判官。
兵批,三政。以李圭夏爲訓鍊主簿,僉知李垕·李東鉉·崔成範,護軍金熙周,以上竝單付。
以吏曹參議徐憙淳牌不進罷職傳旨,傳于洪命周曰,只推。
洪命周,以吏批言啓曰,全羅道南原居權信彦,今年歲首,以百歲老人,依定式直超崇政付同知,而其父世弼贈同知,祖潤經贈僉知,曾祖瑊贈司譯院正下批矣。今聞信彦,卽湖南士族,則不可以庶民追榮,一例施行,前日下批之贈職單子勿施,改贈相當職,何如?傳曰,允。
李奎鉉,以都摠府言啓曰,副摠管李晢,以御營中軍,本營諸將官射會監試事,南小營晝仕出去之意,敢啓。傳曰,知道。
吏曹參判朴宗琦疏曰,伏以臣,重戾薄勘,杜門屛息,分不敢復廁於淸朝任使之末,惟以鏟迹周行,畢此餘生,爲一分自靖之道矣。千萬不自意,銓望特點,恩敍繼降,臣是何人,得此異數於聖明也,聞命隕越,感極而涕。噫,是職也,天官之貳席也,宰列之極選也。雖使踐歷俱優,望實素著者當之,猶且逡巡却顧,況加之於庸愚蹇劣,旣試已僨之如臣無似,而責之以激揚淸濁之事,則在聖朝愼簡之政,果何如也?臣誠左右隱度,莫知所以也。仍伏念臣,以匪才蔑識,濫叨藩寄,虛辱曠絶之隆渥,辜負對揚之恩言,畢竟狼狽,祗取僇辱而止。臣罪至此,合被何辟,臣之向來遭罹,人之持臣者。若曰流例,未必爲是,而常經有不當然,則有司之地,其言容亦無怪,臣惟有遜謝而已,何必費辭自辯,而乃其指意歸趣,則殆欲構架汚衊,甘心於臣,誠未知其何故也。方其該曹之換結事,往復於臣營也,臣以宮稅之不可減,曹勘之有所據,擧實相聞,使解其驟思之惑,而初未嘗有棖觸之語,則仰亦何怒於是,而竟至於非理加人也?以此重臣之綜理,豈眞不知而爲是耶?抑又微知而猶有是耶?尤未可曉也,莫非臣之無素孚也。故致此橫逆之來,有自侮也,故受此凌藉之擧,臣自省檢,莫非滄浪,亦復何尤於人,緣臣無狀,貽辱縉紳,而乃以時日之稍久,寵靈之可恃,厭然自安於彯結馳逐之列,則大防在前,無此義諦,況十二邑倅之替勘重律,非其故犯,職由於臣,藉使該邑,惟意擅便,有此移換,名以道臣,宜不敢曰不知,況皆關由於臣,自臣而許之,則一則臣罪也,二則臣罪也。臣若以移罪爲倖,誤恩爲榮,拚棄廉隅,揚揚自如,則眞是不識人間有羞恥事者也。雖在冗官漫職,猶不敢抗顔冒應,況於見職之綦重,賤分之僥濫,尤何可琢辭張皇,備例飾讓,重自犯於無忌憚之科也。天牌荐臨,蠢動無路,臣情到此,吁亦窮且蹙矣。惟我殿下,天地於臣也,父母於臣也,憐臣惶隘之情,察臣咫尺之守,刊名仕籍,以安私分,旋降威罰,以警具僚,千萬至祝,臣無任云云。答曰,省疏具悉。向來事,該曹亦豈或故欲侵卿,付之格例間相箴,可矣,卿其勿辭行公。
上在昌德宮。停常參·經筵。
自申時至人定,灑雨下雨,測雨器水深四分。
自人定至二十六日開東,灑雨下雨,測雨器水深四分。
藥房都提調沈象奎,提調趙萬永,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪命周啓曰,明日常參·經筵,取稟。傳曰,停。
朴晦壽啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
申在植啓曰,藥房三提調持湯劑來待矣。傳曰,封入。
傳于李奎鉉曰,大臣·備局堂上引見。
申在植啓曰,吏曹判書趙萬永,參判朴宗琦,參議徐憙淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于申在植曰,刑曹判書有闕之代,韓陵君李海愚除授。
有政。吏批,判書趙萬永進,參判朴宗琦未肅拜,參議徐憙淳進,行左承旨申在植進。啓曰,副提學今當差出,而擬望之人乏少,承旨竝擬,何如?傳曰,允。以李鶴秀爲副提學,朴宗復爲司僕判官,兼華寧殿令單金民淳,刑曹判書李海愚今超資憲除授事承傳。
兵批,判書朴宗薰病,參判尹致謙病,參議李衡柱病,參知金喆遠入直進,左副承旨李奎鉉進,大護軍單趙貞喆。
傳于申在植曰,承旨有闕之代,前望單子入之。
承旨前望單子入之,洪起燮落點。
申在植啓曰,本館錄,從近爲之事,命下矣。新除授副提學李鶴秀,卽爲牌招,何如?傳曰,允。
洪命周,以弘文館言啓曰,副校理李同淳,自鄕上來云,與新除授修撰徐淇修,副修撰尹正鎭,一體牌招,何如?傳曰,允。
以副校理李同淳,修撰徐淇修,副修撰尹正鎭牌不進罷職傳旨,傳于朴晦壽曰,只推。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于朴晦壽曰,只推。
朴晦壽,以義禁府言啓曰,茂山府定配罪人池有長放送事,承傳啓下矣。池有長放送事,分付該道道臣之意,敢啓。傳曰,知道。
丙戌五月二十五日辰時,上御熙政堂。藥房入診,大臣·備局堂上引見,同爲入侍時,都提調沈象奎,提調趙萬永,副提調申在植,假注書孫秉周,記事官李景在·李穆淵,待敎金興根,左副承旨李奎鉉,假注書洪在喆,事變假注書朴偀,行漢城判尹金履喬,行禮曹判書金魯敬,兵曹判書朴宗薰,行護軍申鴻周·朴周壽·趙鐘永·韓陵君李海愚,行護軍柳相亮·金逌根,副校理洪赫,以次進伏,醫官李彦厚·李命運,進伏楹外訖。象奎曰,近日蒸熱轉甚,至夜不退,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎請入診,上可之。彦厚·命運,以次診候訖,退伏奏曰,脈候左右三部調均矣。上曰,湯劑將用幾貼乎?彦厚等奏曰,所進湯劑,卽是治暑之劑,多不過五六貼停止,似好矣。上曰,進御加味六和湯,自明日停止。出榻敎仍命藥房先退。上曰,次對爲之。興根以下番檢閱分左右。上曰,下番何無鍮硯耶?興根曰,臣初以閣臣入侍,不得持入矣。上命給出去上番鍮硯,興根受硯進伏訖。象奎曰,此廣州留守徐能輔狀啓也。以爲本府各色納番軍身米代錢八百十九兩零,乃是軍校支放之需,而今入於停退中,排用無路,以地部年例上納條中,推移給代後,待秋還報事,請令廟堂,稟旨分付矣。停退則不可捧,支放則不可闕,其在方便之道,姑依近年之例,上納中許貸,秋成後責報,固無不可,依狀請施行之意,分付,何如?上曰,依爲之。出擧條又所啓,卽見全羅監司曺鳳振所報,則本營支放穀丙子未捧折米九千七十四石,今年耗九百七石零,依已例,以乙亥賑餘皮牟,準折劃下,俾補支放爲辭矣。本營支放不足條之以賑餘穀劃貸,便成年例,而秋穀不敷,依所請,以夏穀準折取用之意,分付,而丙子至今十年之間,亦豈無大熟之歲,稍實之邑乎?一番稱以未捧,則年復年來,更無一包穀之所捧,雖使各邑,玩愒於糴政,若有營門之拔例嚴飭,則豈至於此,而況所謂未捧名色,與停退,尤有逈別者乎?旣往雖不追究,而自今秋爲始,量其民力,務令收捧之意,一體嚴飭,何如?上曰,依爲之。出擧條象奎曰,古則本館錄,間年間數年輒爲之,亦多有連年爲之之時,又或一年再錄,故進人之途,得無淹滯之歎,取人之方,亦免遺濫之患,今則壬午館錄,纔於日前,始得都堂會圈,古未有如此之時,而館錄之因此未爲,壬午至今,亦已五年之久,堂下文臣進途之積滯,又無如此時,誠爲可悶,此不可以才行堂圈爲拘,臣意,則副提學,卽爲差出,本館錄,使之從近擧行,爲好,故敢此仰達矣。上曰,依爲之。出擧條又所啓,昨年分館文臣中,前假注書都寅燁,聞其世閥,不當以國子分館,公議稱屈,分館後如有如此之人,則以槐院經稟施行,亦多其例,故敢此仰達矣。上曰,依爲之。出擧條又所啓,刑曹判書趙貞喆,向於呈辭三度加由之後,雖不敢更爲尋單,而除拜已久,耆堂之久縻詞訟劇任,亦合有體諒之道,今姑許遞,恐好,故敢此仰達矣。上曰,依爲之。出擧條上曰,政官牌招開政。出榻敎偀以傳命出去,象奎就座。上曰,事變假注書,誰也?奎鉉曰,朴偀矣。魯敬曰,景祐宮展拜由曜金門時儀節,當一遵先朝景慕宮展拜由日瞻門出還宮儀矣。先朝丁酉九月,始行日瞻門展拜之禮,其時聖敎若曰,以小輿動駕,便同自內展拜,百官行禮,勿爲磨鍊事,昭載掌故,伊後則除非特敎入參外,無百官行禮之事,蓋所以寓定省之意,從簡約之節矣。昨年本宮入廟後,由曜金門展拜時,百官行禮與祗迎祗送,竝爲磨鍊,今此便路展拜,亦惟仰述先朝時事,則儀文繁簡之間,一遵其例,況祗迎祗送,則蹕路所過,百官無成班之地,雖欲行之,其勢末由,雖以日前動駕時言之,百官只參於展拜時,不得祗送而退。此固事勢之不得不然,而旣有儀註磨鍊,終未免闕而不行者,尤爲悚然,事當及早釐正,而係是禮節,不可不審愼於變通之際,大臣今方登筵,下詢處之,何如?上曰,大臣之意,何如?象奎曰,臣於伊日本宮參班之時,以儀節之不當有異於先朝路由日瞻門展拜景慕宮時,有所言及於禮判者,行禮時百官入參,非有特敎則不宜磨鍊,出還宮祗迎送,曜金門動駕時,宮內形便,實無可爲之地,此不可不釐正,禮堂所奏,果是矣。上曰,依大臣所奏爲之,可也。出擧條
象奎仍進前曰,禮節間不可無一番筵稟者,明陵忌辰,遣承旨奉審,恐非隨時隆殺之意,蓋英廟時,承旨奉審,止於懿陵·明陵·崇陵,先朝時,承旨奉審,止於永陵·元陵·懿陵·明陵,而不及於崇陵,先朝精義,亦可仰認矣。以此推之,則當宁所當奉審,宜止於健陵·永陵·元陵·懿陵,而庚申後,未遑議定,遂至今竝爲奉審於明陵,自今爲始,明陵別奉審,則停止,似好矣。上可之。象奎還就座。上曰,玉堂,誰也?奎鉉曰,洪赫矣。宗薰曰,武臣之毋得以情病處義,前後朝飭,不啻申嚴,而行護軍趙岐,除拜摠管之後,偃處鄕廬,稱以情病,尙不出肅者,有關紀綱,不可仍置,令該府拿問處之,何如?上曰,依爲之。出擧條又所啓,南行宣傳官,滿六朔受司果祿後登科,則陞六自是正式,而前宣傳官尹羲烈,祿已受而朔未準,似此之人,筵稟陞六,已有近例,至於白希洙·吳顯文,則朔雖準而祿未付,此固由於該廳之失,而今不可循例區處矣。事係官方,下詢大臣處之,何如?上曰,大臣之意,何如?象奎曰,俄於閤外,亦聞兵判之言,而南行宣傳官,準六朔受司果祿後登科之者,許令陞六,已有丙午定式,而近來斯法,亦漸弛,有未準六朔前受司果祿,則登科而輒卽筵稟陞六者,此亦廢却舊規之一端。今此尹羲烈·吳顯文·白希洙,或朔未準而祿則受,或朔已準而祿未受,雖非定式本意,旣有已陞之人,又是申令之前,兵判此奏,蓋難其區處也。特依所奏,陞六施行,自今以後,南宣之直赴殿試者,唱榜前勿爲遞代,而其有違於丙午定式者,則勿許陞六事,分付該曹,亦令揭付該廳,常目恪遵,似好矣。上曰,依大臣所奏爲之,可也。出擧條萬永曰,京外孝行贈職,幾皆擧行,而其中有經明行修宜贈南臺者,則筵稟後特施,已多其例矣。故監役金鼎柱,孝行地閥,可合南臺贈職,故敢此仰達矣。上曰,依爲之。出擧條奎鉉問,諸宰皆已奏事乎。諸宰曰,別無更奏之事矣。奎鉉曰,玉堂無所懷乎?赫曰,別無所懷矣。奎鉉曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條穆淵曰,臣以本館事,有所仰達者矣。日前以下番由限旣滿之後,喉院不爲請牌,至有徑出之擧,萬萬悚惶,而史官之過由限請牌,非獨館規卽然,政院擧行,亦當如是,而謂無自本院請牌之例,則似涉不然,取考本館謄錄及政院日記,則由限請牌,亦非一再矣。今番事後,更不敢提稟,則請牌之例,其將永杜,從今以後,由限請牌,仍爲定式,何如?上曰,依爲之。出擧條上命大臣·諸宰先退,玉堂隨退,又命退,承史以次退出。
上在昌德宮。停常參·經筵。
自開東至午時,灑雨下雨,測雨器水深七分。
夜自五更至二十七日開東,灑雨下雨,測雨器水深四分。
洪命周啓曰,明日常參·經筵,取稟。傳曰,停。
李奎鉉啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申在植啓曰,左副承旨朴晦壽,同副承旨尹濟弘,今日不爲仕進,竝卽牌招,何如?傳曰,允。
洪命周啓曰,左尹金陽淳,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成李魯集除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于申在植曰,左承旨·左副承旨率童蒙入侍。
申在植啓曰,行都承旨洪起燮,時在廣州地,斯速乘馹上來事,下諭,何如?傳曰,允。
傳于申在植曰,吏·戶換房。
洪命周啓曰,行副提學李鶴秀牌不進推考傳旨,今方捧入,而本館錄命下之後,如是違牌,事甚未安。更爲牌招,何如?傳曰,允。
又啓曰,行副提學李鶴秀牌不進推考傳旨,今方捧入,而館錄命下之後,連事違召,不卽承膺,事甚未安。更爲牌招,何如?傳曰,允。
申在植啓曰,假注書洪在喆,身病猝重,勢難察任,今姑改差,何如?傳曰,允。
洪在喆改差,代以兪章煥爲假注書。
李奎鉉啓曰,卽者義禁府都事來言,保放罪人權友仁,當爲照律,韓喆裕,當爲捧供,而判義禁鄭晩錫,同義禁李光文·呂東植·金熙華,俱有身病,不得開坐云,竝卽牌招,以爲開坐之地,何如?傳曰,允。
又啓曰,判義禁鄭晩錫,同義禁李光文·呂東植·金熙華牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
又啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于李奎鉉曰,只推。
以右副承旨朴晦壽,同副承旨尹濟弘牌不進罷職傳旨,傳于洪命周曰,只推。
以大司成李魯集牌不進罷職傳旨,傳于洪命周曰,只推。
洪命周,以弘文館言啓曰,副校理李同淳,修撰徐淇修,副修撰尹正鎭,旣有只推之命,竝卽牌招察任,何如?傳曰,允。
以修撰徐淇修牌不進罷職傳旨,傳于洪命周曰,只推。
李奎鉉,以兵曹言啓曰,宣傳官朴潤榮,係是嘉善,與行首宣傳官李恒權,資級有礙格例,呈狀乞遞,五衛將洪聖源,慶熙宮衛將田趾悅,宣傳官趙羲元,俱以病難供職,呈狀乞遞,五衛將尹喜用前任安東營將,李垕前任羅州營將,忠翊衛將方承圓前任平安兵虞候,俱在任所,上來間該廳番次苟艱云,竝改差,何如?傳曰,允。
戶曹判書鄭晩錫疏曰,伏以臣於病伏涔涔之中,伏見吏曹參判朴宗琦疏本,則追引其畿甸俵災之事,而詆斥臣譏嘲臣,遣辭深險,靡不用極,何其言之易也?宰臣之初疏,實多乖當,臣於伊時,豈不欲對陳,而聖明,先已鑑燭,處分極有嚴正,臣不敢更事爭辨,隱忍含默,豈謂今番疏復出,而一節深於一節乎?古者無辨而止謗,今焉無辨而謗不止,甚矣謗亦有古今之異,終不可以無辨也?玆敢略陳,惟聖明垂察焉。取考其年分成冊,依法例叩籌,則坡州等十二邑畓摠,爲九千四百七十結零,而除其不論災傷者三千八百九十七結,實摠爲五千五百七十二結零,而其中食實云者,僅爲六百餘結,較諸實摠,只不過九分之一矣。昨年畿農,雖云失稔,參以聞見,旣不至於大無,且其四邑,入於之次,不設賑賙,若使營邑之臣,執災俵災,十分精約,更無把束之妄冒,則災傷豈若是夥多,而至於免稅之無地可劃乎?宮房免稅,當初分定於各邑,而田幾結畓幾結,一定不易,每年懸錄御覽年分冊,式年修正於御覽田賦考,如非十年輪回之限,則無敢換易變改,自是度支之定式也。且正稅·免稅,輕重懸殊,畓結田結,名總各異,減其正而補其免,劃其田而換其畓,是豈道臣·守宰所可私自擅便者乎?且坡州之鄭房田,考諸免稅案及田賦考,皆載於有土秩,而間有今陳之還起,長湍之均廳田,乃是該廳之庚午査得,而雖値凶荒,本無災頉,此則有土之換作無土而給災給代者,而未論其有土無土,均廳田之自戶曹給代,尤極不當,砥平之內司田,雖依其言,分錄於宜嬪房·淑善翁主房,而尙有近百負加錄,積城之龍洞宮·光海君房畓結之加錄者,在畓總加給虛災,在田總加劃實結,左右偸弄,厥數自倍,而觀於收租案,內坪則依本數列書,都合則竝加數冒錄,其遮鐮偸鈴之習,欲巧反拙,不難覻破,而初疏所謂元數自在,俵災無差,有難直歸之於偸弄云者,誠不滿一哂。大抵天下萬事,差毫謬千,而此事之差失,始於俵災,俵災之太濫,而至於免稅之給代,給代之不足,而至於有土之換作,換作之不足,而至於無土之加錄,奸情相因,轉輾透穿,侵欺幻弄,無所不至,若律之以通編法例,妄冒也擅分也,免稅增加等諸條,無不準備而相當矣。凡在營邑之列者,苟能精白淬礪,守法奉公,則奸弊豈若是狼藉,災政豈若是紊亂,國結豈若是減縮乎?夫度支,職在掌賦,而臣適待罪於是任,目見其奸弊之如彼,國計之罔涯,而有不忍闔眼挨過,妄以數語,草草論列,而祗不過擧其實狀而已。惟彼前後兩疏,何乃反詈太甚也?未知臣草記辭語,何者是構架,何者是非理,何以謂橫逆,何以謂凌藉耶?臣誠究其說,而終不能得,豈其疑怒太過,不覺辭氣之噴薄,吹覓爲急,全忘引用之錯誤而然耶?聖朝在上,公眼在傍,臣何用呶呶多辨也?臣孤植易搖,薄命多巇,轉喉招謗,捩手抵罪,又況久據匪據,信心直行,到處冥,罔非瘡疣,而乃有此意外所遭,亦臣滄浪,更誰怨尤,其在自處之道,祗合釋重任而謝名塗,杜門鏟跡,畏約悚蹙,不敢復廁於任使之末也,審矣。且金吾滯囚,開坐有命,顧此情勢,實無蠢動承膺之望,冒犯違傲,厥罪尤大。伏乞聖慈,俯垂諒察,亟許鐫遞臣本兼職任,先勘臣妄言之律,仍治臣瀆撓之罪,以快人心,以安微分,千萬幸甚。臣無任云云。答曰,省疏具悉。不須費辭,卿其勿辭行公。
丙戌五月二十六日午時,上御熙政堂。左承旨·左副承旨,率童蒙入侍時,行左承旨申在植,左副承旨李奎鉉,假注書洪在喆,記事官李景在·金興根,以次進伏,童蒙敎官宋繼洙·申在念·金祖根·洪鍾浩,各率訓下,進伏楹外訖。上命諸童蒙進講。在植曰,以次呼名,使之進講,似好矣。上曰,唯。諸童蒙,各持所讀冊子,以次進講訖。上曰,頒賞紙筆墨待令乎?奎鉉曰,已令戶·工曹待令矣。上命頒給,在植曰,在前童蒙入侍之時,每有諸童蒙應製之例,今番如或有製進之命,則使之製進後,以次頒給,似好矣。上可之。仍命承旨出題。在植曰,今朝適雨,以喜雨爲題乎?上曰,以卽景爲題,可也。在植承命,書卽景二字,頒示諸童蒙,上命宣饌於承史·敎官及諸童蒙,命敎官等權退,又命承史權退,少間,更命入侍,承史先入。在植曰,敎官等旣已權退,更使入侍,以爲出去時,各率其訓下退出之地,似好矣。上可之。賤臣承命出去,與敎官等,偕入進伏,諸童蒙,各進所製,上命承旨分考,壯元則給壯紙三卷·筆五枝·墨三笏,其餘各給紙一卷·筆三枝·墨二笏,上命諸童蒙領賞後,以次退出,仍命敎官等,各率訓下退去。上曰,上番,誰也?在植曰,李景在矣。上曰,上番曾以童蒙入侍乎?景在曰,未矣。上曰,下番曾以童蒙入侍乎?興根曰,未矣。上曰,注書曾以童蒙入侍乎?賤臣曰,一次入侍矣。上曰,何年入侍乎?賤臣曰,辛未六月二十一日入侍矣。上曰,入侍于何處乎?賤臣曰,入侍于慶熙宮景賢堂矣。上曰,閣直,誰也?興根曰,小臣當入直矣。上曰,今日承旨坐直,誰也?奎鉉曰,右承旨臣洪命周及小臣,伴直矣。上命退,承史以次退出。
上在昌德宮。停常參·經筵。
自開東至申時,灑雨下雨,測雨器水深一寸五分。
自二更至二十八日開東,灑雨下雨,測雨器水深五寸七分。
洪命周啓曰,明日常參·經筵,取稟。傳曰,停。
李奎鉉啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪命周啓曰,來初一日,輪對日次矣,敢稟。傳曰,停。
又啓曰,右副承旨朴晦壽,今日不爲仕進,卽爲牌招,何如?傳曰,允。
李奎鉉啓曰,判義禁鄭晩錫,同義禁李光文·呂東植·金熙華再牌不進推考傳旨,今方捧入,而開坐命下之後,如是違牌,終不承膺,事體所在,誠甚未安。竝所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁鄭晩錫,同義禁李光文·呂東植·金熙華牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁鄭晩錫,同義禁李光文·呂東植·金熙華再牌不進推考傳旨,今方捧入,而開坐命下之後,如是違牌,終不承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
洪命周啓曰,行副提學李鶴秀再牌不進推考傳旨,今方捧入,而館錄命下之後,連事違召,不卽承膺,事體所在,殊極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學李鶴秀牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,館錄爲之事,命下矣。行副提學李鶴秀疏批已下,卽爲牌招,何如?傳曰,允。
李奎鉉啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于李奎鉉曰,只推。
洪命周啓曰,卽者吏曹郞廳來言,泰安郡守李喜星,諫院則雖已署經,憲府則大司憲宋穉圭,執義沈能拭,掌令崔仁簡·李仁迪,持平李在外,持平沈啓錫呈辭,不得備員署經云,何以爲之,而持平沈啓錫,卽爲牌招,何如?傳曰,一司除署經。
以右副承旨朴晦壽牌不進罷職傳旨,傳于洪命周曰,許遞,前望單子入之,待下批,牌招察任。
承旨前望單子入之,徐相祿落點。
洪命周啓曰,新除授承旨徐相祿,方在罷散中,何以爲之?敢稟。傳曰,敍用。
又啓曰,右副承旨徐相祿,時在廣州地,斯速乘馹上來事,下諭,何如?傳曰,允。
洪命周,以弘文館言啓曰,修撰徐淇修,旣有只推之命,卽爲牌招察任,何如?傳曰,允。
行副提學李鶴秀疏曰,伏以臣,猥以庸虛,偏蒙簡拔,前後歷敡,摠踰涯分,每怵焉內疚,若躬靡措,而至於今日新命,尤萬萬非淺品之所敢承當者,則不惟臣之驚怳震懾,尤覺倍蓰,抑何聖明綜實之政,若是其疎且誤也?夫官長於詞掖,地親於經幄,潤色討論,出入諷議,實是明廷之極選,人臣之上榮,越自祖宗盛際,以迄于今,而多曠其任,不必苟備者,蓋非䆳學博文之爲當世標望者,則斷不可以人人濫授故也。臣之忝在邇密,不爲不久矣,矜愚略眚,聖慈包臣以大度,藏垢匿瑕,同朝處臣以忠厚,臣亦自知甚明,自量已審,平居所自期者,惟廁跡舊步,逐隊末班,細蟲免於已載,輕卵不被重壓,然後方可以保無大何,不至於孤負國恩,而寵祿之分外畓臻,固僥冒者之不幸耳。畢竟所就,至於取笑淸議,貽玷名器而已,則孤恩負國之罪,豈有加於此者乎?矧今瀛錄,新有成命,庚牌課日踵臨,臣本闇於鑑識,疎於物情,將何以辨別涇渭,裁正可否,使濟濟集賢之地,不失掄揀之公也哉?噫,臣之通擬此任,亦已有年矣。宿望旣多在列,新儲又有其人,苟求踰於臣者,使之居其位而主其事,則亦豈患無之也?若臣病狀,雖涉煩猥,而有痛必呼,恒情固然,臣早衰多疾,困暑傷濕,流注下體,核結爲腫,間經奉審之役,觸傷驅馳之餘,越添肆毒,其大如瓠,証類懸癰,分野不輕,日昨僅已針破,而膿血長流,完合無期,伏枕宛轉,日夜叫苦,房闥蠢動,猶難以時日爲準。況束帶趨召,其勢姑非可論,今乃緣臣病淹,致令圈事久稽,而任其虛縻,不卽通變,則論以國體,又豈不苟艱之甚乎?伏乞天地父母,察臣由中之懇,矜臣難强之實,亟許鐫改,以幸公私焉。臣無任云云。答曰,省疏具悉。卿其勿辭行公。
大司成李魯集疏曰,伏以臣,倥侗憒劣,最居人下,偏蒙翦拂之恩,忝在緋玉之列,前後所叨,罔非踰涯,居常愧惶,如集于木,迺者猥被除旨,以臣爲成均館大司成者,臣戃怳震越,莫省攸措。噫,是職也,豈苟而已?國家建置之意,將以敎育靑衿,斐然作興,爲四方觀感之所也。世道漸降,舊制隨弛,訓迪成就之方,雖未易言,講讀課試之規,猶有存者,儼然賢關,稱爲師儒之長,爲任之不輕,顧何如也哉?必也才學揀一時之尤,名實副一世之望,然後庶可稱塞淸朝掄選之重,而以若臣孤寒門族,矇陋賤品,謬蒙隆私,反居群彦之先,是豈臣夢想之攸到也?臣自少荒嬉,心根鈍滯,家學緖餘,茫然全墜,功令末技,亦不猶人,雖使盡其所能,敎課鄕井蒙學,尙無足以奬誘開發,況可擬議於抗臯比之席,處表準之地,以裨菁莪作人之化乎?踰濫之懼,不稱之譏,猶屬臣身,固無足恤,其於辱朝廷之名器,貽多士之羞恥,何哉?歷日虛縻,天牌儼臨,揆分揣義,承膺無路,玆敢不避煩猥,短章自列。伏乞聖慈,諒臣言之非出飾讓,察臣情之實由肝膈,將臣新授職名,亟命鐫削,以重官方,以安微分焉。臣無任云云。省疏具悉。爾其勿辭察職。
修撰徐淇修疏曰,伏以臣,與應敎臣李嘉愚,有舅甥應避之嫌,臣之所帶春秋兼銜,揆以法例,在下當遞,敢援館規,玆陳短章。伏乞聖慈,俯賜鑑諒,照例遞改,以存公格焉。臣無任云云。省疏具悉。所請依施。
上在昌德宮。停常參·經筵。
自開東至辰時,灑雨下雨,測雨器水深一寸二分。
李奎鉉啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁鄭晩錫,同義禁李光文·呂東植·金熙華三牌不進推考傳旨,今方捧入,而開坐命下之後,連事違召,終不承膺,事體所在,極爲未安,竝所當更請牌招,而係是一日四牌,何以爲之?敢稟。傳曰,更爲牌招。
傳于尹濟弘曰,金吾堂上竝許遞,前望單子入之。
金吾堂上前望單子入之,判義禁金履陽,同義禁鄭漪·徐鼎輔·李錫祜落點。
尹濟弘啓曰,新除授判義禁金履陽,同義禁鄭漪·徐鼎輔·李錫祜,竝卽牌招,以爲開坐之地,何如?傳曰,允。
李奎鉉啓曰,行副提學李鶴秀牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又啓曰,行副提學李鶴秀牌不進推考傳旨,今方捧入,而館錄命下,已至多日,連事違召,不卽承膺,事體所在,誠極未安,更爲牌招,何如?傳曰,允。
洪命周,以兵曹言啓曰,卽者午時量,有一漢攔入闕內,肆然擊進善門傳漏鼓者,不勝驚駭,卽爲捉來嚴問,則渠以忠淸道魯城居印綬珏爲名漢,謂有鳴冤之端,着騎兵軍士服色,從敦化門入來擊鼓云,自臣曹,謹依受敎辭意,本事則姑置勿論,爲先嚴棍二十度後,移送秋曹,使之照法嚴繩,而臣之常時不能檢飭,致有此雜類攔入之擧,不勝惶恐,而該門將,亦不可無警,令該府,拿問處之,何如?傳曰,允。
洪命周啓曰,卽伏見兵曹草記,則忠淸道魯城居印綬珏爲名漢,謂有鳴冤之端,着騎兵軍士服色,自敦化門入來,擊進善門傳漏鼓云,闕門守直,何等嚴重,而有此攔入之擧,萬萬驚駭。常時不能檢飭之入直兵曹堂上,從重推考,郞廳及當該守門將,所當重勘,而本院請推之外,無他可施之罰,何以爲之?敢稟。傳曰,允。拿處。
尹濟弘啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根,持平沈啓錫牌不進罷職傳旨,傳于尹濟弘曰,只推。
李奎鉉,以禮曹言啓曰,卽接永禧殿官員所報,則今日雨後奉審,則正殿北挾室後面春舌道里上,大段滲漏,內外壁門隻及下排席子,盡爲沾濕云矣。雖與殿內有異,莫重之地,有此滲漏之患,極爲驚悚,臣曹堂上,進去奉審後稟處,何如?傳曰,允。
又以禮曹言啓曰,臣魯敬,謹詣永禧殿,與本殿令李常在,參奉趙萬大,眼同奉審,則正殿北挾室後面春舌道里上滲漏,內外壁門隻及下排席子竝沾濕,果如殿官所報矣,修改之節,待快晴擇日擧行,何如?傳曰,允。
又以禮曹言啓曰,卽接崇陵官員所報,則今番雨後,本陵陵上階砌前岸眉際,自卯方至辰方,有微汰處,長爲四十五尺,廣爲三十七尺,土壤覆莎,縱橫流下,所見萬萬悚悶,丁字閣月廊階砌石四層,亦爲頹圮,長可十四尺,竝卽修改云矣。凡有頉,在於陵上曲墻以外,則慰安奉審之節,勿爲磨鍊,事,已有受敎定式,而今此沙汰,有非尋常汰缺之比,依辛未年本陵神路左邊汰落時例,發遣本曹郞廳,詳細奉審後稟處,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接弘化門入直哨官禹弘仁手本,則弘化北邊十字閣外壁一間許頹圮云,爲先令紫門監,堅實圍排,把守軍兵,弘化門入直軍八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,弘化門北邊十字閣外壁一間許頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
尹濟弘,以義禁府言啓曰,卽接月令醫官崔祜手本,則時囚罪人趙岐,素患痰癖,又添暑感,咳嗽喘促,實爲危重云,罪人病勢如此,則一邊保放,一邊草記,曾有定式矣。趙岐,姑爲保放之意,敢啓。傳曰,知道。
又以刑曹言啓曰,兵曹啓辭內,卽者午時量,有一漢攔入闕內,肆然擊進善門傳漏鼓者,不勝驚駭,卽爲捉來嚴問,則渠以忠淸道魯城居印綬珏爲名漢,謂有鳴冤之端,着騎兵軍士服色,從敦化門入來擊鼓云,自臣曹,謹依受敎辭意,本事則姑置勿論,爲先嚴棍二十度後,移送秋曹,使之照法嚴繩,臣之常時不能檢飭,致有此雜類攔入之擧,不勝惶恐,而該門將,亦不可無警,令該府拿問處之,何如?傳曰,允。承政院啓辭內,卽伏見兵曹草記,則忠淸道魯城居印綬珏爲名漢,謂有鳴冤之端,着騎兵軍士服色,自敦化門入來,擊進善門傳漏鼓云,闕門守直,何等嚴重,而有此攔入之擧,萬萬驚駭,常時不能檢飭之入直兵曹堂上,從重推考,郞廳及該守門將,所當重勘,而本院請推之外,無他可施之罰,何以爲之?敢稟。傳曰,允。拿處事,命下矣。謹按律文,則大明律對制上書詐不以實條,有曰,凡奏事上書,詐不以實者,杖一百徒三年,印綬珏,依此律決杖一百後,黃海道豐川府,徒三年定配所,卽爲押送之意,敢啓。傳曰,知道。
上在昌德宮。停常參·經筵。
藥房都提調沈象奎,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹濟弘啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申在植啓曰,玉堂備員間,視事頉稟之意,敢啓。傳曰,知道。
洪命周啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨徐相祿,自鄕上來云,卽爲牌招,何如?傳曰,允。
傳于李奎鉉曰,傳香承旨馳詣宗廟·景慕宮,奉審摘奸以來。
申在植啓曰,行副提學李鶴秀再牌不進推考傳旨,今方捧入,而館錄命下,已至多日,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學李鶴秀牌不進推考傳旨,今方捧入,而館錄命下,已至多日,尙不承膺,事體所在,誠甚未安,更爲牌招,何如?傳曰,允。
尹濟弘啓曰,同義禁徐鼎輔牌不進推考傳旨,今方捧入,而開坐命下之後,如是違牌,事甚未安,更爲牌招。判義禁金履陽,同義禁李錫祜在外,只有同義禁鄭漪一人,無以備員開坐,何以爲之?敢稟。傳曰,允。在外判義禁·同義禁竝許遞,前望單子入之,待下批,牌招察任。
金吾堂上前望單子入之,判義禁金履喬,同義禁申在植落點。
徐相祿,以內醫院都提調·提調意啓曰,本院提調,例不得兼帶金吾之任,而副提調申在植,除拜同義禁矣,所帶同義禁,今姑許遞,何如?傳曰,所帶副提調許遞。
又以弘文館言啓曰,應敎李嘉愚內閣進,校理尹心圭在外,副校理李同淳,修撰徐淇修差祭,本館上番闕直,事甚未安。副應敎朴潞壽,校理林翰鎭,副校理洪赫,修撰朴英載,副修撰南履懋,竝卽牌招,以爲推移入直之地,何如?傳曰,允。違牌勿爲呼望。
徐相祿啓曰,明日常參·經筵,取稟。傳曰,停。
尹濟弘啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言辛蓍根·金羽根,持平沈啓錫牌不進罷職傳旨,傳于尹濟弘曰,只推。
申在植,以內醫院都提調意啓曰,提調趙萬永,今日問安,不爲仕進,卽爲牌招,何如?傳曰,允。
洪命周,以都摠府言啓曰,副摠管李復淵,以摠戎中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深一寸一分。
洪命周啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
洪命周啓曰,左副承旨李奎鉉,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李翊會落點。
李翊會啓曰,行副提學李鶴秀再牌不進推考傳旨,今方捧入,而館錄命下,已至多日,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
又啓曰,行副提學李鶴秀牌不進推考傳旨,今方捧入,而館錄命下,已至多日,如是違牌,事甚未安,更爲牌招,何如?傳曰,允。如有違牌,勿爲呼望。
傳于李翊會曰,賓客未差之代,前望單子入之。
賓客前望單子入之,李龍秀落點,右賓客單金魯敬,左副賓客單朴宗薰,右副賓客單李龍秀。
傳于李翊會曰,吏兵批歲抄點下者,依例捧傳旨。
徐相祿啓曰,大司憲宋穉圭,執義沈能拭,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,持平沈啓錫牌不進罷職傳旨,傳于徐相祿曰,只推。
李翊會,以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,今月十八日大殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
李翊會,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,若値大雨,則在直閣臣,不待備員,稟旨奉審事,載在閣志矣,雨勢連日大霔,臣進詣奉謨堂·書香閣及閣內諸處,奉審之意,敢啓。傳曰,知道。
又以奎章閣言啓曰,臣興根進詣奉謨堂·書香閣奉審,則奉謨堂南北簷·宙合樓東北簷,俱爲涔漏,書香閣後石築頹圮,閣內諸處,亦多有間間涔漏處,待快晴修改之意,分付該曹,何如?傳曰,允。
又以奎章閣言啓曰,參下檢書官李靖淵仕日已滿三十朔,依定式六品職遷轉事,分付吏曹,何如?傳曰,允。
徐相祿,以都摠府言啓曰,副摠管李鐵求,以司僕寺兼內乘,令日官調馬進參事,晝仕出去之意,敢啓。傳曰,知道。
又以禁衛營言啓曰,本營千摠柳曮身病猝重,勢難察任,改差,何如?傳曰,允。
義禁府啓目,行護軍趙歧原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。又啓目,順興前府使韓兢裕原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,兵曹左郞盧尙義,守門將南之爀等亦,原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
徐相祿,以義禁府言啓曰,保放罪人韓喆裕·趙歧,還囚捧供以入,而兩囚病勢一向未差,竝仍爲保放之意,敢啓。傳曰,知道。
判義禁金履喬疏曰,伏以臣,昨伏奉判金吾除旨,開坐有命,召牌儼臨,而未卽趨膺,冒犯違逋,以臣見叨賓客之任,不得兼管於議讞之地,故事則然故耳,旣無以行公,卽不宜虛縻自列,請改亦係已例,玆敢不避煩瀆,短章仰籲。伏乞聖明,亟遞臣判義禁之職,以存公格,不勝幸甚,臣無任云云。答曰,省疏具悉。所帶賓客之任許遞。
上在昌德宮。停常參·經筵。
洪命周啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,卽者義禁府都事來言,保放罪人權友仁,當爲照律,韓喆裕·趙歧,時囚罪人盧尙羲·南之爀等,當爲議處,而判義禁金履喬未肅拜,次堂例不得擧行云,判義禁金履喬,卽爲牌招,以爲開坐之地,何如?傳曰,允。
洪命周啓曰,假注書孫秉周,身病猝重,勢難察任,今姑改差,何如?傳曰,允。
孫秉周改差,代以金東健爲假注書。
金東健有頉,代以李秉瑩爲假注書。
傳于洪命周曰,副提學有闕之代,前望單子入之,待下批,牌招察任。
副提學前望單子入之,李光文落點。
洪命周啓曰,行副提學李光文牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又啓曰,行副提學李光文再牌不進推考傳旨,今方捧入,而館錄命下之後,連事違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
兵曹口傳政事,護軍單李鶴秀。
尹濟弘啓曰,大司憲宋穉圭,執義沈能栻,掌令崔仁簡·李仁迪,持平李在外,持平沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,持平沈啓錫牌不進罷職傳旨,傳于尹濟弘曰,只推。
傳于尹濟弘曰,山林外在外臺諫竝許遞,前望單子入之。
臺諫前望單子入之,大司諫申在植,執義朴升鉉,掌令林翰鎭·林孝憲,持平李嘉愚落點。
尹濟弘啓曰,吏曹郞廳來言,承旨有闕,政事,取稟。傳曰,前望單子入之,待下批,待明朝牌招。
承旨前望單子入之,李羲準落點。
尹濟弘,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以宣惠廳言啓曰,本廳郞廳金思羲,身病難强,呈狀乞遞,改差,何如?傳曰,允。
行副提學李鶴秀疏曰,伏以,臣之日昨陳懇,一則才器之不稱也,二則疾病之難强也,而若其目下惶隘,疾病反或居先,蓋批旨則不賜允許,賊疴則轉益沈淹,召命連降,蠢動無路,臣於呻咀之中,尤不知所以有措也。嗚呼,臣何敢一毫餙詐,以謾天聽也?顧臣所患,政當穀道之會,始也小核,轉以成大,待膿卽破,意謂漸完,不料日久之後,瘡口愈闊,惡汁長流,醫家之論,處以痔癰,此症一發,雖非死生所係,而至於痊合之期,例非時日可責,行步坐臥,動輒牽疼,伏枕達曙,今已屢日,苟非然者,臣旣辭不獲命,圈事在前,理宜竭蹶趨膺,粗效一日之職,豈若是坐犯違傲,曠日相持,跡涉慢蹇,計占便宜也哉?若於見任,只有臣一人,而更無他可擬者,則雖踰時閱月,待臣病差而行之,亦可矣。見今宿趼新望,群英滿廷,臣去就不足有無,何必詐久虛縻,使成命積抛,國體甚艱也耶,仍伏念,殿下之於臣,卽父母也,父母惟憂之慈,人子必呼之情,上下相應,尊卑無間,今臣醜穢之狀,倘以猥褻爲懼,而歸於自阻,則其將向誰控訴乎?違牌無路,轉益惶悶,玆敢疾聲更籲於仁覆之下。伏乞聖慈,俯賜哀憐,亟許遞免,以重國事,以安微分焉,臣無任云云。答曰,省疏具悉。實病如此,本職許遞。
上在昌德宮。停常參·經筵。
自午時至人定,灑雨下雨,測雨器水深一寸五分。
自人定至初四日開東,灑雨下雨,測雨器水深二寸。
李羲準啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹濟弘啓曰,玉堂備員間視事頉稟之意,敢啓。傳曰,知道。
又啓曰,行副提學李光文三牌不進推考傳旨,今方捧入,而館錄命下之後,連事違召,不卽承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,行副提學李光文牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,嚴飭牌招。
尹濟弘,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以弘文館言啓曰,校理林翰鎭入直矣,移拜掌令,纔已出去,上番闕直,事甚未安。應敎未差,校理尹心圭在外,副應敎朴潞壽,副校理李同淳·洪赫,修撰朴英載·徐淇修,副修撰南履懋,竝卽牌招,以爲推移入直之地,何如?傳曰,允。
傳于尹濟弘曰,玉堂未差之代,前望單子入之。
玉堂前望單子入之,應敎趙忠植,校理安光直落點。
以副應敎朴潞壽,副校理李同淳·洪赫,修撰朴英載·徐淇修,副修撰南履懋牌不進罷職傳旨,傳于尹濟弘曰,只推。
尹濟弘,以弘文館言啓曰,上番闕直,事甚未安。副應敎朴潞壽,副校理李同淳·洪赫,修撰朴英載·徐淇修,副修撰南履懋,旣有只推之命,與新除授應敎趙忠植,校理安光直,竝卽牌招,以爲推移入直之地,何如?傳曰,允。
尹濟弘啓曰,明日常參·經筵,取稟。傳曰,停。
傳于尹濟弘曰,文學許遞,前望單子入之,弼善有闕之代,前望單子入之。
春坊前望單子入之,弼善南履懋,文學徐左輔落點。
李羲準啓曰,大司憲宋穉圭,執義朴升鉉,掌令林孝憲在外,掌令林翰鎭,持平沈啓錫·李嘉愚牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平沈啓錫·李嘉愚牌不進罷職傳旨,傳于李羲準曰,只推。
李羲準,以備邊司言啓曰,卽見忠淸監司金學淳狀啓,則以爲,本道穀簿自來不敷,只以應分之數,實無排巡之路,還軍餉留庫條中應加分外,限三千石,特許加分事,請令廟堂稟旨分付矣。每値農殷,常患食艱,又當賑畢,必益穀竭,而所請加分之數,參較數年,有約無濫,依狀請許施,何如?傳曰,允。
又以兵曹言啓曰,內禁衛將李寬奎,五衛將柳宗協,景福宮衛將趙相仁,俱以病難供職,呈狀乞遞,改差,何如?傳曰,允。
義禁府照目粘連,淸州前營將權友仁矣本府議啓內,罪人搜捕,旣不能嚴祕,獄情覈報,又未免稽緩,揆以法例,難逭重勘,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目粘連,向前趙歧亦,武臣之無得處義,本有朝飭,則引病逡巡,有難曲恕,以此照律,何如?判付啓,依允。又啓目粘連,向前韓喆裕亦,觀此囚供,倉逋之未捧,其數夥多,與道啓所論,無所差爽,則揆以糴法,爲守令者,誠難免虛勘之罪是白乎矣,積久之逋,收捧之數,已爲三千餘石,且其請得移貿,期欲漸次了殺者,畢竟計不入量,實由於連値歉荒,旋又移遷之致,則其與用意故犯,似有間焉,以此照律,何如?判付啓,依允。又啓目粘連,向前盧尙羲·南之爀等亦,變着攔入,雖出於不意,在直不察,烏得免其罪?竝只以此照律,何如?判付啓,依允。
李羲準,以義禁府言啓曰,保放罪人權友仁還囚照律,韓喆裕·趙歧還囚議處以入,而韓喆裕·趙歧病勢俱爲未差,竝仍爲保放之意,敢啓。傳曰,知道。
吏曹參判朴宗琦疏曰,伏以,臣伏奉鄭重之恩批,仰佩開誨之溫諭,諄然若慈父之牖迷子,藹然如陽春之噓枯荄,此生頂踵,到底洪造,瞻望雲天,感涕交逬,際得見戶曹判書鄭晩錫疏本,則其盛氣論臣,殆無餘地。噫,其甚矣,抑何故也?然其滿紙臚列,卽不過向來草記之一印板耳。臣於其時對章,援例條辯,悉陳其事實,則臣無容更事疊床,與之呶呶也。然人之爲言,又如是罔測,則安得不仰首申暴於日月之下乎?彼重臣,以正稅免稅之懸殊,硬爲不可換劃之證,所謂免稅出於何處耶?卽出於正稅之中,則抑亦正稅之外,別有免稅耶?且以實摠五千五百七十二結之多,爲食實,僅爲九分一之證,所謂實摠,單言正稅耶,兼言免稅耶?若兼言免稅於正稅之中,則正稅免稅之懸殊云者,臣所不敢知也。若單言正稅於免稅之外,則食實之爲九分一云者,臣又不敢知也。且以四邑之入於之次,謂不當換劃,此則不然,昨年畿農,無非尤甚,而所謂之次,卽强名之也。然無論尤甚與之次,名以畓農,則一望陳荒,萬目所覩,而四邑之入於之次,特以近峽而田農稍勝故耳。且四邑田多畓少,所以一例入於換劃之中,是故昨年俵災,免少畓多邑,則雖尤甚,亦多不入於換劃,免多畓少邑,則雖之次,亦入於換劃,蓋換劃之法,惟視畓農之豐歉,免稅之多寡而已。災豈可尤甚而給之,之次而獨不給也?其疏中以畿農謂非大無,以俵災謂之太濫者,卽發前未發之說,而又是攻臣之資斧也。蓋昨年畿農之大無與非大無,自有歲與民之不可誣者,臣何必多辯?噫,以昨秋遑汲之狀,王甸幾萬生靈,得免顚連之患,保有安堵之業者,莫非我聖上曲軫字恤之至仁盛澤,而災結特準,尤是曠絶之典也。第以臣昏昧,旣不能躬檢疇畮,又不能手頒災俵,則安保其到底準實,使民僞吏奸,無所容於把束之間乎?苟有是也,不知亦臣之罪也。然俵災與換結,各自一事,而因彼及此,必欲置人於疑眩黯黮之中,誠亦異矣。且其言之一直把持者,卽坡州等四邑誤錄之合三十七結事也。所謂坡州之鄭房田三結零,長湍之均免稅六十七負,戶曹則曰有土,該邑則曰無土,年年收捧於民結中,自古伊然,則此不可以有土言也。砥平之宜嬪房·淑善翁主房元定結數,合爲十結,而只以宜嬪房二結,淑善翁主房七結九負九束之數出稅,則餘數九十負零,自在於淑善翁主房元免結而已。近一結加錄,未知何所指而言也。積城之龍洞宮房十三結,光海君房十結,就考該邑槪狀及俵災成冊,則昨年實災一百二十四結零內,三十八結零,以出米實結俵災,其餘八十五結零,就各宮房免稅中俵災,而但各宮房免結之列錄也。二十結則各減錄於明溫公主·淑善翁主房元免之數,而各添錄於龍洞宮·光海君房者也。三結則當以宜嬪房免稅中出稅,而混錄於龍洞宮者也。減此加彼,此所以誤書之失,而俵災實數,免稅輸納,俱載該邑之結簿,焉敢誣也?諸倅之爰辭,俱有可據,金吾之奏讞,謂非私用,而彼猶復申前說,齗齗不置,以此至零瑣之物,以此至汚衊之目,直驅之於營邑之妄冒,臣豈忍刺口費辭,自歸於貽羞朝廷之科乎?仍伏念,臣以無似,厚蒙恩造,濫躋淸顯,涯分太踰,理宜招災,今於白紛之年,撞着不虞之厄,撫躬自悼,無面可顯,且臣情勢之難冒,已陳於前籲,分甘屛廢,罪積逋慢,跼高蹐厚,震懍靡措,玆敢冒死陳章,仰瀆崇嚴。伏乞聖明,亟遞臣所帶之職,仍治臣屢瀆之罪,以快人心,以靖私分,千萬至祝,臣無任云云。答曰,省疏具悉。謂戶判之謂卿不察則可,謂戶判之謂卿汚衊則不可,然此胡大事,事過之後,轉相引辯至此乎?卿其勿辭行公。
上在昌德宮。停常參·經筵。
自開東至午時,灑雨下雨,測雨器水深一寸六分。
尹濟弘啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹濟弘啓曰,行副提學李光文再牌不進推考傳旨,今方捧入,而館錄命下之後,連事違召,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
李翊會啓曰,假注書兪章煥身病猝重,勢難察任,今姑改差,何如?傳曰,允。
兪章煥改差,代以洪祐順爲假注書。
洪祐順有頉,代以金學敏爲假注書。
尹濟弘啓曰,行副提學李光文牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,館錄爲之事,命下矣。行副提學李光文疏批已下,卽爲牌招,何如?傳曰,允。
李翊會,以禮曹言啓曰,卽接宗廟署所報,則今日雨後,宗廟第七室龕內北邊斑子滲漏,點滴於神欌上,亦爲浸濕於內珠簾云矣。莫重殿內,有此滲漏之患,極爲驚悚,臣曹與本署提調,卽爲奉審後,稟處,何如?傳曰,允。
李翊會啓曰,卽者禮曹郞廳來言,宗廟第七室龕內斑子滲漏處,本曹堂上與本署提調,當爲奉審,而判書金魯敬有身病,次堂例不得擧行云,判書金魯敬,卽爲牌招,何如?傳曰,允。
傳于李翊會曰,禮房承旨馳詣宗廟,奉審以來。
李翊會啓曰,禮房承旨馳詣宗廟,奉審以來事,命下矣。同副承旨尹濟弘,卽爲牌招,何如?傳曰,允。
傳于尹濟弘曰,奉審承旨入侍。
徐相祿啓曰,行禮曹判書金魯敬牌不進推考傳旨,今方捧入,而宗廟奉審,當爲進去,如是違牌,事甚未安,更爲牌招,何如?傳曰,許遞,前望單子入之,待下批,牌招察任,先進去後謝恩。
禮曹判書前望單子入之,金履載落點。
徐相祿啓曰,大司憲宋穉圭,執義朴升鉉,掌令林孝憲在外,掌令林翰鎭,持平沈啓錫·李嘉愚牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平沈啓錫·李嘉愚牌不進罷職傳旨,傳于徐相祿曰,只推。
以副應敎朴潞壽,副校理李同淳·洪赫,修撰朴英載再牌不進罷職傳旨,傳于徐相祿曰,只推。
以應敎趙忠植,校理安光直牌不進罷職傳旨,傳于徐相祿曰,只推。
徐相祿,以弘文館言啓曰,上番姑陞入直,事甚未安。校理尹心圭在外,應敎趙忠植,副應敎朴潞壽,校理安光直,副校理李同淳·洪赫,旣有只推之命,竝卽牌招,以爲推移入直之地,何如?傳曰,允。違牌,勿爲呼望。
又以侍講院言啓曰,新除授文學徐左輔,時在江原道春川地,書筵入番事緊,斯速乘馹上來事,下諭,何如?傳曰,允。
兵曹口傳政事,上護軍單金魯敬。
徐相祿,以兵曹言啓曰,今月初七日二內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以朴蓍會爲內禁將。
徐相祿,以禮曹言啓曰,臣履載,兼以本署提調,進詣宗廟奉審,則第七室龕內北邊斑子滲漏,點滴於神欌上,而內珠簾亦爲滲濕,果如本署所報,修改之節,不容少緩,而見今雨水猶未收霽,待快晴,擇日擧行,何如?傳曰,允。
又以禮曹言啓曰,崇陵陵上階砌前岸眉際沙汰處補土,丁字閣西邊月臺石頹圮處改築之節,待快晴,擇日擧行事,啓下矣。今此頉處,雖非曲墻以內,旣是陵上至近緊要之地,則所見極爲悚悶,工役固當亟始,而土石未及乾淨,間値土王用事,例不得土役,而土王後亦無吉日之可合興役者,姑待八月節候,涓吉擧行,何如?傳曰,允。
又以都摠府言啓曰,副摠管李晳,以御營中軍,本營諸將官射會監試事,南小營晝仕出去之意,敢啓。傳曰,知道。
又以都摠府言啓曰,副摠管李晳,以御營中軍,本營諸將官射會監試事,南小營晝仕出去矣,雨勢如此,不得設行之意,敢啓。傳曰,知道。
又以都摠府言啓曰,今夜寅時量,貳極門北墻二間許頹圮之意,敢啓。傳曰,知道。
又以兵曹言啓曰,卽接東所衛將金應晦牒報,則貳極門北邊內宮墻二間許,因雨頹圮云,爲先令紫門監,以杻把子及長木,堅實圍排,把守軍,以建陽門入直軍十名除出,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,貳極門北邊內宮墻二間許頹圮處,建陽門入直訓局軍十名除出,本營哨官一員率領,限修築間,嚴加守直之意,敢啓。傳曰,知道。
又以兵曹言啓曰,卽接金虎門入直犯摠李儒龍手本,則金虎門北邊月廊訓局砲手直所外面半間許缺落云,爲先令紫門監,以杻把子堅實圍排樹柵,急速修築,而此與全頹有異,令金虎門入直軍量宜除出,限改築間,晝察夜巡之意,分付,何如?傳曰,允。
又以訓鍊都監言啓曰,因兵曹草記,金虎門北邊月廊外面半間許缺落處,金虎門入直軍五名除出,限改築間,晝察夜巡之意,敢啓。傳曰,知道。
又以義禁府言啓曰,忠淸監司金學淳啓本內,全羅道領運差使員法聖鎭僉使金魯巖漕船致敗,不可以三隻以下,置而勿論,其罪狀,令攸司稟處事,啓下矣。金魯巖,前以戶曹納漕後,米二百四十餘石,不由本曹,直爲除減罪,待漕運畢納後勘處事,草記蒙允,而姑未畢納云,待就囚,前後罪狀,各發問目,捧供,何如?傳曰,允。
又以義禁府言啓曰,忠淸監司金學淳啓本內,慶尙道領運差使員龜山鎭僉使宋彦民罪狀,令攸司稟處事,啓下矣。宋彦民待漕穀畢納後,拿囚勘處,何如?傳曰,允。
又以義禁府言啓曰,保放罪人韓喆裕·趙歧等,還囚照律以入之意,敢啓。傳曰,知道。
義禁府照目粘連,順興前府使韓喆裕矣本府議啓內,觀此囚供,倉逋之未捧,其數夥多,與道啓所論,無所差爽,則揆以糴法,爲守令者,誠難免虛勘之罪是白乎矣,積久之逋,收捧之數,已爲三千餘石,且其請得移貿,期欲漸次了殺者,畢竟計不入量,實由於連値歉荒,旋又移遷之致,則其與用意故犯,似有間焉。以此照律,罪笞五十收贖,解見任別敍,私罪,奉敎依允,功減一等爲良如敎。又照目粘連,兵曹佐郞盧尙羲,守門將南之赫等矣本府議啓內,變着攔入,雖出於不意,在直不禁,烏得免其罪?竝只以此照律,罪各笞四十收贖,附過還職,竝只私罪,奉敎依允爲旀,南之赫段,功減一等爲良如敎。又照目粘連,行護軍趙歧矣本府議啓內,武臣之無得處義,本有朝飭,則引病逡巡,有難曲恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
行副提學李光文疏曰,伏以,臣於日昨,伏奉敎旨,授臣以玉署之長,委臣以瀛圈之柄,恩出非常,事係至愼,人以臣爲榮,臣以籠爲懼,不知所以自措也。臣竊覸近日居是職者,率多由閣學士而進者,選部視爲成例,抑聖明之所以取於臣者,亦以是歟?臣至庸極陋,平日未嘗以文學自處,而狃於荒嬉,舊聞都亡,新知不繼,實無寸長銖重,較優於人者,而惟殿下曲加假借,自夫釋褐之初,置之圖書之府,接武於翰墨之林,於是乎人之處臣,疑若有所存,世所稱華貫淸塗,靡不通擬,至於今日所蒙,地望自別,尤非賤品之所可僥冒者,而猥登前望,至辱睿簡。噫,爲人臣立朝事君,不能效一能一勞,以報塞恩數,而乃反積犯不稱之譏,仰玷則哲之明,罪負至此,惶汗居先,況可以抗顔自居於諸學士之首,以進退一時之才彦乎?夫會圈之制,將以貯宿望經術之士,入備顧問,出贊辭命,上以潤飾笙鏞,下以砥礪名檢,則其遴選之得失,而繫世道汚隆者,顧何如也,而朝廷之官人,已失之於臣矣。夫以非其人而欲望其得人,烏可得乎?官有大小輕重之殊,才有長短能否之別,任其長則其政立,枉其能則其事乖,此自昔治朝之所以致愼於器使之際,而不可忽也。若臣之不能,分所定也,非可以强而能之,則曷若許臣以循分自去,俾公私兩得其宜也哉?且臣自少善病,痰濕之祟,轉入膏肓,少食輒痞,乍勞則眩,雖或少愈於善攝之時,臨事耗情,宛復如前,此殆同朝之所共憐,而近又爲暑雨所傷,添以新症,宛轉呻,惙惙無生意,雖欲勉承召命,決知其不堪了事矣。玆敢悉暴情實,冒控宸聰。伏乞聖慈,將臣職名,亟行遞斥,改授能者,遄完圈事,仍治臣積逋之罪,以勵臣分,千萬至祝,臣無任云云。答曰,省疏具悉。卿其勿辭行公。
丙戌六月初四日酉時,上御熙政堂。奉審承旨入侍時,同副承旨尹濟弘,假注書李秉瑩,記事官李穆淵·金興根以次進伏訖。上曰,奉審則何如?濟弘曰,臣承命馳詣宗廟,殿內奉審則無頉,第七室滲漏處奉審,則斑子第二間,從罅隙流濕,長一尺廣五寸許,神欌上點滴漸漬處,周帀爲五六寸許,從神欌邊竹隙,沾濕丁簾眉帳,爲五六寸許,從帳邊垂下,沾漬簾面,長爲二尺許,今則乾淨,只有痕跡矣。上命史官就坐,仍命退,承史以次退出。
上在昌德宮。停常參·經筵。
藥房提調趙萬永,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐相祿啓曰,明日常參·經筵,取稟。傳曰,停。
洪命周,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,同副承旨尹濟弘,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金炳朝落點。
金學敏有頉,代以李莊緖爲假注書。
李莊緖在外,代以李源益爲假注書。
李源益有頉,代以申允祿爲假注書。
徐相祿啓曰,行副提學李光文牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
又啓曰,副提學李光文牌不進推考傳旨,今方捧入,而館錄命下,已至多日,一向違召,終不承膺,事體所在,誠甚未安,更爲牌招,何如?傳曰,允。如有違牌,勿爲呼望。
金炳朝啓曰,大司憲宋穉圭,執義朴升鉉,掌令朴孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
傳于徐相祿曰,毋論孰得孰失,不過旣往之事,則彼此爭詰,至再至三,專昧共推之義,不念無辨之戒,爻象不佳,體面亦損,重臣·宰臣,兩皆非矣。行戶曹判書鄭晩錫,吏曹參判朴宗琦,竝從重推考,令政院竝卽牌招行公,如有違牌,勿爲呼望,如或復以前事陳疏,無敢捧入。
徐相祿啓曰,吏曹參判朴宗琦,特敎申飭,何等截嚴,而謂以情勢,奉牌闕外,屢度催促,無意變動,事體道理,俱極未安,從重推考,何如?傳曰,允。嚴飭入來。
傳于徐相祿曰,當該承旨推考。
徐相祿啓曰,吏曹參判朴宗琦,屢勤飭敎,不啻截嚴,而連加催促,一向奉牌,終不變動,事體所在,萬萬未安,從重推考,何如?傳曰,允。連爲嚴飭之下,終不承膺,道理豈可如是耶?萬萬未安,更爲嚴飭入來。
知事金履陽疏曰,伏以,臣嚮蒙恩暇,得以優遊來往於寬閑之域,動靜食息,罔非洪造,而潦路間關,積憊成病,歸伏江巖,曠闕祗肅,跡涉占便,冞增悚惶,仍伏念,臣之强策衰骸,依戀周行,可以止而不止者,亦已遲遲又久矣。再昨夏間,因辭度支,兼暴年至必可退之情矣,辭之未達,不能有摡聖聰,而旋卽待罪居留,旣又嬰被罪罰,含意而莫伸,省躬而自悼,經涉年歲,兀兀至今,而乃其至願苦心,實未嘗造次弛也。永矢於寤寐,設言於儕友,下逮僕隷之迷,亦莫不知臣之本心,蓋其五載江居,視家如旅者,本出於謝煩就靜,息影俟命之意,而其跡有不可誣也。夫禮經者,聖人所以斟酌人情,爲萬世章程,而其曰,四十而强仕,七十而致仕者,何四十之於七十,爲三十年,三十年爲一世,人之生也,了一世則斯已矣。顧臣通籍,今已三十有二年,則奉身告退,考時則可而識分知止,亦未暇議及矣。第念,人臣進退,從古不恒,隨時裁量,惟義之比,故年及而未退者,誠亦有之,或因擔負之重,不敢言私,或因忠愛之切,不忍便訣,而臣於斯二者,俱有擬比不倫者,古之所謂擔負者,非寵祿之謂也,謀猷足以彌綸國事,德望足以鎭安世道,其去其留,足以輕重得失,而乃臣則直是樗散匏落之一老朽耳,其於國事也世道也,殆類鵠背之氄毛,海中之乘雁,無能爲之有無者,審矣。且所謂便訣云者,以其進則處廊廟之上,退則居江湖之間,一謝朝籍,永隔脩門之謂也,而乃臣則不然,身雖退矣,農桑漁釣,不離郊坰,喘息呼吸,日通上天,依歸輦轂之下,時參起居之班,其所謂告老者,不過無職事於奔走,而謂之便訣則有間矣。臣旣無二者之拘,而加以衰凋日甚,世念日薄,餘生志願,惟是飮水江干,以俟天年而已。伏乞聖慈,諒臣言之出由衷懇,體乾道之曲遂物性,特許以致仕名目,俾得以沒齒優閒,涵泳太平,則崦嵫餘景,皆我殿下賜者,臣無任云云。答曰,省疏具悉。年前卽許則已,一兩年之間,卿之精力康旺,愈勝而無減,豈可便去乎?不允。
行戶曹判書鄭晩錫疏曰,伏以,臣以匪材,久據匪據,負乘致寇,固已料其理必無倖,至於今番所遭之謗訕,旣云晩矣,亦其微矣。若復包羞喪廉,淟涊盤礴,而不知去則必將不終日,而更有大於是,其所以辱朝紳而玷名器,尤有不可勝言者,豈非大可懼哉?是故日前猥控微懇,祈免見任,及伏承批旨,不惟不賜允許,乃反過加庇護,曲費諒誨,臣誠感極而涕,莫省攸措,際又見宰臣對章,滿紙張皇,齗齗不止,終未有覺悟底意,而尙疑臣於指無謂有之科,誠可異也。然其爲說,或有郢燕之錯認,或有芻狗之已陳,皆不足更事爭辨,而若其以畿農謂非大無,以俵災謂之太濫者,卽發前未發之說云者,有若臣創出別說,必欲攻彼乃已者然,此尤不覺發哂臣之草記,旣論其年分之錯亂,災結之妄冒,則何嘗不以農形災政爲言,而始於今疏說出耶?蓋農形之失其實,災政之欠於精,乃是本事之病根,而營邑屬欺蔽偸弄之奸,莫不由是焉潛售,故臣疏先以農形災政,從源頭劈破說去,切欲彼宰臣之庶,或因此覺悟,而乃不惟不然,其所以看得認得,至於如是,臣於是乎始知當初年分之不可不紊亂,中間奸弊之不可不狼藉,而末稍事端之不可不若是葛藤,臣雖燥口焦唇,十辨百辨,亦何所益哉?噫,臣之言行素蔑,未能見孚於同朝,出一言論一事,騰此無限唇舌,受此無限疑怒,莫非臣自取,臣當自悼而自靖而已,更何可尤人哉?此臣所以懇苦辭避,而不能止者也。且況臣素患痰癖之症,値此霖濕,越有添劇,胸膈痞塞,肩背牽引,食飮全廢,宛轉床笫,重務煩劇,一切抛閣,病中添病,日甚一日,此尤臣決難仍冒之端也。臣之情勢,旣如彼危蹙,病症又若是沈痼,俱有所決不可强者,而若徒懷嚴畏,罔念控籲,竟致國事之許大僨誤,則臣雖萬被誅戮,將何所補哉?玆敢不避煩猥,冒瀆崇嚴。伏乞聖慈,俯賜鑑諒,亟削臣所帶度支之任,以幸公私,千萬至祝,臣無任云云。答曰,省疏具悉。卿之復此對擧,亦涉支離矣。勿辭行公。
上在昌德宮。停常參·經筵。
李羲準啓曰,明日·再明日明陵忌辰祭齋戒正日相値,視事頉稟之意,敢啓。傳曰,知道。
金炳朝啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李羲準啓曰,右承旨洪命周,右副承旨李翊會,今日不爲仕進,竝卽牌招,何如?傳曰,允。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
以右承旨洪命周,右副承旨李翊會牌不進罷職傳旨,傳于李羲準曰,只推。
李羲準,以禮曹言啓曰,卽接翼陵參奉所報,則今番雨後,本陵陵上曲墻西南間半間許頹圮云矣,陵上曲墻,有此頹圮之患,萬萬驚悚,而不可無慰安之節,慰安祭不卜日,今初八日設行,改築等節,依前例,臣曹堂上進去奉審後,稟處,何如?傳曰,允。
又以吏曹言啓曰,今此翼陵慰安祭祭官中時無職名人,令該曹口傳付軍職,何如?傳曰,允。
兵曹口傳政事,副護軍單洪羲瑾·李基栽。
金炳朝,以都摠府言啓曰,副摠管李復淵以摠戎中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,禁軍別將趙華錫,素患痰癖之症,當暑添劇,無望供職,呈狀乞遞,實病旣如此,則有難强令察任,改差,何如?傳曰,允。
又以御營廳言啓曰,本廳哨官文福得,去夜宮城不勤行巡,嚴棍汰去之意,敢啓。傳曰,知道。
上在昌德宮。停常參·經筵。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平沈啓錫呈辭,持平李嘉愚未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,停。
李羲準啓曰,右副承旨李翊會,同副承旨徐相祿今日不爲仕進,竝卽牌招,何如?傳曰,竝許遞,前望單子入之。
承旨前望單子入之,鄭基善·李寅溥落點。
李羲準啓曰,新除授右副承旨李寅溥,同副承旨鄭基善,竝卽牌招,何如?傳曰,允。
傳于金炳朝曰,兼輔德許遞,與輔德兼文學未差之代,前望單子入之。
春坊前望單子入之,兼輔德徐憙淳落點,輔德李奎鉉,兼文學安光直添書落點。
傳于洪命周曰,奉審禮堂入侍。
傳于鄭基善曰,留院公事入之。
兵曹,以李晢爲禁軍別將。
兵曹,以李惟秀爲御營中軍。
鄭基善,以都摠府言啓曰,副摠管金守基以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局哨官朱載彦,受由下鄕,過限不現,揆以法音,極爲駭然,爲先汰去之意,敢啓。傳曰,知道。
又以義禁府言啓曰,忠淸監司金學淳啓本內,鴻山縣宿鴻驛徒二年半定配罪人林必榮,溫陽郡時興驛徒二年半定配罪人尹載鐸,今已限滿,令該府稟處事,啓下矣。林必榮·尹載鐸,徒限旣滿,依例放送事,分付該道道臣之意,敢啓。傳曰,知道。
前執義沈能栻疏曰,伏以,臣卽嶺外疎逖之蹤也,地分安於田畝,飮啄甘於澗木,臺閣風裁,素乏尺寸之長,雷肆侍講,終蔑涓埃之效,進無所補於明時,退無所業於鄕居,優遊淟涊,今已二十餘年于玆矣,況今犬馬之齒,已迫遲暮,鳧雁之翼,無足多寡,病與年添,漸成貞痼,惟以跧伏窮鄕,生老昇平,自期於心而已,昨年春初,臣適待罪薇院,賓待有命,召牌儼臨,而臣素患積冷,經寒猝劇,蠢動無望,坐犯違傲,孽由自作,金木猶輕,而畢竟薄勘,止於譴罷,曾未幾何,恩敍荐降,臣以百無一似之賤,無足備數於臺省,區區微分,只在於奔走竭蹶,粗效服勞之誠,而咫尺違顔,方寸難借,竝與逐隊隨行之例,而不能踵群彦之後武,分已虧矣,情亦蹙矣,至今追惟,惶汗浹背,因卽退伏田間,自訟愆尤,無復抗顔措躬束帶彈冠之念矣,千萬不自意,柏府新除,有隕自天,繼以馹召有命,使之斯速上來者,臣始也惝慌,終焉感泣,實不知如臣無用之賤品,屢蒙誤恩之若是也,矧今鞫獄纔經,少洩神人之憤,而餘憂未艾,尙有伏莽之慮,此豈名爲臺官,偃處鄕廬之時哉,第臣自來情勢之外,又有目下難强之狀,臣稟賦虛脆,素多疾病,自在强壯,筋骨已痿,纔及耆艾,齒髮遽衰,策勵駑鈍,本非可論,而趨走服勤,亦難自力,以是之故,分甘投閑,念斷榮進,便成拙規,而自今入夏以後,滯痞成積,宿暑已劇,胸腹脹懣,腰脚痿痺,委頓床玆,氣息喘喘,際玆,聖恩已勤於收簪,私分不敢於俟屨,則臣雖至愚,亦具彝性,豈不欲銜恩怵義,强策趨承,粗伸叩謝之忱,而以其情則不可以事屬旣往,自贖重戾也,以其病則亦難以期以時月,可責差完也,臣情到此,吁亦戚矣,玆不得不扶舁病軀,寸進中路,抖擻昏冒,略構文字,敢陳疾痛之呼,兼暴衷素之懇。伏乞天地父母,俯垂鑑憐,卽命臣職,特賜遞改,仍治臣逋慢瀆撓之罪,以昭法紀焉,臣旣不以見職自處,則何敢贅他,而方今千古所無之逆變出,而國人皆曰可殺,則臣豈不明張嚴討,以伸沫飮之義哉,噫,近日世道益下,人心訛誤,遐鄕無賴之輩,無難公肆胸臆,詬罵朝廷,做出無根之說,作爲惑衆之計,已是凜然寒心者,而頃年仁白之逆,誠一與妖造訕之凶肚逆節也,王章雖伸,天討肆行,而乃其梟獍種類,鬼蜮心腸,終不懲畏,幻頭換面,至於今番掛書賊致奎·昌坤之至凶至慘而極矣,臣僻在嶺徼,未參鞫座,朝紙所出,亦難頻接,則雖未知凶招之根因,獄情之顚末,而第就其凶賊決案而看之,其指斥誣毁之凶言,誑惑煽亂之悖招,令人髮豎而心掉,直欲手磔而口臠,從古亂逆,何代無之,而豈有如此賊之載籍所無之凶哉,臣於此,不以誅止其身,謂之夬伸,而實爲世道憂也,人心憂也,惟彼兩賊,論其居則遐方之賤也,語其人則流丐之類也,國家之於遐方流丐,有何怨尤之可言,而其亂言誣斥之辭,設計投掛之變,若此之凶且慘也,變不虛生,必有其由,臣思之及此,不覺繞壁憂歎,而憂歎之不足,繼之以疑憤弸中也,雖以揆箚臺疏觀之。性浩之小冊祕訣之文,片紙妖讖之書,俱爲見捉於文書搜探之中,申綱之能文善生之說,吾黨同心之語,已爲吐出於奎·坤問答之招,則祕訣妖讖,卽兩賊掛書中標套也,吾黨同心,亦兩賊凶圖中脈絡也,大僚之論列,已悉其情狀,臺臣之請覈,竝治其黨與,則殿下有何顧惜於渠輩,而一則只施刑配而止,一則尙靳嚴鞫之命也,臣伏見賜大僚之批旨,若曰,所被之刑訊,足以爲懲,又若曰,國家之出一逆賊,設一鞫獄,卽萬萬不幸之事,寧欲王章有失,鞫獄決不可更設,大聖人好生之德,恤刑之意,藹然於辭批之間,臣固萬萬欽仰,而第伏念,窮覈獄情,鞫體之大關也,生道殺人,聖王之大政也,治逆設鞫,非不爲國家之不幸,而愛克厥威,亦豈非國家之失刑乎,古人有言曰,火之威烈而民必畏之,故犯之者少,水之性弱而人易狎之,故溺之者衆,此眞刑政之善喩也,苟或過於包容,牽於姑息,使彼凶逆之徒,種下生種,潛滋暗長,終至不得不治之境,則他日之不幸,恐不止爲今日之不幸也,所以治獄之法,雖屢加刑訊,而餘悸未已,則不可以略施之刑,可懲其後也,雖纔撤鞫獄,而餘黨未治,則不可以已撤之鞫,難於更設也,世豈有訣讖標套,根脈旣援,而罪止竄配,同心同黨,腸肚相連,而緩於鋤治者乎,臣謂刑配罪人柳性浩,更施加刑島配之律,充軍罪人申綱,亟允臺臣之請,嚴鞫得情,斷不可已也,臣聞治癰而不去其膜,則餘毒必肆矣,斬草而不刈其根,則餘蔓必滋矣,惟彼凶奎凶坤之逆,若諉之以流丐微賤之類,而或忽究覈鋤治之方,則又不知何許魑魅鬼怪之輩,藏頭匿影,興訛做妖,使民心疑惑,道途騷屑哉,伏願殿下,廓揮乾斷,明示典刑,勿以鯨鯢之已誅,或緩鋤根之方,勿以蟣蝨之至微,少釋堅氷之慮,使遠近民庶,夬知邦憲之不可犯,作孽之不可逭,亦命攸司,行會于各道列邑坊曲,或有愚蠢無知之民,藏置左道不經等書者,這這査問搜出,一依嚮者治邪學時藏妖書者詣官自首燒火之例,則亦可爲靖世道定人心之一助,乞賜留神採納,不以人微而廢言焉,臣無任云云。省疏具悉所陳,予意豈無斟量而然,正學明則人心自正,而妖讖不經之書自廢,不然則非禁令所能止也,爾言不思矣,爾之職名,已遞矣。
丙戌六月初七日申時,上御熙政堂。翼陵陵上奉審後,禮曹堂上入侍時,右承旨洪命周,假注書李秉營,記事官李穆淵·金興根,禮曹判書金履載以次進伏訖。上曰,奉審則,何如?禮曹判書金履載曰,臣馳詣翼陵,陵上曲墻頹圮處奉審,則西南間曲墻半間許上層內面缺落,瓦子脫墜,旣非內外面全體俱頹,役處不甚浩大,故姑俟雨晴,以從便修補之意,申飭于陵官矣。上命就座,履載就座,又命承史就座,仍命以次退出,諸臣以次退出。
上在昌德宮。停常參·經筵。
夜自五更至初九日開東,灑雨下雨,測雨器水深一分。
李寅溥啓曰,明日常參·經筵,取稟。傳曰,停。
鄭基善啓曰,大司憲宋穉圭,執義朴升鉉,掌令林孝憲在外,掌令林翰鎭,持平沈啓錫呈辭,持平李嘉愚未肅拜,監察茶時之意,敢啓。傳曰,知道。
洪命周啓曰,假注書李秉瑩,身病猝重,勢難察任,今姑改差,何如?傳曰,允。
李秉瑩改差,代以成遂默爲假注書。
金炳朝啓曰,卽者,副修撰尹正鎭,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。
李寅溥,以弘文館言啓曰,本館下番闕直,事甚未安。修撰朴英載·徐淇修,竝卽牌招,以爲推移入直之地,何如?傳曰,允。
鄭基善,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
洪命周,以戶曹言啓曰,肅敬齋雨漏修改吉日,令日官洪晩中推擇,則今六月十一日卯時爲吉云,以此日時擧行之意,敢啓。傳曰,知道。
李寅溥,以禮曹言啓曰,卽接江原監司移文,則今丙戌年秋享各祭香祝幣,纔已齎奉下來,故依例祗受,開坼奉審,則祝貼四度,俱有渝汚處,雖緣中路之遭雨,極爲驚悚,而勢難循例頒送,還爲齎奉上送,更卽修正下送之地云矣,莫重祝文,不善奉護,有此沾濕之患,萬萬悚惶,卽令番室,更爲修正下送,原祝文,亦令香室,淨處燒火,而香陪書吏不善奉護之罪,令攸司從重科治,何如?傳曰,允。
上在昌德宮。停常參·經筵。
鄭基善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,明日,乃是初伏,自明日處暑間,視事頉稟之意,敢啓。傳曰,知道。
洪起燮啓曰,行左承旨李羲準,右承旨洪命周,右副承旨李寅溥,今日不爲仕進,卽爲牌招,何如?傳曰,竝許遞,前望單子入之,待下批,牌招察任。
承旨前望單子入之,申在植·金䥧·洪羲瑾落點。
洪起燮啓曰,新除授承旨金䥧,以前任安州牧使,方在解由未出中,何以爲之?敢稟。傳曰,勿拘。
金炳朝啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪命周落點。
金䥧,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
以修撰朴英載·徐淇修牌不進罷職傳旨,傳于金䥧曰,只推。
金䥧,以弘文館言啓曰,臣等以新錄事,今方齊會本館,雖已備員,而校理尹心圭,副校理李同淳在外,上來遲速,有難等待,副修撰尹正鎭陳疏徑出,旣有帶職僚員,則有違館規,不得會圈,何以爲之?而修撰朴英載·徐淇修,旣有只推之命,與副校理洪赫,一體牌招,同參會圈,何如?傳曰,竝許遞,前望單子入之。
鄭基善啓曰,大司憲宋穉圭,執義林升鉉,掌令朴孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于鄭基善曰,只推。
以左副承旨洪羲瑾牌不進罷職傳旨,傳于申在植曰,只推。
申在植啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
申在植,以都摠府言啓曰,副摠管李惟秀,以御營中軍,本營褒貶進參事,晝仕出去之意,敢啓。傳曰,知道。
金䥧,以戶曹言啓曰,時御所內各司,依定式發遣本曹正郞臣李謙秀,與兵曹參判臣尹致謙,佐郞臣尹升烈,東所衛將臣韓國養西所衛將臣李勉健,南所衛將臣慶恒運,北所衛將臣任榦,眼同看審後,有頉處別單書入,而修改,則擇日擧行之意,敢啓。傳曰,知道。
上在昌德宮。停常參·經筵。
藥房都提調沈象奎,提調趙萬永,副提調金䥧啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
鄭基善啓曰,大司憲宋稚圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
洪起燮啓曰,左副承旨洪羲瑾,今日不爲仕進,卽爲牌招,何如?傳曰,允。
傳于申在植曰,大臣·備局堂上引見。
金䥧啓曰,藥方三提調,持湯劑來待矣。傳曰,封入。
洪起燮啓曰,假注書申允祿,身病猝重,勢難察任,改差,何如?傳曰,允。
申在植,以兵曹言啓曰,五衛將諸安國·李秉鉉,俱以病難供職,呈狀乞遞,改差,何如?傳曰,允。
有政。吏批,判書趙萬永進,參判朴宗琦在外,參議徐憙淳牌不進,左副承旨洪羲瑾進。以柳相亮爲刑曹參判,洪遇燮爲右尹,林處鎭爲戶曹參議,尹致謙爲同義禁,朴性善爲濟用主簿,崔日運爲金井察訪,學正單金在榮,學錄二單朴偀·張鉉喆。
兵批,判書朴宗薰進,參判尹致謙病,參議李衡柱病,參知金喆遠病,行左承旨申在植進。以金魯敬爲知事,李錫奎爲都摠管,李觀植爲副摠管,崔聲遠爲同知,李義權爲宣傳官,李濟完·徐章輔·李錫龜·洪槏·姜大璜爲五衛將,沈昌植爲忠翊將,金宗埰爲景福將,李敬國爲慶熙將,白弘儉爲守門將,柳光魯爲宣傳官,李寅曙爲溫萬戶,黃士岐權管單金起正,護軍申絢·李羲準·李鍾運·朴潤榮,副護軍朴晦壽·徐相祿·李寅溥·李翊會·尹濟弘·柳台佐·李漢祖·李夔秀,副司直沈能栻·崔仁簡·李仁迪·李·尹心圭·洪赫·李同淳·李圭祊,副司果朴英載·徐淇修·尹正鎭·金思稙·尹羲烈,副司勇李志泰以上竝單付。
吏批,再政。以李寬永爲贊儀,左尹單洪遇燮,右尹單金陽淳。
兵批,再政。以李勗爲五衛將,南濟和爲部將,同知單姜大璜,僉知四單李濟完·徐章輔·沈昌祖·李錫龜,護軍鄭宅升,副護軍李誾彬·李齊年·李秉逵·崔光鉉以上竝單付。
以吏曹參議徐憙淳牌不進罷職傳旨,傳于金䥧曰,只推。
以李民愚爲假注書。
以大司諫洪命周,司諫鄭禮容,獻納朴奎壽,正言金羽根·辛蓍根,掌令林翰鎭,持平沈啓錫·李嘉愚牌不進罷職傳旨,傳于鄭基善曰,只推。
鄭基善,以義禁府言啓曰,卽接月令醫員洪禹喆手本,則時囚罪人金魯巖,猝得泄痢之症,度數頻數,眞元大脫,轉側須人,食飮全却,目下症形危篤云,罪人病勢如此,則一邊保放,一邊草記,曾有定式矣,金魯巖姑爲保放之意,敢啓。傳曰,知道。
知事金履陽疏曰,伏以,臣於日前,冒陳告老之章,私自以爲,抽瀝肺肝,竭無餘蘊,及奉批旨,未賜兪允,職由臣之辭不足以感動,誠不足以上格,而竊仰聖念,猶以臣備諸簪履之末,不忍棄捐,惜其遽去,至以臣精力之康旺,曲煩辭敎,願雖未獲,而恩實淪,情有未達,而感極出涕,第伏念,凡人受氣,豐嗇不齊,蒲柳松柏,不能無先零後凋之差,而少而旺,老而衰,卽理之常也,聖人語常而不語變,故大率以年數,爲從政之限,而初不以衰旺域之也,假使臣四體彊剛,不異少壯,掀拂白髯,翶翔要路,尙足爲市童之指笑,況臣之齒髮外凋,人所共睹,神精內涸,心所獨知,秪緣半世窮賤,自待菲薄,愼重將攝,不竝素貴,故人或認以視年稍康,而奈其榮魄潛消,焦火上升,眩矒無時,玄白不分,一如老木外完而中枵,有遇風必顚之象,此所以必欲及時告退,暫假優閒,鳴號瀆撓而不知休也,況臣賦性麤荒,全不沈細,信心妄行,遇事多錯,而偏蒙兩朝煦嫗覆燾之恩,立朝三十年,倖免大戾,近尤老悖,動輒跋疐,若或夜行不息,自底顚越,則雖天地之洪造,恐無以隨事涵貸,隨處扶竪,克全終始之澤,此尤臣之所大懼也,顧臣據守,旣無甚違於禮經,念臣去留,亦無大關於朝廷,量臣衰憒,實難陳力於率職,而優容禮使,各得分願,自是昭代之盛節,淸朝之美事也,故挽近以來,縉紳大夫之如臣情懇者,無有不準請者,臣雖最居人下,無足比數,而其所以希冀顒望於均視無偏之地者,又自有不容已者矣。伏乞聖慈,少寬再告之瀆,俯循至誠之懇,特賜開許,獲遂苦願,則臣雖朝承命夕而死,萬萬無餘恨矣,臣無任云云。答曰,省疏具悉再懇,愈見卿切至之意,可不爲卿成就,以重晩節乎,所請依施。
丙戌六月初十日辰時,上御熙政堂。藥房入診,大臣·備局堂上引見入侍時,都提調沈象奎,提調趙萬永,副提調金䥧,假注書申允祿,記事官李景在·李穆淵,待敎金興根,行左承旨申在植,假注書成遂默,事變假注書朴偀,兵曹判書朴宗薰,刑曹判書李海愚,行護軍朴周壽·申鴻周·趙鍾永·柳相亮·金逌根,應敎趙忠植以次進伏,醫官李彦厚·李命運進伏楹外訖。上命進前,象奎曰,近日潦炎,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命醫官診候,彦厚等以次診候訖,退伏奏曰,脈候調均,而第似微有暑症矣。象奎曰,當此炎節,進服治暑之劑,實合將攝之道,臣等,當退與諸醫官,議定湯劑矣。上曰,唯。上曰,大臣奏事。象奎曰,各宮房稅納之分遣導掌,爲小民切骨之弊,往在丙申初元,特軫此狀,別下絲綸,自戶曹捧給各該宮房事,節目定式,其爲嚴截,至今恪遵,各宮房亦各操愼,惟待該曹捧給而受去矣。近年以來,忽生別弊,船民等之被困於宮屬,轉益難支云,故其委折,捧甘戶曹,使之査報矣,卽見該曹所報,則以爲,宮屬之不畏法不怕官,自來伎倆,而前期出江,侵漁船人,及其穀物之到泊也,自外私和則順且無事,若入庭斛捧,則百般點退,必也生梗而後已,於是乎每石添價,每結酒債等科外名色,層生疊出,江民痼瘼,莫甚於此,外此錢邊免稅,亦是自本曹捧給者,而無論某邑,各自該宮,捉致邸吏,杖之囚之,準數直捧,然後只給陳省,使之成出尺文,錢則不入曹門云,當初結民百般之弊,今則反復移於江民及邸吏,江民邸吏,亦是民也。仰念昔年懇惻之聖意,寧不萬萬悚懍也哉,到今矯捄之方,非有別般事件,自有丙申下敎定式,則該曹只當依定式捧給,宮房只當依飭令受去,宮屬焉敢爲自下侵擾之弊乎,元節目中若有可以追入條件,則更加商量,報本司添錄施行之意,分付戶曹,旣是先朝定制,又此筵稟申飭,則此後若有復踵前習之患,該宮次知中官,自本司草記重勘,斷不饒貸,此意一體分付,何如?上曰,依爲之。出擧條象奎曰,禁府照律時,以啓目勘處則付入功議,以草記勘處則功議不爲付入,而若有功議區別勘處之下敎,則草記亦以功議付入,其法典之不得付入功議者,卽枉法殺人及贓汚條,而賦汚亦有大小,故先朝癸丑,收議於大臣,以災結百結以上犯用,還穀千石以上犯用,爲不付功議之贓汚,除非枉殺贓汚兩罪,則皇明制律,雖云尙嚴,亦置於八議條矣。近年以來,王府擧行,過於畏愼,時囚功議,雖啓目,或有付入不付入之時云,如是則法例自有出入,而甚非廷尉當之義也,自今法典所載枉殺贓汚兩罪外,照律啓目,無或不付功議以入,而若復因循襲謬,則令政院隨卽察推,何如?上曰,依爲之。出擧條象奎曰,向以湖西營閫擧行之稽緩,道帥臣竝爲論罷,而旋以罪人發捕時,閫鎭初無報巡營之事,道臣則仍請分揀,帥臣則從當詳其事狀,從重更勘爲奏矣。追聞當初營將發捕關文,亦不關由於兵使云,該營將事,誠甚妄錯,而日前已爲勘處,關文雖不經見,事在營下,則因此稽報,亦甚疎謬,而罷職已蔽其罪,前兵使更勘一款,置之,至如今番該閫鎭討捕輩之能不淹日,而捉得奎·坤兩賊,亦足嘉尙,分付該閫營,指名報來,特施賞典,實爲酬奬聳勸之道,故敢達矣。上曰,依爲之。出擧條象奎曰,法司堂上之曠員可悶,前亦提奏,而刑曹參判,聞方在外,尙未行公,漢城右尹,亦久未差代,在外秋堂,今姑許遞,政官牌招開政,與未差之右尹,一體差代,何如?上曰,依爲之。出擧條象奎曰,判府事李相璜鄕廬,在於高陽地矣,方欲從近下去,以爲將息之地,而旣非久計,則有難陳疏,故敢此仰達,使之從便往來,何如?上曰,唯。上曰,諸宰奏事。宗薰曰,別無可奏矣。上曰,玉堂所懷陳之。忠植曰,別無所懷矣。在植曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加味生脈散,自今日一貼式煎入事。出榻敎上命大臣就座,又命大臣先退,諸臣以次退出。
上在昌德宮。停常參·經筵。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,諫院無詣臺之員,事甚未安。未肅拜·呈告人員,竝卽牌招,何如?傳曰,允。
申在植啓曰,左副承旨洪羲瑾,右副承旨鄭基善,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
金䥧啓曰,藥房提調·副提調,持湯劑來待矣。傳曰,封入。
承旨前望單子入之,李恒權·朴晦壽落點。
傳于金炳朝曰,京畿暗行御史入侍。
大司諫洪命周啓曰,喉司之恩遞纔宣,薇垣之特點忽下,百回莊頌,一心感結,叩謝是急,隨牌出肅,而第於合啓,義難聯參,曾叨臺地,每爲引避,曲循衷懇,輒蒙體諒,今玆處義,亦豈異同,以此情踪,不可蹲據於臺次,請命遞斥臣職。答曰,依啓。
金炳朝啓曰,持平李嘉愚,旣已肅謝,不爲傳啓,直爲出去,事甚未安。推考,何如?傳曰,允。
李恒權啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李志淵落點。
本館錄圈點三點,黃基安·閔英世·李基華·李禮延·姜泰重·柳幼麟·鄭知容·李趾秀·李在鶴·朴容壽·鄭煥義·李憲兢·張敎根·金遇明·黃浩民·李根中·金羽根·徐左輔·李淵祥·吳致愚·李應信·趙秉鉉·趙容和·金鍏·李圭祊·曺龍振·徐萬淳·李正耆,已上取二十八人。
玉堂前望單子入之,校理朴來謙,副校理金裕憲·趙萬協,修撰朴齊明·鄭東煥,副修撰鄭鴻慶·柳致睦落點。
金炳朝啓曰,卽者,應敎趙忠植,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于金炳朝曰,吏曹參議有闕之代,前望單子入之。
吏曹參議前望單子入之,金蘭淳落點。
兵曹口傳政事,副護軍徐憙淳。
以司諫鄭禮容,獻納朴奎壽,正言金羽根·辛蓍根牌不進罷職傳旨,傳于朴晦壽曰,只推。
特進官抄啓,申鴻周·鄭漪·洪時濟·金鐮·李鍾運·金陽淳·李鶴秀·李光憲·金基常·尹致謙·朴宗喜·金熙華·蔡弘遠·呂東植·李錫祜·洪起燮·金學淳·李羲準·申在植·朴綺壽·柳河源·柳相亮。
金䥧,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以弘文館言啓曰,本館下番闕直,事甚未安。副應敎朴潞壽,卽爲牌招,姑降入直,何如?傳曰,允。
又以禮曹言啓曰,宗廟第七室龕內北邊斑子滲漏處修改,待快晴擇日擧行事,前已啓下矣。修改之節,今當磨鍊,而謹考謄錄,則正間內龕室上修改時,有移還安節次,而朴工及道里上修改,則設雲梯擧行,無移還安節次矣,今此沾濕點滴,雖及於神欌上,而罅漏修改處,在於北壁道里上,可以設雲梯擧行,而臣曹不敢擅便,何以爲之乎?敢稟。傳曰,設雲梯擧行。
朴晦壽,以都摠府言啓曰,副摠管李復淵,以訓鍊院兼都正,本院褒貶進參事,晝仕出去之意,敢啓。傳曰,知道。
又以兵曹言啓曰,宣傳官廳薦會在卽,而行首宣傳官,今方有闕,不得擧行云,其代口傳差出,以爲趁期會薦之地,何如?傳曰,允。
兵曹口傳政事,以南錫九爲宣傳官。
朴晦壽,以義禁府言啓曰,大逆不道罪人昌坤子貞,出繼於其五寸叔昌秀處云,而旣無禮斜,更令道臣發關該縣,三式帳籍及其他可據文蹟,詳査報來後,依律擧行事,草記蒙允,行會本道矣,卽者,陰城縣監成奎柱査報及成冊內,貞出繼,各別詳査,則昌秀所居隣里皆曰,昌秀之養子,而其所成娶,亦昌秀之主張云,考其帳籍,則始入於乙酉式帳籍昌秀率下,故三式帳籍,謄書修成冊上送云矣。貞出繼,旣有隣里衆招之公證,又有昌秀率下之帳籍,則其出繼與否,別無可疑,貞依律文免絞,平安道昌城府,緣坐爲奴,而今方捉囚淸州營獄云,依例令刑曹押送配所,其餘支屬,竝捉囚鎭川縣云,而俱非應坐之類,卽爲放送事,分付該道臣,何如?傳曰,允。
吏曹參議徐憙淳疏曰,伏以,臣之虛縻是職,居然四箇月矣,豈眞以才堪承佐,晏若固有也哉,惟是事無專責,義無必辭,以陳力就列,爲一半分報效之道,故因仍蹲冒,式至于今,今焉京察在邇,備員行政,卽不過隨例進參,則復何必控辭飾讓,而第臣脆薄之質,素多疾病,重以霖濕暑熱之中,將攝失宜,數日以來,滯泄猝劇,眞元隨敗,胃弱而食飮全却,神瞀而眩暈忒甚,委頓床笫,實無時日內蠢動之望,雖使亟加療治,再明貶坐,勢不得强策赴公,則應行諸務,緣臣稽滯,非私心之所敢安也,此時之瀆擾丐免,誠知悚惶,而如或嚴畏趦趄,不卽陳暴,則公私狼狽,有不可言,玆將疾痛必呼之情,仰祈父母惟憂之恩。伏乞聖慈,俯賜鑑諒,亟遞臣所帶銓銜,俾公務無滯,微分獲安焉,臣無任云云。省疏具悉,所請依施。
應敎趙忠植疏曰,伏以臣母,素抱癖積之症,近因霖濕,一倍苦劇,臣於此時,實無離捨之望,而瀛錄有命,不敢言私,黽勉仕進,仍爲滯直,卽接家信,則臣母病情,非徒無減,重傷炎熱,又添別症,口逆而食飮全却,積升而神精昏塞,委頓床褥,轉側須人,臣自聞此報,按住不得,玆敢忙陳短章,徑出禁扃,伏乞聖明,亟遞臣職,俾便救護,仍治臣瀆擾之罪,以肅朝綱,千萬幸甚,臣無任云云。省疏具悉。爾其勿辭救護。
丙戌六月十一日申時,上御熙政堂。京畿暗行御史入侍時,左副承旨金炳朝,假注書李民愚,記事官李景在·金興根,暗行御史權馥,以次進伏訖。上曰,御史進前。馥進前,上曰,善爲往還乎?馥曰,好爲往來矣。上曰,注書姓名,誰也?炳朝曰,李民愚也。上問列邑弊瘼,馥曰,許多弊瘼,難以言辭盡達,故謹修別單,以備睿覽,而大抵民情,今年則時雨周洽,庶有豐稔之望,而纔經昨年凶荒,又當麥歉,目下困瘁之狀,不一而足,其中最大條件七事,詳陳於別單,自朝家另念申飭,俾有實效焉。上命御史先退,又命退,諸臣以次退出。
上在昌德宮。停常參·經筵。
卯時,灑雨下雨,測雨器水深六分。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,右副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李友秀落點。
金䥧啓曰,藥房副提調,持湯劑來待矣。傳曰,封入。
以副應敎朴潞壽牌不進罷職傳旨,傳于金䥧曰,只推。
金䥧,以弘文館言啓曰,本館下番,姑降入直,事甚未安。新除授修撰朴齊明·鄭東煥,副修撰鄭鴻慶,竝卽牌招,以爲推移入直,校理朴來謙,一體牌招察任,何如?傳曰,允。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
以校理朴來謙,修撰朴齊明·鄭東煥,副修撰鄭鴻慶牌不進罷職傳旨,傳于金䥧曰,只推。
金䥧,以奉常寺都提調·提調意啓曰,東耤親耕田所種大麥打作,則所出爲六石十斗,小麥打作,則所出爲十三斗之意,敢啓。傳曰,知道。
李友秀,以都摠府言啓曰,副摠管李復淵,以摠戎中軍,本營褒貶進參事,晝仕出去之意,敢啓。傳曰,知道。
又以訓鍊都監言啓曰,本局別將趙恩錫,身病甚重,勢難察任,改差,何如?傳曰,允。
右副賓客李龍秀疏曰,伏以,臣於月初,伏奉賓客除命,當此离筵開講之際,理宜竭蹶趨承,而第臣父臣肇源,方帶是任,公格雖曰無拘,私義殊非所安,年前猥叨,亦値如此之時,冒進實狀,特蒙體諒,今者復叨,與其時義無異同,三度加由,恩出格外,而顧臣所處,終未敢因仍蹲據,玆不得不略控短章,仰冀鞶遞。伏乞聖明,亟賜鐫改,以安私分焉,臣無任云云。答曰,省疏具悉。所請依施。
上在昌德宮。停常參·經筵。
自卯時至人定,灑雨下雨,測雨器水深二分。
申時,地動。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金䥧啓曰,藥房副提調,持湯劑來待矣。傳曰,封入。
申在植啓曰,假注書成遂默,身病猝重,勢難察任,改差,何如?傳曰,允。
成遂默改差,代以金在榮爲假注書。
金䥧,以弘文館言啓曰,本館下番,姑降入直,事甚未安。校理朴來謙,修撰朴齊明·鄭東煥,副修撰鄭鴻慶,旣有只推之命,校理朴來謙,卽爲牌招察任,修撰朴齊明·鄭東煥,副修撰鄭鴻慶,竝卽牌招,以爲推移入直之地,何如?傳曰,允。
以校理朴來謙,修撰朴齊明牌不進罷職傳旨,傳于金䥧曰,只推。
傳于申在植曰,左賓客許遞,與賓客未差之代,前望單子入之,春坊兼帶玉堂許遞,前望單子入之。
賓客前望單子入之,金履喬·李龍秀落點。
玉堂前望單子入之,校理鄭禮容,副校理徐英淳落點。
吏曹口傳政事,左賓客單金履喬,右副賓客單李龍秀。
傳于申在植曰,在外吏曹參判許遞,政官牌招開政。
金炳朝啓曰,大司憲宋稚圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫鄭禮容,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
金䥧,以內醫院都提調·提調意啓曰,院內醫安宗錫有頉代,前正卞鍾淳差下之意,敢啓。傳曰,知道。
金炳朝,以都摠府言啓曰,副摠管李鐵求,以訓鍊院都正,官員等褒貶同議事,外兵曹晝仕出去之意,敢啓。傳曰,知道。
又以兵曹言啓曰,卽接弘化門入直哨官池得源手本,則弘化門南邊月廊外壁三間許頹圮云,爲先令紫門監,堅實圍排,把守軍兵,弘化門入直軍十五名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,弘化門南邊月廊外壁三間許頹圮處,弘化門入直軍十五名除出,將校一人率領,限改築間,嚴加守直之意,敢啓。傳曰,知道。
又以義禁府言啓曰,保放罪人金魯巖,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,法聖僉使金魯巖原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,全羅道領運差使員法聖僉使金魯巖原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李恒權曰,禮房承旨,馳詣宗廟·景慕宮,奉審摘奸以來。
金䥧啓曰,藥房副提調,持湯劑來待矣。傳曰,封入。
李恒權啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以掌令林翰鎭,持平李嘉愚·沈啓錫,獻納朴奎壽,正言金羽根·辛蓍根牌不進罷職傳旨,傳于金炳朝曰,只推。
李恒權,以弘文館言啓曰,本館上番闕直,事甚未安。校理朴來謙,修撰朴齊明,旣有只推之命,與副應敎朴潞壽,一體牌招,以爲推移入直之地,何如?傳曰,允。
又以弘文館言啓曰,新除授校理鄭禮容,卽爲牌招察任,何如?傳曰,允。
又以弘文館言啓曰,新除授副校理趙萬協時在京畿楊州地,徐英淳時在忠淸道公州地,副修撰柳致睦時在慶尙道安東地,經筵入番事緊,請竝斯速乘馹上來事,下諭。答曰,依啓。
以副應敎朴潞壽牌不進罷職傳旨,傳于李恒權曰,只推。
李恒權啓曰,卽者,說書李根友,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李恒權,以侍講院言啓曰,說書李根友,以其親病,纔已陳疏徑出,下番闕直,事甚未安。兼說書李景在,以翰林除本仕,司書朴容壽,兼司書金鏴,竝卽牌招,以爲推移入直之地,何如?傳曰,允。
李恒權啓曰,吏曹判書趙萬永,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體更爲牌招
又啓曰,吏曹判書趙萬永牌不進推考傳旨,今方捧入,而開政命下之後,如是違牌,事甚未安。參議金蘭淳陳疏,判書更爲牌招,何如?傳曰,允。
又啓曰,吏曹參議金蘭淳,疏批已下,一體牌招,何如?傳曰,允。
有政。吏批,判書趙萬永進,參判未差,參議金蘭淳進,左副承旨李恒權進。啓曰,廣州府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以李文會爲吏曹參判,尹秉烈爲司諫,鄭基直爲利川府使,朴蓍會爲長湍府使,金箕景爲廣州判官,洪起燮爲同經筵。
吏批,再政。以李羲準爲同經筵,李肇源爲濟用提調,宋啓洙爲陜川郡守,沈源祖爲牙山縣監。
吏批,三政。又啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以金尙義爲典牲判官,李魯俊爲公州判官。
兵批,判書朴宗薰病,參判尹致謙病,參議李衡柱病,參知金喆遠入直進。右副承旨金炳朝進,奉朝賀單金履陽,同知單金宗埰,僉知單李敬國,護軍朴宗琦,副護軍洪羲瑾·鄭基善·朴晦壽·洪命周,副司直安光直·金裕憲。
兵批,再政。同知單洪槏。
金炳朝,以兵曹言啓曰,內禁衛將朴蓍會,身病猝重,無望供職,呈狀乞遞,改差,何如?傳曰,允。
又以兵曹言啓曰,金虎門北邊月廊訓局砲手直所外面缺落處,今已畢築矣,晝察夜巡軍,解送直所之意,敢啓。傳曰,知道。
又以訓鍊都監言啓曰,因兵曹草記,金虎門北邊月廊外面半間許缺落處,今已修築,把守軍兵,還入直所之意,敢啓。傳曰,知道。
吏曹參議金蘭淳疏曰,伏以臣,學不足以通方,才不足以需時,固不可備數於百執事之末,而過蒙洪造,承藉先蔭,內外踐歷,殆踰涯分,通籍十餘年之間,居然到下大夫之列,山負難力,河飮已充,每自循省,愧懼常切,只以杜門謹拙,爲一分自守之道矣,不自意三銓新命,又及於臣身,臣誠惝怳恧蹙,尤不知自措也,噫,銓選之法,雖屬於長官,而參聞之責,亦在於佐貳,緊任差除,有時代斲,注擬通塞,多從末議,其選本峻而其任隨重,苟非才學望實,爲世所推者,則莫或居之,豈可擬議於如臣庸碌最居人下者乎,王政以名器爲重,臣分以廉防爲義,上或不擇能否而輕授,下或不量材具而冒受,則濫竽之誚,負乘之懼,猶屬一身上事,而其於累聖簡而招物議,何哉,臣疎迂病懶,與世相違,朋儕常罕過從,班簿全昧閥閱,官方政格,一未經意,以此而欲令參可否任激掦,殆無異於責聾瞽以聲色,其勢亦末由也已,臣家世受恩,與天無極,夷險燥濕,何所可擇,而至於華貫淸選之萬不相稱者,則何可趨走爲恭,强其不能,使國體苟艱,而家聲忝壞也哉,左右參議,揣量已熟,召牌之下,承膺無路,玆敢略暴情實,仰瀆崇嚴。伏乞聖明,俯垂矜諒,亟命刊改臣新授職名,仍治逋慢之罪,臣無任云云。省疏具悉。爾其勿辭察職。
說書李根友疏曰,伏以,臣之老母,年迫七耋,素患貞疾,近益沈痼,而臣身在公,則暫時離側,一念憧憧,卽接家信,則暑感外侵,症形越添,頑痰內肆,咳嗽緊急,飮啖全却,氣息益綴,臣自聞此報,方寸煎灼,按抑不得,玆控衷懇,徑出禁扃。伏乞聖慈,俯垂鑑諒,亟遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調沈象奎,提調趙萬永,副提調金䥧啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御加味生脈散,自今日停止事,榻前下敎。
備忘記,玉江萬戶朴聖大下直,長弓一張,長箭一部,片箭一部,筒兒一箇賜給。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而上前開坼相値,不得來會云矣,敢啓。傳曰,知道。
洪起燮啓曰,右承旨李友秀,今日不爲仕進,卽爲牌招,何如?傳曰,允。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
以右承旨李友秀牌不進罷職傳旨,傳于洪起燮曰,只推。
以校理鄭禮容牌不進罷職傳旨,傳于李恒權曰,只推。
以司書朴容壽,兼司書金鏴牌不進罷職傳旨,傳于李恒權曰,只推。
李恒權,以侍講院言啓曰,下番連日闕直,事甚未安。司書朴容壽,兼司書金鏴,旣有只推之命,竝更牌招,以爲推移入直之地,何如?傳曰,允。
以司書朴容壽,兼司書金鏴牌不進罷職傳旨,傳于李恒權曰,只推。
李恒權,以內醫院都提調意啓曰,提調趙萬永,時帶銓任,大政當前,職務相妨,今姑許遞,其代令該曹口傳差出,何如?傳曰,允。
吏曹口傳政事,以李錫奎爲內醫提調。
金䥧啓曰,卽伏見諸道今春夏〈等〉褒貶啓本,則江原監司洪敬謨,黃海監司趙晉和,守令無一人居下,殊無嚴明殿最之意,竝推考警責,何如?傳曰,允。
金炳朝啓曰,卽伏見諸道今春夏等褒貶啓本,則京畿水使李升權,忠淸水使沈日永,黃海水使李商一,全羅監司曺鳳振,左水使金魯甲,南兵使尹郁烈,邊將無一人居中居下,全羅右水使金相順,慶尙監司趙寅永,北兵使鄭來升,邊將無一人居下,殊無嚴明殿最之意,竝推考警責,何如?傳曰,允。
李恒權,以弘文館言啓曰,校理鄭禮容,旣有只推之命,卽爲牌招察任,何如?傳曰,允。
又以禮曹言啓曰,各陵殿園墓,本曹郞廳四學童蒙敎官,通禮院·成均館·典牲署,東西活人署·東南關王廟·圖畫署官員等,今丙戌年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·掌樂院·東西氷庫·禮賓寺·觀象監·內醫院·司譯院·惠民署·典醫監官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
金炳朝,以兵曹言啓曰,卽接東所衛將金應晦牒報,則貳極門北邊內宮墻頹圮處,今已修築云,把守軍還爲入直之意,敢啓。傳曰,知道。
又以禁衛營言啓曰,因兵曹草記,貳極門北邊內宮墻二間許頹圮處,今已修築,把守軍還入直所,將則解送之意,敢啓。傳曰,知道。
又以兵曹言啓曰,弘化門北邊十字閣外壁一間許頹圮處,今已畢築矣,把守軍兵解送直所之意,敢啓。傳曰,知道。
又以訓鍊都監言啓曰,因兵曹草記,弘化門北邊十字閣外壁一間許頹圮處,今已修築,把守軍兵,還入直所,將校解送之意,敢啓。傳曰,知道。
李恒權,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以奎章閣言啓曰,本閣今丙戌年春夏等褒貶啓本及外閣褒貶啓本,同爲磨勘以入,而啓本中一處,刀擦之意,敢啓。傳曰,知道。
申在植,以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
金炳朝,以中樞府言啓曰,本府郞廳及醫員·錄事等,今丙戌年春夏等褒貶,當爲等第,而領中樞府事金載瓚,判中樞府事韓用龜·金思穆·南公轍·林漢浩·李相璜,俱有身病,限內不得磨勘之意,敢啓。傳曰,知道。
申在植,以敦寧府言啓曰,府郞廳等,今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以儀賓府言啓曰,本府郞廳,今春夏等褒貶等第,當爲磨勘,而永明尉洪顯周,東寧尉金賢根,俱有身病,限內不得爲之之意,敢啓。傳曰,知道。
又以忠勳府言啓曰,本府今丙戌年春夏等褒貶,當爲磨勘,而有司堂上豐安君柳相祚在外,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙戌春夏等褒貶,限內不得磨勘之意,敢啓。傳曰,知道。
李恒權,以弘文館大提學意啓曰,今春夏等褒貶,當爲等第磨勘,而以領館事不備,限內不得爲之之意,敢啓。傳曰,知道。
洪起燮,以戶曹言啓曰,本曹郞廳及所屬各司官員,今丙戌春夏等褒貶,依前例磨勘以入,而軍資監·司䆃寺·濟用監·司圃署,因都提調·提調有故,不得磨勘,去秋冬等褒貶時,軍資監·濟用監·內資寺·長興庫,因都提調提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今丙戌年春夏等褒貶等第,磨勘以入之意,敢啓。傳曰,知道。
李恒權,以禮曹言啓曰,今此所屬各司官員等褒貶時,齊陵參奉崔璜,與參判朴綺壽,有應避之嫌,不得同議磨勘,別啓本以入之意,敢啓。傳曰,知道。
金炳朝,以兵曹言啓曰,本曹今丙戌年春夏等褒貶啓本中,刀擦一處之意,敢啓。傳曰,知道。
又以兵曹言啓曰,本曹今丙戌年春夏等褒貶等第,磨鍊以入,而曹所屬司僕寺部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今丙戌年春夏等褒貶,當爲磨勘,而都摠管李錫奎未肅拜,限內不得設行之意,敢啓。傳曰,知道。
又以濬川司都提調意啓曰,本司都廳及郞廳,今丙戌年春夏等褒貶等第,磨勘以入之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丙戌年春夏等褒貶,當爲等第,而都提調金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今丙戌春夏等褒貶,當爲等第,而載瓚有身病,限內不得磨勘之意,敢啓。傳曰,知道。
又以御營廳言啓曰,本廳今丙戌年春夏等褒貶,依例磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
金䥧,以工曹言啓曰,本曹郞廳,今丙戌年春夏等褒貶一度,磨勘以入,而屬司中尙衣院·繕工監·造紙署·瓦署·掌苑署·典涓司官員,今丙戌年春夏等褒貶,因各該司提調有故,限內不得磨勘,而尙衣院·繕工監·瓦署·典涓司,去乙酉年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
吏曹啓目粘連,啓下是白有亦,觀此京畿暗行御史權馥書啓,則利川府使吳澈常段,邑弊吏頑,疎於束濕,任其舞弄,全不覺察,賑資則先爲取用於本邑還穀,而移轉各穀八百六十石,不爲運來充還是白遣,作錢於京江,八百三十兩零,那移於各處公用是白如乎,事關糴政,不可無警是如爲白乎旀,長湍府使李周豐段,凡厥公務,專任吏鄕,恣意作奸,戶曹米代錢一千二百五十兩,營還租代錢四百三十兩,營留租代錢三百兩,耳牟代錢一百五十五兩,皮穀代錢一百八兩合二千二百四十兩零,或爲公用那移,或爲私相貸下,尙不分給作還是白如乎,還上法意,何等嚴重,而有此反弄溺職之罪,在所難免是如爲白有臥乎所,上項兩邑守令,竝只爲先罷黜,令該府拿問處之爲白乎旀,廣州府判官李翼在段,纔入其境,怨聲載路,濫刑立威,無辜橫罹,聽訟枉理,瑣謗亦多,吏民疾首,惟願速遞是如爲白有臥乎所,其所論列,不可仍置,罷黜爲白乎旀,高陽前郡守李游段,三載居官,全不事事,吏鄕濁亂,矇不覺察,本郡結役所名色,創自辛未,伊時流來舊逋之指徵無處者,營邑相議,設此名色,人吏復戶一百十結,權卜六百結零,每結收租八十斗,除大同上納,取其餘剩,以充逋穀,及其盡報後,卽爲革罷之意,成置節目,及至癸未,幾盡收殺,宜卽永罷,而一任奸吏之舞弄,恣意濫下,名色不正,歸屬不明兺除良,指徵無處之逋,依舊增加,目今未區處者,尙有二千餘石之多,苟究其由,專在於甲申濫下之故也。雖爲奸吏之幻弄,爲守宰者敢曰不知是如爲白有臥乎所,繡啓臚列若是,則不可以移遷而勿論,令該府拿問嚴勘爲白乎旀,金浦郡守金敬淵段,收逋錢之一千兩,不爲作還分給,一任由吏之殖利取剩,雖出於收殺餘逋之計,還錢放債,大乖常法,不可以事異入己,有所曲恕是如爲白乎旀,陽智縣監李櫽重段,都吏之加報舊初不災十五結,旣爲査出,則何不還錄,那移公納是白乎喩,歸屬旣不分明,昏謬之罪,在所難免是如爲白有臥乎所,上項兩邑守令,竝只令該府拿問處之爲白乎旀,竹山府使徐義輔段,弊弊之局,慥慥爲治,躬行境內,勸分水利,民有譽聲是白乎矣,爲治終涉柔善,頑吏未盡彈壓是如爲白乎旀,加平郡守李廣度段,戶無濫斂之怨,民有精捧之譽是白乎矣,但扶護班戶,小民稱冤是如爲白乎旀,陽城縣監朴肯源段,村閭無徵索之擾,俵災有精均之實是白乎乃,外倉還穀,麤劣居多,雖云積久之謬,宜勉釐正之方是如爲白有臥乎所,上項三邑守令,竝只從重推考爲白乎旀,安城郡守金鑅段,廉明且威,吏憚民信,査戶簽伍,不漏强禦,開倉納糴,另禁濫散,昨秋執災,自備俵給爲十九結零,捐廩六十餘石,私賑周急是白乎旀,新建門樓,出自官俸,不煩民力,治績旣茂,闔境騰頌是如爲白乎旀,麻田前郡守玄仁福段,民無冤枉,吏莫容奸,民還之流亡絶戶,營債之招徵無處者,捐廩充納,國役雜物之貧戶收斂,春秋祭需之倉吏擔當者,自備進排,外此衆瘼,亦多矯救是白如乎,及其遞歸,遺愛在民,去後之思,群情可見是如爲白乎旀,始興縣令林穎喆段,四載爲治,三政俱擧,令信於民,威行於吏,査括閑丁,盡充闕額,村無隣族之徵,嚴束庫子,不敢換穀,民受精實之糶,捐財防刷馬之弊,惠及隣境,俵災察奸胥之偸,頌遍結戶,殫誠監賑,銳意蘇瘼,茂績旣著,一境咸頌是如爲白乎旀,果川前縣監李麟秀段,廉明之治,威惠交濟,抑制强豪,撫恤殘氓,軍伍則隨闕卽塡,不見黃口之充,災結則精抄均俵,終無白地之徵是白乎旀,先捐薄廩,蠲除民斂,積累官用,繕修公廨,城餉之詳定,別置之單代,俱係實績,衆口成碑是如爲白有臥乎所,上項四邑前後守令,治績若是茂著,宜有激勸之擧,李麟秀·玄仁福段,似當施以陞敍之典是白乎旀,金鑅·林穎喆等段,似當施以兒馬賜給之典是白乎矣,竝只係于恩典,臣曹不敢擅便,上裁敎是白乎旀,監司徐長輔段,嚴以莅下,綜不遺細,列邑拭目,已著彈壓之實,初政眉察,庶有修擧之望是如爲白有臥乎所,道臣體重,今姑勿論爲白乎旀,其餘前後守令及察訪等段,旣乏優異之績,亦無顯著之疵,竝只置之爲白乎旀,其外閫帥·中軍·邊將·監牧官等乙良,今兵曹稟處爲白乎旀,奏御文字,何等敬謹,而今此書啓中,御史職名,只書單銜,有違格例,不可無警,當該御史權馥,從重推考,何如?判付啓,依回啓施行爲良如敎。
兵曹啓目,粘連啓下是白有亦,京畿暗行御史權馥書啓吏曹回啓內,閫帥·中軍·邊將·監牧官等,令兵曹稟處事,允下矣。觀此京畿暗行御史權馥書啓,則德積僉使朱植段,災債戶査,俱有怨聲是如爲白乎旀,楊花渡別將金有績段,捧糴有謗,傳說狼藉,不可無懲是如爲白有臥乎所,上項兩鎭將,或以災俵戶査之致怨,或以捧糴招謗之狼藉,論列深緊,不可仍置,竝爲先罷黜,其罪狀,令該府拿問處之爲白乎旀,水原監牧官崔選基段,災田徵稅,或有民怨之端是如爲白有臥乎所,徵稅旣有民怨,則不可無警,令該府拿問處之爲白乎旀,楊州監牧官尹義寬段,牧場犯耕,未能痛禁,弊雖久遠,難免襲謬之罪是如爲白有臥乎所,牧場犯耕,雖云弊久,襲謬之失,不可無警,從重推考爲白乎旀,草芝僉使洪麗一段,牧吏減額,以祛民弊,鎭舍改觀,自辦財力,遠人勸勞,合有嘉奬是如爲白有臥乎所,減吏祛弊,自辦繕廨,極爲嘉尙,似當施以相當職調用之典是白乎矣,係于恩賞,不敢擅便,上裁敎是白乎旀,其餘閫帥·中軍·邊將·監牧官等,別無優異之績,亦無顯著之疵,竝只置之,何如?判付啓,依回啓施行爲良如敎。
左尹洪遇燮疏曰,伏以臣,學識無素,數厄莫逃,自陷大孽,坎伏俟命,嶺海鈇鉞,不足蔽罪,而上天至仁,曲賜寬恕,格外渙敎,罰止金贖,闔門百口,不知死所,惟以撫躬悔悼,沒齒田間,爲一分自靖之圖,跡阻城闉,于今鑽燧五易矣。特敍之命,已非始望,而諫長·承宣,除旨屢下,有若薄過微眚,纔勘旋滌者然,迺於玆者,又蒙京兆佐貳之命,是固聖度包容,不忍一物之廢棄,而豈容使如臣滓穢,廁跡周行,重爲盛世之累,淸朝之羞哉?蛇雀知恩,犬馬戀主,臣雖無狀,亦具彝性,況今年迫七旬,死亡無日,一瞻觚稜,叩謝大德,至願攸在,寤寐如結,而其於私心之慙恧,一世之嗤笑,何哉?此臣所以甘心自廢,不敢復爲彈冠結綬之計者也。玆從縣道,冒控危懇,伏乞天地父母,俯垂鑑諒,永刊臣名於仕籍,仍治臣猥越之罪,以肅朝綱,千萬幸甚。臣無任云云。答曰,省疏具悉。卿之自艾如此,可謂不忘過矣。卿其勿辭行公。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,吏曹參判李文會,除拜後過三日,不爲出肅,依定式推考警責,仍卽牌招察任,何如?傳曰,允。
傳于金炳朝曰,日熱如此,輕囚放釋。
金炳朝啓曰,臣敬奉聖敎,馳往義禁府,取考囚徒案,則時囚罪人金魯巖,以法聖僉使,漕復米貸下罪,及以領運差使員,稅船致敗罪,金有績,以楊花別將,捧糴有謗罪,崔選基,以水原監牧官,災田徵稅罪,係是輕囚,故竝依傳敎放送,仍爲馳往典獄署,取考囚徒案,則結案罪人二名,殺獄罪人十五名,御寶僞造罪人,殺獄干犯罪人二名,殺獄干連罪人一名,係是重囚,故竝爲仍囚,其餘各司雜犯,欺人取物,他錢不報,人物招引,酗酒作挐,潛屠發賣,假稱刑吏等罪人鄭敬顯·韓養浩·卞景祿·李者斤得·李成根·李泰觀·朴永根·申命喆·李大得·金命基·金聲玉·羅完植·崔漢弼·康烈·朴興喆·朴聖孫·柳麟齡·朴成根·李錫命·李聖元·金鴻基·鄭周淵·申應完·崔鳳岐·金興喆·婢玉伊·金千得·金健受·金厚邑·金得喆·鄭在得·安遠伊·金尙大·朴鎭國·李昌祿·崔致福·金在琨·崔啓孫·李漢植·鄭益善·劉漢持·鄭仁福等四十二名,罪名旣係輕囚,故竝依傳敎放送之意,敢啓。傳曰,知道。
李友秀啓曰,卽伏見江華留守李光憲今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
金炳朝啓曰,大司憲宋穉圭,執義朴升鉉,掌令林孝憲在外,掌令林翰鎭,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根·辛蓍根,掌令林翰鎭,持平李嘉愚·沈啓錫牌不進罷職傳旨,傳于金炳朝曰,只推。
以校理鄭禮容牌不進罷職傳旨,傳于李恒權曰,只推。
李恒權,以弘文館言啓曰,校理鄭禮容,旣有只推之命,卽爲牌招察任,何如?傳曰,允。
李友秀,以都摠府言啓曰,副摠管李觀植,以將鬼薦取才監試事,南小營晝仕出去之意,敢啓。傳曰,知道。
又以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,弘化門南邊月廊外壁三間許頹圮處,今已畢築矣,把守軍兵解送直所之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊外壁三間許頹圮處,今已修築,把守軍兵,還入直所,將校解送之意,敢啓。傳曰,知道。
又以兵曹言啓曰,慶尙監司趙寅永狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以備邊司言啓曰,卽見全羅監司曺鳳振狀啓,則以爲,興陽縣蛇渡鎭掌內外羅老島漂到異國人三名,詳細問情,則乃是琉球國商船之逢風漂泊者,而願從旱路歸還,船材燒火,由陸治送等節,方待廟堂行會,而京譯官下來問情後,擧行計料爲辭矣,琉球國漂人之由陸還送,旣有甲寅庚辰已例,今亦依其願,從旱路許歸,而衣袴造給,朝夕供饋,各別申飭,以示朝家優恤之意,彼人物件中可以運致者,以刷馬替運,卜重難致者,從厚折價以給,所棄船材及什物,彼人所見處,盡爲燒火,粧船鐵物,則依庚辰投水之例,自該邑擧行,差員譯學護送一款,亦依已例擧行,而譯院本無琉球譯學,則不必自京更煩差送,使今番問情時,譯學一員護送,憲書咨官之發行,在於八月旬前,當爲因便順付,而自漂到邑上來之際,炎程驅馳,潦水跋涉,在所當念,勿亟勿徐,惟以趁此行到京中,消詳知委之意,分付道臣,沿路上來時,刷馬替給禁雜人等節,一體嚴飭,咨文,令槐院依例撰送,何如?傳曰,允。
又以義禁府言啓曰,因京畿暗行御史權馥書啓及兵曹回啓,德積僉使朱植,楊花渡別將金有績,水原監牧官崔選基等,令該府拿問處之事,傳旨啓下矣。金有績·崔選基,今方待命,竝拿囚,朱植自任所未及上來,依例發遣府書吏,交代後拿來,何如?傳曰,待待命拿囚。
判義禁金履喬疏曰,伏以,臣於向日,忝在賓客之任,又承判金吾除命,以故事之不可以兼管陳籲,而乃蒙賓客之任許遞之批旨,臣卽出而行公於金吾之職,尙今見帶而未解矣,卽又伏奉左賓客前望恩點,議讞之任,在所當遞,虛縻爲悚,復此煩瀆。伏乞聖明,特命遞臣判義禁之職,以存舊例,不勝幸甚,臣無任云云。答曰,省疏具悉。所請依施。
上在昌德宮。停常參·經筵。
金炳朝啓曰,大司憲宋稚圭,執義朴升鉉,掌令林孝憲在外,掌令林翰鎭,持平李嘉愚·沈啓錫呈辭,監察茶時之意,敢啓。傳曰,知道。
李友秀啓曰,來二十一日,朝參日次矣,敢稟。傳曰,停。
李恒權啓曰,來二十一日,輪對日次矣,敢稟。傳曰,停。
以黃海監司趙晉和狀啓谷山府民家漂流事,傳于金䥧曰,聞甚矜惻,元恤典外,別加顧助事,分付。
李恒權,以吏曹言啓曰,今日本曹褒貶坐起時,堂上不可不備員,而參判李文會未肅拜,令政院牌招,以爲同參開坐之地,何如?傳曰,允。
又以吏曹言啓曰,曹所屬宗簿寺·司甕院官員等矣,今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,今日本曹開坼坐起時,考見諸道褒貶啓本,則潭陽府使林昇運,以恬約是務爲目,文川郡守金樂壽,以往往信吏爲目,高原郡守柳敬魯,以不能可矜,數遞且恤爲目,蔚珍縣令李漢井,以非時徵族爲目,陽智縣監李櫽重,以生疎姑恕爲目,燕岐縣監李時翼,以姑恕生澁,益勉剛克爲目,漆原縣監尹弘鼎,以於事或錯爲目,重林察訪韓守根以姑恕且觀爲目,沙斤察訪李儀朝,以馬或由囑爲目,則俱宜置下考,而置諸中考,穩城府使金秉喆,以隣査或忽爲目,茂山府使申命源,以便是無邑,難責顯效爲目,則俱宜置中考,而置諸上考,殊無嚴明殿最之意,六道道臣,推考警責,上項九邑守令,兩驛察訪,竝罷黜,何如?傳曰,允。
李友秀,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
又以兵曹言啓曰,今六月十七日,土王用事,改火進上時,宗廟署·社稷署·永禧殿·永寧殿·景慕宮·毓祥官·宣禧宮·景祐宮·慶壽宮,依例改火,奎章閣·議政府·承文院·漢城府,一體頒火之意,敢啓。傳曰,知道。
又以兵曹言啓曰,宣薦內禁衛取才,三技入格別單及宣部守三薦參上武臣前銜,作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則淸道閑良金達秀,仁同出身張興燮,義興閑良朴世龜,慶州閑良金聲憲,晉州閑良朴正鎭·鄭煥臣,丹城閑良權龍吉,片箭俱未入格,大邱閑良李錫昊,密陽閑良孫漢龜,金山閑良白在洙,晉州閑良鄭煥範,鐵箭俱未入格,永川出身曺炳奎,三略略,比諸本道入格技藝,俱未中式,竝依例給糧下送,慶州閑良權晉牧·堅啓淳,密陽閑良孫秉直,永川閑良李亨億,漆谷閑良趙仁規,病不上來,星州閑良李海,興海閑良金鎭五·孫學麟,密陽閑良朴奎奕,陜川閑良姜之默開寧閑良李陽一,善山閑良南應老等,作奸現發,竝拔去之意,敢啓。傳曰,知道。
上在昌德宮。停常參·經筵。
大殿誕日,大殿,內閣·政院·玉堂單子問安。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。大殿,朝廷二品以上·六曹堂上單子問安。答曰,知道。中宮殿·世子宮,口傳問安。答曰,知道。
金炳朝啓曰,大司憲宋穉圭,執義朴升鉉在外,掌令林翰鎭,持平李嘉愚·沈啓錫呈辭,掌令林孝憲未肅拜,監察茶時之意,敢啓。傳曰,知道。
李恒權,以奎章閣言啓曰,箋文封進,事體甚重,而原任閣臣金邁淳,以陽川縣令,謂有情勢,今此誕辰箋文,不爲封進,誠極未安,從重推考,何如?傳曰,允。
李友秀,以備邊司言啓曰,卽見京畿暗行御史權馥別單,則其一,本道巡營軍需雇馬兩庫錢之放債取殖於各邑者,便成鬼錄,每當捧殖,邑邑繹騷,依甲乙巳例,抄其指徵無處最難捧者,特爲蕩減,其利錢不足條,以今年賑餘穀,移作軍需雇馬兩庫穀取耗給代事也,無論各營邑,以錢爲債,未有不爲弊於民者,苟能於散貸之初,惟從願受,不爲勒給,又隨各人,的定年限,旣徵其利,輒斂其本,準限移給,歲以爲常,則官無畢竟耗折之患,民有隨時稱貸之益,利之云乎,何至爲弊,而今也則不然,願者不問虛實,不願者又或勒給,而一貸之後,不復斂散,只徵利條,今年如此,明年又如此,人或死亡,輒徵族隣,雖至屢數十年,利已賠本,債猶自在,凡民所苦,莫厲於此,而及其括龜出羖,無可奈何,則輒請蕩減,又煩別劃,貸又如前,弊將復然,爲弊迄無已時,議劃尤患難繼,今此畿營債錢之貽弊於民邑,可謂切苦,而甲乙兩年難捧條之蕩減,賑餘穀之區劃,連歲措處,不爲不多,則其後雖經辛壬怪疾,亦豈有盡成鬼錄之理乎,且公債蕩減,不可每議,賑餘區劃,不當爲例,若其矯救之策,宜付該道,令道臣詳査,爛商論理報來後稟處,其一,儲置米五千石,本以大同中劃付,而近以江都米耗三百石,互換米耗四百五十三石,就其中換劃,穀品債直,不啻懸殊,比之當初磨鍊,已多減縮,而應用轉益浩繁,見今各邑加下之以還穀挪移者,爲四千五十餘石,民邑受病,事面苟艱,還穀挪貸者,依己巳已例,從便報下,每年例劃,皆以大同米充劃事也,己巳加下劃報,固出於萬不得已,其時稟處,至曰,蔑法之吏,一逞染指之計,按道之臣,更無醫瘡之術,邑災於行人得牛,城火而移殃及魚,觀此論列,可知事狀,而一之已駭,非所再慮,蓋其七千石酌定,煞有參量,槪從綽裕,行之幾年,常稍贏而未或不足,己巳以後,元式亦固自如,故及至甲戌,積贏至爲萬有餘兩,而乃有取此作穀之事,則今不過十數年之間,前贏今絀,限節一壞,莫可收拾,又有此加下之說,其爲可駭,殆有甚於己巳之前,豈列邑無憚,浸復效尤於前犯,營勘失檢,罔懍毁越於永式而然乎,苟非然者,必有他受病之處,不醫其所受病,而求病之良已,雖罄籠中之蔘,豈有可繼之道乎,此所以不許壬午道啓之陳請者,今無容更議,而一則溯考其儲置事例,尾閭之洩,期於塡塞,一則精覈其各邑用下錙銖之失,計其積累,以圖食之寡用之舒之策,則月不足而歲有餘,實無出於此道,以此意爲先另飭於道臣,至於江都互換等米劃給,雖因京畿大同之數少,自該廳如是措處,而倉穀與大同有異,則視之當初定例,未可謂之全無利害,此則令道臣往復該廳,從長施行之意,分付,止巡雇兩廳穀耗條之以本色徵納,誠一痼瘼,各邑所納,竝以代錢酌定事也,本穀係是支放稍食所需,故前此繡單,亦論此弊,而以其代錢之終有掣礙,率置仍舊,非靳於變通也,若其詳定與市直間,因時適宜,別無加徵也,則令該營量此施行,宜若稍省邑民之弊,無剋營屬之食,而但穀之貴賤,年各不同,邑之豐歉,價亦不齊,則所謂適宜之政,難必永久之效,捄弊而反復爲弊,亦未可知,苟使該營,軫此簸舂之濫縮,捧有精實之限節,俾不至於倉逋民徵之弊,斯亦可矣,更加嚴飭,無踵舊習之意,分付道臣,其一,通津等五邑常賑耗己卯還錄條,便成不逋之逋,非但有無中生耗之弊,虛勘之穀,徵出無處,竝令還寢事也,本道常賑穀,藉曰不敷,猶有留庫,則凡係應用此穀,當就留庫條取用,而不此之爲,必以他衙門取耗之穀,挪移貸用,以致加下,行竝耗懸錄者,官旣不察,吏遂售奸,大非核實之政,年前惠廳之摘發執責,誠得計當之意,壬午繡論,至請還寢,而其時覆啓,使本道往復該廳,從長變通,則在該營,當卽査徵於作奸之吏鄕,在該廳,亦宜釐正其虛勘之增耗,而竝置因循,無所究竟,今又有此繡單之申徹,到今事情,寢久於壬午,則該營該廳之擧行,雖較難於其時,亦豈可捨道伯惠堂,而傍議代籌乎,更令往復停當,以爲從長究竟之地,其一,果川縣雇馬租加下之弊,不可不及今變通,令道臣講究方便,使之狀聞事也,邑無該廳半留之穀,而責令取用於留庫,眞是俾出童羖,令道臣講究方便,論理報來後稟處,其一,各驛所受北漢城餉之弊,令摠廳從長變通,永勿分給事也,初爲郵卒荒年接濟而施惠者,仍爲應受勒分之痼瘼,以今畿驛之凋弊,又添此還,尤爲難支,數旣無多,矯革非難,使摠廳量宜措處之意,分付,其一,朔寧郡稅大同之以掛法濫捧之弊,行會該道,永爲釐正事也,該邑所謂卦名色,卽他邑所無之弊也,觀此別單所陳常稅之外,加斂如此,旣聞之後,不可任其仍謬,而又況有可以區處之道,令道臣嚴飭該邑,永爲革罷,其一,楊州牧場犯耕之弊,令太僕嚴禁,而亦爲另飭作廊積草之政,以爲馬蓄蕃殖之地事也,牧場禁耕,作廊積草,俱係馬政之切要,又有自前之禁制,令該寺嚴飭牧官,禁斷修擧,以時考察,其一,德積僉使陞爲履歷窠,極擇名武差遣,以爲關防捍禦事也,海防要路,果非閑歇鎭堡,而官制變通,有難容易議到,今姑置之,何如?傳曰,允。
又以備邊司言啓曰,卽見全羅監司曺鳳振狀啓,則以爲,農糧艱乏,排巡難繼,還餉留庫各穀一萬石,特許加分事,請令廟堂稟旨分付矣,年例加分,實係民情,船粟湖西,餘糶必艱,依狀請數爻,許令加分,何如?傳曰,允。
上在昌德宮。停常參·經筵。
金䥧啓曰,大司憲宋稚圭,執義朴升鉉在外,掌令林翰鎭,持平李嘉愚·沈啓錫呈辭,掌令林孝憲未肅拜,監察茶時之意,敢啓。傳曰,知道。
李恒權啓曰,右副承旨金炳朝,今日不爲仕進,卽爲牌招,何如?傳曰,允。
又啓曰,假注書李民愚,身病猝重,勢難察任,今姑改差,何如?傳曰,允。
李民愚改差,代以徐有贊爲假注書。
以右副承旨金炳朝牌不進罷職傳旨,傳于李恒權曰,許遞,前望單子入之,待下批,牌招察任。
承旨前望單子入之,金鼎均落點。
金䥧,以兵曹言啓曰,坼見諸道褒貶啓本,則慶尙監司趙寅永啓本中,中軍張羽成,以安用苛責,自異外飾爲目,則宜置中考,而置諸上考,全羅右水使金相順啓本中,馬島萬戶金彦格,以性本大柔,事或過常爲目,則宜置下考,而置諸中考,殊無嚴明殿最之意,各該道道帥臣,竝推考警責,慶尙監營中軍張羽成中考施行,馬島萬戶金彦格下考施行,何如?傳曰,允。
又以兵曹言啓曰,黔毛浦萬戶高應斗,以三年窠邊將,連二等褒貶居中,其不職可知,依例罷黜,何如?傳曰,允。
又以兵曹言啓曰,五衛將姜大璜,景福宮衛將金宗埰,慶熙宮衛將姜彛大·李敬國,俱以病難供職,呈狀乞遞,五衛將李濟完前任洪州營將,李錫龜前任全州營將,李勗前任統虞候,忠翊衛將沈昌祖前任黃海監營中軍,俱在任所,上來間該廳番次苟艱云,竝改差,何如?傳曰,允。
行戶曹判書鄭晩錫疏曰,伏以臣,衰朽癃病,不堪見任之狀,前後控籲,非止一再,而未蒙體諒,徒辱眷庇,臣誠感惶悶隘,莫省其所以也,我殿下豈或以臣所冒陳,意在占便,言出飾讓而然耶,抑或以臣雖有病,實不至甚,容有可强而然耶,臣雖不肖無狀,粗知分義之嚴重,於斯二者,決知其萬萬不敢出也,仰惟日月之明,無微不燭,天地之大,無物不遂,豈獨於臣,或有所遺照,而未蒙曲成之澤哉,此實臣誠淺而未能孚格,辭拙而未能感動耳,罪實在臣,尙復何言,然而疾痛之極,必呼父母,卽人之常情也,臣安得以是自沮,不復號籲於孔邇也,臣之疾病,非一時無妄,而卽是癃老將死之症也,氣血枯涸,肌肉銷脫,形體便成土木,精神若墜烟霧,房闥內運用,亦多蹇澁,俄頃間事爲,率皆遺忘,只以大限之未到,僅有殘縷之苟延,有如已枯之木,外樣雖或楂枒,裏面已自腐朽,乍遇風打,和根拔倒,然則飾巾待盡,卽事固宜,束帶服勤,其勢末由,雖在閑司漫職,猶且辭避而不敢當,況此度支之重任劇務,其何能擔夯剸理乎,夫爲官擇人,王政之要法也,當官盡職,臣道之常分也,苟或不辨其材而惟備位是務,則擧措失宜而民不服矣,不度其力而惟持祿是貪,則瘝曠莫大而身必喪矣,今臣,以其材則疲軟不勝,以其力則陳就不能,而旣犯負乘之戒,重貽尸素之譏,淟涊蹲冒,從他笑罵,不知所以自處,則臣身狼狽,固不暇恤,而國事之苟簡,尤有不可勝言者矣,且臣憃愚譾劣,固不足比數於人,而亦是禮使中一物,不可使忘廉忍恥,冥行妄作,作一貪戀之老饕,以之玷名器而累聖簡也,聖明苟以是籌,恐不待臣言之畢,而必有所變通矣。伏乞聖慈,俯垂矜察,特賜開許,以幸公私,千萬至祝,臣無任云云。答曰,省疏具悉。從當有體諒之日,卿其勿辭行公。
掌令林孝憲疏曰,伏以臣,窮鄕賤蹤,猥通朝籍,今將一紀于玆,濫帶職名,殆無虛歲,馬曹再經,涓埃未報,柏府四朔,風稜莫持,妄陳一疏,歷敍臣鄕荷列朝殊寵之由,仍及臣不稱之實,且請必致儒賢,旁求俊士,而恩批鄭重,至有令廟堂稟處之敎,伏蒙恩遞之後,欲還鄕廬,屛伏田間,收拾殘書,歌詠聖澤,千萬不自意,本月十三日,始見朝紙,已於初二日,前望特點,以臣爲司憲府掌令者,臣銜恩怵義,卽起登途,而暑雨頻仍,跋涉艱險,日昨入城,中暍旣多,素患積病復發,時日之間,勢難蠢動,淸朝耳目之任,有不可一日瘝曠,玆敢冒控血懇。伏乞亟賜遞改焉,臣方丐免,未宜贅他,區區所懷,有不可以終默者,見今爲世道國計憂者,每常說民窮財竭,是固然矣,若原其所以致此者,固非一端,而祟在膏肓,痛纏骨髓,有若難醫之疾者,侈風是已,使有如扁鵲者見之,則其必望而走也久矣,然而侈風之爲當今第一痼弊,夫人皆能知之,夫人皆能言之,而惟事憂歎,不見矯救,所謂救疾而忌醫者,正今日之謂也,噫,我國以濱海蕞爾之邦,土瘠民貧,其視中州沃衍之國,殆無以利用厚生,而列聖累洽,專以崇儉節用,爲裕國安民之本,用致富庶,式至于今,近來人心漸渝,俗尙日侈,貧人歆慕乎富豪,土庶艶羡乎卿宰,踰濫驕溢,月異而歲不同,往往居無儋石之儲,出有綺縠之服,甚至於今春賑邑飢民,面雖菜色,身非鶉衣,是則愛軀命不如愛服飾也,擧世賤淸素,奉身好華侈,官高祿厚之人,猶或可也,流丐下賤,爭欲效嚬,豈不大可哀哉,夫以有限之財用,欲充無窮之侈心,常患不足,未見有餘,守令之稍知自好,而多不免貪,方伯之素有雅望,而亦或傷廉,朝廷之上,罕聞氷檗之操,閭閻之間,徒見梔蠟之風,是其病源,皆由於侈之一字,而委之風俗,任其放倒,若不得自由者然,是亦不可以已乎,侈因時成,財不虛生,皆出於民,民何以不窮,財何以不竭乎,由其侈習,日甚一日,朝變暮改,愈出愈奇,纔經新製,輒稱古調,今年勝似去年,後人巧於前人,轉相倣效,遂成伎倆,求之國中而不足,將於天下而稱欲,耽嗜燕物,謂之好唐,室中什物,非唐不用,身上喫着,無唐則恥,我東方自古稱小中華者,以其慕華也,古之慕華,慕其禮樂文物,今之好唐,好其靡麗奢華,俗尙不美,有識竊歎,侈風之害,乃至此乎,臣雖疎賤,竊伏覩我殿下,承朝宗崇儉之餘,旣無土木之好,又無禽獸之樂,克勤克欽,三十年爲一日,殿下儉德,固已至矣盡矣,而敎未旁達,澤不下究,尙未見於變之休,伏望殿下,益致卑宮卑室之美,愈推大布大帛之化,先從在廷臣僚,凡於用捨之際,必以奢儉二者,爲進退人才之要法,苟其人之奢也,則鮮有廉白,苟其人之儉也,絶無貪濁,聖鑑所照,物莫能逃,明示好惡,顯加黜陟,用作陶鑄一世之權,則由奢入儉,雖曰不易,上好下甚,特在一轉移間耳,民生自可以安,國用自可以裕矣,殿下何憚而不爲乎,如臣狂瞽,極知僭妄,苟使臣言,行之不效,則甘伏鈇鉞之誅,臣無任云云。省疏具悉。奢侈之弊,爾言誠是矣,予固當勉,廟堂銓官言責之地,相與警察,然後可使奢儉之人,有所分別,此意令知之,爾其勿辭察職。
上在昌德宮。停常參·經筵。
藥房都提調沈象奎,提調李錫奎,副提調金䥧啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金鼎均,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
洪起燮啓曰,左承旨申在植,右承旨李友秀,今日不爲仕進,竝卽牌招,何如?傳曰,允。
金鼎均啓曰,大司憲宋稚圭,執義朴升鉉在外,掌令林翰鎭·林孝憲,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根·辛蓍根,掌令林翰鎭·林孝憲,持平李嘉愚·沈啓錫牌不進罷職傳旨,傳于金鼎均曰,只推。
以右承旨李友秀牌不進罷職傳旨,傳于洪起燮曰,只推。
金䥧啓曰,卽者,司書朴容壽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
金䥧,以侍講院言啓曰,司書朴容壽,以其親病,纔已陳疏徑出矣,下番闕直,事甚未安。兼說書李景在,以翰林除本仕,兼司書金鏴,說書李根友,竝卽牌招,以爲推移入直之地,何如?傳曰,允。
以兼司書金鏴,說書李根友牌不進罷職傳旨,傳于金䥧曰,只推。
以慶尙監司趙寅永狀啓,晉州牧使韓喆裕,以前任順興府事,就理次上去,已爲勘處,而病未還任,令該曹催促下送事,傳于李恒權曰,催促下送。
李恒權,以禮曹言啓曰,來八月內行各祭,今當磨鍊,而四賢祠祭,例以中丁日設行矣,今年八月中丁,在十八日,與崇陵忌辰相値,依定式以三丁日退行之意,敢啓。傳曰,知道。
金鼎均,以義禁府言啓曰,卽接月令醫員金宗潤手本,則時囚罪人吳澈常,素患痰癖,又添暑症,氣逆喘促,食飮全却,金敬淵,飮暑挾食,猝添泄瀉,度數頻數,眞元大脫,兩囚症形,俱爲危篤云,罪人病勢如此,則一邊保放,一邊草記,曾有定式矣,吳澈常·金敬淵,竝姑保放之意,敢啓。傳曰,知道。
司書朴容壽疏曰,伏以臣父,八耋癃痼,寧日恒鮮,近因久雨淋濕,敲熱蒸烘,將攝失宜,形症益加,床褥委身,藥餌爲命,臣每在傍扶護,實難暫離,而適以坊直之苟艱,方此黽勉而持被矣,卽接家信,則臣父自數日以來,素患之外,又嬰新祟,癖積衝亘,氣息有時喘急,溏泄暴注,暈暍無常迭發,夜不交睫,朝又阻食,調治之方,惟臣是俟,臣自聞此報,方寸煎熬,有不得一時按住,玆敢忙綴短章,徑出禁扄。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭,救護父病。
上在昌德宮。停常參·經筵。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來二十五日,朝參日次矣,敢稟。傳曰,停。
又啓曰,同副承旨金䥧,今日不爲仕進,卽爲牌招,何如?傳曰,允。
又啓曰,假注書金在榮,身病猝重,勢難察任,今姑改差,何如?傳曰,允。
金在榮改差,代以李鼎敍爲假注書。
金鼎均啓曰,大司憲宋穉圭,執義朴升鉉在外,掌令林翰鎭·林孝憲,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽植·辛蓍根,掌令林翰鎭·林孝憲,持平李嘉愚·沈啓錫牌不進罷職傳旨,傳于金鼎均曰,只推。
以同副承旨金䥧牌不進罷職傳旨,傳于李恒權曰,只推。
以慶尙監司趙寅永狀啓宜寧縣民家失火事,傳于李恒權曰,聞甚矜惻,元恤典外,別加顧助,使之不日奠接事,分付。
李恒權,以吏曹言啓曰,因慶尙監司趙寅永狀啓,晉州牧使韓喆裕,以前任順興府,還簿虛勘就理次上京,本事已爲勘處,而當此捧糴課農之時,屢月曠官,誠極可悶,令該曹催促,急速下送事,允下矣。晉州牧使韓喆裕處,自臣曹嚴加催促,則以爲身病猝重,不得下去云,雖未知其身病之果何如,而狀請催促之下,不卽下去者,揆以事體,誠甚未安,罷黜,何如?傳曰,允。令該曹口傳差出,催促當日下送。
吏曹口傳政事,以閔師寬爲晉州牧使。
李恒權,以奎章閣言啓曰,待敎金興根母喪,依定式遣檢書官,傳給內賜賻物以來之意,敢啓。傳曰,知道。
又以侍講院言啓曰,下番連日闕直,事甚未安。說書李根友,呈辭受由,兼司書金鏴,旣有只推之命,更爲牌招入直,何如?傳曰,允。
又以兵曹言啓曰,今六月十七日武臣堂上祿試射,以後日退行事,草記蒙允矣,今二十二日設行,而試官望備擬以入之意,敢啓。傳曰,知道。
金鼎均,以義禁府言啓曰,卽接月令醫員金宗潤手本,則時囚罪人李櫽重,素患痰癖,又添泄瀉,度數頻數,眞元大脫,食飮全却,症形實爲危篤云,罪人病勢如此,則一邊保放,一邊草記,曾有定式矣。李櫽重姑爲保放之意,敢啓。傳曰,知道。
上在昌德宮。停常參·經筵。
申時,灑雨下雨,測雨器水深三分。
金鼎均啓曰,合辭許久闕啓,事甚本安,除在外外,未肅拜·呈告人員,竝卽牌招,何如?傳曰,允。
又啓曰,同副承旨金䥧,今日不爲仕進,卽爲牌招,何如?傳曰,允。
又啓曰,卽者,義禁府都事來言,時囚無得過三日滯囚,曾有定式矣,時囚罪人李周豐,保放罪人吳澈常·金敬淵·李櫽重等,當爲捧供,而判義禁及同義禁一員未差,同義禁尹致謙服制,只有同義禁鄭漪一員,不得備員開坐云,判義禁·同義禁未差之代,政官牌招,開政差出,待下批,牌招,以爲開坐之地,何如?傳曰,允。
又啓曰,吏曹判書趙萬永,參判李文會,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,大司憲宋穉圭,執義朴升鉉在外,掌令林翰鎭·林孝憲,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根·辛蓍根,掌令林翰鎭·林孝憲,持平李嘉愚·沈啓錫牌不進罷職傳旨,傳于金鼎均曰,推考傳旨捧入。
金鼎均啓曰,吏曹判書趙萬永,參議金蘭淳再牌不進推考傳旨及罷職傳旨,今方捧入,而開政命下之後,如是違牌,事甚未安。判書所當更請牌招,而係是一日三牌,何以爲之?而參判李文會,疏批已下,更爲牌招,何如?傳曰,允。參議只推,與判書更爲牌招。
又啓曰,吏曹參議金蘭淳三牌不進,依定式禁推傳旨捧入之意,敢啓。傳曰,知道。
有政。吏批,判書趙萬永進,參判李文會式暇,參議金蘭淳牌不進,右副承旨金鼎均進。以金魯敬爲判義禁,沈能岳爲同義禁,尹行德爲監察,李羲平爲居昌府使,李廣度爲三陟府使,趙湕爲義城縣令,朴魯壽爲義興縣監,盧尙羲爲咸鏡都事,贈左贊成金憲行贈領議政例兼,贈吏判金時述贈左贊成例兼,贈吏參金盛益贈吏判例兼,已上奉朝賀金履陽三代,故通德鄭稑贈吏參例兼,故承旨鄭熙普贈吏議,已上同知鄭燦欽兩代,故監役金鼎柱贈持平,孝行卓異,南臺贈職事承傳。
兵批,判書朴宗薰病,參判尹致謙病,參議李衡柱病,參知金喆遠入直進,左副承旨李恒權進。以朴泰勳爲楊花別將,洪柱箕爲長山別將,副護軍單金炳朝·李魯集。
以吏曹參議金蘭淳三牌不進禁推傳旨,傳于金鼎均曰,分揀。
兵曹口傳政事,護軍單李光文。
以同副承旨金璿牌不進罷職傳旨,傳于金鼎均曰,只推。
以兼司書金鏴牌不進罷職傳旨,傳于李恒權曰,只推。
以濟州防禦使任聖臯狀啓,進上藥材中靑皮,未滿定例,惶恐待罪事,傳于金鼎均曰,勿待罪事,回諭。
李恒權,以奎章閣言啓曰,待敎金興根母喪第三日,依定式,遣檢書官致弔,仍爲勸粥以來之意,敢啓。傳曰,知道。
又以侍講院言啓曰,下番闕直,已至多日,事甚未安。兼司書金鏴,旣有只推之命,更爲牌招入直,何如?傳曰,允。
以兼司書金鏴牌不進罷職傳旨,傳于李恒權曰,只推。
吏曹參判李文會疏曰,伏以,臣卽倥倥底一賤品耳,惟我聖上,不以臣百無肖似,久置邇密,雨露若偏,歷試內外,絲毫莫裨,每自循省,感愧交切,近復年紀衰邁,疾病侵尋,筋力奔走,猶難强策,名塗進取,尤奚暇念,不意天官佐貳之命,忽及於臣身,臣於是,惝怳戰悸,五內失守,歷屢日而罔知所以自措也,噫,有國之設置選部,豈亶然哉,鑑衡人物,進退賢愚,以贊聖主器使之治,則朝政之得失,世道之汚隆,莫不關鍵於斯,故爲任也極淸要,其掄焉至難愼,今此亞銓之職,雖異冢宰之重,參座則豫聞通塞之政,代斲則獨任激揚之責,不可與諸司次堂之無甚關緊者,比而同之,苟非學識典故,人所厭服,踐歷聞望,世皆推重,則莫宜居之,念臣性本庸拙,跡又寒素,平居杜蟄,罕接人面,重以神精消耗,見聞孤陋,殷·周官制,損益莫徵,崔·盧世閥,優劣未辨,似此空疎之狀,非但自知甚明,天鑑亦已照燭矣,顧何敢憑恃寵靈,怵畏義分,抗顔冒膺,揚揚政席,以致累聖簡而招物議乎,迺者,開政有命,庚牌荐降,而揣分量力,末由進身,玆敢略暴情懇,仰瀆崇嚴。伏乞聖明,諒臣言之非出外飾,察人器之太不相稱,卽命鐫改臣新授職名,以重官方,以安賤分,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調沈象奎,提調李錫奎,副提調金䥧啓曰,庚炎轉甚,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁金魯敬,同義禁沈能岳牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
李友秀,以吏曹言啓曰,今六月二十五日,都目政事爲之之意,敢啓。傳曰,知道。
李友秀啓曰,卽伏見平安監司李羲甲今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
金䥧啓曰,卽伏見平安監司李羲甲今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李恒權啓曰,大司憲宋穉圭,執義朴升鉉在外,掌令林翰鎭·林孝憲,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根,辛蓍根,掌令林翰鎭·林孝憲,持平李嘉愚·沈啓錫牌不進罷職傳旨,傳于李恒權曰,只推。
以永明尉洪顯周加土呈辭,傳于李友秀曰,給由馬,澆奠床備給。
李友秀,以侍講院言啓曰,下番闕直,已至多日,事甚未安。兼司書金鏴,旣有只推之命,司書朴容壽,由限已過,竝卽牌招,以爲推移入直之地,何如?傳曰,允。
以司書朴容壽,兼司書金鏴牌不進罷職傳旨,傳于李友秀曰,只推。
李恒權,以義禁府言啓曰,保放罪人吳澈常·金敬淵·李櫽重等,還囚捧供以入,而三囚病勢,一向未差,竝仍爲保放之意,敢啓。傳曰,知道。
義禁府啓目,利川府使吳澈常原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,金浦郡守金敬淵原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,陽智縣監李櫽重厚情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,長湍府使李周豐原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
李恒權,以義禁府言啓曰,卽接月令醫員金宗潤手本,則時囚罪人李周豐,素患痰癖之症,又添關格,上吐下瀉,氣息奄奄,實爲危篤云,罪人病勢如此,則一邊保放,一邊草記,曾有定式矣,李周豐姑爲保放之意,敢啓。傳曰,知道。
上在昌德宮。停常參·經筵。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金鼎均曰,忠淸道暗行御史,留待。
傳于金鼎均曰,忠淸道暗行御史,入侍。
金鼎均啓曰,大司憲宋穉圭,執義朴升鉉在外,掌令林翰鎭·林孝憲,持平李嘉愚·沈啓錫牌不進,監察茶時之意,敢啓。傳曰,知道。
以司諫尹秉烈,獻納朴奎壽,正言金羽根·辛蓍根,掌令林翰鎭·林孝憲,持平李嘉愚·沈啓錫牌不進罷職傳旨,傳于金鼎均曰,只推。
李恒權,以侍講院言啓曰,下番闕直,已至多日,事甚未安。司書朴容壽,兼司書金鏴,旣有只推之命,竝更牌招,以爲推移入直之地,何如?傳曰,允。
以司書朴容壽,兼司書金鏴牌不進罷職傳旨,傳于李恒權曰,只推。
李恒權,以司譯院都提調·提調意啓曰,壬午三月初五日藥房入診入侍時,都承旨李止淵所啓,臣以譯院事有所仰達者矣,再昨年曆咨官回還時,尊諡勅順付出來,因其時咨官之多有周旋,得此創有之別例,其在激勸之道,不可無酬勞之典,自該院各別論賞似好,自前使臣有賞典之時,先來軍官,例皆論賞,而今番陳奏使先來,獨未蒙恩,亦令該院考例施賞,何如?上曰,依爲之事命下,已有年,而尙不得覆啓施行矣,齎咨官折衡吳繼淳,先來軍官前判官吳泰洽,前僉正李鎭九,竝施加資之典,而李鎭九則從前效勞,旣非一二,依尹得運·李文養,例別遞兒差下,前察訪韓永祿,係是武科出身,令該曹稟處,本院淸·蒙學堂上,近甚乏人,漢學亦有久次之人,淸學前判官方泰遂,蒙學前訓導李東喆,漢學嘉義張舜相,各加一資,何如?傳曰,允。
又以兵曹言啓曰,小吉號里權管崔永祿,以三年窠邊將,兩次褒貶居中,其不職可知,依例罷黜,何如?傳曰,允。
又以軍器寺都提調·提調意啓曰,本寺凡百,當初設施,諒非苟然,而挽近以來,事力漸詘,收拾無路,最是許多廨宇,年久旁落,昔有今無者,姑舍勿論,雖其見在者,無不棟摧椽朽,瓦漏壁破,擧有朝夕頹壓之慮,所藏軍器,一皆沾濕腐傷,臣等於向日褒貶時,躬審形址,則所見極爲遑急,儲胥所重之地,不可一味抛置,及今不修,將費十倍之力,本寺旣無歲入之物,又乏變通之路,惟是惠廳儲留方物甲胄價物力,在前往往有請得補用之時矣,今番則限三十二部取來,以爲一新修改之地,何如?傳曰,允。
知事金魯敬疏曰,伏以臣,病伏多日,枕席涔涔之中,伏奉金吾除旨,開坐有命,庚牌踵臨,固當竭蹶,不俟駕屨,而臣方待罪賓客之任,例不得兼帶,每疏陳輒解,故事則然,且臣目下病狀,始也伏暑闖發於金火之際,終焉類瘧,轉成爲寒熱之症,多服攻伐之劑,眞元澌頓,每忽將攝之方,泄症隨作,奄奄若將盡之狀,雖非當遞之舊例,卽此病狀,已無以束帶赴公於時日之間,徒事違傲,悚惶靡措,僅此收召神精,冒入文字,敢效疾痛之呼。伏乞天地父母,特垂矜諒,亟遞臣金吾之任,仍治臣瀆擾之罪,以幸公私,不勝大願,臣無任云云。答曰,省疏具悉。賓客之任,許遞。
丙戌六月二十四日午時,上御熙政堂。忠淸道暗行御史入侍時,右副承旨金鼎均,假注書李鼎敍,記事官李景在·李穆淵,暗行御史金正喜,以次進伏訖。上曰,下去後善爲而來乎?正喜曰,王靈攸曁,無事往來,而對揚之責,實無所效,臣不勝萬萬悚惶矣。上命史官就座,又命退,諸臣以次退出。
上在昌德宮。停常參·經筵。
藥房提調李錫奎,左副承旨李恒權啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
洪起燮啓曰,行左承旨申在植,右承旨李友秀,今日不爲仕進,竝卽牌招,何如?傳曰,允。
金鼎均啓曰,大司憲宋穉圭在外,執義掌令二員,持平二員未差,監察茶時之意,敢啓。傳曰,知道。
以右承旨李友秀牌不進罷職傳旨,傳于金鼎均曰,只推。
金鼎均,以吏曹言啓曰,今都目大政時,本曹堂上不可不備員,而參判李文會病不來,令政院牌招,以爲同參政事之地,何如?傳曰,允。
洪起燮,以都摠府言啓曰,副摠管李惟秀,以騎兵點考坐起事,外兵曹晝仕出去之意,敢啓。傳曰,知道。
吏曹啓目粘連,觀此忠淸右道暗行御史金正喜書啓,則瑞山郡守韓用儉段,吏奸痼於一邑,恣意弄舞,遂至於田稅磨鍊之出秩,歲歲增加,至於昨年而極矣,每結出秩,以九斗五升,混同磨鍊,民怨載路,訴牒紛起,只憑吏言,無意査釐,仍爲勒收,雖以賑事言之,抄飢不精,至於島民,只令本島饒民分賑而已,公穀則無一出給是如爲白乎旀,禮山縣監李溟夏段,爲官周歲,不辨頭緖,全沒體面,無論巨細,一委吏手,偏聽房嬖,邑事紊亂,莫可收拾,民情愁鬱,還米一百三十石零,以高價加作,以至倉儲虛留,停退條六十石零,加報營門,仍無歸屬,本邑乃是救急,慢不省事,抄戶不精,只給麤穀,有名無實,民怨狼藉是如爲白乎旀,韓山郡守洪羲錫段,莅任雖曰未久,初政已多乖謬,以分賑一事言之,富民租所捧之精實者,盡歸吏輩之囊橐,換以麤劣之空殼,始終分賑,亦莫覺察,賑粥則米小水多,全不成樣,甚至於許多飢口,猶不堪食,呼怨載路是如爲白有臥乎所,上項三邑守令,爲先罷黜,令該府拿問處之爲白乎旀,魯城縣監李時在段,執災之太濫,俵給之不均,民怨喧藉,由吏之符同都書員,瞞報營門,偸食災結,數甚夥然,矇不覺察,且其査括,旣爲七十結之多,則何不分俵於災民,反爲出給於吏輩,以爲收逋之資是白乎喩,此則尤係法外,又以還政言之,吏奸狼藉,雖異躬犯,亦豈曰不知是如爲白乎旀,前泰安郡守許晟段,今番兩南漕船之致敗於本郡境內時,護送監色,不爲出送,以致迷失海路,全船臭載,及其報急之後,鉤拯一事,全不申飭,以致下屬之乘時偸竊,至於幾百石公穀,任其攫去,不少禁斷,所謂鉤拯船隻,三宿之後,始爲來致,如是之際,若干拯出,見縮尤多,本倅雖已照例勘罷,其在懲後之道,宜有別船嚴處是如爲白乎旀,保寧前縣監宋在淳段,爲政苛暴,行事濫猾,由吏居中專政,無不唾罵,奸鄕濫偸,助虐擧多,橫罹差任,輒由重賂,密逕旁開,聽訟只循暗囑,闔境疾首,至於甲申當捧拯米三百四石上納時,劣米之不當捧者,換作拯米,混同出秩,厥數至爲二百石,而代錢四百二十兩,官吏分用,民怨至今狼藉是如爲白有臥乎所,上項三邑前後守令,竝只令該府拿問處之爲白乎旀,庇仁縣監金遇明段,莅任以來,無一善績,處事則無非麤鄙,見利則不遺瑣細,三十結災之加報巡營,計在肥己,而終爲奸吏之攘食,則反責其無信,六結零災之托補賑資,事係非法,竟致殘民之冤懲,則益露其眞贓,以言乎分賑,則抄飢之濫雜,賑穀之加錄,莫掩伎倆之零瑣,以言乎捧稅,則作錢之高價,斗斛之過濫,自致怨聲之狼藉,私捧贖錢,朝令所禁,而前後所捧,洽爲累百兩之多,九十兩雖稱以補賑,其餘則歸屬無名,許多所犯,有難毛擧是如爲白乎旀,靑陽縣監洪逸淵段,莅任未幾,疵政已多,衙客招權,訟由賂門,雖以移錢還言之,吏多容奸,分給不均,怨聲藉藉是如爲白乎旀,鎭岑縣監黃䆃段,昨秋俵災,旣不均平,今春救急,亦未精實,怨聲頗聞,栗木雜費,自有應例,則科外結斂,假托公用,軍錢捧納,亦有當限,則非時捉懲,竟售吏奸,其昏謬不職之狀,於此可見,許多鄙瑣之政,難以殫擧是如爲白有臥乎所,上項三邑守令,竝只罷黜爲白乎旀,結城前縣監曺錫駿段,昏闇麤劣,全昧畏愼,三載居官,無一善狀,纔入其境,愁歎怨讟,有不忍聞,其所貪虐鄙瑣之政,難以毛擧是白乎所,且以昨年秋災言之,當俵中二十五結,從中乾沒,歸屬不明是白遣,昨秋捧還時,高價執錢,恣意幻弄,以其剩餘三百八十兩,仍爲私用是白遣,租倉色錢一百三十二兩,安興色錢一百六十五兩,米倉色錢三百三十兩,稱以貸下,成給印帖,盡歸私用是白遣,軍丁闕伍爲六十餘名,而終歲簽把,發牌推捉,不知爲幾百名,擧皆賂免,一未充代,闔境繹騷是白遣,詞訟決折,大係民隱,而視賂多少,朝翻暮覆,房嬖冊客,奸鄕猾胥,表裏糾結,迭相秉政,一訟一事,無不賄成,多倅之說,至登巷謠是如爲白乎旀,藍浦前縣監成達榮段,全沒着落,晝宵一念,只在肥己,南倉還米一百石,使三面之農民農牛,運下海倉,先納稅米,稅米則每石九兩式代錢捧上,以詳定例,每石三兩式立本,分給民間,而其剩餘六百兩,盡歸私橐是白遣,移轉租五十石,甘聽由吏之指揮,私出作米,互相分利,莫重國穀,任其料販之資,誠極痛歎是白遣,昨年秋災二十六結五十二負,稱以補賑,不爲俵給,假使眞箇補賑,已是經法之外,在所當禁是白去等,況其假托偸幻,以爲私橐者,寧有如許蔑法之類乎,且以賑政言之,勒取富民錢千金,以每石一兩二錢,抑買民租三百石,稱以自備,而實出於民,此亦專由於由吏之從中慫慂,貿租餘錢,歸屬不明,重惡都萃,怨聲狼藉是如爲白有臥乎所,上項兩邑守令,竝只雖以封庫繡啓臚列,俱係不法,不可以已遞而勿論,令該府拿問嚴勘爲白乎旀,定山縣監黃基協段,俵災有餘,簽丁無闕,不煩賑貸,民皆仰哺是白乎矣,移轉還之未盡察奸,終爲小欠是如爲白乎旀,唐津縣監鄭東老段,誠勤之治,終始不懈,大小事務,親執檢察,各樣上納,逐當無愆是白乎矣,倉奸或有遺細是如爲白有臥乎所,上項兩邑守令,推考爲白乎旀,林川前郡守吳顯相段,莅任數月,已多成績,賑資之經紀,綽有條理,災政之俵分,咸稱精詳,民切去思,衆口成碑是如爲白有臥乎所,似此茂績,宜有激勸之擧,似當施以兒馬賜給之典是白乎矣,係于恩賞,臣曹不可擅便,上裁敎是白乎旀,監司金學淳段,恬雅之操,優於坐鎭,廉簡之政,亦自生威,不煩不撓,雍容做去是如爲白有臥乎所,道臣體重,今姑勿論爲白乎旀,其餘本道前後守令·察訪及他道沿路守令·察訪等段,績乏優異,疵無顯著,竝只置之爲白乎旀,其外閫帥·中軍·虞候·營將·邊將等乙良,令兵曹稟處爲白乎旀,結城·藍浦兩邑縣監,罷代已久,不以前官,而以時任書之,奏御文字,有此違格,不可無警,當該御史金正喜,從重推考,何如?判付啓,依回啓施行爲良如敎。
兵曹啓目粘連啓下是白有亦,忠淸道暗行御史金正喜書啓吏曹回啓內,閫帥·中軍·虞候·營將·邊將等,令兵曹稟處事,允下矣。觀此忠淸道暗行御史金正喜書啓,則前前水使尹相重段,不有國法,專事肥己,本營所在龜防兵戰諸船新造改槊之役,縱其親裨,符同吏校,始也憑藉船役,濫斫於元材之外,終又名以新造,偸食於元材之內,前後作奸,眞贓狼藉,殆是設營初有,似此貪墨非法之類,不可以遞任之稍久而勿論是如爲白乎旀,平薪僉使趙鼎燮段,昨秋捧稅之時,謂之元摠不足,掩置節目,瞞報營門,其所加斂,至於千餘兩之多,不念節目之所重,恣行加斂之習,萬萬痛歎是如爲白有臥乎所,帥臣之憑藉船材,濫斫射利,鎭將之出稅之加懲,違越受敎,究厥罪狀,俱極駭然,爲先罷黜,其罪狀,令該府拿問處之爲白乎旀,前水使趙台錫段,樓役船材,空心風枯之隨處染指,盡歸私橐,若是狼藉,不可以已遞勿論是如爲白乎旀,安興前僉使金履萬段,本鎭防軍軍額數給料,減額偸食,軍餉之貸下作錢,立本取用是白遣,防船龜船新造改槊時,島松餘材,竝爲發賣是白遣,制勝樓修補時,馮藉役用燔出瓦子,輸之私第,進獻物種,何等嚴重,而進上生鰒,先自取用,似此貪戾不法之類,不可以已遞而勿論是如爲白有臥乎所,職在制閫,有此染指不法之事,身居乘障,行此濫滑無良之狀,論以正法,有難容貸,其罪狀,令該府拿問處之爲白乎旀,監營中軍李海瑛段,與臣宗薰,有內外從應避之嫌,令次堂稟處爲白乎旀,其餘閫帥·中軍·虞候·營將·邊將等,旣無優異之績,亦無顯著之疵,竝只置之,何如?判付啓,依回啓施行爲良如敎。
都政。吏批,判書趙萬永進,參判李文會病,參議金蘭淳進,右副承旨金鼎均進。
傳于金鼎均曰,皇朝人忠臣淸白吏子孫,西北·松都人,竝各別調用事,分付兩銓
傳于金鼎均曰,生民休戚,在於守令之擇不擇,今日政,守令多窠,各別擇差,守令之得人,在於初仕,亦爲擇擬事,分付兩銓。
金鼎均啓曰,今都目大政,各歧仕滿應遷者,相避及未準朔監察·禁府都事,戶曹·刑曹·工曹·漢城府郞官,平布署官員,五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今春夏等褒貶,不得爲之,故當出六者,未免積滯,依例遷轉,何如?傳曰,允。
又啓曰,六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
金鼎均,以吏批言啓曰,忠淸道新昌居安仁,今年歲首,以百歲老人,依定式直超崇政付同知,而其父壽龜贈同知,祖澤贈僉知,曾祖應鑑贈司譯院正,下批矣。今聞安仁,湖西士族,則不可以庶民追榮,一例施行,前日下批之贈職單子勿施,改贈相當職,何如?傳曰,允。
以趙雲象爲活人別提,任百謙爲造紙別提,金相鼎爲兵曹佐郞,沈存之爲潭陽府使,李止敬爲鐵山府使,洪稷謨爲靑松府使,李道在爲金山郡守,成禹圭爲加平郡守,金永孚爲槐山郡守,全允淡爲兵曹正郞。
金鼎均啓曰,會寧都護府使,今當差出,而當品中可擬之人乏少,堂上曾經兵使及承旨,他道兵使,竝擬,何如?傳曰,允。
黃爲司宰主簿,鄭祉榮爲宗簿直長,申在植爲同春秋,李恒權爲會寧府使,軍資直長單南久淳。
傳于金鼎均曰,南陽府使李命運仍任。
又啓曰,咸興都護府判官,今當差出,而本府營下劇邑,素稱難治,不可不擇差,他道有聲績未準朔守令,竝擬,何如?傳曰,允。李玄始爲咸興判官,徐有民爲淸道郡守,沈宜復爲昌寧縣監,金彦道爲陽智縣監,金持泰爲禮曹正郞,南陽府使李命運仍任事承傳。
金鼎均,以吏批言啓曰,前會寧府使白泓鎭,未滿十朔而貶遞矣,所授加資,依例還收之意,敢啓。傳曰,知道。洪鍾遠爲任實縣監,安仁爲戶曹正郞,尹喜豐爲富寧府使,李濟完爲茂山府使,李寬奎爲穩城府使,前會寧府使白泓鎭嘉善,今降通政,還收事承傳,直閣單李嘉愚,李進永爲靖陵直長,趙然大爲禁府都事,趙㝡永爲三登縣令,安國鍾爲沙斤察訪,李觀九爲永陵令,會寧府使李恒權今加嘉善加資事,典籍三單梁日煒·鄭顯璞·柳宜貞,洪秉球爲尙瑞直長,鄭東萬爲工曹正郞,趙德永爲平山府使,李時榮爲泗川縣監,李配浩爲高原郡守。
傳于金鼎均曰,山林外臺諫及玉堂,竝許遞,今日政差出。
傳于金鼎均曰,春坊竝許遞,今日政差出。
金鼎均啓曰,今日政新除授玉堂·春坊,竝待下批,牌招,推移入直,何如?傳曰,允。
金鼎均啓曰,臺諫·玉堂·春坊多闕及大司成,今當差出,而擬望之人乏少,外任竝擬,何如?傳曰,允。
以兪應煥爲大司諫,李海淸爲執義,金履垕爲掌令,韓鍾運爲持平,金炳朝爲大司成。
又啓曰,侍講院輔德,今當差出,而擬望之人乏少,承旨竝擬,何如?傳曰,允。
洪龜燮爲持平,金蘭淳爲兼輔德,李㬚爲工曹正郞,任百謙爲佐郞,林孝謙爲司䆃奉事,安光直爲應敎,徐淇修爲副應敎,林正鎭爲繕工主簿,朴奎源爲司饔奉事,李和愚爲廣興奉事。
金鼎均,以吏批言啓曰,兼侍講院說書,今當差出,而前望中無故之人,只有二人,以二望擬入之意,敢啓。傳曰,知道。李是遠·尹正鎭爲校理,金盛淵爲副校理,金東健爲說書,李穆淵爲兼說書,金在宣爲造紙別提,李寅弼爲長興奉事,李允植爲戶曹佐郞,洪瀷爲南海縣監,吳鼎周爲蔚珍縣監,黃爲正言,李湜爲工曹正郞,洪益謨爲監役,李聞榮爲忠勳都事,洪命周爲承旨。
洪起燮啓曰,新除授右承旨洪命周,卽爲牌招,何如?傳曰,允。
韓致逈爲麻田郡守,李鍾悳爲靑陽縣監,金箕明爲燕岐縣監,閔令儒爲開城經歷,金在敬爲尙衣別提,韓耆裕爲輔德,朴齊明爲兼弼善,吳致淳爲文學,徐淇修爲兼文學,白東奎爲司書,鄭東煥爲弼善,趙雲象爲工曹佐郞,吳致永爲刑曹正郞,申命淳爲咸從府使,許榦爲求禮縣監,鄭尙愚爲冬至兼謝恩使,申在植爲副使,鄭禮容爲書狀官,李魯榮爲韓山郡守,金左根爲金化縣監,洪彦謨爲副修撰,金在宣爲禁府都事,李在陽爲司宰主簿,洪學淵爲谷山府使,嚴燾爲靈光郡守,李海淸爲修撰,元有永爲活人別提,李鏞爲掌苑別提,尹行肅爲假監役,李聞榮爲南平縣監,權馥爲副校理,金盛淵爲兼司書,金箕詢爲典簿,朴敏恕爲兼引儀,趙錫龜爲京畿都事,柳致睦爲獻納,尹錫永爲修撰,李常在爲忠勳都事,金命孝爲軍器副正,趙永傑爲洪原縣監,兼春秋單李湜。傳于金鼎均曰,前縣令金益哲,守令除授。鄭鶴濟爲造紙別提,金益哲爲瑞山郡守,朴大榮爲雲山郡守,全允淡爲鎭岑縣監,盧翼燁爲興德縣監,趙冀永爲司僕正,趙雲杓爲主簿,李儒斌爲通津府使,朴雲壽爲禮山縣監,李元在爲延豊縣監,朴英載爲執義,李在正爲永禧殿令,洪遠謨爲文川郡守,李東煥爲庇仁縣監,吳彙良爲居山察訪,李靖淵爲掌苑別提,孫爀爲兵曹正郞,李鍾穆爲定州牧使,金晉淵爲萬頃縣令,徐驥淳爲漆原縣監,兼春秋單金相鼎,李嘉愚爲司諫,李同淳爲掌令,洪殷燮爲宗廟令,尹行定爲景慕宮令,孫秉周爲麒麟察訪。
傳于金鼎均曰,右副賓客許遞,今日政差出。金在敬爲禁府都事,朴宗薰爲右賓客,李鶴秀爲右副賓客,丁義準爲平澤縣監,金潤龜爲重林察訪,禁府都事沈宜晩,東部都事李寅亮相換,洪晩燮爲副修撰,鄭始容爲戶曹佐郞,徐有皓爲監察,李發源爲典籍,吳致淳爲泰川縣監,兼直閣單李嘉愚,徐憙淳爲敦寧都正,趙鍾永爲左副賓客,鄭鶴濟爲監察,南之爀爲尙衣別提,李根中爲文學,林翰鎭爲宗簿正,鄭羲淳爲監察,兼養賢直長單尹錫祜,李熙敎爲造紙別提,曺始剛爲司圃別提,閔致成爲英陵令,韓守一爲引儀,尹爲敦寧主簿,兼養賢奉事單朴偀,李正耆爲正言,趙啓昇爲穆陵別檢,權筴爲長寧殿別檢,李寅敎爲徽陵別檢,奉常直長單姜時永,東學訓導單金奎燮,中學訓導單李東韻,西學訓導單李冀禎,徐有稷爲引儀,李玄功爲童蒙敎官,李容在爲東部都事,趙雲紹爲假監役,李樂重爲原陵參奉,權度爲溫陵參奉,任百秀爲孝陵參奉,宋欽成爲明陵參奉,李憲溥爲元陵參奉,洪憲英爲假引儀。
兵批,判書朴宗薰進,參判尹致謙病,參議李衡柱進,參知金喆遠入直進,行都承旨洪起燮進。啓曰,今日都目政事時,本曹堂上,不可不備員,而參判尹致謙病不來,令政院卽爲牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔守令,未準朔虞候·邊將,竝擬,何如?傳曰,允。
洪起燮,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典矣,前慶州營將金鎰,旣已居中罷職,所授加資,依法典還收之意,敢啓。傳曰,知道。
以李惟秀爲同知,許欽爲僉知,元策·朴致燮·趙應錫爲五衛將,訓鍊判官成漢默,主簿徐麟爀·李完喆以上減下,同知單鄭忠彦,僉知單慶恒運·李勉健·權思穆,前營將金鎰今降禦侮,李鍾運爲同知,金學基爲僉知,李煥懋爲忠翊將,金殷相爲慶熙將,朴挺幹爲全羅右水虞候,訓鍊主簿單李廷大,副司果單白希洙·吳顯文,韓相瑀爲五衛將,張宅顯爲景福將,李正耆爲文兼,金正律爲黃海水虞候,安光直爲北評事,高擎天爲慶熙將,高得雲爲訓鍊判官,洪柱燮·梁煥國·愼爲主簿,副護軍單李奎鉉,副司直單南履懋·徐左輔,副司果單朴容壽,副司正單李根友。
又以兵批言啓曰,五衛將元策,以前任江原監營中軍,時在任所,上來間該廳番次苟艱云,趙應錫·韓相瑀,景福宮衛將張宅顯,慶熙宮衛將金殷相·高擎天,俱以病難供職,呈狀乞遞,竝改差,何如?傳曰,允。李勉大爲內禁將,白殷鎭爲安東營將,許㬘爲洪州營將,權詠爲江原中軍,禹柱河爲統虞候,金盛奎爲潼關僉使,黃琦潤爲西林僉使,康鵬老爲恃寨僉使,韓命履爲阿吾地萬戶,玄思默爲舊所非別將,同知單金殷相,僉知單朴致燮·趙應錫·李煥懋,李玄升爲慶尙右兵虞候,李應燁爲荏子島僉使,梁國佐爲彌助項僉使,張善樞爲德積僉使,徐有善爲馬島萬戶,同知單韓相瑀,洪浩得爲登山僉使,金性一爲蒜山僉使,崔廷勳爲蝟島僉使,趙鎭厚爲古今島僉使,崔昌亨爲豆毛浦萬戶,護軍單金聲遠·金道林,副護軍單金麗河·李昌運,內禁將李勉大,安東營將白殷鎭,洪州營將許㬘,江原中軍權,統虞候禹柱河,以上今加折衝加資事承傳,黃重河爲赤梁僉使,張安爲車嶺僉使,金昌燁爲文城僉使,李虎得爲德浦僉使,尹茂烈爲西平萬戶,同知單高擎天,僉知單張宅顯,副護軍單李勉大·白殷鎭·許㬘·黃儆彦,副司直單趙冀永,金民秀爲淸城僉使,金仁喆爲安義僉使,金慶植爲黔毛浦萬戶,金潤澤爲鳥嶺別將,金鼎默爲禿用別將,李完敏爲宣傳官,李雲紀爲都摠經歷,崔柱悳爲武兼,韓元植爲部將,金聲伯爲守門將,護軍單李志淵,副司直單尹秉烈,副司果單金羽根·辛蓍根,尹得說爲委曲僉使,胡繼祖爲天摩僉使,李孝成爲美錢僉使,金成柔爲長峰萬戶,朴聖伋爲幕嶺萬戶,副司直單趙忠植·朴潞壽·鄭禮容·朴來謙·趙萬協·徐英淳,副司果單朴齊明·鄭東煥·柳致睦·鄭鴻慶,李吉求爲城津僉使,鄭瑋爲薪島僉使,李義根爲高嶺僉使,許楫爲羅州營將,李惟穆爲慶尙中軍,洪檼爲五衛將,張世忠爲景福將,金健爲全州營將,李煥爲慶州營將,河始明爲全羅兵虞候,李宗采爲五衛將,吳致文爲都摠經歷,金秉浩爲訓鍊判官,李完敏爲御營把摠,申命浩爲從浦萬戶,副護軍單李致默,金命周爲格浦別將,金孝喆爲金城別將,姜載璜爲浦項別將,卞興連爲南村別將,李時英爲阿山萬戶,金履昇爲五衛將,范潤宅爲慶熙將,柳宗協爲黃海中軍,吳在臣爲平安兵虞候,同知單張世忠,僉知單洪檼,乾川權管單車勉翼,吳致文爲宣傳官,沈正書爲訓鍊僉正,徐相五爲訓鍊判官,鄭民行爲訓鍊主簿,洪赫爲北評事,僉知單李宗采,趙存奎爲宣傳官,柳興禹爲宣傳官,金永翼爲翊衛,金命喜爲副率,同知單范潤宅,僉知單金履昇,李玄大爲宣傳官,柳亮源爲都摠經歷,趙義錫爲訓鍊判官。
洪起燮啓曰,忠淸兵使,今當差出,而擬望之人乏少,他道守令竝擬,何如?傳曰,允。卓士明爲慶熙將,李肇淵爲都摠經歷,吳致成爲衛率,鄭善敎爲副率,安光質爲忠淸兵使,僉知單張洛賢,副護軍單權聖祜,副司果單尹行肅。
洪起燮,以兵批言啓曰,五衛將金履昇·李宗采,景福宮衛將張世忠,慶熙宮衛將范潤宅·卓士明,俱以病難供職,呈狀乞遞,美錢僉使李孝成,老母今年爲八十二歲,法不當遠離赴任,呈狀乞遞,竝改差,何如?傳曰,允。
李日榮爲都摠經歷,具聖魯爲都摠都事,趙玄鈺爲訓鍊主簿,趙宗弼爲平薪僉使,副護軍單柳聖魯·尹永培·閔百厚,李健緖爲都摠都事,魏鍾敏爲中樞都事,金爲侍直,同知單卓士明,僉知單李勉大,李日榮爲宣傳官,具聖魯爲訓鍊判官,洪爲訓鍊主簿,金華重爲訓鍊主簿,吳致豐爲都摠經歷,任泰瑛爲訓鍊主簿,李喜晩爲守門將,金鍾輯爲五衛將,李在德爲慶熙將,高道炯爲慶熙將,林宗勳爲美錢僉使,韓尙迪爲西水羅萬戶,許槃爲五衛將,李彦會爲景福將,柳相朝爲訓鍊主簿,韓明運爲守門將,金祖根爲侍直,李肇淵爲宣傳官,李圭殷爲訓鍊僉正,李命集爲武兼,同知單李在德,僉知單金鍾輯·高道炯,副司果宋台霖·李遇榮·高萬九·崔宗煥·金命珠·文養正·申大膺·李容敏竝單付,徐相五爲都摠經歷,洪範祖爲都摠都事,李義會爲夞恠萬戶,同知單李彦會,僉知單許槃。
又以兵批言啓曰,五衛將許槃·金鍾輯,景福宮衛將李彦會,慶熙宮衛將李在德·高道炯,俱以病難供職,呈狀乞遞,竝改差,何如?傳曰,允。
洪範祖爲訓鍊判官,蔡大永爲部將,趙存奎爲右捕從,李光根爲五衛將李器炯爲慶熙將,具鏘和爲訓鍊主簿,林魯豐爲仁遮外萬戶,李秉逵爲五衛將,任德潤爲景福將,朴遇豐爲慶熙將,副司果沈宜晩,趙存永爲都摠都事,申鍾命爲宣傳官,李萬柱爲守門將,韓光麟爲訓鍊主簿,同知單李器炯,僉知單李光根,鄭日復爲武兼,同知單任德潤,僉知單李秉逵,副司果李光暎·朴榮遇·李鍾應·張東七·金獻華·朴熙命竝單付,趙鶴年爲洗馬,鄭琠爲宣傳官,金翰喆爲宣傳官,李敏敎爲宣傳官,柳相質爲宣傳官,李錫遠爲宣傳官,李敎益爲宣傳官,金善永爲武兼,鄭弼訥爲部將,崔致信爲部將,金尙休爲部將,成益源爲守門將,孫宗厚爲守門將,李鼎模爲部將,李允默爲守門將,朴昌燮爲守門將,金宗彦爲守門將,金翊根爲南道參軍,權管秩安原·朴基潤,小坡兒金彦國,雲頭里金得弼,廣坪金允哲,小吉號里鄭麟熙。
兼輔德金蘭淳疏曰,伏以臣,猥參政席,忽蒙春坊兼銜恩點,仍卽持被,而家信踵至,臣之老母,忽患暑泄,症甚非細,促臣歸視,臣聞此報,按住不得,玆敢忙陳短章,徑出禁扄。伏乞聖慈,俯賜鑑諒,亟遞臣兼帶之職,以便救護,仍治臣擅離之罪,以昭法紀,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
金鼎均啓曰,大司憲宋穉圭,掌令金履垕·李同淳,持平韓鍾運在外,執義朴英載,持平洪龜燮未肅拜,監察茶時之意,敢啓。傳曰,知道。
洪起燮啓曰,行左承旨申在植,左副承旨李友秀,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,尹命圭·尹濟弘落點。
傳于洪起燮曰,直提學李鶴秀,馳詣健陵,奉審摘奸,仍詣顯隆園·華寧殿,一體奉審以來。
傳于洪起燮曰,守令·邊將初仕人留待。
傳于洪起燮曰,守令·邊將初仕人入侍。
洪命周,以弘文館言啓曰,新除授校理李是遠,時在平安道泰川縣任所,經筵入番事緊,請斯速乘馹上來事,下諭。答曰,依啓。
又以弘文館言啓曰,下番闕直,事甚未安。校理李是遠在外,修撰李海淸差祭,應敎安光直,副應敎徐淇修,副校理金盛淵·權馥,修撰尹錫永,副修撰洪彦謨·洪晩燮旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授左副賓客趙鍾永,時在京畿楊州地,司書白東奎,時在咸鏡道洪原縣任所,竝斯速乘馹上來事,下諭,何如?傳曰,允。在外司書許遞,前望單子入之,待下批,牌招。
司書前望單子入之,金正喜落點。
洪命周,以侍講院言啓曰,兼輔德金蘭淳,以其親病,陳疏徑出,上番闕直,事甚未安。輔德韓耆裕,弼善鄭東煥,兼弼善朴齊明,文學李根中,兼文學徐淇修,竝卽牌招,以爲推移入直之地,何如?傳曰,允。
以應敎安光直,副校理金盛淵,副修撰洪晩燮牌不進罷職傳旨,傳于尹濟弘曰,只推。
以輔德韓耆裕,弼善鄭東煥,司書金正喜牌不進罷職傳旨,傳于尹濟弘曰,只推。
尹濟弘,以吏曹言啓曰,童蒙敎官,非生進,不得擬望矣,昨日政新除授童蒙敎官李玄功,旣非生進,而矇然擬入,至蒙恩點,不審之失,臣不勝惶恐,而原望筒勿施,何如?傳曰,允。
金鼎均,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局千摠南錫九,身病甚重,勢難察任,改差,何如?傳曰,允。
又以義禁府言啓曰,卽接月令醫員金宗潤手本,則時囚罪人李敏會,暑滯挾食,轉成泄痢,度數頻數,食飮全却,症形實爲危篤云,罪人病勢如此,則一邊保放,一邊草記,曾有定式矣。李敏會姑爲保放之意,敢啓。傳曰,知道。
又以義禁府言啓曰,因忠淸右道暗行御史金正喜書啓及兵曹回啓,忠淸前前水使尹相重,前水使趙台錫,安興前僉使金履萬,平薪僉使趙鼎燮,令該府拿問處之事,竝傳旨啓下矣。趙台錫今方待命拿囚,尹相重以本道兵使,時在任所,依例發遣府都事,交龜後拿來,趙鼎燮亦在任所,發遣府書吏,交代後拿來,金履萬下去結城地云,發遣府書吏拿來,何如?傳曰,竝待待命拿囚。
兵曹啓目粘連,啓下是白有亦,觀此忠淸道暗行御史金正喜書啓,則前中軍李海瑛段,餉穀百包,無難犯用,米二百八十餘石,每石四兩二錢式作錢以二兩八錢,立本分給,租一百五十石,每石一兩六七錢式,直爲代捧,及其分給,以詳定出給,恣意幻弄,如此蔑法之類,不可以已遞而勿論是如爲白有臥乎所,餉穀法意,何等嚴重,而有此無難犯用,立本分給,以錢代捧,而詳定出給者,諸條所犯,俱係不法,其罪狀令該府拿問處之,何如?判付啓,依充。
丙戌六月二十六日辰時,上御熙政堂。守令·邊將初仕人入侍時,行都承旨洪起燮,右副承旨金鼎均,假注書徐有贊,記事官李景在·李穆淵,谷山府使洪學淵,平山府使趙德永,通津府使李儒斌,咸從府使申命淳,雲山郡守朴大榮,瑞山郡守金益哲,南海縣令洪瀷,庇仁縣監李東煥,蔚珍縣令吳鼎周,禮山縣監朴雲壽,鎭岑縣監全允淡,求禮縣監許榦,燕岐縣監金箕明,羅州營將許楫,高嶺僉使李義根,德積僉使張善樞,荏子島僉使李應燁,彌助項僉使梁國佐,蝟島僉使崔廷勳,登山僉使洪浩得,蒜山僉使金性一,赤梁僉使黃重河,西林僉使黃琦潤,潼關僉使金成奎,平薪僉使趙宗弼,文城僉使金昌燁,淸城僉使金民秀,委曲僉使尹得說,天摩僉使胡繼祖,美錢僉使林宗勳,仁遮外萬戶林魯豐,馬島萬戶徐有善,豆毛浦萬戶崔昌亨,西平萬戶尹茂烈,黔毛浦萬戶金慶植,長峰萬戶金成柔,阿山萬戶李時英,幕嶺萬戶朴聖汲,阿吾地萬戶韓命履,宣傳官鄭琠·金翰喆·李敏敎·柳相質·李敎益以次進伏訖。上曰,次次進前,各奏職姓名,可也。起燮曰,邊將,例於階下奏職名矣,侍衛雖置之,而宣傳官使之入來,依例擧行,何如?上曰,以司謁擧行。學淵等,以次進前奏職姓名,上曰,庇仁縣監李東煥,曾經何職乎?東煥曰,曾經五衛將矣。起燮曰,此人在先朝時,爲多年守門將矣。上曰,何門乎?起燮曰,守直於通化門矣,至邊將各奏職姓名訖,守令·邊將,以次退去,起燮進前奏曰,大政翌日,守令·邊將初仕者之輒賜引見,便成恒式,亶出於稽言稽貌,慰勉戒飭之盛念,則其在承奉之道,榮感居先,叩謝爲急,而習尙方便,漸不如古,雖以今番言之,在京守令,多不肅謝,吏批初仕,全無一人入來者,其間豈或無實病實故者,而國綱之解弛,亦可見一端矣,此後則如非在外實故衆所共知,而大政翌日,無緣稽謝者,隨現執奏,另加罪責之意,申飭分付於吏兵曹,何如?上曰,依爲之。出擧條起燮曰,今因言端而有所仰達者矣,大政翌日之引見新除者,非惟慰勉之盛念,斯係生民之休戚,則稽言稽貌,亦爲試可之一端,而且況親臨一言之敎,比諸自下循例之飭,其輕重當如何哉,近年以來,使之只奏姓名,則便成文具,故敢此仰達矣。上命退諸臣,諸臣以次退出。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,二貼煎入事,榻前下敎。
尹命圭啓曰,大司憲宋稚圭,掌令金履垕·李同淳,持平韓鍾運在外,執義朴英載,持平洪龜燮未肅拜,監察茶時之意,敢啓。傳曰,知道。
尹濟弘啓曰,來初一日,輪對日次矣,敢稟。傳曰,當次人受點,後日次待令。
洪命周啓曰,三品官之無得過三日,循例請牌,曾有定式矣,大司成金炳朝,敦寧都正徐憙淳,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,藥房提調,持粟米飮來待矣。傳曰,封入。
尹濟弘,以弘文館言啓曰,上番闕直,事甚未安。應敎安光直,副應敎徐淇修,校理尹正鎭,副校理金盛淵,竝卽牌招,以爲推移入直之地,何如?傳曰,允。
以大司成金炳朝牌不進罷職傳旨,傳于尹命圭曰,只推。
尹命圭,以兵曹言啓曰,本曹二軍色正郞權馥,移拜副校理矣,本色專管經費,難付生手,今姑仍任,何如?傳曰,允。
又以訓鍊都監言啓曰,本局千摠趙台錫,以前任忠淸水使時事,方在就理中矣,領軍之任,不可久曠,改差,何如?傳曰,允。
又以義禁府言啓曰,因忠淸右道暗行御史金正喜書啓及吏曹回啓,瑞山郡守韓用儉,禮山縣監李溟夏,韓山郡守洪羲錫,魯城縣監李時在,泰安前郡守許晟,保寧前縣監宋在淳,令該府拿問處之,結城縣監曺錫駿,藍浦前縣監成達榮,拿問嚴勘事,竝傳旨啓下矣。宋在淳今方待命拿囚,韓用儉·李溟夏·洪羲錫·李時在等,竝時在任所,許晟下去京畿楊根地,曺錫駿下去驪州地,成達榮下去忠淸道溫陽地云,依例發遣府羅將,竝拿來,何如?傳曰,允。待待命拿囚。
上在昌德宮。停常參·經筵。
金鼎均啓曰,大司憲宋稚圭,掌令金履垕·李同淳,持平韓鍾運在外,執義朴英載,持平洪龜燮未肅拜,監察茶時之意,敢啓。傳曰,知道。
傳于尹濟弘曰,禮房承旨,馳詣懿陵,奉審摘奸以來。
尹命圭啓曰,藥房都提調,持粟米飮來待矣。傳曰,封入。
又啓曰,假注書徐有贊,身病猝重,勢難察任,今姑改差,何如?傳曰,允。
徐有贊改差,代以洪在喆爲假注書。
傳于金鼎均曰,奉審閣臣入侍。
傳于尹濟弘曰,奉審承旨入侍。
尹濟弘,以禮曹言啓曰,卽接英陵參奉所報,則本陵六朔焚香受香,在今二十八日,兩官中一員,當爲祗受,而新除授令閔致成在外未肅拜,故參奉受香次,依定式假官替直後,發程上來,行到利川地,身病猝重,萬無前進之望云,新除授令閔致成,今姑改差,其代卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以金尙義爲英陵令。
以應敎安光直,副應敎徐淇修牌不進罷職傳旨,傳于尹濟弘曰,只推。
尹命圭,以濬川司言啓曰,本司都廳訓鍊都監千摠趙台錫改差,代以御營廳別將鄭煥宗差下,使之察任,何如?傳曰,允。
金鼎均,以義禁府言啓曰,卽接月令醫員金宗潤手本,則時囚罪人趙台錫,素患痰癖,又添挾食,轉成關格,症形危重,宋在淳猝得暑感,仍添泄痢,度數頻數,眞元大脫云,罪人病勢如此,則一邊保放,一邊草記,曾有定式矣,趙台錫·宋在淳,竝姑保放之意,敢啓。傳曰,知道。
丙戌六月二十八日申時,上御熙政堂。奉審閣臣入侍時,左副承旨金鼎均,假注書李鼎敍,記事官李景在·李穆淵,直提學李鶴秀以次進伏訖。上曰,奉審無頉乎?鶴秀進前奏曰,臣承命馳詣健陵,陵上奉審則無頉,碑閣丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。上曰,閣臣先退。又命退,承史以次退出。
丙戌六月二十八日申時,上御熙政堂。奉審承旨入侍時,同副承旨尹濟弘,假注書李鼎敍,記事官李景在·李穆淵以次進伏訖。上曰,奉審無頉乎?濟弘奏曰,臣承命馳詣懿陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉矣。上命退,承史以次退出。
上在昌德宮。停常參·經筵。
夜自四更至三十日開東,灑雨下雨,測雨器水深九分。
尹濟弘啓曰,大司憲宋稚圭,掌令金履垕·李同淳,持平韓鍾運在外,執義朴英載,持平洪龜燮未肅拜,監察茶時之意,敢啓。傳曰,知道。
備忘記,羅州營將許楫下直,長弓一張,長箭一部,筒兒一個賜給。
尹命圭,以弘文館言啓曰,本館下番副修撰臣洪晩燮,以永寧殿秋享大祭祭官,今日禮曹肄儀時,晝仕出去之意,敢啓。傳曰,知道。
又以侍講院言啓曰,明日賓客相見禮時,宮官當爲全數進參,而輔德韓耆裕,兼輔德金蘭淳,俱有實故,無以備員,令政院稟旨變通差出,待下批,牌招,弼善鄭東煥未肅拜,亦爲牌招,以爲備員進參之地,何如?傳曰,與兼司書竝許遞,前望單子入之,待下批,牌招進參。
春坊前望單子入之,輔德洪命周,弼善鄭禮容,兼司書金正喜,司書趙容和落點,兼輔德李寅溥,添書落點。
吏曹郞廳來言,承旨有闕,政事,取稟。前望單子入之,待下批,待明朝,牌招察任。
承旨前望單子入之,金炳朝落點。
又啓曰,吏曹郞廳來言,鐵山府使李止敬,咸從府使申命淳,三登縣令趙㝡永,陽智縣監金彦道,昌寧縣監沈宜復,高原郡守李配浩,泗川縣監李時榮,燕岐縣監金箕明,靑陽縣監李鍾悳,求禮縣監許榦,金化縣監金佐根,南平縣監李聞榮,鎭岑縣監全允淡,興德縣監盧翼燁,漆原縣監徐驥淳,兩司俱未署經云,除在外外,未肅拜·呈告人員,竝爲牌招,以爲署經之地,何如?傳曰,允。
傳于尹濟弘曰,留院公事入之。
傳于尹濟弘曰,刑工換房。
傳于尹濟弘曰,禮山縣監朴雲壽,兩西守令中相換。
吏曹口傳政事,禮山縣監朴雲壽,文化縣令李衡遠相換。
以輔德洪命周,弼善鄭禮容牌不進罷職傳旨,傳于尹濟弘曰,只推。
兵曹口傳政事,副司果單金正喜。
尹濟弘,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將李觀植,時帶摠管,職務相妨,別將之任,今姑改差,何如?傳曰,允。
上在昌德宮。停常參·經筵。
自開東至巳時,灑雨下雨,測雨器水深二分。
藥房都提調沈象奎,提調李錫奎,右承旨尹命圭啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
備忘記,洪州營將許熽,全州營將金鍵下直,各長弓一張,長箭一部,片箭一部,筒兒一個賜給。
尹濟弘啓曰,大司憲宋穉圭,掌令金履垕·李同淳,持平韓鍾運在外,執義朴英載呈辭,持平洪龜變傳旨未下,監察茶時之意,敢啓。傳曰,知道。
金鼎均啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹命圭啓曰,奉朝賀金履陽,今方謝恩,而該房承旨,進詣賓廳,敎書傳授之意,敢啓。傳曰,知道。
傳于尹命圭曰,禮房承旨,馳詣宗廟·景慕宮,奉審摘奸以來。
以司諫李嘉愚,正言李正耆,持平洪龜變牌不進罷職傳旨,傳于尹濟弘曰,只推。
尹濟弘啓曰,守令署經事,命下矣。司諫李嘉愚,正言李正耆,持平洪龜燮,旣有只推之命,竝更牌招,以爲署經之地,何如?傳曰,允。
以持平洪龜燮,正言李正耆牌不進罷職傳旨,傳于尹濟弘曰,只推。
尹濟弘啓曰,守令署經事,命下矣。持平洪龜燮,正言李正耆,旣有只推之命,竝更牌招,以爲署經之地,何如?傳曰,允。
以持平洪龜燮,正言李正耆再牌不進罷職傳旨,傳于尹濟弘曰,只推。
金鼎均啓曰,守令署經事,命下矣。持平洪龜燮,正言金正耆,旣有只推之命,竝更牌招,以爲署經之地,何如?傳曰,允。
又啓曰,卽者,義禁府都事來言,時囚無得過三日滯囚,曾有定式矣,時囚罪人宋彦民·成達榮,保放罪人李海瑛·李敏會·趙台錫·宋在淳等,當爲捧供,吳澈常·金敬淵·李櫽重·李周豐等,議處,而判義禁未差,同義禁鄭漪在外,沈能岳差祭,只有同義禁尹致謙一人,不得備員開坐云,判義禁未差之代,政官牌招,開政差出,待下批牌招,以爲開坐之地,何如?傳曰,允。
又啓曰,吏曹參判李文會,參議金蘭淳牌不進,推考及罷職傳旨,今方捧入,而開政命下之後,如是違牌,事甚未安。判書趙萬永受由,參判更爲牌招,何如?傳曰,允。參議只推,一體牌招。
有政。吏批,判書趙萬永受由,參判李文會進,參議金蘭淳牌招不進,左承旨金炳朝進。啓曰,判書受由,參議牌招不進,小臣獨政未安,何以爲之?敢稟。傳曰,仍爲之。以洪永觀爲副校理,李寅泰爲大司成,金在昌爲判義禁,李啓朝爲典牲判官,李培林爲司錄,校書副正字單金斗明,故府使洪龍健贈兵判例兼,故進士洪益涵贈左承旨例兼,已上同知洪槏兩代,兵曹正郞權馥仍任事承傳。
兵批,判書朴宗薰受由,參判尹致謙病,參議李衡柱入直進,參知金喆遠病,左副承旨金鼎均進,護軍申在植,副護軍李友秀·韓耆裕,副司直鄭東煥,副司果白東奎。
金鼎均啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金炳朝曰,明日,奉朝賀金履陽入侍。
以吏曹參議金蘭淳再牌不進罷職傳旨,傳于金鼎均曰,只推。
金鼎均,以兵曹言啓曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢啓。傳曰,知道。
又以兵曹言啓曰,卽接西所衛將洪槏牒報,則永肅門南邊中松一株,因雨折傷云,令該所依例斫去之意,敢啓。傳曰,知道。
尹命圭,以弘文館言啓曰,修撰李海淸,卽爲牌招察任,何如?傳曰,允。
金鼎均,以備邊司言啓曰,特遣繡衣,許以道伯以下政績臧否,廉察刺擧,其事誠嚴且重,故自前被論於肅啓者,朝家所以懲勘,亦未嘗不嚴重,今見畿·湖兩御史書啓之該曹回啓者,廣州判官李翼在,謂以怨聲載路,刑濫訟枉。庇仁縣監金遇明,謂以處事無非麤鄙,見利不遺瑣細,計在肥己,事係非法,分賑則抄飢濫雜,賑穀加錄,捧稅則作錢高價,斗斛過濫,私捧贖錢,歸屬無名,私逕訟賂,民謠喧藉。鎭岑縣監黃䆃,謂以昨秋俵災,旣不均平,今春救急,亦未精實,栗木雜費,科外結斂,假托公用,軍錢捧納,非時促徵,竟售吏奸,臨訟利賂,許多鄙瑣之政,難以殫擧云,而只請罷黜,罪倖無懲,法將何施,以上三守令,竝令該府拿勘。魯城縣監李時在,雖謂以誠切盡職,志在愛民,而執災太濫,俵給不均,吏瞞官矇,一任偸弄,査括災結,給吏收逋,尤係法外,還政之吏奸狼藉,至有數百石幻弄加作爲言,災結還政,有邑之大事,此失檢察,不可以其非躬犯而姑置,以待該府之照處,爲先罷黜。水虞候李煥周,五十塊茯苓,三日內責納,雖是應捧之物,猶不當若是驟斂,況此科外苛取乎,取民一薤,猶尙抵法,令該府拿問處之。海美縣監鄭珪,茹吐於强弱之訟,不可無警,從重推考,當該回啓吏兵曹堂上,亦爲推考。守令罷黜之代,令該曹口傳差出,與都政新除者竝飭,勿爲遲留,從速赴任,何如?傳曰,允。
又以義禁府言啓曰,卽接月令醫員金宗潤手本,則時囚罪人李海瑛,暑滯挾食,轉成泄痢,度數頻數,眞元大脫,食飮全却,實爲危篤云,罪人病勢如此,則一邊保放,一邊草記,曾有定式矣,李海瑛姑爲保放之意,敢啓。傳曰,知道。
又以義禁府言啓曰,江原監司洪敬謨啓本內,三陟府平陵驛徒三年定配罪人金翼基,旣已限滿,令該府考例稟處事,啓下矣。金翼基徒限已滿,依例放送事,分付該道道臣之意,敢啓。傳曰,知道。
吏曹口傳政事,以李文哲爲魯城縣監。
判義禁金魯敬疏曰,伏以臣,忝叨金吾,頃以宮銜之不得兼帶,賤疾之無以供職,冒陳衷懇,仰冀鞶褫,及奉批旨下者,宮銜反蒙遞解,義當卽膺,不淹時日,而第臣病情,較之前疏所陳,症形愈苦,眞元愈下,胸膈痞滿則食飮不得消下,肢體麻痺則運用備極艱苦,伏枕委叫,房闥之間,恃杖而起,未過數步,輒欲顚躓,比日以來,歊炎如火,表裏交鑠,形殼徒存,精神昏耗,雖尋常文簿之來前者,目過而心不省,字下而義則忘,蓋臣受氣素薄,積祟常存,傷暑傷濕,久有源委,一富暑潦,乘時闖發,發輒危惡,重以馬齒已衰,蒲質先萎,精力之耗減,歲以不同,病氣隨以益肆,卽亦理勢之必然,有非時日調治所可完健,顧今許多時囚,當暑久滯,廷尉之奏當,一時爲急,而目下病狀,縱欲自力,其勢末由,噫,無論官之緊漫,事之巨細,在職盡職,少效一日之責,卽臣之素所自矢,而病與心違,欲起旋踣,情雖異於占便,跡自歸於慢命,撫躬歉悚,如添一病,玆敢不揆煩瀆,猥附必呼之義,申暴情實。伏乞聖明,府垂矜諒,亟遞臣金吾兼銜,治臣屢瀆之罪,以幸公私,臣無任云云。答曰,省疏具悉。所請依施。
敎奉朝賀金履陽書。王若曰,年雖邁而精力尙旺,卿豈便休,章屢上而誠懇愈勤,予庸特許。肆頒自天綸綍,俾作平地神仙。惟卿,忠孝詩禮之家,文章經綸之手。受知寧考,自古人强仕之年,逮事寡躬,至今日耇造之德。聲名藉壯元之親擢,寶墨輝煌,恩諭藹先故之追思,珥筆密邇。繡衣朱紱,始也盤錯之展才,玉署銀臺,久矣帳扆之承渥。按南北之三節,懷之綏之,掌東西之兩銓,國耳公耳。鈇鉞莫嚴於奏牘,逆折奸凶,藻鑑稱平於詞垣,藹多吉士。及夫穠華之播詠,尤喜喬木之同休。雖卿兢懼之私,比前愈切,在予倚毗之重,與他自殊。典財賦則綜理不遺,掌秩宗則儀文無闕。委分司而煩劇暫卸,非爲優閑之漸圖,居崇班而望實益隆,尙資老成之夾贊。惟遐齡七旬之雖過,何往年一疏之遽陳。南湖之戀常存,必欲長往乃已,西遊之駕纔返,有此前說復申。黃耇無愆於趨朝,豈欲永捨,素志難奪於謝事,宜成其高。玆許三字華銜,更侈十行恩誥。黃冠野服,自在賀太監之鑑湖,紫袍天犀,爰歸裴晉公之綠野。韶顔白髮,遂暮境之得閑,晩節黃花,喜餘香之自葆。於戲,顧予思悵如有失,豈卿心便若相忘。京第之往來無常,奚但趨賀庭之列,江臯之起居不遠,庶足慰懸闕之心。故玆敎示,想宜知悉。知製敎朴來謙製進。
上在昌德宮。停常參·經筵。
尹濟弘啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹命圭啓曰,來初五日,朝參日次矣,敢啓。傳曰,停。
尹濟弘啓曰,判義禁金在昌再牌不進推考傳旨,今方捧入,而開坐命下之後,如是違牌,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至經宿,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至經宿,如是違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳口,更爲牌招。
又啓曰,大司憲宋穉圭,掌令金履垕·李同淳,持平韓鍾運在外,執義朴英載,持平洪龜燮牌不進,監察茶時之意,敢啓。傳曰,知道。
以執義朴英載,持平洪龜燮,司諫李嘉愚,正言李正耆牌不進罷職傳旨,傳于尹濟弘曰,只推。
尹命圭,以弘文館言啓曰,新除授副校理洪永觀,卽爲牌招察任,何如?傳曰,允。
以副校理洪永觀牌不進罷職傳旨,傳于尹濟弘曰,只推。
傳于尹命圭曰,發遣吏郞,諸執事清齋與否,摘奸以來。
尹命圭,以禮曹言啓曰,太廟展謁,每以春秋,定式取稟矣,今秋展謁吉日,以何間推擇乎?敢稟。傳曰,以旬前擇入,可也。
又以禮曹言啓曰,景慕宮展謁,每以孟春孟秋,定式取稟矣,今秋展謁吉日,以何間推擇乎?敢稟。傳曰,太廟展謁日,同爲擇入,可也。
又以禮曹言啓曰,以太廟展謁取稟草記,傳曰,以旬前擇入,可也。以景慕宮展謁取稟草記,傳曰,太廟展謁日,同爲擇入可也事,命下矣。展謁吉日,令日官池宅龜推擇,則今七月初六日初七日俱吉云,以何日定行乎?敢稟。傳曰,以初六日爲之。
又以禮曹言啓曰,今此太廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以奎章閣言啓曰,景慕宮·望廟樓,今朔奉審,無頉之意,敢啓。傳曰,知道
金鼎均,以兵曹言啓曰,今七月初六日,大駕詣宗廟展謁,仍詣景慕宮展謁時,何營軍兵隨駕,何營軍兵留陣,而禁·御兩營鄕軍,則今旣停番矣。禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍四哨,訓將率領爲先廂,訓局步軍五哨,兩營騎士六番,摠使率領爲後廂,禁軍六番爲之,御將率該廳標下軍及禁衛營京軍一哨留陣,留營置之,可也。
又以兵曹言啓曰,今七月初三日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,去夏等能麽兒考講時,訓鍊院僉正尹佑成·趙,主簿劉相浩,武臣兼宣傳官李鼎相,部將崔鳳佐,二次不通,依定式,竝從重推考,何如?傳曰,允。
又以御營廳言啓曰,本廳哨官李陶淵,身病甚重,勢難察任,改差,何如?傳曰,允。
尹濟弘,以義禁府言啓曰,因備邊司啓辭,廣州判官李翼在,庇仁縣監金遇明,鎭岑縣監黃䆃拿勘,忠淸水虞候李煥周拿問處之事,竝傳旨啓下矣。李翼在·黃䆃等,今方待命,拿囚,金遇明,時在任所,依例發遣府羅將拿來,李煥周,亦在任所,發遣府羅將,交代後拿來,何如?傳曰,待待命拿囚。
丙戌七月初一日辰時,上御熙政堂。奉朝賀入侍時,左承旨金炳朝,假注書洪在喆,記事官李景在·李穆淵,奉朝賀金履陽,以次進伏,繕工副正金漢淳,武科出身金海淳,幼學金大根,東寧尉金賢根,以奉朝賀子若孫,隨入進伏訖。上曰,奉朝賀進前。履陽曰,臣今當告退之日,新榮舊感,不知攸喩,臣本以江湖間流離落魄之蹤,偏蒙先朝拂拭作成之化,又蒙我殿下終始之澤,曲遂至願,至以成就晩節爲敎,臣之前疏,亦已畢陳,而臣之告退,異於古人矣。臣以不才,毫無報效,慙愧恒切,且從今以往,雖或時趨於起居之班,然而周旋筵席之末,瞻望日月之光,亦自未易,區區耿結之忱,又無以盡達矣。上命就座,履陽就座,仍命宣饌於奉朝賀,又下一封書,命承旨開緘讀奏後,傳授奉朝賀,炳朝讀奏,賜奉朝賀金履陽,特許恩休,復祈難老十五字,仍授奉朝賀,履陽祗受訖,更爲進前曰,臣又承此敎,洪恩大德,與天無極,實無以形容仰達矣。上曰,楹外首伏者,是金漢淳乎?炳朝曰,然矣。上曰,其次,誰也?履陽曰,臣之賤生海淳矣。上曰,見今何官?炳朝曰,武科出身矣。上曰,其次,誰也?履陽曰,臣之長孫大根矣。上曰,奉朝賀金履陽長孫幼學金大根,初仕調用。出傳敎上命退,奉朝賀及漢淳以下先退,又命退,承史以次退出,
上在昌德宮。停常參·經筵。
尹濟弘啓曰,大司憲宋稚圭,掌令金履垕·李同淳,持平韓鍾運在外,執義朴英載,持平洪龜燮呈辭,監察茶時之意,敢啓。傳曰,知道。
傳于尹命圭曰,禮房承旨,馳詣宗廟永寧殿,奉審摘奸以來。
尹命圭啓曰,三品官之無得過三日,循例請牌,曾有定式矣,大司成李寅泰,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
尹命圭啓曰,臣命圭,依定式進詣香室,奉審香祝櫃·祝板袱子,則精潔之意,敢啓。傳曰,知道。
尹濟弘啓曰,行都承旨洪起燮,左承旨金炳朝,不爲仕進,右承旨尹命圭監祭進,左副承旨金鼎均須資出去,右副承旨金䥧在外,院中只有臣一人,伴直無人,左副承旨金鼎均,所當牌招,而拘於廳規,不得請牌,何以爲之?敢稟。傳曰,知申及監祭進去承旨外,竝許遞,前望單子入之,待下批,牌招察任。
承旨前望單子入之,朴蓍壽·李友秀·洪羲瑾落點。
以右承旨李友秀,右副承旨洪羲瑾牌不進罷職傳旨,傳于朴蓍壽曰,只推。
假注書李鼎敍書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅固,障谷之榛荊,尤就叢密,牛馬道路,今非可論,樵牧微逕,亦未能尋是白遣,樹木段,松栢雜木,稚長參差,縱或不齊,而鬱然有成林之美是白乎旀,峴上結幕處守直之節,亦爲着實擧行是白去乎,仍詣昭顯墓,局內諸處,亦皆這這看審,則堦礎完實,莎草段,茂密新解是白乎旀,大木密而且成拱,新植茁而漸成林,守護之節,亦爲無弊,兩處所見,一無現頉之意,敢啓。傳曰,知道。
朴蓍壽,以吏曹言啓曰,今此思陵先告事由祭典祀官兼大祝,前佐郞沈能恕塡差,而時無職名,令該曹,口傳付軍職,何如?傳曰,允。
兵曹口傳政事,副司果單沈能恕。
尹濟弘,以都摠府言啓曰,今日入直內三廳武兼禁軍及軍兵等,當爲中日習射技放,而宗廟秋享大祭齋戒相値,不得設行之意,敢啓。傳曰,知道。
又以禁衛營言啓曰,本營騎士別將白海鎭,身病猝重,勢難察任,改差,何如?傳曰,允。
又以義禁府言啓曰,保放罪人吳澈常·金敬淵·李櫽重·李周豐等,還囚議處,李敏會·趙台錫·宋在淳·李海瑛等,還囚捧供以入之意,敢啓。傳曰,知道。
禁府啓目,龜山僉使宋彦民原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,藍浦前縣監成達榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,廣州前判官李翼在原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,鎭岺縣監黃䆃原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,高陽前郡守李游原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,忠淸前中軍李海瑛原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,忠淸前水使趙台錫原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,保寧前郡守宋在淳原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,泰安前郡守許晟原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,梁山郡守李敏會原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前李周豐亦,戶曹米及營還營貿租,其餘皮雜穀代錢竝以二千兩零,或爲公用那移,或爲私相貸下,尙不分給,作還等諸條所犯,今此囚供,雖以到任前事,有所分疏是白乎乃,反弄公穀,至登繡啓,揆以糴法,不可容貸,以此照律,何如?判付啓,依允。又啓目粘連,向前李櫽重亦,都吏之加報舊初不災十五結,旣已査出,不爲還錄,歸屬不明,繡啓指陳是白如乎,雖有囚供之發明,事關災政,終難容恕,以此照律,何如?判付啓,依允。又啓目粘連,向前金敬淵亦,收逋錢不爲分給作還,一任由吏之殖利者,事異入己,出於了逋,已有繡啓所陳是白去乎,還錢放債,誠違常法,以此照律,何如?判付啓,依允。又啓目粘連,向前吳澈常亦,賑資則先爲取用於本邑還穀,而移轉各穀八百石零,不爲運來充還爲白遣,京江良中作錢那移於各處公用,至登繡啓,有關糴政,不可以囚供之量宜方便等語,有所參恕,以此照律,何如?判付啓,依允。
上在昌德宮。停常參·經筵。
尹命圭啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,天摩僉使胡繼祖,委曲僉使尹得說,幕嶺萬戶朴聖伋下直,各長弓一張,長箭一部,片箭一部,筒兒一箇賜給。
朴蓍壽啓曰,右承旨李友秀,右副承旨洪羲瑾,今日不爲仕進,卽爲牌招,何如?傳曰,允。
朴蓍壽,以弘文館言啓曰,副校理洪永觀,旣有只推之命,卽爲牌招察任,何如?傳曰,允。
尹命圭啓曰,大司憲宋稚圭,掌令金履垕·李同淳,持平韓鍾運在外,執義朴英載,持平洪龜燮牌不進,監察茶時之意,敢啓。傳曰,知道。
以執義朴英載,持平洪龜燮,司諫李嘉愚,正言李正耆牌不進罷職傳旨,傳于尹命圭曰,只推。
以右承旨李友秀,右副承旨洪羲瑾牌不進罷職傳旨,傳于尹命圭曰,只推。
以大司成李寅泰牌不進罷職傳旨,傳于尹命圭曰,只推。
以副校理洪永觀牌不進罷職傳旨,傳于尹命圭曰,只推。
朴蓍壽,以戶曹言啓曰,時御所內各司雨漏修改吉日,令日官崔福基推擇,則今七月十一日卯時爲吉云,以此日時擧行之意,敢啓。傳曰,知道。
又以禮曹言啓曰,因大臣箚子,廟宮展謁,更爲擇日於處暑後事,批下矣。展謁吉日,令日官池宅龜推擇,則今七月二十八日爲吉云,以此日定行乎?敢稟。傳曰,以二十八日爲之。
又以禮曹言啓曰,卽接尙州幼學盧喜文所志,則以爲,族叔必壽,嫡妾俱無子,以其同姓十二寸弟悌元第二子式文,欲爲繼後,兩家諸族,相議完定,而兩邊父母,俱爲作故,拘於常規,不得循例禮斜,依定式,草記稟處事,呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長盧喜文所訴旣如此,依定式,盧悌元第二子式文乙,立爲盧必壽之後,何如?傳曰,允。
尹命圭,以備邊司言啓曰,卽見開城留守金啓河狀啓,則枚擧金川郡守尹行澈牒報以爲,本郡江陰六坊,昨年穡事,尤爲失稔,而荐値今夏之麥凶,又經屢朔之霖雨,農糧罄竭,民情切急,西倉留庫各穀,限六百四十石,特許加分事,請令廟堂稟處矣,農功早晩,預先入量,則官宜有察眉之政,民可有糊口之策,而今於七月之初,邑報之請以加分者,事涉玩愒,殊甚乖當,雖然原其意則出於求芻,量其勢則難於過糴,依守臣所請數爻,特許加分,何如?傳曰,允。
又以訓鍊都監言啓曰,本局把摠沈說泰,身病甚重,勢難察任,改差,何如?傳曰,允。
又以禁衛營言啓曰,本營中軍權逴,身病甚重,勢難察任,今姑改差,何如?傳曰,允。
又以司僕寺言啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,一匹到中路故失,八匹到中路病留,六匹到津頭逃逸,一匹到本寺病留除,實納馬七十二匹禾毛色,別單書入之意,敢啓。傳曰,知道。
右議政沈象奎箚子,伏以太廟閟宮秋展謁,吉日已諏,今纔隔以三宿,而尙在末庚之前,比者數日,風氣之朝夕小涼,卽驟雨餘爽適然,而晩暑猶盛,遲及中昃,旋甚烘熱,此際,仗衛重戒於屢時,圭冕彌勞於一日,大非聖人節宣愼重之道,群情憧憧,胥切愚慮,謹又歷稽已往秋謁,未有或行於末庚之前,揆之時候而非宜,按諸舊例而無是,臣職忝保護,區區下忱,尤不勝憂悶之至,不敢以成命之已下,遂撤披陳之誠,玆貢短箚,經瀆崇嚴,乞命有司,遵照已例,更諏吉日於處署之後,千萬祈幸。取進止。答曰,省箚具悉卿懇。卿之所請如此,展謁更爲擇日於處署後。仍傳曰,此批答,遣史官傳諭于右議政。
上在昌德宮。停常參·經筵。
朴蓍壽啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨李友秀,右副承旨洪羲瑾,同副承旨尹濟弘,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,申在植·李奎鉉·徐耕輔落點。
朴蓍壽啓曰,新除授行右承旨申在植,左副承旨李奎鉉,同副承旨徐耕輔,竝卽牌招,何如?傳曰,允
李奎鉉啓曰,大司憲宋穉圭,掌令金履垕·李同淳,持平韓鍾運在外,執義朴英載,持平洪龜燮牌不進,監察茶時之意,敢啓。傳曰,知道。
以執義朴英載,持平洪龜燮,司諫李嘉愚,正言李正耆牌不進罷職傳旨,傳于李奎鉉曰,只推。
傳于朴蓍壽曰,吏判有闕之代,政官牌招開政。
申在植啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以吏曹參議金蘭淳牌不進罷職傳旨,傳于李奎鉉曰,只推。
朴蓍壽,以吏曹言啓曰,新除授會寧府使李恒權戶奴呈狀內,矣上典素患痰癖之症,日前肅謝歸路,尤添一倍,委身床笫,轉側須人,以此病狀,萬無時日內起動往赴之望,卽速入啓遞改云,其身病旣如是,則有難强令往赴,罷黜,何如?傳曰,允。今日政差出,催促下送。
兵曹口傳政事,大護軍趙萬永。
有政。吏批,判書未差,參判李文會進,參議金蘭淳牌招不進,同副承旨徐耕輔進。以金履載爲吏曹判書。
吏批啓曰,新判書命招,同參政事,何如?傳曰,允。
又啓曰,判書金履載,參議金蘭淳竝牌招不進,小臣獨政未安,何以爲之?敢稟。傳曰,仍爲之。
又啓曰,會寧府使,今當差出,而當品中無可擬之人,堂上他道兵使,竝擬,何如?傳曰,允。
又啓曰,前會寧府使李恒權,未赴任罷黜矣,所授加資,依例還收之意,敢啓。傳曰,知道。以趙萬永爲禮曹判書,鄭基一爲刑曹參議,李建基爲永陵令,李震遠爲義禁府都事,金相德爲靖陵直長,申純爲會寧府使,故兵使安橚贈兵參例兼,忠淸兵使安光質,考故學生李峻培贈吏參例兼,故僉知李德胤贈吏議,已上慶熙將李養會兩代,前府使李恒權,嘉善今降通政,降加資事承傳。
兵批,判書朴宗薰受由,參判尹致謙病,參議李衡柱入直進,參知金喆遠病,左副承旨李奎鉉進。副護軍洪羲瑾·李友秀·金鼎均·金炳朝·金䥧·尹濟弘,已上竝軍付。
吏批,再政。李升淵爲司饔主簿,金基拓爲司圃別提,兪碩柱爲童蒙敎官,會寧府使申純今加嘉善,加資事承傳。
兵曹,以李觀植爲禁衛中軍。
申在植,以扈衛大將意啓曰,別將李日會,身病猝重,勢難察任,改差,何如?傳曰,允。
吏曹判書趙萬永疏曰,伏以臣之冒居銓任,今已半年于玆矣,始也受命,怵迫居先,未辦古人循墻之義,仍因久據,涓埃無報,自歸識者嗤點之資,每自循省,徒切愧恧而已,噫,臣自春徂夏,凡有政命,未嘗敢違傲,而隨例隨牌,晏然自居以大冢宰,有若眞可以鑑識人之長短,銓枰人之賢愚者然,臣豈有一分可堪而樂爲也哉,顧臣一身,臣不敢自有,利害禍福,一聽造化,仰恃慈天燾覆幈幪之恩,不敢爲飾讓之計也,非其人而任之,殿下不知臣也,無其才而行之,臣不自量也,以我殿下則哲之明,奚取於臣,而竟使臣,甘作辜恩負國,自抵僨誤而後已也,在昔盛時,才猷德望爲朝廷所推者,一經是任,尙或有狼狽而顚蹶者,況以臣至愚且庸,百無一能,而只憑寵靈,汔此蹲仍,每當一番行政,輒增一層醜拙,殿下以包涵之仁,寬容之德,雖不加罪,淸朝士夫,孰肯爲臣而厚恕而假借之哉,六臘都政,卽有國之重務,而以臣謏見,冒當是役,破綻瘡疣,勢所必至,果然敎官之白徒混擬,陵官之名字改付,俱係做錯之大,推此以往,又不知幾處違格,幾事貽笑,繡啓覆奏,不當輕勘,而廟堂問備,愧服不暇,殿下必欲曲護臣全保臣,凡此已著之罪,莫掩而彰,無寧早被嚴譴,以贖其萬一,且念銓官之一經京察,而輒蒙恩許,近倒可按,臣今旣經大政矣,又犯錯誤矣,求遞之願,不啻如執熱而思濯,況臣自少,氣質脆弱,尤祟於暑,每値盛熱,倍加呻囈,近又中暍於政日,宿病闖肆,眞元隨脫,見食而嘔,强起而仆,流汗不止,神思索然,不早圖治,恐有深憂,迨此之時,如蒙恩遞,解官調息,則庶得復尋生路,玆不得不疾聲鳴號,惟聖明,曲加矜察,亟遞臣銓任,俾重務無曠,賤疾得調,不勝幸甚,臣無任云云。答曰,省疏具悉。所懇如此,本職今姑許遞。
上在昌德宮。停常參·經筵。
藥房都提調沈象奎,提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
申在植,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳于申在植曰,大臣·備局堂上引見。
傳于洪起燮曰,戶·禮換房。
傳于徐耕輔曰,傳香承旨,馳詣永禧殿,奉審摘奸以來。
洪起燮啓曰,行左承旨朴蓍壽,右副承旨尹命圭,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴綺壽·徐有素落點。
李奎鉉啓曰,大司憲宋穉圭,掌令金履垕·李同淳,持平韓種運在外,執義朴英載,持平洪龜燮牌不進,監察茶時之意,敢啓。傳曰,知道。
洪起燮啓曰,假注書李鼎敍,身病猝重,勢難察任,今姑改差,何如?傳曰,允。
李鼎敍改差,代以李源益爲假注書。
以執義朴英載,持平洪龜燮,司諫李嘉愚,正言李正耆牌不進罷職傳旨,傳于李奎鉉曰,只推。
吏曹口傳政事,以尹尙圭爲左尹。
申在植,以兵曹言啓曰,今七月初五日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以司僕寺一二提調意啓曰,濟州出來後運歲貢馬二百匹內,六匹到中路故失,十三匹到中路病留,九匹到津頭逃逸,三匹到本寺病留,四十六匹訓鍊都監,十二匹禁衛營,十二匹御營廳,十二匹兵曹,軍馬分給除,實納馬八十七匹禾毛色,別單書入之意,敢啓。傳曰,知道。
大司成李寅泰疏曰,伏以臣,才質愚魯,學術空疎,無足備數於器使之末,而徒藉先蔭,倖竊科第,十餘年來,猥躋緋玉之列,尋常除旨,罔非踰濫,常切兢惕之忱,而家世受恩,與天無極,惟以竭蹶奔走,爲一半分涓埃之報矣,迺者,國子新命,遽下於夢想之外,臣誠震懍惝怳,莫知措躬之所也,凡有官守者,孰無其任,而爲任之重,是職爲最,申明庠序之敎,立標準於四方者,惟是職也,作成人才,砥礪士趨,以培養國家之元氣者,亦惟是職也,至於課文程藝,爲職事之末,而亦不可責之於素無雅望,全沒藻鑑者也,是以前後居是職者,莫非負一世之淸名,爲士類之推重,則曷嘗有如臣之萬萬不近似者哉,人才雖曰不古,選法自有所愼,不意淸朝官人,若是苟艱也,臣若以趨走爲恭,冒沒出膺,濫居皐比之席,裒然爲師儒之長,則一身之放倒僨敗,固不足恤,而其於取譏當世,貽累名器何哉,庚牌儼臨,敢犯違傲,歷日思惟,承膺無路,玆敢披瀝陳懇,仰瀆崇嚴。伏乞聖慈,俯垂諒察,亟許鐫改,以重官方,以安私分焉,臣無任云云。省疏具悉。爾其勿辭察職。
丙戌七月初五日辰時,上御熙政堂。藥房入診,大臣·備局堂上引見,同爲入侍時,都提調沈象奎,提調李錫奎,副提調洪起燮,假注書李鼎敍,記事官李景在·李穆淵,檢校直提學趙鐘永,行右承旨申在植,假注書洪在喆,事變假注書朴偀,行戶曹判書鄭晩錫,刑曹判書李海愚,行護軍朴周壽·申鴻周·柳相亮,副校理洪永觀,以次進伏,醫官李命運·李亨基,進伏楹外訖,象奎進前曰,近日乍有涼意,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎請醫官入診,上曰,診候置之,次對爲之。象奎曰,卽見慶尙監司趙寅永所報,則以爲,架山山城別將朔料與鎭屬支放,例以該山城補城穀耗會減,而元穀比縮,耗條隨減,目今加下,來後支計,措處無路,就南倉藥丸穀中,除出米一千一百石,歲取全耗,而一百六石零,以爲每年支放之需,餘數三石零,留作閏朔加料之資,事甚便易爲辭矣,架山城塹,實係嶺南最要害之關防,而設鎭不過十餘年,支計之艱窘已如此,穀物之耗縮又如此,迨此藥丸穀稍裕之時,圖爲經遠,實合便宜,依所報施行之意,分付,何如?上曰,依爲之。出擧條象奎曰,頃因黃海故兵使朴應浩狀請,鳳山武學減哨事,令道臣,往復該閫,商確報來後,更爲稟處之意,覆啓行會矣,卽見該監司趙晉和所報,則以爲,該鎭武學,旣非元隊,數又夥多,就其中五哨,竝保收布,以補該營支放,恐合便宜爲辭矣,前營鳳山鎭所屬,雖減此五哨,其數猶多於左中右後四鎭之摠,在軍制固無所礙,而元軍之春秋逢點所給資裝之費,本甚零尠,今使收布,如保軍所納,則似別無利害之可論,該營之勢,無他矯捄,道臣之論,謂合便宜,付之汰冗之意,以爲補乏之資,亦自無害,依道·帥臣所請許施,何如?上曰,依爲之。出擧條象奎曰,邊地沿海邑守令,以文武交差,乃是法典所載,光州·順興·朔寧·奉化·殷栗·玄風·狼川·慈山·德川·洪原等十邑及陵令十窠,定爲文窠,乃是文官疏滯之聖意,而著爲成式者也,近或有只爲言及於廟堂,自銓曹,蔭武間臨時移易差送之事,殊違格例,此後則一遵法典及定式施行,而若或有不可拘於格例,合有變通之時,則必爲經稟,然後擧行之意申飭,無論某事,一經啓稟,蒙允定式,則卽是成憲,而批墨未乾,旋或廢閣,事之駭歎,莫此爲甚,一時臣僚之建白定奪,未必事事皆當,苟有不便,合爲釐改,則亦當更稟請旨,宜不敢任自毁劃,竝以此著式,揭示必遵恐好,故敢達矣。上曰,依爲之。出擧條象奎曰,司果區處,自有定制,元仕之當都目應出六,未盡區處之前,承傳司果,法不得先爲付職,而兩銓司果區處時,每有以承傳先於元仕之弊,有非計仕敍遷之意,實違定制,且如桂坊參下官非陞敍,則侍直毋得陞副率,洗馬毋得陞侍直,亦是格例,而始或一謬,後遂因襲,近來則甚至以洗馬而直擬副率,凡此皆非時政官之做錯,則雖無以論警,此等謬規,亟宜釐正,此後則毋得如此之意,申飭兩銓,何如?上曰,依爲之。出擧條象奎曰,參下官若蒙陞敍,承傳移付三十朔窠,則必待仕滿十五朔,然後始爲出六,曾於英廟乙酉,有此定式,而其時臨筵,屢詢大臣,銓堂前後陳達,極其詳㫼,自是以後,久而恪遵,毋敢輒有違越,挽近以來,此法蕩然,移付之日,旋卽陞六,十年內外,將至十餘人之多云,誠極寒心,今之政官,旣非創謬,追究釐正,亦無其路,然而金石定制,遂任毁壞,實所慨悶,此後則若有陞敍承傳移付之時,則無論部都事敎官監役別檢副率,一依元定式施行,使之移付後,更計十五朔,始爲陞六,且參上官陞敍,毋得通用於越品,守令之以時任陞敍者,不待準朔,若以前職陞敍,則必待見任準朔後陞遷,載在法典,而今亦每多違越,一切非愼惜之意,不勝其躁競之弊,此亦不可不嚴加申明,此後則一遵法典施行之意,申飭兩銓,何如?上曰,依爲之。出擧條象奎曰,堂下武臣之訓鍊正,最是峻選,故或直擬內將而陞資,古猶然矣,近來訓正新資,亦多擬之於內將,而副末望,則俱以堂下閑散備擬,間有蒙點者,訓正之內將陞資爲不僭,而若凡閑散之以此陞資,終涉倖冒,且外將陞資者,未準朔遞罷,輒爲降資,內將則雖旋或遞罷,其資近皆自如,雖有更除,準朔後用履歷之年前新式,而其迂捷難易則懸殊,此後則新資雖訓正,皆以外將區處,俾無內外斑駁之歎,以此定式施行似好矣。上曰,依爲之。出擧條象奎曰,說書金東健,旣經侍從,所後家無推恩之處,移其推恩於本生親,近例皆然,而每經稟達後爲之,故敢達矣。上曰,依爲之。出擧條象奎曰,漢城左尹洪遇燮,月前陳疏承批之後,尙不上來察任,雖或逡巡而然,殊非竭蹶之義,推考警責,而法司堂上之許久曠員可悶,姑爲許遞,令該曹以在京無故人,卽爲口傳差代,何如?上曰,依爲之。出擧條上曰,大臣就座,諸宰奏事。晩錫曰,慶壽宮三年後,諸般供上,今旣減下,則其免稅結,亦當依法典減定,而取考其免稅都數,則有土爲十六結五十五員九束,無土爲九百結矣,就其無土中,七百十六結五十五負九束,今年爲始,出稅納曹,其餘有土十六結五十五負九束,無土一百八十三結四十四負一束,合二百結,仍作該宮免稅,而其無土,則更爲望呈各邑之意,分付內需司,何如?上曰,依爲之。出擧條晩錫就座,在植曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣以下先退,象奎等退出,又命退,承史以次退出。
上在昌德宮。停常參·經筵。
徐有素啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于申在植曰,忠淸兵使入侍。
備忘記,忠淸兵使安光質,慶州營將李煥,淸城僉使金民淳,西林僉使黃琦潤,恃寨僉使康鵬老下直,各長弓一張,長箭一部,片箭一部,筒兒一箇賜給。
徐有素啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,正言李正耆牌不進罷職傳旨,傳于徐有素曰,只推。
以全羅監司曺鳳振狀啓,光陽縣監林亨壽遭父喪事,傳于徐耕輔曰,令該曹口傳差出,催促下送。
申在植,以都摠府言啓曰,副摠管金守基,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以司僕寺一二提調意啓曰,濟州前牧使任聖皐遞任進上馬三匹,今纔上來,禾毛色別單書入,而依例內厩立養之意,敢啓。傳曰,知道。
又以司僕一二提調意啓曰,濟州山馬監牧官金商鉉乙酉丙戌兩年條封進馬二匹,今纔上來,禾毛色別單書入之意,敢啓。傳曰,知道。
義禁府照目粘連,利川府使吳澈常矣本府議啓內,賑資則先爲取用於本邑還穀,而移轉各穀八百石零,不爲運來充還是白遣,京江良中作錢,那移於各處公用,至登繡啓,有關糴政,不可以囚供之量宜方便等語,有所參恕,以此照律,罪杖一百收贖,告身盡行追奪,流三千里定配,私罪。奉敎依允爲旀,功議各減一等。
又照目,長湍府使李周豐矣本府議啓內,戶曹米及營還營貿條,其餘皮雜穀代錢竝以二千兩零,或爲分用那移,或爲私相貸下,尙不分給作還等諸條所犯,今此囚供,雖以到任前事,有所分疏是白乎矣,反弄公穀,至登繡啓,揆以糴法,不可容貸,以此照律,罪杖一百收贖,告身盡行追奪,流三千里定配,私罪。奉敎依允爲旀,功議各減一等。
又照目粘連,金浦郡守金敬淵矣本府議啓內,收逋錢不爲分給作還,一任由吏之殖利者,事異入己,出於了逋,已有繡啓所陳是白去乎,還錢放債,誠違常法,以此照律,罪杖八十收贖,奪告身三等,私罪。奉敎依允爲旀,功議各減一等。
又照目粘連,陽智縣監李櫽重矣本府議啓內,都吏之加報舊初不災十五結,旣已査出,不爲還錄,歸屬不明,繡啓指陳是白如乎,雖有囚供之發明,事關災政,終難容恕,以此照律,罪三年禁錮,私罪。奉敎依允。
又啓目粘連,向前成達榮亦,還米則充納稅米,稅米則立本取剩,由吏當納之還穀,虛留不捧,外此移轉租私出作米兺除良,卄餘結災,稱以補賑,不爲俵給,民錢民租勒取抑買等許多所犯,囚供則雖有逐條發明,而繡啓旣以吏供印蹟,至於封庫,以此照律,何如?判付啓,依允。
又啓目粘連,向前宋彦民亦,以領運差使員,漕船一隻,竟致臭載,罪實難恕是白乎矣,旣非三隻以上致敗,則考諸通編,無可擬之律是白如乎,以不善團束沙格之罪,依道啓照律,何如?判付啓,依允。
又啓目,向前李游亦,人吏復戶之取剩充逋,自有節目,而恣意濫下,歸屬不明,當罷不罷,一任吏奸,觀於繡啓之論列,誠有該倅不職之罪是白乎矣,取考法典,旣無本律,則臣府不敢擅議重律是白如乎,以不應爲之罪照律,何如?判付啓,依允。
又啓目粘連,向前李敏會亦,殺獄罪囚,越獄逃躱,而主守不覺,則雖有杖配之法文是白乎乃,觀於道啓,旣是該倅受符前失囚,則今無以追勘本律是白如乎,以捕亡旋失已過百日之罪,論以違制之律,何如?判付啓,依允。
又啓目粘連,向前李翼在亦,瑣謗一款,繡啓旣不指的,則雖無以混爲照勘是白乎乃,至若刑濫訟枉段,俱有本律,以此照律,何如?判付啓,依允。
又啓目粘連,向前李海瑛亦,餉穀百包,貸下犯用,而其外作錢立本也,代捧分給也,觀此囚供,雖以徵出監色,爲防民役,分疏是白乎乃,繡啓指陳,旣是明的,難逭貸餉之罪,以此照律,何如?判付啓,依允
又啓目,向前黃導亦,俵災旣不均平,求急亦未精實,栗木雜費,假托公用,科外結斂,軍錢捧納,非時促徵,竟售吏奸,臨訟利賂等許多所犯,俱是非法,繡衣特不殫擧數爻焉耳,雖不得計贓科罪是白乎乃,諸般違制之罪,終不可置以勿論,以此照律,何如?判付啓,依允。
又啓目粘連,向前許晟亦,漕船致敗於本郡之時,護送監色不爲出送之罪,道臣已爲依法典狀罷,今無容加律是白遣,釣拯船,始到於三宿之後,以致下屬之乘時偸竊,而該倅不少禁斷,誠極駭然是白乎矣,考諸法文,旣無定律,則臣府不敢擅議重律是白如乎,以不應爲之罪照律,何如?判付啓,依允。
又啓目粘連,向前宋在淳亦,差任輒由重賂,密徑傍開聽訟等事,繡衣旣不索言其數爻,則雖不可計贓照勘是白乎乃,拯末上納時,劣米之不當捧者,換作拯米,混同出秩兺除良,代錢四百兩零,官吏分用,至登書啓,旣有本律是白乎則,不可以囚供之費辭發明,有所容貸,以此照律,何如?判付啓,依允。
又啓目,結城前縣監曺錫駿原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目粘連,向前趙台錫亦,風落木之匿而不報,囚供雖爲發明是白乎乃,頭端木空心木之襲謬散用,今已首實是白遣,以錢以松,一皆還徵,至登繡啓,此囚段,分輕重,以封山禁松三十株以上通編所載之律,照律,何如?判付啓,依允。
丙戌七月初六日辰時,上御熙政堂。忠淸兵使入侍時,行右承旨申在植,假注書李源益,記事官李景在·李穆淵,忠淸兵使安光質,以次進伏訖。上命進前,光質進前俯伏,上命奏職姓名,光質起伏奏職姓名,上曰,下去着實擧行,可也。上曰,注書是李源益耶?在植曰,李源益也。仍命就坐,命退,諸臣以次退出。
上在昌德宮。停常參·經筵。
徐耕輔啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
備忘記,安義僉使金仁喆,潼關僉使金成奎下直,各長弓一張,長箭一部,片箭一部,筒兒一箇賜給
徐耕輔啓曰,行都承旨洪起燮,行左承旨朴綺壽,行右承旨申在植,左副承旨李奎鉉不爲仕進,右副承旨徐有素式暇出去,臣獨在院,伴直無人,左副承旨李奎鉉,所當牌招,而拘於廳規,不得請牌,何以爲之?敢稟。傳曰,知申外竝許遞,前望單子入之,待下批,牌招察任。
承旨前望單子入之,金炳朝·洪命周·金鼎均·朴宗喜落點。
徐耕輔啓曰,假注書李源益,身病猝重,勢難察任,今姑改差,何如?傳曰,允。
李源益改差,代以金耆升爲假注書。
徐耕輔啓曰,新除授行左承旨朴宗喜,時在京畿驪州地,斯連乘馹上來事,下諭,何如?傳曰,許遞,前望單子入之。
承旨前望單子入之,李羲準落點。
徐耕輔啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以右副承旨金鼎均牌不進罷職傳旨,傳于金炳朝曰,只推。
以執義朴英載,持平韓鍾運·洪龜燮,司諫李喜愚,正言李正耆牌不進罷職傳旨,傳于金炳朝曰,只推。
兵曹口傳政事,護軍朴綺壽。
吏曹口傳政事,以李玄璣爲光陽縣監。
以慶尙監司趙寅永狀啓,薦新胡桃,限內不得封進,惶恐待罪事,傳于金炳朝曰,勿待罪事,回諭。
徐耕輔,以成均館同知館事大司成意啓曰,今七月初七日,儒生上旬輪次,當爲設行,而大提學金履喬以身病,限內不得爲之之意,敢啓。傳曰,知道。
洪命周,以弘文館言啓曰,校理李是遠,自鄕上來云,卽爲牌招察任,何如?傳曰,允。
金炳朝,以義禁府言啓曰,時囚罪人成達榮,杖一百收贖,告身盡行追奪,流三千里定配,照律公事判付內,依允,功減一等事,命下矣。成達榮,功減一等,杖一百收贖,告身盡行追奪,忠淸道韓山郡新谷驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李翼在,杖一百收贖,告身盡行追奪,徒三年定配,照律公事判付內,依允,功議各減一等事,命下矣。李翼在,功議各減一等,杖八十收贖,告身盡行追奪,忠淸道燕岐縣金沙驛,徒二年定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李周豐,杖一百收贖,告身盡行追奪,流三千里定配,照律公事判付內,依允,功議各減一等事,命下矣。李周豐,功議各減一等,杖九十收贖,告身盡行追奪,江原道鐵原府豐田驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人吳澈常,杖一百收贖,告身盡行追奪,流三千里定配,照律公事判付內,依允,功議各減一等事,命下矣。吳澈常,功議各減一等,杖九十收贖,告身盡行追奪,忠淸道牙山縣長時驛,徒二年半定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,時囚罪人趙台錫,杖八十收贖,告身盡行追奪,徒二年定配,照律公事判付內,依允,功減一等事,命下矣。趙台錫,功減一等,杖七十收贖,告身盡行追奪,江原道洪川縣蓮峯驛,徒一年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人李海瑛,杖七十收贖,告身盡行追奪,徒一年半定配,照律公事判付內,依允,功減一等事,命下矣。李海瑛,功減一等,杖六十收贖,告身盡行追奪,忠淸道鎭川縣長楊驛,徒一年定配,而以議啓內辭意具罪目,依例發遣府書吏,押送配所,何如?傳曰,允。
義禁府照目粘連,泰安前郡守許晟矣本府議啓內,漕船致敗於本郡之時,護送監色不爲出送之罪,道臣已爲依法典狀罷,今無容加律是白遣,鉤拯船,始到於三宿之後,以致下屬之乘時偸竊,而該倅不少禁斷,誠極駭然是白乎矣,考諸法文,旣無定律,則臣府不敢擅議重律是白如乎,以不應爲之罪照律,罪笞四十收贖,附過還職,私罪。奉敎依允。又照目粘連,梁山郡守李敏會矣本府議啓內,殺獄罪囚,越獄逃躱,而主守不覺,則雖有杖配之法文是白乎乃,觀於道啓,旣是該倅受符前失囚,則今無以追勘本律是白如乎,以捕亡旋失已過百日之罪,論以違制之律,罪杖一百收贖,告身盡行追奪,私罪。啓,奉敎依允爲旀,功減一等。又照目粘連,龜山僉使宋彦民矣本府議啓內,以領運差使員,漕船一隻,竟致臭載,罪實難恕是白乎矣,旣非三隻以上致敗,則考諸通編,無可擬之律是白如乎,以不善團束沙格之罪,依道臣啓照律罪,笞四十收贖,附過還職,私罪。啓,奉敎依允。又照目粘連,鎭岑前縣監黃䆃矣本府議啓內,俵災旣不均平,救急亦未精實,栗木雜費,假托公用,科外結斂,軍錢捧納,非時促徵,竟售吏奸,臨訟利賂等許多所犯,俱是非法,繡衣特不殫擧數爻焉耳,雖不得計贓科罪是白乎乃,諸般違制之罪,終不可置而勿論,以此照律,罪杖一百收贖,告身盡行追奪,私罪。啓,奉敎依允,功減一等。又照目粘連,忠淸前水使趙台錫矣本府議啓內,風落木之匿而不報,囚供雖爲發明是白乎乃,頭端木空心木之襲謬散用,今已首實是白遣,以錢以松,一皆還徵,至登繡啓,此囚段,分輕重,以封山禁松三十株以上通編所載之律照律,罪杖八十收贖,告身盡行追奪,徒二年定配,私罪。啓,奉敎依允爲旀,功減一等。又照目粘連,忠淸前中軍李海瑛矣本府議啓內,餉穀百包,貸下犯用,而其外作錢立本也,代捧分給也,觀此囚供,雖以徵出監色,爲防民役,分疏是白乎乃,繡啓指陳,旣是明的,難逭貸餉之罪,以此照律,罪杖七十收贖,告身盡行追奪,徒一年半定配,私罪。啓,奉敎依允爲旀,功減一等。又照目粘連,保寧前縣監宋在淳矣本府議啓內,差任輒由重賂,密逕傍開聽訟等事,繡衣旣不索言其數爻,則雖不可計贓照勘是白乎乃,拯米上納時劣米之不當捧者,換作拯米,混同出秩兺除良,代錢四百兩零,官吏分用,至登書啓,旣有本律是白乎則,不可以囚供之費辭發明,有所容貸,以此照律,罪杖一百收贖,告身盡行追奪,私罪。啓,奉敎依允爲旀,功議各減一等。又照目粘連,高陽前郡守李游矣本府議啓內,人吏復戶之取剩充逋,自有節目,而恣意濫下,歸屬不明,當罷不罷,一任吏奸,觀於繡啓之論列,誠有該倅不職之罪是白乎矣,取考法典,旣無本律,則臣府不敢擅議重律是白如乎,以不應爲之罪照律,罪笞四十收贖,附過還職,私罪。啓,奉敎依允。又照目粘連,廣州前判官李翼在矣本府議啓內,瑣謗一款,繡啓旣不指的,則雖無以混爲照勘是白乎乃,至若刑濫訟枉段,俱有本律,以此照律,罪杖一百收贖,告身盡行追奪,徒三年定配,私罪。啓,奉敎依允爲旀,功議各減一等。又照目粘連,藍浦前縣監成達榮矣本府議啓內,還米則充納稅米,稅米則立本取剩,由吏當納之還穀,虛留不捧,外此移轉租,私出作米兺除良,卄餘結災,稱以補賑,不爲俵給,民錢民租,勒取抑買等許多所犯,囚供則雖有逐條發明,而繡啓旣以吏供印蹟,至於封庫,以此照律,罪杖一百收贖,告身盡行追奪,流三千里定配,私罪。啓,奉敎依允爲旀,功減一等爲良如敎。又啓目,向前曺錫駿亦,俵災旣不均平,而從中乾沒之災,至過卄結,還上執錢取剩,而三倉貸下之錢,盡歸私用,詳定餘米會錄,還穀分給民間,入於官用,軍丁簽把,擧皆賂免,侵虐各里,十室九空,勒捧富民之租,以爲自備救急之需兺除良,停退代捧之營關,掩置不布,私捧贖錢,歸屬不明,詞訟決折,視賂多少等許多所犯,囚供雖爲發明是白乎乃,繡衣搜括印蹟,已爲封庫,書啓臚列,無非不法,以此照律,何如?判付啓,依允。
義禁府照目粘連,結城前縣監曺錫駿矣本府議啓內,俵災旣不均平,而從中乾沒之災,至過卄結,還上執錢取剩,而三倉貸下之錢,盡歸私用,詳定餘米會錄,還穀分給民間,入於官用,軍丁簽把,擧皆賂免,侵虐各里,十室九空,勒捧富民之租,以爲自備救急之需兺除良,停退代捧之營關,掩置不布,私捧贖錢,歸屬不明,詞訟決折,視賂多少等許多所犯,囚供雖爲發明是白乎乃,繡衣搜括印蹟,已爲封庫,書啓臚列,無非不法,以此照律,罪杖一百收贖,告身盡行追奪,流三千里定配,私罪。啓,奉敎依允爲旀,功減一等爲良如敎。
上在昌德宮。停常參·經筵。
自卯時至人定,灑雨下雨,測雨器水深六寸二分。
夜自三更至初九日開東,灑雨下雨,測雨器水深一分。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允
備忘記,穩城府使李寬奎下直,長弓一張,長箭一部,片箭一部,筒兒一箇賜給。
洪命周啓曰,同副承旨徐耕輔,今日不爲仕進,卽爲牌招,何如?傳曰,許遞,前望單子入之。
承旨前望單子入之,金陽淳落點。
金鼎均啓曰,兵曹郞廳來言,敦化門·弘文館·曜金門三處水門,水勢漲溢,當爲開鑰云矣,依定式,除標信開閉之意,敢啓。傳曰,知道。
又啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,正言李正耆牌不進罷職傳旨,傳于金鼎均曰,只推。
以校理李是遠牌不進罷職傳旨,傳于洪命周曰,只推。
金炳朝,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
金鼎均,以都摠府言啓曰,今日入直軍兵等,中日習射技放事,標信命下矣。雨勢如此,不得設行之意,敢啓。傳曰,知道。
又以義禁府言啓曰,時囚罪人曺錫駿,杖一百收贖,告身盡行追奪,流三千里定配,照律公事判付內,依允,功減一等事,命下矣。曺錫駿,功減一等,杖一百收贖,告身盡行追奪,黃海道長淵府新行驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
又以刑曹言啓曰,司謁李明達手本,別監金德潤,路逢無賴輩四名,無端被打,裂破所着,傷處緊重事,傳曰,金德潤及所謂無賴輩四漢,竝令秋曹,査實以入事,命下矣。謹依傳敎,掖隷金德潤,無賴輩林得哲,捉來嚴査,則金德潤所供內以爲,初六日黃昏歸家之路,適過社洞,則不知何許四漢,無端執言,欲爲毆打,故脫身謹避,則三漢不知蹤跡,今此林得哲,追蹤趕來,捽曳毆打,頭勢危怖,而避身無處,入往妓家,則得哲,亦爲隨入,極力毆蹴,至有傷著頭部,裂破紅衣之境云,林得哲所供內以爲,初六日,逢着掖隷金德潤於路上,而德潤,蔑視渠身,言辭悖惡,故不無憤意,欲爲執捉毆打,則德潤避入路傍妓家,故仍爲追入,恣意毆打,所着紅衣,隨手裂破,而路上趕逐之時,妓家毆打之際,渠自獨爲,初無作黨之人,所謂三漢,德潤似指過去觀光之人云矣。得哲以無賴閑雜之類,微事起閙,毆打掖隷,若是無難,究厥罪狀,誠極痛惋,作黨三漢,屢度盤詰,則非但渠供之一直發明,德潤之招亦以爲,毆打者,只是得哲一人云,則兩供歸一,別無更覈之端,得哲毆打掖隷裂破紅衣之罪,箇箇首實,所當依律勘處,而旣伏承査實以入之命,故敢此嚴覈以入之意,敢啓。傳曰,照律嚴繩。
又以刑曹言啓曰,毆打掖隷之林得哲査實草記批旨內,照律嚴繩事,命下矣。謹按律文,則大明律毆制使及本官長官條有曰,毆制使者,杖一百徒三年,得哲,依此律決杖一百後,忠淸道林川郡,徒三年定配所,卽爲押送之意,敢啓。傳曰,知道。
上在昌德宮。停常參·經筵。
金鼎均啓曰,大司憲宋穉圭,掌令金履垕·李同淳在外,執義朴英載,持平洪龜燮呈辭,持平韓鍾運未肅拜,監察茶時之意,敢啓。傳曰,知道。
洪命周,以禮曹言啓曰,卽接徽陵別檢所報,則今初八日雨後,本陵陵上曲墻亥壬子三方,外面頹圮云矣。陵上曲墻,有此頹圮之患,誠甚驚悚,而外面頹圮,與內面有異,慰安奉審之節,謹依丁巳定式,不爲磨鍊,改築日字,待快晴推擇擧行,何如?傳曰,允。
金鼎均,以備邊司言啓曰,卽見忠淸右道暗行御史金正喜別單,則其一,本道田政,陳起虛冒,舊陳雜頉,較諸時摠,已過三分之一,名目多般,積弊已痼,不可不亟行査陳,而亦宜別遣廉察,如或有隱不實陳之弊,當該守令,依法典用律,不察之道臣,竝爲論勘事也。有國所重,莫先於田政,而田政之紊亂,莫甚於今日,八路通同,而本道爲最,今就元帳付,除却所謂舊陳雜頉,餘存不滿折半,人之患此者,其說輒曰,欺冒隱漏,年年增加,一至於此,而竊以謂其欺冒隱漏之止於此,亦云幸矣。謹稽大典定制,二十年一改量,蓋以土品之腴瘠不一,耕懇之正續無常,四標或有移改,六等不無陞降,近以十年,則變易不甚,遠之卅年,則踏勘未便而然也。今三南土田,肅宗朝庚子量後,至今百有餘年,不復量焉。夫旣百餘年不量,而徒患其欺冒隱漏,是何異於不櫛而患其髮之日亂,不浴而患其體之日垢哉?今雖民皆讓畔,吏盡勸墾,不量之前,凡其積習漸售之許多欺冒隱漏,豈有自呈露自歸正之理,而年年增加,亦勢之所必至。今年如此,明年又如此,決知其然,而猶此因循,爲國無謀,良亦寒心。年前嶺·湖之議量旋寢,非謂量之不可爲也,議或有岐,時適不便,識者尙以爲歎。今見遂事之如此,大小胥恬,量一事揣必不行,奸猾止群吪而益逞,兼竝熄衆咻而轉肆,不惟欺冒也隱漏也,上耗國計,又其侵剝之占奪之,下殘民生,國之所存,其無幾矣,而惟其吪止咻熄,人亦遂認以無事,誠可憂慨。今此繡衣査陳之論,亦出於無已之意,而此猶不辦,道臣·守令,將何所事,査陳視改量,難異絶懸,只在著手便做,別無掣肘可言,此而猶復玩愒前却,國尙有法,其可貸乎?庚子後未量,三南惟均,特持斧之臣,只見湖右田政如此耳。擧以行之,則宜反三隅,分付三南道臣,各就管內,次第設施,而列邑長吏,能否不齊,苟有不堪任幹者,大則另行黜罷,小亦隨加董飭,以爲勿亟勿徐,不擾不煩,善爲竣事之地,而畢竟勤慢優劣,自有莫逃,亦當別遣考察,竝施勸懲,以此嚴飭,俾各惕殫,專意奉行。其一,以舊初不仍未移仍覆沙等名色,必皆移錄於當年之災,欲爲推移分給,而及其災結劃下之後,所謂移錄之舊災,全歸吏手,昨年至於屢千餘結之多,自今年逐一査括,無得如前混入,而復或冒禁擅改,則道臣·守令嚴加論勘事也。災結是可偸弄,則吏且無論,官亦有甚於傳所謂盜臣,以盜臣而長民,民可活乎?弊之所痼,言不欲索,一入舊災,謄作故例,凡有還起,都歸欺漏,所竊已多,此猶未饜,移錄新災之使充舊頉者,全數乾沒,一無派給,奸吏之愈益果腹,誠欲裂眥,災民之從又剜肉,尤可痛心,若其濫官之通串爲利者,庸員之昏蔽失察者,按廉之地,又何一無擧劾,而任其如此乎?且舊初不名色,畿甸之外,本不許擧論,所謂仍未移仍覆沙,亦經法之所無,竝不可不另行査括,大行懲創,斷自今年,槪狀中切無敢如前混錄,而先令道臣,親閱文簿,一一摘覈,其有不可自本道釐正者,別具狀聞,更爲稟處。其一,各邑稅大同上納之執錢貿米,還米換作,便成常規,全無顧忌,甚至有公州城餉之換作稅米,自今嚴加糾禁,隨現重繩。詳定不足之數,直以還米充給,餘米則高價執錢,而詳定不足條及營邑雜物價,每以稅米執錢取用後,以當分還米充納,稅米以詳定歇價,充代還米,大關奸弊,一切嚴防,詳定米之有餘不足,通計移充,而猶有不足,則以常賑本穀用下,營邑雜物價,亦以儲置舊米用下事也。常稅法意,至嚴至重,一有違越,罪係不法,而今此挪移換作之弊,卽是奸弄之最大者,輾轉互換,藉爲料販之資,一事而至犯三罪,事極可駭,言亦莫醜。至於城餉之換作稅米,稅法餉制,俱爲蕩然,無復餘地,列邑視作常例,恬不爲怪,城將認爲妙方,敢又效尤,苟使按察之臣,嚴行剔奸之政,則豈或狼藉冒法,馴致此極乎?任他謬習,恣行無忌,顧其爲罪均於犯者,往雖不論,來猶可追。朝家於此但當專責道臣,惕意防察,無復循縱,詳定不足及儲置舊米之換用稅米者,詳定餘米之作錢取剩挪移還穀者,一體嚴防,恪遵定式,無得更犯之意,另加申飭。其一,還餉分留,法意蕩然,擧一道還摠,幾無留儲之穀,而至於公州城餉,水營軍餉,積弊成痼,實爲列邑之最,自今軍餉與賑穀,無得混同,加分錢還,本係大禁,而無難冒犯,歲以爲常,嚴加申禁事也。分留旣有常法,加分最所難愼,而亦有自京司許令盡分者,則雖不可專責外道,外道之不復難愼,只循姑息,亦係違法,至於餉賑兩穀,尤有關係,不可不另存防限。雖於因支放而應加分,因民食而別加分,不得不狀請之時,如有他穀見留之塗抹充數者,則無得與此兩穀,混同濫分,錢還名色,本非法典,故一或冒犯,自有當律,守令不敢請于道臣,道臣不敢請于廟堂,法卽然矣。近或列邑捧還之際,流亡之無所徵,逋負之莫可捧,不得已藉名於各司之應作,從便於詳定之代納,是其爲罪,煞異故犯,而律以經法,情不容原,則挽近以來,甘爲犯科者,其計未必全出於此,而歇價之貿麤換入,詳定之立本取剩,官先染指,倉屬之私還冒錄,奴令之宿逋彌縫,吏又弄手,千瘡百孔,莫不以錢還爲淵藪,而其弊反及於已捧之元穀,此豈但分留無節之爲可憂而已哉?今不可不痛加懲創,嚴爲禁斷,若復有現發於不時廉探,則冒犯之守令,失察之道臣,斷當竝爲論勘,爲先以此嚴飭。其一,本道軍政,最爲民瘼,而稧房名色,尤爲甚焉,嚴飭道臣,各樣頉免者,另行査括,以充虛額,以救冤徵事也。今之言軍政之弊者,輒付之於莫可奈何之域,而繡單所論軍額未加於前,生齒漸繁於今者,一言道破,洞見底蘊,諸般冒錄之稱,許多欺隱之名,要之偸鈴遮鎌,售計一時之奸也。査之勤則必露,覈之精則必發,而至於稧房名色,則民之爲役也至歇,吏之爲利也可久,故吏與民合,奸莫能破,繡單之別出拈論者,其意亦可見矣。雖以十年內論之,持斧之臣,三往三返,黃白冤徵之弊,縷縷其說,而廟堂之令飭不行,營邑之狃安自如,其爲悚懍憂惕,一往轉甚。令道臣,親執査括,期有一分實效之意,爲先分付。其一,各邑拯米,當年畢捧,全數乾沒,停退旣久,上納當限,則乃於數十年後,再徵於旣納之民,其爲厲民,莫此爲甚。此後則分俵拯米,直以發賣例,從詳定收捧,除非大無之年,切勿停退,縮條加徵之弊,嚴加禁斷,仍爲定式施行事也。拯米收捧之遇歉停退,計年減捧,自是朝家深軫沿民之意,而本邑則當年畢捧,乾沒吏手,當限再徵云者,聞極可駭。不意官不恤民,吏不畏法,一至於此,繡啓所陳,不無意見,令該曹該廳,另加商確,待登筵時稟處。其一,安眠島冒入冒耕之弊,最爲巨瘼,一切嚴禁,而無論島陸,如有冒禁犯斫之弊,則當該守令邊將,照律論勘,不能察飭之帥臣,先爲嚴處,京外公廨客舍修補請得者,依事目嚴防,雖戰艦修造,如有濫斫之弊,隨現發加倍嚴處,標內枯松,切勿許斫,而凡其修擧釐革之方,令道帥臣爛商啓聞,從長稟處事也。島松之弊,繡啓所論,最有勤據,人居幾過千戶,而皆是漏丁,墾田亦遍全島,而又盡無稅,法本有禁,今同募入,則薪槱之朝夕所需,牛豕之尋常作踐,根株雖不犯斫,童濯可立而待。況此法紀蕩然,已自帥臣躬犯,如是狼藉,朝家之屢百年長養,以爲緩急之用者,無復可論,寧不寒心?第以一時申飭,有難責效,令道帥臣,其禁護之方,往復詳㫼,爛加講究,別具意見狀聞後稟處。公廨修補之無得請材,標內枯松之切勿許斫,旣有事目,更加申明,一切嚴防。其一,安興關障項,船路險惡,穀物臭載,人命渰沒,前後相望,實爲漕路之巨害,而瑞山·泰安之間,有欣津·倉浦,相距未滿三里,在前欲爲掘鑿相達,俾通船路,以避關障之險,而幾成中止,今若因前人已始之規,掘數里漸下之地,則其於民國,大爲便利事也。欣津掘浦,從前亦有此議,而漕路變改,海防利害,俱係審愼,先令道臣,待秋巡親審其形便,又與帥臣·邑宰,爛商論報後稟處。其一,沿海諸邑漁鹽船稅,白徵於陳廢者,爲海民切瘼,令道臣嚴加覈査,從實釐正。均稅所納,較量列邑之多寡,通一道分排定摠,而京外奸細輩之稱以賜牌折受,冒占橫侵,沿海邑鎭之稱以救弊補用,創出分稅,地稅及官用魚物減價勒捧之弊,令道臣一一覈出,竝卽革罷事也ㅍ均役事目,至爲詳密,而今之爲弊,至使海澨之民,殆無以支存,誠可浩嘆。陳廢之不頉,而徵及隣族,加現之不査,而任其隱漏,法之隨壞,咎當誰執?苟能一從事目,隨起執稅,以此補彼,寧至闕缺,而似此矯救,宜責道臣。況其土豪邑屬之冒占,宮房各司之橫稅,竝與分稅·地稅,官用魚物之減價勒捧,逐一覈査,卽皆禁革,依繡啓施行之意,分付道臣,何如?傳曰,允。
又以訓鍊都監言啓曰,謹依口傳下敎,門旗手金性協,嚴棍二十度除案後,照律定配次,移送秋曹之意,敢啓。傳曰,知道。
又以兵曹言啓曰,卽接東道參軍李郁鉉牒報,則御營廳所授惠化門北邊第四城廊近處體城二間許及第五城廊近處體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第四城廊近處體城二間許及第五城廊近處體城三間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而別破陣二十名,本牙兵十五名,懸錄牙兵五名,每處各二十名式,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
藥房提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金鼎均啓曰,大司憲宋穉圭,掌令金履垕·李同淳在外,執義朴英載,持平洪龜燮呈辭,持平韓鍾運未肅拜,監察茶時之意,敢啓。傳曰,知道。
金陽淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪起燮啓曰,行左承旨李羲準,今日不爲仕進,卽爲牌招,何如?傳曰,允。
以京畿監司徐長輔狀啓,楊州牧使鄭祖榮,病淹鄕第,連呈辭狀,不得已罷黜事,傳于金炳朝曰,待明朝政官牌招開政差出,催促下送。
上在昌德宮。停常參·經筵。
自巳時至人定,灑雨下雨,測雨器水深五分。
自人定至十二日開東,灑雨下雨,測雨器水深八分。
金陽淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,車嶺僉使張安下直,長弓一張,長箭一部,片箭一部,筒兒一箇賜給。
金陽淳啓曰,臣陽淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金炳朝啓曰,吏曹判書金履載,參判李文會,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金履載,參判李文會,參議金蘭淳再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,事變假注書朴偀,身病猝重,勢難察任,今姑改差,何如?傳曰,允。
朴偀改差,代以張鉉喆爲事變假注書。
金鼎均啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金鼎均曰,只推。
傳于金炳朝曰,吏判疏批已下,卽爲牌招。
金炳朝啓曰,吏曹判書金履載牌不進,參判李文會,參議金蘭淳三牌不進推考傳旨及禁推傳旨,今方捧入,而開政命下之後,如是違召,無意承膺,誠甚未安。判書更爲牌招,參判所當更請牌招,而係是一日四牌,何以爲之?敢稟。傳曰,更爲牌招。
以吏曹參議金蘭淳三牌不進禁推傳旨,傳于金鼎均曰,分揀。
金炳朝啓曰,吏曹參議金蘭淳,旣有分揀之命,一體牌招,何如?傳曰,允。
又啓曰,吏曹判書金履載再牌不進,參判李文會,參議金蘭淳四牌不進推考傳旨及禁推傳旨,今方捧入,而開政命下之後,連事違傲,終不承膺,事體所在,誠極未安。判書·參判,所當更請牌招,而判書,係是一日三牌,參判係是一日五牌,何以爲之?敢稟。傳曰,參議分揀,與判書·參判,更爲牌招,違牌勿爲呼望。
金鼎均,以兵曹言啓曰,僉知中樞府事許欽,病在鄕廬,上來無期,金學基,訓鍊院副正趙存鼎,俱以病難供職,呈狀乞遞,新除授北評事洪赫,身病猝重,時月之內,萬無登途赴任之望云,竝改差,何如?傳曰,允。
又以兵曹言啓曰,長壽別將李裕大,以三年窠邊將,連二等褒貶居中,其不職可知,依例罷黜,何如?傳曰,允。
有政。吏批,判書金履載未肅拜,參判李文會進,參議金蘭淳式暇,右副承旨金炳朝進。啓曰,判書金履載陳疏入啓,參議金蘭淳式暇,小臣獨政未安,何以爲之?敢稟。傳曰,仍爲之。以任存常爲輔德,朴蓍壽爲禮曹參判,洪羲俊爲右尹,尹尙圭爲同經筵,金箕殷爲同春秋,申在順爲掌樂主簿,慶煜爲順懷墓守衛官,徐有榘爲楊州牧使,權中任爲金浦郡守,沈能燮爲梁山郡守,成均博士尹錫祜,學錄洪履信,承文副正字權周憲·金麒獻,軍器直長池景郁,奉事金錫龜,副奉事李元哲,參奉權億,已上竝單付
兵批,判書朴宗薰進,參判尹致謙病,參議李衡柱入直,參知金喆遠病,同副承旨金鼎均進。啓曰,慶尙左兵使,今當差出,而擬望之人乏少,同道守令,竝擬,何如?傳曰,允。以李若愚·姜穆爲僉知,李勉學·張永燮爲五衛將,李玄大爲訓鍊副正,吳顯文爲備邊郞,吳致文爲禁衛把摠,尹載鍵爲慶尙左兵使,趙湐爲忠淸水虞候,沈能栻爲北評事,金輝貞爲首陽別將,金學洙爲長壽別將,李光福爲九月別將,護軍朴蓍壽·申在植·朴宗喜·洪遇燮,副護軍李奎鉉·徐有素·徐耕輔·尹命圭,已上竝單付。
吏批,再政。以趙雲杓爲刑曹佐郞,前牧使金命淵今加通政,侍從臣說書金東健父,年七十加資事承傳,金宅基爲昌原府使。
兵批,再政。以徐相五·金秉浩爲宣傳官,具聖魯爲訓鍊僉正,僉知單張永燮。
金炳朝,以戶曹言啓曰,貳極門椽木頹傷處修改吉日,令日官洪晩中推擇,則今月十八日辰時爲吉云。以此日時擧行之意,敢啓。傳曰,知道。
金鼎均,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以兵曹言啓曰,因大臣筵奏,奎·坤兩賊捉得該閫鎭討捕輩,分付該營,指名報來,特施賞典事,命下矣。自臣曹,發關於湖西帥臣處,而姓名成冊,今纔報來,故別單書入之意,敢啓。傳曰,知道。
又以備邊司言啓曰,諸道秋操稟啓,今已齊到矣。詰戎之政,不可停廢,而或行或否,要之觀於秋事之優遜,民力之舒詘而已。畿甸·湖右,勘賑屬耳,海西·湖南及嶺南,以陸以水,行操未久,西民則已困於移粟,北邑則方勞於釐糴,東路則今年獨憂旱乾,嶺外農功,尙在未判,此時徵發之擾,在所當念,今秋諸道三都水陸諸操巡歷巡點,竝姑停止。至於官鎭門聚點,着意擧行,視其勤慢,俾有習操之實效,而有堤堰處聚點完役,依今春關辭爲之,各樣都試覆審考講及昨年停退都試,竝令設行之意,分付,何如?傳曰,允。
又以刑曹言啓曰,訓鍊都監啓辭內,謹依口傳下敎,門旗手金性協,嚴棍二十度除案後,照律定配次,移送秋曹之意,敢啓。傳曰,知道事,命下矣。金性協捉來,嚴覈其所犯情節,則渠於路上,逢着過去士族,無端起鬧,以石毆打,流血被面,傷處狼藉之狀,箇箇遲晩。謹按律文,則大典通編推斷條,有曰常賤毆打士族傷者,杖一百流二千里,金性協,依此律決杖一百後,全羅道興陽縣,流二千里定配所,卽爲押送之意,敢啓。傳曰,知道。
吏曹判書金履載疏曰,伏以臣,性迂而質昏,學淺而識蔑,特以過蒙恩渥,節次推遷,忝叨於九卿之列,而自揣本末,直一倥倥無所能人耳。今玆銓部重任,非尋常冗漫之比,則又何爲而及於臣身也?聞命以來,歷日惝怳,莫省所以,不知攸措。夫銓選之任,爲有國所重者無他,凡厥庶僚,各有治職,一官之得人與不得人,其利害止於一職而已,至於選部,所職者,量材而授官也,選部而不得其人,則鑑秤無辨,注擬失當,內外庶職,皆將不得其人矣。夫一官之曠,尙云天工之有廢,況使內外庶職皆不得其人,而其能爲國,臣未之聞也,則選部之所以重,有如是也。臣之立朝三十餘年,不爲不久,而自少多病,罕與人接,中經險巇,神精消耗,一切世務,不經於心,凡人之氏族世閥,班序年勞,都不省識,雖欲按簿循格,若行雁貫魚,爲一吏事,亦不可得,則況可論於辨淸濁而簡賢否,使人與職稱,而無所曠隳乎?夫其任之重也如彼,其才之不稱也如此,而憑恃一時之寵命,認以循次倘來,恬若固有,乃曰人之所能,我何不能云爾,則是不自量之甚也已,且不能自量而欲量人,則其爲乖謬孰加焉?然則臣之不可任此職,固不待乎兩言,而抑臣年來痼疾,祟在眼家,向叨詞訟之任,以不得視務,陳章控實,輒蒙恩遞,蓋其根委已深,劇歇無常,雖其少減之時,昏瞖常蔽,如隔煙霧,以此病狀,實無以考閱班簿,點檢政望,則臣雖欲冒沒而居,勉强而行,其勢末由也。召牌之下,無以趨膺,略控情實,仰瀆崇嚴。伏乞聖慈,特垂諒察,將臣新除銓任,亟賜遞改,回授可堪之人,以幸公私,千萬幸甚。臣無任云云。答曰,省疏具悉。卿其勿辭,卽爲肅命。
上在昌德宮。停常參·經筵。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,富寧府使尹喜豐下直,長弓一張,長箭一部,片箭一部,筒兒一箇賜給。
洪起燮啓曰,行左承旨李羲準,行右承旨金陽淳,左副承旨洪命周,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴綺壽·申絅·李友秀落點。
洪起燮啓曰,新除授行左承旨申絅,時在忠淸道公州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,朴晦壽落點。
金鼎均啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金鼎均曰,只推。
以左副承旨李友秀牌不進罷職傳旨,傳于洪起燮曰,只推。
以全羅監司曺鳳振狀啓,谷城縣監李勉沖身死事,傳于朴晦壽曰,令該曹口傳差出,催促下送。
吏曹口傳政事,以成兢默爲谷城縣監。
朴晦壽,以禮曹言啓曰,卽接開城府幼學林春潝所志,則以爲族姪必馨,嫡妾俱無子,以其同姓十六寸弟松耆第二子光漢,欲爲繼後,兩家諸族,相議完定,而兩邊父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長林春潝所訴旣如此,依定式,林松耆第二子光漢,立爲林必馨之後,何如?傳曰,允。
金鼎均,以刑曹言啓曰,依下敎,罪人韓世喜,宮人慶順,各嚴刑一次後,世喜咸鏡道明川府,慶順全羅道海南縣,竝定配所,卽爲押送之意,敢啓。傳曰,知道。
吏曹判書金履載疏曰,伏以臣於召命之下,猥陳短章,略控衷懇,惟體諒之恩,拱手顒俟,及伏奉批旨,不允所辭,俾卽肅命,臣誠震越抑塞,不知所喩。臣之前疏所陳人器之不稱,疾病之難强,寔是情實,非敢一毫假飾,而未蒙聖鑑之諒察,良由臣文詞淺拙,未能達意,且臣區區私蘊,怵於嚴畏,有未能盡暴者故耳。然伏念殿下之於臣,父母也,父母孔邇,何情之不可達,何言之不可盡乎?臣本無似,早竊科第,犯古人一不幸之戒,特以先蔭之故,厚蒙我先大王眷顧之澤,而愚闇粗淺,率意妄作,遂承匪怒之譴,及夫庚申天崩之後,群憾交煽,萬罪橫生,海棘六年,與死爲隣。幸賴我殿下天地之仁,拯濟之拂拭之,闔門百口,得以再生,式至今日,餘釁未盡,行未孚於殄慍,毁或生於求全,群咻衆憾,蓋無已時,而亦蒙我殿下察其詿謬,隨加庇護,獲免於罪戾。臣每靜自思惟,是皆臣之冥行昧方,自取顚頓,而抑亦臣,命途崎嶇,捩手轉喉,無往非咎,畢竟全安,毫毛皆造化之力耳。臣由是感結,寤寐之所自念,心口之所相語,卽惟曰恩至厚矣,何以報之?夷險燥濕,所不擇也。惟要路爭地,避遠斂退,用爲禔身之符,毋復重貽我君父之憂,卽所以不負全保之澤也。斷斷此心,天神鑑臨,而點檢數十年來,報答則蔑如,而恩顧則愈加,兄弟聯翩,竝躋八座,已不勝盈盛之懼,而臣所見叨之職,世所稱睢盱之場。臣若徒知榮利之是耽,不揆素分,忽忘前戒,揚揚焉出而膺命,恬然冒據,則人非鬼責,理必無幸,顚覆之患,可立而待。書曰,天作孽猶可違,自作孽不可逭,到此而殿下雖欲拯救之,亦不可得,而臣之辜恩負國之罪,雖萬被誅戮,有難贖矣。此臣所以徊徨踧踖,寧速慢命之罪,不敢爲進身之計,而惟以終始之澤,仰望於我殿下也。玆復披瀝鳴籲,干冒威尊。伏乞聖明,照察而哀憐之,曲遂臣願,亟遞臣職,以卒生成之至恩,千萬顒祝。臣無任云云。答曰,省疏具悉。縷縷之懇,非卿昔所云非義之正者乎?卿其勿辭,卽爲行公。
上在昌德宮。停常參·經筵。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴綺壽啓曰,右承旨李友秀,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,柳季麟落點。
朴晦壽啓曰,禮曹參判朴蓍壽,右尹洪羲俊,除拜後過三日不爲出肅,竝依定式,推考警責,仍卽牌招察任,何如?傳曰,允。
金炳朝,以義禁府言啓曰,忠淸前水使趙台錫,以杖八十徒二年定配照律啓目,雖已啓下,而啓目中推斷條,當以杖一百以上決杖,告身盡行追奪書之,而誤書以杖八十奪告身三等矣。奏御文字,何等審愼,而矇未覺察,有此做錯,原啓目,先爲改付標以入,而臣等惶恐待罪之意,敢啓。傳曰,知道。勿待罪。
朴晦壽啓曰,卽見義禁府草記,則忠淸前水使趙台錫照律啓目告身盡行追奪,誤以奪告身三等書之,至於改付標以入之境,罪人議讞,何等審愼,而有此做錯,事甚疎忽。當該堂上,不可無警,竝推考,何如?傳曰,允。
金炳朝啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金炳朝曰,只推。
以黃海監司趙晉和狀啓,薦新蓮實,限內不得封進,惶恐待罪事,傳于柳季麟曰,卿其勿待罪事,回諭。
上在昌德宮。停常參·經筵。
夜自五更至十五日開東,灑雨下雨,測雨器水深三分。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于柳季麟曰,禮房承旨馳詣宗廟·景慕宮,奉審摘奸以來。
金炳朝啓曰,新除授慶尙左兵使尹載鍵,以前任昌原府使,時在任所,有除朝辭赴任之命矣。密符則以前兵使申純所佩傳授,諭書則安寶,使院吏齎傳,何如?傳曰,允。
又啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,只道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金炳朝曰,只推。
以忠淸監司金學淳狀啓,禮山縣監李衡遠遭父喪事,傳于金炳朝曰,令該曹口傳差出,使之明日辭朝。
傳于金炳朝曰,未下直守令,皆令明日辭朝。
柳季麟,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
吏曹判書金履載疏曰,伏以臣愚,竊以爲天地之仁,無物不遂,父母之慈,有呼必應,是以忘猥冒嚴,一籲再籲,罄悉臣本末,披瀝臣衷蘊,庶幾乎萬一之垂察,及伏承批旨,不許所辭,至引臣昔日疏事爲敎,以臣喩臣而俾開迷塞,臣誠感戴之極,而亦不勝悶阨之甚也。噫,臣雖無狀,豈敢故爲無情之辭,竊取克讓之名,謂近乎義之正,而欲前言之是復也哉?誠以以其才則自審其不堪也,以其病則決知其難强也。若乃其情,則尤有所至危苦甚不得已者,蓋以追旣往之臲卼,而識險途之難盡,臨現前之要劇而若巨津之無涯,懲吹之懼,自切于中,而創唳之號,至發於外也。苟非然者,仕宦而至冢宰,居六官之首,而執銓選之柄,閱一世之賢,而行激揚之政,仰以贊淸朝得人致理之化,乃爲臣之至願,擧世之所榮也,人性所同,臣何獨異,而乃於此,蹙蹙然浼浼然斂避之不暇哉?譬之飮食,茶飯所常也,膾炙同嗜也,而人之善病者,不能不愼之節之,雖在慈育哺養之心,亦必爲之揀擇取舍,不强其害於病者,今臣之不宜處利權之塗,入睢盱之叢者,豈異於是,亦我殿下慈覆之德,亦豈不爲之曲察而深諒,以垂終始生成之澤乎?且念臣之抱此微諒,而自矢于心者,亦已久矣。今若夤緣寵命,忽棄前戒,顚倒出膺,晏然自居,則是眞貪榮冒利,逐物轉改,而無素守者也。未知殿下用人,亦安取此貪冒無守之人哉?然則臣之逡巡而以必辭爲義者無他,誠恐自負其心,而遂至於喪其身,自喪其身,而遂至於累殿下前後全保之恩也。臣亦具省覺,豈欲爲此?嶺海鈇鉞,寧所甘心,銓地一步,無以進身,玆復疾聲鳴號,仰瀆崇嚴。伏乞天地父母,俯賜鑑諒,特推仁恩,亟遞臣職,俾遂至願,兼治臣罪,用昭法紀,則臣之受賜萬萬,雖死之日,猶生之年。臣無任云云。答曰,省疏具悉。卿言雖如此,懲吹者顧非過,卿其念委毗之重,舍小諒之私,卽爲肅命。
上在昌德宮。停常參·經筵。
自開東至申時,灑雨下雨,測雨器水深一寸。
藥房副提調洪起燮啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,茂山府使李濟完下直,長弓一張,長箭一部,片箭一部,筒兒一箇賜給。
洪起燮啓曰,守令有頉,道啓登聞,自是應行恒有之事,而義城縣令金弘根,義興縣監金應根遭母喪事,慶尙監司趙寅永狀啓,日前到院,而本院,以旣已差代,還爲下送矣。臣於伊日,雖未仕進,忝在院職,不能先事提議,致此錯誤,惶恐待罪之意,敢啓。傳曰,知道。勿待罪。
金鼎均啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金鼎均曰,只推。
吏曹口傳政事,以李在正爲禮山縣監。
柳季麟,以奎章閣言啓曰,今日書香閣大奉審,雨勢如此,不得擧行,依節目當朔內,更爲擇日擧行之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,景慕宮正堂內墻頹圮處修改,今日卯時擧行事,前已啓下,趁吉時當爲始役,而見今雨勢不止,土石沾濕,恐欠堅緻之效,姑待快晴,更爲擇日修改,何如?傳曰,允。
又以吏曹言啓曰,未下直守令,皆令明日辭朝事,命下矣。自臣曹催促,則昌原府使金宅基,茂山府使李濟完,金浦郡守權中任,光陽縣監李玄璣,谷城縣監成兢默,皆以爲明日辭朝云。楊州牧使徐有榘,時在京畿長湍地,未及上來,使之斯速辭朝之意,知委於該道道臣處,而高原郡守李配浩,身病猝重,萬無赴任之望云,雖未知其身病之如何,而特敎之下,不卽下去,誠極未安,高原郡守李配浩,罷黜,何如?傳曰,允。令該曹口傳差出,催促下送。
吏曹口傳政事,以姜鎭華爲高原郡守。
柳季麟,以吏曹言啓曰,因慶尙監司趙寅永狀啓,道內新除授守令,自臣曹催促下送事,啓下矣。晉州牧使閔師寬,陜川郡守宋啓洙,金山郡守李道在,前已除朝辭赴任,義城縣令趙湕,南海縣令洪瀷,昌寧縣監沈宜復,義興縣監朴魯壽,泗川縣監李時榮,柒原縣監徐驥淳,亦皆下直,而淸道郡守徐有民,時在平安道三登縣任所,使之斯速上來辭朝事,知委於該道道臣之意,敢啓。傳曰,知道。
金鼎均,以兵曹言啓曰,卽接西道參軍申在貞牒報,則訓鍊都監所授西曲城南邊第一城廊近處體城二間許頹圮云。爲先令繕工監,堅實圍排,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城西曲城南邊第一城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
上在昌德宮。停常參·經筵。
自巳時至申時,灑雨下雨,測雨器水深四分。
夜自五更至十七日開東,灑雨下雨,測雨器水深三分。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,美錢僉使林宗勳,高嶺僉使李義根,阿吾地萬戶韓命履,阿山萬戶李時英下直,各長弓一張,長箭一部,片箭一部,筒兒一箇賜給。
金鼎均啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金鼎均曰,只推。
金鼎均,以都摠府言啓曰,秋景苑東墻,因栗木折落,一間頹圮之意,敢啓。傳曰,知道。
又以兵曹言啓曰,卽接東所衛將韓國養牒報,則秋景苑內宮墻一間許,栗木折落頹圮云。爲先銅龍門入直軍八名除出,限修築間,嚴加守直,而待開門,令紫門監,以杻把子及長木,堅實圍排之意,敢啓。傳曰,知道。
又以摠戎廳言啓曰,本廳哨官金憲祖,身病猝重,勢難察任,改差,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深二分。
夜自五更至十八日開東,灑雨下雨,測雨器水深六分。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳朝啓曰,來二十一日,朝參日次矣,敢稟。傳曰,停。
柳季麟啓曰,來二十一日,輪對日次矣,敢稟。傳曰,停
備忘記,平安兵虞候吳在臣下直,長弓一張,長箭一部,片箭一部,筒兒一箇賜給。
金鼎均啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金鼎均曰,只推。
柳季麟,以奉常寺都提調·提調意啓曰,東耤親耕田所種皮黍打作,則所出爲一石二斗之意,敢啓。傳曰,知道。
金炳朝,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管李觀植,以武臣堂上朔試射試官,訓鍊院晝仕出去之意,敢啓。傳曰,知道。
又以武臣堂上朔試射試官意啓曰,今日試射時,嘉善洪壽昌,無緣不參,依承傳罷職,何如?傳曰,允。
又以禁衛營言啓曰,因兵曹草記,秋景苑內宮墻一間許頹圮處,銅龍門入直軍八名除出,哨官一員率領,限修築間,嚴加守直之意,敢啓。傳曰,知道。
上在昌德宮。停常參·經筵。
金鼎均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,行左承旨朴綺壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪命周落點。
兵曹口傳政事,護軍單朴綺壽。
朴晦壽啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
以忠淸監司金學淳狀啓,報恩郡民家漂失頹壓,人命渰死事,傳于洪命周曰,道內雨水之過多,不勝憧憧,而報恩一邑之偏被其災,頹漂之過百,渰死之爲六,尤極慘然。秋成未及,爲害若此,急須一邊救恤,一邊結構,然後可免失所流離之患。凡係奠接慰安之方,除尋常擧行,原恤典外,其所顧助,勿拘恒例,渰死人如有生前身還布,竝蕩減,擧行形止,卽爲狀聞事,令廟堂,各別措辭行會。
柳季麟,以奎章閣言啓曰,書香閣秋孟朔大奉審,更爲擇日擧行事,草記蒙允矣。令日官池宅龜推擇,則今十九日爲吉云。以此日擧行之意,敢啓。傳曰,知道。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,薪島僉使鄭瑋下直,長弓一張,長箭一部,片箭一部,筒兒一箇賜給。
柳季麟啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,謹當躬行矣。
傳于柳季麟曰,北苑望拜禮時,王世子陪參之節,依例磨鍊。
朴晦壽啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
傳于柳季麟曰,上京守令,催促下送。
柳季麟,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
義禁府啓目,忠淸前前水使尹相重原情云云。傳旨內辭緣,泛稱遲晩,所當請刑是白乎矣,閫帥勿爲請刑,載在大典通編,議處,何如?判付啓,依允。又啓目,魯城縣監李時在原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,瑞山郡守韓用儉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,禮山縣監李溟夏原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,韓山郡守洪羲錫原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,安興前僉使金履萬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
朴晦壽,以義禁府言啓曰,卽接月令醫員金榘手本,則時囚罪人李時在,所患瘧疾,當暑添重,寒熱交作,食飮全却,目下症形,實爲危劇云。罪人病勢如此,則一邊保放,一邊草記,曾有定式矣。李時在,姑爲保放之意,敢啓。傳曰,知道。
柳季麟,以吏曹言啓曰,上京守令催促下送事,命下矣。自臣曹催促,則成川府使朴岐壽,天安郡守李應淵,皆以爲明日下去云,永同縣監李玄緖,以其親病,不得下去云,改差,何如?傳曰,允。令該曹口傳差出,催促下送。
忠淸監司金學淳疏曰,伏以臣,寵渥踰分,猥膺旬宣之丕責,眇福招災,遂致歲事之告歉,上而貽乙丙之憂,下而有庚癸之呼,夙宵兢惕,不遑寧處,而其奈才具短劣茫無策於接濟,見識疎闇,了不省於分數,觸事昏憒,自分僨誤。幸蒙朝家之軫念,承藉廟堂之籌劃,賑事今已告竣,民情得以少安,臣所以終始獲免於重戾者,無往非我聖上攸賜也,臣方感激攢祝,惟懼不克承任,以對揚休命之萬一也。卽伏見繡衣別單,則首論本道昨年災政之失,有曰沿海之邑,稱爲最甚,而亦與己甲兩年大異,災結請得,爲二萬九千餘結,比之己甲大無之年所嘗許施者,無甚相遠。又曰列邑,見欺奸猾,雖致繹騷,營門則過於恤民,急於救災,終至朝家之寧失準請而後已,徒使國計大縮,惠澤易竭,臣於是,愧恧悚蹙,誠不知所以自措也。固當訟愆自反,何容費辭多辯,而因仍含嘿,亦非私心之所安,玆敢冒昧而略陳之。本道昨年農形,左道近峽之若而邑,雖幸差熟,其餘沿海,亦多尤甚,右沿斥鹵,受害偏酷,一望蕭然,所見愁慘,若摠論全道之災,則比之己甲,不啻有間,而偏酷尤甚之處,則雖謂之無異己甲,不是誣也。以其全歉不及於己甲也,故下之所以請災,上之所以許災者,皆不及於己甲,其所不及之數,比諸兩年,或爲萬有餘結,或爲屢千餘結,則恐不可以無甚相遠,一例論之也。夫檢田給災,卽民國之大政,把束之微,實係民隱,錙銖之積,亦關國計,其所濫約。務在斟酌,臣雖愚昧,粗知此義,豈不兢兢致愼於國計民隱之間,而旣不能躬自檢畝,手自執災,則亦難保其到底精實。人之言之者,今但稱之曰,災政過濫云爾,則於答是也,雖有知者,亦不敢曰,吾無見欺,人必誤聽,而況於臣乎?至若恤民之稱,有非如臣所敢自有者,而急於救災,人情所同,臣亦與人同焉,豈無如水拯溺之意,而獨不念經用之爲重,僥倖其寧失之爲惠,惟以準請爲事,則被災淺深,初不覺察,而自歸於沒稱停無料量之科,守令之見瞞於奸猾,固其罪也,巡營之見瞞,亦必有其處,則瞢如褎如,慢不省事,曾土偶木偶之不若,將焉用彼道臣爲哉,而徒使國計大縮,惠澤易竭,則其欺誣辜負之罪,論以邦憲,合置何辟?噫,湖民之得有今日,是誰之賜?推九重如傷之德,無一夫不獲之患,徵白鮮及於村里,浮黃得免乎溝壑,而亦緣屢豐之餘,窮蔀甁罌,或有餘儲,不以昨秋之失業,而遽至於流離渙散也。今若只見今春之奠安,而有疑於昨秋之不至慘歉,則亦非臣庸愚所敢知也。臣之昏不事事,不待人言,臣自知之,而災政之關係不輕,繡論之事體自別,其何以抗顔冒罪,一日蹲據於按察之地乎?伏乞聖明,俯垂矜諒,亟賜鐫斥,仍命攸司,議臣當被之律,俾爲昏謬不職者之戒焉。臣無任云云。答曰,省疏具悉。毋論如此如彼,今不必追辨,縱或有失,在朝家則猶賢爲則必取盈,卿其勿辭行公。
上在昌德宮。停常參·經筵。
藥房都提調沈象奎,提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸〈御〉醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳朝啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪起燮啓曰,藥房三提調持湯劑來待矣。傳曰,封入。
朴晦壽啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
柳季麟啓曰,明日望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
又啓曰,明日望拜禮時,九卿當爲進參,而吏曹判書金履載未肅拜,刑曹判書李海愚病不進,竝卽牌招,以爲淸齋之地,何如?傳曰,允。
又啓曰,明日望拜禮時,兩司侍臣,當爲進參,除在外·未署經外,未肅拜·呈告人員,竝卽牌招,何如?傳曰,允。
又啓曰,明日望拜禮時,兩司長官,當爲進參,而大司憲宋穉圭,大司諫兪應煥在外,何以爲之?敢稟。傳曰,大司諫許遞,前望單子入之,待下批,牌招察任。
大司諫前望單子入之,李寅溥落點。
吏曹口傳政事,以李啓朝爲永同縣監。
柳季麟啓曰,吏曹判書金履載,參判李文會牌不進推考傳旨,今方捧入,而開政命下之後,如是違牌,事甚未安。參議金蘭淳服制,判書·參判,竝更牌招,何如?傳曰,允。
又啓曰,吏曹判書金履載,參判李文會再牌不進推考傳旨,今方捧入,而開政命下之後,如是違牌,誠甚未安。所當更請牌招,而係是一日三牌,何以爲之?敢稟。傳曰,更爲牌招。
洪命周啓曰,吏曹判書金履載,參判李文會三牌不進推考傳旨,今方捧入,而開政命下之後,連事違召,不卽承膺,事體所在,誠極未安。判書陳疏,參判所當更請牌招,而係是一日四牌,何以爲之?敢稟。傳曰,更爲牌招。
傳于洪命周曰,吏判疏批已下,更爲牌招。
傳于洪命周曰,明日出宮門路,以協陽門爲之。
以大司諫李寅溥牌不進罷職傳旨,傳于朴晦壽曰,只推。
柳季麟,以禮曹言啓曰,北苑望拜禮時,王世子陪參之節,依例磨鍊事,命下矣。出宮時,王世子祗迎處所,以何處磨鍊乎?敢稟。傳曰,以協陽門外爲之。
又以吏曹言啓曰,卽接通禮院牒報,則明日北苑望拜禮親行時,左右通禮,不可不備,而右通禮柳榮五,身病猝重,萬無起動進參之望云。其身病旣如是,則有難强令擧行,今姑改差,其代口傳備擬以入之意,敢啓。傳曰,知道。
吏曹口傳政事,以鄭元善爲右通禮。
金炳朝,以都摠府言啓曰,副摠管李惟秀,以文臣朔試射試官,訓鍊院晝仕出去之意,敢啓。傳曰,知道。
洪命周,以吏曹言啓曰,卽接通禮院牒報,則明日北苑望拜禮親行時,左右通禮,不可不備,而新除授右通禮鄭元善,身病沈重,萬無進參之望云。其身病旣如是,則有難强令擧行,今姑改差,其代口傳備擬以入之意,敢啓。傳曰,知道。
吏曹口傳政事,以李南翼爲右通禮。
吏曹判書金履載疏曰,伏以臣,以見職之無以冒膺,拜章連籲,數日之內,瀆至再三,雖緣情苦勢迫,按住不得,而干冒嚴威,罪當萬死。乃惟我殿下,聖度天大,察其愚而悶其意,不惟不加之譴何,反侈以溫批,辭旨鄭重,不知無狀賤品,何以得此於君父也,感戴隕越,無以爲心。第臣之所祈懇者,猶未蒙許,而政命又下,召牌連降,是則由臣誠意淺短,未能孚格而然,臣實自慙且惶,繼以悶蹙,而思鑽地不得也。噫,殿下之所以委畀者,朝廷之重任也,臣之所以苦辭者,一己之私懇也。臣雖迷闇,豈不知彼此輕重之若天淵然哉?然臣之所自忖而爲憂者,卽恐微諒之失於蹔,而重務之僨於終,理有必至,悔亦難及也。夫以臣才之萬萬不稱於是任,而加之以難强之病,切苦之情,今若抑而行之,則其必瞀亂顚錯,爲喪心人而隳職敗事,多少爲害,竟至辱重任而累聖畀而後已,私固不足恤,公亦安所補哉?是以陳力事上,不任其所不能,臣之義也,居尊體下,不强其所不欲,君之仁也,臣之庸陋,雖不敢自附於義,亦豈敢不以止仁之盛德,仰望於殿下哉?且念古之人,其仕也非一道,其辭也亦非一致,有適義而爲道者,有守介而爲節者,有標高而爲名者,有肆志而爲達者,有見幾而爲智者,皆能得於其君,未有不遂其志者也。至於臣之碌碌,初不可比擬於此等,而況受罔極之恩,身非己有,從前除命,惟知竭蹶,而獨於是職,逡巡却顧,哀鳴而不知止者無他,區區一念,只欲下不負夙昔自矢之心,上不孤前後全保之恩也,其爲計諒非濫想,其爲願似非難諧,天日之明,若垂俯燭,庶不終靳於曲遂,玆復齋心黙禱,披肝畢陳。伏願殿下,特加三思,快降一兪,仍命有司,治臣逋慢瀆撓之罪,以警具僚,千萬至祝。臣無任云云。答曰,省疏具悉。卿之所執,於義終未知穩當,豈可曲循?勿辭卽爲膺命。
丙戌七月二十日辰時,上御熙政堂。藥房入診入侍時,都提調沈象奎,提調李錫奎,副提調洪起燮,假注書洪在喆,記事官李景在·李穆淵,直提學李鶴秀,以次進伏,醫官李命運·金珪,進伏楹外訖。象奎曰,晩雨支離,餘暑尙熾,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎請諸醫官入診。上可之。命運·珪等,以次診候訖,奏曰,脈候左右三部調勻,而微有滑意,議進治暑調理之劑,似好矣。象奎曰,臣等退去,與諸醫官議定以入乎?上曰,唯。象奎曰,刑曹判書李海愚,聞其實病難强,今姑許遞,令政院政官牌招,開政差代,何如?上曰,依爲之。出擧條起燮曰,大臣以李海愚之實病難强,纔有所仰奏矣。向者以今二十八日動駕時軍兵磨鍊草記中,海愚以御將留陣事批下,而其實病旣如此,禁將則竝不入於先後廂中而無故云,未知處分之如何,而敢此仰達矣。上曰,當改下矣,原草記入之,可也。象奎曰,近日雨水太過,自初八日以後,間多暴霔,而數日以前,凄風連吹,諸處農形,似不無受損之慮,故發遣備郞於東西南近郊,限三十里地摘奸以來,則以爲始旣茂盛,雖無披靡之患,而汚下處,或多潰決云。從今以往,夜涼晝曝,更無傷損,則庶望有秋,而近見湖西道臣狀啓,則報恩郡民戶頹壓,恰過百餘,至有日前別下飭諭之擧,德意所被,庶可奠接,而營下各邑,舊漲未退,又復有過尺之雨云,嗣後穡事,極爲關心。嶺南則沿海諸處,亦多旱乾,設或得雨,而其周洽,未可知矣。關西則恒慮雹災,似是地近西北之故,而該道臣狀聞中,各邑被雹處,長廣頗遠,蟲損又或居多云。大抵諸道之今年農形,實不勝憧憧矣。景在曰,史庫曝曬之間三年一次,曾有定式矣。奉化太白,已過年限,江陵五臺,又爲當次,而新經潦水,不可遷就,竝卽擇日擧行,何如?上曰,依此爲之也。象奎曰,史官纔以曝曬事仰奏,而嶺東則自初旱乾孔酷,奉化之所經嶺邑,又多惜乾之歎,曝曬之行,亦是使命,則其廚傳供億,似不無貽弊之端,而在前如此之時,亦多有退期之例,今姑退定,似好矣。上曰,依大臣所奏爲之也。進御淸暑益氣湯,自今日一貼式,限五貼煎入事。出榻敎上命退,諸臣以次退出。
上在昌德宮。停常參·經筵。
自巳時至人定,灑雨下雨,測雨器水深一寸一分。
上詣北苑,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。望拜禮後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
金炳朝啓曰,來二十五日,朝參日次矣,敢稟。傳曰,停。
朴晦壽啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮傳旨未下,監察茶時之意,敢啓。傳曰,知道。
柳季麟啓曰,今日乃是處暑,自明日視事,當爲取稟,而晩炎愈甚,無異盛暑,姑觀日候稍涼,更稟之意,敢啓。傳曰,知道。
洪起燮啓曰,藥房提調·副提調持湯劑來待矣。傳曰,封入。
傳于洪命周曰,戶房承旨與禮曹堂上·戶曹郞廳,馳詣宣武祠,奉審摘奸以來。
柳季麟啓曰,吏曹判書金履載牌不進,參判李文會四牌不進推考傳旨,今方捧入,而開政命下之後,如是違召,終不承膺,事體道理,誠極未安。判書更爲牌招,參判所當更請牌招,而係是一日五牌,何以爲之?敢稟。傳曰,更爲牌招。
又啓曰,吏曹判書金履載,參判李文會牌不進推考傳旨,今方捧入,而開政命下,已至經宿,終不承膺,誠甚未安。判書·參判,竝更牌招,何如?傳曰,仍以前牌催促,嚴飭肅命,如有違牌,勿爲呼望。
又啓曰,吏曹判書金履載,參判李文會,特敎嚴飭之下,謂有難進之端,奉牌闕外,連加催促,無意變動,揆以事體,萬萬未安。竝從重推考,何如?傳曰,允。前後開釋之批,委畀之意,吏判所執,不過小諒,公私輕重之分,果何如?則如是執迷,萬萬未安。吏曹判書金履載,招致啓板前,卽爲問啓。
又啓曰,吏曹判書金履載,招致啓板前問啓事,命下矣。問啓則以爲臣之區區衷懇,前後疏籲,罄盡無餘,庶幾天日之明,照燭其萬一矣。臣以萬死無幸之身,受再造罔極之恩,數十年來,矢心靡他,夷險燥濕,固所不擇,赴湯蹈火,義有不辭,則今於是職,終始逡巡,恩批開釋,而頑然昧然,若不知眷毗之特重,分義之莫嚴者,豈有他哉?誠以人器萬萬不稱之外,難强之病,發作無時,切苦之情,食息難忘,今若强抑而行,冒沒而膺,國事之僨誤,身名之繆敗,翹足以待,自知甚明,寧願受方命之誅,以爲逋慢者之戒,不敢爲進身之計,以希僥倖於萬一也。嚴命至此荐降,而微諒無以轉改,伏地惶悸,惟俟誅殛之典云矣,敢啓。傳曰,不過復申前說,別無他義,從重推考,肅單卽爲捧入。
有政。吏批,判書金履載未肅拜,參判李文會進,參議金蘭淳服制,同副承旨柳季麟進。啓曰,判書金履載未肅拜,參議金蘭淳服制,小臣獨政未安,何以爲之?敢稟。傳曰,仍爲之。以宋冕載爲刑曹判書,柳河源爲同敦寧,徐耕輔爲禮曹參議,兪理煥爲兵曹參知,趙璟鎭爲奉常正,李麟秀爲漢城庶尹,韓用鏶爲典牲判官,朴宗聞爲永禧殿令,宋一敎爲司僕主簿,兼春秋二單金秀萬·吳致淳,故通德尹善國贈戶參例兼,尹聖龜贈左承旨例兼,已上守慶尙左兵使尹載鍵兩代。
兵批,判書朴宗薰病,參判尹致謙病,參議兪理煥未肅拜,參知李衡柱入直進,左副承旨朴晦壽進。僉知單李勉學,護軍金陽淳·李羲準·申絅·洪履簡,副護軍李友秀·兪應煥·李光正·金喆遠·金命淵,以上竝單付。
柳季麟啓曰,吏曹判書金履載,問啓承批之後,不呈肅單,直爲出去,事體道理,誠極未安。從重推考,何如?傳曰,雖是眞有情勢之難强,屢爲開釋之後,固當出膺,況旣經問啓,而直爲出去,有若秉執之不可移動者,是何道理?揆以國體,萬萬駭然。吏曹判書金履載,施以不敍之典,前望單子入之。
以執義朴英載,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
朴晦壽,以義禁府言啓曰,卽接月令醫員金榘手本則時囚罪人尹相重,素患痰癖之症,就囚之後,挾感復發,食飮全却,昏倒不省,氣息奄奄,症形危重云。罪人病勢如此,則一邊保放,一邊草記,曾有定式矣。尹相重,姑爲保放之意,敢啓。傳曰,知道。
丙戌七月二十一日卯時,上與王世子詣北苑。望拜禮入侍時,行都承旨洪起燮,左承旨洪命周,右承旨金炳朝,左副承旨朴晦壽,右副承旨金鼎均,同副承旨柳季麟,假注書洪在喆·金耆升,記事官李景在·李穆淵,直提學朴綺壽·李鶴秀,直閣李嘉愚,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李錫奎,副提調洪起燮,進前奏曰,侵早勞動,聖體,若何?上曰,一樣矣。至協陽門外,王世子出次,就祗迎位鞠躬,仍乘輿隨後。上由建陽門·靑陽門,至北苑小次前。通禮跪啓請降輿,上降輿入小次,參班儒武各就位。通禮跪啓請外辦,上具黑團領袍出小次。通禮跪啓請乘輿,上乘輿至板位所ㅍ通禮跪啓請降輿,上降輿。贊儀唱四拜,上行四拜禮後,王世子行四拜禮訖。贊儀唱跪,上跪。司香二員,進香案前跪,三上香,俯伏興退。贊儀唱四拜,上行四拜禮訖。通禮跪啓請乘輿,上乘輿還御小次。通禮跪啓請外辦,上具翼善冠·衮龍袍出小次。通禮跪啓請乘輿,上乘輿,由靑陽門·建陽門·協陽門,入宣化門,出標信解嚴。還內後,諸臣以次退出。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,藥房提調·副提調持湯劑來待矣。傳曰,封入。
吏曹判書前望單子入之,金在昌落點。
朴晦壽啓曰,大司憲宋穉圭,掌令金履垕·李同淳在外,執義朴英載,持平韓鍾運·洪龜燮牌不進,監察茶時之意,敢啓。傳曰,知道。
以大司諫李寅溥,司諫李嘉愚,獻納柳致睦,正言李正耆,執義朴英載,持平韓鍾運·洪龜燮牌不進罷職傳旨,傳于朴晦壽曰,只推。
傳于柳季麟曰,弼善·兼弼善,文學·兼文學,兼司書·兼說書,竝許遞,前望單子入之。
春坊前望單子入之,文學李圭祊,兼文學安光直,兼司書金鏴,兼說書李景在落點,弼善李同淳,兼弼善金正喜,添書落點。
金炳朝,以備邊司言啓曰,卽見吏批,昨日政望,一政至出三甄復矣,卽今司果,尙多未區處者,則一望雖用繡褒陞甄,一望雖以區處首擬,其外之捨司果而擬以復職,終不當如是,當該政官推考,何如?傳曰,允。
又以義禁府言啓曰,卽接月令醫員金榘手本,則時囚罪人洪羲錫,暑滯挾食,又添泄痢,度數頻數,眞元大脫,實爲危篤云。罪人病勢如此,則一邊保放,一邊草記,曾有定式矣。洪羲錫,姑爲保放之意,敢啓。傳曰,知道。
同敦寧柳河源疏曰,伏以臣,伏奉除旨,以臣爲同知敦寧府事者,臣聞命兢惶,感激恩數,固宜竭蹶趨肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,令該曹照例遞改,俾存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
柳季麟啓曰,刑曹判書宋冕載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參議兪理煥,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
洪起燮啓曰,藥房提調·副提調持湯劑來待矣。傳曰,封入。
柳季麟,以侍講院言啓曰,新除授弼善李同淳,時在慶尙道尙州地,書筵入番事緊,斯速乘馹上來事,下諭,何如?傳曰,允。
柳季麟啓曰,吏曹郞廳來言,臺諫有闕,政事,取稟。傳曰,前望單子入之。
傳于柳季麟曰,春坊兼帶臺諫及玉堂,竝許遞,前望單子入之。
臺諫前望單子入之,大司諫朴宗琦,掌令鄭郁東落點。
應敎前望單子入之,趙忠植落點。
金炳朝啓曰,新除授行大司諫朴宗琦,掌令鄭郁東,一體牌招,何如?傳曰,允。
柳季麟,以弘文館言啓曰,新除授應敎趙忠植,時在京畿陽智地,經筵入番事緊,請斯速乘馹上來事,下諭。答曰,依啓。
又以侍講院言啓曰,兼輔德李寅溥,兼文學安光直,時無職名,令該曹口傳付軍職,何如?傳曰,允。
兵曹口傳政事,副護軍單李寅溥,副司果單安光直。
金炳朝啓曰,大司憲宋穉圭,掌令金履垕在外,執義朴英載,掌令鄭郁東,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,掌令鄭郁東,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于金炳朝曰,只推。
柳季麟,以戶曹言啓曰,靜默堂以下諸處及千香閣修改吉日,令日官洪晩中推擇,則來八月初三日卯時爲吉云。以此日時擧行之意,敢啓。傳曰,知道。
又以禮曹言啓曰,卽接奉朝賀金履翼單子,則以爲族弟故參奉履源,嫡妾俱無子,以其同姓十寸弟判官履禕第五子善慶,欲爲繼後,兩家相議完定,未及禮斜,而履源夫妻,俱爲作故,拘於常規,不得循例禮斜,依定式草記稟處事呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金履翼單辭旣如此,依定式,金履禕第五子善慶,立爲金履源之後,何如?傳曰,允。
金炳朝,以兵曹言啓曰,內禁衛將李貞坤,五衛將李秉逵·金應晦,慶熙宮衛將李器炯·朴遇豐,文臣兼宣傳官李正耆,俱以病難供職,呈狀乞遞,竝改差,何如?傳曰,允。
又以禁衛營言啓曰,本營哨官李會點,身病猝重,勢難察任,改差,何如?傳曰,允。
禁府啓目,德積僉使朱植原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人金履萬·韓用儉·李溟夏·朱植,保放罪人洪羲錫·李時在·尹相重等,當爲議處,而判義禁金在昌有身病,次堂例不得擧行云。判義禁金在昌,卽爲牌招,以爲開坐之地,何如?傳曰,允。
洪起燮啓曰,藥房副提調持湯劑來待矣。傳曰,封入。
朴晦壽啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,誠甚未安。所當更請牌招,而係是一日三牌,何以爲之?敢稟。傳曰,更爲牌招。
以京畿監司徐長輔狀啓,楊州牧使徐有榘,促敎之下,謂有情病,屢度催促,終不上來,揆以事體,尤極可駭,其罪狀令攸司稟處事,傳于柳季麟曰,朝家旣爲之疏滌,則分義不當每每稱情勢,況年前旣赴東邑,則到今又何爲逡巡?不欲復立於朝,已不然,則朝家何可番番爲之飭勉乎?事體道理,不當如是。楊州牧使徐有榘,從重推考,使之當日內辭朝,明日內到任後狀聞事,回諭。
朴晦壽啓曰,大司憲宋穉圭,掌令金履垕在外,執義朴英載,掌令鄭郁東,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,掌令鄭郁東,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
金炳朝,以兵曹言啓曰,內弓房弓人之服役二十年,造納弓子滿千數,則帖加事,曾有定式矣。弓人等來告內,及第宋國俊,自乙丑年入屬,至今年爲二十二年服役,造納弓子,一千一百四十七張云,故取考弓子進上單子及本曹錄置成冊,則服役年條,造弓數爻,俱爲準限,依定式帖加成給,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深七分。
藥房都提調沈象奎,提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳朝啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,仁遮外萬戶林魯豐下直,長弓一張,長箭一部,片箭一部,筒兒一箇賜給。
備忘記,楊州牧使徐有榘下直,長弓一張,長箭一部,片箭一部,筒兒一箇賜給。
進御淸暑益氣湯,依前方自今日一貼式,限二貼煎入事,榻前下敎。
洪起燮啓曰,藥房三提調持湯劑來待矣。傳曰,封入。
朴晦壽啓曰,大司憲宋穉圭,掌令金履垕在外,執義朴英載,掌令鄭郁東,持平洪龜燮·韓鍾運牌不進,監察茶時之意,敢啓。傳曰,知道。
以執義朴英載,掌令鄭郁東,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推。
以忠淸監司金學淳狀啓,文義等邑民家漂頹壓,人命渰壓死事,傳于柳季麟曰,被災雖有多少淺深之不同,恤典及奠接顧助之擧,一依前此行會爲之事,令廟堂分付。
義禁府啓目,粘連啓下是白有亦,向前朱植亦,災俵戶査,俱有怨聲,繡啓特不毛擧其數爻是白乎則,雖不得計贓,而揆以法意,難逭其罪,以此照律,何如?判付啓依允。又啓目,粘連啓下是白有亦,向前李溟夏亦,還米加作,而至於虛留,停退加報,而仍無歸屬兺除良,救急時抄戶不精,只給麤穀等所犯,囚供雖皆分疏是白乎乃,繡啓論列,枚擧數爻,以此照律,何如?判付啓依允。又啓目,粘連啓下是白有亦,向前韓用儉亦,田稅出秩,增加勒收兺除良,抄飢不精,實惠未究,至於島民,則只令饒戶分賑等諸般所犯,雖有分疏之爰辭是白乎乃,同加徵之米太,繡衣已爲減給民間是白如乎,竝與島賑時不給公穀之罪,從重照律,何如?判付啓依允。又啓目,粘連啓下是白有亦,向前金履萬亦,進獻生鰒之留待物種,先自取用,防軍料米之私減額數,貸下立本,造船時島松餘材,改槊時元材發賣,屯土穀船匠錢及燔出瓦子,輸之私第等諸條所犯,囚供雖爲發明,繡啓已皆指陳是白如乎,就其中計贓照律,何如?判付啓依允。又啓目,粘連啓下是白有亦,向前尹相重亦,新造船用以舊材,而體株與中板,或以船材發賣,或以板材運去兺除良,憑藉濫斫於元材之外,從又偸弄於元材之內,貪墨非法萬金換去之罪狀,囚供雖爲逐條發明是白乎乃,同所犯之自筆與印蹟,繡啓亦已指陳是白如乎,不以枉法議處,輒以不枉法計贓,卽臣府之常規是白乎所,今以不枉法計贓,則律反爲輕是白乎尼,此囚段,以船材擅伐之罪,依法典,準私賣軍器律照律,何如?判付啓依允。又啓目,粘連啓下是白有亦,向前洪羲錫亦,分賑時富民租所捧之精實者,盡歸吏輩之囊橐,換以麤劣之空殼,始終分賑,亦莫覺察,至於賑粥之米少水多,專不成樣,囚供雖爲分疏是白乎乃,事關賑政,終難容貸,以此照律,何如?判付啓依允。又啓目,粘連啓下是白有亦,向前李時在亦,災結之偸食,還穀之加作,一任吏奸,有異躬犯,繡啓已陳是白乎所,同査括之災七十結,不爲分俵於災民,反爲出給於吏輩,以爲收逋之資,囚供則雖以査付賑資,發明是白乎乃,雖或公用,竝以私用論,自是法典,以此照律,何如?判付啓依允。
金鼎均,以義禁府言啓曰,保放罪人李時在·尹相重·洪羲錫等,還囚議處以入之意,敢啓。傳曰,知道。
金炳朝,以都摠府言啓曰,副摠管李觀植,以能麽兒堂上,本廳講坐起事,南別營晝仕出去之意,敢啓。傳曰,知道。
又以禁衛營言啓曰,本營騎士別將南錫九,身病猝重,勢難察任,改差,何如?傳曰,允。
朴晦壽,以義禁府言啓曰,平安兵使許溟狀啓內,伐登浦鎭萬戶金光暎,爲先罷黜,其罪狀,令攸司稟處事,啓下矣。金光暎,時在任所,依例發遣府羅將,交代後拿來,何如?傳曰,待待命拿囚。
義禁府照目,粘連瑞山前郡守韓用儉矣,本府議啓內,田稅出秩,增加勒收兺除良,抄飢不精,實惠未究,至於島民,則只令饒戶分賑等諸般所犯,雖有分疏之爰辭是白乎乃,同加徵之米太,繡衣已爲減給民間是白如乎,竝與島賑時不給公穀之罪,從重照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目,粘連禮山前縣監李溟夏矣,本府議啓內,還米加作,而至於虛留,停退加報,而仍無歸屬兺除良,救急時抄戶不精,只給麤穀等所犯,囚供雖皆分疏是白乎乃,繡啓論列,枚擧數爻,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。又照目,粘連安興前僉使金履萬矣,本府議啓內,進獻生鰒之留待物種,先自取用,防軍料米之私減額數,貸下立本,造船時島松餘材,改槊時元材發賣,屯土穀·船匠錢及燔出瓦子,輸之私第等諸條所犯,囚供雖爲發明,繡啓已皆指陳是白如乎,就其中計贓照律,罪杖八十收贖,告身盡行追奪,徒二年定配私罪,奉敎依允爲旀,功減一等爲良如敎。又照目,粘連韓山前郡守洪羲錫矣,本府議啓內,分賑時富民租所捧之精實者,盡歸吏輩之囊橐,換以麤劣之空殼,始終分賑,亦莫覺察,至於賑粥之米少水多,專不成樣,囚供雖爲分疏是白乎乃,事關賑政,終難容貸,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目,粘連魯城前縣監李時在矣,本府議啓內,災結之偸食,還穀之加作,一任吏奸,有異躬犯,繡啓已陳是白乎所,同査括之災七十結,不爲分俵於災民,反爲出給於吏輩,以爲收逋之資,囚供則雖以査付賑資發明是白乎乃,雖或公用,竝以私用論,自是法典,以此照律罪,五年禁錮私罪,奉敎依允。又照目,粘連忠淸前前水使尹相重矣,本府議啓內,新造船用以舊材,而體株與中板,或以船材發賣,或以板材運去兺除良,憑藉濫斫於元材之外,從又偸弄於元材之內,貪墨非法,萬金換去之罪狀,囚供雖爲逐條發明是白乎乃,同所犯之自筆與印蹟,繡啓亦已指陳是白如乎,不以枉法議處,輒以不枉法計贓,卽臣府之常規是白乎所,今以不枉法計贓,則律反爲輕是白乎尼,此囚段,以船材擅伐之罪,依法典,準私賣軍器律照律,罪杖一百收贖,告身盡行追奪,發邊遠充軍私罪,奉敎依允。又照目,粘連,德積前僉使朱植矣,本府議啓內,災俵戶査,俱有怨聲,繡啓特不毛擧其數爻是白乎則,雖不得計贓,揆以法意,難逭其罪,以此照律,罪杖一百收贖,告身盡行追奪私罪,奉敎依允。又啓目,平薪前僉使趙鼎燮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
朴晦壽,以義禁府言啓曰,災結百結以上,還穀千石以上犯用者,勿付功議,旣是癸丑定式,且有大臣筵奏矣。時囚罪人尹相重所犯,計其贓數,則有過於右項兩條,故今於照律啓目,不付功議以入之意,敢啓。傳曰,知道。
上在昌德宮。停常參·經筵。
申時,灑雨下雨,測雨器水深一分。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴晦壽啓曰,合辭闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,藥房提調·副提調持湯劑來待矣。傳曰,封入。
傳于金炳朝曰,山林外,違牌臺諫竝許遞,政官牌招開政。
金炳朝啓曰,行吏曹判書金在昌,參判李文會牌不進推考傳旨,今方捧入,而開政命下之後,如是違牌,事甚未安。參議金蘭淳服制,判書·參判,竝更牌招,何如?傳曰,允。
又啓曰,行吏曹判書金在昌,參判李文會再牌不進推考傳旨,今方捧入,而開政命下之後,如是違牌,誠甚未安。判書陳疏,參判所當更請牌招,而係是一日三牌,何以爲之?敢稟。傳曰,疏批已下,與參判,待明朝一體牌招。
朴晦壽啓曰,大司憲宋穉圭,掌令金履垕在外,執義朴英載,掌令鄭郁東,持平韓鍾運·洪龜燮牌不進,監察茶時之意,敢啓。傳曰,知道。
以執義朴英載,掌令鄭郁東,持平韓鍾運·洪龜燮,司諫李嘉愚,獻納柳致睦,正言李正耆牌不進罷職傳旨,傳于朴晦壽曰,只推,
吏曹口傳政事,直閣單李嘉愚。
金炳朝,以吏曹言啓曰,今此宗廟朔祭大祝,前都事黃鍾人塡差,而時無職名,今該曹口傳付軍職,何如?傳曰,允。
兵曹口傳政事,副司果單黃鍾人。
金鼎均,以禮曹言啓曰,崇陵陵上外階砌前沙汰處補土,丁字閣西邊月臺石頹圮處改築之役,待八月節候,涓吉擧行事,草記蒙允矣。始役吉日時,令日官池宅龜推擇,則來八月十一日辰時爲吉云。以此日時擧行,先告事由祭,同日曉頭設行,祝文令藝文館撰出,而謹考謄錄,則丙子年本陵陵上階砌莎草汰落處補土,丁字閣月臺石頹圮處修築時,以地方官楊州牧使,補土堂上差下,役軍及物力區劃等事,使之預先措備,而本曹堂上,進去監董矣。今此汰落處,雖是外階,長廣稍大,且神道上下,所重自別,謹依丙子已例,臣曹堂上,前期進去,與丁字閣·月臺改築之役,一體監董,而在前月臺修築時所入機械·匠手·役軍,令各該司及京畿監營,進排待令,亦令戶曹郞廳繕工監役,與本陵官員兼監役,眼同看檢,今亦依此擧行,允合事宜,以此分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
金炳朝,以兵曹言啓曰,宣傳官南錫九,五衛將慶恒運,俱以病難供職,呈狀乞遞,朴致燮,除授在外,過限未上來,竝改差,何如?傳曰,允。
義禁府啓目,粘連啓下是白有亦,向前趙鼎燮亦,華城府所屬之稅,鎭將寧爲捐廩而充納,無得加斂於災民,明有節目是白去乙,不此之爲,恣行加斂之謬習,竝與除留條,而盡歸私橐,今有繡啓所論是白如乎,論以坐贓,自有其律,以此照律,何如?判付啓依允。
朴晦壽,以義禁府言啓曰,時囚罪人尹相重,杖一百收贖,發邊遠充軍照律公事判付內,依允事,命下矣。尹相重,杖一百收贖,告身盡行追奪,平安道朔州府,發邊遠充軍,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人李溟夏,杖一百收贖,告身盡行追奪,流三千里定配照律公事判付內,依允,功減一等事,命下矣。李溟夏,功減一等,杖一百收贖,告身盡行追奪,忠淸道忠州牧連原驛徒三年定配,而以議啓內辭意具罪目,依例發〈遣〉羅將,押送配所,何如?傳曰,允。
又以義禁府言啓曰,時囚罪人金履萬,杖八十收贖,告身盡行追奪,徒二年定配照律公事判付內,依允,功減一等事,命下矣。金履萬,功減一等,杖七十收贖,告身盡行追奪,忠淸道藍浦縣藍田驛,徒一年半定配,而以議啓內辭意具罪目,依例發遣府書吏,押送配所,何如?傳曰,允。
行吏曹判書金在昌疏曰,伏以臣,猥以尺寸無似之賤品,曩叨千萬不當之重任,守株之微執不固,循墻之至懇莫遂,半載行政,百出瘡疣,甄別流品,尙矣無論,尋常注擬,亦皆生疎,至今追思,尙不覺面發騂而背浹汗,竊庶幾則哲之明,更無濫授之擧矣。今玆除命,何爲而及於臣也?不衷之懼,蔑效之愧,交切于中,殆不自定。念臣庸愚憒劣,最居人下,重以蒲質早衰,疾病侵尋,雖於閑司漫職,猶患不堪,況此天官冡宰,何等重任,而以臣之畢露醜拙,全無鑑識,乃敢視同宿趼,晏然爲冒膺之計哉?奉咫尺之章,望淸燕之覽,極知其爲體之謹嚴,爲擧之兢業,而初蒙誤恩,尙愧不能力辭,再溷銓席,尤增揆分懍惕,荐違嚴召,不暇緩聲。伏願聖慈,俯察由中之懇,特推體下之仁,將臣職名,劃卽鐫改,以重公器,以安私分,千萬幸甚。臣無任云云。答曰,省疏具悉。卿其勿辭,卽爲肅命。
上在昌德宮。停常參·經筵。
朴晦壽啓曰,大司憲宋穉圭,掌令金履垕在外,執義·掌令一員,持平二員未差,監察茶時之意,敢啓。傳曰,知道。
柳季麟啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
備忘記,城津僉使李吉求下直,長弓一張,長箭一部,片箭一部,筒兒一箇賜給。
柳季麟啓曰,行吏曹判書金在昌,參判李文會牌不進推考傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。
又啓曰,行吏曹判書金在昌,參判李文會再牌不進推考傳旨,今方捧入,而開政命下,已至經宿,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行吏曹判書金在昌,參判李文會三牌不進推考傳旨,今方捧入,而開政命下,已至經宿,連事違傲,終不承膺,事體道理,俱極未安,所當更請牌招,而係是一日四牌,何以爲之?敢稟。傳曰,更爲牌招。
柳季麟,以吏批言啓曰,卽接通禮院牒報,則以爲明日宗廟·景慕宮擧動時,左右通禮,不可不備員進參,而右通禮李南翼,身病猝重,萬無起動進參之路云。其身病旣如是,則有難强令擧行,今姑改差,其代今日政,備擬以入之意,敢啓。傳曰,知道。
有政。吏批,行判書金在昌進,參判李文會式暇,參議金蘭淳服制,同副承旨柳季麟進。以洪赫爲執義,趙冀永爲司諫,李麒峻爲掌令,李肇運·金相勉爲持平,林翰鎭爲獻納,宋成龍爲正言,趙貞喆爲左參贊,鄭漪爲同敦寧,趙貞喆爲知經筵,李勉昇爲知春秋,金箕殷爲同經筵,申絢爲同春秋,李龍秀爲奉常提調,趙萬永爲宗廟提調,崔命顯爲左通禮,李毅遠爲右通禮,兼執義單鄭禮容,冬至兼謝恩使書狀左通禮洪祐燮,通訓今加通政,滿三十朔,依法典陞堂上,承文博士單姜時永,崇陵補土堂上單徐有榘。
兵批,判書朴宗薰進,參判尹致謙病,參議兪理煥入直,參知李衡柱病,左副承旨朴晦壽進。以李晢爲同知,朴會壽爲僉知,李應植爲宣傳官,李謙會爲內禁將,李元臣·姜海祚·林致浩·康漢健爲五衛將,金五範·金達顯爲慶熙將,金永植爲都摠經歷,申鍾命·申命沆爲訓鍊判官,李根中爲文兼,趙雲程爲部將,韓仁謩爲西水羅萬戶,鄭完哲爲唐浦萬戶,金智道爲伐登萬戶,護軍柳河源,副護軍南錫九·申大翕,副司直朴英載·鄭郁東·柳致睦·韓鍾運·洪龜燮·鄭禮容·李根中·李同淳,副司果李正耆,以上竝單付。
傳于金炳朝曰,明日出宮內門路,以協陽門爲之。
朴晦壽啓曰,明日動駕,兩司侍臣,當爲進參,除在外·未署經外,未肅拜人員,竝待開門牌招,何如?傳曰,允。
柳季麟,以侍講院言啓曰,再明日動駕,王世子隨駕時,宮官當爲全數進參,而弼善李同淳在外,無以備員,何以爲之?敢稟。傳曰,許遞,前望單子入之。
弼善前望單子入之,鄭東煥落點。
金炳朝,以兵曹言啓曰,新除授內禁衛將李謙會,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李謙會。
柳季麟,以奎章閣言啓曰,守宮檢校直閣鄭基善,待開門牌招,何如?傳曰,允。
金炳朝,以都摠府言啓曰,副摠管李鐵求,以司僕寺兼內乘,今日官調馬進參事,晝仕出去之意,敢啓。傳曰,知道。
朴晦壽,以義禁府言啓曰,明日宗廟·景慕宮擧動時,本府都事,皆以大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
大駕詣宗廟,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
金炳朝啓曰,司僕寺內乘來言,捲簾,取稟。傳曰,捲三面。
傳于金炳朝曰,王世子隨駕,衛內磨鍊。
洪起燮,以吏曹言啓曰,卽接司僕寺牒報,則以爲明日宗廟·景慕宮擧動時,本寺正,例爲進輿差備,正有闕之代,卽爲變通,以爲擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,以南履懋爲司僕正。
以執義洪赫,司諫趙冀永,獻納林翰鎭牌不進罷職傳旨,傳于朴晦壽曰,只推。
洪命周啓曰,假注書洪在喆,身病猝重,勢難察任,今姑改差,何如?傳曰,允。
洪在喆改差,代以金英淳爲假注書。
朴晦壽啓曰,卽者義禁府都事來言,今日動駕時駕側鳴錚罪人金喆仁,移送秋曹云矣,敢啓。傳曰,知道。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以忠淸監司金學淳狀啓,進上早紅杮子,限內不得封進,惶恐待罪事,傳于洪命周曰,卿其勿待罪事,回諭。
柳季麟,以奎章閣言啓曰,大駕今已還宮,守宮檢校直閣鄭基善,依定式減下,何如?傳曰,允。
金炳朝,以訓鍊都監言啓曰,本局分授都城肅靖門西邊第四城廊近處體城二間許頹圮處,今七月二十九日爲始,改築之意,敢啓。傳曰,知道。
丙戌七月二十八日辰時,大駕詣宗廟·景慕宮,擧動入侍時,行都承旨洪起燮,左承旨洪命周,右承旨金炳朝,左副承旨朴晦壽,右副承旨金鼎均,同副承旨柳季麟,假注書洪在喆·金耆升,別兼春秋吳致愚,記事官李穆淵,檢校提學金祖淳,直提學李鶴秀,直閣李嘉愚,檢校待敎金正喜,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李錫奎,副提調洪起燮進前曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外降輦乘輿,入廟門詣齋室。上命書傳敎曰,詣景慕宮時,門路,以逌瞻門爲之,還宮時門路,以弘化門爲之事。駕前下敎展拜時至,通禮跪啓請外辦,上改具冕服,至神門外。起燮跪進圭,上執圭入就板位,行四拜禮,入殿內奉審,詣太祖室,命本署提調禮曹判書趙萬永入侍,親行奉審冊寶訖。仍詣永寧殿,就板位,行四拜禮,入殿內奉審,至端宗室,奉審冊寶訖。出殿門釋圭,起燮跪受圭。判府事李相璜,右議政沈象奎,領敦寧金祖淳等進前曰,侵早勞動,聖體,若何?上曰,一樣矣。相璜等曰,勞動旣多,且距齋室稍間,暫御步輦,似好矣。上曰,置之。還御齋室,改具翼善冠·衮龍袍,乘輿出廟大門,降輿乘輦,至景慕宮逌瞻門外,降輦乘輿,入逌瞻門·日瞻門詣齋室,改具冕服,就板位,行再拜禮,入宮內奉審,親行奉審竹冊及印,仍詣望廟樓,命鶴秀·嘉愚,捲帳奉審訖。還御齋室,改具翼善冠·衮龍袍,乘輿由日瞻門,出逌瞻門,仍入弘化門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
藥房都提調沈象奎,提調李錫奎,副提調洪起燮啓曰,廟宮展禮,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴晦壽啓曰,大司憲宋穉圭,掌令金履垕·李猉峻在外,執義洪赫,持平李肇運·金相勉牌不進,監察茶時之意,敢啓。傳曰,知道。
柳季麟啓曰,左參贊趙貞喆,除拜後過三日不爲出肅,依定式推考警責,仍卽牌招察任,何如?傳曰,允。
傳于金炳朝曰,大臣·備局堂上引見。
洪起燮啓曰,藥房三提調持湯劑來待矣。傳曰,封入。
傳于柳季麟曰,禮房承旨馳詣宗廟·景慕宮,奉審摘奸以來。
張鉉喆拿處,代以金鉉復爲事變假注書。
兵曹,以申絅爲左邊捕盜大將,以趙華錫爲右邊捕盜大將。
金炳朝啓曰,新除授左邊捕盜大將申絅,右邊捕盜大將趙華錫,竝卽牌招,傳授命召及大將牌·傳令牌,何如?傳曰,允。
又啓曰,左邊捕盜大將申絅,時在廣州地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,左邊捕盜大將申絅在外,捕將之任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將趙華錫,卽爲牌招聽傳敎,何如?傳曰,允。
以執義洪赫,持平李肇運·金相勉,司諫趙冀永,獻納林翰鎭,正言宋成龍牌不進罷職傳旨,傳于朴晦壽曰,只推。
傳于柳季麟曰,發遣吏郞,諸執事淸齋與否,摘奸以來。
以修撰李海淸·尹錫永牌不進罷職傳旨,傳于柳季麟曰,只推。
柳季麟,以弘文館言啓曰,下番闕直,事甚未安。修撰李海淸·尹錫永,旣有只推之命,竝更牌招,以爲推移入直之地,何如?傳曰,允。
以京畿監司徐長輔狀啓,驪州牧使李潞,身病沈重,呈狀乞遞,不得已罷黜事,傳于柳季麟曰,令該曹口傳差出,催促下送。
吏曹口傳政事,以李晉淵爲驪州牧使。
以忠淸監司金學淳狀啓,洪州牧民家漂頹事,傳于洪命周曰,聞甚矜惻,元恤典外,別加顧助事,分付。
金炳朝,以都摠府言啓曰,副摠管李觀植,以禁衛中軍,本營諸將官射會監試事,南別營晝仕出去之意,敢啓。傳曰,知道。
柳季麟,以侍講院言啓曰,弼善鄭東煥,時在京畿龍仁地,書筵入番事緊,斯速乘馹上來事,下諭,何如?傳曰,允。
柳季麟,以吏曹言啓曰,成均館司成沈鈁呈狀內,矣身素患痰癖之症,挾感添劇,時月之內,萬無起動供職之路,卽速入啓遞改云。其身病旣如是,則有難强令察任,改差,何如?傳曰,允。
金炳朝,以禁衛營言啓曰,本營千摠具載哲,身病猝重,勢難察任,改差,何如?傳曰,允。
丙戌七月二十九日辰時,上御熙政堂。藥房入診,大臣·備局堂上引見入侍時,都提調沈象奎,提調李錫奎,副提調洪起燮,假注書金耆升,記事官金相鼎·李穆淵,直提學朴綺壽,右承旨金炳朝,假注書金英淳,事變假注書張鉉喆,行戶曹判書鄭晩錫,兵曹判書朴宗薰,禮曹判書趙萬永,行護軍申鴻周·朴周壽·趙鐘永,刑曹參判柳相亮,校理尹正鎭,以次進伏,醫官李彦厚·盧在豐,進伏楹外訖。上曰,御將不入來乎?象奎對曰,有身病,未得登筵矣。象奎曰,昨日日氣,近午頗熱,廟宮展謁,移時勞動,夜來聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎請醫官入診。上可之。彦厚·在豐,以次診候訖,退伏奏曰,脈候調勻,而右寸脈度,微似浮數,暑滯之候,猶未夬復,湯劑議定,似好矣。象奎曰,臣等退與諸醫官,議定湯劑矣。上曰,唯。上曰,上番是金相鼎乎?炳朝對曰,然矣。上曰,事變假注書,誰也?炳朝對曰,張鉉喆矣。上曰,次對爲之。象奎曰,卽見黃海監司趙晉和所報,則本營支放穀,多入於停蕩,不足耗條,以加分耗一千三百九十七石零,依例許劃爲辭矣。該營支放不足條之每以加分耗許劃,便成年例,今亦依所請數爻,使之取用,何如?上曰,依爲之。出擧條象奎曰,黃海水使李商一,備陳該營庫儲罄竭,支放沒策之狀,仍請巡營勅錢中,五千兩貸下,限十年取殖還報云,故以自巡營,更加商確,出意見報來之意題送矣。卽見該監司趙晉和所報,則以爲該營,自甲戌以後,各等加下未捧錢,至爲一萬一千餘兩之多,以致支放之不足,此若卽捧,足爲矯救之道,而收殺之間,實難支繼,就該營所在本司句管會付銀子中,限二千兩,姑許取用,待加下收捧,還爲充報爲辭矣。該營以殘弊之局,前後官加下,至於萬餘兩之多,以致目下支放之闕乏,事之可駭,莫此爲甚。後至之官,不惟不能劃卽督捧,掣肘顧循,置而勿問,輒欲別劃錢穀,以圖其救急,此其不能盡心於所當爲,乃與不能無犯於不可負者,爲罪惟均。雖無以一時畢捧,而其期限收殺之方,勿委該閫,專付道臣,着意擧行,該閫事勢,實爲遑汲,旣聞之後,不可任置。若欲某樣區劃,則道內錢穀,無異龜背之括毛,左右思量,誠甚悶然。勅錢自有所重,不可隨報許貸,而旣有限十年取殖,年年還報,則與永貸有異,依該閫初報,姑令許貸。而第本道監營,有貿銀留置之例,以今此許貸錢,依監營貿銀價,貿取水營留銀二千兩,載之監營記簿,待勅錢畢還捧後,銀子則亦還屬水營,以爲稍存防限之道,事合兩便。以此意分付道臣。如是矯救之後,又不能量入爲出,以致虧欠,復以支放之不足,更煩於廟堂,則是眞不知有法紀者也。朝家於此,不可無懲毖之政。此意一體嚴飭於該帥臣處,何如?上曰,依爲之。出擧條象奎曰,每年地部所下各道事目災結,以其只用比摠之規,故本自不準,道臣之年分狀啓,每請加劃,此固不得已之勢也。顧今國計哀痛,經費匱竭,有司之臣,常所憂歎,而若論治國之大體,則不在此也。民固邦寧之義,爲先乎經費所急,則廟堂所以恤焉心痗,尤惓惓於窮蔀耡耰之民者,豈止如按一道守一府之臣哉?特以農形之啓聞也,京司則揣度在遠,失之於不及,營府則聞見爲近,易歸於或過,要當往復停當,無過不及而已。廟堂覆啓所劃,設有不足,加請之至再至三,亦無不可,畢竟則營府之臣,爲近民之官,故其說爲歸重,廟堂終不能牢拒而固塞之,亦事理之不得不然也。而挽近以來,一請而不獲準施,則輒乃上章陳請,又或蒙依施之特批,在朝家恤民之政,實是特恩也殊渥也。承順奉行之地,與有幸喜,而但其疏辭中,請令廟堂稟處之此一段語,而竝不攙及者,卽以廟堂,爲不須知也。蚩氓所料,將謂加結之請,不由廟堂故乃獲,此則大有不可者,使小民之愚,妄意於朝廷之上,以自存之事,直徼於宸嚴之前,俱非事體之宜。苟使道臣·守臣,念至於此,則宜無拘於屢啓之煩,而輒爲疏徹,非有別般事件之不得不附陳者,則以啓而不以疏,可也。將此先事之飭,令諸臣,預須知悉此意,何如?上曰,依爲之。出擧條象奎曰,殿最法意,本自嚴重,雖內而侍從軍職之貶坐,闕參居中者,法不得擬於三司·春坊,而惟玉堂望司,直之校理,司果之修撰,勿拘擬望,右職則必啓請蕩滌,載在法典,而其外兩司·春坊,無擬授之規,故或有前望蒙點人,則自喉院啓稟,或命蕩滌,或命勿施矣。今六月殿最,南學敎授金正喜,不參居中,而以前望,蒙點於司書·兼司書,又蒙兼弼善特除之命,而喉院竝無啓稟之事,揆以法意,誠爲未安。點下之後,喉院雖偶如此,若自銓曹趁時往復,則豈止此因循仍置乎?不察之失,彼此惟均。伊時不爲提稟及往復之承宣·銓堂,竝捧現告推考。至於兼弼善金正喜,則法當改差,而時以繡衣,奉命在外,旣異於無端闕參,見職又是特授,似當蕩滌,故敢此仰達矣。上曰,依爲之。出擧條象奎曰,近日位著苟艱,正二品爲尤,然殆無以排望云。行護軍李龍秀,行護軍洪奭周,行護軍金逌根,漢城右尹洪羲俊,不但銓堂久次,備堂提學賓客,幾皆爲之,儲望推先,資歷俱優,實合陞擢,故敢此仰達矣。上曰,依爲之。出擧條象奎曰,備堂今多未還差之人,行吏曹判書金在昌,行漢城府判尹金履喬,兵曹判書朴宗薰,右參贊李錫奎,行護軍洪奭周·李龍秀竝還差,湖西句管李錫奎,嶺南句管及貢市堂上趙鐘永,亦竝還差,金履喬關西句管,朴宗薰湖南句管,李龍秀海西句管差下,使之察任,何如?上曰,依爲之。出擧條象奎曰,訓鍊大將申鴻周,禁衛大將柳相亮,俱爲兼帶捕將,而職務誠有相妨,竝今姑改差,何如?上曰,依爲之。出擧條炳朝曰,左右邊捕盜大將竝改差事,命下矣。捕將之任,不可一刻暫曠,在前如此之時,有曾經大將權察之例,今番則何以爲之乎?上曰,前捕將權察,可也。出擧條炳朝曰,左右邊捕盜大將,前捕將權察事,命下矣。權察左邊捕盜大將李復淵,右邊捕盜大將趙華錫,竝卽牌招聽傳敎,何如?上曰,依爲之。出擧條上曰,大臣就座,諸宰奏事。晩錫曰,癸未各宮房免稅還收者竝賦稅,全屬戶曹事,自本曹草記蒙允矣。其後惠堂,又以今後毋得援此爲例之意陳達,而今番慶壽宮免稅還收條,數旣無多,固不必分而二之,彼此無實,且況免稅還收,與癸未事一般,則諸般擧行,尤不當異同,今亦依癸未例,賦稅條,全屬戶曹,何如?上曰,依爲之。出擧條晩錫曰,湖西繡衣別單中,各邑拯米,當年畢捧,全數乾沒,乃於幾年後,再徵民間,又加徵縮條,其爲厲民,莫此爲甚。此後則當年,依詳定價收捧,除非大無,勿許停退爲辭,而自廟堂,以該曹該廳,另加商確,登筵時稟處事覆啓矣。各邑拯劣米,本邑收捧,稅船添載,自是古例,而間因大臣陳達,旣許代錢收捧,又許計年遞減,若遇災年,又許停退。此實出於朝家恤民之至意,而挽近來,吏奸漸滋,官不致察,當年畢捧,從中乾沒,雖有京司催促,而輒諉未捧,延拖幾年,必至減價而後,來納其代錢,遞減停退之惠澤,全未下究,而適足爲吏胥偸弄之資。且其再徵加徵,許多橫斂,民生無以保,國法無所施,細究厥由,良可寒心。旣聞之後,不可不痛加矯革。拯劣米太,竝於當年內,依詳定價收捧,而縮條加徵,嚴加禁斷,如非設賑之邑,勿許停退,雖値退年之時,勿許遞減之意,著爲定式,昨年以前條未納者,旣不在於民間,則亦宜今年內準數責納,而若年久數多處,則似難一時準徵。毋論米與太,一百石以下邑,趁歲前準納,五百石內外邑,限五年排納,千石內外邑,則限十年排納,而如是定式之後,新舊拯劣之收納,或有未趁限未準數之弊,則當該守令,解由拘礙事,竝分付于各該道臣,使之另加董飭,俾勿違越犯科,何如?上曰,依爲之。出擧條宗薰曰,戶判以免稅還收結賦稅,竝屬地部事,仰奏蒙允矣。賦稅分屬,法意甚重,結數多少,恐不必論。且年前旣有後勿援例之定式,則今又竝屬,終涉逕庭。臣意則依法典,賦與稅分屬,實合事體,故敢此仰達矣。上曰,已諭於戶判擧條之批矣。出擧條象奎曰,惠堂此語,固是經法,宜爲此執難,而但此與癸未各宮房免稅還收竝賦稅全屬地部,時雖差後,事則承前同一條貫,依戶判所奏許施,恐無不可矣。宗薰曰,拯劣米代錢收納事,臣與戶判,已爲爛加商確矣。本廳所管拯劣米太當捧之數,比之戶曹,幾爲倍多,而酌量排定之節,不宜異同。當年條之歲前收納也,年久條之限年排納也,歉歲之毋得停退也,未收之解由拘礙也,凡此諸條,本廳亦依戶判所奏施行,而乾沒吏手,再徵民間,最爲沿民切痼之瘼,如是定式之後,實效之下究,專係於各該道臣察飭操束之如何,另加申嚴,毋或疎忽之意,一體分付,何如?上曰,依爲之。出擧條萬永曰,春官通考,卽故宰臣柳義養承命纂輯者也。春曹文獻,莫過是書,而本家只有草本一件,禮曹則無留藏之件,每當考據,輒患苟簡,雖欲移謄,卷帙浩多,臣曹旣無繕役之資,分付戶曹,筆札之費,量宜輸送,精謄一本,作爲本曹掌故之書似好,故敢此仰達矣。上曰,唯。萬永曰,臣於圖畫署事,有所仰達者矣。本署額外生徒,如不入於實生徒取才,則初不習藝,工畫者漸少,寧不駭歎?自今爲始,額外生徒等,逐朔試取,優等三人,依實生徒賞格例,每朔木二疋,令兵曹題給,則似爲奬勸之道,故敢此仰達矣。上曰,唯。鴻周等曰,別無可奏者矣。上曰,玉堂有所懷乎?正鎭曰,臣鹵莽拙劣,不敢以見職自居,而憂愛之忱,秉彝攸同,旣登前席,冒此仰達矣。萬善百行,皆本於學問,而人主之學,所關尤大,以一日之勤慢,占一國之治忽,故前後廷臣之進言,莫不以勉聖學爲第一義,章附筵對,動輒申申,今便似陳談例語,而使斯言不歸於陳例,惟在我殿下實踐之如何耳。庚暑以前,法講召對,雖或有晉接之時,而講讀不過應文,作撤從以無常。夫小道末節,尙不可不誠而求成,況於大本之上,若是苟且,何以望實效乎?中庸言學,必曰審問明辨,周頌言學必曰,緝熙光明,問辨則非應文之歸,緝熙則無作撤之歎。繼自今常以子思之訓,成王之工,體認力行,是臣等區區之望,而且以目下言之,三晝法筵,雖在停限,召對別講,則乘昕夕之涼,簡筵席之儀,從便賜接,無時不可矣。仍伏念,睿學日就,令聞日彰,此時輔導,尤不容少忽,而殿下,以止慈之念,處貽燕之位,一動一言,咸爲我邸下所師法,三代有道之長,萬年無疆之休,寔基於今日,殿下於此,豈可不兢兢慥慥乎?蓋日用事爲,固無往而非學,然學亦有本末華實之分,伏願深留聖念於見正聞正之敎焉。上曰,所陳好矣,當體念。出擧條正鎭曰,今日民國之弊,殆未可更僕悉數,而苟究其源,則專由於紀綱之不理焉,朝著之恬嬉,世路之奔兢,民窮財竭,法壞俗渝,擧皆言之,何莫非紀綱不理之爲崇也。國之有紀綱,如人之有脈,故昌黎韓愈有言,善醫人者,不視人之瘠肥,察其脈之病否而已,善計天下者,不視天下之安危,察其紀綱之理亂而已,此誠治國之要論,而尤爲當今之良藥。人身之所恃者惟脈,國家之所恃者惟紀綱,殿下以今日國勢,爲可恃耶?紀綱不理,則民國雖不弊而不可恃也。以今日國勢,爲不可恃耶?紀綱理,則民國雖弊而猶可恃也。雖然紀綱,不可以自理,必以信賞罰爲本,賞罰信於上,則勸懲明於下,爲善者必勸,而爲惡者必懲,則紀綱安得以不理乎?臣故曰,信賞罰,以理紀綱,爲今日之先務,伏願聖明,勿以人廢言焉。上曰,所陳好矣,當體念。出擧條正鎭曰,副修撰洪彦謨伴直矣。以宗廟朔祭大祝,纔已隨香出去,下番闕直,事甚未安。副修撰洪晩燮亦差祭,修撰尹錫永·李海淸,竝卽牌招,推移入直,何如?上曰,依爲之。出擧條炳朝曰,今日賓對,兩司無一人進參,事甚未安。違牌諸臺,竝推考,何如?上曰,依爲之,。出擧條炳朝曰,俄者大臣引見命下時,傳諭之際,做錯非細,當該注書,所當重勘,而本院請推之外,無他可施之罰,何以爲之乎?上曰,拿處,可也。出擧條進御加味六和湯,自今日一貼式,限三貼煎入事。榻前下敎上命史官就坐,又命大臣先退。仍命退,諸臣以次退出。
上在昌德宮。停常參·經筵。
金炳朝啓曰,來初五日,朝參日次矣,敢稟。傳曰,停。
朴晦壽啓曰,大司憲宋穉圭,掌令金履垕·李麒峻在外,執義洪赫未肅拜,持平李肇運·金相勉呈辭,監察茶時之意,敢啓。傳曰,知道。
傳于柳季麟曰,禮房承旨,馳詣景慕宮,奉審摘奸以來。
洪起燮啓曰,藥房副提調,持湯劑來待矣。傳曰,封入。
以修撰李海淸·尹錫永再牌不進罷職傳旨,傳于柳季麟曰,只推。
柳季麟,以弘文館言啓曰,下番連日闕直,事甚未安。修撰李海淸·尹錫永,旣有只推之命,與副修撰洪彦謨·洪晩燮,一體牌招,以爲推移入直之地,何如?傳曰,允。
金鉉復在外,代以崔致常爲事變假注書。
崔致常在外,代以洪履信爲事變假注書。
傳于金鼎均曰,留院上疏入之。
傳于朴晦壽曰,當該司謁,令攸司從重科治。
柳季麟,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
金炳朝,以備邊司言啓曰,本司武郞廳鄭球,奔走勤仕,已滿十五朔,依例六品遷轉事,捧承傳施行,何如?傳曰,允。
柳季麟,以吏曹言啓曰,今此社稷大祭壇下執禮,前通禮柳榮五塡差,而時無職名,令該曹口傳付軍職,何如?傳曰,允。
兵曹口傳政事,副司果單柳榮五。
以副修撰洪晩燮牌不進罷職傳旨,傳于柳季麟曰,只推。
柳季麟,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣明陵展謁,親祭日字,以念後擇入。
又以禮曹言啓曰,以陵幸取稟草記,傳曰,當詣明陵展謁,親祭日字,以念後擇入事,命下矣。幸行吉日,令日官池宅龜推擇,則今八月二十八日·二十九日俱吉云,以何日定行乎?敢稟。傳曰,二十八日爲之。
又以禮曹言啓曰,今八月二十八日明陵親祭時,王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,今此明陵展謁親祭出宮時,王世子闕門外祗送,還宮時,城門外祗迎及隨駕等節,何以爲之乎?敢稟。傳曰,隨駕·祗迎之節,依例磨鍊。
傳于金炳朝曰,右承旨入侍。
明陵幸行時軍令,出宮黔巖碑閣所晝停所,自闕門二十六里,明陵展謁,自晝停所十里,以上三十六里,親祭還詣黔巖碑閣所晝停,當日還宮。
金炳朝,以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,以三百名餘軍二百名擧行矣。今番則何以爲之乎?敢稟。傳曰,三百名爲之,餘軍二百名爲之。
又以兵曹言啓曰,今此幸行時,王世子隨駕事,命下矣。在前幸行隨駕時,前後牌,以大駕前後廂軍兵仍用,禁軍三十人,挾輿軍六十名,餘軍二十名磨鍊矣。今亦依此擧行,何如?傳曰,允。
又以兵曹言啓曰,今此幸行時,隨駕營門,依定式,以春幸時隨駕營磨鍊,而今春健陵幸行時,訓局步軍八哨,馬軍三哨,訓將率領爲先廂,禁衛營京軍一哨,訓局步軍四哨,御營廳騎士三番,御將都領爲後廂,禁將,率三營餘軍留都矣。今月二十五日,兩營新番鄕軍,當爲逢點,今番則何以擧行,禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍五哨,訓將率領爲先廂,訓局步軍四哨,御營廳新番鄕軍二哨,兩營騎士五番,摠使代領爲後廂,禁將,率該營標下軍及三營餘軍留都,禁軍五番爲之,可也。
又以司僕寺一二提調意啓曰,今此明陵行幸時,及王世子隨駕時,各差備入把馬數,磨鍊別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此明陵行幸時,及王世子隨駕時,補把驛馬,從近道,限三十匹分排,知委各驛,以爲入用之地,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥堠伏兵及傳語軍,摠戎廳廣州府,各隨地方,以所屬束伍步軍,排立矣。今亦依此擧行之意,分付,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行,當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,內吹螺赤及龍虎營兼內吹等,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今秋等習角賞格,謹依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單啓下,吳俊福等十一名處,木綿各二疋,施賞之意,敢啓。傳曰,知道
又以御營廳言啓曰,本廳兼內吹,今秋等習角賞格,謹依單子判下,李禧福等十一名處,各木二疋,施賞之意,敢啓。傳曰,知道。
忠淸監司金學淳疏曰,伏以臣罪戾自速於辜負,蹲冒有關於廉防,猥陳衷懇,仰瀆崇嚴,惟譴罰拱手以俟,及伏承批旨下者,不惟不賜允許,乃反侈以恩言,藹然溫然,不啻若慈父之庇乳子。災政至重也,而諭之以不必追辨,王稅有常也,而詔之以猶賢取盈,臣始也惶霣,終焉感激,有以見天地之大,聖人之仁,無物不遂。非但臣愚一人而已,亦將使五十州生靈,仰戴我殿下深仁厚澤,浹于肌髓,擧欣欣然有喜色,不知無狀賤臣,何以得此於聖明也。臣雙擎祗頓,百回莊誦,不覺感涕之隨零也。第臣區區私義,不敢以所被恩敎,有所自安而自恕者。夫鉤考財計,糾董租調,亦是道臣之責,當此經用匱乏之日,苟有可以少佐縣官之急者,固宜殫竭精慮,靡不庸極,而只緣臣之疎於察飭,昧於分數,歉不至慘,而見瞞繹騷,災或有濫,而不思撙節,其所以濟窮者,反致惠澤之竭焉,其所以救災者,竟至國計之縮焉。國之三政,惟田居最,而於此大政,致此大謬,論厥爲罪,此最爲大,尙逭重勘,亦云倖矣。顧何可自處按察,益增釁盭,甘犯無忌憚之誅哉?見今涼節已迫,西成不遠,檢災修啓,乃道臣按例應行之事,而今之所謂道臣,卽前之所謂道臣也。前乎錯了,今而能之,必無之理也。尙安敢靦然抗顔,更以此事,爲煩請之計,而縱殿下曲加涵貸,不之罪焉,其如公議何哉,其如自愧何哉?然則臣之去就,於是乎不在兩言而決矣。況臣莅任,已踰周歲,而才不逮於理棼,威不足以戢奸,謬習之循縱,弊源之膠痼,旣未能隨事更張,到底剔括,依舊忨愒,無望成效,則其尸位溺職,昏謬舛誤,不但爲災政一事而止矣。在朝家綜名核實之政,是宜早卽斥黜知有警勵,俾不至民而受病,國而受損,此不待臣言之畢,而必有所處臣者矣。玆敢不避猥越,申控呼籲。伏乞聖慈,念臣罪之不可以終貰,察臣情之不可以冒據,亟賜鐫改,仍降郵罰,以伸公法,以安私分,千萬幸甚。臣無任云云。答曰,省疏具悉。前批已諭悉,何爲再煩?卿其勿辭行公。
丙戌八月初一日午時,上御暎花堂。兵曹判書持軍令入侍時,右承旨金炳朝,假注書金英淳,記注官李湜,記事官李穆淵以次進伏訖。上命受兵曹判書軍令。兵曹判書朴宗薰,持軍令跪進,炳朝跪受,進於上前。上命踏啓字以下。炳朝跪受讀畢,跪傳于宗薰,宗薰持軍令先退。上命退,承史以次退出。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,藥房提調·副提調,持湯劑來待矣。傳曰,封入。
朴晦壽啓曰,大司憲宋穉圭,掌令金履垕·李麒峻在外,執義洪赫,持平李肇運·金相勉牌不進,監察茶時之意,敢啓。傳曰,知道。
以執義洪赫,持平李肇運·金相勉,司諫趙冀永,獻納林翰鎭,正言宋成龍牌不進罷職傳旨,傳于朴晦壽曰,只推。
金鼎均,以吏曹言啓曰,因平安監司李羲甲狀啓,龍岡縣令李憲瑋,以覲親事,受由上京,姑未還官。見今秋務漸殷,曠官可悶,令該曹催促下送事,允下矣。自臣曹催促,則以其親病沈重,不得下去云,改差,何如?傳曰,允。令該曹口傳差出,催促下送。
吏曹口傳政事,以吳致愚爲龍岡縣令。
金鼎均,以吏曹言啓曰,贈諡文貞公李最中延諡,今月二十八日,定行於慶尙道密陽府云矣,敢啓。傳曰,知道。
又以吏曹言啓曰,新除授厚陵參奉李樂重呈狀內,矣身素患痰癖之症,當此換節之時,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
朴晦壽,以備邊司言啓曰,卽見補土堂上楊州牧使徐有榘狀啓,則以爲崇陵陵上階砌沙汰處補土及丁字閣月臺石頹圮處改築物力錢,先以三千兩劃下,則從略需用,有餘則還納,不足則加請,鐵器械,令三軍門,營繕進排,用後還下,空石及木物,令三軍門·戶曹·畿營,分定進排,相地官·奏時官,令該司定送事,請令廟堂稟旨分付矣。辛未·丙子兩年,亦有本陵莎土補築及月臺石改鋪之役,今此頉處,比之丙子,長廣尺數,亦爲減少,物力區劃,參挈丙子實入,可以取辦,以禁御兩營錢各一千兩許劃,使之務從精固,以爲竣事之地,木物·器械·空石等物種,依已例,自本所,往復取用於京外各營衙門,相地官·奏時官,亦以依前定送之意,分付該監,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深七分。自人定至初四日開東,灑雨下雨,測雨器水深三分。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,安東營將白殷鎭下直,長弓一張,長箭一部,片箭一部,筒兒一箇賜給。
朴晦壽啓曰,大司憲宋穉圭,掌令金履垕·李猉峻在外,執義洪赫,持平李肇運·金相勉牌不進,監察茶時之意,敢啓。傳曰,知道。
以執義洪赫,持平李肇運·金相勉,司諫趙冀永,獻納林翰鎭,正言宋成龍牌不進罷職傳旨,傳于朴晦壽曰,只推。
兵曹口傳政事,副司果單李憲瑋。
金炳朝,以備邊司言啓曰,全羅道興陽縣蛇渡鎭掌內外羅老島漂到琉球國人三名,當不日上來矣。依近例,直令入接於弘濟院後,更爲問情,所着衣袴,分付各該司,依例題給,令沿路譯學及各道差員,次次領往灣府,交付於憲書齎咨官,使之帶去,亦令灣府,預先馳通于鳳城將處,以爲渡江後護送之地,何如?傳曰,允。
又以訓鍊都監言啓曰,本局把摠李儒龍,身病甚重,勢難察任,改差,何如?傳曰,允。
又以御營廳言啓曰,本廳字內肅靖門東邊第一城廊近處體城四間許頹圮處,今八月初四日爲始,改築之意,敢啓。傳曰,知道。
義禁府照目,粘連平薪前僉使趙鼎燮矣本府議啓內,華城府所屬之稅,鎭將寧爲捐廩而充納,無得加斂於災民,明有節目是白去乙,不此之爲,恣行加斂之謬習,竝與除留條而盡歸私橐,今有繡啓所論是白如乎,論以坐贓,自有其律,以此照律,罪杖六十收贖,告身盡行追奪,徒一年定配私罪,奉敎依允爲旀,功減一等爲良如敎。
又啓目,庇仁縣監金遇明原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
又啓目,事變假注書張鉉喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自巳時至人定,灑雨下雨,測雨器水深二分。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,山林外,在外及有實故臺諫,竝許遞,前望單子入之。
備忘記,夞怪萬戶李義會下直,長弓一張,長箭一部,片箭一部,筒兒一箇賜給。
洪命周啓曰,右副承旨金鼎均,今日不爲仕進,卽爲牌招,何如?傳曰,允。
金炳朝啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫李志淵,司諫尹秉烈,獻納李同淳,正言金世忠·徐左輔,執義洪羲弼,掌令柳榮五·南達孫,持平權馥·申萬休落點。
傳于洪命周曰,戶禮換房。
傳于洪命周曰,政官牌招開政。
洪命周啓曰,行吏曹判書金在昌牌不進推考傳旨,今方捧入,而開政命下之後,如是違牌,事甚未安。參判李文會在外,參議金蘭淳服制,判書更爲牌招,何如?傳曰,允。
金炳朝,以兵曹言啓曰,知中樞府事安仁,癃老在鄕,上來無期,西樞雖是閑局,不可一向虛縻,改差,何如?傳曰,允。
有政。吏批,行判書金在昌進,參判李文會在外,參議金蘭淳服制,同副承旨柳季麟進。以朴宗琦爲右尹,李根中爲兵曹正郞,申履祿爲兵曹佐郞,金正喜爲宗簿正,朴齊明爲司成,金昔淵爲厚陵參奉,高大雄爲輸城察訪,行護軍李龍秀·洪奭周·金逌根·洪羲俊,已上嘉善,今超資憲,正卿陞擢事承傳。
兵批,判書朴宗薰進,參判尹致謙受由,參議兪理煥入直進,參知李衡柱病,右承旨金炳朝進。以金逌根·洪羲俊爲知事,沈誾之爲五衛將,朴元植爲忠翊將,吳致豐爲宣傳官,柳相鎬爲訓鍊僉正,權友容爲中樞都事,韓元植爲訓鍊主簿,李儒常爲管城將,同知單全五範,僉知單姜海祚,上護軍安仁,大護軍李龍秀·金逌根·洪奭周·洪羲俊,護軍朴宗琦,副護軍洪祐燮,副司直洪赫·趙冀永·金履垕·李麒峻·林翰鎭·李肇運·金相勉,副司果蔡東直·黃,以上竝單付。
以右副承旨金鼎均牌不進罷職傳旨,傳于洪命周曰,許遞,今日政差出。
吏批,再政。以李奎鉉爲承旨,高萬九爲宗簿主簿,金師善爲造紙別提。
傳于洪命周曰,發遣吏郞,諸執事淸齋與否,摘奸以來。
洪命周,以吏曹言啓曰,今日政事,前正言宋成龍,誤以蔡東直送西,自兵曹付軍職矣。不審之失,臣不勝惶恐,而蔡東直付軍職,令兵曹勿施,何如?傳曰,允。
又以吏曹言啓曰,通禮院相禮柳榮輔呈狀內,矣身素患痰癖之症,當此換節之時,一倍添劇,萬無起動供職之路,卽速入啓遞改云。其身病旣如是,則有難强令察任,改差,何如?傳曰,允。
義禁府啓目,粘連向前金遇明亦,三十結災,加報巡營,而終爲奸吏之攘食,則今當照勘,不得直斷以原律是白遣,六結零災之補賑,亦係非法是白乎矣,十結以下,考諸法文,無可施之律是白乎旀,捧稅之高價作錢,酒禁之私捧贖錢,詞訟之私逕捧賂,俱甚可駭兺除良,賑穀加錄,至登繡啓,不可以囚供之發明,有所容恕,以此照律,何如?判付啓依允。又啓目,粘連向前張鉉喆亦,傳諭時做錯,誠甚駭然,以此照律,何如?判付啓依允。
柳季麟,以義禁府言啓曰,時囚罪人趙鼎燮,杖六十收贖,告身盡行追奪,徒一年定配照律公事,判付內,依允,功減一等事,命下矣。趙鼎燮,功減一等,減徒加杖,杖一百收贖,告身盡行追奪,放送之意,敢啓。傳曰,知道。
上在昌德宮。停常參·經筵。
藥房提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金炳朝啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪命周啓曰,右副承旨朴晦壽,今日不爲仕進,卽爲牌招,何如?傳曰,允。
傳于洪命周曰,禮房承旨·同副承旨,分詣受香諸處,奉審摘奸以來。
李奎鉉啓曰,大司憲宋穉圭,掌令南達孫,持平申萬休在外,執義洪羲弼,掌令柳榮五,持平權馥牌不進,監察茶時之意,敢啓。傳曰,知道
以執義洪羲弼,掌令柳榮五,持平權馥,司諫尹秉烈,正言金世忠·徐左輔牌不進罷職傳旨,傳于李奎鉉曰,只推。
以右副承旨朴晦壽牌不進罷職傳旨,傳于李奎鉉曰,只推。
柳季麟,以禮曹言啓曰,卽接徽陵官員所報,則本陵曲墻亥壬子三方外面缺落之由,前已論報,而今初四日之雨,內面漸次缺落,廣爲二間,高爲二尺云矣。漸次缺落,旣與新頉有異,慰安奉審之節,不爲磨鍊,而改築等節,外面修築吉日,以今十六日,已爲推擇啓下,伊時一體修改,恐似便宜,以此分付,何如?傳曰,允。
又以禮曹言啓曰,卽接古阜幼學金性溵所志,則以爲再從孫鑽榮,嫡妾俱無子,以其同姓十寸兄守澤第二子伯聃,欲爲繼後,兩家相議完定,而鑽榮夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金性溵所訴旣如此,依定式,金守澤第二子伯聃,立爲金鑽榮之後,何如?傳曰,允。
又以禮曹言啓曰,卽接茂長幼學金尙埰所志,則以爲族弟龍見,嫡妾俱無子,以其同姓十四寸兄再淳第二子漢成,欲爲繼後,兩家相議完定,而龍見夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金尙埰所訴旣如此,依定式,金再淳第二子漢成,立爲金龍見之後,何如?傳曰,允。
左承旨洪命周書啓。臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
義禁府照目,粘連庇仁前縣監金遇明矣,本府議啓內,三十結災,加報巡營,而終爲奸吏之攘食,則今當照勘,不得直斷以原律是白遣,六結零災之補賑,亦係非法是白乎矣,十結以下,考諸法文,無可施之律是白乎旀,捧稅之高價作錢,酒禁之私捧贖錢,詞訟之私逕捧賂,俱甚可駭兺除良,賑穀加錄,至登繡啓,不可以囚供之發明,有所容恕,以此照律,罪杖八十收贖,告身盡行追奪,徒二年定配私罪,啓依允爲旀,功減一等爲良如敎。又照目,粘連事變假注書張鉉喆矣,本府議啓內,傳諭時做錯,誠甚駭然,以此照律,罪笞四十收贖,附過還職私罪,啓依允。
上在昌德宮。停常參·經筵。
柳季麟啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪起燮啓曰,右副承旨朴晦壽,今日不爲仕進,卽爲牌招,何如?傳曰,許遞,前望單子入之。
承旨前望單子入之,任鼎常落點。
洪起燮啓曰,新除授同副承旨任鼎常,卽爲牌招,何如?傳曰,允。
又啓曰,明日傳香,禮房承旨,當爲齋宿,而左承旨洪命周,纔已須資出去,卽爲牌招,何如?傳曰,允。
傳于任鼎常曰,戶工換房。
柳季麟啓曰,大司憲宋穉圭,掌令南達孫,持平申萬休在外,執義洪羲弼,掌令柳榮五,持平權馥牌不進,監察茶時之意,敢啓。傳曰,知道。
以執義洪羲弼,掌令柳榮五,持平權馥,司諫尹秉烈,正言金世忠·徐左輔牌不進罷職傳旨,傳于柳季麟曰,只推。
以左承旨洪命周牌不進罷職傳旨,傳于任鼎常曰,只推。
以京畿監司徐長輔狀啓,陽川縣令金邁淳親病沈重,萬無離捨之望,屢呈辭狀,不得已罷黜事,傳于任鼎常曰,令該曹口傳差出,催促下送。
吏曹口傳政事,以李南老爲陽川縣令。
兵曹,平安道,別遣重臣,武科試取時規矩,鐵箭三矢一百二十步,騎芻一次二中,柳葉箭五矢一百二十步一巡三分取二技,落點,直赴殿試人許赴時規矩,貫革五矢一百三十步一巡二中,柳葉箭五矢一百二十步一巡三中,講書粗以上取一技,落點。咸鏡道,別遣重臣,武科試取時規矩,鐵箭三矢一百二十步,騎芻一次二中,柳葉箭五矢一百二十步一巡三分取二技,落點,直赴殿試人許赴時規矩,貫革五矢一百三十步一巡二中,柳葉箭五矢一百二十步一巡三中,講書粗以上取一技,落點。
任鼎常,以奎章閣言啓曰,景慕宮望廟樓,今秋大奉審,臣嘉愚與本宮提調李錫奎,進詣展奉,奉審無頉之意,敢啓。傳曰,知道。
柳季麟,以備邊司言啓曰,全羅道興陽縣蛇渡鎭掌內外羅老島漂到琉球國人三名,入接弘濟院後,使本司郞廳及譯官,詳細問情,別單書入,而今此漂人,皆願速歸,留一宿,卽爲發送,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京,回程間依例姑停之意,敢啓。傳曰,知道。
又以訓鍊都監言啓曰,去夜初更量,幼學朴基德犯夜,被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學朴基德,移送秋曹事,命下矣。朴基德,依更數決笞三十度,放送之意,敢啓。傳曰,知道。
又以義禁府言啓曰,時囚罪人金遇明杖八十收贖,告身盡行追奪,徒二年定配照律公事,判付內依允,功減一等事,命下矣。金遇明,功減一等,杖七十收贖,告身盡行追奪,忠淸道鴻山縣宿鴻驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
柳季麟啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李奎鉉啓曰,來十一日,朝參日次矣,敢稟。傳曰,停。
任鼎常啓曰,來十一日,輪對日次矣,敢稟。傳曰,當次人受點,後日次待令。
備忘記,伐登浦萬戶金智道下直,長弓一張,長箭一部,片箭一部,筒兒一箇賜給。
傳于任鼎常曰,傳香承旨,馳詣文廟,奉審摘奸以來。
李奎鉉啓曰,假注書金耆升,身病猝重,勢難察任,今姑改差,何如?傳曰,允。
金耆升改差,代以李根友爲假注書。
傳于李奎鉉曰,今番幸行,務從省約,京擧動例爲之,凡係民事,皆以儲置米會減,出還宮時,植炬置之。
柳季麟啓曰,大司憲宋穉圭,掌令南達孫,持平申萬休在外,執義洪羲弼,掌令柳榮五,持平權馥牌不進,監察茶時之意,敢啓。傳曰,知道。
以執義洪羲弼,掌令柳榮五,持平權馥,司諫尹秉烈,正言金世忠·徐左輔牌不進罷職傳旨,傳于柳季麟曰,只推。
傳于任鼎常曰,發遣吏郞,諸執事淸齋與否,摘奸以來。
李根友有頉,代以韓升烈爲假注書。
大護軍李龍秀疏曰,伏以日前廟堂,以位著艱乏,擧剡三四卿宰於賓筵,俱蒙晉擢之恩命,而顧臣無似,亦廁其間,繼而八座華誥,臨門誕宣,臣雙擎拜受,歷日震懾,殆不覺榮耀之在前,而凜乎若身災之踵其後也。夫比德考藝,獻書天府,賢能賓興,利用于王者,古昔三代之美制也,循資按格,不問智愚,義均行雁,次若貫魚者,漢晉以後之謬法也。我朝用人之政,越自祖宗盛際,動摹周官,鄕師國學,蔚然成材,逮夫俗尙漸渝,名實易眩,則事難師古,衡失其平,駸駸然入於後代之弊習,而爲識者之所竊歎者久矣。況臣今日見叨,則於斯二者,又無其一,臣之始通科籍,未滿廿稔,至於班淹貳卿,首忝銓望者,蓋由於中間驟躐而然。今論以立朝資格之旣優且久,則尙多有居臣之先者。且念臣纔䣃布褐,卽登金華,周旋深嚴,以迄于玆,旬宣之責,保釐之重,亦嘗再備任使,居內居外之際,雖令臣,欲自拈其尺技寸長,衒于世伐于人,終亦不可得焉,今律之以書名賢能之制,則尤豈或彷彿萬一也哉?朝家馭世之柄,若是其不少難愼,一夫用捨之誤,有關於治忽者爲大,則是不獨臣一己之私自兢業而已。嗚呼,臣家傳圭組,累葉翕赫,欲報之恩,昊天無極,而若其父子竝列,官銜相近,歷數今昔,蓋嘗罕有,滿則必損,物理之常也,亢而有悔,人事之徵也。臣雖貪於寵祿,冥升不已,亦自謂一段懦拙,根於彝性,未敢自肆,每念到此,安得不蹙然却顧,若無地之可措也?玆敢披瀝肝血,仰控情實。伏乞聖慈,察臣由中之懇,收還臣新授資秩,使名器無玷,賤分獲安焉。臣無任云云。答曰,省疏具悉。卿其勿辭行公。
知事洪羲俊疏曰,伏以臣庸陋一凡品耳。學識未能通方,才器不敢需世,而立朝三十餘年,偏蒙洪造,兼藉先蔭,備數任使之末,濫躋亞卿之列,世所稱華顯淸要之職,亦嘗承乏而玷汙,未有絲毫之補,仰答山海之渥,每念古人竊祿辜恩之戒,未嘗不怵焉憂畏,顔先騂而背自汗也。惟思殫竭筋力,優游冗散,以爲區區自效之義,至於更進一步,本非涯分之所可堪,亦是夢想之所未到。乃者忽伏奉除旨,擢臣爲資憲大夫,授臣以知中樞府事者,臣誠震懍感激,莫省措躬之所也。噫,朝廷之命官晉秩,量能而任之,辨賢而授之,然後上有風勵之效,下無僥僭之譏,而惟此八座之階,卽是孤卿之班,將以待名德俱茂績庸可紀者也。如臣之倥侗謭劣,何嘗彷彿於是,而賤名偶入於薦剡,謬恩竝廁於諸彦,臣是何人,敢膺斯寵?臣之望實,素自輕淺,無足居先於品列,踐歷已多踰越,不宜循次而推遷。今若以不稱之才,遽陞匪分之秩,則殆同齊竽之濫,而必致梁鵜之刺也,名器於是乎益輕,朝廷於是乎不尊,可不懼哉?臣之平日所自矢于心者,惟在於圖報隆渥,莫墜先訓,不擇夷險,奔走效誠,故凡於恩命,有除輒膺,有召卽趨,未嘗敢言私而飾讓。伏惟聖鑑,亦或俯燭,而今此所叨,望峻責鉅,揣分量才,末由承當,況是蒲柳之質,已臻於衰落,刀圭之資,常賴於疾病,班聯陳就,亦難强策。顧何敢憑恃寵靈,晏然冒膺,以爲累聖簡而乖物情也哉?且伏念臣世受國恩,簪紳燀爀,父子兄弟,繼躋崇班,門闌已盛,眇福太過,將必有人猜鬼忌,而實不勝集木之懼履氷之戒也。泯伏多日,冞增踧踖,敢陳短章,仰瀆崇嚴。伏乞聖慈,俯察肝膈之懇,特念嚬笑之愛,亟命收還臣新授資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
知事金逌根疏曰,伏以臣菲質下品,無才無能,仰仗寵靈,俯藉門蔭,無所攸爲,平步宰列,于今八年於此矣。內外職事,曾無寸勞之紀,而前後差擬,輒居衆人之先,在臣身,可謂太便宜,在朝廷,亦可謂太苟且,每一思惟,愧懼積中。不意日前賓筵,有正卿陞擢之命,臣名又忝其中,臣聞命震悸,五內失守,歷多日而不能自定也。噫,八座之列,是何等峻秩,而人人之所可濫授而冒居也哉?古者國家之取人,或以德量,或以文學,或以政事,或以言論,其立無方,而要之各有其實,未知臣於四者,或有近似其萬一者耶?不然則今日之誤恩,不過曰,資歷之稍優而已,然如臣資歷,尙多其人,況臣年齒最下諸宰之中,而老成才彦之宜聞國政者,非止一二,則一皆遺捨,獨先擧臣,誠非賤慮之所能及也。夫爵賞者,王者所以馭世之柄也,勵俗摩鈍,莫此爲先,故凡厥與受,必愼必簡,苟其人也,一歲雖三遷,其官未必爲濫,苟非其人,雖終身於一命,未必爲屈,若只循資歷之久近,不問人器之賢否,豈所謂爲官擇人,天工人代者哉?故得之者看作拾級,不得者常歎積薪,此實非盛世之美事也。臣地與人異,材非世需,曾所兜攬,已極踰涯,上爲則哲之累,下爲門戶之憂,早晩顚蹶,固所自料,而今又加之以萬萬非常之恩命,危已徵矣,命將卒矣。寧不懍然而心寒,濈然而背汗也?不稱其服,詩人有刺,循墻而走,考父爲恭,臣之無似,終始無補於治化,而徒見不叶於輿論。顧今所値,有甚於不稱之譏,其爲驚慙隕越,鑽地而不可得者,又奚止於循墻之義而已也?衷情憂迫,按住不得,玆敢疾聲仰籲於仁覆之下。伏乞聖明,念峻秩之不可冒授,察臣言之匪出例讓,卽許收還新授資憲資級,俾公器無褻,賤分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
柳季麟啓曰,大司憲宋穉圭,持平申萬休在外,執義洪羲弼,掌令南達孫,持平權馥未肅拜,掌令柳榮五差祭,監察茶時之意,敢啓。傳曰,知道。
傳于任鼎常曰,傳香承旨,馳詣社稷,奉審摘奸以來。
任鼎常,以弘文館言啓曰,上番闕直,事甚未安。副應敎徐淇修,校理尹正鎭,副校理金盛淵·洪永觀,竝卽牌招,以爲推移入直之地,何如?傳曰,允。
傳于金炳朝曰,留院公事入之。
以副應敎徐淇修,校理尹正鎭,副校理金盛淵·洪永觀牌不進罷職傳旨,傳于金炳朝曰,只推。
李奎鉉,以兵曹言啓曰,今此幸行時,宣傳官,不可不備員,而李義權,以其老母在鄕病重,救護時急,呈狀乞遞,改差,其代口傳擬入,何如?傳曰,允。
兵曹口傳政事,以尹義儉爲宣傳官。
上在昌德宮。停常參·經筵。
世子宮生辰,大殿·中宮殿,內閣·政院·玉堂口傳問安。答曰,知道。世子宮,單子問安。答曰,知道。世子嬪宮口傳問安。答曰,知悉。大殿·中宮殿,朝廷二品以上·六曹堂上口傳問安。答曰,知道。世子宮單子問安。答曰,知道。
洪命周啓曰,明日聖節,望闕禮,依例爲之之意,敢啓。傳曰,知道。
柳季麟啓曰,大司憲宋穉圭,持平申萬休在外,執義洪羲弼,掌令柳榮五·南達孫,持平權馥未肅拜,監察茶時之意,敢啓。傳曰,知道。
洪起燮啓曰,卽者吏曹郞廳來言,陽川縣令李南老,兩司當爲署經,而憲府則大司憲宋穉圭,持平申萬休在外,執義洪羲弼,掌令柳榮五·南達孫,持平權馥未肅拜,諫院則獻納李同淳在外,司諫尹秉烈,正言金世忠·徐左輔未肅拜,只有行大司諫李志淵一員,不得備員署經云。未肅拜人員,竝卽牌招,以爲署經之地,何如?傳曰,允。
又啓曰,陽川縣令李南老,諫院則雖已署經,憲府則大司憲宋穉圭,持平申萬休在外,執義洪羲弼,掌令柳榮五·南達孫,持平權馥牌不進,無以署經,何以爲之?敢稟。傳曰,一司除署經。
以執義洪羲弼,掌令柳榮五·南達孫,持平權馥,司諫尹秉烈,正言徐左輔牌不進罷職傳旨,傳于任鼎常曰,只推。
洪命周啓曰,明日聖節,望闕禮習儀,兩司侍臣,當爲進參,除在外外,未肅拜人員,竝待開門牌招,何如?傳曰,允。
洪命周,以禮曹言啓曰,今此崇陵陵上外階砌前汰落處補土,丁字閣月臺石頹圮處改築時事役,緊重浩大,不可無別看役之人,前五衛將姜彝五·卞持淳差下,使之擧行,何如?傳曰,允。
李奎鉉,以都摠府言啓曰,今日入直內三廳武兼禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
又以備邊司言啓曰,卽見全羅監司曺鳳振狀啓謄報,則以爲九月·十月兩朔上番禁衛軍,兵使當爲點送,而邑弊民役,實爲可悶,依近例,以都會所附近營將代行事,請令廟堂,稟旨分付矣。沿邑廚傳,農民把役,俱是不些之弊,而本道則營將替行,已多近例,依狀請施行之意,分付,何如?傳曰,允。
又以濬川司言啓曰,濬川之役,今姑停止,待明春,更爲擧行之意,敢啓。傳曰,知道。
上在昌德宮。停常參·經筵。
自人定至夜五更,灑雨下雨,測雨器水深四分。
藥房都提調沈象奎,提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉啓曰,備邊司郞廳來言,今日賓廳日次,而聖節望闕禮習儀相値,不得來會云矣,敢啓。傳曰,知道。
洪起燮啓曰,左承旨洪命周,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李羲準落點。
任鼎常啓曰,大司憲宋穉圭,持平申萬休在外,執義洪羲弼,掌令柳榮五·南達孫,持平權馥牌不進,監察茶時之意,敢啓。傳曰,知道。
以執義洪羲弼,掌令柳榮五·南達孫,持平權馥,司諫尹秉烈,正言金世忠·徐左輔牌不進罷職傳旨,傳于任鼎常曰,只推。
李奎鉉啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣奎鉉,今日聖節望闕禮習儀進去,下直之意,敢啓。傳曰,知道。
洪起燮啓曰,行左承旨李羲準,時在京畿安山地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,金喆遠落點。
任鼎常啓曰,左邊捕盜大將申絅,自鄕上來云。卽爲牌招,傳授命召及大將牌·傳令牌,何如?傳曰,允。
金炳朝啓曰,假注書金英淳,身病猝重,勢難察任,今姑改差,何如?傳曰,允。
金英淳改差,代以洪在喆爲假注書。
任鼎常,以禮曹言啓曰,徽陵陵上曲墻亥壬子三方,內面漸次缺落,廣爲二間,高爲二尺,改築之節,今十六日外面頹圮處修築時,一體擧行事,纔已草記蒙允矣。今此頉處,廣旣二間,高又二尺,則其在重事面之道,恐不可以只令陵官,兼監役修改,依已例,臣曹堂上,進去監董,何如?傳曰,允。
行判尹金履喬疏曰,伏以臣有區區切至之私情,不得不冒死仰瀆於聽卑之天。臣父墳山,在於湖西之大興郡,臣母之葬,在於京畿驪州地,始以歲月之不利,姑且各厝,仍以宅兆之未定,久未完襄,擇地合祔,積有經營,耿耿一念,寤寐如結。年前陳疏,猥以此狀仰煩,幸蒙恩暇,得以周察裁度,至於今秋,適値陰陽之無拘,移祔改葬,諏擇得日,畿·湖數百里之間,往來幹當,將費數十日子,趁今作行,可以及期。今臣見帶詞訟之任,呈告而未蒙遞解,且値幸行之有命,則淸路導蹕,卽臣攸職,此時請由,義所不敢,然伏念事雖屬私,而情甚緊切,期則漸近,而勢難進退,玆敢不避猥越,疾聲呼籲。伏乞聖慈,俯賜鑑諒,特遞臣京兆之任,仍許臣數旬之暇,俾完私事,獲伸至情,千萬顒祝。臣無任云云。答曰,省疏具悉。所請依施。
丙戌八月初十日辰時,上御熙政堂。藥房入診入侍時,都提調沈象奎,提調李錫奎,副提調洪起燮,假注書金英淳,記事官李景在·李穆淵,直閣李嘉愚以次進伏,醫官李命運·李彦厚進伏楹外訖。象奎曰,數日來,秋雨夬晴,涼意漸生,聖體,若何?上曰,一樣矣。象奎曰,寢睡·水刺之節,若何?上曰,一樣矣。象奎曰,中宮殿氣候,何如?上曰,一樣矣。仍命醫官診候。命運·彦厚等,以次入診訖,退伏奏曰,左右三部調均,而右寸脈度稍數,似是痰候微滯矣。象奎曰,今當涼生之時,進御調理之劑似好。臣等退與諸御醫,議定湯劑矣。上可之。象奎曰,每當陵幸,有江心水待令之時,或有置之之時,今番則何以爲之乎?上曰,置之,可也。象奎曰,謝恩兼冬至使拜表,隔以數朔,而正使鄭尙愚,謂有身病,尙不會同云。使行治裝及外道擧行,必多窘速,令政院,另加申飭,使之不日內會同,何如?上曰,依爲之。出擧條起燮曰,今番陵幸時軍兵磨鍊時,御將李海愚,以後廂批下,而海愚之身病,尙此彌留,實難跨馬馳驟於陪扈之列云,故敢此仰達矣。上曰,禁將則無故乎?起燮曰,禁將以留陣批下,而至於後廂之變通,此非自下仰請之事,惟在於自上處分矣。起燮曰,院吏之解事者,抄擇,轉差於司謁,自在先朝,已多其例,蓋出於宮府一體之意,至今以爲盛事矣。仍輒因循,遂無一定之效,院吏之不嫺事務,司謁之多昧格例,俱由於此,誠爲悶然。繼自今,傳命司謁一窠待窠,以院吏取才轉差,連補其代,著爲定式,亦自臣院,隨時提稟,俾有永久遵行之實,恐好,故敢此仰達矣。上曰,依爲之。出擧條起燮曰,本院以百司號令之地,擧行甚殷,而所謂使令,日就凋殘,不成貌樣,往往有因渠至微之類,而貽損於朝廷事體之端,此專由於聊賴至薄,而願屬者少,出入無常,而擇立爲難,不有別般變通之擧,實無一分矯救之勢。昔在先朝戊午,命收其章標戶牌,依各營軍卒例,使之各佩腰牌,成出軍案,一付司謁,入置內直,副在院中,參準修正,節目之詳,團束至嚴,其係軍摠,旣經聖裁,到今可據而爲階者,惟當屬之軍門。臣意則訓·禁·御三營行伍執事之窠,間三年輪回分排,自臣院,另抄其久勤可合者,指名書送,以爲有闕則塡充,無闕則加出權付,待闕爲實之地,有頉罪除者,亦須代送,要使一營九年,費一行伍執事之窠,則九年一窠,無甚爲難於各該營,而在院隷則勸奬有方,精擇可期,至於微細條例,作爲節目,分送各營,以爲永久施行之地,恐好,故敢此仰達矣。上曰,依爲之。出擧條起燮曰,本院下隷,以有傳命擧行之重,其抵罪當治者,自各該法司,公文關由後捉去,卽所謂進來也。近或先爲捉去,晩始進來,事雖微細,實關體例,舊式難廢,後弊可念,另須申明,毋致紛紜之意,預爲提飭於各法司,何如?上曰,依爲之。出擧條進御香砂君子湯,自明日一貼式煎入事。出榻敎上命退,諸臣以次退出。
上在昌德宮。停常參·經筵。
金喆遠啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,右承旨李奎鉉,今日不爲仕進,卽爲牌招,何如?傳曰,允。
洪起燮啓曰,藥房三提調,持湯劑來待矣。傳曰,封入。
執義洪羲弼啓曰,臣言議風采,本不足備數於淸朝耳目之任,而前後恩除,莫非洪造,臣待罪下邑,三年于玆。不意玉署召命,遽及無似,聞命卽發,旋蒙恩遞,臣感激怵惕,縮伏旅次。卽者亞憲新除,出於千萬夢想之外,臣逖違之餘,義難一向違傲,玆敢章皇出肅,少伸叩謝之忱,而第於合啓,有難聯參,曾忝臺地,輒蒙體諒,今臣處義,宜無異同,身病適苦,今始來避,所失尤大。以此情踪,其何敢冒據於臺次乎?請命遞斥臣職。答曰,依啓。
掌令南達孫啓曰,臣於年前,待罪本職也,陳疏乞免,兼附擇守令之意,而以江界邑事,語及其時新舊倅,臣之愚意,以爲新舊交替之間,爲日自多,則蝟集之弊,晷刻是急,不可以已遞而恝然矣。疏辭蓋有未還之日,可救之策云云,又有新莅者,藉手悉心之說,而此則蒙上文朝家蠲免之澤,以是結語,救策云者,念其邑弊之不可緩,而非謂新倅之不能辨也,藉手云者,幸其承藉於朝命,而非令受用於舊倅也。及承批旨,若曰使前倅,爲新倅劃,不亦苟艱乎?繼有籌司論列,歸之失言,至請譴罷。此莫非臣文辭拙澁,不能達意之致,上以悚惶,下以慙恧,若無地之自容,聖度天大,匿其瑕而藏其垢,前望特除,間年再下,前歲則在外蒙遞,今日則鄕行纔返,天牌屢臨。臣且榮且懼,莫省攸措,而爲急來避,雖已出肅,以此情踪,何可一刻晏然於臺次乎?請命遞斥臣職。答曰,勿辭,亦勿退待。
金喆遠啓曰,掌令南達孫避嫌承批之後,不爲傳啓,直爲出去,事甚未安。推考,何如?傳曰,允。
以司諫尹秉烈,正言金世忠·徐左輔,掌令柳榮五,持平權馥牌不進罷職傳旨,傳于李奎鉉曰,只推。
柳季麟啓曰,冬至正使鄭尙愚,申飭之下,謂有身病,無意會同,其在事體,極爲未安,推考,何如?傳曰,允。此重臣,年來除拜,一不出膺者,誠不可曉。向來事,朝家之昭晢,何如?則揆以分義,不當一向自靖。況此出疆之役,雖加於此,重臣情勢者,皆不敢辭避,以往役義殊,占便乖分也。此重臣,豈獨昧於此理乎?以此嚴飭,卽爲牌招,以爲當日內會同,可也。
傳于柳季麟曰,冬至正使鄭尙愚在外云,令畿營,撥馬知委,使之明日上來。
柳季麟啓曰,吏曹郞廳來言,臺諫有闕,政事,取稟。傳曰,待明朝,政官牌招開政。
兵曹口傳政事,上護軍金履喬。
金喆遠,以都摠府言啓曰,副摠管李鐵求,以司僕寺兼內乘,今日官調馬進參事,晝仕出去之意,敢啓。傳曰,知道。
又以兵曹言啓曰,去三月初十日丙戌重試,對擧別試,武科殿試時,直赴殿試人,別付料軍官柳宗謹·張彦郁,南兵營親騎衛金興鎔,直赴會試人,忠淸監營選武軍官金光裕·白龍洙,馬兵韓永祿·金致鍈,全羅監營選武軍官金泰奕,慶尙監營選武軍官徐宅禹,北兵營馬兵張取翼·曺明奎·張錫奎·趙京殷,南兵營武學鄭德恒·金儀江,慶尙右兵營馬兵金潤鼎·李潤儉,濟州閑良愼熙等十八人不赴委折,査問各該道後稟處事,草記蒙允後,關問於各該道道帥臣矣。卽接北兵使鄭來升,南兵使尹郁烈,忠淸監司金學淳,全羅監司曺鳳振,慶尙監司趙寅永,慶尙右兵使李完植回牒,則直赴殿試人別付料軍官柳宗謹·張彦郁,應試上京之路,得病還歸云,係是三式年內,竝依定式陳試,親騎衛金興鎔遭故,直赴會試人馬兵韓永祿,選武軍官金泰奕,遭朞服未過葬,不得赴試云,竝依法典陳試,武學金儀江作故,選武軍官金光裕,馬兵金致鍈·張取翼·曺明奎·張錫奎·趙京殷·金潤鼎·李潤儉,閑良愼熙,俱以病不赴試,選武軍官白龍洙,應試上京之路,聞母病還歸云,竝依例勿施,所授帖文,收聚爻周,選武軍官徐宅禹,去甲申年選武軍官試取時,以之次入格,乙酉年別武士都試時,改名有成,直赴殿試云,前受直赴會試,今無可論,依例勿施,所授帖文,收取爻周,而當初該道直赴人起送狀啓中,不爲區別,殊涉不審,慶尙監司趙寅永推考。武學鄭德恒,以至貧之人,流離他鄕,不知去向云,亦爲勿施,所授帖文,以渠之不知去向,不可仍置,分付該道帥臣處,期於收取上送爻周之地,何如?傳曰,允。
柳季麟,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例,刑官及司饔院官員,春坊年六十以上人,通融塡差以入,而其中時無職名人員,令該曹口傳付軍職,何如?傳曰,允。
兵曹口傳政事,護軍尹致謙,副護軍洪命周·朴晦壽,副司果洪羲弼·柳榮輔,以上竝單付。
柳季麟,以吏曹言啓曰,通禮院右通禮李毅遠呈狀內,矣身素患痰癖之症,當此換節之時,一倍添劇,萬無起動供職之路,卽速入啓遞改云。身病旣如是,則有難强令察任,改差,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕朴民完·洪宗海瓜朔,代以事知生徒守僕,試才抄擇,備三望受點次,別單書入之意,敢啓。傳曰,知道。
李奎鉉,以義禁府言啓曰,務安縣監朴宗休拿來,與全羅監司狀啓,宣惠廳粘目,憑閱處之事,傳旨啓下矣。朴宗休,時在任所云。依例發遣府羅將,拿來,何如?傳曰,待待命拿囚。
又以義禁府言啓曰,黃海監司趙晉和啓本內,道內徒年定配罪人柳聖台,今已限滿,令該府考例稟處事,啓下矣。柳聖台,甲申二月,黃海道長連縣朴山驛,徒二年半定配,而徒限旣滿,依例放送事,分付該道道臣之意,敢啓。傳曰,知道。
上在昌德宮。停常參·經筵。
李奎鉉啓曰,大司憲宋穉圭,持平申萬休在外,執義未差,掌令柳榮五,持平權馥未肅拜,掌令南達孫呈辭,監察茶時之意,敢啓。傳曰,知道。
洪起燮啓曰,藥房副提調,持湯劑來待矣。傳曰,封入。
有政。吏批,行判書金在昌進,參判李文會在外,參議金蘭淳牌不進,左副承旨柳季麟進。以金正喜爲執義,金逌根爲判尹,洪時濟爲兵曹參判,韓益相爲右通禮,李集運爲相禮,金弘柱爲西部令,贈吏參洪挺漢贈吏判例兼,知事洪羲俊考。
兵批,判書朴宗薰病,參判洪時濟未肅拜,參議兪理煥病,參知李衡柱入直進,右副承旨任鼎常進。同知全達顯,僉知沈誾之,護軍李羲準·趙嶙,副司果宋成龍,以上竝單付。
傳于柳季麟曰,留院公事入之。
京畿監司徐長輔狀啓,今十一日夜,傳曰,冬至正使鄭尙愚在外云,令畿營,撥馬知委,使之明日上來事,傳敎敎是白乎等以,傳敎內辭意,撥馬知委于果川縣下北面黑石里冬至正使鄭尙愚所住處是白乎則,以爲身病危重,不得上去是如爲白有等以,緣由馳啓云云。踏啓字。
傳于柳季麟曰,病勢未知如何,而旣稱危重,正使鄭尙愚,姑爲許遞,其代待明朝,政官牌招,開政差出。
以吏曹參議金蘭淳牌不進罷職傳旨,傳于柳季麟曰,只推。
任鼎常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
自開東至辰時,有霧氣,巳時午時日暈。
李奎鉉啓曰,大司憲宋穉圭,持平申萬休在外,執義金正喜,掌令柳榮五,持平權馥未肅拜,掌令南達孫呈辭,監察茶時之意,敢啓。傳曰,知道。
洪起燮啓曰,藥房提調·副提調,持湯劑來待矣。傳曰,封入。
金炳朝啓曰,假注書韓升烈,身病猝重,勢難察任,今姑改差,何如?傳曰,允。
韓升烈改差,代以林永洙爲假注書。
有政。吏批,行判書金在昌進,參判李文會在外,參議金蘭淳牌不進,左副承旨柳季麟進。以安光直爲宗簿正,權達準爲恭陵令,宋冕載爲冬至兼謝恩正使,贈吏參金龍淳,贈吏判例兼,贈吏議金履基,贈吏參例兼,判尹金逌根兩代。
李奎鉉啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議金蘭淳牌不進罷職傳旨,傳于李奎鉉曰,只推。
傳于金喆遠曰,留院上疏入之。
傳于柳季麟曰,留院公事入之。
傳于柳季麟曰,崇陵修改後,禮曹堂上以下,別單書入。
柳季麟,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成朴齊明未肅拜,直講李鳳純,典籍李濟翼,俱爲差祭,時無入直之員,以他郞官,姑爲代直,何如?傳曰,允。
李奎鉉,以兵曹言啓曰,五衛將李勉學·沈誾之,慶熙宮衛將全五範·全達顯,俱以病難供職,呈狀乞遞,守門將金聲伯,除授在外,過限未上來,新除授北評事沈能栻,老病在鄕,萬無登途赴任之望云,竝改差,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城二間許頹圮處,今已畢築,女墻仍爲始役,把守將卒,撤罷之意,敢啓。傳曰,知道。
忠淸監司金學淳疏曰,伏以臣抱區區難冒之情,有斷斷必遞之義,荐瀆聽卑之天,冀蒙體下之恩,及奉批旨,尙靳兪音,祇緣臣辭不能以達意,誠未足以有格,雖以日月之明,猶有遺察於匹夫之微諒,臣誠惶霣踧踖,繼之以悶隘,歷屢日而不省所以爲計也。噫,臣之一籲再籲,寧以瀆擾被罪,必以去就爲準者,是豈臣全昧嚴畏而然哉?乃其中有甚不得已者存焉故耳。蓋人之爲言也,非比尋常官規之事,臣之爲罪也,不止僨誤節目之間,則其不可以一日晏然於官次,不但臣自處者然,卽夫夫之所共者也。今若憑恃於恩批之鄭重,僥倖於威罰之獲免,淟涊蹲據,冒當今年之災政,則殆所云不識人間羞恥事者也。臣雖不肖,亦是四維中一物也,以天地曲遂萬物之仁,寧或使之不獲其情,而縱令臣包羞戴罪,不自引去,殿下亦安用此貪榮冒祿之一鄙夫也哉?此臣所以不避煩猥,疾聲而不知止也。臣於目下,又有所萬萬難强之端,臣本氣質甚弱,疾病恒多,雖在强壯之時,精力已不猶人,及當衰晩之景,沈痼漸入難醫,以若朽敗,難責剸理,而況於南來之後,不服水土,兼傷暑濕,素患痰眩之祟,更添瘧痢之證,閱月委頓,惟日凘鑠,所須專在於刀圭,凡務每滯於簿牒,一路巡按,已非臣養病之坊。且今秋序已半,行部在卽,而以此實狀,時日起動,原隰驅馳,斷無其望,緣臣淹病之故,而廢却應行之規,則私心悚惶,已無可言,而國體虧損,誠非細故。以情以病,在所當去,若不早自爲圖,期獲丐免,則其於公私之狼狽,適足爲罪上添罪。玆敢披瀝衷懇,冒死畢暴於孔邇之下。伏乞特垂矜諒,亟降處分,俾遂切至之懇,仍被未勘之罪,誠造化生成之澤也。臣無任云云。答曰,省疏具悉。病情似難强,所請依施。
上在昌德宮。停常參·經筵。
進御香砂君子湯,自明日停止事。榻前下敎
傳于柳季麟曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
金炳朝啓曰,右承旨李奎鉉,今日不爲仕進,卽爲牌招,何如?傳曰,允。
洪起燮啓曰,藥房副提調,持湯劑來待矣。傳曰,封入。
柳季麟啓曰,判尹金逌根,兵曹參判洪時濟,除拜後過三日不爲出肅,竝依定式,推考警責,仍卽牌招察任,何如?傳曰,允。
執義金正喜啓曰,臣言議風采,本不合於淸朝耳目之任,而伏奉亞獻除旨於千萬夢想之外,且惶且感,義重叩謝,雖不得不章皇出肅,第臣於合啓中,有不可聯參者,前叩臺地,以此引避,輒蒙體諒之恩,今臣處義,無所異同,情踪如是,何敢一刻晏然於臺次乎?請命遞斥臣職。答曰,依啓。
以右承旨李奎鉉牌不進罷職傳旨,傳于金炳朝曰,只推。
以崇陵修改後禮曹堂上以下別單,傳于柳季麟曰,監董禮曹參議徐耕輔,內下大鹿皮一令賜給,補土堂上楊州牧使徐有榘加資,戶曹佐郞李允植,禮曹正郞金持泰竝陞敍,繕工監役兪春柱,兼監役本陵別檢任百能,參奉吳羽常竝陞六,別看役前五衛將姜彝五·卞持淳,各兒馬一匹賜給,其餘看役·領役·牌將·擇日官·相地官·奏時官·計士·各司員役工匠·本陵書員·守僕等,竝考例施賞。
兵曹口傳政事,副司果單金正喜。
柳季麟,以弘文館言啓曰,副校理金盛淵差祭出去,上番闕直,事甚未安。應敎徐淇修,校理尹正鎭·李是遠,副校理洪永觀,竝卽牌招,以爲推移入直之地,何如?傳曰,允。
金喆遠啓曰,卽伏見弘文館草記批下者,則副應敎徐淇修,誤以應敎書之,奏御文字,何等審愼,而如是疎忽,事甚未安。臣之曚然捧入,不勝惶悚,而當該玉堂,從重推考,何如?傳曰,允。爾則推考。
以副應敎徐淇修,校理尹正鎭·李是遠,副校理洪永觀牌不進罷職傳旨,傳于金喆遠曰,只推。
傳于柳季麟曰,政官牌招開政。
有政。吏批,行判書金在昌進,參判李文會在外,參議金蘭淳牌不進,左承旨金炳朝進。以朴升鉉爲執義,以宋台霖爲典籍,以洪摯燮爲監役,以李淵龜爲崇陵別檢,以具秉魯爲崇陵參奉,以徐俊輔爲忠淸監司,成均博士金在榮,學正朴偀,以上竝單付,楊州牧使徐有榘,今加嘉善加資事承傳。
兵批,判書朴宗薰進,參判洪時濟肅拜進,參議兪理煥差祭,參知李衡柱入直,同副承旨金喆遠進。以洪奭周爲知事,以金逌根爲都摠管,以林最秀·李大龍爲五衛將,以申大受·林奎祥爲慶熙將,以金秉浩爲都摠經歷,以沈翊之爲訓鍊判官,以許瀷爲訓鍊主簿,以張東七爲部將,以金宗說爲守門將,以鄭東煥爲北評事,護軍金學淳,副司果任百能·兪春柱·吳羽常,以上竝單付。
以吏曹參議金蘭淳牌不進罷職傳旨,傳于金喆遠曰,只推。
金喆遠,以兵曹言啓曰,今日政事中,知中樞末望宋冕載,時帶刑曹判書矣。臣之曚然擬入,不勝惶恐,而原望筒,付標以入之意,敢啓。傳曰,知道。
又以兵曹言啓曰,今八月二十八日,大駕詣明陵展謁親祭時,摠戎使朴周壽,以後廂大將隨駕事,命下矣。弘化門外留陣軍兵,率領無人,在前如此之時,有中軍代領之例,今番則何以爲之乎?敢稟。傳曰,御將代領。
又以兵曹言啓曰,卽接東所衛將康漢健牒報,則秋景苑內宮墻頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,秋景苑內宮墻一間許頹圮處,今已修築,把守軍還入直所,將則解送之意,敢啓。傳曰,知道。
上在昌德宮。停常參·經筵。
藥房都提調沈象奎,提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
任鼎常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任鼎常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金炳朝啓曰,右承旨李奎鉉,今日不爲仕進,卽爲牌招,何如?傳曰,允。
柳季麟啓曰,卽者禮曹郞廳來言,明日宗廟·永寧殿·永禧殿秋奉審修改時,本曹判書,當爲進參,而判書未差,無以擧行云。政官牌招,開政差出,何如?傳曰,前望單子入之。
禮曹判書前望單子入之,宋冕載落點。
柳季麟,以弘文館言啓曰,上番闕直,事甚未安。副應敎徐淇修,校理尹正鎭·李是遠,副校理洪永觀,旣有只推之命,竝卽牌招,以爲推移入直之地,何如?傳曰,允。
司諫尹秉烈啓曰,臣性本庸拙,姿乏諫諍,臺閣之任,萬不近似,而日前亞諫除旨,忽下於夢想之外,召牌荐降,臣感恩怵義,雖不得不張皇出肅,而第於合啓中,有不可聯參者,曾叨臺地,屢蒙恩諒,今臣處義,與前無異,以此情踪,何可冒據於臺次乎?沈病浹旬,値齋連日,今始來避,所失尤大,請命遞斥臣職。答曰,依啓。
李奎鉉啓曰,大司憲宋穉圭,執義朴升鉉,持平申萬休在外,掌令柳榮五·南達孫,持平權馥牌不進,監察茶時之意,敢啓。傳曰,知道。
柳季麟啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,朴奎壽落點。
以掌令柳榮五·南達孫,持平權馥,正言金世忠·徐左輔牌不進罷職傳旨,傳于李奎鉉曰,只推。
以副應敎徐淇修,校理尹正鎭·李是遠,副校理洪永觀牌不進罷職傳旨,傳于柳季麟曰,只推。
兵曹口傳政事,大護軍單趙萬永。
柳季麟,以弘文館言啓曰,上番連日無端闕直,事極未安。副應敎徐淇修,校理尹正鎭·李是遠,副校理洪永觀,旣有只推之命,與應敎趙忠植,副校理金盛淵,一體更卽牌招,以爲推移入直之地,何如?傳曰,允。
又以禮曹言啓曰,全羅道觀察使封進今八月令宗廟薦新早紅杮子,今十六日薦進,而景慕宮薦獻,則忠淸道例爲封進矣。本道所封,未及上來,莫重薦新,不可後時,依前例,以全羅道加封早紅杮子,同日一體薦進,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,原任待敎金興根母喪卒哭日,依定式遣檢書官,勸肉以來之意,敢啓。傳曰,知道。
任鼎常,以御營廳言啓曰,本廳字內惠化門北邊第五城廊近處體城三間許頹圮處,今八月十六日爲始,改築之意,敢啓。傳曰,知道。
丙戌八月十五日辰時,上御熙政堂。藥房入診入侍時,都提調沈象奎,提調李錫奎,副提調洪起燮,假注書洪在喆,記事官安亨鎭·李景在以次進伏,醫官李命運·金珪進伏楹外訖。象奎曰,近日秋意漸緊,晨夕過涼,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命命運診候。命運診候訖。退伏奏曰,脈候左右三部調勻,而日前湯劑,卽不過調理脾胃之劑,昨旣有停止之命,且今日入診,兩寸脈候,似有差勝之節,姑觀數日,繼進當否,更爲議定之地,似好矣。上命史官就座。仍命退,諸臣以次退出。
上在昌德宮。停常參·經筵。
任鼎常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,右承旨李奎鉉,同副承旨金喆遠,今日不爲仕進,竝卽牌招,何如?傳曰,允。
以右承旨李奎鉉,同副承旨金喆遠牌不進罷職傳旨,傳于任鼎常曰,只推。
任鼎常啓曰,大司憲宋穉圭,執義朴升鉉在外,掌令柳榮五·南達孫,持平權馥·申萬休牌不進,監察茶時之意,敢啓。傳曰,知道。
以司諫朴奎壽,正言金世忠·徐左輔,掌令柳榮五·南達孫,持平權馥·申萬休牌不進罷職傳旨,傳于任鼎常曰,只推。
以應敎趙忠植,副校理金盛淵牌不進罷職傳旨,傳于任鼎常曰,只推。
以副應敎徐淇修,校理尹正鎭·李是遠,副校理洪永觀再牌不進罷職傳旨,傳于任鼎常曰,只推。
柳季麟,以弘文館言啓曰,上番連日無端闕直,事極未安。應敎趙忠植,副應敎徐淇修,校理尹正鎭·李是遠,副校理金盛淵·洪永觀,旣有只推之命,竝更牌招,以爲推移入直之地,何如?傳曰,允。
以應敎趙忠植,副應敎徐淇修,校理尹正鎭·李是遠,副校理洪永觀·金盛淵牌不進罷職傳旨,傳于任鼎常曰,只推。
以慶尙監司趙寅永狀啓,進上山藥,限內不得封進,惶恐待罪事,傳于柳季麟曰,卿其勿待罪事,回諭。
以慶尙監司趙寅永狀啓,醴泉等邑民家頹壓,人命渰死事,傳于柳季麟曰,醴泉等邑水災,又與報恩無異,其所慰恤顧助奠接等事,一依向日錦啓判下,自廟堂卽爲關飭。
以忠淸監司金學淳狀啓,報恩等邑民家漂頹壓,人命渰壓死事,傳于柳季麟曰,顧恤之典,依向日判下爲之事,自廟堂知委。
任鼎常,以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以兵曹言啓曰,今此幸行時,宣傳官,不可不備員矣。未差之代,口傳擬入之意,敢啓。傳曰,知道。
兵曹口傳政事,以李健緖爲宣傳官。
柳季麟,以弘文館言啓曰,上番闕直,已至多日,事極未安。應敎趙忠植,副應敎徐淇修,校理尹正鎭·李是遠,副校理金盛淵·洪永觀,旣有只推之命,竝卽更爲牌招,以爲推移入直之地,何如?傳曰,允。
吏曹參判李文會疏曰,伏以臣向控徑行之懇,獲遂瞻掃之願,遇節序而情伸霜露,帶華銜而榮動松楸,到底恩深,感極涕零,莫敢久淹,擬將復路,此際臣之素患足疾,忽劇於跨馬驅撼之餘,左掌如繭浮高,表痰成核凝注,少或着物,疼痛不止,動必須人,蹣跚猶艱,重以受損於暑雨之積祟,失攝於金火之交旺,風觸食痞,嬰得毒感,寒熱相仍,溏痢無度,飮啖未滿龠匙,神精若墜煙霧,表裏迭攻,眞元虛耗,而山舍湫隘,無以調息,纔從木道,移接近坰,雜試刀圭,猝難奏效,頹臥床笫,不省四到,惟其職名在身,寸心耿結,伏枕呻囈,如添一病。噫,臣於見職,萬不近似,而感激洪造,拚廉趨膺,適因僚堂之有故,冒當政注之代斲,才具素乏於鑑別,見識不嫺於格例,未能一分對揚,徒出百般瘡疣,如又久據,終必大僨,雖非疾恙,早合汰斥。況臣目下形症,轉益危苦,若其馱病還次,陳力就列,姑不可以旬日期也。今値幸行之漸近,寧容重任之虛縻,玆敢從縣道,短章呼籲於天地父母之前。伏乞聖明,特推惟憂之慈,深軫無曠之義,亟遞臣銓銜,俾便公私,仍降臣郵罰,以警瀆擾,不勝大願。臣無任云云。答曰,省疏具悉。所請依施。
上在昌德宮。停常參·經筵。
李奎鉉啓曰,大司憲宋稚圭,執義朴升鉉在外,掌令柳榮五,持平權馥·申萬休未肅拜,掌令南達孫呈辭,監察茶時之意,敢啓。傳曰,知道。
任鼎常啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
柳季麟啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
李奎鉉啓曰,同副承旨金喆遠,今日不爲仕進,卽爲牌招,何如?傳曰,允。
以應敎趙忠植,副應敎徐淇修,校理尹正鎭,副校理洪永觀·金盛淵再牌不進罷職傳旨,傳于柳季麟曰,只推。
以校理李是遠牌不進罷職傳旨,傳于柳季麟曰,只推。
柳季麟,以弘文館言啓曰,上番闕直,已至多日,事極未安。應敎趙忠植,副應敎徐淇修,校理尹正鎭·李是遠,副校理金盛淵·洪永觀,旣有只推之命,竝更牌招,以爲推移入直之地,何如?傳曰,允。
又以奉常寺都提調·提調意啓曰,祭享所用秋等中脯,依定式,今八月十七日始造之意,敢啓。傳曰,知道。
任鼎常,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以訓鍊都監言啓曰,本局分授都城白岳山西邊第一城廊近處體城四間許頹圮處,今八月十七日爲始,改築之意,敢啓。傳曰,知道。
又以御營廳言啓曰,本廳千摠李義權,身病甚重,勢難察任,改差,何如?傳曰,允。
上在昌德宮。停常參·經筵。
李奎鉉啓曰,大司憲宋穉圭,執義朴升鉉在外,掌令柳榮五,持平權馥·申萬休未肅拜,掌令南達孫呈辭,監察茶時之意,敢啓。傳曰,知道。
以校理李是遠再牌不進罷職傳旨,傳于李奎鉉曰,只推。
以應敎趙忠植,副應敎徐淇修,校理尹正鎭,副校理金盛淵·洪永觀牌不進罷職傳旨,傳于李奎鉉曰,只推。
傳于柳季麟曰,山林外,在外有實故臺諫,竝許遞,政官牌招開政。
有政。吏批,行判書金在昌進,參判未差,參議金蘭淳牌不進,左副承旨柳季麟進。以申絢爲吏曹參判,李文會爲大司諫,趙忠植爲執義,李海淸爲司諫,金啓淵·尹師殷爲掌令,尹升烈·李發源爲持平,趙萬協爲獻納,趙秉鉉·李秉溫爲正言,沈能栻爲弼善,李龍秀爲刑曹判書,朴宗聞爲司饔僉正,金履鐘爲假監役。
兵批,判書朴宗薰病,參判洪時濟病,參議兪理煥入直進,參知李衡柱病,右副承旨任鼎常進。同知申大受,僉知林最秀·李大龍,護軍李志淵·李文會,副司直朴升鉉·尹秉烈·朴奎壽·南達孫·柳榮五·李同淳·權馥·申萬休,副司果徐左輔·金世忠,以上竝單付。
以吏曹參議金蘭淳牌不進罷職傳旨,傳于任鼎常曰,只推。
柳季麟,以弘文館言啓曰,上番闕直,已至多日,事極未安。應敎趙忠植,副應敎徐淇修,校理尹正鎭·李是遠,副校理金盛淵·洪永觀,旣有只推之命,竝更牌招,以爲推移入直之地,何如?傳曰,允。
以應敎趙忠植,校理尹正鎭牌不進罷職傳旨,傳于任鼎常曰,只推。
柳季麟,以吏曹言啓曰,今此儲慶宮秋享祭大祝,前通禮李毅遠,延祜宮大祝,前佐郞沈能恕塡差,而時無職名,竝令該曹口傳付軍職,何如?傳曰,允。
兵曹口傳政事,副司果李毅遠·沈能恕。
任鼎常,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
午時未時,灑雨下雨,測雨器水深二分。
任鼎常啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,從浦萬戶申命浩下直,長弓一張,長箭一部,片箭一部,筒兒一箇賜給。
任鼎常啓曰,副司直黃贊熙,今春夏等殿最居中,而昨日政,擬入於持平望,臣之曚然捧入,不勝惶悚,而不審之當該政官,推考,何如?傳曰,允。
又啓曰,大司憲宋穉圭在外,執義趙忠植,掌令金啓淵·尹師殷,持平尹升烈·李發源牌不進,監察茶時之意,敢啓。傳曰,知道。
以執義趙忠植,掌令金啓淵·尹師殷,持平尹升烈·李發源,司諫李海淸,正言趙秉鉉·李秉溫牌不進罷職傳旨,傳于任鼎常曰,只推。
金喆遠啓曰,今二十八日,行明陵親祭,祭文當爲製進,而大提學金履喬在外,藝文提學朴宗薰,待明朝牌招,使之製進,何如?傳曰,允。
任鼎常啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
金喆遠,以吏曹言啓曰,通禮院右通禮韓益相呈狀內,矣身所患痰癖之症,當此換節之時,一倍添劇,旬月之內,萬無起動供職之望,所帶職名,卽爲入啓遞改云。其身病旣如是,則有難强令察任,改差,何如?傳曰,允。
任鼎常,以都摠府言啓曰,副摠管李晳,以禁軍別將,隨駕禁軍實數點考事,訓鍊院晝仕出去之意,敢啓。傳曰,知道。
又以禁衛營言啓曰,本營哨官李魯協,受由下鄕,過限不來,汰去之意,敢啓。傳曰,知道。
禮曹判書宋冕載疏曰,伏以使事重任也,主張專對,檢管行事,是上价之責,而其任尤自別焉耳。如臣無似,遽然冒膺,自顧悚恧,實無承當之望,而且臣區區私情,竊有所悶隘者,念臣稟質綿弱,自少善病,癖積風痰之祟,便成難醫,澇濕之時,寒沍之節,必輒如期而發,就溫攝理,纔獲見減,此以氣猶未衰而力猶可强也。今臣賤齡衰邁,蒲質凋謝,本祟之痰,乘虛升降,升而爲頭目之眩,降而爲臂脚之痺,胃氣隨耗,食飮全減,自春迄秋,無日不昏凘沈淹,殆半年于玆矣。末乃偏枯之症猝發,而日漸脫鑠,每聞醫者之說,謂是危惡之症,蓋此痰祟發作無常,如或寒暖不適,將攝失宜,則忽地闖肆,便作籧篨之狀,倩人動作,頃刻欲殊,臣豈敢只知原隰之憚勞,全昧往役之義重,而爲此唐突之擧哉?臣抱玆貞痼,遼野風雪之中,衝冒驅馳,則宿症重作,在途顚仆,勢所必至。臣之委命草莽,固不足惜,而其於使事之狼狽,何哉?且臣治疏將上之際,伏奉春曹除旨,修改時急,怵畏義分,不得已力疾叩謝,而觸傷冷雨,重添痰眩,寒濕成痢,登溷無節,眞元脫落,委頓床玆,時月之內,彈束蠢動,尤無可望,見今會同期迫,賤疾如右,徒懷煩瀆之懼,未暴切苦之私,則是自阻於仁覆之天,而有乖於疾痛必呼之義,玆不得不冒陳實狀。伏乞天地父母,俯垂矜憐,亟遞臣所帶使銜與宗伯之任,無至公私窘隘之地,千萬幸甚。臣無任云云。答曰,省疏具悉。原隰之勞,非不念也。年貢,亦國之大事也,卿旣無見病,何可辭也?本兼之辭,竝不允。
忠淸監司徐俊輔疏曰,伏以臣得蒙恩暇,將尋鄕路,病未及發,伏枕呻吟之中,忽伏奉湖藩新除,驚惶感祝,靡所容措。噫,臣姿性愚魯,才識疎闇,待罪下邑,自速人言,幸蒙聖鑑之照燭,獲湔遍體之滓累,感戴洪造,復廁周行,荏苒歲月,自同無故,每一循省,徒積靦悔,雖在閑司漫職,猶未免羞惡逡巡,今此藩宣重任,尤豈合遽縻臣身?上之與之也,已乖擇人之方,下之受之也,便歸沒恥之科,揆之公私,可謂兩失。伏況湖西一路,處於畿·全之間,舟車之所湊會,穀帛之所委輸,狡詐成習,豪猾竝橫,古所稱詩禮之鄕,今焉爲熙穰之場,吏恣舞弄,民喜爭訟,雖令龔·黃當之,亦必難於措治,矧以如臣衰朽疎迂之人,擧以畀之於巡宣按察之任,則其何以道齊政刑,憚壓一省,俾有懲畏之效,少寬宵旰之憂哉?簿書期會,雖是爲政之末,臣本荒拙,加以懶頹,精神旣昏,氣力莫逮,決不能隨事管攝,無遺照察,使國計民憂,兩得其宜也。與其貪冒於縻爯之初,自底狼狽之地,曷若力辭於受命之時,以免瘝闕之責哉?百爾思惟,承膺無路,玆敢冒入文字,仰瀆崇聽。伏乞聖慈,俯垂鑑諒,亟遞臣新授藩任,以重公器焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
藥房都提調沈象奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
任鼎常啓曰,大司憲宋穉圭在外,執義趙忠植,掌令金啓淵·尹師殷,持平尹升烈·李發源牌不進,監察茶時之意,敢啓。傳曰,知道。
傳于任鼎常曰,大臣·備局堂上引見。
洪起燮啓曰,藥房都提調·副提調,持湯劑來待矣。傳曰,封入。
柳季麟,以內醫院都提調意啓曰,提調李錫奎,今日問安,不爲仕進,卽爲牌招,何如?傳曰,允。
有政。吏批,行判書金在昌進,參判申絢在外未肅拜,參議金蘭淳牌不進,左副承旨柳季麟進。以朴英載爲應敎,權馥爲修撰,金學淳爲右尹,金永默爲兵曹佐郞,洪赫爲掌樂正,朴熙顯爲右通禮,尹爲永禧殿令,崔宗煥爲典籍,任希存爲分內醫提調。
兵批,判書朴宗薰病,參判洪時濟病,參議兪理煥病,參知李衡柱入直進,右副承旨任鼎常進。同知單林奎祥,護軍單朴宗琦。
任鼎常,以都摠府言啓曰,今此幸行時,侍衛寶劍守宮,當爲備員,而都摠管金逌根,漢城府判尹導駕進,副摠管李晳,禁軍別將陣上進,金守基,訓鍊都監中軍陣上進,李惟秀,御營中軍陣上進,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
任鼎常啓曰,因都摠府草記,今此幸行時,侍衛寶劍守宮,當爲備員,而都摠管金逌根,漢城府判尹導駕進,副摠管李晳,禁軍別將陣上進,金守基,訓鍊都監中軍陣上進,李惟秀,御營中軍陣上進,無以備員,令政院稟旨變通,仍令該曹口傳差出,待下批,牌招進參事,允下矣。合有變通之道,何以爲之?敢稟。傳曰,竝許遞。
兵曹口傳政事,以李龍秀爲都摠管,金箕殷·李志淵·李忠運爲副摠管。
任鼎常啓曰,今此幸行時,何大臣留都乎?敢稟。傳曰,李判府事爲之。
兵曹,以趙萬永爲留都大將。
以吏曹參議金蘭淳牌不進罷職傳旨,傳于柳季麟曰,只推。
以執義趙忠植,掌令金啓淵·尹師殷,持平尹升烈·李發源,司諫李海淸,正言趙秉鉉·李秉溫牌不進罷職傳旨,傳于任鼎常曰,只推。
任鼎常啓曰,宿衛入直,與他有異,前後飭敎,不啻嚴重,而今日摠府番次行公諸摠管,皆稱病故,互相推諉,申時省記,只以一員書塡,至有追省記之境,揆以事體,萬萬駭然。推諉不入直之摠管,竝所當重勘,而本院請推之外,無他可施之罰,何以爲之,而晩時入直之摠管,亦不可無警,從重推考,何如?傳曰,允。拿處。
傳于柳季麟曰,發遣吏郞,諸執事淸齋與否,摘奸以來。
柳季麟,以侍講院言啓曰,新除授弼善沈能栻,時在慶尙道善山地,書筵入番事緊,斯速乘馹上來事,下諭,何如?傳曰,允。
任鼎常,以備邊司言啓曰,京兆堂上,不但詞訟難曠,幸行當前,闕員苟艱,故在外右尹,纔已仰請遞代,而又以在外人擬差,事誠無謂,當該銓官推考,新除右尹,交符還朝,尙屬遲遲,今姑許遞,其代令該曹口傳差出,何如?傳曰,允。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,僉知中樞府事姜穆,五衛將李大龍,俱爲除授在外,上來無期,慶熙宮衛將金箕豐·申大受,俱以病難供職,呈狀乞遞,竝改差,何如?傳曰,允。
又以義禁府言啓曰,德源府定配罪人尹孟烈放送事,承傳啓下矣。尹孟烈放送事,分付該道道臣之意,敢啓。傳曰,知道。
丙戌八月二十日辰時,上御熙政堂。藥房入診,大臣·備局堂上引見入侍時,都提調沈象奎,副提調洪起燮,假注書洪在喆,記事官金相鼎·李景在,直提學李鶴秀,右副承旨任鼎常,假注書林永洙,事變假注書洪履信,行吏曹判書金在昌,兵曹判書朴宗薰,刑曹判書李龍秀,漢城判尹金逌根,行護軍申鴻周·朴周壽·趙鍾永,刑曹參判柳相亮,校理李是遠,以次進伏,醫官李命運·盧在豐進伏楹外訖。象奎進前奏曰,近日風雨不調,晨夕過涼,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。仍命醫官診候,命運·在豐等,以次入診訖,退伏奏曰,脈候左右三部調均,而左寸浮數,似有外氣,宜進湯劑矣。象奎曰,臣等當退與醫官,議定和解之湯劑矣。上可之,仍命次對爲之。象奎曰,開城府句管齊·厚兩陵寢需用條戶曹米一千三百餘石,入於長湍排捧中,自該府報請給代,故以限排捧充完間,就該府所在常賑穀,應分一千五百餘石外,更限五百石加分,每年取耗二百石,一百三十石,則用於陵寢需用,其餘則常賑應下外,添付元穀之意,有所行會矣。卽見該留守金啓河所報,則以爲,今年則分還過時,自明年爲始,加分如例擧行,而目下需用條一百三十石,則不可遲待明秋,以留庫條中,姑先取用,限再明秋充完爲辭矣。元會穀,旣入於排捧,不得已有此常賑穀加分支用,此則勢固然矣。留庫中貸用,再明秋充完,俱無掣礙之端,竝依所報施行,長湍排捧條完摠之後,依前以元會穀用下,本府常賑穀,則更勿以陵寢所需,加分取耗之意,分付,何如?上曰,依爲〈之〉。出擧條象奎曰,卽見摠戎使朴周壽所報,則本廳事勢,凋弊莫甚,再昨年,請得南兵營餉穀七千石,取耗支放矣。旋因本道狀啓,京司作錢,竝爲還寢後,昨年則以嶺南穀,只劃當年耗七百石,得以支用,而今年事勢,與前無異,嶺南穀折米七千石,特爲劃下爲辭矣。當此諸路穀簿逐歲漸竭之時,以無名之穀,爲難繼之政,則實是行不得者,而自該營,撙節裁減,救得一半分之弊,量入爲出,執定實用,始乃以減不得之數,某樣請劃,則雖此匱乏之時,元穀擬議區劃猶之可也,而不然之前,有難隨報隨許,歲以爲課。今年則姑依昨年例,以嶺南所在本司句管會錄耗中折米七百石許劃,使之取用,何如?上曰,依爲之。出擧條象奎曰,卽接濟用監所報,則本監員役凋殘之弊,轉至難保之境,而無他變通之策,就書員二十窠中,除減八窠,其所聊賴者,竝屬十二書員,官衿加定元貢白鼎紬·九升苧·五味子三種,本是員役之受價進排者,折半分屬於今此退去員役,作爲新貢,而武所主掌之役,使新貢人擧行事,卽爲稟旨許施爲辭矣。今此所報,必有斟量而然,依報施行之意,分付,何如?上曰,依爲之。出擧條象奎曰,武士都試與試才之設行,卽出於勸奬慰說之意,而閑良之居首者,直赴殿試,沒技,又以稀貴至難,亦許直赴,載之法典,成一科制,宜尙精嚴,莫可濫冒者也。無奈法久弊生,奸僞百出,圖籍於元不居接之郡邑,借名於初非隷屬之軍伍,或以代射,或以偸錄,沒技直赴,多則以十數爲計,少亦非一二而止,其稀貴至難者,反如是猥多,事之可駭,莫甚於此。蓋優等則武擧輩,各其爭畫,互相察奸,而至於沒技,則得失多少,無與於不當之人,故惟意作奸,無復誰何,爲其主試者,不能精白而敎其猱升,又或委屬而任他狙詐,言念法紀,大可寒心。到今收拾之策,不可不煞用變通,務從簡束,而自前本無沒技擧論之營梱,則自當勿論,其外有沒技擧論之處,則自今秋爲始,若不出沒技,則只以居首者,依例修啓,而若或沒技,雖至多數,使之比較,惟取優畫者一人,比較若同畫,則更令比較,其比較規矩,則以各其當初沒技之規矩,仍前試取,比較時,若又以片箭·鳥銃等規矩,出沒技,而柳葉箭·騎芻等規矩,雖四中者,計畫則反多於片箭·鳥銃之三矢三放,以致相爭之患,則以沒技者爲取,俾無廢才之歎。如是著式,使不得踰越,則精選爲務實之政,簡取爲防奸之要,以此施行恐好,而兵判及諸將臣,亦方登筵,下詢處之,何如?上曰,次次奏之,可也。宗薰曰,科制貴在尙嚴,試才務歸必精,法有弛張,意出激勸,臣亦無他見矣。鴻周曰,近來無論京外,閑良不習弓馬,每當科試,惟占倖路,科弊漸益難防矣。依大臣筵奏定式,則奸弊不禁而自禁,武技庶有成就之望,臣無容更達矣。周壽曰,科規之尙精且嚴,允合於激勸之方,而大臣所奏,誠好矣。臣亦無他見矣。相亮曰,大臣所奏,其在興勸武技矯捄科弊之道,誠爲至當,臣無容更達矣。上曰,依大臣所奏爲之。出擧條象奎曰,近來法司下隷輩,憑藉禁亂,成黨作弊,纔以嚴察痛戢之意,發甘另飭于諸法司,而聞此輩又必乘夜遍行,升屋踰垣,肆爲搶挐,甚於盜賊之藏匿蹤影畏避捕捉者,城內平民,尤無以支堪云。此則全由於近日夜禁蕩然之致,不惟此而已,街路之酗鬪,閭巷之偸竊,相續入聞,已不勝駭歎,至於白衣無標之類,俾夜作晝,掉袂橫行,鋪巡初不誰何,嚴更遂無警察,司禁之地,幾亦狃以爲常,冒犯之輩,從又肆而無憚,苟有法綱,寧容若是?其所憂惋,尤有甚於法司下隷之作弊,各營之發巡,捕廳之詗盜,所關何如而一任懈弛,不知警懼,則各該將臣,難免重勘,爲先以此嚴飭,何如?上曰,依爲之。出擧條象奎曰,幸行後瑞蔥臺衛內軍兵赴試,先朝曾有定式,而近來扈從軍兵,盡爲許赴,猥雜莫甚,自今爲始,幸行後瑞蔥臺,則衛內軍兵外,切勿許赴,無至濫雜之地似好,故敢此仰達矣。上曰,以此意,分付兵曹及隨駕營門,可也。象奎曰,漢城右尹朴宗琦聞方在鄕,尙未上來,法司堂上,不可久曠,今姑許遞,令政院政官牌招,開政差代,何如?上曰,依爲之。出擧條象奎曰,年前北道香祝錯誤事,其時當該承旨及香室官員·守僕,同爲定配矣。其後承旨及守僕,皆得蒙宥,而只香室官員尹孟烈一人,尙未蒙放,罪同罰異,合有處分之道,故敢此仰達矣。上命書傳敎曰,德源府定配罪人尹孟烈放送。上命大臣就座,諸宰奏事。宗薰進前起伏奏曰,武科雖不滿額數,只從入格數出榜,卽先朝丙申受敎定式,而壬寅西北道科,因特敎,依甲午已例,單技入格者,陞付充額矣。乙亥道科時,本曹援此,啓稟蒙允,而第念莫嚴者科規,中外不宜異同。況通編刊行之後,已成不易之典,則每每援特敎啓稟,恐涉屑越,自今道科,勿拘元額之不足,只從規矩入格爲準,而未準規矩者,毋得充付,仍爲定式施行,何如?上曰,依爲之。出擧條鼎常曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條鼎常曰,近日涼意頓生,經筵,取稟。依例書入之意,敢此仰達矣。上可之。上問事變假注書,誰也?履信起伏奏曰,成均館學錄臣洪履信矣。進御加味正氣散,自今日一貼式,限三貼煎入事。出榻敎上命退,諸臣以次退出。
上在昌德宮。停常參·經筵。
夜四更五更月暈。
李奎鉉啓曰,大司憲宋穉圭在外,執義趙忠植,掌令金啓淵·尹師殷,持平尹升烈·李發源未肅拜,監察茶時之意,敢啓。傳曰,知道。
洪起燮啓曰,藥房副提調,持湯劑來待矣。傳曰,封入。
傳于柳季麟曰,禮房承旨,馳詣受香諸處,奉審摘奸以來。
柳季麟啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又以侍講院言啓曰,今此行幸,王世子隨駕時,宮官當爲全數進參,而弼善沈能栻在外,無以備員,令政院稟旨,變通差出,待下批牌招,以爲進參之地,何如?傳曰,允。
又啓曰,因侍講院草記,今此行幸,王世子隨駕時,宮官當爲全數進參,而弼善沈能栻在外,無以備員,令政院稟旨,變通差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
弼善前望單子入之,任文白落點。
任鼎常,以都摠府言啓曰,今此行幸時,侍衛寶劍守宮,當爲備員,而都摠管李龍秀內閣守宮進,副摠管趙岐·李復淵·李觀植拿處,李忠運有實故,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。
又啓曰,因都摠府草記,今此行幸時,侍衛寶劍守宮,當爲備員,而都摠管李龍秀內閣守宮進,副摠管趙岐·李復淵·李觀植拿處,李忠運有實故,無以備員。令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以宋冕載爲都摠管,尹尙圭·尹命烈·李錫祜·柳和源爲副摠管。
吏曹口傳政事,以李志淵爲漢城右尹。
以慶尙監司趙寅永狀啓,薦新進上石榴,限內不得封進,惶恐待罪事,傳于金喆遠曰,勿待罪事,回諭。
任鼎常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,今此行幸時,隨駕武藝別監一百七十人饌價錢,每人各三錢,門旗手二十二名饌價錢,每名一錢五分,依例分給之意,敢啓。傳曰,知道。
上在昌德宮。停常參·經筵。
金喆遠啓曰,明日常參·經筵,取稟。傳曰,停。
任鼎常啓曰,大司憲宋穉圭在外,執義趙忠植,掌令金啓淵·尹師殷,持平尹升烈·李發源未肅拜,監察茶時之意,敢啓。傳曰,知道。
洪起燮啓曰,藥房提調·副提調,持湯劑來待矣。傳曰,封入。
金喆遠,以侍講院言啓曰,今此行幸,王世子隨駕時,宮官當爲全數進參,而弼善任文白在外,無以備員,令政院稟旨,變通差出,待下批牌招,以爲進參之地,何如?傳曰,允。許遞,前望單子入之。
弼善前望單子入之,朴鳴和落點。
金喆遠,以奉常寺都提調·提調意啓曰,祭享所用秋等中脯三百四十六貼八條,今八月二十二日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
任鼎常,以兵曹言啓曰,闕內入直訓鍊都監哨官分所單子,今月二十八日,當爲書入,而行幸相値,勢難入啓,二十七日番單子受點後,仍爲書入,巡將監軍,依例以今二十七日受點人員,二十八日至,使之仍察之意,敢啓。傳曰,知道。
又以兵曹言啓曰,今此行幸時,侍衛禁軍,不可不點擇以行矣。各番禁軍中,新受馬及病蹇不能致遠之類,依例推移入直之意,敢啓。傳曰,知道。
又以禁衛營言啓曰,謹依定式,臣相亮,進詣南壇,奉審摘奸,則壇上與階砌,紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
上在昌德宮。停常參·經筵。
午時未時,日暈。
李奎鉉啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金炳朝啓曰,明日懿陵忌辰祭齋戒,再明日三明日,徽陵忌辰祭齋戒正日,二十七日八日,明陵親祭齋戒相値,視事頉稟之意,敢啓。傳曰,知道。
傳于任鼎常曰,行幸時王世子隨駕,以衛內磨鍊。
掌令尹師殷啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞠得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,遠配罪人黃允中,亟令王府,拿鞠嚴覈,夬施典刑。新除授司諫院大司諫李文會,時在京畿果川地,獻納趙萬協,時在楊州地,請竝斯速乘馹上來事,下諭。答曰,不允。下諭事,依啓。
以執義趙忠植,掌令金啓淵,司諫李海淸,正言趙秉鉉·李秉溫牌不進罷職傳旨,傳于李奎鉉曰,只推。
金炳朝,以弘文館言啓曰,新除授應敎朴英載,修撰權馥,竝卽牌招察任,何如?傳曰,允。
以修撰權馥牌不進罷職傳旨,傳于任鼎常曰,只推。
任鼎常,以都摠府言啓曰,副摠管李鐵求,以司僕寺兼內乘,令日官調馬進參事,晝仕出去之意,敢啓。傳曰,知道。
又以御營廳言啓曰,本廳字內惠化門北邊第四城廊近處體城二間許頹圮處,今八月二十四日爲始,改築之意,敢啓。傳曰,知道。
吏曹判書金在昌疏曰,伏以臣於頃者右尹之望,誤認其陞資後例擬,乃以在外人,首擬於在外變通之代,實是做錯之失也。廟堂草記,責之以事誠無謂,以悚以愧,歷日靡措,念臣菲才重任,觸事生疎,疾病添劇,末由强策,求解一念,寤寐如結,敢陳自引之章,仰瀆崇嚴之聽。伏乞聖明,俯垂鑑燭,亟賜鐫改,以安賤分,千萬幸甚,臣無任云云。答曰,省疏具悉。所云做錯,容亦無怪,廟堂請推,亦非情外,何可爲引?卿其勿辭行公。
忠淸監司徐俊輔疏曰,伏以臣猥將情病之實,冀蒙遞解之恩,伏奉批旨,諭以往欽,雙擎祗受,感淚隨零。噫,臣之西邑所遭,慙恧在中,如結噎痞,固未嘗不捫心自悼,顧影含縮,蓋五年如一日矣。萬斛恩波,未足以洗盡瑕累,一再肅命,只爲其略申義分,然而叩謝之忱,雖或居先,羞惡之端,終有不泯,遠跡城闉,粗勉貪冒之戒,棲心澹泊,更切退懦之願。伏惟殿下,天地於臣,父母於臣,竊庶幾諒照此心,哀其情而恕其愚矣。以是之故,雖於京職,或出或處,曾不敢有除輒膺,自以爲稍存界限,京職猶逡巡,況外除乎?一邑尙僨敗,況全省乎?今乃以誤一邑之人,畀之以摠全省之任,則臣之顔厚心忸,固不足言,豈不大有乖於朝家愼揀方伯之意哉?又況此地,卽先臣昔日之所叨也,環湖幾十州遺愛,至今未沫,臣若不計滓穢之恥,揚揚建節,則榮極繼躅而無望趾美,懼深忝先而尙有餘悸,其爲公私憂惕,不但才具之不逮而已。趨膺無路,惶悶轉深,矧今秋事方殷,藩務日劇,此時此任,有不可以遲留,敢冒連日再瀆之嫌,更申前章未盡之懷,伏望聖慈,特察切懇,許改臣忠淸觀察之職,俾重任無曠,私分獲安焉,臣無任云云。答曰,省疏具悉。向時事,旋已燭之,今何更提?卿其勿辭行公。
上在昌德宮。停常參·經筵。
柳季麟啓曰,大司憲宋穉圭在外,執義趙忠植,掌令金啓淵未肅拜,掌令尹師殷呈辭,持平尹升烈·李發源未署經,監察茶時之意,敢啓。傳曰,知道。
傳于金炳朝曰,傳香承旨,馳詣懿陵,奉審摘奸以來。
金炳朝啓曰,同副承旨金喆遠,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李羲準落點。
金炳朝啓曰,新除授行左承旨李羲準,時在京畿安山地,斯速乘馹上來事,下諭,何如?傳曰,允。
傳于金炳朝曰,戶工換房。
兵曹,以李龍秀爲留都大將。
金炳朝,以侍講院言啓曰,今此行幸,王世子隨駕時,宮官當爲全數進參,而新除授弼善朴鳴和在外,無以備員,令政院稟旨,變通差出,待下批牌招,以爲進參之地,何如?傳曰,許遞,前望單子入之。
弼善前望單子入之,朴英載落點。
李奎鉉,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,行幸只隔數日,外邑分辦各司飯供,不可不察飭,副司直鄭禮容,副司果金裕憲,副修撰洪晩燮,竝文郞廳差下,以爲擧行之地,何如?傳曰,允。
又以二所巡廳言啓曰,去夜三更量,外三門門考後,因爲鍾閣摘奸時,白衣八九人,酗酒街上,傍若無人,故執捉問之,則渠曰捕校云云。問其軍號則不知,又問通符,則所謂李遷成,橫竹不屈,語逼監軍,監軍所重,何等嚴重,而如此頑悖之漢,令秋曹照法嚴繩,何如?傳曰,允。
禮曹判書宋冕載疏曰,伏以臣於日前,冒控疾聲之籲,冀蒙體諒之恩,及伏奉批旨下者,不惟不賜準兪,恩諭反侈,諄複鄭重,如臣庸賤,何以得此?感極而涕,自念臣區區之私,則轉益惶隘而罔知攸措。臣本無他技能,惟以夷險不擇生死向前,爲一分之圖報,而年前副价之行,獲免狼狽,猶以年未衰而病未痼也,今此往役,亦義分也,則臣豈敢若不知靡盬之義,而自歸於飾辭占便之科哉,日前辭本,已暴危苦之狀,又此冒死陳懇而不知止者,出於萬不獲已,而此臣所以寧被瀆擾之誅,不忍使王事,至於丁寧僨誤也。蓋賤疾源委,非但目下見祟,往在中歲,酷遭劫境,頭部肩臂之受刺被傷,失血過多,幾殊僅甦,卽通朝之所共知,而今至衰齡,轉以爲風痰之症,痿痺之痼,昏眩之劇,發作無常,見者代危,當此少涼之時,猶且如是,隆沍之添越顚仆,勢所必然。且泄痢之症,有加無減,少下水穀,則爲痰痞隔,氣息喘短,以此症形,時月之內,萬無檢理行事之望,而會同之期,緣臣委頓,擔却一邊,國體之苟艱,已無可言,而使事之稽滯,誠非細故,臣情到此,吁亦窮且蹙矣。玆敢不避猥越,仰首呼籲,哀之亦命也。伏乞天地父母,俯垂矜憐,亟遞臣所帶本兼之任,仍治臣屢瀆之罪,以肅朝綱,以安微分,千萬血祝,臣無任云云。答曰,省疏具悉。日昨批旨,豈不明諭乎?不允。
知事洪奭周疏曰,伏以臣抱絶悲之情,嬰難醫之疾,鏟跡斂影,自分爲明時之棄物久矣。脩門魏闕,夢想徒懸,床玆刀圭,喘息苟延,奔奏陳力,固已絶望於此生,而歲辰起居之列,亦不獲一隨諸大夫後,臣子分義,掃地無餘,拊躬踧踖,唯譴何是俟,而樗櫟之質,旣甘散棄,鳧雁之跡,不關去來,亦庶幾沒齒投閒,還他本分,不復貽聖朝名器之玷累矣。千萬不自意,正二品陞擢之命,忽降於杜門屛伏之中,繼而有樞府除旨,臣誠戃怳震掉,不自省其置躬之所也。朝廷爵秩,孰非當愼,而八座之班,爲任最隆,苟非其人,實損治體,不審我殿下,何取於臣而遽畀之,不少留難也?臣聞明王之用人也,或以德擧,或以才選,明試則以功,敷納則以言,今臣之庸駑迂拙,百無一長,固聖鑑之所俯燭也。備數班行,三十餘載,而無一言一事之自效於尺寸,又通朝之所共悉也。如以其踐歷之稍多,歲月之稍久耶,則循資序陞之規,所以馭流品微官,非可擬議於卿班命德之器也。且況流品微官之循資而序陞者,亦必計其在任供職之年月,以敍其勤勞,若臣者,早竊不幸之科第,驟躋匪分之職秩,前後叨冒,罔非僥濫,而近年以來,一味跧伏,有除輒辭,有命輒違,卽以向日大僚筵奏中所提銓堂提學賓客之銜言之,臣皆未嘗一日行公,夫借其名以爲榮耀,避其事以占便宜,已難倖逭於瘝廢冒竊之罰,矧又因其虛縻之職,以爲冥升之梯,在朝家綜名核實之政,其乖舛果何如也?且伏念古人之於官爵,有辭尊而居卑者矣,未聞有辭卑而居尊者也。今臣之逡巡榮塗,業已十閱歲矣。除非譴補之銜,曾不敢一遭出脚,乃忽於陞秩之後,揚揚然抗顔而進,在亞卿則辭之,在正卿則居之,在宿趼則避不敢當,在新資則晏若固有,昌披放倒,雖屬臣一身之私,其駭瞻聆而叢譏笑,以爲朝著之羞辱,又果將何如也?四維之壞,上累淸朝,區區私懇,姑未暇煩,而苫塊之餘,歲月纔周,風樹之悲,尙纏心曲,循墻於逮養之日,彈冠於不洎之後,尤萬萬非人理之所可忍,華誥始捧,涕淚隨傾,章牘將綴,胸臆先塞,臣情到此,亦云慼矣。臣於春杪,拜疏省壟,間因養疴,往來江干,而近遭舐犢之悲,仍添狗馬之疾,腹脹脚攣,百症交作,神魄遁喪,省識都廢,寵命之紆,今幾浹月,而短章之構,亦難自力,泯默蹙伏,冞增檌戾,今始收召精魂,冒昧控籲。伏乞聖慈,俯垂鑑諒,亟收臣新授官資,仍命勿復檢擬於職名,以卒天地生成之澤,千萬不勝大願,臣無任云云。答曰,省疏具悉。前之不供職,已無義意,況陞擢之後乎?卿其勿辭行公。
上在昌德宮。停常參·經筵。
藥房都提調沈象奎,提調李錫奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
柳季麟啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
兵曹,留都從事官朴齊明。
金炳朝,以弘文館言啓曰,下番副修撰臣洪晩燮,以備邊司文臣郞廳,今日本司會同坐起時,晝仕出去之意,敢啓。傳曰,知道。
又以吏曹言啓曰,卽接通禮院牒報,則以爲,今此明陵行幸時,左右通禮及相禮,不可不備員,而右通禮朴熙顯,時在忠淸道溫陽地,相禮李集運,時在忠淸道淸州地,竝卽變通,以爲擧行之地云。通禮院右通禮朴熙顯,相禮李集運竝改差,其代口傳備擬以入之意,敢啓。傳曰,知道。
吏曹口傳政事,以金秀鍾爲右通禮,李南翼爲相禮。
柳季麟,以都摠府言啓曰,副摠管柳和源,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,本局分授都城白岳山西邊第一城廊近處體城四間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
又以義禁府言啓曰,卽接月令醫員姜直淳手本,則時囚罪人趙岐,素患積病,處冷添劇,食飮全却。李復淵,關格闖發,時時衝上,間間昏倒。李觀植,素患疝積之症,又添毒感,達宵叫痛,氣息奄奄,三囚病勢,實爲危重云。罪人病勢如此,則一邊保放,一邊草記,曾有定式矣。趙岐·李復淵·李觀植,竝姑保放之意,敢啓。傳曰,知道。
上在昌德宮。停常參·經筵。
夜自五更至二十七日開東,灑雨下雨,測雨器水深五分。
柳季麟啓曰,大司憲宋穉圭在外,執義趙忠植差祭,掌令尹師殷呈辭,掌令金啓淵未肅拜,持平尹升烈·李發源未署經,監察茶時之意,敢啓。傳曰,知道。
任鼎常啓曰,卽者漢城府郞廳來言,再明日行幸時,本府堂上一員,當爲導駕,而判尹金逌根有身病,左尹尹尙圭摠管進,右尹李志淵隨駕,無導駕進參之員云。判尹金逌根,卽爲牌招,何如?傳曰,許遞,前望單子入之。
判尹前望單子入之,金基厚落點。
任鼎常啓曰,卽者漢城府官員來言,再明日行幸時,本府堂上一員,當爲導駕,而新除授判尹金基厚在外,無導駕進參之員云。何以爲之?敢稟。傳曰,許遞,前望單子入之。
判尹前望單子入之,金魯敬落點。
任鼎常,以吏曹言啓曰,卽接通禮院牒報,則以爲,今此明陵行幸時,左右通禮及相禮,不可不備員,而右通禮金秀鍾,時在京畿永平地,相禮李南翼,時在京畿陽川地,卽速變通,以爲及時擧行之地云。通禮院右通禮金秀鍾,相禮李南翼竝改差,其代口傳備擬以入之意,敢啓。傳曰,知道
吏曹口傳政事,以朴奎壽爲右通禮,韓鍾運爲相禮。
以慶尙監司趙寅永狀啓,慶州等邑民家漂失頹壓人物渰死事,傳于任鼎常曰,聞甚矜惻,元恤典外,別加顧助事,分付。
柳季麟,以禁衛營言啓曰,明陵行幸時,本營留都事,命下矣。建陽門則本營把摠安塾,訓局別武士吳慶得·李錫麟,軍六十名,銅龍門則本營哨官朴南壽,御營廳京中哨軍三十名,西營則哨官金道亨,助番牙兵四十名,率領入直,新營則千摠李晩植,騎士將趙濟健,哨官金基浩·鄭慶喆,敎鍊官魚成鱗,騎士二十五人,兼別破陣二名,京標下軍三十名,率領入直,南別營則哨官李枝郁,別騎衛二人,別牙兵八名,率領守直,火藥庫則哨官鄭弘哲,別破陣八名,兼別破陣六名,率領守直之意,敢啓。傳曰,知道。
又以禁衛營言啓曰,來九月當十番右部後司屬全羅道四哨軍兵逢點實數四百五名,已爲點閱整齊,來九月初一日,與建陽門入直及把守訓鍊都監軍兵,銅龍門入直御營廳軍兵,西營入直本營助番牙兵,竝待標信替代,把摠一員,哨官二員,別武士二人,率領輪回入直。新營·南別營·火藥庫,依前分排入直,而助番牙兵,仍爲減下之意,敢啓。傳曰,知道。
又以訓鍊都監言啓曰,建陽門入直軍,依前以鄕軍替代事,自禁衛營,草記矣。建陽門入直本局軍及別武士,來九月初一日,與該營鄕軍及別武士,替代出直,而待標信擧行之意,敢啓。傳曰,知道。
又以御營廳言啓曰,銅龍門入直軍,依前以鄕軍替代事,自禁衛營,草記矣。入直本廳京中哨軍,九月初一日,與禁衛營鄕軍,替代出直,而待標信擧行之意,敢啓。傳曰,知道。
又以禁衛營言啓曰,來十一月當十一番後部前司屬慶尙右道四哨軍兵,來十月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來九月十月兩朔應立後部左司屬京畿左道二哨右道二哨,合四哨軍兵四百九名,今已逢點整齊矣。九月初一日,與新營入直京標下軍及東營·集春營入直助番牙兵,竝爲替代立番,而新募助番牙兵,仍爲減下之意,敢啓。傳曰,知道。
又以御營廳言啓曰,本廳來十一月十二月兩朔應立後部中司屬京畿右道二哨黃海道二哨合四哨軍兵,十月二十五日,京中逢點,十一月初一日,與左司軍兵,當爲替代立番,而依定奪,每哨以九十八名磨鍊,趁期調送事,兩道監兵使處,措辭知會之意,敢啓。傳曰,知道。
又以御營廳言啓曰,本廳字內惠化門北邊第五城廊近處體城三間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
任鼎常啓曰,來初一日,輪對日次矣,敢稟。傳曰,當次人受點,後日次待令。
洪起燮啓曰,明日動駕,承旨當爲備員,而行左承旨李羲準在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,洪命周落點。
傳于洪起燮曰,明日出宮內門路,以協陽門爲之。
洪起燮啓曰,卽者漢城府官員來言,明日行幸時,本府堂上一員,當爲導駕,而新除授行判尹金魯敬在外,導駕無進參之員云,何以爲之?敢稟。傳曰,左尹爲之。兼帶摠管許遞,前望單子入之。
副摠管前望單子入之,申絅落點。
洪起燮,以兵曹言啓曰,捕盜大將,兼帶摠管,則遞摠管,載在法典矣。新除授副摠管申絅,方帶左邊捕盜大將,摠管之任,似當依法典差代,而係是特除,不可循例差代,何以爲之乎?敢稟。傳曰,摠管之任許遞,口傳差出。
兵曹口傳政事,以朴蓍壽爲副摠管。
洪起燮,以兵曹言啓曰,今此行幸時,左邊捕盜大將申絅,以西班陪從隨駕矣。依前例,回鑾間右邊捕盜大將趙華錫,姑令兼察,何如?傳曰,允。
又啓曰,因兵曹草記,今此行幸時,左邊捕盜大將申絅,以西班陪從隨駕矣。依前例,回鑾間右邊捕盜大將趙華錫,姑令兼察事,允下矣。兼察左邊捕盜大將趙華錫,卽爲牌招,聽傳敎,何如?傳曰,允。
洪命周,以吏曹言啓曰,卽接通禮院牒報,則以爲,明日明陵行幸時,左右通禮,不可不備員,而右通禮朴奎壽,身病沈重,萬無進參之路,卽速變通,以爲備員擧行之地云。通禮院右通禮朴奎壽,改差,其代口傳備擬以入之意,敢啓。傳曰,知道。
吏曹口傳政事,以柳榮五爲右通禮。
洪命周,以吏曹言啓曰,卽接通禮院牒報,則以爲,明日明陵行幸時左右通禮,不可不備員,而右通禮柳榮五,時在京畿龍仁地,卽速變通,以爲及時擧行之地云。通禮院右通禮柳榮五改差,其代口傳備擬以入,而堂下軍職,除非受由於兵曹,則例不得擅自下鄕,而通禮變通,今至屢次,行幸在明,尙未備員,事體所在,誠極駭然。時帶軍職而不爲受由,直爲下鄕之人,捧現告,令該府拿問處之,何如?傳曰,允。
吏曹口傳政事,以朴周燮爲右通禮。
兵曹口傳政事,大護軍單金逌根。
任鼎常,以奎章閣言啓曰,守宮檢校直提學李龍秀,待開門牌招,何如?傳曰,允。
洪起燮,以都摠府言啓曰,今日入直內三廳武兼禁軍及軍兵等,當爲中日習射技放,而明陵親祭齋戒相値,不得設行之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
開東下霜。
大駕詣碑閣所,入幄次後,王世子板位問安。答曰,知道。內閣·政院·玉堂·藥房口傳問安。答曰,知道。仍詣明陵,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。仍詣翼陵,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。仍詣弘陵展謁後,王世子板位問安。答曰,知道。內閣·政院·玉堂·藥房口傳問安。答曰,知道。還詣碑閣所,入幄次後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
任鼎常啓曰,明日常參·經筵,取稟。傳曰,停。
柳季麟啓曰,卽者義禁府都事來言,今日行幸時,駕側鳴錚罪人李暕等九十七人,移送秋曹云矣,敢啓。傳曰,知道。
傳于任鼎常曰,明陵親祭時,陵官以下,別單書入。
任鼎常,以奎章閣言啓曰,大駕今已還宮,守宮檢校直提學李龍秀,依定式減下,何如?傳曰,允。
兵曹,大駕自黔巖碑閣所,詣陵所時軍令,初吹辰正一刻,二吹辰正二刻,三吹辰正三刻。
大駕自黔巖碑閣所,還宮時軍令,初吹酉初一刻,二吹酉初二刻,三吹酉初三刻。
丙戌八月二十八日卯時,大駕詣明陵親祭行幸入侍時,行都承旨洪起燮,左承旨洪命周,右承旨金炳朝,左副承旨李奎鉉,右副承旨柳季麟,同副承旨任鼎常,假注書洪在喆·林永洙,別兼春秋張敎根,記事官李穆淵,檢校提學金祖淳,直提學李鶴秀,檢校直閣鄭基善,以次侍立訖。鼓三嚴,通禮跪啓請外辦,上具戎服,乘駕轎,出宣化門,藥房提調李錫奎,副提調洪起燮進奏曰,侵曉勞動,聖體,若何?上曰,一樣矣。仍進發,出協陽門·肅章門·進善門·敦化門,至崇禮門外,宣傳官,跪啓稟鳴金二下,吹打作,行至慕華峴,以步轎踰峴後,復乘駕轎,至碌磻峴,又如之,詣黔巖晝停所,入幕次後,以口傳下敎曰,當詣碑閣奉審矣。仍命書傳敎曰,京畿監司,率各務差使員,親祭後還入齋室後待令。又敎曰,軍兵食代,從速爲之。宣傳官承命分付,奏曰,食代皆已爲之云矣。仍命三吹,通禮跪啓請外辦,上出幕次,乘駕轎進發,至龍峴,以步轎踰峴後,復乘駕轎進發,至明陵洞口。宣傳官,跪稟鳴金三下,吹打止,上詣明陵入齋室後,命書傳敎曰,親祭後,當詣翼陵展謁,仍詣弘陵展謁,該房知悉。通禮啓外辦,上具翼善冠·淺淡服·烏犀帶·黑皮靴,出齋室乘輿,至紅箭門外降輿,通禮導上詣板位,行四拜禮。王世子以下在位者,皆行四拜禮。上仍詣陵上奉審,王世子及承史·閣臣·陵司,以次陪從。上仍詣碑閣奉審,還詣階上板位,行四拜禮,贊禮李錫奎前導,詣神位前跪,起燮奉香,鼎常奉爐,上三上香,鼎常奠爐于案上。贊禮啓請執酌獻酌,起燮奉酌跪進,上執酌授鼎常,奠于靈座前。贊禮啓請俯伏興少退,上俯伏興少退跪。王世子以下在位者,皆俯伏興少退跪。大祝入靈座之右,跪讀祝文訖,上降復位。執禮啓請亞獻禮,宮官引王世子,入詣靈座前,行亞獻禮,降復位。執禮請行終獻禮,終獻官沈象奎詣靈座前,行禮如儀訖,降就位。贊禮啓請四拜興平身,上四拜興平身。王世子以下在位者,皆四拜興平身,贊禮導上詣望燎位,望燎訖。贊禮啓請禮畢,通禮導上詣辭陵禮板位,行四拜禮,上仍出紅箭門外,起燮奏曰,相禮擧行,甚爲駭然,不可但以生疎言,所當重勘,而本院請推之外,無他可施之罰,何以爲之乎?上曰,事過後拿處,可也。出擧條上曰,左承旨·左副承旨,分詣局內諸陵奉審,順懷墓,一體奉審以來。出駕敎上曰,王世子問安置之。出駕敎上曰,親祭後問安勿爲之。出駕敎沈象奎進前奏曰,日氣雖幸佳淸,勞動旣多,聖體,若何?上曰,一樣矣。上乘玉轎,詣翼陵,至齋室門外,通禮跪啓請降輿,上降輿,入謁陵禮板位,行四拜禮訖。仍詣陵上奉審,王世子及承史·閣臣·陵司,以次陪從,上還詣板位,行辭陵禮,出紅箭門外。上曰,王世子問安置之。出駕敎上曰,問安勿爲之。出駕敎上乘輿,還詣明陵齋室,少頃,通禮跪啓請外辦,上乘輿詣弘陵,通禮啓請降輿,上降輿入齋室。上曰,王世子問安置之。出駕敎上曰,問安勿爲之。出駕敎通禮跪啓請外辦,上乘輿至紅箭門外,通禮啓請降輿,上降輿,入謁陵禮板位,行四拜禮訖。仍詣陵上奉審,王世子及承史·閣臣·陵司,以次陪從。上還詣板位,行辭陵禮,仍出紅箭門外,上乘輿入齋室。上命書傳敎曰,自陵洞口,至崇禮門外,捧上言。又命書傳敎曰,百官揷羽,上曰,京畿監司,率各務差使員入侍。出駕敎行都承旨洪起燮,假注書洪在喆·林永洙,記事官李景在·李穆淵,京畿監司徐長輔,驪州牧使李晉淵,長湍府使朴蓍會,龍仁縣令鄭東龜,漣川縣監柳本學,重林察訪金潤龜,平邱察訪朴載豐,楊州牧使徐有榘,高陽郡守宋祥來偕入進伏訖。上命奏京畿監司及各務差使員職姓名,長輔以下以次起伏奏訖。上曰,無弊瘼乎?長輔等對曰,無弊瘼矣。上命退,承史以下以次退出後,鼓三吹,通禮啓外辦。上改具戎服,出齋室,乘駕轎,出陵洞口。宣傳官,跪稟鳴金二下,吹打作,進發至龍峴。上以步轎踰峴,復乘駕轎,還詣晝停所,命周·奎鉉追到奏曰,臣等敬奉下敎,進詣敬陵·昌陵·順懷墓奉審則無頉矣。上曰,唯。少頃命三吹,通禮跪啓請外辦。上出幕次,乘駕轎,宣傳官,跪稟鳴金二下吹打作,進發至碌磻峴,上以步轎踰峴,還御駕轎進發,至慕華峴。上曰,觀光士女衆多,日勢已昏。命宣傳官持信箭,分詣崇禮門·昭義門·敦義門·興仁門仍留,而以此意,諭于觀光士女,無至奔競之弊,可也。上以步轎踰峴,還御駕轎,進發至崇禮門外,宣傳官,啓稟鳴金三下,吹打止,入崇禮門·敦化門·進善門·肅章門·協陽門,命起燮解嚴。仍入宣化門還內,諸臣以次退出。
上在昌德宮。停常參·經筵。
大殿·中宮殿·世子宮,內閣·政院·玉堂,翌日口傳問安。答曰,知道。世子嬪宮,口傳問安。答曰,知悉。大殿,朝廷二品以上·六曹堂上,翌日單子問安。答曰,知道。
藥房都提調沈象奎,提調李錫奎,副提調洪起燮啓曰,祗謁仙寢,聖慕克伸,日吉辰良,回鑾萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
任鼎常啓曰,明日常參·經筵,取稟。傳曰,停。
柳季麟啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于任鼎常曰,禮房承旨,馳詣宗廟·景慕宮,奉審摘奸以來。
洪起燮啓曰,藥房三提調,持湯劑來待矣。傳曰,封入。
以明陵陵官以下別單,傳于任鼎常曰,別檢成好謙,參奉宋欽成竝陞六,員役等依前例爲之,太廟守僕等,令該曹木布題給,翼陵·弘陵陵官,亦爲陞六,已陞六者陞敍。
任鼎常啓曰,今此京外上言九十一張內,八十二張,以猥濫拔去,九張,分下各該司次捧入之意,敢啓。傳曰,知道。
柳季麟啓曰,大司憲宋穉圭在外,執義趙忠植,掌令金啓淵·尹師殷牌不進,持平尹升烈·李發源未署經,監察茶時之意,敢啓。傳曰,知道。
以執義趙忠植,掌令金啓淵·尹師殷,司諫李海淸,正言李秉溫·趙秉鉉牌不進罷職傳旨,傳于柳季麟曰,只推。
任鼎常,以弘文館言啓曰,上番闕直,事甚未安。副應敎徐淇修,校理尹正鎭,副校理金盛淵·洪永觀,竝卽牌招,以爲推移入直之地,何如?傳曰,允。
又以司饔院監膳提調意啓曰,各殿宮日下生雉,全數代封矣。今則秋節已屆,山雉漸出,明日爲始,日下生雉,依例復舊封進之意,敢啓。傳曰,知道。
柳季麟,以兵曹言啓曰,今八月各廳堂下武臣朔試射,臣曺連因有故,不得爲之之意,敢啓。傳曰,知道。
又以訓鍊都監言啓曰,本局分授都城西曲城南邊第一城廊近處體城二間許頹圮處,今八月二十九日爲始,改築之意,敢啓。傳曰,知道。
又以禁衛營言啓曰,本營哨官梁煥國,起鬧渠廳,留陣闕到,揆以師律,萬萬駭然。決棍汰去之意,敢啓。傳曰,知道。
又以兵曹言啓曰,今番明陵行幸時,隨駕將官·將校·軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番行幸時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番明陵行幸時,隨駕將校·軍兵等處,乾犒饋,依定式,磨鍊分給之意,敢啓。傳曰,知道。
又以義禁府言啓曰,前右通禮柳榮五,拿問處之事,傳旨啓下矣。柳榮五下去京畿楊根地云,依例發遣府羅將拿來,何如?傳曰,待待命拿囚。
忠淸監司徐俊輔疏曰,伏以臣辭不獲命,今將赴任矣。臣之父母墳山,在於京畿抱川地,曠省之餘,又當遠離,行前榮掃,情理則然,伏望特許恩暇,俾伸至情焉,臣無任云云。答曰,省疏具悉。卿其往省焉。
丙戌八月二十九日辰時,上御熙政堂。藥房入診入侍時,都提調沈象奎,提調李錫奎,副提調洪起燮,假注書洪在喆,記事官李景在·李穆淵,直閣李嘉愚以次進伏。醫官李命運·安橚,以次進伏楹外訖。象奎曰,曉霜晝曝,涼燠不調,終日勞動之餘,夜間聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,世子宮隨駕之餘,勞動亦多,氣候,何如?上曰,一樣矣。象奎請醫官入診,上可之。命運·橚等,以次診候訖,奏曰,脈候左右三部調勻,而頃進湯劑,係是調理之劑,而間有停止之命,當此涼生之辰,以爲繼進之地,似好矣。象奎曰,臣等退去,謹當與諸醫官,議定以入矣。上可之。象奎曰,自九月爲始,藥蟹醢,例爲沈入而節氣尙早,姑未成熟云,待成熟沈入之意,敢達矣。上曰,唯。進御香砂君子湯,自今日一貼式煎入事。出榻敎上命大臣就座。仍命退,諸臣以次退出。
上在昌德宮。停常參·經筵。
李奎鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來初五日朝參日次矣,敢稟。傳曰,停。
柳季麟啓曰,玉堂備員間視事頉稟之意,敢啓。傳曰,知道。
洪起燮啓曰,藥房副提調持湯劑來待矣。傳曰,封入。
洪命周啓曰,右承旨金炳朝今日不爲仕進,卽爲牌招,何如?傳曰,許遞,前望單子入之。
承旨前望單子入之,李翊會落點。
洪命周啓曰,新除授左副承旨李翊會,卽爲牌招,何如?傳曰,允。
又啓曰,兼弼善金正喜掃墳呈辭,不書年月,致勤下敎矣。奏御文字何等審愼,如是疎忽?事甚未安。臣之矇然捧入,不勝惶悚,而當該弼善,不可無警,推考,何如?傳曰,允。
傳于任鼎常曰,戶工換房。
以副應敎徐淇修,校理尹正鎭,副校理金盛淵·洪永觀牌不進罷職傳旨,傳于李翊會曰,只推。
柳季麟,以弘文館言啓曰,應敎未差,校理李是遠受由在外,副應敎徐淇修,校理尹正鎭,副校理金盛淵·洪永觀傳旨未下,本館上番闕直,事甚未安。修撰尹錫永,副修撰洪彦謨·洪晩燮,竝卽牌招,以爲推移姑陞入直之地,何如?傳曰,允。
又以弘文館言啓曰,上番闕直,事甚未安。副應敎徐淇修,校理尹正鎭,副校理金盛淵·洪永觀,旣有只推之命,竝卽牌招,以爲推移入直之地,何如?傳曰,允。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于李翊會曰,只推。
李翊會啓曰,大司憲宋穉圭在外,執義趙忠植,掌令金啓淵·尹師殷牌不進,持平尹升烈·李發源未署經,監察茶時之意,敢啓。傳曰,知道。
以執義趙忠植,掌令金啓淵·尹師殷,司諫李海淸,正言李秉溫·趙秉鉉牌不進罷職傳旨,傳于李翊會曰,只推。
柳季麟,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月二十四日辰時,衣襨香燭祭品奉詣吉日,同月二十五日卯時俱吉云。以此日時擧行之意,敢啓。傳曰,知道。
李奎鉉,以備邊司言啓曰,本司武郞廳李顯稷奔走勤仕,已滿十五朔,依例六品遷轉事,捧承傳施行,何如?傳曰,允。
又以禁衛營言啓曰,謹依成冊啓下,御前前排牢子趙億伊等三十名,巡令手金鐵柱等二十八名,挾馬旗手金俊哲等十二名各木一疋,信箭手朴龍順等二名各木二疋,施賞之意,敢啓。傳曰,知道。
又以御營廳言啓曰,謹依判下,前排軍信箭手二名各木二疋,牢子三十六名,巡令手三十四名等處各木一疋,施賞之意,敢啓。傳曰,知道。
又以刑曹言啓曰,今八月二十四日二所巡廳啓辭內,去夜三更量,外三門門考後,因爲鐘閣摘奸時,白衣八九人,酗酒街上,傍若無人,故執捉問之,則渠曰捕校云云。問其軍號則不知,又問通符,則所謂李遷成,橫竹不屈,語逼監軍,監軍所重,何等嚴重,而如此頑悖之漢,令秋曹照法嚴繩,何如?傳曰,允事,命下矣。捕校之白衣作黨,乘夜酗挐,事係變怪,故伊時目覩之巡廳所屬及該捕校處,嚴加盤覈,則書員姜敬文所供內,以爲,伊夜逢着捕校於鍾街,言詰後草記,卽巡將折衝崔英泰,而草記中欲爲藉重,以監軍冒錄,其外事渠以監軍陪吏,巡往宮城,不能目見云。使令李大喆,軍士金興得所供內,以爲,渠等隨陪巡將,巡到鍾街,則捕校五六人,聚立路傍,故各問軍號後,又考通符,則各各出示後,捕校一人回顧曰,旣問軍號,又考通符,可謂疾之已甚矣。巡將尤加發怒,以橫竹不恭等說,無限恐喝,將欲草記,執捉捕校,驅到一帿之地,問其姓名,仍卽放送矣。捕校來問巡將姓名於官牌,則巡將緣此轉激,以至草記之境,其時捕校,不過五六人,而果不見酒醉之色云,捕校李遷成所供內,以爲,渠等五人,俱以譏校,逢着巡將,各通軍號後,巡將又考通符,故以不然之意,自語於口,巡將橫發怒氣,將欲草記云,而渠則遜辭發明而已,少無所犯之事云矣。觀於諸人之供招,參以該廳之草記,則本事自多爽實,擧措極爲駭妄,以巡將而冒稱監軍,已是愚濫,而捕校數爲五人,而虛張以八九,伊夜初不酗酒,而曰以酗酒,軍號各各實對,而又以不知爲辭,奏御文字,何等審愼,而渠以幺麽一巡將,急於構捏,變幻事狀,肆然草記,失實如此,此不可尋常處之。當該巡將崔英泰,令該府拿問嚴勘,巡將旣是奉御牌行巡之人,則捕校李遷成之橫竹不恭,亦涉可駭,自臣曹考律勘處,何如?傳曰,允。
又以義禁府言啓曰,刑曹啓辭內,當該巡將崔英泰,令該府拿問嚴勘事,允下矣。崔英泰今方待命,拿囚之,敢啓。傳曰,知道。
任鼎常,以弘文館言啓曰,應敎未差,校理李是遠在外,上番連日闕直,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
同義禁鄭漪疏曰,伏以,臣所帶金吾兼銜,與本府判事臣金在昌自是應避,已在當遞,而月前之罪犯擅離,久淹疾病,未免虛縻,日來之祗肅見任,連値齋戒,不得仰瀆,玆敢援例陳章。伏乞聖明,俯垂鑑諒,特命遞改,以存公格,俾安私分,臣無任云云。答曰,省疏具悉。所請依施,
上在昌德宮。停常參·經筵。
夜四更五更,灑雨下雨,測雨器水深三分。
任鼎常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,藥房副提調持湯劑來待矣。傳曰,封入。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于柳季麟曰,只推。
任鼎常啓曰,大司憲宋穉圭在外,執義趙忠植,掌令金啓淵·尹師殷牌不進,持平尹升烈·李發源未署經,監察茶時之意,敢啓。傳曰,知道。
以執義趙忠植,掌令金啓淵·尹師殷,司諫李海淸,正言李秉溫·趙秉鉉牌不進罷職傳旨,傳于任鼎常曰,只推。
柳季麟,以弘文館言啓曰,應敎未差,校理李是遠在外,上番連日闕直,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于柳季麟曰,只推。
任鼎常,以戶曹言啓曰,慶熙宮殿閣以下諸處及內各司修繕之役,纔已告訖,而挽近以來,營役殆無虛歲,工費極其浩大,事體亦甚悚惶,大抵棟宇之朽傷頹圮,專由於雨水之滲漏,雨水之滲漏,專由於覆瓦之罅隙。故在前每年都下瓦子,於各所掌營繕,使之春秋修改,而近久廢弛不行,以致許多滲漏,許多頹圮,而乃有此營役之浩大矣。今當營役告訖之餘,不可無善後之圖,此後一依舊例,隆福殿·光明殿十二別堂及內各司四處所修改容入瓦子,參量分數,從厚磨鍊,常大瓦防草合八千二百張,竝匠料,每年春秋,分半上下於營繕該掌,一有罅隙滲漏處,則俾卽這這改覆,毋或有經春經夏,曠久抛置之患,實合事宜,而且其瓦子之罅隙滲漏,蓋由於樹木枝柯之叢鬱陰翳,敗葉腐草之積久成堆,雨雪渟滀,不能流下之致。此後則每於雨漏修改之際,不但以瓦子之改覆,爲目下彌縫之道,務令薙草掃葉,剪除枝柯,而內而殿閣,外而各司,上自屋宇,下至階砌,一或有草葉之不除,修掃之不精,則當該營繕官員,自臣曹草記,從重論勘,下屬移法司刑配之意,申明分付,而守直中官與衛將,亦不可無常時不能董飭之責,竝一體草記重勘,至於壁塗窓戶鐵物及墻垣瓦子等物,有毁劃閪失,破脫疎漏之弊,而執頉於春秋奉審之時,則守直中官衛將,竝卽論勘事,定式施行,何如?傳曰,允。
又以訓鍊都監言啓曰,本局把摠李煥奎身病甚重,勢難察任,改差,何如?傳曰,允。
又以禁衛營言啓曰,本營騎士將具允鼎身病猝重,勢難察任,改差,何如?傳曰,允。
又以義禁府言啓曰,慶尙監司趙寅永啓本內咸安郡守崔祉鉉,令攸司稟處事,啓下矣。崔祉鉉時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
任鼎常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于任鼎常曰,韓判府事掃墳時,給由馬,澆奠床備給。
洪起燮啓曰,藥房提調·副提調持湯劑來待矣。傳曰,封入。
任鼎常啓曰,行都承旨洪起燮藥院進,左承旨洪命周,右承旨李奎鉉,左副承旨李翊會不爲仕進,右副承旨柳季麟受由在外,院中只有臣一人,伴直無人。左副承旨李翊會,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書林永洙身病猝重,勢難察任,今姑改差,何如?傳曰,允。
又啓曰,行都承旨洪起燮藥院進,左承旨洪命周,右承旨李奎鉉不爲仕進,左副承旨李翊會牌不進,右副承旨柳季麟受由在外,院中只有臣一人,伴直無人。右承旨李奎鉉,所當牌招,而拘於廳規,不得請牌,何以爲之?敢稟。傳曰,與同副承旨竝許遞,前望單子入之,待下批,牌招察任。
承旨前望單子入之,李志淵·金炳朝·申絅·朴蓍壽·李恒權·朴晦壽落點。
任鼎常啓曰,新除授承旨李恒權以前任會寧府使,方在罷散中,何以爲之?敢稟。傳曰,敍用牌招。
又啓曰,左邊捕盜大將申絅,移拜承旨矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍任。前職承旨未差之代,前望單子入之,待下批,牌招察任。
承旨前望單子入之,徐耕輔落點。
兵曹,左邊捕盜大將申絅仍任前職事,承傳。
林永洙改差,代以柳夏永爲假注書。
傳于朴蓍壽曰,再明日弘文提學牌招,七夕製通方外爲之,試紙用大好紙。
傳于李志淵曰,西·北兩道道科試官往來之際,列邑民弊可念,纔已詢問大臣,大臣之意,亦以爲然,自京差送,姑爲置之,令兩道道臣主試試取,副試以下,以道內秩高守令差定擧行事,分付。
以左副承旨李翊會牌不進罷職傳旨,傳于朴晦壽曰,只推。
傳于李志淵曰,政官牌招開政。
有政。吏批,行判書金在昌進,參判申絢未肅拜,參議金蘭淳牌不進,左副承旨金炳朝進。以李魯集爲大司諫,尹心圭爲獻納,南履懋爲應敎,金學淳爲禮曹參判,柳河源爲右尹,李奎鉉爲禮曹參議,金逌根爲同義禁,高萬九爲監察,宋欽成爲敦寧主簿,李源益爲明陵別檢,黃鍾林爲明陵參奉,申絢爲同經筵,沈公鼎爲翼陵參奉,李源膺爲弘陵參奉,李必玉爲連原察訪,文慶愛爲濟原察訪,學正單張鉉喆。
兵批,判書朴宗薰進,參判洪時濟病,參議兪理煥病,參知李衡柱入直,右承旨李恒權進。以金履喬爲知事,柳河源·李忠運爲副摠管,宋鍊·柳曮·李時謙爲僉知,趙建洙·成有敏爲五衛將,鄭邦采·金達鍊爲忠壯將,李義輔·宋光洙爲慶熙將,具鏘和爲都摠都事,權載秉爲訓鍊主簿,柳亨植爲守門將,大護軍金基厚,護軍李文會·洪起燮·李羲準·金學淳·申絅,副護軍洪命周·李奎鉉·李翊會·柳季麟·任鼎常·金喆遠·姜穆,副司直趙萬協·沈能栻·任文白·朴鳴和,副司果成好謙·宋欽成·洪應謨·閔致遠,副司正李應謙·李煥絅以上竝單付。
吏批,再政。以具行益爲禮曹正郞,全道海爲禮曹佐郞,鄭禮容爲司僕正,金基石爲宗簿主簿,知義禁單金逌根。
兵批,再政。以韓宅履爲訓鍊主簿,李南轍爲武兼,同知單李義輔,僉知單趙建洙。
金炳朝啓曰,行大司諫李文會,獻納趙萬協下諭後過限不上來,竝依定式遞差傳旨及禁推傳旨,捧入之意,敢啓。傳曰,知道。
以大司諫李文會,獻納趙萬協禁推傳旨,傳于金炳朝曰,分揀。
李恒權,以弘文館言啓曰,應敎未差,校理李是遠在外,上番連日闕直,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于金炳朝曰,只推。
金炳朝啓曰,大司憲宋穉圭在外,執義趙忠植,掌令金啓淵·尹師殷牌不進,持平尹升烈·李發源未署經,監察茶時之意,敢啓。傳曰,知道。
以執義趙忠植,掌令金啓淵·尹師殷,司諫李海淸,正言李秉溫·趙秉鉉牌不進罷職傳旨,傳于金炳朝曰,只推。
以吏曹參議金蘭淳牌不進罷職傳旨,傳于金炳朝曰,只推。
以同副承旨徐耕輔牌不進罷職傳旨,傳于李恒權曰,許遞,前望單子入之。
承旨前望單子入之,鄭基善落點。
金炳朝,以御營廳言啓曰,去夜初更量,幼學李源犯夜,被捉於本廳邏卒處,依例移送秋曹之意,敢啓。傳曰,知道。
朴晦壽,以刑曹言啓曰,因御營廳啓辭,去夜初更量,犯夜幼學李源,移送秋曹事,命下矣。李源依更數,決笞三十度後,放送之意,敢啓。傳曰,知道。
又以義禁府言啓曰,再明日七夕製通方外爲之時,本府都事皆爲赴擧,只有武都事一員,本府入直,當直入直,公事回公都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,保放罪人趙岐·李復淵·李觀植等還囚捧供以入,而病勢俱爲未差,竝仍爲保放之意,敢啓。傳曰,知道。
義禁府啓目,都摠府副摠管趙岐·李復淵·李觀植等原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,忠淸水虞候李煥周矣原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,通禮院相禮韓鍾運矣原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,通禮院右通禮柳榮五矣原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,二所巡將崔英泰矣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
判府事韓用龜箚曰,伏以,臣之父母墳山,在於始興地,程途不滿一舍而近矣。臣於年前,猥陳私懇,仰請從便往省,伏蒙恩許,今何敢復煩宸聽,而第臣又有情理之切至者,以亡兄葬地之不利,方營移窆他所,而只有一箇螟孫,不足以幹蠱,臣雖癃病,竊願省墓歸路,轉進廣州地,躬審所占新穴,則庶無遺憾於終事之地,而不敢越例擅行,短箚呼籲。伏乞聖慈,俯賜鑑諒,特許數日之暇,俾遂微願,千萬顒祝。取進止。答曰,省箚具悉卿懇。所請依施。仍傳于任鼎常曰,此批答遣史官,傳諭于韓判府事。
戶曹判書鄭晩錫疏曰,伏以,仙寢祗謁,聖慕克伸,鑾蹕穩旋,玉體冞康,大小群情,無不胥欣,而況在陪扈之列者,益不任忭幸之忱。仍伏念,臣賤疾漸至沈痼,重任末由堪勝,向控衷懇仰祈恩免,及伏承批旨,諭之以從當有體諒之日,臣誠且惶且感。竊自謂賤品癃廢,已蒙天日之鑑燭,鞶帶之褫,必不待終朝,日夕顒祝,月已四改,而尙此縻爾,益底瘝厥,臣於是乎悚蹙悶隘,莫省所措。噫,臣族旣單寒,跡甚孤畸,又無一藝一能之可稱,而通藉四十有餘年,蒙被兩聖朝至仁厚渥,山岳不足比其隆,河海不足喩其深,苟有涓埃酬報之道,湯火之所不避,薤粉之所不辭,顧此峻秩榮祿,夫何所厭苦,而必欲辭避哉?況又旣承體諒之恩敎,臣當奉如金石,信如四時,少須臾黽勉蹲冒,恭俟處分,卽臣分義之所當然,更何敢以祈免二字,唐突呼籲哉?雖然臣之情實,實有所萬萬不獲已者,蓋其衰朽澌鑠之病,漸益添劇,有如赴壑之波,不能暫住,迎霜之葉不能久支,危症敗兆,疊見層生,今日加於昨日,是月甚於前月,五官俱廢,一縷僅延,發語而忽忘前後,臨事而全昧頭尾,將何以句檢八路之財賦,照管百司之支調乎?是以簿書之逐日堆案,茫然懵然,如夢如醉,惟謹署紙尾,一若藍丞之爲,凡厥用度之濫觴而無所均節,奸竇之尾閭而無所防遏,隨處毁劃,有不勝言,暫時牽補,亦無其望,一日不遞,貽一日之害,二日不遞,添二日之弊,必將至於壞了全局,更無餘地,雖有智者,無以善其後矣。然後始許臣遞免,而加之誅殛,亦何補於事哉,此臣所以不避僭猥,不嫌煩屑,一籲再籲,至於屢籲而不知止者也。苟或有一半分可以勉强陳就,而罔念當官而盡分,乃欲避事而占便,則其辜恩負國之罪,非但國人之所共棄,神必憎之,天必殛之,臣何敢爲此哉?且於日間,觸冷挾滯,轉成感疾,風眩發作,精神昏霿,痰濕流注,腰脅牽痛,貼席廢食,不省四到,曹中事務,全然抛閣,向所謂謹署紙尾,亦不能依樣畫葫,曠職之中,尤爲曠職,惶汗沾背,憂悸交懷,病上添病,反不若速死之爲愈,其情誠悲且窮矣。何敢自阻於仁覆之天,而不思所以仰首鳴號,冀蒙其曲遂竝生之澤哉,玆敢冒昧披瀝,干瀆崇嚴。伏乞聖慈,察臣苦懇之不可强抑,諒臣重任之不可虛縻,特垂哀憐,亟許鐫免,以幸公私,千萬血祝。臣無任云云。答曰,省疏具悉。前批屬耳,豈無商量?勿辭行公。
全羅監司曺鳳振疏曰,伏以臣猥以湔劣之才,冒膺藩寄之重,兩載在任,一無攸爲,旣蔑絲毫之報,徒積尸素之譏,每自循省,冞增悚恧。仍伏念,臣賦命畸窮,夙遭險釁,齒甫弱冠,奄失母慈,中年禍故,又違庭訓,哀此孤露,何怙何恃?只有一弟,相依爲命,而年來官守有方,參商各分,西南踔遠,夢想徒勞,始於月前,幸得來會,湛翕之樂,纔過數旬,無何之祟,遽嬰二豎,湖外客館,竟至不救,枕股一慟,五內失守,忽忽無生世之念,撫躬悼歎。此何人斯?歷數平日之愆殃,實多私心之尤悔,臣素孤單,福分眇少,而兄弟竝朝,門闌太耀,臣又冥升不已,濫躋崇顯,全昧處謙之義,有忽履盈之戒,物忌鬼猜,禍延于弟,痛恨靡及,冤酷冞切,而旅襯莫淹於遐土,哀紼纔返於故山,瞻望啜泣,若窮無歸,臣於喪威震剝之餘,心肝摧裂,神精遁喪,譬如先秋之蒲柳,卒遌風霜,擁腫之樗櫟,重被雷火,雖尋常簿書之期會,訟牒之題判,亦無以自力酬接。而況秋序已深,巡審在卽,朝家之設置方伯,周行部內,諮諏謠俗,省察耕斂,意有攸在,事非徒然,而以臣今日情地,非但强策無路,纔收憑尸之淚,益切孔懷之慟,尙何忍擁牙纛行廚傳,馳騖列郡,自同平常者哉?緣臣私故,妨及公務,致使藩任應行之事,將至因循擔閣之境,此已是萬萬惶阨者,而且以情理言之,喪車卽遠,而未隨執紼之行,營窆有期,而又阻臨壙之訣,貪榮懷祿,視事如故,不思所以丐免歸葬之計,則其在同氣之間,亦係常情之外,以公以私,顧何可時日蹲仍乎?見今査陳未了,秋務旁午,而際玆悲遑,未免瘝廢,此尤臣悚悶之一端,氷炭交中,按住不得,玆敢疾聲哀籲於閔覆之下。伏乞聖慈,特垂矜諒,亟許遞改,俾得納節尋鄕,趁期會下,以伸切至之情,千萬泣祝。臣無任云云。答曰,省疏具悉。情理雖曰可悶,公私亦有先後之別,當此秋務方張之時,豈可遽議遞易乎?勿辭察任。
淮陽縣監洪羲祖疏曰,伏以,臣才乏適用,學未通方,而恩蔭所及,濫從大夫之後,報效蔑如,愧懼常切,況臣父休致,聖眷愈隆,自玆以往,始可就閑調將,俯伸情私,而纔叨銀臺,復畀名區,山出甘泉,庖有肥肉,至渥淪肌,微誠感骨,每見臣之病父,一衣一食,粗得其宜,則竊自祝于心曰,是皆我聖上賜也。旣又自語于心曰,粟米絲麻,出自淮民,淮民我殿下之赤子也,殿下之除臣是邑,豈專爲私門惠養之地已乎?抑使之求芻與牧,而不使其赤子塡壑而無告也。臣非木石,寧不怵焉于中,思所以報效萬一,而弊到極處,民將盡劉,中夜寤歎,怛然不知淚被面矣。今此淮陽,處在孔道,土瘠而賦重,民窮而財詘,三政俱病,百瘼咸萃,山高水寒,播晩霜早,十年一熟,九荒八歉,板屋葛屨,閭里蕭然,民不聊生,朝居夕流,籍編蝛蛜之室,軍簽蝙蝠之名,惟有大民饒戶之安土重遷者,若干戶坐受池魚之殃,若此而不出十年,誠有闔境邱墟之慮。所以前前縣監臣徐有榘報營轉聞,請得空名帖四百張,買取雌牛一百十七頭,分授各里,以爲資農勸懇之本,而收其雇貰三百餘兩,防給各里虛名一百餘額之布,其所不足,尙爲三百餘額,未及究竟,旋卽去官。一年之內,再經遞易,畢竟如臣愚劣,待罪見任,才識淺拙,彌綸沒策,弊源旣深,財力且綿,縱有救焚拯溺之心,莫知對症投劑之道。迺於昨冬,招集境內大小民之稍知事理者,問其捄弊之方,則請依古人鄕約力役相助之義,境內大民及校生·退吏·退校之免役者,各自里中,收聚錢財,結契取殖,以防各里虛名之布。且以官吏幻弄之弊,請於各其面里,從大小定爲某軍幾額,永勿移動,有闕則自該里代定,其中虛額之布,自契中防納,庶爲不擾民括閑丁之要道云。故臣謹從其願,成給面里案簿,則虛額幾乎半減,而里契所殖,今幾充其虛名之布,頗有責效之望,而各軍保二兩布價外,所謂後錢名色及京司雜費,數甚夥然,皆出於民,莫非淮民切骨之瘼。故以牛貰三百兩防給,又有不足之數,以烽武士除番錢二百兩,推移充代,而牛隻若不定數,則年久之後,反易爲弊,故待其孳息,限四年以二百十匹定爲恒數,以其耕貰,盡防各軍保後錢及京司雜費。成出節目,如是牽架,恒年納布,保無徵鄰徵族之患,然最其中禁·御兩營上番軍,尤多闕額,蓋其上番時京營情債,歲增年加,新軍殆過四十緡,舊軍亦不下數十緡,通計一哨上番之費,則殆千有餘金。故民之謀避番軍,視若死地,塡闕之際,輒致騷擾,一額告缺,十家離散,十額將簽,百人逃躱。雖今日充代,必明日復故,臣先期約束於各面,其上番軍資保身布,自本面每年收斂,留掌長殖而上番時則資送元軍,防番時則依例上納,至若京營情債雜費,以向所謂里契中剩條,推移添補略有頭緖,而上番尙隔二年,目下姑無現效,事近空言,民尙不信。兩營番軍資保一百餘虛額,實無塡充之道。故臣某樣區處,限千金分給各面,買取田土,名之曰番田,使各其面收稅,以爲番軍情費之資,然本縣土地,三年一畬,直雖滿百,利不贏十,所持甚狹,而所欲甚奢,若非二十年儲畜,所謂番田,將無食效之望,番軍亦無資送之策,徵括之害,又復如前而已。今若限五次停番,使得二十年儲畜,以應及時之用,則縣無徵發之擾,民無蕩析之苦,未必無補於朝家愛民恤窮之政矣。噫,臣雖無狀,豈不知宿衛之軍所重自別,而第念,疲氓病丁,鬻子蕩産,執戟守門,垂頭蹙頞,茫然不識親上之義,烏在其守衛輦轂之意哉?且聞曾前外邑,或有疏請停番,特蒙許施之例,故臣不勝區區愚悃,玆敢猥瀆崇聽。伏乞聖明,下臣此疏於廟堂,詢其便否,特許本縣案付禁衛營上番軍一百五十五名,御營廳上番軍八名限五次停番,以紓民力,以安軍心,千萬顒祝。臣無任云云。省疏具悉。疏辭令廟堂,稟處。
上在昌德宮。停常參·經筵。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴蓍壽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,新除授同副承旨鄭基善時在忠淸道結城地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,徐耕輔落點。
朴蓍壽啓曰,藥房提調·副提調持湯劑來待矣。傳曰,封入。
傳于朴蓍壽曰,藝文提學待明朝牌招,七夕製試取以來。
傳于朴蓍壽曰,此不過自營閫譏詗究覈之事,何至徑先密啓乎?原啓還下送,此意亦令道臣知悉。
傳于朴蓍壽曰,承旨未差之代,前望單子入之。
承旨前望單子入之,李基栽落點。
朴晦壽,以弘文館言啓曰,校理李是遠在外,上番連日闕直,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于朴晦壽曰,只推。
傳于朴晦壽曰,在外賓客許遞,前望單子入之。
傳于朴晦壽曰,在外及有實故春坊與司書,竝許遞,前望單子入之。
賓客前望單子入之,洪羲俊落點,左賓客單朴宗薰,右賓客單洪羲俊。
春坊前望單子入之,輔德李奎鉉,兼輔德金蘭淳,司書朴容壽落點,弼善李憲瑋,兼弼善徐左輔添書落點。
朴晦壽啓曰,新除授弼善李憲瑋以前任龍岡縣令,方在解由未出中,何以爲之?敢稟。傳曰,勿拘。
朴晦壽,以弘文館言啓曰,校理李是遠在外,上審連日闕直,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,與新除授應敎南履懋,一體牌招,以爲推移入直之地,何如?傳曰,允。
以應敎南履懋牌不進罷職傳旨,傳于朴晦壽曰,只推。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮再牌不進罷職傳旨,傳于朴晦壽曰,只推。
金炳朝啓曰,大司憲宋穉圭在外,執義趙忠植掌令金啓淵·尹師殷牌不進,持平尹升烈·李發源未署經,監察茶時之意,敢啓。傳曰,知道。
以執義趙忠植,掌令金啓淵·尹師殷,司諫李海淸,正言趙秉鉉·李秉溫牌不進罷職傳旨,傳于金炳朝曰,只推。
朴蓍壽,以訓鍊都監言啓曰,本局局別將金衡遠身病甚重,勢難察任,改差,何如?傳曰,允。
又以訓鍊都監言啓曰,本局分授都城西曲城南邊第一城廊近處體城二間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
義禁府啓目,粘連向前柳榮五亦,時帶軍銜,擅自下鄕,殊甚可駭,以此照律,何如?判付,啓依允。又啓目,粘連向前李煥周亦,五十塊茯苓,三日內責納於島民,大是科外,至登繡啓是白乎所,此非計贓之物,而終難免其罪,以此照律,何如?判付,啓依允。又啓目,粘連向前趙岐·李復淵·李觀植等亦,謂有病故,互相推諉,摠府省記,只以一員書塡,事甚駭然,難逭應直不直之罪,竝只以此照律,何如?判付,啓依允。又啓目,粘連,向前韓鍾運亦,相禮擧行,不啻生疎,至有承宣請罪,誠甚可駭,以此照律,何如?判付,啓依允。又啓目,粘連向前崔英泰亦,巡廳草記中,巡將換書以監軍者,大是駭然,難逭重罪,以此照律,何如?判付,啓依允。
金炳朝,以義禁府言啓曰,保放罪人趙岐·李復淵·李觀植等還囚議處以入,而諸囚病勢一向未差,竝仍爲保放之意,敢啓。傳曰,知道。
弘文館提學洪羲俊疏曰,伏以,臣重叨文苑之任,居然歲將周矣。猥以無似之姿,遽忝匪分之職,感激嚴畏,冒沒承當,殫竭魯鈍之才,思效尺寸之勞,凡於代撰之詞,考試之役,蓋嘗一二次驅策蹇拙,而內省自愧,如負大何,向於春夏之間,再呈辭單,輒蒙加由,恩出格外,至今蹲據,冞切悚恧。昨日伏見傳敎下者,有再明日弘文提學牌招,七夕製設行之命,臣旣忝是任,敢不蹶趨承,而第伏念,臣年紀已至衰朽,疾病漸益癃痼。少一勞動,落下數層,筋力奔走,實無其望,而近因夏秋之交換,連値潦霖之乖和,素患風濕之貞疾,一倍添劇。臂脚麻木,腰脅牽引,全軀痿痺,成一籧篨,房闥之起居須人,鍼灸之治療罔效,重以寒感外襲,食滯內壅,殆過數朔,委頓呻囈,乃於日前,見差享官,義重攝行,强病驅馳,觸冒霜冷,宿症重發,歸卽昏倒。胸膈痞塞,而頑痰凝結,嘔逆益甚,而食飮全却,腹腸絞痛,溏泄頻作,氣息喘促,神精迷亂,貼席叫苦,不省四到。所患諸症,無非危惡,而最是泄便,終日遺瀉,渾身臭穢,元氣從以澌削,衰軀實難堪勝,時月之內,萬無起動之望,成命之下,末由承膺,伏枕隕越,不勝惶隘之至。與其當日之違召,固宜前期而陳懇,玆敢忙構短章,疾聲哀籲於仁覆之下。伏乞聖慈,察臣病之難强,念試體之至重,亟命鐫臣提學之任,卽賜變通,以幸國事,以安私分,千萬顒祝,臣無任云云。答曰,省疏具悉。卿其勿辭,調理行公。
同副承旨徐耕輔疏曰,伏以,臣與右副承旨臣朴晦壽,有妻叔姪應避之嫌,揆以格例,自在當遞,敢陳短章,仰瀆宸聽。伏乞聖上,俯賜鑑諒,亟行遞改,以存公格,以安私分,不勝幸甚,臣無任云云。省疏具悉。所請依施。
上在昌德宮。停常參·經筵。
藥房提調李錫奎,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,山林外,在外有實故臺諫,竝許遞,前望單子入之。
朴蓍壽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李志淵啓曰,知義禁金逌根,右尹柳河源除拜後過三日不爲出肅,竝依定式推考警責,仍卽牌招察任,何如?傳曰,允。
朴蓍壽啓曰,藥房提調·副提調持湯劑來待矣。傳曰,封入。
金炳朝啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫李志淵,司諫金周默,獻納趙冀永,正言李集運·閔養世,執義朴升鉉,掌令南達孫·李麒峻,持平朴英載·辛碩林落點。
朴晦壽啓曰,藝文提學朴宗薰牌不進推考傳旨,今方捧入,而七夕製命下之後,如是違牌,事甚未安。更爲牌招,何如?傳曰,仍以前牌催促,違牌勿爲呼望。
傳于朴蓍壽曰,左承旨持此御題,與藝文堤學,偕往泮宮,試取以來。
朴蓍壽啓曰,臣與藝文堤學朴宗薰,偕往泮宮,七夕製儒生試取,則收券爲一千六百五十六張矣。捧入之意,敢啓。傳曰,知道。
傳于朴晦壽曰,在院承旨竝試官加差下,使之分考,入直閣臣,兵曹郞廳,對讀官加差下。
朴晦壽,以弘文館言啓曰,校理李是遠在外,上番闕直,已至多日,事甚未安。應敎南履懋,副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮旣有只推之命,竝卽牌招,以爲推移入直之地,何如?傳曰,允。
傳于朴晦壽曰,弼善·司書,竝許遞,前望單子入之。
春坊前望單子入之,弼善李憲瑋,司書南履懋落點。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于朴晦壽曰,只推。
朴晦壽,以弘文館言啓曰,應敎未差,校理李是遠在外,上番闕直,已至多日,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
李恒權啓曰,卽者漢城府官員來言,擊錚回啓,當爲擧行,而判尹金魯敬在外,次堂例不得擧行云,何以爲之?敢稟。傳曰,判尹許遞,前望單子入之。
判尹前望單子入之,南履翼落點。
李恒權啓曰,卽者漢城府官員來言,擊錚回啓,當爲擧行,而新除授判尹南履翼在外,不得擧行云,何以爲之?敢稟。傳曰,許遞,前望單子入之,待下批,牌招察任。
判尹前望單子入之,宋冕載落點。
李恒權啓曰,判尹宋冕載牌不進推考傳旨,今方捧入,而回啓當爲擧行,如是違牌,事甚未安。更爲牌招,何如?傳曰,允。
又啓曰,判尹宋冕載再牌不進推考傳旨,今方捧入,而回啓命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
傳于朴蓍壽曰,科次入侍。
以忠淸監司金學淳狀啓公州等邑民家頹壓,人命渰死事,傳于李恒權曰,顧恤之典,依向者判下爲之事,自廟堂知委。
朴蓍壽,以御營廳言啓曰,本廳中軍李惟秀身病甚重,勢難察任,改差,何如?傳曰,允。
丙戌九月初五日申時,上御熙政堂。七夕製科次入侍時,行左承旨朴蓍壽,假注書柳夏永,記事官李景在·李穆淵,藝文提學朴宗薰,試官行都承旨李志淵,右承旨李基栽,右副承旨金炳朝,同副承旨朴晦壽以次進伏。對讀官直閣李嘉愚,修撰權馥,兼文學安光直,說書金東健,兵曹佐郞申履祿以次進伏楹外訖。宗薰伏奏曰,科次爲之乎?上曰,唯。嘉愚·馥·光直等承命,各進讀二丈東健方進讀之際,上曰,此是誰某之子乎?蓍壽對曰,故參判臣會淵之姪矣。東健讀奏,一丈後,上曰,其次對讀官次次進讀,可也。履祿進讀二丈退伏,嘉愚又進讀一丈訖,宗薰曰,十丈試取內,何以書等乎?上曰,第一丈以三下一書之,第二丈以三下二書之,之次三丈,以次上書之,之次五丈,以草次上書之,可也。宗薰承命書等訖,上命坼封,蓍壽坼封,奏封內後,命書傳敎曰,七夕製賦居首三下一幼學尹致秀直赴會試,之次三下二進士金啓永給二分,次上生員金孝求等三人給一分,草次上生員金等五人,竝令該曹考例施賞。又命書傳敎曰,入格儒生明日待令,上命自下對讀官先退,又命退,承史以次退出。
上在昌德宮。停常參·經筵。
李基栽啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴蓍壽啓曰,藥房副提調持湯劑來待矣。傳曰,封入。
傳于李恒權曰,入格儒生延英門外施賞。
李恒權啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪起燮落點。
李恒權啓曰,卽者說書金東健以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李恒權曰,明日秋到記,仁政殿當親臨矣,該房知悉。都承旨馳詣泮宮,今日夕食堂,收取以來。
傳于金炳朝曰,明日秋到記親臨時,王世子侍坐之節,依例磨鍊。
李基栽啓曰,都承旨馳詣泮宮,今日夕食堂收取以來事,命下矣。新除授行都承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
又啓曰,判尹宋冕載三牌不進推考傳旨,今方捧入,而回啓命下之後,連事違召,終不承膺,事體所在,誠甚未安。所當更請牌招,而係是一日四牌,何以爲之?敢稟。傳曰,更爲牌招。
金炳朝,以都摠府言啓曰,今此殿座時,侍衛寶劍當爲備員,而都摠管宋冕載,副摠管柳河源俱有實病,金箕殷·李鐵求·李錫祜在外,鄭漪呈辭受由,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。
金炳朝啓曰,因都摠府草記,今此殿座時,侍衛寶劍當爲備員,而都摠管宋冕載,副摠管柳河源俱有實病,金箕殷·李鐵求·李錫祜在外,鄭漪受由,無以備員。令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
李基栽啓曰,判尹宋冕載疏批已下,卽爲牌招,以爲回啓擧行之地,何如?傳曰,允。
傳于金炳朝曰,明日出宮門路,以協陽門爲之。
李恒權,以禮曹言啓曰,明日秋到記親臨時,王世子侍坐事,命下矣。出宮時王世子祗延處所,以何處磨鍊乎?敢稟。傳曰,延英門外爲之。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于李恒權曰,只推。
李恒權,以弘文館言啓曰,應敎未差,校理李是遠在外,上番闕直,已至多日,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩爕,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,說書金東健以其親病,纔已陳疏徑出,下番闕直,事甚未安。兼司書金鏴在外,兼說書李景在以翰林除本仕,司書南履懋,卽爲牌招入直,何如?傳曰,允。
又以侍講院言啓曰,明日秋到記親臨王世子侍座時,宮官當爲全數進參,而輔德李奎鉉有實故,兼輔德金蘭淳,兼司書金鏴在外,說書金東健受由,無以備員。令政院稟旨變通差出,待下批牌招,以爲進參之地,何如?傳曰,輔德·說書許遞,前望單子入之。
春坊前望單子入之,輔德徐憙淳,說書宋持養落點。
李恒權,以吏曹言啓曰,卽接通禮院牒報,則以爲,明日親臨秋到記時,左右通禮不可不備員,而右通禮朴周燮,時在京畿驪州地,卽速變通,以爲備員擧行之地云。通禮院右通禮朴周燮改差,其代口傳備擬以入之意,敢啓。傳曰,知道。
吏曹口傳政事,以黃燾爲右通禮。金炳朝啓曰,今此試官望中時無職名人,令該曹口傳付軍職,何如?傳曰,允。
兵曹口傳政事,上護軍單金魯敬。
兵曹口傳政事,副護軍單李奎鉉。
兵曹口傳政事,副護軍任存常,副司果朴容壽·趙秉鉉竝單付。
李基栽啓曰,大司憲宋穉圭,執義朴升鉉,掌令南達孫·李猉峻,持平辛碩林在外,持平朴英載牌不進,監察茶時之意,敢啓。傳曰,知道。
以持平朴英載牌不進罷職傳旨,傳于李基載曰,只推。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩爕牌不進罷職傳旨,傳于李恒權曰,只推。
以司書南履懋牌不進罷職傳旨,傳于李恒權曰,只推。
以全羅監司曺鳳振狀啓羅州牧人物渰死事,傳于洪起燮曰,聞甚矜測,元恤典外,別加顧助,渰死人如有生前身還布,竝蕩減事,分付。
兵曹,以李忠運爲御營中軍。
李恒權,以禮曹言啓曰,卽接景慕宮官員所報,則明日秋到記試取時,本宮官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
李基栽,以義禁府言啓曰,保放罪人趙岐·李復淵·李觀植等竝還囚照律以入之意,敢啓。傳曰,知道。
義禁府照目,副摠管趙岐·李復淵·李觀植等矣本府議啓內,謂有病故,互相推諉,摠府省記,只以一員書塡,事甚駭然。難逭應直不直之律,竝只以此照律,罪各笞四十收贖,附過還職,竝只私罪,奉敎依允爲旀,趙岐·李觀植等段,竝只功減一等,李復淵段,功議各減一等爲良如敎。又照目,相禮韓鍾運矣本府議啓內,相禮擧行,不啻生疎,至有承宣請罪,誠甚可駭,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,前右通禮柳榮五矣本府議啓內,時帶軍銜,擅自下鄕,殊甚可駭,以此照律,罪苔四十收贖,附過還職,私罪,奉敎依允爲旀,功議各減一等爲良如敎。又照目,忠淸前水虞候李煥周矣本府議啓內,五十塊茯苓,三日內責納於島民,大是科外,至登繡啓是白乎所,此非計贓之物,而終難免其罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目,二所巡將崔英泰矣本府議啓內,巡廳草記中,巡將換書以監軍者,大是駭然,難逭重罪,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
兵曹口傳政事,以洪顯周爲都摠管,李鶴秀·尹致謙·蔡弘遠·李復淵·李觀植爲副摠管。
李基栽,以義禁府言啓曰,明日仁政殿親臨秋到記時,本府都事六員赴擧,只有四員,而本府入直,當直入直,公事回公都事及仁政門·崇範門·光範門禁亂都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,時囚罪人崔英泰,杖一百徒三年定配,照律公事,判府內,依允,功減一等事,命下矣。崔英泰,功減一等,杖九十收贖,告身盡行追奪,黃海道黃崗縣敬天驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
金炳朝,以訓鍊都監言啓曰,本局別將任聖皐身病甚重,勢難察任,改差,何如?傳曰,允。
又以御營廳言啓曰,本廳字內惠化門北邊第四城廊近處體城二間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
行吏曹判書金在昌疏曰,伏以,擊錚人宋震圭爲其祖能相之供辭,自秋曹請令臣曹,稟處矣。震圭之所供能相之削逸,事關於臣之八代祖先正臣長生,在臣私義,冒當回啓,有非可論。伏乞聖上,亟命遞改臣銓任,以安私分,不勝幸甚,臣無任云云。答曰,省疏具悉。令次堂擧行,卿其勿辭行公。
漢城判尹宋冕載疏曰,伏以,臣以萬萬至難强之病情,受萬萬不堪當之使命,荐控疾痛之號,顒祝體諒之恩,誠欠格天,辭未感尊,徒費鄭重之恩批,自速慢蹇之大戾,惶隘震悚,靡所用極,有臣如此。生不如死,噫,皮弊之輸,有國之大事也,皇華之勞,人臣之常分也。苟使臣若有一分動彈之力,則高車駟馬,往還於雨雪楊柳之頃,抑亦何癉之有,而必欲力抗恩命,甘犯重誅哉?臣之賤疾許多危惡之狀,已悉於前後呼籲,則更不敢張皇猥煩,而就其中自來風痰之症,便成痼肓之祟,雖在盛夏之令,若値苦劇之時,左右擁綿,轉側須人,此則知舊之所共憫也,通朝之所共知也。況衰齡去難抵敵,早涼尤妨將攝,諸般證形,比前陡添,肢體痿痺,如中急風,頭目眩疼,若墜重霧,以至於胸膈之間,有漂澼狀,氣或衝亘,則綫息短促,有頃刻垂盡之意,似此貌樣,其何以跋涉於燕薊之風雪乎?臣之生行死歸,固不足恤,而其於委君命而虧國體,寧不萬萬凜然乎?出彊之限,居然祗隔,會同之期,緣此遷就,公私窘迫,罪戾冞積,臣情到此,窮且蹙矣。玆不得不冒萬死,更入文字,疾聲哀籲。殿下於臣,天地也父母也,曲垂憐察,俾保殘喘焉。臣於治疏將上之際,又伏奉京兆除旨,回啓有命,天牌敦促,以此病狀,跬步彈束,斷無其望,玆又冒瀆於仁覆之下。伏乞聖慈,亟遞臣所帶使命與京兆之任,仍治臣屢擾之罪,以昭法紀,千萬血祝,臣無任云云。答曰,省疏具悉。前批已諭,今又云云,莫曉所以,卿其自量爲之。
說書金東健疏曰,伏以,臣之本生母年今七十三矣。素抱貞疾,積年沈淹,每當換節,調將失宜,則輒復發作,進退無常,臣每乘其少間,黽勉供職矣。卽接家信,則忽於夜間,外感風寒,內傷食滯,症勢添劇,氣息凜綴,臣自聞此報,五內煎灼,按住不得,玆敢忙陳短章,徑出禁扄。伏乞聖慈,俯賜鑑諒,亟許遞免,俾便救護。仍治臣擅離之罪,以肅朝綱,不勝大願,臣無任云云。省疏具悉。爾其勿辭救護。
上在昌德宮。停常參·經筵。
秋到記還內後,王世子板位問安。答曰,知道。內閣·政院·玉堂·藥房口傳問安。答曰,知道。
李基栽啓曰,大司憲宋穉圭,執義朴升鉉,掌令南達孫·李麒峻,持平辛碩林在外,持平朴英載未肅拜,監察茶時之意,敢啓。傳曰,知道。
金炳朝啓曰,來十一日朝參日次矣,敢稟。傳曰,停。
李恒權啓曰,來十一日輪對日次矣,敢稟。傳曰,停。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴蓍壽啓曰,藥房提調·副提調持湯劑來待矣。傳曰,封入。
傳于洪起燮曰,科次入侍。
傳于朴晦壽曰,留院公事入之。
李恒權,以弘文館言啓曰,應敎未差,校理李是遠在外,上番闕直,已至多日,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于金炳朝曰,只推。
金炳朝,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳哨官申命衍身病甚重,勢難察任,改差,何如?傳曰,允。
朴晦壽,以弘文館言啓曰,應敎未差,校理李是遠在外,上番闕直,已至多日,事甚未安。副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮,旣有只推之命,竝卽牌招,以爲推移入直之地,何如?傳曰,允。
丙戌九月初七日卯時,上詣仁政殿。秋到記儒生分製講試取入侍時,行都承旨洪起燮,行左承旨朴蓍壽,右承旨李基栽,左副承旨李恒權,右副承旨金炳朝,同副承旨朴晦壽,假注書洪在喆·柳夏永,記事官李景在·李穆淵,直提學朴綺壽·李鶴秀,直閣李嘉愚以次侍立。時至,通禮跪啓請外辦,上具翼善冠·衮龍袍,乘興出宣化門,藥房提調李錫奎進前奏曰,侵早勞動,聖體,若何?上曰,一樣矣。由協陽門·肅章門,入仁政門詣殿內,通禮跪啓請降輿,上降輿陞座,起燮奏曰,今此儒生入門之時,旣有俄者啓請標信,以此擧行乎?上可之。起燮又奏曰,儒生入庭,或有只入東庭,或有東西庭分入之例,今番則何以擧行乎?上曰,以東西庭分入,宜矣。同成均李鶴秀率儒生,進詣東階下訖,成均館官員進殿內,跪呈入門單子,起燮受而讀奏,入門合爲五百六十一人,仍傳內侍以上,上命試官以下行禮,引儀唱四拜,試官及儒生如儀行禮訖,讀券官兼考官兵曹判書朴宗薰,讀券官行護軍李鶴秀·朴綺壽,對讀官侍講院輔德李奎鉉,行副護軍李光正,奎章閣直閣李嘉愚,副司果李正耆,副考官行大護軍趙萬永,行護軍朴周壽,參考官前輔德任存常,成均館司成朴齊明,侍講院文學李圭祊,副司果金逸淵以次就座。上命書賦題曰,九月築場圃,限申時,宗薰·鶴秀等進前書訖,嘉愚·正耆等捧出而懸之。宗薰奏曰,今番開講,以抽栍擧行乎?上曰,從便爲之,可也。命唱禮畢,仍降座,通禮跪啓請乘輿,上乘輿出仁政門,由肅章門·協陽門,入宣化門還內,出標信解嚴,諸臣以次退出。
丙戌九月初七日申時,上御熙政堂。秋到記科次入侍時,行都承旨洪起爕,假注書洪在喆,記事官李景在·李穆淵,讀券官兵曹判書朴宗薰,直提學李鶴秀·朴綺壽,對讀官副護軍李奎鉉·李光正,直閣李嘉愚,副司果李正耆以次進伏訖。上曰,科次爲之。正耆·嘉愚·光正以次進讀,上曰,餘券直閣進讀,嘉愚又爲進讀訖。宗薰曰,今當書等,而上一丈差勝,以三下書之乎?上曰,以三下一書之,之次以三下二書之,之次三丈以草三下書之,之次五丈以次上書之,可也。宗薰書等訖,上命上第一券,坼下祕封,使起燮讀奏其餘,使之以次坼奏,起燮以次讀奏訖。上命書傳敎曰,秋到記製述賦居首三下一進士金元根,講居首比較通幼學卓碩行竝直赴殿試,製述之次三下二進士李源達,講之次略幼學洪仁秀竝直赴會試,製述之次草三下進士李魯翼等三人,講之次略進士趙得鉉等三人各給二分,製述次上生員李麟秀等五人,講略以下進士趙鎭晩等十二人,竝令該曹考例施賞。又命書傳敎曰,入格儒生明日待令。仍命自下對讀官先退,讀券官以下退出。又命退,承史以次退出。
上在昌德宮。停常參·經筵。
李基栽啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平朴英載未肅拜,監察茶時之意,敢啓。傳曰,知道。
金炳朝啓曰,明日常參·經筵,取稟。傳曰,停。
傳于金炳朝曰,入格儒生入侍。
朴蓍壽啓曰,藥房副提調持湯劑來待矣。傳曰,封入。
傳于李恒權曰,九日製明日通方外爲之,試紙用大好紙,弘文提學待明朝牌招。
以咸鏡監司李存秀狀啓定陵·和陵丁字閣修改畢役事,傳于李恒權曰,別單書入。
以副應敎徐淇修,校理尹正鎭,副校理金盛淵·洪永觀,修撰尹錫永,副修撰洪彦謨·洪晩燮牌不進罷職傳旨,傳于李恒權曰,只推。
朴晦壽,以戶曹言啓曰,時御所內各司,依定式發遣本曹正郞李謙秀與兵曹參議兪理煥,佐郞李義,東所衛將李光根,西所衛將林最秀,南所衛將金奎集,北所衛將張永燮,眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,因刑曹啓目義安大君祭位條五結劃給,臣曹不敢擅便事覆啓判付內,依鎭安大君例,劃給事,命下矣。無土免稅五結,依本家望呈,以黃海道白川劃給之意,敢啓。傳曰,知道。
李恒權,以禮曹言啓曰,全羅道觀察使封進來十月令宗廟薦新柚子,今初九日薦進,而景慕宮薦新,則慶尙道例爲封進矣,本道所封,未及上來,莫重薦獻,不可後時,依前例以宗廟薦新加封柚子,同日一體薦進,何如?傳曰,允。
以校理尹正鎭,副校理洪永觀,修撰尹錫永,副修撰洪晩燮牌不進罷職傳旨,傳于李恒權曰,只推。
李基栽,以義禁府言啓曰,明日九日製通方外爲之時,本府都事皆爲赴擧,只有武都事一員,本府入直,當直入直,公事回公都事,無以推移,假都事二員,令該曹口傳差出,以爲分排之地,何如?傳曰,允。
丙戌九月初八日辰時,上御熙政堂。入格儒生入侍時,右副承旨金炳朝,假注書柳夏永,記事官李景在·李穆淵以次進伏。儒生製述進士金元根·李源達·李魯翼·權涑·宋持行·李元永·任百經·趙,生員李獜秀·沈敎鎭,講幼學卓碩行·洪仁秀,進士趙得鉉,幼學金榮澤·金相潤,進士趙鎭晩,幼學金東翕·李魯奎·金圭瑞·崔龍羽·愼始徽·金鳳梧,生員金履默,幼學李長錫·李用翼·李元信·孔煥鼎等·以次侍立堂下訖,上曰,儒生次次進前,各奏職姓名,可也。元根等進前各奏職姓名,退立堂下,上命炳朝,直赴儒生先退,其次賞格儒生頒賞後,以次退出,可也。炳朝承命,退立軒邊分付後,還入進伏,元根等十人先退出,引儀唱四拜施賞,獜秀等十七人行四拜禮訖,上命儒生退出。炳朝起伏進前奏曰,近來引儀唱聲,全不成樣,而今日東西唱聲,尤極駭然,當該引儀,竝所當重勘,而本院請推之外,無他可施之罰,何以爲之乎?上曰,拿處可也。出擧條
炳朝又奏曰,玉堂上番闕直,本館連日草記請牌矣。行公諸玉堂,皆以新錄無故之人,一向違召,無意就直,經筵纔已入稟,因此而旋卽頉稟,事體道理,俱極未安。違牌諸玉堂竝從重推考,牌招入直,何如?上曰,依爲之出擧條仍命退,承史以次退出。
上在昌德宮。停常參·經筵。
李恒權啓曰,明日常參·經筵,取稟。傳曰,停。
李基栽啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳日次私習云矣,敢啓。傳曰,知道。
傳于朴蓍壽曰,忠淸監司留待。
傳于朴蓍壽曰,忠淸監司入侍。
備忘記,忠淸監司徐俊輔下直,長弓一張,長箭一部賜給。
朴蓍壽啓曰,藥房副提調持湯劑來待矣。傳曰,封入。
傳于李恒權曰,藝文提學卽爲牌招。
李恒權啓曰,藝文提學朴宗薰牌不進推考傳旨,今方捧入,而九日製命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于洪起燮曰,都承旨持此御題,與藝文提學偕往泮宮,試取以來。
洪起燮啓曰,臣與藝文提學朴宗薰偕往泮宮,九日製儒生試取,則收券爲一千五百三十張矣。捧入之意,敢啓。傳曰,知道。
傳于朴蓍壽曰,在院承旨入直閣臣,竝試官加差下,使之分考,入直春坊兵曹郞廳,對讀官加差下。
傳于洪起燮曰,科次入侍。
傳于朴蓍壽曰,江華長寧殿修改時本都留守李光憲內下大豹皮一令賜給,地方官本府經歷宋仁載,本殿令呂東簡,別檢權筴竝陞敍,都監本營中軍洪聖益,都廳前萬戶鄭瑋,別看役折衝柳觀德,監董前主簿韓錫昌竝加資,內外策應監官金逈源等二人竝帖加,各處監董監官丁志永等六人各內下筒箇一部賜給,守僕帖加,色吏·工匠令本府米布題給。
朴蓍壽啓曰,行吏曹判書金在昌,參判申絢牌不進推考傳旨,今方捧入,而開政命下之後,如是違牌,事甚未安。參議金蘭淳在外,判書·參判,竝更牌招,何如?傳曰,允。
朴蓍壽,以吏批言啓曰,新除授明陵別檢李源益呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
有政。吏批,行判書金在昌進,參判申絢進,參議金蘭淳在外,行左承旨朴蓍壽進。以金逌根爲禮曹判書,李嘉愚爲應敎,朴宗喜爲同敦寧,金命淵爲敦寧都正,李渭達爲禮曹參議,朴基旭爲直講,李遇榮爲典籍,金命珠爲奉常主簿,李勉祜爲明陵別檢,兼直閣單李嘉愚。
兵批,判書朴宗薰試所進,參判洪時濟病,參議兪理煥入直進,參知李衡柱病,右承旨李基栽進。同知宋光洙,大護軍南履翼,護軍鄭漪,副護軍李魯集·鄭基善·徐耕輔·朴齊聞,副司直趙忠植·李海淸·金啓淵·尹師殷·尹心圭·李發源·尹升烈,副司果李秉溫·趙容和,副司正金東健以上竝單付。
李基栽啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平朴英載牌不進,監察茶時之意,敢啓。傳曰,知道。
以掌令南達孫,持平朴英載牌不進罷職傳旨,傳于李基栽曰,只推。
金炳朝,以都摠府言啓曰,副摠管尹致謙以同知義禁府事,本府坐起,晝仕出去之意,敢啓。傳曰,知道。
義禁府啓目,通禮院兼引儀金亨源·金會友等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
弘文提學洪羲俊疏曰,伏以,日前七夕製設行有,命而臣之賤疾適苦,猥陳短章,仰暴實狀,幸蒙體諒之恩,至賜調理之批。臣伏枕頌祝,不覺感涕之盈眶,而病症一向沈劇,泄便逐日遺瀉,登溷無度,轉成膿痢,腹痛益甚,氣息尤促,閱旬調治,少無顯效。却食委席,眞元澌脫,頭目眩暈,神精昏瞀,癃衰之喘,凜如一綫,再昨日陪衛之班,考講之役,不得已懸病獲免,私心惶蹙,益無容措。乃者菊製試取,又有成命,召牌嚴臨,臣之病狀,苟有一分可强之望,則敢不蹶趨承,而顧今所患泄痢,症形危惡,直出不禁,臭穢遍身,其何以自力於試券考閱之役,而登對於前席肅嚴之地乎?今於五六日之內,不避猥越,連事呼籲而不知止者,都虧分義之重,自速逋慢之辜,臣情到此,抑亦窮且慼矣。玆敢冒陳危苦之懇,仰瀆崇高之聽。伏乞天地父母,哀矜而照察,特遞臣提學之任,亟賜變通,以完試事,仍治臣屢擾之罪,以昭法紀,千萬伏祝,臣無任云云。答曰,省疏具悉。卿其勿辭,調理行公。
敎忠淸監司徐俊輔書。王若曰,咨汝二千石良吏,古難其人,惟玆五十州雄藩,今屬之子,爰撤西淸圖書之列,庸畀南服旄鉞之權。夫豈謂大才而小庸,其莫曰外輕而內重,念我一國之重鎭,先數百濟之舊疆,山川控二南之交,美哉江·淮之保障,襟帶接三輔之近,允矣幾甸之藩籬。至若詩·書絃誦之風,士同鄒·魯,抑亦絲麻粟米之富,地比荊·揚,第緣恬嬉之日深,以致凋瘵之滋甚,因之饑饉荐至,公私之蓋藏俱空,加以徭賦頻繁,閭里之愁怨冞切。況今日水災之告警,哀彼未奠厥居,而此時方面之分憂,竟是疇任其責。惟卿,故家華胄,淸朝藎臣,粹然如玉其溫,貴人之風儀峻整,澹乎與物無競,長者之器度宏深。詩·禮淸愼之規,克追名父訓迪,瓊琚富麗之藻,粵自先王作成,處世則霽潦裘葛,各隨其宜,臨事則盤錯履屐,無往不適,薄試衣繡之任,民情備諳,遂置摛文之班,皇猷賁飾,惟平日望實之俱備,迺亨衢步武之益騫,遍揚天曹銀臺,忱誠見夙夜之際,歷典州符沁節,聲績著簿書之間,伊來遭罹之怪奇,久矣踪跡之畏約,念東華鐘漏之戒,何乃介石愈貞,尋西湖魚島之盟?每欲急流勇退,卿雖韜光而斂迹,自甘冗散之歸,予則就事而諒心,不憚開釋之諭,屬玆一面之重寄,難得副手之良材,進退皆憂,豈長往而不返?旬宣特畀,寔僉議之攸同。玆授卿以忠淸道觀察使兼兵馬水軍節度使巡察使公州牧使,卿其往愼乃司,祗服予訓。尙憶先卿之莅,至今遺愛在民,則知小人之依,所貴實心行政,寬以接物,惟誠信務得衆心,簡以制煩,惟莊重先持大體,廉白爲自家本色,寧有懷金之故人?澄淸得一路福星,將見解印之大吏,何用申申多誥?可期恢恢有餘,凡厥稟裁,自有典憲。於戲,京闕邈矣。想切危樓北望之忱,湖山晏如,庶寬重宸南顧之念,吾且召矣,卿其往哉。故玆敎示,想宜知悉。知製敎李嘉愚製進。
丙戌九月初九日辰時,上御熙政堂。忠淸監司入侍時,行左承旨朴蓍壽,假注書柳夏永,記事官李景在·李穆淵,忠淸監司徐俊輔以次進伏訖。上曰,忠淸監司進前。俊輔進前,上曰,職姓名爲之。俊輔奏職姓名,上曰,下去着實擧行也。仍命先退,俊輔退出,蓍壽起伏奏曰,禮部事務極爲浩繁,而判書·參議未差,參判在外,無以擧行云矣。政官牌招開政似好,故仰達矣。上命書傳敎,蓍壽書讀奏訖,上命退,承史以次退出。
丙戌九月初九日申時,上御熙政堂。九日製科次入侍時,行都承旨洪起燮,假注書洪在喆,記事宮李景在·李穆淵,藝文提學朴宗薰,試官行左承旨朴蓍壽,直提學朴綺壽,右承旨李基栽,右副承旨金炳朝,同副承旨朴晦壽,對讀官副校理金盛淵,修撰尹錫永,兼弼善徐左輔,兵曹佐郞李義,說書宋持養以次進伏訖。上命對讀官讀奏諸試券,持養·義·左輔·錫永·盛淵以次進讀訖,上曰,今番則無預差乎?宗薰曰,無之矣。上命書等,宗薰承命書等訖,起燮以次坼封讀奏,上曰,九日製賦居首三下一幼學洪重燮直赴會試,之次三下二幼學李碩鏞,三下三幼學申奭朝各給二分,草三下進士韓用幹給一分,次上進士金啓永等六人,竝令該曹考例施賞。出傳敎上曰,入格儒生明日待令。出傳敎仍命退,諸臣以次退出。
上在昌德宮。停常參·經筵。
藥房提調李錫奎,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李恒權啓曰,明日常參·經筵,取稟。傳曰,停。
李基栽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,會寧府使申純下直,長弓一張,長箭一部,片箭一部,筒兒一箇賜給。
朴蓍壽啓曰,右副承旨金炳朝今日不爲仕進,卽爲牌招,何如?傳曰,允。
傳于朴晦壽曰,入格儒生入侍。
朴蓍壽啓曰,藥房提調·副提調持湯劑來待矣。傳曰,封入。
又啓曰,假注書柳夏永身病猝重,勢難察任,今姑改差,何如?傳曰,允。
柳夏永改差,代以李鼎敍爲假注書。
李基栽啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平朴英載牌不進,監察茶時之意,敢啓。傳曰,知道。
以掌令南達孫,持平朴英載牌不進罷職傳旨,傳于李基栽曰,只推。
以右副承旨金炳朝牌不進罷職傳旨,傳于朴蓍壽曰,只推。
朴蓍壽,以內醫院都提調意啓曰,前御醫金近源旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副護軍金近源。
李基栽,以都摠府言啓曰,副摠管尹致謙以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,內禁衛將李謙會,宣傳官尹義儉,五衛將姜海祚·趙建洙,慶熙宮衛將林奎祥·李義輔,文臣兼宣傳官趙容和·李根中,守門將金光春俱以病難供職,呈狀乞遞,竝改差,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬預爲分定,然後可無窘急之弊,今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日京中逢點,江原道四匹,咸鏡道四匹,直送安州,來十月二十日逢點事,各道監司處,行移,何如?傳曰,允。
義禁府啓目,粘連啓下是白有亦,向前金亨源·金會友等亦,以東西唱引儀,唱聲不能成樣,事甚駭然,竝只以此照律,何如?判付,啓依允。
丙戌九月初十日辰時,上御熙政堂。入格儒生入侍時,同副承旨朴晦壽,假注書洪在喆,記事〈官〉李景在·李穆淵以次進伏。儒生幼學李碩鏞·申奭朝,進士韓用幹·金啓永,幼學李始永·朴齊憲·姜綏永,進士李克聲,幼學趙晩植以次入就庭訖。上曰,儒生等使之進前,奏職姓名,可也。晦壽曰,三下一幼學洪重燮適有身病,不得入來云矣。碩鏞等以次奏職姓名訖,上曰,直赴給分儒生先退,其餘使之領賞後退出。贊儀唱跪入格儒生,跪儒生等領賞如例,贊儀唱鞠躬四拜興平身,入格儒生鞠躬四拜興平身,儒生等行禮如儀訖。仍卽退出,上命退,承史以次退出。
上在昌德宮。停常參·經筵。
李恒權啓曰,明日常參·經筵,取稟。傳曰,停。
李基栽啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴蓍壽啓曰,右副承旨金炳朝今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李若愚落點。
朴蓍壽啓曰,禮曹判書金逌根除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽者修撰尹錫永以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李恒權啓曰,玉堂備員間,視事頉稟之意,敢啓。傳曰,知道。
朴蓍壽啓曰,藥房副提調持湯劑來待矣。傳曰,封入。
又啓曰,新除授同副承旨李若愚時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,金鼎均落點。
朴蓍壽啓曰,新除授同副承旨金鼎均,卽爲牌招,何如?傳曰,允。
又啓曰,新除授同副承旨金鼎均時在京畿廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,沈能岳落點。
傳于李基栽曰,假托傳敎,有巧惡之狀,當該中官李相寬,令該府拿問刑配。
持平朴英載啓曰,臣姿性庸愚,言議巽劣,本不近似於臺閣重任,而持憲特點,忽下於夢想之外,感惶怵畏,章皇出肅,而第臣於本府,已經亞憲,揆以格例,不可蹲冒。且緣賤疾之委苦,今始來避,所失尤大,請命遞斥臣職。答曰,依啓。
朴蓍壽啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,徐左輔落點。
以掌令南達孫牌不進罷職傳旨,傳于李基栽曰,只推。
李基栽,以備邊司言啓曰,以各道都試之濫雜,才有筵稟定式之擧,而卽見南兵營丙戌條親騎衛都試狀本,則沒技直赴,至爲二十六人之多,溯考以前五六年,亦無如此之時,事在新定式行會未到之前,而旣已撤試,則今雖不可更令聚會,比較每等,只取優畫一人,而藉曰無此申飭定式,試法之紊亂,可謂極矣,誠甚駭歎。不可以令前,置而勿論,該兵使尹郁烈,施以罷職之典,何如?傳曰,允。
又以兵曹言啓曰,卽接慶熙宮入直衛將鄭忠彦牒報,則本宮內西所中松一株拔根顚仆云。依例斫去之意,敢啓。傳曰,知道。
又以訓鍊都監言啓曰,本局千摠趙文錫身病甚重,勢難察任,改差,何如?傳曰,允。
又以摠戎廳言啓曰,本廳把摠安弼壽身病猝重,勢難察任,改差,何如?傳曰,允。
又以義禁府言啓曰,中官李相寬段,假托傳敎,有巧惡之狀,令該府拿問刑配事承傳,啓下矣。時囚罪人李相寬刑問一次,訊杖三十度停刑,而特敎定律名者,勿捧原情,草記勘處,曾有受敎定式矣。今亦當直爲配所磨鍊,而相寬罪犯至重,臣府有不敢循例勘配,更加刑推得情,何如?傳曰,卽爲照律。
義禁府照目,粘連兼引儀金亨源·金會友等,矣本府議啓內,以東西唱引儀唱聲不能成樣,事甚駭然。竝只以此照律,罪各笞四十收贖,附過還職,竝只私罪奉敎依允爲旀,竝只功減一等爲良如敎。
修撰尹錫永疏曰,伏以,臣父年今七十有八歲矣。常時氣力凜綴,轉側須人,臣以無兄弟獨身,晝宵扶將,臣之情勢,實無一時違側供職之望,而臣怵畏義分,黽勉就直,纔有日矣。卽接家信,則臣父素患痰癖之症,添以食滯,達夜危劇,連試藥餌,促臣歸視。臣聞此報,方寸煎熬,按住不得,忙陳短章,徑出禁扃。伏乞聖慈,俯賜鑑燭,特遞臣職,俾便救護,仍治臣罪,以肅朝綱焉,臣無任云云。答曰,省疏具悉。爾其勿辭救護。
上在昌德宮。停常參·經筵
李基栽啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴蓍壽啓曰,新除授行右承旨沈能岳時在忠淸道公州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,徐耕輔落點。
朴蓍壽啓曰,藥房副提調持湯劑來待矣。傳曰,封入。
朴晦壽啓曰,事變假注書洪履信身病猝重,勢難察任,今姑改差,何如?傳曰,允。
洪履信改差,代以金熙逌爲事變假注書。
以同副承旨徐耕輔牌不進罷職傳旨,傳于朴晦壽曰,許遞,前望單子入之,待下批,牌招察任。
承旨前望單子入之,洪命周落點。
朴晦壽啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平徐左輔牌不進,監察茶時之意,敢啓。傳曰,知道。
以掌令南達孫,持平徐左輔牌不進罷職傳旨,傳于朴晦壽曰,只推。
李基栽,以漢城府言啓曰,每年經潦後,無主未葬之類,搜訪啓聞事,曾有定式矣。以各別詳審報來之意,嚴飭各部矣。各部所報,今玆齊到,故別單書入之意,敢啓。傳曰,知道。
朴晦壽,以訓鍊都監言啓曰,本局中軍金守基身病甚重,勢難察任,改差,何如?傳曰,允。
又以禁衛營言啓曰,本營騎士將趙濟健身病猝重,勢難察任,改差,何如?傳曰,允。
又以義禁府言啓曰,因本府啓辭,時囚罪人李相寬更加刑推得情事批旨內,卽爲照律事,命下矣。相寬假托傳敎,罪犯至重,今若以大明律詐爲制書未施行律旁照,止於流配則先之太輕,臣府終不敢循例擧行之意,惶恐,敢啓。傳曰,減死定配,卽爲配所磨鍊。
又以義禁府言啓曰,因本府啓辭,時囚罪人李相寬罪犯至重,終不敢循例擧行事批旨內,減死定配,卽爲配所磨鍊事,命下矣。李相寬咸鏡道慶興府,減死定配,而以承傳及批旨內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
李基栽啓曰,明日常參·經筵,取稟。傳曰,停。
朴晦壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴蓍壽啓曰,藥房提調·副提調持湯劑來待矣。傳曰,封入。
兵曹,以申絅爲都監中軍。
李基栽啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平徐左輔牌不進,監察茶時之意,敢啓。傳曰,知道。
以掌令南達孫,持平徐左輔牌不進罷職傳旨,傳于李基栽曰,只推。
以右承旨洪命周牌不進罷職傳旨,傳于朴蓍壽曰,只推。
朴蓍壽,以吏曹言啓曰,新除授明陵別檢李勉祜呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是沈重,則有難强令察任,改差,何如?傳曰,允。
朴晦壽,以都摠府言啓曰,副摠管李觀植以禁衛中軍軍兵等,中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李基栽曰,禮房承旨馳詣宗廟·景慕宮,奉審嫡奸以來。
朴蓍壽啓曰,藥房副提調持湯劑來待矣。傳曰,封入。
李基栽,以弘文館言啓曰,上番校理尹正鎭以景慕宮望祭大祝,隨香出去,應敎李嘉愚內閣直,副應敎徐淇修,校理李是遠在外,上番闕直,事甚未安。副校理金盛淵·洪永觀,竝卽牌招,以爲推移入直之地,何如?傳曰,允。
李基栽啓曰,玉堂備員間,視事頉稟之意,敢啓。傳曰,知道。
李恒權啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平徐左輔牌不進,監察茶時之意,敢啓。傳曰,知道。
以掌令南達孫,持平徐左輔牌不進罷職傳旨,傳于李恒權曰,只推。
以副校理金盛淵·洪永觀牌不進罷職傳旨,傳于李基栽曰,只推。
洪命周啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
以慶尙監司趙寅永狀啓進上黃栗節序差早,姑未成熟,限內不得封進,惶恐待罪事,傳于李基栽曰,勿待罪事,回諭。
以慶尙監司趙寅永狀啓進上柚子節序差早,未及成熟,色靑體小,莫重包貢,不能盡誠,惶恐待罪事,傳于李基栽曰,勿待罪回諭。
李恒權,以刑曹言啓曰,謹依下敎,景祐宮奴子毆打之同黨諸漢,捉來嚴覈,則本宮奴子,初無相鬨被打之事,而壽進宮奴子金昌祿今十二日人定時,貿易次過去桂洞屛門,逢着私奴壽千,互相言詰,以至無數見打之境,而壽千之同類私奴彦默·宋點金·金命福等,得聞壽千與人鬪鬨之說,作黨偕往,拳毆交加云矣。觀於諸供,當初起鬧者壽千也,先爲毆打者壽千也,則壽千當爲首犯,彦墨等三漢,爲渠同類,亦爲助勢之狀,箇箇自服,究厥情犯,萬萬痛惋,所當分輕重依律,而旣伏承査實之命,故査實以入之意,敢啓。傳曰,壽千等嚴刑定配。
洪命周,以訓鍊都監言啓曰,本局把摠洪建錫身病甚重,勢難察任,改差,何如?傳曰,允。
上在昌德宮。停常參·經筵。
藥房都提調沈象奎,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安,答曰,知悉。
朴蓍壽啓曰,明日常參·經筵,取稟。傳曰,停。
李恒權啓曰,大司憲宋穉圭,執義朴升鉉,掌令李麒峻,持平辛碩林在外,掌令南達孫,持平徐左輔牌不進,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴蓍壽啓曰,藥房都提調·副提調持湯劑來待矣。傳曰,封入。
傳于洪命周曰,大臣·備局堂上引見。
朴蓍壽,以內醫院都提調意啓曰,提調李錫奎今日問安,不爲仕進,卽爲牌招,何如?傳曰,允。
有政。吏批,行判書金在昌進,參判申絢牌招不進,參議金蘭淳在外,行左承旨朴蓍壽進。以申在植爲戶曹參判,李魯集爲大司成,金逌根爲內醫提調,李遇榮爲禮曹佐郞,劉志義爲校檢,李民愚爲長寧殿別檢,申允祿爲明陵別檢,兼春秋單全道海,江華中軍洪聖益,折衝柳觀德今加嘉善加資事,承傳。
兵批,判書朴宗薰進,參判洪時濟入直,參議兪理煥病,參知李衡柱病,右承旨洪命周進。啓曰,南兵使今當差出,而擬望之人乏少,他道兵使竝擬,何如?傳曰,允。以金魯敬爲知事,金學淳爲副摠管,尹義儉爲僉知,任百觀爲宣傳官,任聖皐爲內禁將,宋麟瑞·片順大爲五衛將,洪祖錫·朴致善爲慶熙將,南履懋·朴心壽爲文兼,柳相濂爲武兼,李光暎爲守門將,李完植爲南兵使,前主簿張鶴耇今加折衝加資事承傳,護軍沈能岳·金鐮,副護軍金炳朝·李若愚·金鼎均·徐耕輔·李寅泰·尹義儉,副司直朴英載,副司果權筴以上竝單付。
吏批,再政。以金英集爲典籍。
兵批,再政。啓曰,慶尙右兵使今當差出,而擬望之人乏少,他道守令竝擬,何如?傳曰,允。以李近植爲慶尙右兵使,同知單洪祖錫,僉知單片順大,副司果單朴心壽。
吏批,三政。以柳曮爲肅川府使。
以掌令南達孫,持平徐左輔牌不進罷職傳旨,傳于李恒權曰,只推。
朴晦壽,以奎章閣言啓曰,景慕宮望廟樓今望奉審,無頉之意,敢啓。傳曰,知道。
洪命周,以訓鍊都監言啓曰,本局哨官南錫中身爲將官,不有令飭,肆然犯科,其在重師律之道,不可仍置,爲先汰去之意,敢啓。傳曰,知道。
李恒權,以刑曹言啓曰,壽進宮奴子毆打諸漢査實草記批旨內,壽千等嚴刑定配事命下,而隨從諸漢,自臣曹分輕重勘處事,臣旣筵稟蒙允矣。謹依傳敎,奴壽千嚴刑一次後,全羅道萬頃縣定配所,卽爲狎送,隨從奴彦墨等三漢,竝各嚴刑一次,懲礪放送之意,敢啓。傳曰,知道。
丙戊九月十五日辰時,上御熙政堂。藥房入診,大臣·備局堂上引見入侍時,都提調沈象奎,副提調朴蓍壽,假注書洪在喆,記事官李景在·李穆淵,直閣李嘉愚,右承旨洪命周,假注書李鼎敍,事變假注書金熙逌,行吏曹判書金在昌,行戶曹判書鄭晩錫,兵曹判書朴宗薰,行大護軍趙萬永,刑曹判書李龍秀,行護軍申鴻周·朴周壽·趙鐘永,刑曹參判柳相亮,校理尹正鎭以次進伏。醫官金殷相·金珪進伏楹外訖。上命醫官一員入診,殷相診候訖,退伏奏曰,脈候左右三部調均矣。象奎曰,湯劑初以二十貼爲限議定矣。今旣滿貼數,姑爲停止,似好矣。進御香砂君子湯自明日停止事。出榻敎上曰,次對爲之。象奎曰,卽見淮陽縣監洪羲祖上疏,則本縣軍保虛額之弊,爲民切骨之瘼,而禁御兩營上番軍資保,塡充無路。故今方某樣區處,限千金分給各面,買土收稅,以爲番軍精費之資,而稅入甚少,若非二十年儲蓄,則實無其效,禁衛營上番軍一百五十五名,御營廳上番軍八名,限五次停番爲辭,而批旨有令廟堂稟處之命矣。近來外邑虛伍之弊,在在同然,所爲矯捄之說者,不過請他邑移來軍之還送該邑也,推移充定於民戶稍裕邑也,當番之挨次換送,稍遲一二次年限也。卽此二三條件,或邑倅陳弊,道臣裁請,而廟堂固嘗有量施者矣。至於停番之請,則非有大支調大賙恤之所須,則自廟堂不敢請者,以其宿衛軍制,自有所重故也。雖以近例言之,癸酉年間,因朔寧郡守上疏,以資保錢之無處收捧,令道臣論理狀聞,而道臣之啓,至有停番之請,廟堂覆啓以鄕軍上番,事係宿衛,除非拔例特施之命,未嘗輕議於停赴,當該道臣仍請推考。事例之可據旣如此,此不可遽議,而第念該縣以積弊之邑,本倅之多般經紀,庶有食效之望,事到垂成,或至中撤,則其在恤隱之政,誠有害成之歎,畢竟使之釐弊而就完者,其責顧不在於道臣乎?上項所陳他各邑軍弊矯捄之二三條件,未知見施於該邑,鑿枘適宜,一一中窽否也,而如有傍照參商,從便裁處之道,則量宜施行,論理報來之意,分付道臣,該縣監之爲此直請,雖出於急民之務,而終涉輕輒,不可無警,從重推考,何如?上曰,依爲之。出擧條象奎曰,卽見戶曹所報,則以爲,畿內各邑,自來田多畓少,而各宮房無土免稅,偏多於畿邑宮稅,則無論豐歉,厥數自如,正稅則雖在登稔,所收無多,自今宮結之播在畓摠者,盡移於田摠事,請自廟堂啓稟後,使之年分磨勘前擧行爲辭矣。大抵有土而免稅,卽異恩也特典也,而無土之亦許免稅,尤是異恩,之異恩特典之特典,則在朝家所當愼惜,不宜輕許者也。前後有司之臣,雖不得按例釐正,一如法典,而觀於該曹所報,可知其畓摠之見縮於宮結,亦自不少,言念事勢,誠可悶然。無土免稅之在畓摠,竝以田結劃給,則在民邑別無掣礙,在宮房亦無損失,依所報施行之意,分付該曹及該道,何如?上曰,依爲之。出擧條象奎曰,尊周彙編纂,先朝成命,已在丙辰年間,而因故相臣李書九有事故,荏苒未就,今聞其未卒逝之前,已爲訖工,其所以仰明列朝之志事,傍採諸臣之忠烈者,旣詳且備,此誠吾東不可無之書也。第卷中文字,盡涉忌諱,不可廣布,令內閣精校繕寫,或活印,皇壇及大內五處史庫·弘文館·春坊,各藏一本,此外不許私件謄印,以防宣泄之弊恐好,故敢此仰達矣。上曰,依爲之。出擧條象奎曰,內醫提調李錫奎聞有身病,今姑許遞,其代令政院政官牌招,開政差出,何如?上曰,依爲之。出擧條象奎曰,訓鍊大將申鴻周親山在於敎場不遠之地,而以將兵之任,不可佩符擅往,故隔江相望,久曠省掃云。日後敎閱時,許其往省,恐無不可,故敢此提稟矣。上曰,使之往省,可也。上曰,大臣就座,諸宰奏事。龍秀曰,壽進宮奴子毆打諸漢,昨伏承覈實以入之命,而捉來諸漢,査實以入矣。批旨若曰,壽千等嚴刑定配事,命下矣。今當依下敎擧行,而毆打諸漢,合爲四名,其中自有首從之別,先倡起鬧,挺身毆打者有之,隨其魁漢,從傍助勢者有之。今若不爲區別於首從之間,而一竝刑配,則此實法律之外,亦非天下平之義,其中首倡一漢,施以刑配之律,其外三漢,自臣曹從輕重勘處恐好,故敢此仰達矣。上曰,依所奏爲之,可也。正鎭曰,所懷別無他事,而近日講稟,連爲停下,臣未敢知燕閒之中,所講習者如何,抑如臣謏淺,固不足萬一仰裨於聖學之高明,而第匹庶之學,尙以寒曝爲戒,況玆莫重法筵,豈可無端久停?竝與召對別講,一例倚閣,大小群情,無不抑鬱,邇來百隷解弛,庶務姑息,有識之憂歎,不可紀極,而臣愚死罪,竊以爲,解弛姑息之習,未嘗不由於上行下效也。朝家之設置講官,豈爲虛張名號?榮耀其身而已,臣等之備數見職,亦豈爲苟充番次,徒竊華銜而已哉?臣於向筵,以作撤無常,略陳愚說,而無常二字,尤合體念孟子有言勿忘勿助長。殿下之平日講對,當開講之時則或近於助,當停講之時則太過於忘,維此二者,均之爲不得其常,繼自今以講以對,勿助勿忘,是臣區區之望也。象奎曰,玉堂所奏,誠好矣。見今秋涼已生,政合講讀之時,且新錄備員,亦宜以時召接,而列聖朝故事,亦每於新錄之後,輪賜召接,或講論文義,或咨訪故實,兼採新進所存之如何,今亦依玉堂所奏,隨時開講儘好矣。命周曰,今日賓對兩司無一人進參,事甚未安。違牌諸臺,竝推考,何如?上曰,依爲之。出擧條命周曰,西北兩道道科時,御題當爲趁期下送,而陪往之員,本無定例,昨年耽羅試取時,禮曹郞官陪往矣。今番則何以爲之乎?上曰,今亦依此爲之也。上命大臣先退,又命退,諸臣以次退出。
上在昌德宮。停常參·經筵。
李基栽啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李恒權啓曰,大司憲宋穉圭,執義朴升鉉,掌令李麟峻,持平辛碩林在外,掌令南達孫,持平徐左輔牌不進,監察茶時之意,敢啓。傳曰,知道。
以掌令南達孫,持平徐左輔牌不進罷職傳旨,傳于李恒權曰,只推。春坊兼帶臺諫許遞,前望單子入之。
持平前望單子入之,尹尙度落點。
李基栽,以侍講院言啓曰,兼弼善徐左輔時無職名,令該曹口傳付軍職,何如?傳曰,允。
兵曹口傳政事,副司果徐左輔。
洪命周,以都摠府言啓曰,副摠管李觀植以禁衛中軍軍兵等,中日試射放事,南別營晝仕出去之意,敢啓。傳曰,知道。
李恒權,以刑曹言啓曰,謹依下敎,宣禧宮奴子金興祿,前奴子安景文各嚴刑一次後,興祿慶尙道靈山縣,景文全羅道興德縣定配所,竝卽押送之意,敢啓。傳曰,知道。
上在昌德宮。停常參·經筵。
李恒權啓曰,明日常參·經筵,取稟。傳曰,停。
李基栽啓曰,來二十一日朝參日次矣,敢稟。傳曰,停。
李恒權啓曰,來二十一日輪對日次矣,敢稟。傳曰,停。
李基裁啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴蓍壽啓曰,右承旨洪命周今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,尹命圭落點。
李基栽啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于李基栽曰,只推。
以同副承旨尹命圭牌不進罷職傳旨,傳于朴蓍壽曰,只推。
朴蓍壽啓曰,明日傳香禮房承旨當爲齋宿,左副承旨李恒權,卽爲牌招,何如?傳曰,允。
朴蓍壽,以內醫院都提調意啓曰,本院提調,例不得兼帶刑獄之官矣。提調金逌根所帶知義禁,許遞,何如?傳曰,允。
李基栽,以都摠府言啓曰,副摠管尹致謙以同知義禁府事,本府坐起,晝仕出去之意,敢啓。傳曰,知道。
李恒權,以禮曹言啓曰,西北兩道道科時,儒生試紙之各以七十卷磨鍊,自是定例所載,而試紙如或不足,有難臨時辦備,故每有啓稟加請之擧矣。取考乙亥謄錄,則平安道二百五十卷,咸鏡道二百卷下送,而平安道則入門較多,試紙不足,今番限三百卷下送,咸鏡道則依乙亥年例,限二百卷下送之意,分付該曹,何如?傳曰,允
又以禮曹言啓曰,取考謄錄,則乙亥年北道科時,本道文科直赴人,依先朝壬寅年例,啓稟許赴矣。平安道,有文科直赴一人云,依已例許赴於今番本道道科,何如?傳曰,允
李基裁,以備邊司言啓曰,水原句管各道穀見縮條今年耗米一千二百二十五石零,各庫蕩債錢給代穀六百石,松都句管關西穀今年耗代條二千石,廣州句管關西·湖西穀見縮條乙西耗三百二十石零,自各該府報請區劃矣。各營支放不足條之從他代劃,已成近例,華城則以嶺南加分耗及備局句管各名穀會錄耗中折米劃給,松都則以湖南加分耗及備局句管各名穀會錄耗中折米劃給,廣州則以海西加分耗及備局句管各名穀會錄耗中折米劃給,使之取用,何如?傳曰,允。
義禁府啓目,務安縣監朴宗休原情云云。傳旨內辭緣泛稱遲晩,所當請刑是白乎矣,曾經侍從,勿爲請刑,載在大典通編議何如判付,啓依允。
上在昌德宮。停常參·經筵。
李恒權啓曰,明日常參·經筵,取稟。傳曰,停。
李基栽啓曰,合辭許久闕啓,事甚未安。除在外外,未肅拜人員,竝卽牌招何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪起燮啓曰,行左承旨朴蓍壽,同副承旨尹命圭今日不爲仕進,竝卽牌招,何如?傳曰,竝許遞,前望單子入之。
傳于李恒權曰,禮房承旨馳詣宣武祠,奉審嫡奸以來。
承旨前望單子入之,申絅·尹濟弘落點。
洪起燮啓曰,新除授行左承旨申絅,同副承旨尹濟弘,竝卽牌招,何如?傳曰,允。
李基栽啓曰,左邊捕盜大將申絅,移拜承旨矣。捕將之任,不可一刻暫曠,在前如此之時,他邊大將有兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將趙華錫,卽爲牌招聽傳敎,何如?傳曰,允。
兵曹,以李鐵求爲左邊捕盜大將。
李恒權啓曰,新除授左邊捕盜大將李鐵求,卽爲牌招,命召及大將牌傳令牌,傳授,何如?傳曰,允。
又啓曰,新除授左邊捕盜大將李鐵求時在忠淸道公州地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于李恒權曰,只推。
以同副承旨尹濟弘牌不進罷職傳旨,傳于洪起燮曰,只推。
李基栽,以都摠府言啓曰,副摠管尹致謙以同知義禁府事,本府坐起,晝仕出去之意,敢啓。傳曰,知道。
又以吏曹言啓曰,新除授翼陵參奉沈公鼎呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是沈重,則有難强令察任,改差,何如?傳曰,允。
上在昌德宮。停常參·經筵。
李基栽啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申絅啓曰,同副承旨尹濟弘今日不爲仕進,卽爲牌招,何如?傳曰,允
傳于李基栽曰,直提學李鶴秀馳詣華寧殿,奉審摘奸,仍詣健陵·顯隆園,奉審以來。
傳于李恒權曰,瑞葱臺,二十四日春塘臺爲之,王世子侍坐之節,依例磨鍊。
申絅啓曰,假注書李鼎敍身病猝重,勢難察任,今姑改差,何如?傳曰,允。
李鼎敍改差,代以金騏獻爲假注書。
李恒權啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于李恒權曰,只推。
以同副承旨尹濟弘牌不進罷職傳旨,傳于申絅曰,只推。
以全羅監司曺鳳振狀啓鎭安縣民家失火事,傳于朴晦壽曰,聞甚矜惻,元恤典外,別加顧助事,分付。
兵曹,以李惟秀爲都監中軍。
朴晦壽,以御營廳言啓曰,本廳字內肅靖門東邊,惠化門北邊體城改築三處女墻,亦已畢築之意,敢啓。傳曰,知道。
義禁府啓目,粘連向前朴宗休亦,初運稅穀之裝發,拖至六月,法當以漕轉發船之過限,旁照勘處是白乎矣,今此爰辭以爲,稅米則春初捧留,而船隻則過期不來乙仍于,連爲枚報于巡營,自巡營轉報於舟橋司,督送船隻是如,若是丁寧納供是白乎,則雖無以直擬晩裝之罪是白乎乃,第其船隻下去之後,猶復遲滯日字者,終有其失,以此照律,何如?判付,啓依允。
義禁府照目,粘連務安縣監朴宗休矣本府議啓內,初運稅穀之裝發,拖至六月,法當以漕轉發船之過限,旁照勘處是白乎矣,今此爰辭以爲,稅米則春初捧留,而船隻則過期不來乙仍于,連爲枚報于巡營,自巡營轉報於舟橋司,督送船隻是如,若是丁寧納供是白乎,則雖無以直擬晩裝之罪是白乎乃,第其船隻下去之後,猶復遲滯日字者,終有其失,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
自巳時至申時,日暈。
藥房都提調沈象奎,副提調申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李基栽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴晦壽曰,宗廟冬享大祭,王世子攝行磨鍊。傳于朴晦壽曰,眞殿茶禮親行時,時原任大臣·閣臣·承史·宗親·儀賓·二品以上入參。
傳于朴晦壽曰,眞殿茶禮時,王世子亦爲入參。
以判府事南公轍掃墳呈辭,傳于李恒權曰,給由馬,澆奠床備給。
假注書金騏獻有頉,代以洪祐順爲假注書。
李恒權啓曰,左邊捕盜大將李鐵求自鄕上來云。卽爲牌招,命召及大將牌·傳令牌,傳授,何如?傳曰,允。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
朴晦壽,以禮曹言啓曰,來十月初三日行宗廟冬享大祭王世子攝行時,王世子省牲省器之節,依例磨鍊乎?敢稟。傳曰,依例磨鍊。
朴晦壽,以禮曹言啓曰,宗廟大享王世子攝行時,永寧殿,一依親享時例,攝行祭擧行事,載在續五禮儀補矣。來十月初三日,行宗廟冬享大祭王世子攝行時,同日永寧殿,遣大臣攝行事,依禮文擧行,何如?傳曰,允。
朴晦壽,以內醫院都提調意啓曰,提調金逌根今日問安,不爲仕進,卽爲牌招,何如?傳曰,允。
朴晦壽,以內醫院都提調·提調意啓曰,駞酪粥自十月初一日當爲封進,依前例擧行事,預爲分付司僕寺之意,敢啓。傳曰,知道
李恒權,以都摠府言啓曰,副摠管李復淵以禁軍戎器點考坐起事,慕華館晝仕出去之意,敢啓。傳曰,知道。
朴晦壽,以奉常寺都提調·提調意啓曰,東耤親耕田所種稻打作則所出爲一石十斗,皮稷打作則所出爲一石二斗,皮粘粟打作則所出爲三斗,皮唐黍打作則所出爲一石,豆打作則所出爲十二斗,太打作則所出爲十三斗之意,敢啓。傳曰,知道。
李恒權,以訓鍊都監言啓曰,本局哨官朴來永身爲將官,習操時後到,揆以師律,萬萬駭然,爲先汰去之意,敢啓。傳曰,知道。
丙戌九月二十日辰時,上御熙政堂。藥房入診入侍時,都提調沈象奎,副提調申絅,假注書洪在喆,記事官李景在·李穆淵,直閣李嘉愚以次進伏,醫官金殷相·安橚進伏楹外訖。象奎曰,間有霜漸,晨夕過涼,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上曰,醫官診候。殷相·橚等以次診候訖,奏曰,脈候左右三部調均矣。象奎曰,近日朝晝異候,涼燠不適,此時攝養,必宜加護,雖於衣襨之際,寧溫無爽,恐合節宣之方,故敢達矣。象奎曰,取考藥院故事,則每當入診之時,診候醫官雖有定數入侍之命,而首醫則另爲隨入,使之參聽諸醫官所奏,以其重事面之意也。此後亦依此規,入診醫官外,首醫使之隨入恐好,而首醫如或有故,則副首醫隨入,亦有其例,故敢達矣。上曰,首醫,誰也?象奎曰,吳千根矣。上曰,今日入來乎?象奎曰,適以身病,今日日次,不得入來云矣。上曰,副首醫,誰也?象奎曰,李惟鐸矣。上曰,依所奏爲之,可也。上命退,諸臣以次退出。
上在昌德宮。停常參·經筵。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴晦壽啓曰,明日再明日齊陵忌辰祭齋戒正日,三明日殿座相値,視事頉稟之意,敢啓。傳曰,知道。
李恒權啓曰,來二十五日朝參日次矣,敢稟。傳曰,停。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴晦壽,以弘文館言啓曰,上番闕直,事甚未安。校理尹正鎭,副校理洪永觀,竝卽牌招,以爲推移入直之地,何如?傳曰,允。
以校理尹正鎭,副校理洪永觀牌不進罷職傳旨,傳于朴晦壽曰,只推。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
李恒權,以兵曹言啓曰,來十月初三日宗廟冬享大祭王世子攝行時,陪衛軍兵當爲磨鍊,而取考謄錄,則癸未年宗廟冬享大祭王世子攝行時,翊衛司全數,兵曹都摠府堂上郞廳各一員,五衛將二員,武兼八員,內禁衛三十人,挾輿軍四十名,前後牌軍兵訓局軍四百名磨鍊矣。今亦依此擧行,何如?傳曰,允。
李恒權,以備邊司言啓曰,卽見平安監司李羲甲災實分等狀啓,則稍實名色不爲擧論,江西等二十七邑置之之次,寧邊等十五邑置之尤甚,後錄諸條,竝請令廟堂稟旨,分付矣。雖於失稔之道,不無列邑優劣之別,故年分三等,卽所以較量區別,而關西一路,晩澇所痒,兼以風雹之損,統論成就,均無稔熟之實而然乎?只以二等分劑,必有斟酌,依狀辭所請施行。其一,本道事目,以己巳比摠,而己巳之摠,較諸今年,實結則不足已近二千結之多,災結減給,尤無可論,更以戊寅比摠,各邑雜役,亦許蠲減事也。其一,還穀中小米當納者,尤甚邑限三分一,之次邑限四分一,以相當穀準折代捧,待明秋還作本色事也。其一,平壤等四山城餉穀,捧留邑倉,待明秋還納城倉事也。其一,各邑鎭帳外火田,限三分一特許權減,各鎭屬給代不足條,以各鎭間年儲留穀,從便區劃事也。其一,陳田火田之還加起執摠特許停免事也。其一,各衙門及奎章閣所屬屯土從實執摠事也。其一,尤甚邑勿定配所事也。其一,推奴徵債防塞事也。西北比摠之法,其意有在,行之已久,假使比摠略有參差,固未嘗歉乏於俵災之政,則其立規設法,因俗爲治之意,可見矣。本道之加請災結,卽十餘年來所有之事,而雖與當初法意,有所出入,亦未嘗甚靳於許施,此又近例然也。至於比摠之換定,溯考久遠文蹟,無是之例,旣無是例,則有難遽議,且況請災而加劃,雖在於本司定摠,而啓下實在於地部,以田政論之,則比摠之換定,災結之加劃,其實一也,而以事體言之,則田摠所重,自有該掌,非本司所可硬定而任改者,換摠一款置之。本道流來陳結,未蒙永頉,今年新災,亦云多數,其勢不可不加俵,則以己巳戊寅兩摠,較絜分數,不足災二千二百結,特許加劃,使之均俵各邑,雜費條亦令蠲減,還穀中小米之本色準捧,其勢果難則準折代捧,亦有其例。依所請分數,以相當穀姑許代納,帳外火稅三分一權減,各鎭給代,以儲留穀從便區劃,陳火田之加起許免,各屯土之從實收稅,尤甚邑之勿定配所及推徵防塞,竝許施城餉邑留,其在還民,非不曰紓力,而城在舊穀則經三年冬,然後始出爲還分。故山上所儲,轉致朽傷,又或虧逋相繼,完簿大淆,如非設賑之年,實不可輕議者也。應留則城納,當分則邑捧,雖有近例,而兩處分納,其亦有弊,畢竟免不得一勞,則目下一勞,反爲省弊,使之依前城納之意,竝爲分付,何如?傳曰,允。
又以備邊司言啓曰,卽見開城留守金啓河狀啓,則以爲,舊豐德今年穡事,猶未善就,合有恤隱之政,禁御兩營所管江都留餉米太,依詳定例代捧,耗條則本色輸送,摠廳所管臨津餉穀,捧留本邑,耗條以錢代捧,辛巳壬午停退還餉及各軍門各衙門辛巳乙酉停退軍身布,竝許仍停事,請令廟堂稟旨,分付矣。舊豐德地本斥鹵,農功每遜於他處,守臣所請,又據近年已施之例,竝令依狀辭擧行,而其中乙酉停退之軍身布,似今之年,亦許仍停之請,則不無掣礙於外此他邑均施之政,此則使之準捧,何如?傳曰,允。
上在昌德宮。停常參·經筵。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫未肅拜,監察茶時之意,敢啓。傳曰,知道。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李基栽曰,奉審閣臣入侍。
傳于李基栽曰,發遣吏郞,諸執事淸齋與否,摘奸以來。
李基栽,以弘文館言啓曰,應敎李嘉愚內閣進,副應敎徐淇修,校理李是遠,副校理金盛淵,副修撰洪晩燮在外,上番闕直,事甚未安。校理尹正鎭,副校理洪永觀,旣有只推之命,與修撰尹錫永,副修撰洪彦謨,一體牌招,以爲推移入直之地,何如?傳曰,允。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
丙戌九月二十二日卯時,上詣眞殿。茶禮親行入侍時,行都承旨洪起燮,行左承旨申絅,右承旨李基栽,左副承旨李恒權,右副承旨朴晦壽,同副承旨尹濟弘,假注書洪在喆·洪祐順,記事官李景在·李穆淵,提學朴宗薰,原仕直提學李龍秀,檢校直提學趙鐘永,直提學朴綺壽,檢校直閣鄭基善,直閣李嘉愚,檢校待敎徐熹淳·李憲瑋以次侍立訖。上具翼善冠·衮龍袍,入幄次。敎曰,今番奠爵,王世子爲之。仍出幄次,通禮導上詣版位前,通禮啓請鞠躬四拜興平身,上行四拜禮,王世子以下皆行四拜禮,通禮導上詣盥洗位,盥洗訖,通禮導上詣第一室尊所,執尊者擧冪,通禮導上詣位前跪,起燮奉香晦壽奉爐,上三上香。仍行奠爵禮,起燮進爵,上受爵授晦壽,晦壽獻于王世子,王世子奠爵,次詣第二室,第三室如右禮,通禮導上降復位,啓請鞠躬四拜興平身,上行四拜禮,王世子以下皆行四拜禮,禮畢,通禮導上還入幄次,諸臣以次退出。
丙戌九月二十二日申時,上御熙政堂。奉審閣臣入侍時,右承旨李基栽,假注書洪在喆,記事官李景在·李穆淵,直提學李鶴秀以次進伏訖。上曰,閣臣進前。鶴秀進前奏曰,臣承命馳詣華寧殿內,奉審則無頉,仍留監祭,仍詣健陵,陵上及碑閣丁字閣奉審則無頉,仍詣顯隆園,一體奉審則亦皆無頉矣。鶴秀曰,本閣檢書官,若除實職,則例爲除本仕矣。檢書官李鏞方帶掌苑署別提,職務自多相妨,以閑司相換之意,分付銓曹,何如?上曰,依爲之。出擧條上命閣臣先退,又命退,承史以次退出。
上在昌德宮。停常參·經筵。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫未肅拜,監察茶時之意,敢啓。傳曰,知道。
李基栽啓曰,玉堂備員間,視事頉稟之意,敢啓。傳曰,知道。
李恒權啓曰,御營大將李海愚,禁衛大將柳相亮以東南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將摠使兼察,禁將訓將兼察牌招聽傳敎。
傳于李基栽曰,禮房承旨馳詣受香諸處,奉審摘奸以來。
朴晦壽啓曰,卽者文學李圭祊以其親病,陳疏經出,原疏以國忌正日,纔已退却矣。所當直捧禁推傳旨,而此與無端經出有異,推考警責,何如?傳曰,允。
李基栽,以侍講院言啓曰,文學李圭祊以其親病,纔已陳疏經出矣。上番闕直,事甚未安。兼輔德金蘭淳,兼文學安光直在外,輔德徐憙淳,弼善李憲瑋,兼弼善徐左輔,竝卽牌招,以爲推移入直之地,何如?傳曰,允。
以校理尹正鎭,副校理洪永觀,修撰尹錫永,副修撰洪彦謨牌不進罷職傳旨,傳于李基栽曰,只推。
李基栽,以弘文館言啓曰,上番闕直,事甚未安。校理尹正鎭,副校理洪永觀,旣有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
朴晦壽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
以校理尹正鎭,副校理洪永觀牌不進罷職傳旨,傳于朴晦壽曰,只推。
李恒權,以禁衛營言啓曰,臣相亮進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
丙戌九月二十四日辰時,上詣春塘臺。瑞葱臺入侍時,行都承旨洪起燮,行左承旨申絅,右承旨李基栽,左副承旨李恒權,右副承旨朴晦壽,同副承旨尹濟弘,假注書洪在喆·洪祐順,記事官李景在·李穆淵,直提學朴綺壽,檢校直提學趙鐘永,檢校直閣李光文以次侍立。時至,上具戎服,乘輿出宣化門·協陽門·建陽門,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打止,至春塘臺上,降輿升御榻,宣傳官承命擧行,起燮奏曰,訓鍊都監從事官金正喜在外,今番參現時,以糧餉郞廳替行之意,有所稟旨矣。今聞餉郞役所進去云,以本局把摠參現乎?上曰,從事官參現,置之。兵曹判書朴宗薰,訓鍊大將兼察禁衛大將申鴻周,禁衛營從事官閔致默,摠戎使兼察御營大將朴周壽,御營廳從事官韓用正以次參現訖。宣傳官李信泳奏曰,御營廳從事官韓用正參現之際,有所失措,記過,何如?上曰,唯。起燮奏曰,癸未十月宗廟冬享大祭王世子攝行時,因下敎亞獻官受香,甲申七月宣禧宮酌獻禮,王世子攝行時,王世子受香矣。承命攝行受香,有重甲申之例,事面至當,今番亦令該曹依此磨鍊恐好,自本院不可無指一稟定,以爲擧行之地,故敢此仰達矣。上曰,依此爲之。上曰,駕前駕後試射訖,其外試技,命官擧行,命官以兵判爲之,仍宣賜御饌於諸臣。起燮曰,命官旣留此試技,則承旨一員,亦當留此,而以該房承旨仍留乎?上曰,唯。上曰,御營廳從事官記過分揀,宣傳官告駕前駕後試記訖。上降御榻,乘輿由靑陽門·明光門·建陽門·協陽門·宣化門還內。出信箭解嚴,諸臣以次退出。
上在昌德宮。停常參·經筵。
藥房都提調沈象奎,提調金逌根,副提調申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
李基栽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李恒權啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申絅啓曰,右副承旨朴晦壽今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,金䥧落點。
申絅啓曰,假注書洪在喆身病猝重,勢難察任,今姑改差,何如?傳曰,允。
洪在喆改差,代以尹克培爲假注書。
傳于李基栽曰,召對爲之。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫罷職傳旨,傳于尹濟弘曰,只推。
李恒權,以兵曹言啓曰,僉知中樞府事宋鍊,五衛將片順大除授在外,上來無期,慶熙宮衛將洪祖錫·宋光洙·朴致善,文臣兼宣傳官南履懋俱以病難供職,呈狀乞遞,竝改差,何如?傳曰,允。
有政。吏批,行判書金在昌進,參判申絢在外,參議金蘭淳進,行左承旨申絅進。以洪羲俊爲判尹,李龍秀爲知經筵,洪羲俊爲知義禁,金益根爲翼陵參奉,趙鐘永爲掌苑提調,洪羲俊爲冬至正使。掌苑別提李鏞,瓦署別提崔宗赫相換。
兵批,判書朴宗薰頒賞進,參判洪時濟病,參議兪理煥病,參知李衡柱入直進,左副承旨李恒權進。同知朴致善,護軍朴蓍壽,副護軍洪命周·尹命圭·朴晦壽·李元默·李行敎以上竝單付。
李基栽,以禮曹言啓曰,卽接槐山幼學李廷實所志,則以爲,同生兄廷卨嫡妾俱無子,以其同姓八寸兄廷瑞第二子命沃,欲爲繼後,兩家諸族,相議完定,而兩邊父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李廷實所訴旣如此,依定式李廷瑞第二子命沃,立爲李廷卨之後,何如?傳曰,允。
又以禮曹言啓曰,卽接尙州幼學金濟大所志,則以爲,同姓七寸姪益耔嫡妾俱無子,以其同姓八寸兄益耘第二子象應,欲爲繼後,兩家諸族,相議完定,而益耔夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,曾有筵奏定式,而門長金濟大所訴旣如此,依定式金益耘第二子象應,立爲金益耔之後,何如?傳曰,允。
又以禮曹言啓曰,卽接江陵幼學沈光稷所志,則以爲,同姓九寸姪志閈嫡妾俱無子,以其同姓八寸弟志蘭第二子俊吉,欲爲繼後,兩家諸族,相議完定,而志閈夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長沈光稷所訴旣如此,依定式沈志蘭第二子俊吉,立爲沈志閈之後,何如?傳曰,允。
李恒權,以兵曹言啓曰,瑞葱臺試射放入格別軍職·宣傳官·中官·司謁·別監·假別監·事知弓人·矢人·武藝別監·門旗手·駕後禁軍·交龍旗馬上奉持·步下奉持·京畿監營招搖旗次知敎鍊官,謹依判下別單,筒箇·弓矢·木布分等施賞,而筒箇·弓矢,以軍器寺所在者,取來頒給之意,敢啓。傳曰,知道。
又以禁衛營言啓曰,瑞葱臺試射放時,敎鍊官趙彦基柳葉箭邊二中,弓箭一部,帳幕軍鳥銃邊三中宋得福木二疋·布一疋,邊二中姜周漢等五名各木一疋·布一疋,邊一中韓起福等十四名各木一疋,謹依單子判下,以軍器寺弓箭及本營木布,施賞之意,敢啓。傳曰,知道。
又以御營廳言啓曰,瑞葱臺試射放時,駕前別抄柳葉箭入格李亨義邊三中,筒箇一部,高民恒等二人貫一中邊一中,各弓矢一部,柳德祚等三人邊二中,各弓箭一部,金命龍等三人貫一中,各帿弓一張,曺光秀等八人邊一中,各長弓一張,敎鍊官朴道成邊一中,長弓一張,片箭入格駕前別抄宋彦性貫一中,弓箭一部,高廷植邊一中,帿弓一張,鳥銃入格帳幕軍朴枝蔓邊二中,各木布一疋,李枝成等十二名邊一中,各木一疋,謹依別單判下,以軍器寺筒箇弓箭及本廳木布,施賞之意,敢啓。傳曰,知道。
丙戌九月二十五日辰時,上御熙政堂。藥房入診入侍時,都提調沈象奎,提調金逌根,副提調申絅,假注書洪在喆,記事官李景在·李穆淵,直提學朴綺壽以次進伏。醫官吳千根·金殷相·盧在豐進伏楹外訖。象奎曰,近日日氣朝晝異候,而昨日苑座,勞動亦多,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。仍命醫官二員入診。千根·殷相以次診候訖,退伏奏曰,脈候左右三部調均矣。象奎曰,冬至正使宋冕載陳病丐免,至於三籲,拜表之期,又漸迫近,間亦屢飭,而尙不會同,聞其實病,雖難遠役,屢承批飭,一向如此,極爲未安,亦關後弊,亟施不敍之典。令政院政官牌招開政,卽爲差代,何如?上曰,依爲之。出擧條象奎曰,義州府尹李元默以其身病,屢狀乞遞,實病旣如此,則有難强令察任,改差,何如?上曰,依爲之。出擧條象奎曰,卽見慶尙監司趙寅永狀啓,則以爲,本道右兵營所管來十一月當禁衛營上番軍,兵使當爲點送,而治道廚傳等事,爲弊不些,以該營虞候,限畢運替行事,請令廟堂稟旨,分付矣。當此秋事方劇之時,列邑廚傳之弊,不可不念,虞候替點,亦多近例,依狀請施行之意,分付,何如?上曰,依爲之。出擧條上命退,諸臣以次退出。
丙戌九月二十五日未時,上御熙政堂。召對入侍時,參贊官李基栽,侍讀官洪永觀,檢討官尹錫永直閣李嘉愚,假注書洪祐順,記事官李景在·李穆淵各持孟子第二卷,以次進伏訖。上命開卷讀之。永觀讀自孟子去齊,止隱几而臥,上又命下番讀之。錫永讀自客不悅,止敢見乎,上又命參贊官讀之。基栽讀自曰坐,止安其身,上又命閣臣讀之,嘉愚讀自子爲長者,止絶子乎。上曰,文義陳之。永觀曰,孟子之去齊也,三宿而出晝,實非悻悻去國之意,而留行請見之客,不識聖人之本意,欲爲王紹介,故孟子隱几而臥,聖人之微意可見,惟聖明體念焉。上命掩卷。仍命退,諸臣以次退出。
上在昌德宮。停常參·經筵。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,假注書洪祐順身病猝重,勢難察任,今姑改差,何如?傳曰,允。
洪祐順改差,代以金權爲假注書。
備邊司,以李寅泰爲義州府尹。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
金䥧,以吏曹言啓曰,今此宗廟冬享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果李毅遠·鄭元善·朴熙顯·金秀鐘·柳榮五·李明緖·韓益相·李南翼·柳幼麟·沈能恕·睦台錫·許晟·黃鍾人·閔英世,副司正李勉祐以上竝單付。
李恒權,以訓鍊都監言啓曰,今番瑞葱臺試射放時,本局將校·軍兵等射砲藝入格之類,謹依判下單子,以軍器寺筒箇·弓箭及戶曹木布,施賞之意,敢啓。傳曰,知道。
知敦寧李勉昇疏曰,伏以,臣之待罪備局有司之任,已周歲又有月矣。我朝之設置籌司,做古中書樞密之制,然宋之時,分持文武二柄,稱爲兩府,本司則兼之,內而六官庶事,外而八域機務,無不由是而判焉。其爲任尤重且大,決非如臣謏淺者所可堪承,而猶且淟涊蹲冒,晏若固有者,豈或不自知其不可也哉?特以値國家升平之會,無朝夕籌劃之事,故冒隨諸大夫之後,長其知慮,習其事務,庶幾效涓埃之報矣。終奈命與時乖,事與心違,間遭扣盆之悲,仍罹採薪之憂,神精銷盡,形殼僅存,雖欲以趨走爲事,亦不可得,瞻望雲天,拊躬自悼而已。假使臣病不纏身,力能供職,長依京輦之下,鹵材蔑識,無所猷爲,尸素之譏,尙愧其心,況可以養病鄕廬,徒侈華銜,不思所以祈免之道哉?見今脚痺經夏益苦,脾積逢秋更肆,鍼藥雜試於前後,步屧不出於戶庭,以若形症,自量氣力,萬無時月起動之望,與其久縻虛名,以妨賢路,毋寧仰陳實狀,圖解重任。玆敢不避唐突,仰首鳴號,縣道封函,益增悚蹙。伏乞天地父母,曲察由中之懇,亟遞有司之任,公體私義,俾得兩伸,毋曠重務,少保殘喘,千萬顒祝。且臣見帶敦寧之銜,而臣本無敦寧,在法當遞,亦望分付選部,照例刋改,以存公格,幸甚幸甚,臣無任云云。答曰,省疏具悉。如卿進用之人,豈可一向任便在鄕乎?卽爲上來察任,所帶敦寧之職,許遞。
上在昌德宮。停常參·經筵。
李基栽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李基栽啓曰,來初一日輪對日次矣,敢稟。傳曰,當次人受點,後日次待令。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金䥧啓曰,判尹知義禁洪羲俊除拜後過三日不爲出肅,依定式推考警責,仍卽牌招察任,何如?傳曰,允。
傳于金䥧曰,召對爲之。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
李恒權,以備邊司言啓曰,卽見黃海監司趙晉和狀啓,則以爲,道內綿農,山野俱歉,軍布代錢,亦多已例。遂安等六邑訓局砲保木折半代錢,各軍門各衙門軍身布竝純錢代捧外,他各邑砲保外,各軍門各衙門軍身布折半代錢,江都所送選武布全數代錢輸送事,請令廟堂稟旨,分付矣。綿農雖未獲稔,軍需亦有所重,遂安等六邑所納砲保木,以三分一代錢,各營司軍身布則以三分二代錢收捧,其外各邑軍身布代錢,選武布純錢,竝依狀辭許施,何如?傳曰,允。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
刑曹啓目,粘連海州牧殺獄罪人李召史獄事段,二女共毆,當分下手之輕重,而傍參無人,其所取質,卽七歲孩提兒耳。以此欠詳之獄,合有審克之政,上裁,何如?判付內,依回啓施行爲良如敎。又啓目,粘連燕岐縣殺獄罪人李大同獄事段,以其從第而立證,固非人理之可爲,觀於生兒之全保,可知非傷而由病,道啓所陳,儘合哀敬之義,宜有參恕之政,上裁,何如?判付內,依回啓施行爲良如敎。又啓目,粘連忠州牧殺獄罪人金桂獄事段,以叔而肆凶,以姪而助虐,毆踼之傷,竟至殺越,推諉之供。又壞倫常,依律償命,無容更議,嚴訊輸款之意,分付道臣,何如?判付內,依允。
丙戌九月二十七日申時,上御熙政堂。召對入侍時,參贊官金䥧,侍讀官洪永觀,檢討官尹錫永,直閣李嘉愚,假注書金權,記事官李景在·李穆淵各持孟子第二卷,以次進伏訖。上命開卷讀之。永觀讀自孟子去齊,止玆不悅。上又命下番讀之。錫永讀自高子以告,止予不得已也。上曰,文義陳之。永觀曰,千里見王,將以行道,而齊王不識聖人之本意,不以堯·舜·禹·湯·文·武·周·孔相承之道爲問,而乃反以好勇好貨等語迭發之,於是乎孟子不得已去齊矣。以此觀之,聖賢去留,有係於人君慕聖待賢之如何,惟願體念焉。上命掩卷。仍命退,諸臣以次退出。
上在昌德宮。停常參·經筵。
李基栽啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李基栽曰,再明日王世子齋宿處所,以摛文院爲之。
申絅啓曰,今九月三十日祿都目政事爲之之意,敢啓。傳曰,知道。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
李恒權,以都摠府言啓曰,副摠管李忠運以御營中軍軍兵等,中日試射放事,南小營晝仕出去之意,敢啓。傳曰,知道。
又以備邊司言啓曰,卽見黃海監司趙晉和災實分等狀啓,則兔山等六邑置之尤甚,海州等十二邑置之之次,延安等五邑置之稍實,仍以爲,事目災五百結外,不足畓災一千六百二十二結三負八束,綿田災七百九十八結七十九負四束,特許加劃,後錄諸條,竝請令廟堂稟旨,分付矣。其一,還穀中小米及栗,無論三等邑,限折半以租豆太唐米等相當穀,準折代捧,待明秋還作本色事也。其一,延安等五邑辛未停退還餉全數仍停事也。其一,延安·白川癸亥甲子停退軍錢米布依前仍停事也。其一,白川等四邑所在均廳免稅米太,依已例以詳定價執錢上納事也。其一,各宮房各司火田,令各該邑從實執卜事也。其一,本營牙兵入防停止事也。其一,尤甚邑勿定配所事也。其一,推奴徵債防塞事也。本道穡事,始則耕播及期,晩或霖潦有損,野勝峽遜,不無成就之各異,分等依道啓施行,本道二十三邑,如延·白·信·載·海·岳·黃·平八邑,已居全道三分之一。又爲畓摠最多之處,而五是稍實,三亦之次,則今災之恰過一千三百餘結,烏在其爲畓農之最優?且舊初不京畿外不許擧論,而況於本道前飭何如,則一例仍襲,絶無還闢。此雖不可獨責於今年,亦不容看作定摠,必準乃已,以此以彼,勢無以準劃,所謂綿災,卽本道之獨被偏惠者,而以其歉荒,旣於軍身等布,分數折代,災又依請,則其視他道,誠患不均,元劃外畓災一千一百二十二結零,綿田災四百九十八結零,特許加劃。以此申飭,精俵新還餉代捧,似今之年,實難輕許,而田農黍粟,旣云失稔,則責以準納,其勢必難,尤甚邑限折半,之次邑三分一,稍實邑四分一,以相當穀使之準折代捧,延安等五邑辛未停退之還餉,延·白兩邑癸甲停退之軍錢米布,或人戶多散,或年條旣遠,不可以一時農功之稍熟,添之以新舊竝督之擾,特許仍停,均廳所納四邑,免稅執錢上納,已成近例,火田之從實執卜,牙兵之入防停止,尤甚邑之勿定配所,推徵防塞,竝依狀請許施,何如?傳曰,允。
李基栽,以禮曹言啓曰,今番行幸時,南部居故縣監李憲述妻金氏請以亡夫同姓十二寸兄前牧使憲祖第二子秉直取養事上言事,下臣曹當爲覆啓,而卽接金氏呈狀,則以爲,頃以亡夫立後事上言,而未及覆啓,秉直不幸身死云矣。其所擬議者,旣己身死,則取養一款,今無可論,原上言勿施之意,敢啓。傳曰,知道。
上在昌德宮。停常參·經筵。
李基栽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李基栽,以弘文館言啓曰,上番副校理臣洪永觀,下番修撰臣尹錫永,俱以宗廟冬享大祭祭官,今日議政府肄儀時,晝仕出去之意,敢啓。傳曰,知道。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
以咸鏡監司李存秀狀啓定陵·和陵丁字閣修改後,逢授官以下別單馳啓事,傳于李恒權曰,今見狀辭,逢授官從便擧行之時,則元無賞典之例,此別單,置之。
以全羅監司曺鳳振狀啓茂朱之民家失火事,傳于李恒權曰,聞甚矜惻,元恤典外,別加顧助事,分付。
李恒權,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣雨漏三庫,追慕洞碑閣雨漏二庫,淨業院碑閣雨漏一庫,流霞亭雨漏一庫,養正齋雨漏二庫,分付各該司,使之卽速修改之意,敢啓。傳曰,知道。
又以戶曹言啓曰,時御所內各司雨漏修改吉日,令日官金宜鍾推擇,則來十月十三日卯時爲吉云。以此日時擧行之意,敢啓。傳曰,知道。
又以戶曹言啓曰,臣晚錫,與正郞臣李謙秀,進詣慶熙宮,差備內及內各司,依節目,眼同看審,則姑無大段頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
上在昌德宮。停常參·經筵。
藥房提調金逌根,副提調申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪〈宮〉,口傳問安。答曰,知悉。
李基栽啓曰,明日常參·經筵,取稟。傳曰,停。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李基栽曰,禮房承旨馳詣宗廟·景慕宮,奉審摘奸以來。
李基栽,以侍講院言啓曰,今日王世子齋宿出宮時,兵曹·摠府陪衛,不卽待令,事之駭然,莫此爲甚。令政院捧現告稟處,何如?傳曰,允。
李恒權啓曰,因侍講院草記,今日王世子齋宿出宮時,兵曹·摠府陪衛,不卽待令,事之駭然,莫此爲甚。令政院捧現告稟處事,允下矣。所當重勘,而本院請推之外,無他可施之罰,何以爲之?敢稟。傳曰,事過後拿處。
有政。吏批,行判書金在昌進,參判申絢在外,參議金蘭淳進,右副承旨金䥧進。以洪奭周爲知敦寧,金逌根爲同春秋,宋瑞煥爲孝昌墓守衛官,朴宗復爲丹陽郡守,柳仁根爲韓山郡守,義州府尹李寅泰。
兵批,判書朴宗薰進,參判洪時濟入直,參議兪理煥病,參知李衡柱陪衛進,左副承旨李恒權進。以趙萬永爲知事,金基常爲副摠管,李晳爲副摠管,李櫓爲僉知,朴齊聞爲僉知,崔奎爀爲五衛將,金弘礪爲慶熙將,鄭奎煥爲慶熙將,柳昶齡爲慶熙將,洪喆爲衛率,朴英載爲文兼,趙道洽爲德浦僉使,鄭汶濟爲忠淸水虞候,同知單洪槏,僉知三單金奎集·李徵九·金光哲,大護軍李勉昇,副護軍宋鍊·張鶴耇竝單付。
吏批,再政。以金基拓爲司宰僉正,知春秋單金逌根,故生員李儞淵贈吏參例兼,義州府尹李寅泰考。
兵批,再政。以申在良爲中樞經歷,同知單金弘礪,僉知單崔奎爀。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于尹濟弘曰,只推。
李恒權,以兵曹言啓曰,禁軍習陣當爲設行,而臣曹連有故,不得爲之之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連有故,不得爲之之意,敢啓。傳曰,知道。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹濟弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李基栽啓曰,明日宗廟冬享大祭齋戒相値,視事頉稟之意,敢啓。傳曰,知道。
李恒權啓曰,左邊捕盜大將李鐵求,以兼內乘,今日慕華館調馬出去矣。所佩命召及大將牌·傳令牌,何以爲之?敢稟。傳曰,仍佩往來。
傳于金䥧曰,召對爲之。
李基栽啓曰,知春秋金逌根,旣入闕中,不爲肅謝,直爲出去,事甚未安。推考,何如?傳曰,允。
傳于李恒權曰,韓判府事受由下去時給馬。
傳于李基栽曰,發遣吏郞,諸執事淸齋興否,摘奸以來。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫,獻納趙冀永牌不進罷職傳旨,傳于尹濟弘曰,只推。
禮曹,來十一月二十四日行景祐宮冬享祭親祭取稟,奉敎恭依。
李基栽,以禮曹言啓曰,來十一月二十四日行景祐宮冬享祭親行時,王世子亞獻之節,依例磨鍊乎?敢稟。傳曰,依例磨鍊。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李恒權,以兵曹言啓曰,今十月初三日宗廟永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
判府事韓用龜箚曰,伏以臣於月前,有事窀穸,一箚陳籲,縱緣私情之切至,自歸公格之違越,惶懼懍蹙,恭俟威罰,何幸盡倫之聖,曲垂體物之仁,特允所請,兼賜奠具,俾伸至情,榮動松楸,感結幽明,更何敢以區區情理,復煩宸聰,甘犯屑越之誅,而第念臣兄果川移葬之期,迫在旬日之內,一片玄木,今將乍出旋閟,若不得匍匐臨穴,少洩鴒原之慟,則將成不瞑之恨矣。玆不得不冒死申籲於天地父母之前。伏願聖明,俯垂鑑憐,特許由暇,俾得以及時來往,千萬幸甚。取進止。答曰,省箚具悉卿懇。所請依施。傳于金䥧曰,此批答,遣史官傳諭于韓判府事。
丙戌十月初一日辰時,上御熙政堂。召對入侍時,直提學李鶴秀,參贊官金䥧,侍讀官尹正鎭,檢討官權馥,假注書尹克培,記注官金相鼎,記事官李景在,各持孟子第二卷,以次進伏訖。上命開卷讀之。正鎭讀自予三宿,止則必反予。上又命下番讀之。馥讀自夫出晝,止予日望之。上曰,文義陳之。正鎭曰,此篇載孟子去就始終遲速之意甚備,聖賢之本心,急於行道,而亦不肯枉道。故孟子之不忍捨齊,卽急於行道之仁也,終於去齊,卽不肯枉道之義也,仁與義各得其當,此其所以爲聖賢之去就也。蓋孟子之不遇,固是運數之所關,而齊王之不悟,豈非千古之遺恨乎?顧今孟子之聖,不可復作,而孟子之言行,昭在七篇,體認於是,而服膺於是,則孟子雖不在世,而孟子之道則行於世矣。字句文義之外,如是省覽,爲好矣。上又命下番陳文義,馥曰,上番所奏儘好,臣別無更達之義,而亞聖之資,今世雖未易得,才不借於異代,則廷中具僚之賢,林下讀書之士,足了一代之事,惟在自上擇人器使之政,允合體念經傳之道矣。上命掩卷。仍命退,諸臣以次退出。
上在昌德宮。停常參·經筵。
尹濟弘啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫未肅拜,監察茶時之意,敢啓。傳曰,知道。
李基栽啓曰,玉堂備員間,視事頉稟之意,敢啓。傳曰,知道。
又啓曰,臣基栽,依定式進詣香室,奉審香祝櫃·祝板·袱子,則精潔之意,敢啓。傳曰,知道。
傳于李基栽曰,禮房承旨馳詣宗廟·永寧殿,奉審以來。
李基栽啓曰,應敎李嘉愚內閣直,副應敎徐淇修,校理李是遠,副校理金盛淵,副修撰洪晩燮在外,校理尹正鎭,副校理洪永觀,修撰尹錫永·權馥,副修撰洪彦謨差祭,玉堂上下番俱空,事甚未安。副提學未差之代,所當政官牌招,開政差出,而行吏曹判書金在昌,參議金蘭淳差祭,參判申絢在外,亦無以請牌擧行,何以爲之?敢稟。傳曰,應敎及在外玉堂,竝許遞,前望單子入之,待下批,牌招察任。
玉堂前望單子入之,應敎洪赫,副應敎李嘉愚,校理洪羲弼,副校理南履懋,副修撰朴英載落點。
傳于李基栽曰,副修撰未差之代,前望單子入之,待下批,牌招察任。
玉堂前望單子入之,副修撰朴齊明落點。
傳于李基栽曰,司書有闕之代,前望單子入之。
司書前望單子入之,洪彦謨落點。
李基栽,以侍講院言啓曰,宗廟南神門門將柳亮源·金永植·趙存永·李完敏,解去櫜鞬,偃臥橫竹,事之駭惋,莫此爲甚,令政院稟處,何如?傳曰,允。
李基栽啓曰,因侍講院草記,宗廟南神門門將柳亮源·金永植·趙存永·李完敏,解去櫜鞬,偃臥橫竹,事之駭惋,莫此爲甚,令政院稟處事,允下矣。竝所當重勘,而本院請推之外,無他可施之罰,何以爲之?敢稟。傳曰,拿處。
李基栽,以成均館大司成意啓曰,本館入直,久任郞廳外,他郞不得入直,若有代員遞職之事,則草記代直事,曾有定式矣。司成朴齊明,直講李鳳純,典籍李濟翼,俱爲差祭,時無入直之員,以他郞官,姑爲代直,何如?傳曰,允。
李恒權,以備邊司言啓曰,卽見廣州留守徐能輔災實狀啓,則以爲,地部劃下災十結外,不足災一百二十六結七十七負六束,特許加劃,辛巳停退還餉及癸酉·己卯排年條,竝許仍停,昨年停退條三分一收奉事,請令廟堂,稟旨分付矣。本府穡事,足稱康年,而舊災或未得蒙頉,新災亦不無當俵,事目外一百結,特許加劃。排年條之停捧,守臣所請,非無可據於近年見施之例,而蓋所謂排捧者,特以紓民力之意,不論豐歉者也。若於設賑之年,則菜色慘然,容或闊狹,而降於此之如干儉歲,輒施特典,有若豐捧而歉免,則烏在其排年之初意乎?癸·己兩年條,依排定之數,使之準捧。乙酉停還,似今之歲,不得完摠,則目下恤民,反貽來弊,所當一例嚴督,而當納之數,殆近萬包,賑餘民情,不可不念,限折半許停。辛巳停退,當初抄出,戶是尤甚,比他責納,年又稍間,一時竝督,其勢必難,依所請,許令仍停,何如?傳曰,允。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金䥧啓曰,假注書尹克培,身病猝重,勢難察任,今姑改差,何如?傳曰,允。
尹克培改差,代以李敏衡爲假注書。
以應敎洪赫,副校理南履懋,副修撰朴齊明牌不進罷職傳旨,傳于金䥧曰,只推。
金䥧啓曰,玉堂上下番俱空,事甚未安。應敎洪赫,副校理南履懋,副修撰朴齊明,旣有只推之命,與校理尹正鎭,副校理洪永觀,修撰尹錫永·權馥一體牌招,推移入直,何如?傳曰,允。
以應敎洪赫,副校理南履懋,副修撰朴齊明再牌不進罷職傳旨,傳于金䥧曰,只推。
以校理尹正鎭,副校理洪永觀,修撰尹錫永·權馥牌不進罷職傳旨,傳于金䥧曰,只推。
金䥧啓曰,玉堂上下番俱空,事甚未安。應敎洪赫,校理尹正鎭,副校理洪永觀·南履懋,修撰尹錫永·權馥,副修撰朴齊明,旣有只推之命,竝更牌招,推移入直,何如?傳曰,允。
又啓曰,應敎洪赫三牌不進,依定式禁推傳旨捧入之意,敢啓。傳曰,知道。
以校理尹永鎭,副校理洪永觀,修撰尹錫永·權馥再牌不進罷職傳旨,傳于金䥧曰,只推。
以應敎洪赫三牌不進禁推傳旨,傳于金䥧曰,分揀。
李恒權啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫,獻納趙冀永牌不進罷職傳旨,傳于李恒權曰,只推。
李恒權,以兵曹言啓曰,來十一月二十三日大駕詣景祐宮齋宿,二十四日冬享祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨,馬軍五哨,訓將率領爲先廂,禁衛營鄕軍三哨,御營廳鄕軍三哨,兩營騎士各二番,摠使都領爲後廂,禁將率該營鄕軍一哨,京軍一哨留陣,禁軍三番爲之,留營置之,可也。
又以兵曹言啓曰,宗廟冬享大祭王世子攝行時,門將五衛將李元臣,禁衛營千摠沈能俊,卸解筒箇,任便失儀於申飭之後者,殊甚可駭。五衛將康漢健·宋麟瑞怠忽不謹之狀,亦不可無警,竝令該府拿問處之,何如?傳曰,允。
又以兵曹言啓曰,去秋等能麽兒考講時,中樞府經歷申在良,都事權友容,訓鍊院判官李雲行,主簿金益鍾·申在忠·尹亨儉·李圭夏·金華重,武臣兼宣傳官鄭元箕·鄭成佑·申鳳奎·金善永·李敬達,部將李東奎·田宜聖,守門將張仁源·李雲英,二次不通,訓鍊院僉正李勉翕,都摠府都事閔致默,武臣兼宣傳官李羲臣,一次不通,竝依定式從重推考,何如?傳曰,允。
判尹洪羲俊疏曰,伏以臣猥以庸下之品,濫叨賓客之任,而學識空疎,見識固陋,离筵進講,實無裨益之望,有未敢遽爾承膺,伏不勝惶懍愧恧。月前又伏奉知義禁除旨,雷肆出入之臣,不得兼管於議讞之地,故事則然,旣無以行公,則亦不宜虛縻,自列請改,不容少緩,而適値齋日,賤疾又苦,今始略構短章,援例仰陳。伏乞聖明,特垂諒察,亟遞臣金吾之任,以存公格,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨尹濟弘,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪命周落點。
李恒權啓曰,臣恒權,今日仁政殿月臺入直禁軍,戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李敏衡在外,代以金斗明爲假注書。
李恒權啓曰,事變假注書金熙逌,身病猝重,勢難察任,今姑改差,何如?傳曰,允。
金熙逌改差,代以李東韻爲事變假注書。
傳于金䥧曰,召對爲之。
以副校理南履懋牌不進罷職傳旨,傳于金䥧曰,只推。
金䥧,以弘文館言啓曰,本館上番闕直,事甚未安。應校洪赫,校理尹正鎭,副校理南履懋·洪永觀,修撰權馥·尹錫永,旣有只推之命,竝卽牌招,以爲推移入直之地,何如?傳曰,允。
獻納趙冀永啓曰,臣姿性庸愚,言議湔劣,淸朝諫諍之任,初不近似,而納言除旨,忽下於身在鄕廬之日,賤疾適苦,未卽登途,今始叩謝,少伸感惶之忱,而第臣於本院,已經亞諫,揆以公格,自在當遞,玆敢來避,冞增悚蹙。請命遞斥臣職。答曰,依啓。
李恒權啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于李恒權曰,只推。
李恒權啓曰,次對,兩司當爲進參,而除在外外,未肅拜人員,竝待開門牌招,何如?傳曰,允。
以江原監司洪敬謨狀啓,平昌郡民家失火事,傳于李恒權曰,聞甚矜惻,元恤典外,別加顧助事,分付。
刑曹啓目粘連,忠州牧殺獄罪〈人〉鄭仁鎬獄事段,凶身則諉以自縊,而周項之匝痕不顯,則非縊也甚的,苦主則謂之被打,而四檢之執因各異,則曰打也亦疑。所以道啓,以跡而摸索,以意而參究,論其首從之別,置之正干之目者,雖出於十分參酌,終未有到底究竟。一體訊覈,期得實情後,論理狀聞之意,分付道臣,何如?判付內依允。又啓目粘連,忠州牧殺獄罪人元喆成獄事段,被趕之脚步方窘,投石之手勢甚猛,打在腦後,遽出不意,仆倒江中,亦非伊思是白乎矣,檢痕昭著,傍證的確,已成之案,無容更議。同正犯元喆成,依前訊推,期於取服之意,分付道臣,何如?判付內依允。又啓目粘連,鳳山囚朴致仁段,刃傷之起重收輕,自有法文之脗合,則其刺之匪被伊刺可知,而薄有言詰,不過微事而無他,則素非深讐之間,豈有行刺之理乎?用强威逼之罪,在所難逭,令道臣依律勘處之意,分付道臣,何如?判付內依允。
戶曹參判申在植疏曰,伏以臣副价承命,義重往役,行將辭陛,預切戀結。仍伏念臣之父母墳山,在於京畿麻田,地隔舂糧,身將出疆,當原濕之馳驅,倍霜露之怵惕。若蒙數日之恩暇,獲遂往省之私願,則其將榮動松楸,情伸風樹,玆敢齎誠陳章,冒瀆宸嚴。伏望恩慈,俯循至懇,慰隔年行邁之懷,廣聖朝孝理之化焉。臣無任云云。答曰,省疏具悉。卿其往省焉。
丙戌十月初四日午時,上御熙政堂。召對入侍時,參贊官金䥧,檢討官朴齊明,直閣李嘉愚,假注書金斗明,記事官金相鼎·李景在,各持孟子第二卷,以次進伏訖。上命開卷讀之,齊明讀自予豈若是小丈夫然哉,止士誠小人也。上曰,文義陳之。齊明曰,聖賢去就,治忽攸關,故其進也非可有爲之時則不進,其去也非不得已之事則不去,與夫衆人之輕於去就者有異。孔聖見女樂然後去魯,而猶有遲遲之嘆,朱子禁道學然後去朝,而不勝惓惓之意,其與夫孟子三宿出晝之意,同一其關棙矣。當戰國之時,惟齊宣,稍可與有爲,而苟非孟子,則無以行道。故好貨好色之喩,好戰好樂之說,勤勤利導,而畢竟道不得行,事與心違,則雖不得不去,而聖人去就之際,治亂之分判矣,拯濟之志已矣,自然低徊難捨,猶有庶幾之望,至於三宿而出,則亞聖氏去就,豈不綽綽然有餘裕哉?此孔子·朱子遲遲惓惓之心,實相表裏矣。雖以齊王言之,得此命世之才,不能做堯·舜之治,足可爲後世帝王得賢不共國之戒,此等處惟聖明體念焉。上命掩卷。嘉愚奏曰,本閣別置物種,旣有燕貿之命矣。不足物種中,可以燕貿者,依例發關於關西道臣·義州府尹處,使之擧行似好,故敢此仰達矣。上曰,依此爲之,可也。仍命退,諸臣以次退出。
上在昌德宮。停常參·經筵。
藥房都提調沈象奎,提調金逌根,副提調申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
傳于洪起燮曰,大臣·備局堂上引見。
洪起燮啓曰,左副承旨李基栽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金炳朝落點。
以掌令南達孫牌不進罷職傳旨,傳于李恒權曰,只推。
以副校理南履懋再牌不進罷職傳旨,傳于申絅曰,只推。
以應校洪赫,校理尹正鎭,副校理洪永觀,修撰尹錫永·權馥牌不進罷職傳旨,傳于申絅曰,只推。
申絅,以弘文館言啓曰,上番闕直,事甚未安。應校洪赫,校理尹正鎭,副校理南履懋·洪永觀,修撰權馥·尹錫永,旣有只推之命,竝卽牌招,以爲推移入直之地,何如?傳曰,允。違牌勿爲呼望。
申絅啓曰,明日常參·經筵,取稟。傳曰,停。
申絅,以弘文館言啓曰,新除授校理洪羲弼,時在忠淸道天安地,副修撰朴英載,時在京畿驪州地,經筵入番事緊,請竝斯速乘馹上來事,下諭。答曰,依啓。
又以內醫院都提調·提調意啓曰,院內醫朴致秀有頉代,前正崔漢植差下之意,敢啓。傳曰,知道。
李恒權,以備邊言啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看品後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
義禁府啓目,兵曹參知李衡柱,正郞李在鶴,副摠管李觀植,都事柳興禹等原情云云。傳旨內辭緣,泛稱遲晩,李衡柱段,刑推得情,李在鶴段,曾經侍從,李觀植段,曾經閫帥,柳興禹段,都摠都事,勿爲請刑,載在大典通編,竝只議處,何如?判付啓,依允爲旀,李衡柱段,除刑推議處爲良如敎。又啓目,咸安郡守崔祉鉉原情云云。問目內辭緣,泛稱遲晩,刑推得情,何如?判付內啓,除刑推議處爲良如敎。又啓目,伐登浦前萬戶金光暎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,南神門門將柳亮源·金永植·趙存永·李完敏〈等〉原情云云。傳旨內辭緣,泛稱遲晩,所當請刑是白乎矣,柳亮源·趙存永·李完敏等,曾經宣傳官,金永植段,都摠經歷,勿爲請刑,載在大典通編,竝只議處,何如?判付內啓,依允。又啓目,門將李元臣·沈能俊·康漢健·宋麟瑞等原情云云。傳旨內辭緣,泛稱遲晩,所當請刑是白乎矣,李元臣段,年過七十,法不當請刑,沈能俊段,曾經宣傳官,勿爲請刑,載在大典通編,竝只議處,康漢健·宋麟瑞等〈段〉,竝只刑推得情,何如?判付啓,依允爲旀,康漢健·宋麟瑞等段,竝只除刑推議處爲良如敎。
義禁府啓目粘連,向前李衡柱·李在鶴·李觀植·柳興禹等亦,陪衛不卽待令,論其稽緩之罪,誠爲駭然,竝只以此照律,何如?判付啓,依允。又啓目粘連,向前李元臣·沈能俊等段,卸解筒箇,失儀於申飭之後,康漢健·宋麟瑞等段,怠忽不謹,至登於該曹之啓,論以常法,厥罪惟均,竝以不應爲律,從重照律,何如?判付啓,依允。又啓目粘連,向前柳亮源·金永植·趙存永·李完敏等亦,解去櫜鞬,偃臥橫竹,事之駭惋,莫此爲甚,雖無旁照之律,焉逭蔑法之罪?竝只以此照律,何如?判付啓,依允。又啓目粘連,向前〈崔祉鉉〉亦,配囚之纔逃旋斃,在於百日之內,且有他道移文是白乎所,雖不可直斷以過限未捕之律,而旣不得如法行檢,則若囚已死免罪之法文,有關後弊,終不可混擬於此囚是白乎尼,以不應爲律,從重照律,何如?判付啓,依允。又啓目粘連,向前金光暎亦,不法之事,睯不知罪,反爲含憾於逆旅之平民,謂接廉客,擬施周牢是白乎則,雖與濫刑有異,而事極駭妄,難免故禁之律,以此照律,何如?判付啓,依允。
丙戌十月初五日辰時,上御熙政堂。藥房入診,大臣·備局堂上引見入侍時,都提調沈象奎,提調金逌根,副提調申絅,假注書金權,記注官安仁,記事官李景在,直閣李嘉愚,行都承旨洪起燮,假注書金斗明,事變假注書李東韻,行吏曹判書金在昌,行戶曹判書鄭晩錫,兵曹判書朴宗薰,韓陵君李海愚,刑曹判書李龍秀,行護軍申鴻周·朴周壽·趙鍾永,刑曹參判柳相亮,以次進伏,醫官李惟鐸·金殷相·盧在豐,進伏楹外訖。象奎奏曰,數日陰風催寒,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,世子宮日前攝行勞攘,氣候,何如?上曰,一樣矣。仍命醫官一員入診,殷相診候訖,退伏奏曰,脈候左右三部調均矣。上命次對爲之。象奎曰,此京畿監司徐長輔災實狀啓也。分等不爲擧論,仍以爲地部劃下災二百結外,不足災二千一百八十九結四十負四束,特許準劃,後錄諸條,竝請令廟堂稟旨分付矣。其一,辛巳·壬午停退還餉,全數仍停,昨年停退條,限折半仍停事也。其一,各衙門軍身布昨年停退條,限折半仍停,辛巳以前各年舊布,竝許全數仍停事也。其一,沿海各邑拯米太,竝與今年當納條,而依前仍停事也。其一,推奴徵債防塞事也。今年畿農,一路均登,至於三等分劑,初不擧論,則災結加劃,當以庚申·辛酉·壬戌等年千餘結給災之時,爲之比例,而大歉纔過,舊頉亦多,參絜分數,所請不爲過濫,事目災外二千一百八十九結零,特爲準劃。昨年停退,與舊還有異,似此之年,不可不準捧,而歉餘民力,亦宜軫念,許以三分一仍停,辛·壬兩年停還,數雖無多,而難於一時竝督,特依所請。穀雖登稔,綿旣告歉,各年軍身布之準數辦納,其勢必難,昨年停退條之折半收捧,辛巳以前條之全數仍停,竝許施,推徵防塞,亦依施。拯米太之在前停捧,未嘗不出於恤民之政,而吏緣爲奸,反生痼弊。旣捧之後,復有再徵,當捧之外,又有加徵,延拖而必欲待遞減,偸弄而曾未究實惠,至有戶·惠堂之秋間筵奏,則令飭未幾,有此陳請,揆以事體,殊涉逕庭。各該邑當納條,依定式準捧之意,分付,何如?上曰,依爲之。出擧條象奎曰,此全羅監司曺鳳振狀啓也。以爲丙申査陳以後,道內各樣災頉,至爲一萬五千四百二十八結零之多,故另飭守宰,按簿爬櫛,則査起爲四千八百四十九結零,勸起爲二百七十結零,査起則使之自今秋出稅,勸起則依例限三年免稅。而此外眞箇陳廢冤漏災摠者,亦爲八百三十四結零,隱漏之結,旣爲査發,則冤徵之稅,在所當恤,而遽請永頉,亦涉難愼,姑令添錄舊災,恭俟廟堂稟旨分付爲辭矣。三南之先爲査陳,頃有筵稟行會,而觀此湖南道啓,經始已自春初,今以執摠上聞,陳結之勸起·査起,恰爲五千餘結,存心察弊,不待令飭,全省周詳,竣事有漸,足可爲諸道勸。本道舊災,最多於諸道,實效所及,亦云不尠。蓋陳結之必不可不査者,正以耕墾之正續無常,姦猾之欺冒漸滋,地之所出,不入於惟正之稅,稅之所納,乃責於不食之民,隱漏愈多,而冤徵益苦。土田所重,民國所資,則此豈容一年二年任其如此者乎?査之而耕作是實,則歸之元結,其益非苛取也,査之而畦塍全廢,則許以頉免,其損非可靳也,不過究其虛實之眞而已,不徒以得失損益,切切然惟是之爲計也。元結漸完,則俵災不期少而自少,俵災漸少,則所俵之災,皆是當俵,而民自無冤徵,由此言之,則國之無漏結,民之無冤徵,其實一事也。以本道災摠觀之,則一萬五千四百餘結之內,五千餘結査得,僅爲三分之一。今若更加査括,則所餘萬結,亦安知無隱漏欺冒之尙在其間,而嗣後覈實之策,更令本道,另如察飭,査起之依例出稅,勸起之三年免稅,令該曹依狀辭擧行。尤甚冤徵之八百三十餘結,道臣雖以添錄舊災爲請,而旣皆樹鬱沙堆,永無田形,大洋浦落,難責泥生,則初非隱漏之類,又無耕墾之期,添錄舊災,只增虛結之數。此等處毋寧特許永頉,可使一方緣畝之民,咸頌朝家,査陳之令,實出於軫念災結冤徵之意,而國結至重,廟堂亦不敢輒爲陳請。姑依道啓施行,而舊災之名,自有積年摠計之數,今此八百餘結,則每年年分啓本中,以丙戌添錄舊災,措辭區別,勿令相混於流來舊災之意,分付,何如?上曰,依爲之。出擧條象奎曰,此平安監司李羲甲狀啓也。以爲山郡失稔,民勢遑汲,城餉輸納,實屬矜悶,价川·雲山之藥山城餉,慈山等四邑之慈母城餉,江東·三登之平壤城餉,特許捧留各其邑倉事,請令廟堂稟旨分付矣。城餉邑留,弊亦不些,故頃於年分回啓,未能準施,而今見狀辭,又如是申請,民情之不可無闊狹,足以推知。且況城餉所屬各邑中,分其輸納之形便難易,只以八邑仰請邑留者,比之初啓所請,亦甚精約,依狀辭許施之意,分付,何如?上曰,依爲之。出擧條象奎曰,勳府有司堂上三員,一員未差,如非適無可爲之人,則曾亦隨闕備員矣。未差之代,鈴原君尹行直差下,使之察任,何如?上曰,依爲之。出擧條象奎曰,十月以後,例着煖帽,而日或過暖,稟達後從便脫着,亦多已例。日後登筵,亦使依此任便着之,似好,故敢此仰達矣。上可之,仍命大臣就座。起燮曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命退,諸臣以次退出。
上在昌德宮。停常參·經筵。
申絅啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于李恒權曰,只推。
以平安監司李羲甲狀啓,价川郡守朴大圭受由上京,尙未還官,令該曹催促下送事,傳于申絅曰,令該曹催促,使之不日內下送。
申絅,以吏曹言啓曰,平安監司李羲甲狀啓,价川郡守朴大圭催促下送事批旨內,令該曹催促,使之不日內下送事,命下矣。自臣曹催促,則身病沈重,萬無下去之路云,价川郡守朴大圭,罷黜,何如?傳曰,允。
又以吏曹言啓曰,刑曹佐郞趙亨基呈狀內,矣身素患痰癖之症,添感委頓,萬無起動供職之望云。其身病旣如是沈重,則有難强令察任,改差,何如?傳曰,允。
又以宗簿寺提調意啓曰,御牒及璿源譜略,當爲奉安于四處山城寶閣矣。赤裳等處,則只送郞廳,已例如此,而適値史官曝曬之行,有相値掣礙之慮,量宜分排,鱗次出送事,曾於戊寅,已爲筵稟蒙允矣。太白山,今方發遣郞廳,陪往奉安之意,敢啓。傳曰,知道。
李恒權,以都摠府言啓曰,副摠管尹致謙,以同知義禁府事,本府坐起,晝仕出去之意,敢啓。傳曰,知道。
義禁府照目粘連,兵曹參知李衡柱,正郞李在鶴,都摠府副摠管李觀植,都事柳興禹等矣本府議啓內,陪衛不卽待令,論其稽緩之罪,誠爲駭然。竝只以此照律罪,各笞五十收贖,解見任別敍,竝只私罪。奉敎依允爲旀,李在鶴·李觀植·柳興禹等段,竝只功減一等爲良如敎。又照目粘連,南神門門將柳亮源·金永植·趙存永·李完敏等矣本府議啓內,解去櫜鞬,偃臥橫竹,事之駭惋,莫此爲甚,雖無旁照之律,焉逭蔑法之罪。竝只以此照律罪,各杖一百收贖,告身盡行追奪,私罪。奉敎依允爲旀,柳亮源·趙存永·李完敏等段,竝只功減一等爲良如敎。又照目粘連,門將李元臣·沈能俊·康漢健·宋麟瑞等矣本府議啓內,李元臣·沈能俊等段,卸解筒箇,失儀於申飭之後,康漢健·宋獜瑞等段,怠忽不謹,至登於該曹之啓,論以常法,厥罪惟均。竝以不應爲律,從重照律罪,各杖八十收贖,奪告身三等,私罪。奉敎依允爲旀,沈能俊段,功減一等爲良如敎。又照目粘連,咸安郡守崔祉鉉矣本府議啓內,配囚之纔逃旋斃,在於百日之內,且有他道移文是白乎所,雖不可直斷以過限未捕之律,而旣不得如法行檢,則若囚已死免罪之法文,有關後弊,終不可混擬於此囚是白乎尼。以不應爲律,從重照律罪,杖八十收贖,奪告身三等,私罪。奉敎依允爲旀,功減一等爲良如敎。又照目粘連伐登前萬戶金光暎矣本府議啓內,不法之事,睯不知罪,反爲含憾於逆旅之平民,謂接廉客,擬施周牢是白乎,則雖與濫刑有異,而事極駭妄,難免故禁之律。以此照律罪,杖八十收贖,奪告身三等,私罪。奉敎依允。
上在昌德宮。停常參·經筵。
洪命周啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日朝參日次矣,敢稟。傳曰,停。
洪命周啓曰,來十一日輪對日次矣,敢稟。傳曰,當次人受點,後日次待令。
又啓曰,同副承旨金䥧,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐耕輔落點。
金炳朝啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于金炳朝曰,只推。
以京畿監司徐長輔狀啓,楊州牧民家失火事,傳于徐耕輔曰,聞甚矜惻,元恤典外,別加顧助事,分付。
以江原監司洪敬謨狀啓,金化縣民家失火事,傳于徐耕輔曰,聞甚矜惻,元恤典外,別加顧助,使之不日奠接事,回諭。
李恒權,以備邊司言啓曰,冬至兼謝恩使,拜表期日不遠,正使洪羲俊,判中樞府事依例單付,口傳下批之意,分付該曹,何如?傳曰,允。
兵曹口傳政事,判府事單洪羲俊。
李恒權,以兵曹言啓曰,慶熙宮衛將金弘礪,文臣兼宣傳官朴心壽,俱以病難供職,呈狀乞遞,竝改差,何如?傳曰,允。
又以備邊司言啓曰,卽見水原留守金相休災實狀啓,則以爲地部劃下災十五結外,不足災五百八十二結七十一負二束,特許加劃,昨年停退各穀與新還餉,一體準捧,推奴徵債防塞與否,待指揮擧行事,請令廟堂稟旨分付矣。今年新災,雖不過舊災之折半,而摠計新舊災,欲依守臣所請而準許,則較看於畿甸之通一道二千三百結給災,殆過四分之一。本府今雖陞爲留營,而幅圓延袤,則無甚懸遠於一二州縣之大,豈至與通一道之劃災者,纔隔一二等而論之哉?事目外以五百結,特許加劃。昨年停還,厥數不少,新舊竝督,豈云非難,而守臣所請,爲念來頭之弊,迨此少康,期欲準捧者,誠存長慮,深得便宜,使之依狀辭施行。推徵防塞,如非歉年,不必恒施,而賑餘畿民,合有軫恤,故已於道伯所啓,依例許施。一路之內,難於斑駁,限明秋一體防塞之意,分付,何如?傳曰,允。
上在昌德宮。停常參·經筵。
申絅啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
申絅啓曰,假注書金斗明,身病猝重,勢難察任,今姑改差,何如?傳曰,允。
金斗明改差,代以姜時永爲假注書。
金炳朝啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。
以掌令南達孫牌不進罷職傳旨,傳于金炳朝曰,只推。
申絅,以禮曹言啓曰,卽接副司正金永鎰所志,則以爲族兄百鎰,卽開國切臣鷄林君稇,扈聖功臣開城君應昌嫡長孫,而嫡妾俱無子,以其同姓十二寸弟鳳至第二子永龍,欲爲繼後,兩家相議完定,而未及禮斜之前,鳳至夫妻,俱爲作故,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長金永鎰所訴旣如此,依定式金鳳至第二子永龍,立爲金百鎰之後,何如?傳曰,允。
李恒權,以御營廳言啓曰,本廳把摠韓應一,身病甚重,勢難察任,改差,何如?傳曰,允。
上在昌德宮。停常參·經筵。
申絅啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金炳朝啓曰,大司憲宋穉圭,執義朴升鉉,掌令李麒峻,持平尹尙度·辛碩林在外,掌令南達孫牌不進,監察茶時之意,敢啓。傳曰,知道。山林外,在外及違牌兩司諸臺,竝許遞,政官牌招開政。
申絅,以吏曹言啓曰,禮曹佐郞尹宗鉉,受由過限不上來,新除授宗簿寺主簿金基石,除拜後過限未肅拜,竝依例改差,何如?傳曰,允。
有政。吏批,行判書金在昌進,參判申絢在外,參議金蘭淳牌不進,行左承旨申絅進。以李鶴秀爲大司諫,尹秉烈爲執義,趙忠植爲司諫,金大坤·朴宗璜爲掌令,金宗虎·蔡東直爲持平,洪永觀爲獻納,尹升烈·鄭在絅爲正言,李勉昇爲判尹,朴齊聞爲兵曹參議,李基栽爲兵曹參知,洪奭周爲知義禁,李肇源爲弘文提學,柳宜貞爲禮曹佐郞,蔡弘勉爲刑曹佐郞,徐淇修爲掌樂正,李海淸爲司成,金鎔爲司僕判官,韓守一爲司圃別提,李玄大爲咸安郡守,金相宇爲价川郡守,吳致文爲長連縣監,金秉始爲安奇察訪,李升坤爲保安察訪。承文正字二單權周憲·金騏獻,兵曹參議單李基栽,參知單朴齊聞。
兵批,判書朴宗薰進,參判洪時濟入直,參議·參知未差,右副承旨金炳朝進。以南履翼爲知事,趙亨錫·洪應燮·閔百顔爲五衛將,梁弘晉爲慶熙將,柳興禹·李健緖爲都摠經歷,李惟時爲御營把摠,柳相朝爲都摠都事,金益鍾爲訓鍊判官,李圭祊爲文兼。護軍李志淵,副護軍李基栽·尹濟弘·金䥧·兪理煥·金道喜,副司直朴升鉉·金周默·徐淇修·南達孫·李麟峻·趙冀永·李是遠·金盛淵·尹尙度·辛碩林,副司果洪晩燮·李集運·閔養世,護軍李愚在,同知鄭奎煥,以上竝單付。
以吏曹參議金蘭淳牌不進罷職傳旨,傳于申絅曰,只推。
李恒權,以兵曹言啓曰,今十月初九日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以備邊司言啓曰,卽見咸鏡監司李存秀分等狀啓,則安邊等八邑,置之稍實,文川等十二邑,置之之次,甲山等五邑,置之尤甚,後錄諸條,竝請令廟堂稟旨分付矣。其一,還穀尤甚邑折半,之次邑三分一,以相當穀准折代捧,待明秋還作本色事也。其一,三·甲等邑,丙寅以後各年未捧,六鎭·三·甲癸酉·甲戌停退條,竝仍停事也。其一,茂山府排捧條乙酉零在二千一百四十三石,甲山府壬午排捧條零在一萬八千六十一石零,竝許仍停事也。其一,明川以南進俸吏停止事也。其一,尤甚邑勿定配所事也。其一,推奴徵債防塞事也。三等分劑,依狀辭施行。北農全事田種,而多潦少曝,各穀之成就不均,本色責納,其勢必難,尤甚·之次邑所捧,依所請分數許代。丙寅未捧及癸酉·甲戌停退條,俱在於尤甚·之次邑,則新舊還餉,固難一時竝督,而所謂排捧者,當初之爲之排年,蓋欲宿逋漸完,民力稍紓,豐歉在所勿論,則如此穴農之年,亦許停免,殊非信令之道。而至於茂·甲兩邑之還弊,卽他道他邑之所未有也,於此而一切繩之以法,則穀未必准捧,而民益爲病,所請仍停,不宜靳許。竝與進俸吏之權免,尤甚邑之勿配,推徵防塞,而一體許施,何如?傳曰,允。
又以備邊司言啓曰,卽見忠淸監司徐俊輔狀啓,則以爲道內綿農,竟判全歉,許多軍布之本色責納,實是行不得之事。自今十月,至明年九月,洪州等三十五邑,訓局砲保折半,各營門各衙門軍布木邊條,全數代錢,忠州等十邑,訓局砲保三分一,各營門各衙門軍布木邊條三分二代錢事,請令廟堂稟旨分付矣。該道綿農,已判全歉,軍需雖有所重,民力在所當念。洪州等三十五邑,砲保三分一代錢,忠州等十邑,砲保四分一代錢,其外各營各司軍布之全數代錢及三分二代錢,竝依狀辭許施,何如?傳曰,允。
上在昌德宮。停常參·經筵。
藥房都提調沈象奎,提調金逌根,副提調申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御加味二陳湯,自今日一貼式煎入事,榻前下敎,
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申絅啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絅啓曰,藥房三提調持湯劑來待矣。傳曰,封入。
洪起燮啓曰,假注書金權,身病猝重,勢難察任,今姑改差,何如?傳曰,允。
金權改差,代以李培林爲假注書。
李垣權啓曰,大司憲宋穉圭,掌令金大坤,持平金宗虎在外,執義尹秉烈,掌令朴宗璜,持平蔡東直牌不進,監察茶時之意,敢啓。傳曰,知道。
以執義尹秉烈,掌令朴宗璜,持平蔡東直,司諫趙忠植,獻納洪永觀,正言尹升烈牌不進罷職傳旨,傳于李恒權曰,只推。
徐耕輔,以吏曹言啓曰,新除授成均館學正卜來相,除拜後過限未肅拜,依法典罷職,何如?傳曰,允。
修撰尹錫永疏曰,伏以臣人器庸陋,學識鹵莽,只以祿仕之計,粗習功令之技,倖竊科第,濫廁朝籍。量才揣分,無足備擬於淸朝百執事之末,而金華邇列,實非夢寐之攸及。不意猥玷瀛選,遽膺除旨,顧其職則備顧問而資啓沃,苟非稽古之學,演綸之手,莫宜居之。自昔宿儒之所逡巡,而如臣無似,晏然隨諸學士後,持被承明之廬,橫經香案之前,榮光偏叨,惶恧尤增。臣若不知自足,更有希望,則忘分僭踰之罪,固所難逃,而第臣情私,萬分切至,一日悶急,徒知嚴畏,不得陳暴於聖明仁覆之下,則亦臣之罪也。臣門戶孤孑,終鮮兄弟,釋褐在於父母俱存時,而奉檄之喜,竟未及亡母在世之日,是爲臣終身不洎之痛,而老父年今七十有八歲矣。以臣冒忝法從,得蒙推榮之典,九年于玆,華誥聯翩,闔門感祝,年前待罪南邑,獲沾廩祿,榮及老父,父子相對,感泣以度,臣雖糜粉,安能報聖恩之萬一也哉?臣家本貧窶,資身無策,性又疎迂,治生昧方。朱夫子書曰,親年日老,生事益聊落,人子之心,不能不慨然,顧臣情地,有如是矣。臣父癃老之病,與歲益添,氣息綿綴,日以奄奄,若將垂盡。趁此之時,如得藥餌以調病,甘旨以補元,則庶幾崦嵫之餘景,得以少延,而其奈蔘朮之劑固無論,疎糲之飯猶未繼,臣情到此,生不如死。不知臣者,以臣爲濫,專城之至再,分固濫矣,知臣者,以臣爲慼,乞養之難再,情亦慼矣。伏乞天地父母,諒臣情理之矜悶,特命選部,畀臣一小邑,俾遂便養之至懇,則自今老父餘年,皆我殿下賜也。臣無任云云。答曰,省疏具悉。疏辭下該曹稟處。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
徐耕輔啓曰,玉堂備員間,視事頉稟之意,敢啓。傳曰,知道。
李恒權啓曰,右副承旨金炳朝,今日不爲仕進,卽爲牌招,何如?傳曰,允。
申絅啓曰,藥房三提調持湯劑來待矣。傳曰,封入。
李培林有頉,代以趙秉常爲假注書。
趙秉常有頉,代以金永基爲假注書。
李恒權啓曰,右議政沈象奎,依下敎來待矣。傳曰,知道。
又啓曰,時原任大臣,有稟達事,率金吾堂上,來詣請對矣。傳曰,入侍。
又啓曰,大司憲宋穉圭,掌令金大坤,持平金宗虎在外,執義尹秉烈,掌令朴宗璜,持平蔡東直牌不進,監察茶時之意,敢啓。傳曰,知道。
以執義尹秉烈,掌令朴宗璜,持平蔡東直,司諫趙忠植,獻納洪永觀,正言尹升烈牌不進罷職傳旨,傳于李恒權曰,只推。
以右副承旨金炳朝牌不進罷職傳旨,傳于李恒權曰,只推。
以忠淸兵使安光質狀啓,不能嚴飭保授,有此凶賊之脫身投書,惶悚待罪事,傳于李恒權曰,勿待罪事,回諭。
徐耕輔,以弘文館言啓曰,副應敎李嘉愚內閣進,校理尹正鎭·洪羲弼,副校理南履懋在外,副校理一員未差,上番闕直,事甚未安。應敎洪赫,卽爲脾招入直,何如?傳曰,允。
李恒權,以兵曹言啓曰,今十月十一日,武臣賓廳武經講書人員望單子,纔已入啓,而大臣今方來詣賓廳,依前例不得爲之之意,敢啓。傳曰,知道。
又以備邊司言啓曰,卽見禮曹啓目,則枚擧全羅監司曺鳳振狀啓,以爲本道公都會覆試,取製述·考講各五人,自是定式,而統計儒生應試之數,製述比之考講,不啻數十倍,而覆試額數,則多寡無別。就考講中,除出三窠,添付製述,講取二人,製取八人事,請令該曹稟處,而事係科制變通,令廟堂稟處爲辭矣。講·製均取,自是定制,而近因講無專工,充額旣云無路,畿甸·嶺南,亦皆有已例,依狀辭施行。若於日後,待其講儒稍盛,還復原額,未爲不可,竝以此分付,何如?傳曰,允。
丙戌十月十一日申時,上御熙政堂。時原任大臣,率金吾堂上入侍時,左副承旨李恒權,假注書姜時永,記注官安仁,記事官李景在,判府事南公轍,右議政沈象奎,判義禁金在昌,同義禁沈能岳·尹致謙,以次進伏訖。公轍曰,近來冬令之行雖久,日氣猶爲和暖,聖體,若何?上曰,一樣矣。寢睡·水刺之節,何如?上曰,一樣矣。又奏曰,伏見錦伯狀啓下者,則凶逆之變,又爲有之矣。心驚膽掉,不勝駭惋之至,而俄者右相,要與同爲登對,故謹率諸禁堂入來,而以狀啓觀之,其窮凶情節,固爲可知,則凶書之漢,速令王府擧行,恐爲當然矣。象奎曰,俄伏承下敎,趨詣賓廳,伏見內下錦伯狀啓及封上凶書,則心骨俱冷,無以爲達。夏間逆獄之後,曾未幾何,又有此等事,出於其地,凶慘痛惋之忱,俄者固已仰達,而厥漢情節,匪但出於誑惑,其中凶言之譸張,多有凶慘者,就其中可以用律之漢,亟令王府擧行,恐合事體矣。大體今番之事,雖有該鎭營之所已究覈,而第其醞釀設施,則必有根窩之潛伏者,不但現捉於今番者而已,亟令王府盤覈,恐合事宜矣。且伏況今番投書中,顯有指斥之語,豈有如許悖逆者乎?此則自王府按治,實合事體,故臣等相率入對,冀蒙處分矣。公轍曰,錦伯啓本與封上凶書,禁堂固未及得見,而此後擧行時,自可見之矣。大抵投書中逆節,不待盤覈,固已盡露,則王府擧行,事體實爲當然矣。蓋按覈之法,固有付之捕廳而盤覈者,亦有付之王府而按治者,而今此投書之漢,則渠手書出,旣爲自服,則王府按治,自是當然,別無付之捕廳而先問者矣。象奎曰,處分不可不仰承矣。劉吉龍則雖爲徑先物故,而鄭尙采則尙存,更爲捉來鉤問,則該鎭營之未及究覈者,可以益爲吐露矣。至於投書凶賊,不可不自王府嚴覈,請令王府設鞫,而李奎汝輩景來不死之說,亦不可不窮覈其虛妄矣。請其餘諸漢,先自捕廳捉來,而朴亨瑞則不可不自王府擧行矣。上曰,出去擧行,可也。公轍曰,王府發捕,則當爲發送禁府都事。伏乞亟下密旨焉。上曰,出去則豈爲不可書乎?公轍曰,設鞫之外,密旨無出去可書處矣。每當王府發捕之時,若爲出給密旨於都事之後,則不可復爲還收,奉承密旨,然後可以擧行矣。大抵厥漢輩,互相和應,端緖極爲糾結,彼漢輩,令捕廳擧行,此一漢則自王府擧行,而雖其捉囚於捕廳之後,亦或有移送王府設鞫之例。彼漢輩,雖令捕廳擧行,而凶書之漢,送捕廳,其在事體,似不當,故臣等如是陳達,請下密旨,以爲擧行之地焉。上曰,密旨書之,可也。在昌進前書密旨,因爲糊封在手中。象奎曰,其餘罪人,隨其輕重,令捕廳擧行,而其中亦當有王府盤問時,他罪人援引就質者矣。至如黃士極輩三人,以狀啓觀之,其同謀譸張,往來綢繆之狀,昭不可掩,自捕廳捉來事,分付,何如?上曰,唯。上曰,大臣就座。上曰,史官就座。上曰,以次退出,可也。諸臣以次退出。
上在昌德宮。停常參·經筵。
備忘記,義州府尹李寅泰下直,長弓一張,長箭一部,片箭一部,筒兒一箇賜給。
徐耕輔啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮啓曰,右副承旨金炳朝,今日不爲仕進,卽爲牌招,何如?傳曰,允。
申絅啓曰,藥房提調·副提調持湯劑來待矣。傳曰,封入。
傳于洪起燮曰,左承旨·右承旨·右副承旨竝許遞,前望單子入之。
承旨前望單子入之,朴綺壽·金蘭淳·鄭基一落點。
洪起燮啓曰,新除授行左承旨朴綺壽,左副承旨金蘭淳,同副承旨鄭基一,竝卽牌招,何如?傳曰,允。
傳于鄭基一曰,吏曹參議前望單子入之。
吏曹參議前望單子入之,李若愚落點。
以應敎洪赫牌不進罷職傳旨,傳于李恒權曰,只推。
李恒權,以弘文館言啓曰,副應敎李嘉愚內閣進,校理尹正鎭·洪羲弼,副校理南履懋在外,副校理一員未差,上番闕直,事甚未安。應敎洪赫,旣有只推之命,卽爲牌招入直,何如?傳曰,允。
徐耕輔啓曰,大司憲宋穉圭,掌令金大坤,持平金宗虎在外,執義尹秉烈,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義尹秉烈,掌令朴宗璜,司諫趙忠植,獻納洪永觀,正言尹升烈牌不進罷職傳旨,傳于徐耕輔曰,只推。
以大司諫李鶴秀牌不進推考傳旨,傳于徐耕輔曰,許遞,前望單子入之。
大司諫前望單子入之,李翊會落點。
兵曹口傳政事,護軍單李鶴秀。
以應敎洪赫牌不進罷職傳旨,傳于李恒權曰,只推。
李恒權,以禮曹言啓曰,卽接丹城幼學金龍漢所志,則以爲族姪堡,嫡妾俱無子,以其同姓八寸弟圭第二子以鳴,欲爲繼後,諸族相議完定,而未及禮斜之前,生家父母,俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金龍漢所訴旣如此,依定式金圭第二子以鳴,立爲金堡之後,何如?傳曰,允。
又以禮曹言啓曰,卽接咸陽幼學朴之甲所志,則以爲同姓七寸叔萬朝,嫡妾俱無子,以其同姓六寸弟萬恒第三子之儉,欲爲繼後,兩家諸族,相議完定,而未及禮斜之前,萬朝夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴之甲所訴旣如此,依定式朴萬恒第三子之儉,立爲朴萬朝之後,何如?傳曰,允。
又以內醫院都提調意啓曰,安奇察訪鄭國誠,旣遞外任,依例還屬本院,令該曹口傳付軍職,冠帶常仕,何如?傳曰,允。
徐耕輔,以備邊司言啓曰,卽見江原監司洪敬謨災實分等狀啓,則江陵等四邑,置之尤甚,伊川等八邑,置之之次,襄陽等十四邑,置之稍實,仍以爲事目災一百結外,不足災七十五結八十負五束,特許加劃,後錄諸條,竝請令廟堂稟旨分付矣。其一,尤甚四邑,俱以屢豐之餘,舊穀尙有餘儲,待開春以各其邑還穀,量宜排巡,分糶接濟事也。其一,各軍門屯稅及各宮房·各衙門有土免稅,從實收稅事也。其一,尤甚·之次邑勿定配所事也。其一,推奴徵債,限明秋防塞事也。三等分劑,依狀辭施行。道內時起畓摠,僅止三千餘結,則事目百結,自是優劃,而如今豐歲,又有此七十餘結之加請者,濫之云爾,不可謂以精約。第其尤甚四邑,統計畓結,殆居全道之半,旣知有亢旱之災,則不宜用克損之政,事目外加請七十五結零,特爲準劃。尤甚邑之量宜排糶,自是道臣之事,無容陳聞,亦無以指授,然而歉邑接濟,專資還分,其在經法之內者,使之從便擧行。各樣屯稅,及有土免稅,依近例竝令從實收稅。罪囚編配,只於尤甚邑勿定,推徵防塞,一體許施,何如?傳曰,允。
吏曹啓目粘連啓下是白有亦,觀此弘文館修撰尹錫永上疏,則以爲臣老父,年今七十八歲矣,臣家本貧窶,性又疎迂,治生昧方。臣父癃老之病,與歲益添,氣息綿綴,日以奄奄。趁此之時,如得藥餌以調癠,則庶幾崦嵫餘景,得以少延,而其奈蔘朮固無論,疎糲猶未繼,臣情到此,生不如死。特命選部,畀臣一小邑,俾遂便養之至懇亦爲白有臥乎所。尹錫永之家貧親老,菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
徐耕輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜人員竝卽牌招,何如?傳曰,允。山林外在外臺諫,竝許遞,前望單子入之。
鄭基一啓曰,卽者吏曹郞廳來言,咸安郡守李玄大,長連縣監吳致文,兩司俱未署經云。除在外·未署經外,未肅拜人員,竝卽牌招,以爲署經之地,何如?傳曰,允。
徐耕輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪起燮啓曰,藥房提調·副提調持湯劑來待矣。傳曰,封入。
臺諫前望單子入之,掌令禹錫簡,持平李若烈,正言韓益相落點。
鄭基一啓曰,守令署經事,命下矣。新除授掌令禹錫簡,持平李若烈,正言韓益相,一體牌招,以爲署經之地,何如?傳曰,允。
大司諫李翊會啓曰,臣姿性庸愚,不合於淸朝耳目之任,而薇垣恩命,忽下於夢想之外,怵畏義分,雖已出肅,而臣於合啓中,有私義之不可聯參者。曾叨此任,輒蒙體諒,前後處義,宜無異同,請命遞斥臣職。答曰,依啓。
執義尹秉烈啓曰,臣言議風采,本不合於臺閣之任,而亞憲除旨,忽下於夢想之外,署經有命,召牌儼臨,臣感恩怵義,雖不得不張皇出肅,粗伸叩謝之忱,而第於合啓中,竊有私義之不可聯參者。曾叨臺職,屢蒙恩諒,今臣處義,與前無異,以此情蹤,何可仍冒於臺次?請命遞斥臣職。答曰,依啓。
以司諫趙忠植,獻納洪永觀,正言韓益相,掌令朴宗璜牌不進罷職傳旨,傳于徐耕輔曰,只推。
以司諫趙忠植,獻納洪永觀,掌令朴宗璜牌不進罷職傳旨,傳于鄭基一曰,只推。
傳于鄭基一曰,政官牌招開政。
李恒權,以弘文館言啓曰,副應敎李嘉愚內閣進,校理尹正鎭·洪羲弼,副校理南履懋在外,副校理一員未差,上番闕直,事甚未安。應敎洪赫,旣有只推之命,卽爲牌招入直,何如?傳曰,允。在外玉堂竝許遞,今日政差出。
鄭基一啓曰,行吏曹判書金在昌,參議李若愚牌不進推考傳旨及罷職傳旨,今方捧入,而開政命下之後,如是違牌,事甚未安。參判申絢在外,判書更爲牌招,何如?傳曰,允。
以吏曹參議李若愚牌不進罷職傳旨,傳于鄭基一曰,只推。
鄭基一啓曰,行吏曹判書金在昌再牌不進推考傳旨,今方捧入,而開政命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之,而參議李若愚,旣有只推之命,更爲牌招,何如?傳曰,允。判書更爲牌招。
徐耕輔,以都摠府言啓曰,副摠管李觀植,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以備邊司言啓曰,冬務方殷,曠官可悶,未下直守令,皆令當日辭朝。方亦有有闕未代之邑,待除授,亦令當日辭朝之意,一體分付該曹,何如?傳曰,允。
李恒權,以觀象監提調意啓曰,本監堂上·堂下官之勞勩最多,可合任使者,隨時抄啓,仰請加資,而近來堂上官乏少,凡於擧行之際,每患苟艱。本監三曆官嘉善金檢,折衝韓廷禹,前正崔光謹·金漢正·金得彦,地理學前司果崔道基,諏吉官嘉善崔聲遠,竝加資,以爲激勸之地,何如?傳曰,允。
徐耕輔,以義禁府言啓曰,忠淸監司徐俊輔狀啓內,恩津縣監尹宗鎬爲先罷黜,其罪狀,令攸司稟處事,啓下矣。尹宗鎬時在任所云,依例發遣府羅將,拿來,何如?傳曰,待待命拿囚。
兵曹參知朴齊聞疏曰,伏以臣鮮民之生,三霜纔過,萬念俱灰,泣血窮廬,俯仰無歸。不意記履之恩,遽下闋服之初,姓名復擧朝籍,恩旨遠辱蓽門,聞命若驚,遇榮增悲,不死微臣,何以得此?惶隕摧咽,罔知所以爲懷也。仍伏念臣以父母晩得,終鮮兄弟,稟質疲弱,自在襁褓,夙嬰奇疾,寧日恒少,性又闇劣,不識無文,身敎耳提,隨事導誨,祗見其勞,未見其效。旣昧奉親之道,焉知事君之義,而不幸早竊科第,反貽父母之憂,諄諄勉勖,常懼墜先世家聲。以臣孱疾之身,得保今日,而立朝二十年,幸免大戾者,蓋有所恃藉而然也。今焉風樹不待,慈愛中斷,出而無告,入而無聞,倀倀然靡所依至。嗚呼,臣之不孝無狀,徒貽平生惟疾之憂,莫效一日爲子之責,生不能竭力致養,喪未能盡禮有聞,猶復頑忍苟活,視食依舊。然情之所發,與人同耳,今何忍謂禮制之已終,飄纓仕路,自視無故,若忘至慟之在心者哉?奉華誥而茹哀冞切,㩜朝衣而告喜無所,榮感塡臆,只有涕淚之被面而已。伏況臣母年迫八耋,凜綴度日,遭故以後,床笫爲命,精神氣力,駸駸如下山之勢,調護扶將,惟臣身恃。每當病如,方寸先亂,縱或少間,亦不敢須臾違左右。雖使臣無竊悲之私,而懷祿利之心,以若情理,離捨從宦,實非可論,此不但通朝之共諒,亦當爲聖明之俯燭者也。從今以往,屛謝人事,依身松楸,少伸追慕,專意養親,以終餘年,卽臣區區至願。聖恩雖感於收簪,私情無望於供職,敢暴悲苦之懇,甘犯逋傲之誅。伏乞天地父母,俯垂矜察,遞臣見帶之職,治臣辜負之罪,仍令選部,勿復檢擬,以安私心,不勝至祝。噫,進身京輦,叩謝恩命,齎誠陳懇,退伸己私,卽臣道之當然,而目下母病,添劇於交換之節,氣息一倍奄奄。臣方躬執刀圭,晝宵焦遑,不可頃刻而離側,偃伏鄕廬,縣道封章,跡涉蹇慢,尤增死罪。臣無任云云。省疏具悉。爾其勿辭救護。
上在昌德宮。停常參·經筵。
徐耕輔啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李恒權啓曰,明日月食齋戒相値,視事頉稟之意,敢啓。傳曰,知道。
傳于李恒權曰,禮房承旨馳詣宗廟·景慕宮,奉審摘奸以來。
洪起燮啓曰,藥房提調·副提調持湯劑來待矣。傳曰,封入。
李恒權啓曰,行吏曹判書金在昌三牌不進,參議李若愚再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書所當更請牌招,而係是一日四牌,何以爲之?敢稟。傳曰,更爲牌招,參議只推,一體牌招。
以應敎洪赫牌不進罷職傳旨,傳于李恒權曰,只推。
李恒權啓曰,守令署經事,命下矣。司諫趙忠植,獻納洪永觀,正言韓益相,旣有只推之命,竝更牌招。憲府則大司憲宋穉圭,掌令禹錫簡,持平李若烈在外,執義未差,持平蔡東直未署經,無以備員署經,何以爲之,而掌令朴宗璜,旣有只推之命,更爲牌招,以爲署經之地,何如?傳曰,允。山林外在外臺諫,竝許遞,與未差之代,前望單子入之。
臺諫前望單子入之,大司諫朴綺壽,執義洪赫,掌令尹心圭,持平崔綱魯落點。
徐耕輔啓曰,新除授行大司諫朴綺壽,執義洪赫,掌令尹心圭,持平崔綱魯,竝卽一體牌招,何如?傳曰,允。
李恒權啓曰,守令署經事,命下矣。新除授行大司諫朴綺壽,執義洪赫,掌令尹心圭,持平崔綱魯,竝卽牌招,以爲署經之地,何如?傳曰,允。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于徐耕輔曰,只推。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于李恒權曰,只推。
李恒權啓曰,守令署經事,命下矣。執義洪赫,掌令朴宗璜,司諫趙忠植,獻納洪永觀,正言韓益相,旣有只推之命,與行大司諫朴綺壽,一體牌招,以爲署經之地,何如?傳曰,允。
又啓曰,行吏曹判書金在昌牌不進推考傳旨,今方捧入,而開政命下,已至經宿,如是違牌,事甚未安。參議李若愚陳疏,判書更爲牌招,何如?傳曰,允。違牌勿爲呼望。參議疏批已下,一體牌招。
有政。吏批,行判書金在昌進,參判申絢在外,參議李若愚進,同副承旨鄭基一進。以金道喜爲承旨,金鏴爲應敎,洪羲弼·柳致睦爲校理,朴齊明·李是遠爲副校理,李憲瑋爲副修撰,李勉昇爲刑曹判書,柳季麟爲刑曹參議,朴齊輝爲司藝,金鎭聲爲校書校理,趙鼎錫爲引儀,南之赫爲義盈主簿,徐有準爲恩津縣監,尹行定爲魯城縣監。
兵批,判書朴宗薰進,參判洪時濟差祭,參議李基栽入直,參知朴齊聞在外未肅拜,右副承旨徐耕輔進。以金䥧爲僉知,具聖魯爲訓鍊副正,李圭殷爲宣傳官,閔恒錫爲禁衛把摠,吳致豐爲左捕從,沈兢祖爲都摠都事,張奎·宋文永爲訓鍊主簿。同知梁弘鎭,僉知趙亨錫,大護軍李龍秀,護軍申絅,副護軍洪命周·金炳朝·李翊會·李衡柱,副司直尹秉烈·金大坤·禹錫簡·尹正鎭·洪羲弼·南履懋·金宗虎·李若烈,副司果鄭在絅·朴英載,副司勇李膺耆,以上竝單付。
吏批,再政。以金盛淵爲副修撰,金裕憲爲弼善,南履翼爲判尹,崔宗煥爲直講,洪永燮爲宗廟令,金裕淳爲景慕宮令,金英業爲典籍,李容敏爲宗簿主簿,朴惟正爲尙衣別提,沈正禮爲氷庫別提。
兵批,再政。以金秉祐·李健緖爲宣傳官,金祉垕·李羲命爲訓鍊僉正,李南轍爲訓鍊主簿,申在弘·李鍾應爲武兼。同知單柳昶齡。
李恒權,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,卽接扶安幼學金泰載所志,則以爲族兄洙,嫡妾俱無子,以其同姓八寸弟濂第二子日錫,欲爲繼後,兩家諸族,相議完定,而未及禮斜之前,洙夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金泰載所訴旣如此,依定式金濂第二子日錫,立爲金洙之後,何如?傳曰,允。
鄭基一,以備邊司言啓曰,北關後運紙衣七百一領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹參議李若愚疏曰,伏以臣千萬不自意,忽伏奉三銓新命,始焉惝怳,繼以震惕,殆不識措躬之所也。夫天官之職,是何等重任,而臣未敢知殿下奚取於臣,而遽然輕加也。臣本至庸極陋,百無肖似,非可擬議於見職,聖鑑固已洞燭之矣。或以爲仕籍之久廁,而循資除遷,則班聯踐歷,臣未嘗居前。抑以爲職次之難曠,而備員苟充,則朝廷名器,臣不宜貽玷,而方當聖明在上,器使群工,雖微官庶僚,尋常百執事之末,尙不容僥濫,矧在銓衡之任乎?噫,權衡人物,激揚淸濁,俾一世之俊乂,登進于朝,布列于位,以昭我殿下平明之治者,卽銓官之任耳。參佐之官,雖不無輕重差殊,名塗通擬,而末議與聞,長席未備則代斲,是膺均之爲任,關係甚大,有不可以人人而冒據也,明矣。歷觀自古先輩,雖以高才碩德,藻鑑足以甄庶品,雅望足以服當世,尙且爲之逡巡却步,謹思審處於辭受之義,臣是何人,乃敢晏然承當,恬若固有也哉?竊念臣之從前所叨,罔非踰濫,而只緣感激怵畏,一未嘗敢爲退讓之計,今玆所叨職名之榮耀,地望之淸峻,不止爲一官守一臣身而已。誠以聖代賢能進退之機,於是乎係焉,而若臣之謏聞寡見,雖至於班簿政格間事,亦所茫然無素講,則其於是職,尤豈有一半分近似者哉?政命經宿,召牌荐臨,駕屨不俟,義豈專昧,而參倚前衡,承膺無望,玆敢略控情實,仰瀆崇嚴。伏乞聖慈,察臣言之非出飾讓,念公器之不可濫授,亟賜鐫改,俾便公私,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
夜自二更至五更,月食。
藥房都提調沈象奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,明日常參·經筵,取稟。傳曰,停。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜傳旨未下,持平蔡東直未署經,監察茶時之意,敢啓。傳曰,知道。
鄭基一啓曰,備邊司郞廳來言,今日賓廳日次,而月食齋戒相値,不得來會云矣,敢啓。傳曰,知道。
李恒權啓曰,新除授左副承旨金道喜,時在京畿富平地,斯速乘馹上來事,下諭,何如?傳曰,允。
以執義洪赫,掌令朴宗璜,司諫趙忠植,獻納洪永觀再牌不進罷職傳旨,傳于李恒權曰,只推。
以正言韓益相牌不進罷職傳旨,傳于李恒權曰,只推。
李恒權啓曰,守令署經事,命下矣。執義洪赫,掌令朴宗璜,司諫趙忠植,獻納洪永觀,正言韓益相,旣有只推之命,與行大司諫朴綺壽,一體牌招,以爲署經之地,何如?傳曰,允。
李恒權啓曰,卽者修撰尹錫永,以其親病,陳疏徑出,原疏以月食齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
李恒權,以弘文館言啓曰,修撰尹錫永陳疏徑出,副應敎李嘉愚內閣直,校理洪羲弼·柳致睦,副校理李是遠在外,下番闕直,事甚未安。副校理朴齊明,修撰權馥,副修撰李憲瑋·金盛淵,竝卽牌招,以爲推移入直之地,何如?傳曰,允。
傳于徐耕輔曰,推鞫爲之。
傳于徐耕輔曰,推鞫時委官,右議政爲之。
李恒權啓曰,推鞫爲之事,命下矣。右副承旨徐耕輔,纔已申退,卽爲牌招,何如?傳曰,允。
以司諫趙忠植,獻納洪永觀,掌令朴宗璜牌不進罷職傳旨,傳于李恒權曰,只推。
以正言韓益相再牌不進罷職傳旨,傳于李恒權曰,只推。
徐耕輔啓曰,推鞫爲之事,命下矣。兩司當爲進參,除在外·未署經外,未肅拜·呈告人員,竝卽牌招,以爲進參之地,何如?傳曰,允。
又啓曰,臣耕輔,今日推鞫進去下直之意,敢啓。傳曰,知道。
義禁府問事郞廳四望,金鏴·安光直·金裕憲·尹正鎭。
鄭基一,以鞫廳大臣意啓曰,今此推鞫時,金吾堂上不可不備員,而知義禁洪奭周未肅拜,令政院牌招,以爲同參鞫坐之地,何如?傳曰,允。
鄭基一啓曰,知義禁洪奭周牌不進推考傳旨,今方捧入,而參鞫命下之後,如是違牌,事甚未安。更爲牌招,何如?傳曰,允。
李恒權,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,新除授校理洪羲弼,時在忠淸道天安地,柳致睦時在慶尙道安東地,副校理李是遠,時在江華地。經筵入番事緊,請竝斯速乘馹上來事,下諭。傳曰,依啓。
又以內醫院都提調意啓曰,提調金逌根,今日問安,不爲仕進,卽爲牌招,何如?傳曰,允。
鄭基一,以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
丙戌十月十五日辰時,上御熙政堂。藥房入診入侍時,都提調沈象奎,副提調洪起燮,假注書姜時永,記注官安仁,記事官李景在,直提學李鶴秀,以次進伏,醫官吳千根·金殷相進伏楹外訖。象奎問候曰,近日日氣,雖不甚寒,猶是冬候,聖體,若何?上曰,一樣矣。各殿宮亦一樣矣,醫官入診,可也。千根等以次診候訖,退伏楹外奏曰,脈度浮闊,勝於向時,左右三部調均矣。象奎曰,進御湯劑,至于昨日,則已滿五貼之數,不必更爲議定矣。起燮曰,湯劑已滿五貼,姑爲停止,未知何如?上曰,唯。進御加味二陳湯,自今日停止事。出榻敎象奎曰,關東減蔘價錢之在惠廳者,在前自本院取用之時,輒自本院提稟矣,近以每每筵稟,有涉煩屑,自本院往復該廳,取用之意,亦有稟定矣。雖是本院所當取用者,而衙門各異,公物去來,宜有界限,此後則依舊例,必於筵稟後取用恐好,故敢此仰達矣。上曰,唯。象奎曰,臣又有仰達者矣。罪人發捕,計其日字,則今明間似當拿來囚矣。來則卽當設鞫,可以承下敎擧行,而若爲設鞫,則自下擧行者,當爲自下擧行,而至於委官,有下敎然後可以擧行矣。從前見之,則委官未必皆以時任爲之,而今夏逆獄之變,臣冒忝委官之任,凶賊雖已正法,其黨窩則必當有之,而不能到底究覈,其時臺疏,至謂之草草磨勘。且禁堂之獨疏自引也,有將焉用彼之說,其言皆是矣,至今追惟,悚恧在心。今番按獄之任,若無成命,未知屬誰,而臣則固不可以復忝,故適此登筵,先爲仰達矣。上曰,大臣就座。因命以次退出,諸臣皆退。
上在昌德宮。停常參·經筵。
鄭基一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經·推鞫進去外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李恒權啓曰,右承旨金蘭淳,今日不爲仕進,卽爲牌招,何如?傳曰,允。
又啓曰,判尹南履翼,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,事變假注書李東韻,身病猝重,勢難察任,今姑改差,何如?傳曰,允。
李東韻改差,代以林永洙爲事變假注書。
以右承旨金蘭淳牌不進罷職傳旨,傳于李恒權曰,許遞,前望單子入之,待下批,牌招察任。
承旨前望單子入之,李奎鉉落點。
傳于鄭基一曰,判尹許遞之代,前望單子入之。
判尹前望單子入之,金履喬落點。
以副校理朴齊明,修撰權馥,副修撰李憲瑋·金盛淵牌不進罷職傳旨,傳于李恒權曰,只推。
李恒權,以弘文館言啓曰,副應敎李嘉愚內閣進,校理洪羲弼·柳致睦,副校理李是遠在外,副修撰李憲瑋呈辭受由,下番闕直,事甚未安。副校理朴齊明,修撰權馥,副修撰金盛淵,旣有只推之命,竝卽牌招,以爲推移入直之地,何如?傳曰,允。
鄭基一啓曰,大司憲宋穉圭,掌令尹心圭,持平崔綱魯在外,執義洪赫推鞫進,掌令朴宗璜牌不進,持平蔡東直未署經,監察茶時之意,敢啓。傳曰,知道。
以司諫趙忠植,獻納洪永觀,正言韓益相,掌令朴宗璜牌不進罷職傳旨,傳于鄭基一曰,只推。
傳于鄭基一曰,知義禁疏批已下,卽爲牌招參鞫,如有違牌,勿爲呼望。
鄭基一,以鞫廳大臣意啓曰,知義禁洪奭周,時無職名,令該曹口傳付軍職,何如?傳曰,允。
李恒權,以侍講院言啓曰,兼輔德金蘭淳,時無職名,令該曹口傳付軍職,何如?傳曰,允。
兵曹口傳政事,大護軍洪奭周,副護軍金蘭淳,以上竝單付。
以忠淸監司徐俊輔狀啓,石城縣民家失火事,傳于李恒權曰,聞甚矜惻,元恤典外,別加顧助事,分付。
罪人朴亨瑞原情。
罪人朴亨瑞更招後,刑問一次,訊杖第十一度停刑。
傳于鄭基一曰,推鞫姑罷,明日爲之。
鄭基一,以備邊司言啓曰,卽見慶尙監司趙寅永災實分等狀啓,則南海等九邑,置之尤甚,金山等十五邑,置之之次,安東等四十七邑,置之稍實,仍以爲事目災一千一百結外,不足災二千八百六十結,特許加劃,後錄諸條,竝請令廟堂稟旨分付矣。三等分劑,依狀辭施行。本道災結,自來甚少,今年穡事,足稱大登,則雖有若而邑災損,何至於比昨年千結之加數乎?況其災實邑數,比之昨年,而略有加減,不甚懸絶,則所請之一例準劃,終欠稱停,事目外二千四百結,特許加給,使之均俵。其一,今年穡事,旣成穴農,面里分等,亦多已例,故另飭各邑,使之從實分等事也。面里分等,旣有已例,依所請許施,而第於分等之際,另加區別,方爲究惠之道,可免緣奸之弊,以此申飭。其一,新還餉尤甚·之次邑尤甚面里,限折半準折代捧,待明秋還作本色事也。還穀代捧,實難輕許,而各穀之登歉相錯,則不可全然無闊狹,準折代捧,依分數許施。其一,山城餉還,限折半仍留平倉事也。城餉平留,弊亦不些,而折半城納,與全數邑捧有異,依昨年例施行。其一,元會常賑,見在米麰,特許沒數準折作米事也。米麰之準折作米,旣非土宜,則從民願使之換作。其一,舊還無論三等邑,竝許仍停事也。新舊還餉,固難一時竝督,而如今少康之年,猶不着手,則舊還將無可捧之期,其在信令之道,豈可逐歲仍停乎?舊還當捧,只有三邑,稍實邑中未滿五百石者,全數收捧,數過千石者,三分一收捧,之次邑則以折半,使之收捧。其一,尤甚邑勿定配所事也。其一,推奴徵債防塞事也。尤甚邑勿配,推徵防塞,竝依施,何如?傳曰,允。
判尹南履翼疏曰,伏以臣齒恰七旬,病與年深,豈復有陳力就列之望,而神昏精耗,隨事憒劣,春間試役,自致僨誤,先機而無彈壓之方,應變而有巽軟之失,畢竟備啓論勘,允合事體,臣焉敢以事出无妄,職非專責,有一毫自解之心哉?聖度包荒,恩敍遽降,感激惶懍,無地自容,而臣之私計,已有自量于中者。從玆以往,城闉郊坰,隨遇安分,優游偃息,圖所以答洪私而沐恩造,雖閑司漫局,無復趨走承當之路,則況玆詞訟劇任,尤非如臣癃疾所可擬議。以言乎筋力,則旣無以鎭日赴公,以言乎神精,則又無以剖決簿牒,狼狽之至,將不俟終日,而重以秋冬以來,調攝失宜,舊患痰眩之祟,一倍添劇,將起屢肘,欲立旋仆。種種形症,雖未敢畢陳,而時日之內,萬無供職之望,玆敢悉暴情實,仰瀆崇嚴。伏乞天地父母,俯垂矜諒,將臣新授職名,亟賜遞改,以幸公私,不勝大願。臣無任云云。答曰,省疏具悉。所請依施。
知敦寧洪奭周疏曰,伏以臣情病俱苦,跧伏江干,日前有大臣禁堂求對之擧,而最晩之後,始得入聞,方纔擔舁入城,而鞫坐之開,已有命矣。人心胥溺,變怪層生,凶言逆節,不啻狼藉,凡在含生,普切驚痛,今幸端緖稍露,究覈將行,沬飮明張,鋤根掀窩,固是臣子之常分。而臣於玆際,適忝金吾之任,臣亦人耳,粗具彝衷,聞命竭蹶,寧俟駕屨,而顧臣之自劃於供職,已十年于玆矣。況今見帶之銜,乃是正卿所兼,臣旣末敢冒肅於新陞資憲之階,則見任行公,尤非可議。今若夤緣事會,顚倒出膺,藉口分義之怵畏,任他廉防之厮壞,則一身昌披,雖不足恤,貽累淸朝,罪當何居?鐵限在前,株守莫變,荐召之下,末由蠢動,逋慢之罪,自知其萬殞而不可贖矣。至於所叨敦府之職,旣無敦寧,在法當遞,而方在俟譴之中,不暇如例煩陳。伏乞聖明,亟施臣金木之誅,以昭法紀,仍命卽速差代,俾擧行無滯,千萬幸甚。臣無任云云。答曰,省疏具悉。卿所云自劃於供職者,何事何義,予實不知也。分義道理,不當如是。況訊囚便是往役乎?敦寧之任許遞,卿其勿辭,卽爲出膺。
上在昌德宮。停常參·經筵。
鄭基一啓曰,合辭許久闕啓,事甚未安。除在外·未署經·推鞫進去外,呈告人員竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
李奎鉉啓曰,來二十一日輪對日次矣,敢稟。傳曰,當次人受點,後日次待令。
林永洙在外,代以李勉祜爲事變假注書。
李勉祜在外,代以洪在喆爲事變假注書。
洪起燮啓曰,假注書姜時永,身病猝重,勢難察任,今姑改差,何如?傳曰,允。
姜時永改差,代以李冀楨爲假注書。
以副校理朴齊明,修撰權馥,副修撰金盛淵牌不進罷職傳旨,傳于李奎鉉曰,只推。
李奎鉉,以弘文館言啓曰,副應敎李嘉愚內閣進,校理洪羲弼·柳致睦,副校理李是遠在外,副修撰李憲瑋呈辭受由,下番闕直,事甚未安。副校理朴齊明,修撰權馥,副修撰金盛淵,旣有只推之命,竝卽牌招,以爲推移入直之地,何如?傳曰,允。
鄭基一啓曰,大司憲宋穉圭,掌令尹心圭,持平崔綱魯在外,執義洪赫牌不進,掌令朴宗璜推鞫進,持平蔡東直未署經,監察茶時之意,敢啓。傳曰,知道。
以執義洪赫,獻納洪永觀,正言韓益相牌不進罷職傳旨,傳于鄭基一曰,只推。
鄭基一,以鞫廳大臣意啓曰,昨日鞫廳議啓請兵使·營將處,關問伊時事狀,蓋以罪人之押送城外組鍊,未知其的有是事而然,而其時下去淸州之捕校,今日以鄭尙采等押來事來告,故仍問罪人朴亨瑞之初次組鍊何處爲之,則該捕校言內,果往城外五里許北藪民家爲之云。投書罪人,是何等重犯,而當初營將之不於鎭庭躬覈,已甚可駭,兵使之不爲合坐同訊,旣無啓聞,則亦不待關問而可知。兵使旣兼都討捕使,則尤失其職,不可但以獄體乖謬言。忠淸兵使安光質,淸州營將趙禹錫,竝令該府拿問嚴勘,何如?傳曰,允。
傳于鄭基一曰,淸閫及營將之代,令該曹勿拘常格,各別口傳擇差,使之當日下送。
兵曹口傳政事,以白海鎭爲忠淸兵使,鄭日永爲淸州營將。
備忘記,忠淸兵使白海鎭,淸州營將鄭日永下直,各長弓一張,長箭一部,片箭一部,筒兒一箇賜給。
鄭基一,以義禁府言啓曰,今此推鞫時,本府都事不可不備,出使都事徐冕輔,令該曹口傳相換,以爲擧行之地,何如?傳曰,允。
吏曹口傳政事,義禁府都事徐冕輔,繕工奉事尹昇大相換。
李奎鉉,以弘文館言啓曰,上番應敎臣金鏴,以問事郞廳,今日推鞫時,晝仕出去,而每每草記,事涉煩瀆,此後則除草記往來之意,敢啓。傳曰,知道。
罪人朴亨瑞,更招後刑問一次,訊杖第七度停刑。
傳于鄭基一曰,推鞫姑罷。
李奎鉉,以承文院都提調意啓曰,月食已過,禮部回咨,依例撰出,正書安寶後,順付於今番節使之行,何如?傳曰,允。
鄭基一,以兵曹言啓曰,內禁衛將任聖皐,五衛將金奎集,慶熙宮衛將金弘礪·鄭奎煥·柳昶齡,文臣兼宣傳官李圭祊,俱以病難供職,呈狀乞遞,竝改差,何如?傳曰,允。
又以義禁府言啓曰,因鞫廳啓辭,忠淸兵使安光質,淸州營將趙禹錫,令該府拿問嚴勘事,允下矣。安光質時在任所,依例發遣府都事,交龜後拿來,趙禹錫亦在任所,發遣府書吏,交代後拿來,何如?傳曰,允。
上在昌德宮。停常參·經筵。
鄭基一啓曰,合辭許久闕啓,事甚未安。除在外·未署經·推鞫進去外,呈告人員竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行都承旨洪起燮,左承旨李恒權,不爲仕進,右承旨李奎鉉式暇出去,左副承旨金道喜在外,右副承旨徐耕輔推鞫進去,院中只有臣一人,伴直無人。左承旨李恒權,所當牌招,而拘於廳規,不得請牌,何以爲之?敢稟。傳曰,知申及推鞫進去外,竝許遞,前望單子入之,待下批,牌招察任。
承旨前望單子入之,金學淳·李基栽,金炳朝落點。
以副校理朴齊明,修撰權馥,副修撰金盛淵牌不進罷職傳旨,傳于鄭基一曰,只推。
鄭基一,以弘文館言啓曰,副應敎李嘉愚內閣進,校理洪羲弼·柳致睦,副校理李是遠在外,副修撰一員未差,下番闕直,事甚未安。副校理朴齊明,修撰權馥,副修撰金盛淵,旣有只推之命,與修撰尹錫永,竝卽牌招,以爲推移入直之地,何如?傳曰,允。
金炳朝啓曰,大司憲宋穉圭,掌令尹心圭,持平崔綱魯在外,執義洪赫呈辭,持平蔡東直未署經,掌令朴宗璜牌不進,監察茶時之意,敢啓。傳曰,知道。
以司諫趙忠植,正言韓益相,掌令朴宗璜牌不進罷職傳旨,傳于金炳朝曰,只推。
以副校理朴齊明,修撰權馥·尹錫永牌不進罷職傳旨,傳于鄭基一曰,只推。
李基栽啓曰,明日常參·經筵,取稟。傳曰,停。
兵曹口傳政事,副司果單李憲瑋。
金炳朝,以軍器寺都提調·提調意啓曰,武庫重修物力,頃以方物三十二部請得蒙允矣。臣等使判官李慶鼎,專管監董,或仍舊改葺,或從新營建,新舊合二百二十間,今已畢役之意,敢啓。傳曰,武庫事體自別,監董判官,守令待窠調用,可也。
上在昌德宮。停常參·經筵。
徐耕輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭基一啓曰,明日常參·經筵,取稟。傳曰,停。
徐耕輔啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭基一曰,刑·工換房。
傳于李基栽曰,說書許遞,前望單子入之。
說書前望單子入之,李根友落點。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于徐耕輔曰,只推。
徐耕輔,以都摠府言啓曰,副摠管李忠運,以御營中軍,軍兵等中日試射放事,南小營晝仕出去之意,敢啓。傳曰,知道。
同副承旨鄭基一疏曰,伏以臣庸愚湔劣,百無可取,而徒藉門蔭,獲玷仕籍,區區私願,不過爲祿養之計。不意今日,濫被恩造,擢名高第,遂躋緋玉,秋曹·銀臺,華誥聯翩,榮寵極矣,涯分溢矣。自省慙懼,豈復有妄干恩澤之念,而第臣抱人所罕有之情,今遭可陳之階,而嚴畏不發,則是自阻於仁覆之下也。伏惟聖朝,以孝爲理,凡有私懇,輒蒙矜許,況臣情私,特有甚焉。臣早歲失怙,零丁孤苦,惟有祖母與慈母,相依爲命,臣祖母年今八十有七,長委床席,氣息綿綴,臣母亦年六十有二,間經險釁,筋力衰脫,藥餌不可暫廢,甘旨不可少闕,而臣疎於謀生,家事旁落,滋補之具,不克有原,調護之方,無由盡誠,居常戚戚,未嘗跬步而暫忘也。噫,奉檄之喜,官雖微而猶榮,列鼎之歎,祿益厚而愈恨,是豈非人子之情,以逮養爲至願者哉?今臣祖母,崦嵫餘景,朝不慮夕,若使臣不能及今致養,亟效一日之子職,其將齎願未遂,永爲沒身之至恨。烏鳥私情,抱玆耿耿,每誦古人養親者不可謂有來日之語,輒怵然有感于中,不得不較長短於事君親之間也。玆敢忘其僭猥,悉暴衷悃。伏乞天地父母,諒臣言之出於切急,念臣情之不容虛徐,特命選部,畀臣一小邑,俾遂便養之至懇,獲霑錫類之洪恩,千萬幸甚。臣無任云云。省疏具悉,疏辭下該曹稟處。
上在昌德宮。停常參·經筵。
藥房提調金逌根,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭基一啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·推鞫進去外,呈告人員竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于鄭基一曰,推鞫爲之。
鄭基一啓曰,大司憲宋穉圭,掌令尹心圭,持平崔綱魯在外,執義洪赫推鞫進,持平蔡東直未署經,掌令朴宗璜牌不進,監察茶時之意,敢啓。傳曰,知道。
以司諫趙忠植,正言韓益相,掌令朴宗璜牌不進罷職傳旨,傳于鄭基一曰,只推。
以江原監司洪敬謨狀啓,平昌郡民家失火事,傳于鄭基一曰,聞甚矜惻,元恤典外,別加顧助,使之卽爲奠接事,分付。
罪人朴亨瑞,更招後刑問一次,訊杖第七度停刑。
同日,罪人朴亨瑞,與捕廳罪人申季亮面質。
傳于鄭基一曰,推鞫姑罷。
鄭基一,以禮曹言啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以備邊司言啓曰,卽見忠淸監司徐俊輔分等狀啓,則報恩等五邑,置之尤甚,公州等十九邑,置之之次,忠州等三十一邑鎭,置之稍實,後錄諸條,竝請令廟堂稟旨分付矣。其一,新還餉尤甚邑尤甚戶,限折半,之次戶,限三分一停退事也。其一,乙酉停退還餉,尤甚邑全數仍停,之次邑限三分一仍停事也。其一,各年舊還及停退軍米布錢,竝許仍停,而其中若無昨年停退處,舊還最近一年條,之次邑限三分一收捧,稍實邑全數收捧事也。其一,軍保歲抄磨勘,勿爲定限,以春夏間所得閑丁,流伊充定,各鎭歲末成冊,一體退限事也。其一,安興軍餉之散在各邑者,姑許仍置事也。其一,牙山貢津倉所屬邑大同,依近例追後裝載事也。其一,尤甚邑勿定配所事也。其一,推奴徵債,限明秋防塞事也。本道穡事,除却水災所被外,登稔處較多,三等分劑,依狀請施行。新還餉之戶分等請停,只以尤甚邑擧論,而水災孔酷,民力極艱,則其在懷保之政,不可不略存闊狹。所請特爲許施,而戶分等之際,若有冒稱換錄之弊,則將見其徒亂還簿,民未究惠,使之知悉此意,另加察飭。昨年停還及各年舊還之分數停捧,當此少康之時,固當嚴飭準捧,而災邑新還,不得已分數許停,則昨年停退,勢當仍停,旣許尤甚邑之全停,則之次邑之當捧,有難責其準納。以言乎舊還,則年條有遠近,石數有多少,收捧之際,不可無差等之別,兩條所請,竝依施。舊停軍錢米布之有難竝督,事勢似然,依所請許以仍停。軍案磨勘之姑令退限,安興轉餉之仍置該邑,貢倉屬邑之追載大同,旣軫民弊,亦多已例,竝與尤甚邑勿配,推徵防塞,而一體許施,何如?傳曰,允。
鄭基一,以鞫廳大臣意啓曰,捕廳罪人申季亮,與罪人朴亨瑞,面質後還囚捕廳之意,敢啓。傳曰,知道。
丙戌十月二十日辰時,上御熙政堂。藥房入診入侍時,提調金逌根,副提調洪起燮,假注書金永基,記事官金相鼎·李景在,直閣李嘉愚,以次進伏,醫官李惟鐸·金殷相·金珪,進伏楹外訖。逌根曰,日氣猝寒,聖體,若何?上曰,一樣矣。逌根曰,寢睡·水刺之節,何如?上曰,一樣矣。逌根曰,中宮殿氣候,何如?上曰,各宮殿氣候一樣矣。仍命醫官診候,殷相診候訖,退伏奏曰,脈候左右三部調均矣。上命史官就座。仍命退,諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐耕輔啓曰,合辭許久闕啓,事甚未安。除在外·未署經·推鞫進去外,呈告人員竝卽牌招,何如?傳曰,允。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐耕輔曰,推鞫爲之。
鄭基一,以鞫廳大臣意啓曰,鞫坐連日設行,文書浩多,副校理朴齊明,司書洪彦謨,竝問事郞廳加差下,以爲擧行之地,何如?傳曰,允。
又以弘文館言啓曰,上番副校理臣朴齊明,以問事郞廳,今日推鞫時,晝仕出去之意,敢啓。傳曰,知道。
鄭基一啓曰,大司憲宋穉圭,掌令尹心圭,持平崔綱魯在外,執義洪赫牌不進,掌令朴宗璜推鞫進,持平蔡東直未署經,監察茶時之意,敢啓。傳曰,知道。
以執義洪赫,司諫趙忠植,獻納洪永觀牌不進罷職傳旨,傳于鄭基一曰,只推。
罪人鄭尙采原情。
罪人朴亨瑞更招。
罪人鄭尙采·朴亨瑞面質。
罪人鄭尙采更招後,刑問一次,訊杖第十七度停刑。
罪人朴亨瑞更招後,刑問一次,訊杖第五度停刑。
傳于鄭基一曰,推鞫姑罷。
鄭基一,以兵曹言啓曰,今十月二十一日武臣賓廳講書時,都摠府都事金用基,通鑑第一卷不通,武臣兼宣傳官金珍,部將崔鳳佐·安慵·李益煥,通鑑第三卷不通,竝依定式,推考警責,何如?傳曰,允。
吏曹啓目粘連,觀此承政院同副承旨鄭基一上疏,則以爲臣早歲失怙,惟有祖母與慈母,相依爲命,臣祖母年今八十有七,長委床席,氣息綿綴,臣母亦年六十有二,間經險釁,筋力衰脫,藥餌不可暫廢,甘旨不可少闕,而臣疎於謀生,家事旁落,滋補不克有原,調護無由盡誠,今臣祖母,崦嵫餘景,朝不慮夕,若使臣不能及今致養,其將爲沒身之至恨。伏乞天地父母,特命選部,畀臣一小邑,俾遂便養之至懇亦爲白臥乎所。鄭基一之家貧親老,菽水難繼之狀,卽通朝之所共知,許畀一邑,俾遂其願,允合於孝理之政是白乎矣,邇密之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
夜五更月暈。
鄭基一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭基一啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·推鞫進去外,呈告人員竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭基一曰,推鞫爲之。
傳于金炳朝曰,左承旨·右承旨竝許遞,前望單子入之。
承旨前望單子入之,金熙華·李渭達落點。
金炳朝啓曰,新除授左副承旨李渭達,卽爲牌招,何如?傳曰,允。
鄭基一啓曰,大司憲宋穉圭,掌令尹心圭,持平崔綱魯在外,執義洪赫推鞫進,掌令朴宗璜牌不進,持平蔡東直未署經,監察茶時之意,敢啓。傳曰,知道。
以掌令朴宗璜,獻納洪永觀,正言韓益相牌不進罷職傳旨,傳于鄭基一曰,只推。
鄭基一,以弘文館言啓曰,上番副校理臣朴齊明,以問事郞廳,今日晝仕出去,而每每草記,事涉煩瀆,此後則除草記往來之意,敢啓。傳曰,知道。
罪人鄭尙采,更招後,刑問一次,訊杖第十一度停刑。
罪人朴亨瑞更招。
傳于鄭基一曰,推鞫姑罷。
鄭基一,以備邊司言啓曰,卽見全羅監司曺鳳振災實分等狀啓,則珍島等二邑,置之尤甚,海南等十九邑鎭,置之之次,茂朱等三十三邑,置之稍實,仍以爲事目災一千結外,不足災一萬三千九百六十三結二十負四束,特許加劃,後錄諸條,竝請令廟堂稟旨分付矣。其一,新還,尤甚邑尤甚面里折半,之次面里三分一,限明秋停退事也。其一,舊還己巳·庚午·壬申條,三等邑竝仍停,辛巳·壬午條,珍島等五邑仍停,其餘諸邑,辛巳條依例準捧,高敞己巳反作,姑許仍置事也。其一,丙子未捧,依已例仍置事也。其一,己巳停退軍布,依已例仍停事也。其一,各年稅大同拯劣米太,尤甚邑限明秋仍停事也。其一,道內綿農,被災孔酷,珍島等七邑所納訓局砲保,折半代錢,兵曹及各軍門·各衙門番布,竝純錢代捧事也。其一,尤甚之次邑所納三軍門及樂工保米,每名六斗代錢二兩收捧,代明春上納事也。其一,京外所納箭竹,尤甚邑依近例蠲減事也。其一,尤甚邑勿定配所事也。其一,推奴懲債,尤甚邑限明秋防塞事也。分等,依狀請施行。災結加請,若以今年未査陳之前,比摠而論之,則較諸庚辰所請,尙爲千餘結之多,又若以庚辰所給者給之,則見減雖至二千餘結,不當謂以剋削之過,而第念年形豐歉,未必十分肖似,民力紓絀,有難一例揣度,則付之寧失之義,反爲實得之政。且査陳一着,卽出於營邑之臣殫誠率職之意,則纔過此事之後,別施軫念,亦所以來者可勸之道也。然則就庚辰已施之例,稍存優劃,恐不至爲濫觴,事目外不足災一萬三千結,特爲加劃,使之均俵。當此少康之年,新還停退,不宜輕許,而尤甚只是兩邑,請停亦非多數,尤甚面里三分一,之次面里四分一,許以停捧。舊還難捧之勢,若如狀辭所陳,則督令準納,有欠恤隱之政,仍置廢閣,亦非守經之典。珍島·古阜·咸悅則各年舊還,竝皆許停,海南·靈巖,旣非尤甚之邑,又無昨年之還,就辛巳條中,靈巖之全數,海南之折半,使之收捧。全州·扶安,自是稍實之邑,亦無辛巳條及昨年停還,不可比同於他邑之例,而舊還之無端停免,不無斑駁之嫌,全州則所在壬申條,飭令準捧,扶安則己巳舊還石數頗多,限五分一,使之收捧。其餘各邑辛巳條之準捧,己巳·庚午·壬申條之仍停,高敞反作條之仍停,一竝許施。丙子未捧條之前此關飭,以其與停退者,名法各異故也,而今觀狀辭,便成鬼錄,實狀難捧,反甚於停退。如是則邑之災實,年之久近,不須較論,竝與己巳停退軍布,依所請許以仍停。拯劣米太,纔有戶·惠堂之筵稟定式,而至於尤甚邑,則合有闊狹,亦許仍停。綿農告歉,布納極艱,則軍需雖有所重,民情在所當念,訓局砲保,限三分一代錢,兵曹各軍門番布,折半代錢,各衙門番布,竝許純錢代捧。箭竹之尤甚邑當納條,依近例折半許減,諸色保米之代錢收捧,尤甚邑之勿配,推徵之防塞,竝許施,何如?傳曰,允。
又以訓鍊都監言啓曰,本局把摠柳昌根,身病甚重,勢難察任,改差,何如?傳曰,允。
又以禁衛營言啓曰,騎士都試時,優等人別單書入之意,敢啓。傳曰,知道。
上在昌德宮。停常參·經筵。
徐耕輔啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
李渭達啓曰,明日親臨方物看品相値,視事頉稟之意,敢啓。傳曰,知道。
又啓曰,明日親臨方物看品處所,以何處爲之乎?敢稟。傳曰,熙政堂爲之。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于徐耕輔曰,只推
以江原監司洪敬謨狀啓,淮陽府使洪羲祖,遭本生父喪事,傳于李渭達曰,令該曹口傳差出,催促下送。
上在昌德宮。停常參·經筵。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫呈辭,掌令朴宗璜推鞫進,持平蔡東直未署經,監察茶時之意,敢啓。傳曰,知道。
鄭基一啓曰,明日·再明日翼陵忌辰祭齋戒正日,三明日拜表相値,視事頉稟之意,敢啓。傳曰,知道。
金熙華啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐耕輔曰,推鞫爲之。
傳于金炳朝曰,右承旨入侍。
鄭基一啓曰,卽者副修撰金盛淵,以其親病,陳疏徑出,原疏以停朝市齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
吏曹口傳政事,以鄭漪爲淮陽縣監。
金熙華,以兵曹言啓曰,來朔上番騎兵,例於今月二十五日,外司點考,而判書臣朴宗薰有身病,參判臣洪時濟入直,參議未差,參知臣朴齊聞在外未肅拜,他無推移之路。參議未差之代,令該曹以在京無故人,口傳差出,待下批,牌招,以爲開坐之地,何如?傳曰,允。
吏曹口傳政事,以金䥧爲兵曹參議。
洪起燮,以議政府左參贊意啓曰,今日方物看品時,六曹堂上當爲進參,而吏曹·兵曹堂上,俱不來會。不參堂上,竝卽牌招,以爲備員擧行之地,何如?傳曰,允。
以吏曹參議李若愚牌不進罷職傳旨,傳于李渭達曰,只推。
以忠淸監司徐後輔狀啓,捉賊覈囚,旣不能董飭,又不能論勘,惶恐待罪事,傳于金熙華曰,勿待罪事,回諭。
罪人朴亨瑞更招。
罪人鄭尙采更招後,刑問一次,訊杖第五度停刑。
傳于鄭基一曰,推鞫姑罷。
吏曹口傳政事,兵曹參議單朴齊聞,參知單金䥧。
丙戌十月二十四日辰時,上御熙政堂。方物看品入侍時,行都承旨洪起燮,左副承旨李渭達,同副承旨鄭基一,假注書李冀楨,記事官李景在·李穆淵,直提學李鶴秀,直閣李嘉愚,檢校待敎李憲瑋,以次進伏訖。上曰,閣臣何爲多入來耶?鶴秀曰,方物看品入侍時,閣臣例爲入參矣。上曰,閣臣末坐,誰也?鶴秀曰,李憲瑋矣。上曰,方物入之。起燮曰,取栍入之乎,盡入之乎?上曰,盡入,而每件中各以一二件持入,可也。起燮承命持入,以次看品後,上命以次持出。起燮進伏奏曰,臣則今方方物封裹次出去,故仍爲下直矣。上曰,議政府進去耶?起燮曰,然矣。仍命退,諸臣以次退出。
丙戌十月二十四日未時,上御熙政堂。右承旨入侍時,右承旨金炳朝,假注書李冀楨,記事官李景在·李穆淵,以次進伏訖。炳朝曰,平安道道科試券上來矣。上曰,試券入之,坼榜,可也。炳朝承命,次第坼榜讀奏訖。上曰,放榜何日爲之耶?榜目下送後爲之耶?炳朝曰,榜目下送後,卽其地放榜矣。上曰,承傳色何爲請下耶?炳朝曰,冬至使咨文考準後,御覽次請下矣。上曰,試券持出,榜目書入,可也。仍命退,承史以次退出。
上在昌德宮。停常參·經筵。
藥房提調金逌根,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜呈辭,持平蔡東直未署經,監察茶時之意,敢啓。傳曰,知道。
金熙華啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
鄭基一,以弘文館言啓曰,副應敎李嘉愚內閣直,校理洪羲弼·柳致睦,副校理李是遠在外,副修撰金盛淵陳疏徑出,修撰一員,副修撰一員未差,下番闕直,事甚未安。應敎金鏴,修撰尹錫永,竝卽牌招,以爲推移入直之地,何如?傳曰,允。
以應敎金鏴,修撰尹錫永牌不進罷職傳旨,傳于鄭基一曰,只推。
鄭基一,以弘文館言啓曰,副應敎李嘉愚內閣直,校理洪羲弼·柳致睦,副校理李是遠在外,修撰一員,副修撰一員未差,下番闕直,事甚未安。應敎金鏴,修撰尹錫永,旣有只推之命,竝卽牌招,以爲推移入直之地,何如?傳曰,允。
以修撰尹錫永牌不進罷職傳旨,傳于鄭基一曰,只推。
金熙華,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管李忠運,以御營中軍,新舊番軍兵等點考事,南小營晝仕出去之意,敢啓。傳曰,知道。
鄭基一,以內醫院都提調·提調意啓曰,年例各殿宮進上臘藥所入牛黃捌拾柒部玖分壹里捌毫,麝香貳百參拾參部參分參里參毫,竝令戶曹·宣惠廳進排,而丙申定式牛黃貳拾部柒分肆里捌毫,以本院春秋兩等元貢中取用,何如?傳曰,允。
金熙華,以備邊司言啓曰,卽見忠淸監司徐俊輔災實狀啓,則備陳農形災損之狀,仍以爲事目災八百結外,各樣不足災九千八百七十五結三十二負五束,特許加劃事,請令廟堂稟旨分付矣。本道今年,雖有水災所損,而何歲無災?災亦有分數焉。尤甚五邑,報恩爲最,而其餘四邑,則不啻下報恩幾等。況其五邑畓摠,不過二千一百餘結,以全道之摠論之,則未滿十分之一。此不足爲災驗之大關捩,而今此萬餘結之災,殆居全道三分之一,參以分數,豈不過乎?以言乎場市之交賣,途路之傳說,則年穀之登稔,較諸甲申·庚辰,不可謂以差遜,而加請災結,反多於庚申之年。又以今番添入査起所報一千三百餘結,竝計合數,則恰爲一萬二千結之災,而幾爲庚辰之倍數,以此準施,太欠稱停。事目災外,不足災六千八百結,特爲加劃,使之均俵,何如?傳曰,允。
又以兵曹言啓曰,今此平安道道科武科試取時,本道直赴殿試人,皆令許赴事,草記蒙允矣。直赴殿試人別武士徐允祚等十八人內,別武士李大命遭故,依法典陳試,其外十七人等紅牌,空其名安寶,與元榜入格八十二人紅牌,一體下送于道臣處,何如?傳曰,允。
又以兵曹言啓曰,來十一月·十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以御營廳言啓曰,今十月二十五日騎士都試時,各技優等人,別單書入之意,敢啓。傳曰,知道。
上在昌德宮。停常參·經筵。
傳于徐耕輔曰,推鞫爲之。
李渭達啓曰,大司憲宋穉圭,掌令尹心圭,持平崔綱魯在外,執義洪赫推鞫進,掌令朴宗璜呈辭,持平蔡東直未署經,監察茶時之意,敢啓。傳曰,知道。
以應敎金鏴牌不進罷職傳旨,傳于鄭基一曰,只推。
李渭達啓曰,明日拜表,兩司當爲進參,除在外·未署經外,呈告人員,竝待開門牌招,何如?傳曰,允。
鄭基一,以承文院都提調意啓曰,本院提調,近甚尠小,事多苟艱,行吏曹判書金在昌,知事李肇源·金魯敬,兵曹判書朴宗薰,刑曹判書李勉昇,右參贊李錫奎,行大護軍李龍秀·洪奭周,禮曹判書金逌根,行護軍趙鍾永·李文會·李志淵·金敎根,吏曹參判申絢,行護軍洪遇燮·朴蓍壽·尹命烈·朴宗琦,竝還差,行護軍李愚在·李光文·朴齊一·沈能岳·金鐮,兵曹參判洪時濟,行護軍金陽淳·李鶴秀·李鍾運·尹致謙,同知蔡弘遠,戶曹參判申在植,行護軍呂東植·金學淳,行大司諫朴綺壽,行都承旨洪起燮,行左承旨金熙華,行護軍李錫祜·李羲準,亦爲差下,使之察任。行護軍權丕應,年滿七十,依定式減下,何如?傳曰,允。
李渭達,以禁衛營言啓曰,來十一月當十一番後部前司屬慶尙右道四哨軍兵,逢點實數四百五名,已爲點閱整齊,來十一月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來十一月·十二月兩朔應立後部中司屬京畿右道二哨,黃海道二哨,合四哨軍兵四百九名,今已逢點整齊矣。十一月初一日,與舊番左司軍兵,替代立番後,舊軍放送之意,敢啓。傳曰,知道。
又以禁衛營言啓曰,來丁亥正月當十一番後部左司屬慶尙右道四哨軍兵,來十二月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來丁亥正月·二月兩朔應立後部右司屬黃海道四哨軍兵,十二月二十五日,京中逢點,正月初一日與中司軍兵,當爲替代立番,而依定奪每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
罪人朴亨瑞更招後,刑問一次,訊杖第三度停刑。
罪人鄭尙采更招,刑問一次,訊杖第五度後遲晩。
罪人朴亨瑞更招後,刑問一次,訊杖第十一度停刑。
上在昌德宮。停常參·經筵。
金熙華啓曰,大司憲宋穉圭,掌令尹心圭,持平崔綱魯在外,執義洪赫推鞫進,掌令朴宗璜牌不進,持平蔡東直未署經,監察茶時之意,敢啓。傳曰,知道。
鄭基一啓曰,玉堂備員間,視事頉稟之意,敢啓。傳曰,知道。
又啓曰,來初一日輪對日次,而景慕宮冬享大祭齋戒相値,頉稟之意,敢啓。傳曰,知道。
金熙華啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭基一曰,三使臣留待。
傳于鄭基一曰,三使臣入侍。
鄭基一,以承文院,以議政府左參贊意啓曰,今日慕華館査對時,六曹堂上當爲進參,而吏曹·兵曹堂上,俱不來會。不參堂上,令政院竝卽牌招,以爲備員擧行之地,何如?傳曰,允。
又以弘文館言啓曰,副應敎李嘉愚內閣進,校理洪羲弼·柳致睦,副校理李是遠在外,修撰一員,副修撰一員未差,下番闕直,事甚未安。應敎金鏴,修撰尹錫永,旣有只推之命,與副修撰金盛淵,竝卽牌招,以爲推移入直之地,何如?傳曰,允。
以吏曹參議李若愚牌不進罷職傳旨,傳于鄭基一曰,只推。
以司諫趙忠植,正言韓益相,掌令朴宗璜牌不進罷職傳旨,傳于金熙華曰,只推。
以修撰尹錫永,副修撰金盛淵牌不進罷職傳旨,傳于鄭基一曰,只推。
罪人朴亨瑞捧遲晩。
罪人尙采捧結案。
罪人亨瑞捧結案。
罪人尙采照律。
禁府罪人尙采年四十矣結案白等,矣身根脚段,父在淸,父矣父俊光,母林召史,母矣父載大,竝只故白良乎,父母以胎生於京畿龍仁地,隨父母長養於平安道平壤地是如可,移接於江原道寧越府南面土橋里,入籍居生是白乎旀。行凶節次段,矣身本以蟣蝨之至賤,常懷鬼蜮之凶圖,出沒鄕里,蹤跡閃忽,名字年齒,變換無常,假托幻術,以幻妙門等妖書,傳授於亨瑞,要爲騙人取物之計,其所賺謊誑惑,已極妖慝陰憯,而此在矣身,猶屬薄物細故。辛·壬西賊,謂之以不過勝·廣之徒,而眞亂離,此後常出之語,譸張傳播,煽動人心之不足,又敢做出眞人在島之謊說,或勸凶徒,而書送名帖,或貿白木而謂製軍服,以至於福州凶詩之肆然誦傳。與亨瑞及辛宜柱·李奎汝·申季亮等許多不逞之輩,締結綢繆,爛熳慫慂,其窮凶絶憯之情犯,不可晷刻容貸於覆載之間。妖書妖言,傳用惑衆的實,遲晩的只罪,不待時斬爲白臥乎事。
義禁府罪人亨瑞年五十三矣結案白等,矣身根脚段,父斗景,父矣父昌道,母郭召史,母矣父聖濟,竝只故白良乎,父母以胎生於忠淸道淸州西州內面西林里,隨父母長養,仍爲入籍居生是白乎旀。行凶節次段,矣身本以梟獍之逆腸,敢肆鬼蜮之凶謀,締結絶慝至妖之尙采,傳習妖書,欺取人財,做出凶言,煽動人心,敢以海島眞人兵禍將出之說,譸張誑惑,爛熳和應,給紙而勸書名帖,謂送島中,收錢而要貿白木,謂造軍服,此已是叵測之斷案。而乃於尙采等諸漢,鎭營就捕之後,矣身自知其罪盈惡極,難逭三尺,敢出死中求生之計,再投凶書於營將官衙,而或詐稱湖南元帥,或假托水泊山寨,恐動誘脅,字字凶悖是在如中。況其左寫凶書中句語,卽是窮天地亘萬古所未有之劇逆大憝,不覺骨顫膽掉,直欲手磔口臠。乾道孔昭,眞贓自綻,窮凶情節,萬剮猶輕,神人共憤,晷刻難貸。大逆不道的實,遲晩的只罪,亨瑞段,不待時凌遲處死爲白乎事。
丙戌十月二十七日辰時,上御熙政堂。冬至兼謝恩三使臣入侍時,同副承旨鄭基一,假注書李冀楨,記事官李景在·李穆淵,正使洪羲俊,副使申在植,書狀官鄭禮容,以次進伏訖。上曰,三使臣進前。羲俊等進伏。上曰,善爲往還也。仍下內賜丸劑及煖帽各一部。上命三使臣先退,羲俊等退出,又命退,承史以次退出。
上在昌德宮。停常參·經筵。
金熙華,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金熙華啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,右副承旨徐耕輔,今日不爲仕進,卽爲牌招,何如?傳曰,允。
以應敎金鏴牌不進罷職傳旨,傳于鄭基一曰,只推。
鄭基一,以弘文館言啓曰,副應敎李嘉愚內閣進,校理洪羲弼·柳致睦,副校理李是遠在外,修撰一員,副修撰一員未差,下番闕直,事甚未安。應敎金鏴,修撰尹錫永,副修撰金盛淵,旣有只推之命,竝卽牌招,以爲推移入直之地,何如?傳曰,允。
鄭基一啓曰,明日常參·經筵,取稟。傳曰,停。
傳于金熙華曰,推鞫撤罷。
金熙華啓曰,事變假注書洪在喆,身病猝重,勢難察任,今姑改差,何如?傳曰,允。
洪在喆改差,代以金奎燮爲事變假注書。
傳于鄭基一曰,同副承旨入侍。
鄭基一,以禮曹言啓曰,來十一月初二日行景慕宮冬享大祭,所用犧牲看品,小宗伯與本署提調,當爲前期擧行,而本曹參判有闕未差,無以擧行。令政院稟旨差出,以爲趁時看品之地,何如?傳曰,允。
鄭基一啓曰,因禮曹草記,來十一月初二日行景慕宮冬享大祭,所用犧牲看品,小宗伯與本署提調,當爲前期擧行,而參判未差,無以擧行,令政院稟旨差出,以爲趁時看品之地事,允下矣。政官牌招,開政差出,何如?傳曰,允。
有政。吏批,行判書金在昌進,參判申絢在外,參議李若愚牌不進,同副承旨鄭基一進。以趙萬協爲修撰,洪晩燮爲副修撰,李肇源爲知敦寧,朴蓍壽爲禮曹參判,金道喜爲參議,崔鳳恒爲光陵令,文養正爲典籍。校書正字單金斗明,承文提調三十七單,金在昌·李肇源·金魯敬·朴宗薰·李勉昇·李錫奎·李龍秀·洪奭周·金逌根·趙鐘永·李文會·李志淵·金敎根·申絢·洪遇燮·朴蓍壽·李愚在·李光文·尹命烈·朴宗琦·朴齊一·沈能岳·金鐮·洪時濟·金陽淳·李鶴秀·李鍾運·尹致謙·蔡弘遠·申在植·呂東植·金學淳·朴綺壽·金熙華·李錫祜·李羲準·洪起燮,以上差下事承傳。前同知崔聲遠,今加嘉義,前主簿金漢正,今加通政,已上加資事承傳。故縣監洪大源贈吏參例兼,贈執義洪義人贈吏議,故正郞洪彦度贈僕正,已上同知洪柱箕三代,故同知李潤祜贈戶參例兼,慶尙右兵使李近植考。判敦寧單李肇源,知敦寧單鄭尙愚。
兵批,判書朴宗薰進,參判洪時濟病,參議朴齊聞在外未肅拜,參知金䥧入直進,行左承旨金熙華進。以洪奭周爲知事,李勉昇爲副摠管,趙雲倬爲僉知,李應植爲內禁將,李昇淵爲五衛將,李慶仁·李達誠·鄭學淳爲慶熙將,趙義錫·閔致默爲都摠經歷,南宮恿爲中樞都事,金華重爲訓鍊判官,申冕周爲文兼,金致華爲武兼。僉知單李恒權,大護軍南履翼,護軍金學淳,副護軍李奎鉉·金道喜·李基載·金漢正,副司果權馥,副司正宋持養。
金熙華啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜疏批未下,持平蔡東直未署經,監察茶時之意,敢啓。傳曰,知道。
以右副承旨徐耕輔牌不進罷職傳旨,傳于金熙華曰,只推。
以吏曹參議李若愚牌不進罷職傳旨,傳于鄭基一曰,只推。
以應敎金鏴再牌不進罷職傳旨,傳于鄭基一曰,只推。
金熙華,以義禁府言啓曰,大逆不道罪人亨瑞,旣以承服正刑矣。其父母·妻妾·子女·祖孫·兄弟·姊妹,子之妻妾,伯叔父兄弟之子,年歲·姓名·存沒·居住,令漢城府考出帳藉,亦爲分付五部及各該道,應坐諸人,一一査出成冊牒報後,依律擧行,而籍沒家産,破家潴澤,降邑號罷守令等事,令各該司捧承傳擧行,何如?傳曰,允。
李渭達,以吏曹言啓曰,因義禁府草記,大逆不道罪人亨瑞,旣以承服正刑,降邑號罷守令等事,令各該司擧行事,允下矣。問于義禁府,則大逆不道罪人亨瑞,居生於忠淸道淸州牧云,而守令則勿罷事,曾有定奪矣。淸州牧使降爲縣監,何如?傳曰,允。
又以吏曹言啓曰,淸州牧今旣降號,忠淸道改以公忠道,何如?傳曰,允。
金熙華,以刑曹言啓曰,因義禁府啓辭,大逆不道罪人亨瑞,籍沒家産事,命下矣。罪人亨瑞奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
執義洪赫,司諫趙忠植,掌令朴宗璜,獻納洪永觀,正言韓益相等聯名疏曰,伏以從古以來,亂逆何限,而豈有如今番亨瑞·尙采之窮凶極逆者乎?乾道孔昭,逆節畢露,妖腰亂領,次第就伏於當誅之律,猶可以小洩輿憤,粗伸王章,而第伏念亨賊之凶書,斷非如渠賤流所敢獨爲萌心而辦得者,則窩窟固將自如,而無所懲畏。況其捕廳罪人中,如辛宜柱·李奎汝等諸囚,其所糾結之端緖,綢繆之情節,綻露狼藉,則到今盤覈推究之方,不容小緩。臣等謂捕廳諸囚,亟令王府,設鞫嚴問,以爲掀破窩窟,快伸王章,斷不可已。臣等無任云云。省疏具悉。捕廳囚事,何必更鞫?方欲議大臣處之矣。
右議政沈象奎箚曰,伏以民志無畏,甚至鄕曲編氓賤胥,比踵作逆,譸張爲幻,纔有奎·坤於前,又出亨·采於後,痛惋斯極,憂虞未已。其作逆者,俱是至賤微,何爲而積怨懟於國家,故甘心於凶犯,而必有之根窩,終不得鉤發,爲幻者,又非全愚眛,何爲以習誑誕於平時,胥相從於訛惑,而寔繁之徒黨,亦未盡鋤誅。以臣昏憒,再承按獄之命,前後不效,乃至於此,悚懍憤懣,日夕靡措。推鞫撤罷,成命已下,而竊有愚見,輒敢冒陳。亨瑞之劇逆,尙采之首惡,雖先鞫訊正法,而凡入於罪人結案者,其與亨·采,締結綢繆,一同爛熳,則兩凶已伏顯戮,此輩亦何可晷刻容置於覆載之間乎?臣謂捕廳囚辛宜柱·申季亮·李奎汝等,宜令王府,竝爲嚴鞫得情,明正典刑,斷不可緩也。取進止。答曰,省箚具悉卿懇。辛宜柱·申季亮·李奎汝等設鞫事,亨·采鞫訊之時,竝鞫則可,到今更鞫,亦無意,竝下送本閫,令兵使梟首警衆。外此諸囚之情犯,果何如乎?置辟當否,卿其裁量草記後,分付該閫。仍傳于鄭基一曰,此批答遣史官傳諭于右議政。
行大司諫朴綺壽疏曰,伏以近日逆變,其情節之窮凶絶悖,稽諸往牒,所未聞見。奎·坤伏法,曾未幾何,瑞·采之變又出矣。煽動妖言,要售惑衆之計,而潛投凶書,肆發詬天之語,凶肚相連,逆節盡露,言之痛心,思之骨顫。此輩本皆鄕曲蟣蝨之賤,此等凶謀,豈所獨辦?其必有一種不逞之徒,綢繆敎嗾者,明若觀火,而前後諸賊,一事牢諱,終不直吐。雖施肆市之典,少洩神人之憤,而凶窩未覈,群疑轉深。譬之斬草,必除其根,根未除則終至於滋蔓,防川必塞其源,源不塞則終至於橫流,治逆之道,亦如是。苟不究覈到底,打破窩窟,則雖隨現用法,而彼潛蹤匿影,暗地指使者,梟心獍腸,無所懲畏,改頭換面,迭出變怪,方來之憂,庸有極哉?瑞·采二賊,今已斷律,而目下盤覈之道,惟有捕廳在囚諸漢。此皆與此二賊,爛熳和同,滾做一團,罪犯緊重,情跡畢綻,則移之王府,嚴加訊推,一以覈出根因,一以竝施王法,在所不已,而撤鞫之命,遽下此際,臣誠愕然失圖,不知所云。夫治逆之法,以嚴爲主,所以亂賊知懼,不敢肆行者也。見今獄案,尙未究竟,逆窩尙未掀破,不知何樣變怪,復出何時,其可晏然而已乎?玆敢冒入文字,仰瀆崇嚴。伏乞聖明,淵然深思,亟賜處分,捕廳在囚諸漢,竝移囚王府,嚴鞫得情,俾陰謀敎嗾者,得以覈出,永絶根窩。右項諸囚,亦一體快正典刑,以嚴鞫體焉。臣無任云云。答曰,省疏具悉。已諭於大臣之批矣。
戶曹參判申在植疏曰,伏以臣專對承命,俄已辭陛,纔出都門,官途悠悠,回首觚稜,步步戀結。仍伏念臣所帶地部佐貳之任,有非出疆之臣所可仍冒,玆敢短章陳列。伏乞聖明,亟命選部,卽許遞改,以重官守,以安賤分焉。臣無任云云。答曰,省疏具悉。所請依施。
丙戌十月二十八日未時,上御熙政堂。同副承旨入侍時,同副承旨鄭基一,假注書金永基,記事官李景在·李穆淵,以次進伏訖。基一曰,咸鏡道道科試券入來矣。上曰,試券幾張乎?基一曰,元數四張,而又有預次二張矣。上曰,卽爲拆封,可也。基一曰,御題還納乎?上曰,姑置之,先爲拆封,可也。基一拆封讀奏訖。上曰,御題還納,可也。基一進前跪納,退伏奏曰,御覽榜目,自此書納乎,出去書納乎?上曰,出去書納,可也。仍命退,承史以次退出。
上在昌德宮。停常參·經筵。
藥房提調金逌根,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金熙華啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
鄭基一啓曰,明日景慕宮冬享大祭齋戒相値,視事頉稟之意,敢啓。傳曰,知道。
金熙華啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪起燮啓曰,右副承旨徐耕輔,今日不爲仕進,卽爲牌招,何如?傳曰,允。
傳于鄭基一曰,禮房承旨馳詣宗廟·景慕宮,奉審摘奸以來。
傳于鄭基一曰,領敦寧移葬之行,給由馬,祭葬及造墓軍,令本道備送事,分付。
傳于鄭基一曰,發遣吏郞,諸執事淸齋與否,摘奸以來。
金熙華啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于金熙華曰,只推。
以右副承旨徐耕輔牌不進罷職傳旨,傳于李渭達曰,只推。
鄭基一,以弘文館言啓曰,新除授修撰趙萬協,時在京畿楊州地,經筵入番事緊,請斯速乘馹上來事,下諭。答曰,依啓。
又以弘文館言啓曰,新除授副修撰洪晩燮,卽爲牌招察任,何如?傳曰,允。
金熙華,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
李渭達,以忠勳府言啓曰,本府書寫忠義衛李九會瓜滿代,嫡長忠義衛鄭漢喆差下,依例假郞廳稱號,何如?傳曰,允。
領敦寧金祖淳疏曰,伏以臣父母墳山,在驪州地。粵自始占之日,臨急藏事而已,原非永久之計,而數十年來,稍解堪輿之術者,莫不言其風水不合格法,地中必有不利。臣用是焦憂不寧,躬自相地者,亦數十年,頃者鄕行,始得可意之兆於舊山不遠之地,以來月旬後,將擧緬事,私心愴慟,若喪之初。臣幸蒙恩私,松楸覲掃,得以從便往來,目下臨行,固不必仰瀆宸聰,前之從便,不過懼其數數請由也,今之不敢以不告者,卽臣身之至情大事,莫過乎是,不請而行,禮有所觖,而情有所不可也。謹玆略入文字,恭俟處分。伏乞聖慈,特賜恩許,俾臣獲襄大事焉。臣無任云云。答曰,省疏具悉卿懇。所請依施。仍傳于鄭基一曰,此批答,遣史官傳諭于領敦寧。
判義禁金在昌,知義禁洪奭周,同義禁沈能岳·尹致謙等聯名疏曰,伏以亂逆,從古何限,而豈有如今番諸賊之至凶絶悖者哉?始也妖說之譸張,終焉凶圖之爛熳,要煽衆心,則假稱海島之伏戎,肆發悖口,則至比西賊於勝·廣,至於再投凶書,指斥天日,梟腸獍肚,畢露無餘,直是窮天地亘萬古所未有所未聞之劇逆大憝也。似此窮凶之排布,決非一亨瑞所可獨辦,必有指嗾,不啻明若觀火,而獰頑之性,絶異常類,刑訊屢加,而掩諱益甚,氣息將盡,而根窩猶護。至若尙采之妖凶狡憯,與亨瑞二而一也,鯨鯢之誅,雖已及於兩賊,狐鼠之黨,尙寔繁其餘蘖。目今見囚於捕廳之諸罪人,無非是同惡相濟,而書送名帖之辛宜柱,僞職誑誘之申季亮,紹介尙采之李奎汝,尤皆緊出於兩賊之招,外此諸囚,亦莫不締結和應,爛熳綢繆,爲凶賊之血黨。其在折亂萌嚴獄體之道,到底盤覈,不容少緩,而撤鞫之命,遽下此際,臣等職忝金吾,倍切憂虞,玆敢聯章陳籲。伏乞聖明,淵然深思,亟允大臣·臺臣之請,捕廳諸囚,竝令設鞫得情,以洩神人之憤,千萬幸甚。臣等無任云云。答曰,省疏具悉。諸囚之酌處,自有商量而然,勿煩。
應敎金鏴,副校理朴齊明,副修撰金盛淵等聯名箚曰,伏以臣等,卽伏見大臣箚子批旨下者,有辛宜柱·申季亮·李奎汝等,下送本閫,梟首警衆之命矣。臣等相顧愕貽,不覺失圖也。噫,彼三賊,與亨·采兩賊,一而二也。姓名屢出於鞫招,情犯已綻於同黨,聞軍服貿製之說,則斂錢而給之,有名帖收送之言,則列書而授之,凶肚相連,逆腸畢露。而至若亨賊之凶書,決非如渠者流所能獨辦,根因自在,窩窟未破,到今盤覈推究之方,惟此三賊而已。關石和勻,王府則有,嚴覈情節,明施典章,然後亂本永拔,刑政無失矣。臣等謂三賊下送本閫之命,亟爲還收,竝令王府,設鞫嚴覈,使凶窩破而王章伸焉。取進止。答曰,省箚具悉。已諭於大臣·臺臣之批矣。
上在昌德宮。停常參·經筵。
鄭基一啓曰,玉堂備員間,視事頉稟之意,敢啓。傳曰,知道。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜呈辭,持平蔡東直未署經,監察茶時之意,敢啓。傳曰,知道。
金熙華啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭基一曰,禮房承旨馳詣景慕宮,奉審摘奸以來。
鄭基一啓曰,刑曹判書李勉昇,旣肅本職,兼帶知春秋,不爲肅謝,直爲出去,事甚未安。推考,何如?傳曰,允。
又啓曰,卽者副校理朴齊明,以其親病,陳疏徑出,原疏以景慕宮冬享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,副應敎李嘉愚內閣進,校理洪羲弼·柳致睦,副校理李是遠,修撰趙萬協在外,副校理朴齊明受由,副修撰金盛淵差祭,玉堂上下番俱空,事甚未安。應敎金鏴,修撰尹錫永,副修撰洪晩燮,竝卽牌招,推移入直,何如?傳曰,允。
禮曹,今十一月二十四日冬至朝賀時,應行節目,參考前例磨鍊爲白去乎,依此擧行,何如?判付啓,權停爲良如敎。
以副修撰洪晩燮牌不進罷職傳旨,傳于鄭基一曰,只推。
以慶尙監司趙寅永狀啓,薦新進上生靑魚,限內不得封進,惶恐待罪事,傳于徐耕輔曰,勿待罪事,回諭。
鄭基一,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今十一月二十四日冬至,大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
金熙華,以兵曹言啓曰,今當儲窠之月,虛司果例不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疎滯之地,何如?傳曰,允。
又以兵曹言啓曰,平安道道科武科啓下榜目中,直赴別武士曺啓洪之洪字,以弘字書之,故取考當初都試狀啓,則洪字果爲的實矣。奏御文字,科榜事體,何等審愼,而有此錯誤,誠甚疎忽。該道臣推考,原榜目中,以洪字付標以入,而頒給紅牌,若以弘字書塡,則卽爲還收上送,爻周後改書,安寶頒給之意,分付該道臣處,何如?傳曰,允。
上在昌德宮。停常參·經筵。
金熙華,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耕輔啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
金熙華啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨金炳朝,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,任存常落點。
以應敎金鏴,修撰尹錫永,副修撰洪晩燮牌不進罷職傳旨,傳于鄭基一曰,竝許遞,前望單子入之,待下批,牌招察任。
玉堂前望單子入之,應敎金正喜,修撰徐英淳,副修撰朴潞壽落點。
鄭基一啓曰,應敎金正喜,副應敎李嘉愚內閣進,校理洪羲弼·柳致睦,副校理李是遠,修撰徐英淳·趙萬協,副修撰朴潞壽在外,副校理朴齊明受由,玉堂上下番俱空,事甚未安。副修撰金盛淵,卽爲牌招入直,何如?傳曰,允。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于徐耕輔曰,只推。
鄭基一,以侍講院言啓曰,兼司書金鏴,時無職名,令該曹口傳付軍職,何如?傳曰,允。
兵曹口傳政事,副司果金潞。
金熙華,以備邊司言啓曰,奉朝賀洪義浩,在其子任所淮陽縣卒逝矣。返柩時擔軍,依法典題給之意,分付,何如?傳曰,允。
鄭基一,以議政府右議政意啓曰,日前臣之箚批,若曰,省箚具悉卿懇。辛宜柱·申季亮·李奎汝等設鞫事,亨·采鞫訊之時,竝鞫則可,到今更鞫,亦無意,竝下送本閫,令兵使梟首警衆。外此諸囚之情犯,果何如乎?置辟當否,卿其裁量草記後,分付該閫事,命下矣。辛宜柱·申季亮,與亨瑞·尙采,凡其綢繆譸張,無不爛熳和應,而特以俱是兩賊之卒徒隨從,鞫訊之請,雖後於兩賊,鎭營之究詰,捕廳之盤覈,情犯已皆輸吐。李奎汝妖書之隱藏,凶賊之締交,罪已罔赦。雖曰聞尙采眞人在島,景來不死等語,心甚驚駭,責其狂妄,禁其往來云,而其後尙采更來之時,又何爲聞其靑山買家垈,海島送名錢之說,而至爲賣畓給錢乎?此爲渠必誅之斷案。三漢一犯,梟首雖可警衆,終未若王府鞫問,明正典刑之爲可以嚴獄體而畏民志。外此黃士極·黃汝玉·黃允伯等,與亨·采兩賊,雖非素識,專爲宜柱所誘惑,亨瑞家聚會之夕,相率來赴,名帖旣云將以送島中,則此而書給,罪在必誅,而季亮謂三漢俱書給,尙采謂三漢俱不書給,宜柱又謂以解名書給,三供互異,雖無指的,疋木亦曰將以製軍服,則此而貿給,罪尤當戮,而士極·汝玉,與宜柱,同往場市之狀,皆已自服,則兩漢竝宜梟首,亦可以懲亂類而警訛俗。汝玉則爲先下送本閫,使卽擧行,士極則方有待以究問者,姑令仍囚,畢究問後,卽爲下送。允伯則評詩誦納,不無解名之證,樻錢被失,又在病昏之時,捕廳對質,士極見屈,此足爲傅生之端,而若其赴會之罪,藉曰愚蠢,亦極駭痛,移送秋曹,嚴刑遠配。吳漢京化鷺化虎之說,俱出於亨瑞及申季亮鎭營所供,而頃於鞫庭,亨瑞只言其能解四柱,不見已久,又其捕廳對質,申季亮亦言聞於亨瑞,傳於辛宜柱,而漢京之自言術法一不聞之云爾,則此必兩漢,以漢京之流離久出,虛張誇眩,以誑自中之聽聞,而無他明的之贓。韓起良已於北藪,爲亨瑞之誣引,被京校輩組鍊,一如亨瑞,而終無輸服之事,且有該鎭押往將校,以其所參見指告者,而捕廳屢訊,亦無可疑之端。梁允恒,雖爲申季亮所援,自捕廳捉來嚴覈,而其所屢招,實狀曖昧,有非臨急之所可飾說。右項三漢,旣無可執之證,足有昭脫之跡,分付捕廳,竝仍爲放送,恐無不可,而皆是重囚,臣不敢遽斷當否,伏惟上裁,何如?傳曰,辛宜柱等處分,依前擧行,其餘竝依允。
假注書金永基書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山,植木處看審是白乎則,松橡茂密是白遣,由靑鶴亭,逶迤南北,至舊失火處,曲曲看審是白乎則,長松簇立,稚株叢密,新植之木,經歲漸茂是白遣,自冷井洞,至栗峴是乎,則松林茂盛是白遣,仍詣南壇奉審是白乎則,壇砌門墻,竝無壞缺處是白遣,自文峴,至梨泰院後麓水閣峴,則土性瘠确,略有稚松是白遣,到馬石橋,則松林尤盛是白遣,仍詣漢江壇看審是白乎則,亦爲無頉是白遣,自雁峯伏兵峴,至斗湖司寒壇看審是白乎則,亦爲無頉是白遣,自無學峯,所經外山諸處,面面看審是白乎則,俱無斫痕之意,敢啓。傳曰,知道。
右議政沈象奎箚曰,伏以捕廳諸囚置辟,臣不敢遽斷當否,纔以草記,仰請處分,而其中名入於尙采結案三罪人,已有下送本閫,令兵使梟首之命,則宜無容復事論列於草記,而第伏念此輩之所常綢繆譸張爛熳和應者,莫非至凶絶悖,與已伏法之兩凶,爲鬼爲蜮,如蛩如駏,則特以首惡與隨從,鞫訊之請,雖後於兩凶,其在獄體之嚴斷,宜一竝鞫問,明正典刑,草記之更爲論列,正爲此也。今又伏奉辛宜柱等處分,依前擧行,其餘竝依允之批敎,雖甚憂惋,不敢更煩,不得不分付所司,行會擧行,而竊以梟示罪人,非軍前用法,必先捧侤音,法意甚備。今此辛宜柱等諸囚,鎭營之輸款,捕廳之承認,非不已具,而至於正法,則有不可只以鎭營·捕廳之所已輸款承認者,當遲晩侤音,而直爲處斷,曾或有一二如此之事,終非經法。臣意則當爲梟首之五罪人,竝下送本道監營,令道臣更以罪人等本犯,各捧遲晩侤音後,仍送本閫,令兵使擧行,而其中黃士極,畢究問後下送,亦依此處置爲宜,冒貢愚見,恭俟處分。取進止。答曰,省箚具悉卿懇。諸囚之鎭營輸款,捕廳承認,足爲斷案,而自前如此之例,亦非一二次,則何必更煩道臣乎?卿其令所司,行會本閫擧行。仍傳于鄭基一曰,此批答,遣史官傳諭于右議政。
上在昌德宮。停常參·經筵。
徐耕輔啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
任存常啓曰,玉堂上下番俱空,事甚未安。副修撰金盛淵,旣有只推之命,卽爲牌招入直,何如?傳曰,允。
傳于金熙華曰,弼善·司書許遞,前望單子入之。
春坊前望單子入之,弼善權馥,司書李同淳落點。
徐耕輔啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于徐耕輔曰,只推。
以副修撰金盛淵牌不進罷職傳旨,傳于任存常曰,只推。
任存常,以禮曹言啓曰,卽接開城府幼學車景九所志,則以爲同姓五寸叔雲翰,嫡妾俱無子,以其同姓十八寸弟正行第二子景五,欲爲繼後,兩家相議完定,而未及禮斜之前,雲翰夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長車景九所訴旣如此,依定式車正行第二子景五,立爲車雲翰之後,何如?傳曰,允。
李渭達,以左右捕盜廳言啓曰,因議政府草記批旨內,辛宜柱等處分,依前擧行,其餘竝依允事,命下矣。本廳在囚罪人辛宜柱·申季亮·李奎汝·黃汝玉等四漢,竝令從事官李琇,軍官鄭義鎭·金元祥·金成禧·南宮昌,押送忠淸兵營,黃士極仍囚本廳,黃允伯移送秋曹,吳漢京·韓起良·梁允恒三漢,竝爲放送之意,敢啓。傳曰,知道。
徐耕輔,以刑曹言啓曰,議政府司錄,以右議政意啓曰,日前臣之箚批若曰,省箚具悉卿懇。辛宜柱·申季亮·李奎汝等設鞫事,亨·采鞫訊之時,竝鞫則可,到今更鞫,亦無意,竝下送本閫,令兵使梟首警衆。外此諸囚之情犯,果何如乎?置辟當否,卿其裁量草記後,分付該閫事,命下矣。辛宜柱·申季亮,與亨瑞·尙采,凡其綢繆譸張,無不爛熳和應,而特以俱是兩賊之卒徒隨從,鞫訊之請,雖後於兩賊,鎭營之究詰,捕廳之盤覈,情犯已皆輸吐。李奎汝妖書之隱藏,凶賊之締交,罪已罔赦。雖曰聞尙采眞人在島,景來不死等語,心甚驚駭,責其狂妄,禁其往來云,而其後尙采更來之時,又何爲聞其靑山買家垈,海島送名錢之說,而至爲賣畓給錢乎?此爲渠必誅之斷案。三漢一犯,梟首雖可警衆,終未若王府鞫問,明正典刑之爲可以嚴獄體而畏民志。外此黃士極·黃汝玉·黃允伯等,與亨·采兩賊,雖非素識,專爲宜柱所誘惑,亨瑞家聚會之夕,相率來赴,名帖旣云將以送島中,則此而書給,罪在必誅,而季亮謂三漢俱書給,尙采謂三漢俱不書給,宜柱又謂以解名書給,三供互異,雖無指的,疋木亦曰將以製軍服,則此而貿給,罪又當戮,而士極·汝玉,與宜柱,同往場市之狀,皆已自服,則兩漢竝宜梟首,亦可以懲亂類而警訛俗。汝玉則爲先下送本閫,使卽擧行,士極則方有待以究問者,姑令仍囚,畢究問後,卽爲下送。允伯則評詩誦納,不無解名之證,樻錢被失,又在病昏之時,捕廳對質,士極見屈,此足爲傅生之端,而若其赴會之罪,藉曰愚蠢,亦極駭痛,移送秋曹,嚴刑遠配。吳漢京化鷺化虎之說,俱出於亨瑞及申季亮鎭營所供,而頃於鞫庭,亨瑞只言其能解四柱,不見已久,又其捕廳對質,申季亮亦言聞於亨瑞,傳於辛宜柱,而漢京之自言術法一不聞之云爾,則此必兩漢,以漢京之流離久出,虛張誇眩,以誑自中之聽聞,而無他明的之贓。韓起良,已於北藪,爲亨瑞之誣引,被京校輩組鍊,一如亨瑞,而終無輸服之事,且有該鎭押往將校,以其所參見指告者,而捕廳屢訊,亦無可疑之端。梁允恒,雖爲申季亮所援,自捕廳捉來嚴覈,而其所屢招,實狀曖昧,有非臨急之所可飾說。右項三漢,旣無可執之證,足有昭脫之跡,分付捕廳,竝仍爲放送,恐無不可,而皆是重囚,臣不敢遽斷當否,伏惟上裁,何如?傳曰,辛宜柱等處分,依前擧行,其餘竝依允事,命下矣。謹依傳敎,罪人黃允伯,嚴刑一次後,咸鏡道鍾城府定配所,卽爲押送之意,敢啓。傳曰,知道。
義禁府啓目,忠淸兵使安光質,淸州營將趙禹錫等原情云云。傳旨內辭緣,泛稱遲晩,所當請刑是白乎矣,安光質段,閫帥,趙禹錫段,曾經宣傳官,勿爲請刑,載在大典通編,竝只議處,何如?判付啓,依允。又啓目,恩津前縣監尹宗鎬原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
李渭達啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金熙華啓曰,假注書李冀楨,身病猝重,勢難察任,今姑改差,何如?傳曰,允。
李冀楨改差,代以成遂默爲假注書。
傳于任存常曰,內醫提調許遞,前望單子入之。
內醫提調前望單子入之,朴宗薰落點。
傳于任存常曰,兼輔德·弼善,竝許遞,前望單子入之。
春坊前望單子入之,兼輔德金蘭淳,弼善高時臣落點。
成遂默有頉,代以趙秉常爲假注書。
以副修撰金盛淵牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。副修撰金盛淵,旣有只推之命,副校理朴齊明,由限已過,一體牌招,何如?傳曰,允。
李渭達啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于李渭達曰,只推。
李渭達啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以副校理朴齊明,副修撰金盛淵牌不進罷職傳旨,傳于任存常曰,只推。
任存常,以侍講院言啓曰,新除授弼善高時臣,時在全羅道昌平地,司書李同淳,時在慶尙道禮安地,書筵入番事緊,竝斯速乘馹上來事,下諭,何如?傳曰,允。
金熙華,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
李渭達,以義禁府言啓曰,卽接月令醫員宋載厚手本,則時囚罪人尹宗鎬,素患疝積,處冷添劇,不省人事,實爲危篤云。罪人病勢如此,則一邊保放,一邊草記,曾有定式矣。尹宗鎬姑爲保放之意,敢啓。傳曰,知道。
開城留守金啓河疏曰,伏以臣待罪居留,亦已半年矣。徒費廩俸,無一報效,愧懼方深,豈敢言私,而臣之父母墳山,在於京畿漣川地,去臣任所,百有餘里。官守所繫,不敢擅離,宿舂之近,未有省掃,風樹之思益深,霜露之感冞切。近又有事塋域,工役已具,非臣躬行,無以看檢。竊計來往,不出五六日,若蒙恩暇,獲遂私願,則所以感極幽明,榮動松楸,臣何敢一一煩陳乎?玆敢齎誠具疏,冒瀆崇嚴。伏乞聖慈,俯垂鑑諒,特許暫時之暇,俾伸至切之情,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
夜自五更至初六日開東,灑雨下雨,測雨器水深二分。
藥房都提調沈象奎,提調朴宗薰,行左承旨金熙華啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李渭達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李渭達啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御管廳將官來言,今日本廳軍兵,日次私習云矣,敢啓。傳曰,知道。
任存常啓曰,玉堂上下番俱空,已至多日,事甚未安。副校理朴齊明,副修撰金盛淵,旣有只推之命,竝更牌招入直,何如?傳曰,允。
李渭達啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于李渭達曰,只推。
傳于李渭達曰,大臣·備局堂上引見。
傳于金熙華曰,都承旨與右副承旨許遞,前望單子入之,待下批,牌招察任。
承旨前望單子入之,金敎根·李恒權落點。
金熙華啓曰,新除授行都承旨金敎根,時在京畿驪州地,斯速乘馹上來事,下諭,何如?傳曰,允。
趙秉常拿處,代以李源益爲假注書。
有政。吏批,行判書金在昌進,參判申絢在外,參議李若愚牌不進,行左承旨金熙華進。金熙華,以吏批言啓曰,兼說書今當差出,而前望中無故之人,只有二人,不得已以二望擬入之意,敢啓。傳曰,知道。
以李景在爲兼說書,金愚淳爲戶曹參判,趙經鎭爲大司成,申在順爲監察,李鍾岱爲引儀,梁日煒爲奉常主簿,李肇淵爲明川府使,李東韻爲昌樂察訪。典籍單金聲,平安道文科甲科第一人,瓦署別提單趙孝珍,平安道武科甲科第一人。公忠監司單徐俊輔,都事鄭載慶,以上改道號事承傳,西原縣監單李德秀,降邑號事承傳。
兵批,判書朴宗薰進,參判洪時濟入直,參議朴齊聞在外未肅拜,參知金䥧受由,右副承旨李渭達進。李渭達,以兵批言啓曰,忠淸道改以公忠道事,自吏曹啓下矣。本道兵馬水軍節度使·兵馬節度使·水軍節度使·監營中軍·兵水虞候,竝以公忠道啓下之意,敢啓。傳曰,知道。
又以兵批言啓曰,淸州牧使,降爲西原縣監事,自吏曹啓下矣。淸州營將,改以西原營將,淸州鎭兵馬僉節制使,改以西原鎭兵馬節制都尉,鎭管守令,竝以西原鎭管啓下之意,敢啓。傳曰,知道。
以李龍秀爲知事,金魯敬爲都摠管,吳顯文爲都摠都事,李兢緖爲訓鍊判官,金宗浩·李藎永爲主簿,李鼎會爲全羅兵使。同知單李慶仁,護軍申在植,副護軍金炳朝·李魯集,副司直金裕憲·權馥,副司果尹錫永·洪晩燮·洪彦謨·申冕周·李啓陽·盧時懋,公忠兵使單白海鎭,水使單沈日永,中軍單任希慶,兵虞候單崔應鉉,水虞候單鄭汶濟。
吏批,再政。以李文會爲同經筵,洪起燮爲同春秋,李鍾明爲掌樂主簿。中學訓導單金鉉復。
兵批,再政。以李顯誠爲宣傳官,李弼壽爲武兼,朴榮遇·朴熙命爲部將。同知單李達誠,僉知單李昇淵·李鍾英,護軍洪起燮,副護軍徐耕輔。
以副校理朴齊明,副修撰金盛淵牌不進罷職傳旨,傳于鄭基一曰,只推。
鄭基一啓曰,玉堂上下番俱空,已至多日,事甚未安。副校理朴齊明,副修撰金盛淵,旣有只推之命,竝更牌招,以爲入直,何如?傳曰,允。違牌勿爲呼望。
又啓曰,明日常參·經筵,取稟。傳曰,只晝講。
李源益有頉,代以李勉祜爲假注書。
以吏曹參議李若愚牌不進罷職傳旨,傳于鄭基一曰,只推。
以京畿監司徐長輔狀啓,安城郡民家失火事,傳于鄭基一曰,聞甚矜惻,元恤典外,別加顧助事,分付。
以濟州防禦使沈英錫狀啓,薦新進上柑橘,俱不得如例封進,惶恐待罪事,傳于鄭基一曰,勿待罪事,回諭。
鄭基一,以禮曹言啓曰,卽接濟州牧使沈英錫狀啓謄報,則十月令薦新柑子,一一摘取,合爲八十四箇,而十四箇則肇慶廟薦新封進,所餘爲七十箇,宗廟·景慕宮薦新,無以備數。故謹援已例,都封上送于禮曹,以爲稟旨進獻之地爲辭矣。在前柑橘稀結之時,多有減數薦獻之例,今亦依前例分排,當日薦進,何如?傳曰,允。
又以內醫院都提調·提調意啓曰,內醫吳俊瑞,全昧謹愼之義,多有駭妄之事,爲先汰去,何如?傳曰,允。
又以內醫院都提調·提調意啓曰,內醫吳俊瑞汰去代,前參奉金驥男差下之意,敢啓。傳曰,知道。
丙戌十一月初五日辰時,上御熙政堂。藥房入診,大臣·備局堂上引見入侍時,都提調沈象奎,提調朴宗薰,行左承旨金熙華,假注書金永基,記事官李景在·李穆淵,直提學李鶴秀,左副承旨李渭達,假注書趙秉常,事變假注書金奎燮,行吏曹判書金在昌,行戶曹判書鄭晩錫,刑曹判書李勉昇,韓陵君李海愚,行護軍申鴻周·趙鐘永,刑曹參判柳相亮,以次進伏,醫官李惟鐸·金殷相·安橚,進伏楹外訖。象奎曰,夜雨卽晴,朝寒不甚,而近日日候,暄冷不適,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上曰,醫官入診置之,次對爲之。象奎曰,此全羅監司曺鳳振狀啓也。頃因該道年分狀啓,事目外不足災一萬三千結加劃,舊還,靈巖等四邑,分數收捧之意,覆啓行會矣。更陳農形災損之狀,仍請見減災九百六十三結二十負四束,特許準劃,靈巖等四邑舊還,竝依前請仍停事,令廟堂稟處矣。本道畓摠雖多,而過萬結之災,卽古不恒有,挽近爲甚,殆乎見聞已習,此其故何也?卽一經歉荒,吏奸益滋,雖有還起,易爲欺漏,爲守令者,憚於任怨,亦不細察,要減新災之數,强作舊災之名,法典本意,曷嘗有新舊災之分乎?今年本道査陳,非無增結之效,而所謂仍未起一萬三百餘結,猶若是夥多,則田雖陳廢,地固自在,是宜省耕而勸起,省斂而査起,竝行兼擧,以圖歲計之益,而豈可視之以加減不得之摠,存而勿論,只就新災,曰多曰少,切切然錙銖是爭乎?請災結數,爲一萬四千九百餘結,而今以九百結之見減,又有此準劃之請者,終不免於擧小遺大之歎,而本道之災結加請,已成積狃之弊,旣不能劈破根委,則姑施闊狹,不害爲寧失之義。前劃外五百結,更許加劃,四邑舊還之飭令分數收捧,實出於嚴糴政恤民力之意,而今觀狀辭,猶恐有難辦之患。實狀如是,則亦不若依狀請施行,使之專力於新還,四邑舊還,竝許仍停,何如?上曰,依爲之。出擧條象奎曰,卽見戶曹所報,則枚擧法聖僉使牒呈,以爲本倉漕船新造物力,例於本曹需中取用,而漕需挽近漸縮,實無除出支用之路。無論錢與穀,五隻船新造物力,限二千五百兩,卽爲區劃爲請矣。本倉事勢旣如此,則不可不推移措劃,而前此造船物力多數容入之時,以左右水營休番木,移劃添助,曾有已例矣。今亦以左右水營休番木各十同,權許貸下,使之完役之地,而第念漕船之改槊與新造,皆是該曹之所主管,故雖以湖南三倉言之,漕餘遺儲,自有其數,此或不敷,彼以互濟者,自是例也。且於戊寅五隻船改造時,以減額米布,自該曹貸下,追後還報,則今雖以減額漕復米,屬之於婢貢給代,戊寅近行之例,有此可據,其嘗還報於該曹者,獨於休番木,不爲還報者,揆以事理,說亦不成,每以請貸爲名,而有貸無報,名實甚舛。曾往所許貸之年久者,有難一時督推,而自昨年所貸爲始,另加嚴飭,使之漸次充償,每於歲末,捧納數爻,懸錄於報司成冊,以爲憑考之地,何如?上曰,依爲之。出擧條象奎曰,參奉計仕,自有層節,京參奉·殿參奉,則全給一朔仕,世室陵參奉,則半朔仕外有別仕,祧遷陵參奉,則只給半朔仕,蓋兩參奉之時,分計望前後,事固然矣。今則只有參奉一員,而猶存分計之法,事極不當。又因計仕,有此等層節,除拜雖同日,陞遷有先後,故不無爭窠之弊。且以官方言之,己卯定式之後,速化之弊,少有減焉。此後則無論某參奉,竝依京參奉例計仕,仕滿後,餘仕毋得通用之法,一依舊規,恪遵勿失,則可有抑躁競之效,庶無擇厚薄之嫌。若自三十朔窠,移換於陵參奉,則勿論前仕有無,竝以三十朔,計仕陞六,亦有違於定式。此後則自三十朔窠移換之人,若前仕已過四百五十日,則自其窠,依三十朔仕陞六,若不滿四百五十日,則從仕次,使之序陞於奉事,竝以此定式似好。係是考課之政,而大政隔月,故敢此仰達矣。上曰,依爲之。出擧條象奎曰,陞庠課試積滯,而泮長姑未差代,兵批亦有瓜滿閫帥云,令政院政官牌招開政,何如?上曰,依爲之。出擧條象奎曰,備局有司堂上之兼帶摠管者,以其職務相妨,自前輒皆遞代矣。有司堂上李勉昇,見帶摠管之任,今姑許遞,何如?上曰,依爲之。出擧條象奎曰,入侍注書,雖緣生疎,批答承奏,徑先可駭,拿問處之,何如?上曰,依爲之。出擧條宗薰曰,各樣稅納,本有月限,法意甚嚴,而狃玩成習,奸弊多端,稽緩愆滯,歲甚一歲,紀綱弛壞,誠甚慨悶。見今冬序已半,新結將頒,而乙酉條尙多未納,本廳關飭,非不申複,而看作尋常,專事玩愒。至於公州一邑,前歲欠條,無意準納,當年正稅,尙有未到,不可但以駭然言,該倅罷拿,斷不可已。第今糴政方張,姑先關問該道,以裝載日字,到泊期限,査報後處之。湖西之外此諸邑及京畿各邑,無論米錢,未納甚夥,其餘諸道,數亦不少,各該道臣,如果操束董飭,寧或至此?此月內如不畢納,則邑倅自該道監營,狀聞論勘之意,申飭分付,而道臣亦難免其責,以此意一體嚴飭,何如?上曰,依爲之。出擧條渭達曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條上命大臣先退。仍命退,諸臣以次退出。
上在昌德宮。停常參,只晝講。
鄭基一啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
李勉祜在外,代以李鼎敍爲假注書。
經筵前望單子入之,知經筵鄭晩錫·金逌根,同經筵趙鐘永·李志淵·金敎根落點。
玉堂前望單子入之,校理金裕憲·鄭鴻慶,副校理洪永觀,修撰洪彦謨·洪晩燮,副修撰尹正鎭落點。
鄭基一,以弘文館言啓曰,新除授校理金裕憲·鄭鴻慶,副校理洪永觀,修撰洪彦謨,副修撰尹正鎭,竝卽牌招察任,何如?傳曰,允。
李恒權啓曰,卽者義禁府都事來言,時囚無得過三日滯囚,曾有定式矣。時囚罪人安光質·趙禹錫,保放罪人尹宗鎬等,當爲議處,而判義禁金在昌,有身病,次堂例不得擧行云。判義禁卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,不卽承膺,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,獻納洪永觀,正言韓益相牌不進罷職傳旨,傳于李恒權曰,只推。
鄭基一,以禮曹言啓曰,卽接全州幼學林鳳逸所志,則以爲族孫震燁,嫡妾俱無子,以其同姓六寸弟震沃第二子尙德,欲爲繼後,諸族相議完定,而震燁夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長林鳳逸所訴旣如此,依定式林震沃第二子尙德,立爲林震燁之後,何如?傳曰,允。
丙戌十一月初六日午時,上御熙政堂。晝講入侍時,知事李龍秀,特進官尹致謙,參贊官鄭基一,侍讀官朴齊明,檢討官金盛淵,假注書金永基,記事官李景在·李穆淵,各持書傳第二卷,武臣宣傳官任百觀,以次進伏訖。上命開卷讀之,齊明起伏奏曰,伏望前受音自上先讀焉。夫法講體段,例有前受音之自上先讀,而非但經筵故事,祖宗美規,亦莫不然,伏望卽許允從焉。盛淵起伏奏曰,講筵之自上讀前受音,法意甚重,與召對,逈有別焉。伏願先讀前受音焉。齊明曰,臣等冒忝館職,初登講筵,故欣然相告,以筵體自此可見,玉音亦可承聆矣。終靳允從,不勝抑鬱,而大抵前受音法意,必貴聖學溫繹緝熙之工也,亦是筵體光前啓後之道也。必爲允從,是臣區區之望也。盛淵曰,前受音自上若不讀焉,則是召對也,非晝講也。臣等以無似賤品,猥叨此職,旣登法講之筵,則冀覩法講之儀,而一向靳許,區區下情,萬萬抑鬱矣。龍秀起伏奏曰,玉堂上下番所奏,極爲切當矣。前受音,自上若不讀之,則法講之體段不遂,經筵之故事亦無矣。伏願上下番之所奏允從焉。基一起伏奏曰,臣初登講筵,未閑筵體,而自上讀前受音,蓋是講筵故事,玉堂及知事所奏,伏望允從焉。上命玉堂讀之。齊明讀自曰若稽古皐陶,止何畏乎巧言令色孔壬。上命陳文義。齊明起伏奏曰,前受音雖已置之,新受音自上若又不讀之,則晝講法意,不成體段,伏願讀新受音焉。盛淵曰,前受音之置之,已非筵體矣,新受音則必爲讀焉。登筵諸臣,承聆玉音,則其爲歡忭,當復如何?區區伏望矣。龍秀曰,晝講與召對自別,而前受音旣置之,新受音法,又廢之,則非但臣等之抑鬱,講筵故事,本不如是。且臣五六年前,數登經筵,而前受·新受,仰覩親讀矣,今來不宜全然廢之,伏願讀新受音焉。上命陳文義。齊明曰,此章宗旨,惟哲與惠,哲然後能分善惡,惠然後能察疾苦。善惡分而君子進,疾苦察而黎民懷,譬如寶鏡空明,魑魅不敢逃形,雨露涵濡,草木皆由生成。哲字之義,卽智而明也,明則令巧諂佞之輩,不得容奸。惠字之義,卽仁而愛也,愛則疲癃殘疾之類,皆能得所。八窓瀅澈,惡如驩兜,不足憂,一心公正,迷如有苗,不足遷。平平蕩蕩,物無不遂,安安熙熙,民無不得。堯之德安恭,而黎民時雍,舜之德文明,而四凶乃祛,以是論之,哲惠二字,實爲體用。竊瞷我殿下,躬法祖宗,治述堯·舜,哲惠二字,無容仰勉,而第於廣廈細氊之上,罕接臣僚之面,朝紳之賢愚,何以分之?深宮燕濩之中,不聞箴規之言,民生之苦樂,何以察之?惟願聖上,廣其聰明之路,以分賢邪之別,推其仁愛之心,以盡懷保之方,則哲惠之義,可以得之,深望留念焉。上曰,下番陳之。盛淵曰,大禹之德甚盛矣。文命敷于四海,可謂至矣盡矣,而竊念大禹拜昌言之德,尤有大於文命之敷于四海矣。大禹若無拜昌言之德,則何以使文命,敷于四海乎?以此觀之,帝王之學問,當開言路,聞善言,而欲開言路,欲聞善言,則於大禹拜昌言之義,深留聖意。是臣區區之望也。齊明曰,臣等旣陳文義,自上發問,恐好矣。上曰,知事陳之。龍秀曰,上下番所奏,文義甚好矣。大抵此章之知人安民四字,實爲聖王治國御世之要法也。至治必貴乎安民,而安民之道,苟非知人,則何以哉?玆故堯·舜之治,文·道之道,莫不以知人爲安民之本也。雖以今日言之,愛民之政,保民之方,亶在於守令之擇人。使爲守令者,能無剝割之弊,而苟求懷柔之道,則庶可以安民矣。守令之擇差,雖以則哲之知,豈可人人而知之哉?惟在於任使之知人,而今日之急先務者,擇守令三字是耳。伏望體念焉。上命特進官陳之。致謙曰,玉堂及知事所奏盡之矣,臣無容更達矣。上命參贊官陳之。基一曰,諸臣所奏,更無餘蘊,臣則別無仰達矣。上命掩卷。龍秀曰,經筵方始,而經筵諸官,皆是在外也。玉堂亦入直二員外,率多未肅拜之人,合有變通之道,故敢玆仰達矣。上命書傳敎曰,在外未肅拜經筵及玉堂,竝許遞,前望單子入之,可也。上命退,諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
鄭基一啓曰,來十一日輪對日次矣,敢稟。傳曰,當次人受點,後日次待令。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,判義禁金在昌三牌不進推考傳旨,今方捧入,而開坐命下之後,一向違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
鄭基一啓曰,三品官之無得過三日,循例請牌,曾有定式矣。大司成趙經鎭,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,南履懋落點。
李恒權啓曰,判義禁金在昌牌不進推考傳旨,今方捧入,而開坐命下,已至經宿,如是違召,事甚未安。更爲牌招,何如?傳曰,允。違牌勿爲呼望,嚴飭開坐。
以校理金裕憲·鄭鴻慶,副校理洪永觀,修撰洪彦謨,副修撰尹正鎭牌不進罷職傳旨,傳于鄭基一曰,只推。
李恒權啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,正言韓益相牌不進罷職傳旨,傳于李恒權曰,只推。
鄭基一,以弘文館言啓曰,校理金裕憲·鄭鴻慶,副校理洪永觀,修撰洪彦謨,副修撰尹正鎭,旣有只推之命,竝卽牌招察任,何如?傳曰,允。
以大司成趙經鎭牌不進罷職傳旨,傳于鄭基一曰,只推。
以校理金裕憲·鄭鴻慶,副校理洪永觀,修撰洪彦謨再牌不進罷職傳旨,傳于鄭基一曰,只推。
鄭基一,以禮曹言啓曰,各陵園墓今秋植木播橡,依定式擧行後,株數·斗數區別報來,故別單書入,而健陵·顯隆園植木,則本府留守,已爲區別狀聞,昭寧園·綏吉園植木,則局內樹木茂密,今番停止云矣,敢啓。傳曰,知道。
李恒權,以備邊司言啓曰,卽見濟州牧使沈英錫年分狀啓,則濟州勝於大靜,大靜勝於旌義,而舊還姑爲仍停,軍兵操鍊,因備局行會停止,逃老故病廢之類,嚴飭各該邑鎭,一一塡充,待明春從附近哨司鍊計料爲辭矣。島農免歉,民憂獲紓,誠爲幸甚。舊還之難以竝督,軍抄之便於隨塡,與昨年狀辭,實狀略同,竝依所請許施,何如?傳曰,允。
又以備邊司言啓曰,頃因嶺南年分狀啓,事目災一千一百結外,不足災二千四百結,覆啓加劃矣。卽見該監司趙寅永狀啓,則更陳農形災損之狀,仍請見減災四百六十結,特許準劃事,令廟堂稟旨分付矣。大抵農形,災處偏災,熟處偏熟,以其所熟,無補於災者,雖於豐歲,亦所難免,故較量優遜,自在於三等分劑之中,今以一面一坪,倒說起來,以爲關棙,則亦不幾於擧小而遺大乎?加請災二千八百餘結,見減只爲四百六十結者,當初酌量,猶爲從優,而道臣第以恤隱之意,又有申請之擧,不較多少,略施闊狹,亦不害爲寧失之政。前此減劃中,以折半之數,更許加劃,何如?傳曰,允。
又以備邊司言啓曰,頃因湖西災實狀啓,事目災八百結外,不足災六千八百結,覆啓加劃矣。卽見該監司徐俊輔狀啓,則復陳穡事災損之狀,仍請見減災三千七十五結三十二負五束,特爲準劃事,令廟堂稟旨分付矣。今觀狀辭,其所以參絜分數者,雖求菜益,莫知苗碩,良可慨然。若曰今年實摠,雖未及完勘,昨年災結,自不是永頉,則竝計今災一萬六百結,較看於昨年元摠六萬結,猶或可也,而加請災九千八百餘結之中,單拈出新災六千七百餘結,號曰九分之一,則昨年災結,無一結不完,而已準於六萬三百結之數乎?說摠則豫定元摠,說災則獨指新災,不幾流於太偏乎?若從都計元摠,單拈新災之說,比例於兩南,則湖南之南沿一帶,圭璧屢薦,晩被風損,濱海偏甚,而摠計全道給災,未滿三十分之一。嶺南之旱災,亦居全道之半,各邑祈雨,拖至中庚,水損風撲,亦又孔劇,而摠計全道給災,乃爲四十分之一。藉令準劃於本道所謂九分之一,則比之他道,果是熟少而孰多乎?雖以庚辰·甲申已施之例,參較而觀之,今此狀辭,以其本道加請之數,對證於今年頒劃之數,加請者求多,而未定之數,頒劃者從約,而已勘之數也。以此較彼,則相去不亦懸乎?且況田災之同入,尤是法典之外,而千餘結之數,無難登聞,殆不成事體,道臣推考。蔽一言曰,挽近以來,諸道之於田政一事,不究其災結所由多之弊,惟以加請屢請,爲應行事例,見聞習熟,莫可救藥而然也。特以民情所關,付之寧失之義。且因兩南再請之啓,旣有加劃者,獨於本道,不可使有向隅之歎。前劃外八百結,更許加劃,以爲均俵之地,何如?傳曰,允。
又以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以訓鍊都監言啓曰,本局哨官徐春輔,身病甚重,勢難察任,改差,何如?傳曰,允。
上在昌德宮。停常參·經筵。
任存常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,慶尙右兵使李近植下直,長弓一張,長箭一部,片箭一部,筒兒一箇賜給。
金熙華啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
任存常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金熙華啓曰,假注書李鼎敍,身病猝重,勢難察任,今姑改差,何如?傳曰,允。
李鼎敍改差,代以洪祐順爲假注書。
洪祐順有頉,代以洪在喆爲假注書。
傳于金熙華曰,大司成有闕之代,前望單子入之,待下批,牌招察任。
大司成前望單子入之,李光正落點。
李恒權啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,正言韓益相牌不進罷職傳旨,傳于李恒權曰,只推。
李渭達,以弘文館言啓曰,校理金裕憲·鄭鴻慶,副校理洪永觀,修撰洪彦謨,旣有只推之命,竝卽牌招察任,何如?傳曰,允。
李恒權,以義禁府言啓曰,卽接月令醫員宋載厚手本,則時囚罪人趙秉常,素患疝積,處冷添劇,時時衝上,間間昏倒,實爲危篤云。罪人病勢如此,則一邊保放,一邊草記,曾有定式矣。趙秉常姑爲保放之意,敢啓。傳曰,知道。
義禁府照目粘連,公忠前兵使安光質,西原前營將趙禹錫等矣本府議啓內,安光質段,投書是何等逆變,而身爲都討捕使,其爲警惋,宜倍他人是白去乙,諉以營將所報之丁寧,初不合坐而同訊者,萬萬駭然,不可但以疎漏言,焉逭不卽受理之律是白乎旀。趙禹錫段,投書情節,不於鎭庭躬覈,只使京捕校,替詰於官門之外者,大失獄體。竝只以此照律罪,各杖一百收贖,告身盡行追奪,徒三年定配,私罪。奉敎依允爲旀,竝只功減一等。又照目粘遣,恩津前縣監尹宗鎬矣本府議啓內,論山·掘浦兩邑之轉生葛藤,今此囚供,雖多發明之辭是白乎乃,以法外之杖,濫傷人命,旣登道啓,誠爲驚駭。以此照律罪,杖一百收贖,告身盡行追奪,永不敍用,私罪。奉敎依允。又照目,向前趙秉常,亦批答承奏之時,失疎失措,殊涉可駭,以此照律,何如?判付啓,依允。
李恒權,以義禁府言啓曰,保放罪人尹宗鎬,還囚議處以入,而病勢一向未差,仍爲保放之意,敢啓。傳曰,知道。
又以義禁府言啓曰,保放罪人趙秉常,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘遣,向前安光質段,投書是何等逆變,而身爲都討捕使,其爲驚惋,宜倍他人是白去乙,諉以營將所報之丁寧,初不合坐而同訊者,萬萬駭然,不可但以疎漏言,焉逭不卽受理之律是白乎旀。趙禹錫段,投書情節,不於鎭庭躬覈,只使京捕校,替詰於官門之外者,大失獄體,竝只以此照律,何如?判付啓,依允。又啓目粘遣,向前尹宗鎬亦,論山·掘浦兩邑之轉生葛藤,今此囚供,雖多發明之辭是白乎乃,以法外之杖,濫傷人命,旣登道啓,誠爲驚駭,以此照律,何如?判付啓,依允。又啓目,假注書趙秉常原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
大司成趙經鎭疏曰,伏以臣於日昨,伏奉除旨,以臣爲成均館大司成者,臣惝怳震駴,莫省措躬之所也。夫是職也,世所稱師儒之長,正士趨於端方,而絶祛躁競之習,振文風於淳雅,而痛革浮艶之弊,然後上可贊培養作成之化,下不負誘掖奬勸之責,其任惎重,其選尤峻,不可人人而輕授也,審矣。自古膺是選者,或以文識茂著,爲多士所矜式,或以望實俱隆,爲多士所推詡,臣於此數者,無一髣髴,未敢知聖明,奚取於臣,而有是誤恩也哉?臣卽一老學究耳,所業者記誦之末學,所習者功令之小技,才短識淺,百不猶人,而況今年迫七旬,身嬰二豎,邇來文字上玩賾,已付笆籬,少日鉛槧間剽竊,便屬筌蹄,每自點檢,益慙空疎。衰憒如此,鹵莽如此,其何以坐皐比,而以師道自居,掌課試而使文體丕變乎?顧今群彦林立,不患無貯望之人,反使謏才粃前,遽加以匪分之銜,臣心之恧蹙,已無可言,而公議之嗤點,當復如何?臣本以庸愚,晩竊科第,幸逢盛際,偏被洪造,從前揚歷,亦覺踰濫之已極,矧玆恩命,尤豈夢想之攸到?今若憑恃寵靈,冒沒趨膺,則放倒廉隅,非但見譏於有識,玷汚名器,抑恐貽累於聖簡,左右思量,無路承當。且臣素患喘嗽之祟,便成貞疾,間經瘧痢之後,轉至癃痼,周歲沈綿,眞元澌脫,當寒添傷,症情危篤,房闥運動,亦難自力束帶供職,斷無其望。天牌儼臨,冒犯違傲,義分都虧,惶霣冞增,玆敢披瀝衷懇,仰瀆崇嚴。伏乞聖慈,察臣言之非出飾讓,賤疾之不可强策,將臣新授職名,亟許鐫免,不勝幸甚。臣無任云云。省疏具悉,所請依施。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,大司憲宋穉圭,掌令尹心圭,持平崔綱魯在外,執義洪赫,掌令朴宗璜牌不進,持平蔡東直未署經,監察茶時之意,敢啓。傳曰,知道。
以執義洪赫,掌令朴宗璜,司諫趙忠植,正言韓益相牌不進罷職傳旨,傳于李恒權曰,只推。
李恒權,以義禁府言啓曰,時囚罪人安光質·趙禹錫,各杖一百收贖,告身盡行追奪,徒三年定配,照律公事判付內,依允,竝功減一等事,命下矣。安光質·趙禹錫,竝功減一等,各杖九十收贖,告身盡行追奪,安光質江原道杆城郡淸澗驛,趙禹錫黃海道長淵縣新行驛,竝徒二年半定配,而以議啓內辭意,具罪目,依例發遣府書吏,押送于各其配所,何如?傳曰,允。
上在昌德宮。停常參·經筵。
藥房提調朴宗薰,副提調金熙華啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李渭達啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,山林外竝許遞,前望單子入之。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金熙華啓曰,事變假注書金奎燮,身病猝重,勢難察任,今姑改差,何如?傳曰,允。
臺諫前望單子入之,大司諫任存常,司諫朴英載,獻納權馥,正言魚在濂·沈啓錫,執義徐淇修,掌令鄭鴻慶·徐左輔,持平洪晩燮·尹正鎭落點。
大司諫任存常,掌令鄭鴻慶·徐左輔,持平尹正鎭啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸丑反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符節。卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬·奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闔以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗·恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計。據此一事,劇逆親屬之從中跳踉,復事綢繆之狀,昭不可掩。此而不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。噫嘻痛矣。明謙之凶謀逆節,實是亘萬古所無之賊也。身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰。而況渠五字刀割逆復之愛侄也,一門之內,日夜綢繆,兩賊之間,出沒紹介,危機極變,迫在呼吸。何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,七字刀割究覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政謂此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語?究其逆節,實有浮於獜·亮,而鯨鯢之戮未加,魑魅之形先滅。雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及其時皞面質之後,始乃吐實,究厥情節,萬萬校慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,夬正邦刑。九行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘萬古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難續,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望。至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今此陽澤之干犯彰著,其首惡則實榮賊,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姑等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑難熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不圖不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國。梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂嘆,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而眞是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其凶黨,自知無幸,乃以死中求生之計,設出渠輩所謂義理,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成於鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,乃是窮天地亘宇宙之極惡大憝。雖幸天討略行,王章少伸,尙何足以快洩神人之憤也哉?鍾一則藉其文蔭,獲添祿仕,國家何負於渠,而梟心獍腸,與生俱生,幸西賊之有警則曰,十六字刀割分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言煽動人心之計,而七字刀割十三日至凶之說,與鍾一,一而二二而一。似此今古所無之逆,不可只施治逆之常典。适·雲已行之例,不用此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。八字刀割欲輸軍糧,則轉到南陽,凡爲群凶之指使,率皆挺身而樂赴。十字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於至月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。答兩司曰,不允。時景等事,裕事,龜柱支屬事,亟停勿煩。夏賊等事,國榮事,更勿煩啓。鍾一·振采事,友文·光友事,致後·延壽事,李永純·永喆等事,不允。
掌令鄭鴻慶·徐左輔,持平尹正鎭啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖。而至若秦坑之說,誣逼莫嚴,錢唐之比,指擬無倫,此爲渠輩罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏。相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。宗廟冬享大祭王世子攝行時,祭監監察朴來陽·洪永燮呈課據,第十五室齋郞副司正韓鎭㦿,偃坐班次之罪,萬萬駭然,不可無警責之道。請副司正韓鎭㦿,施以罷職不敍之典。答府曰,不允。韓鎭㦿事,依啓。
李渭達啓曰,玉堂備員間,視事頉稟之意,敢啓。傳曰,知道。
傳于金熙華曰,承旨未差之代,前望單子入之。
承旨前望單子入之,徐相祿落點。
金熙華啓曰,新除授右副承旨徐相祿,卽爲牌招,何如?傳曰,允。
金奎燮改差,代以金鉉復爲事變假注書。
兵曹口傳政事,護軍單朴綺壽。
李恒權,以兵曹言啓曰,輪對武臣加抄啓人員,別單書入之意,敢啓。傳曰,知道。
又以兵曹言啓曰,五衛將趙亨錫·洪應燮,文臣兼宣傳官朴英載,除授在外,過限未肅拜,景福宮衛將鄭忠彦,慶熙宮衛將李慶仁·李達誠,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
李渭達啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐相祿啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李渭達曰,在外賓客許遞,前望單子入之。
賓客前望單子入之,金魯敬落點。
吏曹,左賓客單金魯敬,右賓客單朴宗薰。
傳于鄭基一曰,召對爲之。
徐相祿啓曰,大司憲宋穉圭在外,執義徐淇修,掌令鄭鴻慶·徐左輔,持平洪晩燮·尹正鎭牌不進,監察茶時之意,敢啓。傳曰,知道。
以大司諫任存常,司諫朴英載,獻納權馥,正言魚在濂·沈啓錫,執義徐淇修,掌令鄭鴻慶·徐左輔,持平洪晩燮·尹正鎭牌不進罷職傳旨,傳于徐相祿曰,只推。
李恒權,以都摠府言啓曰,副摠管李觀植,以禁衛中軍軍兵等中日試射放事,南別營晝仕出去之意,敢啓。傳曰,知道。
李渭達,以吏曹言啓曰,今此宗廟望祭大祝,前司諫趙忠植塡差,而時無職名,令該曹口傳付軍職,何如?傳曰,允。
兵曹口傳政事,副司果趙忠植。
丙戌十一月十一日未時,上御熙政堂。召對入侍時,參贊官鄭基一,侍讀官洪永觀,檢討官洪彦謨,直閣李嘉愚,假注書洪在喆,記注官李湜,記事官李穆淵,各持孟子第二卷,以次進伏訖。上命開卷讀奏,永觀讀自孟子去齊充虞路問曰,止必有名世者。上命下番讀之,彦謨讀自由周以來,止吾何爲不豫哉。上命陳文義,永觀曰,孟子以亞聖之姿,自任以平治天下,蓋以伊尹·堯·舜君民之志,行文王發政施仁之德,則天下可運諸掌也。孟子雖不得其位,而自任則如此,顧今聖明,以堯·舜之姿,兼君師之位,旁求林下讀書之士,置諸左右,朝夕顧問,討論乎經傳之旨,講究乎賢聖之志,則治平之化,可以復覩於今日,伏願體念焉。上命下番陳之,彦謨曰,孟子之千里見王,蓋欲行道也,而惟其不遇也,故仍以去齊,然是時列國之君,專尙功利,而獨齊王,似有有爲之志,故至於三宿出晝,而始乃浩然有歸志,不豫之見於色,豈聖人之本心也?是以,因充虞之問,深言平治之道,至有過數考時之答,則大聖人抱道濟世之心,槪可見矣。今殿下每於此等處,深加省察,懋盡尊賢之方,期臻大猷之治,是臣區區之望也。上命掩卷。仍命退,諸臣以次退出。
上在昌德宮。停常參·經筵。
李渭達啓曰,明日永陵忌辰祭齋戒,再明日靖陵忌辰祭齋戒,三明日·十六日,永陵忌辰祭齋戒,正日相値,視事頉稟之意,敢啓。傳曰,知道。
徐相祿啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
傳于金熙華曰,永陵受香承旨,仍爲奉審摘奸,局內諸陵,一體奉審。
傳于李渭達曰,召對爲之。
持平洪晩燮啓曰,臣之言議風采,本不合於淸朝耳目之任,持憲特除,忽下於夢想之外,臣且惶且感,義重叩謝,雖不得不章皇出肅,而第臣於合啓中,有私義之不可聯參者,曾叨是職,輒蒙體諒之聖恩,今臣處義,宜無異同,以此情踪,其何敢一刻晏然於臺次乎?請命遞斥臣職。答曰,依啓。
以大司諫任存常,司諫朴英載,獻納權馥,正言魚在濂·沈啓錫,執義徐淇修,掌令鄭鴻慶·徐左輔,持平尹正鎭牌不進罷職傳旨,傳于徐相祿曰,只推。
徐相祿啓曰,吏曹郞廳來言,承旨·臺諫有闕,政事,取稟。傳曰,前望單子入之。
以全羅監司曺鳳振狀啓,順天府人物渰死事,傳于李渭達曰,聞甚矜惻,元恤典外,別加顧助,如有生前身還布,竝蕩減事,分付。
李渭達,以禮曹言啓曰,卽接平壤幼學韓繼良所志,則以爲,同姓九寸姪光涉,嫡妾俱無子,以其同姓八寸弟光澤第二子宜雲,欲爲繼後,兩家諸族,相議完定,而未及禮斜之前,光涉夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長韓繼良所訴旣如此。依定式韓光澤第二子宜雲,立爲韓光涉之後,何如?傳曰,允。
又以備邊司言啓曰,外方徵債,旣已限明秋防塞矣。京司徵債,亦爲依定式一體防塞之意,分付法司,何如?傳曰,允。
又以義禁府言啓曰,保放罪人趙秉常,還囚照律以入之意,敢啓。傳曰,知道。
義禁府照目粘遣,假注書趙秉常矣本府議啓內,批答承奏之時,生疎失措,殊涉可駭。以此照律,罪笞四十收贖,附過還職私罪,奉敎依允爲旀,功減一等爲良如敎。
行都承旨金敎根疏曰,伏以臣,猥乞恩暇,往省松楸,行役之際,觸冒風寒,舊患痰眩之祟,乘時闖發,昏瞀委苦,閉戶坯伏,已有日矣,千萬不自意,承宣除旨,有隕自天,繼承下諭之命。逖違之餘,怵畏義分,不敢偃處鄕廬,擔舁入城,而目下病狀,有添無減,神識如墮於烟霧,動作猶苦於房闥,束帶供職,尤無其望,夙夜出納,何等緊重,而豈可容浹旬虛縻,徒增罪戾哉?玆不得不疾聲呼籲,而至於臣所兼帶平市提擧之任,亦一詞訟之地,臣於近日在鄕時多,有事輒滯,爲弊不尠,玆敢兼暴衷懇,仰瀆崇嚴。伏乞俯垂鑑諒,將臣本兼之職,竝賜鐫改,俾便公私,不勝大願,臣無任云云。答曰,省疏具悉。所請依施。
丙戌十一月十二日未時,上御熙政堂。召對入侍時,參贊官李渭達,侍讀官洪永觀,檢討官洪彦謨,直閣李嘉愚,假注書洪在喆,記注官安仁,記事官李穆淵,各持孟子第二卷,以次進伏訖。上命開卷讀奏,永觀讀自孟子去齊居休,止古之道乎?上曰,文義爲之。永觀曰,孟子,亞聖也,寧或爲祿而仕於齊乎?行道而不遇,故三宿而出晝,雖千鍾萬鍾之祿,亦豈可非義而受之乎?食前方丈,侍妾數百人,得志不爲之語,此誠孟子惓惓行道之苦心至誠,聖賢尙矣不可論,雖後世自好之士,苟有志於致君澤民,則不以富貴易其志,寵祿忘其義。以此觀之,人臣爵祿辭受之義,專係於君上禮遇之如何,伏願留念焉。上命掩卷。仍命退,諸臣以次退出。
上在昌德宮。停常參·經筵。
徐相祿啓曰,大司憲宋稺圭在外,執義徐淇修未肅拜,掌令鄭鴻慶·徐左輔,持平尹正鎭呈辭,一員未差,監察茶時之意,敢啓。傳曰,知道。
鄭基一啓曰,知經筵金逌根,旣入闕中,不爲肅謝,直爲出去,事甚未安。推考,何如?傳曰,允。
承旨前望單子入之,李文會落點。
持平前望單子入之,崔昇羽落點。
傳于徐相祿曰,山林外未肅拜臺諫許遞,前望單子入之。
臺諫前望單子入之,執義崔時淳,司諫鄭時善,獻納洪永觀,持平李家淳,正言鄭煥義落點。
傳于鄭基一曰,今番道科,忠義之裔,儒賢之孫,一時登科,事甚稀貴,豈勝喜幸?崔重湜,兵曹佐郞作窠除授,鮮于正言除授,竝令乘馹上來事,下諭。忠壯公崔孝一祠板,故司業鮮于平壤書院,一體致祭,祭官道內秩高守令差定事,分付。
鄭基一,以吏曹言啓曰,傳曰,今番道科,忠義之裔,儒賢之孫,一時登科,事甚稀貴,豈勝喜幸?崔重湜,兵曹佐郞作窠除授,鮮于,正言除授,竝令乘馹上來事,下諭,忠壯公崔孝一祠版,故司業鮮于浹平壤書院,一體致祭,祭官道內秩高守令差定事。分付事,命下矣。正言鮮于除授單子,今方書入,而兵曹佐郞時無見窠矣,以除拜稍久之佐郞李義作窠,其代以崔重湜下批,何如?傳曰,允。
吏曹口傳政事,正言單鮮于。
吏曹口傳政事,兵曹佐郞單崔重湜。
李恒權啓曰,因兵曹啓目,忠淸道以公忠道改號,監司·兵使·水使及西原營將·縣監所佩兵符,令政院改造下送事,允下矣。兵符旣已造成,依定〈式〉禁軍給馬,下送于監·兵水使處,使之分上舊兵符,收聚上送,以爲燒火之地,何如?傳曰,允。
鄭基一,以禮曹言啓曰,忠壯公崔孝一祠板,故司業鮮于浹書院,致祭,祭官道內秩高守令差定事,命下矣。鮮于浹書院致祭吉日,令日官池宅龜推擇,則來十二月初二日爲吉云,以此日擧行,祭文,令藝文館撰出,定曹書吏齎持下送祭物及執事官,令本道進排差定,而崔孝一祠板致祭祗受日字,則依前例,令本道問于本家,報來後擧行,何如?傳曰,允。
上在昌德宮。停常參·經筵。
徐相祿啓曰,大司憲宋穉圭,執義崔時淳,持平李家淳在外,掌令鄭鴻慶·徐左輔,持平尹正鎭呈辭,監察茶時之意,敢啓。傳曰,知道。
傳于鄭基一曰,禮房承旨馳詣宗廟·景慕宮,奉審摘奸以來。
徐相祿,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
藥房都提調沈象奎,提調朴宗薰,右承旨李恒權啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。
世子嬪宮口傳問安。答曰,知悉。
徐相祿啓曰,大司憲宋稺圭,執義崔時淳,持平李家淳在外,掌令鄭鴻慶·徐左輔,持平尹正鎭呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于鄭基一曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
傳于徐相祿曰,春坊兼帶臺諫許遞,前望單子入之。
掌令前望單子入之,李埴落點。
鄭基一,以侍講院言啓曰,兼弼善徐左輔,時無職名,令該曹口傳付軍職,何如?傳曰,允。
兵曹口傳政事,副司果單徐左輔。
鄭基一,以內醫院言啓曰,前御醫康晉三復屬事,命下矣。前御醫康晉三,令該曹口傳付軍職,冠帶常仕,何如?傳曰,允。
兵曹口傳政事,護軍單康晉三。
鄭基一,以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
李恒權,以備邊司言啓曰,近來倭學譯官難支之弊,年加歲增,着手沒策,破敗之勢,可立而待,故詳覈其委折,扣問其用下,則蓋以信蔘穀作錢條四萬五千兩內,除却造蔘所用及貿銀價,其餘則付之於該廳公用,而所謂公用,因襲前套,初無限節,厥數太濫。以其所入,先已見縮於當用之數,而此外有壬午單蔘價給倭排年條六千五百五十兩零,又有戶曹銀價備納者五千三百餘兩,通計兩條當納之數,恰爲一萬一千八百八十餘兩,此則倭譯等私自出債,年年彌縫,若有意外公用,債上添債,尤無拔本之望,抱薪赴火,何異於此乎?若論公用之不能撙節,則前後倭譯等之事,罪固難貰,良可痛駭,而該廳之留債已久,兩條之當納自在,則爲今矯救之策,決不可任他抛置,坐觀其敗。且到十分極處,則還是廟堂之憂,故先就該廳公用中,一切汰削冗濫,約之爲八千四百之數,成給節目,使之永遵,而其所剩餘,亦可爲八千餘兩矣。若以八千餘兩之剩計,報於壬午排年條及戶曹銀價,合一萬一千八百八十餘兩,則每年實未報,爲三千餘兩,今此未報之數,必須盡償而拔本,然後可以永免於債困,亦可以責效於公用。就關西所在信蔘預備穀留庫條中,折米限六千石,以詳定價,卽爲作錢上送,使之折報於公納及廳債。至於本穀還報之道,則每年以三千六百兩,計除於信蔘穀年例作錢四萬五千兩之內,限五年畢捧,而每年以其所捧,還卽作錢,以充留庫之數,成冊報司之意,分付該道道臣處,何如?傳曰,允。
李渭達,以賑恤廳言啓曰,西部桃楮洞契任掌陳冬至金,今月十四日,本洞路傍,得一歲遺棄男兒,同里居良女朴召史,欲爲收養,水芹畓契任掌金善山,今月十四日,本洞路傍,得二歲遺棄男兒,同里居良女金召史,欲爲收養,藥田契任掌河士玉,今月十四日,本洞路傍,得二歲遺棄男兒,同里居良女申召史,欲爲收養,太平館契任掌金成大,今月十四日,本洞路傍,得二歲遺棄女兒,同里居良女金召史,欲爲收養,倉洞契任掌金成大,今月十四日,本洞路傍,得一歲遺棄男兒,同里居良女林召史,欲爲收養,東部昌善洞任掌金得聖,今月十四日,本洞路傍,得一歲遺棄女兒,同里居良女林召史,欲爲收養,中路契任掌盧得伊,今月十四日,本洞路傍,得一歲遺棄男兒,同里居良女張召史,欲爲收養,中部長通坊昌廛行廊契任掌吳今孫,今月十四日,本洞路傍,得二歲遺棄男兒,同里居良女宋召史,欲爲收養,北部延禧坊望遠亭三契任掌金昌福,今月十四日,本洞路傍,得二歲遺棄女兒,同里居良女文召史,欲爲收養,又得二歲遺棄男兒,同里居良女李召史,欲爲收養,南部會賢洞任掌朴興成,今月十四日,本洞路傍,得一歲遺棄女兒,同里居良女金召史,欲爲收養,貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐相祿啓曰,大司憲宋稚圭,執義崔時淳,掌令李埴,持平李家淳在外,掌令鄭鴻慶,持平尹正鎭呈辭,監察茶時之意,敢啓。傳曰,知道。
李恒權,以備邊司言啓曰,昨日朝紙,正言鮮于以吏曹口傳政事,單付頒布矣,三司除授者,自該曹只以除授單子書入,而元無下批之例。且三司除拜,不得以口傳擧行,則今此除授正言之口傳政頒布者,大違格例,當該銓堂,從重推考,此後則無得如是之意,申飭,何如?傳曰,允。
李恒權,以兵曹言啓曰,今此咸鏡道道科武科試取時,本道直赴殿試人,皆令許赴事,草記蒙允矣,直赴殿試人親騎衛金聲律等五十一人內,親騎衛金禹鉉·許明澤·金興鎔·李孝根·金夏益·張鵬天·李民淳,火兵金宗達遭故,竝依法典陳試,其外四十三人等,紅牌空其名安寶,與元榜入格一百九十八人,紅牌一體下送于道臣處,而本道啓下榜目中,直赴別付料柳宗謹之謹字,以瑾字書之,親騎衛鄭學聖之聖字,以成字書之,趙靖基之靖字,以精字書之,故取考當初試射別單及都試狀啓則柳宗謹之謹字·鄭學聖之聖字·趙靖基之靖字,果爲的實矣。奏御文字,科榜事體,何等審愼,而有此錯誤,誠甚疎忽,該道臣推考,原榜目中付標以入,而紅牌以付標名字書頒之意,分付該道臣,何如?傳曰,允。
上在昌德宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來二十一日朝參日次,而冬至望闕禮習儀相値,頉稟之意,敢啓。傳曰,知道。
鄭基一啓曰,來二十一日輪對日次,而冬至望闕禮習儀相値,頉稟之意,敢啓。傳曰,知道。
又啓曰,玉堂備員間,視事頉稟之意,敢啓。傳曰,知道。
傳于鄭基一曰,判義禁許遞,前望單子入之。
判義禁前望單子入之,金魯敬落點。
徐相祿啓曰,大司憲宋穉圭,執義崔時淳,掌令李埴,持平李家淳在外,掌令鄭鴻慶,持平尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,掌令鄭鴻慶,持平尹正鎭牌不進罷職傳旨,傳于徐相祿曰,只推。
李渭達啓曰,今二十四日行景祐宮冬享祭親祭,祭文當爲製進,大提學金履喬,待明朝牌招,使之製進,何如?傳曰,允。
又以弘文館言啓曰,下番闕直,事甚未安。副修撰金盛淵,卽爲牌招入直,何如?傳曰,允。
以副修撰金盛淵牌不進罷職傳旨,傳于李渭達曰,只推。
鄭基一,以吏曹言啓曰,各司官員之有故受由者,若過限不上來,則過限狀自其司報來,然後自臣曹依法典啓遞,而至於三館參下則罷職,乃是不易之格例,近來紀綱解弛,過限之後,不爲報狀,晏然還仕,爲十人之多,臣之常時不能照飭之失,不勝惶悚,而揆以法意,萬萬駭然。本曹佐郞朴熙輔,過限爲四十六日,司憲府監察孫鍾瑾,過限爲十六日,不可以本曹郞廳及殿中御史之與他有別,置而勿論,工曹正郞李湜,過限爲十一日,校書館校理金鎭聲,前任成均館典籍時,過限爲十四日,成均館典籍宋台霖,過限爲三日,通禮院引儀李載薰,過限爲四日,司圃署直長玄永益,過限爲七日,內贍寺奉事朴祥發,過限爲三日,上項八司官員,竝爲改差。成均館博士金在榮,過限爲二十日,承文院正字權周憲,前任承文院副正字時,過限爲十八日,竝係三館參下,依例罷職。成均館司藝禹錫文,過限爲二十五日,而不上來,改差,何如?傳曰,允。
李恒權,以兵曹言啓曰,每都政新資五窠,例爲差出,而今番都政,營將·中軍,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,宣傳官李應植,五衛將徐章輔,俱以病難供職,呈狀乞遞,竝改差,何如?傳曰,允。
鄭基一以議政府右議政意啓曰,捕廳罪人黃士極,有可待以究問者,姑令仍囚,而自捕廳今已究問矣,依前草記,令捕廳卽爲押送公忠兵營,而亦令秋曹,行會該兵使處,依前下批敎,卽爲擧行,何如?傳曰,允。
徐相祿以左右捕盜廳言啓曰,因議政府草記批旨,本廳在囚罪人黃士極,令從事官南曦重,軍官劉宗淵,押送公忠兵營之意,敢啓。傳曰,知道。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,明日常參·經筵,取稟。傳曰,停。
傳于金熙華曰,朴祥發前職仍任。
李恒權啓曰,大司憲宋稺圭,執義崔時淳,掌令李埴,持平李家淳在外,掌令鄭鴻慶,持平尹正鎭牌不進,監察茶時之意,敢啓。傳曰,知道。山林外,在外臺諫竝許遞,前望單子入之。
臺諫前望單子入之,執義金正喜,持平李發源落點,掌令洪彦謨添書落點。
以大司諫任存常,獻納洪永觀,掌令鄭鴻慶,持平尹正鎭牌不進罷職傳旨,傳于李恒權曰,推考傳旨捧入。
以江原監司洪敬謨狀啓,三陟府民家失火事,傳于金熙華曰,聞甚矜惻,元恤典外,別加顧助事,分付。
李恒權,以都摠府言啓曰,副摠管李忠運,以御營中軍,本營諸將官射會監試事,南小營晝仕出去之意,敢啓。傳曰,知道。
刑曹啓目粘連,尙州牧殺獄罪人卞暎洙獄事段,卞女之罪,斷以當死,然後暎洙之律,可以從輕,而卞女元無可殺之罪,而死於其娚之手,不亦冤乎?兄弟作黨,袖石手捧,逞其兇毒,不念同胞之情,搏殺懷孕之妹,乃以門戶羞恥之說,爲彰妹惡掩己罪之計,吁亦兇且忍矣。考之檢案,則卞女年可三十一二歲,暎河年爲二十六,妹爲兄而娚爲弟,明矣,設令卞女,有可死之罪,印月可以弟而殺兄乎?暎河若抵死罪,則暎洙之竝置一律,或涉過中,更査稟處是白乎旀,機張縣殺獄罪人張應世獄事段,應世之當死與不當死,專係於海彬致命之被打與不被打,而應世之打殺尙允,在於其父致死後獄案未決之前,鬪則鬪矣,傷則傷矣,悲冤堆胸,一場亂打,勢不容已,雖用減死之律,恐不至失刑之歸,上裁敎是白乎旀,榮川郡殺獄罪人朴成云獄事段,旣曰,被打而死,則宜有償命之人,而以曖昧疑似減律傅輕,遂無一箇正犯,則死者之冤,何以洩,三尺之律,安所施乎?殺獄體段,合有究竟,應問各人,一一査究,執定元犯,論理啓聞後稟處,何如?判付啓,竝只依允爲旀,機張之應世獄事段,施以次律爲良如敎。又啓目粘連,靈光郡殺獄罪人金之彦獄事段,㾗損已著,兩孔證招,如出一口,獄情到此,更無疑難,而再涉滄海,屢觸風寒,十有餘里之往來,四十三日之延拖,轉爲添傷,終是邂逅,原情定罪,允爲欽恤之政,上裁敎是白乎旀,光州牧殺獄罪人尹孟浩獄事段,屍首徑埋,檢驗不行,實因之曰打,曰觸,未免臆逆,詞證之或東或西,亦涉矛盾,狹室黑窣之中,健漢相搏,匍匐救鬪之際,老婆偶觸,事出无妄,跡近過失,似此不備之獄,合施惟輕之典,施以次律爲白乎旀,綾州牧殺獄罪人崔季用獄事段,原其情實,宜無故殺之心,參以法例,合有審克之端,乭山土着之人季用新寓之蹤,始起爭詰,終成滾鬪,而力拔被執之手,肘觸在後之胸,此蓋耳目之所不及,意慮之所不到,道臣原恕之論,深得按獄之要,上裁,何如?判付啓,依允爲旀,靈光金之彦,綾州崔季用獄事段,竝只施以次律爲良如敎。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵日次私習云矣,敢啓。傳曰,後日次爲之。
徐相祿啓曰,大司憲宋稺圭,掌令洪彦謨在外,執義金正喜,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,執義金正喜,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
鄭基一以觀象監言啓曰,內入曆書何等愼重,而今番內閣靑粧曆之換張粧䌙,事極驚駭。當該不審之官生趙尙質,令攸司科治以爲懲勵之地,何如?傳曰,允。
李文會,以宣惠廳言啓曰,本廳郞廳金基豐,身病難强,呈狀乞遞,改差,何如?傳曰,允。
上在昌德宮。停常參·經筵。
藥房提調朴宗薰,副提調金熙華啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
鄭基一啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于鄭基一曰,政官牌招開政。
鄭基一,以吏曹言啓曰,今此冬至祭,祭官當爲磨鍊,而除老病·公頉,實無推移排比之路,依近例刑官及司饔院官員年六十已上人員,通融塡差,而其中時無職名人員,令該曹口傳付軍職,何如?傳曰,允。
李恒權,以兵曹言啓曰,今二十三日景祐宮動駕時,本曹堂上守宮及侍衛陪衛,當爲備員,而參議臣朴齊聞在外,參知未差,無以備員,參議令政院稟旨變通,與參知未差之代,仍令該曹,以在京無故人,口傳差出,待下批牌招,以爲進參之地,何如?傳曰,允。
李恒權啓曰,因兵曹草記,今二十三日景祐宮動駕時,本曹堂上守宮及侍衛陪衛,當爲備員,而參議朴齊聞在外,參知未差,無以備員,參議令政院稟旨變通,與參知未差之代,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,今日政差出。
有政。吏批,行判書金在昌進,參判申絢病,參議李若愚牌不進,同副承旨鄭基一進。鄭基一,以吏批言啓曰,卽接司僕寺牒報,則以爲,今二十三日景祐宮擧動時,本寺正,例爲進輿差備,而正鄭禮容,奉命出疆矣,卽爲變通,以爲擧行之地云。司僕寺正鄭禮容改差,其代今日政備擬以入之意,敢啓。傳曰,知道。以趙冀永爲應敎,尹錫永爲校理,權馥爲副校理,柳致睦·徐淇修爲修撰,尹心圭爲副修撰,尹濟弘爲兵曹參議,洪祐燮爲參知,洪奭周爲知經筵,朴宗來爲知春秋,李光文爲同經筵,李龍秀爲分內醫提調,申絢爲平市提調,張鳳周爲吏曹佐郞,崔致輔爲工曹正郞,徐左輔爲司僕正,李憲瑋爲掌樂正,朴基旭爲司藝,任泰魯·鄭日復爲監察。典籍單許結,咸鏡道道科文科甲科第一人,造紙別提單金達玹,咸鏡道武科甲科第一人,學正單洪履信,學諭單李敏衡,耆老所守直官單張鉉喆,內贍奉事朴祥發仍任事,承傳,前郡守李有璟,今加通政,因慶尙監司狀啓,都試時沒技加資事,承傳,故郡守李炯贈兵參例兼,完寧君全羅兵使李鼎會考。
兵批,判書朴宗薰進,參判洪時濟入直,參議·參知未差,左副承旨李渭達進。以南履翼爲知事,李貞坤爲宣傳官,申從鎬·許棨·金履寬爲五衛將,吳宅老爲景福將,金命尹·崔仁復爲慶熙將,金會鍾爲都摠經歷,申義和爲備邊郞,李是遠爲文兼,辛應白爲金井別將。同知單鄭學淳,護軍金敎根,副護軍趙經鎭·朴齊聞·金䥧·李應植,副司直洪赫·徐淇修·崔時淳·朴英載·權馥·南履懋·尹心圭·朴宗璜·李埴·洪晩燮·李家淳·崔昇羽·崔綱魯·蔡東直·洪羲弼·柳致睦·李是遠,副司直魚在濂·沈啓錫·韓益相·尹升烈·徐英淳·趙萬協·朴潞壽·朴奎壽·柳榮五·朴熙顯·金秀鍾·許晟,以上竝單付。
執義金正喜啓曰,臣言議風采,本不合於淸朝耳目之任,而伏奉亞憲除旨,庚牌儼臨,且惶且感,義重叩謝,雖不得不章皇出肅,第臣於合啓中,有不可聯參者,前叨是職,以此引避,輒蒙體諒之恩,今臣處義,無所異同,以若情踪,何敢一刻晏然於臺次乎?請命遞斥臣職。答曰,依啓。
吏批,再政。安光直爲執義,趙渡爲直講,趙鎭運爲司饔主簿,全彝煥爲引儀。兼春秋單崔致輔。
兵批,再政。尹亨儉爲訓鍊判官。同知單吳宅老,僉知三單申從鎬·許棨·金履寬,副護軍李有暻,副司果李益秀,以上竝單付。
以大司諫任存常,獻納洪永觀,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
徐相祿啓曰,明日冬至望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
兵曹口傳政事,副司果單金正喜。
以吏曹參議李若愚牌不進罷職傳旨,傳于鄭基一曰,只推。
李恒權,以都摠府言啓曰,副摠管李晳,以文臣朔試射試官,訓鍊院晝仕出去之意,敢啓。傳曰,知道。
鄭基一以司譯院都提調·提調意啓曰,淸學訓長,卽官生訓誨之任,而今方有闕,以該學堂下譯官白星煥差定,依例付祿,使之各別勸課,何如?傳曰,允。
徐相祿,以義禁府言啓曰,卽接報恩郡守李容奎,西原縣監李德秀牒報及成冊,則大逆不道罪人亨瑞應坐之類,竝査出以來矣。亨瑞子千達,方囚報恩郡獄,依例發遣府都事,與地方官眼同,依律文緣坐處絞,妻春丹慶尙道熊川縣,亡子婦允玉全羅道海南縣,女成愛慶尙道機張縣,竝緣坐爲婢,侄千壽平安道熙川郡,流三千里安置,而右罪人等,方囚報恩·西原獄,依例令刑曹押送于各其配所,三寸叔斗采,年今八十懸錄,依律文免坐放送事,分付該道道臣,何如?傳曰,允。
李恒權,以左邊捕盜廳言啓曰,生員李日永,憾其奴屬之懲治,突入臣處,執袖詬辱,罔有紀極。揆以法綱,萬萬駭悖,所當自臣廳重繩,而係是士子,令攸司照律嚴勘,何如?傳曰,允。
徐相祿,以刑曹言啓曰,左邊捕盜廳啓辭內,生員李日永,憾其奴屬之懲治,突入臣處,執袖詬辱,罔有紀極。揆以法綱,萬萬駭悖,所當自臣廳重繩,而係是士子,令攸司照律嚴勘,何如?傳曰,允事,命下矣。謹按律文,則大典通編聽理條有曰,侵辱訟官者,遠地定配,生員李日永,依此律平安道肅川府,遠地定配所,卽爲押送之意,敢啓。傳曰,知道。
行護軍尹命烈疏曰,伏以世道陷溺,人心訛誤,一年之內,逆變再起,雖幸乾道孔昭,王章粗伸,妖腰亂領,略已鋤誅,然臣於捕廳囚韓慶岳事,有不勝萬萬憂疑者,敢此仰陳焉。噫,朝家之以豐德,合於舊京者,何爲而爲凶徒之所藉口也?州郡之沿革,常因事勢,以此而召亂,則天下古今,無無亂之日,豈理也哉?然而一自松·豐合竝之後,畿·湖間悖儒,白地粧詤,互相誑煽,甚至有申綱輩悖擧而極矣,朝家之所以牖迷懲頑者,處分亦嚴且正矣。然則群蒙庶幾自曉,衆豗庶幾底定,而向來奎·坤之變,今番亨·采之獄,相繼而起,其投掛凶書,詬罵不道之言,傅會妖讖,煽動興亂之計,如印一板,而端緖脈絡,又莫不接連關通於豐德事起鬧之類,何也?彼悖儒輩,初頭起鬧,已是意慮之所不到,而至於逆變之相續,亦皆接連於此者,誠不勝惕然而心驚,懍然而體栗也。夫豐德之合屬於松都,何關於國家之安危,朝廷之治亂,而每爲彼凶逆輩所藉口者,豈其意果在於邑與校而然也?其必元有一種梟獍腸肚之類,失志不逞之徒,讐懟國家,陰蓄不軌之心,潛伏而求釁,乃以革邑罷校,認爲奇貨,譸張爲幻,搖惑人心,將以構陷我搢紳,圖危我國家也,嗚呼,其亦凶且憯矣。臣聞向來奎賊之招有曰,豐德事,可以致亂,又曰,申綱亦吾之徒黨,今番李奎汝之究問也,有所謂與鰲村書一案,其書卽勸儒賢論豐德罷邑之失,而書辭極其危悖,其作書者,卽韓慶岳也。慶岳之招曰,以豐德事,有三篇歌詞,無家不錄,無人不誦,故發憤而爲之云云,夫所謂三篇歌詞者,果何樣語也?一邑之合竝,何至有三篇歌詞也,三篇之流傳,何至於使渠發憤也?然則所謂三篇歌詞者,卽譸張煽動之欛柄,而爲此歌詞者,卽譸張煽動之根窩也。旣曰,無家不錄,無人不誦,則渠必錄置,渠必記誦,其言不出則已,旣出之後,其可不到底窮覈,究出主張之凶人,而顧乃悠泛而聽之,尋常而置之耶?治獄之法,固不可鍜鍊於依俙之地,以致無辜之株連,以傷天地好生之德,亦安可當問而不問,當覈而不覈,使有罪者,得以倖逭,以貽國家無窮之憂哉?向來之不問於申綱,已是失刑之大者,而今此奎汝之謄傳悖書,慶岳之自供歌詞,又與申綱輩悖擧,脈絡相通,而爲奎·坤·亨·采陰謀不軌之聲勢羽翼者,瞭如指紋,而今又置而不問,則此後凶徒之跳踉,將安所懲畏,逆謀之醞釀,將何以杜折,朝廷宵旰之憂,何日可霽,詬罵天日之變,何時可弭?辟以止辟之訓,無可論矣,主辱臣死之義,顧安在哉?此臣所以不顧出位之嫌,疾聲大呼而不敢緩者也。伏願聖上,穆然遠覽,淵然深思,亟令王府,拿致韓慶岳,推問三篇歌詞所從來之始末,究得其窩主,明正典刑,以定民心,以絶亂階,千萬幸甚,臣無任云云。答曰,省疏具悉。所陳,當詢于大臣處之矣。
丙戌十一月二十日辰時,上御熙政堂。藥房入診入侍時,提調朴宗薰,副提調金熙華,假注書金永基,記事官李景在·李穆淵,直提學朴綺壽,以次進伏,醫官李惟鐸·李命運·金殷相,進伏楹外訖,宗薰曰,冬候過溫,今日霜朝稍寒,聖體,若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,中宮殿氣候,何如?上曰,各宮殿氣候一樣矣。上曰,醫官診候。惟鐸·命運·殷相,以次診候訖,退伏奏曰,脈候左右三部調均,而微有痰候矣。宗薰奏曰,調理之劑,久未進御,退與醫官,議定湯劑,似好矣。上曰,唯。拱辰君子湯,自明日一貼式煎入事。出榻敎上命退,諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
李恒權啓曰,來二十五日朝參日次矣,敢稟。傳曰,停。
又啓曰,今日冬至望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
又啓曰,臣恒權,今日冬至望闕禮習儀進去下直之意,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
傳于鄭基一曰,景祐宮冬享祭攝行磨鍊。
傳于李渭達曰,昨因宰臣疏,以韓慶岳究問當否,詢于大臣矣,大臣之意,以先問韓慶岳,爲不當云,宰臣所請,置之,可也。
李渭達啓曰,假注書洪在喆,身病猝重,勢難察任,今姑改差,何如?傳曰,允。
掌令洪彦謨啓曰,臣於日者,幸蒙恩由,獲省先壟際,伏承掌憲特點,有隕自天,聞命感惶,惟叩謝是急,不敢爲許久蹲留之計,卽日登程,章皇出肅,粗伸微忱,而第臣論議風采之不稱是任,竊庶幾天鑑之悉燭矣。且況合辭聯忝,有關區區私義,引此控籲,屢蒙體諒,今於新除,前後所處,宜無異同,請命遞斥臣職。答曰,依啓。
以大司諫任存常,獻納洪永觀,執義安光直,掌令鄭鴻慶,持平李發源·尹正鎭牌不進罷職傳旨,傳于鄭基一曰,只推。
洪在喆改差,代以成遂默爲假注書。
鄭基一啓曰,吏曹郞廳來言,臺諫有闕,政事取禀。傳曰,前望單子入之。
掌令前望單子入之,金永鎭落點。
鄭基一,以弘文館言啓曰,新除授應敎趙冀永,校理尹錫永,副校理權馥,修撰徐淇修,竝卽牌招察任,何如?傳曰,允。
以兵曹參議尹濟弘牌不進罷職傳旨,傳于徐相祿曰,只推。
以應敎趙冀永,校理尹錫永,修撰徐淇修牌不進罷職傳旨,傳于鄭基一曰,只推。
徐相祿,以兵曹言啓曰,五衛將申從鎬前任大丘營將,許棨前任公州營將,金履寬前任大興中軍,俱在任所,上來間該廳番次苟艱云,內禁衛將李應植,景福宮衛將吳宅老,武臣兼宣傳官安弼壽,俱以病難供職,呈狀乞遞。竝改差,何如?傳曰,允。
又以都摠府言啓曰,副摠管李忠運,以冬至望闕禮習儀侍衛進參事,議政府晝仕出去之意,敢啓。傳曰,知道。
又以刑曹言啓曰,義禁府啓辭內,卽接報恩郡守李容奎,西原縣監李德秀牒報及成冊,則大逆不道罪人亨瑞應坐之類,竝査出以來矣。亨瑞子千達,方囚報恩郡獄,依例發遣府都事,與地方官眼同,依律文緣坐處絞,妻春丹慶尙道熊川縣,亡子婦允玉全羅道海南縣,女成愛慶尙道機張縣,竝緣坐爲婢,侄千壽平安道熙川郡,流三千里安置,而右罪人等,方囚報恩·西原獄,依例令刑曹押送于各其配所,三寸叔斗采年今八十懸錄,依律文免坐放送事,分付該道臣,何如?傳曰,允事,命下矣。罪人等方囚各該縣獄,依例令本道押送于各其配所之意,敢啓。傳曰,知道。
上在昌德宮。停常參·經筵。
鄭基一啓曰,玉堂備員間,視事頉稟之意,敢啓。傳曰,知道。
徐相祿啓曰,合辭許久闕啓,事甚未安。除在外差祭外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房三提調,持湯劑來待矣。傳曰,封入。
鄭基一,以弘文館言啓曰,下番闕直,事甚未安。修撰徐淇修,旣有只推之命,卽爲牌招入直,何如?傳曰,允。
徐相祿啓曰,大司憲宋稚圭,掌令金永鎭在外,持平李發源差祭,執義安光直,掌令鄭鴻慶,持平尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,執義安光直,掌令鄭鴻慶,持平尹正鎭牌不進罷職傳旨,傳于徐相祿曰,只推。
以修撰徐淇修牌不進罷職傳旨,傳于鄭基一曰,許遞,前望單子入之,待下批牌招察任。
傳于鄭基一曰,發遣吏郞,諸執事淸齋與否,摘奸以來。
李恒權,以兵曹言啓曰,今十一月二十五日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李行敎爲內禁將。
以慶尙監司趙寅永狀啓,高靈縣監南石耉身死事,傳于鄭基一曰,令該曹口傳差代,不日下送。
吏曹口傳政事,以洪喆爲高靈縣監。
鄭基一,以侍講院言啓曰,王世子進講書傳第六卷,今已畢講矣,第七卷繼講之意,敢啓。傳曰,知道。
李恒權,以備邊司言啓曰,昨日吏批政望,尙衣主簿全彝煥,移擬於引儀,至蒙天點矣,雲臺官勤苦特甚者,東西銓揀拔調用,雖在法典,此指都政而非散政,則今此移擬,有違法典,原望筒勿施,當該銓官推考,何如?傳曰,允。
鄭基一,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李海淸,直講李鳳純,典籍李濟翼,俱爲差祭,時無入直之員,以他郞官姑爲代直,何如?傳曰,允。
上在昌德宮。停常參·經筵。
夜自五更,至二十四日開東,灑雨下雨,測雨器水深二分。
徐相祿啓曰,大司憲宋稺圭,掌令金永鎭在外,執義安光直未肅拜,掌令鄭鴻慶呈辭,持平尹正鎭·李發源差祭,監察茶時之意,敢啓。傳曰,知道。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭基一啓曰,明日冬至望闕禮,依例爲之之意,敢啓。傳曰,知道
金熙華啓曰,藥房副提調,持湯劑來待矣。傳曰,封入。
傳于鄭基一曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
修撰前望單子入之,洪赫落點。
以修撰洪赫牌不進罷職傳旨,傳于鄭基一曰,只推,
鄭基一,以弘文館言啓曰,下番闕直,事甚未安。修撰洪赫,旣有只推之命,卽爲牌招入直,何如?傳曰,允。
以修撰洪赫牌不進罷職傳旨,傳于鄭基一曰,只推。
以咸鏡監司李存秀狀啓,鍾城府使南錫圭身病沈重,呈狀乞遞,罷黜事,傳于李渭達曰,令該曹口傳差代,使之不多日內下送。
兵曹口傳政事,副司果單徐淇修。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而毓祥宮冬享祭齋戒相値,不得設行之意,敢啓。傳曰,知道。
李渭達,以成均館同知館事意啓曰,臣聞居齋儒生,今日朝食堂不爲設行,馳詣泮宮,招致諸生,問其捲堂之由,則諸生等書進所懷以爲,伏以臣等,卽伏聞捕將臣李鐵求草記,構陷一儒生,至於定配之境,故不勝驚駭,詳探其實狀,則生員臣李日永,爲親病晨往求藥於藥鋪,而藥鋪人以言辭之不爲敬待,語甚不恭,末乃詬辱。日永含憤歸家,送奴捉來,則愈肆頑暴,極口凌辱,而以捕將家之居在近地,故使奴往覆,欲爲懲治,而藥商,乃鐵求之所親信也,反欲右袒藥商,托以凌晨撼睡,捉囚其奴,大棍嚴杖,日永躬往其家,互相言詰,至於此境云。蓋日永,以年少所致,不忍一時之忿,親往相詰,雖失體貌,而鐵求則身爲捕將,聞其士子之見辱,則事當依法懲治,而不惟不此之爲,反護藥商,嚴治日永之奴,已極反常。雖以草記論之,奏御文字,何等明白切實,而截去頭尾,初不言自己之事,只以憾於奴屬之推治,爲言,有若干涉於治盜者然,至於自臣廳所當重繩爲言者,尤不勝駭痛。旣已明知爲士子,則設有大於此之罪,固當以實告君,惟俟聖裁,不當以臣廳重繩四字,容易加之,而今乃肆然論斷者,此何言也?自非逆黨賊徒,則豈有自捕廳治士子之法乎?捕廳二字,旣發於捕將之口,則日永雖不被捉於捕廳,而實與被捉,無異也,此是四百年初有之大變怪也。繼之以令攸司照律嚴繩,爲言,此則欲治以下凌上之律也,渠雖武宰,而日永亦士夫也,則不曰,令攸司酌處,而直斷曰,照律者,未知果有何律文,而其無嚴之甚,胡至此極?一則欺罔天聽也,一則凌轢士林也,思之及此,不覺心寒而毛竦也。渠父故將臣得濟,年前以一泮儒現捉夜禁事,至被譴罷之典,而鐵求之今又構誣日永者,此必是積憾在中,讐視士流之致也,其在士可殺不可辱之義,爲如何哉?臣等亦士林中一物耳,旣有同辱之恥,則豈可視以燕越,晏然入堂乎?退伏私次,恭俟處分云云。臣以聖廟捲堂,事體至重,多般開諭,諸生等終不回聽,何以爲之?敢啓。傳曰,覽此所懷,諸生之言,亦太憤激,然無論本事之如何,士可殺不可辱,其言誠是,該捕將罷職,李日永分揀事,分付該曹,卿其曉諭勸入,可也。
右議政沈象奎箚曰,伏以臣,自夏間奎·坤之獄,猥以委官,終始承當,其凶圖逆節,所嘗心腐而骨痛者,以其身莅而面究,故不啻萬萬倍甚於只憑聽聞之常情,而兩凶纔誅,鞫事徑撤,如賊招所出之申綱,竟在網漏,不竟鋤治。不惟伊時,三司·諸臣,同聲迭請,臣亦筵奏箚陳,竊冀逮捕究問,明正典刑,一兪終靳,群情久鬱,而臣之居常憂惋,未嘗暫釋于中,日昨因宰臣尹命烈疏,有以韓慶岳究問當否,伏承下詢,史官口宣,臣亦以口語,敢爲附奏,豈曰慶岳不當究問?竊謂申綱,尤當先爲究問,此臣之素蓄,不能不輒吐,而言說異於文字,轉達慮難詳㫼,繼以伏見傳敎下者,若曰,昨因宰臣疏,以韓慶岳究問當否,詢于大臣矣,大臣之意,以先問韓慶岳爲不當云,宰臣所請置之,可也。臣於是,誠不勝愕眙失圖,苟如是也,則綱與慶岳,將俱不得究問矣,此豈賤意之所云哉?且今慶岳所謂鰲村書之語,卽綱之所把持爲譸張煽惑之資斧,其辭意之陰慝危悖,隱然又一綱之傳神,則今不究問綱,竝不究問慶岳,此又豈王法之所宜爾哉?宰臣之聲討慶岳,固出於長慮深憂,今乃置而不納,或者緣臣之率爾爲對,此又臣之罪也,臣安得以煩瀆爲懼,而不言乎?玆敢冒徹宸鑑,乞卽轉環,綱與慶岳,竝令王府,拿致嚴究,如可凶窩畢覈,陰圖永絶,民志遂定,世道甚幸,何憚而苟已哉?取進止。答曰,省劄具悉卿懇。所陳事,取覽捕廳文案後,當下敎也。仍傳于李恒權曰,此批答,遣史官傳諭于右議政。
上在昌德宮。停常參·經筵。
大殿·中宮殿·世子宮,內閣·政院·玉堂冬至單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上·大司諫單子問安。答曰,知道。
鄭基一啓曰,明日常參·經筵,取稟。傳曰,停。
徐相祿啓曰,大司憲宋稺圭,掌令金永鎭在外,執義安光直,持平李發源未肅拜,掌令鄭鴻慶,持平尹正鎭呈辭,監察茶時之意,敢啓。傳曰,知道。
金熙華啓曰,藥房三提調,持湯劑來待矣。傳曰,封入。
李恒權啓曰,左邊捕盜大將李鐵求罷職事,命下矣。捕將之任,不可暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將趙華錫,卽爲牌招聽傳敎,何如?傳曰,允。
兵曹,以李惟秀爲左邊捕盜大將。
李恒權啓曰,新除授左邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
傳于鄭基一曰,輔德許遞,其代兼司書金鏴除授。
吏曹,輔德單金鏴。
傳于徐相祿曰,捕廳文案取見,則所謂三篇歌詞,初非捕廳之發問,而韓慶岳以此爲對,則其歌詞之爲煽惑人心之本,誠如宰臣之言,而當嚴覈,然慶岳不曰自作,則作之者必別有其人,大臣附奏中,文案若經乙覽則可知者,必謂此也,作之者旣不可知,則問於慶岳,亦徒煩無益而已,此意令大臣·宰臣知悉。
吏曹口傳政事,以愼宜學爲鍾城府使。
李恒權以司僕寺一二提調意啓曰,兼內乘李鐵求,方在罷職中矣,其代令該曹卽爲口傳差出,以爲推移入直之地,何如?傳曰,允。
兵曹口傳政事,以安性淵爲兼內乘。
李恒權啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
鄭基一,以弘文館言啓曰,新除授副修撰尹心圭,時在公忠道石城地,經筵入番事緊,請斯速乘馹上來事,下諭。答曰,依啓。
又以禮曹言啓曰,今此諸道冬至賀箋,開坼看審,則淮陽縣監鄭漪所封箋文,皮封不爲踏印,有違格例,推考警責,何如?傳曰,允。
又以禮曹言啓曰,今此冬至諸道方物中,咸鏡道觀察使李存秀,以道科試官,進去試邑,故本營方物,假都事代行封進矣,啓本中以假都事李玄始書入之意,敢啓。傳曰,知道。
又以成均館同知館事意啓曰,本館草記,答曰,覽此所懷,諸生之言,亦太憤激,然無論本事如何,士可殺不可辱,其言誠是,該捕將罷職,李日永分揀事,分付該曹,卿其曉諭勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
李恒權,以兵曹言啓曰,禁軍來春夏等都試,因政府及本曹有故,不得設行,今已過時矣,在前如此之時,每有仍停都試,代行祿試射之例,今亦依此擧行,何如?傳曰,允。
徐相祿,以刑曹言啓曰,因太學儒生捲堂草記,傳曰,覽此所懷,諸生之言,亦大憤激,然無論本事之如何,士可殺不可辱,其言誠是,該捕將罷職,李日永分揀事,分付該曹,卿其曉諭勸入可也事,命下矣。李日永旣已發配,隨其所到處,分付放送之意,敢啓。傳曰,知道。
上在昌德宮。停常參·經筵。
藥房都提調沈象奎,提調朴宗薰,副提調金熙華啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭基一啓曰,明日常參·經筵,取稟。傳曰,停。
徐相祿啓曰,大司憲宋稺圭,掌令金永鎭在外,執義安光直,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,全羅兵使李鼎會下直,長弓一張,長箭一部,片箭一部,筒兒一箇賜給。
金熙華啓曰,藥房三提調,持湯劑來待矣。傳曰,封入。
傳于李恒權曰,大臣·備局堂上引見。
徐相祿啓曰,啓覆例於陽復前擧行,而文書已爲修正,今因三公不備,不得如例擇日擧行之意,敢啓。傳曰,知道。
以大司諫任存常,獻納洪永觀,執義安光直,掌令鄭鴻慶,持平尹正鎭·李發源牌不進罷職傳旨,傳于徐相祿曰,只推。
兵曹口傳政事,副護軍單徐憙淳。
傳于李渭達曰,司書許遞,與兼司書有闕之代,前望單子入之。
春坊前望單子入之,司書安光直,兼司書徐左輔落點,兼弼善李圭祊,文學申冕周,兼文學朴容壽,添書落點。
李渭達啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,朴潞壽落點。
李渭達,以侍講院言啓曰,兼弼善李圭祊,時無職名,令該曹口傳付軍職,何如?傳曰,允。
兵曹口傳政事,副司果單李圭祊。
李渭達,以弘文館言啓曰,應敎趙冀永,校理尹錫永,修撰洪赫·柳致睦,竝卽牌招察任,何如?傳曰,允。
丙戌十一月二十五日辰時,上御熙政堂。藥房入診,大臣·備局堂上引見入侍時,都提調沈象奎,提調朴宗薰,副提調金熙華,假注書金永基,記事官李景在·李穆淵,直閣李嘉愚,右承旨李恒權,假注書成遂默,事變假注書金鉉復,行戶曹判書鄭晩錫,知中樞府事李龍秀,禮曹判書金逌根,行護軍申鴻周·朴周壽·趙鍾永,刑曹參判柳相亮,副校理朴齊明,以次進伏,醫官李惟鐸·李命運·金殷相,進伏楹外訖。象奎曰,冬至已過,日氣不寒,此時聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,湯劑進御,已至多日,善爲調下乎?上曰,唯。象奎曰,令醫官入診,似好矣。上曰,置之。上曰,次對爲之。象奎曰,此咸鏡監司李存秀狀啓也,以爲,營賑耗折米二千六百六十餘石,每年劃送元會穀,以爲奴婢貢給代條,而逐年移劃之際,不無爲弊之端,自今就營賑穀中,折米五萬三千石,永作戶曹句管,參量分屬於元會別會,取耗需用,俾除年年換劃之弊事,請令廟堂稟旨分付矣,北關常以穀多爲弊,其中如營賑穀,自是盡分,而其在北關者,數亦甚多,年年添耗,需用旣少,作錢難便,實無減摠之道,此弊最爲可悶。且以營賑穀耗條,每年劃付於元會,則各邑所在穀之衙門名色,多少不均,攛那移劃,文簿滋繁,今若割出營賑穀五萬三千石,永作元會之本穀,則可以無此患,而會外穀之移錄會內,事亦得宜,依狀請許施,何如?上曰,依爲之。出擧條象奎曰,卽見東萊府使尹景鎭所報,則倭館改建時,役倭所給柴炭價,請自廟堂,量宜劃下矣,取考已例,則辛亥·丁巳西行廊及開市大廳兩役時,皆以濟民倉錢區劃,而該倉錢儲,今無餘存,勢不得不依倭館修理時物力區劃之例,以架山南倉錢中,當爲劃給,而今此所建中大廳之役,比之辛亥·丁巳兩役,間數稍多,以九百兩錢劃下,使之取用,何如?上曰,依爲之。出擧條象奎曰,卽見戶曹所報,則以爲,各宮房免稅,自各該邑,趁歲前上納,自本曹捧給各宮房,卽是受敎定式,而今自龍洞房捉去畿邑邸吏等,杖囚督徵,使之限前替納云,近來宮屬輩之不有法意,如是橫侵者,誠極無嚴,自本司別般處分,以爲懲礪之地,爲辭矣。大抵宮屬之弊,不啻幾倍於外司所屬之弊,察飭而無效,勘治而不戢,畢竟矯救之策,莫可奈何,宮納免稅之自戶曹捧給者,卽先朝受敎定式,而大聖人制法無私,宮府一體之德意也。凡在有司之曷敢不恪遵奉行,而年久飭弛,侵擾漸繁,駸駸有違越受敎之患,故夏間枚擧丙申節目,至於更爲筵稟之境,而此後若有復踵前習,該宮次知中官,草記重勘之意。出擧條申飭,則飭墨未乾,又有此侵虐之弊云者,言念事體,寧有若是之無嚴乎?近年設或有前期督捧之事,自下橫侵之習,旣有筵稟以後,則焉敢復援謬例,不知朝令之可畏乎?邸吏之渙散,猶屬細故,法紀之頹敗,實爲寒心,該宮次知中官,令該府拿問重勘,何如?上曰,依爲之。出擧條象奎曰,聞故忠臣贈領議政忠烈公吳達濟墓,方營碑役,而其家近無從宦之人,事力難辦云,如此節義之家,亦有官爲豎碑之例,其嗣孫慶元,旣爲蔭仕,而作散亦已年久,守令待窠除授,使得以官力庀事,則與官爲豎立,無異,而實亦朝家顯忠之義,故敢此仰達矣。上曰,依爲之。出擧條象奎曰,安城郡守金鑅,卽領府事金載瓚子,而頃於辛巳,除大興郡守,甲申除溫陽郡守,竝以親年篤老,難於遠離,或不得赴任,或暫赴旋遞,而安城雖是畿邑,程途亦遠,故大臣尙不得就養云,其情勢視前年益難,其在優待之義,孝理之政,俱合有軫念之道,畿邑中較近處,特令相換,恐好,故敢達矣。上曰,依爲之。出擧條象奎曰,庚申八月贊成宋煥箕孫欽天,道內守令今日政差送事,承傳,同日政,黃澗縣監除授,壬戌正月,判書李直輔子敎源,漢城主簿除授,望筒,何待朔滿?近邑守令今日政差送事,承傳,同日政,稷山縣監除授,仍與龍仁縣令,相換,蓋其時爲兩山林專城之養,有此特恩,而謹稽已例,亦有勿拘詞訟,直除守令之承傳,又有除講差送之承傳,今此大司憲宋稺圭子欽成,以明陵參奉,去九月因承傳陞六,除拜敦寧主簿,而旣有宋欽天·李敎源之例,又有勿拘詞訟及除講差送之已例,依此例使之勿拘詞訟及講,道內守令差送之意,分付銓曹,何如?上曰,依爲之。出擧條象奎曰,日前以鮮于,正言除授口傳政頒布事,當該銓官,草記重推,而追聞事實,則亦由政院之不當如是頒布而然,伊日擧行承旨,一體推考,何如?上曰,依爲之。出擧條象奎曰,臣於夏初,亦嘗猥陳賤懇,而居然之頃,臣之冒據匪據,恰已周年,曾無一事之董正,又蔑一分之輔補,天下事不進則退,旣未有以見其進也,則卽亦可以知其退矣。積習之恬嬉益甚,解狃之紀綱益頹,徒冒尸素之懼,全負洪濟之責,以臣議臣,亦無可以自貰之辭,秪有懍惴,日甚一日,如臣之昏憒無能僨謬蔑效者,試可斯已,不可一向任之,重誤國事,早賜斥退,實爲公私之幸。臣非敢爲毫分解免便私之計,天日臨照,豈或不悉燭底蘊,而猶復姑且寬借,難其一朝而去之,則亦宜亟備鼎席,使得以伴食仰成,猶不至於國事則倚重無人,而朝象之苟艱轉甚,臣亦或可以後先粃礫,低徊自幸矣,天工人代庶官,尙不可或曠,況三事之重,尤安可不恤其瘝闕廢墜虛徐而許久乎?臣竊不勝區區憂悶,惟日顒望矣。上曰,大臣就座。恒權曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條上命史官就座。仍命退,諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
以應校趙冀永,校理尹錫永,修撰洪赫·柳致睦牌不進罷職傳旨,傳于鄭基一曰,只推。
鄭基一,以弘文館言啓曰,應敎趙冀永,校理尹錫永,修撰洪赫·柳致睦,旣有只推之命,竝卽牌招察任,何如?傳曰,允。
持平李發源啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上新除授掌令金永鎭,時在慶尙道昌寧地,司諫院司諫鄭時善,時在星州地,請竝令斯速乘馹上來事,下諭。答府曰,不允,下諭事,依啓。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平尹正鎭牌不進罷職傳旨,傳于李渭達曰,只推。
以應敎趙冀永牌不進罷職傳旨,傳于鄭基一曰,只推。
以全羅右水使金相順狀啓,漂船人物一名相左,只憑書示,徑先修啓,萬萬驚悚,惶恐待罪事,傳于李渭達曰,勿待罪事,回諭。
李恒權,以都摠府言啓曰,副摠管李觀植,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以禁衛營言啓曰,本營哨官李陶淵,身病猝重,勢難察任,改差,何如?傳曰,允。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,來初一日輪對日次矣,敢稟。傳曰,當次人受點,後日次待令。
金熙華啓曰,藥房副提調,持湯劑來待矣。傳曰,封入。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
鄭基一,以吏曹言啓曰,今此景慕宮朔祭獻官,前左尹尹尙圭塡差,而時無職名,令該曹口傳付軍職,何如?傳曰,允。
兵曹口傳政事,護軍單尹尙圭。
徐相祿以議政府右議政意啓曰,捕廳罪人成璧,其亂言自倡誑煽人心之罪,旣已輸款,下送本道監營,令道臣依法典先捧侤音後,仍爲梟示,何如?傳曰,允。
李恒權,以禁衛營言啓曰,本營騎士別將鄭煥宗,身病猝重,勢難察任,改差,何如?傳曰,允。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
徐相祿啓曰,卽者義禁府都事來言,時囚無得過三日滯囚,曾有定式矣,時囚罪人金完碩·韓鍾運等,當爲捧供,而判義禁金魯敬在外,知義禁未差,同義禁沈能岳呈辭受由,只有同義禁尹致謙一人,不得備員開坐云,未差之代,政官牌招,開政差出,待下批牌招,以爲備員開坐之地,何如?傳曰,知義禁未差之代,前望單子入之,待下批牌招察任。
知義禁前望單子入之,李錫圭落點。
傳于鄭基一曰,明日大提學牌招,柑製通方外爲之,試紙用大好紙。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
李恒權以濬川司言啓曰,本司都廳鄭煥宗,禁衛營別將改差,代以禁衛營別將任聖皐,差下,使之察任,何如?傳曰,允。
又以義禁府言啓曰,慶尙監司趙寅永狀啓內,奉化前縣監李中鎭·韓鍾運·朴時源·李仁承等罪狀,令攸司稟處事,啓下矣。李中鎭身死,罪名勿論,韓鍾運今方待命拿囚,朴時源下去慶尙道榮川地,李仁承下去平安道平壤地云,依例發遣府羅將,竝拿來,何如?傳曰,竝待待命拿囚。
又以左右捕盜廳言啓曰,因議政府草記批旨,本廳在囚罪人成璧,令從事官姜九成,軍官南正甲,押送公忠監營之意,敢啓。傳曰,知道。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
徐相祿啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房副提調,持湯劑來待矣。傳曰,封入。
鄭基一啓曰,大提學金履喬牌不進推考傳旨,今方捧入,而柑製命下之後,如是違牌,事甚未安。更爲牌招,何如?傳曰,允。違牌勿爲呼望。
又啓曰,大提學金履喬,旣已承牌,藝文提學朴宗薰,卽爲牌招,以爲同參考試之地,何如?傳曰,允。
傳于金熙華曰,左承旨持此御題,與大提學,偕往泮宮,試取以來。
徐相祿啓曰,知義禁李錫奎牌不進推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。
又啓曰,知義禁李錫奎牌不進推考傳旨,今方捧入,而開坐命下,已至經宿,連事違召,誠甚未安。更爲牌招,何如?傳曰,允。
金熙華啓曰,臣與大提學金履喬,偕往泮宮,柑製儒生試取,則收券爲一千七百九十張矣,捧入之意,敢啓。傳曰,知道。
傳于鄭基一曰,左副承旨·右副承旨·同副承旨·兵曹入直堂上,試官加差下。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平尹正鎭牌不進,持平李發源疏批未下,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平尹正鎭牌不進罷職傳旨,傳于徐相祿曰,只推。
傳于金熙華曰,科次入侍。
李恒權,以備邊司言啓曰,卽見慶尙監司趙寅永狀啓,則以爲,奉化縣反逋各穀五千十二石零,自庚辰限五年排捧,而伊後虛勘未捧各穀竝耗,爲六千一百四十二石零,庚辰以後新逋各穀,又爲一千三百六十六石零,各年守令之不能綜察,以致逋上添逋者,極爲寒心,其罪狀竝令攸司稟處,上項逋穀七千五百八石零,更許限七年除耗排捧事,請令廟堂稟旨分付矣,公穀虧逋之輒請排年計捧,已涉苟且,初非經法,今此奉化逋穀之初次排年,而旣未準捧,再次排年而又有虛勘,今則至有三次排年之請。雖云邑力之艱甚,而益見糴法之蕩然,前後邑倅,已於道啓,請令攸司稟處,自當依律重勘,而第念排年之初,容有一分可捧之勢,故所請如是也,及其排年而未捧,則亦必有萬萬不可捧之勢,故所請又如是也。今若勿問其當捧分數之有難有易,一例混排,則將恐又有如前漫漶,同歸虛勘之弊,且新逋追生者之添錄排年,尤是轉益生逋之端,而在該邑收捧之節,大是失着也。其已入於排捧者,雖屬勘過,未入於排捧者,另須開別,以作防限之不可踰越,然後可無淆錯相蒙,追排增年之患,爲先就其所逋還案中,吏逋與民反,分以兩條,有可指徵與全無指徵,又分以兩條,竝逋漢姓名,所逋幾許,而詳査報司,以爲從後稟處之地,何如?傳曰,允。
徐相祿,以義禁府言啓曰,卽接月令醫員白晩榮手本,則時囚罪人金完碩,年過八十,素是老癃,就囚以後,又添寒感,身熱頭疼,食飮全却,氣息奄奄,昏倒不省,目下症形,實有難保之慮云。罪人病勢如此,則一邊保放,一邊草記,曾有定式矣,金完碩姑爲保放之意,敢啓。傳曰,知道。
持平李發源疏曰,伏以臣,性本庸愚,才又譾劣,生長草野,自甘耕鑿之樂,出入芹宮,徒費鹽薤之供,而幸於昨冬,晩竊科第,偏被恩數,薇垣之通,栢府之除,旋卽繼至,有若固有。臣怵焉慙懼,澟若臨履,不敢抗顔於臺端,進身於朝著,而幸蒙恩遞,病伏窮巷矣,持憲特除,又出於千萬夢想之外,臣聞命驚惶,奉牌怵惕,益切負乘之戒,自慙濫觴之恩,而榮感所極,愚愛轉深。雖不得不章皇出肅,而第臣言議拙訥,風采朴陋,上不足以拾遺補闕,下不能以正風勵俗,以裨我聖化之萬一,而行呼唱於道路,費俸祿於臺閣,則得無爲識者之唾罵,市兒之揶揄乎?臣內省自疚,不敢承當,而且臣於日前,駿奔仙寢之餘,歸路沾雨,寒感所祟,蟄伏床席,召牌踵臨,不得蠢動,臣以此情病,其何可一刻瘝曠於臺次乎?玆敢悉陳空疎之衷,繼以病伏之由。伏乞聖明,亟遞臣見職,以安私分焉。臣於丐免之章,不宜贅及他說,而事在目下,不容泯默,玆又尾陳焉。噫,夏間逆變,卽載籍所無,而天討之行,曾未幾何,又有今番鞫獄,前後情狀,愈出愈凶,人心世道,胡至此極?失志之徒,自作根窩,思亂之習,便成伎倆,潛伏幽暗,馴致滔天,此豈一朝一夕之故哉?蓋凶徒之所藉口者,必曰,豐邑之合,爲致亂之本,蓋州郡之沿革,果非草創於今日,而實是權輿於列朝,則如原州之酒泉,銀川之江陰,金川之牛峯,春川之麒麟,俱是革邑,而聖廟之埋安,自有已例,非止一再,則此不過事勢之所因,而本不爲禮典之所失,以此沿革,何足爲召亂,而亂亦從何而生乎?此乃渠輩陰蓄凶圖,作爲誣國之欛柄,倡之者醞釀,和之者誑誘,如鬼如蜮,搖惑人心,則其所致亂,卽渠輩之自亂,斯豈非三篇歌詞,爲煽亂之本乎?惟彼韓慶岳之招,初無捕廳之發問,而渠忽自其口吐出,無論其歌詞之誰作誰傳,渠若無丁寧知得者,則何以納招於問目所不及之語,有若天誘其衷者然哉?旣知煽亂之本在此,而此說又發於罪囚,則在朝家刑政,不可不一番究覈,苟欲究覈,捨此言之者,而將於何問之哉?宰臣之請問慶岳,欲就目下將露之端緖,以破日後繼起之邪說也,其意固出於深懷憂慮,而至若申綱,則本是悖類中首倡者。況又名出逆招,未卽一鞫,輿情久益憤鬱,大臣欲因今事會,而謂當鞫問者,其言亦必有裁量,鋤其黨而治其亂,申綱·慶岳之間,固無先後之別,執其端而究其根,大臣·宰臣之言,亦無彼此之殊,今若竝置不問,則名出鞫庭者,晏然自在,自發眞贓者,從而掩匿,如此而其凶肚悖腸,將何所懲畏乎?伏乞聖上,淵然深思,亟允大臣·宰臣之請,申綱·韓慶岳等,竝令王府,拿鞫得情,俾王法伸而民志寧焉。臣無任云云。省疏具悉。申綱則證已絶矣,韓慶岳則歌詞非渠自作矣,朝家之不欲問之者,政欲存大體而安反側也,不允。爾其勿辭察職。
丙戌十一月二十九日戌時,上御熙政堂。科次入侍時,行左承旨金熙華,假注書成遂默,記事官李景在·李穆淵,大提學金履喬,試官左副承旨李渭達,右副承旨徐相祿,同副承旨鄭基一,兵曹參議尹濟弘,對讀官檢校待敎金正喜,校理尹錫永,修撰洪赫,以次進伏訖。上命書等,履喬書三下二張,奏曰,三下二張矣,一張則書一乎?上曰,唯。履喬書一字,又書草三下一張,又書次上四張訖。上命坼榜。熙華跪上居首試券,上親坼下。熙華以次坼榜,讀奏祕封。上命書傳敎曰,柑製表居首三下一進士趙斗淳,直赴殿試,之次三下幼學姜,直赴會試,之次草三下進士洪哲謨,給二分,之次次上幼學林喬鎭等四人,竝令該曹考例施賞。又命書傳敎曰,入格儒生明日待令。上命史官就座,仍命退,諸臣以次退出。
上在昌德宮。停常參·經筵。
藥房都提調沈象奎,提調朴宗薰,副提調金熙華啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭基一啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于鄭基一曰,禮房承旨馳詣宗廟·景慕宮,奉審摘奸以來。
金熙華啓曰,藥房三提調,持湯劑來待矣。傳曰,封入。
傳于金熙華曰,入格儒生入侍。
李恒權啓曰,知義禁李錫奎再牌不進推考傳旨,今方捧入,而開坐命下,已至經宿,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
傳于李恒權曰,知義禁有闕之代,前望單子入之。
知義禁前望單子入之,李勉昇落點。
李恒權啓曰,知義禁李勉昇,時無職名,令該曹口傳付軍職,何如?傳曰,允。
兵曹口傳政事,大護軍單李勉昇。
李恒權啓曰,新除授知義禁李勉昇,卽爲牌招,以爲開坐之地,何如?傳曰,允。
鄭基一啓曰,玉堂備員間,視事頉稟之意,敢啓。傳曰,知道。
鄭基一,以弘文館言啓曰,下番闕直,事甚未安。修撰柳致睦,副修撰金盛淵,竝卽牌招,以爲推移入直之地,何如?傳曰,允。
李恒權啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李恒權曰,只推。
鄭基一以司饔院監膳提調意啓曰,漁夫契貢人等呼訴內,冬候已深,魚族深入,四處設網,終未捉得,明日日下生鮮,將至闕供之境,限捉得間,以活鷄全數代封云。莫重御供,不善措備,貢人擧行,萬萬痛駭,今方令攸司科治,而在前如此之時,曾有稟旨變通之事,而自下不敢擅便,臣之不能檢飭,惶恐待罪之意,敢啓。傳曰,知道。勿待罪。
李恒權,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
知義禁李錫奎疏曰,伏以臣於病伏涔涔之中,忽伏承金吾特除之命,繼以時囚之久滯,召牌旋降,臣固當竭蹶趨承之不暇,而第臣自前月初,忽得醫家所謂風丹之症,面部浮高,血暈遍熾,關焦壅格,水穀不運,跨朔沈綿,劇歇無常。且右頰成瘇,膿血多出,外試砭焫,內投寒涼,榮衛銷鑠,神精昏瞀,目下病情,萬萬無時月內蠢動之望,不得已坐犯違傲,私心悚蹙,如添一病,庚牌荐臨,呼望路阻,進退維谷,益不知措躬之所也,玆敢擔舁,來伏朝房,短章仰籲。伏乞聖慈,俯垂鑑諒,亟遞臣金吾之任,俾便公私,不勝幸甚。臣無任云云。答曰,省疏具悉。所請依施。
丙戌十一月三十日辰時,上御熙政堂。藥房入診入格儒生同爲入侍時,都提調沈象奎,提調朴宗薰,副提調金熙華,假注書金永基,記事官李景在·李穆淵,檢校待敎金正喜,以次進伏,醫官李惟鐸·李命運·金殷相,進伏楹外,儒生進士趙斗淳,幼學姜,進士洪哲謨,幼學林喬鎭·李重本,生員崔漢鎭,侍立階下訖。象奎曰,節候雖屬寒沍,數日霜朝猝寒,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,各殿宮氣候一樣矣。象奎曰,世子宮氣候,何如?上曰,一樣矣。象奎曰,醫官入診,似好矣。李命運·金殷相,以次診候訖,退伏奏曰,脈候左右三部調均矣。象奎曰,湯劑進御,今至十貼,而此是調理之劑也,水刺諸節,果有調下效益乎?上曰,善下矣。上曰,入格儒生入侍。宗薰曰,昨年所捧戶蔘·羅蔘,多有蠹損者,而在前如此之時,每用於臘劑,今亦入于臘劑製用則似好,故敢此仰達矣。上曰,唯。斗淳等次第進前奏職姓名,退立階下訖。熙華起伏奏曰,儒生中李觀洙,以身病,未及來待云矣。上曰,給分儒生先退,其餘儒生,次第施賞,可也。斗淳等三人,先爲退出,喬鎭等四人,以次跪受賞,引儀唱四拜,儒生等行禮訖,次第退出。上命退,諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于鄭基一曰,禮房承旨,馳詣受香所,奉審摘奸以來。
金熙華啓曰,藥房副提調,持湯劑來待矣。傳曰,封入。
又啓曰,漢城府官員來言,獻民數,修正次請出矣,敢啓。傳曰,知道。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
以修撰柳致睦,副修撰金盛淵牌不進罷職傳旨,傳于鄭基一曰,只推。
李恒權,以兵曹言啓曰,禁軍別將李晳,兼司僕將韓道裕,俱以身病猝重,呈狀乞遞,實病旣如此,則不可强令察任,竝改差,何如?傳曰,允。
兵曹,以李復淵爲禁軍別將。
李恒權,以兵曹言啓曰,今月初四日,一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李顯夔爲兼司僕將。
鄭基一,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,來丁亥年正朝,大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
禮曹,來丁亥年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
金熙華,以戶曹言啓曰,時御所內各司雨漏處,每於四季朔,看審修改,而時値隆冬,依近例待明春擧行,何如?傳曰,允。
又以戶曹言啓曰,曺中各樣物種歲末遺在,依例別單書入之意,敢啓。傳曰,知道。
李恒權,以備邊司言啓曰,京畿水使李升權以其身病,呈狀乞遞矣。實病旣如是,則有難强令察任,今姑改差,何如?傳曰,允。
鄭基一以司譯院都提調意啓曰,漢學訓長,卽官生訓誨之任,而今方有闕,以該學堂上譯官金相淳差定,依例付祿,使之各別勸課,何如?傳曰,允。
李恒權,以訓鍊都監言啓曰,本局千摠趙文錫,身病甚重,勢難察任,改差,何如?傳曰,允。
義禁府啓目,龍洞宮次知中官金完碩矣原情云云。傳旨內辭緣,泛稱遲晩,所當請刑是白乎矣,年過八十,法不當請刑,議處,何如?判付啓,依允。又啓目,奉化前前縣監韓鍾運矣原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
徐相祿,以義禁府言啓曰,保放罪人金完碩,還囚捧供以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
李文會啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
傳于李恒權曰,吏·兵批歲抄點下者,依例捧傳旨。
傳于徐相祿曰,三朝服事望九之物,保放罪人金完碩,特爲放送。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
徐相祿,以義禁府言啓曰,卽接月令醫員白晩榮手本,則時囚罪人韓鍾運,素患痰癖之症,處冷添劇,食飮專却,氣息奄奄,目下症形,實爲危篤云。罪人病勢如此,則一邊保放,一邊草記,曾有定式矣,韓鍾運姑爲保放之意,敢啓。傳曰,知道。
上在昌德宮。停常參·經筵。
李文會啓曰,明日·再明日崇陵忌辰祭齋戒正日,三明日初七日溫陵忌辰祭齋戒正日,初八日長陵忌辰祭齋戒相値,視事頉稟之意,敢啓。傳曰,知道。
徐相祿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李文會啓曰,同副承旨鄭基一,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金炳朝落點。
李恒權啓曰,藥房提調,持湯劑來待矣。傳曰,封入。
李文會啓曰,假注書成遂默,身病猝重,勢難察任,今姑改差,何如?傳曰,允。
徐相祿啓曰,奏御文字,何等審愼,而歲抄傳旨,有此錯誤,致勤下敎,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
成遂默改差,代以李鼎在爲假注書。
李鼎在有頉,代以兪章煥爲假注書。
徐相祿啓曰,卽者義禁府都事來言,保放罪人韓鍾運,當爲議處,而判義禁金魯敬未肅拜,次堂例不得擧行云,卽爲牌招,以爲開坐之地,何如?傳曰,允。
又啓曰,判義禁金魯敬牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
兵曹,以申絅爲摠戎中軍。
徐相祿啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于徐相祿曰,只推。
以慶尙監司趙寅永狀啓,慶州營將李煥身死事,傳于李渭達曰,令該曹口傳差出,催促下送。
兵曹口傳政事,以李復馨爲慶州營將。
李渭達,以備邊司言啓曰,卽見全羅監司曺鳳振狀啓謄報,則以爲,羅州牧牛耳島漂到人十六名,乃是大國浙江省寧波府鎭海縣人之行商漂到者,而大船中洋沈失,所騎汲水小艇,亦爲破傷,駕海無路,願從陸路還歸,京譯官下來問情後,當爲治送,而船材燒火,由陸回送等節,待廟堂行會擧行,爲辭矣。漂人船隻,旣已沈破,依其願從陸還送,而衣袴造給,朝夕供饋,使之着實擧行,以示朝家優恤之意,沿路刷馬及禁雜人護送等,一體申飭,而定差員次次交付上送于京城,自京城轉送灣府,以爲入送北京之地。彼人物件中可以運致者,亦以刷馬替運,漂到時所騎小艇,亦爲破傷,則棄置什物,彼人所見處,竝爲燒火,漢學譯官,所當依例定送,而載卜之船,破敗沈失,初無折賣之物件,問情則水營譯學,已盡擧行,別無更問之端。今若添送京譯則徒煩遠路往來之役,又貽漂人留饋之弊,使其當初問情之譯學,仍爲領護上來,交付弘濟院後,使之還爲下去,漂人入送,緣由咨文,令槐院預爲撰出,定咨官入送之意,竝爲分付,何如?傳曰,允。
徐相祿,以義禁府言啓曰,保放罪人金完碩,特爲放送事,承傳啓下矣,金完碩特爲放送之意,敢啓。傳曰,知道。
上在昌德宮。停常參·經筵。
徐相祿啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
李渭達啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
徐相祿啓曰,判義禁金魯敬再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
李恒權啓曰,藥房提調,持湯劑來待矣。傳曰,封入。
兪章煥有頉,代以趙啓昇爲假注書。
李恒權啓曰,事變假注書金鉉復,身病猝重,勢難察任,今姑改差,何如?傳曰,允。
金鉉復改差,代以金奎燮爲事變假注書。
李恒權,以宣惠廳言啓曰,頃以公州大同未納事,關問該道,待査報處之之意,筵稟行會矣,査報今始來到,而枚擧該判官牒呈,以爲,本官赴任,在於七月,稅穀多有未捧,執籌船八月二十九日始到,故大同第二船及甲申條欠縮米,以九月初十日第三船,以十七日裝發,而稱以逢風,漂流至十一月初二日,始爲元山逢點,同月十六日·十八日,始自洪州發船爲辭,又見京畿監司牒報,則公州稅船二隻,去月二十九日,氷泊於仁川府濟物浦口,爲辭矣,出賦定稅,國有常典,發船過限,法有明文,爲守令者,苟能畏法奉公,則焉敢以未捧二字,煩報京司乎?且再運船,過五月不到,則該邑債船上納,而如或過限,依事目勘處事,已有年前筵稟定式,則乃以船隻晩到爲說者,已極駭然。況所謂漂流,本不足信,三朔滯留,豈無其故?當年正稅之歲末氷泊,事未前有,萬萬驚駭。此若置之,後弊難言,當該公州判官及前判官,竝令該府,拿問嚴勘,雖以道臣言之,稅納則旣未先期董督,査報則乃於過朔始到,揆以事體,誠甚未安,從重推考,何如?傳曰,允。
李渭達,以禁衛營言啓曰,本營哨官金孝臣,身病猝重,勢難察任,改差,何如?傳曰,允。
上在昌德宮。停常參·經筵。
藥房提調朴宗薰,副提調金熙華啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐相祿啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
李渭達啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
金炳朝,以吏曹言啓曰,江原監司洪敬謨狀啓,春川府使沈能稷催促下送事,啓下臣曹,而春川府使沈能稷,當日身死云矣,敢啓。傳曰,知道。口傳差出,催促下送。
吏曹口傳政事,以尹行直爲春川府使。
李渭達,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
金炳朝,以成均館大司成意啓曰,文廟守僕,依宗社守僕例試才抄擇,別單啓下事,曾有定式矣,守僕洪聖忠瓜朔,代以生徒守僕試才抄擇備三望受點次,別單書入,而守僕五窠中,以一窠久任事,亦有定式矣。時任守僕方禹興,旣有久勤,且嫺儀節,故單望啓下,以爲久任之意,敢啓。傳曰,知道。
李渭達,以訓鍊都監言啓曰,本局中軍李惟秀,身病甚重,勢難察任,改差,何如?傳曰,允。
徐相祿,以義禁府言啓曰,公州判官李魯俊,前判官宋啓洙,竝拿問嚴勘事,傳旨啓下矣,李魯俊時在任所,宋啓洙時以陜川郡守,亦在任所云。依例發遣府羅將,竝拿來,何如?傳曰,待待命拿囚。
上在昌德宮。停常參,經筵。
世子嬪宮生辰,大殿·中宮殿·世子宮,內閣·政院·玉堂口傳問安。答曰,知道。世子嬪宮,單子問安。答曰,知悉。
徐相祿啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
金熙華啓曰,藥房提調·副提調,持湯劑來待矣。傳曰,封入。
李文會啓曰,假注書金永基,身病猝重,勢難察任,今姑改差,何如?傳曰,允。
金永基改差,代以李寅敎爲假注書。
兵曹,以李晳爲都監中軍。
李渭達,以備邊司言啓曰,本司有司堂上金魯敬,職務相妨,所帶摠管之任,今姑許遞,何如?傳曰,允。
李文會,以吏曹言啓曰,軍資監正金思羲呈狀內矣,身素患痰癖之症,近尤添劇,時月之內,萬無起動供職之望云,其身病旣如是沈重,則有難强令察任,改差,何如?傳曰,允。
上在昌德宮。停常參·經筵。
李渭達啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
李恒權啓曰,來十一日輪對日次矣,敢稟。傳曰,當次人受點,後日次待令。
金炳朝啓曰,來十一日朝參日次矣,敢稟。傳曰,停。
又啓曰,禁衛營將軍來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李恒權啓曰,同副承旨徐相祿,今日不爲仕進,卽爲牌招,何如?傳曰,許遞,前望單子入之,待下批牌招察任。承旨前望單子入之,朴晦壽落點。
備忘記,慶州營將李復馨下直,長弓一張,長箭一部,片箭一部,筒兒一箇賜給。
金熙華啓曰,藥房副提調,持湯劑來待矣。傳曰,封入。
李寅敎在外,代以徐有贊爲假注書。
上在昌德宮。停常參·經筵。
夜自一更至三更,月暈。
朴晦壽啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
李恒權啓曰,明日乃是小寒,自明日,日暖間視事頉稟之意,敢啓。傳曰,知道。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,藥房副提調,持湯劑來待矣。傳曰,封入。
金炳朝,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
朴晦壽啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
金熙華啓曰,藥房副提調,持湯劑來待矣。傳曰,封入。
進御拱辰君子湯,自明日停止事,榻前下敎。
朴晦壽,以刑曹言啓曰,謹依下敎,唐恩僉尉房稤宮·全致大,庫子元鎭三,卽爲放送,當該刑吏李昌運,亦當嚴刑遠配,而今値齋日,不得用刑,待過齋嚴刑一次後,慶尙道昌寧縣定配所押送之意,敢啓。傳曰,知道。
上在昌德宮。停常參·經筵。
藥房提調朴宗薰,右承旨李恒權啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,鍾城府使愼宜學下直,長弓一張,長箭一部,片箭一部,筒兒一箇賜給。
李恒權,以內醫院提調意啓曰,副提調金熙華,今日問安,不爲仕進,卽爲牌招,何如?傳曰,許遞,前望單子入之,待下批牌招察任。內醫院副提調前望單子入之,李文會落點。
朴晦壽啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于朴晦壽曰,只推。
李恒權,以吏曹言啓曰,奉常寺參奉張周翼,受由過限不上來,依例改差,何如?傳曰,允。
又以禮曹言啓曰,卽接懷德幼學宋必復所志,則以爲,族兄震龍,嫡妾俱無子,以其同姓八寸弟必相第三子儒文,欲爲繼後,兩家諸族,相議完定,而震龍夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長宋必復所訴旣如此,依定式宋必相第三子儒文,立爲宋震龍之後,何如?傳曰,允。
又以禮曹言啓曰,卽接永同幼學朴煥邦所志,則以爲,族弟樂,嫡妾俱無子,以其同姓六寸弟煥斗第三子義春,欲爲繼後,兩家諸族,相議完定,而樂夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵〈奏〉定式,而門長朴煥邦所訴旣如此,依定式朴煥斗第三子義春,立爲朴樂之後,何如?傳曰,允。
又以禮曹言啓曰,卽接尙州幼學金極斗所志,則以爲,同姓六寸弟極南,嫡妾俱無子,以其同姓八寸兄極壽第二子萬奎,欲爲繼後,兩家諸族,相議完定,而極南夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金極斗所訴旣如此,依定式金極壽第二子萬規,立爲金極南之後,何如?傳曰,允。
金炳朝,以兵曹言啓曰,考見諸道今秋官鎭門聚點狀啓,則黃海兵使柳相弼狀啓中,道內團束軍兵聚點時,兔山等三邑鎭,戰馬瘦駑,服色麤劣,軍器什物,亦不無執頉云,全羅前兵使李鍾英狀啓中,道內束伍軍兵聚點時,谷城一邑,器械或有破傷,服色間多渝弊云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道報頉當該邑鎭守令·邊將,竝推考警責,何如?傳曰,允。
又以兵曹言啓曰,五衛將李昇淵,病難供職,呈狀乞遞,改差,何如?傳曰,允。
行知事金魯敬疏曰,伏以臣,幸蒙恩暇,得以優閑於郊坰之間,不自意雷肆金吾,除旨聯翩,華誥遠宣,蓬蓽生色。固當蹶趨膺,少伸叩謝之義,而第臣素稟虛薄,每寒暑推奪,輒受其病,山舍荒寒,痰滯肆祟,升作嘔噦,降爲濕泄,衰氣難支,朽謝益深,馳還京第,亦旣有日,又添寒感,房闥之間,不能運動,開坐有命,庚牌屢降,罪積逋慢,分義是懼,雖不得不章皇出肅,而第臣旣滯賓客之任,則金吾之銜,例不得相兼,間値齋日,今始仰籲。伏望聖明,亟遞臣金吾之任,俾幸公私,不勝大願。臣無任云云。答曰,省疏具悉。所帶賓客之任,許遞。
上在昌德宮。停常參·經筵。
金炳朝,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴晦壽曰,日寒如此,輕囚放釋。
傳于金炳朝曰,分遣宣傳官,闕內外入直衣薄軍兵,摘奸以來。
傳于金炳朝曰,發遣宣傳官,流丐摘奸以來。
金炳朝啓曰,流丐摘奸命下之後,宣傳官不卽待令,以致傳命之遲滯,事之駭然,莫此爲甚。當該入直承傳宣傳官,所當重勘,而本院請推之外,無他可施之罰,何以爲之?敢稟。傳曰,拿處。
朴晦壽啓曰,臣敬奉聖敎,馳往義禁府,取考囚徒案,則罪人韓鍾運,以前任奉化縣監,舊逋虛勘罪,係是輕囚,故依傳敎放送,仍爲馳往典獄署,取考囚徒案,則結案罪人二名,殺獄罪人十七名,御寶僞造罪人二名,僞造臺疏批旨罪人一名,殺獄干犯罪人二名,殺獄干連罪人一名,係是重囚,故竝爲仍囚,其餘各司雜犯他錢不報,乘夜作黨,貿米不納,招引人物,欺人取物,假稱禁隷,非理好訟,潛屠發賣等罪人高允祿·金·崔喜龍·姜致聖·尹晉輝·金興伊·崔完植·崔顯大·金龍福·池點孫奴得用·張貴得·李億知,延所回,朴漢祐婢四月·李箕淵·金致弘·崔孫伊·尹光孫·尹完吉·金順吉·李興喆·朴千石·李成采·朴禹得·阿只連·朴永根·申興喆·李伯·田閏春·韓昌錫·貴得·李春得·全仁範·秦貴同·卞大喆·宋應圭·鄭哲孫·李東根·張萬柱·千孫·鄭鳳成·李者斤介·金興石·高星明·金文哲·李根植·安宗植·李完得·李廷宇·林東植·梁鳳吉·高道烜·金正弼·韓永圭·李金碩·全三福等五十八名,罪名旣係輕囚,故竝依傳敎放送之意,敢啓。傳曰,知道。
金炳朝,以備邊司言啓曰,法司堂上之數遞與曠任,俱甚可悶,前刑曹判書李勉昇,移拜知義禁,已遞本任,漢城左尹,今亦有闕未代,金吾職任,非無所重,而司寇之長,尤不可數遞,京兆詞訟,亦不可久曠。刑曹判書,還任前職,使之察任,漢城左尹未差之代,令政院政官牌招開政,卽爲差出,何如?傳曰,允。
有政。吏批,行判書金在昌進,參判申絢在外,參議李若愚牌不進,同副承旨李渭達進。以鄭元容爲左尹,朴宗薰爲知經筵,南履翼爲知義禁,洪奭周爲知春秋,李龍秀爲左賓客,金學淳爲同義禁,李圭祊爲宗簿正,鄭郁東爲軍資正,李憲瑋爲東學敎授,金宗厚爲武烈祠參奉。刑曹判書單李勉昇,仍任前職事,承傳,安城郡守金鑅,富平府使金永錫相換,成均博士單金在榮。以權弘復爲校書校理。前縣監金東喆,珍島郡守魚錫命,樂安郡守李濟道,已上通訓今加通政加資事,承傳,左賓客單朴宗薰,右賓客單李龍秀。
兵批,判書朴宗薰進,參判洪時濟受由,參議尹濟弘入直,參知洪祐燮病,左副承旨金炳朝進。啓曰,京畿水使,今當差出,而當品中,可擬之人乏少,堂上曾經兵使,竝擬,何如?傳曰,允。以金履喬·金煐爲都摠管,李升權爲副摠管,金守基爲訓鍊都正,李存敬·任希慶·吳致勛爲五衛將,金鍾輔爲忠翊將,李昌祐·朴文基爲景福將,金用基爲訓鍊僉正,李祖榮爲衛率,鄭成祐爲訓鍊主簿,趙恩錫爲京畿水使,金華重爲羅州監牧官,李碩愚爲興陽監牧官,沈正禮爲楊州監牧官,玄烜爲珍島監牧官。同知崔仁復,護軍鄭元容·金煐·尹郁烈·李升權,副護軍鄭基一·徐相祿·朴基宏·鄭祖榮·李元八·朴大圭·李源祖·南錫圭·金鉉弼·李仁泳·李顯英·金鍾謙·洪秉義·李寬福·張羽成,副司直洪彦謨,副司果李同淳,已上竝單付。前主簿金邦孝,前守門將韓鳳壽,今加折衝加資事,覆啓判下,副摠管單金煐。
李渭達啓曰,知經筵朴宗薰,旣在闕中,不爲肅謝,卽爲出去,事甚未安。推考,何如?傳曰,允。
朴晦壽啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于朴晦壽曰,只推。
以吏曹參議李若愚牌不進罷職傳旨,傳于李渭達曰,只推。
金炳朝,以備邊司言啓曰,日前見氷庫提調所報,則以爲,良娣房奴子,稱以良娣房分付,捉去氷庫貢人等,謂以氷丁買賣,卽宗親之事云,而貢人等藏氷之基址,使之空出而退去矣,其後數日,稱以良娣房姻戚,有所謂韓班者,來坐良娣房,又爲捉去諸貢人,多率無賴輩,捽曳鞭扑,罔有紀極。其中六七貢人,則尤被重傷,幸保性命,如許變怪,前所未有,請依節目,卽爲甘飭秋曹,其奴子及無賴諸漢,捉致法庭,覈其慫慂之亂民,依律刑配爲辭,故聞甚驚駭。卽爲捧甘秋曹,而追聞宮屬,則或避或現,韓哥則隱匿於良娣房,禁隷莫敢執捉云,故更爲分付,期於捉得,而一向藏蹤,尙未見捉矣,昨伏聞有口傳下敎,已自該曹,作拏宮房之禁吏,嚴刑遠配,捉囚之宮屬,竝爲放送云。蓋該貢進排,自有所重,而凋弊比甚,莫可支保,故潛氷私藏之弊,年前自廟堂,成節目一切禁斷,仍設楊花氷庫,以爲一分矯救之道,則楊庫亦公庫也,今此無賴輩之夤緣慫慂,勒脅貢人,欲爲橫奪其公庫基址,以售私賣之計,觀於該庫所報,萬萬痛惋。如此之類,若不嚴加刑治,則法綱無所施,而小民何以支堪乎?隱避之韓哥,作拏之宮奴與無賴輩,一竝分付法曺,照律重繩,俾爲懲戢之地,沿江諸處藏氷私賣之弊,照氷進排,各貢中,憑藉公用,私自潛賣之弊,分付該庫,更加察飭,一體嚴禁,何如?傳曰,允。
又以禁衛營言啓曰,本營哨官韓昌國,以巡山之任,所犯非細,決棍汰去之意,敢啓。傳曰,知道。
宣傳官李敏敎書啓,臣於本月十一日辰時量,以衣薄摘奸事,敬奉承政院所下傳敎,自通化門至永肅門,闕內各所入直軍兵及各門守直騎兵軍,一一摘奸是白乎則,所着衣服,或有厚薄之不同,專賴周衣,足可禦寒是白乎矣,其中所着至薄,寒苦最切者,這這抄出,役名姓及所着,竝以後錄于左是白齊。後錄宣仁門騎兵金化軍崔好武金,丹鳳門騎兵沃川軍朴春得,曜金門騎兵保寧軍金葛江金,已上竝上下單衣。傳曰,令該曹木綿題給。
宣傳官李錫遠書啓,臣於本月十一日辰時量,以衣薄流丐摘奸事,敬奉承政院所下傳敎,馳往御營廳新營·東別營·東營·集春營·惠化門·興仁之門·五間水火都監·光熙門各處入直軍兵所着衣服,詳細摘奸是白乎則,雖有厚薄之不同,別無呼寒之弊是白乎乃,光熙門卜直露籍爲名漢,雖曰掩身,上下所着,俱是無綿弊衣,未免呼寒之弊是白遣,仍往南小營·南別營·火藥庫,一一摘奸是白乎則,入直將卒所着衣服,別無薄着是白遣,轉往孝經橋下邊流丐幕,摘奸是白乎則,四十七名流丐,懸鶉百結,呼寒之狀,實爲可矜,面面勞問後,領首流丐處,雖一名流丐,無得逐出之意,申飭是白齊。傳曰,令該營木綿題給。
宣傳官柳相質書啓,臣於本月十一日辰時量,以衣薄流丐摘奸事,敬奉承政院所下傳敎,馳往南營·禁衛新營·西營·龍虎營·北一營·廣智營·訓鍊都監新營各處入直軍兵所着衣服,詳細摘奸是白乎則,雖有厚薄之不同,別無呼寒之弊是白遣,轉往廣通橋上邊流丐幕,摘奸是白乎則,四十二名流丐,懸鶉百結,呼寒之狀,實爲可矜,面面勞問後,領首流丐處,雖一名流丐,無得逐出之意,申飭是白遣,仍往崇禮門外流丐幕,摘奸是白乎則,二十名流丐,亦是呼寒,故領首流丐處,雖一名流丐,無得逐出之意,申飭是白遣,次往崇禮門·昭義門·彰義門·肅靖門·敦義門,一一摘奸是白乎則,守直將卒,別無薄着是白乎矣,昭義門卜直壽明爲名漢,雖曰掩身,上下所着,俱是無綿弊衣,未免呼寒之弊是白齊。傳曰,令該營木綿題給。
上在昌德宮。停常參·經筵。
李渭達啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李文會啓曰,行左承旨金熙華,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴齊聞落點。
李文會啓曰,新除授左承旨朴齊聞,時在京畿楊州地,斯速乘馹上來事,下諭,何如?傳曰,允。
李渭達啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李渭達曰,只推。
朴晦壽,以禮曹言啓曰,卽接濟州牧使沈英錫狀啓謄本,則十二月令宗廟薦新洞庭橘,如數封進,而宗廟·景慕宮薦新乳柑,則爲四十五箇,數旣不足,無以排比,謹援已例,都封上送于禮曹,以爲稟旨進獻之地,爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
以濟州牧使沈英錫狀啓,薦新進上柑橘,不得如例封進,惶恐待罪事,傳于朴晦壽曰,勿待罪事,回諭。
朴晦壽以司饔院監膳提調意啓曰,濟州牧去十一月朔柑橘進上來到,而世子宮第八運封進柑子代山橘二百三十箇,物目數爻膳狀中,不爲書塡,事甚駭忽。當該牧使,從重推考,元膳狀還下送,物種則捧入之意,敢啓。傳曰,知道。
兵曹口傳政事,上護軍單金履喬。
金炳朝,以兵曹言啓曰,謹依衣薄摘奸宣傳官李敏敎書啓判下,闕內各門薄衣騎兵崔好武金等三名處,木各一疋,去核各三斤題給之意,敢啓。傳曰,知道。
又以禁衛營言曰,謹依下敎,昭義門入直卜直壽明處,木綿一疋,去核二斤,考例以給之意,敢啓。傳曰,知道。
又以御營廳言啓曰,謹依下敎,光熙門卜直露積處,木綿一疋,去核二斤,考例以給之意,敢啓。傳曰,知道。
又以禁衛營言啓曰,衣薄軍壽明,乃是彰義門卜直,而宣傳官書啓中,誤以昭義門卜直啓下,以至自臣營草記之擧,奏御文字,何等審愼,而有此錯誤,當該摘奸宣傳官,令該府拿處,木綿,使字內營門題給之意,分付,何如?傳曰,允。
李渭達啓曰,卽見禁衛營草記,則昨日衣薄摘奸宣傳官書啓,以其誤書門名,至請拿處矣,卜直旣是他營所屬,則該營之當初題給草記,亦未免不審,該將臣從重推考,何如?傳曰,允。
又以訓鍊都監言啓曰,謹依禁衛營草記批旨,彰義門卜直壽明處,木綿一疋,去核二斤,考例以給之意,敢啓。傳曰,知道。
又以刑曹言啓曰,今十二月十一日備邊司啓辭內,日前見氷庫提調所報,則以爲,良娣房奴子,稱以良娣房分付,捉去氷庫貢人等,謂以氷丁買賣,卽宗親之事云,而貢人等藏氷之基址,使之空出而退去矣,其後數日,稱以良娣房姻戚,有所謂韓班者,來坐良娣房,又爲捉去諸貢人,多率無賴輩,捽曳鞭扑,罔有紀極。其中六七貢人,則尤被重傷,幸保性命,如許變怪,前所未有,請依節目,卽爲甘飭秋曹,其奴子及無賴諸漢,捉致法庭,覈其慫慂之亂民,依律刑配,爲辭,故聞甚驚駭。卽爲捧甘秋曹,而追聞宮屬則或避或現,韓哥則隱匿於良娣房,禁隷莫敢執捉云,故更爲分付,期於捉得,而一向藏蹤,尙未見捉矣,昨伏聞有口傳下敎,已自該曹,作拏宮房之禁吏,嚴刑遠配,捉囚之宮屬,竝爲放送云。蓋該貢進排,自有所重,而凋弊比甚,莫可支保,故潛氷私藏之弊,年前自廟堂,成節目一切禁斷,仍設楊花氷庫,以爲一分矯救之道,則楊庫亦公庫也,今此無賴輩之因緣慫慂,勒脅貢人,欲爲橫奪其公庫基址,以售私賣之計,觀於該庫所報,萬萬痛惋。如此之類,若不嚴加刑治,則法綱無所施,而小民何以支堪乎?隱避之韓哥,作拏之宮奴與無賴輩,一竝分付法曹,照律重繩,俾爲懲戢之地,沿江諸處藏氷私賣之弊,照氷進排,各貢中,憑藉公用,私自潛賣之弊,分付該庫,更加察飭,一體嚴禁,何如?傳曰,允事,命下矣。謹按律文,則大典通編雜令條,有曰,各宮房,非導掌差汰柴穀催運,而侵責京外者,該宮首任刑配,作俑人嚴刑三次,勿限年遠配,今此作弊之韓覺新,宮任宋膺圭,奴子英得,竝照此律,而覺新,謹依口傳下敎,除刑推平安道陽德縣,勿限年遠配,膺圭嚴刑一次後,慶尙道昆陽郡,英得嚴刑一次後,全羅道長興府,竝定配所押送,而無賴諸漢,隨其捉得,自臣曹照律重繩之意,敢啓。傳曰,知道。
上在昌德宮。停常參·經筵。
李渭達啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴晦壽啓曰,知義禁南履翼,同義禁金學淳,除拜後過三日不爲出肅,竝依定式推考警責,仍卽牌招察任,何如?傳曰,允。
傳于朴晦壽曰,直提學朴綺壽,馳詣顯隆園,奉審摘奸,仍詣健陵·華寧殿,一體奉審以來。
李渭達啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李渭達曰,只推。
金炳朝,以都摠府言啓曰,副摠管尹致謙以同知義禁府事,本府坐起晝仕出去之意,敢啓。傳曰,知道。
又以兵曹言啓曰,五衛將李存敬前任京畿監營中軍,吳致勛前任咸鏡監營中軍,任希慶前任公忠監營中軍,忠翊衛將金鍾輔前任全羅監營中軍,俱在任所,上來間該廳番次苟艱云,慶熙宮衛將崔仁復,病難供職,呈狀乞遞。竝改差,何如?傳曰,允。
李渭達,以義禁府言啓曰,卽接月令醫員白萬榮手本,則時囚罪人韓用正,素患疝積,當寒添劇,肚臍橫亘,氣息奄奄,轉側須人,症形危重云。罪人病勢如此,則一邊保放,一邊草記,曾有定式矣,韓用正姑爲保放之意,敢啓。傳曰,知道。
義禁府啓目,宣傳官韓用正原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,宣傳官柳相質原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。
李渭達,以義禁府言啓曰,保放罪人韓用正,還囚捧供以入,而病勢一向未差,仍爲保放之意,敢啓。傳曰,知道。
刑曹啓目粘連,長鬐縣杖打官長罪人金花淑,年三十七矣,行凶節次段,矣父夢金,獄中自縊,如法行檢,故入庭白活,終不許免,則持杖結黨,毆打命吏,至於膚傷冠破,所犯情節,萬死無惜的只罪,大典通編,邑民向官長放砲者作變處,不待時斬,罪人金花淑罪狀,右律施行之意,分付道臣,何如?啓,奉敎依律爲良如敎。
草莽臣宋稺圭疏曰,伏以臣,職名未解,而歲序將遒矣,春間一次陳乞以後,臣不敢以賤陋姓名,復瀆宸聰,仍遂泯默竢罪,而危迫之衷,無與告訴,日夕煎熬,直欲溘然無知而已,臣比日,得見宰臣·相臣疏箚,而於鰲村書一案之云,又不覺驚汗透衣,毛骨俱竦。蓋所謂鰲村,卽是臣所居里名,而書卽是擬與臣者,橫被誣衊,自古何限,而亦豈有如臣今日所遭者哉?噫,州郡沿革,有國之常典,其可否得失,自非草野賤儒,所可與知者,而向者松·豐合竝之後,乃有申綱事矣。臣病蟄窮巷,固未聞其疏語之如何,而終與相關於亂賊之徒,譸張煽惑,又非意慮之所可及,只謂其越分妄作,獲罪固然,安知其間,復有怪鬼一書,亦欲藉口於臣者耶?其書辭意,臣實未得其詳,而其欲送而終不送者,又未知其何意也。臣百無肖似,而盜名竊寵,致有此無前駭愕,而至登於朝著章奏,臣極知罪大,無容自辨。卽當歸身司敗,以俟斧鉞,而狗馬之疾,久已阽危,席藁私次,冒死哀籲,神識昏迷,言沒頭緖,此又臣之罪也。伏乞聖明,俯垂鑑燭,亟降指揮,先削臣職名,仍治臣罪狀焉。抑臣待勘之中,又有所萬萬縮蹙者。臣之子欽成,筮仕未幾,幸會陞六,以渠癡獃,踰分已甚,而乃者勿拘詞訟,差送守令之命,復下於意外,臣是何人,而大臣筵白,至援前例乎?貽累聖政,將招後譏,臣心隕越,不可涯涘,亟寢成命,俾安微分,竊不勝冀願。臣無任云云。答曰,省疏具悉卿懇。擬書一事,凶徒怪鬼,簸弄朝廷之悖肚,至及於卿也,於卿何有?卿以文正之肖孫,學術德望,爲朝野之所矜式,卿不起而輔予,明天理正人心,斥讆言端士趨,措國勢於盤泰,尊國體於邃古,而乃有此引咎辭巽之語,不亦果於忘世乎?望卿俟間幡然,以副仄席之意,至於卿子承傳,寔亦優禮之典,卿其安心焉。仍傳曰,此批答,令地方官傳諭。
上在昌德宮。停常參·經筵。
李渭達啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
傳于朴晦壽曰,禮房承旨,馳詣宗廟·景慕宮,奉審摘奸以來。
朴晦壽啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于李渭達曰,留院公事入之。
朴晦壽以司饔院監膳提調意啓曰,咸鏡道十二月朔進上,今日來到,而中宮殿膳狀中,大口古之醢七升之升字,誤以斗字書塡,事甚疎忽。當該道臣推考,元膳狀還下送,物種則捧入之意,敢啓。傳曰,知道。
金炳朝,以都摠府言啓曰,今日入直內三廳武兼·禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
李渭達,以義禁府言啓曰,卽接月令醫員方遠鏞手本,則時囚罪人柳相質,處冷之餘,猝得毒感,食飮全却,氣息奄奄,目下症形,實爲危重云。罪人病勢如此,則一邊保放,一邊草記,曾有定式矣,柳相質姑爲保放之意,敢啓。傳曰,知道。
上在昌德宮。停常參·經筵。
藥房都提調沈象奎,提調朴宗薰,副提調李文會啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御拱辰君子湯,依前方,自明日一貼式煎入事,榻前下敎。
李渭達啓曰,大司憲宋稺圭,掌令金永鎭在外,執義朴潞壽未肅拜,掌令鄭鴻慶,持平李發源·尹正鎭呈辭,監察茶時之意,敢啓。傳曰,知道。
金炳朝啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
朴晦壽,以奎章閣言啓曰,景慕宮望廟樓,今望奉審無頉之意,敢啓。傳曰,知道。
朴晦壽啓曰,卽者副校理朴齊明,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,而此與無端徑出,有異,推考,何如?傳曰,允。
李文會啓曰,卽伏見諸道今秋冬等褒貶啓本,則京畿監司徐長輔,黃海監司趙晉和,守令無一人居中居下,江原監司洪敬謨,公忠監司徐俊輔,全羅監司曺鳳振,平安監司李羲甲,守令無一人居下,殊無嚴明殿最之意,竝推考警責,何如?傳曰,允。
金炳朝啓曰,卽伏見諸道今秋冬等褒貶啓本,則京畿水使李升權,黃海兵使柳相弼·水使李商一,全羅監司曺鳳振·左水使金魯甲·右水使金相順,平安監司李羲甲,慶尙監司趙寅永·左水使柳弘源·統制使李石求,邊將無一人居中居下,江華留守李光憲,公忠水使沈日永,平安兵使許溟,南兵使尹郁烈,邊將無一人居下,殊無嚴明殿最之意,竝推考警責,何如?傳曰,允。
李文會以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,俱有身病,限內不得爲之之意,敢啓。傳曰,知道。
又以敦寧府言啓曰,本府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丙戌秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今丙戌年秋冬等褒貶,當爲磨勘,而有司堂上韓陵君臣李海愚有身病,豐安君臣柳相祚在外,無以備員,限內不得爲之之意,敢啓。傳曰,知道。
又以宣惠廳都提調意啓曰,本廳郞廳等今丙戌〈年〉秋冬等褒貶等第,磨勘以入之意,敢啓。傳曰,知道。
又以奎章閣言啓曰,本閣今丙戌年秋冬等褒貶,當爲磨勘,而提學金履喬·朴宗薰,俱以身病,不得擧行,外閣褒貶,亦不得爲之之意,敢啓。傳曰,知道。
又以弘文館大提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣,今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今丙戌〈年〉秋冬等褒貶,依前例磨鍊以入,而軍資監·內資寺·濟用監·司宰監·司圃署·平市署五部,因都提調·提調有故,漢城府判尹未差,不得磨勘,去春夏等褒貶時,軍資監·司䆃寺·濟用監·司圃署,因都提調·提調有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,各陵·殿·園·墓·本曹郞廳·四學童蒙敎官·通禮院·東西氷庫·圖畫署官員等,今丙戌年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·典牲署·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以漢城府言啓曰,本府郞廳及五部官員,今丙戌年秋冬等褒貶,當爲等第而判尹未差,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而臣魯敬有身病,限內不得擧行之意,敢啓。傳曰,知道。
又以工曹言啓曰,本曹郞廳等矣,今丙戌年秋冬等褒貶,及屬司瓦署官員等矣,今丙戌年秋冬等褒貶,合二度磨勘以入,而屬司中尙衣院·繕工監·掌苑署·造紙署·典涓司,今丙戌年秋冬等褒貶,因各該司提調有故,限內不得磨勘,而尙衣院·繕工監·掌苑署·造紙署·瓦署·典涓司,今丙戌年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
金炳朝以中樞府言啓曰,本府郞廳及醫員·錄事等,今丙戌年秋冬等褒貶,當爲等第,而領中樞府事臣金載瓚,判中樞府事臣韓用龜,臣金思穆,臣南公轍,臣林漢浩,臣李相璜,俱有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今丙戌年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以兵曹言啓曰,本曹今丙戌年秋冬等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今丙戌年秋冬等褒貶,當爲磨勘,而都摠管金履喬有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丙戌年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今丙戌〈年〉秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丙戌年秋冬等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李文會啓曰,左副承旨金炳朝,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李基栽落點。
李文會啓曰,藥房提調·副提調,持湯劑來待矣。傳曰,封入。
傳于李渭達曰,奉審閣臣入侍。
朴晦壽啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于朴晦壽曰,只推。
以左承旨李基栽牌不進罷職傳旨,傳于李文會曰,只推。
李渭達,以禮曹言啓曰,卽接開城出身秦得秋所志,則以爲,族孫景觀,嫡妾俱無子,以其同姓四寸弟景后第二子應煥,欲爲繼後,兩家諸族,相議完定,而景觀夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記,曾有筵奏定式,而門長秦得秋所訴旣如此,依定式秦景后第二子應煥,立爲秦景觀之後,何如?傳曰,允。
李恒權,以兵曹言啓曰,慶尙監司趙寅永狀啓,道內別試武士入格人等起送事,纔已啓下矣,在前嶺南武士上來者,依本道入格技藝,自臣曹有更試草記之例,今日宣薦內禁衛試射時,同爲試取之意,敢啓。傳曰,知道。
義禁府啓目粘連,向前柳相質亦,奏御文字,何等審愼,而門號之一字誤書,雖緣生疎之致,難免不審之罪,以此照律,何如?判付啓依允。又啓目粘連,向前韓用正亦,宣傳官之責,全在傳命所重,則咫尺之地,不卽待令,誠極駭然。以此照律,何如?判付啓。依允。又啓目,奉化前縣監李仁承原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
朴晦壽,以義禁府言啓曰,保放罪人韓用正·柳相質等,還囚議處以入,而兩囚病勢,一向未差,仍爲保放之意,敢啓。傳曰,知道。
又以義禁府言啓曰,卽接月令醫員方遠鏞手本,則時囚罪人李仁承,素患疝積,處冷添劇,時時衝上,間間昏倒,實爲危篤云。罪人病勢如此,則一邊保放,一邊草記,曾有定式矣,李仁承姑爲保放之意,敢啓。傳曰,知道。
丙戌十二月十六日午時,上御熙政堂。奉審閣臣入侍時,右承旨朴齊聞,假注書徐有贊,記事官李景在·李穆淵,直提學朴綺壽以次進伏訖。上曰,閣臣進前。綺壽進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍爲監祭,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命閣臣先退,綺壽退出,承史以次退出。
上在昌德宮。停常參·經筵。
李渭達,以都摠府言啓曰,今日入直內三廳武兼·禁軍及軍兵等,中日習射技放,諸出標信。傳曰,知道。
李渭達啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
朴晦壽啓曰,來二十一日輪對日次矣,敢稟。傳曰,停。
李渭達啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李文會啓曰,左承旨李基栽,右承旨朴齊聞,今日不爲仕進,竝卽牌招,何如?傳曰,許遞,前望單子入之,待下批牌招察任。
承旨前望單子入之,金蘭淳·朴光錫落點。
李文會啓曰,藥房副提調,持湯劑來待矣。傳曰,封入。
李恒權啓曰,新除授同副承旨朴光錫,時在慶尙道大邱地,斯速乘馹上來事,下諭,何如?傳曰,允。
傳于李恒權曰,在外承旨許遞,前望單子入之。
承旨前望單子入之,李若愚落點。
傳于金蘭淳曰,吏曹參判有闕之代,前望單子入之。
吏曹參判前望單子入之,李鶴秀落點。
傳于金蘭淳曰,吏曹參議有闕之代,前望單子入之。
吏曹參議前望單子入之,鄭基善落點。
李渭達啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李渭達曰,只推。
李渭達,以都摠府言啓曰,副摠管李觀植,以武臣堂上祿試射試官,慕華館晝仕出去之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人別取才入格矢數落仕年條居住薦名,各其名下,懸註以入之意,敢啓。傳曰,知道。
又以兵曹言啓曰,嶺南抄上武士,更爲試取事,草記蒙允後,各以本道入格技藝試取,則晉州閑良鄭煥範鐵箭入格,永川出身曺炳奎,三略·通,星州閑良洪秉大,善山出身盧璧燁,病不上來,蔚山出身崔鳴九·辛錫奎,閑良金敬熙,興海閑良鄭禹龍,東萊閑良具敬華,丹城閑良權執成,仁同閑良張斗煥,尙州閑良李敏燮,淸道閑良金達秀,金山閑良白在洙·李珖,密陽閑良朴奎奕,開寧閑良李陽一,慶州閑良李基魯,義興出身朴濟默,俱未入格,竝依例給糧下送。尙州閑良李善基,依道臣狀請勿施,而在前抄上武士試取時,武技之中式者,閑良直赴殿試,能講與擧沙者,出身初仕或軍門調用,依判下擧行矣,今此入格晉州閑良鄭煥範,永川出身曺炳奎,別單書入之意,敢啓。傳曰,知道。
又以訓鍊都監言啓曰,本局別將李寅植,身病甚重,勢難察任,改差,何如?傳曰,允。
又以禁衛營言啓曰,今十二月十七日番中日時,本營領軍哨官蔡文永,片箭邊三中,依例別單書入之意,敢啓。傳曰,知道。
吏曹參判申絢疏曰,伏以臣,忝叨見職,五朔于玆矣,一肅恩命,旋卽還鄕,而入冬以來,賤疾侵尋,病喉添感,一直危苦,雖於蟄伏鄕墅之中,每念瘝曠不職之罪,惶蹙悚悶,如無所容。矧今殿最已勘,京察在卽,固宜趁時登程,備例參席,以效趨走之義,而顧臣病情,實無時日內起動之望,玆敢冒陳短章,仰瀆崇嚴。伏乞聖明,俯垂鑑察,亟遞臣任,回授可人,俾官事無闕,微分獲安焉。臣無任云云。答曰,省疏具悉。所請依施。
上在昌德宮。停常參·經筵。
金蘭淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李文會啓曰,藥房都提調·副提調,持湯劑來待矣。傳曰,封入。
李渭達啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李渭達曰,只推。
上在昌德宮。停常參·經筵。
李渭達啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴晦壽啓曰,右副承旨金蘭淳,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
李渭達啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于李渭達曰,只推。
以右副承旨金蘭淳牌不進罷職傳旨,傳于朴晦壽曰,只推。
李渭達啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李渭達,以都摠府言啓曰,副摠管李觀植以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,坼見諸道褒貶啓本,則江華留守李光憲啓本中,龍津萬戶金寶聲,以縱欠老昏爲目,德津萬戶崔天逸,以先察民情,庶幾無怨爲目,則宜置下考而置諸中考,北兵使鄭來升啓本中,訓戎僉使李元學,以病或妨務爲目,統制使李石求啓本中,薺浦萬戶高行淳,以謗由吏奸爲目,平安兵使許溟啓本中,淸城僉使金民秀,以能無始疵,倘有終效爲目,全羅左水使金魯甲啓本中,防踏僉使李東益,以柔善何傷爲目,全羅右水使金相順啓本中,薪智島萬戶文孟起,以前警屬耳,有改無勉爲目,則竝宜置中考,而置諸上考,殊無嚴明殿最之意。慶尙監司趙寅永啓本中,禿用別將金鼎默之鼎字,以弼字書之,平安兵使許溟啓本中,麟山僉使金亨檡之檡字,以擇字書之,北兵使鄭來升啓本中,廢茂山萬戶崔得芳之芳字,以邦字書之,奏御文字,何等審愼,而如是誤書,不可無警,各該守臣及道·帥臣,竝推考警責。龍津萬戶金寶聲,德津萬戶崔天逸,竝下考施行,訓戎僉使李元學,防踏僉使李東益,淸城僉使金民秀,薺浦萬戶高行淳,薪智島萬戶文孟基,竝中考施行,而薪智島萬戶文孟基,前已居中,其不職可知。依例罷黜,何如?傳曰,允。
又以兵曹言啓曰,吾老梁萬戶金漢翼,以三年窠邊將,兩次褒貶居中,其不職可知,依例罷黜,何如?傳曰,允。
義禁府照目粘連,宣傳官韓用正矣本府議啓內,宣傳官之責,全在傳命所重,則咫尺之地,不卽待令,誠極駭然。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,宣傳官柳相質矣本府議啓內,奏御文字,何等審愼,而門號之一字誤書,雖緣生疎之致,難免不審之罪。以此照律,罪笞四十收贖,附過還職私罪,奉敎依允。又啓目粘連,向前李仁承亦,近來還逋之無難排年,已極寒心,然與一時之準捧,不同矣,爲守令者,苟能實心擧行,期於依排年捧納,則雖是積弊相沿,無以着手,豈無漸次完逋之道,而視若尋常,徒以虛簿磨勘者,論其所犯,萬萬可駭。雖有間於新還,宜莫逭於重勘,以此照律,何如?判付啓依允。
李渭達,以義禁府言啓曰,保放罪人韓用正·柳相質等還囚照律,李仁承還囚議處以入,而李仁承病勢,一向未差,仍爲保放之意,敢啓。傳曰,知道。
上在昌德宮。停常參·經筵。
藥房都提調沈象奎,提調朴宗薰,副提調李文會啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴晦壽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李文會啓曰,藥房三提調,持湯劑來待矣。傳曰,封入。
傳于朴晦壽曰,大臣·備局堂上引見。
李文會啓曰,右副承旨金蘭淳,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪命周落點。
朴晦壽啓曰,大司憲宋稺圭,掌令金永鎭在外,執義朴潞壽,掌令鄭鴻慶,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義執義朴潞壽,掌令鄭鴻慶,持平李發源·尹正鎭牌不進罷職傳旨,傳于朴晦壽曰,只推。
李若愚啓曰,延祥詩製述人,旣已抄啓矣,大提學金履喬,待明朝牌招,以爲出韻科次之地,何如?傳曰,允。
李文會,以吏曹言啓曰,今此永禧殿臘享祭獻官,前承旨金熙華塡差,而時無職名,令該曹口傳付軍職,何如?傳曰,允。
李若愚,以侍講院言啓曰,兼輔德金蘭淳,時無職名,令該曹口傳付軍職,何如?傳曰,允。
兵曹口傳政事,護軍金熙華,副護軍金蘭淳竝單付。
李若愚,以弘文館言啓曰,上番校理臣金裕憲,以社稷臘享大祭祭官,今日禮曹肄儀時,晝仕出去之意,敢啓。傳曰,知道。
李恒權,以都摠府言啓曰,副摠管李觀植以禁衛中軍·軍兵等中日試射放事,南別營晝仕出去之意,敢啓。傳曰,知道。
義禁府啓目,奉化前前縣監朴時源原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
洪命周,以義禁府言啓曰,卽接月令醫員金鐸洙手本,則時囚罪人朴時源,素患疝積,處冷添劇,肚臍橫亘,食飮全却,目下症刑,實爲危篤云。罪人病勢如此,則一邊保放,一邊草記,曾有定式矣,朴時源姑爲保放之意,敢啓。傳曰,知道。
丙戌十二月二十日辰時,上御熙政堂。藥房入診,大臣·備局堂上引見入侍時,都提調沈象奎,提調朴宗薰,副提調李文會,假注書趙啓昇,記事官李景在·李穆淵,直提學朴綺壽,右承旨朴晦壽,假注書徐有贊,事變假注書金奎燮,行吏曹判書金在昌,行戶曹判書鄭晩錫,行上護軍金履喬,知中樞府事金魯敬,行護軍申鴻周·朴周壽·趙鍾永,刑曹參判柳相亮,副修撰金盛淵以次進伏,醫官李惟鐸·金殷相·李亨基進伏楹外訖。象奎曰,時屆臘沍,雪後寒劇,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上曰,醫官入診。殷相等診候訖,上曰,首醫,誰也?象奎曰,首醫病不入來,而副首醫李惟鐸矣。醫官等退伏奏曰,脈候左右三部調均矣。象奎曰,湯劑自今十六日更進,而至二十五日,則前後進御,合爲三十貼,而其後則且當歲時,姑爲停止,何如?上曰,唯。宗薰曰,每於齋日,進御粟米飮矣,今二十五日·六日,連値齋日,進御二錢重人蔘粟米飮,及中宮殿進御粟米飮,依例煎進,而榻敎臨時書出之意,敢達矣。上曰,唯。上曰,次對爲之。象奎曰,月內尙未行一番賓對,後日次又値齋日,故今玆登筵,而別無時急稟定矣。象奎曰,頃因京畿繡單,本道軍需·雇馬兩庫債錢之指懲無處,貽弊民邑者,令道臣爛商矯救之策,論理報來後稟處之意,覆啓行會矣,卽見該監司徐長輔所報,則以爲,兩庫殖利本錢,合爲二萬二千兩,而自經辛·壬怪疾,受債諸人之死亡,十居七八,就其中鬼錄難捧之六千八百六十兩,則特許蕩減,其取殖支放之不足條一千八百五十二兩零,則以今年賑餘穀折米四千四百六十七石劃下,每年盡分取耗,詳定作錢,以爲給代之資,其餘不足五百餘兩,亦爲從他區劃,俾充支放之數,爲辭矣。往在甲戌·乙亥,該庫債錢難捧條之蕩減,賑餘穀之區劃,厥數不少,軫念備至,將謂規模稍定,支調無弊者,曾未幾何,如前虧縮,又有此請劃之報,事體之寒心,孰甚於此乎?第念畿輔者,爲諸道之標準,而名以庫債之收捧,害及鬼錄之隣族,利上加利,年年如此,則其勢亦是行不得也,所報中一萬五千一百四十兩,謂有可捧之道,此則使之刻期收捧。其外指懲無處之六千八百六十兩,不得不許以蕩減之典,而如是則蕩債條見減支放之數,充代無路,以賑餘各穀折米四千餘石,依所願劃給,全耗作錢,使之支用,其外不足條五百餘兩,數雖無多,更無以攛揶措劃於他穀之道。使該營量入爲出,以爲從便牽補之方,而蓋該庫債殖,其利稍厚,故雖於作穀之後,每有還賣作錢,放債取殖之弊,今此所劃賑餘穀,以備局句管,存其本名,只以耗條,營作取用。雖在停蕩之時,勿爲擧論之意,一體分付,何如?上曰,依爲之。出擧條象奎曰,黃海監司趙晉和,旣已滿瓜,分付該曹,後日政差代之意,敢達矣。上,可之。象奎曰,御營大將李海愚,雖懸進字,而脚病尙苦,不得登筵矣。上曰,大臣就座,諸宰奏事,可也。在昌等以次奏曰,無仰達者矣。晦壽顧謂侍臣曰,進奏所懷。盛淵曰,別無所懷矣。晦壽曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李恒權啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
洪命周啓曰,同副承旨李若愚,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子八之,徐耕輔落點。
李文會啓曰,藥房副提調,持湯劑來待矣。傳曰,封入。
傳于李恒權曰,政官牌招開政。
李恒權啓曰,行吏曹判書金在昌,參判李鶴秀,參議鄭基善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
洪命周啓曰,大司憲宋稺圭在外,執義朴潞壽,掌令鄭鴻慶·金永鎭,持平李發源·尹正鎭牌不進,監察茶時之意,敢啓。傳曰,知道。
以大司諫任存常,獻納洪永觀,正言鄭煥義,執義朴潞壽,掌令鄭鴻慶·金永鎭,持平李發源·尹正鎭牌不進罷職傳旨,傳于洪命周曰,只推。
以同副承旨徐耕輔牌不進罷職傳旨,傳于洪命周曰,只推。
李恒權,以兵曹言啓曰,今十二月二十一日武臣賓廳講書時,部將崔鳳佐,通鑑第一卷不通,訓鍊院僉正李羲命,禁衛營哨官羅學俊·全鎬臣,通鑑第二卷不通,竝推考警責,何如?傳曰,允。
義禁府照目粘連,奉化前縣監李仁承矣本府議啓內,近來還逋,無難排年,已極寒心,然與一時之準捧,不同矣。爲守令者,苟能實心擧行,期於依排年捧納,則雖是積弊相沿,無以着手,豈無漸次完逋之道,而視若尋常,徒以虛簿磨勘者,論其所犯,萬萬可駭。雖有間於新還,宜莫逭於重勘,以此照律,罪杖八十收贖,奪告身三等私罪,奉敎依允爲旀,功減一等爲良如敎。又啓目粘連,向前朴時源亦,本邑還弊,卽亦八路之所罕,排年分捧,雖不得不從其便宜,以爲漸次補苴而已,非重糴政之道,爲守宰者,果能實心殫竭,寧有舊逋無升合之捧,新欠隨歲月而添,莫可收拾,至於此境乎?此倅之新逋,比他年最少云云,亦五十步·百步之間,何可以此參恕?未捧則一也,不可歇勘,以此照律,何如?判付啓依允。
洪命周,以義禁府言啓曰,保放罪人李仁承還囚照律,朴時源還囚議處以入,而朴時源病勢,一向未差,仍爲保放之意,敢啓。傳曰,知道。
上在昌德宮。停常參·經筵。
藥房都提調沈象奎,提調朴宗薰,副提調李文會啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李文會啓曰,藥房三提調,持湯劑來待矣。傳曰,封入。
洪命周啓曰,同副承旨徐耕輔,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李奎鉉落點。
李奎鉉啓曰,行吏曹判書金在昌,參判李鶴秀,參議鄭基善再牌不進推考傳旨及罷職傳旨,今方捧入,而開政命下之後,如是違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,違牌勿爲呼望。
傳于李奎鉉曰,吏曹參判·參議疏批已下,卽爲牌招。
有政。吏批,行判書金在昌進,參判李鶴秀進,參議鄭基善進,左副承旨李奎鉉進。以兪章煥爲說書,洪奭周爲判尹,鄭元容爲兵曹參判,金魯敬爲知經筵,李龍秀爲知春秋,沈能岳爲黃海監司,朴齊輝爲慶安察訪。承文著作單金騏獻,奉常參奉單金斗明,喬桐府使單趙恩錫,今加嘉善加資事,承傳。
兵批,判書朴宗薰進,參判未差,參議尹濟弘病,參知洪祐燮入直進,右承旨李恒權進。啓曰,前黃海監司趙晉和,自吏曹送西矣,瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。
以李愚在爲副摠管,沈煥永爲五衛將,張鉉擧爲五衛將,李文馨爲五衛將,洪宜龜爲慶熙將,李南轍爲都摠都事,李喜晩爲訓鍊判官,白東植爲架山別將。同知單趙晉和·任德潤,僉知單李瀅夏·尹善養·崔成範,護軍申絢·洪時濟,副護軍李基栽·朴齊聞·金炳朝·朴光錫·李若愚·金東喆·金邦孝·韓鳳壽·徐耕輔,副司正李根友,以上竝單付ㅍ禁衛哨官蔡文永,今加折衝加資事,承傳,黃海道兵馬水軍節度使單沈能岳。
以大司諫任存常,獻納洪永觀,正言鄭煥義,執義朴潞壽,掌令鄭鴻慶,持平李發源·尹正鎭牌不進罷職傳旨,傳于洪命周曰,只推。
李奎鉉,以吏批言啓曰,今日政廳,考見諸道褒貶啓本,則蔚珍縣令吳鼎周,以局弊民瘁,宜思報效爲目,永柔縣令崔在憲,以茫昧是憂爲目,泗川縣監李時榮,以盍察近弊爲目,輸城察訪高大雄,以郵官亦官爲目,則俱宜置下考,而置諸中考,甲山府使鄭壽基,以四考臧否,猶未詳的爲目,厚州府使白能洙,以邑未成樣,政亦挨過爲目,德源府使吳致慶,以益擇首鄕爲目,南海縣令洪瀷,以島俗多頑,宜用剛克爲目,則俱宜置中考,而置諸上考,殊無嚴明殿最之意,四道道臣,竝推考警責。甲山府使鄭壽基,厚州府使白能洙,蔚珍縣令吳鼎周,永柔縣令崔在憲,泗川縣監李時榮,輸城察訪高大雄,竝罷黜。德源府使吳致慶,南海縣令洪瀷,竝中考施行,奏御文字,何等審愼,而公忠道啓本中,連山縣監沈能弘題目不求赫赫之赫字及金井察訪崔日運題目孜孜攻駒之孜字,竝以連珠書之,有違格例,慶尙道啓本中,省峴察訪李佑伯之佑字,誤書以祐字,殊涉不審。兩道道臣,亦爲推考,何如?傳曰,允。
傳于李奎鉉曰,都政勿拘齋日,二十六日爲之。
傳于李奎鉉曰,發遣吏郞,諸執事淸齋與否,摘奸以來。
李恒權,以兵曹言啓曰,今十二月二十四日宗廟·社稷·景慕宮臘享大祭時,守門當爲塡差,而本曹郞廳及摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,本局諸將官,自今年正月,至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今丙戌年射講居首人,依例別單書入之意,敢啓。傳曰,知道。
義禁府照目粘連,奉化前前縣監朴時源矣本府議啓內,本邑還弊,卽亦八路之所罕,排年分捧,雖不得不從其便宜,以爲漸次補苴而已,非重糴政之道,爲守宰者,果能實心殫竭,寧有舊逋無升合之捧,新欠隨歲月而添,莫可收拾,至於此境乎?此倅之新逋,比他年最小云云,亦五十步·百步之間,何可以此參恕?未捧則一也,不可歇勘。以此照律,罪杖八十收贖,奪告身三等私罪,奉敎依允爲旀,功減一等爲良如敎。
洪命周,以義禁府言啓曰,保放罪人朴時源,還囚照律以入之意,敢啓。傳曰,知道。
吏曹參判李鶴秀疏曰,伏以國家之分曹設官也,皆有長貳之任,貳之於長,位有高低之別,責有輕重之分,故若在他曹,則擧皆漫冗,初不干事,至於天官,乃獨有異者,誠以八柄馭世,爵祿爲最,而華貫選職,揀別通擬,則爲其貳者輒論焉,班簿注擧,有時承乏,則爲其貳者,或專焉故耳。臣於銓部,曾有末席之煖,跡因邂逅,推遜無路,冒沒行政,亦嘗一再,然今於新命之下,不敢以亞三之同是參佐,諉之宿趼,視若應來者。蓋臣無似,厚被隆恩,班資久速之間,才德長短之際,俱無可據以爲說者,而分外叨冒,偏於縻好,則度義揆理,豈有是也?況更進一步,官銜較尊,或値代斲,步履居先,眼前寵祿,受之不讓,旣往血指,忘不爲媿,則臣雖不肖,寧至此哉?且念臣,無他才長,而平日所企期者,只以拙自守,避遠華要,爲餘生寡過之計,故朝端散跡,與衆無競,如非公事,罕出里巷。今使之節次流遷,扶曳追隨於操衡稱物之地,則萬萬非臣之素心,而怵焉懍懼,實倍餘人,違牌路阻,尤增惶憫,進詣朝房,忙陳短章,倘蒙聖慈,俯存鑑諒,卽許遞改,公而無見職之瘝,私而獲賤分之安,則不勝幸甚。臣無任云云。答曰,省疏具悉。卿其勿辭行公。
吏曹參議鄭基善疏曰,伏以臣於日者,伏奉恩旨,以臣爲吏曹參議者,臣聞命惝怳,莫省措躬之所也。夫趨走之恭,辭受之嚴,義各有當,不宜偏着,臣於是職,謂可以進身乎,則臣於本魯莽,百無一當,而器識之淺短,鑑別之謏寡,賦有所偏,力不能强,參聞銓綜之末議,初不近似矣。謂不可進身乎,則臣於通籍十五年之間,蒙被寵渥,去益隆厚,前後進取,率在淸華,而一未能揆度祈免,退守本分,輥輥不已,節次推遷,以至於濫擬見職,亦多年所。今於前望特授之下,忽加崇飾,謂審量入之義,則事近備例,言不見諒矣,然此皆從臣身分上言耳,若其必可辭之端,乃在於二者之外。夫八柄以馭,爵祿居先,六部之選,銓衡最重,分涇別渭,佐均邦國,固冢宰之任也,而裁持淸論,與聞可否,下補尙書之闕遺,上裨王政之砥平,亦參佐者之職,官愈卑而選愈峻,其不可否夫而授之也。不啻較然,今乃擧以畀之於空疎如臣,而不少留難,臣亦拜而受之,視以倘來,則竊恐世之特淸議者,議今日官人之政也,貽累之罪,甚於慢命,冒進之懼,浮於干威,天牌踵門,進身無路,玆敢畢暴衷悃,仰瀆崇嚴。伏乞聖慈,諒臣至懇,遞臣新授職名,以重公器,以安私分,不勝〈顒〉望。臣無任云云。省疏具悉。爾其勿辭察職。
護軍尹致謙疏曰,伏以臣,以質則庸陋,以跡則畸釁,特蒙我殿下洪造,坑坎而袵席之,枯朽而雨露之,頂踵毛髮,都歸生成之仁,糜身粉骨,恒懷塵刹之報,至若貪榮冒升,晉而不已,非但才所不逮,實亦願所不及。不自意夤緣倖會,節次推陞,至於再昨秋,而猥被罔功之賞,濟躋卿月之班,負乘之懼,不稱之戒,反顧惕然,若隕淵谷,時適待罪下邑,嚴畏居先,未敢控辭,晩始還朝,遂爾泯默,靦顔逐隊,視若固有,四維之虧損,已無可言,同朝之嗤笑,庸有其紀?噫,臣七年投荒,自分與老母生訣,以天之靈,以殿下隆恩厖澤,老母無恙在堂,而臣得宥還,十載之間,再遂捧檄之願,重供專城之養,紫誥膺眞,金帶繞膝,擧世詑爲盛事,闔門普切榮感,雖世世生生,銜珠結草,曷足以報答聖恩之萬一,又安有餘望之分毫萌於心哉?第臣目下切急之情,比前益甚,不容自阻於孝理之下,玆敢仰首疾呼。臣母今年八十有八歲矣,氣息綿綴,長在床褥,臣家本寒窶,性又疎迂,異糧宿肉之是需,而菽水猶患不給,扶元起衰之是資,而藥餌尤難適用。向來兩邑之就養,賴以調補,得有今日,而解郡以來,食貧又如前,烏心雖切於反哺,鳩謀益拙於營生,一飮一食之間,少或失宜,筋力倍致澟綴。嗚呼,子職莫修,親年難住,此所以子路致歎於傷哉?曾聖銜恨於不洎,臣雖無狀,亦具彝性,安得無戚然而感,懍然而懼乎?倘蒙我殿下如天之德體下之仁,復得便近一邑,迨此將往,滫瀡之供,蔘朮之劑,得以盡心焉,則庶可以挽西崦之頹景,備南陔陵之愉養。臣母之保延餘年,實我殿下攸賜,臣抱此耿耿,誠以已被之渥,敻出尋常,屢章之懇,實涉煩瀆,趑趄未敢,蓋亦有時,而母病日以沈痼,衷私轉〈益〉危迫,不揆僭越,庸敢披瀝而陳之。伏乞天地父母,鑑此苦懇,矜憐而曲體之,特令選部,許畀臣一邑,俾遂至願,千萬顒祝。臣無任云云。答曰,省疏具悉。疏辭,下該曹稟處。
吏曹啓目粘連,觀此護軍尹致謙上疏,則以爲,臣母今年八十八歲,氣息綿綴,長在床褥,臣家本寒窶,性又疏迂,菽水猶患不給,藥餌尤難適用。向來兩邑之就養,賴以調補,得有今日,而解郡以來,食貧又如前,筋力倍致澟綴,復得便近一邑,迨此將往,則庶可以挽西崦之頹景,備南陔之愉養。伏乞天地父母,特命選部,許畀臣一邑,俾遂至願亦爲白有臥乎所,尹致謙之家貧親老,菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,宰臣外補,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
李恒權啓曰,大司憲宋稺圭在外,執義朴潞壽未肅拜,掌令金永鎭·鄭鴻慶,持平李發源·尹正鎭呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李奎鉉曰,禮房承旨,馳詣社稷·宗廟·永禧殿·景慕宮,奉審摘奸以來。
李恒權啓曰,藥房提調,持湯劑來待矣。傳曰,封入。
傳于朴晦壽曰,留院公事入之。
朴晦壽啓曰,副應敎李嘉愚內閣直,校理金裕憲,副校理朴齊明·權馥,副修撰金盛淵差祭,校理尹錫永,修撰洪赫,副修撰尹心圭在外,玉堂上下番俱空,事甚未安。應敎趙冀永,修撰柳致睦,竝卽牌招入直,何如?傳曰,允。
以應敎趙冀永,修撰柳致睦牌不進罷職傳旨,傳于朴晦壽曰,只推。
朴晦壽啓曰,玉堂上下番俱空,事甚未安。應敎趙冀永,修撰柳致睦,旣有只推之命,竝更牌招入直,何如?傳曰,允。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,去夜初更量,幼學權軹憲,被捉於本營字內敦化門外別巡邏,而係是士子,依例移送秋曹之意,敢啓。傳曰,知道。
又以刑曹言啓曰,因禁衛營啓辭,去夜初更量,犯夜幼學權軹憲,移送秋曹事,命下矣。軹憲待過齋,依更數決笞三十度,放送之意,敢啓。傳曰,知道。
上在昌德宮。停常參·經筵。
洪命周啓曰,大司憲宋稺圭在外,執義朴潞壽未肅拜,掌令鄭鴻慶·金永鎭,持平李發源·尹正鎭呈辭,監察茶時之意,敢啓。傳曰,知道。
朴晦壽啓曰,判尹洪奭周,除拜後過三日不爲出肅,依定式推考警責,仍卽牌招察任,何如?傳曰,允。
李奎鉉啓曰,今十二月二十六日,都目政事爲之之意,敢啓。傳曰,知道。
李文會啓曰,藥房副提調,持湯劑來待矣。傳曰,封入。
李奎鉉啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上。水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
以應敎趙冀永,修撰柳致睦再牌不進罷職傳旨,傳于李奎鉉曰,只推。
李奎鉉啓曰,玉堂上下番俱空,事甚未安。應敎趙冀永,修撰柳致睦,旣有只推之命,與校理金裕憲,副校理朴齊明·權馥,副修撰金盛淵,一體牌招,以爲推移入直之地,何如?傳曰,允。
李恒權,以御營廳言啓曰,本廳千摠李井會,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調沈象奎,副提調李文會啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,大司憲宋稺圭在外,執義朴潞壽未肅拜,掌令鄭鴻慶·金永鎭,持平李發源·尹正鎭呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
傳于李奎鉉曰,直提學李鶴秀,馳詣徽慶園,奉審摘奸以來。
李文會啓曰,藥房都提調·副提調,持湯劑來待矣。傳曰,封入。
進御拱辰君子湯,自明日停止事,榻前下敎。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
李文會啓曰,藥房都提調·副提調,持粟米飮來待矣。傳曰,封入。
李奎鉉,以內醫院都提調意啓曰,提調朴宗薰,今日問安,不爲仕進,卽爲牌招,何如?傳曰,許遞,前望單子入之。
內醫提調前望單子入之,金在昌落點。
以應敎趙冀永,校理金裕憲,副校理朴齊明·權馥,修撰柳致睦,副修撰金盛淵牌不進罷職傳旨,傳于李奎鉉曰,只推。
傳于李奎鉉曰,輔德·兼輔德·弼善·文學許遞,前望單子入之。
春坊前望單子入之,輔德柳台佐,兼輔德尹豐烈,文學朴齊明落點,弼善趙冀永添書落點。
李奎鉉啓曰,玉堂上下番俱空,已至多日,事甚未安。校理金裕憲,副校理權馥,修撰柳致睦,副修撰金盛淵,旣有只推之命,竝卽牌招,以爲推移入直之地,何如?傳曰,允。
以校理金裕憲,副校理權馥,修撰柳致睦,副修撰金盛淵牌不進罷職傳旨,傳于李奎鉉曰,只推。
李奎鉉,以侍講院言啓曰,上番闕直,事甚未安。輔德柳台佐在外,兼輔德尹豐烈,弼善趙冀永,兼弼善李圭祊,文學朴齊明,兼文學朴容壽,竝卽牌招,以爲推移入直之地,何如?傳曰,允。在外輔德許遞,前望單子入之。
輔德前望單入之,金炳朝添書落點。
以兼輔德尹豐烈,弼善趙冀永,兼弼善李圭祊,文學朴齊明,兼文學朴容壽牌不進罷職傳旨,傳于李奎鉉曰,只推。
李恒權,以都摠府言啓曰,副摠管李觀植以禁衛中軍,新舊番軍兵點考坐起事,南別營晝仕出去之意,敢啓。傳曰,知道。
又以備邊司言啓曰,卽見平安監司李羲甲所報,則本營宣化堂西北角,年久傾頹,不可不及今修葺,而椽木體長者,求之道內,絶無取用處,海西文城鎭松材中一百二十株,特許斫給,爲辭矣。文城鎭係是關隘,則長養松材,不可輕許取用,而在前甲子·壬申兩次營役,亦旣許斫,且椽木,卽是體小之材,斧斤所加,損害亦無多,依所報許施之意,分付,何如?傳曰,允。
又以訓鍊都監言啓曰,本局從事官金正喜,身病甚重,勢難察任,改差,何如?傳曰,允。
洪命周,以義禁府言啓曰,卽接月令醫員方遠鏞手本,則時囚罪人李魯俊,素患疝積,處冷添劇,肚腸橫亘,食飮全却,目下症形,實爲危篤云。罪人病勢如此,則一邊保放,一邊草記,曾有定式矣,李魯俊姑爲保放之意,敢啓。傳曰,知道。
上在昌德宮。停常參·經筵。
洪命周啓曰,大司憲宋稺圭在外,執義朴潞壽未肅拜,掌令鄭鴻慶·金永鎭,持平李發源·尹正鎭呈辭,監察茶時之意,敢啓。傳曰,知道。
李文會啓曰,藥房提調·副提調,持粟米飮來待矣。傳曰,封入。
洪命周啓曰,民家失火單子之京兆·捕廳,同時來呈,自是例也,而去夜藥田契民家失火後,京兆則來呈單子,而捕廳則尙不來呈,事甚未安。當該捕將,從重推考,何如?傳曰,允。
傳于朴晦壽曰,留院公事入之。
洪命周啓曰,承傳色下院之時,史官不卽待令,以致承批之遲滯,事甚駭然。當該注書及史官,竝從重推考,何如?傳曰,拿處。
徐有贊拿處,代以李秉儀爲假注書。
傳于李奎鉉曰,皇朝人忠臣淸白吏子孫,西北·松都人及軍功人,竝各別調用事,分付兩銓。
傳于李奎鉉曰,生民休戚,專係於守令,守令之治不治,亦在於初仕之擇不擇,每當都政,歸於例飭,未見實效,誠極寒心。今番則留意擇差事,分付兩銓。
傳于李奎鉉曰,未肅拜兼輔德許遞,前望單子入之。
兼輔德前望單子入之,金鏴添書落點。
傳于李奎鉉曰,山林外,在外及有實故臺諫·玉堂,竝許遞,今日政差出。
李奎鉉啓曰,玉堂上下番俱空,已至多日,事甚未安。今日政新除授玉堂,竝待下批牌招,推移入直,何如?傳曰,允。
都政吏批,行判書金在昌進,參判李鶴秀進,參議鄭基善服制,左副承旨李奎鉉進。啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,甲山府使,穩城府使,今當差出,而俱以邊上重地,不可不擇差,他道未準朔守令,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考之人,依例勿拘陞擬,何如?傳曰,允。
又啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹,漢城府郞官·平市署官員,五部令各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將,虞候·中軍·都事·守令·察訪,竝擬,何如?傳曰,允。
李奎鉉,以吏批言啓曰,廣興倉守金元根呈狀內,矣身素患痰癖之症,挾感添劇,時日內萬無供職之望,卽速入啓遞改云。其身病旣如是,則有難强令察任,改差,何如?傳曰,允。
又以吏批言啓曰,今番都政,窠闕甚少,出六之人,將至虛司果,而無所區處矣,永平縣令柳暕,明年爲年滿,而不過五日之間,依已例改差,以爲次次陞付之地,何如?傳曰,允。
又以吏曹言啓曰,今此正朝祭祭官,當爲磨鍊,而除老病·公頉,實無推移排比之路,依近例刑官及司饔院官員,春坊年六十以上人,通融塡差以入,而其中時無職名人員,令該曹口傳付軍職,何如?傳曰,允。
以南勉中爲氷庫別提,金永進爲引儀,李源吉爲典設別提,李能秀爲永平縣令,宋欽成爲木川縣監。典籍二單愼尙欽·姜時永,機張縣監鄭亨大,今加通政加資事,承傳。以柳相晉爲高原郡守,洪檼爲蔚珍縣令,李慶鼎爲延日縣監,柳興禹爲泗川縣監,李勉翕爲長鬐縣監。軍資主簿單李正履。以尹行麟爲司圃直長,李儒冕爲獻陵直長,李寅亮爲司饔直長,李魯集爲慶州府尹,朴鳴載爲大同察訪。前中軍朱南翊,今加嘉善加資事,承傳。以洪秉球爲敦寧主簿,金裕鎭爲活人別提,金大均爲永柔縣令,李鼎民爲英陽縣監,李熙敎爲輸城察訪,徐志輔爲司藝,許結爲章陵令,劉志義·金鍠爲典籍,朴敬鎭爲柒谷府使。奉常直長單金騏獻。以金鐮爲大司諫,徐淇修爲執義,趙忠植爲司諫,金在浩·高時臣爲掌令,趙基謙爲造紙別提,李宜翼爲義盈奉事,崔璜爲司宰奉事,李在稼爲禁府都事,李玄好爲敦寧判官。直閣單李嘉愚。以申冕周·李相遠爲持平,尹正鎭爲獻納,朴心壽·柳榮河爲正言,朴齊一爲兵曹參判,尹致謙爲左尹,孫爀爲奉常僉正,金聲爲校檢,成好謙爲典籍,朴英載爲應敎,洪赫爲副應敎,洪晩燮·朴升鉉爲校理,尹永僖爲副校理,洪明燮爲義盈直長,鄭在容爲禮賓直長,宋錫老爲尙瑞直長,李㬚爲顯隆園令,具聖魯爲巨濟府使,柳信儉爲甲山府使,申光碩爲穩城府使,李殷常爲厚州府使,李信泳爲三水府使,朴尙律爲大靜縣監,沈能栻爲副校理,洪永觀·尹正鎭爲修撰,尹心圭·趙璟鎭爲副修撰,洪晉淵爲掌苑奉事,兪鼎柱爲禁府都事,金敎根爲惠民提調,高萬九爲兵曹正郞,金明珠爲典籍,洪疇爲尙瑞副直長,趙雲象爲工曹正郞,李得祿爲軍器判官,具載重爲龍川府使,沈翊之爲鎭海縣監。
李奎鉉以司饔院都提調·提調意啓曰,本院直長金永鎭,今日都政,通禮院引儀遷轉,而今年柴場摘奸後,明年燔造物力,已爲措處矣,莫重燔造之任,不可付之生手,本院主簿中依例相換,以爲竣事之地,何如?傳曰,允。以洪彦謨爲奉常正,柳致睦爲獻納,南之爀爲軍器主簿,李鳳純爲鏡城判官,盧光斗爲慈仁縣監。引儀金永進,司饔主簿趙鎭運相換。禁府都事李在稼,掌苑奉事洪晉淵相換,以洪冕容爲繕工副奉事,南鍾玄爲氷庫別檢,任泰魯爲工曹佐郞,閔恒錫爲監察,李健緖爲靈巖郡守,金聖謙爲吏曹佐郞,吳淳常爲中部令,成好謙爲監察,盧時懋爲奉常主簿,宋文熙爲監役,閔樂鏞爲監察,申義恒爲軍器主簿,任百能爲典籍,宋繼洙爲長興主簿,崔廷臣爲典獄主簿,金爲濟用主簿,朴惟正爲引儀,趙鼎錫爲義盈主簿,鄭翼容爲尙衣別提,沈能默爲引儀,趙鎭運爲禮賓主簿,全彝煥爲引儀,鄭善敎爲尙衣主簿,兪秉柱爲廣興守,李敏榮爲假監役,洪秉泰爲西部都事,洪吉周爲童蒙敎官,李漍爲康陵參奉,柳徽祚爲齊陵參奉,金能淳爲光陵參奉,鄭基重爲昌陵參奉,洪琠爲恭陵參奉,鄭東民爲禧陵參奉,李源達爲惠陵參奉,李章五爲敦寧參奉。
兵批,判書朴宗薰進,參判鄭元容在外未肅拜,參議尹濟弘進,參知洪祐燮進,右承旨李恒權進。啓曰,今日都目政事時,本曹堂上,不可不備,而參判鄭元容,在外未肅拜。令政院稟旨變通,待下批牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令,未準朔禁軍將·虞候·邊將,竝擬,何如?傳曰,允。
李恒權啓曰,因兵批啓辭,今日都目政事時,本曹堂上,不可不備,而參判鄭元容,在外未肅拜。令政院稟旨變通,待下批牌招,同參事,允下矣。合有變通之道,何以爲之?敢稟。傳曰,許遞,今日政差出。
又以兵批言啓曰,參下官仕日不足,未滿十日以下者,曾有啓稟出六之規矣,武臣兼宣傳官李範錫·王熙澤,守門將羅敬南·康鵬南,仕日不足,俱爲七日,宣傳官朴熙聖·李赫,仕日不足爲八日,依例陞六,何如?傳曰,允。
又以兵批言啓曰,五衛將曺允恒,景福宮衛將金禧復·崔世璞,慶熙宮衛將金之吾·李宗植,俱在遐鄕,上來無期,竝改差,何如?傳曰,允。
又以兵曹言啓曰,宣傳官柳基常,景福宮衛將李昌祐·朴文基,慶熙宮衛將金命尹·洪宜龜,文臣兼宣傳官申冕周,俱以病難供職,呈狀乞遞,五衛將沈煥永前任平安監營中軍,張鉉擧前任南虞候,李文馨前任三陟營將,俱在任所,上來間該廳番次苟艱云。文臣兼宣傳官李是遠,除授在外,過限未上來,竝改差,何如?傳曰,允。
以金履喬爲知事,權常五爲僉知,李惇五爲五衛將,邊擎仁爲訓鍊主簿,黃琦潤爲全羅左水虞候。訓鍊判官高得雲,主簿洪柱燮·梁煥國·愼愰,以上加設依定式減下,訓鍊主簿單徐繼興,本院去官,同知單金命尹,僉知單沈煥永,前守門將曺允恒,前虞候李惇五,以上今加折衝加資事,覆啓判下。以金得彦爲僉知,徐衡輔爲宣傳官,李昌馥爲忠翊將,張錫瑜爲景福將,趙羲民爲武兼。同知單李昌佑,護軍李仁達,副護軍李時謙·蔡文永竝單付,訓鍊判官加設蔡興永,主簿加設金俊喆·洪埨·金和豐。以李煥奎爲京畿中軍。副護軍單金鏴·柳台佐,副司直單高時臣·申冕周。以金東喆爲五衛將,洪建錫爲公州營將,河始明爲三陟營將,柳昌根爲咸鏡中軍,鄭履逵爲南虞候。同知單朴文基,副護軍單李惇五。以崔興吉·崔天鶴爲五衛將,金永錫爲景福將,劉漢儉爲慶熙將,韓永鎭爲武兼。同知單洪宜龜,僉知單李惇五。以徐淇修·韓兢裕爲文兼,崔壽煥爲蛇渡僉使,金爀爲防踏僉使,金亨潤爲淸城僉使。
李恒權,以兵批言啓曰,五衛將李惇五·崔興吉·崔天鶴,忠翊衛將李昌馥,俱在遐鄕,上來無期云,景福宮衛將張錫瑜·金永錫,慶熙宮衛將劉漢儉,俱以病難供職,呈狀乞遞。侍衛之職,輪番之任,不可久曠,新除授淸城僉使金亨潤,老母今年爲七十歲,無他兄弟,法不當遠離赴任,呈狀乞遞,竝改差,何如?傳曰,允。
以許潗爲注文僉使,安處默爲臨淄僉使,鄭道潤爲吾义浦僉使,高喜喆爲老江僉使,林命甲爲兎城僉使。僉知單金東喆,公州營將洪建喆,三陟營將河始明,京畿中軍李煥奎,咸鏡中軍柳昌根,南虞候鄭履逵,以上今加折衝加資事,承傳,副護軍單曺允恒。以宋洛謙爲永登萬戶,咸得孫爲鹿島萬戶,李擎賢爲鍊浦萬戶,潘海康爲安骨萬戶,石雲乾爲廢茂山萬戶。同知單劉漢儉,副護軍任存常,副司直朴潞壽·鄭時善·金永鎭·鄭鴻慶·洪永觀·李發源·尹正鎭,副司果鄭煥義·鮮于,以上竝單付。黃之河爲薪智島萬戶,金聲烈爲越松萬戶,朴景鄰爲龍津萬戶,尹大得爲德津萬戶,南鴻䎘爲防垣萬戶。同知單崔興吉,僉知單崔天鶴,副護軍金宗淳,副司直金裕憲·尹錫永·權馥,副司果洪赫·柳致睦·金盛淵·尹心圭,以上竝單付。以權灝爲平安中軍,李井會爲大興中軍,柳鎬源爲白翎僉使,李行謹爲訓戎僉使,鄭宅和爲加里浦僉使。同知單張錫瑜,僉知單李昌馥。以金之吾爲慶熙將,具鏘和爲都摠經歷,金履昇爲大丘營將,洪墡爲公忠中軍,金應晦爲全羅中軍。同知單金永錫,副護軍單洪建錫·河始明。以李商球爲高山里僉使,秋漢明爲西林僉使,裴應祚爲吾老梁萬戶,朴尙潤爲水口萬戶,康漢俊爲古豐山萬戶。副護軍單李熙章。以沈兢祖爲訓鍊僉正,徐箕淳爲副率,洪益謨爲侍直,趙熙錫爲全羅兵虞候,兪孟源爲雲寵萬戶,蔡文永·康萬基爲五衛將,金禧復·崔世璞爲景福將,李宗植爲景熙將。同知單金之吾,以尹勉鎭爲宣傳官,曺允恒爲五衛將,韓元植爲都摠都事,金初淳爲翊贊,田趾悅爲淸城僉使。護軍單朱南翊。以李顯喆爲五衛將,任希慶爲忠翊將,洪爲都摠都事,洪翼謨爲訓鍊判官,南之爀爲武兼。同知單崔世璞,僉知單蔡文永·康萬基·李宗植。以柳謙喆·李顯稷爲訓鍊主簿。同知單金禧復。以李中德·柳亨植爲訓鍊主簿,閔致默爲宣傳官,李顯城爲禁衛把摠,金大喆爲守門將,柳養彙爲景福將,崔百宗爲慶熙將,申命沆爲都摠經歷,林持亨爲景福將,金光鍊爲慶熙將,金會鍾爲宣傳官,朴哲源爲五衛將,李南轍爲都摠經歷,趙玄鈺爲訓鍊判官,南成老爲武兼,任泰瑛爲都摠都事,李昞植爲訓鍊主簿。同知單林持亨。以徐相五·李敎彬爲訓鍊副正。同知單崔百宗。以申命漢爲訓鍊主簿,沈範祖爲武兼。同知單金光鍊,僉知單朴哲源。以白魯洙爲宣傳官,尹亨儉爲都摠經歷。同知單柳養彙。以柳亨植爲訓鍊判官,申命沆爲御營把摠,鄭球爲訓鍊主簿,張鎭彦爲守門將,李兢緖爲都摠經歷。副司果李致遠·李敬達·洪錫鵬·金益煥,以上竝單付。以洪羲象爲武兼,郭正默爲鎭東萬戶。乾原權管單張鎭彦。以韓光麟爲訓鍊判官,金聖浩爲武兼,申鳳圭爲訓鍊主簿,白龜鎭爲武兼,崔鳳佐爲守門將,李容純·尹喜弼爲宣傳官,高惠鎭·金善問·鄭煥東·李厚爲武兼,張錫鉉·姜棨·邊錫魯爲部將,崔尙權·金明浩·吳信範爲守門將。華寧殿守門將單金彦柱,副司果李邦顯·洪吉謨·李益煥·李範錫·王熙澤·崔敬南·康鵬南·朴熙聖·李赫,副司正沈昌奎,以上竝單付,權管秩嗭洞趙祥濂,大坡兒胡見龍,廟洞朴大觀,黃拓坡金宗元。
以應敎朴英載,校理洪晩燮,修撰洪永觀·尹正鎭,副修撰趙璟鎭牌不進罷職傳旨,傳于李奎鉉曰,只推。
李奎鉉啓曰,明日望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
又以訓鍊都監言啓曰,本局別將柳相穆,身病甚重,勢難察任,改差,何如?傳曰,允。
又以禁衛營言啓曰,來丁亥正月當十一番後部左司屬慶尙右道四哨軍兵逢點實數四百五名,已爲點閱整齊,來正月初一日,與銅龍門·建陽門·西營新營入直將官·軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來丁亥正月·二月兩朔應立後部右司屬黃海道四哨軍兵四百九名,今已逢點整齊矣,正月初一日,與舊番中司軍兵,替代立番後,舊軍放送之意,敢啓。傳曰,知道。
又以禁衛營言啓曰,來丁亥三月當十二番後部中司屬慶尙右道四哨軍兵,來二月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來丁亥三月·四月兩朔應立後部後司屬黃海道四哨軍兵,二月二十五日京中逢點,三月初一日,與右司軍兵,當爲替代立番,而依定奪,每哨以九十八石磨鍊,趁期調送事,本道監·兵使處,措辭知會之意,敢啓。傳曰,知道。
司諫鄭時善疏曰,伏以臣,姿性卑凡,百不猶人,蟄伏田間,望絶榮塗,秪緣名在仕籍,每蒙記有,春初憲職,今此新除,俱出於前望特點,馹召輒降,蓬蓽生輝,一年之內,異數之若是稠疊,實非所圖。仰念聖恩,俯察微分,刻骨鐫肌,有不足喩,隕首結草,固無所辭,何敢不卽爲上途,瞻望象魏,粗伸逖違之忱,而第臣犬馬之齒,恰滿六十,衰邁轉甚,疾病侵尋,當此隆寒,頑痰衝隔,喘咳發作,床笫之間,有時昏倒,苟使强策作行,則實有顚仆道路之慮,尙何望其全保殘縷,束帶赴公哉?百爾思量,末由前進,扶羸曳疾,艱到金山地,控訴情實,瀆冒宸嚴逋慢之誅,無以自贖,而區區微忱,惟有戀結之私而已。伏乞聖上,特加矜憐,卽賜鞶褫,俾言地無曠,私分獲安焉。臣旣不能趨進文陛,獲睹天光,則實有愚衷之不能自已者,以寂寥陳腐,敢此附陳,惟聖明少垂察焉。竊念,我國規模,一如三代,敦尙道學,尊禮儒賢,內以國都,外以州郡,學校相望,條科燦然,人才有培養之效,敎化有淪浹之美,朝廷之上,位各稱德,州藩之間,才各稱職,治具日張,桴應易捷,人皆知禮讓之可貴,廉恥之可尙,竊祿苟位者,惕然而有所知戒,違道希進者,苶然而不敢自恣,天工亮庶績熙,猜壞之風,不行於朝,愁歎之聲,不聞於民。此豈非董子所謂正朝廷以正百官,正百官以正萬民之明效大驗耶?顧今列聖之良法美規,深仁厚澤,宛然有耳目之所睹記者,其所以遹追憲章,與治同道者,惟在我殿下之一轉間耳。殿下以仁孝之性,聰明之資,博考乎列聖之典籍,奮發乎乾道之剛健,默運神機,隨處果斷,聽言而無偏係之失,臨事而無因仍之弊,廓然遠覽,毅然自勵,萬機之暇,靜念乎朝宗之所以治,今日之不如古,則世道之丕變,國脈之益鞏,自可以默喩於宸衷矣。朝宗朝四百年基業,亶係於殿下一身,操心於燕濩,持戒於姑息,終始典學,克敬克勤,以爲端本出治之源,而道之所存,儒賢爲先,曾所禮招之儒賢,推心見誠,期於必致,出入經筵,敷陳善道,則引喩啓迪之際,聖學進修,必有資益,而又使之輔導東宮,則開發奬勸,薰陶觀感,尤有所敬憚而振發者,有非尋常宮僚之可比矣。四方有志之士,亦將興起而延頸,其爲世道之幸,爲如何哉?由是而百度廢弛,次第有修明之道,國學則一依程子學制,責之師儒之長,鄕學則復設敎授之舊法,任其訓導之職,方嶽守宰之臣,則責之以興學校·尙禮讓·勵廉恥之政,則八域風動,儒敎興行,人才之作成於此者,必爲王國之楨榦矣。至如春間臣所陳軍田·糶糴等弊,庶見不期革而自革,豈不休哉?臣抱此耿耿,思欲一陳,忽承召命,神精惝怳,文拙意澁,言不知裁,狂僭之罪,惟鈇鉞是俟。臣不勝云云。省疏具悉。所陳當留念,爾職已遞矣。
上在昌德宮。停常參·經筵。
李奎鉉啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
李渭達啓曰,來初一日輪對日次,而正朝問安相値,頉稟之意,敢啓。傳曰,知道。
洪命周啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣命周,今日正朝望闕禮習儀進去,下直之意,敢啓。傳曰,知道。
傳于李奎鉉曰,守令·邊將初仕人留待。
傳于李奎鉉曰,守令·邊將初仕人入侍。
李奎鉉啓曰,假注書趙啓昇,身病猝重,勢難察任,今姑改差,何如?傳曰,允。
趙啓昇改差,代以李源益爲假注書。
李渭達啓曰,玉堂上下番俱空,已至多日,事甚未安。校理洪晩燮,修撰洪永觀·尹正鎭,副修撰趙璟鎭,旣有只推之命,竝更牌招,推移入直之地,何如?傳曰,允。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于李奎鉉曰,只推。
李渭達啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金敎根落點。
李渭達,以禮曹言啓曰,今此齊陵正朝祭享時香祝,兩官中一員,當於今日,祗受陪往,而令見方入直,新除授參奉柳徽祚,時在慶尙道安東地,勢無及期上來之望云。在外參奉,今姑改差,其代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以李鶴九爲齊陵參奉。
李渭達,以觀象監提調意啓曰,本監天文學兼敎授李致元遷轉代,三曆官前正金栻,術業頗精,依例差下,使之付軍職,冠帶常仕,何如?傳曰,允。
又以禮曹言啓曰,卽接廣州判官金箕景所志,則以爲同姓六寸兄正恒,嫡妾俱無子,以其同姓二十寸弟箕豐第二子在煌,欲爲繼後,兩家諸族,相議完定,而正恒夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金箕景所訴旣如此,依定式金箕豐第二子在煌,立爲金正恒之後,何如?傳曰,允。
又以禮曹言啓曰,卽接前牧使李鍾祜所志,則以爲族兄進士憲祜,嫡妾俱無子,以其同姓三十二寸弟益祜第三子在駿,欲爲繼後,兩家諸族,相議完定,而憲祜夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李鍾祜所訴旣如此,依定式李益祜第三子在駿,立爲李憲祜之後,何如?傳曰,允。
又以承文院都提調意啓曰,院寫字官前銜金成鉉·金應泰·金健洙·白聞榮·朴有鼎·康在興·崔始鎭·李秉元·朴榮夏·彭守義·張國紳·權載豐·李宜謙·趙益源·李圭煥·趙鎭龜·李重信陞實代,李信謨·趙成杓·金寬喆·李希曾·白有榮·白璨榮·崔哲厚·卞大淵·金仁遂·金義綱·金貴石·林漢坤·金敬仁·李顯謨·李宜謨·全快成·全孝參,依例陞補,付軍職冠帶常仕,童蒙劉聖祜·金逈洙·皮奇得·李顔懋·金快明·全老美·全居福,筆才頗有成就之望,屬于本院隷習,使之鍊業,何如?傳曰,允。
又以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
又以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
又以都摠府言啓曰,副摠管柳和源,以正朝望闕禮習儀侍衛進參事,議政府晝仕出去之意,敢啓。傳曰,知道。
又以訓鍊都監言啓曰,本局局別將金星翼,身病甚重,勢難察任,改差,何如?傳曰,允。
行都承旨李文會疏曰,伏以,臣猥以癃衰之賤,叨冒近密之任,感結特恩,不敢言私,夙夜强策,竭力供劇。迺於鎭日曉赴之餘,重觸大冬風寒之威,內受積傷,如水漬紙,舊患咳喘,轉至斗劇,輪行感疾,從以危苦,而義重嘗藥,迄未調息,戒忽節食。今又越添,客症迭攻,衰氣難抵,頑痰亘而臍堅如石,盜汗發而背寒起粟,臥則惺惺然動,渾不成寐,立則㱡㱡欲仆,恍若中酲。外此醜穢之狀,有不敢一一煩陳,而戶庭須人,猶難自力,巾櫛赴公,尤奚可論,除夕起居,隔在信宿,職忝喉院,末由趨參,擁衾昏囈,莫省攸措。玆敢略暴衷懇,仰首嗚呼。伏乞聖慈,俯垂矜察,特遞臣見帶職名,俾得以安意將攝,仍治臣瀆擾之罪,以肅朝綱,不勝大願。臣無任云云。答曰,省疏具悉。所請依施
黃海監司沈能岳疏曰,伏以,臣空疎衰朽,最居人下,雖尋常百執事之末,自知不堪,而幸際明時,厚沐恩渥,驟躋卿班,歷試外內,旣蔑涓埃之報,恒切負乘之懼。迺者誤恩復侈,除書遽降,以臣爲黃海道觀察使者,臣聞命踧踖,益不知所以措躬之所也。噫,今日藩臬,孰非綦重,而惟海西一路,素稱難治,蓋其關隘則咽喉於三輔,舟楫則往來於八路,民俗獷悍,獄訟繁興,土地瘠薄,生理凋弊。苟非威望足以鎭服,才猷足以剸理,能盡導齊懷保之道,則莫宜居之,而今乃以如臣謭劣,苟然充擬,不少難愼,此何異於策駑馬而馳千里,責僬僥而擧千勻也哉?臣身狼狽,固不足恤,而其如上累則哲之明,下貽生靈之困何哉?左石思量,承膺無路,玆敢不避猥越,仰瀆崇嚴。伏乞聖慈,諒臣言之非出飾讓,念藩寄之不可輕授,特許鐫遞臣新授職名,以重公器,以安賤分,不勝幸甚。臣無任云云。答曰,省疏具悉。卿其勿辭,往欽哉。
丙戌十二月二十七日辰時,上御熙政堂。守令·邊將初仕人入侍時,右承旨李恒權,左副承旨李奎鉉,假注書李秉儀,記注官崔致輔,記事官李景在,三水府使李信泳,柒谷府使朴敬鎭,巨濟府使具聖魯,靈巖郡守李健緖,高原郡守柳聖魯,蔚珍縣令洪檼,永柔縣令金大均,泗川縣監柳興禹,長鬐縣監李勉翕,迎日縣監李慶鼎,鎭海縣監沈翊之,大靜縣監朴尙律,光陵參奉金能淳,康陵參奉李漍,惠陵參奉李源達,敦寧參奉李章五,公州營將洪建錫,白翎僉使柳鎬源,蛇渡僉使崔壽煥,臨淄僉使安處默,吾义浦僉使鄭道潤,老江僉使高喜喆,永登萬戶宋洛謙,鹿島萬戶咸得孫,鉢浦萬戶李擎賢,安骨萬戶潘海康,薪智島萬戶黃之河,廢茂山萬戶石雲乾,水口萬戶朴尙潤,吾老梁萬戶裵應祚,宣傳官李容純以次進伏訖。上曰,次次進前,各奏職姓名,可也。三水府使李信永等,以次進前奏職姓名,恒權曰,邊將例於階下奏職姓名,依例擧行乎?上可之。公州營將洪建錫等序立階下,奏職姓名。奎鉉曰,巨濟府使具聖魯,奏對之際,做錯非細,推考,何如?上曰,依爲之。出擧條奎鉉曰,每値帖子製進時,抄啓諸人,赴闕製進,自是規例。年前亦有提學筵稟提飭,而今番延祥詩應製人,或有在家製進者,或有無端懸頉者,事甚未安。不可無警,竝捧現告推考,此後則無敢如是之意,更加申飭,何如?上曰,依爲之。出擧條上命退,承史以次退出。
上在昌德宮。停常參·經筵。
藥房都提調沈象奎,左承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
李渭達啓曰,左尹尹致謙,除拜後過三日不爲出肅,依定式推考警責,仍卽牌招察任,何如?傳曰,允。
李源益有頉,代以韓兢人爲假注書。
韓兢人有頉,代以洪履信爲假注書。
以校理洪晩燮,修撰洪永觀·尹正鎭,副修撰趙璟鎭牌不進罷職傳旨,傳于李渭達曰,只推。
李渭達啓曰,玉堂上下番俱空,已至多日,事甚未安。校理洪晩燮,修撰洪永觀·尹正鎭,副修撰趙璟鎭,旣有只推之命,竝更牌招,推移入直,何如?傳曰,允。
李恒權啓曰,大司憲宋穉圭,掌令金在浩,持平李相遠在外,執義徐淇修,掌令高時臣牌不進,持平申冕周差祭,監察茶時之意,敢啓。傳曰,知道。
以執義徐淇修,掌令高時臣,司諫趙忠植,獻納柳致睦,正言朴心壽牌不進罷職傳旨,傳于李恒權曰,只推。
李渭達,以禮曹言啓曰,今此禧陵正朝祭享時,兩官當爲備員將事,而新除授參奉鄭東民,時在慶尙道咸陽地,勢無及期上來之望。在外參奉,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以李樂重爲禧陵參奉。
兵曹口傳政事,護軍單李文會,副司果單鄭宗顯·禹夏哲。
李渭達,以內醫院都提調意啓曰,提調金在昌,今日問安,不爲仕進,卽爲牌招,何如?傳曰,允。
洪命周,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李恒權,以兵曹言啓曰,來丁亥年各處頒給信漢符別單,及文宰·二品以上武臣·蔭官曾經摠官人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十八日二十九日年終起火時,次知·將官·將校姓名及兼別破陣等容貌年歲火箭數爻,竝別單書入之意,敢啓。傳曰,知道。
又以義禁府言啓曰,卽接月令醫員金孝進手本,則時囚罪人徐有贊,素患疝積之症,處冷添劇,李穆淵猝得毒感,食飮全却,兩囚病勢危篤云。罪人病勢如此,則一邊保放,一邊草記,曾有定式矣。徐有贊·李穆淵,竝姑保放之意,敢啓。傳曰,知道。
又以義禁〈府〉言啓曰,因司僕寺啓目,順天前前監牧官南石老·金漢正,豐川前監牧官姜文遇,海州前監牧官金應鎭,江華兼監牧官洪麗一,晉州監牧官徐命鐸,竝拿問處之事,傳旨啓下矣。南石老·金漢正等待命,故已爲拿囚,洪麗一時在草芝任所,依例發遣府書吏,交代後拿來,徐命鐸亦在任所,發遣府羅將拿來,姜文遇·金應鎭等,今方待命,拿囚之意,敢啓。傳曰,知道。竝待待命拿囚。
上在昌德宮。停常參·經筵。
大殿·中宮殿,世子宮,內閣·政院·玉堂除夕單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
李恒權啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于李渭達曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李渭達啓曰,明日正朝望闕禮,依例爲之之意,敢啓。傳曰,知道。
傳于金敎根曰,進士趙秉龜,令該曹口傳付軍職,冠帶常仕。
傳于李奎鉉曰,自今日至初三日,各司藏牌。
傳于李奎鉉曰,飭已施矣,保放罪人徐有贊·李穆淵,竝分揀放送。
李奎鉉,以義禁府言啓曰,飭已施矣,保放罪人徐有贊·李穆淵,竝分揀放送事,承傳啓下矣。徐有贊·李穆淵,竝分揀放送之意,敢啓。傳曰,知道。
李渭達啓曰,檢閱李穆淵,旣有分揀之命,卽爲牌招入直,何如?傳曰,允。
李奎鉉啓曰,大司諫金鐮,旣入闕中,不爲肅謝,直爲出去,事甚未安。推考,何如?傳曰,允。
以校理洪晩燮,修撰洪永觀·尹正鎭,副修撰趙璟鎭牌不進罷職傳旨,傳于李渭達曰,只推。
李渭達啓曰,玉堂上下番俱空,已至多日,事甚未安。校理洪晩燮,修撰洪永觀,副修撰趙璟鎭,旣有只推之命,竝更牌招,推移入直,何如?傳曰,允。
以修撰洪永觀,副修撰趙璟鎭牌不進罷職傳旨,傳于李渭達曰,只推。
兵曹口傳政事,副司勇單趙東龜。
兵曹口傳政事,副司果單金元根。
李渭達,以成均館大司成意啓曰,每於歲末,圓點·準點儒生,別單書入事,曾有定式矣。依定式當年條準·圓點儒生,別單書入之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射拔放,而除夕問安相値,不得設行之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以兵曹言啓曰,僉知中樞府事金得彦,內禁衛將李行敎,五衛將崔奎赫,景福宮衛將柳養彙·林持亨,俱以病難供職,呈狀乞遞,竝改差,何如?傳曰,允。
又以禁衛營言啓曰,去夜西營入直哨官池應璿,謂有身病,宮墻行巡,不爲領往,只使軍卒行巡,現發於別都巡。事未前有,萬萬驚駭,爲先嚴棍汰去,而臣亦有不能檢飭之失,不勝惶恐之意,敢啓。傳曰,知道。
李奎鉉,以義禁府言啓曰,卽接月令醫員崔祜手本,則時囚罪人金漢正,連日滯囚,冷症猝發,時時橫亘,南石老素患疝積之症,處冷添劇,間間昏倒,姜文遇猝得挾食,上吐下瀉,食飮全却,金應鎭素患隔痰,轉成關格,身熱頭疼,不省人事,諸囚病勢,俱爲危篤,實有難保之慮云。罪人病勢如此,則一邊保放,一邊草記,曾有定式矣。金漢正·南石老·姜文遇·金應鎭,竝姑保放之意,敢啓。傳曰,知道。
進士李用觀·鄭允容·兪星煥,李魯翼·沈能鼎·吳光默·李學在·洪秀臣·徐健輔·權涑·洪遠燮·鄭基三·金炳斗·金胤根·徐用輔·趙·趙秉龜·鄭世臣·金在謙·金在晉·安潤蓍·宋在誠·李正煥·李厚璥·李秉植·趙雲近·朴泰浩·吳承默·林龍鎭·丁載和·趙濟弘·李繪九·朴會淳·鄭憲容·李克聲·李秉愚·元濟民·金直應·沈斗永·李馨萬·金養善·崔煥潤·權義仁·李寅正·柳冉·金銡·金昇鎭·元用洛·權,李鍾夏·李寅雄·李廷觀·田膺周·閔吉鉉·金伯均·李啓泌·徐碩輔·金行根·金泰鍾·李秉澈·趙嚞鉉·鄭麟素·朴宗淵·李國顯·丁學冕·李文馨·李鳴遠·徐嶙輔·李龍求·尹喆浩·尹洙·李周容·李謙九·金鼎鉉·李殷榮·韓象鼎·盧秆·李敏根·李興緖·徐珖輔·韓用幹·金在成·尹致膺·徐麟淳·韓光駿·尹致福·李敬·朴喜壽·申命藻·趙得林·洪明圭·李元圭·趙啓恒·沈能萬·朴京壽·南獻中·尹膺善·洪祐信·朴承輝·任序常·李源孝·朴賢壽·李龍治·李獻愚·李顯禎·兪台柱·南履憲·姜忠永·安柱完·李鍾夏·崔尙灝·睦仁秀·尹普淳·崔景濩·丁義人·南宮晳·元用洛·趙觀人·許石老·崔秉常·洪·洪頤勉·睦安中·韓光雋·申秉·李象峻·柳榮道·尹洙·李紀城·趙在祐·趙德壽·韓宇洪·金在田·朴泰浩·申禹模·趙得鉉·李哲耆·李萬容·金永煥·盧命喆,生員洪鎭薰·林肯洙·金佐鉉·趙在祐·徐健輔·金鼎集·金魯謙·尹致福·徐麟·尹致容·南敎重·洪秉泰·沈東奎·李寅夔·李在翼·徐憲淳·尹致誠·尹穳·尹萬善·李胤愚·權溭·鄭鴻淳·李廣元·李獻謙·趙雲·李元永·李寅在·吳光默·韓用翰·申羲朝·李秉澈·兪星煥·尹相泰·鄭東胤·柳龜·徐恒淳·李魯健·吳謹常·閔洙龍·洪明圭·韓宇洪·具漢益·鄭昌鎭·金商礪·金始鳴·禹程東·金冕鎭·金冕始·崔象龍·趙觀人·李興淑·河百源·金永煥·韓錫永·金炳斗·姜幼寧·林肯洙·嚴思祖·洪進容·尹膺善·安楘·盧一星·金銘意·沈能信·柳玉鳴·徐靖輔·宋宅鎭·鄭志憲·李明健·鄭淳榮·姜漢喆·李哲秀·李好謙·李晉壽·尹·洪進容·申應模·任得常·李鼎顯·趙晸煥·金箕協·李萬初·權涑·徐健輔·朴宗侃·柳榮道·徐毅淳·李在承·宋鍾聞·朴華壽·李同淵·鄭晩敎·洪璋煥·權永佐·李鳳沼·鄭履敎·任百經·權大膺·鄭堉·沈宜永·金序敎·尹在大·尹宗儀·李義周·閔種性·鄭遂慶·權·李正懋·權·鄭湜·李胤祚·李廷觀·宋顯載·尹深·權重星·文命敷·愼哲欽·趙璟中·金養直·趙述采·柳玉鳴·韓秀運·洪元健·柳·金履默·權復仁·南錫龜·洪達善·洪在儒·沈能學·韓用協·宋正洙·洪淳容·崔桓·金處明·尹致翼·李基濂·金取源·李啓潢·兪達柱,幼學南駿·金殷淳·柳鎭斗·洪友燮·朴齊度·趙達永·任學淳·李光應·朴基慶·金玉龍·崔龍羽·李箕善·黃基周·尹致喬·金思獻·鄭夔容·尹敏成·閔達鏞·李玄中·尹應圭·洪在赫·尹致奭·李壔·安膺壽·柳德永·李啓榮·李寅皐·徐名輔·金夔淳·李肯愚·李台愚·李源庚·尹致秀·李鼎翼·兪致和·李晉在·曺錫弼·鄭履錫·李廷翼·趙復林·金錫淳·趙浹·金春植·金萬禎·宋殷錫·李周命·權喆秀·姜會東·姜會南·姜命輔·元錫周·柳琇·尹致宜·李鎬錫·趙台三·尹致健·崔在道·李衡鼎·柳命根·韓肯爀·崔玹·朴敏壽·吳馨秀·朴齊望·尹謙洙·柳珽·柳璜·黃世顯·李福信·沈宜冕·李命新·金應鍾·李周祜·愼始徽·洪鍾應·金榮澤·朴鼎德·李源益·安允兢·金必健·尹致俊·金在獻·金箕晩·鄭基信·鄭基轍·李壔·李㘾·韓宓履·李墩·申在冕·李壧·權用脩·李觀洙·尹守慶·徐鍾淳·徐慶輔·李昌在·李恒在·李豐在·李觀在·李鶴在·李臨在·李謙在·李祿在·徐光奎·徐光斗·趙雲鶴·趙雲始·洪秉肇·吳爀·李秉德·南羲重·南憲重·柳基憲·尹顯羽·鄭之建·李鳳燮·李鶴九·金一根·趙栢永·李正夏·尹道善·洪在兢·洪在源·閔應勳·徐程淳·徐騏淳·金佑鉉·金公鉉·林逈鎭·趙揆永·趙秉緯·黃鍾憲·金商礪·金近喜·李箕善·金鉉燾·金圭瑞·李用翼·鄭基烈·陳箕範·金鳳梧·李長錫·丁奭敎·趙秉恒·金東翕·成容默·李雲行·申泰運·申命範·黃起源·白光昇·洪鎔·金人柱·韓用彦·姜長煥·李遇觀·韓用周·崔致權·洪在重·郭殷默·李魯奎·盧璟·鄭膺烈·李遠謨·李源和·金顯箕·沈宜鵬·兪明煥·元幹·洪大仁·權仁奎·李洛儒·吳肯默·李光翼·朴志壽·曺錫亨·徐兢·權景祜·李碩在·尹致錫·鄭允煥·朴基信·洪鼎燮·申在華·韓聖履·李兢永·趙鎭萬·成和默·李海萬·姜奎鎭·金初鉉·盧光殷·南寅重·朴海浩·鄭基晟·李琬載·朴晟和·沈能愚·金明淵·金履初·金箕集·洪俊燮·李敎寅·金鎤·安廷祜·趙鎭常·李智初·李仁初·李元敬·洪鍾馨·金祐根·金祜根·洪廷燮·洪在錫·洪世圭·金敎性·金學性·吳泰璜·金英根·金在晩·閔儀鏞·李敎新·閔成鏞·朱太熙·洪耆鉉·李升洙·李謙洙·金益憲·金東獻·趙奎淳·趙箕淳·尹致朝·尹好善·尹一善·金炳駿·金肇憲·趙在慶·申錫愚·尹顯翼·李寅儉·金百善·李後彬·徐兢淳·李鍾愚·李益在·朴龍九·朴基慶·尹致圭·洪秉元·金洙根·林容鎭·尹敎成·許傛·鄭基洪·金養禮·鄭基稷·李元信·李寅慶·尹致遂·鄭基承·李鼎翼·尹肇一·金淵根·曺翯振·金顯箕·朴齊度·柳晳·李鼎信·李憲潞·金學模·朴昇壽·趙冕鎬·金肯淵·尹之傛·朴宗煥·鄭竣容·鄭夔容·金基煥·尹希大等疏曰,伏以,昨年夏間,臣等太學儒生百九十八人,四學儒生百六十六人,因申綱事,齎憤齊聲,請降處分,窮覈根因,以絶亂階矣,人微言輕,未蒙允兪。臣等雖相率泯默而退,然漆室之憂,亦何敢暫弛于中?乃於今年夏秋,再伏見無前之逆變,出於湖西,而凶徒之所憑依而醞釀者,頭面雖換,心腸如印,前唱後應,莫不以申綱所藉口者爲歸。臣等雖人微言輕,其言則亦不幸而有中矣。嗚呼,逆變之作,何世所無,而其指斥列朝,詬罵不道之說,嘯聚徒黨,假讖興亂之謀,誠載籍以來所未有之變怪也。臣等之私憂過計,竊以爲此輩,亦與鋤耰棘矜之徒有異,苟不蕩其窩窟,殲其渠魁,則世道之害,有甚於洪水,朝廷之憂,更深於黃巾,何也?夫州郡沿革,歷代所同,校宮埋安,其禮非創,爲其地之士民者,固宜恭聽處分而已,豈萌他心於其間,而始欲群起而沮戲之,末乃謊誣而脅喝之?必欲角勝而後已者,已是古昔所未聞之變怪。然亦其中之無識無賴,假托班名之類而已,若其讀書明理之人,眞正士夫之族,亦安肯甘心爲此哉?然則其一場紛紜,自當如見晛之雪,而乃反有申綱輩悖亂之擧,中外囂然,人心波蕩。至勤聖敎之洞諭,處分之嚴截,而猶且洶洶不息,凶變相續而起者無他,是必有何許失志讐國之凶魁,潛伏幽陰,作爲窩主,謂此機之可乘,視奇貨而欲居,糾結京鄕之匪類,倡和無根之謊說,變亂黑白,煽動遠近,裝出凶黨,如奎·坤·亨·采至頑絶悖之漢,公肆詬罵,陰謀不軌,使朝廷疲於奔命,人心眩於向背。夫黃巾之三十六方,醞釀深矣,是不過符水之妖術,則破之固無所難,洪水之九載懷襄,憂患大矣,疏其湮而導其流,則治之自因其勢。若今日此輩,則聚怪鬼而跳踉,群同邑大,假聖廟而譸張,跡擬城狐,播傳謊誣,則迅王母之行籌,誑惑民情,則甚白蓮之燒香,其勢如草滋蔓,其憂如㿈內蝕,禍患之發,誠有智者,將莫之奈何?此臣等所謂害有甚於洪水,而憂更深於黃巾者也。何幸乾道孔昭,國運靈長,凶檄投書之賊,後先就捕,凶情祕謀,和盤托出,苟若沿流而窮源,由枝而達根,潛伏之凶魁,庶幾可得,訛誤之人心,庶幾可定。而惟殿下好生之仁,太近姑息,誅討只行於正犯,端緖不覈於旣露,草草勘過,晏若無虞,是猶丸泥而塞決河,積薪掩〈而〉伏火,幾何而又不滔天而燎原也哉?噫,諸賊之招,有曰豐德事可以致亂,有曰申綱亦吾黨也,有曰三篇歌詞,無人不傳,由是觀之,朝家之合竝松·豐,爲凶徒驅雀也。申綱之倡誣煽惑,爲凶徒嚆矢也,其三篇歌詞,卽凶徒裝出申綱·奎·坤之機括,而亨·采之凶謀悖圖,乃爲之羽翼也。脈絡之昭著,如視掌紋,凶徒之排布綢繆,如彼譎詭,而朝家所以處之者,顧如彼其疎闊,豈不使爲凶魁者,撫掌而笑,高枕而臥,自以爲得計,而益輕朝廷之無人哉?亦將何所創而懲忍,何所畏而不復肆其凶謀也?噫,夫所謂三篇歌詞,見之者旣有其人,則傳之者必有其人,傳之者旣有其人,則作之者必有其人,作之者旣有其人,非凶魁而誰乎?捕廳囚供之忽及於所不問之事者,可謂春雉之自鳴。因其自鳴,而問其所傳之人,得其所傳之人,而覈其所作之人,卽次第應行之事,罪人亦可以不勞而斯得,朝家亦何憚而不爲之也?特殿下,憂其張大而不欲爲此也,政古人所謂干戚之舞,未足以解平城之憂也,此又臣等所云殿下好生之德,太近姑息者也。殿下之所以處之者如此,故朝廷之上大小臣僚,亦從以伈泄悠泛,炳幾防患之策,尙矣無論,主辱臣死之義,殆無可講,言之及此,不覺繞壁而流涕也。臣等食甘薤鹽,業在鉉誦,其於國家事,何敢思出位妄干,而惟是州郡合竝,無開於治忽。因之以思亂,則是無君也,埋安之禮,盡其敬謹,而加之以鹽棘之誣,則是侮聖也。侮聖之言,無君之心,起於假儒爲名之類,駸駸然將至於禍國家而蔑人道,則臣等亦冠儒服儒之人也,苟不嚴斥而明辨之,思所以自別於人鬼,則亦何以使八方後世,知眞僞忠逆之分,而不幾屋烏之雌雄者耶?是負列朝培養之恩也,愧聖人鷹逐之訓也。於是乎相率齋沐,復進芻蕘之說。伏願聖明,淵然深思,穆然遠覽,明詔在廷,亟思所以處置之宜消禍亂於萌藍之始,措國勢於盤泰之安,不勝幸甚,不勝幸甚。臣等無任云云。答曰,省疏具悉。所謂謌詞之爲凶徒互相煽動之本,誠如爾等之言。爾等之明辨而嚴斥之,予庸嘉尙。然此與究覈言根相類,深慮無罪者之橫罹,而反側者之愈懷疑懼也。朝家自有裁量,爾等退修學業。
司諫趙忠植疏曰,伏以,臣姿性庸陋,言議骪骳,前後臺地,有除輒辭,雖荷聖度包容,不加誅罰,私心悚恧,若隕淵谷。迺者亞諫除旨,忽下於病伏沈淹之中,歷日震駴,不知攸措。臣苟有一分堪承之望,寧或甘犯違傲,重速罪戾,而素患痰火之疾,越添輪行之感,咳喘苦劇,寢啖全廢,趨奉恩命,斷無其望,玆敢被瀝陳籲於閔覆之下。伏乞聖慈,特許鐫免,以安微分焉。丐免之章,不宜贅他,而事在目下,不容泯默。臣於禧陵參奉口傳之望,深有所慨然憂歎者。初仕擇擬,專觀士望,而彼副擬沈能學,卽昨被賢關鳴鼓之罰者也。今番太學之疏,蓋出於憂世道之詿誤,痛凶徒之根柢,相率齋沐,仰請處分,將使一世,洞然知申綱輩不逞之情節,而爲疏任者,力避乃已,疏擧遷延,至有施罰於大議之席。銓地之排衆特擧,汲汲照擬,有若將詡酬賞者然,抑獨何心?爛熳鞫招,銓堂之所參坐而見聞者也,申綱輩之當討不當討,宜無可疑於其間,將謂有激於今日士論,則是豈理也?將謂未及知施罰之事,則多士議之,一世傳之,而獨銓堂木之聞,良亦異矣。前後政注之許多失格,猶屬緦功,臣不暇論,此若置之不問,則太學輕而懲討不嚴,仕路淆而士趨不端,末流之慮,不但止於一時而已,寧不懼哉?臣謂吏曹判書金在昌,亟施譴削之典,斷不可已矣。臣無任云云。答曰,省疏具悉。吏判事,果若有意而然,則誠非矣,此吏判寧有是理?此必是未及聞知而然。爾言亦太過矣。不允。爾其勿辭察職。
