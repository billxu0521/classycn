上在昌德宮。停常參·經筵。
四殿,政院·玉堂·二品以上·六曹問安。答曰,知道。
罷職現告,崔商翼。
慶尙監司書目,安東府使崔寬,病重罷黜事。
備忘記,樂善君,鞍具馬一匹,領中樞府事李景奭,領議政鄭太和,左議政洪命夏,淸風府院君金佑明,各鞍具馬一匹賜給,子弟中一人除職,整理使鄭致和,御營大將柳赫然,右承旨金萬基,竝加資,留都大將李浣,千摠具文治,各豹皮一令,熟馬一匹面給。
慈殿別侍衛益平尉洪復箕,興平尉元夢麟竝敍恩。□□□□□□□□□□□□□□□□□□□□□□□□□□翊善君□,判書金佐明,完陽君李元老,副摠管參判朴世模,蓬山君炯信,左承旨金禹錫,右承旨閔□□,副校理李端夏,副修撰朴世堂,禁軍將黃應聲·金城·崔嵂·韓休·趙裒,別軍職吳孝誠·申晉翼·李尙玄·張愛聲·朴興元·金志雄·吳時中,各熟馬一匹。福寧君栯,福善君柟,福平君㮒,朗原君偘,注書崔商翼,假注書申最,檢閱尹敬敎,兵曹參判張善瀓,大司憲趙復陽,大司諫鄭萬和,持平魚□□,正言李東稷,司僕僉正李箕徵,判官鄭載岱,內乘柳潝·申汝哲,各半熟馬一匹。兵曹佐郞尹以濟,右□□李明溥,都摠經歷鄭后亮,都事朴材·李治一·朴思齊·申,宣傳官李仁夏·李相勛·盧道昌·黃震文·尹世雄·李晩輝·朴文瑞·韓世弼·趙顓·申汝楨·吳道弘·崔柱華,各兒馬一匹。禁府都事李光翼·李晉·李基稷·蔡時龜,吏曹正郞洪萬瞻,戶曹正郞李時橝,佐郞朴信圭,禮曹佐郞任相元,刑曹佐郞鄭東卨,監察羅以紀·盧說之,尙瑞直長金楦,副直長李之晢,濟用奉事尹敏聖,承文正字尹趾完,司饔奉事李斗光·趙宗冕,兼宣官趙完壁·李聖郁·南涑·趙謹行·趙之玧·鄭之相·尹煜·尹時建·田起徵·廋明于·金萬英·柳震明·安就成,輦陪哨官朴時珉·許櫓,部將張宇瀛,雲劍差備趙亨深·申斗翊·潘禮績·芮德劉,各上弦弓一張。司謁李之元·尹衡商,各兒馬一匹。司鑰趙聖建·金宗胤·許誠,各上弦弓一張。假引儀柳堤·李翊,天文敎授黃孝恭,主簿姜孚基·金英俊,直長申汎,各粧弓一張賜給。下人等,令該曹米布磨鍊題給,內官趙希昌,加資,都提調許□鞍具馬一匹·阿多介一座賜給。子弟中一人除職,副提調金壽興,御醫韓昌道,議藥同參梁濟臣,竝加資。崔有泰,守令除授,醫女等,從自願免賤,下人等,令該曹米布題給。
領議政鄭太和,左議政洪命夏上疏。大槪,終不敢晏然在職,亟許斥罷事。入啓。答曰,省疏具悉卿懇。予意已竭,不必多誥,宜勿控辭,卿等速出論道,以副予望。
政院啓曰,頃以春坊闕員差出事,開政之後,因吏曹參議尹鏶引嫌出去,未免罷政,其後吏曹堂上有故,且値國忌,尙未得改稟矣。今則冊禮習儀,只隔三日,而又有臺諫·守令之闕,判書金壽恒,牌招肅拜,參議尹鏶,亦牌招,當日內開政,何如?傳曰,允。
謝恩,吏曹判書金壽恒。
憲府啓曰,臣等以內司奴婢事,爭執已久,未蒙允兪,未曉聖意之所在也。內司奴婢之貢,雖使外官替捧,較其利害,則別無所損於實入,而亦內司下輩,不得任意操縱,于以殿下之一視同仁之聖,何不軫念於殘孑飢凍之民,而使內司下輩,恣割剝,以充其無厭之慾哉?自今以後,內司奴婢納貢時,請令地部郞官及臺監,眼同捧上,移送內司。前者南天澤之設庄於豐基地,文宗大王胎峯也。吳熽,爲其時郡守,聽其所言,許其冒占,焚燒斫伐,一任所爲,遂至侵及胎峯至近之地。遞歸之後,始爲後官所發,掩置不聞之道臣,旣被拿罷,則熽以當初許設之邑倅,何獨俾免?決不可只遞其職而止,請前郡守吳熽,罷職不敍。臣等伏見統制使朴敬祉緘辭,則木花及他件求請之人,餙辭秘諱,終不指名現告,若不下理嚴問,必無首實之理,請統制使朴敬祉,依前啓請,拿問處置,吏曹參議尹鏶殘缺請吏曹參議尹鏶,從重推考。答曰,不允。推考事,依啓。
京畿監司書目,陰竹呈,以大司憲李尙眞病重,上去不得事。啓遞差。以上朝報
有政,以吳斗寅爲副校理,朴長遠爲刑曹判書,李時術爲兵曹參知,崔時卨爲永柔縣令,趙復陽爲吏曹參判,李有相爲司書,姜栢年爲大司諫,李翊爲輔德,朴元開爲永平縣令,金澄爲掌令,李慶徽爲兵曹參判,趙相抃爲內資奉事,元檝爲咸安郡守,柳諿爲安東府使,李慶億爲大司憲,李夏爲魚川察訪,沈梓爲弼善,尹趾善爲說書,嶺陽君儇,爲司饔提調,尹文擧爲右副賓客,尹絳爲工曹判書。
上在昌德宮。停常參·經筵。
下直,宣川府使尹友諒,奉化縣監李碩賢,溫陽郡守沈樞,郭山郡守李克和。
謝恩,刑曹參議李任商,大司諫姜栢年,監察康邃學,魚川察訪李夏,衛率鄭時亨,侍直尹坪,兼弼善沈梓。
義州府尹書目,謝恩使一行,十二月二十七日還渡江事。
兵曹判書金佐明上疏。大槪,冒死陳章,乞賜罷免事。入啓。答曰,省疏具悉卿懇。予不多誥,卿宜安心勿辭,從速往來察職。
謝恩,兼說書洪萬鍾。
刑曹判書朴長遠疏曰,賤疾彌留,勢難供仕,乞遞新授本職及兼帶賓客都監提調等任,以便公私事。入啓。答曰,省疏具悉卿懇。卿其安心勿辭,從速察職。
府啓,內司奴婢事,吳熽事,朴敬祉事。措語見上答曰,不允。
領議政鄭太和,左議政洪命夏上疏曰,更陳危迫之情,乞罷臣等之職事。入啓。答曰,省疏具悉卿懇。予當面諭,卿等安心勿辭,速出論道,以副予如渴之望。
吏曹判書金壽恒上疏曰,臣之才分情勢,決難復叨銓衡,冒昧陳籲,乞蒙恩遞事。入啓。答曰,省疏具悉卿懇。卿其安心勿辭,從速察職。以上朝報
上在昌德宮。停常參·經筵。
謝恩,忠衛將李晢,兼學錄李㝡,奉敎李敏采,護軍李柙,僉知柳時禎。
兵曹參判李慶徵上疏曰,情勢病勢,俱難供職,新授本職及兼帶,亟賜鐫罷,以便公私事。入啓。答曰,省疏具悉。卿其勿辭,從速察職。
吏曹啓曰,臺諫有闕,政事,取稟。
戶曹判書金壽興上疏曰,還收新授資級,以安賤分事。入啓。答曰,省疏具悉。卿其安心勿辭,從速察職。
平安監司書目,平壤庶尹鄭載厚,身病甚重,罷黜事。
京畿監司書目,加平呈,以弘文提學李殷相辭職上疏上送事,啓。答曰,省疏具悉。卿其勿辭,從速上來察職。
領中樞府事李景奭箚子曰,異數便蕃,到今彌隆,不敢虛受之慚,臣實倍萬,亟賜還收,以安微分事。入啓。答曰,省箚具悉卿懇。卿其安心,勿辭領受。
府啓曰,內司奴婢事,吳熽事,朴敬祉事。措語見上爵賞者,人君命德報功之具也。古之明王,賞一人而千萬人勸,罰一人而千萬人懲者,豈有他哉?維其當而已矣。今者溫泉陪從文武諸臣及醫官·內官之賞加,至於十人之多,爵賞之僭,何至於斯?臣等竊不勝慨然之至。藥房之臣,職是保護,國有大慶,數字缺,固有前例,而此外諸臣之以職事數字缺,自是分義之當然,別無特異數字缺,至於醫官·內官,則設有微功,數字缺以他賞,亦無不可,何可以命德之器,數字缺濫授有若應行之典哉?數行缺,且都承旨張善瀓,以下位陞資,坐次難便之故,竝蒙增秩之恩,尤無名義可據,亦豈聖上愼惜官爵,與衆共之道乎?請藥房外陪從諸臣·醫官內官賞加及都承旨張善瀓加資,竝命還收。林川乃湖西稍完之邑,而近來累經匪人,殆不可收拾,新除授郡守都汝垣,爲人庸殘,年紀且衰,數字缺決非所堪,請新除授林川郡守都汝垣遞差,其代,各別擇送。新除授掌令金澄,時在京畿廣州地,請斯速乘馹上來事,下諭。答曰,不允。末端事及下諭事,依啓。以上朝報
政院啓曰,備邊司郞廳來言,今日乃賓廳坐起日次,而大臣有故,不得開坐云矣,敢啓。傳曰,昨以面諭之意,旣已批下,明日開坐事,分付。以上備局謄錄
上在昌德宮。停常參·經筵。
謝恩,說書尹趾善,刑曹判書朴世遠,掌令金澄。
吏曹參判趙復陽辭職上疏。入啓。答曰,省疏具悉。卿其勿辭,調理察職。
藥房問安。答曰,知道。
備局大臣引見。以上朝報
大臣·備局堂上引見時。上曰,公上縣監權大載議啓事,已爲判下,而判義禁不爲行公,故尙未議啓乎?左議政洪命夏曰,禁府公事,無判義禁,則例不得爲之矣。上曰,予聞承旨之言,此人善治云,欲爲放釋,未知何如。左議政洪命夏曰,臣亦聞其善治矣。領議政鄭太和曰,權大載之原情,任義伯之疏辭,旣經睿覽,參酌處置,似無不可矣。上曰,不可謂全無其罪,而亦不至大段,旣有善治之稱,遞易迎送,亦且有弊,特爲帶職放送,可也。以上禁府謄錄
有政,以李碩蕃·金重南爲校書副正字,金振元爲工曹正郞,吳挺一爲知義禁,崔攸之爲修撰,洪處亮爲大司諫,任有後爲淸風府使,李箕徵爲平壤庶尹,洪柱溟爲監察,朴世基爲林川郡守,姜栢年爲右尹,李慶徽爲京畿監司,任奎爲兵曹正郞,李旭爲平市令,沈攸爲直講,李翊相〈爲〉司諫。
上在昌德宮。停常參·經筵。
謝恩,司諫李□□,護軍尹起商。
京畿監司書目,廣州呈,以修撰尹深病重,上去不得事。啓遞差。
正言鄭□□啓曰,同僚以溫泉陪從賞加,所當論請還收,而不無難便之嫌,引避退待,臣當處置,而臣之叔父禮曹判書鄭致和,亦數字缺中,臣於此論,不敢可否,請命遞斥臣職。答曰,勿辭,退待物論。
司諫李□□啓曰,臣頃以憲職,以前參判吳挺緯往見朴敬祉事,請罷蒙允矣。伏聞昨日筵中大臣,申救挺緯,至以臺諫旣知失實,猶不引避爲非,且以論人必須至公無私,人心可服,而近日之事,多有不公爲言云,臣不勝瞿然之至。當初挺緯,往見朴敬祉之說,不勝其喧籍,或云敬祉未辭朝前,挺緯親到其家,適値敬祉出他,不得相見,留言而歸,而此則係是風傳,不足據信,故其時啓辭中,不爲擧論,而兪㯙則目覩鞍馬,知爲挺緯,偶然言及於私會之處,其言可信,異於風聞,故臣只擧此事,敢爲糾劾矣。挺緯自明之緘,旣未入啓,兪㯙數字缺之章,不言失實,則臣將何所數字缺爲之引嫌乎?臣因有所慨於心,數字缺臺閣之職,寄人主之耳目,任一時之公論,其爲責亦重矣。臺官苟有所言,大臣輒疑挾私,摧阻攻斥,擧以歸之於不公之地,則其流之弊,豈不至於蔽耳目而輕公論乎?竊恐大臣於此,未免失言也。臣旣被大臣之斥,不可一刻苟冒,請命遞斥臣職。答曰,勿辭,退待物論。
左副承旨閔維重上疏曰,昨日大臣,以近侍之不達吳挺緯事爲非,而加以壅蔽之斥,乞削臣職,仍治臣罪事。入啓。答曰,省疏具悉,爾無深嫌之事,勿辭,從速察職。
執義李程所啓,內司奴婢事,吳熽事,朴敬祉事,溫〈泉〉幸陪從諸臣醫官·內官賞加,及都承旨張善瀓新授加資還收事。措語見上上曰,今此論賞之事,雖連歲有之,而初年翌年,別無異同,豈可以逐歲論賞爲言乎?況今番則事體尤有異焉,論賞之典,何可已也?至於醫官,入於論啓中,予不知其所以區別之意也。決無允從之理也,不允。又所啓,掌令金澄,引嫌退待,不爲受由,帶職下鄕,私情雖切,有違常規,請命遞差。上曰,依啓。又所啓,吏曹判書金壽恒,自政廳入侍,無他堂上,而望筒之下,承旨獨爲開見,體例所在,殊甚未安,請當該承旨及吏曹郞廳,竝命推考。上曰,承旨推考,可也。又所啓,望筒開見時,郞廳別無干預之事,而臣未諳政廳規例,混同請推,請命遞斥臣職。上曰,勿辭。
府啓曰,內司奴婢事,朴敬祉事,陪從諸臣·醫官·內官賞加,及都承旨張善瀓新授加資還收事。同前吳熽事,停啓。答曰,不允。末端末事,亟停勿煩。以上朝報
上在昌德宮。停常參·經筵。
辰時,日暈兩珥。夜一更,月暈。西更,四方有氣如火光。
謝恩,平市令李旭,工曹正郞任奎·金振允,校書副正字金重南,直講沈攸,護軍閔光熽。
吏曹啓曰,臺諫有闕,政事,取稟。
左議政洪命夏箚曰,更伸至懇,亟賜鐫罷,以謝公議,以安私分事。入啓。答曰,省箚具悉卿懇。卿之引嫌,無乃有傷事體乎?諫官避辭,措語失實,又何掛意?宜遵向諭之意,安心勿辭焉。
吏曹參判趙復陽上疏,狗馬賤臣,至軫聖念,內醫臨視,珍劑隨頒,驚惶感激,惟有涕泣,而疾勢沈痼,無路運動,敢申前懇,乞賜鐫免事。入啓。答曰,省疏具悉。卿辭至此,本職當勉副焉。卿其勿辭,調理察職。
左尹兪㯙呈辭。入啓。遞差。
領議政鄭太和箚曰,更乞遞罷職名,以謝物議,以便調治事。入啓。答曰,省箚具悉卿懇。卿之引嫌,無乃有傷事體乎?宜遵面諭之意,安心勿辭焉。
府啓,內司奴婢事,朴敬祉事,陪從諸臣·內官·醫官賞加,及張善瀓新授加資還收事。同前引嫌而退,還收之請,只在陞秩,則雖參論賞,不必爲嫌,旣有相避,嫌難可否,則不敢處置,其勢固然,隨聞糾效,乃其職,雖有大臣之斥,別無可避之嫌,請獻納李□□,正言魚□□·鄭□□,司諫李□□竝命出仕。答曰,不允。出仕事,依啓。
獻納李□□,正言魚□□·鄭□□,司諫李□□就職。
正言鄭□□啓曰,溫泉陪從諸臣賞加還收事,本院今爲論啓,而臣於此論,旣有應避之嫌,理難同參,不可仍冒,請命遞斥臣職。答曰,勿辭,退待物論。
院啓曰,前歲溫泉賞加,兩司爭執,久至經年,終未蒙允兪,卽爲停論,只以上下相持爲難,非以公議之可止而止也。今此陪從諸臣,又蒙恩資者,多至十人,而有若逐年謄錄者然,是何聖明之强拂公議,輕施爵賞,一至此哉?藥房都提調,職在保護,因慶加恩,或有前例,至如護衛之任,有何特異之功,而連陞二資,整理宣傳,亦無可紀之勞,而每增顯秩,臣等竊以爲太過也。醫官非有鍼藥之效技,內侍只是奔走而使令,則雖有微功,自有他賞,尤不當竝論。咽喉之病,乘時作惡,喉孔閉塞,水漿不入,二字缺塡胸,語不成聲,聽鷄促裝,將起還仆,以此病勢,決難供二字缺夜之任。伏願聖明,察臣病甚生成之恩,以全須臾之命,不勝幸甚。今臣之病,若有一分自力之勢,則何敢疾號於宸嚴之下,至再至三而不知止,以自納於不測之誅乎?臣無〈任〉瞻天望日悶迫戰慄之至,謹昧死以聞。踏啓字。
行副護軍鄭致和箚曰,伏以,臣兼判義禁,決不可仍據之意,已盡於前後陳箚之中,而未蒙允許,至今猶帶,臣誠狼狽悶迫,罔知所以自處也。臣之不得行公,已浹一月,金吾之長,是何等重任,而縮伏私室,虛竊官銜,益癏曠之罪乎?近又僚員不齊,本府累日廢坐,臣尤惶悚,置身無地。伏願聖明,俯賜諒察,將臣所兼判義禁府事,亟命遞改,以便公私,千萬幸甚。取進止。答曰,省箚具悉卿懇。卿辭至此,金吾之任,當勉副焉。
議政府右贊成宋時烈疏曰,伏以,天時回泰,聖心傾否,矧伊帝出乎震,縟儀將擧,擧國臣民,皆欲于于洋洋而進矣。如臣無狀,久叨榮寵,昨蒙聖批,勤懇愈至,其在今日,豈敢膠守初心,以負隆恩哉?只以狗馬之齒,已涉望七,耗筋缺骨,皆不可勉强,加以疾病尋侵,鬼事日迫,雖使臣數字缺夜之列,猶當思夜行之戒懼也。池蹲之議,不俟終日,而數字缺況可以跛眇之行,視偪側於周行,則不待士夫有識者數字缺隷卒亦且隨後而嗤點矣。且今元良進學,八行缺莫不有追思悲慕之心,況我聖上承拱北之數字缺志,其發憤興懷,思大作爲者,必不能已,則其有數字缺力之士,無不願立於朝矣。如臣衰朽,尤合退伏也。又臣二字缺以來,添得寒疾,到今月餘,心胸懊憹,妄施有技,轉至二字缺雖無前後逋慢之罪,自列於兩觀之下,誠不可得矣。伏願殿下,諒臣情勢憫迫,不惟所降新命,亟許遞免。本職贊成及兼帶國子·備局之任,一竝鐫改,以安微分,不勝幸甚。臣無任兢皇隕越激切祈懇之至,謹昧死以聞。答曰,省疏具悉卿懇。已諭予意,復何多誥?春日漸和,亟回遐心,從速上來,以副予望。
領議政鄭太和三度呈辭。不允批答。王若曰,事無大事無小,惟碩輔之是咨,至于再至于三,何遜辭之不已?予庸申誥,而或未思,惟卿以柱石之材,繼相業於四世,自少負山斗之望,盡臣節於三朝,論其器量之宏深,則足以鎭浮俗,語其謀猷之密勿,則足以濟多艱。肆先王視猶股肱,逮寡躬委以心膂,朝夕贊機務者,非一二計,寔賴老成,前後居鼎軸者,垂八九年,允符名實,端笏正色而拱立,班行二字缺登筵奏事而周旋,定論可當,八九行缺於戱,卿才十倍他人,四字缺時事一至此極,盍思扶顚?所辭宜不允。故玆敎示,想宜知悉。弘文館副校理知製敎洪萬容製進
右議政洪命夏身病三度呈辭。不允批答。王若曰,再諭之旨甚勤,謂卿心之或改,三辭之章又至,愧淺誠之未孚,抑缺深思,玆庸多誥。惟卿,柱石邦國,領軸縉紳,雅望淸規,任激揚於一世,通才長德,被拔擢於兩朝,肆予寡躬之仰成,實惟寧考之俾輔,安危身係朝野,恃以無虞,區畫心勞廊廟,倚而爲重。方切注意之際,遽見引退之章,事有難言,亦知不專出於疾病,時未可去,胡乃罔深念於君民?天災時變之踏臻,正大臣盡瘁之日,國虛民困之孔棘,豈元老丐閑之時?鼎席空虛,如失左右之手,時事扤揑,誰協上下之心?雖以事機而言之,非卿酬應之有失,況今艱虞若此,奈何倚毗之益專?當休戚之與同,何進退之是決?因一時之微恙,再辭亦非所期,無缺去之小嫌,三遜不已太過,夙夜匪懈,雖缺榮衛之失和,年齡未衰,猶宜明數字缺惟臣子事君之義,固當有始而有終。此下缺以上燼餘,朝報參錄
上在昌德宮。停常參·經筵。
下直,京畿水使具文治。
謝恩,右尹姜栢年。
兵曹參議吳挺垣上疏曰,猝得中寒之症,僵臥直廬,全不省事,省記軍號,斷無成貼之路,中日習射,尤無强起之勢,乞賜遞改,以便公私事。入啓。答曰,省疏具悉。爾其勿辭,調理察職。
忠淸監司書目,堤川呈,以戶曹參判金徽辭職上疏上送事,啓。答曰,省疏具悉。卿其勿辭,從速上來。
京畿監司李慶徽辭職上疏。入啓。答曰,省疏具悉。卿其勿辭,從速察職。
府啓,內司奴婢事,朴敬祉事,陪從諸臣·醫官·內官賞加,及都承旨張善瀓新授加資,竝命還收事。同前答曰,毋庸瀆擾。
同副承旨吳始壽上疏曰,冒萬死敢陳煎迫之情勢,冀蒙恩遞,救護父病事。入啓。答曰,省疏具悉。爾其〈勿〉辭,救護父病。
政院啓曰,兵曹判書金佐明,受由在外,參判未差,參知李時術,累日陳疏,時未出肅,參議吳挺垣,方爲入直,而猝得寒疾,症勢極重,軍號省記,不能把筆成貼,至於中日習射,亦不得起動進參云。參知李時術,牌招替直,何如?傳曰,允。又啓曰,兵曹堂上,或在外,或未差,參議吳挺垣,方爲入直,而病勢極重,故參知李時術,啓請牌招矣。時術,又以家有痘患及身病,不進,他無變通之路,假參知差出,姑爲察任,何如?傳曰,允。又啓曰,都承旨張善瀓,左承旨金萬基,臺諫,方以加資還收論啓,故連日不爲仕進,右承旨李元禎,右副承旨閔維重,以病不進,廳中只有臣宇亨,同副承旨吳始壽矣。始壽,以其父病陳疏,不待下批,蒼黃出去,右承旨李元禎,右副承旨閔維重,當爲牌招替直,而拘於廳規,不敢直請,何以爲之?敢稟。傳曰,竝卽牌招,可也。
司諫李翊啓曰,臣以被斥於大臣之故,引避退待矣。昨者伏承召牌,不得不黽勉就職,而卽又伏見大臣箚辭,尤不勝瞿然之至。伊日大臣申救挺緯,仍有論人,必須至公無私,然後人心可服等語,則豈知大臣之意,只在於泛論,不爲臣身而發,一如箚中所云哉?至於近日之事,多有不公云者,大臣以爲,初無是言,則無乃入侍之臣,有所聽瑩而傳之失眞耶?其曰大臣·臺閣是非之際,互相可否,自是美事云者,誠是至當之論也。臣之前避所云,誠所以明是非而相可否也,而乃謂之急於相攻,不忍相濟之義云,則實非臣意慮之所及,而亦恐有妨於大臣虛受之量也。臣又被大臣之斥,決難抗顔更出,請命遞斥臣職。答曰,勿辭,退待物論。
院啓,溫泉陪從諸臣,及醫官·內官賞加還收事,都承旨張善瀓新授加資改正事。措語見上引嫌而退,當初被斥,出於意外,前日之避辭,非有深意,而大臣箚中,旣曰泛論,又云初無是言,則尤無可避之嫌。請司諫李翊出仕。答曰,不允。出仕事,依啓。以上朝報
有政,以尹坰爲繕工假監役。
上在昌德宮。停常參·經筵。
京畿監司書目,楊州呈,以兵曹判書金佐明上疏上送事,啓。答曰,省疏具悉卿懇。卿其安心勿辭,從速上來,俾無久曠於兵之任。
夜二更至五更,黑雲一道如氣,起自東方,直指坤方,長竟天,廣尺許,良久乃滅。
謝恩,林川郡守朴世基,恩津縣監尹世章。
政院啓曰,今當軍政,而兵曹判書金佐明在外,參判未差,參議吳挺緯,身病猝重,自直廬陳疏而去,參知李時術,亦以身病之外,又有拘忌,不得仕進,不得開政,而事異常規,合有變通之道,吏批先爲開政,參判卽爲差出,牌招肅拜,仍令開政,何如?傳曰,允。
都承旨張善瀓,兵曹參判除授。
左議政洪命夏箚子曰,賤疾猝劇,勢難供職,懇乞遞免,以便公私事。入啓。答曰,省疏具悉卿懇。予意已竭於前後之批,卿辭故至於此,須勿控辭,速出論道,以存體面,以副如渴之望。
司諫李翊就職。
傳曰,貞正翁主祿捧限三年仍給事,分付該曹。
承文院官員,以都提調意啓曰,權知副正字申晸·李寅煥·柳垕·安泰·成虎徵·成瑨·沈極,俱在罷散中,依前例隷官啓下付軍職,冠帶常仕,何如?傳曰,允。
院啓,溫泉陪從藥房提調外,諸臣,及醫官·內官賞加,竝還收事。同前前啓,張善瀓改正事,停啓。
府啓,內司奴婢事,朴敬祉拿問事,溫泉陪從藥房提調外,諸臣及醫官·內官賞加還收事。同前新除授掌令尹文擧,時在忠淸道尼山地,執義洪柱三,時在忠州地,請竝斯速乘馹上來事,下諭。前啓,張善瀓加資還收事,停啓。
答府曰,不允。拿問事及下諭事,依啓。末端事,已諭予意,亟停勿煩。
答院曰,已諭於憲府之啓,終無允從之理,亟停勿煩。
校理尹深,副修撰李程,牌招肅拜。以上朝報
有政,以李端錫爲兵曹正郞,李慶億爲吏曹參判,朴世堅爲司䆃正,權讓爲兵曹佐郞,李基稷爲燕歧縣監,沈攸爲掌令,李彦哲爲司䆃主簿,尹深爲校理,李東溟爲軍資正,李殷相爲左尹,李程爲副修撰,尹文擧爲大司憲,白弘績爲孝陵參奉,李正英爲都承旨,任座爲尙衣正,洪柱三爲執義。金夏鉉爲黃澗縣監,洪柱溟爲永東縣監。
上在昌德宮。停常參·經筵。
辰時,日有重暈,內暈有兩珥,暈上有冠,色內赤外靑。夜五更,流星出角星上,入南方天際,狀如拳,尾長三四〈尺〉許,色赤。
謝恩,護軍李枝馨,興平尉元夢鱗,京畿監司李慶徽,內資奉事趙相抃,承文副正字李宇鼎,兼司書李有相。
備忘記,靑平尉沈益顯敍用。
政院啓曰,統制使朴敬祉,旣有拿問之命,似當速出其代,政事,何以爲之?敢稟。傳曰,過齋戒後爲之。
傳曰,史官二員待命,騎馬六匹立之,宗廟各殿內摘奸。
府·院啓。以大祭齋戒,今日姑停。
都承旨李正英上疏曰,敢陳危迫之懇,冀蒙恩遞,以安微分事。以大祭齋戒,留政院。以上朝報
備邊司啓曰,咸鏡道內司奴婢身貢半減事,旣有成命,明禮等四宮奴婢,一體施行,而當初知會文書中,不爲明白擧論之故,本道監司閔鼎重,更爲稟報於本司矣。四宮奴婢,竝依內奴婢例施行事,分付,何如?答曰,允。
兵曹啓曰,統制使有闕,依近例,令備邊司議薦,何如?傳曰,允。以上備局謄錄
上在昌德宮。停常參·經筵。
下直,永平縣令朴元開,成歡察訪李厚德。
謝恩,軍資主簿李東溟,司䆃主簿李彦哲,黃澗縣監金夏鉉,永同縣監洪哲溟,左尹姜栢年,護軍金禹錫,直講金澄,淸風府使任有後。
吏曹參議尹鏶遞差。
左副承旨閔維重辭職上疏。入啓。遞差。
假注書李□□朝出使,代。申晸。
答都承旨李正英疏曰,省疏具悉。卿其勿辭,從速察職。
政院啓曰,本院位不齊,未有甚於近日,廳中只有臣宇亨及右副承旨李元禎,出納之地,事多苟簡,今政新差承旨二員,下批後牌招,何如?傳曰,允。
院啓曰,諸臣賞加之論,兩司之爭執,蓋在於重賞爵而申公議也。今承聖批,以斷無允從之理爲敎,臣等竊不勝閔鬱焉。請藥房提調外,諸臣及醫官·內官賞加還收事,同前答曰,已諭,毋煩。
府啓曰,內司奴婢事,溫泉陪從藥房提調外,諸臣及醫官·內官賞加還收事。同前答曰,已諭,毋煩。
謝恩,右承旨金禹錫,左副承旨李元禎,同副承旨李翊。
兵曹參知金益炅,牌招肅拜。以上朝報
有政,以李程爲司諫,以李元龜爲禁府都事,金禹錫·李翊爲承旨,李伯麟爲開城經歷,崔攸之爲校理,張善瀓爲軍器提調,金益炅爲兵曹參議,鄭時元爲濬源殿參奉,趙門赫爲中部主簿,洪錫箕爲舒川郡守,閔維重爲吏曹參議,黃沇爲漢城判官,呂聖齊爲副應校。
上在昌德宮。停常參·經筵。
夜一更,月暈,暈下有履,色內赤外靑,白虹貫月。二更,月暈。
謝恩,護軍元相翊,兵曹正郞李端錫,漢城判官黃玧,禁府都事李元龜,中部主簿趙門赫,漢城庶尹權順昌。
京畿監司書目,楊州呈,以弘文提學李殷相辭職上疏上送事,啓。答曰,省疏具悉。卿其勿辭,從速上來察職。
藥房啓曰,伏未審夜來,聖體,若何?答曰,知道。眼候赤澁之候,久未差愈,欲爲受鍼,議啓。再啓曰,伏承問安之批,以眼候赤澁,久未差愈,欲爲受鍼爲敎,臣不勝驚慮之至。卽與鄭後啓及鍼醫相議,皆以爲,眼候若不至於大數字缺數似難輕議,受鍼姑先數字缺。答曰,知道。
原襄監司書目,道內各邑染病,方痛,二百四十四名,死亡,十二名事。
慶尙監司書目,善山呈,以雌牛生雛,一體兩頭,生而卽斃事。
假注書柳尙運改差,代安如石。
假注書申晸改差,代鄭維嶽。
政院啓曰,統制使朴敬祉拿來事,命下矣。依近例新統制使交代後拿來之意,分付,何如?傳曰,允。
禮曹啓曰,王世子冊禮告祭,依辛卯謄錄,宗廟·社稷設行事,已爲擇日,啓下矣。取考乙酉謄錄,則永寧殿,亦行告祭,辛卯,只行於廟·社,未解其由,而旣有乙酉已行之禮,永寧殿,似當一體設行,敢稟。傳曰,依爲之。
入診時,仍爲受鍼。其時,仍傳敎領議政入侍。
大殿受鍼後,藥房·政院·玉堂·二品以上·六曹問安。答曰,知道。
吏曹參判李慶億上疏曰,敢陳危迫之悃,新授職名,乞賜鐫改,以幸公私事。入啓。答曰,省疏具悉。卿其勿辭,從速察職。
掌令朴增輝,持平趙聖輔啓曰,兵曹參判張善瀓,前任都承旨時,遽加格外之資,殊涉過當,臣等方請還收,而頃日之政,移授他職,臣等妄料特命超擢,不無前例,且與因坐次陞資者,稍似有間,故相議停啓矣。今聞物議,皆以率爾停論爲非,臣等昏謬之失著矣,何敢一刻冒居?請命遞斥臣等之職。答曰,勿辭,退待物論。
獻納李□□,正言魚□□啓曰,頃以兵曹參判張善瀓,前任都承旨時,加資還收事,有所論啓,而及至移授他職後,則其與因坐次陞資,稍似有間,故相議停啓矣。今間物議,皆以遽停爲非,臣等率爾之失著矣。何可晏然仍冒?請命遞斥臣等之職。答曰,勿辭,退待物論。
司諫李厚啓曰,臣忝在憲職時,同僚,以都承旨張善瀓移授兵曹參判加資還收事,似當停啓之意,書問於臣,臣亦以可停答送矣。今聞物議皆以爲非,而同僚及憲官,竝爲引避,率爾停啓之失,與同僚無異,何敢晏然仍冒?請命遞斥臣職。答曰,勿辭,退待物論。以上朝報
上在昌德宮。停常參·經筵。
謝恩,都承旨李正英,統制使李枝馨,翊贊鄭儋。
兵曹參議李時術呈辭。遞差。
大殿,政院·玉堂問安。答曰,知道。
正言鄭□□啓曰,今此賞加還收之論,臣有應避之嫌,不爲聠名,雖曰近例,以是見遞,亦有可證,處置請出,出於意外,臣所當更爲擧此卽避,而非但瀆擾是懼,適於此際,賤疾亦重,冒呈辭單,見阻政院,蟄伏累日,狼狽罔措。今者兩司多官,以兵曹參判張善瀓加資還收之論,率爾停啓,引避退待,臣當處置,而旣已詣闕之後,不傳前啓,只爲處置,揆之事體,必無是理。臣前有當避不避之失,今有不敢處置之嫌,不可苟冒,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,過國忌後爲之。
領議政鄭太和,左議政洪命夏,謝恩使及陳奏使右議政許積,副使南龍翼,肅拜後引見。
受鍼後入侍時,上曰,近來外間頗不五六字缺侍衛諸臣入參人員,如有犯染之事,政院分付該曹,使之勿參,如禁軍儀仗奉持諸色軍人,亦令兵曹申飭,不爲犯染者,抄出以入,可也。
上曰,近來閭閻,多有拘忌之疾,大禮雖不可廢,而似難連日行禮於外庭,冊禮翌日,率百官陳賀時,世子則勿參事,儀註中改磨鍊,而朝謁二殿之禮,亦爲權停,可也。以上朝報
備邊司啓曰,會寧開市,今已完畢,令該院撰出咨文,付諸前頭使臣之行,何如?答曰,允。以上備局謄錄
上在昌德宮。停常參·經筵。
夜一更,月暈,入東井星。
謝恩,掌令沈攸,舒川郡守洪錫箕,孝陵參奉白弘績,永柔縣令崔時卨,翊衛權世經,咸安郡守元檝。
京畿監司書目,工曹判書□□□上疏上送事,啓。答曰,省疏具悉。卿其勿辭,從速上來。
大殿,政院·玉堂問安。答曰,知道。
藥房啓曰,伏未審夜間,聖體,若何,連日受鍼之後,眼候日漸差減乎?臣等不勝憂慮,敢來問安。且今日受鍼時刻,依前定,以巳正之意,竝此仰稟。答曰,知道。
政院啓曰,假注書鄭維嶽,時無職名,付軍職,冠帶常仕,何如?傳曰,允。
府前啓,以國忌齋戒,今明日姑停。
大殿受鍼後,藥房·政院·玉堂·二品以上·六曹問安。答曰,知道。
右議政許積箚子曰,更申榻前之懇,乞賜鐫免,仍治臣罪,以爲奉使無狀者之戒事。入啓。答曰,省箚具悉卿懇。噫,災異疊見,國事扤揑,人心不古,論議潰裂,朝廷之上,罔聞寅協,士夫之間,罔實是事,此誠何時,卿可就閑,受恩先朝,何忍棄予?而況曩日之事,誠出不幸,今日之擧,予已知之,此豈不能周旋之過也?多少說話,已詳於面諭之時,更於何誥?卿宜量哉。安心勿辭,速出論道,以快予望,以扶時艱。以上朝報
上在昌德宮。停常參·經筵。
謝恩,吏曹參議閔維重,開城經歷李儒麟。
大殿,政院·玉堂問安。答曰,知道。
大殿受鍼後,藥房·政院·玉堂·二品以上問安。答曰,知道。以上朝報
上在昌德宮。停常參·經筵。
下直,統制使李枝馨。
謝恩,司䆃主簿朴世堅。
禮曹判書鄭致和箚子曰,敢申前懇,兼帶判義禁·內局提調,竝乞遞免事。入啓。答曰,省箚具悉卿懇。已諭前例,不必爲嫌,內局提調之任,當勉副焉,安心勿辭察職。
大殿,玉堂問安。答曰,知道。
藥房啓曰,夜來天氣陰寒,伏未審此時,聖體,若何,眼候差減,益收其效乎?今日姑停受鍼,而臣等憂慮區區,敢來問安。答曰,知道。與昨無異矣。
禮曹啓,今此王世子冊禮時,世子所着空頂幘·七章服,付標,三殿朝謁,以權停,改付標以入,而冊禮儀註中,亦以雙臺髻·空頂幘·七章服,當付標,原儀註還下之意,敢啓。傳曰,知道。
政院啓曰,左承旨金萬基賞加下批之後,臺諫啓請還收,故不得行公已久。卽今臺啓,結末未易,而大禮已迫,承旨不可不備員,合有變通之道,敢此仰稟。傳曰,然則今姑改差。
府啓,內司奴婢事,溫泉陪從藥房提調外,諸臣及醫官·內官賞加還收事,同前爵賞,國家之公器,人主執此之柄,不可以私恩虛授,强拂公議也。兵曹參判張善瀓,因政院官序有礙,初授新資,旋又陞擢,謬恩再降,物情愈激,無名之賞,不次之寵,及於貴戚,近於衰世之政,有累淸明之治,則抑私恩而伸公議,豈非聖明之美事乎?請還收兵曹參判張善瀓,新授加資及本職除授之命。答曰,不允。末端事,觀其措語,殊極驚駭,臣之事君,觸事生疑,則要非事君之體,輾轉相疑,則此豈爲治之道?誠極未安。
以大司諫洪□□辭狀,遞差。
謝恩,兵曹參議金益炅。
吏曹啓,臺諫有闕,政事,取稟。
掌令沈攸啓曰,臣恩深起謝,待罪言地,只欲事君無疑,遇事盡言,而伏承嚴旨,惶恐震越,置身無地。今此兵曹參判張善瀓,以貴戚之臣,前後特恩,一命二命,未協輿論之公,以旋停收資之啓,兩司多官,至於引嫌見遞,則臣之今日之請,亦循公議也。殿下至以觸事生疑,非事君之體爲敎,數行缺殿下疑臣太過,有此嚴敎,不能見信於君父,將何顔面,自列於臺閣乎?請命鐫削臣職。答曰,觀此避辭,尤可駭矣。一命二命之說,誠不知其意之所在也。勿辭。以上朝報
有政,以李時術爲戶曹參議,權順元爲淸河縣監,安塾爲正言,朴長遠爲禮曹判書,尹起商爲長湍府使,李俊耉爲右承旨,李端錫爲持平,姜頊爲富平府使,宋時喆爲兵曹參議,洪受河爲京畿都事,鄭載嵩爲兵曹正郞,金澄爲獻納,李翊相爲兵曹正郞,申伉爲昌城府使,李日三爲金郊察訪,李延禎爲慶源府使,李晢爲洪陽縣監,李有相爲兼西學敎授,淸豐都正沃爲司饔副提調,李爲刑曹參議,李奎齡爲正言,靈春正涏爲司饔副提調,趙聖輔爲兵曹佐郞,李程爲修撰,金禹錫爲左承旨,金益炅爲兵曹參議,宋時喆爲參知,李垕爲司諫,閔光熽爲掌令。
備邊司啓曰,本司有司堂上趙復陽,病未行公,又有未差一窠,趙復陽,特減有司之任,吏曹參判李慶億,提調差下,參議閔維重,副提調差下,使之竝察有司之任,何如?傳曰,允。備邊司謄錄
上在昌德宮。停常參·經筵。
下直,柒谷府使權儔,咸安郡守元檝,林川郡守朴世基。
謝恩,修撰李程,正言安塾。
大殿,政院·玉堂問安。答曰,知道。
藥房啓曰,伏未審夜間,聖體,若何?眼候有減,比昨何如,受鍼,今日亦爲仍停乎?臣等憂慮區區,敢來問安。答曰,知道。受鍼,今日亦爲姑停,可也。
院啓曰,藥房提調外諸臣及醫官·內官賞加還收事。同前兵曹參判張善瀓,當初陞擢,出於政院位次之有礙,則兩司論執,公議是循,而殿下不賜允兪,旋又移授,有若好勝者然,物議之竝激,未必不由於此也。人君爵賞之道,貴愜輿望,如或一毫未盡,致有人言,則貽累聖德,爲如何哉?請還收兵曹參判張善瀓新授加資。新除授司諫李數行缺斯速乘馹上來事,下諭。答曰,不允。下諭事,依啓。觀此末端措語,未曉其用意之所在也。旣云移授,則好勝之說,抑〈何〉意也?然則爾難免反取好勝之名,豈可以爾之好勝,勒加於君父乎?誠極無據矣。
府啓,內寺奴婢事,藥房提調外,陪從諸臣及醫官·內官賞加還收事,兵曹參判張善瀓新授加資及本職還收事。同前引嫌而退,臺閣論事,一循公議,則還收之請,意在匡救,而嚴批遽下,至有生疑之敎,此豈聖朝優容言路之道?前論臺諫,實無可遞之嫌,請掌令沈攸出仕。答曰,不允。出仕事,依啓。以上朝報
上在昌德宮。停常參·經筵。
備邊司啓曰,義州囚崔善一處斬後,當有報知日期之擧,齎咨譯官一員,令該院極擇差出,回咨,亦令承文院撰出,何如?答曰,允。
又啓曰,崔善一盜買硝黃時,領相,朴有善·山伊等兩人,當初自義州押來,仍囚京獄矣。各杖一百,折責四十板,極邊定配事,旣在回咨,奉旨依議之中,令刑曹依此擧行,何如?答曰,允。
又啓曰,卽見義州府尹成後卨上送禮部正月初五日成貼咨文,則盜買硝黃崔善一,捧旨着卽處斬,具處斬日期,移文報部云云。發遣宣傳官,義州囚崔善一,卽爲處斬後,撥上報知,以爲回咨日字書塡之地,何如?答曰,允。以上備局謄錄
上在昌德宮。停常參·經筵。
義禁府啓曰,朴希閔議處公事,分揀事,判下矣。朴希閔放送之意,敢啓。傳曰,知道。以上禁府謄錄
上在昌德宮。停常參·經筵。
夜五更,月暈。
大殿,政院·玉堂問安。答曰,知道。
藥房啓曰,伏未審夜來,聖體,若何?連日受鍼,眼候差減之效,比前,何如?今日受鍼時刻,依數字缺巳正宜當,臣等不任憂慮,敢來問安,竝此仰稟。答曰,知道。
執義洪柱三,掌令閔光熽,持平李端錫啓曰,臣等昨夕,伏見正言安塾避嫌之批,直以依啓爲敎,臣等竊不勝慨然之至。凡國家之待臺臣,體貌有別,毋論避辭是非,處置立落,一時之公議數行缺臣於欲待朝日,亟上還收之請,而臣等所在,或處僻遠,簡通往復之際,政官已出交代矣。臣等處事,遲緩過不及,致令聖朝過中之擧,未卽收回,臣等之失,固無所逃。且本府方有承旨罷推還收之啓,而特下聖敎,亟出其代,不料臺議方張之日,有此無前之擧,此無非臣等俱以殘劣,參冒臺閣,不足有無之致,何敢晏然仍冒乎?請命遞斥臣等之職。答曰,勿辭,退待物論。以上朝報
有政,以李慶億爲掌苑提調,趙䃏爲正言,朴璿爲南部主簿,魚震翼爲咸平縣監,金德遠爲典籍,鄭繼胄爲承旨。
上在昌德宮。停常參·經筵。
夜一更,巽方南方西方,有氣如火光。
謝恩,都摠經歷權曦,金郊察訪李日三,五衛將元相,吏曹參判趙復陽,翊贊尹埰。
刑曹參判吳挺緯辭職上疏。入啓。答曰,省疏具悉。卿其勿辭,從速察職。
吏曹參議閔維重備局堂上辭免上疏。入啓。答曰,省疏具悉。爾其勿辭,從速察職。
忠淸監司書目,懷德呈,以贊善宋浚吉上疏上送事。公山呈,以進善尹宣擧上疏上送事。
大殿,政院·玉堂問安。答曰,知道。
藥房啓曰,近日寒氣稍解,伏未審此時,聖體,若何?眼候之減,比昨何如?臣等憂慮未弛,敢來問安。答曰,知道。與昨無異矣。
玉堂箚子曰,執義洪柱三,掌令閔光熽,持平李端錫,獻納金□□,掌令沈攸,竝命出仕事。入啓。答曰,依啓。
刑曹判書李慶億辭職上疏。入啓。答曰,省疏具悉。卿其勿辭,從速察職,俾無滯獄之患。
右議政許積箚子曰,冒萬死,更申危迫之懇,乞鐫臣職,仍治臣罪,以幸公私事。入啓。答曰,省箚具悉卿懇。已諭予意,更何多誥?卿其安心勿辭焉。
大王大妃殿·王大妃殿·中殿,政院伏聞內間有火災,臣等不勝驚駭,敢此問安。答曰,知道。
大殿,政院伏聞內間有火災,臣等不勝驚駭,敢此問安。答曰,無事。
四殿,玉堂問安。答曰,知道。以上朝報
上在昌德宮。停常參·經筵。
夜五更,月暈。
大王大妃殿·王大妃殿·中殿,藥房問安。答曰,知道。
大殿,政院·玉堂問安。答曰,知道。
藥房啓曰,夜來風雪大作,伏不審此時,聖體,若何?眼候比昨無異乎,受鍼仍爲停寢乎?臣等不勝憂慮,敢來問安,竝此仰稟。答曰,知道。今日受鍼,亦爲停止,可也。
獻納金澄,執義洪柱三,掌令閔光熽·沈攸,持平李端錫就職。
府啓,藥房提調外,陪從諸臣及醫官·內官賞加還收事,張善瀓新授加資及本職除授之命還收事。同前凡處置之際,避辭措語,刪其支蔓,只存緊語,乃是近規。臺官之依此刪節者,元無他意,而當該承旨,旣有簡通往復之事,則隨例捧入,亦豈有所失,而聖敎四五字缺先罷後推之命,瞻聆所及,莫不二字缺無乃本啓,有拂於聖心而有此激惱耶?殿下自卽祚以來,未嘗罪一言者,臣民莫不欽仰,以爲優容之德,前世所罕,而今者因一微細之事,至有過中之擧,此豈臣等所望於聖明者哉?請還收持平元萬里,前承旨金宇亨先罷後推之命。前啓內奴婢事,停啓。
明日王世子冊禮時,初嚴巳初四刻,二嚴巳正三刻,三嚴午初一刻,王世子出宮正時,巳正三刻。
院啓,藥房提調外,陪從諸臣及醫官·內官賞加還收事,張善瀓新授加資及本職除授之命還收事。同前持平元萬里之刪節避辭,旣有前規,承旨金宇亨之捧入臺章,亦出循例,則二臣之事,旣無所失,而殿下於此,不能恕諒,致疑於無疑之地,求過於無過之中,天威震疊,辭旨嚴峻,至有罷推之命,此豈群下所望於聖明者哉?沈攸避辭,旣經睿覽,又出朝報,則雖欲掩護,不可得也。數行書役,本非苦事,而告君慢忽,人臣大罪,則以此爲難,豈其情哉?殿下乃謂露其情態之敎,反覆細繹,而終有所未解也。朱子曰,聖人喜怒大公而順應,衆人之喜怒,自私而用智,今日群下,方以大公順應之道,望於殿下,而殿下乃未免於自私用智之病,三司爭之,大臣言之,而天聽漠然而不從,萬一有人,敢以小人之腹,窺測大聖人之心,謂殿下不快於還收之請,快摘細微,以爲罪案,則不知殿下,將何以自解乎?請忘怒觀理,平心靜究,還收持平元萬里,前承旨金宇享先罷後推之命。凡臺官·承旨罷遞數字缺爭執,則該曹不得稟政,數行缺該曹徑先稟政,而政院亦矇然啓達,旣違前例,亦關後弊。請吏曹當該堂上·郞廳及當該承旨推考。近來災異荐臻,國事多艱,進宴之禮,尙且停罷,而昨日永安尉洪柱元,因其二子登科,大設慶席,盛張聲樂,不自覺其未安,物情皆以爲不當,請永安尉洪柱元,從重推考。果川縣監南昌祖,爲人□劣,反委下吏,出米入米之際此下缺不得錄答曰,不允。推考事,依啓。以上朝報
上在昌德宮。停常參·經筵。
謝恩,戶曹參判金徽,兵曹佐郞柳遠。
大殿,政院·玉堂問安。答曰,知道。
藥房啓曰,伏未審夜來,聖候,若何,眼候比前益差乎?親臨冊禮屬前,今日大雪初晴,淑氣載回,而臣等憂慮區區,敢來問安。答曰,知道。無事。
政院啓曰,右副承旨鄭繼胄,以臺啓爲嫌,亦不出肅,當此大禮之日,本院之臣,不可不備員入侍,右副承旨鄭繼胄,卽爲牌招,何如?傳曰,允。
謝恩,右副承旨鄭繼胄。
午時,上御仁政殿,冊封王世子。巳末出宮,前一刻,上冕服赤舃,執玉圭,御仁政殿,承旨·史官及監察·通禮,先行拜禮於西庭訖,承旨·史官,出就仁和門外位。午時,上由仁和門,出御仁政殿,寶劍·別雲劍·諸侍衛將士,分立殿內,左右承旨·史官,入侍於殿內東西位,百官東西班列及儀仗等物,一依議註所載。內官傳上敎於都承旨李正英曰,吹螺赤,使缺出就於陛上缺面,可也。事變假注書鄭維岳,傳命,百官行四拜禮訖。世子着七章服,殘缺不可考上回乘輿。以上燼餘朝報參錄
上在昌德宮。停常參·經筵。
大殿,政院·玉堂問安。答曰,知道。
藥房都提調洪命夏,提調朴長遠,副提調李正英啓曰,伏不審夜間,聖體,若何?出御法殿,旣行冊封之禮,今又親臨。殘缺不得錄。
政院又啓曰,頒赦百官加爲之事,命下矣。某罪以下宥之乎?敢稟。傳曰,雜犯死罪以下竝宥。
又啓曰,今日陳賀擧動三嚴,以辰正三刻,啓下矣。敎書頒赦文字添入啓下後缺爲書寫,故時未完畢,而辰時已過,不得已嚴時刻缺差退之意,敢啓。傳曰,待敎書畢寫,嚴時刻入之,可也。
李翊,以刑曹言啓曰,冊禮都監,設於本曹,故推移於古兵曹矣。今則冊禮已過,還移本曹之意,敢啓。傳曰,知道。
李元禎,以禮曹言啓曰,王世子冊禮翌日,陳賀各道方物,諸道旣已封進,而其中濟州牧使·全羅左水使所封方物,未來到,殊甚非矣,竝推考,何如?傳曰,允。
又以禮曹言啓曰,當日陳賀正時,辰時推擇啓下矣。卽依敎書畢寫後,嚴時刻入之可也事傳敎,更巳·午間兩時,政院改付標以入,而王世子進謝箋吉時,次次退定於申時之意,敢啓。傳曰,知道。
李翊,以侍講院言啓曰,世子冊禮旣行之後,則例請書筵,而但上下番外,賓客,亦令輪入講學,以爲敎導之事,命下矣。賓客相見禮未行之前,不敢直請開筵,何以爲之?敢稟。傳曰,相見禮爲之後,開筵,可也。
執義洪柱三,掌令閔光熽,持平李端錫啓曰,溫泉陪從藥房提調外,諸臣及醫官·內官賞加還收事,兵曹參判張善瀓新授加資及本職除授之命還收事,持平元萬里,前承旨金宇亨罷推之命還收事。同前答曰,亟停,勿煩。
王若曰,得一人之元良,斯爲國本,正貳極之位號,幸繫人心。肆爲八域之同歡,庸敷十行而誕告。惟邦家儲嗣之早定,卽帝王纂承之遠圖,故審喩之方,周禮攸重,而豫建之計,漢史有稱。言念寡昧之身,忝守艱大之葉。承寧考燕翼之訓,貽厥孫謨,荷皇穹默佑之仁,錫以祚胤。咨汝元子,生有令姿,岐嶷天成,自知孝友之道,溫文日就,無煩保傅之功,學已通乎孝經,動必遵乎禮節。責重主鬯,籍甚仁聲之夙彰,年纔勝衣,儼然德器之可愛。旣臣庶之願戴,宜典冊之亟崇,爰畀繼體之尊,以副延頸之望。謳歌有屬,允協星重輝之祥,付託無憂,喜見日三朝之禮。玆誠宗社之大慶,奚但父子之私情?三代有道之長,實基於此,萬世無疆之福,其始自今。裕後光前,咸仰离明之繼照,擧斯加彼,寧靳解澤之旁流?自本月二十三日昧爽以前,除謀叛大逆·謀叛·子孫謀殺歐罵祖父母·父母·妻妾,謀殺夫·奴婢,謀殺主,謀故殺人,魘魅·蠱毒·關係國家綱常,贓汚·强竊盜雜外犯,死罪以下,徒流·付處·安置·充軍已至配所未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之,在官者,各加一資,資窮者,代加。於戱,丕顯丕承,敢忘忝祖之戒,竝生竝育,庶推及幼之慈,故玆敎示,想宜知悉。大提學金壽恒製進以上燼餘朝報參錄
政院啓曰,卽者備邊司郞廳,以領議政意來意,今日卽賓廳坐起日次,而陳賀相値,不得開坐云矣,敢啓。傳曰,知道。以上備局謄錄
上在昌德宮。停常參·經筵。
大殿,政院·玉堂問安。答曰,知道。
藥房都提調朴長遠,副提調李正英啓曰,伏未審夜來,聖體,若何,眼候益有差減之效乎?連日冒寒,親臨法殿,勞動玉體,此下五六行缺傳于李元禎曰,前後扈從有功勞人及淸白吏戰亡子孫各別收用事,言于兩銓。
吏批啓曰,平安都事李厚先,居在全州地,除授本職之後,以身病,送奴呈狀,而措辭題退,使之從速調理赴任矣。期限已過而尙不上來,雖未知病狀之如何,而事體殊甚未妥,不可一向等待,致有曠官之弊,平安都事李厚先,罷黜,依前定奪,准期不敍,何如?傳曰,允。
兵批啓曰,卽接武臣兼宣傳官廳文報,宣傳官李栢齡,則聞其父病危急,未及呈辭,上年十二月十七日下鄕,尙未還仕,李枓,則喘症極重,供職無路,不仕下鄕云,竝改差,何如?傳曰,允。
吏批,以李景沅爲尙衣主簿,李之哲爲司畜別提,具文濟爲淳昌縣監,宋錫福爲康翎縣監,沈玧爲伊川縣監,姜萬碩爲安東判官,朴振翰爲寶城郡守,元㯙爲昌樂察訪,李志雄爲刑曹正郞,金德遠爲刑曹佐郞,任義佰爲工曹參判,閔宗道爲平安都事。朴新胄爲遂安郡守,李彦哲爲陽智縣監,尹梅爲內資直長,朴相漢爲龍宮縣監,李爲金山郡守,洪柱三爲副修撰,鄭洙碩爲宗簿主簿,孫愚爲校書博士,李萬石爲尙瑞直長,李齊漢爲禮賓奉事,兪枋爲歸厚別提,李熽爲執義,宋挺濂爲機張縣監,柳宜河爲典牲奉事,洪柱文爲瓦署別提,洪萬衡爲文學,吳挺緯爲瓦署提調,韓鼎相爲義禁府都事,李恢爲忠勳都事,李文會爲儀賓都事,宋最爲慶安察訪,李䎘爲兼輔德,李克明爲掌苑別提,張羽瀛爲長興主簿,李蘅爲司贍主簿,洪柱文爲監察,趙汝耘爲繕工監役,金震龜爲造紙別提,盧希遠爲瓦署別檢,林時亮爲司圃別提,鄭維永爲歸厚別提,崔新憲爲兼養賢庫主簿,南夢賫·任相元·金德遠·金振元·洪處河·宋昌·朴贊·李東稷·李觀徵爲兼春秋,高進問爲定州敎養官,玄禹績爲司畜別提,南涑爲司䆃主簿,景時煥爲軍器主簿,李之哲爲司宰主簿,郭瑞翰爲兼引儀,具崟爲直講,鄭東燁爲典籍,沈橒爲瓦署別提,劉勳爲東部主簿,任義伯爲司贍提調,權迪爲刑曹佐郞,李慶爲知經筵,李爲兼引儀,鄭公奭爲繕工假監役,李思永爲禁府都事,金秋萬爲恭陵參奉,金宅三爲健元陵參奉,朴崇古·趙逢源爲司諫,洪碩普爲典設別撿,梁嶷爲司畜別提,金芨爲禮賓別提,高可觀爲慶基殿參奉,沈橒爲監察,金錫翼爲氷庫別檢,宋光洵爲禁府都事,許瑾爲假引儀,宋盤爲光陵參奉,李枟爲監察。此下數行缺
兵批,吳䎙爲副司正,崔俊男爲副司勇,趙銓爲部將,尹昌亨爲羽林衛將,李相勳爲訓鍊僉正,李己男爲南村召募別將,楊澳爲訓鍊主簿,柳坦然爲兼司僕將,崔廷弼爲西北萬戶,趙敬錫爲武兼,趙國均爲宣傳官,李俊傑爲加背梁萬戶,辛希遠爲昆陽召募別將,邊翼獻爲金烏山城召募別將,金汝海爲德萬洞權管,田應雨〈爲〉細川權管,王繼仁爲寶化堡權管,鄭昌周爲登公仇非權管,表善義爲舊乫坡地權管,李俊說爲彌串僉使,金汝德爲吾叉浦萬戶,白之玧爲梨洞權管,崔斗吉爲乾者介權管,陳智昌爲訓鍊主簿,徐仁一爲武兼,楊五擧·任命世爲部將,金瑀·柳瑞輝·金世翊·朴震瑞·李商霖·許晟·鄭㑛爲武兼,辛啓榮爲判中樞。金宗泌爲僉知,宋相曾爲龍津萬戶,金尙鍵爲守門將,李萬枝爲加里浦僉使。金得完爲龍媒萬戶,曺弘益爲都摠都事,金鎰爲訓鍊僉正,金得立爲伐登浦權管。徐忠繼爲從浦權管,鄭德謙爲訓鍊副正,趙敬錫·鄭台周爲訓鍊判官,李璟·朴希閔爲副司直,趙敏吉爲武兼,金南伯爲宣傳官,崔克誠·金以元·金忠烈·尹應進爲副護軍。此下三四行缺
吏曹參判趙復陽上疏,入啓。答曰,省疏具悉。卿其勿辭,調理察職。
掌令閔光熽,持平李端錫,所啓,溫泉陪從藥房提調外,諸臣及醫官·內官賞加還收事,兵曹參判張善瀓新除加資及本職除授之命還收事,持平元萬里,前承旨金宇亨先罷後推之命還收事。同前答曰,勿煩。
傳于李元禎曰,領·左相,不允批答。
領議政鄭太和身病初度呈辭。不允批答。王若曰,前秋强起,將謂誠意之有孚,大禮纔成,誰知辭退之已定?然觀歷代輔相之重,何嘗一時去就之輕,非無自安逸之心,蓋惟以社稷爲悅,受付托者,不得辭於中道,同休戚者,非可諉以在家。保奭告歸,元聖所以多誥,諸葛盡瘁,君子謂之至忠,是誠古賢與在與亡之義,豈若後世旅進旅退之爲?故予常誦此言,惟卿當盡是責,不意退休之請,乃當憂虞之辰,右揆纔還,幸台司之無缺,前事得釋。實予心之所望,言敷腎腸,詎忘面諭之初意,手失左右。此下殘缺
左議政洪命夏缺呈辭。不允批答。王若曰,夫人臣事君之道,固有常倫,爲國家盡瘁之忠,亦在時世,故君子出處之當審,況大臣進退之奚輕?知卿義理之心,雖有所執,目今艱危之甚,誰與共謀?累刳陳情,諭至意者非一,三接勤敎,謂遐心之可回,値寡躬調攝之時,每念藥房之早詣,授元子保傅之任,尤喜大禮之來參,玆予注意之方深,今卿引疾之何遽?嗟,國事有難言者,顧時勢故莫念夫,惟君臣一體之間,恐失左右之手,當前後密運之際,貴知上下之心,幸倚毗之猶專,愜所願矣,縱憂虞之未弭,豈尤人哉?念卿以社稷臣,與予有休戚義。操淸愼皎潔之行,何但質之神明?任經綸輔相之功,儼然國之元老,仰成要全於終始,獨善詎合於退休,舍卿峻望而士林誰依?非曰達識則邦政孰決,顧予寡德,雖不足與有爲,追念先朝,詎無意於圖報?精神尙旺,正宜入告謀猷,筋力未衰,何難坐運經濟?少改若浼之志,用副如渴之誠,須思古名臣之風,不在潔身之義。益勉眞宰物之業,以竭徇國之忱。卿毋複辭,予亦多誥,所辭宜不允,故玆敎示,想宜知悉。知製敎金益□製進以上燼餘
上在昌德宮。停常參·經筵。
夜三更,流星出句陳星下,入華蓋星上,狀如拳,尾長三四尺許,色赤。
下直,長湍府使尹起商,舒川郡守洪錫箕,定山縣監蔡時龜。
李元禎,以侍講院言啓曰,新除授輔德□攸之,時在全羅道南原地,書筵入番事緊,請斯速乘馹上來事,下諭。傳曰,允。
又以禮曹言啓曰,弘文館啓辭,前日召對時,小學諺解校正後,往質於在外儒臣事,曾已命下矣。初卷旣已畢校,似當爲先往質,令該曹稟處,何如?傳曰,允事,傳敎矣。小學諺解校正初卷,本曹郞廳齎持,往質于在外儒臣處後,令弘文館更爲稟處,何如?傳曰,允。
李翊,以冊禮都監言啓曰,都監儀軌修正郞廳,禮曹佐郞李元祿,差出,啓下矣。卽者李元祿呈狀,本以未經疫之人,近日重得寒疾,累日苦劇,旬月之間,勢難察任云。李元祿病勢如此,而儀軌修正,一日爲急,卽以改差,以禮曹正郞韓井一,差下察任之意,敢啓。傳曰,知道。
又以戶曹言啓曰,各道年終錢穀會計,例於翌年正月二十五日修正入啓,而全羅·咸鏡兩道及江華會計成冊,尙不上送,以致御覽會計,不得修正於限內,事甚稽緩。全羅監司洪處厚,咸鏡監司閔鼎重,江華留守徐必遠,竝推考,御覽會計,待其成冊上來之後,修啓之意,敢啓。傳曰,知道。
掌令閔光熽,持平李端錫所啓,溫泉陪從藥房提調外,諸臣及醫官·內官賞加還收事,兵曹參判張善瀓新授加資及本職除授之命還收事,持平元萬里,前承旨金宇亨先罷後推之命還收事。同前答曰,不允。
獻納金澄所啓,前啓殘缺不得入錄果川縣監南昌祖,爲人數字缺糶糴之際,不卞尺文之有無,徭役之間,不計民戶之殘盛,吏緣爲奸,弊端甚多,娼妾用事,交通內外,官屬之妻,出入衙中,政令紊亂,民不支堪,一境之內,怨聲騰播,此非遠外風聞之比也。不可使一日在職,以益民害,請果川縣監南昌祖罷職。答曰,不允。
領議政鄭太和再度呈辭。傳于李翊曰,不允批答。
左議政洪命夏再度呈辭。傳于李翊曰,不允批答。
都承旨李正英初度呈辭。傳于李翊曰,勿辭,從速察職。
禮曹判書朴長遠初度呈辭。傳于李翊曰,勿辭,從速察職。以上朝報燼餘參錄
上在昌德宮。停常參·經筵。
昧爽,流星出天中,入乾方天際,狀如盆,尾長三四尺許,色白。
李翊,以禮曹言啓曰,王世子冊禮旣行,此宗社臣民莫大之慶也。設科取士,四方同慶,乃是祖宗朝已行之事,今當依例擧行,取考謄錄,則乙酉年·別試規矩,分京外,試取六百,初場賦·表具篇,終場策問,除講經。辛卯年別試,則初場論·表具篇,終場策問,咸聚京中,分三所,各所二百人,除講經試取,而乙酉年則合二慶,辛卯年則合七處設行。今此別試,與兩年例有間,規矩依何年爲定乎?科擧事重,自該曹不敢擅便,議大臣定奪,何如?傳曰,允。
掌令閔光熽,持平李端錫啓曰,臣等頃者肅謝之日,連啓兵曹參判張善瀓新資及本職還收之請,而前啓措語,略加刪減,蓋前啓不必盡仍其舊,隨其所見,或添或減,自是通行之規,故臣等率爾減去矣。今始聞之,則物議以爲,發論同僚,時在其職,而不相通議,遽變其辭,有乖臺體,至有相規之議,臣等何敢晏然仍冒乎?請命遞斥臣等之職。答曰,勿辭。
政院啓曰,掌令閔光熽,持平李端錫,再啓煩瀆,退待物論矣。傳曰,知道。
獻納金澄所啓,溫泉陪從藥房提調外,諸臣及醫官·內官賞加還收事,果川縣監南昌祖罷職事。同前答曰,不允。
執義李䎘所啓,溫泉陪從藥房提調外,諸臣及醫官·內官賞加還收事。同前掌令閔光熽,持平李端錫,以臣等頃者肅謝之日,連啓兵曹參判張善瀓新資及本職還收之請,而前啓措語,略加刪減,蓋前啓不必盡仍其舊,隨其所見,或添或減,自是通行之規,故臣等率爾減去矣。今始聞之,則物議以爲,發論同僚,時在其職,而不相通議,遽變其辭,有乖臺體,至有相規之議,臣等何敢晏然仍冒乎?引嫌而退,不待發論,同僚設前啓措語,有乖臺體,勢難仍在。請掌令閔光熽,持平李端錫。以下缺答曰,不允。處置事。以下缺
領議政鄭太和身病再度呈辭。不允批答。
王若曰,殘缺不可考器宇宏遠,度量淵深,四世五公,漢名臣之四字缺一節,韓執政之忠貞,大小之事悉咨,義同休戚,經綸之務爲任,身佩安危。惟際遇旣隆於曩時,而倚毗愈篤於今日。勤勞匪懈,足見憂世之忱,施設得宜,實二字缺國之手,是甚輔弼之去就,寔係朝野之重輕,使事二字缺方喜鼎軸之無缺,辭章繼至,俄驚巽志之莫回。想卿心或有所不安,顧時事罔知其攸處。左揆引疾,又當仰成之辰,前席無人,誰效協費之策?玄齡善謀,如晦善斷,所以相須,召伯請去,周公請留,宜思共濟。莫曰,誠意之淺薄,冀遵二字缺之丁寧,勿藥而瘳,自有神明之護,待子爲政,實勞跂望之懷,豈容袖手而旁觀?惟當鞠躬而盡瘁。於戱,瞻喬岳之鎭物,我方期於收功,涉大川而無津,卿益勉於作楫。仰體至懇,亟斷來章。所辭宜不允,故玆敎示,想宜知悉。兵曹正郞知製敎李翊相製進
左議政洪命夏身病再度呈辭。不允批答。
王若曰,鼎席一空,卿何不諒?巽辭再至,予欲無言,抑未深思,玆用多誥。惟卿,廊廟之具,柱石之姿,行誼素著於居家,名高一代,忠勤益篤於爲國,眷隆三朝。器宇宏深,裵晉公之宿望,區畫懸合,房玄齡之善謀。方切注意於安危,故遽決計於去就,卿年不及於缺矣,退非其時,國事若是乎殆哉?試觀今日,天災二字缺仁愛之誡若是,歲飢民窮,殿屎之難方極,六七行缺。於戱,巨川作舟楫,實籍利涉之功,大厦支棟樑,庶免顚隮之患。勉副虛佇,無過撝謙。所辭宜不允,故玆敎示,想宜知悉。弘文館副應敎知製敎沈梓製進
行都承旨李正英疏曰,伏以,臣無一能可取,有百病宜退,無能之狀,已著於外內之試,不待自定而明矣。至於狗馬之病,宸嚴之下,不敢盡達,曾於辭疏,只陳其槪,適當其時,冊禮已迫,分義所在,黽勉卽出,未過一旬,所患諸症俱劇,而其中痰病尤重。大禮之日,趨蹌於咫尺殿內,其呼吸喘急,頃刻若絶之狀,不但同僚之所共悶,聖明亦必下燭矣。得免顚仆雖幸,自此氣力已盡,退伏私室,寢食俱廢,勢難更起,冒呈辭單,勿辭從速察職之命,出於例恩之外,臣非木石,豈不知感激惶恐,奔走供職之爲當,而第臣所患,如右所陳,雖欲耐疾冒恥,强起行公,不顧出納惟允之爲何事,以爲淸朝之羞數字缺可得也。況臣啓稟,事係該房,區區之懷,兼有所陳,七八行缺。伏乞,聖明亟命,遞臣摠管之任,俾專本職之務,不勝幸甚。臣無任惶懼祈懇之至,謹昧死以聞。答曰,省疏具悉。卿辭至此,摠管之任,當勉副焉。
右承旨李俊耉疏曰,伏以,庸陋小臣,濫荷洪造,屢叨近密,蔑效絲毫,惟當奔走服勞,以報萬一,是臣區區,而第臣落傷之症,已閱兩朔,尙未差瘳,左膝骨節,所傷尤重,伊時病狀,實無夙夜自力之望,而大禮已迫,不敢退伏,力疾供仕,漸至添劇,累施鍼剌,全無分〈?〉蹔或屈伸,痛不堪忍。諸醫皆以爲,骨節剌痛之症,非但落傷所祟,濕痰凝結,乘時作孼之致,尤宜趁速鍼灸,以防成腫之漸云,此實僚友之所共目見聞知者也。昨自直廬,扶曳還家,一夜之間,痛勢轉急,脚節堅浮,筋骸如割,僵仆叫苦,轉側須人,雖欲忍死起動,其勢末由。不意嚴召,遽降此際,而病勢至此,終未祗赴,顧臣分義,罪合萬殞。伏乞,聖明俯諒危懇,鐫臣職名,仍治〈?〉罪以便公私,千萬幸甚。臣無任兢惶悶迫之至,謹昧死以聞。踏啓字。以上燼餘朝報參錄
上在昌德宮。停常參·經筵。
卯時,日有右珥。夜一更,流星出軒轅星下,入東方天際,狀如鉢,尾長三四尺許,色赤。
下直,富平府使姜頊,交河縣監吳始益。
吏曹啓曰,判書金壽恒,呈辭受由,參判趙復陽,病不來,小臣獨政未安,何以爲之?敢稟。傳曰,只出緊任。
李正英啓曰,守令差出,未署經者已多,今日亦將爲大政,而大司諫李廷夔,在外陳疏辭職,司諫李垕,方在前任之所,正言李奎齡,疏批未下,正言趙䃏,家有拘忌之疾,陳疏連日到院,而不能捧入,無故行公者,只有獻納金澄。諫院備員,開坐署經,未有其期,外方人馬留京之弊,不可不慮,合有變通之道,況李奎齡之疏意,在進言遣辭之際,雖或有所未盡,亦宜優容,而久靳批報,揆諸事體,亦甚未安。區區所懷,不敢不達,竝此仰稟。傳曰,知道。趙䃏,今始改差,可也。
傳于李元禎曰,領·左相三度呈辭,不允批〈答〉。
吏批啓曰,新除授淳昌郡守具文濟,與本郡前郡守金天錫,爲妻三寸叔母夫,交承之間,法當相避,而頃日政,臣曹未及致察,誤擬受點,不勝惶恐。淳昌郡守具文濟,改差,何如?傳曰,允。
平安監司書目,德川郡等,雪壓人命致死事。傳于李元禎曰,壓死人等,令本道恤缺擧行。
金禹錫·李元禎·鄭繼胄·李翊啓曰,今此正言李奎齡之疏,雖有引疾之語,末端陳其所懷,則與泛然辭疏有間,而殿下不賜批報,只踏啓字以下,奎齡所進之言,雖未有槪於聖心,職在臺閣,有懷必達,則在聖上優容之道,不當如是摧阻,以示厭薄之色,臣等待罪近密,區區所懷,敢此仰達。答曰,知道。
執義李熽啓,溫泉陪從藥房提調外,諸臣及醫官·內官賞加還收事。同前答曰,不允。
獻納金澄啓曰,溫泉陪從藥房提調外,諸臣及醫官·內官賞加還收事,果川縣監南昌祖罷職事。同前新除授淳昌郡守金之聲,雖有廉簡之稱,家在南原,與本郡接境,政令之間,必多貽害之端,請命遞差。答曰,不允。罷職事,依啓。
死罪臣尹宣擧疏曰,伏以,臣再申疏狀,祗竢譴罷,聖慈天覆,恩謝荐至,不允所辭,嚴召益勤,臣仰感俯慄,外慚內懼,實不知所以措躬也。臣曾於戊戌之春,猥以此職被徵,力辭經年,終未蒙許,臣欲暢感戀榮,趨應朝命,則疪賤微蹤,有靦天日,臣欲杜門塞竇,悶默待誅,則常刑不加,德音彌隆,臣於是自念,以爲躬詣天門,控訴危衷,以請死生之命,則世祿之分義少申,而逋慢之心跡可暴矣。一入都下,異恩愈渥,假以優賢之禮,特降賜對之敎,臣乃驚恐惶感,顚倒却走,至今回思,罪戾如山,無以自容於天壤之間矣。然臣此擧,非所以餙情矯俗,爲要名干譽之計,只欲白臣遭亂自廢,守死難變之實狀,冀免其分外非常之恩數也。雖進未得肅恩,退未得伏法,因仍轉輾,以至七八行缺垂統可繼之宏規,以基萬億年無疆之休,則聖神數字缺豈非東方千一之盛會也?臣旣未能祗命於先朝,一侍明數字缺筵,又未能進身於今日,欣覩歧嶷之表,受恩前後,報答無數字缺祝聖之誠,切切唯在此耳。伏乞,天地父母,諒臣覼縷之辭,出於血誠,憐臣痼廢之實,難責以常分,還收誤恩,許遂微缺使之得免於違傲之科,怵迫之臼,則朝廷亦無推排虛窠,應備文具之譏矣。今臣父子兄弟,竝被春僚之選,榮光溢門,擧世駭視,喪威疾病,人事乖誤,小大縮伏,莫能自振。辜負朝家罔極之恩,冀伸臣子常節之恭,臣當俶裝登道,待命於嘉石之下,而癃殘怯寒,末由遠涉畿外,力疾自載,拜疏監營,似此遷延,雖不足以少貰罪孽,而庶或自明其踧踖之私心,而抑臣又有皇恐之忱,朱子書節要宣賜之恩,竝及於微臣,此等頒式例有品限,未曾僭施於賤末者,而今玆得霑,特出格外,祗承感隕,反以爲訝。仍念臣身,少不知學,而犬馬之齒,已至衰落,精力消耗,疢疾恒存。雖蒙聖眷,惠以古人之書,更無自力於冊子工夫之望,徒然受此殊錫,罔知所以稱塞。唯當奉若控璧,著諸心胸,嘉與蒙學,共數行墨,庶以少裨小子有造之聖化,是臣仰酬君恩萬一之地也。惶感之極,不覺僭率,臣罪萬死,臣罪萬死。臣無任瞻天望闕戰灼屛營之至,謹昧死以聞。答曰,省疏具悉。爾其勿辭,從速上來。
刑曹判書李慶億疏曰,伏以,臣猥蒙恩擢,班序驟進二字缺就列方深踧踖,玆者兼帶經筵之命,復降意外,臣誠二字缺益無所措,竊念勸講之職,責任甚重,故自前遴揀,必及八行缺。無〈任〉兢惶戰灼之至,謹昧死以聞。答曰,省疏具悉。卿其安心勿辭。
右副賓客尹文擧疏曰,伏以,臣於千萬夢寐之外,四五字缺以臣爲世子侍講院右副賓客,使之乘馹上來,臣聞命,二字缺不知所措。臣廢伏垂死之狀,前後號籲,已不勝其煩瀆,而犬馬之齒,已踰六十,病日益困,氣日益微,卽今視息僅存,精神二字缺如此,而尙延一縷,臣實自怪。庶幾朝廷,曲賜哀憐,不以收召爲恩眷,而以棄置爲仁愛,俾得以涵濡聖澤,安意待盡,而分外除拜,每辱天書,至於書冊頒賜之典,亦與在朝夙夜之賢,均霑恩賜,辭謝無路,惶悚悶迫,常若隕于淵谷。況此賓客之任,極一時淸選,雖使臣身,元無疾病,備數行隊,尙不堪當此擬議,今何敢以牀簀餘氣,冒叨天寵也?終夜戰灼,蘄死不得,伏聞冊禮吉月已迫,豈容因一病臣,致有大僚之闕員?此實非所以尊重事而正體貌也。伏乞,天地父母,特命攸司,亟遞臣職,以重名器,以安微分,公私幸甚。臣無任瞻天望聖感泣祈懇之至,謹昧死以聞。答曰,省疏具悉。卿其勿辭上來。
原襄道生員崔淰等十一人疏曰,伏以,臣等僻居遐陬,懜無知識,而慕賢之誠,出自秉彝,近者內而館學諸生,外而諸道多士,皆以故文成公臣李珥,文簡公臣成渾從祀聖廟之請,守闕籲呼,非止一二,而聖批一向不許,臣等於斯,竊有所未解也。兩賢臣從祀之請,于今已及三朝矣。凡其學問之淵源,道德之醇正,不但館學諸生,已盡伏達,伏想以殿下之明聖,業已眞知灼見,臣等顧不敢數字缺牀之臨,而側聞聖上頃日答館學之批,每下勿煩之敎,終靳允許之音,士林以之而失望,公議以之而沮喪,七八行缺李埴等,繼以爲請,而至理皇淳祐元年,始下詔曰,五六字缺每觀論著,啓沃良多,二字缺從祀以亦崇奬之數字缺不以先朝之所未行爲嫌,後世亦不以理皇爲非,而史臣從而贊之,曰先儒重則吾道重,理皇之褒先儒,其審諸此歟?不識殿下以理皇此擧,爲不足法歟,程·朱之時,僞學之禁,酷矣,媢賢害正之徒,日益衆矣。至宋之季而猶未息焉,當淳祐之際,亦豈無一種邪說,謀所以沮撓者哉?理皇乃奮然行之,使吾道復明於世,而後世得知道德之尊者,理皇實有力焉。夫理皇之所擧,卽寧宗所未行之事,而先儒奬之,後世稱之,則豈以聖學之高明,其所表章之功,反有歉於理皇者哉?臣等於此,重爲之慨也。嗚呼,臣等所居之方,卽李珥生長往來之地也。其遺風餘馥,至今未泯,讀其書想其人,猶可興起於百世之下矣。至於成渾,則與李珥,結爲道義之交,切磋浸灌,竝武當時。古語曰,不見其人,見其友,正指此也。臣等徒懷尊慕,不量疏賤,裹足千里,來叫天閽。伏願,聖明深察兩賢臣道學之懿,俯念遠外多士之誠,匪出於應文,亟擧縟儀,以彰聖化,則豈但臣等之幸也?實斯文之幸也,國家之幸也。臣等〈無任〉激切屛營之至,謹昧死以聞。答曰,省疏具悉。已諭于館學儒生之批矣。
正言李奎齡疏曰,伏以,臣迂疏駑鈍,百無二字缺前後忝叨,絲毫蔑補,臣常愧懼。今此新除之命,又出夢寐之外,唯當感激隆恩,奔走供職,而第臣於七八日前,得外感內傷之病,痰火上升,嘔吐兼發,萬不見效,症勢愈劇,委身牀席,無望起動。卽今國有大慶,元子將膺冊命,凡在臣僚,孰不知駿奔班行,瞻望耿光,而臣之病勢如此,旬月之間,差復難期,旣不能出謝恩命,進參前頭大禮之日,亦難趨造於百僚之後,兢惶踧踖,若負罪戾,將不知置身之所。伏乞,聖慈俯軫危悃,亟遞臣職,以幸公私。且臣於病伏中,得見憲府啓辭之批,竊有不勝慨然於心者。臣聞昔在宣廟朝,以特旨拜沈義謙爲大司憲,其時諫官鄭熙績,於筵席進言曰,特旨不可用於外戚,宣廟勵聲下敎曰,只在其人之賢否,外戚何尤?執義辛應時繼進曰,熙績之言,是公論,殿下不可摧折大過,缺唯當時公論韙之,至今士夫間,傳以爲美談。夫義謙缺士類,見推於一時名流,且其特除,亦非陞擢,而時論如此,則今日臺啓之只循公議,而無他意於其間二字缺見矣。聖明固宜優容扶植之不暇,而反加。以下缺
以上燼餘朝報參錄
有政,以李元禎爲右承旨,沈世鼎爲左副承旨,趙聖輔爲正言,朴長遠爲大司憲。
上在昌德宮。停常參·經筵。
申時,日有左珥。
李元禎啓曰,小臣,誕日陳賀習儀進去,下直。傳曰,知道。
金禹錫以吏曹言啓曰,臺諫有闕,政事,何以爲之?敢稟。傳曰,明日爲之。
李元禎,以禮曹言啓曰,各陵抽栍摘奸,當爲發送,而纔經使臣之行,數字缺路夫馬之弊,亦不可不慮,今朔則姑不擧行之意,敢啓。傳曰,知道。
鄭繼胄,以侍講院言啓曰,王世子冊禮,宗廟展謁一款,姑爲權停事,命下矣。世子年歲幼沖,似難依古禮卽謁太廟,而但念受冊進箋等禮,旣行於大庭,則謁廟之禮,似不可獨爲權停。臣等取見辛卯年日記,則冊禮後廟見一款,該曹啓請,退行於翌年,蒙允之後,本院以經歲數字缺爲未安之意,啓稟,則以侍講院啓辭,實爲宜當爲敎,該曹以依本院啓辭施行,覆啓擧行矣。今此事勢,與辛卯年已行之例,雖似有間,而旣行冊禮之後,廟見莫重之禮經年權停,亦極未安,若待日氣和暖,擇吉擧行,勿過今年,則恐或便當,且謁廟之禮,前後四拜數字缺箋儀節無異,則卽今權停之敎,蓋慮閭家之不凈,若自闕內,直爲取路於太廟北門,或不無前例,請令禮官廣議于大臣,更爲稟定,何如?傳曰,允。
以工曹世子宮供上及所屬各處疾病家·內人·內官炭燒木磨鍊□目別單,傳于鄭繼胄曰,多有誤書處,又有誤磨鍊處,還出給,使之改入。
獻納金澄,啓請藥房提調外,陪從諸臣及醫官·內官賞加還收事,新除授淳昌郡守金之聲遞差事。同前答曰,不允。
府啓。殘缺
同副承旨臣李翊疏曰,庸陋如臣,謬蒙洪私,驟躋緋玉之班,濫膺喉舌之任,區區報效之忱,只在於鞭策駑鈍,奔走率職,以無負聖明知遇之恩,而不幸癃孱之質,遽纏狗馬之疾,宿患未祛,新恙復加,奄奄危喘,若將難支,而唯是一息未泯,不敢言病,僵仆直廬,倖冀少蘇,自昨夕症情猝劇,渾身寒掉,如負凝氷,夜深之後,寒氣暫上,熱勢極盛,頭臚如剖,眉稜俱痛,胸膈壅滯,食飮不下,有時氣塞,昏眩欲倒,不得已待其神思稍定,僅僅扶舁還家,而顧此積傷所發,差復難期,若其夙霄二字缺其路無由。如使臣之所患,少有自力之勢,則今臣陞擢,曾未浹月,豈敢一毫憚勞,以爲就閑自便之圖?七八行缺答曰,省疏具悉。爾其勿辭,從速察職。
行大司諫李廷夔疏曰,伏以,臣於頃者,濫叨不敢當之職任,情勢病勢,決難隨行,冒陳危懇,得蒙恩遞,天地生成之澤,至此尤大,私分小安,惶感冞切。第伏惟念,春宮冊禮,實是宗社莫大之慶,擧國臣民,莫不懽忻鼓舞,思覩盛儀,則臣雖得免所辭之職,而尙有軍銜在身,顧念分義,欲一趁參於大庭陳賀之班,以伸臣子情禮,豈非臣之至願,而臣母今年缺十八歲,自去秋,重患毒痢,委身牀席,今過半年,數字缺惡之症,有加無減,食不近口,藥未見效,氣息七八行缺跡阻班行,瞻望京闕,戀係徒切,臣罪至此。伏乞,天地父母,特諒臣情勢之危迫,亟許遞臣職,以重名器,以安微分,不勝幸甚。臣扶護病母,方寸已亂,抆淚二字缺言不知裁。臣無任煎迫祈懇之至,謹昧死以聞。答曰,省疏具悉。卿其勿辭,從速上來。
行大司憲朴長遠疏曰,伏以,臣頃忝銓任,重被臺彈,情勢狼狽,陳章控訴,幸蒙恩遞,退竢畢缺而除命荐降,周歷兩曹,驚感雖極,切不自安,旬月之間,罪積瘝曠,卽擬申懇,期於必遞,而特以冊禮臨迫,不得不黽勉進參之後,呈單請急,以冀矜許,庶得少安微分,而勿辭察職之敎,反下於格外,自惟何人,叨此殊眷?臣惶感踧踖,靡所容措,進退路窮,封疏未徹。適値藥房都·副提調,皆未行公,不得不扶曳病軀,僅參問安而退,不意玆者,又叨憲長之除,臣聞命感惕,愈不自安。固當銜恩祗謝,圖報涓埃,不敢更有所仰聒,而顧臣衰憒無狀,觸事顚錯,致速抨彈,自陷罪戾,而輒蒙寬貸,獲免譴罰,投閑置散,杜門循省,乃臣之分,今若忍耐復出,全沒廉隅,則臣之一身,雖不足恤,其奈笑罵何哉?唯貽辱淸朝之名器,是臣之所大懼也。其何敢彯纓缺綬,行呼唱入臺閣而任繩糾之責乎?雖以臣之所覩記,未有彈墨未乾,旋授淸官美職,如臣之爲者,臣之進退,於是焉決矣。豈但以所苦賤疾,不堪供劇而已哉?況値春宮冊禮旣完,中外臣民數字缺日,開筵勸講,一刻爲急,臣所兼帶賓客之任,數字缺敢將危懇,復呈一疏,而連日見却於政院,情勢七八行缺日暖無漸,脫著失宜,病加少愈,頭痛如碎。數字缺寢食癈素患於陞秩之中,前者臺臣之所以力爭,非但爲一時之僭賞,實慮日後之援例,而今玆賞典,歲以爲常,未免爲虛授虛受之歸,此公議之所以不愜於前而益激於後者也。請藥房提調外,諸臣及醫官·內官賞加還收。都承旨張善瀓,因一時座次之難便,還蒙陞資,已是格外,況左承旨金萬基,初授之加,方請還授,則張善瀓之仍授資級,尤爲無名,物情皆以爲過當,請都承旨張善瀓,新授加資改正。新除授大司諫洪□□時在京畿積城地,請斯速乘馹上來事,下諭。引嫌而退,不爲聯名,已成近例,別無可遞之事,請正言鄭□□出仕。答曰,不允。下諭事及出仕事,依啓。以上朝報
上在昌德宮。停常參·經筵。
有政。
吏批,判書金壽恒,呈辭受由,參判趙復陽病,參議閔維重進,左副承旨沈世鼎進。
兵批,判書金佐明呈辭,參判張善瀓未肅拜,參議金益旲進,參知宋時喆隷儀進,左承旨金禹錫進。
吏批,以李端錫爲正言,鄭華齊爲兵曹佐郞,沈栢爲果川縣監,趙䃏爲魚川察訪,李浣爲判義禁,李東老爲高山察訪,吳挺緯爲承旨,李晸爲高城郡守。
兵批,李正英爲副司直,李奎齡·趙䃏爲副司果,尹飛卿·李尙敬·呂聖齊·沈攸爲副護軍。
左議政洪命夏四度呈辭。傳于沈世鼎曰,安心調理。
沈世鼎,以司饔院官員,以監膳提調言啓曰,大殿誕日,全羅道所封各殿進上中,大王大妃殿生薑正果一斗內一升,大殿生薑正果一斗內五合,中宮殿生薑正果七升內一升二合,世子宮生薑正果五升內九合,俱以欠縮,殊涉可駭,當該封進官推考,莫重進上,旣爲如是,則陪來下人,亦難免其罪,陪持人,令本道從重治罪,何如?傳曰,允。
李翊,以禮曹言啓曰,曹啓辭,王世子數字缺相見禮服色,議大臣定奪事,草記,傳曰,依辛卯年二字缺冠禮前服色,爲之可也事,傳敎矣。取考尙衣院數字缺己丑年王世孫冊禮後,仍著空頂幘服色,則雅靑衮龍袍·水晶帶·墨靴子措備云。今此王世子相見禮服色,以空頂幘·雅靑衮龍袍·玉帶·黑靴子,磨鍊乎?敢此仰稟。傳曰,以雙童髻衮龍袍磨鍊,可也。
李翊,以禮曹言啓曰,以王世子冊封後別試,大臣收議公事中,右議政,雖病不收議,時無呈告之事,而混以呈辭書入,入啓之後,示臣草本,始覺其誤。莫重入啓公事,如是錯誤,不勝惶恐。當該郞廳,色吏所爲,俱極可駭,郞廳則推考,色吏令攸司囚禁治罪,何如?傳曰,依啓。當該郞廳,先罷後推。
執義李䎘,掌令朴增輝·申命圭,持平兪櫶·李夏,獻納金澄,正言趙聖輔啓曰,上年査問之時,殿下所以自當者,實出於憂念大臣之至意,而在大臣之道,則引咎自罪,以身擔當,可也。領議政鄭太和,左議政洪命夏二字缺能於聖上自當之際,以致罰責,獨侵於君父,揆以二字缺分義,其敢自安乎?請領議政鄭太和,左議政洪命夏數字缺今此陳奏使之回還也,大臣之罪,雖得淸脫,而徵金數字缺聖躬,此實前古所無之事也。奉使之臣,固當竭力七八行缺輿情莫慰。請陳奏上使許積,副使南龍翼罷職。無批答。
執義李䎘,掌令朴增輝·申命圭,持平兪櫶·李夏啓曰,請藥房提調外,陪從諸臣及醫官·內官賞加,竝命還收。同前答曰,不允。
獻納金澄·趙聖輔啓辭,請藥房提調外,陪從諸臣及醫官·內官賞加,一倂還收。同前答曰,不允。
鄭繼胄啓曰,數字缺論劾大臣之規則有之矣,只爲論遞之事,承旨數字缺事,命下矣。兩司於大臣,不得請推,而難於罷職者,則以論遞之時言矣。傳曰,古例不指的而定之耶事,命下矣。曾聞兩司於大臣,或論罷論遞,或改正之故,玆承下問二字缺有論遞之時爲啓矣。至於某時某人請遞之事,則倉卒之際,不能的知矣,敢啓。
備忘記,起頭缺有此駭惑之擧,領·左相論遞之擧,數字缺藉口之資,殊極驚愕。至於右相之事,尤有四五字缺我擔當之時,慮有今日之事,予亦已知有今日之事,數字缺之日後,有別諭之擧,有何罪名耶?中庸九經之義,敬大臣數字缺豈可以不能之罪,勒加而後,快於心哉?世道日降,俗習偸薄,數字缺厚禮義之風掃盡,同異迂怪之論盛長,恥言人過之說,數字缺責於此輩,聚群橫行之徒,何可置之於朝端,以答其缺哉?趙聖輔事,尤極痛駭。旣云缺避未久,不勝召牌,繼呈辭單,則昨夕今朝,便是分寸之間,其何汲汲出肅,曾於此事若是哉?此誠被堅執銳之輩,不可不別樣處置,執義李䎘,掌令朴增輝·申命圭,獻納金澄,持平兪櫶·李夏竄逐邊地,正言趙聖輔,極邊安置。
備忘記,凡大小之間,旣不得行公,又不得陳情者,必有所云云,而後例皆如此,故於昨者,因禮曹草記始終右相之不得行公,不得陳情之擧,問於政院,則敢以不敢一時陳情等語,塞〈責〉爲報。玆事事體重大,右相自處如此,則此非暗昧難知之事,蓋可見矣,放恣回啓,若是之甚乎?其欺君罔上之罪,不可不懲,左承旨金禹錫,右副承旨鄭繼胄,竝拿鞫以問。
備忘記,入直衛將李時省,假承旨差下。仍傳曰,假承旨入來之後,當下備忘記,假承旨催促入直。
李翊啓曰,伏見備忘記,左承旨金禹錫,右副承旨鄭繼胄,有竝拿鞫嚴問之命,臣不勝驚惑悚慄之至。禹錫,不但倉卒承問,不能詳悉,且但雖有云云之說,不可只擧傳聞,率爾陳達於未然之前,禹錫等之不能詳悉回啓,槪以此也,豈有一毫罔上之意而然哉?今若遽加以欺君之罪,則缺非稱情之律,臣待罪喉司,目見君上過中之擧,區區所懷,不敢不達。伏願,聖明特霽雷遽之威,還收左承旨金禹錫,右副承旨鄭繼胄拿鞫嚴問之命。傳曰,雖不得一一明言,渠何敢以不敢一時陳情等語,甘心欺罔數字缺誠極驚駭矣。爾乃敢曰,過中而有此云云。以下缺
備忘記,同副承旨李翊數字缺守愛護之心,循私之情,終無一言半辭數字缺命,其方命偃蹇之狀,誠極驚駭,先罷後推。
傳曰,謝恩使先來書啓。
傳曰,傳旨啓下後數字缺字卽入啓事,分付禁府。
副校理吳斗寅箚曰,伏以,四五字缺備忘記,有執義李䎘,掌令朴增輝·申命圭,持平兪櫶·李夏,獻納金澄,正言趙聖輔竄逐安置,承旨金禹錫·鄭繼胄拿鞫嚴問之命,臣不勝驚悚震駭之至。今者兩司諸臣,身居言地,徒懷激仰之忱,敢陳合啓之請,蓋以國家不幸,致有今日,大小輿情,莫不憤慨。今玆之論,只是上恃聖明,欲伸公議,而天威荐疊,嚴旨遽降,兩司諸臣,一竝竄逐,豈料聖明之世,有此無前過當之擧耶?且昨日政院數字缺對聖敎者,情非有隱,事則可怒,兩司多官,昨始數字缺論議之定,勢有未及聞者,而今乃一切繩之以欺罔數字缺之下,恐有未盡之情也。伏乞,聖明亟霽雷霆之威。以下缺以上燼餘
上在昌德宮。停常參·經筵。
宣祖大王忌辰齋戒,無事。
藥房提調朴長遠,副提調吳挺緯啓曰,數字缺春寒猶峭,伏未審聖體,若何?眼候今已快,數字缺不任憂慮,敢來問安。答曰,知道。以上燼餘
政院啓曰,備邊司郞廳來言,忠淸監司書狀,兵使春巡停止事,啓下本司矣。係是時急回啓之事,而相位空虛,他提調不得越例稟定,自政院啓稟云,何以爲之乎?敢稟。傳曰,上年秋巡爲之乎?問啓。
又啓曰,以備邊司忠淸兵使春巡停止與否稟處事,傳曰,上年秋巡爲之耶,聞啓事,命下矣。取考監司李敏迪狀啓,則兵使上年出巡,歲前纔還,一二月,似無更爲提檢之事,而春操又迫,春巡則似當停止云,不待問於該曹而可□上年秋巡已行矣,敢啓。傳曰,然則春巡姑令停止,可也。郞廳李昌儒校。郞廳金光緯書。
上在昌德宮。停常參·經筵。
宣祖大王忌辰。
藥房副提調吳挺緯啓曰,伏未審夜來,聖體,若何,眼候比昨加減,亦何如?臣不勝區區憂慮,敢來問安。答曰,知道。
沔川郡守黃世耉,差使員上來。
吳挺緯,以吏曹言啓曰,臺諫有闕,政事,取稟。
傳于李元禎曰,三公處,遣承旨敦諭。
李元禎啓曰,三公處,遣承旨敦諭事,命下矣。左副承旨沈世鼎,今當進去,而三公散在各處,右議政所住黑石村,則去京城二十里之程,往還之際,必未及城門之限,在家同僚,所當牌招入直,而都承旨吳挺緯外,無他現存之員,拘於院例,不敢請招,何以爲之?敢稟。傳曰,牌招入直。
諭領議政鄭太和,左議政洪命夏,嗚呼,盡瘁之忠,卿實無愧於古人,倚毗之誠,予不多讓於誼辭,而朝著之風習日下,世道之澆漓日甚,年少臺諫,務相矯激,聲罪右揆,而無掩同異之跡,竝擧二卿,而益售眩惑之計,致令右席一空,氣象愁慘,乃若顚覆之禍,憂畏之端,若越視秦,曾不掛意,此誠何等爻象,又是何等事機耶?當日之事,予所以自當者,獨運於心,不謀於人,此計一定,不趐確然,其可因卿執而有所撓奪乎?其言雖不足多辨,其漸亦不可不杜,故已將浮薄之徒,施以投異之罰,卿若以此介懷,不思蟠然改圖,則其如負三朝殊遇,何哉,其如誤國家大計,何哉?缺加念,予不多誥,須速還朝,毋負至望,故諭。
諭右議政許積,嗚呼,今日之事,尙何言哉?嘖言之初,缺勸予勿自擔當,卿言尙在予耳,卿之出疆,予缺事,別有所諭,予言卿必不忘,君臣之間,貴相知心,豈可以一時浮薄之論,有所疑阻哉?兩司多官,以奉使之臣,不爲力爭爲言,是非但不識予別諭之意,亦不知彼事勢也。又以張皇馳啓,歸功譯輩爲言,此又不識卿之本意也。卿之馳啓,只欲畢陳終始事情於君父之前,寧有一毫他意哉?卿之心事,予旣痛燭,予之誠意,卿豈不諒?是非之定,雖在予衷,輕妄之徒,已畀四裔,於卿何嫌,於卿何害?從速還朝,以副予如渴之望,故諭。以上燼餘
上在昌德宮。停常參·經筵。
左尹姜栢年,妻母歸葬事,忠州地出去。
下直,濬源殿參奉金時寶。
藥房副提調吳挺緯啓曰,伏未審夜來,聖體,若何,眼候,亦復何如?臣不勝區區憂慮,敢來問安。答曰,知道。時無加減。
傳于吳挺緯曰,政事,明日爲之。
傳于李元禎曰,史官一員待命,騎馬三匹立之,社稷祭所內摘奸。
沈世鼎啓曰,臣承命往諭于領議政鄭太和,左議政洪命夏,右議政許積,則領議政以爲,臣病伏之中,聞有合啓之發,數字缺伏竢命,旋聞兩司多官,竝被竄逐,緣臣致有聖朝如此之擧,直欲鑽地以入,而不可得也。豈料尙帶職名,復辱恩眷?至於特遣近侍,傳諭聖旨,臣驚惶震越,罔知所以爲對也。臣之罪犯輕重,廉恥有無,姑舍不論,老病已甚,未有更起爲人之望,加以數日來,又患左邊手足不仁之症,委頓牀席,末由運身,瞻望北闕,只自涕泣。左議政以爲,臣聞有公議之重發,不敢偃息於輦轂之下,扶病出城,一味惶蹙,不料嚴譴,不加負罪之臣,反及於兩司之官,臣罪益重,若無所容。千萬夢寐之外,特遣近侍,宣諭聖旨,臣誠隕越,罔知置身之所也。臺論至嚴,病喘如縷,瞻望宸極,只自感涕而已。右議政以爲,臣之種種罪戾,萬殞難贖,席藁城外,□竢重誅,不意近侍傳諭之擧,忽及負罪待刑之臣,此誠千古所未有所未聞之事。聖恩愈隆,臣罪愈大,驚惶震惕,五內分崩,惟願速死,以慰輿情,血泣之外,不知所達云矣。答曰,知道。
李元禎啓曰,大司憲一員,執義一員,掌令二員,持平二員未差,今日以監察茶時之意,敢啓。傳曰,知道。以上燼餘朝報參錄
上在昌德宮。停常參·經筵。
午時,日暈。
藥房副提調吳挺緯啓曰,春寒尙峭。聖體,若何?昨有眼患時無加減之敎,臣伏不勝區區憂慮,敢來問安。答曰,知道。
宋時哲啓曰,大司憲·執義·掌令二員,持平二員未差,今日以監察茶時之意,敢啓。傳曰,知道。
又啓曰,備邊司郞廳來言,今日賓廳坐起日次,而大臣有故,不得爲之意,敢啓。傳曰,知道。
有政。
吏批,判書金壽恒,參判趙復陽進,參議閔維重進,右承旨李元禎進。
兵批,判書金佐明,呈辭受由,參判張善瀓,未肅拜,參議金益炅病,參知宋時哲進,右承旨李元禎進。
政院啓曰,卽者藥房掌務官,以啓下藥材出庫事來言,而臣守廳,右承旨方在政廳,他無進去之員,不得已右承旨,暫往藥房,看出之意,敢啓。傳曰,知道。
吏批啓曰,臺諫竄逐命下之後,玉堂有還收之請,故本曹初不得稟政,再昨政院,以玉堂箚子,方爲留院,而竄謫人職名上,書以前字,宜速稟政,下吏又言,傳旨已下於本曹云,依例取稟矣。卽者臣等,來詣政廳,始聞竄謫傳旨,只下禁府,本曹則無捧傳旨之事,下吏誤傳,殊甚可駭。自本曹治罪,而臣等亦難免不察之失,不勝惶恐。凡政曹規例,雖庶官,必有遞罷傳旨,然後方得差,臺諫事體自別,不可無傳旨而直出其代,事異常規,何以爲之?敢稟。傳曰,旣被竄謫之罪,則應在奪告身之中,在謫所奪告身,而謂之不遞不罷,何也?欲避云云之說,敢以張皇文字,有所上聞,其意不美,當該堂上,從重推考,竝與就拿承旨,一時差出。
以李慶億爲大司憲,金益廉爲執義,李東老·沈攸爲掌令,朴純·安塾爲持平。崔逸爲獻納,李叔達·權斗樞爲正言,宋時哲爲承旨,李晸爲高城郡守。朴長遠爲刑曹判書,李正英爲刑曹參判,李時術爲承旨。
吳挺緯啓曰,近日僚員不齊,事多苟簡,今日政,差出承旨,竝牌招肅拜,使之察任,何如?傳曰,允。以上燼餘
上在昌德宮。停常參·經筵。
下直,延安縣監元萬春,永柔縣令崔時卨,陽智縣監李彦哲,德浦僉使李尙立。
藥房副提調吳挺緯啓曰,伏未審聖體,若何,眼候加減,復何如?臣伏不勝區區憂慮之至,敢來問安。答曰,知道。大王大妃殿,口傳問安。答曰,知道。王大妃殿問安。答曰,知道。大殿誕日,單子問安。答曰,知道。中殿問安。答曰,知道。世子宮問安。答曰,知道。
沈世鼎,以都摠府言啓曰,今日入直軍士,當爲中日習射,而大殿誕日相値,不得爲之之意,敢啓。傳曰,知道。
又以司僕寺官員,以提調意啓曰,京畿·忠淸·全羅·慶尙·原襄·咸鏡等六道所封誕日進上馬禾毛色,依例別單書入之意,敢啓。傳曰,知道。
正言李叔達啓曰,無狀小臣,百無一取,分外新命,謬加於久廢之餘,臣誠惶感,罔知所措。況臣不幸頃遭山訟,受人詆誣,無所不至。至於甲乙就辨之際,因呈狀時月日之誤書,未免訟官之鉤摘請罰,啓下京兆,時未究竟,臣之姓名,方在於訟牒中,則臣何敢自以爲是,而强顔臺席,玷辱名器乎?決不可一刻仍冒,亟命遞斥臣職。答曰,勿辭。
獻納崔逸啓曰,今此合啓之論,以大臣之不能力爭爲言,臣於此,竊有所瞿然者。當其査問之初,事之得失是非,苟有可言,其責專在兩司,豈獨大臣之擔當自罪者爲然哉?臣於伊時,忝居本職,目覩聖上之引以自當,而終無一言救正之擧,使臣知而不言,是爲臣不忠也,不知而不言,是全昧義理也。當此論議激發之日,臣將見正於人之不暇,何敢抗顔臺席,有所論列乎?請命遞斥臣職。答曰,勿辭。
行大司憲李慶億啓曰,頃以全義人金南吉叛奴推覆稽延事,該曹請推前後監司,而臣名亦在其中,未及結末,銓曹之擬臣於憲職,實是意外。臣又以年例歲首守令·邊將過限之故,應被推勘,揆以臺例,在所當遞,此下三四字燼缺近日以合啓事,天怒過震,至有數字缺一時竄逐之命,雷霆所及,無不摧壓。近臣·史官,相繼被罪,三司進對,遽使斥退,上下否隔,氣象慘沮,奈何聖明之世,有此擧措耶?當此之時,雖使公忠鯁直者,置之臺席,尙懼不能擧職,況如臣疲劣,其何能上格宸衷,下盡言責乎?以此以彼,決不敢一刻仍冒,請命遞斥臣職。答曰,勿辭。
正言權斗樞啓曰,臣本庸陋,百不如人,曾忝臺職,自取狼狽,公議之非,祗今愧懼。不意夢寐之外,復叨新命,惶感震越,益無所措。當此諸臣竄逐,臺閣索然之餘,匡救之策,固非如臣疲劣所可堪勝,況此合啓之論,今將連啓,而左議政洪命夏,卽臣妻同姓三寸叔母夫也。法有相避,不得聯名,臣何敢晏然仍冒?請命遞斥臣職。答曰,勿辭。
掌令李東老啓曰,兩司之官,以陳奏使以下請罷事,旣有所論,而書狀官孟胄瑞,卽臣之婚家也。在法應避,則臣於此論,不敢可否,勢難晏然在職,請命遞斥臣職。答曰,勿辭。
李元禎啓曰,正言李叔達,獻納崔逸,大司憲李慶億,正言權斗樞,掌令李東老,再啓煩瀆,退待物論矣。傳曰,知道。
執義金益廉,持平安塾啓曰,今此陪從賞加還收之請,兩司爭執已久,而兪音尙閟,此公議之所以兪往兪激,而不知止者也。雖以上年已行之例言之,當初加資之過濫者,因臺啓幾盡收回,至於整理使·兵房承旨,亦因自列之章,竝皆許免,則到今恩資之復加於是任者,抑何義歟?惟其未盡追還者御營及四五字缺加,則此一人之身,前後疊授,濫觴之譏,數字缺祖宗朝以來,溫泉之幸,非止一再,而曾未聞陪從諸臣,以此賞加,此豈非今日之所當法者乎?至於醫官·內官,設有微勞,尤不可以命德之器混授。請藥房提調外,陪從諸官醫〈官〉賞加,竝命還收。今日聖上之所遭,乃曾前所無之事,兩司之論,實是人心之所同然,而出於秉彝之天,以殿下之明聖,豈不洞察乎此哉?殿下之罪言官,雖以言官,將聖上自當之事,加於大臣之身爲駭,而獨不念群下之心,只欲尊吾君而扶國脈乎?殿下之意,雖出於惡其紛鬧,而行譴四出,尤煩遠外之聽聞,殿下之心,雖在於慰安大臣,而譴謫言官,反益大臣之不安,是何殿下不諒之至此也?深恐處置失當,士氣摧阻,群情拂鬱於下,而逆耳之言,罔或上聞,此豈聖朝之所宜有者哉?請霽雷霆之威,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。日者,因禮曹草記,下問政院之時,設令承旨,知右相不自安之由,安敢質言其所未發之事,回啓於君父之前乎?諒其情勢,實有可恕,請還收前承旨金禹錫·鄭繼胄拿鞫嚴問之命。前承旨李翊之所引嫌疑者,其勢固然,而各捧傳旨,亦難於新規之箚開而已,欲以數刻之遲延,而逞其私情,必無之理也。今此罷推之命,未免爲臆逆之歸,數行缺請還收前檢閱趙師錫罷職之命。答曰,不允。
執義金益廉,持平安塾啓曰,正言李叔達,獻納崔逸,行大司憲李慶億,正言權斗樞,掌令李東老,竝引嫌而退,名在啓下之訟,不可仍冒諫職,强引不當之嫌,未免苟且之歸,旣有推勘,在例應遞,法當相避,勢難可否。請正言李叔達,獻納崔逸,行大司憲李慶億,正言權斗樞,掌令李東老,竝命遞差。答曰,依啓。以上燼餘
上在昌德宮。停常參·經筵。
藥房副提調吳挺緯啓曰,伏未審春寒甚峭。聖體,若何,眼候加減,亦復何如?臣伏不勝區區憂慮,敢來問安。答曰,知道。
府前啓,請藥房都提調外,陪從諸臣及醫官·內官賞加,竝命還收事。同前答曰,不允。以上燼餘
上在昌德宮。停常參·經筵。
有政。
下直,白翎僉使黃應都,龍津萬戶宋相曾,呂島萬戶李處仁,龍媒萬戶金得完。
藥房副提調吳挺緯啓曰,夜來伏未審聖體,若何,眼候今已夬愈乎?臣伏不勝區區憂慮之至,敢來問安。答曰,知道。症候當言于醫官矣。
沈世鼎啓曰,卽刻吏曹下吏來言,判書陳疏入啓,參判·參議,俱以式暇不來,不得開政云。本曹堂上,若皆有故,則郞廳所當前期數字缺晩後,始爲來言,事極可駭。當該郞廳,從重推考,堂上雖式暇,竝牌招爲政,何如?傳曰,依啓。判書金壽恒,疏批已下,竝牌招開政,可也。
傳曰,前日則開政之時,若無進參之員,雖或式暇,亦爲入來矣。今則何以式暇爲言耶?問啓。沈世鼎啓曰,傳敎矣。招問本曹郞廳及該吏,則在前,只有堂上一員之時,則雖或式暇,無告于政院定奪之事矣。今則兩堂上,適俱値式暇,故使郞廳該吏,告于政院稟處云矣。
備忘記,近來朝廷不尊,體統大壞,誠可寒心。吏曹堂上,諉以式暇,終不開政,曾所未聞,若非朞功未成服前,何敢俱不入來乎?況參議,職在下官,尤無推諉之處,終亦不來,其偃蹇自尊之狀,誠極痛駭。參判趙復陽,姑先從重推考,參議閔維重,先罷後推。
吳挺緯啓曰,同副承旨李時術,以身病日久彌留,方在危劇之域,且家間拘忌之疾,尙未乾淨,病勢事勢,斷無出仕之望,陳疏到院,李時術病狀之危篤,同朝之所知也。況其拘忌之疾,亦未寢息,則勢不可出肅,元疏則不敢捧入,當此僚員不備之日,似當有變通之道,敢稟。傳曰,然則遞差。
吏批,判書金壽恒進,參判趙復陽陳疏,參議未差,右副承旨沈世鼎進。
兵批,判書金佐明陳疏,參判未肅拜,參議金益炅進,參知李俊耉未肅拜,右副承旨沈世鼎進。
以朴長遠爲大司憲,姜栢年爲大司諫,李東溟爲獻納,蘇斗山爲掌令,李端錫·申厚載爲正言,李慶億爲刑曹判書,李柙爲弼善,李時煜爲掌樂主簿,朴由東爲漢城庶尹,李之經爲部將。
執義金益廉,掌令沈攸,司諫李垕,持平安塾啓曰,上年査問之時,殿下所以自當者,實出於憂念大臣之至意,而在大臣之道,則引以自罪,以身擔當,可也。領議政鄭太和,左議政洪命夏等,不能力爭於聖上自當之際,以致罰數字缺於君父,揆以臣子分義,其敢自安乎?請領議政鄭太和,左議政洪命夏遞差,今此陳奏使之回還,大臣之罪,雖得淸脫,而徵金之罰,反歸聖躬,此實前古所無之事也。奉使之臣,固當竭力爭辨,不以累於吾君,可也。設或不濟,亦可無虧職責,而陳奏使許積等,已知大臣免罪之爲幸,而不知君父受罰之爲痛,張皇馳啓,歸功譯輩,此果何義哉?毋論勢之難易與事之成否,移臣下之罪,歸君父之身,而奉使之臣,終無一言而歸,則名分之乖舛,義理之傷損,亦復如何哉?且天下之事,眞無所不有,亦安知今日不爭之漸,爲異時無窮之憂乎?自有此事以來,上自搢紳,下至韋布,以及閭巷小民,莫不爲憤惋,而歸咎於奉使之人,亦可見天理人心之所同然者。今若置而不罪,則國體不尊,輿情莫慰,請上使許積,副使南龍翼,書狀官孟胄瑞罷職。
傳于沈世鼎曰,陳奏使先來譯官等書啓。
司諫李垕啓曰,諸臣賞加之請,兩司爭執已久,而聖明不諒,兪音尙閟,不勝閔鬱焉。藥房職在調護,因慶加恩,或有前例,環衛之任,有何特賞之功,而連陞二資,整理宣傳,亦無可紀之勞,而每增顯秩,是何聖明之輕施爵賞,强拂公議,一至此哉?醫官非有鍼藥之效技,內侍只是奔走而使令,則雖有微勣,自有他賞,尤不當竝論於超陞之中,前者臺臣之苦口力爭,非但爲一時之僭賞,實慮日後之援例,而今玆賞典,歲以爲常,未免爲虛授虛受之歸,此公議之所以不愜於前而益激於後也。請藥房提調外諸臣及醫官·內官賞加,一倂還收。
執義金益廉,掌令沈攸,持平安塾啓曰,請藥房提調外,陪從諸臣及醫官·內官賞加,竝命還收。同上答曰,不允。
合啓。答曰,予不允兪,毋事瀆擾。
院啓。答曰,不允。以上燼餘
政院啓曰,備邊司郞廳,以有司堂上意來言,慶尙監司,以統營合操時左水使,則自今春爲始,率其所屬,各自習操於其營前洋,一如每年秋操之例事狀啓,啓下本司,係是大段變通,而大臣皆有故,未卽回啓,春操之期在近,不可不急速定奪,以爲分付之地,須自本院稟定云,何以爲之?敢稟。傳曰,今春則姑令依舊例爲之,而更待大臣出仕,議定,可也。以上備局謄錄
上在昌德宮。停常參·經筵。
自辰時至未時,日暈。
夜一更二更,月暈。
下直,平安都事閔宗道。
藥房提調金壽恒,副提調吳挺緯啓曰,春寒未解,伏未審聖體,若何,眼候,亦復何如?去夜,伏聞齒痛之候猝劇,至於夜入醫官,臣等伏不勝驚慮之至。夜來亦一樣無減乎?詳知卽令症候,然後方可議藥,且今日受鍼與否,可以議定,爲先入診,何如?答曰,知道。症候已言于醫官。
又啓曰,卽因醫官等傳言,伏聞有外感頭痛數字缺受鍼,臣等伏不勝驚慮之至。退與鄭後啓等諸御醫商議,則皆以爲,九味羌活湯,加荊芥二錢,紫蘇葉·乾葛·黃連酒炒·山峗炒各一錢,連進三貼,而日再進,趁卽發散宜當云。此藥三貼,卽爲劑進之意,敢啓。答曰,知道。
吳挺緯,以吏曹言啓曰,承旨有闕,政事,取稟。
執義金益廉,司諫李垕,掌令沈攸,持平安塾啓曰,上年査問之時,殿下所以自當者,實出於憂慮大臣之至意,而在大臣之道,則引以自罪,以身擔當,可也。領議政鄭太和,左議政洪命夏等,不能力爭於聖上自當之際,以致罰責獨歸於君父,揆以臣子分義,其敢自安乎?請領議政鄭太和,左議政洪命夏遞差。今此陳奏使之回還也,大臣之罪,雖得淸脫,而徵金之罰,反歸聖躬,此實前古所無之事也。奉使之臣,固當竭力爭辨,不以累於吾君可也。設或不濟,亦可無負職責,而陳奏使許積等,只知大臣免罪之爲幸,不知君父受罰之爲痛,張皇馳啓,歸功譯輩,此果何義哉?毋論勢之難易與事之成否,移臣子之罪,歸君父之身,而奉使之臣,終無一言而歸,則名分之乖舛,義理之傷損,亦復何如哉?且天下之事,眞無所不有,亦安知今日不爭之漸,爲異時無窮之憂乎?自有此事以來,上自搢紳,下至韋布,以及閭巷小民,莫不爲國憤惋,而歸咎於奉使之人,亦可見天理人心之所同然者。今若置而不罪,則國體不尊,輿情莫慰,請上使許積,副使南龍翼,書狀官孟胄瑞罷職。答曰,勿爲瀆擾。
執義金益廉,掌令沈攸,持平安塾啓曰,今此陪從賞加還收之請,爭執已久,而兪音尙閟,此公議之所以愈往愈激,不知止者也。雖已上年已行之例言之,當初加資之過濫者,因臺啓幾盡收回,至於整理使·兵房承旨,亦因自列之章,竝皆許免,則到今恩資之復加於是任者,抑何義歟?惟其未盡退還者,御營及本兵,而今又復加,則此一人之身,前後疊授濫觴之譏,烏可免乎?自祖宗朝以來,溫泉之幸,非止一再,而曾未聞陪從之臣,以此加賞,此豈非今日之所當法者乎?至於醫官·內官,設有微勞,尤不以命德之器濫授。請藥房提調外,陪從諸臣及醫官·內官賞加,竝命還收。聖上之所遭,乃曾前所無之事,兩司之論,實是人心之所同然,而出於秉彝之天,以殿下之明聖,豈不洞察乎此,而竄逐言官之擧,遽出常情之外,臣等竊不勝慨然之至。殿下之意,雖以輕論大臣爲駭,而獨不念群下之心,只欲尊吾君而扶國脈乎?自國朝以來,兩司之論劾大臣,不可盡記。雖以近例言之,往甲申年間,兩司諸臣,論領議政金瑬,以遞差爲請,而仁祖大王,優容下批,不罪言官,想於其時,豈不知大臣之可敬,而蓋以言者之亦不可罪也。此豈非聖明之所當法者乎?今日殿下之盡逐言官,不但前所未有,況言官所執,名義至嚴,則不可以人主一時之威,有所撓奪,士氣之摧沮,輿情之拂鬱,正由於此。請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。上番記事之任,極嚴且秘,殿下之勿令記注之敎,誠出意外,前檢閱趙師錫,據例陳達,可謂不負職責,有何可罪之事乎?請還收趙師錫罷職之命。新除授掌令蘇斗山,時在全羅道益山地,請斯速乘馹上來事,下諭。答曰,不允。下諭事,依啓。
司諫李垕啓曰,諸臣賞加之請,兩司爭執已久,每以不允爲答,臣不勝悶鬱焉。藥房職在調護,因慶加恩,或有前例,至於環衛之任,有何特異之功,而連陞二資,整理·宣傳,亦無可記之勞,每增顯秩,是何聖明之輕施爵賞,强拂公議,一至此哉?醫官非有鍼藥之效技,內侍亦是奔走而使令,則雖有徵勣,自有他賞,尤不當竝論於超陞之中。前者臺臣之苦口力爭,非但爲一時之僭賞,實慮日後之援例,而今玆賞典,歲以爲常,未免爲虛授虛受之歸,此公議之所以不愜於前,而益激於後也。請藥房提調外,諸臣及醫官·內官賞加,一倂還收。兩司諸臣,以論劾三公,特下竄逐安置之命,臣聞來,不勝駭惑之至。臣之在外,今已四年,凡朝家大小事,豈未聞知,則臣於曩日之事,雖未得詳其顚末,而罰金之辱,終歸君父,國家羞恥,莫此爲甚。此正臣子沫血飮泣之處,無論中外遠近,莫不含痛而憤鬱,則人心所在,蓋可見矣。今此合啓之論,實是終始不可泯之公議,則有何他意於其間,而聖明不究其情,天怒太遽,言事諸臣,一時過嶺,不料聖明之世,有此近古所未有之過擧,臣中夜思之,不覺涕淚之涔涔也。惟臣所恃者,天地有包容之量,雷霆無竟日之怒。伏願,聖慈少霽嚴威,亟回天聽,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。政院回啓之時,在合啓未發之前,則右相自處之由,不敢直諫於啓辭中,揆以事理,在所容恕,究其本情,豈敢有欺罔之念哉?拿問之命,未免於移怒之歸,物情皆以爲過當。請還收左承旨金禹錫,右副承旨鄭繼胄拿鞫嚴問之命。兄弟嫌疑,在所當避,傳旨各捧,且無前例,則暫時差遲,有何愛護之情?缺以循私沮遏等語,勒加罪目,特下罷推之命,此非大聖人和平底氣像。請還收前承旨李翊先罷後推之命。新除授大司諫姜栢年,時在忠淸道忠州地,獻納李東溟,時在原襄道平昌郡,請竝斯速乘馹上來事,下諭。答曰,不允。下諭事,依啓。以上燼餘
上在昌德宮。停常參·經筵。
卯時,日有右珥。自辰時至未時,日暈。
夜一更,月暈,流星出巽方雲隙中,入南方天際,狀如鉢,尾長二三尺許,色白。二更,月暈。四更,黑雲一道如氣,起自東方,直指西方,長竟天,廣尺許,良久乃滅。
下直,洪陽縣監李晳,德川郡守李希曾,恩津縣監尹世章,昌原縣監韓汝尹,燕岐縣監李基稷。
藥房提調臣金壽恒,副提調臣吳挺緯啓曰,伏未審夜來,聖體調攝,若何,昨劑入九味羌活湯,再進之後,外感頭痛之候,果有發散之效乎?必須詳知症候加減,然後仍進前藥,或更議他藥,臣等終宵憂慮,敢來問安,竝此仰稟。答曰,知道。症候當言于醫官矣。
正言申厚載啓曰,兩司方論劾相臣,而右議政臣許積,卽臣之舅也。臣於此,旣不敢可否,又不當仍冒,請命遞斥臣職。答曰,勿辭。
李元禎啓曰,正言申厚載,再啓煩瀆,退待物論矣。傳曰,知道。
執義金益廉,司諫李垕,掌令沈攸,持平安塾啓曰,上年査問之時,殿下所以自當者,實出於憂念大臣之至意,而在大臣之道,則引以自罪,以身擔當,可也。領議政鄭太和,左議政洪命夏等,不能力爭於聖上自當之際,以致罰責,歸於君父,揆以臣子。此下落丈以上燼餘
禁府啓曰,前承旨金禹錫·鄭繼胄等,拿囚已久,而臺諫方以還收論啓,今日之坐,不得捧招之意,敢啓。傳曰,知道。以上禁府謄錄
上在昌德宮。停常參·經筵。
夜一更二更,月暈。
下直,淳昌郡守金之聲,寶城郡守朴振翰,加里浦僉使李萬枝。
藥房提調臣金壽恒,副提調臣吳挺緯啓曰,伏未審夜來,聖體調攝若何?外感之候,今巳快解乎?眼候齒痛,亦復何如?臣等憂慮未弛,敢來問安。答曰,知道。症候當言于醫官矣。
大殿,政院·玉堂問安。傳曰,知道。
缺府言啓曰,前承旨金禹錫·鄭繼胄等,缺臺諫方以還收論啓,今日之坐,不得捧招之意,敢啓。傳曰,知道。
又以御營廳言啓曰,前縣監洪聖龜,本廳軍色郞廳,已爲啓下,而時無職名,令該曹依例付軍職,冠帶常仕,何如?傳曰,允。
平安監司狀啓,陽德縣西面入作金應男妻太香等,雪壓致死事。傳曰,壓死人,令本道各別恤典擧行。
沈世鼎,以兵曹言啓曰,當日幼學睦林迪稱名人,自丹鳳門入來,步兵李福祥稱名人,自敦化門入來,差備門外擊錚,極爲駭愕。竝令攸司囚禁治罪,丹鳳門守門將金尙鍵,敦化門守門將金慶會等,常時不能禁斷,以致闌入,亦爲非矣。推考,何如?傳曰,允。
又以兵曹言啓曰,來初十日禁軍習陣,當爲設行,而判書金佐明,時未出仕,不得爲之之意,敢啓。傳曰,知道。
黃海監司狀啓,谷山北面鄭難守,俠人名不知人等,積雪崩頹,沒家壓死事。傳曰,令本道恤典擧行。
宋時喆,以宣惠廳言啓曰,上年溫泉行幸後,本道蠲役,一依乙巳年例擧行事,下敎矣。通道內大同收米,每結各減二斗,而附近十四邑,則或一結減三斗式,一結減二斗五升零,所減者通計一萬八千二百十八名零,其兩年所減,至於三萬六千四百餘名之多。故本廳需用,無以成形,而卽今各司貢物價應下之數甚多,他無推移之路。戶曹稅太八千二百六十三石,依乙巳年例,以京倉所儲取用,以補其萬一,何如?傳曰,允。
沈世鼎曰,冊禮都監都提調以下,書啓。
傳于沈世鼎曰,政事,明日爲之。
正言李端錫啓曰,缺罰金之擧,實是前古所無之事,上下群情,莫不痛切而憤鬱焉,則合啓之論,不過循公議明義缺,豈有一毫他意於其間,而聖明不諒,天怒太遽,言事諸臣,一時竄缺然氣像愁慘,至於喉舌之臣,亦豈有可罪之缺拿問推考之命,相繼而下,此豈平日所望於聖明者哉?臣等伊日請對之時,略陳區區所懷,缺天威咫尺,旣不能盡其言,誠未上格,反承情外之嚴旨,夫循私護黨,人臣極罪,臣雖無狀,豈忍爲此乎?至今震越,無地自容,今玆新命,又出夢寐之外,臣誠惶感,固當奔走供職之不暇,而廉隅所在,決不可抗顔。適以家間拘忌之疾,出避累日,今始自列,臣罪尤大,請命遞斥臣職。答曰,勿辭。
司諫李垕啓曰,臣於合啓啓辭,不爲刪改,以前措辭,連啓已至三矣。到今得聞査問時說話,則其措語,大不著題,臣之不能消詳,矇然本啓之罪,萬殞難贖。往日之事,聞來不覺驚心痛骨,繼以飮血也。臣竊念天地間天理民彝之大,莫過於缺臣之義,領議政鄭太和,至以譯輩所言,自上自當之說,致達於君父之前,以爲自解之地。自古人臣,或有殺身而成仁者,則隱然欲以自己之罪,歸至尊之躬,是豈人臣之所可忍乎?設或日後不測之事,有大於此者,而輒以在下之罪,歸於上身,則殿下其能每自當之耶?亦何以自解哉?臣思之至此,膽裂而氣塞,不知所以自定也。右議政許積,亦以援例之說,出於上前,則其與以己罪,欲歸上躬者有間,而亦何忍發於臣子之口乎?至於奉使陳奏之時,不能周旋之罪,謂之公罪可也。只以得脫大臣之罪爲幸,不知君父罰金之爲痛,張皇馳啓,先論譯輩之功,君父罰金,乃無前之羞辱,固當待罪之不暇,有何論功之理乎?義理之天,晦塞極矣。左議政洪命夏,以引罪之意,累爭於榻前,當其叩頭缺出於引見之時,則以爲先朝之事,異於今日,豈可以臣等之罪,爲此擧缺殿下之所親聞,而其時入侍諸臣之所目見也。缺也,以此群議皆以爲,領議政·右議政之罪,罪不當律,左議政則不能終始力爭擔當之罪,固有之,而驅而歸之於同罪,則不亦冤痛乎?臣卽以此意,與憲府兩官缺議,而意見終始不合,臣之初於連啓之時,不能稱停輕重之別,袖他人啓草,日事瀆擾之罪,無所逃避,請命先遞臣職名,以謝一國輿情之憤鬱。備忘記,噫,人心之不正,何至於此也?近日此事,傳播已久,何待今日而後,始得聞知也?覵予意售幻弄之態,欲掩而難掩,誠極驚駭。司諫李垕,姑先罷職。
宋時喆·沈世鼎等啓曰,臣等伏見備忘記,有司諫李垕姑先罷職之命,臣等不勝驚駭之至。李垕久在外任,未詳其時事機,還朝之後,得聞流前之言,有此過激之論,而其心則尊君父也,明義理也。缺豈有一毫他腸哉?聖上不諒其意,至以售幻弄之態,欲掩而難掩爲敎,此豈聖上優容臺閣之道乎?伏乞聖上,平心舒究,還收李垕罷職之命。臣等忝在近密,目見君父過當之擧,區區不勝惶恐敢啓。答曰,罪不止罷,此是先施之罰,勿煩。
執義金益廉,掌令沈攸,持平安塾啓曰,臣等以合啓之論相議事,與諫院三官,相會一處矣。司諫李垕,以領議政鄭太和擬律太輕,發言於席上,而臣等之意,則卽今兩司所論義理大頭顱處,只在於爲臣子而缺不能自當則在豈可遽以流傳之言,分而二之,有所輕重乎?合啓請罪,何等重論,而旣以大義理有缺包盡,則到今區別,未知其可也。臣等意見,如有缺苟同,請命遞斥臣等之職。答曰,勿辭。
正言李端錫啓曰,今日兩司缺時,臣亦同參,而臣之意見,與憲府無異,商確之缺所參差,則何敢晏然而以下正月初八日下參已乎?一日之內,再事瀆擾,缺尤大,請命遞斥臣職。答曰,勿辭。
沈世鼎啓曰,執義金益廉,掌令沈攸,持平安塾,正言李端錫,再啓煩瀆,退待物論矣。傳曰,知道。
沈世鼎啓曰,傳于政院曰,李垕避嫌,則群議以爲,兩相臣罪不當律云,憲府避嫌則以爲,領相擬律太輕云,前後避辭,如是相左,本院不爲簡問而捧入耶?卽爲回啓事命下矣。臣等伏見李垕避嫌措辭,則所謂罪不當律云者,乃是律輕於罪之謂也,與憲府之避辭,別無相左之意。故不爲簡問而捧入矣,敢啓。傳曰,非不知罪不當律與擬律太輕之意,承旨何如是回啓耶?李垕之避嫌則以爲領相罪不當律,憲府則云李垕以爲領相擬律太輕,是何故耶?下問缺乎,何以見之而有此回啓耶事,命下矣。今日臺諫,乘暮入來,至於憲府,則其來尤暮,故臣等急於入啓,催促注書,使之速書以啓,措語間相左之事,全未覺察,以致不能簡問。伏承下敎,不勝惶恐,敢啓。傳曰,此與他事有異,彼或落漏,此或添書,方在出納之地,以日暮之故,泛然捧入云者,何耶事,命下矣。李垕則先來,卽爲書啓之後,憲府則差後入來,日將向暮,非但急於入啓,彼此相左,實是意外,全不致察,不勝惶恐之至。傳曰,避嫌批答已下,下問之事,政院猶不知之耶事,□敎矣。下問之後,臣等以私書問于執義,則以爲,司諫,於席上,以領相罪重律輕發言,而旋以議論缺起出,故避辭中,只及領相事云,而司諫缺相問矣,敢啓。以上燼餘
上在昌德宮。停常參·經筵。
夜一更二更,月暈。五更,流星出織女星上,入軒轅星下,狀如拳,尾丈二三尺許,色赤。
有政。
吏批,判書金壽恒進,參判趙復陽病,參議未差,右副承旨沈世鼎進。
兵批,判書金佐明,參判張善瀓上疏,參議金益炅進,參知朴烶未肅拜,右副承旨沈世鼎進。
沈世鼎啓曰,行大司憲朴長遠,持平朴純未肅拜,執義金益廉,掌令沈攸,持平安塾,避嫌退待,掌令缺,今日以監察茶時之意,敢啓。傳曰,知道。
吏批,以趙䃏爲正言,崔攸之爲司諫,李延禎爲慶源府使,李叔達爲海州判官,李海寬爲盈德縣令,沈玖爲伊川縣監,尹鏶爲吏曹參議,李敏敍爲宗簿正。
兵批,白弘性爲五衛將。
備忘記,人臣處心,不可不正。昨觀前司諫李垕避辭,則假托義理,用意不正,如此之人,予不能正視。覵君上之意,售幻弄之態,其罪浮於䎘等,不可罷職而止。前司諫李垕,極邊遠竄,以懲他日處心不正者之戒。
姜瑜·宋時喆啓曰,李垕罷職之命,方切群下之駭惑,而卽者遠竄之之命,又下於千萬意慮之外,臣等驚惶錯愕,不勝慨然之至。李垕之承召上來,適當此際,得聞流傳之說,有此過激之避,而究其本情,則夫豈有假托用意端哉?覵君上之意,售幻弄之態,乃是大奸所爲。聖上何缺以此,加之於言事之臣,而至施投畀之典乎?當於兩缺諸臣之一時行遣,已極群情之鬱,而曾未幾何,復有此竄逐之罰,臺閣之索然,又加一倍,中外之失望,將復如何?臣等待罪近密,目見過中之擧,區區所懷,不敢有隱於君父之前。伏願聖上,平心解究,還收前司諫李垕極邊遠竄之命。答曰,勿煩。
又啓曰,臣等伏承聖批,以勿煩爲敎,臣等竊不勝悶鬱焉。今此李垕之避辭,殊涉過激,而旣罷其職,又竄邊遠,實非聖上優容言者之道,臣等之所以不避煩瀆,屢次仰達者,非有一毫李垕地,欲使聖朝無過當失中之擧也。伏願聖明,更加三思,特收前司諫李垕極邊遠竄之命。答曰,不允。
又啓曰,臺臣缺逐,實非聖世之美事。故臣等相議陳啓,冀回天聽,而再承聖批,皆以勿煩爲敎,臣等不勝悶鬱焉。身在喉舌之地,目見過中之擧,而若畏煩瀆之誅,惟缺順之道,則其在出納惟允之義,果以如缺籲,伏乞聖明,少霽雷霆之威,還收前前司諫李垕極邊遠竄之命。答曰,勿煩。
校理尹深,副校理洪萬容,修撰李程等,伏以執義金益廉,掌令沈攸,持平安塾,以臣等以合啓之論相議事,與諫院之官,相會一處矣。司諫李垕,以領議政鄭太和擬律太輕,發言於席上,而臣等之意,則卽今兩司所論義理大頭腦處,只在於爲臣子而終不能自當者,則豈可遽以流傳之說,分而二之,有所輕重乎?合啓請罪,何等重論,而旣以大義理有所守盡,則到今區別,未知其可也。臣等意見如右,不可苟同,正言李端錫,以今日兩司齊會相議之時,臣亦同參,而臣之意見,與憲府無異,商確之際,旣有所參差,則何敢晏然而已乎?一日之內,再事瀆擾,臣罪尤大。缺竝引嫌而退,以流傳之說,爲區別之論,責自有歸,不必爲嫌,請執義金益廉,掌令沈攸,持平安塾,正言李端錫,竝命出仕。仍竊伏念頃日之事,事關機密,語皆不傳,實非人人所可盡知,今此李垕之避辭,臣等未知何所缺詳愼,遽爲加律之論,則臣等固以爲不可也。第缺已時罷其職矣,以幻弄爲目,復加竄逐之罰,豈不爲過中之歸乎?噫,臺閣之臣,相繼投荒,決非聖朝之美事。前者未蒙收回,後罰又此屛逐,轉展層加,氣像愁慘。臣等區區之慮,實在於言路之愈益崎嶇也。伏乞聖明,亟收雷霆之威,還收前司諫李垕極邊遠竄之命。答曰,依啓。末端事,不允。以上燼餘
上在昌德宮。停常參·經筵。
下直,天城萬戶金慶臣,加背梁萬戶李俊傑。
藥房副提調吳挺緯啓曰,春寒復緊。伏未審聖體調攝若何,數日來眼候加減,亦復何如?臣區區憂慮,敢來問安。答曰,知道。
執義金益廉,掌令沈攸,持平安塾啓曰,臣等將合啓之論,連啓有日,而近來外間流傳者,旣非耳聽言,似難取信,而大臣請罪,事體甚重,不宜流傳缺有所輕重,臣等之於再昨李垕之言,不得缺以此也,雖然此等說話,旣發於諫臣之避,缺以增人心之疑惑。故臣等據例考証於政院日記,則缺年七月初八日,慕華館幕次引見時,領議政鄭太和曰,金三達,爲我國,佯示誠款之色曰,平安監司,廟堂當之,則事務孤單,若主上自當,則臣下之罪,可缺輕歇之,借彼人之所言,敢達君父自當之語,此豈人臣之所敢出者乎?右議政許積援例之說,雖未及考出,而至於回還引對之日,有曰,皇帝亦有罰金云。噫,設令淸國眞有是事,此是嫌逼不敢言者,欲解奉史不職之罪,隱然以罰金一事,爲不足恥辱者,然此豈人臣所敢爲者乎?臣等初不知有此,只以大義理泛然請罪,今見此語,不覺心寒而骨驚也。臣等不能考驗明証,使尊君正名之論,未免爲不得其實之歸,則以何面目復入臺閣之上,以蓋罪戾乎?請命亟罷臣等之職,以爲論事不審者之戒。
正言李端錫啓曰,再昨兩司會議之時,臣以爲流傳之言,不可一一取信。故與憲府同避矣。卽伏見憲府引避之辭,則臣不勝驚心之至,而於再昨席上,旣已同參相確,則初不詳審,不得其實之罪,亦所難免,請命遞斥臣職。
傳于沈世鼎曰,避嫌臺諫入侍。
初昏,上御養心閤,右副承旨沈世鼎,執義金益廉,掌令沈攸,持平安塾,正言李端錫,假注書柳尙運,記注官金振元,記事官洪萬鍾入侍。上謂沈世鼎曰,注書記事,盡記於榻前耶,或出而記之耶?世鼎曰,未能詳記於榻前,則或有出而記之者矣。上曰,觀此避辭,則太半所不聞者矣。益廉曰,臣等以流傳之言,不可盡信,故入來臺廳,據例簡通于政院,使之考出,則政院,初以事秘難泄爲答,臣等更以臺官欲知之事,政院不可不考出之意,據法簡通,院中下輩,亦傳古規,故政院考送其日記。臣等旣見其措語,不勝驚愕,敢來避嫌矣。李垕之避辭旣如此,日記之明證,又若是,則前頭結末,將何以爲之耶?自上必須善爲處置,然後可得收殺矣。上曰,其時以譯輩缺言似有所云云,而至於臣下之罪,必至輕歇,缺所未聞也。至於罰金之說亦有之,而右相引見缺臣免罪爲幸之意言之,則右相曰,臣奉使無狀,罰及君上,臣有何顔面乎?仍爲待罪矣。予慰諭之,而仍說及彼中之事曰,彼中好用罰金之罰云,則右相亦以彼中之事回答,而其間說話,則予自喪患以來,精神不長,缺記矣。益廉曰,臣亦曾聞之矣。右相對左相言曰,彼在瀋缺時,所謂皇帝諸王,互相罰金,犬羊所爲,誠可駭矣。上曰,右相之言,果似如此矣?益廉曰,臣等方在引避中,而幸蒙登對,敢以所懷仰達矣。臣若有欺罔,天地鬼神必殛之。臺諫雖是執法,而亦豈無私憂?第當時旣有自當之言,則公議安可無也?一時是時非如此,群情之拂鬱未已,唯願速斯□處分,以幸國家。上曰,雖以古文言之,必通看然後文義通暢,若截去兩段,則上下不相續而失其大旨矣。今以臣下之罪,必至輕歇云者,及亦有罰金一款,爲其新案,則豈有此理哉?益廉曰,當初自當之言,果有之耶?殿下必不爲周遮臣下之地,願悉聞之。上曰,如日記所錄,臣下之罪,必過輕歇,及亦有罰金等語,全未聞之,至於罰金自當之言則有之,而此不過遣辭之際,偶然問答之語,如世上朋友間所爲妄發之類,若謂之實情則若不然矣。益廉曰,若果有之,則此乃妄發之大者,豈可謂妄發而不論乎?塾曰,只論其迹,故其罪輕耳。若論其心,則罪豈止此?端錫曰,若有自當之言,則此豈人臣之所敢言者乎?益廉曰,此論旣發,勢難中止,而雷霆遽震,氣像不佳。臣願於雷威之餘,獲見和風慶雲也。臣於疏中,亦陳此言,臣至誠呼籲,自上亦必俯諒矣。自上有秘不發之敎,而彼亦以禮義之邦知之,故雖以此事聞之,必不以爲怒矣。上曰,有大不然者,若使此事,從實聞之,則彼誠不以爲怒矣。若缺志媒孼其短,則他日爲患,將未知其何如也。予則思之熟矣。益廉曰,上敎至當。益廉曰,臣等旣進避辭,願聽批。上曰,勿辭。益廉曰,左議政洪命夏,不能力爭於當初,揆以分義,缺自安乎?請命遞差。上曰,不允。益廉曰,領議政鄭太和缺終不自當,敢以彼人所言自當之說缺於君缺。上曰,記事之疏漏,則十分明白。原其本情,則雖不如是,今此憲職之論,予未曉其意也。勿煩。益廉曰,右議政許積,不能周旋於彼中,則不必爲責,而張皇馳啓,歸功譯輩,至於登對之日,敢陳皇帝罰金之說,請命削奪官爵,門外黜送。上曰,所謂歸功之說,予亦見其狀啓,此不過措語間文字,其實情則雖不如是,至於末端之說,尤有所不然者,其時因予所問而偶然回答之辭也。豈可拈出其記事,誤傳若干文字,爲其名目乎?今此加等之論,益未曉其意也。勿煩。益廉·端錫曰,南龍翼·孟胄瑞,不宜入於合啓,而臣等因用前啓,不無所失。請命遞斥臣等之職。上曰,勿辭。益廉曰,副使之狀,一不爭辨,且行臺之任,其責自別,而不能缺檢,不可減等論罪,請南龍翼·孟胄瑞,竝命削奪官爵,門外黜送。上曰,不允。益廉曰,溫泉賞加,論列已久,至於御營本兵,以一人而再加,尤爲失當。上曰,此則所論誤矣。兵判則以藥房加資,而缺再加之事矣。益廉曰,臣等前啓,旣已聯名缺論事不察之失,著矣。請命遞斥臣職。上曰,勿辭。益廉曰,臣旣已所懷陳達,天聽愈邈,臣不勝悶鬱焉。臣之此言,不爲被求諸臣而發,切恐處置失宜,輿情莫重,請還收前執義李䎘,前掌令申命圭·朴增輝,前持平兪櫶·李夏,前獻納金澄遠竄,前正言趙聖輔安置之命。上曰,不允。益廉曰,前承旨金禹錫·鄭繼胄等,雖或知右相不自安之意,安敢率缺陳達於未然之前乎?請拿鞫嚴問之命。上曰,不允。益廉曰,前承旨李翊之不捧傳旨,豈有一毫私意於其間哉?請還收先罷後推之命。上曰,不允。益廉曰,前缺李垕新從外來,無所隱諱,實出於慷慨,旣有幻弄之缺料聖明之世,有此過當之擧,請還收李垕遠竄之命。上曰,不允。端錫曰,上使許積,旣已削出論罪,則副使南龍翼,書狀官孟胄瑞,以同是奉使之人,不可減缺請竝命削奪官爵,門外黜送。上曰,勿煩。以下竝缺以上燼餘
上在昌德宮。停常參·經筵。燼餘
禁府啓曰,慶尙監司狀啓,據刑曹粘目內,前盈德縣令金世鼎,移義禁府處置事,允下矣。金世鼎,時在盈德任所,發遣羅將拿來,何如?傳曰,允。以上禁府謄錄
上在昌德宮。停常參·經筵。
申時,日有兩珥。酉時,日暈兩珥。夜自一更至五更,月暈。
下直,舒川萬戶徐必厚。
藥房副提調吳挺緯啓曰,昨日風雪,春寒未解。聖體調攝,夜來若何,眼候加減,亦復何如?臣憂慮未已,敢來問安。答曰,知道。
沈世鼎啓曰,備邊司郞廳來言,今日賓廳坐起日次,而三公有故,不得開坐之意,敢啓。傳曰,知道。
執義金益廉,掌令沈攸,正言李端錫啓曰,上年査問之時,殿下所以自當者,實出於憂念大臣之至意,而在大臣之道,則引以自罪,以身擔當,可也。領議政鄭太和,左議政洪命夏,不能力爭於聖上自當之際,以致罰責,獨歸於君父,揆以臣子分義,其敢自安乎?請左議政洪命夏遞差。領議政鄭太和,不但終不自當,敢以彼人所言主上自當之說,達於君父之前,其在臣子之義,安敢如是?請領議政鄭太和罷職。右議政許積,奉使之時,不能周旋,不必爲責,而張皇馳啓,歸功譯輩,至於回還登對之日,以皇帝有罰金之說,敢達於君父之前,此豈人臣之所敢爲者乎?請陳奏上使許積,削奪官爵,門外黜送。答曰,予意已悉,而煩瀆至此,是何意見也,天下之事,只在誠之一字,如以予言爲不足信而爭之,則是前席面諭,不知上下之情,如以予言,雖出於誠,不可率爾云,則是尤非君臣間所貴之事。噫,臺官亦非別人,同是爲國之人,徒執快心之論,置國事於度外若是耶?此非偶然之言,亟停勿煩。
執義金益廉,掌令沈攸啓曰,今此陪從賞加還收之請,兩司爭執已久,而天聽愈邈,臣等不勝悶鬱焉。整理使兵房承旨,亦因自列之章,竝皆許免,則到今恩資之後,加於是任者,抑何義歟?況御營大將一人之身,前後疊授,亦豈非過僭之甚者乎?此所以公議之愈往愈激而不知止者也。至於醫官·內官,設有微勞,尤不可以命德之器濫授。請藥房提調外,陪從諸臣及醫官·內官賞加,竝命還收。聖上之所遭,乃曾前所無之事,兩司之論,實是人心之所同然,而出於秉彝之天,以殿下之明聖,豈不洞察乎此,而竄逐言官之擧,遽出常情之外,臣等竊不勝慨然之至。殿下之意,雖以輕論大臣爲駭,而獨不念群下之心,只欲尊吾君而扶國脈乎?自國朝以來,兩司之論劾大臣,不可盡記,雖以近例言之,往在甲申年間,兩司諸臣,論領議政金瑬,以遞差爲請,而仁祖大王,優容下批,不罪言官,想於其時,豈不知大臣之可敬,而蓋以言者,亦不可罪,此豈非聖明之所當法者乎?今日殿下之盡逐言官,不但前所未有,況言官所執,名義至嚴,則不可人主一時之威,有所撓奪,士氣之摧沮,輿情之拂鬱,正由於此,請還收前執義李䎘,掌令申命圭·朴增輝,前持平兪櫶·李夏,前獻納金澄遠竄,前正言趙聖輔安置之命。日者,因禮曹草記,下問政院之時,設令承旨,知右相不自安之由,安敢質言其所未發之事,回啓於君父之前乎?諒其情勢,實有可恕,請還收前承旨金禹錫·鄭繼胄拿鞫嚴問之命。前承旨李翊所引嫌疑者,其勢固然,而各捧傳旨,亦難於新規之創開而已。欲以數刻之遲延而呈其私情,必無之理也。今此推罷之命,未免爲臆逆之歸,請還收前承旨李翊先罷後推之命。下番記事之任,極嚴且秘,殿下之勿令記注之敎,誠出意外,檢閱趙師錫,據例陳達,可謂不負職責,有何可罪之事乎?請還收趙師錫罷職之命。前司諫李垕,新從外來,以其所聞,無所隱諱,實出於忼慨憂憤,豈有窺覵幻弄之心哉?諸臣竄逐之後,氣像愁慘,諸臣相繼投北,豈科聖明之世,有此過當之擧哉?請還收前司諫李垕遠竄之命。答曰,不允。
正言李端錫啓曰,諸臣賞加之請,兩司爭執已久,而每以不允爲答,臣不勝悶鬱焉。藥房職在調護,因慶加恩,或有前例,至於環衛之任,有何特異之功,連陞二資,整理宣傳,亦無可記之勞,而每增顯秩,是何聖明之輕施爵賞,强拂公議,一至此哉?醫官非有鍼藥之效技,內侍只是奔走而使令,致有微勣,自有他賞,尤不當竝論於超陞之中,前者臺臣之苦口力爭,非但爲一時之僭賞,實慮日後之援例。今玆賞典,歲以爲常,不免爲虛授虛受之歸,此公議之所以不愜於前而益激於後也。請藥房提調外,諸臣及內醫官賞加,一倂還收。兩司諸臣,以論劾三公,特下竄逐安置之命。臣聞來不勝駭惑之至。今此合啓之論,實是終始不可泯之公議也,有何他意於其間,而聖明不究其情,天怒太遽,言事諸臣,一時過嚴,不料聖明之世,有此近古所未有之過擧,臣中夜思之,不覺涕淚之涔涔也。惟臣所恃者,天地有包容之量,雷霆無竟日之怒,伏願聖慈,少霽嚴威,亟回天聽,還收前執義李䎘,前掌令申命圭·朴增輝,前持平兪櫶·李夏,前獻納金澄遠竄,前正言趙聖輔安置之命。政院回啓之時,在合啓未發之前,則右相自處之由,不敢直諫於啓辭中,揆以事理,在所當恕,究其本情,豈敢有欺罔之念哉?拿問之命,未免爲移怒之歸,物情皆以爲過當,請還收前承旨金禹錫·鄭繼胄拿鞫嚴問之命。兄弟嫌疑,在所當避,傳旨各捧,且無前例,則暫時差遲,有何愛護之情,而至以循私沮遏等語,勒加罪目,特下罷推之命,恐非大聖人和平底氣像,請還收前承旨李翊先罷後推之命。前司諫李垕,在外累年,今始入來,得聞流傳之言,忼慨憤激,有此引避之辭,原其本情,且欲尊吾君明義理,而聖明不諒,罪之太過,此豈所望於聖明者哉?臺諫七人,一時竄逐,今玆諫官,繼以投北,實非聖世事也。請還收前司諫李垕遠竄之命。答曰,不允。
上御養心閤,戶曹判書金壽興,右承旨宋時喆,假注書柳尙運,記注官金振元,記事官洪萬鍾入侍。金壽興曰,永寧殿修改吉朔,則在於四月,浮石之役,極爲浩大,而都提調不能行公,無以會同坐起,故不得差出,監造官,欲爲陳達此意而來矣。以前例看之,分爲三所,監造官當出三員,而其一則以宗廟之官爲之,本監今無營繕之事,以繕工監官二員,分差,如何?上曰,浮石處,當送監造官耶?壽興曰,燔瓦·浮石·材木等處,當一時差出爲之矣。上曰,浮石則用於何處?壽興曰,翼室舊無退,故今欲以退,而且其處地勢,沮洳不堅,故工役浩大,容入石數甚多,地境之役,尤爲甚難,便近之地,亦有浮石之處,而石品甚不好云。故欲以曹溪之石取用之矣。上曰,不好之石,在於何處?壽興曰,沙里·蘆原等處,皆有石云,而其品不好。故數字缺欲浮出曹溪之石矣。上曰,監造官二員,欲數字缺。壽興曰,勢難會同,故考見前謄錄,則旣以其一員,宗廟之官爲之,其二則繕工監役差出似當矣。上曰,監造官,以繕工官爲之,則若於會同之後,當改出耶?壽興曰,旣以參下官爲之,都提調雖出仕之後,其人若可合,則或不改差矣。上曰,似爲便好矣。壽興曰,曳石之事,臣與金佐明相議,曳入之時,造車買牛曳之,則似爲省弊,而細論其物力,則亦似難便,駕牛飼養,且甚不易,莫重大役,不可如是。自前國家大役,或用僧軍,未知,何如?上曰,片石之大,幾何耶?前見宮家成造時,或以車子曳入則好矣。壽興曰,造車之具,亦似未易矣。上曰,城底車子,用後未可給價耶?壽興曰,若使僧軍則兼用築土處,亦似便當,而車子則一日往還,僅爲一度,勢甚未易云矣。上曰,僧軍者,欲用於浮石曳入之時耶?壽興曰,臣與金佐明相議,則以爲,曳入時,只用僧軍,宜矣。李浣則曰,僧軍輩,皆遊手遊食之徒,雖盡完此役後放送,亦似無妨云矣。又曰,城中及龍山東門外等處,亦有車子,而程道不邇,故似未易云。上曰,自前僧軍,不用下三道耶?壽興曰,容入不多則當用近道,若或偏苦則當分定三道,此則必知容入之數,然後可知其多少矣。上曰,戶曹亦有分養牛耶?壽興曰,有之則養於各邑矣。上曰,各邑分養,用於何處?壽興曰,用於饋餉等處,而皆非駕車之牛云矣。上曰,僧軍容入數,幾何耶?此則以同車之數知之,同車當用數十,則一車用僧軍數十名。上曰,可用千人耶?壽興曰,似用千餘人矣。上曰,亦曾料理否?壽興曰,京中車子乎?上曰,然。壽興曰,此則駕牛未易云矣,其數或少則可以推移矣,若數多則似不可爲之矣。上曰,若不得用車子,則當用僧軍矣。壽興曰,移安吉朔,在於四月,而十六日,乃節入之日也。當以此日始役,而其移安吉日,使之推擇,何如?上曰,望前移安,則數字似當矣。壽興曰,郞廳,自吏曹差出,而時無數字缺都監,前府使尹世喬,前縣監趙持綱,依前付軍職,冠帶常仕,何如?上曰,依爲之。壽興曰,小臣入來闕中,見冬至使狀啓,則不勝惶恐。臣以無似,猥叨重任,不能察職,至於辱國,罔知所措,請罷臣職。上曰,見其狀辭,則衙驛輩操弄所致矣。壽興曰,大槪如此,凡物雖或極盡,欲爲生梗,則不患無辭,萬卷紙束,豈無生梗之處乎?上曰,卷中有小不好之紙云耶?壽興曰,卷中亦有不好之紙云,元來捧上之規,外方之物,多退可悶。故郞廳親自看審,張張擇捧矣。上曰,改擣練時,郞廳不爲親檢耶?壽興曰,何敢不爲親看,改擣後堂上親檢,而數多之紙,不能逐卷盡看,而亦豈有不看之卷耶?上曰,此則必是挾憾所爲,曾聞冬至歲幣,無不生事之時,而若䌤縫則無事云矣。壽興曰,此則渠輩作惡之事,而臣參本職,以致生事,誠極惶恐矣。上曰,每年精備,而今獨不精,的然矣。雖甚精備,且亦如此,前頭之事可慮矣。壽興曰,度支前頭之事,誠極可慮。雖以歲布言之,年年封裹之後,存其一疋以爲。
上在昌德宮。停常參·經筵。
卯時,日有兩珥。自巳時至申時,日暈。夜自一更至三更,南方·東方·北方,有氣如火光。五更,南方有氣如火光。
藥房副提調臣吳挺緯啓曰,伏未審夜來,聖體若何,眼候比昨,益有差減之效乎?今日受鍼時刻,依前定以巳正乎?臣區區憂慮,敢來問安,竝此仰稟。答曰,知道。
大殿,政院·玉堂問安。答曰,知道。
沈世鼎啓曰,大司憲鄭知和,執義洪柱三,掌令蘇斗山,俱在外,持平二員未差,今日以監察茶時之意,敢啓。傳曰,知道。
大殿受鍼後,政院·玉堂問安。答曰,知道。
大殿受鍼後,藥房問安。答曰,知道。
大殿受鍼後,二品以上,單子問安。答曰,知道。
宋時喆啓曰,今日爲政事,命下矣。都承旨吳挺緯,仕進藥房,而今明日式暇,不得行公,右承旨閔點,右副承旨李尙逸,在外未上來,廳中只有臣時哲,左副承旨沈世鼎,同副承旨沈梓。兵批政廳,沈梓以該房,當爲進參,而吏批無進去之員,何以爲之?敢稟。傳曰,兵·吏批兼進。
有政。
吏批,判書金壽恒病,參判趙復陽進,參議尹鏶未肅拜,同副承旨沈梓進。兵批,判書金佐明進,參判張善瀓病,參議金益炅進,參判朴烶病,同副承旨沈梓進。吏批啓曰,判書病不來,參議未肅拜,小臣獨政未安,何以爲之?敢稟。傳曰,仍爲之。兵批啓曰,釜山僉使,今當差出,此非等閑邊將,不可不擇送,而無故可擬者乏少,未赴任守令及營將中可合人,竝擬,何如?傳曰,允。申後載·李叔達爲持平,沈攸·李端錫爲正言,康邃學爲固城縣令,李恢爲公山縣監,張遇一爲典籍,金壽興爲司饔提調,鄭致和·任義伯爲都摠管,崔宗斗·李爲五衛將。李尙勛爲都摠經歷,尹彬爲洗馬,李後傑爲衛率,李昉傳爲武兼。任萬紀爲部將,李世選爲內禁衛將,福善君柟爲副摠管,李昌彧爲武兼,禹光績爲武兼,鄭道存爲武兼,崔爲漆浦萬戶,李延禎爲釜山僉使,李守綱爲五衛將,柳天柱爲南陽監牧官,崔汝豪爲代登浦權管,崔應發爲舊乫坡知權管。副護軍李世選,副司直朴純·李端錫,副司果趙䃏·洪萬衡·金應祖爲同知。
以館學儒生首唱·疏頭等停擧事,傳于沈梓四五字缺旣無避辭,而何無擧行之事?七八字缺事,傳敎矣。臣等今日開門後,招致七八字缺分付以送矣。傳曰,此何言也?考出本院日記以入之意,傳敎矣。臣等,傳敎,前已爲取考日記,則儒生停擧,元無傳旨之規,日記中,無現出處,而問于禮曹,則自前此等事,政院,直爲分付本曹之故,朝者依此分付矣,敢啓。傳曰,知道。
沈梓以禮曹言啓曰,備忘記,今日合啓之發,已至兩箇月矣。雖云義理亦已明矣,今此館學等,敢投張皇之疏,名托義理,心實不美。若謂之義理,則已有臺啓,若謂之與論國政,則未聞儒生而聞國政也。況儒生之疏斥大臣,如非大權奸弄國政,臺啓已發之後,何敢若是乎?其心所在,良可知也。率是以往,人無不參國事,士無不論朝政,誠極寒心。首倡疏頭等,竝令停擧,以正士習事,傳敎矣。首倡疏頭儒生姓名,問于本館,見其所報,則首倡生員李喜澤,疏頭進士洪天敍云。令四館依聖敎停擧事,分付之意,敢啓。傳曰,知道。
又以都摠〈府〉言啓曰,今日入直軍士,當爲中日習射,而兵曹判書參政,不得爲之之意,敢啓。傳曰,知道。
又以兵曹言啓曰,宣傳官·將官等朔試射時,武臣兼宣傳官趙之玧·沈若汶·鄭之相·崔國成·鄭頫·黃寅瑞·辛錫一,訓局哨官李東泌·任湜·李東耉,皆未四中,精抄哨官朴時珉,無分,竝汰去之意,敢啓。傳曰,知道。
又以左邊捕盜廳言啓曰,以內需司草記,備邊司書吏李興尹,移文捕盜廳,趁卽跟捕,何如?傳曰,今日若不捕捉,則本廳難免其責,以此嚴飭移文,可也事,傳敎矣。本廳別定部將·軍官等,十分嚴飭窺伺,則內司發差推捉之際,已爲撤家逃走,其次知,亦爲囚禁,身負重罪之人,其勢似無棲息於都下之理。今月二十六日人定時,李興尹,着氈笠短衣,擔數升之米,持鞋二介,出往西小門云。此出於窺伺軍官等之風聞,此說若然數字缺走之狀,興尹之外方可走之處,又數字缺時在醴泉邑底云,故一邊秘密行關,數字缺申飭窺伺,而定限已過,不勝惶恐之意,敢啓。傳曰,知道。
又以右邊捕盜廳言啓曰,以內需司草記,備邊司書吏李興尹,移文捕盜廳,趁卽跟捕,何如?傳曰,今日內若不捕捉,則本廳難免其責,以此申飭移文,可也事,傳敎矣。多定部將·軍官等,都城內外,萬般窺伺,則初因內司之推捉,興尹,知機,移避其妹夫金厚立家,本月二十六日初昏,仍爲逃走云。如此重罪之人,其勢遠去,一邊窺伺,而限內不得捕捉,不勝惶恐。令八道監司,期於捕捉事,物色秘密行關之意,敢啓。傳曰,知道。
行大司憲鄭知和啓曰,臣奉事無狀,辱國有罪,雖無該部咨文,當被朝廷責罰,而況今將有擬罪具奏之擧乎?仍帶官銜,斷無是理,千萬意外,恩除稠疊於數日之內,臣誠驚訝震慄,不但以有煩聽聞爲懼也。且臣之堂兄領議政鄭太和,方在合啓請罪之中,臣在法當避,以此以彼,俱不可冒居,請命鐫斥臣職。答曰,勿辭。
沈梓啓曰,大司憲鄭知和,再啓煩瀆,退待物論矣。傳曰,知道。
又以吏曹言啓曰,承旨有闕,政事何以爲之?敢稟。傳曰,明日爲之。
以館學儒生權誨等疏,傳于沈梓曰,竝施停擧之罰,無所不可,而朝家之所以區別者,意非偶然。今又投疏,尤爲無據,此上疏還出給。
沈梓,以弘文館言啓曰,僚員之不齊,未有甚於近日,上番只有三員,替入上下番,而副校理臣洪萬容,副校理吳斗寅,皆以永寧殿都監廳,逐日晝仕,只有校理臣尹深,獨爲入直,當此書冊校正之時,事甚苟艱。明日政,相避及外任·時推吏曹郞官,竝擬差出,牌招察任,何如?傳曰,後政使之差出。
巳時,上御養心閤受鍼,副提調吳挺緯,假注書柳尙運,記注官金振元,記事官洪萬鍾等,入伏於熙政堂楹內,醫官鄭後啓·李東馨·尹後益·金尙誠·金有鉉·金萬直等入侍。金萬直,出來言曰,右邊眼候快差,故只左邊受鍼云。聞唱穴聲面部則左右邊,皆受鍼矣。
受鍼,左右穴處,面部,攢竹·絲竹空,手部,商陽·少澤·太淵·神門,足部,解溪銅鍼,隱白·崑崙·照海·絶骨銅鍼。
副校理吳斗寅·洪萬容等箚曰,引嫌而退,勘罪之前,雖可行公,嫌不參論,勢難在職,請大司憲鄭知和遞差。取進止。答曰,依啓。以上燼餘
上在昌德宮。停常參·經筵。
下直,西北萬戶崔廷弼。
卯時,虹見西方,色內靑,外赤。
藥房副提調臣吳挺緯啓曰,伏未審夜來,聖體調攝若何,眼候比昨亦復何如?瘟㾮之日,鍼家大忌,今日受鍼姑停乎?臣憂慮未弛,敢來問安,竝此仰稟。答曰,知道。與昨無異矣。
大殿,政院·玉堂問安。答曰,知道。
備忘記,今下弓矢,西北萬戶崔廷弼給送。
沈世鼎啓曰,大司憲未差,執義洪柱三,掌令蘇斗山·李興浡,持平李叔達在外,持平申厚載未肅拜,今日以監察茶時之意,敢啓。傳曰,知道。
沈梓啓曰,卽者吏曹郞廳來言,判書金壽恒有故,參判趙復陽,來詣闕外陳疏,參議尹鏶未肅拜,不得開政云。參議尹鏶,牌招肅拜,使之開政,何如?傳曰,允。
宋時喆啓曰,今日爲政事,命下矣。都承旨吳挺緯,以式暇不得行公,右承旨閔點,疏批未下,一員未差,廳中只有臣時喆,左副承旨沈世鼎,同副承旨沈梓。兵批政廳,則沈梓,以該房當爲進參,而吏批政廳,無進去之員,何以爲之?敢稟。且僚員不齊,事多苟簡,今日政,新除授承旨,牌招肅拜,使之察任,何如?傳曰,知道。兵·吏批兼進。
有政。吏批,判書金壽恒陳疏,參判趙復陽陳疏,參議尹鏶進,同副承旨沈梓進。兵批,判書金佐明箚子,參判張善瀓病,參議金益炅進,參知朴烶病,同副承旨沈梓進。吏批啓曰,判書金壽恒,參判趙復陽,皆陳疏不得入來,小臣獨政未安,何以爲之?傳曰,只出緊任。以大司憲望單子,傳于吏批曰,加望,金萬基爲承旨,李慶億爲大司憲,安瑱爲慶源府使,趙遠期爲兵曹正郞,李有相爲校理,李程爲修撰,崔逸爲海運判官,安廷煥爲禁府都事。副護軍李尙逸,副司直鄭知和。
沈梓,以御營廳言啓曰,今此四番別馬隊試才賞格,從分數多寡,以本廳所儲木綿面給之後,別單書入之意,敢啓。傳曰,知道。
又以御營廳言啓曰,五番黃海道別馬隊四十三名,已爲整頓矣。來三月初一日,與四番別馬隊替代後,舊軍放送之意,敢啓。傳曰,知道。
又以都摠府言啓曰,副摠管瀛昌君沈,以會同分軍事,除標信,同兵曹進去之意,敢啓。傳曰,知道。
又以禮曹言啓曰,卽見成均館所報,則本館儒生等,數行缺廳等,齊會守齋,而明日文廟焚香數字缺爲之,曾無規例,斯速指揮云。取考謄錄,則自前空館之日,有先遣禮官,次遣承旨之例。故曾於甲辰年空館時,本曹參議洪重普,承命馳進,招致儒生開諭,而卽今判書未差,參議金萬基,移拜承旨,臣世模,宗廟朔祭獻官,受香齋所,他無進去之員,而本館堂上,或陳辭職,或以病陳箚,莫重聖廟,不可一日空虛。況朔日焚香之禮,只隔一宵,尤當急速定奪,何以爲之?敢稟。傳曰,莫重聖廟,不可一日無守直之人,知館事金壽恒,大司成趙復陽等,疏批已下,使之竝卽馳進直宿,且本曹無他進去之員,則先遣禮官,開諭一節,亦令知館事,姑爲代行,而終不入守聖廟,則焚香之禮,誠不可闕,日勢已暮,如不得周旋,不參疏儒,不可不召集,一以爲守直聖廟,一以爲無曠應行之禮。
沈梓,以禮曹言啓曰,以幼學黃壖上疏,傳曰,今觀此人之疏,泛看則頗似直截,細究其本意,則自不難掩於用意之態。噫,近日人心之不正觀□人,亦可見矣,誠可寒心。朝家處置,不可無懲後之地,疏儒黃壖,使之停擧。且如此危險之疏,有何所批之辭乎?還出給事,傳敎矣。疏儒黃壖,依聖敎停擧事,分付四館之意,敢啓。傳曰,知道。
又以兵曹言啓曰,卽接東營部將所報,則通化門北邊墻二間,今日酉時頹圮云。今日內,有難改築,姑爲把子圍排。弘化門入直砲手三十名,卽刻除出,使其哨官,領率守直之意,敢啓。傳曰,知道。
宋時喆等啓曰,卽伏見下本院之敎,臣等不勝驚歎之至。疏頭首倡,旣被停擧之罰,則權誨等,勢難晏然,有此陳疏,渠輩情勢,其亦迫矣。數行缺旣施重罰,又給其疏,摧折太甚,氣像愁慘,非但大有乖於培養之道,前頭之事,又有不可不慮者。伏願聖上,平心恕察,優而容之,務盡鎭靜之方,臣等不避煩猥,輒有仰瀆者,豈爲館學儒生而發也?不能無過慮之心,敢此陳啓。答曰,觀此啓辭,莫知其意之所在,誠出於欲免一時之是非,其在事體,豈容如是?當該承旨,姑先從重推考。
正言李端錫啓曰,請還收前執義李䎘,前掌令朴增輝·申命圭,持平兪櫶·李夏,前獻納金澄遠竄之命,前正言趙聖輔安置。
上在昌德宮。停常參·經筵。
貞敬王后忌辰。
大殿,政院·玉堂問安。答曰,知道。
藥房副提調吳挺緯啓曰,伏未審,聖體調攝,此時若何?昨日之批,別無顯效爲敎,夜來眼候加減,何如?臣不勝區區憂慮,敢來問安。答曰,知道。比昨頗愈矣。
大司憲李慶億啓曰,臣兩被推勘,時未結末,頃忝本職,以此見遞,不意玆者,新命又加,銓曹之違例備擬,實所未曉,臣之不敢仍冒,與前無異,請命遞斥臣職。答曰,勿辭。
以大司憲避嫌,傳于沈梓曰,大司憲兩度推考,竝勿施。
傳于宋時喆曰,今此陵幸,欲爲退行於望間,道路修治一款,更竢指揮擧行事,分付京畿監司。
沈梓,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
吳挺緯啓曰,前日空館,某日時相考以啓事,命下矣。久遠之事,無可憑考,而以日記所載者考見,則仁祖朝辛未五月,先朝庚寅七月,及近年甲辰五月,有空館之擧,敢啓。傳曰,此三年日記,竝付籤以入。
吏曹判書金壽恒,禮曹參判朴世模等,來詣請對,傳于吳挺緯曰,今日國忌,若不急之事,所懷,使之書啓。
吳挺緯啓曰,以吏曹判書金壽恒,禮曹參判朴世模等,來詣請對。傳曰,今日國忌,若不急之事,所懷使之書啓事,命下矣。空館儒生等,屢度開諭,而尙不還入,聖廟空虛,已至三日,事體之未安,景象之愁慘,有不可盡言。蓋儒生之所不安,專在於疏頭首倡之被罰,諸生輩,初旣合辭陳疏,則今諉以朝家之區別,而偃然還入賢關,其在道理,有所不敢。且自古儒生所爲,豈皆無矯激不中之失,而數字缺容寬假,意實非偶,故自祖宗朝,以至先朝,館學之儒,雖有過激觸犯之事,未嘗有施罰之擧。曾在仁祖朝,館學儒生,以追崇事上疏論列,致有嚴旨,至於空館,而特遣禮官近侍,屢次敦諭,使之還入。追崇之禮,所重如何,而其於待士之禮,若是優異者,豈不以儒生,不可威制,士氣,不可摧折而然也。雖以近事言之,甲辰年疏儒尹櫶等之被罰也,亦有空館之變,因大臣·筵臣陳達,旋命解停,然後更遣禮官,開諭而入。今日處置之道,恐不外此,循列開諭而已,則斷無還入之望,故欲以此意,陳達於榻前。金壽恒,則又以謝恩使行期迫近,文書勘定,一日爲急,大臣有故,諸提調,獨爲査對,雖有已行之規,不敢自下擅便,欲爲面稟定奪。雖當國忌之日,此等事,俱係緊急,敢來請對云矣。傳曰,聖廟空虛,今已累日,予心驚憂,誠不少弛,更遣承旨,措辭開諭以入,俾無久虛聖廟之擧。且文書修正一款,明朝入來稟定,可也。
政院啓曰,以吏曹判書金壽恒,禮曹參判朴世模,三四字缺啓,傳曰,更遣承旨,措辭開諭以入事,命下矣。今日日勢已暮,明日待開門往諭乎,何以爲之?敢稟。傳曰,依爲之。以上燼餘
上在昌德宮。停常參·經筵。
自昧爽至巳時,灑雪。未時申時,灑雪。
下直,高陽郡守柳順昌,康翎縣監宋錫福,高山里僉使李惟郁。
大殿,政院·玉堂問安。答曰,知道。
藥房副提調吳挺緯啓曰,伏未審雨後,聖體調攝若何?眼候,夜來益有快效否乎?臣區區憂慮之至,敢來問安。答曰,知道。今後,勿爲逐日問安。
以備忘記,傳于沈世鼎曰,今下弓矢,高山里僉使李惟郁三四字缺。
沈梓啓曰,大司憲李慶億式暇,執義洪□□,掌令蘇斗山·李興浡,持平李叔達在外,一員未差。今日,以監察茶時之意,敢啓。傳曰,知道。
又啓曰,備邊司郞廳來言,今日賓廳坐起日次,而大臣有故,不得開坐之意,敢啓。傳曰,知道。
又啓曰,小臣,以館學儒生開諭事,進去,下直。傳曰,知道。
沈世鼎,以禮曹言啓曰,卽接宗廟署牒報,則本署都提調有故,提調未差,今春奉審,尙未擧行,自本曹,參商變通云。莫重奉審,不可遲延,未差提調,令該曹速爲差出,趁卽奉審,何如?傳曰,允。
沈梓,以成均館官員,以知館事意啓曰,今三月初三日,儒生課試,當爲設行,而政府有故,不得爲之之意,敢啓。傳曰,知道。
有政。吏批,判書金壽恒式暇,參判趙復陽,以兼大司成,成均館守齋進,參議尹鏶進,都承旨吳挺緯進。
兵批,判書金佐明病,參判張善瀓上疏,參議金益炅病,參知□烶進,右副承旨沈世鼎進。
吏批啓曰,判書金壽恒式暇,參判趙復陽,以兼大司成,成均館守齋進去,小臣獨政未安,何以爲之?敢稟。傳曰,只出緊任。
以李翊相爲持平,柳行昌爲砥平縣監,鄭知和爲刑曹判書,金佐明爲宗廟提調,睦來善爲判決事,李夏鎭爲監察,金侑鉉爲護軍,申厚載爲副司直。
沈梓,以永寧殿修改都監言啓曰,今此修改時,所用階石浮取之數,將至三千箇。礎石雖用舊排,其中亦有體小不合之石,新造者將至三十餘箇。若不調用僧軍,則決難及時運入。除兩界外六道僧軍,分運調用,赴役日期,則臨時稟定事,榻前定奪矣。各道僧軍名數,別單書入,依此數抄定,待改分付定差使員,領付數字缺意,爲先知委於各道監司處,何如?傳曰,允。
沈梓啓曰,臣承命馳詣成均館,招諸生於橋門外,以下敎之意,措辭開諭,則諸生等對,以臣等俱有觸犯,倖免其罪,良由蹤迹之不安,以致聖廟之久虛,臣等之罪,益無所逃。今又伏承遣近侍開諭之命,尤不勝惶感之至,苟非萬分不獲已之情勢,何敢一向退伏,自取違命之罪哉?當初嚴旨,至今竦然,停擧之罰,獨及於首倡疏頭,臣等旣不得同罪之請,又不敢抗顔而入齋,則崩迫之忱,與前無異,恩諭荐降,不敢承奉,徊徨踧踖,不知所對,仍爲四拜而退矣。傳曰,知道。
沈梓,以成均館官員,以知館事意啓曰,以禮曹草記,不參疏儒招集,一以爲守直聖廟,一以爲無曠應行之禮事,命下矣。臣與大司成,來詣館中,不參疏儒生之近居者,分送下人,使之招來,則皆以爲雖有事故,不得參疏,而意見則初無異同。今者諸生二字缺首倡被罰,至於捲堂而出,決不可諉以不參而冒入齋中,無意入來,以至夜深,明曉焚香執事,他無變通之路,不得已以本館郞廳,權差執事,將爲行禮之意,敢啓。傳曰,知道。
傳于沈世鼎曰,備局諸堂上命招。
沈世鼎啓曰,備邊司諸堂上,命招事,命下矣。大司成趙復陽,今方守齋,不得命招之意,敢啓。傳曰,知道。
沈梓啓曰,兵曹判書金佐明,戶曹判書金壽興牌招,病不進矣。傳曰,竝卽更爲命招。
又啓曰,工曹判書李浣,兵曹判書金佐明,戶曹判書金壽興,吏曹判書金壽恒,判尹吳挺一,知事柳赫然,命招來詣矣。傳曰,引見。
又啓曰,備邊司諸堂上命招事命下後,三司應入之員,來待闕下,入侍乎?何以爲之?敢稟。傳曰,入侍。
判義禁鄭致和疏曰,伏以臣,門戶過盛,涯分已極,人非鬼責,數字缺幸狗馬之疾,未有供職之勢,冒呈辭單,誠不知缺而千萬不意,伏奉從速察職之敎,感惶震越,不知置身之所。第臣疾病之外,又有情勢之不安者,上年査使出來之日,臣待罪地部,兼察都監之任,累度登對於諸臣之後,而榻前稟定,不過職掌之事,別無出意見建白之語矣。竊伏聞頃日臺官,以伊時聖上自當之請及援例之說,皆出於臣之所達,必欲成罪論劾,而適緣其遞易,但白簡未發,臣不敢多辨,以爲自解之地,而人言至此,實狀難明,則臣雖無似,職忝宰列,何敢晏然行公,益添不恤公議之誚,以貽淸朝之羞辱乎?廉隅所關,決難抗顔出仕,玆冒萬死仰籲宸嚴,伏乞聖慈,俯諒臣危迫之懇,將臣本職及兼帶金吾摠府等任,亟命鐫罷,以正臣罪,以謝物議,不勝幸甚。臣無任惶蹙祈懇之至,謹昧死以聞。答曰,省疏具悉。卿無所失,予已知之,何用深嫌乃爾?卿其安心勿辭,從速察職。
右承旨金萬基疏曰,伏以臣竊聞,幼學黃壖之疏,誣詆諸臣,而臣名亦在其中,臣竊不勝駭然之至。目今合啓之論,苟非偏係私意及怵懾利害者,則秉彝之天,有難泯沒,而公議所奮,不容阻遏,則臺閣之臣,職思其居,是豈待人之指示者乎?至於在野儒賢,乃兩朝之所尊信者,而亦且肆然搆捏,無所不至,雖古河澹·徐吉喆,無以加此,則如臣所遭,固不足道,若乃邸報不出之文字,前席造膝之說話,草莾一儒生,而靡不詳知,慫惥探試,乃至如是,其情狀詭秘,諒無逃於淵鑑,則不待多辨,而臣旣被人之詆陷,理難廁迹近密,以喪廉隅,以辱淸朝,玆於召牌之下,亦不得趨詣逋慢之誅,實所難逭。伏乞聖明,亟遞臣職,仍治臣罪,不勝幸甚。臣無任數字缺之至,謹昧死以聞。答曰,省疏具悉。不必爲嫌,爾其勿辭,從速察職。
檜原君倫疏曰,伏以臣父母墳塋,在於京畿楊州地,臣今忝奉命,行期不遠,缺前往省,情理所在,冒死仰瀆,伏乞聖慈,俯察微忱,特賜恩暇,以伸人子之願,臣無任激切屛營之至,謹昧死以聞。答曰,省疏具悉卿懇。卿其安心往來。仍傳曰,給由馬,澆奠牀備給。
以京畿監司李慶徽狀啓,大司諫姜栢年,病重不得上去事,傳于沈梓曰,勿辭,調理上來事,回諭。
右副承旨沈世鼎疏曰,伏以臣於十年前,落馬重傷,左脚幾折,積年調治,厪得少差,而跛躄之狀,同朝所共知。自上年冬末,前症復作,少觸風冷,腰痛兼發,或砭或爇,專未見效,數日以來,猝然加劇,骨節刺痛,殆不能堪,筋脈牽掣,有若拘束,起立運步,動必須人,僵臥直廬,專廢職任,晝夜呻痛,寢食俱廢,此固同僚之目覩而嗟悶者也。目今受鍼數字缺,陵幸不遠,臣雖無狀,粗識分義,如非萬分不得已,則何敢言病?伏乞聖慈,俯諒實狀,亟賜遞免,以便公私,不勝幸甚。臣無任悶迫祈懇之至,謹昧死以聞。踏啓字。
兵曹參判張善瀓疏曰,伏以臣,伏聞黃壖稱名人疏論時政中,有曰,以臣爲脅持君父之奇貨者,臣聞來心驚魄悸,毛骨俱竦,眞欲鑽地以入,而不可得也。噫嘻,慘矣。爲人臣而爲脅君遏威之資,厥惡如何而當置何辟也?其言深,其機密,出入語意,固有所不可測者,而果如其言,臣若入於銓官之所賣,甘心於䝱持君父之奇貨,則臣雖被萬戮,豈足以贖其罪哉?只恨臣賦性疎戇,罔諧時俗,輕肆言語,重觸機械,區區欲效涓埃之衷,反作今日不測之罪根。臣之一身頹頓,固不暇言,其爲數字缺搢紳之羞,有非江漢所可盡濯,數字缺至此極也。臣竊懼焉,臣竊恥焉。伏乞聖明,諒臣危迫情勢,特賜鐫削職名,俾得投屛,以脫遊彀,則臣之終始,無非天地生成之澤也。臣無任惶怖戰慄悶蹙祈懇之至,謹昧死以聞。答曰,省疏具悉。卿無所失,何乃引嫌若是?卿其安心勿辭,從速察職。
未時,上御熙政堂,備邊司諸堂上,引見,入侍,工曹判書李浣,兵曹判書金佐明,戶曹判書金壽興,吏曹判書金壽恒,判尹吳挺一,知中樞府事柳赫然,同副承旨沈梓,假注書趙時瑗,事變假注書成,記注官金振元,記事官洪萬鍾。金壽恒啓曰,近來雨雪非時,聖候何如,眼候,數日來亦何如?上曰,今則頗愈耳。上曰,昨日所言文書修正事,未知何事耶?金壽恒曰,使臣議罪文書,從後爲之,而査對文書,大臣有故,諸提調獨爲査對未安,故欲爲面稟矣。上曰,査對則諸提調爲之,可也。金壽恒曰,議罪文書,雖從後爲之,而大臣出仕不易,問于大臣爲之乎?上曰,今此議罪,不過革職也。金壽恒·金佐明曰,□年咸陵君還來後,亦有議罪文書。數字缺。上曰,考其文書,更爲定奪,可也。
金壽恒曰,數字缺陀事,觀金謹行手本,則與當初所言有異矣。上命金佐明,讀謹行手本畢後。上曰,潛商之事,異於阿蘭陀之事矣。李浣曰,小臣之意,則似難終始隱諱耳。上曰,彼旣捉得潛商,則隱之似難矣。三番出來,極爲殊常,島主,豈爲不知石琉黃外何物,又爲潛商乎?柳赫然曰,環刀·鳥銃,皆彼國禁物耳。金佐明曰,此事機關非細,對答之言,不可不豫爲講定,明知之事,似難隱諱也。上曰,潛商之事,吾則不知云云,似可。金佐明曰,臣問于金謹行,以此意,分付東萊府使。且曰,此事島主豈有不知之理云?則謹行所答,亦不分明矣。上曰,我國鳥銃,與倭國所造,優劣,如何?李浣曰,我國精造之銃,則與倭銃無異矣。上曰,近來倭環刀,則不好無形耳。柳赫然曰,倭槍極好矣。上曰,年前擧動時,挾輦之槍,則非倭槍也。乃我國所造也。柳赫然曰,槍柄可合二年木,訓局則年例取用於濟州,而本廳則無前規矣。雖無前規,日後進上船上來時,斫取載送事分付,何如?上曰,依爲之。金壽恒曰,永寧殿修改都監堂上之任,極爲關重,而小臣近緣病故,一不參坐,改差察任,何如?惶恐敢達。上曰,方今役事,不爲方張,從容察任,可也。金佐明曰,小臣帶同知館事之職名,而近緣病故,不得一往館中,大槪館儒等所爲,雖涉過激,而疏頭首倡,不爲解停,則疏下諸儒,似難還入守齋矣。上曰,館學不無封章之擧,而今此疏中,有水壅而潰等語,極爲不可,當初不爲之事,到今陳疏張皇,缺若學得而爲之者然,如此士習,不可數字缺。金壽恒曰,儒生所爲,則不可而旣已施罰,聖廟三四字缺累日,且以儒生廉恥言之,疏頭旣爲被罰,則豈可獨爲晏然乎?金壽恒·金佐明,以儒生解停事,再三陳達,終無發落。上曰,接慰官,卽爲出去耶?金佐明曰,卽爲發行,今明,當踰鳥嶺矣。柳赫然曰,御營上番軍士,患染病者,其數漸多,故出送于活人署矣。若不著實救療,則必多死亡之患,更爲申飭東活人署,善爲救療,何如?上曰,依爲之。又所啓,宗廟大門東邊巡邏之路,一邊則私家之墻,故路甚狹窄,兩邊之墻,將有頹圮之患,事甚可慮。令漢城府,及時修治,私家墻垣,亦令速爲改築,何如?上曰,依爲之。金壽恒所啓,海運判官,不多日內下送事,曾已草記矣。判官所騎之馬,例自本道定送,而未及上來云,恐致遲延矣。上曰,給馬下送,可也。又所啓,今謝恩使方物,旣已整齊,而其中席子,皆是舊捧,一起則可缺擇封追後,二起則欲以秋分定席子備送,累度行移催促,數日內必上來,而如或未及於方物封裹之前,則在前或有落留譯官一人,追送中路之例,今亦依此爲之,何如?上曰,依爲之。沈梓所啓陵幸退行事,昨以下敎,分付京畿監司矣。令該曹改擇日事,亦爲分付乎?敢稟。上曰,依爲之。校理尹深所啓,凡各道書冊進上之時,本館必有頒賜之件矣。今番全羅道進上孝經·朱子書節要·名臣言行錄·通鑑等冊,頒賜於諸臣,而本館不得與焉。取考書啓單子,則自前玉堂春坊,皆書於始面,而今則落漏不書,必是政院,不察而致然也。本館曾有移文印來之規,而自大同之後,物力無出處,非啓下之事,則不得擧行。新刊孝經等冊,令該道印送,何如?上曰,依爲之。上曰,臺諫,考其政院日記,三四字缺極爲不可,似有後弊,今後則日記切勿出入事,本院著實擧行。大司憲李慶億,正言李端錫所啓,陳奏使之回還,徵金之罰,獨歸聖躬,其在臣子之心,痛惋何極?使臣許積,終無一言辨明,只知大臣免罪之爲幸,而不知君父受罰之爲痛,張皇馳啓,歸功譯輩,及其回還後,乃以皇帝,亦有罰金之說,陳達於榻前,欲免奉使不職之罪,此豈人臣之所敢爲者乎?請陳奏上使許積,削奪官爵,門外出送。上曰,不允。大司憲李慶億所啓,前執義李䎘等,以徵金之罰,獨歸聖躬爲痛惋,所欲正者,在於君臣名義之間,而竝賜竄逐,用罰太重,不意聖明之朝,有此過當之擧,其有妨言路不是細事,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。上曰,不允。又所啓,下番記事之任,至嚴且秘,殿下勿令記注之敎,誠出意外,前檢閱趙師錫,據例陳達,可謂不負職責,有何可罪之事乎?請還收前檢閱趙師錫罷職之命。上曰,不允。又所啓,南龍翼·孟胄瑞,只得脫大臣之罪,而終有此罰金之痛,雖有其間事勢,實歸於名分之損傷,奉使不能周旋之罪,在所難免,請陳奏副使南龍翼,書狀孟胄瑞,削奪官爵,門外黜送。上曰,不允。又所啓,前司諫李垕,只信記注之說,不思詳審其實狀,有此引避之擧而已。夫豈有幻弄之情態,而竄逐遐荒,用罰過中,請還收前司諫李垕遠竄之命。上曰,不允。又所啓,館學儒生不當施罰之意,諸臣陳達已悉矣。年少儒生,雖有三四字缺其疏,旣已還給,則復加威罰,殊非聖朝二字缺士氣之道,因此有捲堂之擧,聖廟空虛,已至累日,亦甚未安,請還收疏頭首倡停擧之命。上曰,不允。又所啓,嶺南人黃壖,値此朝著未靖之時,乘機投疏,罪狀宋時烈·宋浚吉等,譸張搆捏,靡所不至,其網打士林之計,極其凶慘,此實讒賊之甚者,幸日月之明,旣已洞燭其情狀,施以停擧之罰,而不足以懲其惡,此而緩治,則日後讒邪怪鬼之輩,將必接迹而起,請黃壖極邊遠竄。上曰,已於還出給備忘中,明示予意,非以其言爲是也。朝家之是非已定。不允。正言李端錫所啓,前執義李䎘等竄逐還收事,爭執已久,而兪音尙閟,臣竊悶鬱焉。人君聽言之道,先視其義理公私之辨,然後可無喜怒過中之擧矣,今於合啓之論,殿下平心徐究,則䎘等豈爲利爲私而然歟?䎘等,只循公議,欲明義理而已。殿下固宜扶植而優容,何忍投之窮溟絶漠之地而莫之恤乎?請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。上曰,不允。又所啓,前承旨金禹錫等,頃日以右相事下問之時,設有所聞,而豈宜以未然之事,率爾陳達於君父之前乎?究其本情,則實有可恕,而拿問之命,還出意外,物情皆以爲過當,請還收前承旨金禹錫·鄭繼胄拿鞫嚴問之命。上曰,不允。又所啓,兄弟之嫌,在所當避,傳旨各捧,亦慮新規之創開,則暫時差遲,寧有他意而至以循私阻遏爲敎,特下罷推之命,恐非大聖人得中之擧,請還收前承旨李翊先罷後推之命。上曰,不允。又所啓,副使行臺,同是莫重之責而義理易知之處,不能思得,奉使不職,均有其罪,請陳奏副使南龍翼,書狀官孟胄瑞,削奪官爵,門外黜送。上曰,不允。又所啓,前司諫李垕,慷慨憤激,乃有引避之擧,究其本情,寧有他意?只欲尊吾君明義理,而聖明,不諒罪之太遽,纔下特罷之敎,而旋有遠竄之命,此豈聖世之所宜有者哉?況其所聞之言,旣有可證,則尤無可罪之理,請還收前司諫李垕遠竄之命。上曰,不允。又所啓,臣伏見備忘記,有館學疏儒首倡疏頭停擧之命,臣伏不勝驚惑之至。尊君一念,同出秉彝,則雖在草野之微,亦安得終無一言傍觀而已乎?今此諸生,倡率多士,齊聲叫閽,設令其言,有所過中,在聖上待士之道,固不當摧折其氣,而況其所論,只在於正名分明義理,而非出於參國事預朝廷之意者乎?不料聖明,遽震雷霆之威,特下施罰之命,國朝數百年培養之士氣,至于今日,索然盡矣。請還收首倡疏頭儒生等停擧之命。上曰,不允。又所啓,臣伏見黃壖疏本,一篇說話,無非出於謀陷士類,而要其歸則搆捏在外儒臣,罔有紀極,至引蔡澤·張浚之事,隱然以二臣之疏,爲有意而發者然,人之爲言,胡至於此?其奸慝之意,醜誣之說,必欲至於空人國而後已,此則聖明之所洞燭者,臣不欲多辨也。第壖所云云,不但朝著上是非,亦關査事時機密,雖在搢紳之間,猶有所未曾聞知者,則壖何從得聞,肆言無忌至此也?如無主張者陰授指揮,則亦何以至此也?其所謀議,必曰此疏一入,則草野儒賢可以疑間,一隊朝士可以打盡,其意巧矣,其計慘矣。如此凶徒,若諉以疏儒而只施停擧之罰,則日後旁伺之輩,必將接迹而起,不可不深思痛懲,杜方來之禍,而示必嚴之義者也。請陳疏人黃壖,極邊竄逐。上曰,已諭于憲府之批矣,不允。以上燼餘
上在昌德宮。停常參·經筵。
巳時,太白見於未地。
下直,彌串僉使李俊悅。
以備忘記,傳于沈梓曰,今下弓矢,彌串僉使李俊悅處給送。
沈梓啓曰,假注書趙時瑗,時無職名,付軍職冠帶常仕。傳曰,允。
又以吏曹言啓曰,臺諫有闕,政事,取稟。傳曰,明日爲之。
又以義禁府言啓曰,咸鏡道許頊等査覈啓本,及京畿等道放未放啓本,啓下本府,而判府事臣鄭致和,時未出仕,今日之坐,不得回啓之意,敢啓。傳曰,知道。
又以義禁府言啓曰,前察訪李耋,因本府啓數字缺曹,移送本府,而臣等當初以李耋罪犯,通該于其時判府事臣李浣,具由啓辭矣。筵臣以猥濫後弊等語,至於請推,今日之坐,臣等,不敢晏然捧招,姑待他堂上齊坐時捧招之意,敢啓。傳曰,知道。
又以弘文館言啓曰,本館僚員之不齊,莫如近日,姑降輪直,已多日矣。校理臣尹深,將以江都試才御史出去,本館只有校理臣李有相,而副校理臣吳斗寅,臣洪萬容,俱以永寧殿修改都監都廳,逐日晝仕出去,本館方有書冊校正之擧,而事多苟艱,後日政,勿論相避·外任,盡爲差出。修撰李程,陳疏到館,而聞其所患,不至大段云,卽爲牌招察任,何如?傳曰,允。
以備忘記,傳于沈梓曰,近因館儒之疏,欲明是非,不意因此而有此捲堂之擧也。聖廟空虛,爲日已久,予心驚慮,雖不暇言,事體之未安,莫甚於此,今不可徒思是非之明,不恤聖廟之久曠,而況罰已行乎?停擧儒生,特令解停,使之入守聖廟事,言于館官。
以戶曹判書金壽興上疏,傳于沈梓曰,旣已牌招引見矣,此上疏,還出給。
沈梓以成均館官員,以知館事意啓曰,備忘記,近因館學之疏,欲明是非,不意因此而有此捲堂之擧也。聖廟空虛,爲日已久,予心驚憂,雖不可言,事體之未安,莫甚於此,今不可徒思是非之明,不恤聖廟之空曠,而況罰已行乎?停擧儒生,特令解停,使之入守聖廟事,言于館官事,命下矣。臣與大司成趙復陽,招致諸生于橋門外,諭以聖敎,則堂上色掌儒生等,以爲屢承恩諭,不勝惶感,而情勢狼狽,不敢還入,方切踧踖之際,特解疏頭首倡停擧之罰,使之入守聖廟,尤極感激,非不知承命之不暇,而第念聖上,以明是非爲敎,臣等之罪,猶無所逃。狼狽之勢,更加一節,有不敢强顔復入於賢士之關云。臣等更以聖廟,不可久曠,恩諭不可終違之意,反覆開諭,則儒生等對以前後聖敎如此,退與諸生相議承命云。仍出泮村,相與議定,還入守齋。臣與大司成以下諸官,竝爲罷出之意,敢啓。傳曰,知道。
大司憲李慶億,持平李翊相,正言李端錫啓曰,今此陳奏使之還也,徵金之罰,獨歸聖躬,此實前古所無之事。奉使之臣,固當竭力爭辨,不以累於吾君可也。設或不濟,亦可無負職責,而陳奏使許積,只知大臣免罪之爲幸,而不知君父受罰之爲痛,張皇馳啓,歸功譯輩,此果何義哉?無論勢之難易,事事之成否,移臣子之罪,歸君父之身,而奉使之臣,終無一言而歸,則名分之乖舛,義理之損傷,亦復如何哉?且天下之事,眞無所不有,亦安知今日不爭之漸,爲異時無窮之憂乎?自有此事以來,上自搢紳,下至韋布,以及閭巷小民,莫不爲國憤惋,而歸罪於奉使之臣,亦可見天理人心之所同然者,況於回還登對之日,敢以皇帝有罰金之說,陳達於榻前,欲免奉使不職之罪,隱然以罰金一事,爲不是恥辱者然,此豈人臣之所敢爲者乎?今若置而不罪,則國體不尊,輿情莫慰,請陳奏使許積,削奪官爵,門外黜送。答曰,毋庸瀆擾。
持平李翊相啓曰,李䎘等遠竄還收事,論列有日,而尙靳一兪,臣竊悶鬱焉。臺官之論,殿下旣知其不非,則所以罪之者,不過以文字言語爲過重也,君臣義理,至嚴且重,執此爲論,則下語屬文,安得不如此?殿下若以輕論大臣爲非,則有不然者,䎘等所論,乃尊吾君正名分,則何暇顧恤於大臣乎?䎘等雖被一時之竄逐,自可無愧於心,而實恐殿下,處置失當,莫慰輿情,言路杜絶,國不爲國。請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。下番記事之任,至嚴且祕,殿下勿令記注之敎,誠出意外。前檢閱趙師錫,據例陳達,可謂不負職責,有何可罪之事乎?請還收前檢閱趙師錫罷職之命。南龍翼·孟胄瑞,只得脫大臣之罪,而終有此罰金之痛,雖有其間事勢,實歸於名分之損傷,奉使不能周旋之罪,在所難免。請陳奏副使南龍翼,書狀官孟胄瑞,削奪官爵,門外黜送。臺諫七人竄逐之餘,前司諫李垕,不怵雷霆之威,敢進嚴正之論,其意固在於尊君上明義理而已。夫豈有幻弄之情態,而罷命纔下,嚴譴又降,聖上之不諒,何至於此也?實是聖朝之過擧,而竊恐言路之有妨也。請還收前司諫李垕遠竄之命。昨於榻前,本府以黃壖竄逐事,有所陳啓,而未蒙允兪,臣竊惑焉。壖乘朝著未靖之時,相機投疏,罪狀在外儒臣,延及搢紳諸人,譸張構捏,靡所不至,其變幻眩惑,打網士林之計,極其巧慘,此實讒賊之特甚者,豈料聖明之世,有此陰凶怪鬼之輩也,幸賴日月之明,旣已洞燭其情狀,而若只施停擧之罰,不思懲惡之道,則日後旁伺逞凶之徒,必將接迹而起。請陳疏人黃壖,極邊竄逐。答曰,不允。
正言李端錫啓曰,李䎘等竄逐還收事,論列已久,而兪音尙閟,臣竊悶惑焉。夫人君聽言之道,必先視其義理公私之辨,然後其言之逆遜,不足爲吾心之喜怒,而罔逃於衡平鑑明之中矣。今於合啓之論,殿下平心徐究,則爲義乎爲利乎,爲公耶爲私耶?今日大臣,皆殿下所倚重,非不知彈論一發,譴責隨至,而猶且循公議而論列,只欲明義理而已,則其爲義而不爲利,爲公而不爲私,自可見矣。殿下,固宜扶植優容,何忍投之窮溟絶漠之地,而莫之恤乎?請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。前承旨金禹錫等,頃日以右相事下問之時,設有所聞,而豈宜以未然之事,率爾陳達於君父之前乎?究其本情,實有可恕,而拿問之命,遽出意外,物議皆以爲過當,請還收前承旨金禹錫·鄭繼胄拿問之命。兄弟之嫌,在所當避,傳旨各捧,亦慮新規之創開,則暫時差遲,寧有他意,而至以循私沮遏爲敎,特下罷推之命,恐非大聖人得中之擧,請還收前承〈旨〉李翊先罷後推之命,副价行臺,同是莫重之責,而義理易知之處,茫然不能思得,奉使不職,均有其罪。請陳奏副使南龍翼,書狀官孟胄瑞,削奪官爵,門外黜送。李垕遠竄還收之請,今已閱月,而尙靳一兪,臣竊悶鬱焉,垕忼慨憤激,乃有引避之擧,究其本情,豈有一毫他意?只欲尊吾君明義理,而聖明不諒之太過,纔下特罷之敎,繼有遠竄之命,此豈聖世之所宜有者哉?況其所聞之言,旣有可證,則尤無可罪之理,請還收前司諫李垕遠竄之命。臣伏見疏本,造意陰險,設辭凶巧,其所以變幻闔闢之熊,有不忍正視者,不料淸明之世,有此鬼蜮之輩也。一篇說話,無非出於費盡許多心機,謀陷一時士類,而要其歸,則構捏在外儒臣,罔有紀極,至以風雲霜露,惟意舒慘,禍福榮辱,一任指顧等語,爲其罪案,而又引蔡澤·張浚之事,隱然以二臣之疏,爲有意而發者然,噫,似此罪名,雖使古之貪權樂禍嗜利背義者當之,殆無以過之,人之爲言,胡至於此?其奸慝之意,醜誣之說,必欲至於空人國而後已,此則聖明之所洞燭者,臣不欲多辨也。第壖所云云,不但朝著上是非,亦關査事時機密,雖在搢紳之間,猶有所未曾知者,則壖何從得聞而肆言無忌,至此之甚也?渠雖凶狡,潛懷毒螫之志,如無主張者,匿影祕迹,陰授指揮,則亦何以至此?其所謀議,必曰此疏一入,則草野儒賢,可以疑間,一隊朝士,可以打盡,而上可以欺日月之明,下可以售傾軋之計,其意誠巧矣,其計誠慘矣。如此凶徒,若諉以疏儒而不擧放流之典,只施縫掖之罰,則日後旁伺之輩,必將接迹而起,此聖明之不可不深思而痛懲,杜方來之禍,而示必嚴之義者也。請陳疏人黃壖,極邊竄逐。答曰,不允。
奉敎李敏采疏曰,伏以臣,伏蒙由暇,來見老母,母子相對,感祝天恩,唯當及期上去,以盡職分,而臣母年迫七旬,素多疾病,常居無事,長在牀席,近値寒暖不適,脫着失宜,偶然感冒,沈綿近旬,食飮幾至全廢,氣力漸就委頓,旬月之間,難望差復。人子情理,不忍捨去,而顧臣職名尙在,由限已過,蹙縮靡容,情勢狼狽。伏乞天地父母,俯察微情,遞臣職名,專意救護,不勝幸甚。臣無任惶悚祈懇之至,謹昧死以聞。踏啓字。
左副承旨閔點疏曰,伏以臣忝爲輔行,不善周旋,逢彼之五六字缺理宜譴罰,以警方來,不意新命遽及,此際三四字缺無地,而方當勘罪回咨之日,晏然出入近密之地,揆以事理,亦所不敢,至於賤疾之深重,奔走之難强,臣不暇贅陳也。伏乞聖慈,俯察微悃,亟賜鐫免,不勝幸甚。臣無任惶悚隕越之至,謹昧死以聞。答曰,省疏具悉。爾其勿辭,從速察職。
校理李有相·尹深,副校理吳斗寅·洪萬容等箚曰,伏以臣等,伏見備忘記,有館學疏儒,首倡疏頭停擧之命,臣等相顧驚愕,竊爲聖朝,惜此擧措也。臣等忝居論思之地,旣有匡救之責,則目見君父之過擧,安敢以觸犯爲懼,而不盡所懷哉?今此館儒之疏,專以義理名分爲言,實非參國事豫朝政之意,在聖上待士之道,固當優容而寬假之,以養其氣,而今殿下不然,震之以雷霆之威,如之以情外之敎,遽下施罰之命,此豈臣等所望於聖明者哉?夫太學首善之地,公論所在,故若係朝家大是非,則抗章叫閽,粵自祖宗朝然矣,肆惟我仁宗大王,答太學疏儒之批,而太學言是非則得矣,定是非則非諸生事也。大聖人之言也,是非之定,雖在於朝廷,是非之爭,亦不在於太學乎?玆多士之所爭,非如政令得失之比,是非之大者,無過於義理之明不明,名分之正不正,齊聲爭辨,實在於此,則固不當摧折其氣,以示厭薄之意。殿下今日之擧,其視仁宗之訓,正何如也?且以殿下之所親聞覩者言之,自仁廟·孝廟兩朝以來,館學之疏,非止一再,其間亦豈無矯激之言?未嘗有推折之譴罰之,以駭四方之瞻聆,如今之爲者。祖宗待士之道,便是殿下之家法,殿下何不是遵是則,而乃有此累朝所未有之擧乎?近因此事,輾轉愈激,前焉而諫臣竄逐,後焉而疏儒被停,惜乎,聖朝過擧,乃至於此也。嚴旨之下,多士喪氣,自分見棄於菁莪之化,不敢自安於賢士之關,蒼黃顚倒,終至於捲堂,聖廟之空,今已累日。嗚呼,此何等景象耶?思之至此,不覺心寒。噫,士氣之盛衰,實關國家之存亡,可養而不可沮,可培而不可摧也。何殿下不此之思,反加摧沮,使數百年培養之氣,一朝索然耶?臣等此言,非爲儒生之地,實爲世道慮耳。今若不解其罰,但令還入,是所謂欲其入而閉其門也。殿下,以千乘之尊,爲多士屈,豈非聖德事乎?伏願聖明,少霽嚴威,先從諫院還收停擧之請,特爲溫諭,俾卽還入,不勝幸甚。且臣等,伏見黃壖之疏,造意陰慘,構捏儒賢,歷詆朝紳,冀惑聖聰,謀陷士林,以爲乘時打網之計,其譸張眩惑之態,傾亂奸巧之狀,畢露無餘,豈料聖明之世,有此怪鬼之輩,肆然騁妖於天日之下,略無所忌,至於此極耶?幸賴聖明,洞燭其肺肝,特下備忘,還出其疏,是殿下亦知其情態矣。大聖燭物之明,孰不欽仰,而第聖旨不嚴於闢邪,罪罰不足以懲惡,反與太學疏儒而同其科,何殿下不當罰而罰之,當深罪不深罪,不念日後之弊,而以長其奸萌乎?若此不已,則投間抵隙,戕害善類者,殆將接迹而起,豈不大可畏哉?臣等區區之慮,或聖明猶有所未盡燭,終始反復焉。伏願殿下深思睿念,更加痛斥,使陰邪之說,不得復作於淸明之世,不勝幸甚。取進止。答曰,不允。
慶尙道進士全有章等疏曰,伏以臣等,俱以窮鄕晩生,無所知識,其於先賢道德高下,何敢妄有所論議哉?然此先正臣文成公李珥,文簡公成渾腏食文廟之議,內自館學,外至於縫掖之士,莫不百舍重繭,叫號天闔,皆以爲斯文重典,不可不亟定,而在野儒臣,亦嘗以是申白,宰執侍從,相率而先後焉,則此非一國公共之論乎?是以,臣等猥以疎遠之迹,敢陳狂簡之說,而殿下一向揮却,但以已諭于館學之疏爲敎,臣等之惑,於是乎滋甚焉。夫二臣之賢,亦豈待從祀之論而後見也?自其歿今幾百年矣,而士林慕其學,朝廷思其道,斯民懷其澤,其間世變不一,以至寇戎交亂,彝倫屢絶,則又相與言曰,兩賢之志,少行於當時,則庶幾無今日矣。此豈利以誘之,威以驅之,而使然哉?是以,臣等,益知二臣之功,有關於世道也大矣。臣等,未知殿下所以不從多士之請者,以二臣之賢,爲不足以從祀耶?抑聖志有所不槪於道學之說,而直爲此邁邁耶?臣等於此,尤有所憾焉。自有此論以來,若干冒嫉之輩,誣辭詖語,有揶揄於其間者,無乃殿下因有惑志於斯說耶?此則賊臣仁弘之緖餘,而蔡振後·洪□□·李象震·柳㮨以年少無識之類,掇拾其說,以自五六字缺之罪者,不足數也。若以媢嫉者之言,而疑其有二臣之數字缺大不然,夫孔子大聖人也,猶被陽貨·桓魋之毁辱,至於程·朱,或目以奸邪,或斥以鬼蜮,或禁以僞學,竄削僇辱,無所不至。且在先朝,從祀五賢之時,仁弘倡言排之,歷觀前古聖賢,皆不免外至之誣,惟幸人君辨其君子小人而已。臣等竊觀天地之化,不過陰陽兩端而已,其動靜浮沈,往來闔闢,雖未嘗一日不相反,而亦不可一日而相無也。聖人作易,推之人事,擬諸形容,以陽爲君子而引翼扶持,惟恐其不盛,以陰爲小人而排擯抑黜,惟恐其不衰。蓋陽之類,爲剛爲明爲公爲義,而其道行則天下蒙其福,陰之類,爲柔爲暗爲私爲利,而其說行則天下受其禍,此非臣等之言也,乃朱子之說也,非朱子之說也,乃伏羲·周公·孔子之意也。今二臣者,使其不欲歟,則殿下排擯之抑黜之,不亦可乎?如知其賢也,而殿下猶不免牽制於邪詖之說,有所不能引翼而扶持歟,則是爲小人謀,非爲君子謀也。臣等竊恐,聖志從違之際,有以窺殿下之淺深,而終見五龍之矯夭,不能遏一豕之躑躅也。惟其如是。故數字缺有所定,士習日以益偸,以臣等所居一路言之,昨者柳世哲,陷二字缺疏,其所以聚類者,皆是向來醜誣二臣,柳㮨疏下之徒也。爲世所擯,不齒士類,常懷憤惋,乘時而發,而稱以嶺南士論,則臣等竊羞之。夫嶺南乃五賢所生之地,素稱文獻之邦,而人亡世遠,則以仁弘一人之邪,能亂其說而有餘,其流至於波蕩而不可救,此臣等之所以痛惋而深慮者也。當今聖學高明,崇儒重道,搜羅巖野,小善必錄,而至於二臣從祀之擧,乃復遷就,則施於已死之臣,猶且忍不能予,況當時賢士,其肯受其籠絡,願立於朝乎?夫陰陽善惡屈伸消長,相與勝負者,有可畏之勢,而其末流之禍,不但止於國家之欠典。故臣等,竊不勝漆室嫠婦之憂,千里裹足,不避煩瀆之誅,敢以再陳於冕旒之下。伏惟聖明,矜其愚而不錄其罪,諒其忠而澄省採納,則斯文幸甚,國家幸甚。臣等無任激切屛營之至,謹昧死以聞。答曰,省疏具悉。毋庸瀆擾。以上燼餘
上在昌德宮。停常參·經筵。
巳時,太白見於未地。
沈梓,以都摠府言啓曰,今日入直軍士,中日習射,請出標信。傳曰,知道。
宋時喆啓曰,今日爲政事,命下矣。都承旨吳挺緯,右承旨金萬基疏批未下,一員未差,廳中只有臣時喆及同副承旨沈梓。沈梓則以該房當進兵批政廳,而吏批無進去之員,何以爲之?敢稟。且左副承旨閔點,疏批已下,卽爲牌招肅拜,使之察任,今日四五字缺亦卽牌招肅拜,何如?傳曰,知道。
又啓曰,領·左相處,遣承旨傳諭事,命下矣。左副承旨閔點,牌招不進,同副承旨沈梓,方在政廳,廳中只有臣時喆。左副承旨閔點,更爲牌招肅拜,推移往諭,何如?傳曰,允。
以備忘記,傳于宋時喆曰,嗚呼,誠不料曩日之事,轉至於此也。言之慙靦,聞之愧恧,深思厥故,都在於寡昧敏才不足,言辭拙訥之致,予無顔面於復見卿也。此事非特爲卿等惶蹙之地,實予心不安之處也。噫,今之國事,可謂岌岌乎殆哉。論議潰裂,人心莫測,朝無公平之論,世無淳厚之風,何意今日,世道人心之至此也?鼎軸空虛,廟堂寥寂,環顧左右,未見宿德重望,超出卿右者也。還朝論政,予之望之,不啻若大旱之望雲霓,飢渴之思飮食,卿何忍棄予?都門遙遠,村舍荒涼,春風餘寒,予深慮念。趁卽入來,以濟時難,以扶國事,毋缺予望。仍傳曰,領·左相處,遣承旨傳諭。
以備忘記,傳于宋時喆曰,前參議閔維重,敍用。
有政。吏批,判書金壽恒辭職陳疏,參判趙復陽病,參議尹鏶進,同副承旨沈梓進。
兵批,判書金佐明修改都監進,參判張善瀓病,參議金益炅進,參知朴烶病,同副承旨沈梓進。
吏批啓曰,判書金壽恒辭職陳疏,參判趙復陽病不來,小臣獨政未安,何以爲之?敢稟。傳曰,只出緊任。
以申厚載爲兵曹正郞,趙相漢爲海南縣監,李耉徵爲監察,朴世堂爲修撰。閔維重爲承旨,以沈世鼎爲副司直,李敏采·趙時瑗爲副司正。
宋時喆啓曰,小臣,領·左相處傳諭事,進去下直。傳曰,知道。
沈梓,以戶曹言啓曰,卽接司宰監所報,則咸鏡道咸興上進,今年應納黃大口,無一尾來納,遺儲已盡,不得已箇箇求得進排,而卽今事勢,四五字缺未免闕供之患云。咸興黃大口,歲翻之後,三四字缺促而尙無形影,雖未知其曲折,莫重供上所用,趁不備納,以致狼狽,事極可駭。自本曹今方更加督納,而當該官吏,難免其責,請從重推考,何如?傳曰,允。
又以永寧殿修改都監言啓曰,移安時所用神輦件數,雖未及定奪,而新舊件,竝皆有修補之處,必須前期取來,然後容入諸具,可以措備。分付司僕寺,竝移送都監,何如?傳曰,允。
又以工曹言啓曰,今此陳奏使方物,油煤墨六十錠,依前卜定於海西,去月二十一日啓下,卽爲移文本道,而方物封裹,只隔一日,尙未上送,殊甚不當,更考移文日字,則洽纔十四日,似不至於太急迫,設或有未及造作,致此遲延之弊,所當趁卽回報,封裹已迫,而萬無皁白,尤極不當。監司閔熙推考,所定墨錠,急急精造上送。缺漆灑金,與戶曹追送,席子,一時下送,何如?傳曰,允。
行大司憲李慶億,持平李翊相,正言李端錫所啓,請陳奏上使許積,削奪官爵,門外黜送。同前,答曰,不允。
持平李翊相所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前檢閱趙師錫罷職之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖,極邊竄逐。答曰,不允。
正言李端錫所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前承旨金禹錫·鄭繼胄拿鞫嚴問之命,請還收前承旨李翊,先罷後推之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖極邊竄逐。同前答曰,不允。
閔點,以吏曹言啓曰,承旨有闕,政事何以爲之?敢稟。
行都承旨吳挺緯疏曰,伏以臣,今日仕進,伏見右承旨金萬基之疏,極陳喉司責任之重,僚席尸居之狀,縷縷滿缺費盡辭說,臣看來不勝瞿然之至。四五字缺翌日仕進承旨,不敢據例啓稟,四五字缺殿下之威怒。又曰,館儒同被罪罰之疏,政院啓達所懷,乃其職也。一褒一貶,語意峻激,臣亦翌日仕進承旨之一也。伊時之未及啓稟,不無曲折於其間,而旣被消沮囁嚅,可保其位之譏斥,則臣到今追辨於其時同僚盡遞之後,自謂無失,以免其譏,臣不欲爲此態也。臣以無似,忝長銀臺,當天威震疊之日,旣不能陳忠獻可,終未免依阿順旨之歸,人言之來,固其宜矣。尙何望稱塞衆責之重乎?決不可從他冒據,其理甚明。伏乞聖慈,亟遞庸陋之臣,回授可堪之人,以爲振勵之地,不但微臣之幸,抑朝家之幸也。臣不勝瀝血祈祝戰灼之至,謹昧死以聞。答曰,省疏具悉。不必爲嫌,卿其安意勿辭,從速察職。
右承旨金萬基疏曰,伏以臣,猥暴危悃,冀蒙鐫遞,而誠未上格,諭以勿辭,臣誠悶縮,若無所措。仰惟日月高懸,無幽不燭,譸張構捏之情狀,已無所逃,則臣不敢更有所辨白,而惟彼假托章甫之疏,巧詆奇中,憑意眩亂,一至於此,臣若仰恃聖明,苟然冒出,豈不玷名節而傷廉隅哉?古語曰,賤者雖自賤,重之若千勻,此實士夫之所宜自勵者也。抑臣之不敢出者,亦不止斯,臣之忝叨本職,今已三矣。初亦豈謂可以稱塞而黽勉隨行,苟免罪責,近日喉司之任,不比無事之日,雷威所加,莫不震盪,萬勻所壓,莫不摧折,惴惴然惟以譴斥黜罰爲懼,至若職思其居,有未能遑焉者,自有臺閣以來,凡有所言,無論其是與非,曰兪曰咈,叩之必爲,雖非合啓,未嘗有無批之啓,此可見祖宗待臺閣之意,出尋常萬萬也。頃日合啓之初發也,終閟批辭,其不可以竄謫五六字缺祖宗朝舊例也,較然矣。其時入直承旨,五六字缺翌日仕進承旨,亦不敢據例啓稟,此豈不知二字缺之當然,而誠不免懾於殿下之威怒故也。爾後消沮囁嚅,莫可鼓作,而及至館儒之疏請,同被罪罰也。殿下之所以待之者,大失優容之道,政院之啓達所懷,乃其職也。且其措語婉曲,未見其爲激拂聖衷者,而乃反大加聲氣,特命推勘,欲使政院,只以依阿順旨爲事,不敢復有所陳忠獻可,亦獨何哉?由前則可保其位,由後則不免訶責,殿下之敎導臣隣,不可謂得其道者矣。何不以古人逆于心遜于志之訓,觀之哉?今之政院,秩雖卑微,若論其任,則近於古之尙書與中書,豈但奉行文書而已?如古人所爲推案,而起及臣沆,以爲不可者,雖不可望,循常覆逆之擧,亦恐自今日而廢矣。以臣已試,潰潰者重之,以形迹之捏抗,情勢之崩迫,而當此任於今日,其何以振勵報效,以缺大戾乎?此臣之所以寧受違傲之誅,不敢以承命爲恭者也。伏乞聖明,諒臣至懇,遞臣職名,以幸公私,不勝大願。臣無任屛營祈懇之至,謹昧死以聞。踏啓字。以上燼餘
上在昌德宮。停常參·經筵。
傳于沈梓曰,政事,明日爲之。
陳奏上使檜原君倫,副使金徽啓曰,近來使行,一路需用,頓異於前,蓋緣彼中求索無厭,以致年加歲增,靡有限量,至如紙扇·鞘刀等物,雖以累千之數,常患不足,而今番拜表,日期迫急,自邑求請,自備局雖已行關催促,三南遠邑,則措備輸送之際,其勢自至遲延,卽今來到者,未滿十分之一,而臣等行期,只隔三日,諸議皆以爲,空手入往,必有處處生事之弊,誠極可慮。該曹所儲,欲爲貸下持去,而近因使行,數字缺時在之數,亦甚些少,勢難推移,今若差退日子,則數字缺資,庶可及來,而適値大臣有故,不得稟議,敢此仰陳,令備局從長定奪,何如?此間事勢,若不至於大段悶迫,則臣等,何敢以此等煩瀆乎?不勝惶恐之至。傳曰,依所啓施行,卿等安心焉。
以都承旨吳挺緯呈辭,傳于閔點曰,還出給。
閔點啓曰,朝以使臣等啓辭,分付備邊司,而卽者本司郞廳,以有司堂上意,來言,大臣有故,不敢回啓,欲使本院稟處矣。事勢如此,令該曹,速爲稟處之意,敢啓。傳曰,知道。
又以禮曹言啓曰,因謝恩使啓辭,今番拜表日期急迫,差退日子事,啓下矣。更令日官推擇,則拜表,今三月二十一日卯時,方物封裹同月十九日爲吉云,原粘目中,以此日時,改付標以入之意,敢啓。傳曰,知道。
又以永寧殿修改都監言啓曰,浮石,自今月初一日爲始役,自浮取之處,運下平地,然後可以鍊正。故運石軍六十名,亦已定送矣。無董役之人,則事不着實,禁軍中勤幹者兩人,令兵曹定送,使之領役,何如?傳曰,允。
沈梓,禮曹言啓曰,陳奏方物油煤墨,卜定於海西,而趁不上送。故本道監司閔熙,昨日請推,更爲催促矣。卽者所定之墨,依數來到,今方改漆灑金,及期封送之意,敢啓。傳曰,知道。然則勿爲推考,可也。
閔點,以弘文館言啓曰,新除授修撰朴世堂,以北評事時,在咸鏡道鏡城府任所,經筵入番事緊,請斯速乘馹上來事,下諭。傳曰,允。
行大司憲李慶億,持平李翊相,正言李端錫所啓,請陳奏上使許積,削奪官爵,門外黜送。同前答曰,不允。
持平李翊相所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄,遠竄,前正言趙聖輔安置之命。請還收前檢閱趙師錫罷職之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖,極邊竄逐,答曰,不允。
正言李端錫所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖,極邊竄逐。同前答曰,不允。
禮曹判書鄭致和疏曰,伏以臣,決難冒進之狀,不得不略陳於天日之下,而聖上未盡洞燭,恩批丁寧,至有安心勿辭,從速察職之敎。春曹新命,又出於千萬意慮之外,臣誠惶感,罔知攸措。第念臣,旣被物議之指斥,彈劾之論,朝夕將發,臣於此時,晏然就列,非但有所不敢,其在朝家事體,豈容如是?臣雖欲貪戀寵榮,不恤公議,抗顔出仕,亦不可得也。且臣前患驚悸之症,比來復發,醫藥無效,漸至添劇,長在昏迷不省之中,加以腰痛甚重,不能屈伸運動,旬月之間,未有供職之望,宗伯之任,金吾之長,俱係緊重,尤不可一日虛帶,益增瘝曠之罪。玆敢不避煩猥,更瀆天聽,伏乞聖慈,俯賜諒察,亟命鐫罷臣職名,以安愚分,不勝幸甚。臣無任伏地懇祝之至,謹昧死以聞。答曰,省疏具悉。已諭於前疏之批,復何多誥?卿其安心勿辭,從速察職。
吏曹判書金壽恒疏曰,伏以臣,頃被黃壖疏斥,罪名狼藉,有不敢一日在職,急上自列之章,而原疏未有處分,不敢缺自辨白,俟罪之外,未暇及他,伏蒙聖批,五六字缺,又値捲堂之變,承命入伴,苟冒至今,非臣本意,數字缺媿,晷刻靡寧,今臣若遂泯默而止,則腷臆之蘊,終無自暴,日月之明,或有所未燭,不得不冒死而畢陳也。臣以無似,偏蒙誤恩,竊據銓衡,前後最久,尸位妨賢之罪,臣亦自知,何待人言?惟其注擬黜陟,務欲一循公議,毋負職責者,斷斷一心,惟在於此,通塞進攘之際,固知怨毒之所萃,而有不暇恤焉。至於强屈己見,一聽於人,臣雖無狀,豈爲是哉?査事始終,臣誠有與知者矣。臣於本職,力辭圖免,殆甚於束縛之求解,負擔之思釋,豈有毫分意恩,恐銓柄之或歸他人也?此則聖鑑在上,臣不欲多辨,而至若張善瀓之諫長,自是已經之職,循例擬望,正體則然,有何計較於其間乎?以此而謂之脅制君父,謟附臺閣者,誠是常情之所不到,壖乃捏成罪案,憑爲譸張,噫嘻,亦已慘矣。自古人君,威怒或失其中,則爲臣子者,或以理奪,或以誠格,自是匡救之道,安有借力戚畹,二字缺其威者也。臣而爲是,則固當誅矣,以堂堂至尊,而乃爲戚畹之力所遏,則當爲何如主耶?是壖,惹於陷臣,而不自覺其爲侮弄君上之歸,其所謂人臣計較之所不敢出者,正自道也。嗚呼,在野儒賢之臣,豈非先朝之所契合,殿下之所尊禮耶?壖乃構誣醜詆,肆然無忌,則微臣所遭,固無足道,而然此豈一黃壖之言哉?必有一種如許之論,潛吹暗煽,而如壖者,掇拾變幻,乘間抵巇,以爲嘗試之計,神姦鬼譎,出入捭闔,自以爲聖心可以眩惑,士林可以網打,而殊不知手足盡露,肺肝難掩,若此用心,將何所不至也?履霜氷至,君子所戒,自此以往,世道可占,如臣隘狹多忤者,苟不見幾早退,則羿彀蜮弩,終必難乎免矣。伏乞聖慈,曲察危衷,將臣所帶職名,一倂鐫免,移授他人,以恢賢路,仍令臣守分閑散,保全終始,公私不勝幸甚。臣無任兢惶戰灼之至,謹昧死以聞。答曰,省疏具悉卿懇。已諭於前疏之批,復何多誥?卿其安心勿辭,從速察職。
右副承旨閔維重疏曰,伏以臣,賦性昏愚,觸事疎謬,頃忝銓席,自速嚴譴,追省悚慄,分甘屛廢,不圖聖度天大,不錄前愆,收諸罪籍之中,擢置近密之地,優異之渥,逈出常典,臣猝聞批除,驚隕惝怳,莫知所以爲措。夫君之於臣,有罪而赦之,縻之以爵名,假之以寵榮,此前古所罕聞者。臣是何人,受恩至此?雖糜身粉骨,未足以酬報萬一,感激之至,惟有涕淚而已,在臣分義,固當祗承恩命,奔走職次,而第臣於近日,踪迹臲卼,終有所不敢冒進者,區區危懼之忱,亦安得有隱於君父之前乎?臣伏聞黃壖之疏,歷詆諸臣,無所不至,而臣名亦入其中,據其說而按臣之罪,則雖被萬戮,猶有餘矣。聖上在上,公議在下,是非邪正,非臣所可自辨,而然其構捏眩亂之說,至使草野受誣,臺閣蒙垢,則無非如臣無狀,見惡於人,貽累於朝紳也。臣於此,實有其罪,若復忘廉冒恥,抗顔淸華,汚衊之來,無所顧憚,則臣雖庸陋,決不忍爲此。玆於召牌之下,不敢趨赴,坐犯古人不俟駕之義,臣之罪戾,至此尤大。伏乞聖慈,曲賜諒察,亟鐫臣職,仍治臣罪,以謝人言,以安微分,臣無任兢惶戰灼之至,謹昧死以聞。答曰,省疏具悉。不必爲嫌,爾其勿辭,從速察職。
吏曹參判趙復陽疏曰,伏以臣,被人誣捏,不任駭懼,冒昧陳列,冀幸鐫免,聖批丁寧,不准微懇,繼因太學捲堂之事,累日守齋,未暇更瀆,以至于今,而竊見黃壖之疏,雖不足與辨,其設謀造意,極其陰巧,而至於方略指示等語,尤是凶慘,爲人臣子,而被此不測之誣,其何敢一刻自安於心乎?此臣之所以毛骨皆竦,不得不復煩天聽也。顧念在野兩臣,久繫山樊,特一蕭然老措大耳,有何氣力,可以干豫朝廷之理,而奸細之徒,狺然伺隙,構捏虛無,作爲機阱,欲售打盡之計,簧鼓之說,足以眩亂黑白,幸賴聖明在上,洞燭奸狀,特降懲惡之敎,魑魅魍魎之五六字缺天日之下,有如是者,第其疏中文字,言語曲盡,數字缺,若其省中不洩之語,私室□微之談,有非人人所可得知,不知此人,安所受此詭祕之狀,槪可見矣。世道之憂,庸有旣乎?若不早自引避,誠恐難免駭機,却顧徊徨,危勵彌深。伏願聖上,俯察危悃,亟命鐫臣職名,以保餘喘,不勝幸甚。臣無任恐懼隕越之至,謹昧死以聞。答曰,省疏具悉。卿其安意勿辭,從速察職。
刑曹判書鄭知和疏曰,伏以臣,身犯辱國之罪,將有勘奏之擧,恭俟譴罰,一味惶悚。不意玆者,又有新授之命,臣誠震惕,措躬無地。從前使价之行,若干方物之執以爲言,間或有之,而該部之致問督過,未有如今日之甚,輾轉不幸,至經再議,卽今處置,若從輕歇之例,致有到彼不順之患,則事之難處,當復如何?此朝廷之不可不深思講定處也。況旣有衙門咨會後,恩除稠疊,適當謝使將發之時,聽聞甚煩,流播可畏,安知當初,故爲作梗者,不爲提起,而生事乎?臣之所懼者,不但爲私而已。伏乞聖明,俯賜諒察,亟命先削臣職,仍治臣罪,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭,從速察職。以上燼餘
上在昌德宮。停常參·經筵。
自昧爽至辰時,有霧氣。
下直,機張縣監宋挺濂。
藥房提調金壽恒,左副承旨閔點啓曰,伏未審數日來,聖體若何,眼候今至快復否乎?臣等,無任區區憂慮,敢來問安。答曰,知道。眼候,雖似稍減,久未快愈。今日,受鍼爲之。
藥房再啓曰,卽伏承聖批,有眼候久未快愈,今日受鍼爲之之敎,臣等,不勝憂慮之至。與諸醫商議,則今日,乃是滿日,鍼家所拘忌,明日爲吉云。眼候如不至大段,則姑待明日受鍼似當,敢此仰稟。答曰,如此之日,不必盡忌。受鍼爲之。
大殿受鍼後,政院·玉堂·藥房·二品以上,單子問安。答曰,知道。
有政。
宋時喆啓曰,今日爲政事,命下矣。都承旨吳挺緯,病不仕進,左副承旨閔點,藥房進去,同副承旨沈梓,以該房當進去兵批政廳。廳中只有臣時喆,吏批政廳,無進去之員,何以爲之?敢稟。且右副承旨閔維重,又呈辭疏,不爲入來,辭疏則已爲出給,而僚員不齊,苟簡莫甚。閔維重牌招肅拜,使之察任,今日政,新除承旨,亦卽牌招肅拜,何如?答曰,知道。吏·兵批兼進。
吏批,判書金壽恒進,參判趙復陽進,參議尹鏶進,同副承旨沈梓進。
兵批,判書金佐明都監坐起進,參判張善瀓上疏,參議金益炅進,參知朴烶病,同副承旨沈梓進。
以金重南爲校書正字,李碩蕃爲副正字,尹敬敎爲奉敎,李馣爲成均博士。錦平令濟,益興君洪重普,靈昌副守翼哲,平陵監義憲,濟陽監匡胤,蓬城令烱仲,昌城都正佖,完溪副令岌,檜興君黃憲。尹飛卿爲承旨,李端夏爲吏曹正郞,金宇享爲禮曹參議,李萬徵爲敦寧奉事,裵榮成爲幽谷察訪,李慣爲忠勳都事,崔商翼爲全羅都事,張遇一爲監察,崔錫祐爲直講,呂聖齊爲應敎,朴世堅爲輔德,柳炅·李慶冞爲兵曹正郞。洪柱三爲副修撰,鄭世輔爲左通禮,尹宣擧爲執義。
吏批啓曰,玉堂·春坊闕員,今當差出,而擬望之人乏少,相避·時推,竝擬,何如?傳曰,允。
以李敏求·南老星·曺漢英·金宇享·鄭基豐·尹飛卿·金重鎰·朴·李益達·盧錠·韓公信·李元煥·黃埏·李慶漢·鄭世衡·李斗鎭·鄭斗齊·南沃·邊宥·許宗旻·白光祖·尹聖擧·姜說爲護軍,金萬基爲副司直。
以咸鏡監司二月令薦新生松魚,限內不得封進事,待罪狀啓,傳于閔點曰,勿待罪事,回諭。
閔維重啓曰,藝文館奉敎尹敬敎,時在全羅道光州地,斯速乘馹上來事,下諭,何如?傳曰,允。
閔點,以吏曹言啓曰,坡平副令斗瞻敍用事,命下矣。卽者宗親府書吏來言,坡平副令之名,非斗瞻也,乃益瞻云。推問其所由,則當初差祭時,本府擧案誤書,數字缺錄本,有以差祭不進請推,至於奪告身,而歲抄單子,仍爲誤書,以致換名,歲抄單子,則付標以入,而其時誤書宗親府色吏,令攸司推治,何如?傳曰,允。
又以弘文館言啓曰,新除授副修撰洪柱三,時在忠淸道忠州地,經筵入番事緊,請斯速乘馹上來事,下諭。傳曰,允。
行大司憲李慶億,持平李翊相,正言李端錫所啓,請陳奏上使許積,削奪官爵,門外黜送。同前答曰,不允。
行大司憲李慶億,持平李翊相所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄,遠竄,前正言趙聖輔安置之命。請還收前檢閱趙師錫罷職之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖,極邊竄逐。同上李敏求之罪關宗社,神人共憤之狀,前後臺啓,論之悉矣。殿下聞之亦熟矣。臣等,不必更有煩陳也。江都之禍,振古所無,其時任事之臣,盡伏刑誅,而獨敏求,倖免,國家之失刑極矣,公論之莫伸久矣,尙保首領,老死牖下。於敏求亦云大幸,豈可以歲月已久,而竝入於滌瑕盪垢之中,有若尋常罪過,循例蒙敍者然哉?曾在先朝,雖有敍命,三司竝論,卽賜允兪,逮至聖明,再命收敍,而臺臣力爭,亦皆得請,王法之不可撓,公議之不可遏,大罪之不可赦,於此亦可見也。而曾未幾何,又有此恩敍之命,至齒西班之職,揆諸國法,斷無是理,擧措乖舛,莫此爲甚,瞻聆所及,孰不駭惑?請還收李敏求敍用之命。答曰,不允。
正言李端錫所啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖,極邊竄逐。同前國綱解弛,贓律不嚴,貪墨之徒,前後接迹,而未有一人以贓伏法者,識者之寒心,固已久矣。黃瀗之貪贓狼藉,實非尋常之比,論以三尺,固難容貸,而屈法伸恩,得免鼎鑊,雖終身廢錮,於渠亦幸,曾前敍命之下,輒因臺啓,旋卽寢止者,豈非所犯至重,有難全釋而然耶?今此恩敍之命,又出意慮之外,聖朝之爲瀗地者,亦已過矣。以瀗之罪,而初旣失刑,後漸寬宥,竟至於混加收錄,有若循例蒙敍者然,則日後貪婪之輩,將何所懲戢哉?請還收黃瀗敍用之命。答曰,不允。
傳曰,受鍼後,問安班列,來詣,備局堂上,引見。
受鍼後,備局堂上引見時,上謂承旨曰,慈殿浴溫之行,勢不可已。自今月晦間,至來旬前□日擇吉事,分付該曹。
行禮曹判書鄭致和疏曰,伏以臣,敢將悶迫之懇,屢瀆宸嚴之下,惶恐踧踖,伏地俟命,譴罰不加,溫批又降,至以安心勿辭,從速察職爲敎,臣是何人,獲此異數?臣誠感泣,不知死所。第念狗馬之疾,如有供職之勢,則何敢不避煩猥,一向祈免,上孤聖眷,自速逋慢之誅哉?怔忡驚悸之症,是臣素患,而暫用心慮,則輒復發作,近又元氣積傷,症勢添重,羞明合眼,委頓昏迷之中,如聞急步疾呼之聲,惶怖罔措,有同失性,傍人扶擁救護,始乃稍定,歇劇無常,病根深痼,調治差復,時月難期,當此多事之日,決不可虛帶重任,益添罪戾,不得不冒萬死更籲於天地父母之前。伏乞聖慈,俯賜矜察,臣本職及兼帶判義禁·都摠管·諸司提調等任,竝許鐫遞,以便公私,千萬幸甚。臣無任惶蹙祈懇之至,謹昧死以聞。答曰,省疏具悉,卿其安心勿辭,調理察職。仍傳曰,遣內醫看病。
領中樞府事李景奭箚曰,伏以臣,老病眼患,數字缺歲已換矣,月亦閱九,而冷淚眵汁,凝合愈甚。向來數字缺,致添傷,又自再昨,兩眼俱痛,昏昏閉視,窓戶不得暫開,恐未免仍成廢疾,伏聞受鍼,不勝驚慮,而末由趍造於問安之列,言病素所不欲,而敢於此時,臣無任惶恐,伏地待罪。取進止。答曰,省疏具悉卿懇。卿其安心勿待罪。仍傳曰,遣金有鉉看病。
都承旨吳挺緯疏曰,伏以臣,譏斥之來,實所自取,臲卼之踪,決難仍冒,冒死陳章,冀蒙遞免,天批丁寧,不准至懇,旋尋長單,又命還給,臣驚惶狼狽,益不知置身之所也。仍念臣,當此朝著垂空,聖衷獨運之時,忝叨密通,蔑效涓埃,徊徨囁嚅,厚負聖眷,臣之可斥而難冒,不知人言,自知已明,而猶且貪恩忘恥,盤礴首席,則出納號令之地,其將自此而益寥寥矣,斯豈細故也哉?且臣素患痰眩之症,乘勢轉劇,有時昏倒,殆不省事,加以寒暖不調,脫着失宜,感傷猝重,寒熱交攻,飮啖專捲,痊可無期,喉舌重地,不可暫曠,以情以病,俱難冒出。伏乞聖慈,曲察危迫之懇,亟遞臣職,以便公私,臣不勝涕泣祈懇之至,謹昧死以聞。答曰,省疏具悉。卿其勿辭,從速察職。
巳時,上御養心閤,受鍼。入侍,提調金壽恒,左副承旨閔點,假注書李宇鼎,記注官金振元,記事官洪萬鍾,醫官等,鄭後啓·尹後益·李東馨·金尙洙·金有鉉·金萬直。
左右穴處,手部,商陽·少澤·少商·關衡,足部,厲兌·竅陰·至陰·行間·三陰交。受鍼後,追後入侍,工曹判書李浣,兵曹判書金佐明,判尹吳挺一,吏曹參判趙復陽,事變假注書成瑨。金壽恒啓曰,今又受鍼,眼候不如數日前耶?上曰,不至大段矣。又所啓,伏聞醫官等傳致上敎之語,則慈殿患候,有復發之漸云,溫泉之幸,勢固不可已。入侍醫官,數字缺,已歸一,退與未入侍醫官,商議稟定耶?上曰,上年之效旣如彼,諸醫之言又如此,何必更加廣詢?溫陽非數三日往還之程,動經數月,而年年作行,皆値農節,雖務省弊,弊自及民,非無憂恤之意,而第慈殿患候,根柢深痼,必須今年更浴,庶免加於少愈之患,若或復發,則累日之程,動駕亦難,今此溫幸之計,實出於萬不獲已,此意知悉擧行。上曰,擧動若定,則永寧殿事,何以爲之耶?金佐明曰,擧動之期,未知在何間,而若相値,則事甚可慮矣。金壽恒曰,兵·戶判,擧動時不可無,而永寧殿修改時,亦不可無。若或相値,則必多拘碍之事矣。李浣曰,然則永寧殿修改事,不可不退行矣。上曰,議于大臣,爲之可也。金佐明啓曰,慈殿症候,有復發之漸,溫幸不可不爲,則陵幸,何以爲之耶?上曰,陵幸,累次停止,情理未安,而溫陽擧動,勢不可已,則雖些少民弊,亦當顧念,陵幸,停止,可也。趙復陽曰,今此擧動,雖出於不得已,而每値農節,奪時可慮。凡事,務從簡略,可也。李浣曰,馬草極難矣。趙復陽曰,非但馬草,柴亦甚難,附近官雜役,必須蠲減,然後庶寬民力矣。金佐明曰,御供物饌定送之事,意在省弊,而反爲增弊矣。上曰,日期則自今月晦至來月旬間,而排日以入,凡諸分付等事,待定日,然後有旨於監司處,可也。上謂金壽恒曰,前日可考文書,旣已考出耶?金壽恒,進讀文書曰,此則自我國四五字缺矣,上曰,其所謂革職,卽削職四五字缺告身耶?金壽恒曰,似然矣。上曰,此公事,若付於使行,則恐似遲延,何以爲之耶?金佐明·金壽恒等曰,此非奏文,乃咨文。雖或遲延,似爲無妨,而渠亦不必執頉矣。上曰,然矣。金佐明曰,格兵衛事,則三大臣之意,皆以爲,我國實有是事,今不可諱,彼若有問,而諱而不言,似有後患,不如直言之爲當云矣。閔點曰,臣有悶迫情勢,惶恐敢達矣。頃忝副价之任,有此生事之患,雖無勘罪之擧,不敢行公。況彼中有勘罪之事,決難冒出,而昨承召命,不得祗謝,今又進參於入侍之列,益切悶蹙矣。上曰,不可頻數遞易矣。閔點,又進曰,更爲陳達,尤極惶恐,而刑曹判書鄭知和,則方陳辭疏,而臣則在本院,捧入其疏,是豈事之當然乎?臣之所以益不自安者,良以此也。罷出。以上燼餘
上在昌德宮。停常參·經筵。
自昧爽至辰時,有霧氣。巳時,太白見於未地。
下直,釜山僉使李延禎,慶興府使閔錡。
大殿,政院·玉堂問安。答曰,知道。
藥房提調金壽恒,右承旨閔點啓曰,伏未審夜來,聖體調攝若何,昨日受鍼之後,眼候加減,亦復何如?今日受鍼時刻,依前定以巳正乎?臣等,憂慮未弛,敢來問安,竝此仰稟。答曰,知道。
以備忘記,傳于閔維重曰,今下弓矢,慶興府使閔錡,釜山僉使李延禎等處,給送。
宋時喆啓曰,臣奉聖敎,往諭于領議政鄭太和,左議政洪命夏,則領議政鄭太和以爲,臣罪名最重,聖恩曲庇,尙逭邦憲,得保危喘,而死運已迫,鬼責隨至,左邊手足,全不運用,火熱迷心,有似失性之人,人事在省不省之中,今已半月。昨聞兩司論臣之啓,停止於榻前,而輿憤未洩,公議不息,露章辭職,亦所不敢,委頓床席,悶默以待,不意玆者,近侍遠臨,傳諭聖旨,奉讀未半,感淚自零。臣之負犯,天地難容,將何顔面,復立於世乎?無論情勢之如何,賤疾危苦,朝夕待盡,未有庭戶運動之望,惟願未死之前,削去職名,以謝人心。惶恐焦煎,不知所達。左議政洪命夏,以爲臣之負犯,萬殞難贖,杜門城外,若無所容,加律之論,獨不及臣,尤極惶愧,置身無所,不得不退出江郊,一味震惕。千萬意慮之外,特蒙聖念之曲庇,近侍遠臨,諭以聖札,十行丁寧,逈出尋常,不啻若慈父之詔子。臣伏地莊讀,感涕先零,尤不知所以爲對也。臣之所負者,後君之罪也,臺臣所執者,尊主之義也。不料聖明,曲貸負罪之臣,反逐言事之臺官,莫非臣貽累聖德之致,臣於此,罔知所措,寧欲無知。國事雖艱,義理不可不明,廟堂雖曠,公議不可不伸,而聖明終不允從,致令臺議不停,是義理由臣而不明,公議由臣而不伸,聖明之所以保臣者,反所以重臣之罪也。臣決不敢抗顔冒恥,復入脩門,以貽淸朝之羞,瞻望魏闕,只自悲泣云矣。傳曰,知道。
閔維重,以都摠府言啓曰,今日入直軍士,中日習射,請出標信。傳曰,知道。
又啓曰,吏曹判書金壽恒,三公處往議後,來詣矣,敢啓。傳曰,引見。
又啓曰,吏曹判書金壽恒引見事,命下矣。此事似當與都監諸堂上,一時稟定於榻前,獨爲入對,有欠詳盡,且日已向暮,何以爲之?壽恒之意,亦如此,敢此仰稟。傳曰,然則明朝,與諸堂上,一時來會以啓。
以咸鏡監司閔鼎重狀啓,文川居軍保尹德奉家失火,六名燒死事,傳曰,燒死人等,令本道,各別恤典擧行。
閔維重,以兵曹言啓曰,當日在奴承伊稱名人,自宣仁門入來,差備門外擊錚,極爲駭愕。令攸司囚禁治罪,同門守門將金尙健,常時不能禁斷雜人,以致闌入,亦爲非矣,推考,何如?傳曰,允。
大殿,受鍼後,政院·玉堂·藥房問安。二品以上,單子問安。答曰,知道。
行大司憲李慶億,持平李翊相,正言李端錫啓請,陳奏上使許積,削奪官爵,門外黜送。同前答曰,不允。
行大司憲李慶億,持平李翊相啓,請還收前執義李䎘,前掌令朴增輝·申命圭,前持平兪櫶·李夏,前獻納金澄,遠竄,前正言趙聖輔安置之命。請還收前檢閱趙師錫罷職之命。請陳奏副使南龍翼,書狀官孟胄瑞,削奪官爵,門外黜送。請還收前司諫李垕遠竄之命。請陳疏人黃壖極邊竄逐。請還收李敏求敍用之命。同前新除授執義尹宣擧,時在忠淸道尼山地,請斯速乘馹上來事下諭。答曰,不允。下諭事,依啓。
正言李端錫啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請陳奏副使南龍翼,書狀官孟胄瑞,削奪官爵,門外黜送,請還收前司諫李垕遠竄之命。請陳疏人黃壖極邊竄逐。請還收黃瀗敍用之命,答曰,不允。
沈梓啓曰,領議政上疏批答,當爲傳諭,而政府無郞廳,遣史官傳諭之意,敢啓。傳曰,依左相批答例,遣史官傳諭。
左議政洪命夏疏曰,伏以臣,事君無狀,負此罪名,屛伏數字缺竦息,繼以臺議分等,罪同律異,臣心尤惑,置身無所,退出郊畿,席藁俟譴,賤疾轉痼,危喘凜凜,伏聞聖諭終靳,臺議遽停,而露章自劾,有所不敢,徊徨狼狽,悶默度日,乃於昨者,特遣近侍,宣諭御札,不唯十行懇惻,至以村舍荒涼爲慮,夫何聖念之曲軫,一至於此?感鏤心肝,唯有涕淚。臣於此際,若不呼籲,則上無以昭臣罪,下無以盡私義,惟聖明之垂察焉。臣頃於主辱之辰,實昧臣死之義,在聖上自當之際,旣不能排闥直入,碎首死爭,是臣不忠也。及聲息先至之日,又不能瀝血上格,奉身以退,是臣忘恥也。忘恥者尙不可在朝,不忠者當置何辟?嘗聞臣之事君,如子事親,一失其職,終爲身累。今臣負犯,實類於此,聖恩雖貸,而臣罪已著,臺啓雖停,而公議至嚴,在家爲逋刑之人,在國爲負罪之臣,則仍帶職名,斷無是理,抑臣所竊悼者,臣歷事三朝,雖無可觀,至於愛君之忱,自謂根於秉彝,而到今垂死之年,反陷不忠之罪,此臣所以血泣追愆,寧欲無生者也。伏乞天地父母,亟削臣職,以正臣罪,以爲後來人臣者之戒。且念臣罪戾山積,義難他及,而諸臺竄逐,蓋緣論臣,則貽累聖德之罪,益無所逃,臣安敢泯默已乎?合啓之請,非有他意,其說明義理也,其心尊君父也。在聖上處置之道,不可不爲世道深慮,以養士氣,以嚴國體,而雷霆遽震,竝投荒裔,朝野惴慄,氣象錯莫,皆以爲聖明之世,寧有此事?臣竊悶焉,臣竊傷焉。大臣有罪,臺諫論之,乃其職耳,而今殿下,欲庇臣等,反罪言官,臣恐自此以後,大臣雖有所犯,人皆緘口結舌,七八字缺重臣之罪,實非國家之福。惟願殿下,數字缺,竄逐諸臣,以慰輿情,以靖朝廷,不勝幸甚。臣無任瞻天望聖,感泣祈祝之至,謹昧死以聞。答曰,省疏具悉卿懇。纔諭予意於傳諭之批,復何多誥?國勢潰亂,事機多虞,卿何慙視?況大臣之遠出江外,其在事體,尤涉未安,卿雖以陳章乞免爲意,於京於鄕,有何所關乎?末端事,非爲卿等事,實惡怪妄不正之狀,卿意雖懇,予未得允許,卿其安心勿辭,趁速入來,以副予望。仍傳曰,遣史官敦諭。
領議政鄭太和疏曰,伏以兩司合啓之中,臣罪最重,日記之傳,果是實狀,則論以常憲,死有餘辜,暴白無路,只俟嚴誅,不圖彈文勘律,止於請罷,聖度包容,久不允從,終使公議未伸,臣之情勢,益復危迫。至於近侍遠臨,傳諭聖旨,誤恩攸加,置身無地,安有負犯如臣,而仍保官爵之理乎?職名猶在,夢寐亦驚。上章自劾,不容少稽,而非但一味惶懼,不敢遽有號籲。犬馬之疾,朝暮且死,委頓床席,輾側須人,神昏氣促,不能屬文,經過數日,始呈短疏,尤不勝竦悶戰灼。伏乞聖明,俯垂矜察,趁一息未絶之前,本職及諸司兼任,竝命鐫削,千萬幸甚。臣無任涕泣祈懇之至,謹昧死以聞。答曰,省疏具悉卿懇。纔諭予意於傳諭之批,復何多誥?國勢潰亂,事機多虞,卿何慙視?況大臣之出在郊外,其在事體,誠極未安。卿雖以乞免爲意,入來陳情,有何不可?安心勿辭,趁速入來,以副予望。
吏曹參議尹鏶疏曰,伏以臣,有切迫私情,不得不仰呼於天地父母之下矣。臣之父墳,在於驪州地,而年前幸蒙恩暇,下去修治矣。七八字缺,注復有傾頹處,而身係官事,不得數字缺,人子情理,其爲痛迫,如何?伏乞聖慈,亟遞臣職,使得及時修改,則其爲感幸,實及於泉壤矣。臣之含痛茹恨,爲日已多,而適與陵幸相値,故泯默到此矣。今則陵幸已停,玆敢冒死哀籲。伏惟聖明,垂察加憐而鐫改本職焉。臣不勝戰兢祈懇之至,謹昧死以聞。答曰,省疏具悉。爾其勿辭往來。
刑曹判書鄭知和疏曰,伏以臣,猥將血懇,仰瀆宸嚴,微誠未格,反承從速察職之批,臣於此益增惶悚,置身無地。臣於前疏所陳,聽聞甚煩者,非獨出於臣之淺見,搢紳之間,亦多以此爲慮,何可謂之必無斯患也?雖以前例言之,奉命生事之人,卽於伊時,俱被罪罰,臣亦終不可倖免,況玆六卿之列,與閑慢庶官有異,一邊勘罪,一邊供職,尤無是理。不得不冒死更籲於天地父母之前,伏乞聖慈,亟許先削臣職,仍正臣罪,不勝幸甚。臣無任祈懇屛營之至,謹昧死以聞。答曰,下吏曹。回啓,在前議罪之人,彼中未結末之前,仍爲行公,旣有已行之規是白爲乎,今此刑曹判書鄭知和,以一邊勘罪,一邊供職爲未安,有此懇辭是白在果,勘罪之事,旣已定奪,今不必許遞本職是白乎矣,重臣進退,臣曹不敢擅便,上裁,何如?啓依回啓施行。
巳時,上御養心閤,受鍼。入侍,提調金壽恒,右承旨閔點,假注書李宇鼎,記注官金振元,記事官洪萬鍾,醫官鄭後啓·李東馨·尹後益·金尙誠·金有鉉·金萬直。
左右穴處,手部,商陽·少澤·少商·關衝,足部,厲兌·竅陰·至陰·行間·三陰交。提調以下,入伏楹外,只醫官等入侍。
兵曹參判張善瀓疏曰,伏以臣,顚冥行世,口讓多怨,猝遇狼狽,玷辱名義,略貢危悃,冀蒙顯誅,聖旨優容,譴斥不加,臣誠惶恧,益復震惕,不得不更冒哀籲,一鳴衷曲,天之公私,由乎心事之邪正,關乎已是非,公議定於後世,傳曰,正已而不求於人,則無怨,臣雖無狀,竊嘗聞此義於君子矣。彼一種惎謗,臣何足介持於中也?第念臣,待罪肺腑,備位宰列,其所處身,不宜自賤,以累五六字缺,去就之際,所不可苟也。今臣當退者有三,濫荷恩寵,數字缺,切補衮之忱,不避刑迹之嫌,憂愛之至,妄肆瞽言,蓋君德數字缺治罪攸係,則在臣分義,其可腹誹而口噤,坐觀成敗,有如越人之視秦瘠乎?此理較然,臣不欲多辨也。傍伺而耽耽者,隨而如束,意必有倀鬼之竊發矣。今儒疏中歷詆士類,靡所不至,周羅縛致,如古之黨籍,而末指臣事,揷入於其中,弄幻頰舌,出彼入此,計欲一網打盡,其心所在,吁,亦慘矣。是欲逞憾於士林,而故擧臣身,爲他日賈禍之孤注爾。雖聖明在上,保無他虞,而然微臣之故,罔極之言,不測之誣,豈遽爲國家之辱,而搢紳之羞哉?此臣當退一也。臣少於家庭之間,粗聞事君之道,內不欲自欺其心,外不欲汚衊其迹,以辱先臣之訓,是臣平生之志也。顧乃今日,得此罪戾,身名俱虧,爲世僇笑,若復恬然,不知苟且隨行,則廉隅掃地,他尙何說?此臣當退二也。人心易變,險途難盡,日後之黃壖,安保其更無他一辱其身,猶士夫之深恥,其可再乎?如臣孤拙,不能諧俗,擧足發言,便成瘡痏,亦安可篤信己意,以爲圖報之萬一,而免於顚沛乎?此臣當退三也。斯非臣妄自憂畏,懸加揣料,過爲是說也。天日所臨,情勢可想,伏願聖慈,亟回缺照憐臣形迹之臲卼,諒臣衷悃之危迫,鐫改職名,使得投閑屛放,守愚安分,以全終始,則感戴洪造,曷有涯量?臣無任瞻天隕越祈懇之至,謹昧死以聞。答曰,省疏具悉。已諭予意,卿其安心勿辭,從速察職。
以備忘記,傳于沈梓曰,長番內官□斗卿,當爲昨日左議政上疏批答,缺察不卽出給,其矇然不察之失,殊甚缺推考。以上燼餘
上在昌德宮。停常參·經筵。
藥房提調金壽恒,副提調吳挺緯啓曰,伏未審夜來,聖體調攝若何,眼候漸有快減之效乎?今日受鍼,依下敎姑停乎?臣等無任憂慮,敢來問安,竝此仰稟。答曰,知道。與昨無異矣。
大殿,政院·玉堂問安。傳曰,知道。
沈梓啓曰,昨日刑曹,原襄監司李後山,推考公事啓下之後,臣更爲察見,則缺辭,不曰謹啓爲請罪事,而以啓目粘連爲辭,大違規式,當該堂上推考,啓字爻周,此公事還出給,五六字缺臣於捧入之時,矇然不察,亦難免其失,不勝惶恐。傳曰,知道。
閔維重啓曰,永寧殿修改都監堂上,行工曹判書李浣,習陣處出去,兵曹判書金佐明,戶曹判書金壽興,吏曹判書金壽恒竝來會矣,敢啓。傳曰,引見。
閔維重,以兵曹言啓曰,來初十日,禁軍習陣,當設行於沙河里,入直禁軍,除標信出用,習陣罷後,還卽入直,何如?傳曰,允。
沈梓,以義禁府言啓曰,以刑曹粘目,前山羊會權管李後廣,移本府處置事,允下矣。李後廣,時在平安道安州地,依前例本府羅將,發遣拿來,何如?傳曰,允。
沈梓啓曰,日記事,欲問而未問矣。金益廉,入直春坊時,往政院見日記云,承旨考見時見之耶?渠自求覓而見之耶?若承旨考見,則爲何事考見耶?詳悉以啓事,傳敎矣。臣新入本院,未諳其時曲折,且卽今諸僚,皆非其時承旨,故取見金益廉避辭,則以爲適往政院,得聞日記中語云之語,未知益廉,何以得聞也。本院無可憑悉之路,敢啓。傳曰,其時承旨·史官,竝皆生存,有何無憑之理乎?回啓辭意,誠極驚駭矣。
沈梓啓曰,伏承下敎,不勝惶恐。其時承旨,無以的知,卽以講院及本院番記,參考日子,承旨則金禹錫·沈世鼎·鄭繼胄·李翊等,史官·假注書,安後泰·柳尙運·鄭維岳,檢閱趙師錫等在院之時也。今當簡問其曲折,然後可以回啓,而其在事體,似未穩當,何以爲之?惶恐敢啓。傳曰,禁府在囚人外,其餘竝招致政院,問啓。
沈梓啓曰,禁府在囚人外,其餘竝招致政院問啓事,傳敎矣。卽當擧行,而但其時承旨·史官中,或有方在罷散中者,罷散人闕門出入,有違常規,竝爲分付,使之來詣闕外後,回啓,何如?敢稟。傳曰,允。
行大司憲李慶億,持平李翊相,正言李端錫啓曰,請陳奏上使許積,削奪官爵,門外黜送。同前答曰,不允。
行大司憲李慶億,持平李翊相啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前檢閱趙師錫罷職之命。請陳奏副使南龍翼,書狀官孟胄瑞,削奪官爵,門外黜送。同前
永寧殿修改都監堂上,引見,入侍,兵曹判書金佐明,吏曹判書金壽恒,戶曹判書金壽興,都承旨吳挺緯,假注書李宇鼎,記注官金振元,記事官洪萬鍾。金壽恒曰,再昨往見領相,昨日往見右相,則皆曰,方在待罪之中,不敢所陳達云。臣以私問之,則答曰,勘罪之事,以降級議定,似可云矣。上曰,降級,重於革職耶?金壽恒曰,前者大君,則罰金一千兩,其餘則皆降五級,彼之風俗,以降級爲重,而雖降級之後,仍爲行公,以此定行,可也。金壽興曰,其時色官相遞者,多似不可盡爲論罪矣。金壽恒曰,堂上,則皆降累級,郞官論以革職,以示區別之意,而且聞右相之言,則庫直輩,亦爲囚治,似可云矣。上曰,堂上·郞廳,俱入勘罪中,則下人五六字缺,於其中矣。金壽恒曰,書狀官,亦五六字缺。金佐明曰,但書狀官,以病後不得同參論罪,未知如何?上曰,書狀亦竝論,而以此論理,示其區別之意,可也。吳挺緯曰,白綿紙裁剪作卷色郞,似當論罪,以懲日後之地矣。上曰,白綿紙色郞廳,親自看擇裁剪作卷耶?金壽興曰,必親看擇作卷矣。上曰,當該郞廳,拿問定罪,可也。金壽興曰,平安道雪壓人等,皆已恤典擧行,而陽德·寧邊等處雪壓人,則無恤典擧行之命,何以爲之?上曰,一體擧行,可也。金壽恒曰,永寧殿事,領相則以爲,數年之內,雖無頹圮之患,此事經營已久,退之似難,而第今此擧動,出於不得已,則不可無時爲之。修改之役,雖差退無妨云,而三公之意,皆如此矣。金佐明曰,大駕出宮之後,會聚僧軍,設役於城中,事甚未安。且提調,則雖有一員,其監董別無難事,而事體重大,提調之不備,亦似未安矣。上曰,以擧動之故,退行修改之役,予非不知爲未安,而此行出於萬不得已,且多出提調,所以重其事,而亦無都提調,則尤爲未安矣。金佐明曰,問於日官,則七八月似吉云。秋享後仍爲行之,似好矣。金佐明曰,獻陵道路,則昨使事知司僕,摘奸而來矣。上曰,大臣以爲如何耶?金壽恒曰,左相之意,則似好云,而右相之意,則陪慈殿往來之際,仍便拜謁,似爲未安云矣。上曰,然則不必爲之。金壽恒曰,溫泉幸行,出於不得已,而連歲爲之,衆弊皆可慮也。其中科擧之弊尤甚,上年之設科,亦似未妥,數字缺不可爲豫爲分付,俾無擧子輩來待之弊,何如?上曰,更爲議定,可也。金佐明曰,金壽恒之意,則以擧子輩來聚者,實爲觀光,而皆曰,聞設科之奇來待云。當其時不設科擧,則恐似失信,而亦爲起怨,非特儒生爲然,武人最甚,勿爲設科事,豫爲分付,則似無來待之擧矣。上曰,臨時更爲議定,似可矣。吳挺緯曰,上年擧動時,民弊中最難者,御供。至於生雉·生鮮等物,雖有一羽一鱗之傷處,皆未免見退云。此爲巨弊,若欲省弊,則御供之物,定其器數,俾無如前之患,似可矣。金壽恒曰,臣有聞於大臣者,此雖私室之言,不得不仰達矣。領相則曰,連歲擧動,省弊之事,不可不看云,而右相則曰,擧動已定,而如臣者,方在待罪之中,雖有所見,無路仰達。第軍兵,使京兵隨駕,則各邑軍兵,不必動。至於柴草,則民間無積峙者,而雖遠邑,亦有輸物之弊,實爲可慮,而且陪從諸臣,亦爲減除,以爲省弊之地,似可云矣。上曰,今年則陪從之臣,亦爲減除爾。金壽恒曰,近來國綱解弛,雖重大之事,卽爲漏泄,至於秘密之疏,未及入啓,輒先謄播,且卽今未下批之疏,亦已謄播,事甚可駭。今後則痛爲禁斷,更勿如前,何如?吳挺緯曰,本院不能嚴密,致有此弊,臣忝在首席,不勝惶悚之地。凡引見之後,可聞說話及疏箚,皆欲探知,本院不能守法者,匪今斯今。臣亦不能無自犯,尤不勝驚悚。此弊已痼,每與諸承旨,爲慮矣。第祕密重大之事,下番則掌史之人,不可不謄出矣。上曰,文字之傳播,誠極可慮,本院不可不嚴密,而已成痼弊,四五字缺處,今後十分嚴飭,俾無此患。下番四五字缺爲修史也。若因此而輾轉謄出,則誠極可駭。如是傳敎之後,或有現露者,史官則當施以漏泄史草之罪,雖承旨·注書,亦不免重罪。書諸壁上,各別奉行。吳挺緯啓曰,凡日記,郞廳在任時,雖不得盡爲修正,遞改後,必入來院中修正事,入啓定奪,非止一再。國綱解弛,不爲遵行,今後更爲申明入來修正,大小疏箚,雖日記修正之後,竝與日記冊,同置於庫中,堂上封鎖,郞廳雖有考見之事,使不得任意開閉,以重日記,宜當矣。上曰,依此着實擧行。金佐明曰,近日政院之弊,又有不可知者。前則凡守令,本道監司下直之日,則其道守令,不爲下直,乃所以尊缺,而近來,則轉成謬例,雖他道監·都事,兵·水使,至於虞候下直之日,他道守令,亦不得下直,此甚可怪。今後則本道監司外,勿爲如前拘碍事,特爲分付,俾無遲延之弊,何如?上曰,依爲之。上曰,儒生上疏,有何許事故,則不得參疏耶?金壽恒曰,若不遭朞功重制,則別無不得參疏之故矣。上曰,沈濡等,何不參於初疏,而有此退呈之擧耶?金壽恒曰,此輩,以年少之人,不識事理,有此擧矣。上曰,觀其心迹,不參初疏者,不過徘徊而觀望。追後投疏者,欲免一時之謗言,作事無據,其習不美。自朝家,宜有處置之道,而每致紛紜之端。自缺館用當施之罰,可也。金壽恒曰,渠數字缺爲無據,而旣曰儒疏,則施罰不可矣。金□□曰,年少之輩,不識事體,若有父兄,則不必如此,而竊聞之,則皆無父兄禁斷之事。故以致如此云,而旣曰儒疏,則不如不罪之爲得也。上曰,雖稱章甫之徒,此非館學之疏,不過欲免一時之是非,有此追後陳疏之擧,其爲士習,殊極不美,不可不施罰矣。金壽恒曰,退與他堂上,商議施罰矣。上曰,今番溫幸時正理使,則戶曹判書金壽興,差出,可也。罷出。以上燼餘
上在昌德宮。停常參·經筵。
下直,高城郡守韓友琦。
藥房提調金壽恒,副提調吳挺緯啓曰,伏未審夜來,聖體調攝若何?眼候加減,比昨亦何如?臣等憂慮未弛,敢來問安。答曰,眼候,比昨頗加。受鍼,爲之,可也。
沈梓啓曰,伏見全羅監司洪處厚放未放啓本,則前掌令朴增輝,亦入於未放秩矣。朴增輝遠竄,在於頒赦之後,而矇然混入,殊甚數字缺全羅監司洪處厚推考,傳曰,允。
宋時喆·尹飛卿·閔維重·沈梓啓曰,陳疏儒生沈濡等論罰之敎,旣下於昨日館官入侍之時,繼有其疏還出給之命。夫濡等之疏,以洪天敍等解停爲請,則與同被罪罰者有異,其爲擧措,實未妥當,此則年少儒生,不識事體之致,固不足深責也。且空館多士,旣已承命還入,則濡等所請,更無可施,而但此疏之入,在於館儒未入之前,則似當諭以其故。設有妄作之罪,二十餘人聯名之疏,不賜批報,而無端出給,則恐或有損於待士之道,臣維重·臣梓,昨日直□,所當卽爲啓稟,而欲待入侍承旨仕進,詳聞榻前傳敎後,相議爲之矣。此事終有所未安,臣等區區之懷,不敢自隱,敢此仰達。傳曰,士習不正之狀,已諭於登對時矣。爾等,勿爲煩凟。
以咸鏡監司閔鼎重狀啓,水鐵匠宋缺大雪壓死事,傳曰,壓死人等,令本道,恤典擧行。
行大司憲李慶億,持平李翊相相啓,請還收前執義李䎘,前掌令朴增輝,申命圭,前持平兪櫶·李夏,前獻納金澄遠竄,前正言趙聖輔安置之命。請還收前檢閱趙師錫罷職之命。請還收前司諫李垕遠竄之命。請陳疏人黃壖,極邊竄逐。請還收李敏求敍用之命。同前答曰,不允。罷職還收事,依啓。
大殿,受鍼後,政院·玉堂·藥房,問安。二品以上,單子問安。答曰,知道。
正言李端錫啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收黃瀗敍用之命。同前答曰,不允。
沈梓啓曰,檢閱趙師錫罷職之命,旣已還收矣。因左右史未備,以兼春秋入直,爲日已久,事甚苟簡,趙師錫,卽爲牌招入直,何如?傳曰,允。
領議政鄭太和疏曰,伏以臣,身負難洗之罪,病到垂死之境,瀝血陳懇,乞削職名,此豈平日循例辭免之比哉?庶冀一疏得請,而聖批不准,溫諭備至,臣誠惶惑,不審天意之所在也。臣旣事君無狀,陷於不忠,固不敢以禮義廉恥自期,而諸臣被竄,貽累聖朝,是誰之故也?臣之決不得仍據罪席,實輿儓下賤之所共知者。然而事理情勢,姑舍不論,不幸犬馬之疾,未有更甦之望,半身不遂,臥起須人,熱塞胸膈,晝夜無常,庭戶之間,末由運身,咫尺脩門,瞻望涕泣而已。絲縷之喘,不知幾日就盡,而帶職一日,益增一日之罪,逐日呼籲,不避瀆擾之誅。伏乞聖明,俯察臣情,深念國事,將臣本職及諸司兼任,亟命鐫去,公私幸甚。臣無任戰灼之至,謹昧死以聞。答曰,固辭至此,今姑勉從之意,遣史官傳諭。
左議政洪命夏疏曰,伏以臣,身負重累,無所於歸,徊徨江外,猶未遠退者,只是職名猶在,賤疾垂死故耳。露章自劾,雖涉偃蹇,旣承聖諭,兢惶感激,不得不瀝血呼籲,冀蒙允許,而反下溫批,實出望外。至令史官,遠臨傳諭,不啻耳提而面命,一字一涕,益增悶蹙。仍竊伏念,天下之義,莫大於君臣,而爲人臣子,當死不死,貽辱國家,則是不忠之大者也。顧臣雖無學識,平生所自礪者,唯是臣節,而臣節到上虧焉,則何敢復立於斯數字缺,同乎平人者然哉?此臣之所以數字缺無地者也。臣遭遇聖明,偏蒙數字缺曲庇恩至渥也,而日月之明,猶有所未盡燭者,此臣之所以狼狽鼠竄,罔知所出者也。士君子出處進退,不可苟焉。故宋臣李綱,在圍城之中,力辭其位,我朝故相臣李元翼,當大亂之餘,帶職而退。蓋人言所在,廉恥所關,不以時事之孔艱,而失其進退之道也。今日國事之潰亂,事機之多虞,誠如聖敎,而猶不至於宋之靖康之時,我朝壬丁之後,而臣之所遭,又有異於此二臣者,則臣何獨去此廉隅一節,抗顔復出,爲一患失之鄙夫乎?臣雖無狀,區區向日之忱,只自耿耿於中,赴湯蹈火,是臣素蓄,殞結圖報,豈無其時?臣之卽今情勢,斷無冒進之理,此臣之所以不避鈇鉞,仰首悲號者也。且臣伏觀聖批中,以末端事,非但爲卿等事,實惡怪妄不正之狀爲敎,臣尤不勝慨然之至。彼諸臣奚罪焉?不過爲殿下耳目之任,從一國大同之議論。臣等三人,以速天怒,卒有此無前大處置,此輿情之所以驚惑,而臣等之所以慙悚者也。殿下,試於淸燕之暇,平心舒究,則公私是非之分,自可瞭然於明鏡止水之中,何以疑之太過,惡之太深,目之以怪妄不正,投之於窮荒絶域乎?如臣宰相,猶可無也,義理不可無也,廊廟猶可空也,士氣不可摧也。較其輕重,豈不章章?古人曰,君子愛人以德,不以姑息,臣之此言,爲聖德也,非爲諸臣地也。伏乞天地父母,深察義理,廣採公議,削臣職名,許歸田里,被罪諸臣,竝令召還,以謝國人,以靖朝廷,千萬幸甚。臣無任惶悶瞻仰祈懇之至,謹昧死以聞。答曰,固辭至此,今姑勉從之意,遣史官傳諭。
領·左相處,以備忘記,傳于沈梓曰,國事多虞,時勢孔艱,卿不可以不在其任,有所恝視也。今玆勉從之意,非爲國計,誠爲卿也。安心趁速入來,以副予意。卿若不體予意,事體虧損,雖不足言,古人所謂貴相知心者,果安在哉?卿宜念哉,疏中被謫人事,不可以文字,有所云云。待卿入來,從容思處。
巳時,上御熙政堂,受鍼。入侍,提調金壽恒,副提調吳挺緯,假注書李宇鼎,記注官韓井一,記事官洪萬鍾,醫官鄭後啓·李東馨·尹後益·金尙誠·金有鉉·安禮。
左右穴處,手部,商陽·少澤·尺澤·關衝,足部,厲兌·竅陰·至陰·行間·三陰交。提調以下,入伏楹外,只醫官等,入侍。
沈梓啓曰,缺政事,何以爲之?敢稟。傳曰,明日爲之。以上燼餘
上在昌德宮。停常參·經筵。
巳時申時酉時,日暈。
大殿,政院·玉堂問安。傳曰,知道。
藥房提調金壽恒,副提調吳挺緯啓曰,伏未審夜來,聖體調攝若何?眼候,有差減之效乎?今日霖雨,雖如此,仍爲受鍼乎?臣等,憂慮未弛,敢來問安,竝此仰稟。答曰,知道。受鍼,仍爲可也。
宋時喆啓曰,右承旨閔點,以方在勘罪中,七八字缺單,久未仕進矣。頃於榻前,七八字缺,今無可引嫌,當此受鍼,逐日問安之日,二字缺,引入,揆以事體,殊涉未安矣。點,卽爲牌招,何如?傳曰,允。
沈梓啓曰,檢閱趙師錫,昨夕牌招入直,而頃日落馬,至傷左臂折骨纏縛,右臂運用不利,臣目覩其狀,決難察任,亦無旬日調治可以出仕之勢,合有變通之道。檢閱趙師錫,今姑改差,以兼春秋,代察,何如?傳曰,允。
閔維重,以都摠府言啓曰,今日入直軍士,當爲中日習射,而兵曹判書參議,依前例不得爲之之意,敢啓。傳曰,知道。
吏批,判書金壽恒進,參判趙復陽進,參議尹鏶受由在外,都承旨吳挺緯進。
兵批,判書金佐明進,參判張善瀓病,參議金益炅進,參知朴烶式暇,右副承旨閔維重進。
吏批啓曰,領議政鄭太和,左議政洪命夏,旣已遞職,今當置處,而本曹,無相當之窠,依例送西之意,敢啓。傳曰,知道。
以洪萬容爲吏曹正郞,金鼎台爲成均學錄,趙確爲高山察訪,李恒爲典牲參奉,鄭時一爲健元陵參奉,趙謇爲假引儀,宋尙周爲典籍,許珽爲禮賓正,李夏鎭爲典籍,尹葕爲東學訓導,朴文道爲西學訓導,沈攸爲獻納,安塾爲正言。
兵批啓曰,吏批啓辭,領議政鄭太和,左議政洪命夏,無相當置處之窠,送西事啓下矣。判中樞二員內,一窠則見存,而一員則辛啓榮,方在本任,辛啓榮,降知中樞,作窠置處之意,敢啓。傳曰,知道。
以柳禎爲訓鍊僉正,趙明珍爲知世浦萬戶,趙惟周爲柔遠僉使,曺挺世·李東泌爲武兼,鄭太和·洪命夏爲判中樞,辛啓榮爲知中樞,崔元泰爲訓鍊主簿,高赫爲武兼,李東演·鄭載嵩爲副司直。
以禮曹,東萊府使狀啓粘目,藤成供伴,從加數接待事,傳于沈梓曰,此回啓,措語未瑩,還出給,使之改入。
大殿,受鍼後,政院·玉堂·藥房,問安。二品以上,單子問安。答曰,知道。
正言李端錫·沈攸啓請,還收前執義李䎘,前掌令朴增輝·申命圭,持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。同前自七奸人投章醜正,嫁禍士林者何限,而乘時吹毒,相機逞凶,必欲空人國而後已,未有若黃壖之甚者也。噫,在外之儒臣,何與於朝政,而只以恩禮便蕃,媢嫉最深,匿影伺隙,固已久矣。頃者尊君一疏,雖無他腸,而因此構誣,無所不至,有若當國權奸,黨與布滿,而歷擧諸臣之名,以爲網打之計,其造意陰巧,設辭慘悽,出沒捭闔,譸張眩惑之態,有不忍正視者,豈料淸明之世,有此鬼蜮之輩也?幸賴聖明,洞燭其態,還給其疏,而第斥邪懲惡,不可不嚴,奸萌禍兆,不可不慮,今若諉以儒疏,而不擧放流之典,只施縫掖之罰,則日後旁伺之徒,必將接迹而起,豈不大可畏哉?請陳疏人黃壖,極邊竄逐。請還收黃瀗敍用之命。答曰,不允。
行大司憲李慶億,持平李翊相啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收李敏求敍用之命。同前答曰,不允。
巳時,上御熙政堂,受鍼。入侍,提調金壽恒,副提調吳挺緯,假注書李宇鼎,記注官任相元,記事官洪萬鍾,醫官鄭後啓·李東馨·尹後益·金尙誠·金有鉉·安禮。
左右穴處,手部,商陽·少澤·尺澤·關衝,足部,厲兌·竅陰·至陰·行間·三陰交,受鍼後,追後入侍,兵曹判書金佐明。上謂都承旨吳挺緯曰,頃日注書罷推事擧行條件,入之已久,而欲待事之結末而處之,故尙今未下矣。臺官簡通之時日記,旣未及修正,則注書,何所考據,而泛然答簡乎?不可推考而止,其時答簡當該注書,罷職。上又曰,其時記事史官,誰也?吳挺緯曰,數字缺。上曰,拿問,可也。金壽恒曰,勿爲拿問,數字缺。金佐明曰,當初記事之時,自上下勿記之敎。故榻前說話,不得記出,退記之際,致有如此之患。此非有意而然,實是無情之事,仍一時記事之差誤,以至拿問,似未允當矣。吳挺緯曰,李濟之持白草出,其時入侍之人,所共知也。上曰,慕華館幕次引見時,領相有所云云之說,反覆思之,終不能記憶,其有斯說也。當初自當之說,旣出於予,自下何敢請君上之自當乎?若然則今日朝廷,何如也哉?其時譯輩所傳之言,雖出於筵中,而元非領相之言,至於自上自當之,則臣下之罪,必至輕歇等語,自有査事以來,全所未聞之言,而謂之領相所達者,何所據而發也?此非特予所未聞,入侍諸臣,亦皆未聞之言,其記事之誤,十分無疑,其時注書所爲,誠極駭愕,不可與答簡注書,同其罰,削職可也。金佐明曰,昨日受鍼時,有議大臣來稟之敎,此是軍兵等事,而臣昨以試才事,不得往議矣。上曰,明日受鍼後,兩大將來詣,議定,可也。以上燼餘
上在昌德宮。停常參·經筵。
自昧爽至辰時,有霧氣。巳時,日暈。
大殿,政院·玉堂問安。傳曰,知道。
藥房提調金壽恒,右承旨閔點啓曰,霧氣沈塞伏未審夜來,聖體調攝若何,眼候加減,比昨亦何如?今日受鍼時刻,依前定以巳正乎?臣等,區區憂慮,敢來問安,竝此仰稟。答曰,知道。
宋時喆啓曰,假注書李宇鼎,家有拘忌之疾,五六字缺親子女,則所當依近例,出避行公,而數字缺,逐日問安之日,勢難等待累日,李宇鼎,今姑許遞,他假注書差出,何如?傳曰,允。
假注書望,安如石·姜碩賓·李寅煥。
宋時喆啓曰,都承旨吳挺緯,同副承旨沈梓,陳疏不爲仕進,左副承旨尹飛卿,以式暇出去,右副承旨閔維重,推緘照入,故不敢行公,朝者已爲出去。廳中只有臣時喆,右承旨閔點,僚員不齊,事甚苟簡。閔維重推緘,旣已判下,沈梓疏批亦下,竝卽牌招察任,何如?傳曰,允。
以原襄監司李後山病重辭狀,傳于尹飛卿曰,勿辭察職事,回諭。
傳曰,今下右相上疏批答,遣右承旨傳諭。
閔點啓曰,臣承命追及右議政許積於西氷庫,傳致聖批,仍以榻前下敎之意,反復傳諭,則以爲俟罪籲呼之中,近侍遠來傳批,又承懇惻之敎,臣雖愚昧,寧不感殞,而顧臣負犯之重,形迹之危,不敢仍留京輦之下,瞻望楓宸,惟有涕淚,舟中悤卒,未暇盡陳危迫之狀,當以短疏,更暴微悃云矣。敢啓。傳曰,知道。
閔維重,以禮曹言啓曰,以禮曹,東萊府使狀啓粘目,差倭藤成供伴,從加數接待事。傳曰,此回啓,措語未瑩,還出給,使之改入事,傳敎矣。今此差倭藤成供伴,從加減之數,依前規覆啓之際,辭不達意,致勤聖敎,不勝惶恐,原粘目改入之意,敢啓。傳曰,知道。
以漢城府左尹兪㯙上疏,傳于沈梓曰,呈疏之紛雜,未有甚於近日,本院之不察捧入,亦甚未安。此上疏,還出給。
以益平尉洪得箕上疏,傳于沈梓曰,擧動,旣已定行。此上疏,還出給。
沈梓啓曰,其時承旨·史官,竝來詣闕外後,以傳敎之意,問之,則前承旨沈世鼎以爲,臣正月二十七日除授,二十九日肅拜,數字缺見金益廉之來,其時曲折,不得知之矣。前承旨李翊以爲,頃日金益廉避辭中,有適往政院,得聞日記中云云之語等語,而未知益廉之得聞日記中語,在於何承旨入直之時矣。其後益廉見臣,仍及取見日記,在於金禹錫及臣入直之時云。臣答,以吾則不能記得,取見日記之事,吾於其時,以曹司判付書役甚多,悤擾之中,君雖取見,而吾未之知耶?如此問答而罷矣。其後,以益廉之說,問於禹錫,則禹錫,亦不知益廉取見日記之事云,益廉入直春坊之日,來見臣等之事,果有之,而益廉取見日記事,臣與禹錫,俱未得知,此外無他可對之辭云。臣等更問,金益廉來時,雖無考見日記之事,而抑或有言語間說及之事乎云,則李翊又以爲,所謂日記中云云之語,當初元無所聞,豈有言及金益廉之理乎?假注書安後泰以爲,臣果爲其時假注書,而金益廉,未嘗與臣相接,其時曲折,全未得知矣。假注書柳尙運以爲,臣之入直之時,元無與金益廉相接之事,其時曲折無由得知矣。假注書鄭維岳以爲,臣果爲其時假注書,而金益廉,未嘗一到注書等所在處,與臣相接,其時曲折,臣無由得知矣。前檢閱趙師錫以爲,臣於其時,果以史官入直,而金益廉,未嘗與臣相接,其間曲折,全未聞知矣。諸臣所對如此,故臣等書問於金禹錫·鄭繼胄,則金禹錫所答以爲,與李翊入直時,金益廉,適爲來見,相對閑說話外,元無考見日記之事,又無語及日記之事,如有考見日記之擧,則豈有不能記憶之理乎?反復思量,全無是事矣。鄭繼胄所答以爲,曾忝本院時,對金益廉,元無取考日記之事云矣。敢啓。傳曰,觀此回啓,又觀避辭,無見字而有聞字,不可但問於其時承旨。令攸司,緘問其所聞之人。
閔維重·沈梓啓曰,臣等,伏見聖敎,以頃日承旨·史官處問啓之辭,有觀此回啓,又觀避辭,無見字而有聞字,不可但問於其時承旨,令攸司,緘問其所聞之人者。蓋諸臣之所對,與金益廉避辭,有所逕庭,不能無疑訝於其間,如欲深究乎此,則必問於益廉,然後可知其曲折之詳,今此聖敎,實出於此也。第念朝家大小處置,必宜先觀事體之如何,規例之有無,求得其至當底道理,俾無後日之弊也。夫所謂日記中云云之說,金益廉之目見與耳聞,唯自家知之,非他人所可忖度,則憑窺之道,只在於問備,而因是一事,初旣招致其時承旨·史官,詰其由而驗其狀,朝家擧措,固不免爲過當。今又拈出避辭中說話,發緘於其時臺官,使之首實其所聞,便是鉤覈言根也。士夫間言語相質,猶且恥之,況此鉤覈之擧乎?益廉,雖已遞職,所以緘聞者,乃前任臺官時事也。朝家擧措,於此豈不重有損傷耶?益廉避辭,無論曲直虛實,此事旣無前例,且關後弊,而事體之未安,亦有甚焉。伏乞聖明,更加商量,處得其當,臣等三昨問啓之時,區區所懷,未及陳暴,玆敢惶恐敢啓。傳曰,以緘問,爲事體未安云,誠爲允當。拿問,可也。
沈梓啓曰,臣伏見啓辭之批,不勝瞿然之至。臣等所謂事體未安者,蓋益廉前後所爲,雖甚可疑,其事則乃前任臺官時事也。朝家之待臺官與凡官有別,發緘於其時臺官,使之首實,或恐有傷事體。故區區所懷,不敢不達矣。未蒙察納,至有拿問之命,其於大聖人處分二字缺底道理,豈不有損乎?因臣等啓辭數字缺,反復思惟,終有所未穩,伏乞聖明,數字缺心量處。傳曰,緘問之命,誠非偶然。敢以未安爲語,則何用緘問爲哉?勿煩。
宋時喆啓曰,卽伏見同僚啓辭之批,以緘問,爲事體未安,拿問可也爲敎,臣不勝駭惑之至。金益廉避辭,果與諸臣所對,有所逕庭,則不能無疑訝於其間,而第益廉云云之說,旣是臺官時事,則因其避辭,發緘鉤問,有傷事體,故同僚以此陳達矣。拿問之命,遽出意慮之外,旣以緘問,謂之未安,則拿問,恐非大聖人處分和平之道也。臣忝在近密,區區所懷,不得不仰達。伏乞聖明,平心舒究,還收金益廉拿問之命。傳曰,緘問之命,誠非偶然,敢以未安爲語,則何用緘問爲哉?勿煩。
宋時喆·沈梓啓曰,伏承聖批,以緘問之命,誠非偶然,敢以未安爲語,則何用緘問爲哉?勿煩,爲敎臣等,不勝惶惑之至。臣等前後啓辭,只欲聖上無處分過當之擧,豈有一毫爲益廉地哉?第因其避辭,鉤覈言根,竊恐有傷於事體,有關於後弊,故敢以未安等語,有所陳達,而辭未達意,致勤嚴敎,使聖明之過擧,又加一節,至有拿問之命,此豈大聖人和平之道乎?伏乞還收金益廉拿問之命。傳曰,勿煩。
獻納沈攸,正言李端錫啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收黃瀗敍用之命。同前答曰,不允。
行大司憲李慶億,持平李翊相啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收李敏求敍用之命。同前答曰,不允。
大殿,受鍼後,政院·玉堂·藥房問安,二品以上,單子問安。答曰,知道。
成均館進士趙相愚等,一百五十三人,疏曰,伏以昔我先大王,宏圖遠略,逈超百王,好賢樂士,出於至誠,以祭酒臣宋時烈·宋浚吉,擢自山林,置之卿宰,際會之盛,密勿之猷,風雲不足以喩其相感,魚水不足以喩其相得,至於出入胄筵,而使聖德有所裨益,師表賢關,而使多士有矜式,則其眷眷於燕貽豫違之地者,尤有盛焉。臣等,與有其賜于玆有年,雖時移事變,感慨者多,而猶幸楚筵之眷遇不衰,周序之模範有在矣。不意今者,黃壖假托儒名,敢投凶疏,構捏兩臣,不遣餘力。噫,聖明在上,陽復方期,而人心不淑,詭怪百出,其故獨何哉?豈世衰道微,邪說有作,而危亡之機,迫在朝夕而然耶?臣不勝驚駭,繼之以太息流涕也。頃者尹善擧·洪泌河之徒,所以謀害二臣者,不啻百計,而聖明之下,終不得售其奸,則假有七八字缺足畏也。今者聖明,業已罰責矣,七八字缺,臣等,固不必贅論,而但念儒賢二人,一時被數字缺誣未雪,三至可畏,則凡在縫掖之列者,孰不痛惋而欲辨乎?臣等粗陳其一二,伏願聖明,少垂察焉。嗚呼,昔在戊戌之歲,宋時烈·宋浚吉,始受銓衡之命,而適値聖候,久在違豫之中,其後時烈等在朝,亦未滿一年。故雖未及布置設施,少試其志,而當是之時,我先大王,大振作大有爲之志,無愚智皆識,而其一堂都兪,發號施令者,有足以感動人心者。故雖喑聾跛躄,亦莫不鼓舞奔走。況在朝之臣,孰有同異之論乎?如壖所稱,權諰·許穆·洪宇遠·尹鑴諸人,亦皆擢置言地,或擢置近密,至於宇遠,則起自廢棄,處之館閣,此數人者,蓋嘗有一時名稱。故時烈等之調用也如此,壖所謂初頭施措,不愜輿望,色目不合,一切屛去者,臣未知指何事也。粤自先王禮陟之後,時論漸乖,流言罔極,時烈與浚吉,相繼退去,而惟是議禮一款,爲二字缺之所奇貨。故善道之疏,固已凶慘,繼而有趙絅之疏,繼而有洪宇遠·柳世哲之疏。是以,時烈,杜門却掃,以罪自處,對人未嘗言及時事者,固已久矣。浚吉,則或有黽勉應召之時,而不過一再賜對,出入書筵而已,未嘗屢日淹留,無異乎逆旅之去來,兩臣前後出處,不過如此,則壖所謂朝廷凡事,無不咨諏,風雲霜露,惟意舒慘者,不亦誣罔之甚者乎?若趙絅諸人,自喪名節,見棄淸議,則二臣何與焉?夫善道陰凶,得免刑章,幸矣。趙絅諸人,乃敢挺身伸救,眩亂是非,其黨惡不正之態,聖上之所洞燭也,公議之所共嫉也。設使朝廷上用人通塞,有不合當者,彼二臣之退伏山野,與世相違者,有何干涉於其間,而乃敢構捏至此哉?壖又以,無一事彷彿薪膽之意,爲其罪案,是則臣等,不必區區分疏於聖明之下,而我先王陟降之靈,亦必隱痛於此言矣。七八字缺始則勢有所不可欲,果於忘世七八字缺可忘,故國有大事,不得不露章而陳之。今此數字缺言亦不過明義理正名分而已,夫豈有一毫二字缺廟堂協助臺閣之心哉?壖又以,蔡澤·張浚事,加之二臣,此特一童孺無識之言,臣等,欲與之辨,不亦可羞者乎?嗚呼,黨者,人君之所深惡,而名者,無形之物,一加之人,有難解脫,故東京黨錮之禍,宋室僞學之禁,皆足以熒惑君心,流毒士流。今者壖疏之語,雖縷縷不一,而其一篇骨子,則植黨與徼名而已。信乎古今執正者,同一機穽也,而壖,則又有甚於漢宋之群小者,何者?今日所爭,只是君臣間義理,而壖,乃敢乘時逞巧,抵隙生奸,以二臣所講所執之義,有若虛餙假借者然,至以構怨速禍之說,恐動聖上,隱然有藉外䝱持之手段,其爲設計,吁,亦慘矣。臣等,未知國家七年八年之間,有何托重於二臣者,而欲責二臣,以治國之效耶?屑屑之譏,加於難進之人,而嫌疑之謗,及於恬退之身,則其操切之辭,果有萬分疑似者哉?至於知館事臣金壽恒,大司成臣趙復陽,則固無可執之端,而張皇捃摭,極其醜詆無中,謂有勒加罪名,以此羅織,則其孰能得免也?嗚呼,壖之所斥,凡幾人哉?都將一代朝紳,論以極罪,打成一片,欲以空殿下之國,噫嘻,亦太甚矣。大槪,薰蕕異臭,氷炭不容者,理勢之必然也。宋時烈·宋浚吉,受先朝委任之眷,爲一世士林之宗,其爲此輩之仄目,固其所也。只是無疵可摘,無隙可乘,故捏造眩惑之說,敢爲嘗試之計,不自覺其手足之皆露,肝肺之莫掩,亦可謂欲巧而拙也。嗚呼,自古宵人之賦害善類者,莫不投間二字缺,今者言事之臣,聯翩過翎,則是殿下數字缺厭薄淸議也。二臣之疏,閱月靳答,五六字缺似乎疎棄儒賢也。讒說之來,實由五六字缺聖上,明竝日月,德侔乾坤,士林之禍,非所憂也,然而尙有區區過慮者,何哉?臣等,耳目之所覩,記數字缺明明聖德,孰如我中廟,而遭遇之盛,又孰如己卯諸賢者乎?然而袞·貞輩,不容淸議,百計構誣,至於飛語入內,危言動上,竟使際會不終,士林魚肉,讒者之效,可畏如此,況今讒嫉之輩,甚於袞·貞,而壖所云云之說,非特己卯之駭機者哉?思之至此,毛骨皆竦,人主,於此等凶人,必須嚴治而痛斥之,乃可以潛銷禍本,杜絶奸謀。不然,讒者踵至,浸潤日深,其爲害,有不可勝言者。今殿下之於壖也,雖已還給其疏,略施譴罰,而又有頗似兩截之敎,則烏在其明示好惡也,烏在其痛斥凶邪也?臣等,實有憾於天地之大,日月之明也。殿下,纔以太學諸生之疏,謂之干豫朝政,而至有譴責,則臣等,固不敢更有所煩瀆,以觸雷霆之威,而但念儒賢被誣,實是士林莫大之變,則亦安可因是自沮,終有所泯嘿而已乎?此臣等之所以齊聲擧幡,瀝血叫闔,而不能自已者也。伏願聖明,洞照奸狀,明示好惡,一以爲杜絶凶孽之萌,一以爲扶植士林之地,國家幸甚,斯文幸甚。臣等,無任激切屛營之至,謹昧死以聞。答曰,省疏具悉。朝家是非已定,爾等,勿爲煩瀆,退修學業。
司憲府掌令臣蘇斗山疏曰,伏以,無狀小臣,百不及人,濫蒙洪造,累叨匪據,物議之嗤點,亦已多矣。況臣,頃忝本府時,有妄論解由事,一言纔發,衆口交謗,竟至彈章重發,斥之以無恥,如臣至愚,雖不足道,貽辱臺閣,非缺事也。臣誠愧恧,若無所容,縮伏私室,數字缺,不料新命遽及,五六字缺命驚惕,罔知攸措。臺官,是何等五六字缺望,爲世所推許者,無以厭服輿論,豈可缺試如臣,復玷名器,重貽淸朝之羞,自取耐恥之譏乎?且臣父,年七十有八,曾經篤疾,眞元漸頓,沈綿至今,昏憒益甚,少失調攝,危症輒出,凡醫藥救護,惟臣是依,以此情勢,寧有遠離從仕之望乎?此臣之所以前後承召,陳情乞遞者也。伏乞聖慈天地父母,憫臣父垂死之年,憐臣情崩迫之至,將臣職名,亟許遞改,公私幸甚。臣竊伏聞兩司諸臣,以論劾三公,特下竄謫之命者,臣於此事,雖未得詳知其顚末,而臺官所執,名義至嚴,此實終始不可泯之公議也。聖明不諒,天怒太遽,言事多官,一時貶逐,其他廷臣之連被譴罰者,亦非一二,臣隣喪氣,聽聞寒心,不意聖明之世,有此無前之擧也。嗚呼,仲尼作春秋,深在謹微,臺閣此論,不在於査庭之初,而在於罰金之後,則當時任言責者,誠有不言之罪,而微此數臣,蓋亦幾乎泯泯而止耳。忠憤所激,只知有君,公議攸存,國是自定。我東方一脈正氣,賴以扶持,不然,則馴至於遺君後親,而人道之大經拂矣,安知今日之爭,不爲社稷之福耶?伏願殿下,深究義理之源,益軫長遠之虞,開張聖聰,允副公議,優容讜言,收召諸臣,則國家幸甚。臣遐外孤踪,受恩偏深,居常感激,思報萬一,不幸今者,見朝家大過擧,而喑無一言,只陳私懇,則是上負君父,下負方寸,而爲淸朝之罪人,玆敢冒昧萬死,仰陳瞽說,僭猥之罪,臣固難逭。臣無任兢惶隕越激切祈懇之至,謹昧死以聞。入啓。遞差。
檢閱洪萬鍾疏曰,七八字缺秩雖卑微,職在近密,責任甚重,數字缺,係於政院,故自前雖有大段病故及相應遞之嫌,政院只陳其事狀,請令本館處置,而未嘗有徑先啓遞之時,蓋其體例然也。朝者,政院以檢閱趙師錫,病難察任,有所啓稟,而不問前例之如何,直請改差,創開無前之擧,此無非如臣無似,忝居重任,不能有無之致。伏乞聖慈,亟削臣本職,俾存史局舊規,仍令本館,依前稟處,千萬幸甚。臣無任祈懇戰灼之至,謹昧死以聞。啓下春秋館,無回。
行都承旨吳挺緯疏曰,伏以臣,以弱植,忝叨喉舌,自失言議之責,遽被僚席之斥,情迹狼狽,露章冀免,而獨遞進言之僚,不罪尸居之臣,其所左右,大失時議,驚惶震惕,罔知所以,長單短疏,俱未蒙准。適値受鍼之日,且有浴溫之命,分義所在,不敢退縮,黽勉復出,强顔首席。昨於院中,伏見應敎呂聖齊疏,責之以覆逆匡救,而以終無稟達爲非,臣竊不勝瞿然於心,如臣庸懦,冒玷近密,譏斥之來,更加一節,致令殿下,遞仍失宜,則臣之罪戾,不亶在於曠職速謗而已,何可一刻仍冒,更貽聖德之累哉?況此時調護之任,固不可一日曠闕,而被人貶逐,缺事瀆擾,實出於情勢之萬不獲已。伏乞聖慈,亟遞臣職,以謝人言,臣無任涕淚祈懇之至,謹昧死以聞。答曰,省疏具悉。卿無所失,卿其安意勿辭,從速察職。
同副承旨沈梓疏曰,伏以臣,昨者,以檢閱趙師錫事,變通啓稟之時,目見其病重實狀,且値受鍼時刻,已迫忙擾之中,七八字缺,無商量事體之如何,以改差之意,率爾五六字缺。今見待敎洪萬鍾疏,臣不勝瞿然之至。近侍之官,進退二字缺,而緣臣做錯,致有無前之擧,臣何敢晏然在職?伏乞聖慈,將臣當初啓辭,勿爲施行,亟令該官,考例稟處,且遞臣職,仍治臣罪,千萬幸甚。臣無任惶悚祈懇之至,謹昧死以聞。答曰,省疏具悉。爾其勿辭,從速察職。
右議政許積疏曰,伏以臣之罪惡,覆載難容。席藁郊外,日俟邦刑,聖恩曲庇,不允臺啓,竟使公議莫伸,輿情益鬱,此豈朝家徵惡之道乎?以臣負犯,不卽死滅,尙保危喘,得至今日者,縱荷雨露生成之渥,亦可見臣冥頑不靈處也。臣之卽今所望,惟在歸骨故里,獲死牖下而已,安有天理人彝滅絶之身,擧顔復立於人世間者乎?露章自劾,亦所不敢,而職名猶在身上,死且不得瞑目。玆冒萬死疾呼宸嚴,伏乞聖慈,俯賜照燭,亟鐫臣職,仍治臣罪,小安私分,大慰人心,公私萬幸。臣無任惶悶戰灼之至,謹昧死以聞。答曰,省疏具悉卿懇。嗚呼,不料今日之事,轉至於此也。欲殫心力,竟致情外之斥,人言之罔極,胡至於此也?靜思厥故,實由於嚮卿辭陛日,丁寧面諭之致,予誠無面於復見卿也。予心不安,當復如何?噫,今國事,可謂岌岌乎殆哉。論議潰裂,人心莫測,朝無公平之論,士無淳厚之風,何意今日,世道人心之至此也?鼎軸空虛,廟堂寥寂,環顧左右,未見宿德重望,超出卿右者也。還朝論政,予之望之,不啻若大旱之望雲霓,飢渴之思食飮,卿何忍棄予也?都門遙遠,村舍荒涼,春風餘寒,予深慮念,趁卽入來,以濟時艱,以扶國事,無缺予望。
行判中樞府事洪命夏疏曰,伏以臣,罪戾山積,屛伏郊畿,猶帶職名,惶隕罔措,瀝盡心肝,大聲疾呼,伏蒙聖慈,曲加矜憐,特許遞免,臣誠感幸,涕淚無從,生死骨肉,不足以喩此,殞首結草,不足以仰報,此所謂父母之恩,昊天罔極者也。繼以伏見備忘記,至以貴相知心,趁速入來等語爲敎,顧無狀小臣,何以獲此於聖明?伏地五六字缺,世祿之臣,歷事累朝,知遇之隆,爵位之五六字缺,極矣。一縷未絶之前,何忍永訣於聖朝乎?但久忝二字缺不唯無一裨補,反速僨事之罪,當死不死,爲世大僇,更何顔面,復齒於大夫之列乎?加以犬馬之齒,已涉望七,宿病漸痼,添患寒疾,委頓覊枕,日漸沈綿,寸步難運,與死爲隣,雖欲扶曳前進於都門之外,有不可得也。到此地頭,不如死之久矣。前後疏中,急於陳情,而未遑於言病,臣卽伏聞昨日之政,新命又下,尤不勝驚悚之至。西樞之任,雖是閑漫,負戾之身,不可虛帶。況前頭,又將有溫泉幸行之擧,所帶內局提調扈衛大將,尤不可暫曠,伏乞天地,亟加憐察,終始曲庇,將臣新授中樞及兼帶內局訓局武庫都提調扈衛等任,竝賜鐫免,以便公私,千萬幸甚。臣不勝瞻望感泣隕越祈懇之至,謹昧死以聞。答曰,省疏具悉卿懇。予意已竭,復何多誥?卿其安心勿辭,從速入來,以副予意。
應敎呂聖齊疏曰,伏以臣,於去冬,慘遭獨子之喪,情理痛切,便作喪性之人,加以眩昏怔忡等症,乘虛竝發,痰火上升,眞元銷鑠,食飮專廢,肌肉損脫,精神耗損,語言短澁,聞聲驚跳,如人捕捉,奄奄危喘,有同僵屍,以臣濱臣之命,決難復起爲人,況何望陳力而就列,策蹇而供職哉?呈單請急,實出於不獲已,而喉司不諒,一向退却,臣之進退,益復狼狽,不得不仰籲於宸嚴之下,伏乞天地父母,將臣所帶職名,亟賜遞改,以便公私,不勝大幸。臣今以病乞免,固不敢瀆陳他事,而竊有所慨然於心者,妄有所達,惟聖明少垂察焉。臣於垂死中,得聞聖上,威怒太遽,聲色太過,臺臣之相繼竄逐,多至八人,而三司,力請還收,已經數朔,儒賢之剖析義理,言有可信,而天意邈然,上下否塞,此何景象,此何事理?設令臺臣,有狂妄之言,不宜以雷霆之威,有所鎭壓,況其意,在於尊君,其論,在於正名,而二字缺不究本情,一倂斥逐,胡忍爲此無前七八字缺衆情之難遏,聖明想已洞燭,七八字缺外七臣,俱有年老病親,其中趙聖輔·兪櫶之母,數字缺病,命在朝夕,若使玆數臣,終抱無窮之痛於孝理之下,則殿下,獨不歉然於大聖人老老及人之澤乎?且臺啓無批,乃前古所無之事,居喉舌之任者,前有覆逆之義,後有匡救之責,而累日仕進,終無稟達之擧,物議譁然,爲日已久。今此出納之臣,陳疏辨斥者,可見公議之所在,而殿下輕遞其職,何其左右之失宜也?且當初敦諭之日,代草措辭,豈出聖旨,而其乘時用意之態,有不可掩,殿下不加省察,循例啓下,竊爲殿下惜之。嗚呼,在野數臣,乃先王之所契合,聖上之所禮遇,豈有潔身忘世之心,而蓋以難進之勢,非一二計也。惟愛君憂國之念,不以畎畝之身,自外於聖朝,瀝血封章,語意切至,殿下不於此兩臣之言,翻然悔悟,則從前授受賓師之義,果安在哉?暗覦潛伺之徒,因此生心,前唱後和,乍□乍弄之際,聖上之好惡大露,語意失中,至以有正大之名,無正大之實,指斥今日之論,然後彼樂禍之心,翹然而無所忌憚矣。殿下,以黃壖借名之疏,果出於嶺外疎遠之人耶?其羅織醞釀,無非掠取榻前之語,文餙譸張,亦皆掇拾宥密之辭,其爲網打之計,吁,亦慘矣。虛名實禍等說,顯有戰國縱橫之臣,藉强國刦人主之態,威奪黨成等說,又是古今嫁禍士林之奇貨,殿下,何不怵然警懼,而反以頗似直截四字,下語於特停之批耶?躑躅之羊,將堅之氷,自此漸至,則一言喪邦之悔,安知不在於此乎?噫,歷代立國,各有規模,子孫持守,皆有家法,我國則自祖宗朝以來,歷祀數百年,咸以扶植言路,培養士氣爲務。故雖有逆耳之言,矯激之論,祖宗必優容,而缺之,奬勵而進之,豈不以言路開閉,係國興喪故耶?殿下,厭薄之太甚,操切之太嚴,大意七八字缺言或失而作爲罪案,每以較長短七八字缺,言者之地,人臣誰肯觸雷霆之威,以取必至之二字缺君上有失,則不敢言,宰相有過,則不敢論,緘口結舌,缺阿苟容,而國家興喪,置之相忘,則未知何利國耶?至於館學之疏,惟我列聖,每示優奬,不少摧折,臣每誦宣祖大王之敎,有曰,太學首善之地,公論之所在,朝廷之是非,可亂於一時,太學之公論,焉得以廢之?大哉,聖人之言。豈非今日之所當法者乎?今殿下,纔解館儒之停,旋議後疏之罰,連下嚴峻之敎,終靳一字之批,使多士喪氣,衆情愈鬱,殿下,雖以一時激腦,輕示喜怒,獨不念列聖待士之至意乎?誠願聖明,速施霈澤,召還被罪之八臣,以伸尊君之大義,窮鄕假名投疏者,深治指嗾之罪,以杜已萌之禍,徼還聖批,抹改頗似直截一句,快示日月之更,以防無窮之憂,國家幸甚,士林幸甚。臣濫蒙鴻私,歷敭淸貫,今當聖朝過擧之日,適忝言議之地,臣若不爲一言,是重負聖恩也。慈敢略陳愚衷,而心神昏塞,言不達意,惟聖明財幸焉。臣無任戰灼屛營之至,謹昧死以聞。踏啓字。
行禮曹判書鄭致和疏曰,伏以臣,猥將私懇,屢瀆天聽,罪合萬殞,而前後聖批,恩諭丁寧,至於遣內醫看病,特賜藥物,格外異數,有非微臣所敢承當,惶悚震越,繼以感泣,第念臣雖無狀,亦有知識,病勢如可自力,則此時何時而敢爲自便之計,餙辭虛讓,至於此哉?臣之所患,雖不至於朝夕危急,元氣積傷之餘,前症復發,心神驚悸,日漸加重,如縷之喘,苶然委頓,常在昏昏不省之中,加以數日來,肝火極盛,眼疾猝劇,目睛刺痛,不能開睫視物,旬月之間,決無調理供職之望,緣臣病數字缺厚陵修改石物,尙稽始役,禁府七八字缺積滯,疏決無期,臣罪到此,益無所逃,數字缺罔知攸措,伏乞聖慈,俯諒臣危迫之懇,將臣本職及兼帶金吾摠府等任,亟許鐫遞,以便公私,不勝幸甚。臣無任伏地懇祝之至,謹昩死以聞。答曰,省疏具悉卿懇。國勢岌嶪,憂虞溢目,此誠群臣奔走供職之秋,況卿,世祿之臣,受恩累朝,其可因一時怪忘無據之說,曠日引入,固辭乃爾耶?卿其安心勿辭,從速察職。
巳時,上御熙政堂,受鍼,入侍,提調金壽恒,右承旨閔點,假注書趙時瑗,記注官韓井一,記事官洪萬鍾,醫官李東馨·韓道昌,執鍼尹後益·金尙誠·金有鉉·安禮。
受鍼,右邊穴處,手部,商陽·少澤·關衝·尺澤,足部,厲兌·竅陰·至陰·行間·三陰交,面部,攅竹。受鍼罷後,仍爲引見。金壽恒所啓,眼候比昨,何如?上曰,與昨無異矣。上謂金壽恒曰,文書,昨日往議于大臣處乎?金壽恒曰,昨日日暮,未及往諸處。今日受鍼罷後,當往議,伏計。金壽恒曰,以近日日氣觀之,似有漸暖之候。前頭擧動,何以爲之?上曰,近來日氣,寒暖無常,觀數日後,欲爲定奪矣。上曰,訓鍊大將,有何故不爲入來耶?金壽恒曰,今日,遭其婦喪云耳。兵曹判書金佐明曰,臣以永寧殿修改退行事,往議于大臣,則大臣之意,皆以爲,永寧殿移安之後,則自上行幸二字缺遠離城闕,似爲未安。移安之禮,姑爲退行,更爲擇日於秋享之後,移安始役,似爲合當云矣。上曰,然則永寧殿移安修改事,過秋享後擇日爲之,可也。又所啓,今此擧動時,境上軍兵待候事,右議政以爲,境上軍兵待候,極爲有弊,除之似當。左議政以爲,全廢則似爲未安云矣。又所啓,溫陽設科之擧,初雖出於慰悅本道人心,而每年設科不可,今番勿設似當。大臣之意,亦皆如此矣。上曰,當初設科,旣爲慰悅,則上年奉慈殿行幸之時,不可廢閣。故不得不連年試取,而此事,固不當歲以爲常,群議且如此,今年則勿爲設科事,豫爲分付,可也。上曰,右議政,何處在乎?金佐明曰,今日,乘舟向忠州云矣。上謂閔點曰,今日政院承旨,誰在耶?閔點對曰,宋時喆,獨在政院。故左副承旨尹飛卿,右副承旨閔維重,竝爲牌招,今當入來矣。上使金佐明,讀別軍職可合人試才單子各技次第。上謂金佐明曰,試才中人物,何如?知中樞府事柳赫然曰,崔元泰,以儒生之子,素有膂力,任萬紀,十七歲能射六兩,俱三十步,故小臣,留養於幕下,仍爲及第,但學書終不成矣。前萬戶趙之瑗,乃別軍職趙讓之子也。金世龜,乃忠臣金應河之孫也。上曰,其中參下幾何,堂上幾何?金佐明曰,堂上則李相雄一人耳。上曰,取才單子入內,而參下,則標之,可也。上謂金佐明曰,上年擧動時,軍兵之數幾何?金佐明曰,馬兵五百,夾輦砲手八百名。上謂柳赫然曰,御營廳一番入番之軍,幾何?柳赫然曰,一千三百餘名矣。上謂柳赫然曰,溫陽幸行時,七八字缺年例,以御營軍帶去,可也。柳赫然曰,□□判書,今日雖不爲入侍,而本廳軍兵糧餉,似當二字缺矣。上曰,上年軍兵糧餉之數,幾何?柳赫然曰,上年糧餉之數,七百餘石矣。小臣之意,則本廳軍兵,自本廳給料似當,而太則無出處,令該曹,磨鍊題給,何如?上曰,然則御營軍糧,自本廳給之,而太二百石,自戶曹給之,可也。又所啓,溫陽幸行時,各營軍兵,長在暴露之中,故多生疾病,而醫治之際,未及趁時救療,以致死亡之患,事甚可慮矣。上曰,兩醫司官員二人,旣已陪從,則自當推移救療,而至於要緊藥物,令兩醫司,分給各營,可也。上謂柳赫然曰,今番擧動之時,則軍士,無交替相値之弊耶?柳赫然曰,來月旬間行幸,則新入軍士,當爲率去矣。金佐明所啓,前年擧動時,則開閉門,自外爲之似當云,今番則何以爲之?柳赫然曰,自內號令開閉,有何不可?上曰,隨駕軍兵,分數入番,使其將官,率往外處,使軍士之氣疎通,俾無鬱滯之患,似好矣。金佐明所啓,溫陽行幸時,本道供上物種頗多,今年則似當減數,以除一分民弊矣。上曰,上年湖西供上,則非本道所産之物,或貿得於他道,極爲有弊,今番則只以本道所産之物封進,而兩南,則與湖西接界,慈殿,亦爲臨幸,無一番封進土宜之事,其在事體,亦甚埋沒。今番則各以土産一二巡封進,而切勿務多事,言于該曹,使之分付兩道監司,可也。水原近處之邑,何邑耶?金佐明曰,南陽最近耳。上曰,京畿監司,不得已留水原耶?金佐明曰,監司不必留水原,而他邑,亦可留也。金佐明所啓,陪從百官,右議政以爲,不緊之官,陪往不關,減省似當云矣。上使金壽恒,讀上年隨駕百官擧案,數字缺之官。又所啓,立撥軍糧料,在前例,自宣惠廳題給矣,今亦依此磨鍊乎?上曰,依爲之。閔點所啓,昨見擧行條件草,以李璾記事之誤處,削去爲敎,使李璾削去乎?上曰,使李璾削去,可也。閔點曰,削去日記,似有後弊,自上下敎之言,載於日記中,則李璾記事之誤處,雖不削去,似爲無妨矣。上曰,然則不削,可也。臨罷時,上招閔點,詣榻前謂曰,右相處,往傳疏批後,復以決不可棄予遠去之意,丁寧傳諭,可也。遂罷出。以上燼餘
上在昌德宮。停常參·經筵。
巳時日暈。
大殿,政院·玉堂問安。傳曰,知道。
藥房提調金壽恒,右承旨閔點啓曰,夜來風寒料峭,伏未審聖體調攝,若何?眼候比昨,益有差減之效乎?今日受鍼時刻,依前定以巳正乎?臣等,憂慮未弛,敢來問安,竝此仰稟。答曰,知道。
傳于沈梓曰,昨日有拿問之人,今日內捧招以入事,分付該府。
閔維重,以都摠府言啓曰,數字缺趙珩,義禁府坐起進去晝仕,請出標信。傳曰,知道。
傳于沈梓曰,兵曹判書,持上年溫陽行幸時節目來待事,分付。
沈梓,以義禁府言啓曰,昨日,有拿問之人,今日內捧招以入事,分付該府事,命下矣。卽者,臣等來會本府,方爲開坐之際,卽見分發,臺諫以金益廉拿問還收事論啓,臺論旣發之後,不得仍爲捧招之意,敢啓。傳曰,知道。
沈梓啓曰,備邊司郞廳來言,今日,乃賓廳坐起日次,而大臣有故,不得爲之云矣,敢啓。傳曰,知道。
傳于沈梓曰,今十六日,綾原大君家,延諡宴爲之云,令該司宣醞,一等賜樂。
沈梓啓曰,吏曹判書金壽恒,來詣本院,以爲文書中議罪一款,承命注議于判中樞府事鄭太和,則其意與判中樞府事洪命夏所見,無異,諸臣議罪,皆以革職勘定宜當云,敢啓。傳曰,知道。
以御營廳中日單子,傳于沈梓曰,鳥銃貫三中人閑良李得仁,直赴殿試。
以冊禮都監書啓單子,傳于閔點曰,各其仕日書入。
沈梓,以戶曹言啓曰,上年歲幣磨鍊啓目中,未盡處,伏承下敎於榻前矣。上次木,自有定數。故一從各年結數磨鍊,今無加減改磨鍊之事,而慶尙道次木,一百六十二同三十八疋,皆以外處所儲木棉,亦似重難,更爲參酌,六十二同三十八疋,則自本曹,欲爲拮据措備,只一百同收用後充上次,措辭懸錄付標以入之意,敢啓。傳曰,知道。
正言安塾啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐請還收黃瀗敍用之命。同前頃日合啓之論,爭執已久,公議亦伸,則固不必一向持久,次第停論,未爲不可,而但合啓重發之論,事體至嚴,苟有他僚,則遲待停當,自是臺閣舊例也。大司憲李慶億,頃於合啓之停也,不但諫院諸官,有未及行公者,況其同臺,亦有新除之員,則待其齊會,相議同停,何害於詳愼之道,而偏執獨見,汲汲徑停,其虧壞臺體,莫此爲甚,且正言李端錫,與李慶億,意見相左,初旣持難,則不無所執,而終未免爲屈意苟同之歸,違例疲輭之失,在所難免,請大司憲李慶億,正言李端錫,竝命遞差。人之意見,不必相同,苟有不合,各陳其見,亦無所妨,而副司直朴純曾,爲諫官南龍翼等削黜之論,身自獨啓者,至於兩日,則其於合啓之論,不以爲非,槪可見矣。及至三公連啓之時,始稱其意見之不合,終必起鬧而後已,前後所爲,如出別人之手,是誠何心哉?同僚之論,有次第云者,意在愼重,則商確同停,事理甚順,而强執偏見,張皇引避,有若憂國之念,獨先於人者,想其情態,言之亦羞,物議咸非,久而愈激,副司直朴純,請命罷職,身居言地,苟有意見,則卽出論列,自是諫臣之體,況臺閣多事之時乎?高山察訪趙確,頃爲諫官,在畿郊半日之程,恩召之降,殆浹兩旬,而徘徊顧望,不肯來肅,及聞朴純,有優奬之批,然後始乃挺身上來,執人餘緖,强引爲嫌,其從他含默忘廉自衒之狀,誠極可駭。高山察訪確,請命罷職。頃者言事之臣,一時竄逐,未免爲聖朝之過擧,當是之時,身居言地者,匡救之責,一日爲急,而海運判官崔逸,曾爲諫職,怵於嚴威,必欲規免,强引不當引之嫌,顯有臨事苟免之迹,其習可惡。海運判官崔逸,請命罷職。臣伏聞,副護軍金益廉,有拿問之命,臣不勝駭蹙之至。益廉避辭中,日記之說,與諸臣所對之言,果爲相左,則殿下之致訝,固其所也,而第益廉此事,旣是前任臺官時事,則殿下之因此生疑,至於發緘鈎日,論以國體,斷無是理,喉司之臣,循例覆逆,欲爲還寢,其意有在,而殿下,不諒輾轉層加,反有下理之命,其在大聖人和平之道,所損爲何如哉?噫。言根鈎覈,固非淸朝之美事,雖在庶官,尙且不可,況事係臺閣,體例自別者乎?鉤問言根,猶謂之不可,則至於拿問之擧,尤出意慮之外,實不料聖明之世,有此無前過中之事也。此路一開,後弊無窮,諱言之風,將自此始矣。豈不大可懼哉?伏乞聖上,平心舒究,還收副護軍金益廉拿問之命。答曰,不允。
持平李翊相啓曰,臣卽伏見諫院論劾大司憲李慶億之啓,臣不勝瞿然之至。慶億之合啓中兩件事停啓,卽臣除拜本職之日也。慶億之獨停重發之論,雖涉太遽,而臣意以爲,臣旣未及肅謝,曾無與知之事,則不必以此爲嫌,故循例供任矣。今者諫院之啓,以苟有他僚,遲待停當,自是舊例爲辭,其所謂他僚,乃指臣而言也。則臣之疲輭,至此而著矣,何敢晏然而已乎?請命遞斥臣職。答曰,勿辭。
獻納沈攸啓曰,臣雖無似,忝居臺席,則今日本院之啓,同僚當與臣,行相會禮,然後新啓可否,可與相議,而不與聯名,徑先獨啓,臣實愧恧,未諳其意,而緣臣見輕,臺體一乖,決不可晏然仍冒,況臣家在江外,子患可疑之疾,前拜臺職,出避隣近,連日呈疏,繼以長單,一向見却於政院,虛帶職名,公私狼狽,冒死祇肅,連啓詣闕之時,又忝恩除,仍謝新命,惶感踧踖,未遑及他,而第合啓停論,在臣初拜諫職之後,則緣臣稽謝,致令停啓之臺官,未及相議,亦臣逋慢之罪,以此以彼,俱難冒居言地,請命遞斥臣職。答曰,勿辭。
沈梓啓曰,持平李翊相,獻納沈攸,再啓煩瀆,退待物論矣。傳曰,知道。
閔點,以吏曹言啓曰,臺諫有闕,政事何以爲之?敢稟。傳曰,明日爲之。
大殿受鍼後,藥房·政院·玉堂問安,二品以上,單子問安。答曰,知道。
備忘記,觀此啓辭,游辭用意,有若難掩。噫,人心胡至於此也?公議已伸云,則國事,終不可恤乎?北事南虞,竝出一時,李慶億等,執公議之已伸,念國事之艱虞,臺閣亦非別人,有何所失?如有事故,獨啓獨停,亦是臺體,渠以此爲言,而不與沈攸同議,於此一款,其態敗露,一則曰一向持久,一則曰汲汲徑停,前後說話,抑揚莫甚,挺身獨啓,其意深奸。至於朴純等三人,雖有不爲苟同之事,論議參差,人口難免,勒加罪名,一啓竝打,威勢束縳,以爲一唱盡和之計,究其源根,槪可知矣。以此以彼,俱極痛駭,如此之人,不可仍置於臺閣,以長其奸,正言安塾,姑先遞差。
閔點·沈梓啓曰,臣等,伏見備忘記,不勝悚然之至。安塾追啓已停之論,更惹紛擾之端,捨見在之同僚,不與相可否,而反責李慶億不爲遲待未肅謝之同僚,臣等亦以爲訝然。其身則臺官也,其言則臺啓也,在聖上包荒之道,固宜優容,而深奸之敎,語意太迫,遽爾特遞,有關後弊,伏願聖明,還收遞差之命,以盡待臺閣之體。臣等待罪近密,區區所懷,惶恐敢啓。傳曰,以其奸狀,只施特遞之罰,爾等敢有所云云,何怵於萬基之言若是。誠極無據矣。
行判中樞府事鄭太和疏曰,伏以臣,負難宥之罪,蒙不世之恩,使公議未伸,危喘獲保,而旋許遞職,以爲曲全之地,臣於病伏垂死之中,不禁感淚自迸也。臣罪釁疊出,鬼責隨至,自二月之初,左邊手足,日漸不仁,今至於半身不遂,戶庭之間,不能運步,臥起之際,亦必須人,設令一息,幸而延綿,已無更起爲人之望,加以火熱迷心之症,近日益甚,當其方劇之時,則便爲失性之人,精神錯亂,仍致窒塞,多灌泠藥,始通呼吸,稍定之後,則閉目委頓,常在昏冥之境,絲縷之喘,朝不慮夕,生入脩門,有不可期。末由祗副入來之敎,逋慢之罪,在所難逭。伏乞聖明,察臣之情,諒臣之病,將臣新除樞府本職及曾前兼帶扈衛大將·諸司提調等任,竝命鐫削,俾得退伏待盡,千萬幸甚。臣無任惶悶戰灼之至,謹昧死以聞。答曰,省疏具悉卿懇。予意已竭,復何多誥?卿其安心勿辭,從速入來,以副予意。仍傳曰,遣李東馨看病。
巳時,上御熙政堂受鍼,入侍提調金壽恒,右承旨閔點,假注書趙時瑗,記注官韓井一,記事官洪萬鍾,醫官李東馨·韓道昌,執鍼尹後益·金尙誠·金有鉉·安禮。
受鍼,右邊穴處,面部,攅竹左右穴,手部,商陽·少澤·關衝·尺澤,足部,厲兌·竅陰·至陰·行間·三陰交,受鍼罷後,仍爲引見,兵曹判書金佐明,亦入侍。金壽恒所啓,眼候,今日則何如?上曰,比昨似愈矣。上謂閔點曰,昨日右相處,以予所言,傳諭乎?閔點曰,臣承命馳往西氷庫,傳批答後,仍以上敎,決不可遠去之意,再三傳諭,則以爲數字缺至此感悚之極,罔知所達,而五六字缺留在輦轂之下。故不得已七八字缺舟中悤卒,未盡所懷,當以短疏五六字缺上曰,右相,終不淹留,已爲發行,則大臣護送數字缺例令兩道監司護行等事,依例擧行,可也。上謂金壽恒曰,議罪一事,往議于大臣乎?金壽恒對曰,昨日臣先見領議政,次見右議政於西氷庫,則領議政以爲,堂上則降級,郞廳則革職似當,右議政以爲,堂上·郞廳,同爲降級似當。左議政以爲,堂上·郞廳皆以革職議罪,似當云矣。上曰,降級則予意以爲不當,若無事則大善也,若生梗則前頭之事,不可不慮,以革職議律似當耳。仍命金壽恒,讀議罪公事,金佐明曰,白綿紙色郞廳,旣爲拿問,則又爲革職不當,堂上則雖革職,而郞廳,則以次律議之似可矣。上曰,堂上·郞廳,皆以革職議律,可也。金壽恒曰,參議金益炅,則白綿紙捧上時,只得一番參坐,其前參議,當之似當云云,大臣之意,亦皆如此矣。上曰,其前參議誰也?壽恒曰,乃李元禎也。上曰,然則文書中參議削去,可也。金佐明,讀上年擧動時擧案。上曰,宣傳官數幾何?佐明曰,元數二十四員耳。上曰,溫陽陪從者十五人,則此處九人留在耶?武兼十四員中十員陪從,四員則除之可也。上年擧動時,夾輦軍士四百名也。今年則以三百名夾輦,一百名則除之,左邊捕盜大將,則訓鍊大將兼察,可也。上年則砲手數一千矣,今番則以六百名,大殿夾輦,以二百名,慈殿夾輦,可也。金壽恒所啓,厚陵修改之役,依各陵修改例,令禮曹主管爲之事,曾已命下矣。小臣亦以當初差下堂上,有仍察之命,而近緣禮曹判書數字缺公不得相議擧行,似聞修改吉日,在於數字缺後云,不但日期窘迫,前頭將有五六字缺難便,八月亦是吉朔,退行似或無妨,數字缺敢稟。上曰,以八月擧行,可也。金佐明曰,永寧殿修改都監,材木磨鍊及石役,姑勿停止,何如?又所啓,前聞武將之馬,不合御乘,則不入於司僕矣。今聞近來,或有不合於御乘,而入者,此後則不合御乘之馬,勿爲入之何如?上曰,謝恩使一行,卄一日發行耶?前爲文書中日子,不爲刪改耶?金壽恒對曰,大臣之意以爲,日子則不必刪改,自前有如此之時,而日子則不爲刪改云矣。上曰,書狀官誰也?金佐明曰,慶㝡也,遂罷出。以上燼餘
上在昌德宮。停常參·經筵。
巳時午時,日暈。
大殿,政院·玉堂問安。傳曰,知道。
藥房提調金壽恒,右承旨閔點啓曰,雨後春寒惻惻,伏未審夜來,聖體調攝,若何,眼候差減之效,比昨亦何如?今日受鍼時刻,依前定以巳正乎?臣等,憂慮未弛,敢來問安,竝此仰稟。答曰,知道。
閔點啓曰,大司憲李慶億,數字缺執義尹宣擧,掌令李興浡,五六字缺在外掌令一員,未差,持平李翊相,五六字缺今日,以監察茶時之意,敢啓。傳曰,知道。
沈梓啓曰,小臣,聖節望闕禮二度習儀,進去下直。傳曰,知道。
宋時喆啓曰,今日爲政事,命下矣。都承旨吳挺緯,以病不來,左副承旨尹飛卿,以式暇不爲仕進,右副承旨閔維重,疏批未下,同副承旨沈梓,政府習儀進去,廳中只有臣時喆及右承旨閔點,閔點,以代房受鍼入侍及吏批政廳,當爲進參,而兵批,無進去之員,何以爲之?敢稟。傳曰,吏·兵批兼進。
閔點,以都摠府言啓曰,今日入直軍士,中日習射,請出標信。傳曰,知道。
宋時喆,以兵曹言啓曰,卽接西所衛將牒呈,則曜金門北邊墻二間,今曉頹圯,卽爲分付紫門監,急速修築,而金虎門直砲手三十名,爲先除出把守之意,敢啓。傳曰,知道。
閔點,以義禁府言啓曰,以刑曹粘目,前郭山郡守高處明,移本府處置事,允下矣。高處明卽爲拿囚之意,敢啓。傳曰,知道。
有政。吏批,判書金壽恒進,參判趙復陽進,參議尹鏶受由在外,右承旨閔點進。
兵批,判書金佐明都監進,參判張善瀓病,參議金益炅病,參知朴烶進,右承旨閔點進。以權斗樞爲掌令,李夏鎭爲禮曹佐郞,鄭庥爲奉常主簿,許珽爲通禮。李雲根爲相禮,高弘進爲濟州敎授,孫湍爲學正,尹葕爲學錄。朴文道·洪爲學諭,呂聖齊爲司藝,任弘亮爲兼養賢庫直長。
傳于吏批曰,前正言安塾,大靜縣監除授,前大靜縣監,遞付京職,以呂聖齊·蘇斗山爲副護軍。
傳于宋時喆曰,大靜縣監安塾,除署經今日內下送。
假注書安如石,出使,代兪樟·姜碩賓·李國芳。
閔點啓曰,傳曰,大臣帶職赴京,無納符之事,今因情勢之悶迫,雖有此擧,而不可仍納,自本院,還爲下送事,命下矣,莫重命召密符,齎去之人,不可不擇送,依合符時例,使宣傳官陪奉往傳,何如?傳曰,允。
大殿,受鍼後,藥房·政院·玉堂問安,二品以上,單子問安。答曰,知道。
閔點啓曰,下番翰林洪萬鍾,以體例間事,與吏曹,往復相爭,終至投疏出去,臣以史局重地,不可徑出之意,累次送言,則答以史局舊規,不可自我而壞了,雖被罪罰,朝家未變通之前,決難還入,疏批已下,闕門垂閉,而無意入來,勢將闕直,事甚未便。洪萬鍾請推考,豫備兼春秋任相元,時在兵曹□所,姑令入直之意,敢啓。傳曰,新進妄率之狀,殊極駭愕,姑先從重推考,催促入直,可也。
右議政許積疏曰,伏以負罪逋刑之臣,猥上自劾之章,謂宜卽許鐫削,仍蒙重誅,不意譴責不降,恩眷隆至,遣近臣遠臨江外,旣傳聖批,且宣聖旨,溫綸懇惻,天語丁寧,不翅若慈父之詔子。以朝家優禮大臣之道,反加之於有罪當死之臣,臣雖愚頑,臣亦人耳,寧不爲之感隕?嗚呼。臣是何人,此是何時?先王骨肉之恩,臣何忍忘?國事艱虞之狀,臣豈不念?聖敎及此,責諭備至,臣於此何以爲心?自不覺聲之失而淚之迸也。臣今縱爲世人之所共棄,若其愛君憂國之誠,自謂不後於今之人,孤恩負義,一朝去國,自竄於數百里外鄕村,夫豈臣之所願欲哉?顧念臣之罪名,實難容於天地之間,又何敢遲徊偃息於京輦之下,以玷辱乎淸朝也?職名猶在,夢魂數字缺無所逃於天地之義,敢生歸骨松楸之計,不及告退,一帆東歸,雖蒙聖諭,五六字缺逃逭者然,臣之勢,可謂急矣。回首終南,四五字缺瞻望寧陵,松栢入眼,臣於此,又何以爲心?以首頓地,繼之以血泣,臣之情,亦孔艱矣。所受命符,不宜虛帶下鄕,玆敢據例封還於政院,臣之罪戾,至此而尤萬萬矣。伏乞聖慈,俯諒臣崩迫之勢,危苦之悃,亟削臣職,兼治臣罪,以爲爲人臣不忠者之戒,不勝萬幸。臣無任惶悚涕泣祈懇之至,謹昧死以聞。答曰,省覽卿疏,一驚一憂,如失左右之手,誠不知所以爲心也。卿之此擧,出於萬不獲已,予豈不諒哉?所以一驚一憂者,驚事體之損傷,憂國事之莫濟也。噫。三公喪心,黨論恣行,靜言思之,不覺心寒氣塞。卿雖欲自輕其身,將置國家於何地?此予所以懃懃懇懇,至再而不知止者也。卿其安心勿辭,深體予意,幡然回棹,從速入來,毋孤予意,以副時望。仍傳曰,遣史官,追傳於右相所到處。
藝文館待敎世子侍講院說書洪萬鍾疏曰,伏以史局體例,至嚴且重,自前被薦之人,雖仕滿當遷,不得徑出,凡爲史官者,守此之規,堅如金石,朝著之間,孰不知之?說書尹趾善,曾被史薦,而今日政,銓曹,猝然備擬於正言之望,臣援據古例,送言政廳,而終不聽從,仍爲入啓,至於受點,臣竊未曉其意也。本館秉筆之任,爲新進之所厭苦,今若不恤舊規,任其徑出,則此後被薦之人,擧皆生心,無復有應講者矣。是則該曹今日之事,啓史局無窮之弊也,臣雖疲劣,其職則史官也,何可噤無一言,使國家流來古規,至臣身而盡壞乎?一時譴罰,臣所甘心,坐受譏侮,臣所深恥,決不可一刻仍冒於史局之任,不得不退出闕門之外,以俟朝家處分。伏乞聖慈,俯賜諒察,亟削臣職,兼治臣出直之罪,仍令該曹,從速處置,以重史局,千萬幸甚。臣無任祈懇戰灼之至,謹昧死以聞。答曰,省疏具悉。爾其勿辭,從速察職,啓下吏曹,吏曹回啓。五六字缺之嚴,匪今斯今是白乎矣,被薦之人,由他五六字缺前後非一,已往之事,班班可考,而爲史官五六字缺嫌陳疏之事是白爲乎,今此尹趾善之移拜正言,數字缺次例擬是白去乙,待敎洪萬鍾,張皇陳疏,至以啓弊無窮爲辭,有若到今,創出新規者然,誠所未曉是白在果,朝家政體,不可乍陞乍降兺不喩,尹趾善所授之職,異於凡官,尤難輕議處置,疏內辭緣,置之何如?啓依允。
巳時,上,御熙政堂,受鍼,入侍提調金壽恒,右承旨閔點,假注書趙時瑗,記注官韓井一,記事官洪萬鍾,醫官李東馨·韓道昌,執鍼尹後益·金尙誠·金有鉉·安禮。
受鍼,右邊穴處,面部攅竹左右穴,手部,商陽·少澤·關衝·尺澤左右穴,足部,厲兌·竅陰·至陰·行間·三陰交。以上燼餘
上在昌德宮。停常參·經筵。
藥房提調金壽興,右承旨閔點啓曰,伏未審夜來,聖體調攝,若何?昨日有受鍼姑停之敎,眼候漸至快愈否乎,臣等區區憂慮,敢來問安。答曰,知道。與昨無異矣。
持平李翊相啓曰,當初停論之時,臣不卽引避,做錯之失,在所難免,據例請遞,可見公議,而特出之命,實是意外,臣誠惶愧,罔知所措,召牌之下,不得不趨詣,而旣遞之官,斷無仍冒之理,請命遞斥臣職。答曰,勿辭。
沈梓啓曰,持平李翊相,再啓煩賣,退待物論矣。傳曰,知道。
玉堂箚子答曰,別無可遞之事,竝命出仕。
尹飛卿啓曰,大司憲李慶億被論,執義尹宣擧,掌令李興浡,持平李叔達在外,掌令權斗樞未肅拜,持平李翊相避嫌退待,今日,以監察茶時之意,敢啓。傳曰,知道。
沈梓,以義禁府言啓曰,前統制使朴敬趾處緘問,慶尙監司啓本,自刑曹覆啓,移送本府矣。敬趾辭朝後,門外出送之人,緘答中已爲指名現告,更無可問之事,不爲覆啓之意,敢啓。傳曰,知道。
又啓曰,凡下本府推考之人,捧招之後,卽爲照律以入,乃是規例,而待敎洪萬鍾元情中,擧論尹趾善徑出不當之由,判府事臣鄭致和,與尹趾善有相避之嫌。故不敢循例照律,雖已捧元情不得照律以啓之意,敢啓。傳曰,知道。
傳曰,今聞中使內官之言,所經道路,雖不至大叚,或有修改之處云,頓無別爲下諭之意,空費民力,反致塵埃之苦,兩失其便,俱有其害,各邑徒取目前之平坦,不思朝家分付之意,殊甚未安,不爲大叚處,如得著手修改,當該地方官,難免其責,監司,亦難免不能奉行朝命之責,須加着實擧行事,兩道監司處,嚴明分付。
閔點,以春秋館言啓曰,待敎洪萬鍾,以檢閱趙師錫,自政院啓請改差事體未安事上疏,啓下本館,而領事未差,監事在外,只有知事金壽恒,不敢獨爲回啓,下番史官變通之事,係是緊急,自政院,以此意啓稟云,何以爲之?敢稟。傳曰,令春秋館他堂上,使之回啓。
沈梓啓曰,令春秋館他堂上,使之回啓事,傳敎矣。春秋館堂上見存之員,只金壽恒一人。故不敢獨爲回啓,要使政院啓稟,則無他堂上,可以回啓之員,何以爲之?敢稟。傳曰,然則姑爲改差,可也。
沈梓,以都摠府言啓曰,副摠管金鏡,以會同分軍事,除標信內兵曹進去之意,敢啓。傳曰,知道。
宋時喆啓曰,都承旨吳挺緯,病不仕進,右副承旨閔維重,疏批未下,同副承旨沈梓,以病不來,至呈辭單,廳中位甚不齊,非但事多苟簡。同副不得病狀,乃是本院規例,不可任其呈病,墜落廳風,辭單則旣已還給,而沈梓,卽爲牌招,使之察任,何如?傳曰,允。
修撰李程疏曰,伏以持平李翊相,以臣,卽伏見諫院論劾大司憲李慶億之啓,臣不勝瞿然之至。慶億之合啓中兩件事停啓,卽臣除拜本職之日也。慶億之獨停重發之論,雖涉太遽,而臣意以爲,臣旣未及肅謝,曾無與知之事,則不必以此爲嫌。故循例供仕矣。今者諫院之啓,以苟有他僚,遲待停當,自是舊例爲辭,其所謂他僚,乃指臣而言也。則臣之疲輭,至此而著矣,何敢晏然而已乎?獻納沈攸,以臣雖無似,忝居臺席,則今日本院之啓,同僚當與臣行相會禮,然後新啓可否,可與相議,而不與聯名,徑先獨啓,臣實愧恧,未曉其意,而緣臣見輕,臺體一乖,決不可晏然仍冒,況臣,家在江外,子患可疑之疾,前拜諫職,出避隣近,連日呈疏,繼以長單,一向見却於政院,虛帶職名,公私狼狽。冒死祇肅,連啓詣闕之時,又忝恩除,仍謝新命,惶感踧踖,未遑及他,而第合啓停論,在臣初拜諫職之後,則緣臣稽謝,致令停啓之臺官,未及相議,亦臣逋慢之罪,以此以彼,俱難冒居,竝引嫌而退,不待相議,獨停重論,而初不引嫌,有違臺例,停論之時,稽謝不參,獨啓之日,諉以見輕,殊涉未妥,請持平李翊相,獻納沈攸,竝命遞差,取進止。批答見上以上燼餘
上在昌德宮。停常參·經筵。
下直,砥平縣監柳行昌,訓戎僉使方龍成。
自巳時至酉時,日暈。
藥房提調金壽恒,右承旨閔點啓曰,日氣淒泠,無異澟秋。伏未審夜來,聖體調攝,若何,眼候差效,比昨亦何如?臣等憂慮未弛,敢來問安。答曰,知道。姑觀今日受鍼,可也。
備忘記,今下弓矢,訓戎僉使方龍成給送。
以禁府前承旨金禹錫等照律粘目。傳曰,觀此回啓,殊未曉斷,以公罪之意,似未妥當,還出給,使之改入。
獻納沈攸啓曰,臣稽謝前職,未參合啓之停當,又忝新除,未豫僚席之論議,臺體所存,不得不自列,而此除言事之同僚,重被補外之嚴譴,唯臣獨免罪責,若無所用,處置請遞,公議可見,而出仕之命,特出於意慮之外,臣誠惶縮,益無置身之所。且臣子病可疑,氣息垂絶,昨曉忽聞急報,走出江郊,私情雖切,箚批未下之前,任意行動,亦臣之罪,不圖召牌遠臨,蒼黃顚倒,趨詣闕外,而身從病所,不敢入闕引避,敢冒萬死,疏籲至懇,而再却於政院,臣之狼狽,進退路窮。旣遞之臺官,決無一刻仍冒之理,而經宿之後,今始來避,罪戾尤大,請命遞斥臣職。答曰,勿辭。
持平李叔達啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄遂,請還收李敏求敍用之命。同前前正言安塾之論,不過以臺閣上體例相規而已,非欲更爲起鬧於已停之論,則觀其啓辭,亦可見矣。殿下,不諒其本情,斥之以深奸,繼之以補外,其有乖於大聖人優容之道,爲如何哉?噫。近日言事之臣,少忤聖心,輒加竄逐,南荒北塞,行譴相望,景象之索莫,朝野之愁怛,固已甚矣,而塾,又以言責之職,略陳糾正之論,而雷威遽震,斥逐於海外絶域之地,臣竊恐自此殿下之朝,更無一人以言聞於上者,言路杜絶,寢默成風,則甚非國家之福也。請還收安塾大靜縣監特除之命。臣竊念,鉤覈言根,實非遽施於言官之事,向者金益廉避辭中說話,與諸臣所對之言,不無逕庭,則聖上之致訝,固其所也,而但伊時益廉,在於臺職,則覈其言根,豈不有傷於事體乎?發緘究問,猶且不可,至於拿問,則尤關後弊,請還收副護軍金益廉拿問之命。持平李翊相,以當初停論之時,不卽引避,做錯之失,在所難免,據例請遞,可見公議,而特出之命,實是意外。臣誠惶愧,罔知所措。召牌之下,不得不趨詣,而旣遞之官,斷無仍冒之理,獻納沈攸,以臣稽謝前職,未參合啓之停當,又忝新除,未豫僚席之論議,臺體所存,不得不自列,而此除言事之同僚,重被補外之嚴譴,唯臣獨免罪責,若無所容,處置請遞,公議可見,而出仕之命,特出於意慮之外,臣誠惶蹙,益無置身之所。且臣子病可疑,氣息垂絶,昨曉忽聞急報,走出江郊,私情雖切,箚批未下之前,任意行動,亦臣之罪,不圖召牌遠臨,蒼黃顚倒,趨詣闕外,而身從病所,不敢入闕引避,敢冒萬死疏籲至懇,而再却於政院,臣之狼狽,進退路窮。旣遞之臺官,決無一刻仍冒之理,而經宿之後,今始來避,罪戾尤大,竝引嫌而退,當初處置,旣已請遞,雖有出仕之命,勢難仍在臺職,請持平李翊相,獻納沈攸,竝命遞差。答曰,不允。末端事,依啓。
閔點啓曰,小臣,綾原大君延諡宴宣醞事,進去下直。傳曰,知道。
沈梓啓曰,獻納沈攸,再啓煩瀆,退待物論矣。傳曰,知道。
又啓曰,李領府事箚子到院,而以新豐府院君私忌留院之意,敢啓。傳曰,入之。
又啓曰,宣傳官馳到驪州地,右議政處命召傳授後,還來之意,敢啓。傳曰,知道。
行禮曹判書鄭致和箚曰,伏以凡下禁府推考之人,捧招之後,仍爲照律,乃是規例,而昨日待敎洪萬鍾元情中,專斥尹趾善徑出六品之事。尹趾善,卽臣甥侄也。法當相避嫌,不敢是非於其間。故旣捧元情,不得照律以啓,同僚拘於體例,亦不得擧行,臣不可仍帶判義禁之任,伏願聖明,亟命遞改,以便公私幸甚,取進止。答曰,省箚具悉卿懇。當令次官照律,卿其安心勿辭。
都承旨吳挺〈緯〉疏曰,伏以臣之情勢,難冒之狀,悉於前後疏單,而微誠未格,尙靳恩遞,臣驚惶悶塞,誠不知所以自處也。今此儒臣之斥,又踵同僚之疏,其公議之嚴,益可見矣。三疏冀免,天批不淮,至以無所失爲敎,臣之狼狽,固不足論,而竊恐聖明處分,因此而又失其宜也。臣旣不能隨人俯仰,觸事生疣,譏謗已積,蹤迹益危,不但久曠夙夜出納之任,亦不得進參於調護起居之列,揆以分義,決不可一向退伏,以重罪戾,而仄聞物議漸激,臺論將發,先自露章,亦所不敢恭俟數日,尙今寥寥,此必臺閣空虛之致也。顧臣所叨,不可遲待將發之論,更速癏曠之罪,不得不冒陳危迫之懇,臣之節節窮縮,到此極矣。伏乞聖慈,察臣微悃,亟遞臣職,以伸公議,以安愚分,不勝涕泣祈祝之至。謹昧死以聞。答曰,省疏具悉。卿其安意勿辭,從速察職。以上燼餘
上在昌德宮。停常參·經筵。
自夜一更至五更,月暈。
藥房提調金壽恒,右承旨閔點啓曰,伏未審夜來,聖體調攝,若何,眼候亦復何如,昨承聖批,有姑觀今日受鍼之敎,今日定爲受鍼乎?臣等區區憂慮,敢來問安,竝此仰稟。答曰,知道。症候已言于醫官矣。
閔點啓曰,卽者忠勳府郞廳來言,綾豐君具仁墍,自去夜,所患猝重,方在危急之境云,係是勳臣,敢啓。傳曰,遣御醫韓道昌看病。
又啓曰,綾豐君具仁墍處,遣御醫韓道昌看病事,命下矣。卽聞本家,求見崔有泰云,敢啓。傳曰,兩人數字缺。
沈梓,以都摠府言啓曰,今日入直軍士,中日習射,請出標信。傳曰,知道。
閔點,以禮曹言啓曰,今此謝恩兼陳奏使齎去方物封裹,在於今三月十九日,而領議政·左議政未差,右議政在外,不得已依上年方物封裹時例,政府·西壁及六曹堂上·承旨會同封裹之意,敢啓。傳曰,知道。
沈梓啓曰,明日聖節望闕禮,依近例爲之之意,敢啓。傳曰,知道。
又啓曰,傳曰,三公之不得備位,未有如今日,卜相之擧,一日爲急,而不知近規,未得其例,但曾聞古例,或問于大臣,或有特除之規云,本院無可考可驗之事耶事,命下矣。取考宣廟朝庚子年日記,則左議政李恒福,右議政李憲國,以原任五人前,薦一人封入,下備忘記于大臣,而金命元,雖似乏擔當之才,然寬厚有容,白首勤勞王事,韓應寅有大勳。尹承勳性簡,頗盡心國事,而才亦有之,此數人,亦在可議之中,第未知果合否也。李恒福等回啓曰,上敎所及,皆一時德望,正是知臣莫如君也。臣等不勝感激,敢以爲賀也,伏惟上裁。答曰,是不然。雖或以予所見,一時問之,而不可遽以爲定,書曰,枚卜功臣,又曰稽于衆,今日姑退去,廣問物議,數人中衆以爲某也可合云,則當從其言,更爲來啓可矣。李恒福又啓曰,臣等非敢因一時上敎,率意而對也。命元·應寅,非但職秩相當,衆望亦屬。故今日會議,果欲薦之,而第以原任大臣,俱繫衆望,而新薦似多,爲未安,只以前薦一人,竝擬,至於尹承勳之才識,亦繫衆望,而以其方在外藩,故未及論議矣。上敎至此,實是輿情所在,而暗與臣等私相論議者相符。故啓之矣。雖他日更爲來啓,無過於此。故敢啓。答曰,然則上下之見,相符,深喜。更書單子以入,此後金命元·尹承勳·韓應寅,相繼入相,此乃特卜,非特除也。此外更無所聞,敢啓。傳曰,宣祖癸未年間,有遣史官,問議于大臣之事,又嘗聞亦有特拜之說矣。今以此外,無他所聞云,予之此言誤耶?更爲詳細回啓。又啓曰,宣祖朝癸未八月,右相鄭芝衍病重,遣右承旨李認問病,且使陳其所欲言,擧所知以自代。芝衍啓,以李山海早有公輔之望,可大用者,載於小說,而特拜之說,未及考出,蓋以本院日記,散失,無可考證,且臣聞見孤陋,不得詳細回啓,從容廣問以啓之意,敢啓。傳曰,知道。
上御熙政堂,引見戶曹判書金壽興,入侍,同副承旨沈梓,假注書兪樟,記注官韓井一,記事官任相元。金壽興啓曰,溫陽一路凡事,中使先來上達,臣不必更爲陳達矣。第念連年行幸,雖出於萬不獲已,凡干弊端,不可不一切減省,而至於上年行幸時,各邑定送使喚軍于各司,其弊極爲濫觴云,今番則似當申飭禁斷矣。上曰,曾前所以申飭者,欲無此等事也。必須嚴明痛禁,此意豫先下諭于兩道監司,各別禁斷,亦爲分付于隨駕各司,如有摘奸現露,則所犯,雖或微細,定送各邑及犯禁諸司,難免重罪,着實分付,可也。又所啓,上年自上臨御之室,塵埃滿室,多有修理之處,慈殿臨御之室,則別無大叚修理之處,而壁上塗紙,盡爲傷汚,臣議于監司,則從後修改云,而鄕邑所造菱花,不及於京中菱花,若以菱花塗之,則自京中,臨時造送,似當矣。又所啓,往來頗聞道路之言,則自上連年行幸,無知小民,不識事理,多有怨苦云,小臣之意,以爲還都之後,宜有慰悅民心之擧。故有大同收米蠲減之事,若及今日蠲除,則可以慰悅民心,令該廳,所經各邑之民,爲先蠲減似可矣。上曰,春收米幾石耶?金壽興曰,二千石,蠲減一千石矣。上曰,春等所收之數,書入定奪,可也。又所啓,聞司饔院官員之言,則上年行幸之時,一路各邑御供所用醋,甚不潔,味亦薄劣云,今番,則可使京官隨去,而一人陪從,其弊不貲,使該司,臨時下送于一路各邑,以需御供之用似可矣。上曰,臨時分付,可也。上曰,所經一路及溫陽臨御之處,久廢之餘,雖或臨時點火,不可不使人入宿,臨時亦爲分付,可也,罷出。
持平李叔達啓請,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收李敏求敍用之命,請還收安塾大靜縣監特除之命,請還收副護軍金益廉拿問之命。同前答曰,不允。
領中樞府事李景奭箚,伏以臣,兩眼俱病,一向沈痼,方當受鍼之時,未造起居之班,宜被嚴譴,反蒙殊渥,遣醫之外,珍饋斯降,至勤下問,驚惶感激,鮫淚自零。仍伏思惟,臣徒竊祿位,無所報效,賤疾危篤,死亡無日,當此之時,未陳餘懷,則是負先朝之恩遇,非盡忠於殿下者也。玆敢更進瞽說,伏願聖明垂省焉。嗚乎,國事之艱危,可復言哉?所恃者,聖明在上,且可靜以鎭之,而紛紜餘論,猶有未已,風色纔止,駭浪旋起,臣不知安塾,何狀,而聞其論啓,若有慌忙底意,其動也可謂太急矣。聖明非之是矣,置之亦可,又何雷威之過厲,放逐之促迫也?臣閉眼縮伏,目不卞二字缺耳不聞是非,而有或傳說者以爲,塾固有失於聖德,天地之大猶有憾焉,蓋以處之過中也,臣尤慨然於心曰,吾君本欲定而安之,而不深念不熟思之輩,妄作而自貽伊威者何也?然而爲吾君計之,大聖人之度,宜無所不容,彼之妄作,何足以動天威,至於此乎?抑臣所深慮者,無論是非,以言罪人者,非盛德之事也。如或可者可之,不可者不可而已,則是常道也,納汚藏疾,何必稱其美哉?惟其不可容而容之,寔能容之,自古諫臣黜者言路杜,言路杜者國未必不亡,無拂士之戒,不亦懼乎?臣愚向者所達,求所以安大臣之道之言,誠出於有所量度也。論啓雖停,前竄未還,後竄復繼,承旨有囚者有罷者,小大輕重,罹譴者多,咨嗟載路,愁慘滿目。大臣之心,何得以自安乎?目今當暮春和煦之時,淒風之蕭索,雪霜之寒凜,吁亦可異也哉,自上念天災之孔酷,思地變之重仍,試察節候之不若,反求罪罰之過當,以恐懼修省之意,爲鎭定安靜之本,則竄者放行者還,在囚在罷者,皆入於盪滌之中,雷霆無更日之怒,日月有數字缺更,內外群情,擧欣欣而含和,大臣之心,自安而不患六七字缺妥貼,國家庶可以無虞矣。伏願聖明,俯擇臣言,六七字缺一札之德音,大慰擧國之輿望,則幸孰大焉?如臣者,耄矣病矣。數字缺局,素祿可愧,筋力已盡,造朝無計,亟許屛伏,餙巾待期,則此公私之幸也。臣無任瞻望祈懇之萬萬,取進止。答曰,省箚具悉卿懇。今日世道,誠可駭矣。循私蔑公,以快其心爲能事,不亦痛惡之甚者乎?安塾之心,路人所知,補外之罰,亦云輕矣,有何可恕之道乎?卿其安心勿辭。
判中樞府事洪命夏疏曰,伏以臣之情勢之崩迫,踪迹之卼臲,如窮人無所於歸,前後呼籲,萬不獲已,而日月之明,猶有遺照,聖批丁寧,又以入來爲敎,臣誠惶感悶蹙,益無所措。臣曾於去月旬間,適患感寒,初不大叚。故未卽發散,以致彌留,寒熱交攻,舒慘無常,痰火上衝,呼吸亦促,夜不交睫,晝不開戶,薾然床席,日漸沈痼,蓋緣積勞所傷,衰敗特甚。種種諸症,乘間迭作,藥數字缺力,食亦專減,氣血俱耗,肌膚換脫,眩暈又作,渾身痲痺,二字缺已迫,望斷回甦,設令賴天之靈,或延殘喘,數月之內,決無運動之望,當此受鍼之日,虛帶內局之任,瞻望悲泣,益增罪戾,前頭行幸,亦且不遠,臣之狼狽,到此極矣。不得不更煩天聽,臣之情事,其亦慽矣。伏乞天地父母,更加矜憐,將臣本職及內局諸司提調扈衛等兼帶,亟賜鐫罷,以便公私,千萬幸甚。臣無任惶恐隕越激切祈懇之至,謹昧死以聞。答曰,省疏具悉卿懇。卿其安心勿辭,從速入來。仍傳曰,遣御醫李東馨看病。以上燼餘
上在昌德宮。停常參·經筵。
夜一更二更月暈左珥,四更月暈右珥,暈上有冠,色內赤外靑。
藥房提調金壽恒,左副承旨尹飛卿啓曰,朝晝之間,寒暖不適。伏未審夜來,聖體若何,眼候加減,亦復何如?臣等無任憂慮,敢來問安。答曰,知道。
持平李叔達啓曰,臣頃於承召還朝之日,來自半日程。故未免日勢之向夕,謝恩之後,聞本府僚員,無他無故之人,將欲連啓前事,且有新啓,搆草及半,聞有前持平李翊相特出之命,臣意以爲,翊相方留城上所,而召牌已隆,則雖在應避之中,避啓未入之前,替當其任,其於臺體,有所未妥者,姑待其避,欲爲論啓矣。召牌往復之間,日已垂沒,及其避啓批下,闕門將閉,則留門傳啓,事體未安。故不得已以日暮姑停,依近例爲之矣。今聞物議,以闕啓爲非云,其間曲折,雖出於勢有所未及者,而公議所在,不可晏然,且臣所見孤陋,物議之非,漠然不知,兩日之後,今始來避,所失尤大,請命遞斥臣職。答曰,勿辭。
以兵曹梁英傑等,靈眞捉得論賞上裁事粘目,傳于沈梓曰,此公事中有僧人及書吏,而不分良賤,泛然回啓,殊甚未瑩,此公事還出給。
沈梓啓曰,史局爲任至重,而兼春秋入直,已經累日,事體未安,待敎洪萬鍾,旣已蒙釋,卽爲牌召,使之察任,何如?傳曰,允。
贊善宋浚吉疏曰,伏以臣耄病已甚,死亡無日,唯有愛君丹忱,耿耿衷曲,每聞朝家一政令之出,輒憂不能已,向者忽得諸臣竄拿之報,妄以爲聖明之過擧,無大於此,猥進狂瞽之說,竊附匡救之義,意激缺戇,臣固自知其奇禍將中矣,指揮久閟,駭機先發,中外相傳,有不忍聞者,噫。信如其言,臣雖闔門受戮,猶有餘罪,天日在上,公議在人,臣何敢多辨,自汚齒牙?第缺蒙累朝不世之恩,蔑絲毫報答之效,而及此垂死之日,讒謗荐集,身名俱辱,生何顔對殿下於異日,死何顔拜先王於地下?唯願殿下,下臣司敗,論以王法,以爲爲臣不忠妄言失身者之戒,臣當爲法受罪,甘心不辭矣,臣不勝慙悸震灼之至。答曰,省疏具悉卿懇。世道人心至此,誠可寒心,狂生之言,何足掛念也哉?卿疏至此,予誠無顔面於對卿也。務存宏量,亟回遐心,幡然上來,則蜉蝣之輩,自可喪膽,何用辭爲?卿其安心勿辭,毋孤予望。
右承旨宋時喆疏曰,伏以臣,素患胸脅之痛,兼有泄瀉之症,少或失攝,則輒復發作,苦歇無常,轉成休息之病,而數字缺朝家多事,僚席不齊,不敢言病,力疾供仕,六七字缺添得外感,宿患諸症,一時俱劇,忍死扶曳,七八字缺上升,胸膈剌痛,狂叫靡定,呼吸不通,而腹中虛脹,四五字缺元氣薾然,喘喘將絶,旬月之內,決無更起爲人之望,此則本院同僚之所共目覩而憐愍者也。臣之症情,如有一毫自力之勢,則當此連日起居之時,何敢仰瀆宸嚴,以生乞免之計哉?伏乞聖慈,憐臣病狀,遞臣職名,使臣得以及時調治,少延殘喘,則雖死之日,猶生之年也,臣無任切迫祈懇之至,踏啓字。
司諫崔攸之疏曰,伏以聖恩如海,臣罪如山。恭俟嚴譴之不暇,而反被謬命重加,感涕之餘,繼以惶汗,罔知所以自處也。古之人,有一命僂再命傴,三命而循墻者,今臣,數月之內,六七承命,循墻固所不敢,直欲鑽地而不可得也。念臣,本以科目發身,素無山野遐心,幸遇鴻造,職叨淸班,前後所授,俱是世人之所榮慕者,豈不欲趨造螭墀,沐浴恩波,以酬平昔之所希望哉?顧以烏鳥之情,出於天賦,湯藥之憂,由於中腸,古人所謂,事君日長,事親日短者,如臣之謂也。臣之前日短疏,敢竭母子之深情,繼陳國家之殷憂,一公一私,俱出至誠,而殿下,不許遞免,更授他職,只下優容之批,而終無缺施之擧,微臣瀝血之懇,盡歸虛套,赤子魚喁之急,未蒙極救,臣言之狂僣謬戾,一無可取,於此可見。杞人之憂天,固知其憂,而精衛之塡海,猶不能自已也。臣居在窮僻,鳥獸與隣,凡干朝廷百爲,何能得詳?歲前閭巷間傳聞,請使査問時事,雖村翁野老,莫不咄咄嗟惋曰,吾君之辱,何至於此極耶?臣聞其言,一驚一喜曰,此等愚氓,寧知國恩而尙恥主辱如此,可見君臣大義,出於天性,而無貴賤一也,又可見國家之深恩厚澤,入人之深也。至于今日,又聞奏使之回,罰及聖躬,兩司之臣,論啓三公,天威震疊,盡命投竄,臣又爲之一驚一喜曰,主辱臣死義也,義之所激,死且不辭,奚暇顧其他哉,向之村翁野老咄咄嗟惋者,旣出於天性,則今之臺臣諫官,失聲一號者,豈獨不出於天性哉?嗚呼。前古之興亡何限,而皆係人心數字缺如其臣民之視其君,如越之視秦,不恥主辱五六字缺上下之情睽,而君臣之義絶矣,如是而國不亡者,五六字缺殿下之臣民,則村野愚氓,聞吾君之恥辱而莫不歸,若數字缺諸臣見吾君之受罰,竝皆怛然,有若鋒刃之在身,雖遭罰責而不避,人心之所存,卽天命之所在,則天人之眷佑,國脈之鞏固者,寔賴於斯,臣之所以驚喜於前後者,誠以此也,天地綱常,賴祖宗三百年培植,綿綿不絶,以至于今,扶而養之,猶恐其不延,摧而折之,則將於國命何?嗚呼。今日之事,輾轉不幸者,職由於上下誠意,不相交孚,殿下,亦以救護大臣爲急,故以臺臣之不知上心爲責,臺臣,只以罰及君身爲痛。故以殿下之不諒臣心,爲悶,其所以爲誠則一也,而各有所偏,以致如此之睽乖耳。大學曰,心有所忿懥則不得其正,有所恐懼則不得其正,有所好樂則不得其正,有所憂患則不得其正,子朱子釋之曰,但知誠意而不能密察此心之存否,則又無以直內而修身也,殿下之意,誠則誠矣,其於心上四條之偏,不瑕居一於此,而密察之功,或有所未至而然歟?孟子曰,以小事大者,畏天者也,畏天者,保其國,古之人,有行之者,今不敢歷數,而當其以小事大之時,豈無可恥之事,誠能深恥其恥,而忍其所恥,終至於洗其恥,則何恥之有哉?如或不恥其恥,而安其所恥,終不能洗其恥,則可恥之甚也。臣伏未知,今日朝廷大臣之恥與不恥,竟將如何耶?孔子愛禮而存羊,蓋以禮雖廢而羊存,則猶得以可復焉。恥雖難洗而能存其恥,則自有可洗之理,今若竝去其恥,而又從而罪之,則人道絶矣,天理滅矣,千金之罰,不足惜也。一箇之恥,臣獨惜之。伏願殿下,深思而默察,爲國家大計,使恥其恥者,不得罪於今日,不恥其恥者,洗其罪於後日,則庶可以保合終始,而永有辭於萬世矣。惟殿下,以爲如何哉?且臣伏聞殿下,命史臣,勿書筵中說話云,其然豈其然乎?自有書契以來,卽有記事之官,君政之得失,時事之美惡,竝皆直書,一從至公,古之聖王,猶慮其嫌忌不書,特使之嚴而秘之,誓天尊閣,人莫敢窺,父不能敎其子,君不能缺其臣,凜凜乎不可犯,春秋生殺大義,截然千古,七八字缺自三代至于今,未聞有人主,與奪於其間,七八字缺此哉?如欲只書其美事,不書其不美,則是乃頌祝之辭,其可謂之史乎?古訓曰,人孰無過,改之爲貴,殿下旣欲其不書,則自知其過也已明矣,旣知其過,則唯當改之不吝而已,命史官,勿書其過愈大,護疾忌醫,將復奈何?顔子不遠復,子路喜聞過,惟此兩賢之過,書諸經史而無怍,傳之萬世而有光,殿下,如欲史書之美,則復之喜之,法兩賢足矣。惟殿下,懋哉懋哉?臣伏覩殿下,天與至仁,性本篤恭,不待修身,自中繩墨,臨御九年,未嘗有疾言遽色,大小臣僚,孰不欽仰聖德?而近緣玉體愆和,以致經席罕開,豫怠之萌,狃於宴安,存省之功,虧於戒謹。故動靜喜怒之際,或不能不失其正,此乃終古帝王之所兢畏者也。故曰,惟聖罔念作狂,惟狂克念作聖,一念操舍之間,而聖狂分焉。其幾若是,誠可懼也。臣於前疏之尾,以正心和氣等數語,深有望於聖學治化之原,區區憂念,誠非淺淺矣。殿下今日之過擧,實出於氣與心二字上,其所以改圖修復之道,豈有他哉?只當於正與和兩件缺力,天君作宰,百度順令,春溫秋肅,自循其序,則鳶飛魚躍,竝囿於方圓太和之中矣,豈不休哉?惟殿下,念哉戒哉,嗚呼。殿下眷顧之恩深矣,而微臣逋慢之罪積矣,倘可以一言有效,則九死無憾,前進以瞽說,今繼以狂言,誠不忍負殿下故也。病母尙在床席,氣息奄奄,而微臣犬馬之齒,亦已六十有五矣。衰耗已極,昏憒仍加,近緣村癘大起,將老移避,蒼黃奔走之際,落馬於坑坎之間,至於折齒傷面,親疾身病,萬無千里遠涉之勢,而顧念一息尙存,豈敢終始偃臥,而辭君命哉?寧可顚覆於道路,欲盡筋力之所逮,駄病登程,寸寸前進,今至于全州,則向來落傷之瘀,成癰於髀裏,腹下狐疝之症,又從而上衝,雖使臥席調治,尙難收效,强疾驅馳,縷命其殆,進退維谷,中途顚沛,敢以方寸悃愊,寓於一幅紙面,伏乞殿下,治臣之罪,而削臣之職,察臣之懇,而納臣之言,則不勝幸甚。臣無任銜恩感激憂時此下缺踏啓字。
右副承旨閔維重疏曰,伏以臣,於五六字缺伏聞金益廉緘問之敎,已下於攸司愚妄之意,以爲二字缺之待臺諫,異於庶官,論奏之間,設有錯謬,未嘗鈎覈其言根,數百年來居是職者,未必所言皆善,而猶且優假之者,非爲其人,蓋有所重者存,祖宗家法,可謂美矣。今以日記中云云之說,欲知金益廉目見與否,始焉徒問於承旨·史官,繼又拈出益廉避辭中間之一字,令攸司緘問,則此非緘問於益廉,乃所以緘問臺官也,前後處分,皆未得當,而至於緘問臺官,大傷事體。故搆成啓草,方欲上徹,適同副承旨沈梓,自外入來,其意亦與臣同,聯名以啓,而發此議者,實臣也。緣臣妄言,轉激天怒,不惟不允,所請反下拿問之命,入直同僚,爭之不得,竟至就按於廷尉,臣聞來驚震,措躬無地,竊想聖意,必以臣之陳啓,認爲游辭曲護而然也。若然則是人臣之極惡大罪,臣雖無狀,決不至此,豈敢私於益廉,忍於欺君哉?顧臣所深惜者,只在於朝家事體,一失之今日,而啓弊於無窮也,人微言淺,不能上格,致有無前意外之擧,此實臣之罪,抑臣於此,竊有所慨然於心者,殿下之平日用功自勉者,何嘗不在於不遷怒不貳過,而一朝激惱於臺閣之論議,忿懥於諸臣之觸忤,應物處事之際,多失和平,以至於怒而遷之,過而貳之,發諸辭命,見於擧措者,未免爲累於聖德。嗚呼。此何故也,至如記事之官,所坐之事,臣雖未詳顚末,初則一推而一罷,後則由推至罷至削,其罪則一也,而輾轉層加,乃至於此,非聖人用罰之道,且應敎呂聖齊,居經幄之任,有輔導之責,目覩衮職之闕,力陳規諫之說,其憂愛之誠,可奬而不可罪也。設令語無忌諱,不槪於聖心,固當容而受之,不宜輕加厭斥,而終無批辭,只踏啓字而下,殿下之待儒臣,無已薄乎?此則不但爲事體未安而已,亦恐有妨於言路也。臣猥忝近密,無所裨補,欲救一時命令之失,敢陳區區僣缺之見,上觸嚴威,激成君父之過擧,而猶不知戒,復此二字缺臣之罪戾,實合萬殞,伏乞聖明,將臣所陳,五六字缺朝家處置,無大咎悔,仍鐫臣職,以治其罪,公私幸甚,臣無任激切屛營之至。答曰,省疏具悉。泛言則似好,而其實則有不然者矣,敢有所云云,予誠未曉也。爾其勿辭,從速察職。
沈梓啓曰,持平李叔達,再啓煩瀆,退待物論矣。傳曰,知道。
傳于沈梓曰,政事,明日爲之。
副校理吳斗寅箚曰,伏以持平李叔達,以臣,頃於承召還朝之日,來自半日程。故未免日勢之向夕,謝恩之後,聞本府僚員,無他無故之人,將欲連啓前事,且有新啓,搆草及半,聞有前持平李翊相特出之命,臣意以爲,翊相方爲城上所,而召牌已降,則雖在應避之中,避啓未入之前,替當其任,其於臺體,有所未妥。故姑待其避,欲爲論啓矣。召牌往復之間,日已垂沒,及其避啓批下,闕門將閉,則留門傳啓,事體未安。故不得已以日暮姑停,依近例爲之矣,今聞物議,以闕啓爲非云,其間曲折,雖出於勢有所未及者,而公議所在,不可晏然,且臣聞見孤陋,公議之非,漠然不知,兩日之後。今始來避,所失尤大,引嫌而退,旣詣臺廳之後,故待應避之僚,以致闕啓,殊失臺體,請持平李叔達遞差,取進止。答曰,依啓。
沈梓,以常平廳言啓曰,本廳所封原襄道三月令,兩大妃殿物膳,所當封進於初旬前,而進上主人等,買得海物於遠處,不能一齊來到,今始封進,已極惶恐。且其中生鰒食醯,不精潔,紅蛤交沈防風筍,亦不合封倂進,主人等,旣受重價之後,如是不謹,殊極痛駭。自本廳,從重治罪,防風交沈紅蛤醢,及生鰒食醯,過數日改措備封進之意,敢啓。傳曰,知道。
沈梓啓曰,假注書兪樟,所患消渴,委厲非輕,精神昏錯,遇事迷茫,記事之際,尤爲可慮,姑爲改差,他假注書差出,使之察任,何如?答曰,允。
以任弘亮,爲假注書。
傳于沈梓曰,春川地德恩府夫人墓所案山,有火粟田云,令勾管本衙門,他處換出事,分付。
沈梓,以義禁府言啓曰,以前承旨金禹錫等照律粘目,傳曰,視此回啓,則殊未曉,斷以□□之意,似未妥當,還出給,使之改入事命下矣,五六字缺元粘目中付標以入之意,敢啓。傳曰,知道。
掌令權斗樞疏曰,伏以臣本庸陋,百無可取,前後忝竊,已踰涯分,自知無似,人謂斯何?今玆新命,又出夢寐之外,臣驚惶震越,若無所容,第聞臣除拜本職之日,在家,銓郞以臣之陞品,初擬不爲簡問,有傷政體,至囚下吏云,緣臣驟陞,致令政官,起一鬧端,臣之狼狽,到此極矣。臣雖貪榮戀寵,知進而不知退,其於冒沒廉隅何哉?伏乞聖慈,將臣職名,亟許鐫改,以安微分,以存政體,不勝幸甚,臣無任戰灼祈懇之至。答曰,省疏具悉。爾其勿辭,從速察職。
大司諫姜栢年疏曰,伏以臣,猥將狗馬賤疾,再瀆宸嚴,逋幔之罪,已無所逃,不料聖恩如天,曲賜寬假,不惟不加之罪,溫音再降,至有調理上來之命,臣誠感泣兢惶,益無所容。在臣子分義,不宜暫時留滯,且以區區私悃言之,一縷未絶之前,得以更近於軒墀之下,一謝恩命,則死亦何限?而顧以臣之所患,實非等閑,所傷觸寒,長路輾轉浸劇,危症疊出,喘息奄奄,如疝疼痰塞諸症,皆已備陳於前,今不敢更爲煩溷,而胃氣大傷,專廢飮啖,勺水入口,旋卽還吐,精神昏錯,肢體不收,冥限已迫,朝暮待盡,調治累日,有加無減,以此筋骸,萬無起動就列之望,臣到此地頭,罪合萬殞,瞻望象魏,只自殞涕而已。臣立朝四紀,年迫七十,雖無知識,亦粗聞事君之義矣。臣之病勢,苟不至萬分危㞃,則臣何敢冒死更籲,自速斧鉞之誅哉?伏願聖慈,俯察臣病重實狀,特垂哀憐,亟賜恩遞,俾延螻蟻須臾之喘,無任幸甚,臣不勝屛營祈懇之至。答曰,省疏具悉。卿其勿辭,調理上來。
靈豐君湜,焚黃呈辭,踏啓字,傳曰,澆奠床備給。以上燼餘
上在昌德宮。停常參·經筵。
卯時,日暈右珥,自辰時至午時,日暈。
藥房提調金壽恒,同副承旨沈梓啓曰,伏未審夜來,聖體調攝,若何,眼候加減,亦復何如,依前下敎,今日當爲受鍼否乎?臣等,憂慮未弛,敢來問安,竝此仰稟。答曰,知道。今日,受鍼爲之,可也。
閔維重啓曰,小臣,方物封裹進去下直,傳曰,知道。
沈梓啓曰,大司憲李慶億被論,執義尹宣擧,掌令李興浡在外,掌令權斗樞未肅拜,持平二員未差,今日,以監察茶時之意,敢啓。傳曰,知道。
大殿,受鍼後,藥房·政院·玉堂問安,二品以上,單子問安。答曰,知道。
有政。吏批,判書金壽恒進,參判趙復陽方物封裹進,參議未差,右副承旨閔維重進。
兵批,判書金佐明方物封裹進,參判張善瀓病,參議金益炅進,參知朴烶病,右副承旨閔維重進。
以金重鎰爲承旨,具文濟爲戶曹正郞,鄭東卨爲刑曹正郞,李敏采爲奉敎。金賓爲承文博士,趙昌期爲副正字,李有相爲兼校書校理,洪柱三爲司諫。慶㝡爲司藝,李奎鎭爲持平,呂爲持平,金鈗爲典籍。趙復陽爲兼同知春秋,陳尙漸爲兼分差中學敎授。
傳曰,禮曹判書鄭致和拜右相,以鄭致和爲承文都提調,李有相爲獻納。
沈梓,以永寧殿修改都監言啓曰,都監所用炭石,初以四百石分定矣,原襄道所定炭二百石,則姑未上來,京畿所定二百石,則已爲盡用於內所及浮石所入,以卽今浮取石數及前頭應用之數計之,則原襄道未納二百石外,雖加定四百石,難必其終無不足之患,二百石,姑先加定於京畿各邊各官,使之趁開月旬前上納,以爲缺用之地,何如,傳曰,允。
尹飛卿啓曰,廳中之位不齊,未有甚於今日,都承旨吳挺緯呈辭受由,右承旨閔點式暇不進,一員未差。右副承旨閔維重疏批已下,而又以病不進,只有臣飛卿同副承旨沈梓,而沈梓則藥房問安進去,臣飛卿,則方物封裹,當爲進去,而吏·兵批政廳,無可推移進去之員,右副承旨閔維重,牌招察任,何如?傳曰,竝牌招,可也。
閔維重,以兵曹言啓曰,來卄日禁軍習陣,當爲設行於沙河里,入直禁軍,除標信出用,習陣罷後,還卽入直,何如?傳曰,允。
閔維重啓曰,新除授同副承旨金重鎰,時在京畿交河地,斯速乘馹上來事,下諭何如?傳曰,允。
沈梓啓曰,新除授藝文館奉敎李敏采,時在全羅道錦山郡,斯速乘馹上來事,下諭何如?傳曰,允。
沈梓啓曰,明廟朝丙寅,以御批,特拜權轍爲右議政,宣廟朝丁未,特拜韓應寅爲右議政矣。權轍事,見於新豐府院君文集,韓應寅事,見於故相臣李廷龜文集,敢啓。傳曰,知道。
閔維重,以兵曹言啓曰,當日驛奴正告稱名人,自敦化門入來,差備門外擊錚,極爲駭愕。令攸司,囚禁治罪,同門守門將柳重光,不能禁斷雜人,以致闌入,亦爲非矣,推考何如?傳曰,允。
以吏曹參議尹鏶遞差傳旨,傳于閔維重曰,近日因事下鄕圖遞者,轉成弊風,事極駭愕。尹鏶本職勿遞,今後自本院,參考舊規,從長稟處。
閔維重啓曰,今月二十日武臣賓廳講書日次,而中日相値,不得爲之之意,敢啓。傳曰,知道。
巳時,上御熙政堂受鍼,入侍提調金壽恒,右承旨閔點,假注書趙時瑗,記注官韓井一,記事官洪萬鍾,醫官鄭後啓·尹後益·崔有泰·權愉·金有鉉·金萬直。
受鍼,左右邊穴處,面部,攅竹,左右手部,商陽左右·少澤左右·關衝左右·尺澤左右,足部,厲兌左右·竅陰左右·至陰左右·行間左右·三陰交左右,受鍼罷後,仍爲引見,金壽恒所啓,累日未得入侍,眼候數日來加減,如何?上曰,頗似差減矣,自昨右邊,更爲不平矣。又所啓,謝恩文書,已爲正書,今日方物封裹時,欲爲正書査對,小臣今當出去□之。又所啓,議罪一款,頃者往議于大臣,而二字缺未得入侍。故敢此仰達,而七八字缺皆革職似當云矣。上曰,皆以革職,議定可也。又所啓,謝恩使表文,數字缺院官員,持往于大臣處,則左議政以爲,表文中,有不合文字,改之似當云矣,遂罷出。以上燼餘
上在昌德宮。停常參·經筵。
藥房提調金壽恒,左承旨閔點啓曰,伏未審夜來,聖體若何,受鍼後,眼候有差減之效乎,今日受鍼時刻,依前定以巳正乎?臣等,區區憂慮,敢來問安,竝此仰稟。答曰,知道。
大殿,政院·玉堂問安。傳曰·知道。
大殿受鍼後,藥房·政院·玉堂·二品以上問安。答曰,知道。
獻納李有相啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收黃瀗敍用之命,請大司憲李慶億,正言李端錫,竝命遞差,副司直朴純,請命罷職,高山察訪趙確,請命罷職,海運判官崔逸,請命罷職,還收副護軍金益廉拿問之命。同前前正言安塾,當諸臣竄逐之餘,敢有所論啓者,豈有他意於其間哉?只欲循臺閣之故事,而伸一時之公議而已也。聖明不諒,一切斥逐,遽加情外之罪,亦有駭四方之觀聽,大聖人包容之道,豈宜如是?言路將塞,所關非細,請還收前正言安塾特除大靜縣監之命,新除授司諫洪柱三,時在忠淸道忠州地,請斯速乘馹上來事下諭。答曰,不允,下諭事依啓。
掌令權斗樞啓。請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收李敏求敍用之命。請還收安塾大靜縣特除之命,請還收副護軍金益廉拿問之命。同前新除授持平呂,時在慶尙道金山地,請斯速乘馹上來事下諭,答曰,不允。下諭事依啓。
弘文館校理李有相,修撰李程等,伏以人君御世之道,好惡得其公,是非得其正,然後公議得伸,讒說莫行,以至培養士氣,扶植國脈,其可不深念乎?伏見殿下之近事,未允輿情者,非止一二,臣等竊不勝慨然也。諫臣八人,竝逐荒裔,此實前古所無之事,兩司爭執,今已累月,而尙不二字缺凶人樂禍,潛窺上意,投疏探試,敢逞打網之計,情態二字缺聖鑑洞燭,而猶不能深思而痛斥之,只施縫掖之罰,前承旨金萬基,前應敎呂聖齊,職居近列,疏陳意見,正中時病,公議之可見,而終靳批報,竝遞其職,此等擧措,其可謂好惡得其公,是非得其正乎?孟子曰,訑訑之聲音顔色,拒人於千里之外,不幸近之。殿下何不以逆于心之言,必求諸道,以遜于心之言,必求諸非道乎?且以金益廉避辭中日記之說,到今追問於其時承旨·史官,又因政院之啓,遽下益廉拿問之命,臣等竊以爲過也。臺臣所論,設有過誤,未嘗究問深記,蓋所以重臺體而恢言路,自祖宗朝以來,三百年流來舊例也。諸臣所對,與益廉避辭,有所逕庭,則宜聖上,不能無致訝於其間,而但益廉雖遞臺職,其言則臺職之所論也,輾轉層加,至於下吏按問,鉤覈言根,實非聖朝之美事。益廉一身,雖不足恤,其傷損國體,爲如何哉?遠外聽聞,未諳其間曲折,而將謂益廉,以言事被拿云爾,則豈不上累於聖德,而啓日後之弊也。臣等,且伏見備忘記,有正言安塾遞差,除授大靜縣監之敎,辭旨極其嚴峻,至以深奸八九字缺悚之至,安塾,雖未行相會,不與同僚聯名,其所論數字缺公議而執臺體,則豈有游辭用意,威制束縛之心乎?聖明不諒,遽下情外之罪名,遠斥海邑,曾不少貸。以聖人包容之量,待臺臣之道,豈容如是?甚非所以好察言愼用罰之義也。嗚呼。天災孔棘,時事孔艱,國勢人心,無一可恃,只是聖明在上,謹行善道,慰悅輿情,而近日以來,宸衷激惱,過擧層出,諸臣之以言獲罪者,大則竄謫,小則拿罷,前後相繼,殆無虛日,此何等景象耶?若此不已,竊恐殿下之國事日非,殿下之過擧滋深,而終無一人,爲殿下論列是非,任匡救之責也,豈不重可痛惜乎?伏願聖明,深加省察,少霽雷威,還收金益廉拿問,安塾補外之命,不勝幸甚,取進止。答曰,不允。
閔維重,以禮曹言啓曰,伏見寧陵獻官啓,則還安祭物,熟正纔畢,而雨勢猝下,石物修補之役,姑爲停止,待晴畢役,則同祭設行,似在經宿之後,如油蜜果實,則仍用而中米·粘米·白米·蔈古·䓀莄·丁含·艮水等物,改備以送事,令該曹,作速擧行云,依狀啓,令該司官員,缺夜陪進陵所事,分付何如?傳曰,允。
備忘記,都提調領議政鄭太和,鞍具馬一匹,提調判書朴長遠,熟馬一匹,判書李浣·鄭致和·金壽興,各半熟馬一匹,賜給。都廳修撰李程加資,舍人李敏敍熟馬一匹賜給,監造官副司猛趙時瑗,博士兪夏益,正字李宇鼎,司正李三錫,副司勇姜碩賓,監造官奉事李壽徵,竝六品遷轉,已出六品者,陞敍郞廳,正郞權世經,佐郞趙遠期,各兒馬一匹,正郞李壽恒·韓井一·趙億·崔繼雄,司儀李,佐郞金邦杰·李元祿·權俒·兪命夔·任相元,監造官著作姜弼周,學正沈柟,各上弦弓一張賜給。員役工匠等,令該曹,分輕重米布磨鍊題給,一人雖兼數事,毋得疊授,敎命製述官大司憲趙復陽,書寫官判書金佐明,竹冊文製述官判書金壽恒,各熟馬一匹,書寫官參判柳淰加資,玉印篆文書寫官郡守洪錫龜,熟馬一匹賜給。讀冊官左副承旨李元禎,相禮崔逸,竝加資,弼善金益廉,淮職除授,敎命執事曲籍李夏鎭以下,諸執事,各加一資,資窮代加,冊禮時入參侍講院翊衛司官員中,執事者,各兒馬一匹,其餘,上弦弓一張賜給。
閔點,以戶曹言啓曰,廣興守尹宗之,呈狀本曹,以爲自數十日前,腰下不仁,骨節疼痛,尺地無以自致,米麪重地,決不可虛帶職名云,前頭各道漕船,次第來到,則捧納之際,倉官之任,不可久曠,廣興守尹宗之,姑爲改差,何如?傳曰,允。
尹飛卿,以禮曹言啓曰,曹啓辭,今二月二十二日引見時,兵曹判書金佐明所啓,永寧殿移安時,當用神輦,而若各奉十大王·王后神位,則神輦之數,多至二十一件,一神輦,若合奉一室兩神位,則當用十件,若以一神輦,合奉一室,兩位奉安,則四室八神位,先爲移安,而六室十三神位,從後移安,則十三神輦,而兩次奉安,則其間時刻必遲,自上祇迎之際,應至移時,亦爲未安。事係大叚,禮貌不可不豫定,神輦亦定應入之數,然後宗廟·永寧殿時存神輦,數字缺當自都監新造,令該曹稟處,何如?上曰,分付該曹,缺定可也事傳敎矣,卽問于宗廟署,見其所報,則廟缺時存,非神輦也,神門內奉神位之轝,只有二件云,今永寧殿各室奉移時,當用輦,不當用轝,自都監,更爲新造,而奉移之時,一室兩神位,合奉一輦與否及四室八神位,先爲移安,六室十三神位,從後奉安之擧,則事係重大,臣曹不敢擅便,議大臣定奪,何如?傳曰,允事,傳敎矣。議于大臣,則領中樞府事李景奭以爲,臣景奭,伏見修理提調金佐明所啓,永寧殿移安時,神輦合奉各奉與否及神輦多少豫定新造事也,此下七行缺傳曰,諸大臣出仕後,更議爲之。
尹飛卿,以禮曹言啓曰,曹啓辭,臣世模,承命卽爲馳進成均館,以傳敎,招致諸生,以莫重聖廟,不可久空之意,措辭開諭。數字缺入則堂長·色掌·儒生等,合辭以對以爲,臣等,方深悶蹙之至,俟罪橋門之外,卽又伏承遣禮官開諭之命,臣等,益不勝惶懼之至。臣等負犯,若不至大叚,則何敢一向執迷?而第臣等缺嚴旨,以豫聞國政,名托義理等語,爲罪目,有首倡疏頭停擧之命,臣等同是參疏之人,則及其施罰之日,萬無獨免之理,狼狽之勢,與前無異,聖諭至再,而不敢承奉,無任惶恐之至云云,後仍爲退去矣,敢啓。傳曰,儒生之或施停擧,匪今斯今,首倡疏頭之獨被其罰者,亦非一二,而未聞諸生,因此終棄聖廟者也。朝家區別,誠非偶然,古例若是趁卽入守,毋曠聖廟事,更爲開諭,使之以入事命下矣。臣世模,卽又馳進成均館,招致諸生,以今此聖敎,不啻丁寧,不可不速爲還入之意,反覆開諭,則堂長·色掌·儒生等以爲,臣等負犯旣重,情迹悶蹙,前後聖敎,不敢奉承,惶懼之極,無地自容。又伏承遣禮官更諭之命,臣等雖極無狀,非不知聖廟之不可曠,君命之不敢違,而二字缺臣之罪,旣與首倡疏頭,初無異同,則停擧之罰,理難獨免,豈可以朝家之有所區別,爲臣等幸免之地,晏然數字缺賢士之關乎?聖敎至三,終不敢祗承,兢惶踧踖半行缺敢啓。傳曰,知道。
以兵曹,忠淸道左右兩營別墜馬軍調用取稟事,傳于閔維重曰,曾已停當於登對時,更無批答之事,此草記,還出給。
閔維重,以都摠府言啓曰,副摠管金汝水,以文臣數字缺試官,進去晝仕,請出。傳曰,知道。
又以都摠府言啓曰,今日入直軍士,中日習射,請出標信,而但禁軍,則與習陣相値。故不得試射之意,敢啓。傳曰,知道。
受鍼,入侍提調金壽恒,左承旨閔點,假注書任弘亮,記注官韓井一,記事官洪萬鍾,醫官鄭後啓·崔有泰·尹後益·權愉·金有鉉·金萬直。
受鍼,左右穴處,面部,攅竹,手部,商陽·少澤·關衝·尺澤,足部,厲兌·覈陰·至陰·行間·三陰交。以上燼餘
上在昌德宮。停常參·經筵。
藥房提調金壽恒,右承旨尹飛卿啓曰,好雨終宵。伏未審此時,聖體若何,眼候,比昨有差愈之效乎,今日雨勢如此,恐有妨於受鍼,何以爲之?臣等,區區憂慮,敢來問安,竝此仰稟。答曰,知道。受鍼,仍爲可也。
受鍼時,傳于閔維重曰,明日受鍼時,兵曹判書金佐明,戶曹判書金壽興,工曹判書李浣,御營大將柳赫然,來待事,分付。
尹飛卿,以禮曹言啓曰,卽見寧陵獻官狀啓,則還安改備祭物,不盛皮筒,又無物件單子,而該寺之官,不爲陪進,只令一下人,擔負以送,莫重祭享之需,從便給付下人,而官員無意陪來,事極可駭。今此祭物,不可仍用,急急改備,該官陪進云,今此還安改備祭物,昨因獻官馳啓,令該寺官員,罔夜陪進陵所事,入啓申飭分付矣。今見狀啓,該寺官吏所爲殊極驚駭,今此改備祭物,則依前啓辭,該寺官員,急速陪進陵所,而莫重祭物,旣令申飭之後,如是慢忽,當該奉常寺官員,從重推考,色吏,令攸司,囚禁重治,何如?傳曰,依啓。色吏,令該曹,囚禁嚴刑,可也。備忘記,觀此狀啓,則該司所爲,殊極驚駭,當該官,卽爲拿鞫定罪。
持平李奎鎭疏曰,伏以庸陋微臣,百無一能,自分跧伏,無意榮途,況臣,曾於癸卯之冬,免母喪,未數年赴鏡城任所,三年絶塞,積傷風土,遞歸之後,病不離身,今年正月,又得類中之症,右手痿痺,不能運用,頭目眩暈,二字缺氣昏,尋常日用之物,或不能名辨,一日之內,殆不省人事,數字缺矣,典籍閑局,猶且不安於虛帶,再呈旬狀,期於遞免,數字缺命,適及於此際,召牌繼降,催臣出肅,臣感激惶縮,罔知攸措。惟當俟駕以謝天涯匪據,私憂有不敢缺第臣所患,非朝夕可記之症,所帶,非一日可曠之職,數字缺藥物爲命,灸瘡滿身,床褥輾側,亦且須人,況望束帶二字缺趨造朝列乎?垂死實狀,通朝之所共知,臣何敢虛餙,二字缺以傷分義乎?且行幸迫近,尤臣子奔走之日,則數字缺職,非獨臣之私憫而已。臣於忝冒之日,所宜卽陳數字缺俟公議,遽先乞免,誠有所不敢,及至嚴召之數字缺昏瞀顚仆,久乃得甦,今始冒昧呼籲於經宿數字缺罪戾至此而又萬萬矣。伏乞天地父母,亟命鐫削臣職,仍治逋慢之罪,不勝幸甚,臣無任危慄屛營之至。答曰,省疏具悉,爾其勿辭察職。
左議政許積疏曰,臣負罪至重,帶職逃遁,論以三尺,在所罔赦,此正聖明,赫發威怒,快施邦刑,以振肅朝綱處也。縱賴聖慈,矜憫老臣,不忍加誅,亦宜俯垂照燭,卽許鐫削,以無汚朝籍者也,而今乃不然,大失乎所圖,含垢過深,誅戮不加,恩批太厚,責免猶靳,至蒙宣傳馳到,旣授命符於驪州之地,史官追及,又傳聖批於原州之境,嚴旨峻截,責臣以二字缺溫音懇惻,諭臣以回棹,臣於野次,伏地祗承,驚惶震越,不知措躬之所,唯有望北叨首,繼之以血泣也。臣之二字缺難容於天地之間,而至使僚相,橫被累名,國事無涯者,亦誰之罪耶?身爲禍首,久逭刑章,已乖朝缺公議懲罪惡之道,況乎猶存職名,仍玷淸朝,古缺安有是理?聖明,曲軫僚相不自安之情勢,而旣缺其願矣。臣雖有罪,亦聖化中一物也。枮木朽株,獨不霑雨露之澤,一朝抱恨而死,死不得瞑目於泉壤之下,則缺不敢曰,人猶有所憾,獨不重貽聖慈,亦無可奈何。數字缺頑然之命,尙遲一死,致令臺論憤激,聖心煩惱,此臣之死罪也。臣寧速就鼎鑊,以大慰輿情而已,臣數字缺萬被戮,斷無冒進之勢,伏乞聖慈,曲察不可奪之缺更垂覆憫下之恩,亟賜鐫罷,仍正邦刑,則豈但微臣私數字缺已在鄕封章,當從縣道,而往復之間,必致遲延,一日帶職,不啻若坐鍼氈背芒剌,玆敢違例,令家人直呈,臣罪至此,益無所逃矣,伏願聖明,竝須恕諒焉。臣無任惶悚煎迫之至。答曰,固辭至此,今姑勉從之意,遣史官傳諭。
備忘記,國事多虞,時勢孔艱,卿不可以不在其位,有所恝視,今玆勉從之意,非爲國計,誠爲卿也。安心趁速上來,以副予意。卿若不體予意,事體虧損,雖不足言,古人所謂貴相知心者,果安在哉?卿宜念哉。
傳于尹飛卿曰,此備忘記,令史官傳諭。
判中樞府事洪命夏疏曰,五六字缺難洗之累,病入難醫之域,而內局等任,尙此虛帶,數字缺春明,如隔天涯,惶悶憂煎,病勢轉痼,更申前懇,冀蒙矜許,而聖慈不諒,溫批又下,至遣御醫,遠問賤疾,繼而有內府珍劑之頒,臣驚惶感激,自不覺涕淚之交頤也。噫。受恩聖朝者,固非不多,而孰有如臣之深者乎?殞結之外,圖報無路,一息未絶之前,敢弛狗馬之戀?第臣,幸爲一世間僇人,又爲造物者所苦,當初所患,乃是感氣,彌留一朔,多用涼劑,熱勢纔眞元大損,諸般危症,數字缺祟,麻氣遍身,頭目作眩,精神昏迷,四肢焦枯,欲起還仆,奄奄床席,只俟冥期,譬如齒老駑駘,數字缺不顧其身,驅策而行,及其顚仆之後,終不能復起者,臣之病勢,到此地頭,雖欲運一步前進,其可得乎?如是而帶職名,雖在無事之日,尙不可,況今受鍼未停,行幸不遠之時乎?伏乞天地父母,俯諒危懇,曲憐殘喘,將臣本職及兼帶內局扈衛等任,一倂鐫免,千萬幸甚,臣無任祈懇戰灼之至。答曰,省疏具悉卿懇。當初勉副,誠出於爲卿之意,而屢上疏章,未聞入來之期,是何不體寡昧之意,至此哉?予深愧嘆,無以爲喩。兼帶之銜,斷無允許之理,宜勿控辭,趁速入來。
以禮曹,溫陽行幸擇日草記,傳曰,此草記排日書啓之規,與上年書啓,未瑩處頗多,還出給,使之改入,而十五日以前,竝擇以啓。
大司諫姜栢年啓曰,臣之衰朽癃病之狀,人所共知而受由下鄕之初,重得寒疾,輾轉添傷,危症疊出,幾不免死於道路,前後仰籲,實出於萬不獲已,而逋慢之罪,固無所逃,卽今所患之症,猶未快穌,以此筋骸,難於起動,而疊承溫批,惶仄無地。不計病勢輕重,僅僅扶曳作行,賴天之靈,幸得生入都門,而顧念臣,當此臺閣多事之日,虛帶諫職,趁未得就列,以病遲滯,雖出於事勢之適然,而曠職已多,公議可畏,況凡受由往返,自有日數定限,而臣,受由於三日之程,過限幾至兩月,雖在庶官,尙宜有罰,況身忝此任乎?揆以法例,其不可苟冒也明矣。且臣,卽到闕下,伏聞昨日下政院之敎,臣尤不勝瞿然之至。因事下鄕,以病乞遞之罪,臣實有之,前後所失如此,決不可晏然仍冒,請命遞斥臣職。答曰,勿辭。
司諫洪柱三啓曰,臣於前月,母病深重,召牌之下,未能祇赴,方在推勘未畢之中,而該曹注擬,至叨諫職,揆以臺例,不可仍冒,請命遞斥臣職。答曰,勿辭。
左副承旨閔維重啓曰,大司諫姜栢年,司諫洪柱三,再避煩瀆,退待物論矣。傳曰,知道。
大殿,政院·玉堂問安。答曰,知道。
大殿受鍼後,政院·玉堂·藥房問安,二品以上,單子問安。答曰,知道。
掌令權斗樞啓請,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收李敏求敍用之命,請還收安塾大靜縣監特除之命,請還收金益廉拿問之命。同前答曰,不允。
獻納李有相啓請,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收黃瀗敍用之命。請大司憲李慶億,正言李端錫遞差,副司直朴純,請命罷職,高山察訪趙確,請命罷職,海運判官崔逸,請命罷職,還收副護軍金益廉拿問之命,請還收前正言安塾,特除大靜縣監之命。同上大司諫姜栢年,以臣之衰朽癃病之狀,人所共知,而受由下鄕之初,重得寒疾,輾轉添傷,危症疊出,幾不免死於道路,前後仰籲,實出於萬不獲已,而逋慢之罪,固無所逃,卽今所患之症,猶未快穌,以此筋骸,難於起動,而疊承溫批,惶仄無地。不計病勢輕重,僅僅扶曳作行,賴天之靈,幸得生入都門,而顧念臣,當此臺閣多事之日,虛帶諫職,趁未得就列,以病遲滯,雖出於事勢之適然,而曠職已多,公議可畏,況凡受由往返,自有日數定限,而臣受由於三日之程,過限幾至兩月,雖在庶官,尙且有罰,況身忝此任乎?揆以法例,其不可苟冒也明矣。且卽到闕下,伏聞昨日下政院之敎,臣尤不勝瞿然之至。因事下鄕,以病乞遞之罪,臣實有之,前後所失如此,決不可晏然仍冒。司諫洪柱三,以臣,於前月,母病深重,召牌之下,未能祇赴,方在推勘未畢之中,而該曹注擬,至叨諫職,揆以臺例,不可仍冒。竝仍嫌而退,遲滯陳疏,實緣病故,稽謝不避,已成近例,則雖違由限,別無可遞之嫌,方帶推勘,勢難在職,請大司諫姜栢年出仕,司諫洪柱三遞差。答曰,不允。竝出仕,可也。
巳時,上御熙政堂,受鍼,入侍,提調金壽恒,右承旨尹飛卿,假注書趙時瑗,記注官韓井一,記事官洪萬鍾,醫官李東馨·權愉·崔有泰·金有鉉·金萬直。
受鍼,左右穴處,面部魚腰·巨髎,手部商陽·少澤·關衝·小商,足部,厲兌·覈陰·至陰·行間·三陰交。以上燼餘,朝報參錄
上在昌德宮。停常參·經筵。
自卯時至酉時,日暈。
大殿,政院·玉堂問安。答曰,知道。
藥房提調金壽恒,右承旨尹飛卿啓曰,雨餘風寒頗緊。伏未審夜來,聖體若何,眼候比昨亦何如,今日受鍼時刻,依前定以巳正乎?臣等,憂慮未弛,敢來問安,竝此仰稟。答曰,知道。
假注書望,柳尙運·姜碩賓·權愈。
閔點啓曰,右承旨尹飛卿,以代房吏批,政廳進去,兵批政廳,則該房承旨閔維重,以病牌招不進,何承旨進去乎?敢稟。傳曰,吏·兵批兼進。
尹飛卿,以禮曹言啓曰,以行幸擇日草記,傳曰,此草記排日書啓之規,與上年書啓,未瑩處頗多,還出給,使之改入,而十五日以前,竝擇以啓事,傳敎矣。更令日官推擇,則今三月二十八日平吉,二十九日平吉,而國忌齊忌,三十日不吉,來四月初一日不宜出行,初二日不吉,初三日出行。沐浴則平吉,初四日不吉,初五日不宜出行,乘舟渡水沐浴則吉,初六日不吉,初七日不吉,初八日出行沐浴最吉,初九日不宜出行沐浴,初十日出行沐浴則吉,而不宜乘舟渡水,十一日出行沐浴最吉,十二日不吉,十三日不吉,十四日不吉,十五日國忌,不宜乘舟渡水,而沐浴則吉云,依日官所擇,更爲排日以入,而自十二日至十五日無吉日,十五日以後,更爲推擇乎?敢此仰稟。傳曰,知道。
吏批啓曰,右議政許積,旣已遞職,今當置處,而本曹無相當之職,依例送西之意,敢啓。傳曰,知道。
又啓曰,參判柳淰加資事,命下矣。柳淰,旣已作故,曾前如此之人,有贈職之例,而事係恩典,自下不敢擅便,敢稟。傳曰,依例爲之。
有政。吏批,判書金壽恒進,參判趙復陽進,參議尹鏶受由在外,右承旨尹飛卿進。
兵批,判書金佐明進,參判張善瀓進,參議金益炅□,參知朴烶式暇,右承旨尹飛卿進。
以承旨望單子,傳曰,大司憲李慶億除授,以洪重普爲判義禁,李有相爲校理,宋奎濂爲副校理,尹垍爲廣興倉守。李三錫爲典籍,柳之發爲海運判官,李廷楫爲禮賓正,朴長遠爲大司憲。李東老爲獻納,以加資事承傳,修撰李程,海運判官崔逸,今加通政,坡平副令單,翼瞻敍用事,承傳。
兵批啓曰,以吏批,右議政許積,無相當之職,送西事啓下矣。領中樞一員,判中樞二員大臣俱已見帶,雖非本品,行知中樞缺之意,敢啓。傳曰,知道。以許積爲行知中樞,吳挺緯爲護軍,副護軍李元禎,今加嘉善,冊禮時讀冊官加資事,承傳。
吏曹啓曰,金益廉淮職除授事,命下矣。金益廉,已經淮職,何以爲之?敢稟。傳曰,熟馬一匹賜給。
尹飛卿,以禮曹言啓曰,曹啓辭,以行幸擇日草記,傳曰,此草記排日書啓之規,與上年書啓,未瑩處頗多,還出給,使之改入,而以十五日以前,竝擇以啓事,傳敎矣。更令日官推擇,則今三月二十八日平吉,二十九日平吉,而國忌齊戒,三十日不吉,來四月初一日不宜出行,初二日不吉,初三日出行沐浴平吉,初四日不吉,初五日不宜出行,乘舟渡水沐浴則吉,初六日不吉,初七日不吉,初八日出行沐浴最吉,初九日不宜出行沐浴,初十日出行沐浴則吉,而不宜乘舟渡水,十一日出行沐浴最吉,十二日不吉,十三日不吉,十四日不吉,十五日國忌,不宜乘舟渡水,而沐浴則吉云,依日官所擇,更爲排日以入,而自十二日至十五日,無吉日,十五日以後,更爲推擇乎?敢此仰稟。傳曰,知道。事傳敎矣,卽令日官,更爲推擇,則來四月十六日出行沐浴平吉,十七日出行沐浴最吉,十八日不吉,十九日不吉,二十日出行沐浴最吉,二十一日出行沐浴平吉,而不宜乘舟渡水,二十二日不宜出行,宜沐浴,自二十三日至晦間,無吉日云,以何日爲定乎?敢此申稟。傳曰,以開月十一日,定行,可也。
弘文館啓曰,新除授副校理宋奎濂,時在忠淸道懷德地,經筵入番事緊,請斯速乘馹上來事,下諭。且本館下番,無入直之員,不得已以上番姑降之意,敢啓。傳曰,知道。
大殿受鍼後,藥房·政院·玉堂問安,二品以上,單子問安。答曰,知道。
掌令權斗樞啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收李敏求敍用之命。請還收安塾大靜縣監特除之命,請還收副護軍金益廉拿問之命。同前答曰,不允。李敏采事依啓。
沈梓,以吏曹言啓曰,臺諫有闕,政事何以爲之?敢稟。
巳時,上御熙政堂受鍼,入侍,提調金壽恒,右承旨尹飛卿,假注書趙時瑗,記注官韓井一,記事官洪萬鍾,醫官鄭後啓·權愉·尹後益·金有鉉·金萬直。
受鍼,左右穴處,面部魚腰·巨髎,手部商陽·大淵·少澤·關衝,足部厲兌·覈陰·至陰行間·三陰交。以上燼餘
受鍼後,仍爲引見備邊司諸堂上,金壽恒缺,王世子,近來連御書筵,有感冒之候,未知症候,如何?上曰,感冒則和解,而氣甚缺穌復似未易矣。兵曹判書金佐明曰,缺壽興所啓,今番擧動時所經各邑,民缺念收米二斗,豫減似當云,此缺上曰,二斗分半減除何如?金佐明缺耳。上曰,已捧之邑,則還爲出缺李浣所啓,各邑除役之事,亦缺則以一邑所除之米,給人缺何如?上曰,上年則除收缺爲無聊耳。李浣曰,缺未捧則除之似當,而若已捧則還給,未爲缺知中樞府事柳赫然曰,分給之難缺之,若使戶曹分給,則無平均之理。上曰,缺有窒碍處,大槪,所經各官,除出上納之米,缺人夫之價似好耳。金壽興,以其米雇缺似當矣。李浣曰,若如水原大邑,則人缺易,而若果川殘邑,則人民鮮少,雇立缺臣意,則還都之後,除春收米似缺壽興所啓,小臣去番入侍時,有缺定之事。故敢達。伏見供上裁減缺物三十種外裁減云,所謂生物三缺生鮮耶?上曰,魚肉·乾魚·醢缺三十種也。凡魚物無過三十種,隨所缺可也。上謂李浣曰,都監有刈柴之事耶?浣對曰,曾無分付之事。故未得爲之耳。缺上曰,一路行幸時,有刈柴之具乎?李浣對曰,關中,本無刈柴之具矣。金壽興曰,柴缺事,極爲有弊,本道監司出營米,欲爲措備,而未知無弊措備也。李浣所啓,缺軍士夾輦之數,何以定奪?缺見時已爲定奪,比諸上年之數,缺上曰,頃日所言紅令旗事,言于工判,缺曰,小臣則紅令旗,曾未之見也。臣少時缺今見紅旗,乃督戰旗也。柳赫然曰,缺與今有異,國初所用令旗缺同耳。上曰,軍中旗幟缺中,若無旗幟,則無用兵之缺用何號令乎?柳赫然曰,纛則缺事,而乃是軍中威儀也。上曰,缺陳之規,若臨戰則皆虛事耶?李缺乃丙子年,皆棄大旗幟矣。上曰缺數幾何?李浣曰,數三件在矣。缺亦難耶?李浣曰,成音非難,而曉缺熟習不易矣。上曰,水戰比於陸戰,則尤缺李浣曰,臣未經水戰,而曾爲統制使時,見缺戰,庶有可爲之道矣。李浣所啓,今番缺臣未得陪從。故敢達所懷,臣聞上年行幸時,御前初吹後各營皆爲初二吹云,臣意以爲不可,今番則勿依前例可矣。上曰,今番則各營缺之只御前初吹,可也。今年溫井之行,缺不獲已而正當農節,此時徵兵缺京畿及忠淸道境上迎候軍兵,勿缺以除一分之弊事,摠戒使及忠淸監兵營缺分付,可也。摠戒使有病,中軍不可不擇,而武弁堂上中無故可合之人,甚少云,前缺俊漢職牒還給,金佐明所啓,原襄缺同收米,沒數除留本道,今年該各司貢缺應爲分給之數,三千三百八十一石矣。缺廳所儲米,推移分給何如?上曰,依爲之。缺啓,擧動時例,挾輦將及從事官,而缺領之軍,又無所屬之處,兩年行幸時,缺啓下隨駕矣。群議皆以減去宜當,缺上曰,然則減除,可也。又所啓,以前缺,備擬於柒浦萬戶,缺,十餘年前,曾經本浦缺似爲苟簡,崔改差,何如?缺又所啓,副摠管金鏡,以馬缺隨駕矣。摠管之任,改差何如?缺柳赫然所啓,本廳軍官一百員,缺後留營守直之規矣。今亦依此爲之。上曰,依爲之。金壽興所啓,海運判官缺今日政除授矣。今亦依前判官崔逸缺給馬發送,何如?上曰,依爲之。李浣缺月十一日,定爲擧動,則渡江船,自今豫缺矣。上曰,御船之外,不必豫捉矣,此意缺也。又所啓,軍兵環刀無形。故欲爲改缺而所入之炭極難,忠淸道藍浦地,有鐵缺正鐵上來之數,五六千斤,而其處柴缺盛云。故臣自都監,下送匠人,環刀缺造而來,今方鍊正,而匠人輩下去時,缺十九石,自戶曹催償,何如?上曰缺壽興曰,此則會減可也。金佐明曰,缺牽馬驛卒,似當減數矣。上曰御缺轎則雙牽馬爲之,而空駕轎牽缺爲之,可也,遂罷出。燼餘添書
上在昌德宮。停常參·經筵。
昭憲王后忌辰齋戒。
巳時午時,日暈,申時日有右珥。
藥房提調金壽恒,右承旨尹飛卿啓曰,伏未審夜來,聖體若何,昨日受鍼之後,仍有引對之擧,酬酢移時,眼候得無添傷之患乎,今日受鍼,依下敎姑停乎?臣等憂慮未弛,敢來問安,竝此仰稟。答曰,知道。
大殿,政院·玉堂問安。傳曰,知道。
世子宮,藥房問安。答曰,幾盡差愈,勿爲問安。
正言尹趾善啓曰,譾劣如臣,驟叨諫職,自知萬萬不似,而史官,以臣陞出六品之故,至有陳疏之擧,輾轉下吏,則在臣廉隅,固不敢抗顔就列,況今本院所論諸臣之事,始由於請罪大臣,而臣之內舅判中樞府事臣鄭太和被斥最重,臣以法當避之人,不可同參,有所是非於其間,請命遞斥臣職。答曰,勿辭。
沈梓啓曰,正言尹趾善,再啓煩瀆,退待物論矣。傳曰,知道。以上燼餘
上在昌德宮。停常參·經筵。
昭憲王后忌辰齋戒。
初昏流星出大角星下,入東方天際,狀如拳,尾長四五尺許,色白,夜五更月暈。
藥房提調金壽恒,右承旨尹飛卿啓曰,夜朝之氣,淒泠如秋。伏未審此時,聖體若何,眼候漸有差減之效乎?前後受鍼,已至屢度,前頭行幸,亦在不遠,受鍼仍停似當,諸醫之意亦然,臣等區區憂慮之至,敢來問安,竝此仰稟。答曰,知道。今日受鍼爲之。
獻納李東老啓曰,正言尹趾善,以譾劣如臣,驟叨諫職,自知萬萬不似,史官以臣,陞出六品之故,至有陳疏之擧,輾轉下吏,則在臣廉隅,固不敢抗顔就列,況今本院諸臣所論之事,始由於請罪大臣,而臣之內舅判中樞府事臣鄭太和,被斥最重,臣以法當相避之人,不可同參,有所是非於其間,引嫌而退,諫職陞遷,非所當嫌,而缺啓,不得可否,則揆以臺體,勢難仍在,請正言尹趾善遞差。答曰,依啓。
大殿受鍼後,藥房問安。答曰,知道。
本院問安。傳曰,知道。
二品以上,單子問安。答曰,知道。
沈梓啓曰,右議政鄭致和上疏批答,當爲傳致,而政府無郞廳,遣史官傳諭之意,敢啓。傳曰,知道。
傳于尹飛卿曰,政事,明日爲之。
巳時,上御熙政堂受鍼,入侍提調金壽恒,右承旨尹飛卿,假注書趙時瑗,記注官□□□,記事官洪萬鍾,醫官鄭後啓·權愉·崔有泰,執鍼尹後益·金有鉉·金萬直。
受鍼,左右穴處,面部,瞳子髎,攅竹·後谿·合谷·液門,足部,內庭·合谷·太沖。以上燼餘
上在昌德宮。停常參·經筵。
下直,知世浦萬戶趙明瑀。
藥房提調金壽恒,右承旨尹飛卿啓曰,伏未審夜來,聖體若何,眼候比昨亦復何如,受鍼時刻,依前定以巳正乎?臣等憂慮未弛,敢來問安,竝此仰稟。答曰,知道。
沈梓啓曰,今日爲政事,命下矣。都承旨李慶億,左副承旨閔維重陳疏,同副承旨金重鎰在外,左承旨閔點,式暇不爲入來,右承旨尹飛卿,以代房,當進吏批政廳,而臣梓,以該房進去,兵批政廳,則院中無守廳之員,何以爲之?敢稟。傳曰,左承旨牌招察任。
吏批,判書金壽恒進,參知趙復陽進,參議尹鏶口,右承旨尹飛卿進。
兵批,判書金佐明數字缺參判張善瀓病,參議金益炅進,參知朴烶進,右副承旨沈梓進。
吏批,以崔攸之爲執義,李翊相爲正言,李敏相爲戶曹參判,李壽徵爲禁府都事,洪重普爲掌樂提調,漳爲光善副正。
兵批,金徽·李程·尹賓爲副護軍,尹趾善爲缺。
尹飛卿,以吏曹言啓曰,新除授魚川察訪李休徵,以身病累次呈狀,而西路之官,人所厭避,且未詳病狀虛實,不敢輕易處置矣。今則過限已久,尙不肅謝,又爲呈狀,聞其所患腫症,實爲危重,蝢無赴任之勢,本驛曠官,已至累朔,不可一向遲待,而循例許遞,亦關後弊,魚川察訪李休徵,罷黜何如?傳曰,允。
大殿,政院·玉堂問安。答曰,知道。
以咸鏡監司狀啓,張文等燒死,傳于沈梓曰,令本道恤典擧行。
掌令權斗樞啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄,遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收安塾,大靜縣監特除之命,請還收副護軍金益廉拿問之命。同前新除授執義崔攸之,時在全羅道南原地,請斯速乘馹上來事,下諭。答曰,不允。下諭事依啓。
大殿,受鍼後,藥房問安。答曰,知道。
政院,玉堂問安。傳曰,知道。
二品以上,單子問安。答曰,知道。
沈梓,以吏曹言啓曰,承旨有闕,政事,何以爲之?取稟。
左副承旨閔維重疏曰,賤疾方㞃,末由供職,冒死陳懇,乞蒙鐫免事。踏啓字。
持平李奎鎭辭職上疏。入啓。踏啓字。以上燼餘
上在昌德宮。停常參·經筵。
巳時未時,日暈。
大殿,政院·玉堂問安。答曰,知道。
傳于沈梓曰,政事,明日爲之。
以都摠府中日頉稟草記,傳曰,宗廟奉審,旣已爲之,今日則只爲修改告祭而已,朔望祭時,曾無以此頉稟之規,此草記中,奉審相値云者,何故耶事,傳敎矣。招問摠府下吏,則以禮曹傳關,有此頉稟云,臣取見元關,則果有春奉審三字,而結語則有頉,雜物改備事也,摠府之錯認,殊甚可駭,臣亦難免捧入不察之失,不勝惶恐,此草記還出給之意,敢啓。傳曰,知道。
備忘記,傳于尹飛卿曰,今番擧動時,慶平君,將欲隨駕云,纔經草土,年氣俱衰,遠路驅馳,浹月露處,疾病之來,烏得免乎?苐念昔日王子,存者幾希,予心慮念,豈淺淺哉?欲爲隨駕,雖出至誠,朝家亦不可無別樣擧措,勿爲隨駕之意,遣史官傳諭。
沈梓啓曰,假注書趙時瑗,以家有拘忌之疾,今方出避,而旣爲犯染,則數日之內,不可出入近密,今姑改差,他假注書差出,使之察任,何如?傳曰,允。
假注書姜碩昌·洪億·權愈。
缺啓曰,右議政上疏批答,當爲傳致,而政府無郞廳,遣史官傳諭之意,敢啓。傳曰,知道。
尹飛卿,以禮曹言啓曰,今此溫泉擧動,以開月十一日行可也事,傳敎矣。出宮吉時,令日官推擇,則同日卯時·乙時爲吉云,此兩時中以何時擧行乎?敢此仰稟。傳曰,以卯時爲之。
又以禮曹言啓曰,今此溫泉擧動時,王世子,當有祗送祇迎之禮,而今則王世子,年幼未冠,且有閭閻拘忌之疾,今此節目中,王世子祗送等禮,依前陵幸,啓辭批答,姑勿磨鍊乎?敢此仰稟。傳曰,知道。
掌令權斗樞啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收安塾大靜縣監特除之命。同上臣伏聞頃日筵中有搨前說話之可秘者,及疏章之未及批下者,竝勿傳泄之敎,聖慮所在,誠非偶然,蓋近來朝綱不嚴,雖係國家機密之事,不思愼密,必皆宣漏,終至於無遠不播,無人不聞,則其弊至此,不可不矯,嚴飭之擧,在所不已,而第喉司之臣,不諒傳敎之本意,毋論事之可秘與否,一切牢諱,罔敢或傳,至如尋常箚奏,閑漫說話,略無所關於深虞大計,而若非身登前席,職居近列,則雖參樞密之謨,畀耳目之責者,終無得以聞焉,甚至經幄儒臣,直宿闕內,而亦不知朝家,有何擧措,此實前所未有之事也。萬一浸潤之說,乘間而潛售,讒慝之章,抵隙而竊發,而言議之臣,或不得及匡糾,則其爲後日之患害,有不可勝言者,此事雖少,所關非細,請該房承旨,從重推考,更嚴飭政院,係關機密事外,凡諸啓下疏箚·筵席說話,勿令嚴秘,使中外聽聞,得無疑惑。答曰,不允。
大司諫姜栢年,司諫洪柱三啓請,還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收黃瀗敍用之命。同上前正言安塾,言雖過激,原其本情,則不過身在臺閣,欲所懷而已,其言可用,則採之,不可,則置之,乃天地包容之道,而聖明不諒,遽爾摧折,旣加情外之罪名,又除絶島之遠邑,竊恐有損於涵弘之盛德,而言路之塞,亦非細慮,請還收前正言安塾大靜縣監特除之命,刑曹郞官,乃武弁之極選也,不可不十分擇授,而新除授刑曹佐郞崔元泰,素無名稱,且多疵謗,實無可取之事,而頃以朔射優等,撗出六品,未滿一旬,遽授此任,物情皆以爲駭,請刑曹佐郞崔元泰遞差。答曰,不允。
都承旨李慶億辭職上疏。入啓。答曰,省疏具悉。卿其勿辭,從速察職。
行大司憲朴長遠疏曰,情勢狼狽,出謝無期,乞遞新授職名,以安私分事入啓。答曰,省疏具悉。卿其勿辭,從速察職。
右副承旨沈梓疏曰,院中凡事,曹司輒爲,而彈論獨及於該房,臣何敢晏然?乞賜鐫免事入啓。答曰,省疏具悉。爾其勿辭,從速察職。
右議政鄭致和疏曰,新授職名,更乞亟賜改正,以安愚分事入啓。答曰省疏具悉。卿懇,已諭予意於前疏之批矣。宜勿控辭,須速行公,以副上下之望。
正言李端錫辭職上疏。入啓。答曰,省疏具悉。爾其勿辭察職。
吏曹判書金壽恒疏曰,賤疾猝㞃,無路自力,今日藥房問安,未免廢闕,本職及內局提調之任,懇乞遞免,仍治逋慢之罪事入啓。答曰,省疏具悉。卿其勿辭,調理察職。以上燼餘朝報參錄
義禁府啓曰,以刑曹粘目,李百熙移本府處置事,允下矣。李百熙,時在忠淸道公山地,依例本府羅將發拿來,何如?傳曰,允。以上禁府謄錄
上在昌德宮。停常參·經筵。
下直,固城縣監康邃學。
尹飛卿啓曰,今日爲政事,命下矣。都承旨李慶億未肅拜,左承旨閔點式暇不進,二員未差。廳中只有臣飛卿,右副承旨沈梓,沈梓,以該房兵批進去,臣飛卿以代房吏批進去,無守廳之員,何以爲之?敢稟。傳曰,兵·吏批兼進。
尹飛卿啓曰,廳中之位不齊,未有甚於今日,只有臣飛卿及右副承旨沈梓,而臣飛卿,以該房承旨,方在被論中,無可替職之員,黽勉在職,出納之際,事事苟簡,今日政,新除授承旨,竝牌招肅拜,使之察任,何如?傳曰,允。
假注書李國芳·任弘望·洪億。
行大司諫姜栢年,獻納李東老啓,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收黃瀗敍用之命,請還收前正言安塾大靜縣監除授之命,請刑曹佐郞崔元泰遞差。同上臣等,方與同僚,會于朝房矣,伏聞下政廳之敎,辭旨嚴峻,至有吏曹郞官,特除西北馬官之命,臣等不勝駭惑之至。聖敎中政目間所爲未妥,臣等,未知某事,而今此承宣之望,自是循例政體,則非有他意於其間,而因此一事,銓曹郞官兩人,一時竝補於邊地部官,揆以政體,有乖和平之道,請還收吏曹正郞洪萬容·南二星等除授察訪之命。答曰,不允。
掌令權斗樞啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收安塾,大靜縣監特除之命。同前請當該承旨,從重推考,更飭政院,關係機密事外,凡諸啓下疏箚·筵席說話,勿令嚴秘,使中外聽聞,得無疑惑,臣伏見下政廳之敎,不勝驚駭之至。副護軍崔逸,纔被重劾,物議未息,其在政體,固不可遽擬於承宣之望,而今此聖敎,極爲嚴峻,至有吏曹郞官,特除西北之官之命,不圖聖明之世,有此失中之擧也。噫。人君用罰之道,固當明言直斥,以正其罪可也。殿下,以近日政目間未妥處頗多,而未嘗言之爲敎,大哉王言,恐不當若是,以殿下之明聖,何示人不廣也?瞻聆所及,莫不疑惑,請還收吏曹正郞洪萬容·南二星特除察訪之命,銀臺之選,職親而地禁,苟非其人,決不可冒居也明矣。副護軍崔逸,曾爲諫官,怵於嚴威,臨事規避之狀,言之可羞,臺啓重發,彈墨未乾,殿下何取於此人,而遽有此承旨特擬之命也。除目之下,瞻聆駭惑,政體之乖傷,有不暇言,而其在爵人與衆共之道,不當若是,請除授同副承旨崔逸遞差。答曰,不允。覽此末端啓辭,誠可驚駭矣。崔逸事,以予觀之,未知可羞之事,雖以彈墨未乾爲言,便是逸也廉隅間事,有何損傷於除拜乎?況曾經侍從,可免非人之誚,以此以彼,反復思惟,終未曉苟非其人決不可冒居之意也。若謂之參差者流之論而不合云,則猶或可也,何敢作此說語,以爲要名同已,箝制君父,使不得作爲於其間乎?爾之心腸,予已知之,其何能售此態於今也?予深痛惡之。以上燼餘
有政。以金宇亨·崔逸爲承旨,李尙眞爲漢城右尹,李叔達爲持平,李喜寅爲平海郡守。
上在昌德宮。停常參·經筵。
尹飛卿,以弘文館言啓曰,新除授修撰金錫胄,以接慰官,時在慶尙道東萊府,經筵入番事緊,請斯速乘馹上來事,下諭。傳曰,竣事後自當上來,姑勿下諭。
前禮曹判書鄭致和疏曰,冒萬死更申危懇,新授職名,亟許改正事入啓。答曰,省疏具悉卿懇。何乃過謙至此耶?須念此時國事,勿爲固辭,速出行公,以副至意。
沈梓啓曰,校理尹深,以兒息拘忌之疾,累呈辭疏而連日退送矣。自昨夕,穉少兩子,又爲繼痛,私情所迫,不忍出避,親自救護,乾淨無期云,合有變通之道,而元疏不敢捧入,何以爲之?敢稟。傳曰,改差,可也。
沈梓啓曰,右議政上疏批答,當爲傳諭,而政府無郞廳,遣史官敦諭之意,敢啓。傳曰,知道。
掌令權斗樞啓曰,臣伏承聖批,辭旨極嚴,譴責峻加,至以要名同己,箝制君父爲敎,此乃士夫之羞行,人臣之極罪,旣負是名,何面更立?不料論一避事之人,重觸雷霆之威至此也。臣未知殿下,果以逸爲居官在職,隨事無苟,眞無可羞之事者乎?逸當諸臣竄逐之餘,循一時保身之私,强引苟且之嫌,顯有規避之迹,則尙何望居喉舌之地,掌出納之任,能不負其職責也哉?彈墨未乾,衆望不厭,而遽命特擬,大乖政體,論遞之擧,在所不已。夫豈有一毫他意於其間?而不惟不賜允兪,反下情外之批,無非如臣無狀,忝居臺閣,旣不能隨事進規,以回天聽,徒以寂寥數句之語,未免激惱宸衷之歸,致令聖上,益過中之擧,公議無可伸之望,此則微臣之罪也。且臣竊伏念,殿下自有近日事以來,前後擧措,太欠和平,凡有所論,輒先生疑,倘或少拂於聖心,則不計言之是非,事之當否,必皆摘抉薄故,勒加罪名,以爲沮抑群下,使不得發言而後已,此豈平日所望於聖明者乎?噫,風霜之下,無物不摧,而日月之明,猶未盡燭,則其孰肯嬰鋒逆鱗,冒犯天威,自陷於重辟哉?臣恐殿下之朝,更無一人,以言聞於上者,竊爲殿下惜之。昨緣夜深,今始來避,而愚衷所激,言不知裁,臣之罪戾,至此尤大。何敢一刻苟冒?請命遞斥臣職。答曰,觀此避辭,誠可笑也。以予所謂箝制之說,反作沮抑等語,隱然用意,有若諸僚間相較之事,此果出於直截之風耶?予未可曉也。噫,護黨之弊,日益甚焉,觀於爾,亦可見矣。若爾之輩,有何可取?姑勿辭。
政院啓曰,掌令權斗樞,再啓煩瀆,退待物論矣。傳曰,知道。
持平李叔達啓曰,請還收前執義李䎘,前掌令朴增輝·申命圭,前持平兪櫶·李夏,前獻納金登遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收安塾大靜縣監特除之命。同上請當該承旨,從重推考,更飭政院,係是機密事,外凡諸啓下疏箚·筵席說話,勿令嚴秘,使中外聽聞,得無疑惑,崔逸之臨事規避,自有所不可掩者,纔被重劾,物論猶非,則其在事體,固不可遽擬於承宣之望,而殿下疑之太過,始以禁錮等語爲敎,繼有吏曹郞廳特除馬官之命,臣不勝駭惑之至。凡銓曹注擬,一聽公論,則今此崔逸之不得擬望,豈有他意哉?誠以彈墨未乾之人,驟擬銀臺之選,其於事體,有所未妥故也。殿下不諒政體,遽加威怒,此豈平日所望於聖明者哉?噫。一崔逸,少遲銀臺之望,有何大關係於朝家體面,而兩銓郞,一時竝逐於關嶺之外耶?況人君之於臣僚,苟有其罪,明言直斥可也,而殿下,以近日政目間所爲,未妥處頗多,而未嘗言之爲敎,大哉王言,何示人不廣若是耶?近日殿下之過擧,一節加於一節,至于今日,又有如此失中之擧,臣竊惜之。請還收吏曹正郞洪萬容·南二星特除察訪之命,銀臺之選,職親而地禁,苟非見許於公議者,其不可冒居也明矣。行副護軍崔逸,曾爲諫官,怵於嚴威,强引不當引之嫌,以爲規避之計,則此非所見參差,不可苟同之比也。白簡纔停,物議猶非,則殿下獨何取於此人而遽有此承旨特擬之命也,況朝家爵人之典,自有其體,纔被重劾者,不得驟擬於淸選,乃是體例之當然,則其不可强拂公議,仍置於喉司之任也明矣。請新除授同副承旨崔逸遞差。答曰,不允。
行大司諫姜栢年,獻納李東老啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收黃瀗敍用之命,請還收前正言安塾大靜縣監特除之命,請刑曹佐郞崔元泰遞差。同前銓曹郞官兩人,一時遠補於邊地郞官,揆以政體,殊欠和平之道。故臣等,敢有所論列矣。伏承聖批,以不允爲敎,臣等,竊未曉聖意之所在也。承宣之望,自是循例政體,則非有他意於其間,而今此譴罰,實出意慮之外,瞻聆所及,莫不驚惑,此臣等所以連日爭執者也。請加三思,還收吏曹正郞洪萬容·南二星等特除察訪之命。答曰,不允。以上燼餘
上在昌德宮。停常參·經筵。
夜一更,流星出郞位星下,入北方河星上,狀如鉢,尾長三四尺許,色赤。
貞熹王后忌辰齊戒。
謝恩,大司憲朴長遠,公山縣監李恢,平海郡守李喜寅。
行大司憲朴長遠啓曰,臣頃忝是任,情勢狼狽,疏單强聒,萬不得已,竟蒙恩遞,分甘投閑,豈意復叨新除,又及於惕息俟罪之中乎?猥陳決難冒出之狀,敢干鈇鉞之誅,而溫批旋降,不許鐫免,驚感之餘,但切徊徨,向來非議,久而未息,則揆以廉隅,固不敢抗顔復進,而旣負應遞之罪,亦不可積日虛帶。故不得不入來祇謝,臣之進退,益無所據,自知可愧,人謂斯何?臣於月初,迫於霜露之感,遽作歸掃之行,因病留滯,逾旬乃歸,歸路聞有新命,尤不勝悚懼于中,身帶職名,賊法下鄕,雖在微官,亦所不敢,況臣,忝居卿宰之後,則其何敢仍冒於法官之長,以糾他人乎?臣之罪戾,實無所逃,請命遞斥臣職,答曰,勿辭,退待物論。
持平李叔達啓曰,掌令權斗樞,大司憲朴長遠,竝引嫌而退,隨事論劾,乃其職耳,雖承嚴旨,不必爲嫌,不爲受由,帶職下鄕,有違法例,勢難仍在。掌令權斗樞出仕,大司憲朴長遠遞差。答曰,依啓。護黨之人,不可仍置臺閣,以長其習,掌令權斗樞,亦爲遞差。
金宇亨·沈梓啓曰,伏見憲府處置批答,以護黨之人,不可仍置臺閣,以長其習爲敎,臣等,不勝駭惑之至。凡於臺閣處置,一任公議者,其意有在,因一時激惱於宸衷,而輒加摧折,則非但有拂於輿情,其有損於聖明待臺閣之道,爲如何哉?臺官言事,雖或過重,亦宜優容,以恢言路,而前後聖批,極其嚴峻,抉摘文字,大欠包荒,臣等,欲陳微誠,冀回天聽,而近來上下否隔,情義未孚,凡有所達,非徒未蒙察納,反爲轉激之歸。故私懷泯默,徒積罪負,今此特遞之命,又出於意外,過重之擧,實關後弊,不敢終始將順,區區所懷,不得不達,臣等雖無狀,豈有一毫爲斗樞地哉?伏願聖明,平心恕察,還收掌令權斗樞特遞之命。傳曰,勿煩。
持平李叔達啓曰,崔逸之不參承宣之望議,在於政體之當然,而殿下,强拂公議,特命擬望,終至除拜而後已,權斗樞,身居言地,隨事糾正者,實是職責之當爲,則情外之敎,雖極嚴峻,言事之官,不可輕遞。故臣於避嫌處置之際,據例請出矣,今承聖批,殊欠和平,至有特遞之命,臣不勝瞿然之至。噫,權斗樞,職是言責,所論不過臺閣上體例,則夫豈有一毫他意於其間哉?殿下,不諒其本情,前後嚴旨,每以護黨斥之,臣竊恐蕩蕩無偏之王道,至此而不無損傷也,臣所見昏漫,處置乖當,不可一刻仍冒,請命遞斥臣職。答曰,勿辭。
沈梓啓曰,持平李叔達,再啓煩瀆,退待物論矣。傳曰,知道。以上燼餘
上在昌德宮。停常參·經筵。
金宇亨啓曰,溫陽擧動時,上年則前期十五日,守宮承旨,豫爲受點,陪從承旨,亦爲治行,而今則行期只隔十日,行都承旨李慶億,病重陳疏,不爲出仕,左承旨閔點,以不當嫌之事,連日不進,廳中只有臣飛卿,臣宇亨,臣梓,位甚不齊,事有苟簡,同副承旨崔逸,非但臺啓未停,且未下諭,方在五六日程,勢難及期上來,守宮扈駕,俱未得定奪,何以爲之?敢稟。傳曰,然則同副承旨崔逸,姑爲改差,左承旨閔點,牌招察任,且駕守宮承旨,明日政事後定奪,可也。
政院啓曰,卽者吏曹郞廳來言,臺諫有闕,當爲稟政,而判書金壽恒,參判趙復陽,疏批未下,參議尹鏶,在外不得稟政云,何以爲之?敢稟。傳曰,明日爲之。
傳于金宇亨曰,今此擧動,僅隔旬日,大臣無行公之員,隨駕留都,皆不得定奪,其在事體,亦甚未安,卿不可一向固辭,置國事於相忘之域,須念此事,速出行公,以爲諸事稟定之地事,右相處,遣承旨敦諭。
又以判中樞府事鄭太和·洪命夏事,傳于金宇享曰,今此擧動,僅隔旬日,大臣無行公之負,隨駕留都,皆不得定奪,國事之艱虞,雖不足言,其在事體,亦甚未安,卿宜靜恩,當初勉副,爲國乎,爲卿乎?況不在其位,不可恝視之意,已諭於前矣。卿何忍退在城外,見國空虛,徒諉於廉隅而安於心乎?不可不趂速入來,以爲定奪諸事之地事,承旨,措辭傳諭。以上燼餘郞廳李昌儒校。郞廳金光緯書。
上在昌德宮。停常參·經筵。
巳時,太白見於未地。
正言李翊等疏曰,情勢病勢,俱難冒居,懇乞遞免,仍陳所懷,以備財擇事。入啓。
政院啓曰,今日爲政事,命下,而吏曹參判趙復陽,以所失在己,罪歸郞官,廉隅所關,決難冒出等語,早朝投疏,臣等,據理退却者,至于再三,日勢已晩,尙未開政,雖緣情勢之萬不獲已,事甚未安,牌招開政,何如?傳曰,允。
又啓曰,今日爲政事,命下矣。廳中只有臣點,右承旨尹飛卿,左副承旨金宇享,吏批政廳,則右承旨,以代房當爲進去,兵批則該房承旨沈梓,病不仕進,牌招察任,且廳中位甚不齊,今日政,新除授承旨,亦爲牌招,肅拜察任,何如?傳曰,允。
前禮曹判書鄭致和四疏曰,反覆思惟,決難承當,新授職名,懇乞亟許改正事。入啓。答曰,省疏具悉卿懇。此時大臣之任,不可一向引入,宜勿固辭,亟斷來章,速出論道,以副予望。
政院啓曰,吏曹參判趙復陽牌招不進,判書金壽恒疏批未下,參議尹鏶在外,今日政事,何以爲之?敢稟。傳曰,牌招不進,其在事體,殊甚駭異,趙復陽,姑先從重推考,卽又牌招開政。
禮曹判書洪重普上疏。入啓。答曰,省疏具悉。卿其勿辭,從速察職。
行判中樞府事洪命夏六疏曰,近侍遠臨,惶感罔措,不遵聖旨,罪合萬死,乞鐫臣職,仍治臣罪事,入啓。答曰,省疏具悉卿懇。已諭予意於前疏之批矣。宜勿固辭,從速入來,以副予意。
吏曹參判趙復陽疏曰,召牌再下,不勝驚惶。不敢退伏,來詣闕下,而罪戾情勢,斷無復入政席之理,勢窮理極,冒死更籲,乞鐫臣職,以治臣罪事。入啓。答曰,省疏具悉。罪與不罪,不可自請,而免亦不可自請而得,何敢乃爾?卿其勿辭,從速開政。
院啓,請還收黃瀗敍用之命,請還收前正言安塾大靜縣監特除之命。同前銓曹郞官兩人,一時遠補於邊地郞官,揆以政體,殊欠和平之道。故臣等,敢有所論列矣。伏承聖批,每以不允爲敎,臣等竊未曉聖意之所在也。承宣之望,自是循例政體,則非有他意於其間,而況堂上淸望,本非郞官所簡,伊日之政,元無擧論,通塞之事,則令此譴罰,實出意慮之外,瞻聆所及,莫不駭惑,此臣等所以連日爭執者也。請加三思,還收吏曹正郞洪萬容·南二星等特除察訪之命,前啓崔元泰遞差事,停啓。
府啓,請還收安塾大靜縣監特除之命,同前崔逸之臨事規避,自有所不可掩者,絶被重劾,物議猶非,則其在政體,固不可遽擬於承宣之望,而殿下疑之太過,始以禁錮等語爲敎,繼有吏曹郞官特除馬官之命,臣不勝駭惑之至。凡銓曹注擬,一聽公論,則今此崔逸之不得擬望,豈有他意哉?誠以彈墨未乾之人,驟擬銀臺之望,其於事體,有所未妥故也。殿下,不諒政體,遽加威怒,此豈平日所望於聖明者哉?噫。一崔逸,不參承宣之望,有何大關係於朝家體面,而兩銓郞,一時竝逐於關嶺之外耶?況人君之於臣僚,苟有其罪,則明言直斥可也,而殿下,以近日政目間,未妥處頗多,而未嘗言之爲敎,大哉王言,何示不廣若是耶?近日殿下之過擧,一節加於一節,至于今日,又有如此失中之擧,臣竊惜之。請還收吏曹正郞洪萬容·南二星特除察訪之命,臺閣之設,豈徒爾哉?君上之闕德欲其匡救,官師之誤事欲其相規,則今此權斗樞之論效崔逸,亦不過臺閣上體例之不可已者,而殿下摧折太甚,屢下情外之敎,終有特遞之命,是何體下之聖德,有此失中之過擧耶?噫。今日上下之否隔,愈往愈甚,臺官發一言論一事,則殿下,輒以同異疑之,譴罰責遞,曾不少慳,若此不已,竊恐殿下之朝,無復有一人任繩糾之責者,吁,可惜哉,請還收掌令權斗樞特遞之命,當該承旨從重推考事。入啓。答曰,不允。崔逸遞差事,停啓。
答院曰,不允。黃瀗事,依啓。
忠淸監司書目,懷德呈,以贊善宋浚吉上疏上送事,副修撰宋奎濂,病重上去不得事。
謝恩,副修撰洪柱三,同副承旨李程。以上朝報
有政。以洪柱三爲副修撰,呂聖齊爲司諫,鄭知和爲大司憲。
上在昌德宮。停常參·經筵。
巳時,太白見於未地。酉時,日暈兩珥。
正言李端錫呈辭,遞差。
禮曹判書洪重普三疏曰,更申危迫之懇,乞遞新授職名事,入啓。答曰,省疏具悉。卿其勿辭,從速察職。
大司憲鄭知和啓曰,臣伏見本府所啓諸臣之論,蓋由於請罪大臣,而臣之堂兄,行判中樞府事臣鄭太和,被斥最重,臣以法當相避之人,不敢是非於其間,且臣於前任刑曹,以擊錚罪人徑斃之故,纔被特推,方在未及勘罪之中,以此以彼,決難一日冒居,請命遞斥臣職。答曰,勿辭,退待物論。
全羅監司書目,掌令李興浡,病重上去不得事。
院啓,請還收前正言安塾大靜縣監特除之命,請加三思,還收吏曹正郞洪萬容·南二星特除察訪之命。同上新除授司諫呂聖齊,時在京畿仁川地,請斯速乘馹上來事,下諭。答曰,不允。下諭事,依啓。
府啓,請還收安塾大靜縣監特除之命,請還收吏曹正郞洪萬容·南二星特除察訪之命,請還收掌令權斗樞特遞之命。同上引嫌而退,前啓嫌不可否,特推時未勘罪,勢難仍在,請大司憲鄭知和遞差,前啓當該承旨,從重推考事停啓。
兵曹判書金佐明箚曰,寒疾猝劇,決無自力之勢,本職及兼帶太僕提調,爲先遞差事。入啓。答曰,省疏具悉卿懇。卿其安心勿辭,調理察職。仍傳曰,遣內醫看病。
同副承旨李程疏曰,昨於召牌之下,不敢不趨詣祗肅,而情勢悶縮,決難晏然在職,乞賜鐫免,以安私分事,入啓。答曰,省疏具悉。爾其勿辭,從速察職。
以掌令李興浡,校理宋奎濂辭狀,遞差。
都承旨張善瀓疏曰,冒陳危迫之懇,乞遞新授之職,以幸公私事,入啓。答曰,省疏具悉卿懇。卿其安心勿辭,從速察職。
答府曰,不允。遞差事,依啓。
吏曹啓曰,臺諫有闕,政事,取稟。傳曰,明日爲之。
禁府,金益廉元情公事判府內,觀此元情,則其意可知是置,金禹錫·李翊,一體拿問後,稟處。
禁府,金禹錫·李翊拿囚。啓。以上朝報入錄
上在昌德宮。停常參·經筵。
刑曹參判李正英呈辭,遞差。
右議政鄭致和箚曰,兼帶諸司提調,令該曹照例減下事,入啓。答曰,省箚具悉卿懇。當令該曹稟處焉。
假注書李國芳改差,代尹葕·任弘望·金奐一。
傳曰,大臣·備局堂上,引見。
政院啓曰,留院承旨二員中,當依上年例,內醫院提調差出矣,何承旨差下乎?傳曰,右承旨差下。
又啓曰,溫泉擧動時,諸道監司,依上年例,各其境上來待事,下諭何如?傳曰,允。
又啓曰,時推人員,至於五十員之多,而憲府無見存之員,久未照勘,非但事體未安。前頭有大祭國忌齊戒,擧動前空日無多,新除授大司憲朴長遠,掌令李叔達,持平洪柱國,竝卽牌招,使之今日內開坐,照勘何如?傳曰,允。
又啓曰,大臣·備局堂上引見事,命下矣。大司諫姜栢年,身病上疏,以次官入侍之意,敢啓。傳曰,知道。
又啓曰,大臣·備局堂上引見事,命下矣。憲府持平,當爲入侍矣,卽者移拜掌令,牌招肅拜入侍乎?敢啓。傳曰,日勢已晩,只來待之員,入侍。
禮曹判書洪重普,大司憲朴長遠,掌令李叔達,持平洪柱國,牌招肅拜。
吏曹啓目,吏曹正郞李端夏,除授後過限未上來,依受敎改差,何如?啓。依允。
持平洪柱國啓曰,庸陃如臣,忝叨新除,方深愢懼,若無所容,卽因召牌之降,不得不趨謝恩命,而第臣頃忝春坊,累日入直之餘,重感寒疾,症勢頗㞃。春三朔月課,無暇搆成,終未免闕製,且本府,方以吏曹郞官,特授馬官還收事論啓。其中烏山察訪洪萬容,卽臣三寸侄也。臣於此論,有不敢可否之嫌,以此以彼,俱不可仍冒,請命遞斥臣職。答曰,勿辭,退待物論。
今日引見時,右議政鄭致和所啓,今此擧動時,大臣二員,當爲隨駕,且留都大臣,亦須豫爲定奪,何以爲之乎?上曰,李領府事,鄭判府事留都,洪判府事·右議政隨駕。右副承旨沈梓所啓,李領府事·鄭判府事留都,洪判府事·右議政隨駕事,卽已稟定,而右議政,則親承傳敎,李領府事·鄭判府事·洪判府事處,遣中樞府郞廳傳諭乎,遣史官傳諭乎?上曰,遣史官傳諭。校理李有相所啓,本館僚員,只有臣與副校理吳斗寅,副修撰洪柱三,而吳斗寅,纔遭重服,又有都監之役,前頭陪從時,當備上下番,留都入直,亦當備員,而卽今無故見存者無多,被錄中擬望之人,亦爲乏少,自前如此之時,則雖不能備三望,亦有變通差出之規,令該曹速爲變通差出,且本館之無長官久矣。副提學,亦令差出,何如?上曰,依爲之。獻納李老所啓,請還收前正言安塾大靜縣監特除之命。上曰,不允。又所啓,請加三思,還收吏曹正郞洪萬容·南二星特除察訪之命。上曰,不允。
府啓,請還收安塾大靜縣監特除之命,請還收吏曹正郞洪萬容·南二星,特除察訪之命,請還收掌令權斗樞特遞之命。同前持平洪柱國,引嫌而退,推勘未畢,前啓有嫌,勢難仍在臺職,請命遞差。答曰,不允。遞差事,依啓。以上朝報入錄
有政。以朴千榮爲戶曹佐郞,宋時喆爲刑曹參議,李正英爲兵曹參判,尹搢爲正言。鄭知和爲刑曹判書,朴長遠爲大司憲,李叔達爲掌令,朴長遠爲內局提調。吳挺緯爲刑曹參判,洪柱國爲持平。
上在昌德宮。停常參·經筵。
夏享大祭齊戒,無事。
京畿監司李慶徽,道路檢飭事出去。
吏曹啓曰,臺諫有闕,政事,取稟。傳曰,明日爲之。
藥房啓曰,節屆初夏,寒煖不調。伏未審數日來,聖體調攝,若何,眼候近復何如?臣等不任憂慮,敢來問安。答曰,知道。猶未快愈矣。
行判中樞府事鄭太和疏曰,更陳病重實狀,本職兼帶,竝乞鐫免事,入啓。
府·院前啓。大祭齊戒,以姑停。
咸鏡道幼學朱汝斗等疏曰,文成公·文簡公兩賢,再請從祀,冀蒙聖兪事,大祭齊戒,以留政院。以上朝報參錄
上在昌德宮。停常參·經筵。
未時,日暈。
謝恩,刑曹參議宋時喆,左通禮鄭世輔,戶曹佐郞朴□萬。
政院啓曰,今日爲政事,命下矣。卽者吏曹郞廳來言,判書身病,參判呈辭受由,參議服制不得開政云,判書雖有身病,似當牌招開政,何以爲之?敢稟。傳曰,牌招開政,可也。
藥房啓曰,伏未審夜來,聖體調攝,若何?昨伏承問安之批,有猶未差愈之敎,臣等,不勝憂慮,敢來問安。答曰,知道。今後勿爲逐日問安。
京畿監司書目,重林察訪安潗,今月初三日,父在喪事。
平安監司書目,江界等地,三月二十五日下雪事。
慶尙監司書目,高靈呈,以私婢春伊,一胎三童事,係非常事。
政院啓曰,前頭擧動,只隔四五日,本院多有擧行之事,而左承旨閔點,右承旨金宇亨,今日俱皆病不仕進,事甚未安,竝卽牌招察任,何如?傳曰,允。
院啓,請還收前正言安塾大靜縣監特除之命,請加三思,還收吏曹正郞洪萬容·南二星等特除察訪之命。同上新除授正言尹搢,時在忠淸道尼山地,請斯速乘馹上來事,下諭。答曰,不允。下諭事,依啓。
府啓,請還收安塾大靜縣監特除之命。同上崔逸之臨事規避,自有不可掩者,纔停重劾,猶有物議,則其在政體,固不可遽擬於承宣之望,而殿下,疑之太過,旣下未安之敎,繼有吏曹郞官特除馬官之命,臣等不勝駭惑之至。凡銓曹注擬,一聽公論,則今此崔逸之不得擬望,豈有他意哉?誠以彈墨未乾之人,驟擬淸選之望,其於事體,有所未安。故姑不擧論耳。殿下不諒政體,遽加威怒,此豈平日所望於聖明者哉?噫,一崔逸不參銀臺之望,有何大關係於朝家體面,而兩銓郞,一時竝逐於關嶺之外耶?況人君之於臣僚,苟有其罪,明言直斥可也,何必引而不發,以未嘗言之等語爲敎,大哉之王言,未免不廣之歸也。臣等,竊爲殿下惜之。請還收吏曹正郞洪萬容·南二星特除察訪之命。臺官之設,豈徒爾哉?君德欲其匡救,官師欲其相規,則今此權斗樞之論劾崔逸,亦不過臺閣上體例之不可已者,而殿下,摧折太甚,屢下情外之敎,終有特遞之命,是何體下之聖德,而有此失中之過擧耶?噫,近日上下之否隔,愈往愈甚,臺官發一言論一事,則殿下,輒以同異疑之,譴罰責遞,曾不少愼,若此不已,則竊恐殿下之朝,無復有一人任繩糾之責者,吁,可惜哉,請還收掌令權斗樞特遞之命。答曰,不允。以上朝報
有政。以鄭載嵩爲文學,趙時瑗爲司錄,金萬重爲持平,尹明遇爲重林察訪,李世甲爲繕工奉事。李端夏爲副校理,李俊耉爲禮曹參議,洪柱國爲兵曹佐郞,柳壽昌爲司圃別提。李世長爲司書,李殷相爲平市提調,朴長遠爲奉常提調,尹聖球爲司饔參奉,閔維重爲副提學。
政院啓曰,各司坐不坐單子,依上年例,呈于本院,上送於行在所事,分付各司擧行之意,敢啓。傳曰,允。以上禁府謄錄
上在昌德宮。停常參·經筵。
文定王后忌辰齊戒。
夜五更,流星出織女星上,入西方天際,狀如盆,尾長十餘尺許,色白,光照地,有聲。流星出王良星下,入西方天際,狀如鉢,尾長四五尺許,色赤。
司諫呂聖齊所啓,臣頃忝玉堂,略陳瞽設,固知不槪於聖心,而未蒙一字之批,身處言議之地,進言而不見報,惶隕愧恧,祗竢譴責。不料新命,遞加於千萬意慮之外,感激惕,不知所以自處也。臣於去月,聞有父病,未暇受由,私自下去矣。行幸迫近,不敢退去,舁疾上來,而召命遠降,中路相違,尤不勝驚悚之至。臣喪禍以來,便作失性之人,精神耗損,眞元虛脫,驚悸眩暈,昏仆度日,春三朔月課,終未製進,方在應推之中,且不爲受由,帶職下鄕之罪,亦所難免,不可一刻仍冒,而家有拘忌之疾,身病亦且危苦,入來之後,未卽肅謝。陳疏請急,見阻政院,進退路窮,狼狽益甚,不得已出避隣舍,今始自列,臣罪尤大,請命遞斥臣職。答曰,勿辭。
持平金萬重啓曰,本府方有黃壖論罪之啓,而臣兄萬基,亦在壖疏詆誣之中,臣於此論,不得隨參,勢難冒居臺席,請命遞斥臣職。答曰,勿辭。
金宇亨啓曰,司諫呂聖齊,持平金萬重,再啓煩瀆,退待物論矣。傳曰,知道。
又以訓鍊都監言啓曰,溫陽擧動時,南營入直馬兵,沒數扈駕,明日替直時,以留都步兵代直之意,敢啓。傳曰,知道。
行大司諫姜栢年,獻納李東老啓曰,司諫呂聖齊,以臣,頃忝玉堂,略陳瞽說,固知不槪於聖心,而未蒙一字之批,身處言議之地,進言而不見報,惶隕愧恧,秪竢譴責,不料新命,遽加於千萬意慮之外,感激愓,不知所以自處也。臣於去月,聞有父病,未暇受由,私自下去矣。行幸迫近,不敢退在,舁疾上來,而召命遠降,中路相違,尤不勝驚悚之至。臣喪禍以來,便作失性之人,精神耗損,眞元虛脫,驚悖眩暈,昏仆度日。春三朔月課,終未製進,方在應推之中,且不爲受由,帶職下鄕之罪,亦所難免,不可一刻仍冒,而家有拘忌之疾,身病亦且危苦,入來之後,未卽肅謝,陳疏請急,見阻政院,進退路窮,狼狽益甚,不得已出避隣舍,今始自列,臣罪尤大。引嫌而退,帶職下鄕,有違法例,不製月課,且被重勘,則勢難仍在臺職,請司諫呂聖齊遞差。答曰,依啓。
行大司憲朴長遠,掌令李叔達啓曰,持平金萬重,以本府,方有黃壖論罪之啓,而臣兄萬基,亦在壖疏詆誣之中,臣於此論,不得隨參,勢難仍居臺席。引嫌而退,本府論罪之啓,係是公共之議,則雖有兄弟間擧名之嫌,別無不得隨參之事,請持平金萬重出仕。答曰,依啓。
李程,以吏曹言啓曰,臺諫有闕,政事,何以爲之?取稟。傳曰,過國忌後爲之。
持平金萬重,就職後啓曰,近日臺臣,連以前啓,有一家之嫌,引避遞職者,誠以臺閣進退,不可苟也。黃壖之詆誣臣兄,其遣辭用意,實非泛及者,則臣之不可參論壖之啓,非惟臣心之不安,實是臺體之當然,而本府之處置請出,已是體例之所未有者,而其措語,以爲雖有兄弟間擧名之嫌,別無不得隨參之事者,誠不可曉也,以如許苟且底說話,請出不當出之臣,而臣若苟然就列,隨參前啓,不顧兄弟間嫌避,則實恐臺體,自臣身而壞了。臣,決不可苟冒,請命遞斥臣職。答曰,勿辭。
金宇亨啓曰,持平金萬重,再啓煩瀆,退待物論矣。傳曰,知道。
行判中樞府事鄭太和疏曰,伏以臣,於昨夕,祗奉史官,來傳聖敎,不意濱死之臣,亦膺留都之任,臣驚惶悶迫,不知所以自處也。臣誠不幸,罹此重病,一息雖存,半身不收,熱壅胸隔,呼吸短促,暫有起動,輒致昏仆,久違聖旨,尙未入京,逋慢之罪,旣無所逃,而乘輿已駕之後,則尤不可仍寓郊外,切擬忍死力疾,擔舁還家,以待縷喘之盡而已。今承命下,狼狽罔措,將此臥便旋之身,決無詣官府之勢,況望其行公察任乎?臣病實狀,若不至於人鬼之境,則仰孤聖意,復此煩龥,豈臣情理也哉?伏乞天地父母,俯垂矜察,亟許刪去臣名於留都大臣之列,本職兼帶,竝賜鐫改,俾得退伏私室,須臾無死於仁覆之下,千萬幸甚。臣,無任戰灼祈懇之至,謹昧死以聞。答曰,省疏具悉卿懇。疾病雖然,留都之任,有何不堪之理乎?安心勿辭焉。
行判中樞府事洪命夏疏曰,伏以臣,一上辭章,一倍臣罪,而聖恩優容,曲賜矜貸,乃於昨者,復遣史官,諭以隨駕溫泉,臣承命感激,不覺危涕之自零也。仍念負罪之臣,雖不敢自齒於恒人,顧臣忝叨,乃是大臣之列,當此行幸之辰,賤疾雖劇,一縷猶存,且臣所寓,察邇輦路,揆以臣子道理,有不敢偃伏私室,顚仆道路,固所不辭。故臣於前疏,略有所陳,而第臣犬馬之齒,今已周甲,衰敗癃病,日以益甚,常時行步,動輒須人,加以積月感傷,眞元大脫,薾然床席,常若澌盡,勢將忍死力疾,寸寸隨後,豈可如此,而能察藥房之任,趨走路次,朝夕起居乎?此臣所以不避煩瀆之誅,敢申危迫之懇。四五字缺加諒察,先遞內局之任,以便公私,千萬幸甚。臣無任祈懇戰灼之至,謹昧死以聞。答曰,省疏具悉卿懇。卿辭至此,內局之任,當勉副焉。卿其安心勿辭。以上燼餘兵曹口傳政事。以吳挺緯爲副摠管。朝報
上在昌德宮。停常參·經筵。
文定王后忌辰。
夜一更,月入東井星。三更,巽方有氣如火光。四更,流星出斗星下,入東方天際,狀如鉢,尾長二三尺許,色白。
藥房提調朴長遠,副提調張善瀓啓曰,伏未審日來,聖體調攝,若何,眼候加減,亦復何如?臣等,憂慮未弛,敢來問安。答曰,知道。
傳于金宇亨曰,明日賓廳坐起事,分付。
金宇亨啓曰,明日賓廳坐起事分付事,命下矣。卽者右議政送言曰,初九日,遣大臣告廟,明日當爲受香,賓廳坐起,不得進參云,何以爲之?敢稟。傳曰,初九日來會。
行大司憲朴長遠,掌令李叔達啓曰,臣等於昨日,持平金萬重,引避處置也。臣等之意,則以爲黃壖論罪之啓,係是一時公共之議,則壖疏雖擧其兄之名,因此小嫌,別無不得參啓之事,與前引嫌遞職之臺官,不無差異。故相議措辭請出矣。今見金萬重再避之辭,則以苟且說話,請出不當出,壞了臺體等語,顯加侵斥,費辭太過,其意亦未可曉也,而卽以臣等處置爲非,至煩再避,則臣等,何敢自以爲是,而晏然仍冒,處置同僚乎?請命遞斥臣等之職。答曰,勿辭。
金宇亨啓曰,大司憲朴長遠,掌令李叔達,再啓煩瀆,退待物論矣。傳曰,知道。
行大司諫姜栢年,獻納李東老啓曰,持平金萬重,以近日臺臣,連以前啓,有一家之嫌,引避遞職者,誠以臺閣進退,不可苟也。黃壖之詆誣臣兄,其遣辭用意,實非泛及者,則臣之不可參論壖之啓,非惟臣心之不安。實是臺體之當然,而本府之處置請出,已是體例之所未有者,而其措語以爲,雖有兄弟間擧名之嫌,別無不得隨參之事者,誠不可曉也。以如許苟且底說話,請出不當出之臣,而臣若苟然就列,隨參前啓,不顧兄弟間嫌避,則實恐臺體,自臣身而壞了,臣決不可苟冒,行大司憲朴長遠,掌令李叔達,以臣等,於昨日持平金萬重引避處置也。臣等之意,則以爲,黃壖論罪之啓,係是一時公共之議,則壖疏雖擧其兄之名,因此小嫌,別無不得參啓之事,與前引避遞職之臺官,不無差異。故相議措辭請出矣。今見金萬重再避之辭,則以苟且說話,請出不當出,壞了臺體,顯加侵斥,費辭太過,其意亦未可曉也。而旣以臣等處置爲非,至煩再避,則臣等,何敢自以爲是,而晏然仍冒,處置同僚乎?竝引嫌而退,一事再避,未免瀆擾之歸,措辭請出,別無苟且之事,請持平金萬重遞差,行大司憲朴長遠,掌令李叔達出仕。答曰,依啓。
李程啓曰,來十一日,殿講日次,而擧動相値,頉稟。傳曰,知道。以上燼餘
上在昌德宮。停常參·經筵。
巳時午時,日暈。申時,日暈。酉時,日暈左珥。夜一更三更四更,月暈,巽方有氣,如火光。
下直,慶源府使安縝,平海郡守李喜寅。
金宇亨啓曰,領中樞府事李景奭,來詣請對矣。傳曰,引見。
有政。
領中樞府事李景奭請對引見時,李景奭所啓,臣,自少猥蒙恩眷,歷試銓曹郞官及堂上,備知政體,凡承宣望通塞之事,本非郞官所可專擅。且其時政日,臣亦見之,而崔逸不入承宣之望,自是政體之當然。故臣,泛然看過,全未致訝矣,及見備忘記之後,竊不勝駭惑之至。今此郞官等,實無擅恣通塞之事,而遞爾補外,豈非過當之擧乎?玆不避煩瀆,敢陳所懷矣。上曰,頃日右相,亦陳此事,而紛擾中未及發落矣。卿言又如此,今姑置之,欲觀日後之所爲,吏曹正郞洪萬容·南二星特除察訪之命,還收,可也。
行大司憲朴長遠,掌令李叔達啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收安塾大靜縣監特除之命,請還收吏曹正郞洪萬容·南二星特除察訪之命。同前答曰,不允。
司諫朴世堅啓曰,臣之愚陋,最居人下,前後忝竊,踰越涯分,常懷震惕,措躬無地。不意玆者,特命又下,自顧悚恧,人孰謂何?況臣於數年前,買地於京居士人處,埋葬臣之亡妻矣。意慮之外,又遭別人起訟,至呈上言,費辭搆誣,而上年冬,始爲啓下,方自本道定訟官辨覈彼此,則身爲被訟之人,不可仍冒臺閣之職,請命遞斥臣職。答曰,勿辭。
李程啓曰,司諫朴世堅,再啓煩瀆,退待物論矣。傳曰,知道。
行大司諫姜栢年,獻納李東老啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命,請還收吏曹正郞洪萬容·南二星等特除察訪之命。同前答曰,不允。
閔點,以戶曹言啓曰,平安道定配罪人放未放啓本,自本曹覆啓時,黃州鄕所趙興宗落漏,而監色列書之時,至於稟秩中,古阜監官韓有亮,上年疏決時,減等徒年,安岳色吏李明天·洪汝良,黃州色吏朴周江,則不爲減等,而覆啓中結語,韓有亮等四人,竝以減等措語,今又考閱,始覺其誤。臣之不能詳察之責,在所難免,不勝惶恐。原粘目改付標以入之意,敢啓。傳曰,知道。
又以戶曹言啓曰,年例歲幣上木,自京中措備之時,例爲移文漢城府,分付各部,使各其洞內願納之人,成冊輸送本曹,則一依成冊收捧,而部官及書員輩,不爲均一分給於各洞,內私自除出,部官則以爲酬應親舊之資,書員則以爲受賂弄奸之地,聽聞可駭,莫不寒心矣。今年亦依前例,使各部成冊,則循私不均之弊,猶夫前日,不得已別爲變通,使各洞內有司,直呈成冊於本曹,仍爲搜出各部分定文書,比較於本曹歲幣元分定之數,則中部·西部·北部,果有私自除出之數,而中部,則元分定十七同內,只六同,分定於各洞內,十一同則不爲分定,以爲中間用手之計,事極驚駭。捉致該部書員輩推問,則渠輩,亦不敢發明,無辭自服,書員等,則自本曹,旣已移文刑曹囚禁,而部官之罪,終不可置之,中部·西部·北部當該官,竝汰去,書員等,亦爲從重科罪,何如?傳曰,允。
李程,以修改都監言啓曰,都監所用大椽木,分定於黃海道,別單啓下之後,椽木圓經尺數,一一懸錄,移文於本道,使之別定差使員,斫伐輸納矣。今者本道所納椽木五百箇內,尤爲體小屈曲者,多至一百五十八箇,差使員之苟充斫送,殊極駭異,令本道姑先推考,不用椽木之代,卽令改斫,及期船運之意,分付本道,何如?傳曰,允。
又以御營廳言啓曰,今番溫陽擧動時,本廳軍兵,當爲隨駕,而中軍兪椗,素得出疾之人,近來吐血無數,元氣大敗,不能運身,勢難帶去,中軍之任,姑爲改差,以別將盧,陞差中軍,何如?傳曰,允。
又以侍講院言啓曰,本院上番六員內,兼輔德·兼弼善·兼文學,竝未差,弼善李柙,以腫患辭職,累呈疏單,見阻政院,文學鄭載嵩,時未出肅,輔德朴世堅,獨爲入直矣。今日政,移拜司諫,卽當出去,而他無替直之員,文學鄭載嵩,卽爲牌招肅拜,使之入直,何如?傳曰,允。
吏批,判書金壽恒病,參判趙復陽未出仕,參議尹鏶進,右承旨尹飛卿進。
兵批,判書金佐明進,參判李正英未肅拜,參議金益炅服制,參知朴烶進,右副承旨沈梓進。
以朴世堅爲司諫,李興浡爲掌令,李世長爲持平,鄭致和爲內醫院提調。兪命胤爲吏曹正郞,呂聖齊爲司成,趙珩爲內醫院提調,朴純文爲兵曹正郞。李元龜爲司僕主簿,呂聖齊爲應敎,洪萬衡爲司書。
以金振秋·尹徵殷爲忠翊將,金瑍爲訓錬主簿,閔涵·申鎰爲宣傳官,鄭基豐·安縝爲五衛將。任湜·李在中·安弘殷·李在定·閔榮吉·鄭世華·李健爲武兼宣傳官,金有大爲漆浦萬戶,崔後亮爲副率。鄭德謙爲羽林衛將,吳燦·鄭華齊爲文兼宣傳官,沈樑爲中樞經歷,權斗樞爲副護軍。金萬重爲副司直,李敏厚爲司果,安弘敏·李東耉·梁源泗·韓柱·元濬爲副司果,崔鳴後爲假內乘,副護軍鄭德謙,今加折衝。
吏批啓曰,判書金壽恒,病不來,參判趙復陽未出仕,小臣獨政未安,何以爲之?敢稟。傳曰,只出緊任。
兵批啓曰,羽林衛將鄭德謙,時無加資之命,何以爲之?敢稟。傳曰,依例加資。
以趙根爲守宮假注書。
金宇亨,以御營廳言啓曰,本廳軍官一百員,守直本廳事,旣已定奪矣。以別將鄭漢驥,領率留營之意,敢啓。傳曰,知道。
又以都摠府言啓曰,今日入直軍士中日習射事,標信啓下矣。兵曹判書參政,依前例不得爲之之意,敢啓。傳曰,知道。
又以義禁府言啓曰,今此溫陽擧動時,限江頭本府侍衛郞廳,當如儀隨駕,慈殿擧動,左右考喧二員,大殿擧動,左右考喧二員,挾輦左右二員,導駕左右二員,駕後左右二員,當直一員,本府留司一員,當直留司一員,合而計之,則以十三員,可得備員,不足三員,令該曹以假官差出,何如?傳曰,允。
李程,以戶曹言啓曰,卽接廣興倉所報,則判中樞府事鄭太和·洪命夏,時未肅拜,祿牌不爲出給,知中樞府事許積,方在忠州地,祿牌不得受來,係是大臣祿俸,而科日已過,何以爲之?敢此仰稟。傳曰,依例輸送。
金宇亨,以兵曹言啓曰,禁軍將七員內,五員則隨駕,二員則應爲留都,而羽林衛將尹昌亨,與慶州營捋林商儒,未及交代,內禁衛將李世選,亦自釜山,當爲交代上來,而時未及到,更無留都之員,尹昌亨,今姑改差,卽出其代,何如?傳曰,允。
又以都摠府言啓曰,今日入直軍士中日習射,請出標信。傳曰,知道。
李程,以弘文館言啓曰,本館無故見存之員,只有校理李有相,副校理李端夏,副修撰洪柱三,而前頭擧動臨迫,陪從及留都入直,無以分排,今日政,勿論相避人員,上下番闕員,以在京無故人,竝爲差出,何如?傳曰,允。
傳于李程曰,今下弓矢,慶源府使安縝給送。
金宇亨,以兵曹言啓曰,五衛將李守綱,除授已久而所患風土之疾,猝㞃,勢難察任,將此病狀,呈狀本曹,李守綱,今姑改差何如?傳曰,允。
答□□副尉朴泰定辭職上疏曰,省疏具悉。爾其勿辭。
上御熙政堂。領中樞府事李景奭,同副承旨李程,假注書尹葕,記事官李敏采·洪萬鍾入侍。筵說缺以上燼餘
上在昌德宮。停常參·經筵。
自辰時至酉時,日暈。
尹飛卿啓曰,卽伏見備忘記,吏曹正郞南二星,魚川察訪,洪萬容高山察訪除授事也。臣不勝驚悚之至。銓官用人,一從公議,或低或昂,何敢有一毫私意於其間哉?今玆崔逸之不擬於承旨望者,只爲臺啓峻發,昨始纔停,不得遽擬於淸選而已,豈是永久搪塞之意也?以此特授郵官,恐非大聖人優容之量,請還收南二星魚川察訪,洪萬容高山察訪特授之命。無批答。
金宇亨啓曰,臣承命往諭于判中樞府事鄭太和,則以爲五字缺恩,卽逭刑章,且非高蹈長往之人,非不欲舁還城中舊居,而不幸右邊手足,全不運用,庭戶之間,亦未運步,暫時便旋之間,少缺勞動,則輒致熱塞胸隔,以此病勢,雖比隣之近,決難致身,而亦不敢連上辭章,徒擾天聽,泯默累日,以俟賤疾少歇矣,不意特遣近侍,有此敦諭,臣不勝驚惶悶迫,不知所對。設令前頭臣病,一分差減,生入脩門,則是爲幸甚,承命趨詣,議定公事,斷無望矣。伏地惶悚,祗竢譴罰云矣。傳曰,知道。
又啓曰,臣承命往諭于判中樞府事洪命夏,則以爲,臣之情勢病勢,萬分悶迫,而內局扈衛等任,尙此虛帶,不避煩瀆,敢申危懇,而兪音尙閟,又以從速入來爲敎,臣方惶悶罔措之際,近侍又臨江外,諭以聖旨,不啻丁寧。如臣無狀,何以得此於聖明?伏地莊誦,感涕先零,不知所以爲對也。前頭溫泉行幸,只隔一旬,狗馬賤疾,如有一分運動之勢,何敢一向病伏,以速逋慢之誅乎?且臣,旣承下詢,何敢自外,以孤聖意乎?行幸時諸事,旣有前例,時任相臣,速出行公,則自可定奪,此不足爲慮也。如有所進之事,臣雖退處,亦可以短疏仰陳云矣。傳曰,知道。
行大司憲朴長遠,掌令李叔達啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收安塾大靜縣監特除之命。同上新除授掌令李興浡,時在全羅道全州地,請斯速乘馹上來事,下諭。答曰,不允。下諭事,依啓。
獻納李東老啓曰,伏見司諫朴世堅引避之辭,以數年前買地於京居士人,埋葬亡妻,更遭別人起訟,辨覈爲言。其所謂士人,卽臣之弟也。臣於處置之際,有難可否,何可晏然仍冒乎?請命遞斥臣職。答曰,勿辭。
政院啓曰,獻納李東老,再啓煩瀆,退待物論矣。傳曰,知道。
行大司諫姜栢年啓曰,司諫朴世堅,以臣之愚陋,最居人下,前後忝竊,踰越涯分,常懷震惕,措躬無地,不意玆者,新命又下,自顧悚恧,人謂斯何?況臣於數年前,買地於京居士人處,埋葬臣之亡妻矣。意慮之外,又遭別人起訟,至呈上言,費辭搆誣,而上年冬始爲啓下,方自本道定訟官,辨覈彼此,則身爲被訟之人,不可仍冒臺閣之職,獻納李東老,以伏見司諫朴世堅引避之辭,以數年前買地於京居士人,埋葬亡妻,更遭別人起訟,辨覈爲言,其所謂士人,卽臣之弟也。臣於處置之際,有難可否,何敢晏然仍冒?竝引嫌而退。旣云被訟,難在臺職,嫌不可否,勢所固然。請司諫朴世堅遞差,獻納李東老出仕。答曰,依啓。
尹飛卿,以禮曹言啓曰,今此溫泉行幸時,本曹印信,則隨駕堂上齎去,而凡干公事,不可無行用印信,奉使印信一顆,依上年例行用之意,敢啓。傳曰,知道。
下直,黃海監司趙相漢。
藥房都提調鄭致和,提調朴長遠,副提調張善瀓啓曰,伏未審夜來,聖體何如?眼候益有差復之效乎?臣等,憂慮未弛,敢來問安。答曰,知道。時未快愈矣。
沈梓啓曰,時御所宮城門,依上年例,敦化門·金虎門·曜金門外,皆令封鎖,勿爲開閉之意,分付兵曹,何如?傳曰,允。
以咸鏡監司閔鼎重燒死人狀啓,傳于李程曰,令本道恤典擧行。
沈梓啓曰,守宮假注書趙根,時無職名,依例付軍職,冠帶常仕,何如。傳曰,允。
傳于沈梓曰,大臣·備局堂上,引見。
以京畿監司李慶徽,道路修治事狀啓,傳于李程曰,勿待罪事,回諭。
李程,以兵曹言啓曰,本曹留都堂上,當爲逐日開坐,依上年例,禮曹印信一顆,使之取用之意,敢啓。傳曰,知道。
有政。
吏批,判書金壽恒疏批未下,參判趙復陽進,參議尹鏶進,右承旨尹飛卿進。
兵批,判書金佐明進,參判李正英病,參議金益炅服制,參知朴烶進,右副承旨沈梓進。
以李奎鎭爲正言,李振昌爲北部主簿,趙珩爲典設提調,李正英爲軍器提調,申晸爲檢閱,沈柟爲學正,安永錫爲學諭,李慶億爲知義禁,洪柱三爲司諫。
以鄭好信·李必馨爲副司直,吳燦·鄭華齊·趙根爲副司正,徐文尙爲侍直,李希缺爲武兼,沈樑爲司正,李翊相爲副司果,元相爲釜山僉使。
張善瀓啓曰,大臣·備局堂上,引見事,命下矣。兩司應入之員,牌招入侍乎?敢稟。傳曰,只備局堂上入侍。
兵批啓曰,昨日政,以沈樑,與本曹參判臣李正英妻,同姓四寸相避云,而李正英,未及出仕,故未能詳知,有此誤擬之擧,不勝惶恐。沈樑改差,何如?傳曰,允。
李程,以兵曹言啓曰,今初十日,賓廳武臣武經七書講書日次,而擧動,只隔一日,不得爲之之意,敢啓。傳曰,知道。
尹飛卿,以弘文館言啓曰,卽者下番副修撰洪柱三,移拜司諫下番,他無入直之員,不得已以上番,姑降入直之意,敢啓。傳曰,知道。
知義禁金佐明遞差事,榻前定奪。
刑曹啓下囚人金厚立放送事,榻前傳敎。
司饔院加出提調,左承旨差下事,榻前定奪。以上朝報參錄
巳時,上御熙政堂,大臣·備局堂上入侍。座目缺兵曹判書金佐明所啓,監軍巡將軍號落點等事,何以爲之耶?依上年例爲之耶?上曰,依爲之,而軍號則達於東宮,踏達字以下,中日落點,亦爲出入,可也。上曰,留都大將望,以上年留都大將望,仍爲之,可也。上曰,禁軍將·守門將,推移入直事,告于留都大將以達,可也。行判中樞府事鄭致和曰,前缺若有西路急報,則以留都之臣,差出遠接使。今亦依此爲之乎?上曰,依爲之。佐明曰,義禁府堂上,三員隨駕,本府則不能開坐矣。致和曰,兵判所職甚殷,似當變通矣。上曰,兵判·禁府堂上,姑遞,可也。都承旨張善瀓曰,正言陳疏,而只踏啓字,優容言官之道,似爲未安。臣旣入侍,敢此仰達。致和曰,以諫爲名,則從優待之,不亦美乎?又曰,翰林只有左右史。留都當有實官一人,而被薦之人,今當取才,取才後,卽爲付職矣。上曰,依爲之。以上燼餘及溫泉行幸謄錄參錄
上在昌德宮。停常參·經筵。
金宇亨,以都摠府言啓曰,入直軍士中日習射,依上年例,還宮前姑停之意,敢啓。傳曰,知道。
李程,以工曹言啓曰,今此溫泉擧動時,江上過涉隨駕軍兵及各衙門所乘船隻,依上年例,各其衙門下船數,開錄別單,書入之意,敢啓。傳曰,知道。
掌令李叔達啓曰,臣伏見戶曹草記,以牙山倉田稅米色,不爲精白,請推當該差員及各邑守令。臣卽伊時海運判官也。看色收捧,雖是差員之任,抽栍斗量,分載發送,乃是運臣之職,則不能致察之失,臣亦難免,不可晏然在職,請命遞斥臣職。答曰,勿辭。
金宇亨啓曰,掌令李叔達,再啓煩瀆,退待物論矣。傳曰,知道。
院啓,請還收前正言安塾大靜縣監特除之命。答曰,不允。
府啓,請還收安塾大靜縣監特除之命。同上掌令李叔達,以臣伏見戶曹草記,以牙山倉田稅米色,不爲精白,請推當該差員及各邑守令。臣卽伊時海運判官也。看色收捧,雖是差員之任,抽栍斗量,分載發送,乃是運臣之職,則不能致察之失,臣亦難免,不可晏然在職,引嫌而退。雖以稅米色不精白,致有差員守令請推之擧,旣非看色收捧之官,則別無可避之嫌,請掌令李叔達出仕。答曰,不允。出仕事,依啓。
忠淸監司書目,忠州呈,以知中樞許積,右尹李尙眞上疏上送事。啓。
答知中樞許積疏曰,省疏具悉卿懇。已諭予意,復何多誥?宜勿控辭,從速上來,以爲行宮相見之地,則於情於理,誠爲允合,宜念此意,毋孤此意,毋孤予望。
答右尹李尙眞疏曰,省疏具悉。卿其勿辭,從速上來。
明日溫泉擧動時,出宮初嚴,寅正三刻,二嚴卯初二刻,三嚴卯正一刻,王大妃殿出宮正時,卯正二刻,開門,罷漏時。以上朝報參錄
答吏曹判書金壽恒疏曰,省疏具悉。卿其勿辭調理察職。
行判中樞府事鄭太和上疏,大槪,舁疾入城,而決無留都察任之勢,席藁待罪,仍乞還收祿俸,收送之命事。入啓。答曰,省疏具悉卿懇。疾病若然,則肅謝行公,勢不可得,臥閤論道,自是大臣之職,何必以此爲未安乎?安心臥閤,省察事務。況祿俸收送,此是朝家應行之例,又何辭爲?卿其勿辭焉。
戶曹啓曰,臣等以牙山倉漕船點檢事,出往江上,各船米豆,抽栍斗量,則米色箇箇不精,必再舂然後可食。田賦惟正之供,異於他役,米色之精白,自有流來定式,而近來國綱解弛,專務姑息,凡外方上納之物,日漸麤劣,至於惟正之供,亦且如此,當該官吏之干譽蔑公之狀,誠極寒心。不可無警責之事,當該差員及今番田稅上納各邑守令,竝姑先從重推考,何如?傳曰,允。朝報添書
兵曹啓曰,以本曹千摠李斗鎭,明日曉頭,領率挾輦軍一半,先送果川事,草記,傳曰,此草記,何異於上年耶事,下敎矣。上年則臣金佐明,未曾待罪於本兵,而昨日夕,訓錬都監千摠李斗鎭,來見而謂曰,上年則挾輦軍,分二運,一運則自闕下至果川宿所侍衛,一半則由銅雀津而濟,先往果川,作內作門云,臣以爲上年規例,雖如此,軍兵先送,不可不啓達,故具由以啓矣。上年之事,雖未詳知,擧動前一日,本曹判書,有入侍之事云,想於榻前定奪分付,故無草記之事耳。自京動駕,自溫陽回鑾時,都監·千摠,則不入於侍衛中,領率挾輦分運軍,每站先行矣。今番則何以爲之乎?敢稟。傳曰,一半則自闕下挾輦,而一半則千摠領率,先到津頭,使之作門,待上船後,兩運軍兵,一時渡江,一半則又爲挾輦,一半則千摠領率,徑往果川,可也。兵曹謄錄
答右贊成宋時烈,贊善宋浚吉辭職上疏曰,省疏具悉卿懇。已諭於前疏之批,又何多誥?行宮之距,不甚相遠,卿宜安心勿辭,從速上來,以爲面諭之地,則予心欣喜,庸有極哉?卿其毋負至望。朝報
上奉慈殿,幸溫泉,次于果川。
金宇亨達曰,問安中使,來詣闕外,請出徽旨。
又達曰,留都大將從事官來言,闕內各處,夜巡檢云,敢達。答曰,知道。燼餘
上在果川行宮。
大殿,藥房口傳問安。答曰,無事。
大王大妃殿·王大妃殿·中殿·世子宮問安。答曰,知道。
以執義崔攸之,病狀遞差。
吏曹啓曰,臺諫有闕,政事,取稟。
大駕,到船所後,藥房·政院·玉堂·二品以上·六曹·大司諫問安。答曰,知道。
詣晝停後,藥房·政院·玉堂問安。答曰,知道。
大駕,到果川後,藥房·政院·玉堂·二品以上·六曹·大司諫問安。答曰,知道。
判中樞府事洪命夏箚曰,力疾到此,昏不省事,末由入謝行公,乞罷臣職,仍治臣罪事。入啓。答曰,省箚具悉卿懇。卿其安心勿辭焉。仍傳曰,遣御醫李東馨看病。
府·院前啓,還收前正言安塾特除大靜縣監之命事。同上入啓。答曰,不允。
政院啓曰,大駕出宮時,百官雨具事,傳敎矣。卽爲分付吏·兵曹郞廳,使之知會百官,而不能分付傳語,以致大臣以下,俱未雨具,終至沾濕,當該吏·兵曹郞廳,請從重推考。傳曰,允。以上燼餘
政院啓曰,上年,若有不時之事,則稟用內旨事,榻前定奪矣。今則軍號省記,入達于世子宮。凡有事,用徽旨乎?敢稟。傳曰,宜用徽旨。以上備局謄錄
傳曰,雨勢如此,限午時待晴,單嚴磨鍊啓下事,分付。
傳曰,軍士結陣,沾濕可慮,姑爲罷陣,使之庇雨,而勿令散去事,分付。
大駕,巳時出仁政門。乘馬時,政院啓曰,別雲劍判尹吳挺一,尙不來待,推考何如?傳曰,允。
慈殿·大殿,到船所,入幕次後,傳曰,兵判金佐明,引見。入侍時,傳曰,雨勢如何?金佐明曰,卽今則雖不至大段,而夕間似必大下矣。上曰,何如是喧聒耶?金佐明曰,人皆爭渡,故有此喧囂之聲矣。上曰,分付御營·訓局,連續濟渡,可也。金佐明曰,吹打浮船事,一依上年爲之何如?上曰,依爲之。上曰,彼先渡之軍,何色軍兵耶?佐明曰,是禁軍矣。上曰,禁軍,何以先渡耶?佐明曰,卽已發船先導,故不能禁矣。政院啓曰,禁軍,違令先渡,請禁軍別將李東顯,決棍何如?上曰,知道。上曰,軍兵先渡,作爲左右翼陣,到彼留待事,分付。金佐明曰,自上船擧船放砲後,軍兵渡江乎?上曰,有此擊鼓大吹打後諸色軍卒,一時渡江,可也。上曰,御營大將船,其已來泊否?佐明曰,御營船,旣已來會。自此放砲後,使之渡江乎?敢稟。上曰,依爲之。上曰,下船砲,臨時斟酌,從容齊渡,可也。佐明曰,當依敎分付矣。上曰,上年行船之時,初吹至三吹後發船。今亦依上年例爲之。佐明曰,上年軍兵,則未能詳知,而今則軍兵已爲來會,待吹打後使之渡江乎?上曰,軍兵旣已來會,則待上船鼓吹,自其船應砲,然後使之齊渡,可也。金佐明曰,宣傳官廳吹螺手,常時擧動及行軍時吹螺聲有孔異,今則使之吹而行軍螺乎?敢稟。上曰,依爲之。上曰,以御營訓局各左右陣,駕後軍官·禁軍作內陣渡江,可也。金佐明曰,然則待此處發船,破後吹打行軍,何如?上曰,依爲之。大駕未及良才二里許,傳于承旨沈梓曰,慈駕傳誥,勿爲頻數,依上年例,到十里後傳語,可也。政院啓曰,雨勢如此,禁軍等姑令歇馬,待慈駕擧動將至,更令騎馬侍衛,何如?傳曰,允。有作行禁軍,則罷陳事,分付。
上,奉慈殿,次于水原。
大王大妃殿·中殿·世子宮,藥房·政院·玉堂·二品以上問安。答曰,知道。燼餘
上在水原行宮。
慈殿·大殿,藥房·政院·玉堂·二品以上·大司諫問安。答曰,知道。
昨夕傳曰,聞洪判府事,有身病,似難連日隨駕,使之從容作行,追及行宮事,遣史官傳諭。
大駕,到沙斤川晝停。傳曰,兵曹判書金佐明引見。
行判中樞府事洪命夏箚子曰,冒昧陳懇,乞收給轎之命事。入啓。答曰,省箚具悉卿懇。意非偶然,卿不可以過謙之事,孤負予意,卿其安心勿辭。
傳曰,如或下雨,百官雨具。
大駕到沙斤川,晝停後,慈殿·大殿,藥房·政院·玉堂問安。答曰,知道。
大駕到水原後,慈殿·大殿,藥房·政院·玉堂·二品以上·大司諫問安。答曰知道。
明日擧動時,出宮初嚴卯初一刻,二嚴卯正一刻,三嚴辰初二刻。
府院前啓,請還收前正言安塾特除大靜縣監之命事。同上入啓。答曰,不允。
慈殿·大殿,藥房·政院·玉堂夕問安。答曰,知道。燼餘
引見入侍時,上曰,今此入來軍兵,是禁軍乎?兵曹判書金佐明曰,明日乃禁軍矣。上曰,彼軍兵,當爲五馬隊,盈縮隨時,而馬隊步軍,使之作爲尾局,可也。金佐明曰,此後當依上敎爲之矣。上曰,日氣甚寒,其有雨晴之徵乎?金佐明曰,似有快晴之漸矣。上曰,軍兵,昨日霑雨,終夜露處,得無病傷者乎?金佐明曰,醫官方爲待令,而時無痛者云矣。
政院啓曰,明日以何軍爲頭局乎?傳曰,馬兵頭局,禁軍中隊,步軍殿後,前路馬兵,禁軍則迭爲頭局,中隊步兵,常爲殿後事,分付兵曹。以上兵曹謄錄
上奉慈殿,次于振威。
謝恩,監察李齊徵。
大王大妃殿·中殿·世子宮,藥房問安。答曰,知道。燼餘
上在振威行宮。
慈殿·大殿,藥房·政院·玉堂·二品以上·六曹·大司諫問安。答曰,知道。
大駕,到振威後,慈殿·大殿,藥房·政院·玉堂·二品以上·六曹·大司諫問安。答曰,知道。
藥房都提調啓曰,再明,乃國忌,而旣在行宮,事異常時,慈殿御供,仍進常膳之意,敢啓。答曰,依上年例爲之。
假注書尹葕病,代承文副正字李宇鼎,單望啓下。
整理使金壽興,入來。
府·院前啓,請還收前正言安塾,特除大靜縣監之命事。入啓。答曰,不允。
明日擧動時,初吹寅正一刻,二吹卯初一刻,三吹卯正一刻。
慈殿·大殿,藥房·政院·玉堂夕問安。答曰,知道。燼餘
傳曰,開北作門,使之出入人矣,雜人則一切嚴禁,內人及乘轎者,則出入勿禁,前路亦以爲例事,分付兵曹。
引見入侍時,上曰,柴木,刈取於何處乎?判書金佐明曰,二十五里許廣德山寺僧處,給三日糧,使之刈置,令軍士等輸送矣。領議政鄭□和曰,御營軍已備器械,取柴不難矣。上曰,都監軍士,則無器械耶?金佐明曰,斧鎌等物,亦爲持來,而軍士散出取柴之際,恐有侵擾於民間,不爲之爾。上曰,軍兵團束,法令嚴明,則似無作弊之事矣。上曰,近有雨徵,露處軍士,豫給雨具,可也。金佐明曰,十人,每給空石五立,而本道監司所備,空石八千立,已用二千立,所餘六千立,雨具則必無不足之患矣。以上兵曹謄錄
上奉慈殿,次于稷山。
大王大妃殿·東宮,藥房·政院·玉堂問安。答曰,知道。
中殿,藥房·政院·玉堂問安。答曰,無事。燼餘
上在稷山行宮。
慈殿·大殿,藥房·政院·玉堂·二品以上·六曹·大司諫問安。答曰,知道。
大駕,到素沙晝停後,慈殿·大殿,藥房·政院·玉堂問安。答曰,知道。
大駕到稷山後,慈殿·大殿,藥房·政院·玉堂·二品以上·六曹·大司諫問安。答曰,知道。
府·院前啓,國忌齊戒,以今明日姑停。
謝恩,吏曹正郞兪命胤。
明日擧動時,初吹寅正一刻,二吹卯初一刻,三吹卯正一刻。
慈殿·大殿,藥房·玉堂夕問安。答曰,知道。燼餘
兵曹啓曰,去夜,本曹郞廳,闕內巡檢時,守門將鄭東美·鄭台周,旗□官成禮端等,吸煙見捉,竝自本曹決棍之意,敢啓。
上奉慈殿,次于溫泉行宮。
謝恩,典籍金鈗。
大王大妃殿·世子宮,藥房·政院·玉堂·二品以上問安。答曰,知道。
中殿問安。答曰,無事。燼餘
上在溫泉行宮。
慈殿·大殿,藥房·政院·玉堂·二品以上·六曹·大司諫問安。答曰,知道。
大駕,到天安,晝停後,慈殿·大殿,藥房·政院·玉堂問安。答曰,知道。
傳曰,雨下,則百官雨具事,分付。
大駕,到溫泉後,慈殿·大殿,藥房·政院·玉堂·二品以上·六曹·大司諫問安。答曰,知道。
慶尙監司書目,聞慶呈,以持平呂儆,病重上去不得事。
慈殿·大殿,藥房·政院·玉堂夕問安。答曰,知道。燼餘郞廳李昌儒校。郞廳金光緯書。
上在溫陽行宮。
大王大妃殿,藥房問安。答曰,知道。中殿問安。答曰,無事。世子宮問安。答曰,知道。
大王大妃殿,政院·玉堂問安。答曰,知道。中殿問安。答曰,無事。世子宮問安。答曰,知道。燼餘
上在溫陽行宮。
慈殿·大殿,藥房·政院·玉堂·二品以上朝問安。答曰,知道。
沈梓啓曰,訓鍊都監將官來言,開門吹之意,敢啓。傳曰,知道。
有政。吏批,判書金壽恒留都,參判趙復陽進,參議尹鏶留都,都承旨張善瀓進。吏批啓曰,判書金壽恒,參議尹鏶,皆留都,小臣獨政未安,何以爲之?敢稟。傳曰,仍爲之。以尹宣擧爲執義,李翔爲持平,安爲刑曹佐郞,洪聖龜爲烏山察訪,朴信圭爲魚川察訪,崔寬爲濟用正。
兵批,判書金佐明進,參判李正英缺參議金益炅留都,參知朴烶留都,右副承旨沈梓進。
兵批啓曰,釜山僉使,今當差出,而除兩局將官·禁軍將外,擬望之人乏少,營將·守令中,可合人,竝擬何如?傳曰,允。以金夏仁爲全羅左水虞候,韓爲釜山僉使,崔宗斗爲南原營將,閔維重·崔攸之·朴世堅爲副護軍,呂儆爲副司直。
慈殿,沐頭部五百瓢,沐浴後,藥房·政院·玉堂·二品以上問安。答曰,知道。
沈梓,以兵曹言啓曰,本曹郞廳,勿爲頻數遷動事,曾前捧承傳,非止一再,至於軍色郞廳,則異於他色,從前久任,意非偶然,而今日政,佐郞朴信圭,除授魚川察訪,事甚未安。朴信圭,仍授本任,此後毋論京外,切勿遷動,俾全軍布出納之務,何如?傳曰,允。
又以御營廳言啓曰,本廳軍保之布,例於春夏收捧,而軍色郞廳洪聖龜,爲其收捧價布,今番亦不得率來,使之留營,價布收捧之外,營中諸事,專爲檢飭矣。今日政,除拜烏山察訪,卽今事勢,與臣在營之時,有異,決不可付之生手。洪聖龜,新除察訪改差,仍察郞廳之任,何如?傳曰,允。
大殿,沐頭部一千瓢,沐浴後,藥房·政院·玉堂·二品以上問安。答曰,知道。
行大司諫姜栢年,正言尹搢啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐,請還收前正言安塾大靜縣監特除之命。同上答〈曰〉,不允。
行大司憲朴世遠,持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收前正言安塾大靜縣監特除之命。同上新除授執義尹宣擧,時在忠淸道尼山地,持平李翔,時在忠淸道全義地,請竝斯速乘馹上來事,下諭。答曰,不允。下諭事,依啓。
慈殿·大殿,政院·玉堂·藥房夕問安。答曰,知道。
沈梓啓曰,訓鍊都監將官來言,閉門吹,初昏懸燈之意,敢啓。〈答〉曰,知道。以上燼餘
上在溫陽行宮。
大王大妃殿,藥房問安。答曰,知道。中殿問安。答曰,無事。世子宮問安。答曰,知道。
金宇亨達曰,都摠府郞廳來言,闕內晝巡檢云矣。敢達。答曰,知道。
自巳時至午時,日暈。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
慈殿沐浴後,藥房·政院·玉堂·二品以上問安。答曰,知道。
大殿沐浴,姑爲停止。
行大司憲朴長遠,持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。近者西北兩驛之曠官,或過半年,或至數月。其間官事之無以收拾,姑不暇言,而新官人馬遠來留滯之弊,亦極可慮,致有大臣之陳達,自上特下破格擇送之敎,則新差之人,雖有該曹勿爲遷動,捧承傳之事,不敢旋卽請仍,事體當然。至於御營廳,則本以都提調衙門,大將,不稟都提調,徑先啓請,此實曾所未有之事,事關體例,殊涉猥越。請兵曹當該堂上,推考,御營大將,從重推考,新除授高山察訪洪聖龜,魚川察訪朴信圭,亦當改差,以爲懲後之地。答曰,勿煩。推考事,依啓。破格,非謂此也。軍務衙門,亦不可不念,末端事,不允。
行大司諫姜栢年,正言尹瑨啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。同前答曰,不允。
閔點啓曰,海運判官柳之發啓本中,不但誤書處甚多,至於守令名,亦爲誤書,殊無審察敬謹之意,請柳之發推考。傳曰,允。
慈殿·大殿,政院·玉堂·藥房夕問安。答曰,知道。
張善瀓啓曰,判中樞府事洪命夏上疏批答,當爲傳諭,而本府無郞廳,遣史官傳諭之意,敢啓。傳曰,知道。
行判中樞府事洪命夏疏曰,伏以臣罪累之中,偏蒙聖恩,特軫狗馬之疾,至有給馹之命。在臣之道,義當力疾追陪於國衛之後,而積月沈痛之餘,驟冒風雨,賤疾轉劇,氣力凘頓,加以渾身麻木,眩暈俱發,不能窮日作行,寸寸前進,到處昏倒,而終免道路之顚,得達行宮之外,莫非天地父母之賜也。臣誠惶恐感激,惟思殞結而已,第病勢如此,末由祗謝,僵臥村舍,罪戾益重。伏乞聖慈,亟罷臣職,仍治臣罪,不勝幸甚。臣無任兢惶戰灼之至,謹昧死以聞。答曰,省疏具悉卿懇。聞卿來此,予甚喜焉。卿其宜勿控辭,安心調理。
沈梓啓曰,訓鍊都監將官來言,閉門吹,初昏起火懸燈之意,敢啓。傳曰,知道。以上燼餘
上在溫陽行宮。
藥房問安。大王大妃殿答曰,知道。中殿答曰,無事。世子宮答曰,知道。
政院·玉堂問安。大王大妃殿答曰,知道。中殿答曰,無事。世子宮答曰,知道。
巳時,太白見於未地。夜五更,下霜。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,藥房·政院·玉堂朝問安。答曰,知道。二品以上問安。答曰,知道。
沈梓,以都摠府言啓曰,宿衛將士軍兵等,今日爲始,依上年例除標信分運試射之意,敢啓。傳曰,知道。
又以義禁府言啓曰,以留都大臣狀啓,因刑曹粘目,西小門守直部將崔景達·全繼天等,移本府處置事,允下矣。崔景達·全繼天等,卽爲拿囚之意,敢啓。傳曰,知道。
又以都摠府言啓曰,宿衛將士軍兵等,今日爲始,分運試射矣。得中者賞布,依上年例,單子中懸錄以入之意,敢啓。傳曰,知道。
慈殿,沐頭部七百瓢。沐浴後,藥房·政院·玉堂·二品以上問安。答曰,知道。
大殿,沐頭部一千一百瓢。沐浴後,藥房·政院·玉堂·二品以上問安。答曰,知道。仍傳曰,藥房·玉堂·政院,今後勿爲夕問安。
行大司憲朴長遠,持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。同上近者西北兩驛之曠官,或過半年,或至數月。其間官事之無以收拾,固不暇言,而新官人馬遠來留滯之弊,亦極可慮,致有大臣之陳達,自上特下擇送之敎,則新差之人,雖係軍務衙門緊關之任,不可不仍爲差送,以救一時之弊。況啓請仍任之官,旣已被推,則揆以事理,尤不當有所改易,新除授高山察訪洪聖龜,魚川察訪朴信圭,勿爲改差,以爲趁速赴任之地。答曰,不允。
行大司諫姜栢年,正言尹搢啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。同前近者朝綱解弛,名分不嚴,如幺麽雜流,縱恣無忌。昨者醫官尹後益,公然面辱重臣,聞者莫不驚駭。其躁忘無識,固不足責,而揆以朝家事體,何敢乃爾?此無非國家之從前待此輩過優,素驕其心之所致也。此而置之,則將無以懲後,請醫官尹後益,先罷後推。答曰,不允。末端事,依啓。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
又啓曰,兵曹郞廳來言,宮墻內各處,夜巡檢云矣。傳曰,知道。
右承旨尹飛卿,左副承旨金宇亨等,十九日成貼狀啓。闕內無事爲白在果,香室今十八日積城縣鄕校修改時移還安祭祝文,臣飛卿,代柙爲白乎旀,兵曹今十八日一二所巡將,各更各度行巡無事單子,烽燧候望無事單子各一度,觀象監日變單子一度,原襄監司下雪緣由狀啓一度,大殿誕日進上,不爲封進於世子宮,推考事,德恩府夫人發引時,擔軍不爲整齊,推考事,及發引時差使員,無一員進去,推考啓本三度,刑曹沈攸推考照律事啓目一度,掌隷院朴敬貴奴德立等叛主實狀更査事粘目一度,合九度,取監封上送爲白乎旀,常平廳所封,原襄道來四月令進上物目,依例後錄爲白臥乎事,大王大妃殿,生鰒五十箇,王大妃殿,生鰒五百箇,啓下本院。
訓鍊都監大將李浣,十九日成貼狀啓,去夜宮墻內外,各營宿衛及都城九門城外十處,無事爲白在果,前部右司哨官金友仁,移授全羅左水營虞候乙仍于,以前縣監金義讓,代差單子,竝以馳啓爲白臥乎事。啓下備邊司。
領中樞府事李景奭,領敦寧府事金佑明等十九日成貼狀啓,近來朝夕之間,風日凄□竊以爲慮爲白爲乎,伏聞聖體,連沐平安,慈殿玉侯安寧之報,臣等,益不勝欣幸之至爲白乎旀,宮城內外,宿衛無事爲白乎旀,去夜闕內別巡衛將,則北所入直衛將安應昌,外巡將則僉知中樞府事尹,行副司直柳好誠,監軍則兵曹佐郞柳炅,宣傳官李漢雄等,以差定受牌,分巡爲白乎旀,軍營及各處把守夜禁等事,一樣申飭之意,竝以敢啓爲白臥乎事。啓下備邊司。以上燼餘
上在溫陽行宮。
藥房問安。大王大妃殿答曰,知道。中殿答曰,無事。世子宮答曰,知道。
政院·玉堂問安。大王大妃殿答曰,知道。中殿答曰,無事。世子宮答曰,知道。
堂上以上問安。大王大妃殿答曰,知道。中殿答曰,無事。世子宮答曰,知道。
卯時,日有兩珥。辰時巳時,日暈兩珥。午時未時,日暈。燼餘
上在溫陽行宮。
慈殿·大殿,藥房·政院·玉堂·二品以上問安。答曰,知道。
沈梓啓曰,訓鍊都監將官來言,開門吹之意,敢啓。傳曰,知道。
答行知中樞府事許積疏曰,省疏具悉卿懇。予意懃懇,卿疏至此,不知所以爲諭也。噫。古人所謂貴相知心者,果若是否?卿之此言,雖出於萬不獲已,亦非本情,而但念世上事,不循天理人情,其如何哉?以予思之,卿不副予之相見,無奈天理人情外事耶?卿其宜勿控辭,深體予意,亟回遐心,何難之有?卿毋再辭,從速上來,少慰予望。
沈梓啓曰,行知中樞府事許積上疏批答,當爲傳諭,而本府無郞廳,遣史官傳諭之意,敢啓。傳曰,知道。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
大殿,沐頭部一千一七瓢。沐浴後,藥房·政院·玉堂·二品以上問安。答曰,知道。
行大司憲朴長遠,持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。請新除授高山察訪洪聖龜,魚川察訪朴信圭,勿爲改差,以爲趁速赴任之地。同上答曰,不允。
行大司諫姜栢年,正言尹搢啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命,請陳疏人黃壖,極邊竄逐。請還收前正言安塾大靜縣監特除之命。同上答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
行知中樞府事許積疏曰,伏以臣,晩知兼帶提調之不在恩遞之中,猥將一疏,瀝血哀籲,指日苦待準許之報矣。昨者檢府掾,來傳聖批,不但又靳一兪,乃反諭以上來,十行綸音,勤懇備至。以臣負犯,有何可恕之道,而獲蒙聖明之終始眷念不置,一至此哉?臣且感且惑,不知所以措躬也。臣之情迹,苟有萬分更進之勢,則當此二聖違和,遠臨溫泉之日,一向退臥,無意趨參於起居之班,夫豈人臣所忍爲者哉?誠以臣之罪名,有難容於覆載之間,至今不死,亦緣命頑,以此滓穢之身,乃更側近淸光,上以羞辱乎朝廷,下以自重其罪戾,義所不敢出者也。況臣自罹謗議,憂缺成疾,魂魄已散,作土木人,司譯院都提調之任,三四字缺不及請免於前上之疏,今見本院官所報,如夢始覺。數字缺神之剝喪如此,而其能望久寄於人間世乎?軫此逋刑之日,速死牖下,以毋煩有司之加誅,是臣之幸也。若其束帶纓冠,復立於朝,萬萬無是理。玆冒萬死,仰溷宸嚴,伏乞聖慈,俯賜矜悶,將臣兼帶諸司,一倂鐫改,仍治臣違命不進之罪,公私幸甚。抑臣又有自悼其不幸者。車駕在道,百僚雲從,而臣獨何人,抱罪鄕曲,旣不能效勞羈靮,又不能偃息於家,出伏閭舍,瞻望西天,連日之雨,固知其有意淸塵,而遙想羽旄之霑濕,退思兩年之陪從,抱持行宮相見之敎,心欲灰而腸九回,惟日祝庶幾無疾病而已,臣之情事,亦孔悲矣。更願聖明,竝垂恕諒焉。臣無任瞻天望聖悚蹙祈懇之至,謹昧死以聞。答曰,省疏具悉卿懇。予意懃懇,卿辭至此,不知所以爲諭也。噫,古人所謂貴相知心者,果若是否?卿之此言,雖出於萬不獲已,亦悲本情,而但念世上事,不循天理人情,其如何哉?以予思之,卿不副予之相見,無奈天理人情外事耶?卿其宜勿控辭,深體予意,亟回遐心,何難之有?卿毋再辭,從速上來,少慰予望。此批答疊書
右承旨尹飛卿,左副承旨金宇亨等二十日成貼狀啓,闕內無事爲白在果,兵曹今十九日一二所巡將,各更各度行巡無事單子,及烽燧侯望無事單子各一度,觀象監星變單子一度,禮曹前府使金始振卒逝單子一度,咸鏡監司癘疫熾發事狀啓及道內農事形止,雨雪變異事狀啓各一度,合六度,取監封上送爲白乎旀,留院公事段,姑無緣由,竝以馳啓爲白臥乎事,訓鍊都監大將李浣,二十日成貼狀啓,宮墻內外,各營宿衛及都城九門,城外十處把守巡邏,竝只無事爲白臥乎事。啓下備邊司。
領中樞府事李景奭,領敦寧府事金佑明等二十日成貼狀啓,大王大妃殿·中宮殿·世子宮問安安寧敎是白乎旀,宮城內外宿衛無事爲白乎旀,去夜闕內別巡衛將,則南所入直衛將白弘性,外巡將則行副司二字缺應騫,行副司果安應昌,監軍都摠府經歷數字缺宣傳官李漢雄等,以差定,使之受牌分巡爲白乎旀,備局郞廳二員,分遣東西城門及各營等摘奸,缺損爲白乎旀,巡邏夜禁把守等事,更加申飭之意,竝以馳啓爲白臥乎事。啓下備邊司。以上燼餘
上在溫陽行宮。
大王大妃殿,藥房問安。答曰,知道。中殿問安。答曰,無事。世子宮問安。答曰,知道。
金宇亨達曰,留都從事官來言,闕內各處夜巡檢云,敢達。答曰,知道。
夜三更,坤方有氣如火光。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
傳于張善瀓曰,兩儒臣疏批,已踰累日,而尙無上來之期,予甚缺然。不可不從速上來,以副予望事,措辭下諭。
傳于沈梓曰,知中樞許積,疏批纔下,而不可無別樣懃懇之意,趁卽上來,以副予望事,遣承旨措辭敦諭。
張善瀓啓曰,右贊成宋時烈,贊善宋浚吉處,史官傳諭事,命下矣。隨駕注書,只二員,勢難推移,依例承文正字李宇林,數字缺使之傳諭,何如?傳曰,允。
傳于李程曰,史官二員待命。
張善瀓,以禮曹言啓曰,各陵抽栍摘奸,値此擧動,畿甸驛路廚傳之弊,亦不可不慮,今朔姑不擧行之意,敢啓。傳曰,知道。
慈殿,沐浴停止。
大殿,沐頭部八百瓢。巳正二刻。
大殿,沐浴後,政院·玉堂·藥房·二品以上問安。答曰,知道。
持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收前正言安塾大靜縣監特除之命。同前答曰,不允。
大殿,沐頭部八百瓢。酉時。
大殿,沐浴後,藥房·政院·玉堂·二品以上問安。答曰,知道。
張善瀓,以吏曹言啓曰,臺諫有闕,政事,何以爲之?敢稟。傳曰,知道。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
行大司諫姜栢年疏曰,伏以,臣之父母,缺在於溫陽郡十里許地,繫官于朝,未得省掃,久矣。今者幸忝陪從,來此至近之地,而已經累日,不敢私出,瞻望松楸,私情難抑。不得不冒死仰籲,伏願聖慈,俯察微忱,特賜恩暇,俾伸人子區區之懷,無任幸甚。臣不勝屛營祈懇之至,謹昧死以聞。踏啓字。以上燼餘
上在溫陽行宮。
大王大妃殿,藥房·政院·玉堂問安。答曰,知道。中殿問安。答曰,無事。世子宮問安。答曰,知道。燼餘
上在溫陽行宮。
慈殿·大殿,藥房·政院·玉堂·二品以上·六曹問安。答曰,知道。
去夜,闕內,內摘奸。
大司諫姜栢年,掃墳事本郡地出去。
謝恩,副護軍崔克誠·李時養,同知申瀏。
大殿,沐頭部一千瓢。沐浴後,藥房·政院·玉堂·二品以上·六曹問安。答曰,知道。
院前啓,請還收前正言安塾特除大靜縣監之命。答曰,不允。
府前啓,請還收前正言安塾特除大靜縣監之命。同前新啓,新除授掌令蘇斗山,時在全羅道益山地,請斯速乘馹上來事,下諭。答曰,不允。下諭事,依啓。燼餘
有政。以朴世堅爲輔德,李郁爲典籍,崔浣爲高山察訪,楊廷藎爲魚川察訪,蘇斗山爲掌令,宋浚吉爲右參贊,尹深爲副修撰。
上在溫陽行宮。
藥房問安。大王大妃殿答曰,知道。中殿答曰,無事。世子宮答曰,知道。
夜五更,月暈兩珥。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
下直,柔遠僉使趙惟倜。
慈殿·大殿,藥房·政院·玉堂·二品以上問安。答曰,知道。
傳于沈梓曰,右議政引見。兵曹判書亦爲入侍。
沈梓,以義禁府言啓曰,以慶尙監司狀啓,因刑曹粘目,前釜山僉使李延禎,移本府處置事,允下矣。李延禎,方在釜山鎭任所,依例發遣本府書吏,拿來,何如?傳曰,允。
以咸鏡監司狀啓,安邊呈,以私奴㖋同燒死事,傳曰,本道恤典擧行。
慈殿,沐浴姑爲停止。
大殿,頭沐一千瓢,體浴一千籌爲限。
大殿,沐浴後,藥房·政院·玉堂·二品以上問安。答曰,知道。
沈梓啓曰,被竄諸臣,減等量移事,傳敎矣。臺諫方以竄逐還收論啓,量移〈承〉傳,不得捧之之意,敢啓。傳曰,知道。
行大司憲朴長遠,持平李世長啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖,極邊竄逐。請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,請還收前執義李䎘,前掌令朴增輝·申命圭,前持平兪櫶·李夏,前獻納金澄遠竄,前正言趙聖輔安置之命。請還收前司諫李垕遠竄之命。請陳疏人黃壖極邊竄逐。請還收前正言安塾大靜縣監特除之命。同前答曰,不允。
沈梓啓曰,凡撥便來傳,曾以四時爲限矣。今日留都大臣狀啓,卯時成貼上送,而戌時始到,撥軍稽傳,極爲可駭。令該司査出科罪,以懲後日之意,敢啓。傳曰,知道。
又啓曰,訓鍊都監將官來言,閉門吹,初昏懸燈之意,敢啓。傳曰,知道。
又啓曰,兵曹郞官來言,闕內入直軍士,夜巡檢之意,敢啓。傳曰,知道。
右尹李尙眞疏曰,伏以,頃臣陳病,適際幸行,厥罪尤大,在法難貸,反承溫批,至令上來。臣於此心益惶蹙,身益狼狽,不知所以容措也。以臣宿證言之,痿雖無可以奔走,眩雖無可以二字缺猶或可以忍死舁致,伏於路傍,仰瞻鑾駕,則庶得少伸數字缺而新患臀髀之瘡,久愈肆毒,牀席之間,轉側猶艱,數日之程,缺計運動,此所以初欲進而不得進也。今且瘡勢倍前,添有寒疾,缺痛號呼,而不堪耐,食飮頓廢,眞元日耗,溘死之憂,迫在朝夕,雖欲扶起,終無奈何。此去駐驆之所,恰爲數百里,在臣分義,缺敢退坐,區區微忱,尤急於起居,無職不命,尙宜先趨,況有職乎,況有命乎?臣雖無知識,猶不至全昧此義,則賤疾垂死數行缺答曰,省疏具悉。卿其勿辭,從速上來。
行副護軍兼右副賓客尹文擧疏曰,伏以臣恒疾不死,縷息僅延,鑾輿出巡,三度于玆,而臣一未得趨走道路,祗侯於行殿之外,以伸區區之誠禮,臣之負辜數字缺萬有餘殞矣。況玆天時愆候,霜露凄冷,數百里程□跋數字缺豈能無觸冒之虞也?凡在臣庶,莫不有深憂過慮,引領傾缺以聽兩宮起居之安否,則矧臣猥在大夫之列,而終莫能自缺盡禮之疏節,其罪比他爲尤重,將何以自免於邦刑,而數字缺恩貸也?且臣春前,猥被副賓客之命,以臣庸瑣廢疾,豈缺有此,臣不勝驚愕。卽上哀籲之章,以冀鐫改之恩,而批數字缺多不得以時承受,意謂冊禮備員之日,已得遞代,而到後始知有不許之敎。然臣昏憒迷錯,二字缺于今莫知,申乞終辭之道,臣之耗敝乖亂,已不足道,而分義所在,豈容怠忽如此也?伏乞天地父母,諒臣鬼事,已非人理之常,察臣罪名,終無可貰之缺亟罷臣軍職及兼帶副賓客之命,以爲逋慢之戒,以全終始之恩,千萬幸甚。臣驚悸亡魂,益復二字缺席藁路次,恭俟罪罰,憑付縣道,敢達危衷,臣之悖妄,亦已極矣。臣無任血泣訴懇之至,謹昧死以聞。答曰,省疏具悉。卿其勿辭上來。
上御溫泉行宮,右議政引見。入侍,右議政鄭致和,兵曹判書金佐明,右副承旨沈梓,假注書朴紳,記事官任相元·申晸,承召追入,判府事洪命夏。致和曰,連日臨沐,以醫官所傳之言,聞有神效,不勝欣幸,而第久未入診,玉侯果爲安寧乎?上曰,比缺稍愈矣。近日似有旱徵,乍雨旋霽,益妨農家,甚可缺也。致和曰,上年則引見監司,詢問民瘼,今亦爲之,何如?上曰,前來皆有引見,而回鑾時爲之也。上曰,上年老人等加資時,七十九歲者,未及蒙恩,而今年則當滿八十,竝依上年例加資,可也。上曰,今年則沿路不缺老人,而上年擧動時,有負戴老人,而觀光者,故上年則老人等處,食物題給矣。今番亦爲題給,可也。上曰,今年亦有流離丐乞之人耶?致和曰,乞人,今亦有之,而溫泉五六字缺尤多,佐明,以常平廳米穀,方爲發給以賑云矣。上曰,乞人等處食物,亦爲題給,可也。致和曰,陪從軍兵犒饋事,必須豫知回鑾日期,七八字缺以開月旬前犒饋事,知委,何如?上曰,依爲之。致和曰,回鑾時軍兵犒饋事,例於江頭爲之,而每因日勢之忙迫,未及從容善饋,所備酒食,太半空棄。今番則還都後,別爲定日,一齊犒饋,何如?軍兵等所願,皆如是云矣。上曰,依爲之。致和曰,洪判府事,隨駕追到缺未肅謝矣。上曰,予欲引見,而恐妨調病,不之果矣。致和曰,聞其所患,庶盡差歇,自上命召,則可以入來,而所寓之處,亦且不遠矣。上曰,除肅拜入來事,史官出言。佐明曰,軍兵等,近因夜氣寒冷,各陣得病者,雖不如上年之多,缺至三十餘名矣。致和曰,人數甚多,禁軍中聞其父母之病而還者,亦或有之。上曰,上年則至有死亡者,實爲矜惻。今番得病者,題給藥物,多般救療耶?佐明曰,每加申飭,着實救護矣。致和曰,近聞自上沐浴之後,開窓納凉,不瑕有妨於將攝乎?外間凡人,沐浴調病,輒皆閉戶愼重矣。上曰,浴後閉窓,鬱熱難堪,必須開戶,方可安穩矣。致和曰,此必熱侯上升之致耳。佐明曰,各陣軍兵,閑遊無事,故如中日例試才賞格,而馬兵則本習騎射,不善步射,渠輩咸願以騎射試藝,待其步射之畢後,以騎射試才爲計,缺禁軍亦爲騎射乎?上曰,依爲之。致和曰,慈殿隨駕醫女一人,得病甚重,不能運動,回鑾時隨駕,無以備缺在京無故醫女一人,急急下來事,分付,何如?上曰,依爲之。上曰,中日試才,何處爲之,而且有騎蒭可試處耶?佐明曰,缺前設科場處爲之,而原野平曠,足馳騎蒭矣。上曰,今缺設場,其無擧人來待之事耶?致和曰,凡干支供人外,絶無來者,故不爲紛沓矣。或逢守令,以差員來者而問之,則數字缺今番省弊,別無貽害云爾。上曰,馬草馬槽,無不足之患耶?佐明曰,皆有餘裕,馬槽則各處頒給後所餘,七十餘缺矣。四五字缺人多有病傷者,水土不佳而然耶?數行缺上曰,幾處送伏兵,此處不爲木鐸耶?佐明曰,伏兵,則各陣送之,木鐸,則結陣處爲之矣。致和曰,前以無宮城,故巡鐸,而築墻後數字缺上曰,砲手分番,可能休暇耶?佐明曰,八百砲手,每以一百數字缺退休七日,立番一日矣。上曰,馬隊禁軍馬,孰爲勝耶?缺曰,前則禁軍馬,頗好,而今爲一般。佐明曰,今亦稍勝爾。□□曰,禁軍自備馬,減其取才,誰不欲自備,而國無良馬,數字缺得云。濟州,素稱冀北,而馬多盜失,生徵牧子,率數字缺充,故如是。諸島牧場水草茂盛處,許耕而收稅,數字缺財貨,則比舊倍蓰,而馬不如初,盡是駑駘矣。上曰,數字缺牧場事,已爲問之乎?佐明曰,雖已捧承傳,而時無擧行之事矣。上曰,牧場馬,空老可惜,捉來給軍,何如?佐明曰,數字缺主兵各異所掌,今年捉來馬缺數不贍,而其中最良缺匹,已爲給軍矣。駕轎馬,非不揀擇調習,而不好數字缺在於中途,至勤下敎,臣待罪太僕,不勝惶恐矣。上曰,調習猶勝不習。今番司僕馬,皆能無事得達?
命夏進曰,臣罪戾深重,賤疾沈痼,終難抗顔於朝缺而只是感激天恩,追到行宮,而未卽肅謝,祗切惶恐。上曰,卿之所患,今已盡差乎?命夏曰,給馬之命,亦是格外,專荷生成之澤,得保無事也。上曰,卿則今番初來耶?命夏曰,前此每欲隨駕而不得,今始下來,第有區區所懷,不得不仰達。臣與鄭太和,似無異同,而加律之名,獨及於鄭相,臣常愧恧。言官竄逐,實是過擧。當初所爭者,尊君父明義理,而摧折太甚,行譴相望,非但有損聖德,且妨言路,臣等亦豈自安於心?少假寬恩,若許渙釋,臣與鄭太和,庶可寬心矣。上曰,鄭判府事疏中,略及此言,李領府,亦爲此言,而於予心有不然者,不爲勉從矣。致和曰,三四字缺待罪中,臣不敢可否,而臣亦以不似,忝四五字缺洪命夏之言,可聽,命夏曰,先正臣數字缺以儒賢著稱,不但大臣而已也。其時臺官,同事以數字缺宣廟震數字缺言官,物情雖快,而然且以罪言,爲不可,且仁祖朝,亦有論相被謫者,伊時相臣,固爭宥還。今於咫尺之地,安敢不以實告乎?臺臣所論,雖是過激,竄逐之擧,亦非聖世之事,至今朝野拂鬱,足示公議之嚴,臺數字缺臣等,不能行相事論之,則固當甘心無辭,而以臣等缺罰,歸之君上,因此爲言,而便被逐斥,臣等之罪,又數字缺鄭相情境,與臣一般,臲卼猶甚,不敢肅謝,以罪人自處者,良以此也。且念七臣,皆有臨年之偏母,亦甚矜悶,請加三思,竝命放還,不勝幸甚。致和曰,命夏前後陳達之言,誠爲至當。若不允許,則何以慰安大臣之心乎?上曰,初以全釋爲難,卿等之言至此,被竄諸臣,減等量移,可也。命夏曰,兩儒臣,亦以蹤跡之難安,不爲來詣,數字缺他上年承召之人,竝爲下諭,何如?上曰,兩儒臣處,旣遣史官,傳諭上來之意矣。李維泰·尹宣擧處,從速上來之意,亦自政院,別爲下諭,可也。上曰,柴木則取於何處乎?佐明曰,二十五里許廣德山寺僧處,給三日糧,使之刈置,令軍士等輸運矣。致和曰,御營軍,已備器械,取柴不難矣。上曰,都監軍士,則無器械耶?佐明曰,斧鎌等,亦持來,而軍士散出取柴之際,亦有侵擾於民間,不爲之爾。上曰,軍兵團束,法令嚴明,則似無作弊之事矣。上曰,近有雨徵,露處軍士,豫給雨具,可也。佐明曰,十人每給空石五立,而本道監司所備空石八千立,已用二千立,所餘六千立,雨具則必無不足之患矣。仍爲罷出。以上燼餘
上在溫陽行宮。
藥房問安。大王大妃殿答曰,知道。中殿答曰,無事。世子宮答曰,知道。
政院·玉堂問安。大王大妃殿答曰,知道。中殿答曰,無事。世子宮答曰,知道。
卯時,日有兩珥。酉時,日暈。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
張善瀓,以吏曹言啓曰,臺諫有闕,政事,何以爲之?取稟。傳曰,明日爲之。
沈梓,以兵曹言啓曰,去夜本曹郞廳,闕內巡數字缺守門將鄭東美·鄭台周,旗牌官成禮端等,吸煙見捉,竝自本曹結棍之意,敢啓。傳曰,知道。
張善瀓,以侍講院言啓曰,新除授輔德朴世堅,時在京畿積城地,書筵入番事緊,請斯速乘馹上來事,下諭。傳曰,允。
慈殿,沐浴姑爲停止。
大殿,沐頭部一千瓢,坐湯體浴一千五百籌,唱限。
沐浴後,藥房·政院·玉堂·二品以上問安。答曰,知道。
行大司憲朴長遠,持平李世長啓曰,當初李䎘等之被罪竄逐,實是聖朝失當之擧,故臣等,力請還收,亟蒙準許者,已閱月矣。今因大臣之面陳,乃有減等量移之命,而臣等之意,猶竊以爲䎘等所論,只在於尊君父明義理,而發於憤慨,非有他意,則在殿下優容之道,固當爲世道深慮,不宜摧沮,有何可罪之事?夫以其人之罪之有無,而罰亦隨之,乃朝家用罰之體,今此䎘等之被竄,中外輿情,皆以爲無罪,則豈有斟酌輕重,而有所減等之事乎?聖德之益損,言路之開閉,實係於殿下一轉移之間,此臣等之所以仍請還收,一向堅執而不敢止者也。請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。李垕之當初引避,蓋出於只信所聞,直陳所懷而已,則可謂無負其職責,而投竄之典,遽施於意外,此公議所以愈久而愈激者也。今有大臣之面陳,乃有減等量移之命,天意之少回,於此可見,而第念垕之無罪,想已聖明之所臨燭,則竄逐邊邑,實是聖朝失當之擧,豈可到今量移,有若有罪而斟酌輕重者然哉?此輿情之猶有所鬱抑,而臣等之必欲準請者也。請前司諫李垕,亟命放還,請陳疏人黃壖,極邊竄逐。同前請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,李䎘等竄逐還收之請,臣等苦口力爭,已至累月,而猶未格天,言不見信,昨因大臣陳達,始下量移之命,天意之少回,於此可見,公議之得伸,亦可庶幾,而第念所謂量移云者,因其有罪,而從重之輕之典也。䎘等所爭,實在於明義正名,本無可罪之事,而一時竄逐,已爲過擧,則日月之更,群下所望,曠蕩之擧,不宜少遲,而惟此量移,亦不過差輕其律而已,罪名猶在,輿情未盡釋然,此臣等之所當終始爭執,不得請則不敢止者也。請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。李垕,當諸臣竄逐之後,人皆畏縮之際,因其所聞,慷慨引避,其論事不諱,與李䎘等無異,而究其本情,尤無可罪之理矣。今雖減等量移,而猶在罪籍,未蒙全釋之典,則非但輿情之有所悶鬱,抑亦有欠於曠蕩之聖度,請前司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。同前答曰,不允。
沈梓啓曰,訓鍊都監將官來言,閉門吹,初昏起火懸燈之意,敢啓。傳曰,知道。以上燼餘
上在溫陽行宮。
大王大妃殿,藥房問安。答曰,知道。中殿問安。答曰,無事。世子宮問安。答曰,知道。
大王大妃殿,政院·玉堂問安。答曰,知道。中殿問安。答曰,無事。世子宮問安。答曰,知道。
大王大妃殿,堂上以上問安。答曰,知道。中殿問安。答曰,無事。世子宮問安。答曰,知道。
自昧爽至卯時,有霧氣。酉時,日暈右珥。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
有政。吏批,判書金壽恒留都,參判趙復陽進,參議尹鏶留都,都承旨張善瀓進。吏批啓曰,判書金壽恒,參議尹鏶,皆留都,小臣獨政未安,何以爲之?敢稟。傳曰,仍爲之。
張善瀓啓曰,今日開政事,命下矣。臣善瀓,以該房,當往吏批政廳,左承旨閔點病臥直廬,不能運動,同副承旨李程,出使,右副承旨沈梓,以該房,進往兵批,則他無守廳之員,何以爲之?敢稟。傳曰,吏·兵批兼進。以上燼餘
以崔浣爲持平,金得臣爲直講,尹元擧爲司䆃正。
上在溫陽行宮。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
金宇亨達曰,兵曹郞廳來言,闕內各處夜巡檢云,敢達。答曰,知道。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
慈殿,沐頭部九百瓢。沐浴後,藥房·政院·玉堂·二品以上問安。答曰,知道。
大殿,頭沐一千瓢,體浴□。沐浴後,藥房·政院·玉堂·二品以上問安。答曰,知道。
行大司憲朴長遠,持平李世長啓曰,當初李䎘等之竄逐,實是聖朝失當之擧,故臣等之論請還收,閱月于玆矣。今因大臣之面陳,乃有減等量移之命,而臣等之意,猶竊以爲䎘等所爭,發於憤慨,只爲尊君正名,則揆諸事理,有何可罪之事,而殿下曾不爲世道深慮,遽爾竄逐於南北絶遠之地。中外所望,惟在於亟許還收,以示日月之更,而今乃靳惜曠蕩之典,姑施差輕之律,此何足以伸公議而解衆惑乎?況國家用罰之道,以其罪之輕重,而罰亦隨之,則豈可以無罪,爲有罪,而有所斟酌輕重於其間哉?以此言之,則量減之擧,所以猶鬱於輿情,而臣等之所論,實爲聖德之有損,言路之有妨,苦口力爭,烏可已乎?請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。李垕之當初引避,蓋出於直陳所聞,則可謂無負職責,而殿下疑之太深,罪之太遽,臣等之固請還收,不過一循公議而已。今此量移之擧,亦可見天意之少回,而第念垕,非唯無罪,其敢言於諸臣罪斥之後者,有足可尙,則投竄絶塞,已是聖朝之過擧,豈可到今量移,有若有罪而斟酌輕重者然哉?此輿情之所以鬱抑愈深,而臣等之所以必欲準請者也。請前司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。答曰,不允。
行大司諫姜栢年,正言尹搢啓曰,臣等,將李䎘等事,論列累月,誠不格天,尙未蒙一兪,而昨因大臣陳達,始下量移之命,天意之少回,於此可見,公議之得伸,亦可庶幾,而第念所謂量移云者,因其有罪從重之輕之典也,而䎘等被譴,本非其罪,則有何斟酌減等之事乎?殿下曩日之擧,實未免爲過中,則惟當速恢轉移之度,快施曠蕩之典,可也。何必姑從差輕之律,有若更待他日者然乎?輿情之悶鬱,未盡釋然,臣等之爭執,亦不但已,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。李垕,當諸臣竄逐之後,人皆畏縮之際,因其所聞,慷慨引避,其論事不諱,與李䎘等無異,而究其本情,尤無可罪之理矣。今雖減等量移,而猶在罪籍,未蒙全釋之典,則非但輿情之有所悶鬱,抑亦有欠於曠蕩之聖度,請大司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。同前答曰,不允。
行判中樞府事洪命夏箚曰,病勢添劇,不得進參於起居之班,惶恐待罪事。入啓。答曰,省箚具悉卿懇。箚辭允合事宜,當令攸司,依箚辭施行焉。
張善瀓,以禮曹言啓曰,以判中樞府事洪命夏箚子,箚辭允合事宜,當令攸司,依箚辭施行事,批下矣。其中致祭鄕校一款,則本曹當爲擧行,令日官推擇祭祀吉日,且令該曹,獻官以下諸執事,前期差出,而祭用犧牲等物,則令本道措備待候之意,分付。祭文,則亦令藝文館擧行,何如?傳曰,允。
沈梓,以兵曹言啓曰,同知中樞府事申瀏,以副摠管隨駕下來,昨日政,移拜水使,故差出其代矣。今者全羅左水使李益亨,推考公事,只贖改判下。申瀏,似當仍授前任,敢稟。傳曰,仍授前任,可也。
沈梓啓曰,前釜山僉使李延禎,拿來事,命下矣。依例新僉使交代後,拿來,何如?傳曰,允。
張善瀓,以吏曹言啓曰,以判中樞府事洪命夏箚子,近邑中可用人才,訪問調用事,命下矣。臣曹亦爲是慮,凡相當之窠,皆以本道人注擬,而窠闕絶少,不能遍及,至於初授之職,則雖有窠闕,判書不參之政,不得差出,乃是本道規例也。他無調用之路,參下之窠,今姑破格差出之意,敢啓。傳曰,依爲之。以上燼餘
上在溫陽行宮。
大王大妃殿·中殿·世子宮,藥房問安。答曰,知道。
大王大妃殿·中殿·世子宮,政院·玉堂問安。答曰,知道。
尹飛卿達曰,都摠府郞廳來言,闕內各處夜巡檢云,敢達。答曰,知道。
卯時,日暈右珥。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·二品以上·藥房問安。答曰,知道。
下直,漆浦萬戶金大有。
沈梓,以義禁府言啓曰,以咸鏡監司狀啓,因刑曹粘目,前鏡城判官柳俔,移本府處置事,允下矣。柳俔,方在鏡城府任所,依例發遣本府羅將,拿來,何如?傳曰,允。
答堤川幼學李憲先疏曰,覽爾疏辭,憂愛之誠,予用嘉之。疏中事,當令廟堂議處焉。
行大司憲朴長遠,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。請前司諫李垕,亟命放還,請陳疏人黃壖,極邊竄逐。請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。請前司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。同前答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
公山居幼學尹衡一等十九人疏曰,伏以,人之各孝其親,宜若私焉,而所以謂之仁者,數字缺以爲無他,達之天下也。是故,仁爲五性之首,而孝爲百行之源,施于有政,則善其俗,推之事君,則忠於國。若是乎仁孝之有缺於人道之大,而自古國家,莫不有褒勸之典焉。臣等,竊惟數字缺念,臣鄕里中,有故造紙署別提池鳳輝者,本以京城人,來居于妻之田舍。性至孝,奉二親於亂離顚沛之中,所以數字缺滋味者,無愧於王延,其在平日,一遵禮法,鷄鳴盥櫛,而數字缺寢安否數字缺言語應對,必和色柔聲,出入起居,七八字缺惟親意是順,善言入於耳,善色悅於目,鶴髮高堂,和氣融融,在家淸貧,五姊妹資裝缺以取辨於妻財,其妻姓徐氏,甚有婦德,敬愼無違,舅姑之間,未嘗少有不豫之色,躬執爨薪,親調烹飪,敎成一家,禮義旣備,舅姑曰,是善事我,無異辭。故進士趙夢翼等,率其鄕黨,擧其夫妻孝行,具狀於其時道臣,已聞于上矣。其後數字缺母嬰重疾,全廢食飮,只思嘗生眞茸湯,而時當四月,非時之物,何處可得?夫妻相對號泣而已。一日,徐,適往後圃,眞茸生於菜田,取烹以進,其病得蘇。蓋自其年四月,連用其湯,七月疾愈,而茸亦不生,人皆以爲孝感所致。雖孟宗之泣竹笋生,王祥之叨氷魚躍,無愈於此矣。至於居喪,則泣血三年,哀缺如一日,饘粥或廢,柴毁骨立,徐,內主祀事,雖家計板數字缺劬躬撥貧,多方措辦,朝夕之饋,朔望之奠,旣潔且豐,數字缺誠,三年之內祭祀之外,他餘家事,專不句管,人亦數字缺人,天畀之順德,而實由於其夫之孝誠,有以化之云,數字缺老少貴賤,莫不咨嗟歎服,前後聞者,非止數字缺遠方,初無扳緣之勢,尙闕旌表之擧,則斯豈非臣數字缺罪乎?玆者伏遇聖上,累行溫泉,省費蠲役,問老恤數字缺取才,擧賢禮士,至於課忠勸孝之典,靡所不擧,環一方數字缺餘里,凡一草一木,咸被聖澤,故臣等以爲,池鳳輝及其妻之事,失今不圖,後不可爲,若復遷就,終使泯泯而無傳,則豈非聖代之欠事乎?當此聖侯調攝之中,不避煩瀆,敢以陳於冕旒之下,伏乞聖慈,俯察臣言不誣,特命攸司,竝表池鳳輝夫妻,以㫌其閭,使後人有所觀感,則其於聖上興孝之化,庶幾有補,不勝幸甚。臣等,無任祈懇屛營之至,謹昧死以聞。傳曰,下該曹。啓下禮曹回啓,故別將池鳳輝夫妻孝行,果如疏內辭緣,則宜示褒榮之擧,以爲缺勸之地是白乎旀,但是重㫌閭之典,以此陳疏,不可率爾擧行,令本道更爲明査實狀,啓聞後稟處,何如?傳曰,依允。以上燼餘
義禁府啓曰,本府罪人刑推啓目,前後粘連,帖數漸多,付撥往來之際,有所不便,前啓下啓目,則姑爲浮取,以草啓目,付送於撥便,以爲趁日開坐,刑推之地,何如?傳曰,允。以上禁府謄錄
上在溫陽行宮。
大王大妃殿·中殿·世子宮,藥房問安。答曰,知道。
尹飛卿達曰,內書齎奉別軍職等事,闕門外請出徽旨。
自昧爽至卯時,有霧氣。巳時,太白見於未地。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
下直,高山察訪崔浣,魚川察訪楊廷藎。
沈梓啓曰,兵曹判書金佐明,禁軍馬兵騎騶試射事進去云矣。敢啓。傳曰,知道。
以今月二十六日禦營廳試才別單,傳于沈梓曰,柳葉箭五中人,哨軍李蕣,邊將除授。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
張善瀓,以禮曹言啓曰,溫陽鄕校別祭祝文,今方撰出,而或以爲依太學酌獻禮例,五聖祝文,宜各撰出云,或以爲依五禮儀所載,州縣釋奠時,無配位祝文例,只撰大聖祝文,宜當云,而今者大駕,親臨本郡,別遣官行祭,則似不可一遵州縣釋奠例爲之,而莫重祭享祭文,臣等,亦不敢容易定式,議大臣定奪,何如?傳曰,允。
又以禮曹言啓曰,以本曹草記鄕校祝文議大臣事,允下矣。本曹郞廳,只一員隨駕下來,以權井吉,致祭事,方往在水原地,令該曹假郞廳差出,收議於大臣,何如?傳曰,允。
大殿,湯浴頭部一千瓢,湯坐體浴,一千五百籌。沐浴後,藥房·政院·玉堂·二品以上問安。答曰,知道。
行大司憲朴長遠,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。請前司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。同前答曰,勿煩。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔,亟命放還。請前司諫李垕,亟命放還,請陳疏人黃壖,極邊竄逐,請還收前正言安塾大靜縣監特除之命。同上答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。以上燼餘
上在溫陽行宮。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
大王大妃殿,政院·玉堂問安。答曰,知道。中殿問安。答曰,知道。世子宮問安。答曰,知道。
巳時,太白見於未地。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
藥房口傳啓曰,累日不爲入診,今日欲爲入診之意,敢稟。答曰,依爲之。
傳于張善瀓曰,判府事洪命夏,戶曹判書金壽興,命招。
張善瀓啓曰,判府事·戶曹判書竝來詣矣。傳曰,引見。兵曹判書金佐明,亦爲入侍。
又以禮曹言啓曰,曹啓辭,溫陽鄕校別祭祝文,今方撰出,而或以爲依太學酌獻禮例,五聖祝文,宜各撰出云,或以爲依五禮儀所載,州縣釋奠時,無配位祝文例,只撰大聖祝文,宜當云,而今者大駕親臨本郡,別遣官行祭,則似不可一遵州縣釋奠例爲之,而莫重祭享祝文,臣曹,亦不敢容易定式,議大臣定奪,何如?傳曰,允事,傳敎矣。議于大臣,則行判中樞府事洪命夏,右議政鄭致和以爲,車駕,駐臨湯沐之邑,遣重臣祭聖廟,實是盛擧,祭式祝文,一依太學酌獻禮例擧行,似當,伏惟上裁。大臣之意,如此,上裁,何如?傳曰,依議施行。
慈殿,沐頭部數字缺瓢。沐浴後,藥房·政院·玉堂·二品以上問安。答曰,知道。
大殿,頭沐缺瓢,體浴一千五百籌。沐浴後,藥房·政院·玉堂·二品以上問安。答曰,知道。
持平李世長啓曰,臣卽伏聞筵中,以前正言安塾補外還收之請,致勤嚴敎,臣竊不勝慨然之至。凡臺閣所論,可爭則爭,可止則止,自是論事之體。況竄逐與補外,罰名雖殊,其所以罪臺官,一也,則累月爭執,烏可已乎?殿下於近日之事,旣不爲平心處之,以答輿情,至欲使臺臣,又不得力請而後已,此豈國家置臺閣之本意哉?臣等所爭,非爲塾也,只欲納吾君於無過,而誠未格天,言不見信,反承未安之敎,此則臣之罪也。何敢一刻仍冒?請命遞斥臣職。答曰,勿辭。
傳于張善瀓曰,全羅監司處分付,大靜縣監安塾到任日子,使之馳啓。
掌令蘇斗山啓曰,臣卽伏聞長官,以前正言安塾補外還收事,榻前連啓,致勤聖敎,引避退待。聖敎中所謂補外與竄逐,有異云者,臣實未曉聖意之所在也。當初殿下之特命補外者,乃所以罪之也。職名雖存,其爲譴罰,則明矣。諫臣之以言獲罪,誠非所望於聖明者,閱月論執,在所不已,而未安之敎,出於意外,臣竊爲聖明惜之。臣於今日肅謝之後,仍與同僚,同議聠名,亦何敢晏然而已乎?請命遞斥臣職。答曰,勿辭。
行大司諫姜栢年,正言尹搢啓曰,臣等卽伏聞大司憲朴長遠,以安塾補外還收事,連啓於榻前,致勤嚴敎,引避退待,臣等不勝瞿然之至。安塾,以言官論事,職耳,而遽除絶島遠邑。竄謫與補外,雖有罪名之差別,至於以言被譴,則與諸逐臣,無以異矣。此臣等之所以一樣爭執而不知止者也。凡臺閣論事之體,惟當以得請爲期,不必以持久爲嫌,而未安之敎,出於意外,臣等之惑,於是益甚,而竊恐杜言路漸,更加一節也。憲官,旣以此引避,臣等,亦何敢晏然仍冒?請命遞斥臣等之職。答曰,勿辭。
沈梓啓曰,持平李世長,掌令蘇斗山,大司諫姜栢年,正言尹搢,再啓煩瀆,退待物論矣。傳曰,知道。
又啓曰,訓鍊都監將官來言,閉門吹,初昏懸燈之意,敢啓。傳曰,知道。以上燼餘
入診時,戶曹判書金壽興所啓,上年則九十以上老人,有衣資題給之命矣。今番亦依此題給乎?上曰,依爲之。右議政鄭致和所啓,道內老人食物題給事,旣已命下矣。行知中樞府事辛啓榮,前判書趙啓遠,方在道內,此是先朝舊臣,食物,似當別爲題給,以施優異之典矣。上曰,食物,令本道別爲題給,可也。兵曹判書金佐明所啓,伏見江華留守狀啓,則月串新僉使張愛聲,請催促下送矣。張愛聲,旣爲隨駕來此,在外陪衛之列,還宮後,卽令赴任,何如?上曰,依爲之。忠淸監司李敏迪所啓,老人之不入於癸卯帳籍者,兩年行幸時,皆未蒙加資之恩,而今旣追入於丙午帳籍,此類則何以爲之乎?判中樞府事洪命夏曰,自上特示優老之典,似當一依施行矣。上曰,丙午帳入籍者,竝爲抄啓。右議政鄭致和所啓,醫官尹後益,以諫院啓辭,方在罷職中,故診察之時,亦不得入侍,依例付軍職,冠帶常仕,何如?上曰,依爲之。大司憲朴長遠所啓,請還收前正言安塾特除大靜縣監之命事。上曰,不允。補外之事,匪今始有,且與竄逐有異,而近來罕有此擧,故以爲異事,累月爭執,此不過爲渠從容治裝之地。故爲如是持久,事甚猥越矣。又所啓,前正言安塾大靜縣監特除之命,不可不還收之請,實是公議所在,故臣連啓於榻前,此非爲安塾地,可見輿情之鬱抑,而自上特下嚴敎,臣何敢晏然?請命遞斥臣職。上曰,勿辭,退待勿論。
上在溫陽行宮。
大王大妃殿·中殿·世子宮,藥房問安。答曰,知道。以上燼餘
上在溫陽行宮。
慈殿·大殿,藥房·政院·玉堂·二品以上·六曹問安。答曰,知道。
忠淸監司書目,石城呈,以行副護軍尹文擧,病重上去不得事。
咸鏡監司書目,吉州以北及三·甲,今四月初十日,雨雪交下,川水漲溢,山底原頭,積雪尺餘,變異非常事。
慈殿,沐頭部一千瓢。
大殿,沐頭部一千瓢,體浴二千籌。
慈殿·大殿,沐浴後,藥房·政院·玉堂·二品以上·六曹問安。答曰,知道。
禮曹佐郞李夏鎭,卒柳井吉致祭後,入來。以上朝報郞廳李昌儒校。郞廳金光緯書。
上在溫陽行宮。
慈殿·大殿,藥房·政院·玉堂·二品以上·六曹問安。答曰,知道。
去四月二十九日入診時,右議政鄭致和所啓,司饔奉事李萬最,隨駕來此,得病身死,而無以斂襲,誠爲矜惻。令該曹喪需各別題給,何如?上曰,依爲之。
上曰,老人,有負戴其父母而來者,令本道食物別爲題給。
忠淸監司李敏迪所啓,道內徭役蠲減事,曾於狀啓中陳達,而曾前蠲役,多有不均之歎。今番則應減收米,擧大數劃給,則臣當與該廳相議,勿令苦歇,均一減除矣。右議政鄭致和曰,湖西應上納大同元數內,幾石劃給道臣,以爲參酌蠲減之地,宜當矣。上曰,本郡與天安·稷山三邑,則依上年例蠲減,其他應役之邑,則竝令比上年一半減役,可也。
右議政鄭致和所啓,溫泉近處閭閻之人,不能安接受弊者,似當別爲優恤矣。上曰,不能安接者,依去去年例,食物題給,湯直等,亦依上年例,題給米布,可也。
右議政鄭致和所啓,輦陪軍,必須豫爲來待,可以趁參於犒軍時,而亦且息肩矣。上曰,輦陪軍,以開月七八日來待事,分付,可也。
上曰,近來日氣凄冷,頗有旱漸,前頭民事,殊甚可慮。祈雨祭,臨急設行,每有後時之歎矣。予方在此,道內山川,京中祈雨祭,令該曹,趁卽擧行,可也。
政院啓曰,醫官尹後益,付軍職冠帶常仕事,命下矣。政事未易,令該曹口傳付軍職之意,敢啓。傳曰,知道。
玉堂箚子,大槪,大司憲朴長遠,持平李世長,掌令蘇斗山,大司諫姜栢年,正言尹搢,竝命出仕事,入啓。答曰,依啓。
答玉堂箚曰,不允。儒賢招致事,予誠雖薄,不能忘于心矣。何待爾等之言而思之耶?
答行知中樞許積疏曰,省覽卿疏,誠不覺愕然也。噫,予今在此,道路邇近,卿不可固辭,一也。心雖不安,予誠淺薄,懃懇之意,知心之說,終不可不念,二也。先朝恩遇,寡躬疇倚,卿不可恝視,三也。如此而其可不副相見之至意耶?卿雖貶遜至此,而忘世遁逃之士,大有異焉,其能終守固志,棄予如遺乎?卿若不來,貴相知心之說,從此歸虛,卿宜念哉念哉,毋負至望,不體世人肯作情外之事。仍傳曰,遣史官傳諭。
院前啓。請還收前正言安塾大靜縣監特除之命。同前入啓。
府前啓。請還收前正言安塾大靜縣監特除之命。同前入啓。答府·院曰,毋庸瀆擾。
大殿,沐浴後,藥房·政院·玉堂·二品以上·六曹·大司諫問安。答曰,知道。
兵曹口傳政事,副司直尹後益。
政院啓曰,濟州牧使洪宇亮拿來事,命下矣。依近例新牧使交代後,拿來之意,敢啓。傳曰,知道。以上燼餘
上奉慈殿,在溫泉行宮。
大王大妃殿·中殿·世子宮,藥房問安。答曰,知道。以上燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
張善瀓啓曰,京畿監司李慶徽,以延曙察訪金益昌罷黜狀啓中,此時畿內馬官,不可暫曠,其代,令該曹急速差出下送,爲請,而前期開政,不可爲期,分付該曹,卽令口傳差出,何如?傳曰,允。
吏曹,以金逕爲延曙察訪。
以連山幼學金寀上疏。半行缺
慈殿,沐頭部九□瓢後,藥房·政院·玉堂·二品以上問安。答曰,知道。
李程啓曰,溫泉近處閭閻之人,不能安接者,依去去年例,食物題給事,傳敎矣。去乙巳年,則如此之類,自宣惠廳,米太等分題給,而數字缺分付本官,抄出元居人,空其家舍,與各司及各官數字缺區別成冊,以本曹放糧米太,依乙巳年例題給,別單書啓。傳曰,知道。
香室,道內山川祈雨祭,傳香單子,傳于張善瀓曰,莫重祭祀,該曹,所當問于本道監司,祭所遠近,道路詳審,排日設行,而徒循常例,不爲致念,如是不敬,事甚未安。更令該曹,明白知委,鷄龍·熊津等處,則以某日設行,楊津·溟所·竹嶺等處,則以某日設行事,急速分付擧行。
張善瀓,以禮曹言啓,以香室道內山川祈雨祭,傳香單子,傳曰,莫重祭祀,該曹,所當問于本道監司,祭所遠近,道路詳審,排日設行,而徒循常例,不爲致念,如是不敬,事甚未安,更令該曹,明白知委,鷄龍·熊津等處,則某日設行,楊津·溟所·竹嶺等處,則以某日設行事,傳敎矣。今此祈雨祭設行事,初不覺察,只循舊例,致勤聖敎,不勝惶恐待罪。香祝,今日申後發送,而問于本道,度其程道,則公山地熊津,三息程,初四日當爲設行,丹陽地竹嶺山,十二息程,初八日當爲設行,以此分付本道,急速擧行,何如?傳曰,依啓。熊津與鷄龍山,竝行於初五日,可也。
大殿,沐頭部一千瓢。沐浴後,藥房·政院·玉堂·二品以上問安。答曰,知道。
行大司憲朴長遠,掌令蘇斗山,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊竄逐。請還收前正言安塾大靜縣監特除之命。同前答曰,知道。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還,前司諫李垕,亟命放還。請陳疏人黃壖,極邊竄逐,請還收前正言安塾大靜縣監特除之命。同前答曰,不允。
張善瀓啓曰,卽見留院承旨上送,弘文館春三節月課製不製單子,則黃州判官曺閏卿,連三次不作,依例罷職,承旨當爲捧入,而但黃州,素稱病鄕,旣爲厭避之地,則今此曺閏卿之連三次不作,自抵犯科者,未知其間事故之如何,而論以法例,殊甚可駭。姑先從重推考,仍任勿罷,似合事宜。令該曹稟處,何如?傳曰,依啓。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初二日成貼狀啓,宮城內外,宿衛無事爲白乎旀,去夜闕內別巡衛將,則南所入直衛將鄭基豐,外巡將,則行司勇缺聖擧,行護軍金萬基,監軍,則兵曹佐郞朴信圭,宣傳官李漢雄等,以差定,使之受牌分巡爲白乎旀,軍營及各處把守巡邏夜禁事,日新申飭之意,玆以馳啓爲白臥乎事。啓下備邊司。
右承旨尹飛卿,左副承旨金宇亨等,初二日成貼狀啓,闕內無事爲白在果,兵曹,今初二日一二所巡將各更各度行巡無事單子,烽燧侯望無事單子,各一度,觀象監日變單子一度,刑曹宗廟守數字缺單子一度,私奴厚賢之情啓目一度,弘文館今春三朔外任月課製不製單子一度,合六度段,監封上送爲白乎旀,月課製述十七張及內酒房月計單子段,姑爲留院,緣由竝以馳啓爲臥乎事。啓下本院。
訓鍊大將李浣,初二日成貼狀啓,宮城內外各營宿衛及都城九門,城外十處把守巡邏,竝只無事爲臥乎事。啓下備邊司。以上燼餘
上在溫陽行宮。
大王大妃殿,藥房問安。答曰,知道。
中殿問安。答曰,知道。
世子宮問安。答曰,知道。
大王大妃殿,政院·玉堂問安。答曰,知道。
中殿問安。答曰,知道。世子宮問安。答曰,知道。卯時,日暈。申時酉時,日暈。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
下直,全羅左水虞候金友仁。
傳于沈梓曰,史官二員待命,騎馬六匹,卜馬二匹立之。
沈梓啓曰,史官二員待命事,命下矣。史官不足,宣傳官一員代送之意,敢啓。傳曰,知道。
張善瀓啓曰,隨駕史官,只二員,而上番待敎洪萬鍾,以大臣疏批傳諭,出去未還,兼春秋兵曹佐郞任相元,記事啓下入直矣。今已擲奸出使,左右史不備,事甚未安,朝廷藥房問安之時,亦無推移之員,殊涉苟簡。未差兼春秋,令該曹卽刻內,速爲口傳啓下,察任,何如?傳曰,允。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
大殿,沐浴姑爲停止。
行大司憲朴長遠,掌令蘇斗山,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊竄逐。請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊遠竄。請〈還收〉前正言安塾大靜縣監特除之命。同前答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初三日成貼狀啓,宮城內外宿衛無事爲白乎旀,去夜闕內別巡將,則西所入直衛將尹塏,外巡將,則行副司正李,行副司正趙志孟,監軍,則都摠府經歷沈選,宣傳官申汝楈等,以差定,使之受牌分巡爲白乎旀,祈雨祭祝文,昨夕酉時〈?〉是如爲白去乙,祭物,各別齊潔精備事,該寺良中分付爲去乎旀,兵曹牒呈內,輦陪軍一百五十名,初四日發送事是乎等以,初二日始爲,闕內則五十六名,外處則九十四名,依前減省爲白乎旀,其中緊處,則以不緊處軍士除出缺是如爲白乎旀,軍營及各處把守,巡邏夜禁事,日新申飭之意,竝以馳啓爲白臥乎事。啓下備邊司。
訓鍊都監大將李浣,初三日成貼狀啓,宮城內外各營宿衛,及都城九門,城外十處把守巡邏,竝只無事爲臥乎事。啓下備邊司。
右承旨尹飛卿。此下燼缺以上燼餘
上在溫陽行宮。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
尹飛卿達曰,駕後宣傳官·禁軍,齎奉內書,來到闕門外,請出徽旨。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
傳于沈梓曰,史官一員待命,騎馬三匹,卜馬一匹立之。
張善瀓啓曰,史官一員待命事,命下矣。史官不足,他無推移之員,不得己以宣傳官代送之意,敢啓。傳曰,知道。
傳于張善瀓曰,還宮日子,當定於十一日,知委諸司,以爲擧行之地。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
張善瀓,以禮曹言啓曰,還宮日字,當定於十一日事,傳敎矣。溫泉報謝祭,依上年例,大駕離發翼日曉頭,當爲設行,祭物中本道難備之物,則亦依上年例,取用於奉常寺,而令該曹,以在京之人,差出典祀官,使之陪持下來,祭官,亦前期差出,而香祝及凡進排等事,令各該司依前擧行之意,竝爲知委,何如?傳曰,允。
又以禮曹言啓曰,大駕·王大妃殿還宮之日,依上年不計日字早晩,卽爲傳香,遣大臣當行告廟祭於翼日曉頭,告廟祝文,前期撰出啓下之意,分付該司,何如?傳曰,允。
又以禮曹草記,啓曰,大駕·王大妃殿還宮翼日,依上年例,遣大臣告廟事,允下矣。時任大臣,只有右議政隨駕來此,原任中李領府事,鄭判府事,留都,而或老病,或未肅謝,許知府事在外,洪判府事亦爲隨駕,此外無他大臣推移之員,合有變通之道,何以爲之?係是祀典,事體重大,敢此仰稟。傳曰,依前規,正一品中差定。
大殿,沐頭部九百瓢。沐浴後,藥房·政院·玉堂·二品以上問安。答曰,知道。
假注書李宇昇啓曰,臣承命往諭于右贊成宋時烈,左贊成宋浚吉,則宋時烈以爲,臣竊伏山中,日望行宮,犬馬之誠,雖切,而疾病之軀,難强,旣自涕戀,又極惶殞,玆者史官再臨,召旨尤勤,拜恩踧踖,震懼靡定。臣之筋力,萬一有起發之勢,則莾蒼之地,何敢偃蹇堅臥,終阻起居之班乎?此非惟義不敢出,亦情有所不忍也。噫,臣雖至愚,罪則欲寡,與人同也。臣前後負犯,已深且重,中外詆斥,已峻且嚴,豈敢更速違命之誅,復使人指摘哉?實以臣之病狀,如上所陳,復孤聖恩,席藁私室,祗俟誅譴而已。宋浚吉以爲,臣猥以庸陋,過蒙寵渥,近侍再臨,恩諭復降,丁寧十行,可泣神鬼,臣非木石,何以爲心?臣之餘外情勢,到此皆有不敢言者,第臣有無父孫兒,養在膝下,而自前月念後,猝得重疾,臣不免親自看救,劇痛七八日後,始有退熱之狀。諸醫皆以爲,可疑之疾,臣方出避他所,靜俟命物者處分。以此形勢,匪惟臣身危厲,不宜出動,亦何敢直赴行宮,出入於起居之班乎?噫,是亦命也,祗自瞻望泣涕而已云矣。傳曰,知道。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初四日成貼狀啓,宮城內外宿衛無事爲白乎旀,闕門別巡衛將,則北所入直衛將安鎭,外巡將,則行副司果成晩幸,僉知中樞府事金宗泌,監軍,則兵曹佐郞柳㝚,都摠都事曺弘益等,以差定,使之受牌分巡爲白乎旀,兵曹所報內,訓鍊都監哨官李尙稷·金友仁等,今月初四日入直事,已爲受點,而尙稷,則以母病甚重,大將,許遞其任下鄕,友仁,則全羅左水營虞候遷轉爲有置。上年都監把摠入番受點之後,因病身死,故不得已以前落點之員,仍爲入直之意,馳啓矣。今亦依上年例,前落點哨官韓碩良·趙萬古,以仍直事行下亦爲有旀,今此祈雨祭軍,應爲出用者,一百七名,而輦陪軍一百五十名及立番軍中,身病受由本代定者四十名,合一百九十名計除,則上項祭所軍一百七十名,調用無路,不獲已毋論闕內外,各處緊歇,依此。此下缺以上燼餘
上奉慈殿,在溫泉行宮。
大王大妃殿·中殿·世子宮,藥房問安。答曰,知道。
大王大妃殿·中殿·世子宮,政院·玉堂問安。答曰,知道。
大王大妃殿·中殿·世子宮,堂上以上問安。答曰,知道。
卯時,日有兩珥。自巳時至酉時,日暈。
尹飛卿達曰,都摠府郞廳來言,闕內各處夜巡檢云,敢達。答曰,知道。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·六曹·二品以上問安。答曰,知道。
傳于沈梓曰,史官一員待命,騎馬三匹,卜馬一匹立之。
李程啓曰,史官一員待命事,命下矣。史官不備,宣傳官代送之意,敢啓。傳曰,知道。
慈殿,沐浴姑爲停止。
沈梓啓曰,今此回鑾時,路程記磨鍊啓下後,各邑似當有待候擧行之事,令該曹速爲磨鍊以入,何如?傳曰,允。
大殿,沐浴後,藥房·政院·玉堂·二品以上問安。答曰,知道。政院啓曰,訓鍊都監將官來言,閉門吹,初昏懸燈之意,敢啓。傳曰,知道。
又啓曰,兵曹郞廳來言,闕內入直軍士,夜巡檢之意,敢啓。傳曰,知道。此下缺以上燼餘
上奉慈殿,在溫泉行宮。
大王大妃殿·中殿·世子宮,藥房問安。答曰,知道。
申時酉時,日暈。夜一更,流星出大角星下,入巽方天際,狀如鉢,尾長三四尺許,色赤。日暈。二更,月暈。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
沈梓,以兵曹言啓曰,隨駕軍兵犒饋,以今日定期矣。馬兵禁軍,則皆於本陣設饋,而挾輦砲手,則當於上年犒饋處,除標信移陣設饋。臣佐明,當進往看饋,禁軍·馬兵,則各其別將,當日看饋矣。但乙巳年,則挾輦軍兵,無千摠領來之事,而上年。此下四五行燼缺難考
備忘記。史官一員〈?〉,騎馬六匹立之,犒饋所內摘奸。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
大殿,沐頭部一千瓢。沐浴後,藥房·政院·玉堂·二品以上問安。答曰,知道。
行大司憲朴長遠,掌令蘇斗山,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊遠竄。請前正言安塾大靜縣監特除之命還收事。答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初六日成貼狀啓,宮城內外宿衛,無事爲白乎旀,去夜闕內別巡衛將,則南所入直衛將尹,外巡將,則行司勇尹聖擧,行副司果李昌胄,監軍,則兵曹佐郞朴信圭,都摠府都事崔柱華等,差定,使之受牌分巡爲白乎旀,軍營及各處把守巡邏夜禁等事,日新申飭之意,竝以馳啓爲白臥乎事。啓下備邊司。
訓鍊都監大將李浣,初六日成貼狀啓,去夜宮墻內外各營,宮城九門,城外十處把守巡邏,竝只無事爲白臥乎事。啓下備邊司。
右承旨尹飛卿,左副承旨金宇亨等,初六日成貼狀啓,闕內無事爲白在果,兵曹,今五日一二所巡將各更各度行巡無事單子,及烽燧候望無事單子各一度,觀象監日變單子一度,禮曹,工曹參判任義伯卒逝單子一度,謝恩使回還人馬出送緣由狀啓一度,義州府尹謝恩使狀啓上送事狀啓一度,四五字缺狀啓上送事啓一度,合七度段,監封上送爲白乎旀,咸鏡監司,全家罪人許光洛等到配事啓本一度,成春等到配事啓本一度段,姑爲留院,綠由,只以馳啓爲白臥乎事。啓下本院。以上燼餘朝報參錄
上奉慈殿,在溫陽行宮。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
大王大妃殿,政院·玉堂問安。答曰,知道。中殿問安。答曰,知道。世子宮問安。答曰,知道。
卯時,日暈。午時,太白見於未地。
金宇亨達曰,駕後禁軍齎封內書,來到闕門外,請出徽旨。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
張善瀓,以禮曹言啓曰,初次祈雨祭後,似有雨徵,而每於夕後,則凄風連吹,雨意漠然。再次祈雨祭設行事,京中磨鍊以入,而外方,則曾無香祝續續下送之例。令本道待竹嶺山設祭後,更觀前頭,依例擧行之意,分付,何如?傳曰,允。
又以吏曹言啓曰,以政院啓辭,黃州判官曺閏卿,勿罷與否稟處事,命下矣。月課連三次不作,例當罷職,而黃州旣稱病鄕,則循例罷職,誠有後弊,曺閏卿,勿罷仍任,何如?傳曰,允。
又啓曰,本道溫泉近邑及京畿車駕所經直路各邑,八十以上老人加資事,曾已榻前定奪矣。乙·丙兩年,則此等老職之帖,未回鑾前,下批輸送兩道監司,使之分給。今亦依此例,趁速下批分送,而吏曹,以老人加資,曾無稟政之規云。事異常例,臣待罪該房,敢此申稟。傳曰,明日開政,可也。
閔點,以戶曹言啓曰,今此擧動還都時,百官以下軍兵等回糧,依上年例□日糧,磨鍊題給之意,敢啓。傳曰,知道。
傳于沈梓曰,軍兵等回糧,以兩時磨鍊耶?何以爲之也?問啓。
閔點,以戶曹言啓曰,以百官以下回糧題給事草記,傳曰,軍兵等回糧,以兩時磨鍊耶?何以爲之也,問啓事,命下矣。軍兵等回糧,乙巳年及上年,皆以一日二升,磨鍊題給,故今年亦將依此例題給矣。敢啓。傳曰,軍兵料米,不可以兩時磨鍊,以三時放料,可也。
慈殿,沐頭部八百瓢。沐浴後,藥房·政院·玉堂·二品以上問安。答曰,知道。
傳于沈梓曰,南墻外崗壠,俯臨闕內,閑漫登陟之人,所當嚴禁,而近日往來者,尤爲頻數。監司居在近處,不曾檢飭,所爲者何事耶?卽爲問啓。
沈梓啓曰,問于監司則以爲,非不嚴禁,而山下大道,乃內浦出入之要路,故潛形暗登者,臣之所住處,頗左,不能趁時覺察,致勤嚴敎,伏地惶恐云矣。傳曰,所謂崗壠,非指內浦往來之路也,乃無路南崗刈草往來之人也。以此更爲問啓。
沈梓又啓曰,更問于監司李敏迪則以爲,崗壠稍高處,非不缺嚴飭,而潛形暗登,竊發刈草者,未能及時覺察,無非臣不職之罪,至煩再次嚴敎,伏地惶恐待罪云矣,敢啓。傳曰,知道。
傳于沈梓曰,許知府事處,傳批史官之還已久,而未聞上來之奇云,予甚憫鬱,可勝云喩?還宮之期,餘日無多,復勿爲嫌,亟回遐心,毋貽予心徒煩思想之懷,趁予未發之前,作速來此,少慰予望事,更遣承旨措辭傳喩。此下數行燼缺
大殿,沐頭部一千瓢。沐浴後,藥房·政院·玉堂·二品以上問安。答曰,知道。
張善瀓啓曰,卽者全羅監司洪處厚,以全州府尹李延年侵侮之狀,陳疏辭職,李延年之故犯與否,姑捨勿論,監司之於守令,禮貌嚴截,守令苟有所失,則爲監司者,所當據實直請罷黜,靡所不可,而不此之爲,先自引嫌,有若不敢處置者然,大失體貌,事甚罷軟,監司洪處厚請推考。傳曰,允。
李程啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初七日成貼狀啓,臣等,連見內局醫官之馳報,伏聞慈殿玉候,聖上宿患,沐浴以來,益膺天相,回鑾之期,亦已遄定,人人有喜色而相告。臣等,日復瞻望,不勝〈?〉慶之至是白乎旀,宮城內外宿衛無事爲白乎旀,去夜闕內別巡將,則東所入直衛將成晩達,外巡將,則行護軍金萬基,行副司勇閔周冕,監軍,則都摠府都事曺弘益,宣傳官李振晩,以差定,使之受牌分巡爲白乎旀,軍營及各處把守巡邏夜禁等事,日新申飭之意,竝以馳啓爲白臥乎事。啓下備邊司。
右承旨尹飛卿,左副承旨金宇亨等,初七日成貼狀啓,闕內無事爲白在果,兵曹今初六日一二所巡將各更各度行巡無事單子,及烽燧候望無事單子各一度,觀象監日變及星變單子各一度,刑曹姜成國等〈?〉刑啓目各一度,掌隷院洪大海等依法科斷事,咸鏡道各邑官奴婢還本役事啓目。數行缺
訓鍊都監大將李浣,初七日成貼狀啓,去夜宮墻內外各營宿衛,及都城九門,城外十處把守巡邏,竝以無事爲白臥乎事。啓下本院。以上燼餘
上奉慈殿,在溫陽行宮。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
巳時至酉時,日暈。夜一更二更,月暈。
金宇亨,以行在所傳敎內官二人,自下去溫陽時,給馬事,分付兵曹。燼餘
上在溫陽行宮。
李程啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
有政。
李程啓曰,內乘來言,旗軍洗馬之意,敢啓。傳曰,知道。
張善瀓啓曰,今日爲政事,命下矣。臣以該房,當往吏批,兵房承旨沈梓,出使,廳中只有左承旨閔點,同副承旨李程,兵批政廳,何承旨進去乎?敢稟。傳曰,同副承旨進去。
吏批啓曰,判書金壽恒,參議尹鏶,皆留都,小臣獨政未安,何以爲之?敢啓。此下五六字缺
吏批。判書金壽恒留都,參判趙復陽進,參議尹鏶留都,都承旨張善瀓進。
吏批啓曰,濟州牧使洪宇亮,數字缺今當以文官差出,而海外遐遠之地,有異他邑,不可不擇送廉簡有聲績人,而可擬之人,絶少,守令竝擬,何如?傳曰,允。
以朴乃昌爲司饔奉事,以李三德爲典獄奉事,李之馨爲鏡城判官,趙爾重爲中部參奉。朴孝相爲西部參奉,愼仁立爲穆陵參奉,趙昌漢爲敬陵參奉,權誨爲恭陵參奉,羅弼諧爲濬源殿參奉,李溟爲濟州牧使,安永錫爲奉常副正。李暹爲兼春秋,以前察訪任晙,年八十陞堂上事,承傳。
兵批,判書金佐明進,參判李正英進,參議金益炅留都,參議朴烶留都,同副承旨李程進。
以沈瑞肩爲中樞經歷,崔鳴後爲大丘營將,姜得源爲豐德浦召募別將,吳熽爲武兼,尹震望爲蔚山監牧官,以老職,方友益·玄侃·權以平·張泰德·李侃,竝爲副護軍。
兵批啓曰,大丘營將崔鳴後,無加資之命,何以爲之?敢稟。傳曰,依例爲之。
傳于閔點曰,大臣及原任大臣命招。
又傳曰,知事辛啓榮,來到行營。耆老之人,欲爲相見,從容入來之意,分付。
又傳曰,兵曹判書·戶曹判書·禮曹判書,亦爲入侍。
傳于李程曰,內官二人,自京當爲下來。來時給馬事,分付於留院承旨。
張善瀓啓曰,以李領府事,昨日重患外感,人事昏迷云,老病大臣,公廨調理,似難適宜,係是元老大臣所患,敢啓,傳曰,元老大臣,不可仍在公廨調病,使之退家調治,適宜內醫,頻頻往看事,留院承旨,使其處史官,傳諭鄭判府事,病患想已差愈,除肅拜來在備局,凡事檢飭之意,亦令史官傳諭。
慈殿,沐浴停止。
大殿,沐頭部一千一百瓢。沐浴後,藥房·政院·玉堂·二品以上問安。答曰,知道。
答右尹李尙眞疏曰,省疏具悉。卿其勿辭。
張善瀓,以吏曹言啓曰,溫泉報謝祭獻官,當以堂下四品以上差定,而陪從之中,只有通禮二員,不可落留,他無推移之路。依上年例,掌令蘇斗山,破格差定,諸執事令本道四五字缺啓。傳曰,知道。此下三四行缺
答參贊宋浚吉疏曰,省疏具悉卿懇。纔付予意於史官之行矣,旋聞卿意之邈然,予心之缺然,庸有極哉?噫,從玆以往,予誠歸虛,而難禁思想,耿耿之懷,將何爲心?其在於一得面諭之暇而已,復何多誥?俟病少間,亟回遐心,幡然上來,予日望之,卿其須體予誠,毋孤至意。原疏在下
以咸鏡監司狀啓,民之飢死,已至三名事,傳于李程曰,令本道恤典擧行。
答業武吳弘遠疏曰,省疏具悉。嘉爾進言之誠矣。
答幼學李疏曰,省疏具悉。嘉爾進言之誠。所陳之事,當令廟堂議處焉。
行大司憲朴長遠,掌令蘇斗山,持平李世長等啓曰,前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊竄逐。請還收前正言安塾大靜縣監特除之命。同前答曰,不允。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還,請陳疏人黃壖,極邊竄逐。請還收前正言安塾大靜縣監特除之命。同前答曰,不允。
李程啓曰,訓鍊都監將官來言,閉門吹,初昏懸燈之意,敢啓。傳曰,知道。
領中樞府事李景奭,領敦寧府事金佑明等,初八日成貼狀啓,宮城內外宿衛無事爲白乎旀,去夜闕內別巡衛將,則西所入直衛將安應昌,外巡將,則行副司果安鎭,行副司勇趙志孟,監軍則兵曹佐郞柳㝚,都摠府經歷沈選等,以差定,使之受牌分巡爲白乎旀,軍營及各處把守巡邏夜禁等事,日新申飭之意,竝以馳啓爲白臥乎事。啓下備邊司。
訓諫都監大將李浣,初八日成貼狀啓,去夜宮墻內外各營宿衛,及都城九門,城外十處把守巡邏,竝只無事爲白臥乎事。啓下備邊司。
右尹李尙眞疏曰,伏以臣疏再上,臣罪萬死,聖批愈溫,臣心愈懼。臣非狂易,畏犯逋慢,常時尙然,況今日乎?自承傳諭,危厲罔措。量臣道理,實難復瀆,卽欲强起,更加調息,一日二日,以至七日,臀瘡益苦,胸疾彌留,決無以運動,亦不可終默,然後乃敢不避煩猥,冒死仰籲,而氣乏神昏,辭亦未達,尤不勝惶怖悸恐。到此地頭,臣情雖戚,揆以分義,公法難逭,伏乞聖慈,曲垂哀憐,亟遞臣職,仍治臣罪,以幸公私。臣處勢窮蹙,屢瀆宸嚴,無任兢隕戰慄之至,昧死以聞。批答見上
贊善宋浚吉,伏以臣,罪戾愈積,恩眷冞隆,史官纔回,新命又降,臣誠惶感,尤不知置身之地。臣之疾病情勢,備盡於前後疏啓之中,仰惟聖慈,必賜鑑諒其萬一矣。重念臣孤恩負義,老益無狀,以言其行事,則輕疎淺妄,積忤於時人,而謗言盈世,以言其□□則僻迂戇愚,不槪於聖心,而無可底七八字缺藉文,將何道以事君父,更擧何顔七八字缺滉辭官之疏,有云,臣非不願進也,而未有可進之路,臣非不願入也,而未得可入之門。此正說出於今日心情也。噫,行宮在邇,終未起居,是豈臣之所欲哉?惟望聖慈,諒臣苦意,憐臣哀懇,將臣本職及兼帶諸銜,竝許鐫削,令臣得於未死之前,安意靜伏,以還造化內物,實天地父母生成之澤也。臣有無父孫兒,方患疑疾,未免親自看救,承召有日,不敢徑入文字,今始出在他所,陳此情悃,尤不勝惶悚之至,謹昩死以聞。批答在上
司直趙啓遠疏曰,伏以臣,年衰病深,退伏田廬,伏聞車駕臨駐溫泉,曳疾趨詣,未免遲稽,及到行宮之下,聞有令本道米饌賜給之命。優老特異之典,亦及臣身,惶隕感激,不覺涕淚迸滋。自顧此生,無路仰答,彌深結草之誠,祗切華封之祝。仍竊伏念鑾輿回旋,今己定日,臣旣詣行在所,當隨駕,而顧臣衰疾,添以脚患,跨鞍登途,斷無所望。病伏如許,勢將落後,揆以分義,益增殞越,逋慢之罪,固所難逭。臣退鄕曲,虛帶軍職,亦甚不安,伏乞聖明,遞臣職名,以安微分。無任瞻天仰聖,感泣□懇惶恐之至,謹昧死以聞。批答缺
巳時,上御溫陽行宮,大臣·原任大臣引見時,入侍,行判中樞府事洪命夏,右議政鄭致和,禮曹判書洪重普,知中樞府事辛啓榮,兵曹判書金佐明,戶曹判書金壽興,都承旨張善瀓,假注書柳尙運,記事官洪萬鍾·申晸。前判書趙啓遠,追後入侍。鄭致和曰,煩瀆不敢數請入診,只聽醫官等所傳之言。今則沐浴垂畢,舊疾其有顯效耶?上曰,今番沐浴之後,頗似差愈矣。洪命夏曰,累次臨沐,今最見效,慈殿亦收顯效云,而未能詳知,果何如也?上曰,慈殿則元無疾痛處,故不能明知,而不爲無效矣。致和曰,四五字缺減云,此爲顯效耳。命夏曰,目今旱災此酷,播種失時,前頭民事,誠極可慮。祈雨祭,雖已設行,而弭災之道,亦不可少忽,自上似當有別樣體念之事矣。上曰,兩麥,今作何如云耶?致和曰,春牟則□棄,秋牟則稍優矣,今則亦至於枯損此下數行燼缺之獄,且多疑獄云矣。致和曰,李溫·柳濠,累次受刑久囚,則數字缺其他採蔘七人,亦方受刑,柳濠,則以禁喧殺人,異於私殺,而難以輕議,李溫,則頃於啓覆時,欲爲疏決,而旋因臺啓,亦爲因囚矣。上曰,予方在此,本道罪囚,欲先疏決矣。致和曰,本道罪囚中,滯獄冤枉者,亦多云。令監司爲先査出,然後稟處,似當矣。上曰,道內未決之獄,監司與刑官,相議處決,其中可疑難斷者,則就議於大臣,且本道時囚及流配罪人文案,御覽件外,只二件修正,以爲明日登對時疏決之地。命夏曰,道內守令,必有治績表著之人。當此臨幸之時,訪問道臣,各別論賞,以爲激勵聳動之地,如何?上曰,治績表著者,令監司問啓,可也。致和曰,前判書趙啓遠,力疾來詣矣。亦爲命招入侍。命夏曰,密雲不雨,自我西郊。今番大風波之後,朝無寅協之美,豈有感應之竗?自上必須務爲調停。致和曰,卽今江原道嶺東民事,十分切迫矣。上曰,江陵,前有不祥之獄矣。若以其獄事,爲冤枉,則獄事才決於前年,旱災已甚於上年,是未可知也。致和曰,江陵等三邑饑荒,比他邑尤甚,不可不及時賑救。江陵,則以忠州應上納大同米一千石,移給興原倉,以爲賑救之地,而襄陽·杆城等邑,則京倉所儲陳太一千石,田米五百石,以站船運致春川,令本道移轉分賑,似當矣。上曰,依爲之。致和曰,全羅道水陸防軍兒弱減布之代,他無出處,以本道所在賑恤□用餘木四十二同,爲先除出,以爲充給之地,何如?上曰,依爲之。重普曰,原襄道減布之類,嶺東,則全減,嶺西,則半減,樂工價布,亦在應減之中,其代必以某樣木,推移充給矣。致和曰,臣亦待罪樂院,此則不可不充給,以備邊司句管餘丁木,劃給,何如?上曰,依爲之。昨觀老人食物題給成冊,則有九十九歲及百歲之人矣。此人等,則不可無各別優恤之典,令本道加給食物·細絮等物,亦數字缺上曰,辛知事起坐。卿之下來鄕曲,今幾年四五字缺年間下來矣。上曰,居在何地?啓榮曰,八九字缺今己累次,而病不能趨造於問安之列,常切惶恐矣。今年則無疾病。故來詣行宮,猥蒙登對,感泣不知所達矣。上曰,聽其言語,則精力尙健,但未能行步耳。啓榮曰,目視昏曚,咫尺之下,不能詳察天顔,而仰聆玉音之丁寧,雖死無憾矣。上曰,近前來視。啓榮,俯身向前,以袖收淚,上曰,如有欲達之事,盡言,可也。啓榮回問曰,今番竄臣,七人耶?八人耶?致和〈曰〉,八臣矣。又曰,已命量移耶?致和曰,已命量移矣。啓榮曰,竄臣八人,已命量移云,此是感泣事,而言臣竄逐,恐累聖德,欲望全釋,惶恐敢達矣。上曰,所達之言,予非不知,當從容思量而處之。此外無他所懷耶?啓榮曰,在外之時,豈無欲達之事,而咫尺之下,精神昏憒,不能盡達。退有餘懷,當以疏章仰達矣。上曰,欲陳疏章,文字,似不至於遺忘矣。仍命內侍,直爲扶出,勿爲拜禮。趙啓遠入侍。上曰,鬚髮不白,與上年入侍時無異矣。啓遠曰,擧動近臨,適有疾病,不能卽詣問安之列,不勝惶恐矣。上曰,卿以不能隨駕之意,陳疏,而未及批答矣。今當面諭,雖不能隨駕,卿以舊臣,豈安退在鄕曲乎?從容上來,留在京中,則好矣。啓遠曰,鬚髮雖不衰白,筋力己盡,勢難奔走職事,豈敢安於退伏田里乎,何必奔走職事乎?從容上來,可也。啓遠曰,犬馬之齒,今已七十六,而仕宦四十年矣。臣之前途,自知不遠,豈不欲趨詣輦下,以寓瞻望之懷哉?喘急不能言,氣促不能步,以此筋力,豈堪在職乎?臣於中夜思之,多有悽然之事矣。近來風氣不和,霜降失節,旱災又甚,民將不穀,自朝家軫念蠲役,嗤嗤之氓,亦知國恩,而身旣不安,心豈得安乎?頃於求言之日,病不能條陳所懷,今者來到,至有食物題給之命,又賜召對,自然流涕,不知所達矣。朝家之蠲〈?〉如此,民生之不安如彼,京中之事,雖不敢知,外方無和樂之氣象,以識者見之,必爲深憂矣。命夏曰,五六字缺有所在處,而不能變通,此乃紀綱七八字缺浦言之設鎭,安興儲榖糶糴,只爲江都之外援,脫有緩急,必無得力,年年分糴,爲弊不貲。大凡治病之道,必須對證投藥。曾以無糧見敗,則多儲糧餉,方爲當藥。一字缺子之亂,患不生於無糧,而徒儲糧餉,反爲奸吏偸竊之資,無狀官守,亦不能奉行,擧朝皆不知其弊如此,自上何由知之乎?閭巷之人,皆以爲虐我之政,若不變通,必無善政矣。命夏曰,曾在先朝時,李厚源,設立安興,金領府事,請罷,而先朝不從矣。上曰,安興之穀,其數幾許耶?佐明曰累年積儲,其數甚多,而未知幾許耳。致和曰,安興之設立,至於事變,雖未知其如何,而常時糶糴之弊,有不可勝言者矣。命夏曰,此係大段變通,猝難輕議。鄭領府事,詳知始末,更議以處,似當矣。上曰,然矣。啓遠曰,臣曾忝末列,素知朝家事矣。至於外方査覈,本無從實之事,朝廷之所用,未必盡賢故也。收議之不歸於虛套者,亦尠矣。臣曾爲江華留守時,入於引對,臣以爲,如南漢等地,則軍糧,雖多益善,如江華,則不患軍糧之不足。何以言之?江華旣通水路,且有所蓄,假令不幸,雖以三萬人守之,一日所用,多至四百石,而三南貢稅,若不上來,則江都之外,非吾有也,軍糧雖多,將焉用之?且使軍糧,積峙於倉中,則雖多無妨,而陳久則不用,故每爲分給於畿民,根本之地,已不可堪,未有不安其民,而能守其國者也。其時所達之言,未知果如此,而大志則如此。仁廟,亦以爲然,而不果變通矣。且故宰臣朴潢設立鬲浦於全羅道,而多儲米鹽,以爲監司之私庫。臣亦曾爲監司,欲用則可以用之,而臣則不爲用之矣。所儲穀物,分給海邊之民,春散秋斂,任自低昂,海邊之民,已騷然矣。如此則愛民之念,雖切於上,而惠民之澤,豈孚於下乎?今幸獲覩天顔,敢陳大畧矣。致和曰,忠淸監司所陳狀啓,唐·沔數字缺待他大臣出仕,更議處之,何如?七八字缺兵曹,路程記,時無發落,敢此仰稟。上曰,今年缺於四日還都耳。致和曰,柳赫然亦言,自水原還都,無未及之弊云矣。重普曰,然則告廟祝文,兼行望祭祝文耶?上曰,到水原當觀日勢爲之。祝文措語,以三張磨鍊,到水原以待改分付,可也。佐明曰,宗廟神榻,移置於御齋室,而禮判之意,以爲未安,故敢此仰達矣。重普曰,都提調之意亦然矣。致和曰,臣意亦以爲然,而何必別爲造家耶?重普曰,香廳月廊,補遮外面而置,似好矣。佐明曰,正御之物,豈可移置月廊?御齋室,亦爲末樓,移置于御齋室末樓,似無未安之事矣。上曰,移置御齋室,無妨矣。佐明曰,曾以禮曹判書,提調啓下矣。今亦依此例爲之,何如?上曰,還都後更稟,可也。命夏曰,外間有僧軍不當用之議矣。佐明曰,吏曹參判之意如此,而局外之人,不能知之矣。命夏曰,士族婦人,年老之類,雖不入於成冊中,而聞李惟泰之母,今年八十餘云。似當有別樣題給之擧,以示優異之典矣。上曰,食物各別題給。壽興曰,還都時,軍兵料米,旣以一日三時磨鍊矣。百官分料,亦以三時磨鍊之意,敢達矣。上曰,依爲之。佐明曰,臣待罪備局,敢此仰達矣。濟州牧使,以文臣差遣,意匪偶然,而擇於守令中,以洪錫箕差送,錫箕,雖有廉勤之稱,未知其果如何也。上曰,大臣之意何如?命夏曰,佐明之言,是也。洪錫箕,則仍任舒川,似當矣。致和曰,洪錫箕,地望素輕,又不能殫壓,金佐明之言,是矣。上曰,然則洪錫箕仍授前任,濟州牧使,則今日政差出,可也。遂罷出。以上燼餘
上奉慈殿,在溫泉行宮。
大王大妃殿·中殿·世子宮,藥房·政院·玉堂問安。答曰,知道。
自卯時至酉時,〈日〉暈。
尹飛卿啓曰,以李領府事,昨日重患外感,人事昏迷云,老病大臣,公廨調治,似難適宜。係是元老大臣所患,敢啓。傳曰,元老大臣,不可仍在公廨調病,使之退家,從容調治,內醫頻頻往看。
又以忠勳府言啓曰,內局醫女,雖上司衙門,不得任意招致,而本府假郞廳宋有澂,直宿本府之日,盜用粉牌,昏夜捉來,且有濫雜之事。假郞廳宋有澂,爲先汰去,其代,以忠義衛金壽長,依例假郞廳差下。五六字缺
又以觀象監官員,以提調意啓曰,七八字缺天際則例必登高看望矣。今閏四月十五日月食,數字缺推之,外篇法,不食,內篇法,食甚,在日入前,時憲法,食甚,及大明曆法,食甚,與日入時相近,依前例別定監官員二員,登南山看候見驗,放火救食,何如?傳曰,允。以上燼餘
上在溫陽行宮。
李程啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。藥房口傳啓曰,昨日入侍,而沐浴已畢,請與醫官等入診之意,敢啓。傳曰,今日當爲引見,其前與醫官等入診,可也。
張善瀓啓曰,今日本道罪囚疏決,時·原任大臣及兩司長官·玉堂,竝爲入侍乎?敢稟。傳曰,缺入侍。以下數行缺
慈殿,沐頭部八百瓢,沐浴後,藥房·政院·玉堂·二品以上問安。答曰,知道。
李程,以兵曹言啓曰,回鑾日期不遠,交龍旗,奉持馬,調習之意,敢啓。傳曰,知道。
李程啓曰,訓鍊都監將官來言,閉門吹,初昏懸燈之意,敢啓。傳曰,知道。
忠淸道沔川居幼學李滮疏曰,伏以臣聞興利除害,爲國之急務,見事直陳,臣子之常道。苟或知民之利,而國家不爲之見民之害,而臣子不爲之陳達,則國家爲民除害之道,臣子有見無隱之道,兩失之矣。臣謹撮國家之可以便宜從事者,民冤之實爲剝膚推髓者,槪陳三條,而不出於內浦之外,臣之所見,可謂小矣。量其可否,詳其曲折,不以人廢言,而勿以防功之論所撓奪,則幸孰大焉?伏惟聖明,澄省焉。臣謹按安興鎭,古名難行梁,而以其行船之難,假借美名,改今名者,是也。華山一脤,奔突而西入于西海,而外洋,勒止之,巉巖巨石,櫛立其下,天瑲石劍,環繞四面,水勢蕩潏,船石舂撞。故往來行船之覆敗者,十常七八,而湖南漕運,亦必過此,則致遠負重之船,尤爲多敗,一年致敗,少不下二十餘隻。値風多敗,則或至四五十隻,浚民膏澤,棄安興海洋,而其間渰死之七八字缺慘酷,爲如何哉?殿下必不知如七八字缺如此之甚也。玆故鑿浦通海之議,肇自三韓,而缺之役,始於麗初,再擧於麗末,至於我朝,世祖大王,駐蹕溫泉之時,命安哲孫,又爲始役,使大臣崔恒·申叔舟,往觀其形勢,則大臣回啓,地勢不遠,掘之非甚難,船路便易,利及萬世,而當此國疑未定之時,遽興玆役,似爲重難,以待他日云云而停之。厥後二百餘年,臭載覆敗之患,無歲無之,誠可惜也。臣審視其形勢,有曰興仁,則泰安地也,倉浦,瑞山地也,一小山阜,臥遮其間,高不過數丈,遠不過十里,而前朝之鄭襲明·王康,及我朝之安哲孫諸人,雖不告厥,掘地過半,未鑿者,只一分耳。果能鑿斯過海,則許多湖南船運,不經安興四百餘里之險惡,而路順且近,必無臭載渰死之患,而古之爲此役者,自海邊入水處始役。故潮汐往來,隨鑿隨塞,而且有地中石患,竟未施功。若使此人,量置兩傍防水之地,而先鑿中間,則雖有石患,可以碎出,深可通水,然後疏其兩傍,使之入水,則必無隨鑿隨塞之患,而計不出此,徒勞而功未成,船運之覆敗,漕卒之渰死者,不知幾許萬石,幾許萬人,而敗船米太,則每年徵納於內浦之民,玆豈非公私之切迫事耶?擧役通浦,則功必可成,伏願殿下,澄省焉。如以通浦大役,猝難輕擧云爾,則又有一策。泰安之興仁,瑞山之倉浦,中間設一倉舍,使南漕上來時,泊船興仁橋下,陸運五里地,則此不過一二牛車之事耳。輸納庫中,然後或使海運判官,漕運上納,或使請船雇載,使本地空船,徑險還載,亦未爲不可,而必無年年臭載渰死之患矣。築倉之役,陸運之勞,雖若不細,而曾不滿夫安興下敗失,萬分之一矣。臣之愚計,若不能鑿通海水,莫若築倉移運之爲便也。臣又按安興一域,僻在西海之隅,五六字缺形勢甚不好,元非保障之所,而七八字缺重地,其爲虛套,莫甚於此也。當初獻議之人,徒欲貪天功,反爲己力,而不顧國家久長之計,詐爲多臼石橋底,而儲水以欺之。故卽今浥一井,而諸臼皆渴,脫有緩急,衆軍入留,則於何處得飮,而以延旬日之命乎?當初奉審大臣之見喜者,無過於此,而成事不說,臣不欲多談,待邊軍粮多積城中,而慮其歲久陳腐,春分給列邑之民,待秋換納,此事誠出於不得已也。然,受出償納之際,耗失加徵,及船價沙格價米,不啻倍蓰,民之困窮,職此之由,而無辜籲天,不幸近之,列邑之民,不亦曖昧乎?愚臣妄料,抑有一策,國家若不欲使斯民,故爲如許爲冤之事,則每年瑞·泰兩邑,所納春秋大同石數計量,先以安興米,風高前,準數上納,兩邑大邑大同,保償於安興,則國無煩令擾民之失,民無耗縮加徵之冤,倉無歲久陳腐之米,一擧而三善,具矣,而久莫之行,豈廟堂,思之,而抑未果耶?或恐未及思而然耶?且旣稱待邊糧而春散秋捧,則惡在留待之意也?若以爲經年之米,鼠耗洩縮,奸吏巧偸,應不如數,寧薄散於春,而厚斂於秋,使之盈其庫而已,國何爲豫其事云爾,則是所謂使斯民,故爲如許爲冤之事也。列邑之民,奚罪,況欲爲保障之地,而先失其民心,可乎?國家,誠不欲取怨於民,而換色儲米,亦難得已,則莫若自國家換用之爲便也。臣又按沔川戰船,往在辛巳年間,具仁基之爲郡守也,小失水使閔震益之意,遽挾私憾,不謀於監司,獨啓始役,由來二十餘年,全船敗沒者,一度,而六十七人,頃刻渰死,大敗堇存者,不知幾度,而上年秋操,代將溺死,而不收屍,戰船,則漂風不知去處,十三日後,僅僅生還,而挾船及船莊兵器,漂失無餘,水卒之妻子,或有招魂海邊,發喪虛葬者有之,其爲慘缺一至此哉?殿下若知此事,則盡七八字缺呼冤,及前後宰臣之請罷,亦不知八九字燼缺夫戰船,國家重器,自非極難極冤之事,則寧有屢煩請罷之理乎?難盡其悉,姑擧其略焉。安興之爲海,至險且遠,如上所陳,勢難及期赴會,而水營所屬戰船,皆在安興之南,其在安興以北之船,則雖期會不進,不可以軍律,律之。故已設而旋罷,有如波知島·唐津浦·大津浦等鎭者,事甚明的,況前時未設之戰船,獨可設於今日之沔川,何也?且以沿海之故,而可設云爾,則平澤·牙山·新昌·禮山·德山等官,皆爲可設之邑,而獨設於沔·唐創定者,此何緣也?閔震益挾憾之故也。若以其船,至重,而旣成之後,似難革罷云爾,則波知島·唐津浦·大津浦,至於旋罷,而獨不罷唐·沔誤設之船,偏使沔民,或見全沒之慘,每經幾死之患,以爲將來無窮之禍者,抑又何也?沔川,名雖內浦,本無藏船之水,前後監司·水使,承朝命按行浦邊,終不得可泊處,或藏於海美地,或藏於洪川地,今係唐津地,此何理也?旣曰,沔川之船,而藏泊於他境,旣曰舟師,則當用水卒,而此則乘之以陸軍,率是道也,非特沿海之官也。以公米給價造船,泛之於有水他境,調發陸軍,有事時勒令赴會,則雖山麓之官,皆可爲戰船,孰不可爲此役也?以此言之,沔川船,甚怪且冤,成之者閔震益逞私之奸惡,而終始以爲不可者,前有慶暹·張晩·權昐·李昌庭·□起宗赴翼之論執,後有金堉·沈之源·李浣知邊諸臣之登對,豈前後宰臣據理輸忠之言,反不如一震益挾私蔽聰之奸乎?揆之事體,甚可異也。安興以北之船,實無損益於緩急。故波知島諸鎭,罷之如遺,平澤等諸邑,本不擧論,而沔川戰船,則初不在擧論之列,後不蒙革去之澤,全船覆沒之慘,旣往難追,而亦安保其必無後日也?萬有萬危之冤,前來無窮,臣之愚計,自上遵波知等鎭,罷去之舊,下視七八字缺快革,大有害小無益,以貰唐津五六字缺是天地之仁也。臣所陳三條,皆是內浦之極弊。大臣曰不可,臺諫曰不可,朝廷大小,皆曰不可,殿下斷自宸衷,無爲流俗守常之見,所汨沒,幸孰大焉?嗚呼,民者,國之本也,本固邦寧,本一搖,則亂亡隨之,豈非可懼之甚也?名利場是非大論,固非人人所可豫知,至於民瘼,則雖在下賤,亦皆可言。故或有言事者,而每爲自下之防啓,進言之臣,亦知雖切無補,而愛君一念,不以愚下而有嫌,不避煩瀆之誅,爲此僭越之擧,臣之罪,大矣。能以离明乾剛,一一採施,則國家幸甚,湖南幸甚,內浦幸甚。謹昧死以聞。啓下備邊司。啓目粘連啓下是白有亦。向前李滮,本以內浦之人,備陳內浦之弊,其進言之誠,誠爲可嘉是白在果,瑞·泰鑿浦之役,成就之後,則固知其船路之便易,而肇自三韓,至于我朝,有意未就者,實出於形勢之甚難,則當此之時,決難輕議是白乎旀,中間設倉事段,許多漕運之穀,下陸還載之際,節節有弊,以瑞·泰大同,逐年換納,亦涉不便,俱不可施行是白乎旀,安興糶糴之弊,纔因重臣陳達,已令廟堂商議變通,沔川戰船之弊,道臣亦已啓聞,此款乙良,從容稟處,何如?啓。依允。
上御溫泉行宮。入診後,仍爲疏決。入侍,右議政鄭致和,大司憲朴長遠,都承旨張善瀓,假注書朴紳,記事官任相元·洪萬鍾,醫官李東馨·尹後益·崔有泰·金有鉉。追後入侍,判中樞洪命夏,刑曹判書鄭知和,大司諫姜栢年,同副承旨李程,忠淸監司李敏迪,副校理李端夏。上命醫進前診察。東馨診察後,仍進曰,眼疾,日向光明,小無赤澁矣。致和曰,連日瞻望,今日顯覺,比前愈勝。上曰,今日亦當沐浴矣。仍令醫官退出,引入疏決諸臣,時囚,先爲疏決。槐山囚李涵·立伊等文案,讀訖,上曰,何如?敏迪曰,非立伊私自殺人,以涵之令,結縛矣。上曰,放乎,定配乎?致和曰,殺人之法,兩班,使其奴打殺人者,兩班當坐其律,奴不當死,定配,可也。上曰,然則立伊,減死定配。公山囚奴守明·婢三月等文案,讀訖,命夏曰,缺罪人也。上曰,億男,以屍親不爲被囚,六七字缺明,以按主被囚,放之,何如?致和曰,七八字缺問其去處矣。上曰,守明·三月,竝放送。奴承先文案,讀訖,上曰,何如?致和曰,奉化,本夫之兄,以未成奸,立證,自有當律。上曰,何如,是久囚耶?敏迪,具備爲其啇量,以致遲滯。致和曰,鄕曲滛奸之風盛行,不可寬恕,詢于兩司,何如?長遠曰,此果弊習,可施當律,不可輕議。上曰,定配。大興囚奴億世文案,讀訖,上曰,此與承先,有異,放之,何如?栢年曰,旣爲審理,則分揀,可矣。上曰,放送。公山囚羅繼宗·安仁生等文案,讀訖,上曰,何如?命夏曰,此與依崖致敗有異,釋其囚生德,可也。致和曰,冤枉之端,多在此類,大洋覆舟,萬死而還,此可憐恤,依崖故敗,雖殺無惜。道內敗船罪囚,不入審理者,三十餘人,自上特爲蕩滌,則爲惠莫過於此也。命夏曰,臨幸之時,爲此別樣擧措,普施曠蕩之典,誠爲美事。敏迪曰,敗船之類甚多,而與刑官相議,則此人等,決非依崖故敗,燕尾亭敗沒,萬目所睹云矣。栢年曰,罪疑惟輕,分揀,可也。上曰,放送。淸州囚金器璉·郭起立等文案,讀訖。上曰,本道私囚十二名耶?致和曰,以無面多少當定罪,而被逮旣久,分揀則一體施行,可也。上曰,金器璉,限畢捧保放,起立以下十一名,竝放送。禮山定配朴光赫文案,讀訖,上曰,何如?命夏曰,非理好訟,罪狀雖重,徒年輕律,當此審理,似在分揀中矣。上曰,放之。馬梁鎭定配生伊文案,讀訖,上曰,此非可宥之罪也。命夏曰,生伊,固不當赦,而其母春德,以同居之故,混被全家事,甚違理矣。上曰,春德則放之。敏迪曰,子以率父母之類,其子有罪,全家則其父母,混在定配之中,事極不當,此後定式捧行,何如?命夏曰,受敎定式,可也。致和曰,此非當然之事,何必受敎而後,知其不可耶?所斤鎭定罪宋太興文案,讀訖,上曰,此人,初以失性,呈官除役,則不宜論罪,放之。上曰,此外無他可論之罪囚耶?敏迪曰,初非啓聞之事,不爲擧論。致和曰,癸卯年被囚德山李之重缺遲滯,請令監司,趁速親按,可罪缺滯獄之患,何如?上曰,依爲之。命夏曰,非但德山罪人,缺弊亦多有之云矣。長遠曰,乙巳以後罪囚,亦令趁卽疏決,何如?上曰,豈但乙巳而已乎?道內滯囚,竝皆疏決,可也。致和曰,此則本道監司,親承傳敎,趁速爲之後,枚擧啓聞,宜矣。致和曰,海美罪人等處十石之米,皆當生徵,而今此審理之日,若許放宥,則曠蕩之典,亡大於此矣。上曰,海美沙格金俊先等十六名,竝爲放送。上曰,文案末端所載者,何等罪囚,而不爲擧論耶?致和曰,此則監司與刑官,相議已決者矣。栢年曰,洪州罪人李唜金,以復父讐之事,入於啓覆中云,事可矜恕,監司刑官處,更爲詢問,何如?知和曰,此人初無復讐之意,反與元隻金信業,相約還慍,已積四十日之久,其後擅殺信業,始乃稱復父讐矣。命夏曰,大諫之言,蓋以旣稱復讐,混入啓覆,爲不當也。上曰,此與北道趙惟孟之事,有異矣。所謂復讐者,不計死生,決意勇報,乃可尙矣。命夏曰,今此疏決之擧,蓋出憫雨弭災之意,而非但滯獄之冤枉。近聞道內士族常人中,尤甚貧寒,年過三十,不得婚嫁者,頗多,間或有失行致死之弊云,怨結之擧,亦足以感傷和氣,令本道監司,題給婚需,俾得趁時嫁娶,何如?上曰,凡民家貧,年過不能婚嫁者,令監司,申飭各邑,備給資粧後,啓聞,可也。命夏曰,近來木花甚貴,民間多有和紙爲織者,大同徵捧,無以備納,今春等山郡大同未納之數,雖未知幾何,而以秋成後退捧,似爲便當,敢此仰達。上曰,令該廳稟處。栢年曰,凡爲官員,打殺管下者,永不敍用,而非管下,則當坐殺人之律矣。命夏曰,聞大諫之言,近邑文官,有以此坐廢者云矣。栢年曰,臣於春初,受由下鄕,行過忠州可興村,而倉底大村,一空,怪而問之,則因京人金丙生上言,其父被殺後,逃走賊缺捕之際,營將不善機密,搜捕橫侵缺捉囚,至於亂杖隕命者,有之,而搜捕缺皆驚惶逃走,不能安接云,所見可駭。每欲論啓,而不敢煩瑣,故未果矣。今日適値疏決之擧,敢此仰達。上曰,營將崔嵂,推考,可也。
上以竹嶺祈雨祭摘奸中使狀啓,禮曹回啓還下曰,莫重祈雨祭,不以朝家所定之日,設行,徑先行之,事極駭愕,不可推考而止。丹陽郡守鄭必達,拿問定罪。命夏曰,近來州邑,多有板蕩之處,爲守令者,率皆厭避,輒欲棄去,似當有別樣定規,俾專蘇殘之責矣。上曰,厭避棄官守令,拿問後邊遠定配,以防其弊事,捧承傳施行。敏迪曰,車駕親臨,道內物情,皆欲上達,獄囚流配,旣皆疏決,而民役偏苦,亡如水軍,一年應納疋,春秋水操,又出一,戰船曳運,資用浩多,而各邑則自朝家給米補用,各鎭則令邊將專責水軍,爲水軍,安得不困苦乎?此弊最〈?〉變通。故如是敢稟。無發落。命夏曰,臣沿路所見,則水原雄府,尤甚蕩敗。到此得聞,則公州大邑,亦皆空虛,時任守宰,欲見棄歸云,詢于監司,以爲變通,何如?敏迪曰,凡郡邑之有米有土,一如前時,而致此蕩敗者,實由於奴婢數少,不成貌樣故也。命夏曰,劃絡各司奴婢,俾得收拾,可也。上曰,還都後更爲稟處。端夏曰,今因疏決,臣亦有所仰達。近日金益廉·李翊·金禹錫等相質,極可醜也。臺諫,以風聞論事,自是常體,況日記旣有其言,則非言者之所做出,而自上核問,已非所宜,雖有詰問,益廉,亦何敢援引證告,以壞臺閣之體面乎?昔宋朝彭思永,死不敢告以受言處,君子以爲極正,當益廉之失此義,已極可駭,而李翊等,旣無示日記之事,則其間曲折,雖不容無辨,然其自明之辭,亦不似士夫氣像,事面之乖,搢紳之羞,莫此爲甚,非但一二人之得失而已。然或至鞫問,則是臺閣而受刑也,古今之所未有。益廉繫獄,已至累月,自上前頭缺事未久決,使國體益以損傷,不缺爲核問之前,錯誤情跡,已患敗露,自當結尾,遲缺關耶?端夏曰,大典奴婢身貢條,奴,綿布一匹,楮貨一丈,婢,綿布一匹,楮貨十張,當此之時,民窮稱冤事,而今則奴二匹,婢一匹半,楮貨,則以他物代捧矣。缺頭目色吏,私自賂物,竝計都數,則一人所納,多至牛一隻價,民何不困苦乎?今若一依法典徵捧,則飢散之民力,少可紓矣,隣族之侵漁,亦可免矣。上曰,法外加捧之弊,始於何代耶?戶曹必有可考文書。上曰,還都後稟處。敏迪曰,乙巳以後,奴婢身貢,指徵無處之類,曾已査出,冊成上送,而自朝家只許半減矣。今番本道蠲役之數,比上年減半,故民情頗未洽然。當此臨幸之日,特加矜念,指徵無處之類,沒數蕩滌,則庶可慰悅矣。上曰,令該曹稟處。致和曰,近日沐浴之餘,調理未久,而動駕還都,卽今炎熱之時,驅馳行役,恐有添傷之患,路程記,以五日磨鍊,何如?上曰,以四日磨鍊,到水原觀勢,可知果川,或宿所,或過站也。長遠曰,奉慈殿臨沐,決收靈效,萬安回鑾,此實群情之區區所望也。當此炎程,倍日驅馳,則軍人等,不無顚仆死傷之患,此亦可慮處也。上曰,自當斟酌爲之矣。善瀓曰,陪從諸臣中,翰注等,尤甚罷弊,所乘駑駘,亦多病騫,回鑾時隨駕,必有顚仆之患,依上年例,以餘馬推移給騎事,分付該曹,何如?上曰,依爲之。遂爲退出。以上燼餘
上奉慈殿,在溫泉行宮。
大王大妃殿·中殿·世子宮,藥房·政院·玉堂·堂上以上問安。答曰,知道。
巳時,太白見於未地。燼餘
上在溫陽行宮。
李程啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上問安。答曰,知道。
李程啓曰,全羅水使李益亨,以蛇渡僉使,父在喪事啓聞,而僉使姓名,不爲書塡於狀啓中,其不察,甚矣。請左水使李益亨,推考。傳曰,允。
張善瀓,以吏曹言啓曰,臺諫有關,政事何以爲之,敢稟。傳曰,當日爲之。
以李耉貞上疏,傳于張善瀓曰,此人,三年疏上,其誠勤懇,予甚嘉之。令該曹收用。
沈梓書啓。臣承命往諭于行知中樞府事許積,則以爲向者,史官來傳聖批,辭旨懇惻,夐出尋常,臣當卽陳不敢冒進之狀,而累違嚴命,罪合萬隕,徊徨悶蹙,不知置身之所,惶悚趑趄,以至今日矣。千萬夢寐之外,近侍遠臨數百里外,旣傳聖諭之外,口申聖旨,不啻丁寧,臣雖無狀,亦一人耳,寧不爲感隕?臣之情跡,固難更近淸光,而趨走路左,一瞻羽旄,退歸鄕里而死,是臣之願,而罪惡所積,神理降罰,旬日之內,三遭私戚,悲傷之餘,眩症添劇,委頓床席,不能擧頭,果進路左,祗送車駕,亦恐難必,惶悚涕泣,不知所達云矣。傳曰,知道。
李程,以兵曹言啓曰,近聞京中及沿路癘疫。缺
傳于張善瀓曰,洪判府事,衰病之人,難於陪駕,依下來時例給馬,使之從容隨後入來事,分付。
李程啓曰,別監一人,身病極重,勢將落後,依前例令本官定給下人,各別救護,差病上來時,回糧覔給事,竝爲分付本道監司,何如?傳曰,允。
又以兵曹言啓曰,隨駕軍兵,到此得病者,除已差隨行之外,雖已差愈,症本可疑者,十七人,則不可混雜於軍中,竝令先送京中,砲手三人,御營軍五名,輦陪軍缺名,則方在出幕苦痛中,令本道審藥,各別救療,俾免死亡,而差病之後,給糧護送之意,缺傳曰,允。
沈梓啓曰,明日回鑾時,以何軍缺傳曰,以禁軍爲頭局,可也。
有政。吏批。判書金壽恒留都,參判趙復陽進,參議尹㙫留都,都承旨張善瀓進。吏批啓曰,判書·參議,皆留都不來,小臣獨政未安,何以爲之?敢稟。傳曰,仍爲之。以吳斗寅爲執義,李晸爲豐德府使,邊麟吉爲丹陽郡守。
兵批。判書金佐明進,參判李正英進,參議金益炅留都,參知朴烶留都,右副承旨沈梓進。以尹宣擧·任晙爲副護軍,以朴始漢爲安東營將。
答幼學金寀疏曰,省疏具悉。憂愛之誠,予用嘉尙。所陳之事,當令廟堂議處焉。
傳于張善瀓曰,長番內官朴斗卿,當爲莫重公事,踏啓字,殊甚非矣,從重推考。
閔點,以戶曹言啓曰,本月初九日,罪囚疏決時,忠淸監司李敏迪所啓,乙巳以後,奴婢身貢指徵無處之類,曾已査出,成冊上送,而自朝家只許半減矣。今番本道蠲役,亦比上年減半,故民情頗未洽然。當此臨幸之日,特加矜恤,指徵無處之類,沒數蕩滌,則庶可慰悅矣。上曰,令該曹稟處事,命下矣。本道各司奴婢指徵無處之類,乙巳丙午兩年條身貢減半之外,應捧之數,乃是三十四同零矣。諸道各司奴婢中,如此之類,其數甚多,若許一倂蕩滌,則奴婢續案,將成虛簿,朝家亦甚難處。甲辰以上未收之貢,査覈蕩滌之後,上年又以木花不實,乙·丙兩年之貢,特爲半減者,實出於軫恤之意,則到今全減,事未妥當,而大駕臨幸本道之日,不可無別樣施惠慰悅之道,乙巳條應捧之貢,沒數蕩滌,何如?傳曰,允。
張善瀓啓曰,黃州判官曺閏卿,月課,連三次不作,例當罷職,而臣以本州病鄕之故,勿罷當否,令該曹稟處事,啓下該曹,覆啓仍任矣。卽見黃海監司閔熙狀啓,則以曺閏卿,年少手生,性且仁弱,剸煩理劇,實非所長,曠務漸久,爲弊滋益等語,罷黜,此必閔熙未及聞知,有此處置,而藩臣馳啓,有難還却,不得不捧入之意,敢啓。傳曰,朝家旣已處置,此狀啓,勿施。
傳于沈梓曰,向晩則風日不佳,欲爲趁早擧動,三吹以前,定二吹時刻差進事,分付。
行大司憲朴長遠,掌令蘇斗山,持平李世長啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還。請陳疏人黃壖,極邊遠竄。請還收前正言安塾大靜縣監特除之命。同前方伯之於守令,禮貌嚴截,不敢輕侮,乃是朝廷之大體,而全州府尹李延年,敢於監司所駐之處,騎馬直入於階前,亂打門卒,多發詬辱之言,其於淩蔑上官,肆然無忌之狀,殊極驚駭。此而不治,則將無維持上下,以重體面。監司洪處厚,身爲道臣,旣被下官慢侮,具由請罪,固無不可,而陳疏乞遞,已極罷軟。且其疏中措辭,未免自失其相敬之道,亦不可置而不論。請全州府尹李延年,先罷後推,監司洪處厚,從重推考。鏡城爲府,乃是北邊巨鎭,營下劇邑佐貳之官,自前擇差,意非偶然,而新除授判官李之馨,非但年衰不合此任,曾爲善山府使,多有不治之狀。旣去之後,怨聲未已,如此之人,不可復授字牧之責,以貽邊民之害。請新除授鏡城判官李之馨,罷職,其代令該曹極擇差遣。答曰,不允。罷推事及推考事,依啓。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還。請陳疏人黃壖,極邊竄逐。請還收前正言安塾大靜縣監特除之命。同前答曰,不允。
沈梓啓曰,訓鍊都監將官來言,閉門吹,初昏懸燈之意,敢啓。傳曰,知道。
沔川居生員李耉貞上疏曰伏以臣聞人無貴賤,而稟諸天者,同一理也,事物至煩,而旋別淑慝,本乎心也。是以性無不善,人皆可爲堯·舜,孟子言之。格物致知,以至修齊治平,曾傳詳之,苟能順吾之性,而工至誠正,則中和位育之盛,自有不期然而然者矣,安有同胞之違怨,天警之沓至者乎?然精一之戒,克復之訓,□至人存政擧,取人以身之說,明斷且順,王道平平之論,雜出於聖經賢傳,業已殿下之所嘗講究,有司之所常箴規者,臣豈敢一二云云於其間哉?臣嘗於蓽門之下,妄懷嫠婦之憂,今當天日之近暉,可無野人之獻芹,請以糟粕之緖餘,推以愚慮之一得,謹以任人處事二者,務循平順之理,敢效勿欺之忱,伏願聖明,加意焉。夫天之生聰明時,人君之設百官分職,莫非爲蒼生解紛,而相養相生也。其能使斯民,有恒産而無愁恨之聲,得其所而缺賢能之在位,而民之憂樂,與之缺卿,外至乘流宣化之臣,苟非其人,何能致如是乎?雖然許多任事之官,不可得人人而盡善,或有善而不可得事事而盡美,用人之道,治事之規,顧不重且難乎?以君道言之,書曰,一人元良,萬邦作孚。又曰,元首明哉,股肱良哉。以臣道言之,書曰,官不必備,惟其人。易曰,小往大來,拔茅征吉。由是推之,君德不修於上,無以著致治作人之效矣。君子得輿於時,可得見回泰彙征之盛矣,而又使君子彙征,世臻至治者,古人或有委之於數,而數非君子之論也,或有委之於勢,而勢者,成於一時之向背也,或有委之於道,而道者,出於一定之理也。道旣無失,則勢不至於難處,而治亂之數,有不足以論辨矣。是故,自古明王聖主,必以修身得人爲務,賢人君子,必以道德正學,爲業,旣有道德正學之人,又能得君而輔世,則功業之不可及者,有若伊·傅·呂·周之卓卓無容議爲,降而後也,或有君而無臣,或有賢而無君,宜其三代之盛,不可得以復見。是以道德之隆,莫尙於孔·孟·曾·思,而不遇於當時,爲法於後世,周·程·張·朱正學之源,接夫道統之傳,而亦不遇於當時,徒見惜於後世,時君世主,孰無求賢共理之願也?而以孔·孟·曾·思之道德,而不遇,以周·程·張·朱之正學,而不遇,當今之世,設有道德正學之士,特立拔萃者,其能遭遇魚水,恢弘事功,似難必期,徒爲後世模範之前賢,則天之生大賢君子,雖非偶然,而果有何益於共天位治天職哉?而況淳風旣死,人物眇然,道德正學之士,本非世上之易得乎?然一世之才,自有足了,未嘗借於異代,造當世之治體,則無無人之世,櫝多待價之玉,而猶患缺之人求之不誠,用之未周耳。果能求之以誠,十室之邑,必有忠信者,堂堂聖朝,豈無一士之可用乎?果能用缺周,幼而學之,壯而欲行者,欣欣際缺慽乎,往古來今,求士之道,不一缺常,所求,非其所用,所用,非其所養。故平原門下缺遂專成楚客國從耳,餘府中廝養賤卒,能返趙王之駕,漢廷三傑,筭無遺策,而西都關中,決於戍卒之言,宋朝介甫,動遵堯·舜,而新法流弊,竟釀靖康之大禍,霍光,不學無術,而爲漢忠臣,則文章不足貴也,杜豫,射不穿札,而作晉名將,則武藝未足多也。以此反覆,益見知人之未易,處事之甚難也。噫,綺羅褦襶,率由不次之選,而中原麟鳳,每漏結綱之疎,則無怪夫闒茸之尊顯,而馨蘭之隱谷也。荊璞三獻,足未免於累刖,燕石混珠,等薰蕕而莫卞,則無怪夫好惡失當,而拂人之性,休咎類應,而致天之怒也。孔子曰,聖人君子,吾不得而見之矣,得見有恒者,斯可矣。此蓋不得其極,思得其次之意也。臣請以此推之曰,用人之際,道德正學之士,不可得而用之矣,得用鐵中之錚錚者,斯可矣,處事之間,至竗精當之道,不可得而必合矣,得合輿情之平順者,斯可矣,何以明其然也?蓋心之用,雖萬萬不同,心之體,無智愚皆同。故古人有言曰,一人之心,千萬人之心也。是以事有可喜,而一人喜之,則千萬人同其喜,事有可怒,而一人怒之,則千萬人同其怒者,古今吾人之同得,而顯微無間之一理也。故勿問尊卑老少,至今千萬載下,聞龍逄·比干之死者,莫不服其忠,聞大舜·伯奇之行者,莫不敬其孝,聞飛廉·惡來·趙高·秦檜之惡者,莫不憤其奸凶,於此可見好惡公私是非之不差,誠以實理之難誣也。又如不期會者八百,皆曰紂可伐,而夷·齊獨非之,至四十八萬人,上書頌王莾而漸臺終臠之,其在義之明也。一士可以特立,其在罔之成也,多譽曾無所補者,亦豈非是非實理難掩之一大鑑乎?而況星尾蕩越,三元之軌躅,可尋,邪淫缺本之知能,孔良,故漢昭十四,能缺八歲,敢目梁冀之跋扈者,此又天缺後之視今,猶今之視古,凡百任事之人,其將使後人,視吾之所行,而欲其服敬乎,欲其憤愱乎?以一理難誣之心,體公私好惡之實理,每於施措之際,必惟以己之心,度人之心,設以身處其地,而察其平順與否,平順則行之,否則違之,則行之而人心和悅,違之而人心和悅,人心旣和,天必以和應之矣。間雖有非常之警,不過是或然之數耳,不足以殃人之國矣。夫心者,人所同得,理者,心所固有,苟以是心,動依是理,安於吾心,然後決而施諸事,則想必不戾於衆,不悖於義矣。故傳曰,心誠求之,雖不中,不遠矣。在凡人事,心不放過,以此測彼,萬不一失,自可致順,而況御圓執方,代天理物者乎?一有聰明睿知,能盡其性者,天必命之,以爲億兆之君師,凡君臨一國者,氣量識度,固非國內臣民之所可測度也。今我聖上,以如此雄量宏度,果能守心不放,其在處事之時,必勞聖慮,參以人情,酌以天理,有可安於聖心,然後行之,聖心所安,卽一國人之所安,一國人皆安,無窮福慶,雖欲勿享,不可得也。苟或違人情悖天理,不安於聖心之事,亦不爲邪議所撓奪,違悖不安之端,內自訟焉。要合道理,則軒陛之下,自然淸肅,衆心洽然,平順和悅矣。其與馳騖詭辯,粉餙深文,自以爲至竗精當,而反失事之本情,每悖人之心性,而孕禍胎召災害,豈可同日道哉?此則順吾天賦之良,而不悖者之謂也。其或氣稟所拘,物慾所蔽,安其危而利其災,樂其所以亡者,所爲反是,不可以一槪論之也。故書曰,有言逆于汝心,必求諸道,有言遜于汝心,必求諸非道。伏惟聖明,竝鑑于玆,而折中焉,處事之際,果得衆情之平順,堯·舜之治,必本於人情,不立異以爲□,不逆情以干譽名,亦不遠於是矣。古人論心,操缺內省密察之訓,不一而足,亦缺慢事矯情遂非之害,有若僞譽缺指鹿爲馬,而黔黎不得,此類寔繁,不可殫記,悠缺遺心拂情之禍,未有不底於滅亡,則凡百人牧,可不缺放心猖狂,黨比私昵,以致自覆,不必遠引前代,若使光海,略體人情,存心字保,而朝廷偏私,不至如彼,則赫我仁祖,雖有大德,何必得位,而流慶徽祚,及於聖上而益休也?今我殿下,益知安民之術,不在於他,而在於心,用心之要,不在高遠,而在於正,以我之好,知彼之好,以我所惡,體彼所惡,所欲與之,所惡勿施,則此乃視民如子,而民愛之如父母矣。傳曰,民之所好,好之,民之所惡,惡之,此之謂民之父母,豈不宜哉?若能以心感心,好惡合理,善惡分類,則公私不混,是非明白,上下無相賊,而天人有默孚矣,庶幾哉堯·舜之人,以堯·舜之心爲心,而其爲道,不外於得輿情之平順矣。果若上推平順,使民平順,則堯之平章,舜之溫恭,不足多讓,而其於至竗精當之道,自有不悖者矣。心得平順,道合精妙,使好惡不差,善惡能別者,明之所自出也。使公私不混,是非明當者,剛之所由生也,旣明且剛,則所處之事,動皆適宜,不特不厭於衆心也。至於愼簡之方,自然擧直錯枉,而不仁者遠跡,憸邪屛伏,莫售其奸慝,則所用之人,雖愧道德正學之士,所謂庸中佼佼者,非但或遺於衡鑑之下,凡在陳力之列者,上畏獲戾於高明,下恐致累於身名,掩其不善,而著其善,濟濟以寧之美,可見於今日,而間有讒慝之輩,不得肆其凶詐,以害治道,有若四凶之在堯庭,惟願幸留三思於斯,任人處事之道,必以平心順理,反覆體衆,爲務,而使一時之勢,無至於邪枉得志,而黑白相反,則回治之數,其可自今日起矣,若以斯言爲誣罔,而不足信,胡不引前古之得失以驗之也?昔者,西漢梅福,痛王氏之專橫,上書而不報,百濟成忠,悶〈義〉慈之失德,克諫而不省,自今觀之,缺於血誠丹悃之至,而漢帝·濟王,獨缺不知操守省察者耶?何其宜報而不報,宜省而不省,終至於移其鼎滅其祀而後已也。其在將興之日,戌卒廝賤之言,從之如流,其在將亡之時,血誠丹悃之論,□所扞挌者,豈非心存者,能察言之是非,而心亡者,忽其言之利害也。古鑑若玆,更願聖明,克效心存者之自明,而深戒心亡者之昏蔽,兼听竝觀,擧一反三,其於一人之進退,一事之興廢,毋或放過,絶去桎梏之私,則公便在是,痛却係攣之利,則義便在此,從公從義,善者以勸,絶私却利,惡者有懲,淑慝自別,理欲自分,而殿下方寸靜虛之地,無非和風慶雲之氣像矣。臣竊觀衛事日非,不堪杞國愚憂,敢以人事中最可易能者,平順之說,瀆冒于冕旒之下,擬以爲收人心保天命之一助,然所謂平順云者,似易而實難,倘非心得其正,決無可到之望也。朱子所謂人主之心,正則天下之事,無一不出於正者,誠以此也。君心克正,識見有定,不必求備於一人,而棄短取長,則人皆可用,而無黨比排軋之患矣。雖難盡善於萬幾,而先急後緩,則事皆有序,而絶乖舛撑傾之弊矣。孟子所謂一正君而國定者,亦以此也。嗚呼,我殿下,旣稟上聖之資,登玆大寶之位,閔年穀之不登,每下蠲租之令,見災異之繁興,必發求言之旨,至若優老之典,恤軍之恩,推刷審理等美政,史不絶書,宜其化成俗淳,軼堯·舜駕湯·武,有不足言,而奈何九年以來,治不見效,政無定規,欲擧其弊,事皆駭異,而略言其槪,民怨天怒,國勢岌岌,紀綱之板蕩,名分之紊亂,訟獄之乖宜,風習之偸薄,號令之不行,日甚一日,天時人事,與之俱極乎?臣也,草野寒蹤,農家微品,望朝端如隔弱水,見衣冠若覩仙靈,況於政令得失,聖心所在,豈敢窺測其萬一?乃曷之緣何而如此,緣何而若彼哉?〈然〉源有淸濁,而流之淸濁係焉,標有曲直,而彰之曲直從焉,聲自高低,而響之高低應焉。缺能無惑於上有至德,而下無至治,缺舜之民,亂於桀·紂,桀·紂之民,治於湯·武,非可易缺一治一亂,如此之異,又以一人言之,百里奚,始愚而終智,裵矩,前侫而後忠,身無可變之理,而愚智侫忠,若是相懸,夫孰非在下者,惟視上之道化,從而治亂焉,侫忠焉也。若曰,堯·舜之世,民俗淳朴,桀·紂之時,風氣澆漓云爾,是豈知言之論哉?堯·舜在上,四凶不得縱其惡,桀·紂御世,逄·干,尙能著其賢,以此觀之,人性之本善,係於導率之如何,尤可想矣。然則世之治亂,俗之汚隆,人君不得不任其責也。臣旣孤陋,亦乏明知,臣不敢知殿下左右大小臣僚,孰爲賢,孰爲奸,孰爲忠,孰爲侫,孰爲正,孰爲邪,但黨與成于下,主勢降于上,不幸近之。殿下高拱禁中,必發唐文宗之歎,而憫朋黨儕援之難調矣。自古偏黨傾軋之國,尠不及於覆滅,而偏黨之盛,未有如此時之極者,凡有志君民之士,孰不爲之寒心哽塞也哉?夫偏黨之患,不惟爲國家之大害,必先自敗而後,及於國,偏黨之亦非知如此,而猶且汲汲然從事,誠可痛也。然養名之徒,競進之輩,不有偏附依着之地,雖有卓異之才行,無以沽名而媒進,已進而官高者,無以保位而肆志,上自宰列,下至吏胥,莫不有向背,其勢膠固,牢不可破也。凡比黨相扶之道,黨同伐異,不有餘力,餙非諱惡,無所不至,或恐悟主以發其奸,專務掩蔽聰明,以固其器,人主聞見思慮,亦由之漸染,與之顔情稔熟,莫知其非,惟冀以此而終始,罔覺改絃而易轍,故賄賂公行,而大臣恬然,枉法循私,而小官無忌,上有恩霈之典,而下不得沾,下有刻骨之痛,而上無由聞,惟以浮威鉗民,無一察眉直釋,民知無益於門口,夙夜隱忍而腐腸,雖不敢言,敢怒已極,禍伏冥冥,朝不慮夕,而玩愒悠泛,還若無事然,一任頹弛,未能有惕若而同流合汚,則富貴可享,守心獨行,則世共排擯,孰肯以父母妻子所仰缺捨富貴而取排擯哉?此所以如唐朝缺降之不暇,而授命立節之行,乃出於缺古之爲仕者,於民疾苦,務得其情,而期於伸理,今之爲仕者,見人呼冤,輒以冷熱而反增其痛,不卞曲直,不覈眞僞,以偏私媚悅爲得計,而罔念邦本之斲喪,京外同然,罔有紀極,若此不已,大禍之作,豈其微哉?且春生秋殺,天之道也,聖人是則,賞善罰惡,是以,仁且聖,莫如舜,莫如孔子,而必至四凶,誅少正卯,然後天下服魯而大治。今也刑威不振,有罪者免於嚴誅,當黜者或反居官,勸懲之方,恐違春秋生殺之天也。噫,理本一源,道無二致,善惡不容兩立,邪正難可竝行。故扶一惡人,則害一善人,遂一非理,則喪一正理,扶害遂喪之機,間不容髮,而若非在我鑑衡明平之至,則何能辨得其當無所疑哉?是故,虛文無補於救時,實情可以消災而回治矣。所謂虛文,所謂求言審理等事,是已,實情,隨事體察,平順調民,民旣悅豫,則天地和應之謂也。今夫遇災求言,而殿下之心,不在於明燭是非之實,要必合天而悅人,則臣恐應天之實,不在是也。至於審理不察某人,初以如此之罪,論斷若彼之律,此果悖於法,拂於理,而誠爲冤枉矣。當初知非誤決之官,不以其罪,罪之,痛快深懲其舞奸賣法,以至逆天之罪,則此果合天悅人之道乎?亦恐應天之實,不在是也。每下恤下之旨,而民不見德,敦行優老之典,而虛實相反,恤軍之令,可謂至矣,而兒弱米布,勢難全減,推刷之法,申嚴至再,而逃徙者未見其還,種種痼癈,不可勝數。竭心籲天,救解難望,臣恐惠民之實,不宜如是也。應天惠民之無實,旣至於此,且委靡不振,日趨淩夷,則何怪乎天人怨怒,馴致於不可爲之域耶?世道如此,凡有耳目者,孰不念及氣短而潔身獨善者,結舌而無悔,有意名利者,畏忌而緘口,或有敢言而覆奏者,終置沮閣,則古今進言者,非不知無益之甚,而如臣至愚大妄,然且云云者,身雖陷於犯天威觸時諱之罪,倘或見采其萬一,有如能推平順惠民益國,是□死,賢於生也。言雖不施,而身先陷罪,不猶愈於不言,數行缺責難,而若乃所言,謂之直而無隱,亦不爲過矣,□往而不在,故言無徵而可略,若得申復究察,本諸正心,擧斯加彼,則愚者還智,侫者變忠,治道大成,可在轉移間,而衆弊之革,不須憂矣。誠願聖明,留神焉,國家幸甚。斯民蟣虱,微臣,不堪區區,越分支離,惶縮戰慄,謹昧死以聞。答曰,覽爾疏辭,愛國之誠,懃懇不已,予甚嘉尙焉。
全羅監司洪處厚疏曰,伏以庸駑如臣,猥蒙隆眷,待罪湖藩,今至一年,臣雖才分疎迂,無所長短,而幸賴體統猶嚴,禮法尙存,故凡有事爲,宣布命令,則守令之莫敢違職者,非爲臣身,實畏國家之體統,凡有相接,備悉禮數,而守令之不敢慢冒者,非爲臣身,實遵朝廷之法禮也。若使體統不立,禮貌不明,則雖使古之人,當是任也,必不能奉令承敎,以塞其職也。必不能承上率下,相須爲禮也,臣之受命莅職,可幸無罪者,只是守此二者,庶有以少答洪私,無廢任職,耿耿一心,未嘗不往來于中矣。今者全州府尹李延年,自到任以來,政令之中,多有駭異之擧,體面之間,或有損傷之事,所當馳啓請罪,而第以全州爲邑,接濟多門費用,民力已至殫盡,遞易頻煩,送迎弊痼,湖外重地,幾至廢棄,若不至於大段敗理害民之事,則反不如姑置其職,以責來效,故臣曲意寬容,不與相較矣。渠到任日久,治效茫如,齟齬經紀之事,將無以善其後,則便生厭避之計,抉摘細故,累呈辭狀,臣以爲旣受民社,則豈敢專事私便,每以不可輕棄之意,縷縷題送,則自知其計之不售,託以覲親,率爾就道,昨日行過礪山之時,以見臣辭去爲言,騎馬張傘,直入階前,若爲下馬者然,俄而反走,忽發詬辱,言辭悖理,有不忍言者,營門下人,隨現亂打,其侵淩氣勢,將無所不至,臣初甚驚愕,莫知其端,細聽厥由,則不過姑犯上司,以爲必遞之計,此實前古所無之大變也。如非臣之殘劣,且非渠之悖惡,則豈可於上下官之理乎?臣名稱素輕,猥當缺禮法,又不能自存方伯之體面,致有缺臣之罪戾,至此難贖。噫,臣雖卑下魯鈍,所守者朝廷之體面,渠雖一代名官,亦是朝廷之臣僚,監司·守令,自有等級,則渠何敢打壞國法,不有名分,肆意詈辱,略無顧忌也。如非喪性病風之人,則推其犯分蔑法之心,何所不至也?以臣奉職無狀之故,國家體統,由臣而亂,朝廷法禮,由臣而壞,臣之負犯,萬殞難逭。臣何敢更擧顔面,以對下官乎?伏乞聖明,察臣危懇,先削臣職,仍治臣罪,以爲亂體統壞法禮者之戒,千萬幸甚。臣無任屛營戰灼祈懇之至,謹昧死以聞。答曰,省疏具悉。卿其勿辭,從速察職。
連山幼學金寀上疏。大槪,條陳民瘼,冀蒙採納事。入啓。答曰,省疏具悉。憂愛之誠,予用嘉尙,所陳之事,當令廟堂議處焉。以上燼餘朝報參錄
忠淸道連山居幼學金寀疏曰,伏以臣七八字缺人事,慘矣慘矣。向者以此下敎,求言丁寧,五六字缺悔悟,率下振作之意,至矣盡矣,七八字缺也。凡有血氣者,莫不感動,思欲以七八字缺矣,九重深矣。布衣蹤跡,末由得階,七八字缺蓋齋臨,此正愚臣進言之秋也。第念小臣,草野三四字缺固知狂瞽無信之說,不足以感悟聖聰,然平一字缺願忠之誠,不後於恒人,安敢不進言於此時乎?臣謹按古史,天災之應,或稱發賢之應,或稱勞民之應,或稱不省一字缺食祿之應,以此觀之,則非細故也,而災不虛發,宜殿下一字缺,惕慮而欲聞時變,以答天譴也。噫,以殿下英明之質,一字缺御九載,治效日遠,艱虞日深,天怒於上,民怨於下,紀綱解弛,人心離散,委靡潰裂,莫可收拾,至于今日,飢饉一字缺甚,生民塗炭,極矣,臣實未究其所〈以〉然也。殿下之三四字缺無不可,則有致美祥,反有災害半行缺之間,害政病國者,蓋亦多矣。半行缺其緩,擧其大,略其細,以陳蒭蕘之言,可乎?謹以樂三四字缺陳者,仰瀆聖聽,伏願殿下,幸寬鈇銊之誅,而採,數字缺邇來詮曹用人,監司褒貶,不公甚矣。御史之黜陟,科一字缺之取拾,循私極矣。閫帥貪濫,守令之暴虐病民者,慘數字缺而其間貽害之小民,妨賢病國者,不可一二枚擧矣。嗚呼,數字缺國綱解弛,詮選不公,登高職據要邑者,非宰相子枝,乃豪富多財者也。未見草野鄕曲之人,登庸者,是宰相子枝一字缺盡才能,而鄕曲之人,不必盡愚劣而然也。公道不行之所致也。伏願七八字缺有任人而所任不善,以其罪四字缺銓曹,則銓曹四五字缺不至於此矣。嗚七八字缺有甚於銓曹,有勢守令,則褒之,七八字缺爲政之善否,而只見勢力之有無,八九字缺罷歸者,未聞以不治,而居下而皆是無勢五六字缺自今以後,藩臣之褒貶不公者,繩以重律,則五六字缺於如此之甚矣。嗚呼,御史,雖擇名士,而所謂名者,不必盡名士也,或於相知之守令,或於有勢之守令,則全不擧論,而只以無勢之人,塞其責焉,朝家擇送之意,其安在哉?四五字缺雖聞御史之行,而無所忌憚,侵漁猶舊,此乃五六字缺人也。伏願殿下,自今以後,御史之七八字缺於儒生中有名節者,每歲春秋之定送白衣御史,二字缺守令之殘害小民,不至如此,而御史之黜陟循私,亦不至於如此之甚也。嗚呼,且爲閫帥之任者,盡是無識武夫也。人經此任之後,無不高其門,大其家者,兵水三字缺兵之官也,而不以爲撫恤軍士,而只以侵虐爲事,數三字缺軍,代捧以價布,盡輸於私庫,以作賄賂潤屋之數字缺於軍士勸奬,則蔑視焉,朝家推轂之義,其安在哉?且一字缺中尤甚者,或入於臺諫疏章,御史狀啓之中,而數字缺宰執,多有受賂者也。極力伸救有,一字缺拯溺擁數三字缺非但脫罪漏網,更爲登揚,而半行缺濫,賄賂極矣。伏願殿下,自今半行缺撫養軍士爲事,新選水軍之數字缺置於列邑數字缺之時,以爲勸賞軍士之用,而使不得私用焉。一尺之布,一字缺私自用者,重罪,則閫帥之貪濫,不至如此,而軍士之誠心悅服,庶可得矣。嗚呼,守令者,乃民之父母,而守令不以撫養百姓一字缺保赤子爲事,而只以貪害爲務,使其殘民,無所保一字缺噫,國者,以民爲天,民者,以食爲天。故書曰,民惟邦本,本固邦寧。今者歲飢民困,流離丐乞者,甚多,本之不固,未有甚於此時者也。邇來貪饕之風,大振,善事之道,日盛,浚民之膏澤,而潤其賂權門而要好官者,淊淊焉,極可痛六七字缺赫斯威怒,守令貪虐之爲甚者,治以七八字缺令侵漁之害,可以止矣。此乃齊威王之一人賞一四五字缺者也。凡此數者,乃病國之大者,而此外又有不可四五字缺左,伏願殿下,更加垂察焉。嗚呼,國令不嚴,害民者甚一字缺官吏之殘於民,有甚於守令,官吏者,本爲守令之手足,而信任於左右,故威恃刀筆之能,橫行民間,作弊無窮,此實虎而翼者也。先正臣李珥曰,我國必亡於胥吏之手,信哉斯言,官半行餘缺令每歲搜索半行餘缺不至於如此之半行餘缺嗚呼,且三南及畿內八九字缺全羅·慶尙兩道尤甚,一人籬下,容護流民,多者五六字缺使守令不得下手,極可痛也。其間或有守令有風力者,欲正其習,則多般毁謗,百般造攻,必至於使之罷歸焉。風力未施之前,先見罷歸,故守令㤼懦患失之輩,數三字缺以此兼竝之徒,武斷之習,日益甚焉,可勝痛哉。伏願殿下,如此之輩,殛之竄之,以正豪强之習焉。嗚呼,强盜之橫行,近來尤甚,無處無之,此是列邑空閑之地,開場一字缺而聚散之所致也。各道列邑十里五里之間,連場開市,數字缺賴之徒,今日會於某場,明日會於某七八字缺無日不場,而無日不無相與作倘,十餘字缺于家,或明火强盜焉。在兩湖者八九字缺相應於關之東北,海之南西,或聚或散,六七字缺此則應於彼,竊發無常,誠難莫捉,則此實邦數三字缺有甚於南北之憂者也。脫有跋扈之人,狐七八字缺之間,則綠林紅巾之賊,未必不逾於此也。伏願三四字缺勅列邑守令,速罷空閑之地場市焉。一切禁三四字缺內場市,使窮民以其所有,易其所無焉。嗚呼,酒三四字缺之本也,害民之祟也。自古人君,敗國亡身者甚多,況且貿貿無知之人乎?貿貿無知之人,不可責也。然列邑埸市一字缺酒之徒,不可勝記,而以爲無賴橫行之徒,飮八九字缺甚可痛也。數字缺靡弊强盜之八九字缺邑場市焉。一行缺無賴之徒,不得聚飮焉,則賊黨自解,而人民亦安矣。嗚呼。牛者,農業之根本,國家之大半行缺私置貿販,以奉其身,故閭巷半行缺奴子橫行無賴之輩,生牛屠半行缺則秋冬之間,一日所殺者,過於千半行缺室之殘四五字缺一道,推此擧一國半行缺萬萬矣。老病之牛,尙不忍殺也。且兒半行缺一二禾兒犢稚馬,亦半餘行缺食之人,窮不能買牛,力不能耕田,而致失業焉,大傷農事,無過此者也。或有守令欲禁之,則橫行無賴之徒,今日逃避某村,屠殺之,明日逃慝某村,亦屠殺之,無所忌憚,二字缺放恣。故爲其守令者,初出官旨而不捉來焉。四五字缺不捉來焉。如是者,至於三四度,則守令之疲軟,因四五字缺外焉。又有監司,欲申牛禁之法,而先有五六字缺擧,而又從而禁之,此所謂奬奸而誨盜也。雖五六字缺乎,如是之故,無賴之輩,連結半行缺可勝痛哉?伏願殿下,勅令半行缺而屠殺兒犢者,與殺人之罪,罪之,半行缺死矣。若老病無用之牛,則使其半行缺員者,親審摘奸,然後許以屠殺,則亦無濫殺四字缺呼。松者,材木之最貴,國家之所重也。七八字缺而列邑守令,置之尋常,不爲禁止。故樵童斧三四字缺山,伐松丁丁,而不見禁伐者,故列邑山林,如是濯濯,三四字缺棺槨板材,其價極重,作家材木,亦爲垂乏,如是不禁之,而數字缺數十餘年,則死者無棺板,生者無其室矣,甚可惜也。孟子曰,斧斤,以時入山林,材木,不可勝用,則養生送死,無憾焉者,蓋以此也。伏願殿下,亟令諸道監司,移關列邑,半行缺松,而一條斫伐之罪,杖五十度,定捧贖半行缺以爲國家之用,而使守令·監司,不爲半行缺擧,官無濫捧之弊矣。嗚呼。田農半行缺貧困,未有甚於此時者,無他數三字缺不務其本,只數字缺利之所致也。古者人君,不稅耕數三字缺其工·商者,恐民之捨本而事末故也。我國稱以兩班者,自有南面之樂,多率奴婢,羅列使喚於前,而好衣好食焉。今者兩班,古之諸侯也。數字缺遊食遊衣也。至於微末奴婢之輩,亦多遊手遊食,而只事工·商,故力本耕食之民,少,事末遊食之輩,多,四五字缺食之,則民安得以不貧困乎?況且田稅一字缺車,則四五字缺存乎?哀哀耕食之民,困於田稅,而不得安焉。橫四五字缺只事末利,而好衣好食焉,可勝惜哉痛哉。伏願殿下,嚴立征商夫里之法,勅令諸道監司,頒布列邑,不事農業,只事末利者,一切禁斷,而多少征商之布,小捧農民之稅,以抑工·商之人,而勸農業之民焉。嗚呼。兵者,爲國之大事也,而今者列邑軍兵,皆是殘弱不實之人也。有膂力而壯實者,多隱於武斷容護及保奴子之中,只以殘弱不實之人,充焉。噫,兵者,務精不務多也。列邑各有軍額之數,歲加一字缺抄,而此際雖有壯實可合爲軍兵者,先六七字缺而只以殘弱不實者,苟充半行缺哉。爲其兵使邊將者,昧於此理,半行缺能才藝者,只用軍律之杖,故殘弱不實之兵,困四五字缺田農全廢焉,救死不贍,奚暇習軍事乎?其中尤甚殘一字缺者,良役之民也。一人之身,兼行三四之役,身帶束伍之任,一字缺辦騎步之布,一家當番者,八九名或四五名,而加以一族流亡一字缺布,一時竝徵焉。當此木花不實之年,一人家所出細布,將至數十之多,貧殘之民,其何能支乎?且良役軍民,生子數歲,襁褓乳兒,充定軍役,自古軍兵,安有在襁褓者乎?良役軍民,尤不能保存,極可憐也。伏願殿下,速罷列邑軍兵額數之多,而一以務精爲事,不四五字缺賤,而有膂力驍節者,充定軍役,而軍役帶行四五字缺業,不役他事,一以組練爲事,勿論春夏秋冬,五六字缺者,習炮劍兵,以用爲事焉,兵以習革爲事,則一人當十之兵,可訓於今日矣。正兵一人,各給奉足十人,使之衣之食之,或數三字缺劍馬之則焉,奉足之人,則不論閑良公私賤而不文者,盡爲驅於軍籍之中,則自然多得矣,如此則良民無偏苦之怨,而兵卒精强矣。嗚呼,僧徒遊食遊手之害,甚矣。列邑山中一字缺大刹小刹焉,一刹之中,僧徒不下數十百人矣,以此計之,則遍國中爲僧者,豈止於萬萬人哉?一時盡驅下山,則四五字缺或有其慮,使僧輩下山爲俗之術,莫如使四五字缺差定講官,巡到諸刹,考講緇徒,而能者罷簿四五字缺佛刹,而不能者,盡下爲俗,則十萬軍兵,一朝可得矣。伏願殿下,速令講官,講受佛經,以防僧輩謀避軍役之弊焉。嗚呼。列邑有保奴之弊焉。所謂保奴云者,官廳,有官廳保奴,鄕廳,有鄕廳保奴,作廳,亦有作廳保奴,而至於卑隷羅將,至賤至卑,而有此保奴焉。良民謀避軍役者,一字缺入於保奴一字缺中,爲豪憚無賴之徒,侵漁之弊焉。保奴之法,雖祖宗一字缺良法,法久弊生,則當改之革之,猶恐不及,況豪强鄕習一字缺悍吏風,實是病國之大者乎?伏願殿下,亟數三字缺令一切革罷保奴之法,則軍役半行缺嗚呼。列邑有店舍之弊焉。所謂半行缺水鐵店焉,有針店·甕店,而其他雜店,不可勝四五字缺軍役者,亦多投入於店舍之中,而爲其守令者,斗護數字缺民煙役軍役,盡爲減除,而捧其朔望所納之物,爲私一字缺焉,尤極無理也。伏願殿下,勅令諸道監司,一切禁斷,使守令之輩,不得用奸於店舍,則軍兵亦可得矣。嗚呼。國家糶糴初設之意,水旱風災,爲民救恤,南北塵驚,爲軍糧食,而今則反爲民害,一邑所置,多至數萬餘石,而一年費一字缺千取百焉,耗之所歸,半爲太守之私用焉。列邑守令,切於私用,極力督徵,猶恐不及,而況在元數,則朝四五字缺嚴,而糶糴未收,守令從其輕重而罪之焉。爲四五字缺肯爲民緩督,而自負其罪乎?是故秋成以後,四五字缺日夜嚴督,刑之獄之,囚之縛之,盡爲收捧,爲能事焉。秦時,稅民甚者,爲明吏,豈意此法,復行於聖朝乎?哀哀人民,不勝其苦而逃之,則禍及一族與一族之一族,切隣與切隣之切隣焉,斯民盡散之後,安用此糶糴乎?近來賑恤之時,賑政不均,有勢稍强者,食之,無衣丐乞者,不得食焉,流離塡壑者,甚多,以此觀之,則凶年爲民賑恤之意,果安在哉?丙子胡亂之時,列邑守令,一見胡塵,望風奔潰,致令廩積四五字缺所謂齎盜糧者也。以此觀之,則亂時爲軍糧食四五字缺在哉?糶糴多積,無益於國矣,反害於民。伏願殿下,列邑糶糴,每歲只受本色,而不受費耗焉。凶年則散之於民間,豐年則斂之於山城,而無山城之邑,則勅令築城而捧之,若無可築之地,則收捧於隣邑堅固之城,則亦備其不虞矣。嗚呼。田稅者,國之大事,民之大役也。近來田稅運納之際,多有致敗之弊,而無事運納之米,亦有濡水腐敗之弊者,無他,列邑守令,不遵國令,而反以微賤庸劣之輩,假稱鄕所之名,而代一字缺領去監官之任,迫脅上船,則貪濫船軍者,蔑視監官,數字缺斗米,濡水潤縮,以充其數,而監官庸劣之輩,畏懼三四字缺恐喝,頸縮不言,終不禁斷,奄然半行缺其爲害弊,豈不大哉?此乃列邑半行缺家莫重之稅,有此腐敗之弊,極可痛也。伏願數三字缺列邑守令,擇其有風力品官,行其領去之任,能制船軍一字缺必無見失之患,行無致敗之患,又無濡水之患也。嗚呼。甲一字缺以後量案,人物敷殖,民多田少,而至若三南,則尤甚,故山上數字缺之地,民多入耕,而今者結卜,比於甲戌年,則幾至於倍焉,而一字缺曹受稅,則不爲加焉,民之納稅,則不爲減焉。是列邑守令一字缺奸吏之輩,辭術弄奸之致也,可勝痛哉?伏願殿下,一字缺三道,改量田制,則結卜可得矣,結卜得,則民役可減矣,民役減而國用裕,則民受其恩而官無漏卜之弊矣。嗚呼。邇來人心不淑,獄訟滋甚,或以枉得伸,以直見屈,而誤決四五字缺以鴻罹之厄,枉被刑戮者,或有遷一年二年,至四五字缺而未決訟者,故多般請囑,賄賂大行,有罪者釋之,無罪者一字缺之人間冤枉,孰有大於此者乎?此乃理屈而落訟者,亦不以數字缺故見屈者,惹起訟端,紛紜不止,其爲情狀,極可痛也。伏願殿下,自今以後,嚴立訟法,理屈而見落者,盡遷之於邊,而更不得接訟焉。訟官,知非誤決者,亦爲重罪,則獄頌紛紜,數三字缺如此之甚矣。嗚呼。厲祭者,國家之大祭也,而近來數三字缺熾於民間者,此乃列邑守令,置之尋常,不爲四五字缺而使土民無識者,代行祭祀焉。祭物則國家四五字缺不出給焉。不用羔豚,而代以鷄子一二首焉,可勝痛哉?厲祭,乃十五位也,而薦用二首之鷄,則是七八之位,用一鷄子也,毫分釐析,盛於器而奠於神位,有若兒戱焉,神位享此哉?書曰,鬼神無享,享于克誠。不誠如此,民神雜糅,厲氣大熾。伏願殿下,勅令列邑守令,前期致齋,而親祭焉。祭需則捨鷄首用羔豚,豐潔祭祀,則餓死之鬼,抱冤之神,無祀孤魂,皆一字缺歆享,而民間癘疫,庶可止矣。嗚呼。夫婚禮,正家之始,萬一字缺之原,而民間有年老未嫁娶而抱冤者,一邑之中,多至數字缺餘人矣。擧一國而論之,則無慮數千人也。此輩皆緣數三字缺不能備禮焉,或因父母早死而無半行缺娶焉,男女居室,人之大倫也。半行缺婦之樂,居室之倫焉。孔子曰,五刑之屬,三千四五字缺此言之,則雖有恒心者,不無愁歎,況在貿貿無知之類,數字缺冤悲憾,可勝言哉?昔有一婦抱冤,三年不雨,近者數一字缺之旱,或感于此乎?伏願殿下,速發倉廩,發給民間未嫁者,使成夫婦之樂,則豈但有殞首結草之報哉?雨順風調,可期於今日矣。嗚呼。科擧之設也,勸奬文武,鼓動人才也。今者公道不行,名家子弟,弱冠之年,皆登大小之科,而草野能文有才之人,未見有立身而揚名者,無他,公道之不行也。伏願殿下,廣作大學館·訓練院,使八道守令,每歲各薦文士一人於都事,而都事四五字缺列邑儒生,見其可用,然後薦於監司,而監司四五字缺其可用,然後薦於太學,武士亦然,爲其守令者,初三四字缺將,而試其可用,然後再薦於兵使,而亦試其可數字缺後三薦於訓鍊,則人才可得,而無冒進不公之弊矣。此實古者鄕貢之法也,亟立鄕貢之法,以公道,薦多人才之償,則賜之重祿,以私故,薦不肖者之罪,則糾之重律,使守令·監司·都事·營將·兵使等,勸將文武之士,鼓動而發薦,數字缺草英才,皆可得而用之矣。宰相子支,可用者,三四字缺用者,則只以賞賜而世祿焉,則其待世臣之道,亦得三四字缺得英才用之,則國家長久之術也。嗚呼。我四五字缺小,人才稀罕,而人才之擇,只擇於閥閱子枝,而不擇於卑賤之一字缺及庶孽之輩焉。閥閱之子枝,不必盡才能,而卑賤之子一字缺不必盡無才也。古者,傅說,擧於板築之間,膠鬲,擧於漁鹽之中,百里奚,擧於牛口之下,以此觀之,則卑賤之人,不必盡無才也,而卑賤之中,有才而可用者,則執政者曰,卑賤之人,不可一字缺也,庶孽之中,有才而可用者,則執政者曰,庶孽之人也,不可缺也,國政如是,多有抱才而虛老者焉。人間冤痛,孰過數字缺哉?其爲冤氣,塞乎天地之間矣。伏願殿下,立賢數字缺人之才,非特閥閱之子弟,而勿論半行缺盡許淸要之職,則大用焉。嗚呼。半行缺言之,則白虹貫日,長星晝見,彗索經天,或夏而四五字缺三月之雪,十月之花,無歲無之,江斷流,山崩角,澤涸石移,數字缺不可一二道也。以人事言之,則子弑父,妻殺夫者,比比有之,而以奴一字缺主,弟殺兄者,不可勝數,是天道乖戾,人紀淪斁,莫此爲甚,聖明之世,有何此等之變也?夫災變之出,古人以謂天心仁愛,人君其能側席而修行也。雖日月之蝕,皆有常道,而聖人書之春秋,以爲大變,則人君,不可以常事忽之也。且有天之災,人之災,日月星辰風雨水火昆虫草木之現異於上,告變於下,貽害於民,而駭人心目者,皆可謂災。故古之聖王,兢兢業業,不以災五六字缺今日所遇之變,如是其大者乎?伏願殿下,反己四五字缺疑焉,以正人心,以答天譴也。昔者成湯,以六事自責,四五字缺丁,反己修德,而敦道復興,此亦殿下自責反己之時也。數三字缺下,若能反己修德,則天災可弛,而大紀可正矣。嗚呼。殿下數三字缺齊,制治失要,講學無克己之功,臨事有自用之病,心狃安數字缺憚於奮勵,政喜循常而昧於變革,所事者文具,所察者一字缺以故,雖曰應天,而敬畏之誠未至,雖曰恤民,而子惠之數字缺究,奇珍奢侈之習,上行下效,以至閭巷,靡然從之,何乃數字缺下之所以存心出治者,若是其乖謬乎?在廷之臣,雖多數三字缺未聞以經綸之二字缺無權奸,而民間以貪鄙之四五字缺身好義,不如好利,大官心醉於富貴,小官志存乎榮四五字缺者,不以濟世安民,自任,處臺閣者,不以格君正事,爲責,備局事業,不過文書細之務,前席謀猷,率是功利卑近之說,遇事無擔當之意,進言有阿諛之態,何乃群下之事上,若是其不忠乎?伏願殿下,去邪勿疑,任賢勿貳,責躬而修德,明決果斷,則詮曹用人之不公,監司褒貶不公,御史循私黜陟,閫帥貪一字缺不恤軍士之習,守令貪虐殘民之害,不難去矣。官吏之頑數字缺强盜之橫行者,亦從而除矣。嚴立酒禁牛禁之法,以防無數字缺輩連結作黨之患焉。又嚴立松禁之法,使斯民養數三字缺所憾焉。罷殘弱之兵,一以務精,爲半行缺之弊,以補軍兵之不足焉。糶糴半行缺所保存焉,尊重田稅,俾無腐敗之弊焉。改量田制,數三字缺焉,申明訟法,使無紛紜之端焉。敬謹祭祀,以弛癘疫之祟數三字缺速發倉廩,年老未嫁娶者,得成夫婦之樂,而無所抱數字缺設鄕貢之法,得草野英才焉。又立賢無方,使有才之人無一字缺老之冤,然後殿下責己修德,改過勿吝,以弛天災時變,則轉禍爲福,而上古之治,不難致矣。臣僣論時務,極知不肖一字缺而愛君憂國之誠,積於中者,久矣。玆敢不揆謬妄,不恤觸一字缺瀝血封章,以伸微誠。伏願殿下,留神採納焉。臣瞻望行宮,不勝隕越之至,謹昧死以聞。啓下備邊司。數字缺粘連啓下是白有亦,向前金寀,以草野之人,來詣七八字缺疏,其所條列,不無意見,進言之誠,殊甚可尙是白在四五字缺詮曹用人,監司褒貶,御史廉問之不公云者,雖出於數三字缺慨世之意,其實則未必盡然,更加申飭,用人之際,一循數字缺黜陟之法,必務嚴明,廉問之時,勿拘私情,俾無如此之一字缺爲白乎旀,以儒生,差送御史,曾所未有之事,不可施行是白乎旀,兵水使之侵虐軍卒,守令之不恤百姓者,數字缺朝廷之所痛惡,若有如此之人,則朝廷必無枉法容數字缺理,只當隨其現發,繩以法律是白乎旀,賊徒之三四字缺市,在前亦有言之者,而各邑場市,一時六七字缺民之交易不便,必有紛擾之弊,其中人六七字缺之處,所出之場乙良,使之停罷爲白乎旀,禁酒之令,禁屠之法,禁松之律,自有通行之法,今不必別立新條,一字缺爲嚴飭各道,使之着實擧行爲白乎旀,商賈之背本趨末,雖似可惡,今不可過徵征商之布是白乎旀,軍兵之一字缺精,雖是議者之常談,不當猝然減額,至於各給數字缺十人,其勢甚難是白乎旀,各邑保奴·店舍,良民謀避數字缺役之弊,誠如疏內所陳,保奴之雜亂者,一體査出,良民一字缺隱漏者,亦皆搜括,竝爲定役,宜當是白乎旀,僧數三字缺遊食者,漸至滋蔓,合有處置半行缺徒,決非可行之法是白乎旀,半行缺定或爲慮守令之私用,只捧本色,事理不當,數三字缺捧之說,尤不可施行是白乎旀,田稅監官,必令擇定者,數字缺於轉漕事目,而不爲遵行,責在守令,更爲申明事目。數字缺苟充之弊爲白乎旀,甲戌量後田結之減縮,誠極寒數字缺可無釐正之擧,而下三道改量田,則當此民窮之日,勢難輕擧,徐議處之爲白乎旀,獄訟之誤決,果如此言,則官吏頑法之習,實甚驚駭,而非理落訟者之定罪,法典甚嚴,着令京外決訟之官,一一依法科斷爲白乎旀,外方祭享之不得備禮,不但厲祭而已。祭物豐潔六七字缺一依禮典施行事,申飭各道爲白乎旀,貧六七字缺乃是王政之所當軫恤,本道則纔因大臣陳達,使之數字缺給婚需,他道段置,一體擧行事分付爲白乎旀,鄕貢之法,非不美矣,而收用人才之道,似不在太學館·訓鍊院數字缺設是白乎旀,至於疏末所陳,上及聖躬之言,無非一字缺實之論,更加體念,何如?啓。依允。
行判中樞府事洪命夏箚曰,伏以臣以負累之身,數字缺沈痼,而不敢退伏郊坰,力疾陪從,未免添劇,狼狽一字缺路,自分顚仆,伏蒙聖念曲軫,若保赤子,至令乘馹追到行朝,藥物之外,珍饋日降,累日調息,得以少甦,恒自感泣,只思殞結。何幸靈泉奏效,倍膺天休,仰瞻龍顔,如日中天,回鑾在明,歡聲載路,臣之氣力,有所不逮,雖不得馳驅於陪扈六七字缺望後塵而作行,千萬意半行缺馬,使之從容隨後之命,臣何人,異恩之偏加,乃至於此哉?惶恐感激,罔知攸處。顧臣賤疾,旣與來時有間,此時驛路,亦甚凋弊,尤不敢晏然承當。伏乞聖明,亟收給馬之命,以安私分,千萬幸甚。取進止。答曰,省箚具悉卿懇。意非偶然,卿其安心勿辭。以上燼餘
上自溫陽,還次稷山。大王大妃殿問安。答曰,知道。中殿問安。答曰,知道。世子宮問安。燼餘
上在溫陽行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·二品以上問安。答曰,知道。
沈梓啓曰,內乘來言,捲窓,取稟。傳曰,捲三面。前路,依此爲之,而勿爲更稟。
又以兵曹言啓曰,挾輦砲手,前在有分三運之時云,依此爲之乎?傳曰,分三運。
又啓曰,挾輦砲手一運,先送之意,敢啓。傳曰,知道。
卯時,上乘小輿,衣蟒龍紅袩衣,揷羽,步出中門外,乘馬前缺途,乘駕轎遞馬。
大駕,辰時到天安,缺問安。答曰,知道。
傳于沈梓曰,過溫缺號哭之事,政院已爲問知乎?回啓曰,臣等最居後列,故缺知,卽令本郡,搜訪問啓之意,敢啓。傳曰,知道。
慈駕,卯時離發,巳時到天安,上祗迎于中門外。
慈殿,藥房·政院·玉堂問安。答曰,知道。
大駕,午時自天安進發,到稷山宿所後,政院·玉堂問安。答曰,知道。
慈駕,追到稷山宿所後,藥房·政院·玉堂問安。答曰,知道。
大殿,藥房問安。答曰,知道。
李程啓曰,幕次祗迎後,通禮趁不能引導,又不卽請乘輿,未免失儀,請當該通禮,推考。傳曰,允。
傳于張善瀓曰,捧上言。
李程啓曰,以禁漏,王大妃殿擧動時刻單子,缺字落書,如此不□單子,何以不察,而捧入耶?缺入啓文書,非不致謹,而忽遽之間,未及覺察,矇然捧入,至勤聖敎,不勝惶恐。此單子,卽令改書以入,且當該奏時官,令攸司推治,何如?傳曰,允。
傳于沈梓·金佐明曰,禁軍爲中隊,而臨發之時,不卽解陣,致使慈殿擧動,中路住駕。且於行軍之際,欲爲渠遠避塵埃之計,使前後行伍,稀疎分隊,至令慈駕之前,軍卒雜沓,塵埃漲天,缺駕,事極驚駭。禁軍別將處,推問以啓。金佐明,口傳啓曰,別將李東顯,卽爲推問,則以爲慈殿擧動,自天安離發時,禁軍等,結陣於路左水邊,許多軍卒,未及解陣之際,缺中路,渠則爲先導,左右將以翼繼進,而慈殿下敎,軍缺之前導,故卽爲號令,急急解陣,而三復往來之際,自爾遲延,不勝惶恐云矣。傳曰,別將旣爲號令,則不爲遵行之將,摘發問啓。金佐明啓曰,更爲推問,則以爲敎練官,三復傳令之際,自爾遲延,此非將不遵行之事云矣。傳曰,別將,不能善缺決棍十度。佐明啓曰,臣以主兵之官,不善指揮,缺不勝惶恐待罪矣。傳曰,非卿所失,勿待罪。
缺啓曰,今此還宮後,告祭祝文,以望祭兼行缺啓下,送于京中香室矣。留都政院,似未詳缺文之意,而慮有與望祭恒用祝文缺有此啓稟之擧,而告祭兼行祝文,缺明禋文字,乃是望祭祝文中,當此令辰,聊缺無合爲一文之事,以今番啓下祝文,正書以缺委,何如?傳曰,允。
行大司憲朴長遠,持平李世長啓,請前執義李䎘,前掌令朴增輝·申命圭,前持平兪櫶·李夏,獻納金澄,前正言趙聖輔等,亟命放還。請司諫李垕,亟命放還。請陳疏人黃壖,極邊竄逐。請還收前正言安塾大靜縣監特除之命。同前鏡城爲府,乃是北邊巨鎭,營下劇邑,佐貳之官,自前擇送,意非偶然,而新除授判官李之馨,非但年衰,不合此任,曾爲善山府使,多有不治之狀,旣去之後,怨聲未已,如此之人,不可復授字牧之責,以貽生民之害。請新除授鏡城判官李之馨罷職,其代,令該曺極擇差送。答曰,不允。
行大司諫姜栢年,正言尹搢啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還。請陳疏人黃壖,極邊竄逐。請還收前正言安塾大靜縣監特除之命,同上答曰,不允。
缺慈殿·大殿,藥房·政院·玉堂·二品以上夕問安。答曰,知道。
沈梓啓曰,百官就次,取稟。傳曰,知道。
又啓曰,訓鍊都監將官來言,閉門吹,初昏懸燈起火,人定後刁斗之意,敢啓。傳曰,知道。
領中樞府事李景奭,領敦寧府事金佑明等,十一日成貼狀啓,瞻望南天,動駕在卽,此日歡抃之心,益復倍切爲白乎旀,宮城內外宿衛無事爲白乎旀,去夜闕內別巡衛將,則西所入直衛將鄭基豐,外巡將,則行司猛尹聖擧,行副司果鄭後諶,監軍,則都摠府都事曺弘益,宣傳官□□均等,以差定,使之受牌分送爲白乎旀,軍營及各處把守·巡邏·夜禁等事,日新申飭之意,竝以馳啓爲白臥乎事。啓下備邊司。
右承旨尹飛卿,左副承旨金宇亨等,十一日,成貼狀啓,闕內無事爲白在果,香室宗廟望祭良中,大駕還宮事,兼告祝文中,有適直令辰,敬薦明禋等語,朔望恒用祝文中,亦有當玆令辰,聊蕆明禋等語,彼此語意重複,不可合爲一文,故同兼行祝文製述單子及恒用祝文四句,及乙巳年定式禮曹回啓,竝以謄書上送于政院爲去乎,今此恒用祝文中,節序以下十六字刪去,缺行祝文中,言旋以下十六字刪去,缺是白乎旀,兵曹,今初十日一二所巡將缺及烽燧候望無事單子各一度,觀象監星變單子一度,禁府都囚徒單子一度,刑曹時囚罪人罪目單子缺決等不得單子一度,掌隷院決得單子一度,領中樞府事病症看審書啓一度,原襄監司高城色吏乙巳條稅米作木全數不納辭緣推考事啓下一度,淮陽色吏·守令應薦不薦辭緣推考事啓本一度,合二度段,姑爲留院爲白乎旀,物目段,依例後錄爲白遣。慶尙道五月令生竹笋進上,令廚院趁卽捧上,成給到付爲白乎旀,領中樞府事病缺審書啓,追到爲白去乙,亦爲上送爲臥乎事。缺
訓練都監大將李浣,十一日成貼狀啓,去夜宮墻內外營宿衛及都城九門,城外十處,把守·巡邏,竝以無事爲白臥乎事。啓下備邊司。以上燼餘
缺啓曰,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還。請陳疏人黃壖,極邊竄逐。請還收前正言安塾大靜縣監特除之命。答曰,不允。燼餘
上次于水原。
大王大妃殿,藥房問安。答曰,知道。中殿問安。答曰,知道。世子宮問安。答曰,知道。
大王大妃殿,政院·玉堂問安。答曰,知道。中殿問安。答曰,知道。世子宮問安。答曰,知道。以上燼餘
上在稷山行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,政院·玉堂·藥房·二品以上朝問安。答曰,知道。
沈梓,以兵曹言啓曰,先運挾輦砲手先送云矣。傳曰,知道。
大駕,寅時發稷山,辰時到素沙,晝停後,政院·玉堂問安。答曰,知道。
慈駕追到素沙,上祗迎于幕次之外。
慈殿,藥房·政院·玉堂問安。答曰,知道。
大殿,藥房問安。答曰,知道。
沈梓,以兵曹言啓曰,再運挾輦。缺
傳曰,許知府事,追到云,入侍。缺
大駕,巳時發素沙,午時到振威,政院·玉堂問安。答曰,知道。
慈殿,擧動追到振威後,藥房·政院·玉堂問安。答曰,知道。
大殿,藥房問安。答曰,知道。
慈殿到振威時,上祗迎于中門外。
沈梓,以兵曹言啓曰,再運挾輦砲手先送云矣,傳曰,知道。
憲府箚子。答曰,省箚具悉。非欲忙也,意有在焉,卿等勿爲過慮。
諫院箚子。答曰,省箚具悉。非欲忙也,意有在焉,卿等勿爲過慮。
沈梓啓曰,先運挾輦軍,旣已發送矣,當初此站,以宿所磨鍊啓下,軍兵,何以爲之?敢稟。傳曰,當以水原爲宿所,此處則軍令,只依晝停所爲之,可也。
大駕,未時發振威,申時到水原宿所後,政院·玉堂問安。答曰,知道。
慈駕,追到水原,上祗迎于中門外。
慈殿,政院·玉堂·藥房問安。答曰,知道。
大殿,藥房問安。答曰,知道。
沈梓啓曰,御前軍牢·巡令·旗手,連日驅馳,慮有不能行步之患。令訓局趁十三日早朝出送,留都軍牢·巡令·旗手,使之交替於果川,何如?傳曰,知道。
傳曰,明日還都事,分付該司。
傳于沈梓曰,他軍令則分運以來,而御營軍,則無分運之事,日行九十里,無乃有發落後者,身病者耶?卽爲問啓。
傳于沈梓曰,明日還宮時,乘馬,排設崇禮門外蓮池邊,爲之事,分付。
張善瀓啓曰,上番翰林猝得外感,痛勢苦劇,使之出外調理,今日則兼春秋任相元,入直之意,敢啓。傳曰,知道。
又啓曰,禮曹郞廳來言,三次祈雨祭,明日當次,而適與擧動相値,不得已明日還都後,不卜日設行事,啓稟,則勢當差遲一二日云。此意敢啓。傳曰,明日必欲還宮者,竊慮此事也。十六日不卜日設行,可也。
以禮曹,來十六日三次祈雨祭設行事單子,傳于張善瀓曰,次第擧行,如是爲之矣。不可以次第爲之,遣重臣。
沈梓啓曰,百官就次,取稟。傳曰,知道。缺
行大司憲朴長遠,持平李世長啓曰,缺之行,不用當初啓下排日,中道變改,作急趲程,非但擧措顚倒,有駭瞻聆,竊恐兩殿沐浴之餘,或有所妨於調攝,下缺從衛軍兵,亦不無驅驟致傷之弊。臣等區區過慮,敢陳短疏,竊附於補拾之義,而誠未格天,言不見信,纔進箚辭,旋已進發,今又有明日還宮事,分付各該司之敎,臣等願忠之微悃,終不免爲徒煩無益之歸,臣等將何顔面,復叨言責乎?請命遞斥臣等之職。答曰,勿辭。
行大司諫姜栢年,正言尹搢啓曰,臣等,纔將短箚,略陳所懷,實出於區區憂愛,而誠未格天,言不見信,非但不從今日之請,又下明日還宮之命,是殿下,以臣等之言,爲不足採而不少槪於聖心而然也。臣等難冒之嫌,與憲府無異。請命遞斥臣等之職。答曰,勿辭。
慈殿·大殿,藥房·政院·玉堂·二品以上夕問安。答曰,知道。
行大司憲朴長遠,持平李世長等箚曰,伏以,今此浴溫之收效,回鑾之有慶,凡在臣民,莫不瞻聳喜抃,而臣等區區過慮,或恐兩殿調攝之候,有犯少愈之戒,下逮從衛軍兵之利病,實係於行程之緩急。臣長遠,於日昨登對之時,敢以不可不徐緩作行之意,略有所陳,則自上有觀勢進退之敎,故臣等,恭俟指揮矣。今聞遽有倂日進發之命,臣等,未知少淹塗路,別有所妨碍,以至於此耶?抑臣等,恐君有遺之意,終有所不能已者。蓋人君一動一靜,必須仰體天運,頫循人心,則其不可不愼,而有乖於常道也,明矣。矧信令旣行之後,則不可中道移易,其或反是,則擧措顚倒,生出許多弊病,以貽後,亦必至之理也。姑以昨日所見覩者,言之,衛士陪隷之傷病偃仆於路傍者,至於數人,致有急遽救療之擧,仰旒紸之所逮,亦不無惻念之端,而曾不移晷,旋有此令,臣等竊恐聖明缺及於反隅之思耶?目今炎熱向盛,驕陽又從而肆焉,乖氣缺以經月暴露之士,驅馳百里之程,缺豈非大可慮者乎?伏願,聖上缺亟寢成命,依前排日擧行,不勝幸甚。取進止。
行大司諫姜栢年,正言尹搢等箚曰,伏以人主一動一靜,不可不愼,故疾徐缺必須,豫有程限旣定,不可分寸踰越,易所謂擬之而後動者,豈徒然哉?今此回鑾時路程記,以五日判下,而到中路猝然變改,則瞻聆所及,極涉顚倒,臣等,實未曉有何樣忙迫事,而乃若是急遽之甚耶?況步行吉日,有三十五十之限,古人謹戒之意,尤可想矣。今若倍程疾驅,日行百里,則當此旱熱,玉體之勞傷,難保其必無,在群下區區之情,不勝過慮。至於陪從之臣,廝輿之徒,亦不無孱疾於其間者,脫有一二人缺於道路,則其在大聖人體下之道,所損亦大矣。伏願,俯察群情,一依路程記,排日施行,無任幸甚。批答見上
領中樞府事李景奭,領敦寧府事金佑明等,十二日成貼狀啓,車駕漸邇,日益欣祝,而旱災風埃,亦竊憂慮爲白乎旀,宮城內外宿衛無事爲白乎旀,闕內別巡衛將,則北所衛將尹塏,外巡將則行護軍金萬基,缺趙志孟,監軍,則兵曹正郞柳炅,宣傳官李□以差定,使之受牌分巡爲白乎旀,軍營及各處把守·巡邏·夜禁等事,日新申飭之意,竝以馳啓爲白臥乎事。啓下備邊司。
右承旨尹飛卿,左副承旨金宇亨等十二日成貼狀啓,闕內無事爲白在果,兵曹,今十一日一二所巡將,各處各度行巡無事單子,及烽燧候望單子各一度段,監封上送爲白乎旀,濟州牧使緣坐罪人定配,金廷俊物故啓本一度,司譯院官員等祿薦狀二度段,姑爲留院爲白乎旀,□州閠四月朔進上,咸鏡道閠四月朔進上,來到爲白有置,令該院趁卽捧上爲白遣。物目段,依例後錄,緣由狀啓爲白臥乎事。啓下本院。缺咸鏡道進上,蔈古六斗,搥鰒一百六十貼,以上缺大王大妃殿,乾大口魚三十尾·乾文魚十尾·乾海蔘四斗·昆布缺生松魚十尾·松魚醢二十四貼,以上咸鏡道進上。蔈古六斗·搥鰒一百六十貼,以上濟州進上。大殿,乾大口魚三十五尾·乾海蔘四斗五升,以上咸鏡道進上。蔈古六斗·搥鰒二百四十貼·甘藿一百六十注之,以上濟州進上。中宮殿,乾大口魚二十尾·□□斗,以上咸鏡道進上。蔈古六斗·搥鰒一百六十貼,以上濟州進上。世子宮,乾大口魚十五尾·卵三斗五升,以上咸鏡道進上。搥鰒一百六十貼,以上濟州進上。
訓鍊都監大將李浣十二日成貼狀啓,宮墻內外各營宿衛及都城九門,城外十處,把守·巡邏,竝只無事爲臥乎事。
上御素沙幕次。許知中樞府事引見。入侍,知中樞許積,同副承旨李程,假注書朴紳,記事官洪萬鍾·申晸。積曰,兩殿臨注溫泉,玉候安寧,連以得聞,下情欣幸,只切區區,而顧以負累之蹤,不敢進參於起居之班,一味惶蹙矣。自上如是敦迫,分義所在,不敢缺且念私情,欲一瞻望羽旄於道左,來此祗候,而情跡臲卼,未能肅謝,今蒙賜對之命,徒增悚縮之至矣。上曰,卿以頃日事,爲此言耶?欲加罪名,何患無辭?卿之一向引嫌,非但國體有不然也。予之私情,欲與相見於行宮者,亦且切矣,而不能得也。今茲之來,亦云幸也。肅謝不安者,抑何意歟?積曰,因臣無狀,僚相狼狽,何忍抗顔,更將仄跡乎?上曰,有何不安仄跡之事乎?積曰,言事諸臣,以臣之故,皆加竄謫,臣之前後疏章不及此者,負罪之人,不敢與知於朝家缺狀啓,今若取見,則洞然可知狀啓所無之事,而僚相得此莫重之罪名,此臣心之尤有所不安者也。以是而宸衷激勵,多有失中之事,常在平日,少無絲毫之裨補,今當垂死之年,緣臣身而致君上之過擧,臣死有餘罪矣。上曰,以其無據之事,爲言,故欲明是非而已,豈緣卿所自致耶?久未相見,暫此相逢,卿何更退耶?積曰,臣雖無狀,先朝骨肉之恩,死猶難忘。聖上眷顧之意,如是丁寧,若有一分可留之勢,則初入□中,豈往鄕曲乎?今實無面渡江矣。上曰,古人或有始入而終出者,或有情跡難安而不得已更出者,卿以此事,一向爲咎而不出,則予心何時得平乎?積曰,臣身少益國家,則何敢自圖而忘君父哉?屛居田園,若使國家,不幸而有用臣之秋,則臣當不辭難而卽赴矣。上曰,在朝耆舊之臣,屈指歷數,李領府事,鄭判府事,卿數人之外,更有誰耶?老成之人,在鄕在京,事體有異,雖使卿在城外,尙且不可,況以倚毗素重之臣,□□退休乎?積曰,臣今死亡無日,伏在鄕曲,得保餘齒,則日夜感祝而已。臣子至情,非不欲追陪後塵,而更渡京江,旣非所安,今日前席,是亦望外,臣之所願惟一,路左瞻望而已。且臣近有賤疾,情勢病故,俱難上去矣。上曰,缺欲使卿隨駕耶?卿之所嫌,旣爲太過,予之勸勉,如是其懇,而卿不回聽,卿之心,雖可安,而在予之道,以其事使卿引咎,予心不安,當復如何?洪判府事,亦爲來此,而不能隨駕,卿亦不計日數,徐徐作行,終必來到,則是幸也。養病之道,貴在養心,緣卿思想之切,何以養心乎?古之人,上以勉副下之事,下以勉副上之事,行宮願見者,欲與卿一說,此懷之後,勉卿上去矣。積曰,臣初欲自此退去矣。聖敎丁寧,臣當隨後中路退去矣。上曰,渡江何嫌缺中道退去耶?還宮數日後,卿以缺一番面討,似定去就,似無不宜,缺恐爲無益,更俟面之後,未可決意耶?缺心爲貴,情勢雖或不安,此請胡不念耶?積曰,聖敎勤懇,若是重複,臣非木石,寧不感激?但有涕泣而已。上謂李程曰,許知中樞府事,上來時給馬事,特爲分付於京畿監司,可也。程曰,今此浴溫之收效,回鑾之有慶,凡在臣民,孰不瞻聳喜抃,而臣等區區憂慮,或恐調攝之候,有犯少愈之戒。伏願,聖明仰體天運,頫順人心,以副臣子之衷悃,不勝幸甚。且聖上優禮大臣之意,如此其懃懇,分義所在,孰不感泣?仍爲退出。以上燼餘
上在水原行宮。
沈梓啓曰,訓鍊都監將官來言,開門吹之意,敢啓。傳曰,知道。
慈殿·大殿,藥房·政院·玉堂·二品〈以上〉問安。答曰,知道。
大駕,寅時發水原,辰時到沙斤川,晝停後,政院·玉堂問安。答曰,知道。
慈駕,追到沙斤川,上祗迎于幕次之外。
慈殿,政院·玉堂·藥房問安。答曰,知道。
大殿,藥房問安。答曰,知道。
大駕,辰時發沙斤川,□時到果川。政院·玉堂問安。答曰,知道。
慈駕,追到果川。上祗迎于中門之外。
慈殿,政院·玉堂問安。答曰,知道。
大殿,藥房問安。答曰,知道。
缺上御船所。兵曹判書引見,入侍,兵曹判書金佐明,右副承旨沈梓,假注書朴紳,記注官南夢賚,記事官申晸。梓曰,乘船砲,不爲取稟,徑先放之,軍器寺官員推考,何如?上曰,依爲之。佐明曰,號令旗麾,未及取來,江岸缺人馬,先爲載渡乎?上曰,依爲之。旗麾不來,則以表旗,號令軍兵,何如?佐明曰,禁軍,例有當用之旗,取來其旗後,可以號令,而禁軍使之渡江乎,姑爲留待乎?上曰,姑勿乘船,可也。禁軍有相應之旗乎?佐明曰,有紅·白·靑相應之旗矣。上曰,御營軍,用鼓吹,禁軍,亦用鼓吹,可也,禁軍旗,取缺。上曰,此乃七旗耶?先用三番旗,可也。佐明曰,御營軍,今已來會,使之渡江,而大將則如下來時例,在近待令乎?上曰,依爲之。佐明曰,禁軍方來矣。上曰,用雷鼓催促,而只一哨來耶?將獨先來,使之率軍而來乎?上曰,缺何故獨來也?佐明曰,將來招正,可以號令整齊缺上,令沈梓,持白旗,傳于兵缺船頭,揮旗放砲吹螺訖,一番禁軍,馳來結陣,又揮紅旗,放砲吹螺,立旗於三番之左,三番之軍,一時結陣。上曰,今缺四哨,用別將旗,使之一時來會,可也。佐明曰,使之合陣乎,分陣乎?上曰,各陣後,用別將旗合之。佐明曰,別將之旗缺取來,故別將無以相應,獨爲馳來矣。東顯旣來。上曰,汝以此能號令耶?東顯曰,今爲四方陣,又爲合四方陣乎?上曰,可也。東顯,立船頭,揮黃旗放砲吹螺。上曰,軍兵已知號令,合而結陣耶?如習陣例爲之,可也。仍謂東顯曰,有接戰之事,則何以應之?東顯曰,以他軍如賊見形,則可以應變矣。上曰,宣傳官,潛往駕後別隊處,分爲二運,一則隱見某處,一則橫過陣前,可也。東顯曰,禁軍無統,臣請往而指揮。上命東顯退。佐明曰,禁軍之旗,竝爲還給乎?上曰,出給,可也。佐明曰,駕後號令,用火箭乎,抑起火乎?上曰,用火箭,駕後軍一隊,馳突禁軍陣前。上曰,又用火箭,令一隊現形,而禁軍等,不爲之相應耶?佐明曰,以天鴉聲相應矣。上曰,別將,使之突陣缺,可也。佐明曰,別將,無手下軍,只有標下若干兵,獨出無能爲也。上曰,以信箭,傳于別將,馳出陣外。別將旣出,駕後別隊,馳逐圍匝,禁軍等,亦於一時馳突,潰圍缺別將,如是者,數三合而止。善瀓曰,日勢已暮,缺香,當待還宮爲之矣。上曰,獻官差出,則自可傳缺獻官尙未差出云,留院承旨,不能檢飭而然,可謂無嚴也。善瀓曰,宗廟告祭獻官望單,終不來呈,事極駭慢,當該吏曹堂上推考,留院承旨,所當催促書呈,而不爲申飭,亦甚非矣。竝推考,何如?上曰,依爲之。遂罷出。以上燼餘
上在昌德宮。停常參·經筵。
大王大妃殿·王大妃殿·中宮殿,藥房問安。答曰,知道。
藥房都提調臣鄭致和,提調臣朴長遠,副提調臣張善瀓啓曰,連日動駕,冒炎還宮,伏未審夜來,聖體,若何,慈候亦一樣安寧乎?臣等,區區憂慮,敢來問安。答曰,知道,慈候無事,予亦無事。
世子宮,藥房問安。答曰,知道。
慈殿·大殿,政院·玉堂·二品以上·單子問安。答曰,知道。缺
政院,以都摠府言啓曰,入直軍兵,中日習射事,啓請姑停矣。今日爲始,依前中日習射,請出標信。傳曰,知道。
假注書,權愈·洪億·沈柟。
觀象監,巳時,太白見於未地,酉時,日有兩珥。
尹飛卿,以永寧殿修改都監言啓曰,修改之役,趁秋享大祭前完役事,已爲定奪矣。移安及各項吉日,令禮官斯速推擇啓下,何如?傳曰,允。
李程,以禮曹言啓曰,永寧殿修改都監啓辭,修改之役,趁秋享大祭完畢事,已爲定奪矣。移安及各項吉日,令禮官斯速推擇啓下,何如?傳曰,允事,傳敎矣。移安及各項吉日時,令日官推擇,卽移安,今閠四月二十二日□時爲吉云。以此日時擧行,而其他吉日時,別單書入,使都監,稟旨進退,何如?傳曰,允。
慶平君啓曰,凡問安厥日,晉進班首發言,縱有司堂上,弗能自判,乃流來故規。頃日崇善君徵,靡議於在首之庸臣,恣謼于隨庭之書吏,攘放勃呃,擅改臣言,指詘數番,禮多逕庭,事有掣肘,弗足與較,煩瀆極懼,魗置度外,靡果糾正矣。弗特此也,且前溫陽嚴警之日,排班立齊,朝廷大會,汎得虞譽,諂悅全毁,弗行禮于陋臣,獨致揖於右相,弗修則已,其施欠儀,何敢迺爾,莫知端倪?目覿異惑,口發困蹙,弗能舍結,仰陳黈纊,禮敬有陻,法令毋彰,歹訝甚哉,意能安虖?仍竊憖念,樸譾陋臣,常懷和睦,眷愛而弗弊,庸臣凌蔑,驕㑥恃寵,嗜形衒勢,緩政專擅,一府冷淡,玖族彼齡弗深,遭罬禍外,毋識眎由,有嚇長戚,昨日重蹕,外位序列,亦匹恭禮,涉大駭恚,生莅伍朝,淪湯陸腑,命途多舛,動輒生障,越班商楫,臣莫逢覯,中時作俑,定作殊例,觀勢墜風,度時損采,臣忝宗屬之右,忽丁乖盭之擧,愚臣默糊,誰敢拆喙?伊日靡牘,動駕駢闐,覼縷后時,臣辜彌大,夙遇愍凶,酷冒厄會,赧失措,卼惄艱容,膠柱鼓瑟,圓鑿方枘,言必畏天,行皆讓路,取禍牛毛,誹兎角,縮額寒心,掩眼束手,悷哉故也。雖衆王子,弗易簀之日,微直改之敷,凡人尙且若是,矧眷戚本府乎?伏願聖慈,覆載生涵,鐫削臣爵,能詣備啓。答曰,責有所歸,卿何爲辭,損傷體面乎?安心勿辭。
持平崔寬啓曰,臣與前司諫李垕,異姓四寸也。本府前啓,嫌不敢參論,不可晏然仍冒,請命遞斥臣職。答曰,勿辭。金宇亨啓曰,持平崔寬,再啓煩瀆,退待物論矣。傳曰,知道。
掌令李叔達啓曰,安塾之論劾諸臣,出於臺閣上相規之道,則是乃職分當然,少無可罰之罪,而殿下威怒太遽,特補瘴海之邑,名雖除拜,實則貶逐,其在聖上優容言者之道,大失其和平,故臣於本府還收之請,曾發其論矣。頃者行在所連啓之日,聖批極嚴,至以猥越爲敎,臣誠慨然,莫知聖意之所在也。同僚旣以此爲避,而臣獨留司,不得卽爲自列,泯默苟冒,今至屢日,廉隅都喪,所失尤大,不可一刻仍冒。請命遞斥臣職。答曰,勿辭。金宇亨啓曰,掌令李叔達,再啓煩瀆,退待物論矣。傳曰,知道。
司諫洪柱三,獻納李東老啓曰,安塾補外之命,出於意外,還收之請,在所不已,故臣等初旣聯名矣。頃於行朝連啓之日,遽有未安之敎,兩司長官,相繼引避,而臣等,以留司之員,不卽自列,尙此苟冒,何敢以事在旣往,而終始泯默,晏然在職乎?請命遞斥臣等之職。答曰,勿辭。
沈梓啓曰,司諫洪柱三避嫌,批答已下,而臣梓,婚家相避,同副承旨李程,異姓四寸相避,俱不得傳批,在外同僚,似當牌招以傳,而拘於院規,不敢直請牌招,何以爲之?敢稟。傳曰,牌招以傳,可也。
金宇亨啓曰,司諫洪柱三,獻納李東老,再啓煩瀆,退待物論矣。傳曰,知道。
大司憲朴長遠,掌令蘇斗山,持平李世長啓曰,臣等,卽伏見掌令李叔達引避之辭,乃頃日安塾事,有未安之敎故也。臣等,亦曾以此引避,則今何可晏然處置同僚乎?請命遞斥臣等之職。答曰,勿辭。沈梓啓曰,大司憲朴長遠,掌令蘇斗山,持平李世長,再啓煩瀆,退待物論矣。傳曰,知道。
行大司諫姜栢年,正言尹搢啓曰,司諫洪柱三,獻納李東老,以因安塾事,有嚴敎之故,竝引嫌而退。臣等,亦曾以此自列,則今何敢晏然處置乎?請命遞斥臣等之職。答曰,勿辭。沈梓啓曰,大司諫姜栢年,正言尹搢,再啓煩瀆,退待物論矣。傳曰,知道。
執義吳斗寅啓,請前執義李䎘,前掌令朴增輝·申命圭,前持平兪櫶·李夏,前獻納金澄,前正言趙聖輔等,亟命放還。請前司諫李垕,亟命放還。請陳疏人黃壖,極邊竄逐。請前請□還收前正言安塾大靜縣監特除之命。請鏡城新除授判官李之馨罷職,其代,令該曹極擇差送。同前引嫌而退,本府之啓,嫌不參論,則揆諸臺例,固難仍在,兩司爭執,公議可見,則雖有未安之敎,俱無可避之嫌,前旣以此引避,則到今不敢處置,其勢固然。請持平崔寬,遞差,掌令李叔達,司諫洪柱三,獻納李東老,大司憲朴長遠,掌令蘇斗山,持平李世長,大司諫姜栢年,正言尹搢,亟命出仕。答曰,不允。處置事,依啓。
沈梓啓曰,臺諫出仕事,命下矣。今日夜深,明日待開門牌招之意,敢啓。傳曰,知道。
觀象監,夜五更,流星出奎星上,入艮方天際,狀如拳,尾長四五尺許,色赤。啓。以上燼餘
上在昌德宮。停常參·經筵。
卯時,日有兩珥。午時,白氣一道,起自巽方,直指西方,長竟天,廣尺餘,良久及滅。自未時至酉時,日暈。夜一更,月蝕。自一更至三更,月暈。
慈殿,政院·玉堂問安。答曰,知道。大殿問安。答曰,知道。
金宇亨啓曰,右議政箚子,到院,而以祈雨祭齋戒,留院之意,敢啓。傳曰,入之。
備忌記,史官五名·騎馬十五匹立之。
金宇亨啓曰,史官五員待命事,命下矣。史官不備,宣傳官三員,代送之意,敢啓。傳曰,缺以上燼餘
上在昌德宮。停常參·經筵。
慈殿·大殿,政院·玉堂問安。答曰,知道。
藥房啓曰,伏未審夜來,聖體,若何,慈殿,亦何如?臣等憂慮未弛,敢來問安。答曰,知道。慈候無事。
禮曹啓曰,王世子冊禮,別試規矩,待諸大臣出仕後,收議可也事,傳敎矣。議于大臣,則行判中樞府事鄭太和,以爲依辛卯年例,施行似當,伏惟上裁。行判中樞府事洪命夏,右議政鄭致和,以爲王世子冊禮,乃一國莫大之慶,自祖宗朝設科取士,旣有定制,似不可合慶,多少有所增減,依辛丑年例,設行無妨,伏惟上裁。大臣之意如此,上裁,何如?傳曰,依議施行。
傳曰,旱災此酷,予心焦憫。審理之擧,雖曰文具,亦不可廢,令攸司趁擧行事分付。
答判中樞府事鄭太和疏曰,省疏具悉卿懇。卿之疾病,至此,予深慮念,宜勿控辭,從容調理。
答崇善君箚曰,省疏具悉卿懇。卿其安心勿辭。
府·院前啓。答曰,不允。李之馨罷職事,停啓。以上朝報
上在昌德宮。停常參·經筵。
觀象監,夜一更,白氣一道,起自南方,直指艮方,長十餘丈,廣尺許,良久乃滅。三更,月暈。啓。
行判中樞府事鄭太和上疏。大槪,修改都監役事方急,移安吉日,只隔數日,而臣不得進參,本職兼任,竝乞遞免事。入啓。
慶平君啓曰,庸陋愚臣,忝居璿系,賊恩圯族,叢瑕萃瘢,古暴今白,辭竭意罄,縱恣傲慢,略無顧忌。臣在首席,弗能愼默,猥滓危衷,觸犯嗔怒,貳度失儀,咸指王子,小毋他訛,斷莫越外。拾參日還宮,東西班列,齊會,堂上以上,超床踞坐,右相西班,遠視處降馬步來,臣以班首,果起還据,臣之開口,匪獨右相事也。糾謬惜禮欠缺,右相作止適議,庸臣隨駕入闕,問安罷歸,徼免顚病,其間梗槪,毋過如斯,越班尙揖,古不作庸,後代始行,的貳崇善君之言,匪壹右議政而發,時値鶉首,神心昏聵,思溢文短,措辭靡瑩,得見弗意,右相封章,至擧臣名,非劾失儀,怖疑若驚,莫曉攸措。仍竊緬惟,臣雖庸駭,粗效弗拭,乾敬大臣之義,相臣,縱有靡穩之事,何敢語侵煩瀆宸衷乎?愚臣賦性鶻突,瞻理狼息,妄列庸陋有謗之懷,致有右相去位之請,臣罪益無所逭,弗敢屛蟄緘泯。伏冀聖明,恕察情狀,削臣職名,敢徠伸啓。答曰,少無不安底事,卿益安心勿辭焉。
政院啓曰,禁府·刑曹審理文書,已爲修正云,審理之擧,不可少緩,而該房承旨金宇亨,病未仕進,不得取稟,千萬未安。金宇亨,卽刻牌招,以爲今日內擧行之意,敢啓。傳曰,知道。
又啓曰,審理文書,旣已修正,應爲入侍之員,大臣·原任大臣·義禁府·刑曹堂上·三司長官,竝爲牌招,而取考謄錄,則承旨或有二員入侍之時,或有只該房入侍之時,亦有六卿竝招之時,何以爲之?敢稟。傳曰,大臣·原任大臣·禁府·刑曹堂上·三司長官及承旨二員,入侍。
政院啓曰,行判中樞府事鄭太和,牌招不進矣。傳曰,不可不入來之意,更遣史官傳諭。
備忘記。嗚呼,自予忝位以來,民生之困瘁,災異之層疊,雨暘之失時,迭相爲變,未有甚於近日,靜思厥由,實由於寡昧之才疏涼德,召致天怒而然。噫,天鑑孔昭,降災不逮於寡躬,而獨及於民生,言念及此,恫若在己。未足以喩其萬一,溘然無聞,心深甘之,而不可得也。田疇龜拆,禾菌萎黃,趁今不雨,民將塡壑,國將何依?心如焚灼,岡知攸爲。自今日避正殿,責躬省愆,益加敬畏之道,承旨代予草敎,廣求直言,以補不逮。第念今日之災異之由於寡昧否德,已可見矣,而其在上下交修之道,不可無責勵之擧。咨爾大小群工,懋盡寅協,恪勤乃職,少答天譴。減膳等事,亦令該曹趁卽擧行。
政院啓曰,臣等伏見備忘記,十行綸綍,痛切惻怛,憫旱憂民之意,溢於言辭之表,有足以回天怒而感人心者。臣等蕪拙之辭,非但不足以摸寫其萬一,循常代草,亦涉文具,直以王言,播告中外,允合應天以實之道。以此備忘,曉諭,何如?傳曰,言辭拙訥,未能通暢,承旨代草,宜矣。
行判中樞府事鄭太和上疏。大槪,伏奉史官傳諭,不敢在家,將向闕外之際,熱塞喉間,昏仆不省,竟未赴召,乞正臣罪,以爲逋慢者之戒事。入啓。
行判中樞府事洪命夏上疏。大槪,召牌遠臨,史官傳諭,而賤疾苦劇,末由趨赴,亟罷臣職,仍治臣罪,以爲人臣慢命者之戒事。入啓。以上燼餘
上在昌德宮。停常參·經筵。
巳時,太白見於未地。
下直。月串僉使張愛聲。
藥房都提調鄭致和,提調朴長遠,副提調張善瀓啓曰,昨日引接臣僚,疏決罪囚,伏未審夜來,聖侯,何如,慈殿氣體,亦一樣安寧乎?臣等,伏切區區之慮,敢此問安。答曰,知道。慈殿無事。此下缺
備忘記。下行判府事洪命夏曰,卿不可以自嫌之辭,終不造朝也,明矣,況予意懃懇乎?卿雖欲固守初心,終不可得,宜勿再辭,趁速入來,俾無遲緩國事之弊事,承旨進去,措辭傳諭。
李程書啓,臣承命往諭于行判中樞府事洪命夏,則以爲臣伏蒙一日之內,再遣史官,近侍又臨,諭以聖旨,不啻丁寧,臣誠感泣,罔知攸措。今此早災,前古所無,聖明憂遑,至於此極,臣雖冥頑,此心如焚。顧臣負累蹤迹,決難冒進,而聖敎此勤,不敢退伏,當扶曳進詣闕下,陳疏而退云矣。敢啓。傳曰,知道。
行判中樞府事鄭太和疏入,旣下批,又下備忘記曰,旱災至此,民事罔極,審理之擧,雖似文具,亦不可少緩,而位在大臣之列,身佩休戚之義,徒以不安爲心,恝視國家之事,此果所望於卿者乎?疏決獄囚之外,多有緊急議定之事,卿其宜勿控辭,趁卽入來。卿若不來,予召不止,卿其念哉。
行判中樞府事洪命夏疏入,旣下批,又下備忘記曰,旱災至此,民事罔極,審理之擧,雖似文具,亦不可少緩,卿位在大臣之列,身佩休戚之義,一臥江村,徒以不安爲心,恬然恝視,都忘國家之事,此果所望於卿者乎?疏決獄囚之外,多有緊急議定之事,卿其宜勿控辭,趁速入來。卿若不來,予召不止,卿其念哉。
備忘記。今日兩大臣處,別備忘傳諭之時,遣承旨傳諭事,命下後,中間以遣史官誤傳云。莫重大臣傳諭之事,如是錯誤,殊甚駭〈然〉,當該內官,先罷後推。此下多缺
金宇亨,以兵曹言啓曰,北兵使李汝發,限今春仍任事,自備局定奪,今已過限,當出其代,依近例令備局議薦,何如?傳曰,允。
又以兵曹言啓曰,本曹正郞朴純,頃於留都之日,落傷甚重,幾至折骨,不能運步。煩劇之地,不可久曠,朴純改差,何如?傳曰,允。
又以兵曹言啓曰,以禮曹啓辭,今此王世子冊禮別試,依辛卯例設行事,命下矣。取考本曹謄錄辛卯年則武科初試,分兩所無定數,隨其入格試取,乙酉年則分京外,取六百人,己丑年則兩所,各取二百人矣。文科試取,雖用辛卯之例,武科無定數,似不可每行己丑四百人,亦似太少,今番則雖不分京外,用乙酉事例,取六百人乎?敢稟。傳曰,後日登對時,稟處。
上御熙政堂。審理,入侍,行判中樞府事鄭太和,行判中樞府事洪命夏,右議政鄭致和,禮曹判書洪重普,行大司憲朴長遠,刑曹判書鄭知和,參判吳挺緯,參議宋時喆,都承旨張善瀓,左副承旨金宇亨,司諫洪柱三,修撰尹深,備邊司堂上工曹判書李浣,吏曹判書金壽恒,戶曹判書金壽興,知義禁李慶億,知中樞柳赫然,兵曹判書金佐明,假注書朴紳·權愈,記事官李敏采·申晸。上謂鄭太和曰,前患其得差否。對曰,左邊無力,不能行步,昨日窒塞,雖卽差歇,更無加減矣。上曰,備局堂上,不來者,幾何?皆命招。此下多缺以上燼餘
上在昌德宮。停常參·經筵。
午時未時,日暈。申時,日暈右珥。夜五更,月暈。
閔點啓曰,小臣與尹飛卿,永寧殿移安習儀時,神輦侍衛事,出去下直。傳曰,知道。
傳于沈梓曰,史官三員待命,騎馬九,卜馬六立之。
傳于沈梓曰,輦陪軍,依上年例賞格事,分付該曹。
傳于沈梓曰,史官□員待命,騎馬三·卜馬二立之。
政院啓曰,史官三員待命事,命下矣。史官不備,宣傳官代送之意,敢啓。傳曰,知道。
又啓曰,史官□員待命事,命下矣。史官不備,宣傳官代送之意,敢啓。傳曰,知道。
大司憲朴長遠,執義吳斗寅,掌令李叔達·蘇斗山,持平李世長啓曰,黃壖竄逐之請,論列已久,而兪音尙閟,臣等,實未曉聖意之所在也。壖,乘朝著未靖之時,抱陰兇罔測之心,肆然投疏,略無顧忌,醜詆在外儒臣,延及搢紳缺揣摩經營,譸張闔闢,一篇大旨,無非搆誣缺網打士林之計,此實讒賊之特甚者,豈料聖明之世,有此怪鬼之輩也?幸賴日月之明,旣已洞燭其情態,特下備忘,施以停擧之罰,而討奸之典,不可不嚴,旁伺之萌不可不遏。今若只施薄罰,不加深罪,則非但不足以懲其惡,日後逞兇之徒,必將接迹而起,可不深惡痛斥之乎?請黃壖,極邊竄逐。臣等,以前正言安塾外補還收之請,閱月爭執,而兪音尙閟,臣等,竊惑焉。塾之論事,不過隨事相規,而殿下,不諒本情,遽爾斥補於海島下邑,職名雖存,其爲聖朝之過擧,則與竄逐無異,此所以輿情之久鬱者也。況今竄逐諸〈臣〉皆已蒙宥,則塾何獨斥補海島遠邑乎?亦宜竝入於還收之中。請還收前正言安塾大靜特除之命。答曰,不允。
司諫洪柱三,獻納李東老啓曰,自古奸人之投章醜正,嫁禍士林者何限,而乘時吟毒,相機呈奸,欲空人國而後已者,未有若黃壖之甚者。噫,在外儒臣,何與於朝政,而只以恩禮便蕃,媢嫉最甚,匿缺釁,固已久矣。頃者尊君一疏,忠憤所激,而缺搆誣,無所不至,有若當國權奸,黨與布滿,而缺諸臣之名,以爲網打之計,其造意陰巧,設辭缺出沒捭闔譸張眩惑之態,有不忍正視也,豈意聖明之世,有此鬼蜮之輩也?幸賴聖缺黃壖,極邊竄逐。前正言安塾,身居臺閣,意在相規,而聖明不諒,遽爾摧折,特除絶島之遠邑,補外竄謫,名雖有異,其所以被譴,則一也。臣等之爭執不已者,蓋恐爲聖朝之過擧,非爲安塾地耳。請還收前正言安塾大靜縣監特除之命。答曰,不允。
沈梓啓曰,來二十日禁衛營習陣,當爲設行,而犒饋相値,不得爲之之意,敢啓。傳曰,知道。
正言李奎鎭疏曰,伏以,臣沈痼之疾,已至難醫之域,與鬼爲隣,將過五朔。曾忝憲職,冒死陳懇,獲蒙恩遞,專意調治,至于今日,尙存視息者,無非聖上之賜也。不自意薇垣新命,復出於夢寐之外,前後聖恩,感激垂泣,而伊時行幸之期,只隔一日,病勢危篤,無計運動,瞻望天陛,終闕肅謝,陳疏自列,再呈見却,輾側床褥,只俟嚴誅。厥後雖欲更陳情勢,而行宮瀆擾,尤所不敢,虛帶諫職,缺家,臣之罪戾,至此又萬萬矣。顧臣所患,出於積傷,缺症,難可以日月收效,其中精神之怳惚,手臂之缺痺,比諸前日,又有加焉。此無非恩榮已極,死期缺而然也。到此地頭,末由自力,職名在身,窹寐亦驚。伏乞,聖慈天地父母,察臣崩迫之懇,亟許鐫削缺藥,則從今至死之年,何莫非聖上缺恩也?臣無任戰灼屛營之至。缺
待敎洪萬鍾疏曰,伏以,臣於缺末由運動,還宮之日,竟未得隨參於缺今臣之賤疾,有加無減,留住水原,就便將攝,缺未發表,彌留兩日,少無一分之減,顧臣職名在身,缺然退伏,駄疾登程,寸寸作行,經宿之後,得達果川,缺風寒,症勢添篤,頭痛如碎,支節牽剌,內甚煩缺似寒縮,厚衾溫堗,不得點汗,藥餌調治,亦缺熱候甚盛,飮啖全廢,委頓村舍,日夜叫苦,欲起還仆,無計前進,以此病狀,旬月之內,萬無差復之望。茲將悶迫之勢,敢瀆宸嚴之下,極知猥越,無所逃罪,缺所忝史局之任,非如閑漫庶官之比,決不可累日虛帶,缺速癏曠之誅。伏乞聖慈,將臣本職及兼帶春坊之任,亟賜遞改,俾得專意調治,不勝萬幸。臣無任祈懇戰灼之至,謹昧死以聞。踏啓字。
行判中樞府事鄭太和疏曰,伏以,臣昨日幾死僅甦之病,實無今日自力之勢,而內醫看病之恩,史官宣召之命,相繼而至,臣神魂震驚,惝怳難狀,直欲鑽地以入而不可得也。半日之內,再奉聖敎,不敢仍在私室,擔舁病身,來詣闕門之外,而行步難運,呼吸缺定,決無入侍榻前之望,瞻望天門,伏地待罪。伏乞,聖明亟削臣職,容臣退伏調理,以尋生路,不勝幸甚。臣無任閔迫戰灼之至,謹昧死以聞。答曰,省疏具悉。卿其安心勿待罪。
領中樞府事李景奭箚曰,伏以,臣於回鑾之後,一瞻玉色,固所願也,而昔疾少愈之餘添傷,曉寒趨朝,外似灑淅,內則煩熱,長日短宵,沈沈苦苦,粥食喫缺節無不痛,頹榻之中,召命忽下,扶曳缺無以自力於登對,臣誠惶恐,不知攸措。缺聖敎,敢有所懷略達焉。缺悶雨也甚矣。未知廣缺曰審理雖文具,令攸司趁卽擧行,缺以實德也,必矣,臣竊喜幸焉。臣聞祈於外缺察其罪,不若察其情,蓋文是外,誠則內也。罪缺或輕也,推此心而發於政,則雨露之下,霜雪盡消缺正月繁霜,正月,卽夏之四月也。四月繁霜,猶以爲缺四月雪乎?古云南方之雪,不到地,謂南方缺者,東西北夏月之雪,處處山白,至於南州,雪如冬缺色之冷,凜如秋日,午熱,則炎炎如火,田野之間,已種缺卷,未種者,皆是赤土。嗚呼,民何以生,國何以治?言之痛矣。當此審理之時,令攸司必察其罪重而情輕者,缺哉,聖人一言,其所包者廣也,觀其罪目,則可傳缺議者,絶無僅有,舒究其情,則可恕者宜衆矣。目今內自禁府典獄,外至各道,編配·徒流·全家之類,或因官缺激其目,或因邂逅而陷不測,或有法外之加律。此下缺以上燼餘
上在昌德宮。停常參·經筵。
卯時,日暈。
藥房都提調臣鄭致和,提調臣朴長遠,副提調臣張善瀓啓曰,連日引接臣僚,悶旱焦慮。伏未審夜來,聖體,若何,慈殿氣侯,亦何如?臣等不勝區區之慮,敢來問安。答曰,知道。慈殿無事。
李程,以禮曹言啓曰,今此永寧殿移安日,自上出·還宮時,王世子祗送·祗迎之禮,當爲磨鍊,而時未行冠禮,閭閻間,且多拘忌之疾,依近例姑勿磨鍊之意,敢啓。傳曰,知道。
傳曰,史官一員待命,騎馬三立之。
尹飛卿啓曰,史官一員待命事,命下矣。史官不備,宣傳官代送之意,敢啓。傳曰,知道。
傳于尹飛卿曰,史官三員待命,騎馬九立之。
尹飛卿啓曰,史官三員待命事,命下矣。史官不備,宣傳官代送之意,敢啓。傳曰,知道。
又啓曰,李領府事箚子到院,而以祈雨祭齋戒,留院之意,敢啓。傳曰,入之。
獻納李東老啓曰,臣近緣同僚有故,代行城上所之任矣。大靜縣監安塾,榻前還收之啓,有添入文字,而全不聞知,仍前傳啓,及見兩日奉行擧條,然後始覺脫漏,臣於此,不勝瞿然之至。凡入侍之員,如有前啓改搆之語,則罷出之後,例有簡示,而同僚不此之爲,及臣簡問連啓之際,只以謹悉爲答,臣雖未曉其由,而臣之初不就議,矇然連啓之失,已乖臺體,今聞物議,皆以爲非,臣何敢晏然仍冒乎?請命遞斥臣職。答曰,勿辭。
沈梓啓曰,獻納李東老,再啓煩瀆,退待物論矣。傳曰,知道。
司諫洪柱三啓曰,臣於審理入侍之日,略有添語於安塾啓辭末端,而罷出之後,適緣悤率,只通連啓之意,而未能詳示,昨者同僚之連啓發簡也,曚然以謹悉,又爲循例回答,臣之前後昏謬之失,著矣。同僚旣以此引避,臣何敢晏然在職乎?請命遞斥臣職。答曰,勿辭。
尹飛卿啓曰,司諫洪柱三,再啓煩瀆,退待物論矣。傳曰,知道。
尹搢啓曰,竝引嫌而退,旣無所報,宜其不知,仍前連啓,有何所失。初不相通,已失體例,終焉泛答,又極矇矓。請獻納李東老出仕,司諫洪柱三遞差。答曰,依啓。
沈梓啓曰,臺諫出仕事,命下矣。闕門將閉,明日待開門牌招,何如?傳曰,知道。以上燼餘
上在昌德宮。停常參·經筵。
自卯時至午時,日暈。
下直。豐德府事李晸,蛇渡僉使吳孝誠。
吏批,判書金壽恒,都監堂上習儀進去,參判趙復陽受由,參議尹鏶進,右副承旨沈梓進。兵批,判書金佐明,都監進去,參判李正英,習儀進去,參議金益炅,習儀進去,參知朴烶進。
以鄭致和爲缺呂聖齊爲司諫,鄭載嵩爲持平,尹趾善爲正言,洪柱三爲副修撰,金錫胄爲副校理,崔寬爲缺李奎鎭·鄭河爲副司果,洪萬鍾爲副司猛。
張善瀓啓曰,明日永寧殿動駕時,神輦侍衛承旨缺進該房外,何承旨進去乎?敢稟。傳曰,左承旨進去。
李程啓曰,永寧殿移安時擧動,出宮,以丑寅間艮時啓下,而時刻太早,差退改入之意,分付該曹,何如?傳曰,允。
傳于金宇亨曰,靈光□人等,令本道恤典擧行。
沈梓,以都摠府言啓曰,今日入直軍士,當爲中日習射,而旱氣太甚,依前例待雨間姑停之意,敢啓。傳曰,知道。
又以兵曹言啓曰,今月二十日,武臣賓廳講書日次,而祈雨祭齋戒相値,不得爲之之意,敢啓。傳曰,知道。
又以兵曹言啓曰,隨駕將士·軍兵,今日當爲犒饋矣。入直禁軍,則以留都禁軍,替直出往,西郊犒饋後,還令入直之意,敢啓。傳曰,知道。
傳于金宇亨曰,以五禮儀文宣王先告事由及還安祭儀,文勢觀之,則明是三次設祭之意也。今此永寧殿先告事由·還安祭,與此無異,再次三次,孰是與否,令禮官急缺奪。此下多缺,不得入錄
金宇亨,以義禁府言啓曰,以全羅監司狀啓,因刑曹粘啓,全州府尹李延〈年〉,移本府處置事,允下矣。李延年,方待命於本府,卽爲拿囚之意,敢啓。傳曰,知道。
又以弘文館言啓曰,新除授副校理金錫胄,以接慰官,時在東萊府,經筵入番事緊,請斯速乘馹上來事,下諭。傳曰,竣事後自當上來,姑勿下諭。此下啓辭,多缺不書。
又以禮曹言啓曰,王世子冊禮別試,以諸大臣議,依辛卯年例,施行事啓下矣。別試初試,當以六百館試,咸聚京師,初場則論·表,終章則策文一道,除講經試取,而令日官推擇吉日,則文武科初試,來九月初六日,殿試,十月初二日,放榜,同月十二日巳時,爲吉云。以此日時,卽爲知委中外,擧行,何如?傳曰,允。
李程,以吏曹言啓曰,自前審理後,例有別歲抄之擧,今則何以爲之?敢稟。傳曰,依例爲之。
又以吏曹言啓曰,別歲抄爲之事,命下矣。永不敍用,準期不敍,竝爲書入乎?敢稟。傳曰,依例爲之。
又以禮曹言啓曰,今此永寧殿缺定礎等日字,次次進定,故前日啓下單子以入之意,敢啓。傳曰,知道。
又以永寧殿修改都監言啓曰,京畿·忠淸·原襄·黃海四道僧軍各一百名,缺百名,今已逢點於都監,卽爲出送浮石所,使之運礎石·階石,而其中一百名,則當自開基日,赴役於缺中矣。禁軍二十人,依例令定送領役之意,敢啓。傳曰,知道。
以兵曹,永寧殿移安時,神輦侍衛事,傳于沈梓曰,前後射隊軍兵二百名,分半侍衛,似爲埋沒,前後各二百名,改磨鍊事,分付。
又以兵曹,永寧殿移安時,大駕祗送事目,傳于沈梓曰,今番則異於常時擧動,訓鍊都監馬兵及禁軍,勿爲具甲胄事,分付。
持平鄭載嵩啓曰,臣入直講院,叨此新除,驚惶感激,不敢不卽謝恩命,而本府,方以黃壖·安塾等論執,連啓,黃壖疏中缺論臣父之被劾加罪,安塾外補,出於請遞停論之缺諫臣於此事,何可是非?旣不得同參前啓,理難一時苟冒,請命遞斥臣職。答曰,勿辭。
金宇亨啓曰,持平鄭載嵩,再啓煩瀆,退待物論矣。傳曰,知道。
大司憲朴長遠,執義吳斗寅,掌令蘇斗山,持平李世長啓曰,黃壖事,安塾事。同前持平鄭載嵩,引嫌而退,前啓有不可是非,則勢難仍在,請持平鄭載嵩遞差。答曰,不允。遞差事,依啓。
獻納李東老,正言尹搢啓曰,黃壖事,安塾事。同前答曰,不允。
領中樞李景奭箚子。大槪,敢陳病狀,乞免職名,俾延殘喘耳。答曰,省箚具悉。卿其安心勿辭,從容調理。
上在昌德宮。停常參·經筵。
巳時,太白見於未地。
大殿,藥房口傳問安。答曰,知道。
沈梓啓曰,內乘來言,捲簾,取稟。傳曰,捲三面。
大駕,詣宗廟入幕次後,政院·玉堂·藥房問安。答曰,知道。
傳于張善瀓曰,李領府事,收議三次,行祭無妨,缺施行。
神輦祗送後,傳于張善瀓曰,神輦第四位前排橫杠,雖曰因人馬而折傷,觀其折痕,元以木心朽傷之材,不察造成,事極可駭。都監堂上,從重推考,當該郞廳·監造官,拿推。
張善瀓啓曰,今日神輦祗送時,缺請釋圭事,甚未安。當該通禮,請推考。傳曰,允。
又以吏曹言啓曰,今日永寧殿移安後,缺設行,出於倉卒,而諸執事中,大祝實豫差,權知副正字權榰·李渻,或稱拘忌之疾,或稱犯染不參,事極駭愕。請竝推考。傳曰,允。此下缺
李程,以永寧殿修改都監言啓曰,當時未時當缺殿材瓦,仍爲開基始役矣。小西門,自今日開門,以爲役夫出入之地,部將一員,令兵曹定送,管其開閉,而同門十餘步上,內農圃墻內,毁墻作門,運入木石之意,敢啓。傳曰,知道。
正言尹趾善啓曰,持平鄭載嵩,引避見遞,舅甥與父子,雖似有間,而旣有相避,不可同參,則與之無異,臣亦難可否於本院前啓。請命遞斥臣職。答曰,勿辭。
金宇亨啓曰,正言尹趾善,再啓煩瀆,退待物論矣。傳曰,知道。
獻納李東老,正言尹搢啓曰,黃壖事,安塾事。同前啓正言尹趾善,引嫌而退,父子舅甥,旣已有間,而況此所論之事,元非可避之嫌。請正言尹趾善出仕。答曰,不允。出仕事,依啓。
執義吳斗寅啓曰,今日永寧殿移安擧動時,神輦橫杠,遽致折傷,臣不勝惶悚震越之至。都監堂上,旣己被推,郞廳·監造官,亦皆下吏,則臣以都廳郞廳,固難免不能檢察之罪,何敢晏然仍冒臺職?請命罷斥臣職。答曰,勿辭。
沈梓啓曰,執義吳斗寅,再啓煩瀆,退待物論矣。傳曰,知道。
大司憲朴長遠,掌令李叔達,持平李世長啓曰,黃壖事,安塾事。同前答曰,不允。缺
張善瀓,以吏曹言啓曰,臺諫及守令,有闕,政事,何以爲之?敢稟。傳曰,明日爲之。
修改都監堂上,工曹判書李浣,兵曹判書金佐明,戶曹判書金壽興,吏曹判書金壽恒等上疏。大槪,請俱下司敗,以正臣等之罪事。答曰,省疏具悉。卿等勿辭,從速察職。
右議政鄭致和箚子。大槪,都監堂上,竝被推考,郞廳·監造官,至於拿推,惶恐伏地待罪事,入啓。答曰,省箚具悉卿懇。卿才受此任,有何所失乎?安心勿待罪。以上朝報燼餘參錄
義禁府啓曰,本府,以王府衙門,體面甚重,故本府書吏,雖政院及上司衙門,亦不得任意治罪者,自故流來規例,而今日擧動時,永寧殿修改都監監造官,本府考喧書吏三人,威脅捉去,私自杖罰,其間曲折,雖未詳知,而其在事體,殊極可駭。當該監造官,從重推考,何如?傳曰,允。以上禁府謄錄
上在昌德宮。停常參·經筵。
自辰時至未時,日暈。夜一更,流星出天津星下,入東方天際,狀如鉢,尾長二三尺許,色赤。啓。
藥房〈都〉提調鄭致和,提調朴長遠,副提調張善瀓啓曰,昨日擧動,冒熱行禮,伏未審夜來,聖體何如,慈殿氣候,亦一樣安寧乎?臣等憂慮未弛,敢來問安。答曰,知道。慈候無事。
吏批,判書金壽恒進,參判趙復陽缺參議尹鏶進,都承旨張善瀓進。兵批,判書金佐明缺參判李正英缺左副承旨金宇亨進。
吏批啓。缺
備邊司啓曰,北兵使文書交差事,曾已定奪,故以文官議薦之意,敢啓。傳曰,知道。
以趙遠期爲持平,安縝爲全州府尹,兪命胤爲吏曹正郞,呂爲靈光郡守,南老星爲工曹參判,李碩蕃爲校書正字,金聖佐爲典籍,權世經爲杆城郡守,李翊相爲文學,南宮楀爲刑曹佐郞,成雲翰爲宗簿直長,朴贄爲星州牧使,李正英爲內資提調,許穧爲校書博士,金光國爲奉常參奉,呂閔齊爲濟用正,李端錫爲兵曹正郞,崔後尙爲慶尙都事,洪萬容爲司僕正,李廷沃爲副護軍,鄭載嵩爲副司直,李星徵爲北兵使。
沈梓啓曰,新除授北兵使李星徵,自備局議薦受點矣。與本道監司閔鼎重,異姓四寸云,法當相避,何以爲之?敢稟。傳曰,然則改差。
傳于金宇亨曰,大臣·備局堂上,引見。
沈梓,以永寧殿修改都監言啓曰,來五月十七日卯時,當爲上樑矣。上樑文,及時撰出事,分付藝文館,何如?傳曰,允。缺
張善瀓啓曰,杆城飢饉,比他尤甚,賑救方殷,一刻爲急,而前官病重罷歸,新除授郡守,所當依本道監司啓請,給馬,明日內發送,而但兩司未署經之前,不得催促下送,合有變通之道,何以爲之?敢稟。傳曰,除署經給馬發送,可也。
以漢城左尹兪㯙加土呈辭單子,傳曰,近來呈辭,尙且紛紜如此,呈辭何以捧入乎?在前未及陵幸之前,亦有呈辭不捧之規,今後則切勿捧入,可也。
尹飛卿,以常平廳言啓曰,近來染病漸熾,城中之人,出幕者甚多,西·東活人署,病人一百八十三名,散處城外者,一千六百餘人矣。活人署病人,則依前題給米鹽,外處病人,亦爲題給糧米,而今聞原襄道及咸鏡道流民,亦有來接京中者云,不可無接濟之道。訪問各部,知其實數,一體給料,何如?傳曰,允。缺
沈梓,以永寧殿修改都監言啓曰,都廳吳斗寅,本職遞差,時無職名,令該曹口傳付軍職,使卽察任,何如,傳曰,允。
掌令李叔達·蘇斗山,持平李世長啓曰,執義吳斗寅,以神輦橫杠折傷事,引避退待。臣等之意,以爲橫杠折傷,責在該掌,則不可以此輕遞言官,與長官相議出仕事矣。卽伏聞引見時,自上有都廳郞廳一體推考之命,至於長官,榻前出仕之啓,以遞差爲敎。斗寅,旣有應推之失,昏不覺察,敢爲請出。臣等之處置乖當,在所難免,何敢一刻仍冒?請命遞斥臣等之職。答曰,勿辭。
尹飛卿啓曰,掌令李叔達·蘇斗山,持平李世長等,再啓煩瀆,退待物論矣。傳曰,知道。
上御熙政堂。大臣·備局堂上引見,入侍,右議政鄭致和,禮曹判書洪重普,工曹判書李浣,兵曹判書金佐明,戶曹判書金壽興,吏曹判書金壽恒,大司憲朴長遠,判尹吳挺一,知事柳赫然,右副承旨沈梓,獻納李東老,校理李有相,假注書權愈·成瑨,記事官李敏采·申晸。鄭致和進曰,昨日擧動時,朝陽甚烈,返駕後氣體,若何?上曰,眼患不如前,氣候別無害,而雨意至今缺,何以爲之耶?致和曰,疏決罪囚,避殿減膳,罪已缺靡不用極,而無以回感天意,不知所達矣。芒種。缺多,不能入錄以上燼餘
上在昌德宮。停常參·經筵。
備忘記。史官二員待命,騎馬六疋·卜馬四疋立之。
張善瀓啓曰,史官二員待命事,命下矣。史官不足,宣傳官代送之意,敢啓。傳曰,知道。
沈梓,以都摠〈府〉言啓曰,副摠管吳挺緯,刑曹坐起進去晝仕,請出標信。傳曰,知道。此下缺
李程,以兵曹言啓曰,今閠四月初九日疏決入侍時,判府事洪命夏所啓,近來木花甚貴,民間或有和紙爲之者,大同徵捧,無以備納,今春等山郡大同未納之數,未知幾何,而以秋成後退捧,似爲便當矣。上曰,令該廳稟處事,命下矣。本道山郡大同作米,自乙巳以後,未納之數,通計七百七十餘同,而或請以本色米上納者,或有以待秋退捧定奪者,卽今廳儲掃如,各司貢物價,無以充給,勢甚閔慮,而大臣爲慮本道民弊,有此陳請。今來應爲上納,懷德·鎭岑·文義·黃澗·永同·懷仁等邑大同木,合八十六同零,待秋成卽爲備納之意,分付本道,何如?傳曰,允。
金宇亨啓曰,大司憲朴長遠,掌令李叔達·蘇斗山,持平李世長,避嫌,執義吳斗寅遞差,持平趙遠期未肅拜。今日以監察茶時之意,敢啓。傳曰,知道。
院前啓,請陳疏人黃壖,極邊竄逐。同前引嫌而退,處置之議,雖已完定,而及其登對,推勘有命,則仍請出仕,未免苟且。旣非該掌,責有所歸,則相議請出,初無不可,別無可避之嫌。請大司憲朴長遠遞差,掌令李叔達·蘇斗山,持平李世長,竝命出仕。答曰,不允。處置事,依啓。
掌令李叔達·蘇斗山,持平李世長,啓請陳疏人黃壖,極邊竄逐事。缺
張善瀓,以吏曹言啓曰,臺諫有闕,政事,取稟。以上燼餘
上在昌德宮。停常參·經筵。
自卯時至酉時,日暈。夜五更,月暈。
傳于尹飛卿曰,史官三員待命,騎馬九立之。
尹飛卿啓曰,史官三員待命事,命下矣。史官不備,宣傳官二員代送之意,敢啓。傳曰,知道。
傳于張善瀓曰,政事,過齋戒後爲之。缺
藥房副提調張善瀓啓曰,伏未審夜來,聖體調攝,若何?臣不任區區之憂,敢來問安。答曰,知道。勿爲問安。缺,不得入錄以上燼餘
上在昌德宮。停常參·經筵。
卯時辰時,日暈。
吏批。判書金壽恒進,參判趙復陽病,缺右承旨尹飛卿進。兵批。判書金佐明服制,缺參議金益炅進,參知朴烶病,右副承旨沈梓進。缺
以鄭知和爲大司憲,尹善擧爲執義,吳斗寅爲校理,崔寬爲尙衣正,權格爲直講,金宇亨爲黃海監司,金聖佐爲東學敎授,典籍奉綸,奉常主簿鄭庥相換,金光國爲校書正字,李潤霖·辛蕃爲校書副正字,朴長遠爲刑曹判書,李時術爲左副承旨,李晩榮爲北兵使。缺
閔點啓曰,新除授左副承旨李時術,時在京畿楊州地,請斯速乘馹上來事,下諭。傳曰,允。
吏曹啓曰,廣州府尹有闕之代,令備邊司議薦,何如?傳曰,允。
傳于李程曰,明朝,右相命招,使之卜相。缺
尹飛卿,以永寧殿修改都監言啓曰,開基地正之役,一日爲急,而役軍不足,事多可慮。新番到防軍,令兵曹沒數定送,以爲赴役之地,何如?傳曰,允。
沈梓,以都摠府言啓曰,都摠管洪重普,都監役所晝仕進去,請出標信。傳曰,知道。
持平李世長啓曰,新除授大司憲鄭知和,卽臣同姓叔母夫也,在法當避,請命遞斥臣職。答曰,勿辭。
掌令李叔達·蘇斗山,啓請陳疏人黃壖,極邊竄逐。同前引嫌而退,相避之法,在下當遞,持平李世長,請命遞差。新除授執義尹宣擧,時在忠淸道尼山地,請斯速乘馹上來事,下諭。答曰,不允。遞差事及下諭事,依啓。
吏曹啓曰,臺諫有闕,政事,取稟。傳曰,明日爲之。
獻納李東老啓曰,請陳疏人黃壖,極邊竄逐。同前以上燼餘
上在昌德宮。停常參·經筵。
吏批。判書金壽恒進,參判趙復陽受由,參議尹鏶病,都承旨張善瀓進。兵批。判書金佐明服制,參判李正英,參議金益炅病,參知朴烶進,右副承旨沈梓進。
卜相單子封入時,右議政鄭致和,口傳啓曰,卜相望中,原任大臣,所當竝擬書入,而行判中樞府事鄭太和,則臣獨來詣,故不敢書入矣。傳曰,知道。
以洪命夏·許積爲承文都提調,尹聖擧爲長淵府使,申厚載爲持平,洪重普爲內醫院提調,尹敬敎爲奉敎,洪萬鍾爲待敎,鄭東卨爲鳳山郡守,洪命夏爲領議政,許積爲左議政,申晸爲待敎,鄭致和爲世子傅,權迪爲刑曹正郞,李汝發爲韓興君。
尹飛卿啓曰,待敎申晸,以春秋館領事相避之嫌,陳疏出去。史局重地,不可暫曠,待敎洪萬鍾,卽爲牌招察任,何如?傳曰,允。
張善瀓啓曰,校理金錫胄,以經幄侍臣,承命往在東萊,今遭巨戚,本以多病之人,千里嶺外,冒炎奔喪,其所生還,有不可必。情理極爲矜慘,似當有遣醫捄護之擧,敢稟。傳曰,以王事,下往遭喪,依爲之。此下多缺,不能入錄以上燼餘
備邊司啓曰,副校理李端夏上疏,備陳外居各司奴婢身貢難堪之弊,請依法典收捧,而事係大段變通,待領議政出仕,商議稟處,何如?傳曰,允。
傳曰,接慰官,若未及竣事,則似當差出交代,而今則謂其竣事,而且置之耶?何無皁白乎?
政院啓曰,命下矣。問于備邊司,則以爲今月二十三日設行上船宴,事已竣矣。接慰官,更無接待之事,故不爲取稟云矣。敢啓。傳曰,知道。以上備局謄錄
義禁府啓曰,以掌隷院啓辭,因刑曹粘目,出身姜大奉,移本府處置事,允下矣。姜大奉,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
巳時,太白見於未地。
張善瀓啓曰,取考本院日記,則在外新拜相臣,自本院啓請,下諭矣。左議政許積,時在忠淸道忠州地,斯速乘馹上來事,依例遣史官傳諭,何如?傳曰,允。以下缺
傳曰,十處祈雨祭,獻官以下,書啓。
張善瀓啓曰,假注書朴紳,自昨得外感,症勢頗苦,不能察任,他假注書,卽爲差出,何如?傳曰,允。
假注書朴紳病,代李寅煥。
李程,以藝文館郞廳,以大提學言啓曰,新除授奉敎尹敬敎,時在全羅道光州牧,請斯速乘馹上來事,下諭。傳曰,允。
掌令李叔達·蘇斗山啓曰,請陳疏人黃壖,極邊竄逐。同前答曰,不允。以上燼餘
上在昌德宮。停常參·經筵。
政院啓曰,傳曰,自溫陽動駕之日,駕前有女人之號哭者,其時本道,誤爲査啓,故使之更爲査問以啓矣。今無皂白耶事,傳敎矣。忠淸監司査問狀啓,尙今不來,未知其因,今以下敎之意,下諭於本道監司處乎?敢稟。傳曰,殊涉怠慢,推考,可也。缺
大司諫姜栢年啓曰,臣之有積年癃疾,人所共知者也。自春初猥忝本職,强疾隨行,今已至累朔,而陪從往來之後,宿疾轉劇,新恙兼發,廢食委席,喘息奄奄,若不保朝夕,冒呈辭單,萬不獲已,而加由之命,至於格外,臣誠惶感之極,罔知攸措。其在分義,所當奔走供職,惟以顚仆爲期,而顧念臣前後逋慢之辠,實有難冒之勢。頃者召牌之降,未得承命趨詣,至以次官代入,臣之罪,已極矣。永寧殿移安,乃國家莫大之擧,大小臣僚,孰不趨走,而臣獨未得進參於陪班,凡在臺職者,雖常時擧動,如或不參,則在例當遞,況此移安之禮,比常例尤爲重大者乎?臣旣有應遞之失,不宜暫時苟冒,而病勢方劇,無計起動,亦未卽詣臺自列,乃敢循例請啓,過了累日,而纔得病勢少減,今始來避,臣之所失,至此尤大,臣雖欲抗顔就列,其於公議何?決不可一刻仍冒,請命遞斥臣職。答曰,勿辭。
沈梓啓曰,大司諫姜栢年,再啓煩瀆,退待物論矣。傳曰,知道。
持平申厚載啓曰,庸駕如臣,屢忝臺閣,感激鴻私,惟當供職之不暇,第本府,方論黃壖,而壖之疏中,旣擧臣舅被劾之事,則罪壖之論,勢難可否,請命遞斥臣職。答曰,勿辭。
沈梓啓曰,持平申厚載,再啓煩瀆,退待物論矣。傳曰,知道。
正言尹趾善啓曰,臣以本院所論之事,私義難安,曾己自列,處置請出,强顔罷職,而適有狗馬之疾,冒呈辭單,見阻喉司,累日縮伏,惶殞罔措。今者長官引避,臣當處置,臣於黃壖請罪之啓,有些措語之難便,嫌之所在,不敢增減,臣之情跡,狼狽至此,決不可一刻苟冒,請命遞斥臣職。答曰,勿辭,退待物論。
府前啓,請陳疏人黃壖,極邊竄逐。同前又啓,臣等,伏見紺嶽山祈雨祭監察沈橒呈課,則當日祭所內摘奸時,掖庭別監,乃敢乘藍輿上山,直至祭壇之下云,臣等,聞來不勝驚愕之至。別監犯分之罪,自有當律,而爲中使·史官者,目見其事,不能檢飭之狀,尤極可駭。請其時中使·史官,竝命罷職,別監,令攸司囚禁科罪,引嫌而退。本府前啓,旣無可避之嫌,隨參可否,有何難便之事?請持平申厚載出仕。答曰,依啓。中使·史官,姑先從重推考。黃壖事,不允。
院前啓,黃壖事。同前引嫌而退,疾病之來,人所難免,則不能赴召參班,其勢固然,强引無嫌之嫌,煩瀆至此,事甚不當。請大司諫姜栢年出仕,正言尹趾善遞差。答曰,不允。處置事,依啓。燼餘朝報參錄郞廳李昌儒校。郞廳金光緯書。
上在昌德宮。停常參·經筵。
自巳時,至申時,日暈,酉時,日暈右珥。
答判中樞府事洪命夏疏曰,省疏具悉卿懇。噫,此何時耶?旱災此酷,民事罔極,卿身佩安危,義同休戚,其可因一時過激之事,有此撝謙,而不顧顚頓狼狽之國事乎?予之望卿,不翅若今日之望雨,宜勿固辭,速出論道,以副予望。
刑曹啓目,粘連副修撰尹淉上疏云云。凡係大臣犯馬人員,必待自政府移文後,照法處置,例也。因其陳疏,考律施罰,有違相規,今姑置之,何如?傳〈曰〉,依允。
玉堂箚子。大槪,大司諫姜栢年,正言尹趾善,掌令李叔達·蘇〈斗〉山,大司憲鄭知和,竝命出仕。答曰,依啓。
府前啓,以國忌齋戒,今明日姑停。朝報
上在昌德宮。停常參·經筵。
卯時,日暈兩珥。自巳時,至未時,日暈。
工曹參判南老星三度呈辭,以國忌齋戒,留政院。朝報
上在昌德宮。停常參·經筵。
卯時,日有左珥。辰時申時,日暈。
前判中樞府事洪命夏上疏。大槪,更申前懇,亟收新命事。入啓。
憲府箚子。大槪,不勝區區憂慮,冒犯淸齋之日,敢陳所懷事。入啓。
府前啓,祈雨祭齋戒,姑停。
答憲府箚曰,省覽卿等之箚。誡誨切實,辭意懃懇,予用嘉之,可不存心而省察焉?
傳曰,史官五員待命,騎馬十疋立之,祈雨祭所內摘奸。朝報
上在昌德宮。停常參·經筵。
工曹參判南老星三度呈辭,入啓。加給由。
忠淸監司書目。懷德呈,以右贊成宋時烈上疏上送事。
傳曰,大臣·備局堂上,引見。
政院啓曰,大臣·備局堂上引見事,命下矣。兩司,牌招入侍乎?敢稟。傳曰,只留待,諸臣入侍。
答沈梓疏曰,省疏具悉。爾其勿辭往來。
大司諫姜栢年上疏。大槪,冒死乞遞,略陳所懷事。入啓。
府啓,臣等伏聞紺岳山祈雨祭所內摘奸時,掖庭別監,乃敢乘藍輿,直至祭壇云,事極驚駭。別監犯分之罪,旣已囚置,而爲中使·史官者,目見如此之事,恬不爲怪,任其所爲,不能檢飭之失,決不可推考而止。請其時中使·史官,竝命罷職。新除授正言權格,時在忠淸道淸州地,請斯速乘馹上來事,下諭。答曰,不允。下諭事,依啓。
大臣·備局堂上引見時,右議政鄭致和所啓,頃日李端夏上疏中,有各司奴婢身貢各一疋之外,奴則又有楮貨二十張,婢則十張矣。今此加捧之規,未知始於何時,而奴則二疋,婢則一疋半,定式收捧,故一家之內,夫妻不必居在,或有七八口者,則其所徵捧之數,多至數十疋,此外又有人情等木,且楮貨之價,以木代捧,故不能支保而逃走,徵責隣族,罔有紀極。近來言者,莫不以此爲言,若斷自上衷,參酌觸減,則實爲大惠矣。上曰,奴婢身貢,各減半疋,楮貨價,亦爲特減,以舒民力事,永爲定式,可也。又所啓,江華留守徐必遠,瓜期已迫,而有所經營,交代亦不易,限今年仍任,何如?上曰,限今年仍任。禮曹判書洪重普所啓,近來癘疾大熾,士夫間,亦多染痛者,外議以爲如此之時,則癘祭別爲設行爲當云,故敢達,上曰,依爲之。戶曹判書金壽興所啓,司宰監貢物中,供上魚物,擧皆不足,加用之數甚多,自本曹,拮据給價,實爲難繼之道,雖不得一一變通,其中乾秀魚一年不足之數,至於八百餘尾。此則比他物最難,貢物主人,每每呈訴稱冤云。曾於癸巳年間,以本監乾秀魚稍似爲優,兩朔貢物所納,換作民魚者,六百餘尾矣。今則民魚用處無多,乾秀魚如是不足,若得還作本色,則可以支用云矣。鄭致和曰,此不過還作本色而巳,似爲無妨矣。上曰,依爲之。又所啓,凡諸各司進排上司之物,上司下人,還退加捧之弊,罔有紀極,殘司之不能支堪,皆由於此。至於長興庫·豐儲倉紙地進排之際,白紙則代以壯紙,壯紙則代以草注紙,而加捧之數,幾倍於本數,以白紙一種言之,一年加進排之數,將至二千卷云,事極寒心。今後如有如此濫雜之事,無論上司下人,一一入啓重治事,別爲捧承傳施行,何如?上曰,依爲之。又所啓,辛丑年間,諸宮家免稅田結定式時,因廷臣面啓,光海君房田結,依德興大院君奉祀人家例,免稅事捧承傳矣。其後亦依舊宮百結例劃給,故其家援引承傳,累度呈狀,合有指一定給事矣。上曰,定給百結,可也。
傳曰,祈雨祭獻官以下,書啓。
備忘記,獻官,領中樞府事李景奭,右議政鄭致和,各熟馬一匹面給。領敦〈寧〉府事金佑明,靑平尉沈益顯,右參贊趙珩,判尹吳挺一,參判李命相,朗原君偘,參判吳挺緯,各熟馬一匹,右通禮許珽,禮賓寺正李廷楫,各半熟馬一匹,典祀官僉正楊震行,奉常寺正金以鏡,典籍崔□兼大祝缺禹拜昌兼大祝副正字安如石,兼大祝學正孫湍,兼大祝佐郞南夢賚,兼大祝直講具圭,兼大祝訓導朴文道,兼大祝副奉事安永錫,大祝典籍兪夏益,佐郞崔姑復,副正字成虎德,各兒馬一匹,監察及諸執事以下,各上絃弓一張賜給。朝報
上在昌德宮。停常參·經筵。
府前啓,以國忌齋戒,以今明日姑停。
答前判中樞府事洪命夏疏曰,省疏具悉卿懇。已諭予意於前疏之批,卿之不諒,胡至於此也?試觀今日之國事,此何時也?天怒益甚,災異益極。今卿徒以旣往之事,引以爲咎,而不念扶濟國家之事,其與報先帝等語,果何如哉?當初勉副,實出於爲卿地,則速出行公,以濟時艱。亦卿爲今日國計之至意,其可退在江村,而莫之恤耶?辭意雖懇,予無允許之理,宜勿固辭,臥閤論道,以副上下之望。仍傳曰,遣史官,傳諭。
右議政鄭致和箚子。大槪,請還收賜馬之命事。入啓。朝報
上在昌德宮。停常參·經筵。
前判中樞府事洪命夏上疏。大槪,情迹之外,賤疾又劇,萬無運動冒出之理,亟收成命,以便公私事。入啓。
答右議政鄭致和箚曰,省箚具悉卿懇。旱餘得雨,雖未浹洽,澤施農家,宜似不些,卿何辭爲?安心勿辭,領受。
答判中樞府事洪命夏疏曰,省疏具悉卿懇。已諭予意,復何多誥?雖有疾病,從速入來,安意調治。年齡未衰,勿藥有效,卿何爲辭?安心勿辭,亟□成章,以副如渴之望。仍傳曰,遣內醫,看病。朝報
上在昌德宮。停常參·經筵。
右副承旨沈梓,掃墳入來。
府前啓,以國忌齋戒,今明日姑停。
傳曰,史官三員待命,騎馬九疋·卜馬六疋立之。
領議政洪命夏初度呈辭。入啓。
傳曰,史官一員待命,騎馬三疋·卜馬二匹立之。
禮曹,今五月十七日中宮殿誕日陳賀時應行節目,磨鍊開坐,令各該司,照例擧行,何如?啓權停。朝報
上在昌德宮。停常參·經筵。
傳曰,史官一員待命,騎馬三匹立之。
全羅監司書目,羅州牧使李峻岳,已成婚女子,卽不歸還,仍置衙中,未免濫率之罪,上項成婚女子乙良,卽卽送還,施以他罰,仍令察任,未知何如。令該曹,覆啓處置事。
領議政洪命夏初度呈辭,不允批答,王若曰,丕責重畀,冞覺倚毗之隆深,遐心莫回,實愧誠意之淺薄。旣勤敷心之諭,何尋引疾之章?竊觀前代大臣之遭逢,□無一時小嫌於進退。蓋爲殉國之義至重,未暇恤於其身,且以愛君之心難忘,不忍訣於斯世,所以無嫌於分義,故能共貞於始終。況卿歷事三朝,久負士林之重望,久宅百揆,允協國人之具瞻,經邦大猷,廊廟有柱石之倚,礪俗淸操,門館無富貴之容,肆用更覆於金甌,何乃固讓乎黃閣?茲非所望於卿者,抑爲不安於心歟?曩日臺章,何必介念?今時國事,未□多艱,天災孔慘於暵乾,已百畝之龜坼,民生荐罹於飢饉,奈八路之魚喁?憂虞溢於目前,予方小心宵旰,經濟任於身上,卿若大旱之雲霓,非卿燮理之功,何以答乎天譴,非卿匡輔之力,何以救此民窮?斯乃百責所歸,卿其一日可去,顧小子之凉德,雖難有爲,念先王之殊恩,其忍若浼?遠隨行在,不瑕榮衡之有愆,久寓江干,或恐將攝之失節,幸有神明之所佑,可期疾恙之易瘳,須效古宰相之休休,務存大體。毋若小丈夫之悻悻,固執遜辭。於戱,危亡有必至之形,可恃元輔之須依,君臣貴相孚之義,盍念寡躬之衷誠?是豈釋負之時,勉副如渴之望?所辭宜不允,故茲敎示,想宜知悉。
楊津祈雨祭所內摘奸。
觀家監啓曰,卯時,有霧氣。酉時,日暈。夜自一更至三更,月暈。
黃海監司書目,谷山呈,以同知南龍翼辭職上疏上送事。朝報
上在昌德宮。停常參·經筵。
卯時,日有兩珥。自巳時,至酉時,日暈。
禮曹正郞李煿,卒忠肅公白仁傑書院賜額致祭事,南平地出去。
領議政洪命夏再度呈辭,入啓。
祈雨祭所等處,內摘奸。
答同知南龍翼疏曰,省疏具悉。卿其勿辭,從速上來。
答大司諫姜栢年疏曰,省疏具悉。進言憂愛之誠,深用嘉之,可不留心而省察焉?疏中事,當令廟堂議處,卿其勿辭,從速察職。
答獻納李東老疏曰,省疏具悉。進言憂愛之誠,深用嘉之,可不留心而省察焉?疏中事,當令廟堂議處,爾其勿辭,從速察職。
答修撰朴世堂疏曰,省疏具悉。愛君憂國之誠,溢於言表,予深嘉尙,可不存心而愓念焉?疏中事,當令廟堂議處,爾其勿辭,從速察職。
答吏曹判書金壽恒箚曰,省覽卿箚,懃懃懇懇之誠,誡誨寡躬之志,出於至誠,予深感歎,不可留心而愓念焉?卿其須勿爲辭,務進賢才,以輔國事。
答正言尹趾善疏曰,省疏具悉。進言憂愛之誠,深用嘉之,可不留心而省察焉?爾其勿辭,從速察職。
府啓,在前奉使之臣,雖有遠路奔喪者,而自下啓請遣醫救護,實是曾所未有之事也。頃日政院,不顧事體,規外陳啓,物議皆以爲駭,不可置而不論。請當該承旨從重推考。執義尹宣擧乘馹上來事,曾於前月二十六日,啓請下諭矣。今聞政院,昨日始爲擧行云,啓下宣召之事,掩置至於經旬,其爲怠忽,莫此爲甚。請當該承旨從重推考。新除授長淵府事尹聖擧,爲人顚妄,處事無形,曾所莅歷,多有怪愕之事。此時字牧之任,不可畀諸如此之人。請長淵府使尹聖擧罷職。前啓中使·史官罷職事,停啓。答曰,不允。推考事,依啓。
答前參判李夏臣疏曰,省疏具悉。進言之誠,予用嘉之,所陳之事,當令廟堂議處焉。
答全羅監司洪處厚疏曰,省疏具悉。卿其勿辭,從速察職。
領議政洪命夏再度呈辭,不允批答,王若曰,金甌重覆,意匪偶然,綠野退閑,時則不可。謂已諒於前批,而莫回乎遐心,抑卿固辭,有異例讓。茲予申誥,進敷衷情。言念一介之能容,卿之謂矣,若乃昔□之不校,卿實近之。頃者封章之懇懇血誠,逮夫面奏之肫肫忠厚。重寄之暫許解免,寧以强迫爲未安?諸竄之旋命量移,可見曲副至意,展也自處無歉,藹然相與之深。惟今日再畀以國均,在當時素定乎予志。綽乎有裕,復何毫髮可嫌?退而不忘,須念股肱之義,當震越擊撞之際,已點雅量之恢弘。知危急存亡之秋,實待宏猷之康濟。上天之降災斯極,下民之荐癢可哀。靡愛斯牲,尙天心之未格,恫若在已,奈民命之盡劉。非老成出而贊襄,顧時事將焉底止。何不已,佇冀神明之護將,保躬處休,寧恝邦國之瀆喪,盍體倚毗之重,圖臻丕平之休?於戱。雖難進易退之風,足勵斯世,而鞫躬盡瘁之節,乃□於天,卿其懋哉,予所望也。所辭宜不允,故茲敎示,想宜知悉。知製敎,金萬基製進朝報
上在昌德宮。停常參·經筵。
酉時,日暈兩珥。
都承旨張善瀓,兵曹參判李正英上疏。大槪,敢因求言之敎,俾陳伸理之典事。入啓。
幼學李碩馥上疏。大槪,敢應聖旨,略陳所懷事。入啓。
傳曰,史官一員待命,騎馬三疋立之,童子祈雨處內摘奸。
行大司憲鄭知和,掌令李叔達·蘇斗山啓曰,請陳疏人黃壖,極邊竄逐。同前又啓曰,新除授長淵府使尹聖擧,爲人顚妄,曾任北關,缺處事無形,終至拿推,及爲湖西營將,侵虐軍卒,多怪愕,遞來後,怨聲猶騰。此時字牧之責,不可付諸如此之人,請長淵府使尹聖擧罷職。答曰,不允。
大司諫姜栢年,獻納李東老啓,請陳疏人黃壖,極邊竄竄。同前答曰,不允。燼餘朝報參錄
兵曹啓曰,禁軍及別軍職等,今年應給單價價木,通計三十七同三十七疋矣。在前則以順贊木及餘丁木,分半題給,而卽今順贊木遺在之數,只同八,前頭未收木,收捧難期,餘丁木三十同,爲先除出充給之意,敢啓。傳曰,知道。以上備局謄錄
上在昌德宮。停常參·經筵。
酉時,日暈右珥。夜二更,白雲一道如氣,起自坤方,直指東方,長竟天,廣尺許,移時乃滅。三更·四更,月暈。
尹飛卿,以禁府言啓曰,咸鏡監司狀啓,據刑曹粘目內,前訓戎僉使劉忔,移義禁府處置事,允下矣。劉忔方在黃海道云,發遣羅將,拿來之意,敢啓。傳曰,知道。
又以禁府言啓曰,原襄監司狀啓,據刑曹粘目內,前平海郡守睦林奇,移義禁府處置事,允下矣。方待命於本府,卽爲拿囚之意,敢啓。傳曰,知道。
領議政洪命夏三度呈辭,入啓。傳曰,不允批答。
傳曰,大臣·備局堂上,引見。
沈梓啓曰,兩司長官,當爲入侍,而大司諫姜栢年,家有拘忌之疾,不得入侍,次官獻納李東老入侍之意,敢啓。傳曰,知道。
引見入侍,右議政鄭致和,戶曹判書金壽興,兵曹判書金佐明,判尹吳挺一,大司憲鄭知和,知事柳赫然,右副承旨沈梓,獻納李東老,校理李端夏,記事官李敏采·洪萬鐘,假注書任弘望·李藼。
鄭致和啓曰,近因旱乾,日氣甚熱。伏未審上體,何如?上曰,近以眼有赤暈,爲憫耳。缺
鄭致和曰,近來無女人科罪之規,故其家長,旣已立後之後,爲其妻者,或有擅自改易者。甲子适變時,營將宋岦,領兵歸順,人多有觀感歸效忠者,先朝旣已嘉奬矣。岦之嫡子,無後身死之後,與其族黨相議,立其妾子爲後矣。宋岦身死之後,其妻逐其妾子,使不得奉祀,雖無女人科罪之規,而事甚可駭矣。上曰,夫死之後,背其夫已定之議,實是悖倫之事,分付法司,査覈科罪,可也。又所啓,李夏臣疏中,所謂近日法司禁吏,與五部坊民,結爲契房,小有所犯,率皆放釋,法吏旣不能自禁,則其何以禁人之犯令者乎?卿士婦女,縱乘轎子,而庶人孽妾,亦比而效之等語,果是可駭之弊矣。上曰,契房及乘轎事,分付法官,一切禁斷,可也。金壽興啓曰,各司奴婢身貢截減事,以丁未條爲始乎?上曰,依爲之。吳挺一啓曰,本府於徵債事,雖有督捧之規,而凶年,則勿許徵債,已有前例,自今勿許,如何?上曰,依爲之。燼餘朝報參錄
備邊司啓曰,修撰朴世堂上疏,啓下本司,而事係大段變通,待領議政出仕,稟處,何如?答曰,允。以上備局謄錄
上在昌德宮。停常參·經筵。
卯·辰時,日暈兩珥。
右承旨閔點辭〈職〉上疏,入啓。答曰,遞差。
吏曹啓曰,承旨有闕,政事,取稟。
領議政洪命夏三度呈辭,不允批答,王若曰,國憂非一非二,罔知攸爲,卿辭至再至三,胡若是恝?固無可去之義,茲復悉告以衷。惟卿名祖之孫,忠臣有弟,科第傳於七世,文華蓋有淵源,眷遇彌篤於三朝,功名有待後引,肆先后委以心膂,逮小子視猶股肱,志操自勵於平生,和中有確,望實允付於歷踐,名下無虛。至若秉銓公平,特一餘事,遂使調鼎燮理,凡百俱宜。安平仲之律己太廉,豚不掩豆,李文靖之治第甚狹,馬僅容庭。邦家倚如棟樑,輿論咸屬,朝野想其風采,士望攸歸,純誠已著於忠勤,令聞不替於終始。頃緣國事之不幸,以致台席之俱空,豈情意或未相孚,莫回卿不自安之志,而遜讓實出至懇,姑副卿必欲辭之心。救解竄臣,美彦博有容之量,虛佇叨位,待司馬加額之展,詣朝端惟日望之,滯江外幾月閱矣。舁疾遠邁,喜相見於行朝,擧國以憂,願交修於今日。玆申爰立之命,冀見共貞之休,白麻纔宣,更慰蒼生之望,黃扉再入,冞增玉鉉之輝。予方注意益隆,卿何丐閒不已?委寄尤重於上相,進退奚輕,艱虞政急於此時,拯濟詎緩?自春而旱,轉至四五月而焦乾,無歲而凶,易救億兆民之飢困?顧君臣憂皇不睱,念輔相退處何安?精神筋力之尙强,旣云未耄,前後宣諭之已盡,不啻丁寧。於戱,休戚與同,惟當爲國盡瘁,危亡將迫,其曰在家不知,坐體如渴之誠,無爲釋負之計。所辭宜不允,故茲敎示,想宜知悉。知製敎洪萬衡製進燼餘
上在昌德宮。停常參·經筵。
藥房都提調鄭致和,左承旨宋時哲啓曰,伏未審夜來,聖候何如,再昨引接臣僚,酬應移時,不暇有妨於調攝乎?臣等伏切區區之慮,敢來問安。答曰,知道,無事。
沈梓啓曰,今日爲政事,命下矣。兵批政廳,則臣梓,以該房當進,而都承旨張善瀓,以病不來,左承旨宋時哲,藥房問安進去,廳中只有左副承旨尹飛卿,同副承旨李程。吏批政廳,何承旨進去乎?敢稟。傳曰,兵·吏批兼進。缺
有政。吏批,判書金壽恒病,參判趙復陽受由,參議尹鏶進,右副承旨沈梓進。兵批,判書金佐明進,參判李正英病,參議金益炅進,參知朴烶式暇,右副承旨沈梓兼進。
吏批啓曰,判書病不來,參判受由,小臣獨政未安,何以爲之?敢稟。傳曰,只出緊任。
以閔熙爲承旨,姜碩賓爲禁府都事,閔維重爲刑曹參議,安廷煥爲刑曹佐郞,崔新憲爲銀溪察訪,洪萬容爲副應敎,沈世鼎·權說·朴缺爲五衛將,李沃爲北虞候,金志雄爲廣梁僉使,張禮賢爲森森坡萬戶,李蕣爲安骨萬戶,崔震聖·柳徽·韓國俊爲武兼,李廷沃爲五衛將,鄭期翰爲訓鍊副正,尹文擧·南九萬缺李時術爲副護軍,申翼相·任弘望爲副司正,許爲缺監牧官,鄭基豐·沈世鼎爲曹司衛將,韓恒吉爲忠翊將,柳千之爲翊將,金以黃爲尙州權管,金東益爲安東權管,僉和朴成後,今加嘉善,朔試射連三次居首。缺多
正言權格啓曰,殺人者死,王法至嚴,法一撓,則民無所措手足,而國不爲國也。罪人李溫,殺人情跡,昭無可疑,而尙稽刑章,已失邦憲,豈可因審理之擧,遽從末減之典乎?所謂審理者,審其冤而理之之謂也。溫之殺人,寧有涉冤之道乎?任情虐殺者,得保首領,無辜被殺者,抱冤冥冥,則若是而謂之審理,而可以弭災乎?中外聽聞,莫不駭憤。此而置之,兇悖之徒,無以懲艾,殺越之變,將接迹而起,故臣卽與長官,相議論啓,長官以年久滯獄,累經審理爲辭,臣反覆陳辨其不能,則長官有所持難,終始牢拒,無非臣見輕之致,請命遞斥臣職。答曰,勿辭。
沈梓啓曰,正言權格,再啓煩瀆,退待物論矣。傳曰,知道。
大司諫姜栢年啓曰,卽者同僚,以定配罪人李溫事,發啓於席上,而區區所料,有不然者。其撲殺人命,果爲明白無疑,則當初接法償命,在律當然,而第其囚繫積年,受刑累十次,尙今未決者,想其獄情,必有可疑之端也。罪疑推輕,亦是欽恤之一道,則非但屢經大赦於旣往,今此審理,實是大霈之典,而自上旣已親讞罪案,參酌以處,到今欲追論於發配已久之後,恐或爲過當之歸。淺見如許,不能苟同,致令同僚,先起引避,臣不可晏然仍冒,請命遞斥臣職。答曰,勿辭。
政院啓曰,大司諫姜栢年,再啓煩瀆,退待物論矣。傳曰,知道。
持平趙遠期,啓請陳疏人黃壖,極邊竄逐,請長淵府使尹聖擧罷職。答曰,不允。
又啓曰,引嫌而退,劾一守令,尙靳允兪,榻前論列,陳其所懷,而未安之敎,出於意外,不可以此輕遞臺官,請大司憲鄭知和出仕。答曰,依啓。
備忘記,應行大小之事,必有定式之敎,則所當遵行之不暇,而今乃不遵定式之規,任從作俑之簡,事甚駭異。當該承旨推考,注書先罷後推。燼餘
上在昌德宮。停常參·經筵。
假注書任弘望罷職,代朴文道。缺
大司憲鄭知和啓曰,臣奏事顚錯,致勤嚴旨,未畢其說,引咎而退,召牌之降,出於意外,顧臣情勢,決難强顔就列,揆以分義,不敢不祗赴,而措身無地,一味惶蹙,卽伏見昨日備忘記,尤不勝震愓之至。臣於其日,退出私室之後,注書簡通,求臣避辭,臣卽答示,而文字承接之際,略有措語,此亦出於因循前例,臣實全昧其新有定式,未免冒犯邦憲之歸。且臣誤以榻前所未達之語書送,致有還下改入之擧,承旨·注書,亦至於或推或罷,臣之罪戾,比此尤重,決不可一刻仍冒,請命罷斥臣職。答曰,勿辭,退待物論。
持平趙遠期啓曰,請陳疏人黃壖,極邊遠竄。請長淵府使尹聖擧罷職。同前引嫌而退,初昧新式,偶循前例,添語書送,元非大段,不可以此輕遞憲官,請大司憲鄭知和出仕。答曰,不允。不言而添書,果合於報上以實乎?予未可曉也。出仕事,依啓。
正言尹搢啓曰,臣之病勢情勢,難冒臺省之狀,旣已備陳於前日疏中,伏想聖明,亦必下燭之耳。蓋臣終始區區之願,只在於冀蒙鐫免而已,而未嘗論一得失,爭一是非,以致外萃譏謗,內積慙恧者,固已多矣。況此李溫減律之事,物情果以爲駭,國言久而未已,臣於其間,亦有乍出行公之日,而未免緘口結舌,終無一言,則已失一日在官,當盡其責之義。今者同僚,追發其論,至於互相引避,則臣之知而不言之罪,到此益著,決不可一刻仍冒,而昨緣有疾,今始自列,所失尤大,請命遞斥臣職。答曰,勿辭,退待物論。
獻納李東老啓曰,臣於昨日,適有私故,不得與同僚,行相會禮矣。諸僚,以定配罪人李溫事,相繼引避,不爲處置,而卽伏見同僚避辭,則以李溫減律事,物情果以爲駭,國言久而未已,緘口結舌,終無一言爲辭。臣之忝叨是職,亦已久矣,則當論不論之失,與之無異,且臣以殺人之罪,不可輕加低仰,壞了憲章等語,略及於前日疏中,則知而不言之失,尤所難逃,臣何敢晏然處置乎?請命遞斥臣職。答曰,勿辭,退待物論。
持平趙遠期啓曰,優容臺閣,人主之盛德,不責細故,體下之美意。今此大司憲鄭知和,雖有未聞定式,因循前例之失,而不可輕遞,以防言路,故處置之際,敢請出仕矣。今承聖批,有不言而添書,果合於報上以實乎?予未可曉也之敎,臣於此,不勝瞿然之至。臣遣辭不能明日,致勤嚴旨,決不可晏然仍冒,請命遞斥臣職。答曰,勿辭,退待物論。
掌令李叔達·蘇斗山啓曰,臣等於再昨,以尹聖擧事,據例引避,而自上有還出給之敎,臣等惶恐縮伏,若無所容,卽伏見同僚處置之批,至以不言而添書,果合於報上以實乎等語爲敎,臣等尤不勝瞿然之至。臣等避辭中措語,亦爲擧行條件中所無之文字,則臣等未免率爾之失,決不可苟冒。況以李溫事,諫院多官,相繼引避,處置歸於臣等,李溫之減律定配,今已久矣,而臣等,泯默度日,尙無一言爭執,當論不論之責,亦所難免。臣等固當自劾之不暇,何敢晏然處置多官乎?請命遞斥臣等之職。答曰,勿辭,退待物論。燼餘朝報參錄
義禁府啓曰,朴林挺等上言三度及柳侃議處,姜大奉覈處,李延禎査覈啓本,當爲回啓,而判府事臣洪重普,方在服制中,待其出仕,擧行之意,敢啓。傳曰,知道。禁府謄錄
上在昌德宮。停常參·經筵。
中殿誕日,政院·玉堂單子問安。答曰,知道。大殿問安。答曰,知道。
大王大妃殿問安。答曰,知道。王大妃殿問安。答曰,知道。中殿,二品以上單子問安。答曰,知道。世子宮,政院·玉堂問安。答曰,知道。
行大司憲鄭知和啓曰,臣負犯非一,不得不再避,當遞不遞,實違法例。伏覩處置之批,聖明知臣有罪,而且從出仕之請,至有召牌之降,臣惶恐感激,唯當趨命之不暇,臣適猝患霍亂,症勢苦劇,終未自力,逋慢之罪,益無所逃。臣屢忝本職,專昧朝家定式,此則□坐昏謬之甚,至於答通注書之際,誤着文字,雖出無情,厥辜非細。聖明,縱以臣職是臺官,而不加之罪,反臣引避之後,僚席之猶且請出,實是意慮之外,政院之失,不過不遵定式,而尙不免罷推,況臣罪戾,不止於此者乎?昨緣賤疾,今來自列,又後於處置之同僚,再三瀆擾,臣罪尤大,請命遞斥臣職。答曰,勿辭,退待物論。
持平申厚載啓曰,兩司引避,臣當處置,而臣於本府前啓,旣不敢可否,則只爲處置,不傳前啓,有違於臺閣之體例,臣之情勢,極其難便。且臣頃日蒙恩,歸救母病,母病小差,身疾遽重,晝夜吐泄,殆不省事,不得已呈狀本府,冀得上聞,而政院,別爲陳達,有若以臣爲托病圖遞者然,臣雖無狀,職是臺官,不見信於人,至於如此,則强顔行公,斷無是理。以此以彼,勢〈難〉苟冒,請命遞斥臣職。答曰,勿辭,退待物論。
傳曰,政院所屬,卽爲移接於昌慶宮政院。
藥房都提調,問安後,口傳啓曰,自上旣已移御,藥房移設之意,敢啓。傳曰,知道。要緊者移來。
大殿,政院·玉堂問安。答曰,知道。中殿·世子宮,二品以上·六曹問安。答曰,知道。
傳曰,藝文館香室,則移作內用之庫,藝文館勢難入接,香室則雖仍在其處,可也。政院則出納之地,故使之移接,而其餘他司,則不爲移來,亦可矣。
玉堂箚子。大槪,正言權格·尹搢,獻納李東老,掌令李叔達·蘇斗山出仕,大司諫姜栢年,持平趙遠期·申厚載,大司憲鄭知和遞差。答曰,依啓。
未時,日暈。燼餘
上在昌德宮。停常參·經筵。
大殿,政院·玉堂問安。答曰,知道。
慈殿·中殿問安。答曰,知道。世子宮問安。答曰,知道。
藥房都提調鄭致和,左承旨宋時哲啓曰,昨日移御之擧,出於不意,伏未審夜來,聖候,何如?臣等不任憂慮,敢來問安。答曰,知道。無事。
吏曹啓曰,臺諫有闕,政事,取稟。傳曰,明日爲之。
獻納李東老,正言權格啓曰,請陳疏人黃壖,極邊竄逐。請還收殺人罪人李溫減死定配之命。同前答曰,不允。
掌令李叔達·蘇斗山啓曰,請陳疏人黃壖,極邊竄逐。請長淵府使尹聖擧罷職。同前答曰,不允。
刑曹啓曰,賊人武先·丑生,西小門外行刑事。燼餘
義禁府啓曰,平安監司狀啓,據刑曹粘目內,前陽德縣監具鑛,移本府處置事,允下矣。具鑛時在任所,依例發遣府書吏,拿來之意,敢啓。傳曰,知道。禁府謄錄
上在昌德宮。停常參·經筵。
有政。
吏批,判書金壽恒病,參判趙復陽受由,參議尹鏶進,右副承旨沈梓進。
沈梓啓曰,今日爲政事,命下矣。兵批政廳,則臣梓,以該房當進,而都承旨張善瀓,疏批未下,右承旨閔熙在外,同副承旨李程,政官相避,廳中只有左承旨宋時哲,左副承旨尹飛卿。吏批政廳,何承旨進去乎?敢稟。傳曰,兵·吏批兼進。
以崔寬爲持平,李世長爲持平,南斗臨爲陽德縣監,尹文擧爲大司憲。趙時瑗爲禁府都事,姜栢年爲漢城右尹,閔維重爲大司諫。
獻納李東老,正言權格啓曰,請陳疏人黃壖,極邊竄逐。請殺人罪人李溫減死定配之命還收事。同前答曰,不允。
掌令李叔達·蘇斗山啓曰,請陳疏人黃壖,極邊竄逐事。請長淵府使尹聖擧。同前新啓,臣等卽聞,京鄕士夫,有築堰于羅州境內者,而牧使李峻岳,助成其役,至於修改,都監所定本邑僧軍,從僧徒雇立之願,使堰主奴子,代立於都監,計其僧軍往來立役日字,調給屢倍,其數至於數千,以爲堰主蕫役之地,夫都監一事,所關何如,而爲守令者,不遵朝家分付,任意代立,憑藉調發,如是過濫,聽聞所及,莫不爲駭。所謂築偃之人,雖未知其誰某,而其乘時營私之狀,尤極痛惡。請羅州牧使李峻岳先罷後推,築偃人等,令本道,嚴査啓聞,從重科罪,答府曰,不允。末端事,依啓。李峻岳,拿問處之。燼餘
上在昌德宮。停常參·經筵。
藥房啓曰,數日來,天氣蒸熱,移御處所,亦必不便,伏未審夜間,聖候調攝,何如?臣等憂慮未弛,敢來問安。答曰,知道。無事。
刑曹啓目,侍女貴烈,淫奸其兄夫李興尹罪,處絞,其父白光玹等,加刑,何如?啓依允。此罪甚重,必於和奸有加爲置,比律絞罪良中,加爲論斷爲乎矣,結案取招後,不待時擧行。
又啓目,貴烈産後待百日後,行刑,何如?啓。傳曰,此罪,不可比於百日後之典,趁卽擧行,可也。
政院啓曰,卽伏見刑曹罪人貴烈百日後行刑公事判付,以此罪不可比於百日後之典,趁卽擧行可也爲敎。律文內,旣曰嫌人犯死罪應決者,産後百日,乃行刑云,則法文本意,雖未能詳,産後待百日行刑,必有所以,今此貴烈所犯,雖是應死之罪,至於徑先行刑,有違法文,遲速之間,等是一死,而法之撓改,所關非細,區區所懷,敢此仰稟。傳曰,法文本意,雖未能詳的,亦非難知之事,誠所謂不可比於此罪者也,此非撓改而關後弊之事矣。
刑曹罪人貴烈,堂古介行刑。
府前啓,請陳疏人黃壖,極邊竄逐。請長淵府使尹聖擧罷職。新啓,新除授大司憲尹文擧,時在忠淸道尼山地,持平李世長,時在京畿楊州地,請竝斯速乘馹上來事,下諭。答曰,不允。下諭事,依啓。
院前啓,請陳疏人黃壖,極邊竄逐。請殺人罪人李溫减死定配之命還收事。同前新啓,新除授大司憲閔點,時在忠淸道忠州地,請斯速乘馹上來事,下諭。答曰,不允。下諭事,依啓。燼餘
上在昌德宮。停常參·經筵。
下直,濟州牧使李,海州牧使李澄。
沈梓啓曰,全羅道六月朔竹笋進上單子,今日來呈,而擧皆水沈腐汚,當該陪持人,自本院治罪之意,敢啓。傳曰,知道。缺
工曹判書李浣初度呈辭。傳曰,給由。仍傳曰,遣內醫,看病。
獻納李東老,正言權格啓曰,請陳疏人黃壖,極邊竄逐。請還收罪人李溫減死定配之命。答曰,不允。
掌令李叔達·蘇斗山啓曰,請陳疏人黃壖,極邊竄逐。請新除授長淵府使尹聖擧罷職。同前永寧殿修改之役,相臣都檢,五重臣,爲之堂上,則其所以句管董督者,蔑以加矣,臣等伏聞自上別定中使,看檢其役云,臣等實未曉聖意之所在也。謂之摘奸,則必無逐日同參之擧,謂之幹事,則大臣·重臣,獨不可以委任乎?況宗廟事體,至嚴且重,非他營建之比,則內官監董,尤爲未安。請還寢永寧殿修改所,別定中使蕫役之命。答曰,不允。末端事,未曉其意之所在也,若謂之相臣都檢云爾,則諸處宮闕,已有定送之古規,若謂之宗廟至嚴之地爲未安,則相臣看檢,何暇及論?殊甚顚倒,況玆永寧殿修改時,別遣中使,非予臆見,素聞古事而爲也,然則爾等之言,似甚無據矣。
掌令李叔達啓曰,臣以永寧殿修改所,旣令大臣·重臣,句管其役,則別遣中使,使之監董者,其在事體,實爲未安,故與同僚,相議請寢矣。卽伏承聖批,辭旨極嚴,至以顚倒無據等語爲敎,臣不勝悚然之至。夫宗廟修改,是何等重事耶?相臣·重臣,爲其堂上,則其所以監董之道,蔑以加矣,而自上又遣中使,有若委任之不專於外朝者然,此臣之所以爲聖上深惜者也,況廟宇修改,非如營建宮室之比,則遣內官蕫役,未知果合於事理耶。設有故事,其不可因襲於今日也,明矣。臣誠意淺薄,未蒙允兪,反承嚴旨,決不可一刻仍冒,請命遞斥臣職。答曰,觀此避辭之意,錯雜未成說話,如此妄言,不足道也,而深惡臺閣上無公正之論,勿辭,退待物論。
領議政洪命夏七度呈辭。傳曰,遣承旨,敦諭。
李程書啓,臣承命,往諭于議政府領議政洪命夏,則以爲臣之情迹,旣無冒進之理,臣之賤疾,亦無運動之期,今此冒昧請急,出於危迫,而聖鑑不諒,尙靳恩遞,至遣近侍,諭以聖旨,惶殞罔措,感涕無從。顧臣情迹與賤疾如有一分運動冒進之勢,則何敢不赴,自速慢命之誅乎?伏地竢罪,不知所達云矣。傳曰,知道。以下多缺,朝報入錄燼餘
上在昌德宮。停常參·經筵。
慶尙監司李泰淵狀啓,以五月朔大王妃殿進上片脯不精,還爲退送待罪。傳曰,勿待罪事。回諭。
李程,以永寧殿修改都監言啓曰,京畿·原襄·黃海·忠淸道僧軍各一百名,旣準立一朔,自今日,竝放送之意,敢啓。傳曰,知道。缺
傳于李程曰,永寧殿修改都監都廳二人,卽刻內,發牌招來。
李程啓曰,都廳洪萬容·吳斗寅,來待闕門外矣。傳曰,留門入之。傳于李程曰,殿宇何等地,而堂上只一人,猶可以退去,酉末摘奸,則都廳二人,無一人留在,皆已退去,都監之規,午後例爲能去耶?卽爲問啓。以都廳洪萬容·吳斗寅,或以本館一會,或以決判出去之意,書啓,則還出給。仍傳曰,此非緘答之比,細瑣曲折,勿爲煩啓,只以自前某時仕進,某時罷去之意,問啓。都廳洪萬容·吳斗寅,以爲常時,則平明仕進,申時罷去,而若無緊急役事,堂上或有早罷之時,則缺夕食前罷去之時矣,以此口傳啓達。
掌令蘇斗山啓曰,今此永寧殿修改處,別遣中使監董之擧,揆以事體,實涉未妥,故臣於昨日,與同僚,相議論啓矣,聖批嚴峻,出於情外,臣不勝悚慄之至。竊念都監一事,旣令大臣而看撿,重臣而句管,則中使董役,元非所宜,況內侍之任,不過使令而已,傳命而已,則何可與大臣,一體坐衙,有若任使無別者然哉?廟宇修改,非如闕內營建,定送中使,尤未允當,設令曾有規例,此固出於一時之權宜,其不可永久遵行也,明矣。關石和勻,亦有時而變通,可改則改之,可遵則遵之,惟觀事之得失,理之當否而已,一寺人任使與否,初非大段,何拘於古例之有無乎?歷觀前史,此輩之干豫外事,初何嘗不以爲稱旨,而從微至著,遂啓無窮之弊,毫釐不伐之戒,烏可必無於今日哉?臣等所論,不至於顚倒無據,而聖明不諒,摧折太甚,同僚避辭之批,至以臺閣上無公正之論爲敎,無乃聖心,有所偏蔽,發於辭氣者,不得其平乎?臣等雖極無狀,職是言責,曾不料論一微細之事,終爲不公不正之歸也。言不見信,遽承嚴旨,不可一刻晏然,而昨緣日暮,今始來避,臣罪尤大,請命遞斥臣職。答曰,近日人心之巧餙其處事差誤之處者,雖成弊風,爾何其甚也?靜看答批,追出究處事,則顚倒無據之有無,可立而見矣。況爾,還自溫泉,帶職已久,殿宇修改,亦過兩月,謂之如是其未安,則身居言地,曾無一言半辭,而今乃云云乎?然則杜門而歟,掩耳而然歟?予未可知也。以此觀之,不公不正之意,其可掩乎?玆事雖非大段,而臺閣上,萌此不正之心,其習不佳,予所以深惡而痛斥也。勿辭。
尹飛卿啓曰,掌令蘇斗山,再啓煩瀆,退待物論矣。傳曰,知道。
獻納李東老,正言權格啓曰,請陳疏人黃壖,極邊竄逐。請還收罪人李溫減死定配之命。同前新啓,延豐縣監郭世翼,爲人庸孱,處事無形,凡干政令,一委於鄕所及下吏之手,出役不均,弊瘼日滋,而漫不知何事,嶺下路邊之邑,如此之人,不可一日在官,請延豐縣監郭世翼罷職。竝引嫌而退,大臣·重臣委任之專,則宦侍干預,事甚未安,有懷直陳,深得臺體,則嚴辭峻斥,實出意外,不可以此輕遞言官。請掌令李叔·蘇斗山,竝命出仕。答曰,不允。憲府啓辭,語意顚倒,今此處置,反又顚倒,予實未曉也。出仕事,依啓。
正言權格啓曰,凡干外朝之事,宦寺干預,本非美事,況此都監監董之役,旣有大臣·重臣,看檢句管,則雖無宦寺,豈有慢忽之理哉?事體未安,識者寒心,憲府之論,實採公議,前規有無,爭執先後,非所可論。臣誠愚昧,自不知顚倒不公正之端,與同僚相議請出矣。辭不達意,又承嚴敎,何敢一刻仍冒?請命遞斥臣職。答曰,勿辭。
李程啓曰,正言權格,再啓煩漬,退待物論矣。傳曰,知道。
張善瀓,以吏曹言啓曰,臺諫有闕,政事,何以爲之?敢稟。傳曰,過國忌後,爲之。燼餘
上在昌德宮。停常參·經筵。
太祖康獻大王忌辰齋戒。
午時未時,日暈。
備忘記,近日都監堂上,適以身病,不得齊會,其在事體,殊甚未安。疾病之來,人所難免,姑舍勿論,而吏曹判書金壽恒,旣無疾病,雖以人言,爲不安,疏批已下,又有無可嫌之敎,則都監堂上如是苟簡之時,何敢一向引入乎?況玆事,事體重大,尤不可如是任他,明矣。殊涉未安,吏曹判書金壽恒從重推考,使之卽出察任,俾無苟簡之弊。
備忘記,昨觀臺啓,跡涉用意,予深怪訝。蓋晨昏出入,炎午奔走,固非樂事,故於昨夕,發遣中使摘奸,則堂上·都廳,無一員留看役所者,至於都廳,又不得備員,其何與臺啓相左至此也?近日戶曹判書金壽興,獨參都監之坐,爲日已久,雖非怠忽,旣不留在,似不可全然免責,推考。都廳吳斗寅,雖有切迫之故,亦非朝家應給之典,姑先從重推考。都廳洪萬容,雖有本館之事,斗寅出去之後,無一人留在者,則何敢諉之本館之事,而慢忽至此?郞廳金宇慶,亦無緣不進,郞廳輩偃蹇,何至於此?兩人所爲,俱極怠慢,不可不從重處置,以懲他人。都廳洪萬容,郞廳金宇慶,竝拿問定罪。
獻納李東老啓曰,宦寺之不得干預外事,國制有定,意非偶然,而今此廟殿修改之役,旣令大臣而總治,又使重臣而監董,則何必別遣內侍,參錯於其間,有所管攝乎?前例有無,姑舍勿論,而憲府之啓,不過爲重事體慮後弊之意也。嚴旨之降,出於情外,不可以此輕遞,故臣與同僚,相議請出矣。辭不達意,致勤嚴批,至以反又顚倒等語爲敎,臣之昏謬之失,著矣,何敢晏然仍冒乎?請命遞斥臣職。答曰,勿辭。
沈梓啓曰,獻納李東老,再啓煩瀆,退待物論矣。傳曰,知道。缺
李程啓曰,大司憲尹文擧,持平李世長,在外,執義未差,掌令李叔達·蘇斗山,牌不進,持平崔寬,未肅拜,今日以監察茶時之意,敢啓。傳曰,知道。缺
右議政許積箚子。大槪,亟加譴罰,毋使倖免事。入啓。燼餘
上在昌德宮。停常參·經筵。
太祖康獻大王國忌。
李程,以禮曹言啓曰,發遣郞廳,康陵·泰陵抽栍摘奸,則入直參奉,竝皆無頉云,敢啓。傳曰,知道。缺
持平李世長啓曰,無狀如臣,濫蒙恩渥,意外恩召,遠降村閭,臣誠惶隕感激,無地措躬。分義所在,顚倒上來,而第臣病父,方寓郊畿,積月沈痼之中,眞元大虛,頃又患暑,病勢轉苦,臣急於省視,未暇受由,帶職下去,自速罪戾,揆以體例,宜伏邦憲。況此臺職,異於庶官,尤何敢一刻仍冒?請命遞斥臣職。答曰,勿辭。
沈梓啓曰,持平李世長,再啓煩瀆,退待物論矣。傳曰,知道。
政院啓曰,大司憲尹文擧在外,執義未差,掌令李叔達·蘇斗山牌不進,持平崔寬,未肅拜,持平李世長,避嫌退待,今日以監察茶時之意,敢啓。傳曰,知道。
掌令李叔達啓曰,無狀小臣,久叨言責,上之不能直言極諫,先格君心,其次不能隨事糾劾,使讒邪之徒,有所畏憚,徒持數款文字,日事瀆撓,固知殿下之視臣,不啻若草芥犬馬。發言憚旨,隨事生疣者,莫非臣之自取,尙誰咎哉?第念永寧殿修改所,別遣中使蕫役之擧,旣違委畀大臣之道,且有信任宦寺之意,在昔唐文宗時,以太廟兩室破漏,踰月不葺,罰掌監等俸,命中使,帥工徒葺之,補闕,韋溫諫曰,國家置百官,各有所司,今曠官者止罰俸,而委之內官,是以宗廟,爲陛下所私,而百官,皆虛設也。文宗,善其言,卽命有司葺之,夫文宗,中王也,當北寺專橫之日,韋溫能一言悟主,以爲千載美談,則當此聖明之世,寧可使內官,干預宗廟之事,有若爲殿下所私者哉?區區愚見,雖無他腸,只欲遵古人論事之得體,杜後日滋漫之爲漸,而言不見信,聖批極嚴,臣承命惶悚,若無所容。倉卒引咎,措語疏略,錯雜妄言之敎,臣亦何辭而自解哉?至於深惡臺閣上無公正之論之敎,臣反復思惟,終不得間爲,及見下都監備忘記,乃以跡涉用意爲敎,臣始覺其聖意之所在也。臣雖極無狀,備員耳目之官,必不至阿私都監,爲其自便之計,而故爲此論,自陷於欺君罔上之罪,以殿下無微不燭之聖鑑,胡乃臆道至此,置疑於萬萬不近之地耶?如臣微賤,固不足恤,獨不念大臣·重臣之一心奉公乎?且臣伏見同僚避嫌批辭中,有帶職已久,廟宇修改,亦過兩月,而今乃云云等敎,臣亦久帶此職,其不卽論執之失,固不得免焉,而但臺閣所論,出於風聞,則早晩失時,或由於聽聞之未及也。以此摘抉,非爲摧折之資,則亦恐非待言官之道也。臣觸犯旣多,在所必遞,而處置請出,出於意外,曷嘗有不公不正之臺官,强顔復齒於臺席者乎?況臣素患胸腹之痛,近傷暑濕,前症猝劇,召牌之下,不卽祗赴,違慢之罪,亦無所逃。以此以彼,決不可一刻苟冒,請亟命罷斥臣職。答曰,觀此避辭,可笑說話,反加一層,予竊駭之,勿辭,退待物論。
掌令蘇斗山啓曰,臣言事謬妄,重觸天威,致勤聖批,愈往愈峻,臣罪至此,萬殞難贖,據臣情勢,固當屛縮俟譴之不暇,而竊念君臣,猶父子也,父之責子,匪怒伊敎,則臣何敢自阻於天日之下,不爲畢其說乎?臣忝居言地,固已久矣,曾無一言小慨於聖心者,而含糊苟且,不啻杜門掩耳而已,則雖伏墨刑,亦且甘心,況聖敎諄切,正中臣病者哉?臣誠惶恐無所自容,而第且本府所發之論,則初非揣摩裁簡而發,聞之屬耳,旣聞之後,隨卽發啓,而遣辭之際,不能條暢敷陳,乃於引避之章,費辭論列,故聖明不諒,若以臣於初不知中使監董,曾有規例,率爾發論,及承聖批然後,始乃知之,曲爲餙辭固遮者然。噫,誠有是也,則殿下責之,宜矣,臣等本意,不過以廟宇修改,與闕內營建不同,且中官之干預外事,實關後弊,故古例有無,非不聞知,而失於命意,措語未瑩,此固臣等之罪,而若其所論,則國人之所欲言而不得者也。殿下容而受之,顧何傷於聽言之道,而必以巧餙差誤責之哉?且臺臣論事之體,不一其端,或驟聞而爭之,或詳審而言之,務歸的當而已,何可不問事之是非,言之當否,惟以先後遲速,爲可從不可從之論哉?至於聖敎所謂不公不正云者,殿下不爲明示淵衷,故臣反復思惟,未得間焉,伏見昨日備忘然後,始克省知,臣驚心悚骨,直欲鑽地以入而不可得也。臣等雖極無狀,決不至於爲他人地,費盡心機,自陷於罔上不測之罪也。殿下以臣等所論爲非,則何不直賜誅譴,而乃以萬不近理事,䝱持臺閣,以爲相制之計哉?噫,乾道日亢,臆逆太過,使臣僚無所措手足,爲殿下之臺官,不亦難乎?設令巧餙如臣,不正如臣,而實狀未著之前,勒加情外之敎,束縛摧折,更無餘地,殿下之待臺閣,其亦太薄矣。言路有礙,固不足言,獨不有歉於大聖人包荒之道乎?臣誠意淺薄,言不見信,至令聖明,有此無前之過擧,尙何言哉?臣旣負不公不正之罪,召牌之下,未克祗赴,逋慢之罪,益無所逃,決不可一刻仍冒,請命遞斥臣職。答曰,觀此避辭,可笑說話,反加一層,予竊駭之,勿辭。
沈梓啓曰,掌令蘇斗山,再啓煩瀆,退待物論矣。傳曰,知道。
領議政洪命夏辭免上疏。答曰,省疏具悉卿懇。予意已竭,卿辭不止,心誠惶汲,不知所以爲諭也。噫,此誠何時?國勢岌嶪,民事孔艱,涉大川無津涯,未足以諭其急也。惟卿宿德重望,身佩安危,理不可恝視,義不可丐閑,雖以不安爲辭,予以爲不然也。隨時進退,古人所貴,詎因微事,終身引咎?況鼎席空虛,幾半一載,古今安有如此而能爲國者乎?予誠寒心也。卿辭之懇,雖倍今日,呈告之章,踰十至百,予無允許之理,徒有愧於貴相知心,反有害於捏抗國事,卿何不念及於此,而快斷來章乎?益加安心,須勿控辭,入來調病,臥閤論道,拯濟國事,以副予望。仍傳曰,遣史官傳諭。燼餘朝報參錄
上在昌德宮。停常參·經筵。
申時酉時,日暈。
下直,鳳山郡守鄭東卨,廣梁僉使金志雄。
傳于沈梓曰,今下弓矢,廣梁僉使金志雄處,給送。
有政。
吏批,判書金壽恒陳疏,參判趙復陽受由,參議尹鏶進,都承旨張善瀓進。兵批,判書金佐明陳疏,參判李正英,有廳軍士點考坐起進,參議。此下缺
以崔攸之爲執義,南九萬爲刑曹參議,鄭洙碩爲玉果縣監,李興浡爲善山府使,崔孝蹇爲永川郡守,梁嶷爲司䆃主簿。
兵批,以金以鏡·尹缺爲副護軍,洪柱三爲副司果。
傳于沈梓曰,騎蒭五中人,兼司僕金銀鐵,直赴殿試。
領議政洪命夏八度呈辭。傳曰,安心調理。
張善瀓啓曰,領議政八度呈辭批答,政府無郞廳,遣史官傳諭之意,敢啓。傳曰,知道。缺燼餘
義禁府啓曰,以兵曹判書所啓,因刑曹啓目,前營將梁禹及,移本府處置事,允下矣。梁禹及方待命於本府,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
藥房都提調鄭致和,副提調張善瀓啓曰,伏聞聖敎,始知慈殿有暑感之候,伏不勝驚慮之至。爲先令醫女入診後,議藥,何如?答曰,症候,已言于醫女矣。
又啓曰,以醫女所傳症候,與御醫李東馨·韓道昌·尹弘任等商議,則以爲慈殿暑感,雖已和解,餘熱尙在,黃連香薷飮,合小柴胡湯,加石膏煆三錢,知母·山梔炒·麥門冬各一錢,元方黃連,加二分半,連進三貼爲宜云。此藥卽爲劑入之意,敢啓。傳曰,知道。
慈殿,藥房·政院·玉堂問安。答曰,知道。缺
以備邊司進不進單子。傳曰,內司坐起事,分付。
沈梓啓曰,大臣·備局堂上來詣賓廳,開坐矣。傳曰,戶曹判書,亦爲來待事,分付。
傳曰,大臣·備局堂上,引見。
沈梓啓曰,大臣·備局堂上引見事,命下矣。兩司牌招,亦爲入侍乎?敢稟。傳曰,只留待入侍。
幼學李碩馥上疏,入啓。缺多,不能入錄傳曰,近日人心不古,私意橫流,今日碩馥之疏,讒邪不正,甚矣。欲罪則求言之旨纔下,不罪則未快予心,然而罪之不可,亦非可報之疏,政院知悉。燼餘
備邊司啓曰,本司武郞廳宣傳官金煥,奔走勤仕,已滿十五朔,依例六品遷移事,捧承傳施行,何如?答曰,允。
吏曹啓曰,咸鏡監司閔鼎重瓜滿,在於上年七月,而備局啓辭,限今年賑救飢民,間仍任矣。今則麥秋已過,交代當爲差出,依例,令備邊司議薦,何如?傳曰,允。以上備局謄錄
上在昌德宮。停常參·經筵。
藥房都提調鄭致和,副提調張善瀓啓曰,日氣蒸鬱,伏未審夜來,聖體,若何,慈殿氣候,比昨,何如,湯藥進御之後,益有和解之效乎?臣等伏切憂慮,敢來問安。答曰,知道。慈殿症候,已言于醫女矣。
大殿,政院·玉堂問安。答曰,知道。
慈殿,藥房問安。答曰,知道。
有政。吏·兵批啓辭及進不進單子缺,不得入錄。
以金萬基爲承旨,朴世堅爲司諫,洪柱國爲持平。
兵批,以權坽·李俊漢缺宋時哲·尹後益缺呂聖齊·李世長·閔缺高信爲副司直。
掌令蘇斗山啓曰,無狀如臣,忝叨匪據,論一細事,屢承嚴旨,情勢狼狽,節節層加,退俟譴罰,一味惶悚,處置請出,又出意外,將何顔面,更玷臺席?召牌之下,終不敢祗赴,再負逋慢之誅,三犯瀆撓之罪,尤不可一刻仍冒,請命遞斥臣職。答曰,勿辭,退待物論。
掌令李叔達啓曰,臣愚不自量,妄觸天威,三再瀆撓,微臣之辭,意已竭矣,前後嚴批,殿下之厭薄,亦甚矣。到此地頭,臣雖爲百喙,其於聖意之落落何哉?今臣情勢,萬無苟冒之理,而處置請出,又出意外,召牌再降,狼狽尤極。臣雖至愚,豈不知君命之不可違,而廉恥一端,臣亦有之,將何顔面,復入臺席,重貽淸朝之羞辱乎?瞻望徊徨,竟不得祗赴,逋慢之罪,到此而益無所逃矣。決不可一刻仍冒,請命遞斥臣職。答曰,勿辭,退待物論。
院前啓,黃壖事,李溫事,郭世翼事。同前引嫌而退,前後嚴批,出於情外,未卽赴召,何足爲嫌?請掌令李叔達·蘇斗山,竝命出仕。答曰,不允。出仕事,依啓。燼餘
上在昌德宮。停常參·經筵。
慈殿·大殿,政院·玉堂問安。答曰,知道。
藥房啓曰,伏未審夜來,聖體調攝,若何,慈殿氣候,與昨一樣乎?再昨劑入之藥,當盡於今日,令醫女入診,詳知症候然後,或仍進前藥,或更議他藥,臣等敢來問安,竝此仰稟。答曰,知道。慈殿症候,已言于醫女矣。
藥房再啓曰,卽以入侍醫女所傳症候,臣等與鄭後啓·李東馨諸御醫商議,則以爲前進黃連香薷飮,合小柴胡湯,依前加入,更加羌活一錢,元方厚朴,代赤伏苓一錢半,加進二貼,宜當云。依此劑入之意,敢啓。答曰,知道。
掌令李叔達·蘇斗山就職後,啓曰,臣等情勢,萬分閔蹙。前後瀆撓,至再至三,揆以體例,在所當遞,而諫院處置,泛然請出,實未知其故也。召牌之降,不得不祗赴,而臣等旣有在避當遞之嫌,何可以苟出爲幸,而晏然而已乎?廉隅所在,決不可一刻仍冒,請命遞斥臣職。答曰,勿辭,退待物論。
院前啓,黃壖事,李溫事,郭世翼事。同前引嫌而退,情外嚴旨,雖有所嫌,而一事累避,未免瀆撓,請掌令李叔達·蘇斗山,竝命遞差。國家不幸,一種不逞之輩,磨牙鼓吻,必欲網打士林者,寔繁有徒,豈不大可寒心哉?今者李碩馥稱名人,繼黃壖而起,托以應旨,挺身投疏,其危動君上,醜辱朝紳之狀,實與壖疏,相表裡,而況其避辭,揣摩幻弄,嘗疏之態,又有甚於壖者乎?壖疏之出,識者已慮其如壖者,改頭換面,接迹而起,將無所不至矣。將至之氷,蹢躅之豕,不能早戒,復令碩馥,張膽攘臂於聖明之世,可勝痛哉?幸賴殿下洞燭情狀,嚴敎政院,斥絶無餘,而猶不明正其罪,將何以折奸萌而杜邪逕乎?求言之下,言者不罪云者,不過矯激不中之謂也。曷嘗有乘機陷人,如碩馥之比,諉以言者,終免有司之罰者哉?此輿情之愈鬱,而公議之益激者也。噫,世道日降,人心不淑,搆誣巧餙,傾陷士類者,日益滋蔓,今若置而不罪,則是非顚倒,賢邪無別,而奸細之徒,略無顧忌,祖述沿襲,復有如碩馥者,亦將何限,而壖與碩馥,罪無異同,讒人投畀之典,不可獨免。請陳疏人李碩馥,邊遠竄逐。頃者碩馥呈疏之日,蓋有所致疑,使之讀其疏辭,則旣不能接續句絶,又未能曉解文義云,而終無稟啓之擧,反爲循例捧入,出納惟允之意,不當若是。其矇然不職之責,在所難免。請當該承旨從重推考。答曰,不允。罷職·遞差事及推考事,依啓。朝報
上在昌德宮。停常參·經筵。
王大妃殿,政院·玉堂問安。答曰,知道。勿爲問安。
大殿問安。傳曰,知道。
慈殿,藥房問安。答曰,知道。勿爲問安。
藥房都提調鄭致和,提調洪重普,副提調張善瀓啓曰,伏未審夜來,聖體,若何,慈殿症候,比昨,何如?臣等憂慮未弛,敢來問安。答曰,知道。慈殿症候,已言于醫女矣。缺。
傳曰,政事,明日爲之。
領議政洪命夏十度呈辭。傳曰,予意已竭無餘,而卿辭猶至,恝靦愧恧,深歎誠意之未孚也。予志堅定,卿難望勉副之請,亟斷來章,宜卽出仕,從容調病,亦無不可,須體至意,以副如渴之望。仍傳曰,遣承旨諭之。
獻納李東老啓,請陳疏人黃壖,極邊竄逐。請罪人李溫減死定配之命還收事。請陳疏人李碩馥,邊遠竄逐事。同前答曰,不允。燼餘朝報參錄。
吏曹參判趙復陽上疏。大槪,情勢臲卼,終不可自安,更陳危懇,乞賜鐫罷事。入啓。
政院啓曰,近日廳中,位甚不齊,出納之際,事多苟簡,而左承旨金萬基,疏批已下,今日亦不出肅,同副承旨李程推考傳旨,卽已下矣。竝卽牌招,何如?傳曰,允。朝報
上在昌德宮。停常參·經筵。
慈殿,藥房問安。答曰,知道。勿爲問安。
藥房都提調鄭致和,提調洪重普,副提調張善瀓啓曰,伏未審夜間,聖體,何如,慈殿氣候,與昨一樣乎?再昨劑進之藥,當盡於今日,令醫女入診,詳知症勢加減然後,方可更議繼進之藥,臣等敢來問安,竝此仰稟。答曰,知道。慈殿症候,已言于醫女矣。
藥房再啓曰,卽聞入診醫女所傳之言,則慈殿所患諸症,幾盡差愈,而困惱之候,猶未快復云。臣等與諸御醫等商議,則皆以爲前進黃連香薷飮,合小柴胡湯,依前加入,加進三貼,宜當云,卽爲劑入之意,敢啓。答曰,知道。
右副承旨沈梓書啓,臣承命往諭于領議政洪命夏,則以爲臣之蹤跡之卼臲,病勢之沈痼,已竭於前後請遞之章,而天意邈然,不惟尙靳允兪。今又特遣承旨,諭以御批,至以慙靦愧恧等語爲敎,此豈如臣者所敢當之哉?驚惶震越,益無所容,極欲死而無知也。臣聞分義雖重,廉隅之節亦大,君命雖嚴,匹夫之志難奪,苟人臣進退之道,有不可苟焉者也。今臣徒懷感激之心,抗顔冒出,復進鼎席,則便是無廉恥患失之鄙夫,聖明將何所取臣,而責事君之道乎?雖無疾病,決不可冒進,況臣狗馬之疾,日漸危劇,形骸雖存,與同枯木,委頓床席,危喘凜凜,終未承命,只俟斧鉞之加,惶恐感泣之外,罔知所達云矣,敢啓。傳曰,知道。
有政。
吏批,判書金壽恒都監進,參判趙復陽陳疏,參議尹鏶進,都承旨張善瀓進。兵批,判書金佐明病,參判李正英□,參議金益炅病,參知朴烶進,右副承旨沈梓進。
以兪枋爲延豐縣監,崔寬爲掌令,李端相爲兼輔德,申晸爲兼說書,安邊府使尹尙矩,今加通政,降資還授,孫湍爲成均博士,趙遠期爲持平,朴世堂兼春秋減下。
兵批,蘇斗山·李叔達爲副護軍。
禁府啓本,修改都監都廳洪萬容等矣,洪萬容段,雖有本館之事,吳斗寅出去之後,無一人留在郞廳,金宇慶段,無緣不進罪,各杖八十,贖,竝只奉行告身三等。啓。傳曰,決杖放送。
金萬基啓曰,禁府洪萬容·金宇慶照律公事,以決杖判下,旣已書入踏啓,卽欲分付該府矣。取見法典,則有曰隆寒極熱,事干綱常贓盜外,其餘杖一百以下,竝收贖,又曰,文武官犯枉法受贓外,笞杖,竝收贖。今此決杖之命,似與本意有異,敢此仰稟。傳曰,非但有此前規,意有所在,豈亦違於法典本意也?
又啓曰,明王之持三尺法,信如四時,堅如金石,不但懸象示民,且以垂憲後世,未嘗以人主一時旨嚮,有所變改者。誠以三尺一撓,則上無所據守,下莫不□惑,而其流之弊,至不可勝言故也。臣等仰惟國朝法典本意,文武官枉法受贓外,笞杖竝贖,乃所以待士夫養廉節之道,而祖宗立法定制之美,度越千古者也。夫如是然後,爲臣下者,亦且重其身遠恥辱而犯罪者,鮮矣,直施笞杖,雖或有前規,此出於一時之所創,而金科玉條之著在王府,則若是較然,隨其罪之輕重,而據法施罰,何所不可,而必用此法外之罰,不念其有違法典之本意哉?臣等待罪出納之地,旣有所懷,不敢不盡,敢此申稟。傳曰,此非創開大段事,而如是瀆撓,予誠未曉也。
獻納李東老啓曰,請陳疏人黃壖,極邊竄逐。請還收罪人李溫減死定配之命。請陳疏人李碩馥,邊遠竄逐。同前伏見洪萬容等照律公事,有決杖放送之命,臣於此,竊惜聖明用罰之失中也。萬容之罪犯輕重,姑舍勿論,而顧其所處之職,乃是論思之任也。殿下平日接遇之禮,逈異常僚,今因他事之失,遽命下吏,已是過中之擧。又豈可重以謬辱街市,曾不少恤乎?棰杖之施,及於維幄之臣,則其在聖朝待臣以禮之道,獨不有歉乎?後弊所關,亦甚不貲,瞻聆所及,皆以爲失當。請加三思,還收應敎洪萬容決杖之命。答曰,不允。末端事,依啓。
兵曹判書金佐明上疏。大槪,病勢沈綿,更申前懇,本職及都監備局堂上之任,乞賜遞免,以延殘喘事。答曰,省疏具悉。卿其勿辭,更加調理察職。
領議政洪命夏上疏。大槪,再遣近侍,傳諭聖旨,而末由承命,罪合萬殞,亟賜鐫罷,以安微分事。入啓。
事變假注書李藼病,代,李渻。燼餘朝報參錄郞廳李昌儒校。郞廳金光緯書。
上在昌德宮。停常參·經筵。
謝恩,成均博士孫湍。
藥房啓曰,暑雨支離,伏未審夜間,聖體,何如,慈殿氣候,漸向平復乎?臣等憂慮未弛,敢來問安。答曰,知道。慈候,幾盡平復,猶未如常,勿爲逐日問安。
假注書李藼改差,代李渻·李日井·宋光淵。
領議政洪命夏上疏。傳曰,安心調理。
院啓,償命之典,三尺至嚴,法一撓,則民無所措手足,而國不爲國也。罪人李溫,殺人情狀,已具於前後文案,昭無可疑之跡,而尙稽刑章,有乖邦憲,今者又因審理之擧,遽施從輕之律,所謂審理者,審其情犯,而伸其冤枉之謂也,溫之殺人,寧有涉冤之端乎?任情虐殺者,得保首領,無辜被死者,抱冤冥冥,則若是而謂之審理,而可以弭災乎?中外聽聞,莫不駭憤,久而益激,此而置之,兇悖之徒,無以懲艾,殺害之變,將接迹而起。請還收罪人李溫減死定配之命。國家不幸,一種不逞之輩,磨牙鼓吻,必欲網打士林者,寔繁有徒,豈不大可寒心哉?今者李碩馥稱名人,繼黃壖而起,托以應旨,挺身投疏,其危動君上,醜辱朝紳之狀,實與壖疏,相表裡,而況其遊辭揣摩,弄幻嘗試之態,又有甚於壖者乎?壖疏之出,識者已慮其如壖者,改頭換面,接迹而競進,將無所不至矣。將至之氷,蹢躅之豕,不能早戒,復令碩馥,張膽攘臂於聖明之世,可勝痛哉?幸賴殿下洞燭情狀,嚴敎政院,斥絶無餘,而猶不明正其罪,將何以折奸萌杜邪逕乎?求言之下,言者不罪云者,不過矯激不中之謂也,曷嘗有乘機逞凶,如碩馥之比,諉以言者,終免有司之罰者哉?此輿情之愈鬱,而公義之益激者也。噫,世道日降,人心不淑,捏造凶言,傾陷士類者,日益滋蔓,今若置而不罪,則奸細之徒,益無顧忌,祖述黃壖如碩馥之爲者,將不知其幾人,此豈國家之福哉?壖與碩馥,罪無異同,讒人投畀之典,不可倖免,請陳疏人李碩馥,邊遠竄逐。答曰,不允。
政院啓曰,同副承旨李程,牌招不進,推考傳旨,依例捧入,而同副爲任甚苦,故廳中體例亦嚴,雖有不安之事,些少之嫌,有不暇顧者,其意有在,而李程之不念流來舊規,召命之下,稱病不來。此實曾所未有之事,極爲未便,亦不可終始任他壞了廳憲,更爲牌招,何如?傳曰,允。
政院啓曰,本院官員,雖有些少難便之勢,不敢曠日引入,誠以近密之地,不比他司故也。同副承旨李程,以前日事,陳疏自列,已至於再,則自處之道,不加更有所加矣。前後聖批,諭以勿辭,而今日又不仕進,事極未安,卽爲牌招察任,何如?傳曰,允。朝報
上在昌德宮。停常參·經筵。
下直,黃海監司金宇亨。
謝恩,護軍鄭知和。
吏曹判書金壽恒上疏曰,臣之情迹,終難仍冒重任,冒萬死畢陳危衷,懇乞遞臣本職及兼帶文衡之任,以便公私事。入啓。答曰,省疏具悉。今日勉副,正中奸人計,朝家處置,豈容若是?卿其安心勿辭,從速察職。
假注書朴文道書啓,臣承命,馳往左議政許積處,傳諭聖旨,則以爲數日內,當以短疏,仰達所懷云矣,敢啓。傳曰,知道。
傳曰,黃海監司金宇亨,引見。
院啓,李溫事,李碩馥事。同上新除授掌令宋昌,時在全羅道南原府任所,持平趙遠期,時在京畿麻田地,請竝斯速乘馹上來事,下諭。答曰,不允。下諭事,依啓。
慶尙監司書目,榮川呈,以前護軍金應祖上疏上送事。啓。答曰,省疏具悉。所陳之事,當令廟堂議處,卿其安心勿辭,上來。
右議政鄭致和箚曰,猝得癨疾,症勢甚重,明日藥房問安後賓廳之坐,無進參之望,乞遞臣職名,以便公私事。入啓,答曰,省箚具悉卿懇。卿其安心勿辭,調理。仍傳曰,遣御醫李東馨看病。
答司直趙遠期疏曰,省覽爾疏,陳戒之意,懃懃懇懇,溢於言表,忠憤之志,憂愛之誠,予甚嘉歎,可不留諸左右而省察焉?仍傳曰,今下馬裝,司直趙遠期處賜給,以示予嘉尙之意。
答正言權格疏曰,進言之誠,予用嘉尙。爾其勿辭,從速察職。朝報
上在昌德宮。停常參·經筵。
謝恩,司諫朴世堅,延豐縣監兪枋,玉果縣監鄭洙碩,工曹參判南老星。
下直,全州府尹安縝。
領議政洪命夏十一度呈辭,入啓。傳曰,安心調理。
工曹參議金光燦遞差。
吏曹參判趙復陽辭職上疏,入啓。
藥房啓曰,伏未審夜間,聖體,何如,慈殿患候,今已快復乎?前進黃連香薷飮,合少柴胡湯,已盡於昨日,詳知卽今症候,或停藥或更議他藥,臣等憂慮未弛,敢來問安,竝此仰稟。答曰,知道。慈候,今已平復,姑停湯劑與否,議于諸醫以啓。
司諫朴世堅啓曰,臣之駑下,百無一能,前後誤恩,萬不近似,當此士氣不振,人心離阻之日,豈可以匡時格君之責,而委之匪人,徒榮其身,貽癏曠之羞哉?且念臣之亡妻葬地,爲人所訟爭,上達審理,方在本道推覈未決之中,身爲被訟之人,不可冒居臺職。臣之頃忝本職,亦旣以此見遞,則今臣難冒之跡,少無所異於前,不可一刻晏然,所當卽爲自列,而適有拘忌之疾,未卽祗肅,長單見却,累日之後,今始來避,逋慢之愆,至此尤大。請命遞斥臣職。答曰,勿辭,退待物論。
藥房再啓曰,伏承聖批,慈候今已平復,不勝喜幸之至。姑停湯劑與否,仍與諸醫商議,則卽今似無進藥之事,姑爲停止,宜當云,敢啓。答曰,知道。
答吏曹參判趙復陽疏曰,省疏具悉。卿其勿辭,從速察職。
慶平君箚曰,本府錄事,更依傳旨,加數差定事。入啓。答曰,省箚具悉卿懇。使之先定,送于卿者,意有所在,卿何以此,深以爲未安乎?卿宜安心,須勿爲辭。
獻納李東老啓曰,臣伏見司諫朴世堅引避之辭,以前日爲人被訟,方在推覈爲言,臣之弟名,亦在被誣之中,則嫌難處置,與前無異。且李碩馥請罪之論,初以邊遠竄逐爲啓矣,今聞物議,以碩馥呈疏之日,政院,使讀其疏,雖僅僅句絶,而不能曉解文義,其聽人指嗾,謀陷士類之狀,有不可掩者,則宜先覈其實狀然後,次第論罪,事體當然云,而同僚亦以此發簡,臣之當初擬律失當,至此著矣。以此以彼,俱難晏然在職,請命遞斥臣職。答曰,勿辭,退待物論。
院啓,李溫事。同上自古陰邪之輩,嫁禍之術,無所不至,指嗾草莽之人,借名投疏者,往往有之。今觀李碩馥之疏,用意回譎,遣辭慘毒,抵巇搆誣,節節危險,其所以經營揣摩之態,固非求言之下,一時猝發者也。頃於政院之使讀其疏也,僅僅苟絶,不曉文義云,非所自辦,昭不可掩。製給兇疏,敎誘投進者,必有其人。其時捧入承旨,旣以矇然被勘,則碩馥代呈兇疏之罪,其在王法,不可不重罪以治之。請陳疏人李碩馥,令攸司囚禁,嚴明覈問後處置。竝引嫌而退,雖因山訟,被人爭詰,旣經數年之後,時無對辯之事,不可以此,每每引避,其所爭訟,涉於一家,則難其處置,勢所然矣。論啓本意,旣在斥邪,則商確改律,有何所嫌?請司諫朴世堅,獻納李東老,竝命出仕。答曰,不允。出仕事,依啓。朝報
上在昌德宮。停常參·經筵。
政院啓曰,卽者諫院啓辭,請罪李碩馥啓辭,其時捧疏承旨,擧論於措語,則旣已傳啓,故同副承旨李程,不敢晏然在直,旣爲出去,右副承旨沈梓,卽爲牌招,何如?傳曰,允。
又啓曰,右副承旨沈梓,卽爲牌招不進,而聞其有母病,姑不得更爲請招,左副承旨尹飛卿,卽爲牌招入直,何如?傳曰,允。
右副承旨沈梓疏曰,老母腫患危重,不忍暫離,乞賜遞免,俾得專意救護事。入啓。答曰,省疏具悉。爾其勿辭,救護母病。
同副承旨李程疏曰,賤疾極重,無望供仕,乞賜遞免,以延殘喘事。入啓。
戶曹判書金壽興箚曰,賤疾猝劇,無〈?〉自力,亟遞本職及都監提調,以便公私事。入啓。答曰,省箚具悉,卿其勿辭,調理察職。
院啓,臣等以李溫事,論列已久,而兪音尙閟,臣等竊未曉聖意之所在也。殺虐人命,夫孰不懇,而肆意逞兇,曷有如李溫之慘毒者哉?中外群情,皆以久滯假息,爲失刑,及至減律,莫不憤惋,此所謂國人皆曰可殺者也。方今國法,雖甚解弛,至於殺獄,尙且饒貸,兇慘之徒,無所懲艾,殺人之變,接迹而起,則將何以爲法,亦何以爲國乎?臣等之所論,不但爲李溫一人而已,請還收罪人李溫減死定配之命。自古陰邪之輩,嫁禍之術,無所不至,指嗾草莽之人,借名投疏者,往往有之。今觀碩馥之疏,造意回譎,遣辭慘毒,托以應旨,乘時搆誣,其所以經營揣摩,節節危險之態,已無所逃於聖鑑之下矣。當初政院,使讀其疏,則僅僅句絶,不解文理云,非所自辦,昭不可掩,製給兇疏,必有其人。昔在仁祖朝,有金垣稱名者,代人投疏,搆誣搢紳,其時特命試製,仍爲鉤問,得其實狀後,垣及製給之人,竝施重律。今此碩馥情狀,慘於金垣,其聽人指嗾,代呈兇疏之罪,不可不重究以治之。請陳疏人李碩馥,一依金垣故事,嚴明覈問,以爲處置之地。答曰,不允。
答同副承旨李程疏曰,遞差。朝報
上在昌德宮。停常參·經筵。
吏曹啓曰,承旨有闕,政事,取稟。
刑曹啓目,粘連京畿監司狀啓云云。守男刑打其母,係是綱常,發〈遣〉敬差官,按覈後稟處,何如?啓依允。
京畿監司書目,楊州呈,以兼輔德李端相病重,上去不得事。啓。答曰,勿遞,使之調理上來。
藥房啓曰,伏未審數日來,聖體,何如,慈殿氣候,平復後,一向安寧乎?臣等憂慮未弛,敢來問安。答曰,知道。慈候安寧,今後勿爲問安。
政院啓曰,近日憲府,無行公之員,不但監察茶時,今至累日,推考公事,不得磨勘者,甚多,掌令崔寬,持平趙遠期·洪柱國,竝牌招肅拜,何如?傳曰,允。
又啓曰,吏曹方以承旨有闕,稟政矣。近日本院僚席,一半空虛,出納之際,無以成樣,闕員,明日開政差出,牌招察任,何如?傳曰,允。
謝恩,持平趙遠期。
吏曹,京畿推考敬差官申厚載。
兵曹參判李正〈英〉疏曰,召牌之下,病未趨命,亟遞臣職,仍治臣罪事。入啓。答曰,省疏具悉。卿其勿辭,調理察職。
領議政洪命夏十二度呈辭,入啓。傳曰,安心調理。
忠淸監司書目,石城呈,以大司憲尹文擧病重,上去不得事。啓遞差。
院啓,臣等以李溫事,論例已久,而兪音尙閟,臣等竊未曉聖意之所在也。虐殺人命,夫孰不懇,而情節敗露,怙終可惡,豈有如李溫之慘毒者哉?久滯不服,旣云失刑,及至減律,莫不憤惋,此正所謂國人皆曰可殺者也。方今國法,解弛已甚,至於殺獄,亦且饒貸殘暴之徒,無所懲艾,接迹而起,則將何以〈爲〉法,亦何以爲國乎?臣等所論,不但爲一人冤死而已。請還收李溫減死定配之命。自古陰邪之輩,嫁禍之術,千蹊百逕,無所不至。今者李碩馥之疏,用意回譎,遣辭凶陰,恣爲熒惑,而危動君上,極其搆誣,而傾陷朝紳,據其疏語,探其本情,則其經營覬覦之狀,非如應旨進言者,指斥時政,而語無倫脊,肆其狂謬之計,臣等之初請投諸四裔者,固將以屛讒賊而折奸萌也。繼聞碩馥之疏,讀於政院也,僅僅句絶,不能通曉文義,則非所自爲,昭然難掩。設令自包禍心,倩人文字,其爲之代作者,不可逃其罪,況眞爲不逞之人,潛形匿影,陰授他人,以爲嘗試朝廷之計者,則此是大奸之尤,而群情之所同懼者也。必須先覈其實狀然後,次第論罪,事體當然。昔在仁祖朝,有金垣者,代人投疏,搆誣搢紳,則招致政院,詳試辯驗,仍爲嚴問,得其奸狀,竝與製給之人而正其罪,其在明愼審處之道,固宜如是。惟此碩馥情迹,當初政院,旣未及明辯,今之更加詳驗,所不容已,如是之後,審其自作,則以其罪罪之,方可合於討奸之典矣。請陳疏人李碩馥,一依金垣故事,嚴明覈問,以爲處置之地。答曰,不允。
府啓,凡營建之役,內官監董,未詳始於何時,而其非金石之典,則明矣。況此永寧殿修改,固非他處之比,則揆以事體,尤爲未安。臺臣爭執,未爲不可,而殿下非但不賜允兪,反加摧折太甚,言者之遞改由此,而中官之看檢如前,外議譁然,皆疑殿下有偏信之失,而無虛受之美,其爲聖德之累,如何?請加三思,亟寢中使董役之命。答曰,不允。朝報
有政,李宇鼎爲典籍,南九萬爲同副承旨,閔重魯爲南原府使,蓬山君炯信爲司饔提調,李時煜爲平市令,鄭華齊爲兵曹佐郞,呂聖齊爲司僕正,慶基殿參奉宋有光,西部參奉朴孝相相換,前都事白又新,前司果金得成,今加通政,鄭庥爲兼中學敎授,金益華爲學正,韓洸爲學諭,洪爲東學訓導。
上在昌德宮。停常參·經筵。
卯時辰時,有霧氣。酉時,日有右珥。夜一更,月暈。
謝恩,兼學正金益華。
吏曹正郞兪命胤疏曰,不避猥越,冒死陳請,冀蒙天地父母之恩事。入啓。
假注書柳尙運病,代尹嘉績·成·李日井。
政院啓曰,院中之風,同副承旨,必於除拜之日,卽爲出肅,乃流來之規也。新除同副承旨南九萬,昨日牌不進,今日亦不出肅,有損體例,事甚未安,當此僚任不齊之時,尤不可一任壞了廳風,南九萬更爲牌招察任,何如,傳曰,允。
以左參贊宋浚吉辭狀,傳曰,須勿爲辭,安心調理,從容上來事,回諭。
院啓,李溫事,李碩馥事,同上答曰,不允。
府啓,亟寢中使董役之命事,同上臣伏見李碩馥者,托以應旨,敢進凶疏,用意陰慘,遣辭回譎,至以權綱下移,主勢孤危等語,爲熒惑天聽,傾陷朝臣之計,恐動搆捏,罔有紀極。幸賴聖明洞屬,斥其讒邪,而其於討奸之典,有未擧焉。噫,求言之下,雖不可罪人,如此鬼蜮之輩,覬覦嘗試,欲售網打之謀者,亦可謂之言者,而有所容貸耶?況於政院讀疏之時,僅僅句絶,不能曉解文義,則其受人指嗾,換面投呈,抵巇逞邪之態,昭不可掩。必須覈得實狀,以其罪罪之,然後肆兇嫁禍之徒,庶幾少有所懲戢。請陳疏人李碩馥,一依仁祖朝治金垣故事,嚴明究問,以爲處置之地。
同副承旨南九萬疏曰,臣之病勢,終不得自力,再赴召命,實合萬殞。伏乞亟正臣罪,以警他人事。入啓。答曰,省疏具悉。爾其勿辭,從速察職。
答府曰,不允。朝報
上在昌德宮。停常參·經筵。
謝恩,尙衣正李東溟,護軍蘇斗山·李叔達,兵曹佐郞鄭華齊,平市令李時煜,慶基殿參奉朴孝相。
院啓,李溫事,李碩馥事。同上答曰,不允。
領議政洪命夏十三度呈辭,入啓。傳曰,萬無允許之理,深念國事,速出論道,以副予望。仍傳曰,遣史官傳諭。
府啓,請亟寢中使董役之命事,李碩馥事。同上答曰,不允。
傳曰,政事,明日爲之。
咸鏡監司書目,明川府使嚴台耉,殺人罪人,不能堅囚,以致越逃,限內不得逋捉,罷黜事。
京畿推考警差官申厚載,出去。
京畿監司書目,陰竹呈,以大司諫閔維重病重,上去不得事。下該曹。朝報
上在昌德宮。停常參·經筵。
尹飛卿啓曰,僚員不齊,莫甚於近日,辭疏批答,已下於昨日,而同副承旨南九萬,尙不出肅,揆以事體,殊極未安,南九萬更爲牌招,何如?傳曰,允。
謝恩,司僕正呂聖齊,兼說書申晸,典籍李宇鼎·金粹臣,中學敎授鄭庥,東學訓導洪,學諭韓洸。
政院啓曰,頃以吏曹參議尹鏶遞差傳旨,有今後自本院,參考舊規,從長稟處之命,故其後持平申厚載受由下鄕,不得上去事,江華留守韓必遠馳啓,而自本院啓稟,不爲遞職矣。今此大司諫閔維重之除授本職,在於受由下鄕之後,則與帶職下鄕,仍呈辭狀者,不無差別,而遞差傳旨,亦不循例捧入,故敢此仰稟。傳曰,此類則依例捧旨,私自下去者,與帶職下去,一體擧行,可也。
有政。吏批,判書金壽恒,以修改都監堂上進去,參判趙復陽,以成均館褒貶進去。兵批,判書金佐明,以本曹褒貶進去,參判李正英式暇,參議金益炅,亦以褒貶進去,而吏曹,則參議尹鏶來,左副承旨尹飛卿,吏·兵批兼進,兵曹則參知朴烶來。
吏批啓曰,判書金壽恒,以都監堂上進去,參判趙復陽,以成均館褒貶進去,小臣獨政未安,何以爲之?敢稟。傳曰,只出緊任。
吏批,以宋浚吉爲大司憲,閔點爲刑曹參儀,李慶果爲善山府使,朴燧爲明川府使。趙時瑗爲刑曹佐郞,權大運爲大司諫。
兵批,以尹文擧爲副護軍。
謝恩,同副承旨南九萬。
南九萬,以修改都監意啓曰,今日雨勢如此,勢難董役,若干工匠付役外,姑爲停役之意,敢啓。傳曰,知道。
又以修改都監意啓曰,郞廳洪萬容奪告身,以副司果洪柱三差下,使之察任,何如?傳曰,允。
院啓,李溫事,李碩馥事。同上新除授大司諫權大運,時在開城府任所,請斯速乘馹上來事,下諭。答曰,不允。下諭事,依啓。
府啓,請亟寢中使董役之命。李碩馥事。同上新除授大司憲宋浚吉,時在忠淸道懷德地,請斯速乘馹上來事,下諭。答曰,不允。下諭事,依啓。燼餘朝報參錄
大臣·備局堂上引見時,右議政鄭致和所啓,前頭當有謝恩使之行,冬至使兼差以送,似爲便當,使臣差出事,及方物·文書等事,預爲分付于各該司,擧行,何如?上曰,依爲之。又所啓,除有老親疾病者外,勿論罷散,竝令擬望,何如?上曰,依爲之。宗廟牆垣近處,多有樹木,枝葉掩翳,故牆垣易以頹圮,今此修改後,倚牆之木,盡爲斫去,而此後則本署官員,每年剪其枝葉,除其茂草,使無掩翳頹圯之患,而如或一草一木,執頉於摘奸之時,則本署官員,難免不職之責,該曹,以此意,分付,可也。兵曹判書金佐明所啓,北評事李奎齡,以母病遞任之後,臣有病故,不得參政,頃者承牌,始詣政廳,欲爲差出,而侍從中,無故者絶少,自前亦有參下官備擬之規云,今此亦依此爲之,何如?右議政鄭致和曰,此等差遣,人所厭避,北評事復設之後,以弘文館·吏曹郞官,僅一二巡差送,而今以叅下官差送,則事體殊涉苟簡矣。上曰,前日兵曹請遞李奎齡之草記,似是實病,故依允以下矣。此非緊急赴任之官,待其病差,發送未晩,此後有如此之事,則不必卽遞,待其差病送之,以防輕遞之弊,而前日擬望者,不爲無人,且非堂上,則無不可差之事,竝爲備擬,可也。朝報
大臣·備局堂上引見時,右議政鄭致和所啓,前日江華留守徐必遠,請得本府留上鳥銃,而自某衙門造給事,未及定奪矣,何以爲之?上曰,兩湖沿海戊申條月課價米,令宣惠廳取來,令訓鍊都監,或他有銃匠衙門,試爲打造知數然後,更爲稟處,可也。備局謄錄
上在昌德宮。停常參·經筵。
尹飛卿,以都摠府意啓曰,今日入直軍士中日習射,請出標信。傳曰,知道。
又以兵曹意啓曰,今月初十日,禁軍習陣日次,而判書金佐明,以亡妻歸葬事,受由出去,不得爲之之意,敢啓。傳曰,知道。
謝恩,刑曹佐郞趙時瑗。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
持平趙遠期啓曰,黃壖事,亟寢中使董役之命事,李碩馥事。同上答曰,不允。
都承旨張善瀓疏曰,猝患暑感,症勢苦劇,冒陳情悃,乞賜遞免,以便公私事。入啓。答曰,省疏具悉。卿其安心勿辭,從速察職。燼餘朝報參錄
上在昌德宮。停常參·經筵。
尹飛卿啓曰,卽見忠淸水使李璞,金堤郡步兵作米等載船致敗事啓本,則紙末,無踏啓字處,殊無詳察敬謹之意,請忠淸水使李璞推考。傳曰,允。
沈梓,以都摠府意啓曰,都摠管洪重普,今日內醫院褒貶時,除標信進去之意,敢啓。傳曰,知道。
禮曹啓曰,以本曹啓辭,今月十七日亥正二刻,乃是立秋節,還御正殿,復常膳等事,自十八日擧行事,允下,而至於更鼓,則似當入節後,卽爲復舊,亥正二刻以前,則依前擊錚,以後則擊鼓事,分付禁漏,何如?傳曰,允。
答領議政洪命夏疏曰,省疏具悉卿懇。噫,今日之國事,安而治耶,危而亂耶?大臣徒以廉隅爲心,不念國事之禍耶?拻廓弘量,一心惟在於爲國家而報先王之時耶?卿若深思,則有何若是持難之擧乎?卿雖以廉隅爲言,廉隅之爲貴,予豈不知哉?如非遯世之士,古之人,亦有行之者,卿有若不知,而引以爲辭,何也?勿欺二字,誠是事君之道,累辭力讓,終不獲已,出仕者,從古以今,未聞以此爲欺君也。卿何强引不當引之嫌,苦口不已若是耶?卿辭雖渴,予意邈然,宜勿再辭,從速出仕,以答予望,以諭蒼生。
南九萬啓曰,領議政上疏批答,當爲傳諭,政府無郞廳,遣史官傳諭之意,敢啓。傳曰,遣承旨傳諭。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
持平趙遠期啓曰,黃壖事,請寢中使董役之命事,李碩馥事。同上答曰,不允。燼餘
吏曹啓目,粘連吏曹正郞兪命胤上疏云云。觀此疏內辭疏,則偏母多病,家業貧寒,菽水之奉,亦患難繼,願畀一縣,俾得便養是如,縷縷陳懇爲有臥乎所,情理之感動,令人感動,當此孝理之日,特副其願,允合體下之道是白乎矣,經幄之人,許補外邑,事體亦涉重難,今姑置之,何如?啓依願施行。
京畿推考警差官申厚載入來。
京畿監司書目,兼輔德李靖夏辭職上疏上送事。朝報
上在昌德宮。停常參·經筵。
夜三更,蒼白雲一道如氣,起自巽方,直指乾方,長可十餘丈,廣尺許,橫過木星,至四更乃滅。五更,有霧氣。
下直,靈光郡守呂儆,安骨萬戶李蕣。
沈梓,以都摠府言啓曰,都摠管洪重普,今日義禁府褒貶坐起晝仕進去,請出標信。傳曰,知道。
假注書尹嘉績服制,代,宋光淵·成·朴紳,假注書李渻服制,代,李日井·李寅煥·洪億。
吏曹啓曰,本曹正郞南二星,自去月,身病彌留,不得察任,受由調理,已過四十餘日,累呈旬狀,而本曹郞官,不許呈旬啓遞,曾有傳敎,故不敢輕易處置,使之從容調理出仕矣。聞其病勢,尙爾苦重,未易出仕云,當此大政臨迫之日,不可一向遲待,致有曠職苟簡之患,正郞南二星,今姑改差,何如?傳曰,允。
尹飛卿啓曰,臣承命往諭于議政府領議政洪命夏,則以爲臣暴陳危衷,冀蒙恩遞,千萬意外,寵批又下,特遣近侍,傳諭聖旨,丁寧懇惻,逈出尋常,臣未及奉讀,感涕先零,而惶恐悶縮,比前益甚,直欲鑽地而入,不可得也。臣之情勢病勢,如有一分冒進之勢,則何敢如是哀呼,自速孤恩負義之罪乎?伏地待罪,不知所達云矣。傳曰,知道。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
沈梓啓曰,來十五日儒生殿講日次,敢稟。傳曰,停。燼餘
上在昌慶宮。停常參·經筵。
金萬基啓曰,行大司憲宋浚吉,執義崔攸之,掌令宋昌,在外,掌令崔寬,疏批未下,持平趙遠期,呈辭,持平洪柱國,未肅拜,今日以監察茶時之意,敢啓。傳曰,知道。
又啓曰,都承旨張善瀓呈辭受由,右承旨閔熙服制,左副承旨尹飛卿,右副承旨沈梓,俱不仕進,同副承旨南九萬,方在直所,而亦有所患。今日本院開坐之初,只臣一人,獨爲廳坐,此實近來所罕有者,請招頻數,固知未安,而出納之地,無以成樣,不得不頻稟。左副承旨尹飛卿,右副承旨沈梓,竝牌招察任,何如?傳曰,允。
尹飛卿,以都摠府言啓曰,今日入直軍士,中日習射,請出標信。傳曰,知道。
又以義禁言啓曰,以京畿推考敬差官狀啓,因刑曹粘目,綱常罪人守男,移本府處置事,允下矣。依例發遣本府都事,拿來,何如?傳曰,允。
南九萬,以弘文館官員,以大提學意啓曰,今丁未年春夏等館官員褒貶,當爲等第磨勘,而領事臣洪命夏,時未出仕,限內不得爲之之意,敢啓。傳曰,知道。
尹飛卿,以義禁府言啓曰,以兵曹判書所啓,因刑曹啓目,前營將梁禹夏,移本府處置事,允下矣。梁禹夏,方待命於本府,卽爲拿囚之意,敢啓。傳曰,知道。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
尹飛卿啓曰,下番翰林洪萬鍾,自昨日,痰塞吐血,病勢頗重,來呈辭疏,而適當臺諫傳啓之時,故還給其疏,使之出待臺諫矣。旣受臺啓之後,已畢正書,欲爲傳啓於承傳色,而洪萬鍾,稱以病勢尤劇,不能起動,上番翰林李敏采,則朝者以本館公事出去,尙未還來云。洪萬鍾病勢雖重,咫尺傳啓之地,終不出待,殊甚未妥,李敏采雖有公事,必不至於終日,而至今不來,以致傳啓之際,終無出待之史官,此實近間罕有之事,極爲可駭。上番翰林李敏采,下番翰林洪萬鍾,竝從重推考。傳曰,允。
義禁府啓曰,綱常罪人守男,旣已拿來,依例三省推鞫之意,敢啓。傳曰,知道。
政院啓曰,高陽綱常罪人守男,三省推鞫事,命下矣。委官,何大臣進去乎?敢稟。傳曰,右相進去。
又啓曰,高陽綱常罪人守男,三省推鞫事,命下矣。兩司進參事,城上所牌招言送之意,敢啓。傳曰,知道。
又啓曰,兩司城上所牌招,獻納李東老,已爲來詣,而持平趙遠期,牌不進矣。憲府之官六員內,大司憲宋浚吉,執義崔攸之,掌令宋昌,在外,掌令崔寬,持平洪柱國,疏批未下,只有持平趙遠期,旣已牌不進,無他推移之員,莫重三省推鞫,不可不備員,何以爲之?敢稟。傳曰,更爲牌招,可也。
又啓曰,小臣三省推鞫坐起進去,下直。且兩司城上所牌招,來詣闕門外,請出開門標信。傳曰,知道。
卯時,日暈,暈上有背,色內赤外靑。燼餘
傳曰,罪人拿來都事,朝者肅拜出去矣。高陽乃是四十里之地也,去時疾馳而行,則何以今始還歸,而禁府,亦何以今乃請推鞫乎?問啓。以上禁府謄錄
上在昌慶宮。停常參·經筵。
尹飛卿啓曰,大司憲宋浚吉,執義崔攸之,掌令宋昌,在外,掌令崔寬,疏批未下。持平趙遠期,三省推鞫坐起進去,持平洪柱國,未肅拜,今日以監察茶時之意,敢啓。傳曰,知道。
尹飛卿啓曰,傳曰,罪人拿來都事,朝者肅拜出去矣。高陽,乃是四十里之地,則往返不過八十里也。下去之時,則當疾馳而行,來時押領罪人,雖或差遲,何至今乃還歸乎?禁府今方請開推鞫,都事何往而今始復命耶?問啓事,命下矣。都事姜碩賓招問,則以爲巳時肅拜,午時到高陽郡,催促刷馬軍人及罪人饋飯之後,仍爲還發,行到昌陵隅,罪人稱以虛飢,覓食再三,不能自持於馬上,有若大醉之狀,頗欲墮馬,故不得已馳到延暑館基,艱難得飯於驛村,而村舍不在路邊,飯亦非時,越郊往來覓飯之際,暫致時刻之差遲,直到本府,加杻嚴囚後,卽爲復命云矣,敢啓。傳曰,知道。
沈梓啓曰,備邊司郞廳,以右議政意來言,今日賓廳坐起日次,而三省推鞫相値,不得爲之之意,敢啓。
南九萬啓曰,吏曹郞廳來言,承旨有闕,政事何以爲之?敢稟。傳曰,明日爲之。
三省推鞫廳啓曰,罪人守男所供,與前招,不無變辭之端,請刑推得情。傳曰,依啓。
又啓曰,罪人守男,旣已承服結案,刑招後照律處置,何如?傳曰,依啓。
沈梓,以永寧殿修改都監言啓曰,今日雨勢如此,似無開霽之望,牆壁土役,決難爲之,姑爲停役之意,敢啓。傳曰,知道。
又以春秋館郞廳,以監事諸堂上意啓曰,本館今春夏等褒貶,當爲等第,而領事臣洪命夏,時未出仕,限內不得磨勘之意,敢啓。傳曰,知道。
又以藝文館郞廳,以大提學意啓曰,本館今春夏等褒貶,當爲等第,而領事臣洪命夏,時未出仕,限內不得磨勘之意,敢啓。傳曰,知道。
沈梓,以備邊司郞廳,以右議政意啓曰,領議政洪命夏,時未出仕,左議政許積,在外,議政府今春夏等褒貶,限內不得磨勘之意,敢啓。傳曰,知道。
又啓曰,下番翰林洪萬鍾,得病累日,病勢非輕,僵臥直中,久廢職事,昨日請推之後,不得已使上番翰林李敏采,代察其任矣。今者藝文館下人來言,下番病患漸劇,已爲出去云。史局非閑慢之比,自前雖有疾病,不敢任意出去,事體甚重而然也。洪萬鍾之徑先出去,極爲可駭,從重推考,何如?傳曰,允。
又啓曰,翰林洪萬鍾,雖有疾病,史局重地,不可暫曠,牌招察任,何如?傳曰,允。
又啓曰,以下番翰林洪萬鍾徑先出去之故,纔請推考,而諫院啓辭傳啓之時,使上番翰林李敏采,代察其任矣。卽者李敏采,援例投疏,旋又出去。翰林上下,雖云嚴截,史局暫曠,亦甚重大。以不可不速爲還入之意,累度催促,而終不入來。臺諫待接,亦不得備員,其在事體,極爲未安。請李敏采推考,牌招察任,何如?傳曰,允。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
南九萬啓曰,下番翰林洪萬鍾出去之後,牌招不進。故上番翰林李敏采及奉敎尹敬敎,啓請牌招,使之推移入直矣。李敏采則已爲就直,而尹敬敎,來到闕外陳疏,本院,還給其疏,使之入來,而旋卽退去,莫重史局,竟致闕直,事極可駭。尹敬敎所當更請牌招入直,而旣已夜深,勢未及往返,明日待開門,牌招,何如?傳曰,允。
領議政洪命夏疏曰,伏以臣情勢崩迫,賤疾沈綿,累暴危悃,更無餘蘊,而天意邈然,寵批愈勤,近侍又臨,傳諭十行,不審聖明,奚取萬不似之臣,每加不敢當之敎乎?恩命一下,臣罪一倍,驚惶感泣,益無所容,寧欲溘然不自知也。仍伏念自古人臣,當國家危急之秋,孰不欲效死願忠,以盡其節,而不幸有難處之勢,可去之義,則不計其他,力辭而退,若臣者,雖不敢以古人自況,而顧今卼臲,萬有倍於此者乎?且以我朝古事言之,相臣被論,猶可歷數,而未聞有如臣之罪名者,亦未聞有耐彈而强出者,蓋以重廉恥而畏公議也。臣雖非林下遯世之士,粗知士夫持臣之道,羞愧之心,砥礪之節,豈讓於當世之人哉?臣性本庸陋,才識淺短,歷事累朝,無一可觀,及至今日,爲世大僇,負先王之殊遇,孤聖明之眷注,臣罪至此,萬死無惜。第區區六行缺難以偏擧,席藁私室,只俟嚴譴,唯願天地父母,憐臣濱死之喘,察臣由中之懇,毋拘體例,亟賜罷斥,以正臣慢命之罪,不勝幸甚。答曰,省疏具悉卿懇。前疏之批,誠是敷心腹腎腸,卿辭猶至於此,予何顔復用多誥?古人處事之不同,予亦知之,懃懃懇懇之意,豈出於徒事强迫,以奪其志,爲快者哉?予意已決,卿宜須念國事之孔艱,亟斷來章,速出論道,以副如渴之望。仍傳曰,遣使臣傳諭。燼餘
上在昌慶宮。停常參·經筵。
自辰時,至酉時,日暈。
尹飛卿啓曰,大司憲宋浚吉,執義崔攸之,掌令宋昌,在外,掌令崔寬,持平洪柱國,疏批未下。持平趙遠期病,今日以監察茶時之意,敢啓。傳曰,知道。
閔熙啓曰,史局重地,不可暫曠,而昨日奉敎尹敬敎,待敎洪萬鍾,牌招不進,終至闕直,事甚未便。請竝推考。傳曰,允。
假注書安如石遷轉,代李壽慶。
有政。以李殷相爲都承旨,閔維重爲副承旨,沈梓爲同副承旨,兪㯙爲開城留守,李景沆爲監察,安如石爲司錄,崔錫祐爲兵曹正郞,洪柱三爲宗簿正,李晸爲羅州牧使,張善瀓爲豐陽君,洪爲學錄,金澤爲校書副正字,南二星爲副校理,永柔縣諸葛祠宇額號臥龍,江界府文元公李彦迪書院額號啓蒙,鐵原府故宣川郡守金應河祠宇額號褒忠,鏡城府贈贊成鄭文孚祠宇額號彰烈,張善瀓·閔維重爲副護軍,南二星爲副司直。
閔熙,以宗親府郞廳,以有司堂上意,啓曰,本府今春夏等褒貶,當爲磨勘,而有司堂上三員內,福寧君臣栯,病未出仕,檜原君臣倫,奉使未還,限內不得爲之之意,敢啓。傳曰,知道。
閔熙,以承文院官員,以都提調意,啓曰,本院今春夏等褒貶,當爲等第磨勘,而領議政洪命夏,未出仕,左議政許積,在外,限內不得爲之之意,敢啓。傳曰,知道。
閔熙,以忠勳府言,啓曰,今丁未年春夏等褒貶,限內當爲磨鍊啓聞,而有司堂上咸陵君臣李澥,病未行公,不得爲之之意,敢啓。傳曰,知道。
金萬基,以宣惠廳言,啓曰,都提調領議政洪命夏,時未出仕,左議政許積,在外,本廳今春夏等褒貶,限內不得磨勘之意,敢啓。傳曰,知道。
沈梓,以訓鍊都監言,啓曰,郞廳及將官等,今丁未年春夏等褒貶,當爲等第,而都提調領議政臣洪命夏,方在呈告中,限內不得磨勘之意,敢啓。傳曰,知道。
閔熙啓曰,昨日奉敎尹敬敎,闕門陳疏,旋卽退去,今日待開門牌招,則又不進來,事極可駭,莫重史局,不可連日闕直,奉敎尹敬敎,更爲牌招,使之入直,何如?傳曰,允。
閔熙,以禮曹言啓曰,本曹所屬弘文館·春秋館·承文院·校書館·司譯院·觀象監官員等,今丁未年春夏等褒貶,各其司提調堂上有故,限內不得磨勘之意,敢啓。傳曰,知道。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
閔熙啓曰,領議政上疏批答,當爲傳諭,而外門已閉,明日待開門傳諭之意,敢啓。傳曰,知道。
夜二更,流星,出東方密雲中,入艮方天際,狀如拳,尾長二三尺許,色赤。五更,月暈。
領議政洪命夏疏曰,伏以臣於昨者,伏承聖批,至有予何顔面,復用多誥之敎,此豈人臣所敢一刻自安於心者乎?惶恐欲死,跼踖靡容,所當冒沒廉恥,趨詣闕下,席藁俟罪之不暇,而第臣賤疾沈痼,暑濕添傷,眞元一敗,百病交攻,寒熱往來,似瘧非瘧,一日之間,舒慘無常,肩臂麻木,腰痛又作,委頓床席,坐臥須人,精神昏迷,言語亦錯,心火上煽,氣血漸枯,如焚之臭,至出於口,蝸涎之息,朝暮難保,雖欲自力,其可得乎?伏想聖明,必以臣之哀籲,爲專出於形跡,猶未察臣之病狀如是危篤,前後寵批,逈出尋常,承旨·史官,聯翩傳諭者,凡幾度也?此曾所未有之殊恩,感鏤之志,只思殞結,而頑然不動,有同木石,辜恩負義,罪合萬殞,悠悠彼蒼,此何人哉?寧伏刑章,以安此心。伏願天地父母,察臣前後危衷,亟命鐫罷臣職,仍治臣罪,以爲人臣逋慢者之戒,千萬幸甚。臣無任瞻天感泣祈懇戰灼之至,謹昧死以聞。答曰,省疏具悉卿懇。古人所謂貴相知心者,誠是格言,豈可以區區言語,拙陋文字,寫盡其形容哉?卿其諒予至意,須勿深嫌,毋庸固辭,從速入來,調病臥閤論道,以濟時艱,以副予望。
同副承旨南九萬疏曰,伏以臣痼疾沈綿,不堪供仕,實是衆人所共見,所共知者也。頃除秋曹之日,自量病勢,萬無自力之望,不得已略陳情悃,冀蒙恩遞,而辭疏未入,旋授本職,難冒之勢,倍於前任,而同僚引例,連請牌招,再不趨命,罪積逋慢,於陳疏之際,震怖憂悸,不敢多及病狀。不料聖度寬大,不惟不加之罪,反下從速察職之敎而召牌,又繼而下,到此地頭,更不得自惜微命,扶曳入謝,顧分畏威,又不敢卽以病爲言,捱過數日,而咫尺嚴密之地,裹頭蒙被,頹臥枕席,其在觀瞻,駭異莫甚。此非特臣私情之狼狽悶蹙而已也。臣之陋疾,本不可上瀆天聽,而不暴實狀,則亦難望日月之下燭,玆敢冒死仰籲焉。臣之所患積痞膈,頑癖塞喉,結成體形,牢不可動,六行缺頃刻成器,腥穢狼藉,狀若屠宰,纔止旋出,月餘乃已,自知氣力益薾,情神益脫,軀殼雖存,奄奄然已作泉下之身。今月初,吐血又作,以至于今,或多或少,嘔出無常,驚懼之心,更加於前,將此病狀,豈可冒居於夙夜之地乎?伏乞聖慈,俯察危懇,亟許遞臣職名,俾得生而安心,死而瞑目,不勝幸甚。臣不勝屛營祈懇之至,謹昧死以聞。踏啓字。燼餘
上在昌慶宮。停常參·經筵。
自昧爽,至卯時,有霧氣。卯時辰時,日暈,暈上有冠,色內赤外靑。巳時,日暈。
閔維重啓曰,大司憲宋浚吉,執義崔攸之,掌令宋昌,在外,掌令崔寬,持平洪柱國,未肅拜。持平趙遠期病,今日以監察茶時之意,敢啓。傳曰,知道。
沈梓啓曰,領議政上疏批答,當爲傳諭,而政府郞廳,未署經,不得行公云,遣史官傳諭之意,敢啓。傳曰,知道。
藥房都提調臣鄭致和,提調臣洪重普啓曰,時當盛暑,日氣蒸鬱。伏未審聖體調攝何如,慈殿氣候,亦一樣安寧乎?臣等伏切區區之慮,敢來問安。答曰,知道。慈候安寧。
大王大妃殿,藥房問安。答曰,知道。王大妃殿問安。答曰,知道。中殿問安。答曰,知道。世子宮問安。答曰,知道。
沈梓啓曰,原襄監司李後山,忠淸水使李璞,全羅右水使柳斐然,京畿水使具文治,今春夏等褒貶,邊將無一人居下,殊無嚴明殿最之意,請竝推考。傳曰,允。
下直,長淵府使尹聖擧。
沈梓,以都摠府言啓曰,今日入直軍士,當爲中日習射,而上前開拆相値,不得爲之之意,敢啓。傳曰,知道。
永寧殿修改都監都提調右議政鄭致和,堂上禮曹判書洪重普,戶曹判書金壽興,來詣請對矣。傳曰,引見。
金萬基,以戶曹言啓曰,曹所屬五部褒貶啓本中,一處塗擦矣。敢啓。傳曰,知道。
沈梓,以都摠府言啓曰,副摠管花昌君沇,以會同分軍事,除標信,內兵曹進去之意,敢啓。傳曰,知道。
金萬基啓曰,本院褒貶,都承旨未肅拜,且無郞廳,不得爲之之意,敢啓。傳曰,知道。
閔維重啓曰,京中啓下上言一百二十二丈內,猥濫一十三丈,違格二十二丈,啓字爻周之意,敢啓。傳曰,知道。
司諫朴世堅,獻納李東老啓曰,黃壖事,李溫事,李碩馥事。同上答曰,不允。
都承旨李殷相疏曰,伏以臣稟賦薄弱,才質庸下,特一空疎無用之人也。濫蒙兩朝洪造,歷敭華貫,前後忝竊,無非僭猥,涯分已踰,譏謗隨至,頃者臺彈,出於公議,名論之輕,是臣實狀,臣雖有喙三尺,亦何以自解?縮伏省愆,愧懼冞增,唯思奔走閒漫之任,以效涓埃之報,其何敢復玷淸班邊列,重辱名器乎?今玆新除之命,遽及於千萬夢寐之外,驚感惶懼,罔知所以自處。竊念喉舌之司,職親地榮,出納惟允,知申爲一院之長,責任尤重。自古遴選,於此加愼,苟非望實俱優,莫宜居之,豈可使如臣無似,包羞忍恥,冒居首席,任人嗤點也?臣雖欲貪戀恩榮,强顔承當,其於貽辱淸朝,厚招物議何哉?況臣自月初,重患暑感,數日以來,症勢忝劇,食飮全廢,達夜呻痛,輾轉彌留,差復未易,情勢悶蹙,病狀危苦,決無自力供任之望。此下缺答曰,省疏具悉。卿其勿辭,從速察職。
上御崇文堂,引見。入侍,右議政鄭致和,禮曹判書洪重普,戶曹判書金壽興,右副承旨閔維重,假注書李壽慶,記事官尹敬敎·李敏采。上曰,今日奉審爲之乎?右議政鄭致和曰,今日爲之。欲以草記啓達,而有仰稟事,故請對矣。上曰,秋享大祭,其處不可行之耶?致和曰,今日奉審,則決難行之矣。前白可行云者,以常時祭祀言之,至於大祭,則祭器器皿稍大,排設之外,更無出入周旋之地,以是難行矣。上曰,修改處,何如?致和曰,當初諸堂上之意,欲於秋享前還安,而臣意,則旣已還安之後,門戶不可開閉,而泥築處,恐有未盡乾燥。故欲於秋後還安矣。今者工役垂畢,而今二十四日,則猶爲促迫,雖未及還安,而日間以爲七月初一日·初五日亦吉云,此兩日中,擇而行之,似爲合宜。五行缺重普曰,大祭,固不可退行,而還安祭,來月十七日,亦是吉日,似乎太遠,其前則初一日之拘忌,最爲輕歇云矣。上曰,不須太拘忌,但初一日,乃仁宗忌辰,此則何如?致和曰,忌辰祭,例於陵所爲之,似不防礙於還安矣。閔維重曰,還安時,動樂乎?重普曰,還安之時,雖有動樂之擧,恐非未安矣。壽興曰,初一日若行還安,則殿內諸役,萬無不及之患,而但是國忌,雖已祧遷,聖意則終以爲未安也。上曰,然。致和曰,初一日還安,初七日行祭,極爲便當,而動樂未安與否,臣未諳古事,難以斷定矣。上曰,僉意,何如?維重曰,可據故實,猝難思得,而其日動樂,似涉未安矣。致和曰,若以爲未安,則禮判出去,議大臣定奪,似可矣。上曰,依爲之。重普曰,然則竝問於原任大臣乎?上曰,凡謂之議大臣,則竝問原任,例也。上曰,不拘他事。只看予與世子,而擇之於初旬內,則豈無他日乎?卽刻問于日官,可矣。重普曰,然則臣卽爲出去,與日官相議,若有吉日,則不必議大臣,若無吉日,則廣議大臣定奪乎?上曰,依爲之。重普卽起出,致和曰,弘濟院川防修築事,頃因宣惠廳覆啓,有後日稟處之敎矣。蓋弘濟院,自古築堤,以防川水汎溢之害,而今則堤坊頹破,川流奔放,患及站舍,不可不及時修築矣。上曰,其堤坊,何時所築乎?致和曰,堤坊則自古有之,而人家,則設站以後,始爲募入矣。金壽興曰,其地川水出峽之口甚狹,而其外平陸頗廣,故古有石築,幾至二馬場許,而堤坊川水之濫六行缺作柵防水之地,則似合便宜。臣非不知此時動役之有弊,而事勢如此,不可不修築。且以附近坊民,一二日赴役,無甚弊端,故敢達矣。上曰,依爲之,而令漢城府,看檢斫伐,可也。壽興曰,頃日茂長稅船致敗啓目判付中,有守令論罪一款,登對之時稟處之敎矣。近來守令,不遵事目,每於節晩後,裝載發送,致有敗船之患,若不隨現重究,則後弊難防,而考見事目,節晩裝載之守令,泛稱論罪,而無應施之科矣。上曰,敗船之頻數,多由於節晩發送,非但虛棄國穀,畢竟還徵於民,民弊不訾,必須重治守令,使不得節晩發船,可無此患矣。壽興曰,該曹之請罪守令,止於推考而已,似當別樣論罪,以爲懲戢之地矣。致和曰,別樣論罪,不過奪告身,而奪告身之罰,又何以懲戢乎?蓋朝廷紀律不嚴,人不奉職,委靡怠惰,庶務皆廢,此無非如臣駑劣,忝居台位,不得糾率之致也。且頃日綱常罪人,罪惡貫盈,實是神人之所共憤,不可一刻容息,而三省推鞫,事體極嚴,赴坐之員,豈敢緩忽,而憲府之官,獨有趙遠期一人。雖未知疾病情勢之如何,而牌招不進,至於更招而後來參,參鞫諸臣,齊會開坐,張燭等待,以至達夜,若使朝廷,少有紀綱,豈有此事乎?久遠故事,臣雖未諳,而在前雖宰秩年老之人,牌招不進之後,未聞有更招之例,近來百僚怠慢,無嚴朝命,牌招不進,視爲尋常,以致有更牌之擧,更牌之命,及於臺諫,猶是異事,而況今番史官洪重鍾,自直所,因病擅出,三度牌招而不進,奉敎尹敬敎,則以爲墜落古風,投疏退去,亦爲三度牌招,而終不入來,至於更爲牌招,此實無前之擧,國事之委靡,至於此極,誠爲可駭。五行缺上顧尹敬敎曰,史官引古規呈疏,雖有舊例,此翰林所爲,亦甚未安矣。敬敎俯伏興僕僕。致和曰,更爲牌招,實爲當今之痼弊矣。上曰,前則牌不進之罰,依承傳罷職,而故犯者多,故只施以推考之罰。欲矯其弊,而弊尤甚焉。致和曰,矯弊而不罷,弊又至此,尤極寒心。壽興曰,以國體言之,則如前罷職似當。致和曰,罷職奪告身之罰,豈能防此弊習乎?朝廷必須先立紀綱然後,可無此習矣。且近日憲府,無一行公之員,每以監察代行茶時,臣等頃日日晩後,藥房問安罷出之際,見路邊監察聚會,臣問之,則其時始爲茶時云。雖未知命牌之晩下,而憲府乃糾檢之司,怠緩如此,他尙何責?臣又見政院啓辭,則獨有南九萬一人開坐云,如此懈緩委靡之習,何事可做?且砥礪廉隅,自是美事,而近來朝紳中,每以廉隅爲辭,或因朋儕間言語,或呈或疏,引入不出,曠職廢事,人懷自便,同寅協恭,非所可望,恪勤奉職,亦何可得?今臣如是陳達,臺諫聞之,必有一場避嫌,然旣有所懷,何敢不達?且臣每見各司文書,奪告身罷職之類,連續不絶,被罰旣多,而人不畏戢,罷散者衆,而人才絶乏,銓曹注擬之際,雖一守令之望,按簿指畫,不得其人,而未免苟充差遣,自京觀之,則縣邑之任,最爲輕卑,而苟非其人,則一境之人,皆將受害,差遣之際,不可不擇。朝家用人之路,只有文·武·蔭仕而已。臣見今番歲抄之下赦文,則以雜犯·死罪咸宥爲言,而蒙敍者,只是十餘人。注擬之苟且,或由於此矣。今者兩南監司,當爲瓜滿出代,而吏曹判書金壽恒,頃往都監,與臣相議,而終未得可合之人。蓋國之所賴者人才,而人才如此乏絶,何以爲國乎?重普自外而入,進言曰,臣出外問于日官,則秋享祭,退行於七月初八日,還安則以初六日定行爲當云。四行缺上曰,色吏刑推定配事,亦定式擧行,可也。致和曰,無姓人貞建上言,下備局,今當回啓,而此事必有前日定奪之事,而未能詳知矣。上曰,此事,前已聞知矣。曾在先朝,以爲綾原大君,於此事,能決斷善處爲敎,今不可撓改,安徐,可也。維重曰,臣頃往江原道近處,而目見嶺東飢民流離乞食者,接屬於道路,而輾轉於湖西·嶺南等地,其在所見,殊甚矜惻。卽今雖是麥秋之後,西成尙遠,如許飢餓之類,若不分付他道,隨所在接濟,則必不免塡壑之患,未知朝家,曾有此令否?致和曰,北路流民之轉從兩西者,曾已分付接濟,而嶺東流民,則只令本道,隨其所在,另爲賑恤矣。今者閔維重所言如此,京畿·忠淸·慶尙三道監司處,以此意知委,使之接濟,何如?上曰,依爲之。維重又曰,前參議李惟泰,自前朝家待以優禮,而以其有老病之母,故亦嘗有食物題給之事矣。今聞惟泰,遭其母喪,而家甚貧乏,似當有軫恤之典矣。上曰,令本道,喪需題給。燼餘
上在昌慶宮。停常參·經筵。
謝恩,開城留守兪㯙,宗簿正洪柱三,持平洪柱國,兵曹正郞崔鍚祐,監察李景沆。
領議政洪命夏十四度呈辭,入啓。傳曰,安心勿辭,從速入來,從容調理。
謝恩使檜原君倫,副使金徽,書狀官慶㝡入來。
府啓,李碩馥事。同上請寢中使董役之命事,停啓。
院啓,李溫事,李碩馥事。同上
答府·院曰,不允。
都承旨李殷〈相〉再疏曰,敢冒萬死,更陳危迫之懇,乞遞新授職名,以安微分,以重名器事。入啓。答曰,省疏具悉。旣往之事,不必爲嫌。卿其勿辭,從速察職。
持平趙遠期啓曰,臣頃患暴痢,度數無筭,晝夜叫痛,猝至危劇之域,請急未徹,委頓惶悶,適値三省之鞫,事體至重,而又聞召命之及,只有臣身,臣雖無識,分義所在,若非萬不得已,何敢不得馳詣,而初未承命再召始趨者,蓋緣病勢危篤,不能自力,而其蒼黃震越,忍死扶曳之狀,今不敢復爲煩達矣。雖無大臣之重斥,自知逋慢之難貸,鞫罷自列,在所不已,而昏倒未遑,今始詣臺,臣之前後冒犯,至此益重。請命先削臣職,仍正臣罪,以振國綱。答曰,勿辭,退待物論。
府啓,引嫌而退,初未赴召,雖緣病劇,再召始趨,致延省鞫,至有大臣之斥,則勢難仍在臺職,請持平趙遠期遞差。答曰,依啓。朝報
上在昌德宮。停常參·經筵。
謝恩,校書副正字金澤。
正言尹搢呈辭。遞差。
吏曹啓曰,臺諫有闕,政事,取稟。
正言權格啓曰,臣草土餘喘,百病叢身,不失調攝,則種種危惡之症,動輒添劇,殆不省人事,頃於召牌之下,重患暑瘧,氣息奄奄,終日叫苦,欲起還仆,竟未趨赴,陳疏自列,嚴譴未加,惶感罔措,居常震越于中矣。伏見再昨引對時擧行條件,則大臣有近來國事委靡,紀綱不嚴,召牌不進,視之尋常等語,臣讀之未畢,寒栗遍身,直欲鑽地而入也。臣之負犯,實合萬殞,大臣之斥,固無所逃,言責重地,決不可一刻仍冒,而昨緣日暮,今始來避,所失尤大。請命鐫削臣職,以爲人臣逋慢者之戒。答曰,勿辭,退待物論。
持平洪柱國啓曰,臣於頃日,身病苦劇,呈單請急,實不獲已,適於此際,召命遽降,分義所在,不得不趨詣闕外,而家有拘忌之疾,未及出避之前,不敢入闕肅謝,只呈短疏而退矣。聞其時政院,以不進,循例啓達云,臣亦便是不赴召命者也。昨於同僚之引避也,臣所當自劾之不暇,而急遽之間,未及覺察,矇然處置,今者諫官,以前未赴召,至於引避,臣之當避不避,處事昏謬之失,著矣。何敢一刻晏然臺席乎?請命遞斥臣職。答曰,勿辭,退待物論。
院啓,李溫事,李碩馥事。同上竝引嫌而退,病未赴召,人所難免,大臣所斥,亦非在此,有所拘忌,不敢肅謝,其勢固然,不必强避,俱無可遞之失,請正言權格,持平洪柱國,竝命出仕。答曰,不允。出仕事,依啓。朝報
義禁府啓曰,昨日擧行條件啓下後,下番史官洪萬鍾拿問定罪事,政院招致當直都事,卽爲分付云,而當直都事,初不謄書,不爲傳通於本府。其不職之狀,殊極可駭。當直都事汰去,當直書吏,令攸司囚禁治罪,何如?傳曰,允。
又啓曰,李庭萬·蔡五章·李時華妻李氏等上言三度,啓下本府,而今限內,竝不現身,不得回啓之意,敢啓。依允。禁府謄錄
上還御昌德宮。停常參·經筵。
傳于缺曰,食後當爲還御,政院知悉。
還御後,政院·玉堂,王大妃殿問安。答曰,知道。大殿問安。答曰,知道。中殿問安。答曰,知道。世子宮問安。答曰,知道。
大殿,藥房口傳問安。答曰,知道。中殿問安。答曰,知道。世子宮問安。答曰,知道。
大殿,二品以上,單子問安。答曰,知道。中殿問安。答曰,知道。世子宮問安。答曰,知道。
吏曹啓曰,南部主簿朴璿,爲人庸下,尸居無職,上司不爲分定之物,只信下輩之言,矇然出定於各坊,漫不知爲何事,如此之人,不可仍置部官之任。汰去,何如?
又啓曰,今日本曹開坐,各司官員發牌,大典考講,則司宰監主簿李之晢,尙衣院別提金重器,竝不通,汰去,何如?竝傳曰,允。
司諫朴世堅,獻納李東老,正言權格啓曰,黃壖事,李溫事,李碩馥事。同前答曰,不允。
以咸鏡監司閔鼎重,北靑忠義金斗白渰死,及穩城土兵李有生子欠延觸死事狀啓,傳于沈梓曰,渰死人等,令本道,恤典擧行。
未時申時,日暈。燼餘
上在昌德宮。停常參·經筵。
王大妃殿,政院·玉堂問安。傳曰,知道。大殿問安。傳曰,知道。中殿問安。傳曰,知道。世子宮問安。傳曰,知道。
藥房都提調鄭致和,副提調李殷相啓曰,伏未審昨日還御之後,聖候何如?日氣蒸熱,恐有妨於調攝,臣等敢來問安。答曰,知道。無事。中殿問安。答曰,知道。世子宮問安。答曰,知道。
大殿,二品以上,單子問安。答曰,知道。中殿問安。答曰,知道。世子宮問安。答曰,知道。
司諫朴世堅,獻納李東老,正言權格啓曰,黃壖事,李溫事,李碩馥事。同前答曰,不允。
以禮曹,宗廟墻垣近處樹木斫伐,不過一日之役事草記,傳曰,觀此草記,則樹木斫伐,不過一日之役云。數字缺于都監以啓。
夜一更,流星,出織女星下,入南方天際,狀如拳,尾長三四尺許,色赤。燼餘
禮曹判書洪重普疏曰,病勢危劇,決無供職之望,兼帶禁府·禮曹摠管·內局·都監之任,懇乞遞免事入啓。答曰,省疏具悉。卿其勿辭,調理察職。朝報
上在昌德宮。停常參·經筵。
閔維重啓曰,大司憲宋浚吉,執義崔攸之,掌令宋昌,在外,掌令崔寬數字缺,持平洪柱國,呈辭,持平一員未差,今日以監察茶時之意,敢啓。傳曰,知道。
閔熙,以禮曹言啓曰,宗廟內墻底樹木斫伐吉日,令日官推擇,則今六月二十三日辰時爲吉云,而樹木斫伐時,似當有告由之祭,先告事由祭,同日曉頭設行之意,敢啓。傳曰,明日曉頭,祗行先告祭,而斫伐之役,令都監,隨時擧行,可也。
傳于閔維重曰,北兵使李晩榮引見。
閔維重,以都摠府言啓曰,副摠管吳挺緯,以武臣講書事,除標信,賓廳進之意,敢啓。傳曰,知道。
閔維重,以司饔院官員,以提調意啓曰,頃者鷹牌頭等,牒報于本院,連値雨下,不得獵雉,以鷄兒代封,而其時雨水,或有開霽之日,故揮却不捧矣。卽又得接其牒報,則近日山邑産雉之處,雨下無常,不能捉雉,當番外鷹師等,空手上來,以京掌務等家養之雉,推移繼供,家養雉,已盡無餘,坐待闕供,誠極渴悶。願依前例,一半鷄兒代封云,若致全然闕封,則亦甚可慮,似當有變通之事,而莫重御供,自下不敢擅便,惶恐敢稟。傳曰,依例爲之。
領議政洪命夏十六度呈辭。答曰,國事艱虞,予不多誥,而卿已諒矣,一臥江村,不念國事,胡至於此也?雖曰不獲已,予以爲不然也。爲國之道,豈全在於區區末節乎?但予誠禮未孚,莫回卿之遐心,尙誰咎哉?卿雖不恤寡昧之言,獨不念兩朝知遇之恩耶?須念國事,勿事無益之章,速出論道,以副渴望。
閔熙啓曰,同副承旨沈梓上疏,來到本院,而觀其措語,則以爲女病危急,熱勢極盛,症七八字缺身旣犯染,決不敢出入近密之地云。元疏雖不得捧入,似當有變通之道,何以爲之?敢稟。傳曰,然則遞差。
司諫朴世堅,獻納李東溟啓曰,黃壖·李溫·李碩馥事。同前前承旨金禹錫·李翊,前執義金益廉等事,實是搢紳之大恥,世道之大變,所當究竟得實,重施欺君罔上之律,而朝家處分,終欠明快,揆諸國體,豈容如是?至今朝著之間,是非疑貳,曲直互爭,物議駭憤,久而益甚,不可不更加窮覈,明正其罪。請令該府,取考彼此供辭及所引書札,參互憑據。且推問於其時院吏·房直等,嚴明査出,以爲處置之地。答曰,不允。末端事,別無可觀之意,予未知其穩當也。
夜一更,流星,出斗星上,入尾星上,狀如鉢,尾長四五尺許,色赤。
閔維重啓曰,卽伏見司憲府錄啓,則自四月以後,推勘未畢者,多至百餘人。蓋緣臺官數不能備員開坐,以致如此,而見存官員,除在外者外,掌令崔寬,疏批未下,持平洪柱國,呈辭不爲行公,持平一員未差,監察行茶時,亦已多日,其在事體,俱極未安。持平洪柱國,明朝爲先牌招茶時,未差持平,待後政差出後,亦爲牌招肅拜,俾無推勘積滯之弊,何如?傳曰,允。燼餘
上在昌德宮。停常參·經筵。
下直,北虞候南沃。
忠淸監司書目,懷德呈,以大司憲宋浚吉病重上去不得事。啓遞差。
府啓,李碩馥事,同上答曰,不允。
院啓,李溫事,李碩馥事。同上頃日金禹錫·李翊等,與金益廉就理置對之時,互相推抵,而朝家處分,終不得實,已爲搢紳羞恥之大者,不可不更加窮覈,明正其罪。昨承聖批,以無可觀之意爲敎,臣等竊惑焉。夫金益廉之所負,李垕且云親見日記於政院,而乃以初不知有此,爲避辭,則其用意之不端可見。聖上特施削職之律,誠未爲當然,但其取見日記一款,則彼此矛盾,莫辨端緖,益廉之供,旣多自明之辭,禹錫·翊之對,又未得顯現之擧,故至今朝著之間,是非携貳,曲直互爭,物議喧籍,久而彌甚,此臣可所論,不以事往而但巳者也。蓋益廉用意,雖曰不端,若指此爲罪則可也,固不合遂被以黯昧之名,必得其實然後,論其罪可矣。爲禹錫·翊者,苟或一毫非實之對,則亦難免當坐之律,三人自証,俱不外乎憑據之書札而已,而其時之院吏·房直,猶足爲參驗之佐。請令該府,取考彼此供辭及所引書札,參互憑據,且推問於其時院吏·房直等,以爲處置之地。答曰,不允。末端事,尤未曉穩當底論也。
領議政洪命夏疏曰,終始慢命之罪,有所難逭,懇乞鐫罷事。入啓。答曰,省疏具悉卿懇。卿之所願,予豈不知哉?但念進退之節,古今不同,以予言之,則國事爲先,體下爲次。以卿言之,則盡瘁爲先,一時之嫌爲末,卿可以一時之嫌,堅臥不動,欲望體下之道於寡躬乎?予意雖曰國事日非,卿終不念及於此耶?須勿爲辭,速出論道,以濟岌嶪之國事。朝報
有政。以金啓光爲成均博士,金鼎台爲學正,安永錫爲學錄,柳英立爲學錄,李碩蕃爲校書著作,李潤霖爲校書副正字,睦林馨爲軍器主簿,李尙眞爲咸鏡監司,閔灦爲鎭海縣監,李時術爲右副承旨,閔周冕爲同副承旨,崔信赫爲典獄奉事,金壽民爲德山縣監,尹以益爲价川郡守,宋百初爲長水縣監,洪柱文爲平澤縣監,張善瀓爲戶曹參判,申厚載爲兵曹正郞,金世行爲正言,金振元爲咸安郡守,金時卨爲鐵山府使,尹世衡爲宗簿主簿,趙宗冕爲濟用直長,權亨吉爲泗川縣監,閔維重爲左副承旨,元梲爲孟山縣監,慶州判官崔啓昌,今加通政,鄭華齊爲持平,柳檉爲寧邊府使,趙遠期爲黃海都事,洪柱彦爲瑞興府使,金煥爲濟州判官,李仁夏爲長湍府使,蘇斗山爲長城府使,李志行爲求禮縣監,尹湊爲掌樂主簿,鄭鈱爲掌樂直長,李碩薰爲司饔奉事,鄭漢驥爲竹山府使,李振昌爲藍浦縣監,孟胄瑞爲奉常正,金鼎夏爲襄陽府使,李象鼎爲司畜別提,金麟錫爲召村察訪,朴長遠爲大司憲,朴以文爲興德縣監,南龍翼爲慶尙監司,南得朋爲槐山郡守,崔震聖爲龍川府使,李慶億爲刑曹判書,韓斗相爲司贍直長,許興善爲龜城府使,沈選爲碧潼郡守,林世僑爲禁府都事,李象鼎爲監察,兪夏益爲監察,金筬爲慶州判官,方以遠爲贊儀,金銘爲監察,金徽爲左尹,洪萬熙爲尙衣主簿,洪處亮爲副提學,鄭弼祥爲司宰直長,趙得叟爲禮賓別提,李東培爲新溪縣令,禹濟萬爲監察,林可材爲司贍奉事,鄭錫澈爲宗廟直長,尹趾善爲忠淸都事,權說爲豐德府使,崔繼雄爲信川郡守,尹松爲尙衣直長,李堂揆爲戶曹正郞,沈樑爲谷山府使,閔點爲全羅監司,朴乃章爲禁府都事,崔元立爲雲山郡守,崔錫攸爲內贍直長,任奎爲工曹正郞,李元龜爲戶曹佐郞,李耉德爲珍島縣監,韓如愚爲尙衣別提,前萬戶南愼,今加通政,李永輝爲司宰主簿,曺漢英爲工曹參議,金粹五爲監察,崔慶洙爲宗廟奉事,邊㝢爲典牲主簿,趙億爲刑曹正郞,李萬石爲南部主簿,張俊南·孫愚爲典籍,朴德立爲引儀,廉振名爲義盈直長,金壽一爲司僕主簿,沈梓爲刑曹參議,尹善得爲社㮨令。
上在昌德宮。停常參·經筵。
下直,森森坡萬戶張禮弘。
禮曹啓曰,今此永寧殿還安日,自上出宮時,王世子祗迎之禮,當爲磨鍊,而時未行冠禮,閭閻且多拘忌之疾,依移安時例,姑不磨鍊之意,敢啓。傳曰,知道。
平安監司書目,病勢甚重,辭職上疏上送事。
謝恩,左副承旨閔維重,同副承旨閔周冕。
政院啓曰,再昨以推勘積滯之弊,新除持平牌招肅拜事,啓稟允下矣。今則憲府長官,亦已差出,竝爲牌招,何如?傳曰,允。
工曹判書李浣疏曰,頭痛猝劇,一夜之間,左邊面部,浮氣極重,自眼睚,下至頤上,大如瓜狀,牙關不開,熱勢頗重,此非數日內可瘳之症,乞遞修改都監堂上之任,俾得安意調治事。入啓。答曰,省疏具悉。卿其安心勿辭,調理察職。
府啓,臣伏見李碩馥,托以應旨,敢進凶疏,用意陰險,遣辭回譎,至以權綱下移,主勢孤危等語,爲熒惑天聽,傾陷朝臣之計,恐動搆捏,罔有紀極。幸賴聖明,洞燭其讒邪,而其於討奸之典,有未擧焉。此群情之所以愈憤,公議之所以愈激者也。噫,求言之下,雖曰不可罪人,而如此鬼蜮之輩,覬覦嘗試,欲售網打之計者,亦可謂之言者,而有所容貸耶?況於政院讀疏之時,僅僅句絶,不能曉解文義云,則其受人指嗾,換面投呈,抵巇呈邪之態,昭不可掩。曾在仁祖朝,金垣稱名,代人投疏,亦有辯驗窮問之例。今此碩馥之奸慝,浮於金垣。必須覈得實狀,以其罪罪之,然後肆凶嫁禍之徒,庶幾少有所懲戢。請陳疏人李碩馥,一依金垣故事,嚴明究覈,以爲處置之地。答曰,不允。
院啓,李溫事,李碩馥事。同上頃日金禹錫·李翊·金益廉等事,實是搢紳之羞恥,世道之大變,而朝家處分,終欠明快,不可不更加究覈,明正其罪。故臣等相議論啓矣。辭未達意,以致聖批,又以尤未知穩當底論爲敎,臣等不勝悶慮焉。夫益廉之初負,李垕且云親見日記於政院,而乃以初不知有此爲避辭,則其反覆不正之態,不可掩也。至其置對之時,自症之端,雖甚張皇,而益廉之辭,多有難明之處,禹錫之對,亦無顯現之據,至今朝著之間,是非靡定,物議喧籍,此臣等所論,不以事往而但已者也。益廉實有欺罔之情,其罪不但削職而止,禹錫輩,或有非實之對,亦難免當座之律,明辯重處,在所不巳,請令該府,取考彼此供辭及所引書札,參互憑據,且推問於其時院吏·房直等,嚴明査出,以爲處置之地。答曰,不允。
謝恩,同義禁李正英。朝報
有政。以李秞爲輔德,李端夏爲文學,馬後援爲瓦署別提,趙胃叟爲監察,李尙眞爲咸鏡監司,許垓爲司䆃直長,任弘亮爲成均博士,金蘊爲校書博士,任震和爲義盈奉事,宋奎淵爲司畜別提,柳之發爲兵曹佐郞,孟胄瑞爲定州牧使,尹幔爲典獄主簿,權詢爲北部主簿,朴鑌爲繕工直長,金益勳爲司䆃正,鄭時亨爲工曹正郞,朴世采爲忠淸都事,金汝南爲尙瑞直長,鄭興胄爲內資主簿,柳寔爲引儀,韓明遠爲陽德縣監,朴長遠爲左副賓客,徐必成爲軍器僉正,崔錫祐爲安州判官,金汝南爲司僕主簿,洪聖龜爲潭陽府使,尹趾善爲通津縣監,趙亨遠爲西部主簿,李壽徵爲刑曹佐郞,金棐爲尙瑞副直長,李觀徵爲直講,南老星爲宗簿提調,柳裾爲司藝,金棐爲尙瑞直長,尹世任爲直講,崔文湜爲奉常正,金徽爲內贍提調,安重爲廣興副奉事,李惟明爲直講,活人別提金萬直,長興主簿張羽瀛相換,李萬石爲禁府都事,南宮楀爲工曹正郞,尹搢爲海運判官,任弘亮爲兼養賢直長,金爲奉常直長,柳之發爲兵曹正郞,李正英爲知義禁,李世章爲尙瑞副直長,李商翼爲童蒙敎官,張楦爲敦寧參奉,韓伯箕爲金井察訪,張世明爲典設別檢,李溟翼爲咸鏡都事,鄭載岳爲典設別檢,趙顯期爲氷庫別撿,金規爲東部參奉,兪鼎基爲社禝參奉,李正英爲兼同知義禁府事,李弘毅爲齊陵參奉,趙邦安爲北部參奉,鄭洙明爲泰陵參奉,吳始泰爲氷庫別檢,兪命胤爲洪川縣監,李行陟爲禮賓別提,申啓澄爲童蒙敎官,李重明爲顯陵參奉,裵幼華爲金泉察訪,宋必中爲南部主簿,兼編修官洪錫龜·呂儆,兼記注官崔後尙·崔商翼·尹以濟,兼記事官李以廷·趙嘉錫·李光迪,兼東學敎授張俊南,兼南學敎授李宇鼎,中學訓導韓洸,李泰憲爲穆陵參奉,姜汝㦿爲兵曹佐郞。
上在昌德宮。停常參·經筵。
謝恩,龜城府使許興善,藍浦縣監李振昌,長湍府使李仁夏,長城府使蘇斗山,雲山郡守崔元立,兼學錄安永錫,校書博士金蘊,著作李碩蕃,副正字李潤霖,贊議方聞遠,信川郡守崔繼雄,護軍慶暠,豐德府使柳說,宗廟直長鄭錫胤,內贍直長崔錫攸,都摠經厯朴文瑞,西部主簿趙燮源,登山萬戶朴弘翼,呂島萬戶趙敏吉,訓鍊判官黃震文,主簿崔德·劉奇·慶遇,加背梁萬戶陳智昌,僉知安應昌,翊衛柳千之,義盈直長廉振石,奉事任震和,方山萬戶李智賢,魚游澗僉使鄭震僑,羅暖萬戶柳順迪,所江僉使鄭好信,僉知許邃,都摠都事李東榮,全羅右水使盧錠,在德萬戶洪憲吉,都摠經歷尹世雄,鎭海縣監閔灦,長興主簿金萬直,禁府都事朴乃章·林世喬,司僕主簿金汝南,泗川縣監權亨吉,禁府都事李萬石,南學敎授李宇鼎,召林察訪金麟錫,洪川縣監兪命胤,戶曹正郞李堂揆,价川郡守尹以益,平山萬戶梁澳,尙瑞直長金棐,潼關僉使河士淡,包伊萬戶李德潤,智梁萬戶徐仁一。
大司諫權大運疏曰,新授職名,萬不近似,來伏城外,冒死陳請,乞賜遞免,以重名器事入啓。答曰,省疏具悉。卿其勿辭,從速察職。
政院啓曰,新除授右副承旨李時術,時在京畿楊州地,斯速乘馹上來事,下諭,何如?傳曰,允。
以賓廳座目單子,傳曰,公私故懸頉堂上,竝卽命招。
謝恩,刑曹判書李慶億。
禮曹判書洪重普疏曰,召牌之下,病未趨造,亟罪臣職,仍治臣,逋慢之罪事。入啓。答曰,省疏具悉。卿其安心勿辭,從速察職。
政院啓曰,戶曹判書金壽興,刑曹判書李慶億,吏曹參判趙復陽,承召來詣,而禮曹判書洪重普,工曹判書李浣,兵曹判書金佐明,吏曹判書金壽恒,竝牌招不進矣。傳曰,知道。
傳曰,大臣·備局堂上,引見。
工曹判書李浣疏曰,召命之下,病未祗赴,罪合萬死。亟削臣職,仍治臣罪事,及兵曹判書金佐明疏曰,病未赴召,乞遞臣職,仍治臣罪事。入啓。
答工曹判書李浣,兵曹判書金佐明疏曰,省疏具悉。卿其安心勿辭焉。
今日引見時,永寧殿還安初二度習儀則停止,只行三度習儀,而日字差退事,停當。
校理李端夏疏曰,賤疾危劇,無望供仕,乞遞本職及新授春坊兼任,以延殘喘,以安愚分事。入啓。
吏曹判書金壽恒疏曰,召牌之下,病未趨詣。乞罷臣職,仍治臣罪事。入啓。
獻納李東老,正言權格啓曰,金禹錫·李翊·金益廉等事,當初處分,殊欠明快,物情疑惑,久而益甚,不可以事在旣往而置之,而以其自明,莫辨端緖,所引書札及院吏·房直,今若憑考推問,則不必更拿,而可得其實。且士夫·隷吏,一處鉤覈,恐傷朝家事體,故臣等只以此相議論啓者,蓋欲使欺罔者服其罪,而被誣者伸其枉,尊國體明是非而已。夫豈有一毫彼此之地哉?卽伏聞今日榻前同僚連啓時,聖批嚴峻,至以不當苟且等語,諄諄下敎,同僚引避而退,臣等亦何敢晏然一刻仍冒乎?請命遞斥臣職。答曰,勿辭,退待物論。
引見時,大司憲朴長遠所啓,李碩馥之疏辭,自上旣已洞燭,斥其讒邪,則其熒惑天聽,傾陷朝紳之計,罔有紀極,豈可謂之言者而有所容貸耶?上曰,李碩馥事,予有所未曉者,久欲聞于政院而未果矣。當初讀疏之時,若不能通曉文義,則政院所當卽爲啓達,而其時政院之啓,無此等語,而始出於近日臺啓,有若中間說語者然,予實未曉也。左副承旨閔維重曰,臣雖未知其間曲折,而似聞其時承旨,以爲日暮怱遽,有所未遑云云矣。長遠曰,昔在仁祖朝,金垣稱名者,代人投疏,亦有辯驗窮問之例。請陳疏人李碩馥,一依金垣故事,嚴究覈,以爲科罪之地。上曰,卽許退却,其時已有下敎,且與金垣故事有異,不允。又所啓,目今畿甸農事,將未免凶歉,新舊迎送之弊,尤不可不慮也。長湍府使兪椗,豐德府使李晸,到任未久,有此移授之擧,其移授之任,雖有輕重之別,而數遞迎送,貽弊不訾。請長湍府使兪椗,豐德府使李晸,竝命仍任。上曰,閫帥與守令遷轉,事體有異,李晸仍任事,依啓,兪椗事,不允。又所啓,入侍時,史官必須備上下番,例也,而今日引見時,左右史不備,當該承〈旨〉不無所失,請推考。上曰,依啓。司諫朴世堅所啓,李溫事。同前上曰,不允。又所啓,李碩馥事。同前上曰,予意已諭於憲府之批矣。不允。又所啓,金禹錫·李翊·金益廉等事。同前上曰,臺啓之不當初已言之事體,極涉殊常矣。當初拿問之時,則群議以爲不當究問,而至今數月之後,乃有窮覈得實之情,予未曉其意也。若欲窮覈,則請以拿囚推問,猶之可也。今欲供辭書札,憑考辨覈,只欲推問於院吏·房直,非但論事之體,苟且不當,朝家處置,豈容如是?不允。又所啓,新除授正言金世行,時在原襄道洪川縣任所,請斯速乘馹上來事,下諭。上曰,依啓。又所啓,臣本無似,猥忝臺職,唯知採取一時之公議,而敢有所陳達矣。金益廉·李翊等事,當初拿問之時,未能明其曲直,而禹錫·翊,則聖敎以爲別無可問之事而放送。益廉則特命削職,有若一伸一屈者然,而互相推抵,旣無證據,朝家處置,亦欠明白,至今是非未定,衆論喧爭。故臣與同僚,相議論啓,卽承聖敎,以事體失當,反復申諭,臣何敢自是已見,而晏然仍冒乎?請命鐫削臣職。上曰,以其時招辭觀之,則此事是非,亦非眩亂難知之事,則今欲爲更覈,而有若爲他伸累者然,臺體不當如是矣。勿辭,退待物論。朝報
引見時,戶曹判書金壽興所啓,濟州上年凶荒尤甚,自春初設賑,而所用穀物,以本州奴婢貢米,許令取用矣。今見本州移文,則貢米不足,故加用耗穀,而其用下之數,請爲會減,何以爲之?上曰,飢民幾何,而所用穀物之數,亦幾何耶?壽興曰,飢民則五千四百三十七名,而所用穀物,則奴婢身貢田米一千四十石零,及會時耗田米一百三十二石零·營租二十二石矣。上曰,會減,可也。備局謄錄
上在昌德宮。停常參·經筵。
自昧爽至辰時,有霧氣。
傳于閔維重曰,長番內官崔尙仰,當爲莫重公事,誤踏啓字,殊甚非矣,推考。
持平洪柱國啓曰,昨日引見罷後,臣伏見長官因前啓批答,依例簡通之辭,則以李碩馥讀疏時事,當初政院不爲啓達,而始出於臺論一款,致有下敎云。臣不勝瞿然之至。伊時碩馥,僅僅句絶,不曉文義之狀。政院雖不能探實啓達,厥後李程之疏,旣以雖僅僅句絶,所對文義,殊甚未瑩,而忙遽之間,未及添入此意於啓辭爲語,則其爲實狀,更無可疑,而非如中間說話之比,兩司之論,蓋據此而發也。臣於頃者疏中,旣陳此事,近又連日論啓,則及聞昨日下敎,實有所不安於心者,何敢晏然仍冒臺閣乎?請命遞斥臣職。答曰,勿辭。
閔周冕啓曰,持平洪柱國,再啓煩瀆,退待物論矣。傳曰,知道。
大司憲朴長遠啓曰,臣於昨日登對前啓連啓時,以李碩馥事,有下問之敎,而入侍承旨,備陳當初政院未及據實啓達之由,臣意以爲自上當以俯察,似無未安之嫌,故不爲引避而出矣。今者持平洪柱國,以此爲嫌,至於引避,臣雖一日在職,旣與同僚相議,面議連啓,則何敢晏然處置同僚乎?請命遞斥臣職。答曰,勿辭。
閔維重啓曰,大司憲朴長遠,再啓煩瀆,退待物論矣。傳曰,知道。
行大司諫權大運啓曰,司諫朴〈世〉堅,獻納李東老,正言權格,持平洪柱國,大司憲朴長遠,竝引嫌而退,當初處置,旣欠明快,則更覈是非,未爲不可,而推問下人,欲得實狀,揆以臺體,殊涉苟且。言雖狂妄,旣曰應旨,則今日臺啓,未免過中,餘外曲折,有不必言,旣參連啓,宜無異同。請司諫朴世堅,獻納李東老,正言權格,持平洪柱國,大司憲朴長遠,竝命遞差。答曰,依啓。
戶曹判書金壽興秘密上疏。入啓。
未時申時,日暈,流星,出天津星下,入河穀星下,狀如拳,尾長四五尺許,色白。五更,有霧氣。燼餘
上在昌德宮。停常參·經筵。
自昧爽至辰時,沈霧。
持平鄭華齊啓曰,庸陋微臣,百無一可,而釋褐之日,又負重累,居常抱愧於中,未敢自同平人,況於臺閣淸選,其可以冒進乎?千萬夢寐之外,遽叨新命,臣誠震駭,莫知誤恩之所自也。除批纔出,召牌踵臨,臣雖至愚,亦有心腸,豈不知分義之至嚴,慢命之罪重哉?顧臣半生病廢之狀,人所共知,危惡之疾,往往暴發,頃於闕下退歸之際,重爲毒暑所中,胸膈痞塞,當心刺痛,俯仰不得,呼吸幾絶。臣於此時,雖欲作氣强進,其勢末由,牌不進之未安,新有大臣之言,而臣纔被除命,已先犯之,惶懼隕越,無所逃罪,繼又伏聞大臣擧臣違命之罪,峻斥於搨前,謂臣於府啓從違之間,有所趑趄,終以禍福之說,論斷臣之情跡云,此固士夫間恒言之所深恥者。臣於此,尤增慙懼,無地自容。凡人情狀,未著於言語事爲,則何自而得之?臺閣之臣,以病故嫌難,未赴召命者何限,而獨臣蒙被此名,實緣臣之無狀,有以取之。廉隅所在,何可一刻冒居臺閣乎?賤疾方苦,無望起動,今始扶曳出謝,敢此瀆擾,臣之罪戾,至此尤大,請命先削臣職,仍治臣罪。答曰,勿辭。
金萬基啓曰,持平鄭華齊,再啓煩瀆,退待物論矣。傳曰,知道。
又啓曰,大司憲,持平一員,未差,執義崔攸之,掌令宋昌,在外,掌令崔寬,疏批未下,持平鄭華齊,避嫌退待,今日以監察茶時之意,敢啓。傳曰,知道。
有政。吏批,判書金壽恒呈辭受由,參判趙復陽進,參議尹鏶病不來,都承旨李殷相進。
吏批啓曰,判書金壽恒呈辭受由,參議尹鏶病不來,小臣獨政未安,何以爲之?敢稟。傳曰,仍爲之。
以鄭知和爲大司憲,吳斗寅爲司諫,洪萬衡爲持平,趙見素爲監察,沈攸爲直講,李叔達爲掌樂正,南九萬爲工曹參議,韓得良爲典籍,李晸仍任豐德府使,呂閔齊爲獻納,李選爲正言,李敏敍爲羅州牧使,金鼎台爲南學訓導。
兵批,判書金佐明呈辭,參判李正英進,參議金益炅進,參知朴烶進,左副承旨閔維重進。
以朴長遠·曺漢英·權說·朴世堅爲副護軍,李東老·洪柱國爲副司直,權格爲副司果。
李殷相啓曰,都目大政差出守令,因兩司僚員不齊,尙未署經,而明日以後,連有國忌,開政未昜。當日爲政,兩司闕員差出,竝卽牌招,使之署經,俾無農節守令遲滯之弊,何如?傳曰,允。
閔周冕,以永寧殿修改都監言啓曰,宗廟後山脈破缺處,依下敎,招致地官潘好義看審,則以爲不可不塡補云。所當卽爲始役,而取土之役,極爲浩大,非若干軍人所可完役,兵曹來朔上番軍,今日當爲逢點,到防軍沒數付役,以爲數日內完畢之地,而次知董役之人,則外墻改築處,分差監役申晟,勤幹解事,使之兼察看檢,何如?傳曰,依啓。
金萬基,以戶曹言啓曰,以本曹京畿數三邑京倉米穀賑貸事草記,分給石數書啓事,傳敎矣。願受之邑,只是驪州·富平·坡州·利川·金浦·衿〈川〉等六邑,故大米三百石,田米四百石題給,令本道,參酌分給之意,敢啓。傳曰,知道。
司諫吳斗寅啓曰,臣於頃者,仕進都監之時,猝聞私戚,退歸喪次,及承嚴敎,惶恐罔措,終未免冒犯禮律,黽勉行公,譏謗四集,至被臺臣之疏斥。臣於此,愧恧莫切,擬待竣事之後,卽解職名,以謝物議。今玆新命,又出意外,自己之失,猶將見正於人,況何敢抗顔臺席,論列是非乎?召牌之下,不得不趨謝恩命,而不但臣之情勢悶蹙,如右所陳,推勘在身,尤不可一刻仍冒,請命遞斥臣職。答曰,勿辭。
金萬基啓曰,司諫吳斗寅,再啓煩瀆,退待物論矣。傳曰,知道。
持平洪萬衡啓曰,黃壖事,李碩馥事,長湍府使兪椗仍任事。同前持平鄭華齊,引嫌而退,病未赴召,其勢固然,大臣情外之斥,不必引以爲嫌。請持平鄭華齊出仕。答曰,不允。出仕事,依啓。
獻納呂閔齊啓曰,臣罪惡交盈,禍殃偏酷,遽纏風樹之慟,荐遭同氣之慼,痛毒慘怛,孰有如臣者哉?況臣宿病纏身,積有年所,荼毒之中,百症層出,軀殼雖存,心神已死,該司之長,事務甚稀,猶懼其不堪,矧此臺省之任,非如庶官之比,以此病狀,尙何望策蹇而供職乎?念臣曾以待罪平山時事,旣因部民告訴,至被囚繫,則居官無狀,辱及搢紳之罪,無所逃矣。臣豈敢以事在旣往,而泯默不言乎?且本院,方以前執義金益廉事,有所論啓,益廉,卽臣之同生娣夫也,有不敢可否之嫌,以此以彼,尤不可一刻苟冒,請命遞斥臣職。答曰,勿辭。
閔維重啓曰,獻納呂閔齊,再啓煩瀆,退待物論矣。傳曰,知道。
金萬基啓曰,大司憲鄭知和,正言李選,牌不進矣。傳曰,知道。
閔周冕啓曰,以藝文館來六月初六日行永寧殿還安·告動駕祭等祝文分排單子,傳曰,來六月之六字是耶事,命下矣。此單子中,當書七月初六日,而誤以六字書之,臣非不看閱,而偶未覺察,矇然入啓,致勤下問,不勝惶恐之至。單子使之改書以入,而當該藝文館官員,難免誤書之失,請推考。傳曰,允。
洪川縣監兪命胤密疏入啓。
閔維重啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。
刑曹判書李慶億疏曰,伏以臣於昨者,猥將私悃,仰塵宸聰,而辭語拙訥,未能悉意,不惟不賜允許,反以不必爲嫌爲敎。天威之下,煩瀆是懼,不敢復有陳乞,退伏私室,通宵耿耿,終有所不敢自安於心者,不得不冒死更籲於天地父母之前。臣之才性疎迂,已試不效之狀,姑舍不論,而所患眼疾,當暑添劇,稍有勞攘,赤腫作痛,乍看文字,昏眵生翳,尋常視物,若隔煙霧,其於詞訟簿書之地,難可一日耐過也,明矣。抑其情勢,四行缺公議之鬱,久而益甚,顧臣形跡,何敢晏然而抗顔於六卿之列乎?自惟無狀,受恩最深,立朝半生,無絲毫報稱之效,而今因誤事之失,乃反貽累於聖明,則臣之罪戾,萬殞難贖,臣何敢貪恩戀寵,唯事叨竊,重傷臣之廉隅哉?昨日嚴召之下,冒昧出謝,而揆分揣義終難冒進,不避斧鉞之誅,復此懇籲,僣越之罪,益無所逃。伏乞聖慈,憐臣病狀之難强,察臣情勢之臲卼,亟賜鐫免臣職,以安私分,不勝萬幸。臣無任兢惶戰灼之至,謹昧死以聞。答曰,省疏具悉,卿無所失,卿其安心勿辭,從速察職。
領議政洪命夏疏曰,伏以臣誠意淺簿,文辭短拙,累暴危悃,天聽邈然。寵批又下,史官傳諭,聖旨彌勤,臣罪彌彰。臣於此,尤不勝惶恐感泣之至。第念言臣之情,則雖竭口舌,難以盡陳,言臣之罪,則雖加鈇鉞,難以自解,而旣不得盡情於父母之前,又不得暴罪於覆載之間。噫,臣卽一無所歸之窮人也,虛帶職名,夢寐亦驚,屛蹙江郊,與死爲隣,苟有毫分冒出之勢,則臣亦人臣,分義所在,豈敢一向退伏,徒事瀆擾,以孤不世之恩,以犯不測之誅乎?臣之情勢,不必更煩,而臣之病勢,日漸危篤,每上辭章,崩迫一倍,屢蒙恩謝,惶媿輒增。心火因此而轉熾,眞元因此而暗爍,眩麻又發,有時昏仆,素患腰痛,遇濕添劇,跬步之間,不能自運,承批之際,拜跪猶艱,喘息靡定,若將垂絶,以此氣力,決無以下缺。答曰,省疏具悉卿懇。時事至此,卿不可以微細之嫌,終不恤顚沛之國事。須體予意,速出行公,以副上下之望。仍傳曰,遣史官傳諭。
行大司憲鄭知和疏曰,伏以臣頃忝本職,昏謬顚錯,負犯非一,至今退省,一味惶蹙。第臣近患䐉後之腫,新授摠管之任,今已累日,尙未出謝,方切悚憫。千萬意外,新命又及,宣召繼降,臣驚惶感激,所當力疾趨走之不暇,而髮際腫處,豫爲灼灸,灸瘡未合,昨因蹔試着巾,又復肆毒,而旁又新生,症勢甚重,雖欲斂髮載帽,其勢末由,終未得自力祗赴,逋慢之罪,實無所逃。伏乞聖慈,俯賜諒察,亟許遞改臣職,仍治臣罪,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
懿仁王后忌辰齋戒。
自昧爽至辰時,沈霧。
持平洪萬衡啓曰,諫院之官,引避退待,本府當爲處置,而司諫吳斗寅避辭中,有至被臺臣疏斥等語,所謂臺臣,卽臣之叔父柱國也。臣不可是非於其間,何敢晏然處置乎?請命遞斥臣職。答曰,勿辭。
金萬基啓曰,持平洪萬衡,再啓煩瀆,退待物論矣。傳曰,知道。
府啓,司諫吳斗寅,獻納呂閔齊,持平洪萬衡,竝引嫌而退,事在旣往,不必爲嫌,而推勘未畢,勢難在職,嫌難可否,其勢固然,而不爲聯名,自有近規,引避之辭,旣及疏斥,嫌不處置,亦所同然。請司諫吳斗寅遞差,獻納呂閔齊,持平洪萬衡出仕。答曰,依啓。燼餘
上在昌德宮。停常參·經筵。
懿仁王后忌辰。
李殷相啓曰,領議政呈辭,而以國忌留院之意,敢啓。傳曰,入之。
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
領議政十七度呈辭。傳曰,安心調理。
閔熙,以永寧殿改修都監言啓曰,都廳吳斗寅,旣遞諫職之後,未及付職,不得仕進。卽爲口傳付軍職,使之察任,何如?傳曰,允。
酉時,流星,出天中,入南方天際,狀如甁,尾長五六尺許,色蒼白,有聲。燼餘
上在昌德宮。停常參·經筵。
仁穆王后忌辰。
副校理南二星,修撰朴世堂箚曰,伏以臺閣處置之規,必據其避辭中措語,以爲立落之地。固不得別出意見,旁生枝節,一立一落,惟其意之所欲爲,蓋所以重臺體而慮後弊也。洪柱國引避之擧,出於榻前云云之敎,朴長遠之繼避,亦因是事,則五行缺矇矓請遞,是何意也?設令大運之意,不欲深罪碩馥,據例請出之後,更當與同僚商確,如或論議參差,別陳意見,未爲晩也。何乃乘其處置,一筆句去,有若急急迎擊者然哉?噫,求言之下,不可罪人者,乃謂草野倨侮,言無忌諱者之流也。今此碩馥之疏,亦可謂草野倨侮之言乎?若使凶謀陰計,得售其萬一,則邦國之極喪,翹足可待,人心痛疾,愈久愈激,欲正其罪,誅殛猶輕,令乃庇碩馥以應旨,斥臺啓爲過中,背公嚮私,肆然無忌,吁,亦甚矣。且狂妄二字,自是人臣之好題目,在漢則朱雲請斬馬,在唐則韓愈論佛骨,原其心,欲忠於國,而顧其言,未免於矯激者,方可謂之狂妄矣。今欲强擬於包藏凶禍,含沙射影之徒,是非之天,胡乃至斯?碩馥之情狀,殿下之所洞燭,殿下斥之以讒邪,而大運則稱之以狂妄,殿下敎之以不正,而大運則托之以應旨,宜乎臺論之以過中,見擊於大運也。欲護幺磨一讒賊之人,用意立落,顚倒臺例,其在事體,不可不明斥其非。請大司諫權大運遞差。取進止。答曰,依啓。
備忘記,傳于閔熙曰,嗚呼,水旱相因,民生罔極,國勢時事,如水益下,卿雖欲固守本志,徒以廉隅爲言,公私所分,危亡所係,卿以柱石大臣,身佩安危,義同休戚,堅臥不起,坐視顚沛而莫之恤也,則廉隅之節,雖或可矣,其何能拜先王於他日乎?區區辭單,莫回予意,岌嶪國事,一日爲急。卿其安心,須勿爲辭,明朝從速入來,面議國事,以副如渴之望。仍傳曰,今下備忘,領議政處,遣承旨傳諭。燼餘
上在昌德宮。停常參·經筵。
下直,永川郡守崔孝蹇,延豐縣監兪枋。
有政。吏批,判書金壽恒呈辭,參判趙復陽進,參議尹鏶病,行都承旨李殷相進。
吏批啓曰,判書金壽恒,呈辭受由,參議尹鏶,病不來,小臣獨政未安,何以爲之?敢稟。傳曰,仍爲之。
又啓曰,臺諫及春坊闕員,今當差出,而擬望之人乏少,外任·相避,竝擬,何如?傳曰,允。
以尹文擧爲大司諫,呂閔齊爲執義,洪柱國爲司書,吳斗寅爲濟用正,尹敬敎爲奉敎,金光國爲校書著作,柳之發仍任海運判官,純賢爲昌興副令,純聖爲昌原副令,純謙爲綾豐副令,純馨爲綾興副令,純彧爲綾平副令,卞榥爲兵曹正郞,李端夏爲兼中學敎授,沈梓爲右副承旨,朴世堅爲司諫,李東老爲獻納,柳裾爲承文院判校。
兵批,判書金佐明,呈辭受由,參判李正英,精抄軍試放坐起進,參議金益炅病,參知朴烶進,左副承旨閔維重進。
以趙珩爲都摠管,李時術·崔攸之·權大運·李世翊爲副護軍,朴昌□爲僉知。
閔維重,以都摠府言啓曰,前頭永寧殿還安擧動時,摠管應參者,神輦侍衛二員,寶劍四員,守宮一員計除,則餘存只三員,而都摠管洪重普,都監堂上進去,副摠管李汝發,在任未上來,一員未差。莫重擧動,無他推移侍衛三員,其在事體,極爲埋沒。兵曹判書金佐明,方在呈告中,自前判書有故,則以差官差出,旣有前例。摠管闕員,令兵曹,今日政,在京無故人,差出,何如?
上在昌德宮。停常參·經筵。
金萬基啓曰,小臣與右承旨閔熙,永寧殿還安習儀進去下直。傳曰,知道。
有政。吏批,判書金壽恒上疏入啓,參判趙復陽進,參議尹鏶病,都承旨李殷相進。
兵批,判書金佐明都監進,參判李正英習儀進,參議金益炅進,參知朴烶病,左副承旨閔維重進。
吏批啓曰,判書金壽恒呈辭受由,參議尹鏶病不來,小臣獨政未安,何以爲之?敢稟。傳曰,仍爲之。
以郭聖龜爲獻納,卞榥爲持平,權說爲襄陽府使,李知白爲抱川縣監,沈益善·兪槮爲禁府都事,洪處厚爲刑曹參議,軍器主簿睦林馨,司䆃主簿梁嶷相換,李沃爲承文博士,尹趾完爲著作,吳挺昌爲正字,李寅煥爲檢閱,尹葕爲學錄,孫英海爲典籍,李東老爲右通禮。
以許珽爲司直,金奐爲副司正。
司諫朴世堅,正言李選啓曰,請陳疏人黃壖,極邊逐。臣等,以李溫事,論列已久,而兪音尙閟,臣等,竊未曉聖意之所在也。虐殺人命,夫孰不憝?若情節敗露,怙終可惡,豈有如李溫之慘毒者哉?久滯不決,旣失邦刑,及至減律,莫不憤惋,此所謂國人皆曰可殺者也。方今國法解弛已甚,至於殺獄,亦且饒貸,殘暴之徒,無所懲艾,接迹而起,則獨何以爲國,亦何以爲法乎?臣等所論,不但爲一人冤死而已。請還收罪人李溫減死定配之命。自古陰邪之輩,嫁禍之術,千蹊百逕,無所不至。今者李碩馥之疏,用心譎〈?〉,遣辭凶險,恣爲熒惑,而危動君上,極其搆誣,而傾陷搢紳。據其疏語,探其本情,則其經營覬覦之狀,非如應旨進言者,指斥時政,語無倫脊,缺狂謬之比也。臣等之初請投諸四裔者,固將屛讒賊而折奸萌也。繼聞碩馥之瀆疏於政院也,僅僅句絶,不能通曉文義,則其非所自爲,昭然難掩,設令自包禍心,倩人文字,其爲之代作者,不可逃其罪,況眞有不逞之人,潛形匿影,陰授他人,以爲嘗試朝廷之計者,此是大奸之尤,而群情之所同懼者,必須先覈其實狀,然後次第論罪,事體當然。昔在仁祖朝,有金垣者,代人投疏,搆誣搢紳,則招致政院,詳試辦驗,仍爲窮問,得其奸狀,竝與製給之人,而正其罪,其在明愼審處之道,固宜如是。今此碩馥,讒搆深慘,非但如金垣而止,且其情迹之難究,正與金垣事,相類。臣等固請更驗,所不容已,如是之後,審其自作,則以其罪罪之,亦無不可。請陳疏人李碩馥,一依金垣故事,嚴明覈問,以爲處置之地。明川,乃北路要鎭,不可不擇其任,而新除授府使朴燧,爲人癡駭,全不解事,不合邊地守令。請明川府使朴燧,遞差。鎭海縣監閔灦,性本拙陋,不合守令,曾爲監察,且有局鄙之事,如此之人,不可畀以字牧之任。請鎭海縣監閔灦,遞差。新除授獻納郭聖龜,時在全羅道康津地,請斯速乘馹上來事下諭。答曰,不允。下諭事,依啓。
大司憲鄭知和,持平洪萬衡啓曰,請陳疏人黃壖,極邊逐。請陳疏人李碩馥,一依金垣故事,嚴明究問,以正其罪。同前答曰,不允。燼餘
答掌令崔寬疏曰,省覽爾疏,千語萬言,懃懇切實,誡誨備至,憂國愛君之忠,予誠興歎。繼以嘉之,可不存心而省察焉?末端可以議處事,當令廟堂議處,爾其勿辭,從速察職。仍傳曰,今下豹皮,掌令崔寬處,賜給,以示予嘉尙之意。內下日記
上在昌德宮。停常參·經筵。
下直,全羅右水虞候趙敬錫,洪川縣監兪命胤,陽德縣監韓明遠,平北萬戶楊渙。
閔周冕,以都摠府言啓曰,副摠管張善瀓,戶曹坐起進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。
以平安監司鄭萬和辭職狀〈啓〉,傳于閔周冕曰,更加調理察職事,回諭。
掌令崔寬啓曰,請陳疏人黃壖,極邊逐。請陳疏人李碩馥,一依金垣故事,嚴明究問,以正其罪。同前答曰,不允。
司諫朴世堅,正言李選啓曰,請陳疏人黃壖,極邊逐。請還收罪人李溫減死定配之命。同前李碩馥之疏,用意覬覦,極其陰慘,騁其危動君上之辭,以爲傾陷搢紳之機,此是讒賊之尤,而朝著之所同懼者也。臣等請依金垣驗問,論執已久,而尙靳聖兪,臣等實未曉聖意之所在也。當其讀疏政院之時,僅僅句絶,不曉文義,院中諸人,旣已目覩其狀,其時承旨,雖未能擧實以啓,而其後備論於疏辭中,則碩馥不能自爲之狀,有不可掩者,夫以碩馥之疏,回譎凶險,熒惑搆誣,至於此極,而果其眞有不逞之人,潛形匿影,陰授他人,以爲嘗試朝廷之計,則此其情迹之難究,正與金垣之事,相類,況其包藏禍心之機括,又有萬萬於金垣者乎?臣等之固請更驗,所不容已,如是之後,審其自作,則以其罪罪之,亦無不可。請陳疏人李碩馥,一依金垣故事,嚴明覈問,以爲處置之地。請明川府使朴燧,遞差。請鎭海縣監閔灦,遞差。答曰,不允。燼餘
政院啓曰,以義禁府權讓元情公事,傳曰,此公事中,不爲塡書某月,何如是耶事,傳敎矣。朝者公事捧入之時,臣非不看閱,而六月二字落書之狀,偶未覺察,致勤下問,不勝惶恐。此公事還出給,使之改書以入之意,敢啓。傳曰,知道。禁府謄錄
答吏曹判書金壽恒疏曰,省疏具悉,卿其勿辭,從速察職。朝報
上在昌德宮。停常參·經筵。
李殷相啓曰,明日永寧殿還安時,神輦侍衛,承旨二員,當爲進去,何承旨進去乎?敢稟。傳曰,左·右承旨進去。
閔維重,以禮曹言啓曰,頃日淫霖之後,旱災頗甚,而外方傷穀之雨,尙未快霽,至於人戶漂沒處,亦有之。各道狀啓,連續啓下本曹,而且當秋節,故不敢啓請祈雨之擧矣。諸大臣之意,皆以爲旱災如此,雖値秋節,不可不急速啓稟云。依例風雲雷雨,山川雩祀,三角山·木覓山·漢江等處祈雨祭,不卜日,來初八日設行,何如?傳曰,允。燼餘
缺記,傳于閔維重曰,騶芻五中人閑良缺直赴殿試。
李殷相啓曰,明日永寧殿還安缺時,守宮假注書,依例以事變假注書缺啓。傳曰,知道。
閔維重,以兵曹言缺宣傳官廳牒報,則缺可否時不許者,甚多缺。汰去,何如?傳曰,允。燼餘
領議政洪命夏疏曰,伏以臣聞君臣之義,無缺之間,死生夷險,惟缺是從,雖赴湯蹈火,猶缺聖朝,滌臣罪累,復置巖廊,屢上辭章,寵批缺傳諭者幾許,遣承旨宣旨者,又幾許?缺惟當急起趨赴,一以謝臣逋慢之罪,一以申缺,而第臣羞惡之心,久而彌切,沈痼之疾,轉而愈缺,對人輒赧,論其症缺,醫亦危之,知臣者憂臣缺,見臣者憐臣缺日月之明,猶缺憫迫焉。夫臣之於君,猶子之於父,父子之間,何言缺達,臣請冒死畢陳焉。當初臣等之被論也,律缺處,宜與異同,判府事鄭太和,雖在散秩,尙且缺許積,退歸鄕曲,始上辭疏,臣是何人,獨缺政事堂,有若無故者然哉?毋論故事,試以缺事,共被物議,卽立落進退,不敢不同者,缺雖不似,忝在大臣之列缺乎?卽今朝著間餘論,猶未缺以貽淸朝之羞乎?朱子曰,士大夫之辭受缺之事而已,其所處之得失,關風俗之盛衰。噫,缺則缺雖不足恤,其於國事,何哉?加之以宿病缺劇,又自再昨,達夜暴下,元氣漸盡,項背牽缺或可以鍼藥調治,而其中最難醫者,心疾也。缺用處事者,只是方寸虛明之地,而受病如此,精神缺錯,遇事輒疑,聞聲輒悸,有如魂不宅心者然,若是缺乎?臣立朝以來,雖無可觀之事,未嘗臨事而苟缺而求免,當此國家艱虞,聖上憂勞之日,苟有缺勢,則豈敢一向哀籲,以煩天聽,以速嚴誅,缺終始矜察,先賜鐫罷,仍治臣前後違慢之罪,缺之地。臣無任感恩知罪激切祈懇之至,謹昧死以聞。答曰,省疏具悉卿懇。觀卿疏意,予以爲不然也。判府缺異缺相之下鄕,予以爲過當,故欲必致而後已也。然缺卿出缺者,過耶,是耶?卿若不出,無以慰蒼生,而缺庸再辭,趁卽入來調理,俟病小間,速〈?〉行公,以缺傳曰,遣史官傳諭。燼餘
上在昌德宮。停常參·經筵。
金萬基啓曰,小臣與右承旨閔熙,神輦侍衛進去下直。傳曰,知道。
閔維重啓曰,內乘來言,捲簾取稟。傳曰,捲三面。
大駕,詣宗廟,入幕次後,政院·玉堂問安。傳曰,知道。
藥房問安。答曰,知道。
傳于李殷相曰,擧動時鼓吹,陳而不作。
大駕,神輦祗迎後,傳曰,神輦過幕次時,甚爲急遽,在路時,亦如是急遽耶?問啓。政院啓曰,招問都事陪衛郞廳,則以爲在路時,則從容陪來,而當其過御幕時,部將及輦陪軍等,嚴敬之地,自爾疾趨,以致如此云矣。傳曰,雖曰在路時從容陪來,卽者急遽之狀,所見極爲未安,陪衛都監堂上及內官,竝推考。
李殷相啓曰,侍衛兵曹官員及承旨,亦不能豫爲檢飭,以致如此,請竝推考。傳曰,允。
又啓曰,不爲傳敎之事,承傳色尹完,誤傳於都監堂上,以致神輦,留住於神門外,而都監堂上,因此請對,事極可駭。請尹完,姑先從重推考。傳曰,允。
大駕還宮後,政院·玉堂問安。傳曰,知道。
藥房問安。答曰,知道。
正言李選啓曰,請陳疏人黃壖,極邊逐。請還收罪人李溫減死定配之命。請陳疏人李碩馥,一依金垣故事,嚴明覈問,以爲處置之地。同前敦寧參奉張楦,有重累,不合於齒列衣冠,請命汰去。且楦之有累,人所共知,而注擬如此之人,事甚可駭。請吏曹當該堂上,推考。答曰,不允。汰去事,依啓。
行大司憲鄭知和,掌令崔寬,持平洪萬衡啓曰,請陳疏人黃壖,極邊逐。請陳疏人李碩馥,一依金垣故事,嚴明究問,以正其罪。凡上下之官,如有相避之人,則卽報該曹而遞改,乃是法例。監察崔毅量,與前持平鄭華齊,有婚嫁應避之嫌,至於出肅,行公有日,而不卽自處,待彼遞職,晏然仍據,有關廉隅,苟且莫甚。請監察崔毅量,汰去。答曰,不允。末端事,依啓。燼餘
右議政鄭致和箚子。大槪,臣以都監堂上,亦難免不能檢飭之失,伏地待罪事。入啓。答曰,省箚具悉卿懇。卿其安心勿待罪。內下
左承旨閔維重書啓,臣奉命傳諭于議政府領議政洪命夏,則以爲臣之乞免,不但以形跡之嫌,實緣賤疾沈痼,不避煩瀆,閱月號籲,而未蒙允許,狼狽已極,猶不知止。方俟嚴譴,不意卽夕,特遣近侍,傳諭聖旨,不惟丁寧懇惻,至以其何能拜先臣於他日,爲敎,奉讀至此,不覺心摧聲咽,感淚無從,惶恐欲死。臣子道理,固當趨詣之不暇,而第以所患諸症中,腰痛方劇,不能屈伸,玆未赴命,尤不勝惶隕之至云矣。傳曰,知道。
同副承旨閔周冕書啓,臣奉命往諭于議政府領議政洪命夏,則以爲同參承旨之傳諭也,聖旨懇惻,逈出常例,此固人臣感動處。臣雖有難進之勢,亦豈無一番出謝以退之意哉?顧臣病狀,有加無減,不得不冒昧更籲,冀蒙允許,聖慈不諒,不但不兪,又遣近侍,申諭丁寧,臣誠惶感,不知死所。仍念前所宣諭,非一非再,在臣分義,豈敢一向退伏?第臣羞惡之心,由中輒發,欲進旋止,沈痼之疾,轉成他症,欲起還仆,終未免慢命之誅,罪戾至此,鈇鉞是俟。瞻望涕泣,不知所達云矣。敢啓。傳曰,知道。朝報
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖候何如,昨日冒熱動駕,累次行禮,調攝之中,不瑕有傷乎?臣等,區區憂慮,敢來問安。答曰,知道。無事。
閔熙啓曰,來十一日,專經文臣殿講日次,取稟。傳曰,停。
又啓曰,處暑後視事,當爲取稟,而日候尙熱,仍爲頉稟之意,敢啓。傳曰,知道。
傳于閔維重曰,史官七員待命,騎馬二十一匹立之。
夜一更,月入氐星中。五更,流星出昂星上,入東方天際,狀如鉢,尾長四五尺許,色白。燼餘缺
成均館官員,以知館事意啓曰,今七月初七日,儒生上旬輪次,當爲設行,而秋享大祭,齋戒相値,不得爲之之意,敢啓。傳曰,知道。永寧殿修改都監啓曰,都監諸役,今已完畢,儀軌事目,磨鍊以入之意,敢啓。傳曰,知道。
戶曹啓曰,依前榻前下敎,癸卯以後頒祿及散料,員役·加出中,應爲權減之數,就議於大臣,別單開錄,與元單子竝入之意,敢啓。傳曰,知道。依付標施行。
政院啓曰,吏曹郞廳來言,本曹堂上,皆在臺論中,臺諫有闕,政事不得敢稟云矣,敢啓。傳曰,今此臺啓請推,果是創開無前之規而然乎?本院回啓。
政院啓曰,傳曰,不爲分付之事,誤傳於都監,事極驚駭,當該內官,從重推考事,旣已允下矣。雖出於無知妄作,而莫重神輦,久住神門之外,事甚未安,不可推考而止。令政院□□當該內官,更問於都監以啓事,傳敎矣。招致都監郞廳,使之詳知其曲折而回報,則卽者來言,神輦奉安之時,他堂上皆入殿內,惟禮曹判書洪重普,兵曹判書金佐明,在於神門之外,中使徐後行,以爲自上有四室神輦外,其餘各室神輦,當由東挾門奉入之敎云,斯速定奪爲之云云,以此兩堂上,急於請對矣。及其還進永寧殿,更聞此言,出自中使尹完,而尹完,聞之於一別監云,雖非親聽於尹完,而旣聞曲折之如此,故政院之推問郞廳也,更以尹完,現告云矣。敢啓。傳曰,當初現告,旣非泛然。以此奉傳旨,當該別監,亦爲囚禁重治。
政院啓曰,以本院啓辭,吏曹堂上被論,政事不得取稟事,傳曰,今此臺啓請推,果是創開無前之規而然乎?本院回啓事,傳敎矣。雖推考薄罰,方在被論之中,則不得行公,例也。吏曹堂上無行公之員,則不得稟政,亦例也。且當日適値齋戒,將不得開政,故欲待罷齋後,自本院別樣稟處。姑以吏曹郞廳所言,仰達矣。惶恐敢啓。傳曰,此回啓,與傳敎本意有異,何以如是耶?以上朝報
上在昌德宮。停常參·經筵。
下直,竹山府使鄭漢驥,所江僉使鄭好信。
金萬基,以戶曹言啓曰,卽接廣興倉所報,則倉官進去領議政洪命夏家,請受祿牌,則以爲時未肅謝,不給祿牌。左議政許積,則在外,何以爲之云。係是大臣祿捧,而科日已過,敢此仰稟。傳曰,竝依例輸送。
自未時至酉時,日暈。
大司憲鄭知和,掌令崔寬,持平崔寬,持平洪萬衡啓曰,請陳疏人黃壖,極邊逐。同前李碩馥之事,兩司論列已久,而聖明尙靳一兪,臣等竊惑焉。碩馥讀疏時,僅僅句絶,不曉文義之狀,旣已昭著,受人指嗾,抵巇逞邪之態,有不可掩,其謀陷善類,換面投疏,一如金垣所爲,若其遣辭之回譎,用意之陰慘,尤有甚焉。臣等未見其有異於金垣也。若以爲應旨之人,不可罪云爾,則有不然者,碩馥之疏,一篇主意,專在於覬覦嘗試,熒惑天聽,恐動搆捏,無所不至,托以儒名,乘時投進,凶巧情態,盡露無餘,豈可謂之應旨,而有所容貸乎?如此怪鬼之輩,若不窮覈而痛治,則肆凶嫁禍之徒,將無以懲戢。請陳疏人李碩馥,一依金垣故事,嚴明究問,以正其罪。持平卞榥,名稱素輕,及授本職之後,頗有物議。請持平卞榥,遞差。答曰,不允。末端事,依啓
司諫朴世堅啓曰,頃者金禹錫·李翊·金益廉等事,朝家業有處分,然搢紳之間,論議逕庭,靡克有定,而彼此互爭之端,不可斷爲公案。故臣曾忝本職,請更査究矣。適値入侍前席,仰承聖諭諄諄,臣等商確所論,有不敢自以爲是者,終至以此見遞。曾未數日,臣復再叨誤恩,仄聞物議,以爲可停,故臣就列之後,商議停論矣。到今議者,復以臣之遽停其論,爲非,臣實瞿然。夫處分不明,則欲爲痛辨者,衆人之公心也。至於屢啓未得請,而不敢强爭者,亦循衆論,而人言之不齊,如此。今旣見非於人,則臣之駑輭不職,著矣。不可一刻苟冒言地,請命遞斥臣職。答曰,勿辭。
正言李選啓曰,向者金禹錫·李翊·金益廉等事,實是士夫之所羞,公議之所非,若能得實,以正其罪,則豈不宜哉,而但禹錫等,俱以喉司臺閣之臣,當初下理究問,已涉大段未安,到今更爲提起,實未知其翕當。至欲取決於吏胥輩之口,爲之斷案者,尤傷於朝家事體,故臣與同僚,相議停論矣。卽者同僚,以見非物議,旣已引避,臣亦何敢晏然臺席乎?請命遞斥臣職。答曰,勿辭。
數字缺啓曰,司諫朴世堅,再啓煩瀆,退待物論矣。傳曰,知道。
閔周冕啓曰,正言李選,再啓煩瀆,退待物論矣。傳曰,知道。
以領議政十九度呈辭,答曰,已諭予意,宜遵前批,安心勿辭,從速出仕,以副予望。仍傳曰,遣史官傳諭。燼餘
上在昌德宮。停常參·經筵。
元敬王后忌辰,齋戒。
閔維重,以兵曹言啓曰,今初十日禁軍習陳數字缺,判書金佐明,有故,不得爲之之意,敢啓。傳曰,知道。
假注書李壽慶,出使,代申翼相·權愈·尹嘉績。
行大司憲鄭知和啓曰,諫院之官,引避退待,本府當爲處置,而金益廉等,所謂日記,卽臣堂兄判中樞府事鄭太和事也。臣等此論,不敢可否,請命遞斥臣職。答曰,勿辭。
掌令崔寬啓曰,諫院退待,本府當爲處置,而臣與前司諫李垕,異姓四寸也。當初此事,本由於李垕,則在法當避嫌,不敢處置,請命遞斥臣職。答曰,勿辭。
沈梓啓曰,大司憲鄭知和,掌令崔寬,再啓煩瀆,退待物論矣。傳曰,知道。
閔熙啓曰,右議政上疏批答,當爲傳諭,而政府無廊廳,遣史官傳諭之意,敢啓。傳曰,知道。
持平洪萬衡啓曰,司諫朴世堅,正言李選,行大司憲鄭知和,掌令崔寬,竝引嫌而退。當初朝家,已有處分,更査之論,元非恰當。旣啓旋停,今又引避,前後意見,未免顚倒,參商停論,未爲不可,嫌不處置,其勢固然。請司諫朴世堅遞差,正言李選,大司憲鄭知和,掌令崔寬,竝命出仕。答曰,依啓。燼餘
上在昌德宮。停常參·經筵。
元敬王后忌辰。
夜二更,月犯南斗第五星。
李殷相啓曰,領議政二十度呈辭,到院,而以國忌留院之意,敢啓。傳曰,入之。
以領議政洪命夏二十度呈辭,傳于沈梓曰,嗚呼,國事不幸,秋旱又酷,烈日如火,惡風連吹,田疇龜坼,四野萎黃,望斷西成,民事罔極,言念及此,氣塞心痛。噫,罪實在予,民何其辜?天胡忍此,而偏害生民,至此之極也?中夜無寐,食息未寧,罔知攸爲,卿又不恤國事,徒以必不能之事,堅臥不起,是豈予平日所望於卿者乎?些少說話,其他曲折,何用多誥?民事急迫,若緩一日,爲害非細。至於今日,卿不可以一事之微細,坐視國事,到此地頭也,明矣。卿宜念哉念哉,廓開弘量,務存大體,改遐心而速幡然,趁明出仕,從容商議,以濟國事,毋孤予望。仍傳曰,遣承旨傳諭。
金萬基啓曰,假注書申翼相,差出於昨日,而今聞所患疝疾,症勢苦劇,已至數字缺全癈食飮,無望起動云。當此多事之際,不可暫數字缺假注書申翼相,改差,他假注書,差出,何如?傳曰,允。
假注書,權愈·朴紳·安如石。
傳于閔維重曰,明日賓廳坐起事,分付。
閔維重,以都摠府言啓曰,今日入直軍士,當中日習射,而國忌相値,不得爲之之意,敢啓。傳曰,知道。
沈梓啓曰,臣承命往諭于領議政洪命夏,則以爲臣雖無狀,旣非木石,前後聖敎,不啻丁寧,豈無感動之念哉?第臣賤疾,日漸沈痼,不得不仍呈長單矣。千萬慮外,十行御批,遣承旨傳諭,懇惻之意,憂遑之旨,溢於辭表,伏地莊誦,感涕無從,不知所以仰對。仍念犬馬賤疾,雖非朝夕就盡之疾,卽今所患,項背牽痛,不能回顧俯仰,且有累疾,不能任意坐臥,以此病勢,明日之內,決難冒出,伏地惶恐,只俟罪責云矣。傳曰,知道。燼餘缺敏迪,不待朝廷分付,設行祈雨祭事,待缺梓曰,勿待罪事回諭。
沈梓缺政上疏,到院,而以國忌留院之意,敢啓。傳曰,知道。又啓曰,右議政上疏批答,當爲傳諭,而政府缺在外,史官傳諭之意,敢啓。傳曰,知道。以上燼餘
上在昌德宮。停常參·經筵。
再次祈雨祭齋戒。
沈梓啓曰,領議政上疏到院,而以祈雨祭齋戒,留院之意敢啓。傳曰,入之。
閔維重啓曰,卽者備邊司郞廳來言,今日賓廳坐起事命下,而因大臣有病,不得開坐云矣,敢啓。傳曰,知道。
備忘記,史官三員待命,騎馬九匹立之。
掌令崔寬啓曰,臣抱痼疾,蟄伏窮巷,士夫間論議說話,不啻若聾瞽。日昨持平卞榥之請遞也,以名稱素輕,頗有物議,臣與同僚,相議論啓矣。今聞卞榥,有所欲論之事云,而遽爾評彈,爲非。然則臣之摘埴冥張之狀,著矣,返擊之誚,臣安得免乎?不可一刻仍冒臺席,請命遞斥臣職。答曰,勿辭。
沈梓啓曰,掌令崔寬,再啓煩瀆,退待物論矣。傳曰,知道。
行大司憲鄭知和啓曰,日昨同僚來見臣等私室,仍言欲論前持平卞榥之意,翌日又有簡通,相議論啓矣。今見掌令崔寬避辭,物議,以卞榥有所欲論,而遽爾評彈爲非云。所謂欲論者,未知何事,而同僚,旣以此引避,臣何敢一刻仍冒?請命遞斥臣職。答曰,勿辭。
沈梓啓曰,大司憲鄭知和,再啓煩瀆,退待物論矣。傳曰,知道。
閔熙啓曰,傳曰,香室單缺爲禮曹單子,而誤問矣。此禮曹缺子孰是耶事命下缺爲主,故如忌辰祭缺於通行之節祭,則必書南別殿缺次序,此則香室已行之規也。以禮曹缺當初啓本中,先書各陵忌辰祭,缺南別殿祭,次書各陵祭者,似是降香缺忌辰,又似爲別內外寢園之意,而亦於流來謄錄云。其所異同,未知孰勝,而序不紊,似或得宜。敢啓。傳曰,依香室之例,擧行事,分付。以上燼餘
謝恩,護軍金興運,尙衣別提韓如愚,定州牧使孟胄瑞。朝報
上在昌德宮。停常參·經筵。
下直,長湍府使李仁夏,長城府使蘇斗山,加背梁萬戶陳智昌,魚游澗僉使鄭震僑,方山萬戶李智賢,赤梁萬戶徐仁一。
傳于沈梓曰,今下弓矢,魚游澗僉使鄭震僑,方山萬戶李智賢等給送。
持平洪萬衡啓曰,臺省之任,其責甚重,苟非公議所同許之人,莫宜輕授,而如臣無狀,亦得承乏而忝叨,則唯當自糾之不暇,而暇糾人乎哉?但黽勉冒出,旣在其位,隨時俯仰,隱其所懷,實非臣之素志。且近日臺閣評彈,只及於微末武蔭,淸路之混淆,職由於此,臣常病之。日昨前持平卞榥請遞之論,臣果首發,而槪臣與榥,只有暫面之分,其爲人之如何,雖未能詳知,以臣所見,決知其不合於臺職,心常短之。及榥之除授本職也,人多輕視,笑其不似,分議之不許,據此可見,名稱之素輕,實非虛語。臺官,非苟冒之地,而人之嗤點,旣如此,則豈宜有所顧藉,終無論劾之擧乎?況名器至重,公議至嚴,善於榥而不得參淸選者,亦復何限,而其可以一時吹噓之力,必先取榥,以貽衆人之譏笑乎?臣之意見,不過如斯,而俄聞謗議四集,誚責交至,有若以臣創爲駭異之擧者然,臣竊慨然於心矣。昨伏見同僚之避,至有返擊等語,臣誠驚愕。夫所謂返擊云者,知人微意,先事擊去,沮遏其論,使不得發也。用意不正,莫此爲甚,臣豈忍爲此哉?榥之所欲論者,雖未知何等事,而臣旣漠然無聞,則未發之前,何能逆知?設令榥,果有欲論之事,旣有諸僚,不必獨啓,相議之時,苟不合於臣意,則商確槪止,固無不可,終若相左,則亦可自守己見,何必返擊而後,快於心哉?論人之道,固宜詳審,至於同臺彈劾,擧措尤重,臣雖妄率,豈不知此,而臣旣見其不合,公議亦然,不得不論,而只以名稱素輕爲辭者,實出於愼重參酌之意,此則雖使右榥者言之,亦無以自解,而乃以情外之深文,必欲爲曲庇之地耶?所謂物議,未知出自何處,而惜乎同僚,亦不得不動於護榥之論,遽先引避也。臣未諳世情,率爾論人,惹起衆謗,致此紛鬧,尙誰咎哉?臣於昨日,宜卽自列,而纔遭從大母之喪,朝過成服,身且有病,今始來避,所失尤大,不可一刻仍冒,請命遞斥臣職。答曰,勿辭。
沈梓啓曰,持平洪萬衡,再啓煩瀆,退物物論矣。傳曰,知道。
正言李選啓曰,昨今憲府兩官,以前持平卞榥論遞之事,相繼引避,臣當處置,而微聞榥之所欲論者,以前司諫朴世堅之請査金禹錫等事,旣啓旋停,殊無意見,爲非云。臣雖不參,當初之啓,至其停論,則實與之同,故日者,亦以此偕世堅引避矣。榥之欲論,係是此事,則何敢晏然在職,論列是非乎?請命遞斥臣職。答曰,勿辭。
沈梓啓曰,正言李選,再啓煩瀆,退待物論矣。傳曰,知道。
領議政洪命夏疏曰,伏以臣之痼疾,臣之罪戾,缺靡容,不意近侍,昨又遠臨,傳諭聖旨,字字缺以趁明出仕,從容商議,以濟國事爲敎,缺淚交頤。仍竊伏念,秋節已屆,旱災又酷,民缺聖明憂遑於上,不以臣無似,虛佇至此,其缺赴之不暇,而不幸負罪之臣,宿病未瘳缺之痛,漸上于項,不但痛不堪苦,硬直不回,坐臥缺扶項乃得擧頭,此非偶然,暑風之感,蓋氣虛缺然也。雜施鍼藥,尙未見效,心火上煽,眩症輒發,缺長垂,且有陋疾,亦不能任意運動,此則褻慢缺種種危惡之症,至於此劇,臣雖若不顧廉缺末由,臣惶恐狼狽,罔知所措,只願遄被缺臣忝授宰相之列,屛伏都城之外,缺不可出之勢,有不易瘳之疾,而無一人缺以達情於缺報答無路,臣罪缺心事,愈往愈慼。伏乞聖明,諒臣病伏缺削,仍治臣罪,改卜賢德,以答天譴,千萬缺戰灼之至,謹昧死以聞。燼餘答曰,省疏具悉卿懇。今日國事,萬無可恃,比若一葉小艇,去其楫而入波濤,環顧無人,驚惶罔措者也。如得棹楫,左右因功,必免沈覆,亦可知也。今予望卿,實在於棹楫之功,卿乃固辭撝謙,莫顧棹楫之責乎。予誠驚遑汲汲,豈下於波浪間人哉?當此之時,舍卿罔可支扶,宜勿固辭,速出論道,俾免國事,日就狼狽,亦卿不可不勉處,從速入來行公,以副予佇待之望。內下記草
慶尙道觀察使南龍翼疏曰,伏以臣,爲救缺且緣賤疾,久未還朝,封疏呈狀,期解西缺特敎又下,臣誠惶感,進退罔措矣。今玆藩臬缺寐之外,臣始而驚,中而疑,終而自省,而且缺之所也。臣之情勢,崩迫至此,臣之蹤跡,缺籲,而至於人器不稱之實狀,則姑舍缺聖明垂察焉。夫人君之滌瑕蕩垢,以其微薄之缺人臣之起廢收散,以其盤錯之器,愈於所需也,缺難逭之孼,無一毫可錄之缺當初臺啓,實缺亦非尋常,遠邇喧騰,咸唾昧義之人,街缺國之刑,只是聖度包容,曲加宥貸,旣屈缺臣追數諐殃,心骨俱寒,强爲言食,面頸常赤,缺永作淸時之棄物,點檢餘生,庶免終身之大累,缺可質,而纔及半年,旋叨新命,掩其罔赦之缺重之雄藩,除目之下,聽聞盡駭,設令臣之寸見,缺許罪戾,又沒一端廉偶,則其於中心之慙恧,缺臣之自聞命以來,茫然若隕,晷刻靡寧,缺伏郊外,始陳血懇,伏乞天地父母,終始缺俾安已踰之分,千萬缺惶恐悶蹙屛營祈禱之至。答曰,省疏具悉,卿其勿辭,速往欽哉。
右贊成宋時烈疏曰,伏以臣頃於行朝,缺能趨命,至於回鑾之日,庶幾匍匐才進,缺仰瞻輿衛,則亦足以小伸螻蚧之情,而不幸缺病死,不惟私情悲惶,亦以才經凶事,不敢遽近缺罪戾增深。臣靜自惟念,前後負犯,雖非故終缺罅者,則人之爲言,宜也,非誣也。只有除名朝籍,缺私分之所安,故臣從前祈懇,非不切至,而聖缺此誠不知所出也。臣以釁咎微蹤,屢牘宸缺第念疾痛,則呼父,非不嚴父也。誠以窮則反缺冒犯萬死,復此哀籲。伏望聖慈,俯諒臣缺及兼任,一竝鐫改,仍治臣罪,以爲臣子逋慢缺臣不勝震越隕迫之至,謹昧死以聞。燼餘答曰,省疏具悉卿懇。嗚呼,國家不幸,邪說罔極,每念此事,食息靡寧。還自溫泉之後,耿耿一念,常在於不得相見也。追思往年,便作故事,恨嘆之懷,可勝云喩?噫,予誠不敏,邪說不息,知心之訓,思想之志,誠切于中,其可忘耶?然而或疑卿我之間,因邪說而有未能釋然,故予誠驚駭,慙靦愧恧,自恨誠未孚於人也。嗚呼,卿,先朝遺托於小子,故矧又予之甘盤也,何可一日不在朝廷乎?況國勢如水益下,罔可支持,卿不念及於此,而固辭稱病至此也。以今國勢言之,則若無如卿等者,其不得扶濟也,明矣。恢廓弘量,幡然改圖,宜勿固辭,趁此涼生之節,須卽上來,扶植國勢,不但深慰予望,抑亦國家之休福。內下記草
戶曹判書金壽興疏曰,伏以臣賤疾甚缺陳宿狀,冀蒙恩遞,而及今聖批,特令缺感激惶隕,益增狼狽,罔知所以攸處也。臣之缺感之比,宿有根抵,仍發於積傷之餘,姑以卽缺疼漸劇,眼目眩瞀,不能起坐,潮熱升降,胸膈缺痰壅滯,伏枕昏昏,寢食俱廢,患服湯劑,缺調治,則決無供職之望,度支重務,何可一刻缺亦蹙矣。仍念臣,本以駑劣,無一寸長,才智缺類固多,涉世應物,尤不如人,立朝以缺蔑效,而不知聖明,何所取於賤臣,缺尋常數載之中,驟叨六卿之列,非臣缺常窹寐怵惕,不覺病缺直欲循墻而不可得,缺導重任,歷數近代,居是職者,無非才器周徧,缺之人,何嘗有如臣迂拙空疎,猝然承當者哉?臣缺善惡能否,必不逃於聖鑑,惟聖上試可之意,迄缺不退者,亦可以決矣。當此國計板蕩之日,上可以缺斷知其非臣所能,臣之不可不退者,一也。欲恤給缺民,思濟民瘼,則板籍之儲,未免匱竭,臣之不可不退,缺南北皮幣之事,非所可減,歲入漸縮,而今年水缺前後之憂,非臣可行,臣之不可不退者,三也。竭其缺恩,而才則有限,觸處憒憒,臣之不可不退者,四也。缺措意,訾議輒隨,蹲據旣久,一倍難安,臣之缺折於顚隮之患,難保其必無,臣之不可缺等難冒之勢,聖上若不早缺則哲之明,而重貽缺母之前,伏乞聖慈,察臣病狀,諒缺安初分,不勝幸甚,臣無任惶懼切祝缺。燼餘答曰,省疏具悉卿懇。旱災此酷,民事罔極,當是時度支之任,其可一日暫曠乎?況卿才,已試其可能,何用爲辭?安心勿辭,趁卽行公。內下記草
永安尉洪柱元疏曰,伏以臣於宿病之中,新症添缺將迎,近來問安擧動時,皆未得進參,揆以分義,缺之地,雖無緊務,旣有職名在身,則一向偃伏私室,缺不敢者,玆敢悉陳病狀,仰冀聖明垂察,極涉缺犬馬之齒,今已六十有二歲矣。以其年歲而言之,則缺之甚,而纏身痼疾,歲加月增,種種諸症,不止一二,而缺部蹇痿,行步艱澁,每當暑月,尤極酸痛,蓋臣曾缺無前霖雨,渡江之後,處處阻水,露宿於積潦之中,缺濕以得脚病,扶曳而還矣。厥後辛卯·壬寅兩年,缺不自堪忍,諸醫視之者,皆以爲必作鶴膝,缺人,而不敢以完人自處者,久矣。加以積年,缺輒至肆毒,終必成腫,濃潰而後已,或有公缺舁以行,此則同朝之所共知也。連歲溫泉缺者,亦以此也。尋常惶隕,食且靡寧,頃於車駕缺曉參問安,自闕下還家之後,猝然昏倒,不省缺人面目者,殆過數日,當初症勢,有若中風,最晩始知缺治療,已浹三朔,卽今所患,比初雖似小減,頭目眩暈,缺疾之人,在於舟中,而茫然不能自定者,雖房室之內缺動,亦必隨人,前後移御之時,大小臣僚,莫不奔走,缺臣病勢方劇,一未進參,日昨永寧殿還缺詣於倍從之班,臣子分義,掃地盡矣。雖以私情缺而無計,往哭纔經亡母之忌,而亦未參祭,公缺反不如死。仍念臣早忝巍班,徒竊厚廩,缺祭之缺不廢問安之禮,而臣之病狀,如上缺褒貶之時,亦不能缺之新舊諸缺溘先朝露,不得更瞻象魏也。顧念缺諒察微悃,臣職名及兼管造紙署提調,缺臣罪,一以爲垂死中安分之地,一以爲人臣缺臣無任兢惶隕越之至,謹昧死以聞。答曰,省疏具悉。卿其勿辭,調理察職。燼餘
上在昌德宮。停常參·經筵。
下直,安興僉使鄭時諶。
沈梓啓曰,大司憲鄭知和,掌令崔寬,持平洪萬衡,避嫌,執義呂閔齊,未肅拜,掌令宋昌,在外,持平一員未差,今日以監察茶時之意,敢啓。傳曰,知道。
傳于閔維重曰,備邊司有司堂上等命招。
閔維重,以都摠府言啓曰,今日入直軍士,中日習射,請出標信。傳曰,知道。
政院啓曰,備邊司有司堂上兵曹判書金佐明,刑曹判書李慶億,來詣,吏曹判書金壽恒,方在被論中,牌不進矣。傳曰,引見。
李殷相啓曰,小臣以下六承旨,請對矣,敢啓。
傳于閔維重曰,請對承旨,亦爲入侍。
金萬基,以戶曹言啓曰,卽接廣興倉所報,則領議政祿俸,依傳敎更爲輸送,則未出仕前,不可受祿云,還爲載來矣敢啓。傳曰,考例施行。燼餘
備局有司堂上引見時,同副承旨閔周冕所啓,小臣往來海西時,慣聽海西監營設屯之處,漸至廣大,民情極爲呼冤,似當革罷矣。左副承旨閔維重曰,他道則無監營設屯之事,而海西獨有之,未知緣何而設也。上曰,此爲勅需而設耶?必非無緣,設立之事,問于本道處之。備局謄錄
閔維重,以兵曹言啓曰,缺七月初二日,大臣·備局堂上引見時,徐必遠所啓,本府將官五十朔缺三十朔陞六品矣。頃者將官仕滿缺曹,則答以兼司僕後,滿五十朔缺爲仕滿者,則依前例本六品未滿缺此規,何如?上曰,必滿五十朔後缺行規耶?問于兵曹以啓事,命下矣。缺巳年問事目內,各道中軍,則滿缺滿五十朔後,遷轉事,啓下矣。缺別無參下·參上區別加減朔缺數年之仍,留守趙復陽啓,閔缺,李東鳴,旗牌官李時業等,兩缺過三十朔,陞授司果,未知其意缺所陳,似指此事之言矣。敢啓。傳曰,依前規以五十朔定限擧行,缺。
備邊司啓曰,中江開市,例在於八月十五日。依前商賈,豫爲整齊,多持物貨,及期入送,俾無埋沒之弊事,兩西監司處,及開城留守處,知委擧行,何如?傳曰,允。
閔周冕,以禮曹言啓曰,缺六日行三次祈雨祭,漢江沈虎頭,依例缺文京畿矣。卽接本道回移,則缺是一次今春祈雨祭時,已爲進以下缺。燼餘上御□□堂,六承旨請對,入侍,都承旨李殷相,左承旨金萬基,右承旨閔熙,左副承旨閔維重,右副承旨沈梓,同副承旨閔周冕,備缺兵曹判書金佐明,刑曹判書李慶億,假缺日井,記事官李敏采·李寅煥缺草記,命金佐明曰,各道將缺轉,乃是定規,而趙復陽,爲江都留守,缺纔過三十朔,陞授司果,此何故耶?缺別樣定奪,莫知其由也。上曰,依前缺限擧行,仍命閔維重書之,缺射賞格單子,命金佐明曰,片箭貫缺銃貫二中,同賞,邊二中,與鳥銃缺定式擧行,可也。佐明曰,當於各人名下,缺佐明所啓,兼司僕將柳坦然,缺,何如?上曰,依爲之。缺上言公事,更待後日稟處事,傳缺似無異同,何以爲之?上曰,此與全家缺不當許也。佐明曰,此輩多食官財,缺爲奴婢,安可一聽其告訴,而分揀乎?缺者,只憑一張狀辭,定爲父子,已極無缺嫁有所區別乎?凡在公私賤之類,何缺免賤者乎?上曰,洽伊,則旣已分揀,缺貴珍,則依前後官,而且設官奴婢缺有異。今後毋論出繼·出嫁,竝爲設官缺曰,頃日本曹捉來牛肉犯禁之人,則乃缺子也,樂善君,捉致本曹首吏兩人,缺贖木,而至於拘留兩吏之正妻,決缺不勝驚駭,發信書吏推捉,樂善君缺事極寒心,樂善君稤奴,似當推捉,缺曰,如此之事,該曹自當處置,而至煩上達,缺慶億曰,推捉稤奴,至於三度,終始推捉缺可處之道,臣於今日坐起時,方欲爲啓,缺侍,敢此仰達。上曰,依爲之。萬基曰,樂善君缺爲不當,自上特推後,宮奴推治事,缺似好矣。上曰,大臣·王子,接待一體,仁朝朝缺多有非法之事,而別無推考之命。今日缺合當也。李殷相曰,今年春旱太甚,繼以缺之穀庶幾成熟矣。卽今秋旱又極,百穀缺極,臣等焦憂渴悶,罔知所爲。今日請缺白之言,亦欲擧行循例之事也。上曰,缺於春旱十日,而近來未曾有一番浥缺災,極矣。閔維重曰,臣聞洪宇亮,帶缺爲蘆嶺以下稍有雨澤,發穗數行缺況禾穀乎?不待鄕人之言,而民事缺曰,禱雨之事,靡不用極,而只有親祭缺群下之望,唯在此也。自上眼患,猶未缺必有所傷,而輿情所在,不得不達。上曰,缺勞之切迫,毋寧數月疾痛之爲愈,予豈缺但暫觸火光,則眼涕掩翳,不能開示,恐缺獻之間耳。殷相曰,禮有質明行事之文,缺旣明之言也。豈必於曉夜行祭乎?萬基曰,缺古禮家,皆以質明爲言,安有未安缺。上曰,予意則只欲版位行禮,使大臣行缺重等曰,上敎宜當,但不如質明行祭,缺款,問于大臣處之似可。上曰,親祭時缺齊之規,日子忙迫,似難及行於缺相等曰,此時得雨,一日爲急,不可缺致遲延也。且感應之道,尙盡在我缺與否,非所可豫料也。金佐明曰,夫祭明日質明行事,似爲未安。上曰,只於版位缺酌獻及質明行祭,孰便孰否?承缺以啓,右承旨閔熙承命趨出,殷缺災審理之時,其所以審理者,只是尋常缺於係于逆獄者,皆不得與焉。逆獄重事,缺而元惡,則當初旣已誅死,其餘罪疑缺中,不無可恕之人,當竝入於審理矣。缺理則毋論輕重,竝爲讞議,俾無冤滯缺司流配罪人,曾前不爲擧論於疏決缺審理也。上曰,卽位以後,治獄之類,或缺如事在久遠,逆獄之類,獄事顚末,無以缺議矣。數行缺而厥後至今,開講召對,全然停缺弛也。上曰,警畏一念,非敢自忽,而災缺自盡戒愼之道哉?萬基曰,方其有缺過其時,遽爾懈怠,此缺溫泉收效之後,必有進講召對之擧,缺持公事入侍矣。今年則如此之事,一倂,玉候之安寧,不如前日而然耶?群下之情,缺殿下之懈怠也。上曰,予之眼患,亦足以接缺炎熱太酷,未及開筵,至於持公事入侍缺稟矣。萬基曰,頃日張善瀓,爲都承旨時,缺入侍,則自上無發落,故不敢更稟,缺歇,則引接臣僚,有何妨乎?金佐明曰,缺供仕,只緣大臣呈辭,吏判金壽恒,又爲缺不得不黽勉扶曳而進,曠瘝之罪,缺承旨所陳之言,可謂好矣。大臣亦有所缺朝著之間,公正之習少,偏私之弊多,如缺維重,其文學才望,所謂朝紳中最尤缺之病痛進退塞,隨其好惡而爲之,缺之徒,爭慕效之,不但此兩人也。其下又缺之人,旣曰,士論則人莫敢違之,若令兩缺恢張公道,用人之際,勿以親疎持論之,缺白一心,共濟時艱,則豈不美哉?果然缺必有益於爲國也。苟不如是,而缺講文義,承旨踏啓字而退,則雖日缺乎?萬基曰,臣於佐明之言,有未諳缺有一時相規之事,至於事過之後,不缺也。維重曰,卽今朝臣之病,在淸意缺佐明之言,實未解也。缺此以下燼餘
上在昌德宮。停常參·經筵。
自昧爽至辰時,有霧氣。夜三更,月暈。
沈梓啓曰,大司憲鄭知和,掌令崔寬,持平洪萬衡,引嫌退待,執義呂閔齊呈辭,掌令宋昌在外,持平一員未差,今日以監察茶時之意,敢啓。傳曰,知道。
備忘記,旱澇相仍,禾穀不茂,秋又恒暘,已至三旬,言念民事,痛迫罔極,連行祈雨祭,雨意邈然,予心憂惶,曷可云喩?邈然天意,雖難載回,欲行親祀,以祈甘澍,其令有司,定日擧行,大小臣曹,亦宜盡誠,以挌天心。
閔熙,以禮曹言啓曰,祈雨親祭事,命下矣。自前祈雨親祭處所,社稷·南郊兩處中,一從下敎設行矣。今此行祭,以何所爲之乎?敢稟。傳曰,當行於社稷,以此擧行。
又以禮曹言啓曰,社稷祈雨親祭事,命下矣。親祭吉日,令日官推擇,則來十七日爲吉云,以此日設行爲當。凡干豫備之事,卽爲分付于各司,且大小諸執事官員,除隷儀,十六日平明,先詣祭所,習儀之意,亦爲分付,祭官以下,自今日散豫齋,竝令依例擧行,何如?傳曰,親祭與他祭有異,祭之所重,在於誠敬。只取吉日,若行於十六日之夜,則其間事勢忙迫,難望其誠敬,豈非未安之甚者乎?此事旣爲生民,何可膠守擇日之常規,不卜日,十八日定行,可也。
李殷相啓曰,左承旨金萬基,右承旨閔熙,左副承旨閔維重,俱以病不進,非但出納之際,事多苟簡,揆以體例,亦有所未安,請竝卽牌招,使之察任,何如?傳曰,允。燼餘
政院啓曰,兵曹判書金佐明,刑曹判書李慶億,來詣賓廳矣。傳曰,引見。
又啓曰,明日賓廳坐起爲之耶事,命下矣。招問備局郞廳,則以爲明日當爲賓廳開坐事,大臣分付云矣,敢啓。傳曰,知道。備局謄錄
上在昌德宮。停常參·經筵。
三次祈雨祭齋戒。
藥房都提調臣鄭致和,左副承旨臣閔維重啓曰,悶旱焦憂之中,連日引接臣僚,伏未審聖體調攝何如,慈殿氣候,亦一樣安寧乎?臣等,伏切區區之慮,敢此問安。答曰,旱災至此,心如焚灼。雖無痛處,其可平安乎?慈殿安寧矣。
傳于閔維重曰,大臣·備局堂上,引見。
閔維重啓曰,大臣·備局堂上引見事,命下矣。三司應入之員,依例牌招乎?傳曰,只留待堂上入侍。
閔周冕啓曰,自前親祭時祭文,有大提學命招製進之規矣。今此祈雨親祭祭文,依舊例明日待開門,命招大提學金壽恒,使之製進何如?傳曰,允。
備忘記,史官五員待命,騎馬十五匹立之。
閔熙書啓,臣承命往問于諸大臣處,則領中樞府事李景奭以爲,造次間不能審思,而今承下問,竊伏惟念,質明行禮,非無可據,而爲聖躬不安,行此禮,則似涉未妥,自上不安,而有夜行禮,寔出於至誠禱祝之擧,節目之間,令大臣奉行,亦所以尊敬神明之至意,敢以淺見仰達。行判中樞府事鄭太和以爲,質明行事,恐無不可,而若以爲非國典所載,則不得不依上敎行之,且念祝文,不當仍用親祭時頭辭,伏惟上裁。領議政洪命夏以爲,遇此非常之災,欲行親禱之禮,實出於悶旱之至意,而第念聖躬不安,變通祭規,强而行之,恐涉苟簡,惟在聖明酌量處之,而必欲行親禱之禮,則質明行事,亦或一道,伏惟上裁。右議政鄭致和以爲,質明行事,雖與國典所載不同,若令大臣酌獻,則似涉未安,臣之愚見,質明行禮,恐無不可,伏惟上裁云矣。傳曰,依領府事·判府事議施行。
有政。吏批,吳斗寅爲司諫,成虎徵爲司錄,愼景尹爲持平,吳始復爲正言,李必馨爲明川府使,陳再昌爲鎭海縣監,具益昌爲鎭岑縣監,南二星爲吏曹正郞,李行夏爲平澤縣監,李心傳爲校書著作,卞榥爲忠淸都事,柳寔爲監察,洪璉爲禁府都事,沈之淹爲載寧郡守,李翊相爲兵曹正郞,姜汝㦿爲黃州判官,鄭華齊爲咸鏡都事,洪處亮·朴世堅·羅忠國·金得精·金弘有·宋國綱爲副護軍。上御熙政堂,大臣·備局堂上引見入侍時,缺和,禮曹判書洪重普,工曹判書李浣,戶曹判書金壽興,判尹吳挺一,知事柳赫然,左副承旨閔維重,假注書權愈·李日井,記事官李缺,鄭致和曰,旱災此甚,朝承問安之批,缺間雖旱,得雨之後,猶有所望,秋旱又如甚缺也。向來豆太,稍似茂盛,故畓穀雖敗,猶缺又連日吹,百穀盡爲枯黃,樹葉之猶有缺也。上曰,樹葉猶靑,而草則盡萎黃矣。致和曰,缺而莫然無佑之意,往在己未年,雖曰缺之後,雨澤頗降,故不至爲大無之年,豈缺若干縣邑外,八路同然,而京畿數三行缺。上曰,焦悶之意,缺災,豈由於卿乎?實予涼德之致也。然缺俱難辭咎,唯當盡心力爲救之缺逢外方人,皆言只俟死日云,豈忍缺目見慘災,不知所達矣。農夫大望,缺雨已絶望耳。上曰,大旱之餘,猝缺以前,則天無片雲矣。近日則或有雨缺緣淡雲不密故也。致和曰,上躬不安,缺親祈雨,若祭而得雨,則豈但民蒙其缺有休於後世矣。上曰,天意邈然,安知能感回,而敢不自缺曰,五穀之中,稻最耐旱,故近已成缺。上曰,田穀,最不能耐旱矣。致和曰,田穀缺山谷之民,專以此爲生,而以其性軟,故缺乎?上曰,上年秋雖旱,適當百穀,向缺已甚矣。致和曰,見東萊府使及慶尙監司缺黃潛商,事極可慮也。所以爲此必缺知情之人,倘皆用力,庶可彌縫矣。今以缺成陳事觀之,則似是江戶所爲,而島缺若捉致潛賣之人,求我潛買之商,則可缺於境上,亦所不忍,使倭譯問之曰,我人缺知之乎云爾,則倭言捉得貴國文書,不缺極可慮矣。所謂文書者,邊將輩所缺人,自古多無伏,往在丙子,淸人謂缺,何如?當時朝議,皆憤然拒之,遂下缺忠臣·義士,奮願擊賊者矣。白得缺道,爲龍骨大所奪,及至山城之圍,數三行缺能得其人哉?致和曰,欲得賞之缺了,誰肯自當?且曾前金謹行,以硫黃,缺文書矣。上曰,壬寅年間,林之竹,缺買硫黃等物,而來言于備局曰,如此缺其時許給帖文,其後又有數番成缺潛商輩,持去帖文,不卽傳給于邊缺耳。致和曰,金謹行,言橘成陳云。朝廷以下缺。燼餘
上在昌德宮。停常參·經筵。
社稷祈雨親祭齋戒。
下直,寧邊府使柳檉,德山縣監金壽民,抱川縣監李知白,藍浦縣監李振昌,禮山縣監金義燁,包伊浦萬戶李德潤,呂島萬戶趙敏吉,羅暖萬戶權順迪,老江僉使孫歡,南原府使閔重魯,金井察訪韓伯箕。
傳于閔維重曰,凡祭享無非誠敬處,而至於所以感應天心,期致甘澤,非誠莫通神明,凡大小執事官等,惟各致誠,而南草與酒,都成痼習,一切嚴禁,且沐浴其身,洗濯衣服,誠是孟子所謂齋戒沐浴,可以祀上帝之至意,不然,其可奔走於壇壝之間哉?近侍入壇內執事之人,竝令分付,着實擧行。燼餘
今下弓矢,老江僉使孫欽,羅暖萬戶權順迪等處,給送。內下記草
上在昌德宮。停常參·經筵。
下直,孟山縣監元杬,价川郡守尹以益,登山萬戶朴弘翼,泗川縣監權亨吉,呂村察訪金麟錫,龜城府使許興善,慶州判官金以成,興德縣監朴以文,潭陽府使洪聖龜,珍島郡守李耉徵。
謝恩,兵曹正郞李翊相,監察柳寔,謢軍朴長遠,司錄成虎徵,平澤縣監李行夏,護軍南斗明,持平愼景尹,載寧郡守沈之淹,鎭海縣監陳再昌,吏曹正郞南二星。
持平愼景尹疏曰,略陳所懷,冀變親祭節目事。入啓。下該曹。
傳曰,史官一員待命,騎馬三匹立之,社稷內摘奸。
禮曹啓目粘連,持平愼景尹上疏云云。觀此疏辭,則以社稷親祭,質明行禮,爲無害於事理,備陳古今祭禮,欲以時任兩大臣之議,改爲定奪,俾無苟簡之弊爲白有臥乎所,其所論似有意見是白在果,但諸大臣各以所見獻議,旣已停當於榻前,則今因一人之言,有難更改是白乎矣,臺臣疏論,事體亦重,上裁,何如?啓依回啓施行。
大駕,詣社稷後,藥房·政院·玉堂問安。答曰,知道。朝報
上在昌德宮。停常參·經筵。
祭罷後,藥房·政院·玉堂·二品以上·六曹·大司憲問安。答曰,知道。
大駕還宮時,初嚴,寅正三刻,二嚴,寅正四刻,三嚴,卯初一刻。
大駕還宮後,藥房·政院·玉堂問安。答曰,知道。
左承旨金萬基,同副承旨閔周冕啓曰,臣等,以壇上執事,近侍·奉香·奉爐等事,意謂當有笏記呼唱之節,遲待之際,執禮,徑唱進幣節目,緣臣等錯料莫重禮節,未免失次,不勝惶恐,伏地待罪。答曰,知道。勿待罪。
都承旨李殷相啓曰,壇上行禮之時,奉香·奉爐,則近侍當爲之,三上香啓請,則禮儀使,當爲之,而禮儀使洪重普,未卽啓請,以致禮節失次,事極未安。請洪重普推考。答曰,禮儀使及奉香·奉爐承旨,一體推考。
以禮儀使洪重普推考傳旨,傳曰,今觀儀註,則承旨,奉香·奉爐而後,禮儀使,當請三上香,承旨未及擧行,則禮儀使之趁未啓請,其勢固然。洪重普,勿爲推考。朝報
上在昌德宮。停常參·經筵。
夜二更至五更,月暈,廻木星。
下直,信川郡守崔繼雄,襄陽府使權說,長水縣監宋百初,雲山郡守崔元立,求禮縣監李志行,咸安郡守金振元,谷山郡守沈樑。
謝恩,司贍直長韓斗相,正言吳始復,鎭岑縣監具益昌,咸鏡都事鄭華齊。
領議政洪命夏疏曰,病勢添劇,罪戾尤重,懇乞鐫罷,以遂至願事。入啓。答曰,省疏具悉卿懇。予意已竭於前後之批,卿猶不諒,出仕無期,予復何言?能回遐心,第念國事,已至於今日,則卿不可不念也,明矣。須體至意,安心勿辭,從速行公,以副如渴之望。仍傳曰,遣史官傳諭。
藥房啓曰,昨日社壇,冒夜行禮,伏未審聖體何如,眼候,不瑕有添傷之患乎?臣等不勝憂慮,敢來問安。答曰,誠未上格,密雲旋散,淒風繼昨,雨意邈然,慚赧痛迫,民事罔極,一身之苦,何暇念及?但頭痛雖苦,眼候不至於大段添傷也。
大殿,政院·玉堂問安。答曰,知道。
藥房再啓,伏承聖批,以頭痛雖若,眼候不至大段添傷爲敎。臣等不勝驚慮之至,必須詳知症候,方可議藥,卽爲入診,何如?答曰,症候,當言于醫官矣。
執義呂閔齊,遞差。
藥房三啓曰,卽伏聞入診醫官等所傳之言,自上頭疼之候,出於暑風所感云。仍與諸御醫等商議,則皆以爲宜用淸熱疎散之劑,九味羌活湯,加石膏煆二錢,荊芥·乾葛·黃連酒炒,天花粉各一錢,連進三貼,宜當云。此藥,卽爲劑入之意,敢啓。答曰,知道。
傳曰,審理之擧,今夏纔行,而旱氣至此,不可諉之於已行不爲變通。況如有冤獄,不在於久近,其令攸司,就議於大臣,察其冤枉者,及外方罪囚落漏者,一時稟處事,分付。
傳曰,誠未上格,雨意邈然,民事之罔極,已到十分地頭,外山川祈雨,令該曹連續擧行事,分付。
司憲府持平洪萬衡,同姓四寸大母,贈左參贊妻,貞夫人平壤趙氏身死,服制已行七日,出仕,何如?啓依所啓施行。
政院啓曰,司憲府持平洪萬衡,服制出仕單子,傳曰,此單子規式,何以與他有異耶事,傳敎矣。取見其服制單子,則竝書姓貫,果與常例有異,而臣初未覺察,矇然捧入,不勝惶恐。傳曰,知道。
京畿監司書目,楊州呈,以慶尙監司南龍翼辭職上疏上送事。答曰,省疏具悉卿懇。不必深嫌,宜遵前旨,卿其勿辭。
正言李選啓曰,吏曹當該堂上請推之論,初因前後齋戒,繼以臺閣引避,未得連啓,致延累日,而仍値聖上悶旱祈禱之擧,凡親祭之禮,吏曹堂上,例先進幣爵酒官,若其撰進祭文,則又是大提學事也。竊念政官請推,元非重論,而以未及停啓之故,使其執事撰進之任,未免代以他人,則揆諸事體,殊涉未安,反復參商,不得不停論矣。今聞物議,皆以爲停論,則未爲不可,而推其停論於齋戒姑停之時,實是謬例,在外雖或有之,不足爲據云。臣之損失臺體,在所難免,今何敢晏然仍冒,請命遞斥臣職。
吏曹啓曰,臺諫有闕,政事,取稟。
持平洪萬衡啓曰,臣等,服制單子草,書給下吏之際,矇不致察,竝書姓貫,不覺其有違常例,致有下問政院之事,臣之臨事昏謬之狀,於此益著矣。不可晏然仍冒,請命遞斥臣職。答曰,勿辭,退待物論。
政院啓曰,以正言李選避嫌,傳曰,旣不爲非,又有謬例云,則此避辭,何以捧入耶事,傳敎矣。避嫌本意,以停論則雖無不可,而停論於齋戒姑停之時,實是謬例,致有物議,爲嫌,故捧入矣。致勤還下下問,不勝惶恐。此非大段着誤引嫌之事,此避嫌還出給之意,敢啓。傳曰,知道。
都承旨李殷相,右承旨閔熙,請對入侍。
備忘記,朝纔答疏,而將行審理,此非大臣一向言病引嫌,恝視國事之時,趁此出仕,以至予望。仍傳曰,以此備忘,領議政處,遣承旨諭之。朝報
備邊司啓曰,新除授龍川府使崔震聖,人器元不相稱,而身病且重,不得趁時下去,崔震聖改差,其代,令該曹各別擇差矣,卽爲催促發送,何如?答曰,允。備局謄錄
上在昌德宮。停常參·經筵。
辰時,日有左珥。
下直,開城留守兪㯙,定州牧使孟胄瑞,全羅右水使盧錠,楸坡萬戶趙完璧,安州判官崔錫祐,黃海都事趙遠期。
謝恩,齊陵參奉李弘毅。
大司憲鄭知和啓曰,凡臺閣之規,僚員呈告,雖未入啓,茶時則長官代行,前啓則以無城上所姑停,如遇避嫌處置,則不敢以未入啓之呈辭,上疏爲辭,趁卽爲之,其來久矣。昨日同僚多員,一時引入,疏單,俱未入啓,故該使以引避同僚處置事,據例往及於城上所,而終始推諉於臣,以至終日。此曾所未有之事,無非如臣駑劣,忝居首席之致,何敢晏然仍冒?請命遞斥臣職。答曰,勿辭,退待物論。
大殿,政院·玉堂問安。答曰,知道。
藥房啓曰,伏未審夜來,聖體調攝,何如?昨日劑入九味羌活湯,進御之後,頭疼之候,有差歇之效乎?臣等不任憂慮,敢此問安。答曰,知道。頭疼之症,昨夕頓歇,夜半還痛,曉後漸似減歇矣。
忠淸監司書目,石城呈,以大司諫尹缺病重上去不得事。啓遞差。
備忘記,嗚呼,邦運不幸,値此酷旱,誠由於寡昧之才涼德薄,忝位而然,靜言思之,不覺心寒體悚,若隕淵谷。嗚呼。罪實在予,元元何辜,天胡忍此,使黎民替受予殃,流離塡壑,而莫之恤耶?言念及此,寧不如溘然無聞之爲榮也。但念災至於此,而上下無交修之道,則其可以區區末節,感應天心耶?予雖不敏,當益敬畏之道,責躬省愆,以答天譴,承旨代予草敎,廣求直言,以補不逮。第念予雖不敏,群臣豈能盡善?世衰道微,邪說橫流,人心不淑,私意是事,恥言人過之美意都喪,深文浮議,黨同罰異,與日俱長。噫,朋黨之流,爲害已久,而未有甚於近日,古有君子·小人之黨,今變爲赤白之黨,赤以攻白,白以攻赤,病入骨髓,難望痊可,其可以此能專心於爲國家事乎?如是則雖無災害,其能爲國耶?此有可證之事,未聞以此臺臣彈駁也。自今以後,大小臣僚,改圖前習,徒事彼此不念寅協之心者,衆人共改之,以此成風,則庶有補於交修之一助也。不然,國事有常刑,前者求言之下,必有不正之說,罪之未穩,置亦痛心,今後托以應旨,敢爲邪說者,予不諉於求言,嚴加痛懲焉。減膳·禁酒等事,令該曹考例擧行。
傳曰,史官三員待命,騎馬九匹,卜馬六匹立之。四次祈雨祭摘奸
持平愼景尹啓曰,不似如臣,猥忝臺閣,親祭之時,雖已出謝,自揣駑分,終難冒居,加以舊患泄痢之症,更發於社壇奔走之餘,動身出入,末由自力,連上辭章,見阻政院,只自悶蹙而已。昨日下人,以同僚持平洪萬衡避嫌處置事,來言,而所患未瘳,乾癨猝劇,以病不能詣闕之意,言送矣。今見長官避辭,以見輕爲言,臣何敢晏然仍冒?請命遞斥臣職。答曰,勿辭,退待物論。
刑曹郞廳,以右議政意啓曰,昨因審理之命,諸大臣同爲議定,榻前取稟之意,入啓蒙允矣。臣來詣闕下,而領議政,時未出仕,原任大臣,則在前審理時,必命招來參,何以爲之?敢稟。傳曰,領相處,疾病如許,則除禮進參於會議之坐事,遣史官諭之。原任大臣,亦令政院,竝命招來參,可也。
領議政洪命夏箚曰,伏覩備忘記,實非人臣退伏之時,繼以史官傳諭,不得不忍死冒出,及到城外,眩症又發,不得進參會議之坐,懇乞鐫削,仍治臣罪事。入啓。答曰,省箚具悉卿懇。卿之疾病至此,予甚慮念。從容入于城內,待明朝入來會坐,未爲不可。卿其安心勿辭,宜遵予意,以副至望。
政院啓曰,傳曰入侍審理事,今日爲之耶,明日爲之耶事,傳敎矣。卽令史官,問于大臣,則義禁府文書,雖已修正,刑曹罪人甚多,文書未及修正。且待領相可以勘定,而領相尙未入來,明日入侍,亦難必矣云。敢啓。傳曰,如此則漸至遲滯,明朝諸大臣,齊會入侍,稟定,可也。
掌令崔寬啓曰,如臣病劣,觸事生疣,日昨臣與同僚,請遞持平卞榥之後,情外迎擊之說,藉藉傳播,虛實間物議旣發,則雖是情外之誚,不能自掩,臣隨例引避,則同僚斥臣以動於護榥之論,以遽先引避爲非,臣決難晏然,其在臺例,不得不更避於其時,則係是臣之廉隅也。元非一事再避,條款自別,而政院不諒,終至退却,臣以被斥之人,情與病勢,俱極狼狽,冒呈長單,此亦狼狽。悶蹙之中,適値祈雨親祭,强疾冒出,臣本以死病之人,少有勞動,前症復發。又自再昨,素患衂血,連日流下,頭疼目眩,精神昏亂,氣上膈塞,時時氣絶,十分危惙,又未免更呈辭單,見阻如前,臣之情勢之崩迫,有加於前,同僚避嫌,又出此際,臣旣委頓,救死不贍,奚可望自力處置乎?長官未悉臣實病危篤之狀,至以推諉爲咎,見輕引避,臣不勝瞿然。旣於緣臣病之重,而處置終日,此無非臣之罪也。臣前被同僚譏刺之斥,後有處置經日之罪,臣早當自列,而病勢甚重,欲起還仆,今始扶曳來避,所失尤大,不可一刻仍冒,請命遞斥臣職。答曰,勿辭,退待物論。
政院啓曰,判中樞府事鄭太和處,遣史官傳諭,則以爲扶曳入來,有駭瞻聽。故不敢入來矣。上敎如此,卽爲入來矣。敢啓。傳曰,知道。
政院啓曰,領議政箚子批答,遣史官傳諭,則以爲明日當觀病勢入來云矣。敢啓。傳曰,入來城內云耶事,傳敎矣。史官傳諭時,領議政,方在南大門外城底閭家云,而其後入城與否,未及聞知。敢啓。傳曰,知道。朝報
上在昌德宮。停常參·經筵。
夜三更,月暈。
祈雨祭齋戒。
大殿,政院·玉堂問安。答曰,知道。
藥房都提調鄭致和,提調洪重普,副提調李殷相啓曰,伏未審夜間,聖體調攝何如?前劑入九味羌活湯,已進二貼,頭疼之候,益有差歇之效乎?必須詳知,卽今証候,或仍進前藥,或更議他藥,臣等不任憂慮,敢來問安,竝此仰稟。答曰,知道。症候當言于醫官矣。燼餘
以左承旨金萬基初度呈〈辭〉,傳曰,此豈諸臣言病之時,諉之於僚員,而本院乃敢捧入乎?殊甚未妥,此呈辭還出給。
謝恩,領議政洪命夏,東部參奉金槼。
典籍鄭東曄疏曰,敢應聖旨,略陳愚見,冀蒙財察事。入啓。
政院啓曰,左副承旨閔維重,以病連日不爲仕進,當此多事之時,廳中位不齊,事多苟簡,卽爲牌招察任,何如?傳曰,允。
副修撰尹深,承文副正字尹嘉績,文臣朔試射,稱病不進,依承傳罷職。
院啓,竝引嫌而退,添書姓貫,事甚微細,言責重任,不可輕遞,推諉處置,責在同僚,初無所失,何必爲嫌?雖在呈告,若未入啓,則出而處置,自是前例,而托疾經宿,殊涉故犯處置之規,城上所掌,則推諉之斥,自有攸歸,而身且有病,尤無可嫌。請持平洪萬衡,行大司憲鄭知和,持平愼景尹,竝命出仕,掌令崔寬遞差。答曰,依啓。
政院啓曰,臣等伏見備忘記,十行綸綍,痛切惻怛,一字一句,皆出至誠,更無未盡之餘蘊,凡在聽聞,孰不感泣?臣等雖欲承命對揚,蕪拙之辭,非但不能模寫其萬一。循常代草,實涉文具,直以王言,播告中外,允合應天,以實之道,且有先朝已行之例,以備忘,直如頒布之意,敢啓。傳曰,文辭荒拙,不但未能通暢,其於予懷,亦未能書其萬一,承旨代草,宜矣。又啓曰,伏承聖批,不許臣等之請,仍令臣等代草,益見撝謙之盛意。臣等,最是感歎,固當承命之不暇,而第念應天弭災之道,當以誠實爲貴,不容一毫虛暇,詞臣之代撰,固出後世鋪張潤色,終爲文具之歸而已。今下備忘記,一字一句,皆出於至誠惻怛,讀之未終,不覺感涕之交頤,以之應天,何所不格,以之諭民,何所不感?成湯六責,蔑以加矣。臣等之意,必欲以備忘,直爲頒布,使中外民庶,咸誦大哉大哉,王言,允合事宜,況警勅臣工,交修求助之敎,嚴正惻怛,誠意藹然,尤不可以臣等代草文字,循例布告。伏乞依前啓請,直以備忘,頒告,何如?傳曰,非欲文具虛暇,誠爲文短意拙,不能剖析通暢,頗有未盡處,代撰,何傷之有?草敎宜矣。又啓曰,伏承聖批,代撰何傷?草敎宜矣之敎,臣等,固知聖意,出於撝謙,而第念人君一言,有足動天,誠意爲貴,何用文爲?臣等伏讀備忘,誠意懇惻,至矣盡矣。雖使愚夫愚婦,聽之亦必感激涕泣,天人一理,感應無間,何災之不弭,何怨之不紓,以之警勅百工,疇敢不祗若聖敎也?大哉王言,蔑以加矣。臣等,雖欲代揚,誠無以贊一辭矣。必欲以備忘,頒布中外者,實欲彰聖上應天以實,感人以言之盛德也。伏願依前啓,請直以備忘,布告,何如?傳曰,辭意拙訥,必令代草矣。啓辭至此,終以應天以實之意,累累不已,依啓辭爲之。
禮曹啓曰,卽伏見下政院之敎,惻怛之誠,溢於言表,凡在瞻聆,孰不感泣?旣有減膳·禁酒之命,令各該司,自今擧行。自前減膳·禁酒之時,則撤樂一款,應在擧行之中,亦爲一體分付,何如?傳曰,允。
府·院前啓,祈雨祭齋戒,以姑停。
藥房再啓曰,卽伏聞醫官等所傳之言,自上頭痛之候,加減無常,此時態勢升降之致,淸上蠲痛湯,加黃連酒炒一錢,連進三貼,宜當云此藥卽爲劑入之意,敢啓。答曰,知道。
傳曰,政事,過齋戒後爲之。
右副承旨沈梓啓曰,今日審理事,命下矣。大臣·原任大臣·義禁府堂上·刑曹判書,竝來會賓廳,當爲入侍,而取考謄錄,則承旨或有二員入侍之時,或有只該房入侍之時,亦有六卿竝招之時,何以爲之?敢稟。傳曰,大臣與掌刑司堂上,爾與右承旨,竝入侍。又啓曰,今日審理時,三司應爲入侍之員,亦爲命招之意,敢啓。傳曰,知道。
同副承旨閔周冕啓曰,昨日備忘記,有減膳·禁酒之敎,而禮曹,以撤樂一款,應在擧行之中,亦爲一體分付之意,入啓允下之後,本院該吏,誤以勿擊鼓事,分付於禁漏,爲當,爲言。故臣新忝本職,未知故例,依其言分付矣。今聞撤樂與勿擊鼓,自是兩款節目,而混同擧行,事極可駭。卽爲改分付,使之依前擊鼓,而臣難免昏謬不察之罪。不勝惶恐待罪。傳曰,撤樂之時,例勿擊鼓,此非錯誤之事,不必改分付,可也。爾其勿待罪。
審理入侍時,以柳冷罪案,上曰,閠四月審理時,何以無此人名耶?行判中樞府事鄭太和曰,自司憲府拘留,故不入於當時囚案,而拘留之弊,極可駭也。且知家之弊,尤有甚矣。領議政洪命夏曰,至於宮家徵債,知家督捧,士大夫家,亦多爲之。此弊,不可不禁,而路上犯馬人,則不可不知家矣。右議政鄭致和曰,禁亂被捉人知家,則亦不可禁矣。上曰,此後禁亂被捉人,及犯馬人外,知家拘留等事,一切禁斷,罪人孟豪業,減死定配事,定奪後,上曰,此後殺獄,援引孟豪業前例者,切勿聽理。以入籍罪人姜是善文案,上曰,此後分付中外,凡干公事,以戶口現納,載錄於頭辭事,定式擧行。上曰,尹善道,雖非可參於冤獄疏決之時,而先朝優待之臣,年過八十,放送。朝報
上在昌德宮。停常參·經筵。
下直,羅州牧使李敏敍,碧潼郡守沈選。
大殿,政院·玉堂問安。答曰,知道。
藥房都提調鄭致和,提調洪重普,副提調李殷相啓曰,昨日引接臣僚,疏決罪囚,伏未審夜來,聖體調攝,何如?淸上蠲痛湯,已爲進御,而頭疼之候,漸至差復乎?臣等憂慮未弛,敢來問安。答曰,知道。時無顯效矣。
數字缺啓曰,今日爲政事,命下矣。參議尹鏶,方在服制中,判書金壽恒,參判趙復陽,上疏一時到院,判書之疏,纔已入啓,參判之疏,則還爲出給矣。卽者下吏來言,參判趙復陽,以爲情迹之難安,與判書無異,不敢晏然入來,更呈辭疏云。且日勢已晩,而尙不得開政,事體未安,參判趙復陽,牌招開政,何如?傳曰,雖曰,情迹不安,揆以事體,殊涉未妥。推考,牌招開政,可也。
吏批,判書金壽恒缺參判趙復陽進,參議尹鏶服制,行都承旨李殷相進。兵批,判書金佐明,參判李正英,參議金益炅,參知朴烶,左副承旨閔維重進。
吏批啓,判書缺參議服制,小臣獨政未安,何以爲之?敢稟。傳曰,仍爲之。
以李時術爲大司諫,呂聖齊爲執義,李東老爲掌令,金益厚爲龍川府使,李梃完爲陽智縣監,兪夏益爲禮曹佐郞,李奎齡爲兵曹佐郞,尹世僑爲司僕判官,宋奎濂爲副修撰,李後聃爲引儀,朴世堂爲兼春秋,朴文道爲學正,大丘府使韓壽遠,爲通政大夫。
閔周冕,以弘文館言啓曰,新除援副修撰宋奎濂,時在忠淸道懷德地,經筵入番事緊,請斯速乘馹上來事下諭。傳曰,知道。
夜一更,流星出天津星下,入西方天際,狀如鉢,尾長四五尺許,色赤光照地。燼餘
審理時,上曰,巨濟定配罪人內奴得金,減等。領中樞府事李景奭所啓,臨決庶獄,乃是至誠感回之道,而外方滯囚,甚多,冤鬱之氣,上干天和。至於楊州所囚許搢,六年牢繫,尙未處決,畿甸咫尺之地,猶且如此,況於遠外乎?上曰,如此之類,速爲處決,無致久滯事,京畿監司處,各別申飭。且各道時囚罪人,已爲啓聞,及未啓聞者,一體疏決,而各其罪人名下,以某罪,自某年囚推,一一懸錄,如或不得自決之罪,則詳其罪目,亦爲啓聞稟處之意,下諭諸道,着實擧行。刑曹判書李慶億所啓,前者守男公事,後日登對時,稟處事判付矣。何以爲之?上曰,仍前定配。又所啓,本曹郞廳趙億,素有疝症,開坐之時,時或窒塞,煩劇之務,決難察任,改差,其代,極擇差出,何如?上曰,依爲之。又所啓,本曹郞廳,二十四朔爲限,勿爲遷動矣。如有益於久任,則雖加於此,亦好,而旣過一年之後,便生退心,反爲無益之歸矣。上曰,久任之法,意有所在,不但刑曹諸各司,久任之法,一體另加申明,而久任外,刑曹郞廳,亦限朞年,勿爲遷動,臺侍出入之人,亦爲交差,着實分付。領中樞府事李景奭所啓,諫官補外,甚非盛世事。安塾,聞有年老父母,情深可矜,當此大霈之日,特降德音,速爲召還,宜矣。領議政洪命夏曰,安塾事,小臣欲陳達矣。領中樞李景奭之言,誠是,其情理,實爲矜憐矣。上曰,安塾擧措,予所深惡,且與定配有異,故前此不爲允從矣。今則遇此無前之災,兩大臣之言如此,可不勉從乎?大靜縣監安塾,遞差。校理李有相所啓,本館新錄,今已三年,而大臣連有事故,都堂錄,尙未爲之矣。今則領相已爲出仕,且秋凉漸生,前頭當有開筵之擧,本館官員,不可不備員,而卽今見存僚員,只有三人,若干被錄之人,亦在罷散之中,闕員不得差出,事甚苟簡,都堂錄,近日內,趁卽爲之,何如?上曰,大臣已出,自當速爲矣。右副承旨沈梓所啓,前以北評事,參上·參下擇差事,擧行條件,有後日登對時,更稟擧行之敎矣。何以爲之?上曰,今姑置之,則自當如前擧行。且雖非弘文錄被選之人,臺侍中表表者,竝爲擬望。朝報
上在昌德宮。停常參·經筵。
大殿,政院·玉堂問安。傳曰,知道。
藥房都提調鄭致和,提調洪重普,右副承旨沈梓啓曰,悶旱焦勞之中,連有審理之擧,伏未審夜來,聖體調攝,何如,昨承聖批,以時無顯效爲敎,淸上蠲痛湯,已進二貼,而卽今頭疼之候,一樣無加減乎?臣等,憂慮未弛,敢來問安。答曰,知道。症候當言于醫官矣。
藥房再啓曰,卽伏聞入診醫官所傳之言,自上頭疼之候,歇劇無常,右眼,亦有赤暈之氣云,臣等,不勝憂慮之至,仍與諸御醫商議,則皆以爲勞動焦憂之中,有此熱候之升降,宜用淸心治熱之劑,養血淸火湯,加石膏煅二錢,連進十貼,爲當云,此藥三貼,爲先劑入之意,敢啓。答曰,知道。
司諫吳斗寅啓曰,黃壖事,李溫事,李碩馥事,同前新除授大司諫李時術,時在京畿楊州地,請斯速乘馹上來事,下諭。答曰,不允。下諭事,依啓。
持平愼景尹啓曰,司䆃正金益勳,自少猖披,全無行檢,逆賊李馨長之子廷胤,得一妾作室而居之,輸貨而實之,及其廷胤伏法後,益勳,取其妾爲妾,多年率畜,此豈士大夫所忍爲者哉?益勳所行,醜汚如此,決不可齒諸衣冠之列,以削去仕版,論啓之意,發簡於同僚,則初曰事在久遠,全未聞知,又曰,元非廷胤家畜之物,旣曰,事在久遠,則猶在半知之域,而結之以全未聞知者,何意歟?廷胤,作室而畜之,則不必妻妾同居,然後方謂之率畜,而以此持難者,又何意歟?全羅監司閔點,當近悶旱之際,會飮於其弟家,歌吹之聲,聞於洞內。且其翌日,乃元敬王后國忌,其無識縱恣之狀,不可無糾正之擧。故與金益勳事,同發於一簡,而往復終日,竟未歸一,此無非如臣駑劣,忝居臺閣,不能見信於僚員而然也。臣何敢抗顔仍冒乎?請命遞斥臣職。答曰,勿辭。
沈梓啓曰,持平愼景尹,再啓煩瀆,退待物論矣。傳曰,知道。燼餘
義禁府啓曰,卽接咸鏡監司閔鼎重啓本,則前鏡城判官柳俔,使京商金後賢,各司貢物代,色吏領送之時,金後賢,出往海津,各津漁夫等處,徵捧常木各一疋,上納,大口魚,亦倍徵事,鏡城使令,及津夫等一樣納招云,則柳俔,雖已定配,其規外所捧,常木及大口魚,不可不還徵於金後賢處,而卽聞金後賢,刑曹時囚罪人審理時,亦爲定配云,咸鏡道査覈啓本,移送刑曹,金後賢未發配前,一一還徵,何如?傳曰,允。禁府謄錄
上在昌德宮。停常參·經筵。
下直,潼關僉使河士淡。
大殿,政院·玉堂問安。傳曰,知道。
藥房都提調鄭致和,提調洪重普,副提調李殷相啓曰,伏未審夜來,聖體調攝,若何,昨日劑入養血淸火湯,已爲進御乎?頭疼之候,右眼赤暈,比昨何如?臣等,不任憂慮,敢來問安。答曰,知道。症候已言于醫官矣。今後勿爲逐日問安。
李殷相啓曰,左承旨金萬基,疏批未下,左副承旨閔維重,連以病不來,出納之際,事多苟簡。左副承旨閔維重,牌招察任,何如?傳曰,年少强盛者,稱病太數,殊涉怠慢,推考牌招。
傳曰,今下弓矢,潼關僉使河士淡處,給送。
刑曹啓曰,丙午以前,已經疏決罪人,諸大臣會議後,入侍稟定事,已於榻前定奪。故今日會議事,問于大臣,則領議政,方在陳疏之中,不得會議云,待領議政出仕後,擧行之意,敢啓。傳曰,此非遷延之事,領相今已出仕,雖有陳疏之擧,不過餘嫌未盡之意也。有何深嫌之理乎?令政院稟處,今日內擧行。
政院啓曰,以刑曹丙午以前,已經疏決罪人,諸大臣會議後,入侍草記。傳曰,此非遷延之事。領今已出仕,雖有陳疏之擧,不過餘嫌未盡之意也。有何深嫌之理乎?令政院稟處,今日內擧行事,傳敎矣。文書則旣已修正云,諸大臣以下應入之員,竝卽命招乎?敢稟。傳曰,竝命招,相議後入侍。
大司憲鄭知和啓曰,昨日同僚,以司䆃寺正金益勳,削去仕版,全羅監司閔點,先罷後推事,發簡,臣於金益勳事,虛實不可不詳審,初則持難往復,終以待僚議歸一論之,答送,至於閔點事,因簡通而始知之,初則錯認爲禁酒命下之後。故答之以似爲不近,及見再簡,至有証據,而臣等,此旣無所聞,雖以僚簡見之,所謂設宴其弟家者,在於禁酒之前,則此非罷推之事,答以國忌齋戒日會飮爲非,則推考,猶或可也,以此意答送,則發簡同僚,亦有勉從之意矣。論議不一,僚員相繼引避,臣何敢晏然?昨緣臣病,今始詣闕之際,中路承旨,而臣以應爲避嫌之人,不敢循例入侍,臣罪尤大。請命遞斥臣職。答曰,勿辭,退待物論。
政院啓曰,今日審理時,兩司當爲入侍,而大司憲鄭知和,持平洪萬衡·愼景尹,避嫌退待,未及處置,執義呂聖齊,掌令李東老,時未肅拜,呂聖齊·李東老,竝卽牌招肅拜,使之入侍,何如?傳曰,允。
政院啓曰,卽者大臣,送言于本院,而文書浩多,未及磨勘,日勢已晩,今日勢難入侍云矣,敢啓。傳曰,知道。
執義呂閔齊,掌令李東老,牌招肅拜。
院啓,李溫事,李碩馥事,同前答曰,不允。
府啓,李碩馥事,同前竝引嫌而退,隨聞糾效,自是論事之體,往復商確,固合愼重之道,欲待歸一,初非惹閙之意,揆以臺例,俱無可避之嫌,病稽祗謝,其勢固然,而旣被推勘,勢難仍在臺職,請持平愼景尹·洪萬衡,大司憲鄭知和出仕,執義呂聖齊遞差。答曰,不允。處置事,依啓。
持平洪萬衡啓曰,昨者同僚,以司䆃正金益勳削去仕版,全羅監司閔點罷職事,發簡,臣意以爲,益勳之事,事在久遠,雖未詳知,槪聞其率畜娼物,果有是事,而其妾,元非廷胤家畜之物。故及其伏法之後,亦無沒入之事,則此特爲閑遊之娼女也。若以其率畜爲非,則彼固無辭,而同僚之簡,有其家金帛,多輸於廷胤之妾之家,而益勳,取以爲妾,多年率畜等語,有若益勳,竝與其財産而占之者然,此則實臣初聞。故答簡中,全未聞知云者,槪以此也。而其所率畜,在於廷胤伏法三四年之後,則其前輸貨,豈益勳所可豫知也?且見同僚之簡,此事之得聞,出於隣居婢僕相傳之言云,此果爲証,而取信者乎?論人之道,固宜詳愼,此非細愆薄過,則尤不可率爾論之,說其妾已死,歲月旣久之後,遽加重劾,如是醜詆,不亦已甚乎?至於閔點事,此論未發之前,臣適因人詳聞其曲折矣。槪點之鄕友,適有上京,謂點有略設數器之饌,會話於其弟之家,座客,只是一家若干人云,而同僚之簡,有設宴大會,妓樂喧轟等語,此則恐非伊日實狀也。況其時朝家,未有禁酒之令,且久遠國忌齋戒,容或忘却,齋戒與正日,亦似有間,薄具敍知,又非宴會之比。同僚所聞,無乃出於風聞之差誤,而所論或涉過重耶?請罷之擧,固欠穩當,而旣知其實,則雖推考薄罰,亦不必苟同論列,臣於兩件事,意見如此,終至相左,同僚竟以此引避,臣不可晏然,而昨緣日暮,今始自列,所失尤大,請命遞斥臣職。答曰,勿辭,退待物論。
執義呂聖齊啓曰,臣方被推勘,卽當出肅自劾,而宿患諸症,一向深痼,加以近日眼病極重,晝夜叫苦,未卽出謝恩命,一味惶蹙矣。不意今者,召牌遽降,當此上下憂遑之日,不敢言病,曳疾來詣,而第臣於朔試射時,未免無分,推勘在身,決不可一刻仍冒,請命遞斥臣職。答曰,勿辭,退待物論。燼餘朝報參錄
上在昌德宮。停常參·經筵。
謝恩,兵曹佐郞李奎齡,學正朴文道。
卯時,日暈兩珥,暈上有背,色內赤外靑,辰時日暈。
持平洪萬衡啓曰,臣與同僚,論議參差,不能苟同,引避退待矣。處置竝出,出於意外,召牌之下,黽勉祗赴,而意見旣左,終難强改,難冒之勢,又加一節,不可晏然,當此遇災憂惶之日,無一裨補,日以瀆擾爲事,臣罪尤大,請命遞斥臣職。答曰,勿辭,退待物論。
傳曰,史官三員待命,騎馬九匹立之。
政院啓曰,大臣以下應入之員,來會賓廳矣,敢啓。傳曰,入侍。
吏曹啓曰,臺諫有闕,政事,取稟。傳曰,明日爲之。
傳曰,史官二員待命,騎馬六匹立之。
持平愼景尹啓曰,臺閣之臣,所見不合,則一是一非,明有所在,而處置竝書,實出意外,同僚旣以此引避,臣何敢諉以一事,而晏然乎?且臣於昨日同僚之避辭,頗有所不能曉者,不得不更陳未盡之懷,蓋馨長,乃挾北京形勢,作橫於我國者,非如遐方隱微之類,則其家所爲,人孰不知?賊子廷胤,薄其妻,以是妾當家,主掌財貨,且馨長之伏法,在於逆獄完局之後。故賊家金帛,多輸其家,其得免於籍沒者,以□故也。□則固當得免,而家與貨財,亦得脫漏,已極寒心,而益勳作妾,距廷徹伏法之年,不過三載,三載之間,豈有盡用許多財寶之理乎?假令益勳,初則不知,而作妾同□□近十年,則其家所有,果可謂之不知乎?銀裝刀·曼胡纓之說,入於一時之嗤點,則亦豈無由然而然乎?益勳,爲光州牧,辭朝後,聞其妾病且死,還入城中,治喪後赴任,則迨今纔經五年,本非太遠之事,且此事,只論其人處心行事之如何而已。歲月久近,尤非所論於益勳,此事,有口皆言,雖使益勳家之婢僕,亦所不諱。故再簡之時,偶然及之,何嘗只以此爲言,爲之証乎?且同僚,初則曰,全未聞知,至於往復之後,縷縷發明,而乃謂益勳作妾,在於三四年之後,則何其又不明言乎?益勳之居官貪□行已醜悖,不一而足,此待其一事耳。全羅監司閔點事,則其時禁酒之令,雖未及下,而七月初旬之前,旱災已至十分,上下憂遑,則豈士夫會飮之時,而歌笛之聲,其近隣名官,亦視聽云,同僚能知坐中器皿之數,而不能知遠聞之歌笛者,是何所聞,詳略之相懸耶?況國忌齋戒,法文所在,則爲法官者,有何所執守,自謂之久遠之國忌而置之,臣未知其可也。臣之所聞旣審,愚見難回,致令同僚,以不敢苟同,而再有所引避,則臣何敢抗顔仍冒於言責之列乎?請命遞斥臣職。
今日審理時,大司憲鄭知和所啓,伏見同僚,引避而處置請出,爲非,臣亦處置中人,何敢晏然?卞榥事,有論人不審之失,以此以彼,決難仍冒,請命遞斥臣職。上曰,勿辭,退待物論。司諫吳斗寅所啓,昨日處置之不明,臣非不知,而入侍榻前,未及論列之際,致勤聖敎,臣之不職之失,著矣。都憲旣已引避,臣何敢晏然?請命遞斥臣職。上曰,勿辭,退待物論。領議政洪命夏所啓,司諫吳斗寅,不必退待,而不欲處置,至於退待,請命入侍玉堂,卽爲處置,使吳斗寅,仍爲處置,何如?上曰,玉堂方爲入侍,吳斗寅,卽刻處置可也。副校理李端夏所啓,臺官之以小過微失,紛紛辭避之弊,先正臣李珥,論之詳矣,不可以微細之故,輕遞言官,請司諫吳斗寅出仕。上曰,依啓。
府·院前啓,祈雨祭齋戒,以姑停。
正言李選啓曰,張楦,以有累之人,冒玷仕版,物議喧藉,臣忝居言地,安敢不劾汰其人,而竝規政官之失乎?昨伏見政官疏批,則辭旨極嚴,又得見政官疏本,則語多不平,臣誠震越,繼以驚訝,不得不略有辨論,而仍又自劾也。夫失行婦女,中國則固無累及其子之事,而惟我朝,則不然,其於失行家子弟,不惟人恥比肩,國有定制,永不許東西班正職。改嫁與被擄,初無失行之殊,而夫家離異之擧,益彰其醜汚之實,則自前比論於改嫁之律者,良以此也。政官所謂不無有間云者,臣不敢知也。至於禮所謂出母之子,參以禮律,似無永枳仕路之語,實啓禮家無窮之恥,尤見苟且也。夫出母,固無服矣,豈可以此而永絶母子之義,無復累及之理耶?政官之任意注擬,已爲不是,而到今牽合禮意,費辭分疏者,豈徒病於自是乎?且伏覩聖批,以崔寬之筮仕,在於先臣秉銓之時,爲臣不避嫌云,臣請有說也。崔宣之有累,始露於近世,渠家神主合櫝之時,而當其母身死之日,則宣之前母兄寬,實爲三年之服。故雖其親舊,亦多有不能知者,況先臣與宣,素昧平生,則其何能豫知於人所不知之時,而又其除職,出於講經連晝,循例備擬,執此而論,則臣雖知宣之出於先臣之手,今於政官請推之論,有何所嫌也?夫請推,乃是薄罰,不過官師相規之意,而不料因此重激天怒,辭氣太露,無非臣妄論戚畹之致,更何顔面,冒居臺端乎?所宜趁卽自列,而□症委頓床席,今始扶曳來避,所失尤大,請命遞斥臣職。答曰,觀此避辭,且笑且駭矣。昨者疏批,別無可怒之語,而爾敢曰,重激天怒云,必指近日筵中定制之事而發也。玆事,係關國家用人之道,況又靖社元勳家事,朝家,其可不爲之變通乎?初非張楦事,先責爾而定制,亦無不可,何敢戚畹二字,箝制至此乎?誠極痛駭矣。又以予所謂不顧應避,張皇說話,有大小然者,爲君上,其何能知其露於合櫝與否乎?噫。非徒此也。天飜地覆,致有曩日之變,則此與家內潛自先行,人所難知者,大相不同,何言之至此?其父雖曰,不知,其子旣知之,則爲嫌乎,不爲嫌乎?予又未曉也。抑有可怪處,離異之擧,意有存,則爾乃反以爲益彰醜汚之實,此何意也?旣不知其父之所爲,而何敢與於宣祖·仁祖兩朝已定之制乎?此予所以深加駭笑也。勿辭,退待物論。
掌令李東老啓曰,凡處置之規,觀其避辭而定其立落,例也。臺閣論事,旣証風聞,而發簡之後,往復停當,固無害於愼重之道,則持平愼景尹,萬衡之避,皆無可遞之失,明矣。且臺官避辭,有曰,以待僚議歸一後論之,又曰,同僚,亦有勉從之意云,其間再三論難,不務歸詳愼而已,亦非必欲起鬧之意也。旣出之後,更與商確,亦無不可,不必以此輕遞多官,故竝請出仕矣。今者諸僚,相繼引避,至以處置竝出,實出意外,爲言,臣之矇然處置,固已有失。卽伏見司諫吳斗寅避辭,大槪則有處置竝出之後,尙無一言,致勤聖敎等語,尤不勝瞿然之至。臣所見昏謬,處置乖當之失,至此而益無所逃矣。不敢一刻仍冒,請命遞斥臣職。答曰,勿辭,退待物論。朝報
備邊司啓曰,兵曹啓曰,近日全家罪人,自刑曹連續移送。故臣今依前定奪,竝皆定配於北道六鎭,而第念各罪人等,率多無根着之人,雖曰全家,有妻子率丁者,絶少,設令得達配所,其勢未易安接,旋卽逃走。且伏聞北來人之言,定配罪人等,不能自爲裹糧,討食於站主,如或不給,則公然攘奪,當此飢荒之日,各驛疲殘吏卒,將不得支堪云。若此之故,停寢徙邊之擧,事固不可,若不分殘實,依前入送,則連歲飢餓之北民,將不免重困,誠非細慮。今此敗船格軍河義忠六名,分配於六鎭以入,而其中有妻者,則只三人,此等五六輩傭食騎船之人,經年囚繫,赤身徒手而往,千里裹糧,其勢末由,沿路攘奪之患,在所必至,臣曹之意,則此後罪人中,有妻子率丁,可以來家於邊上者,則俱配北邊,無妻子率丁者,則率丁者則定配絶島,方可有懲惡實邊之益,而無貽害損體之患,令備局從長稟處,何如?傳曰,允事,命下矣。全家罪人,定配西北邊邑,其意有在,似難更改,而近年北道飢荒最甚,本土之民,亦難資活,徙邊之徒,不但生路未易。反致居民之重困,誠如該曹啓辭,今此敗船格軍之類,則勿論妻子有無,限北道年事稍豐間,竝爲定配於絶島之意,分付何如?答曰,定配於西路絶島,可也。備局謄錄
上在昌德宮。停常參·經筵。
謝恩,護軍金得精,承文著作尹趾完。
兵曹判書金壽恒疏曰,重被諫臣詆斥,難冒之勢,更加一層,今日政席,亦不敢冒進,亟斷臣罪,以謝物議,以安愚分事入啓。答曰,省疏具悉卿懇。橫逆之來,不必爲嫌,卿其安心勿辭,從速入來參政。
藥房啓曰,昨日引接臣僚,酬酢移時。伏未審夜間,聖體調攝,何如,熱勢升降,頭疼進退之候,與昨一樣乎?前劑入養血淸火湯三貼,已爲進御,則此藥當爲加劑入,臣等敢來問安,竝此仰稟。答曰,知道。症候別無加減,湯藥仍爲劑入,可也。
政院啓曰,今日爲政事,命下矣。卽者吏曹郞廳來言,判書金壽恒陳疏,參判趙復陽,參議尹鏶,俱在服制中,他無推移開政之員云,何以爲之?敢稟。傳曰,判書,命招開政。
政院啓曰。傳曰,觀此吏判上疏,則崔寬,已經筮仕云,初入仕,在於何年耶?考啓事,命下矣。招吏曹郞廳問之,則崔寬之初授東部參奉,在於乙未年十月初九日。政院,考見本院日記,則亦然矣,敢啓。傳曰,其時吏曹官員,誰耶事傳敎矣,考見本院日記,則其日政,判書李厚源,參議曺漢英進參,而參判李行進,則都試進去矣,敢啓。傳曰,其時無政官推考之事耶?亦爲考啓事,命下矣。考閱日記,則無政官推考之事矣,敢啓。傳曰,知道。
政院啓曰,吏曹判書金壽恒,牌招病不進矣,敢啓。傳曰,參議尹鏶,牌招開政,可也。
傳曰,戶曹判書金壽興,知中樞府事柳赫然,吏曹參判趙復陽,竝命招。
京畿監司書目,砥平呈,以本月二十三日霜降事。喬桐呈,以今月二十二日地震事。
左承旨金萬基疏曰,傷寒變症,日以阽危,復起爲人,時未可期,諭以速出,而無以承命,不得不干冒違慢之誅,更陳崩迫之悃,冀蒙鐫遞,仍正邦憲,一以懲礪臣工,一以全縷命事。入啓。
兵曹判書金佐明,左副承旨閔維重辭職上疏。入啓。
政院啓曰,大臣以下,會坐賓廳矣,敢啓。傳曰,引見。
院啓,李溫事,李碩馥事,同上竝引嫌而退,混同請出,旣涉苟且,不得自安,其勢固然,竝出之責,自有所歸,在我無失,何足爲嫌?論人之際,雖欠詳審,前事勿避,已有近例,不顧應嫌,元非本情,嚴批摧折,實出意外,不可以此輕遞言官,處置矇矓,都無分別,揆諸臺體,不可仍在,請大司憲鄭知和,持平愼景尹,正言李選出仕,持平洪萬衡,掌令李東老遞差。答曰,不允。處置事,依啓。但處置所辭,模糊莫甚,未能解見,臺閣上依例,豈容如是?殊甚無據矣。
禮曹參判朴世模,工曹參議南九萬上疏,下該司。朝報
有政。權斗樞爲刑曹正郞,呂閔齊爲執義,趙門赫爲大靜縣監。
大臣備局堂上引見時,領議政洪命夏所啓,當此古未有之旱災,必須如在流離板蕩之中而後,庶可支持,今年冊封之科,雖曰慶不踰年,外方儒生,齎糧甚難,竝萃京中,公私俱困,不可不慮,似當退行於明秋矣。上曰,慶不踰年,雖是應行之規,不可徒守舊規,而不爲變通,今始退行。又所啓,咸鏡監司李尙眞,差出已久,尙未上來,而上疏,亦不爲之,新迎人馬,留京已多日矣,似當變通。右議政鄭致和曰,若終不可起送,則不如改差。上曰,虧損事體莫此爲甚,遞推,可也。右議政鄭致和所啓,當此之時,慶尙監司南龍翼,亦不可不從速下送矣。上曰,催促下送。上曰,刑曹煩劇之司,不可暫曠,參議洪處厚,改差,其代,從速差出。領議政洪命夏所啓,護軍朴世遠,備邊司堂上差下,何如?上曰,依爲之。知中樞府事柳赫然所啓,昨見擧行條件,有拘留等事,一切禁斷之敎,而捕盜廳所捉之人,不得趁囚於典獄。故自前例爲拘留,此則似不可已矣。上曰,捕盜廳則依前爲之。朝報
引見時,吏曹參判趙復陽所啓,旱災至此,民命近止,水陸習操之時,許多軍兵,裹糧團束之弊,亦甚可慮,今秋則停止,何如?上曰,水操及兵吏操鍊,則停止,營將則減其騶率,一番巡視事,分付各道。備局謄錄
上在昌德宮。停常參·經筵。
卯時,木星見於申地,日暈兩珥,暈上有背,色內赤外靑。辰巳時,日暈,申酉時,日暈兩珥。夜五更,月暈。
下直,永登萬戶李定民。
謝恩,護軍朴世堅,刑曹正郞權斗樞。
政院啓曰,傳曰,今觀臺啓,末端處置結語末終,雖有出仕之語,洪萬衡·愼景尹之立落,辭意極涉模糊,不知此立而彼落底,明白說話。承旨,解釋其意,以入事命下矣。處置結語,果欠明快,尋究其意,則以請出苟且,不得自安,爲洪萬衡請遞之語,以竝出之責,自有所歸,爲愼景尹請出之語,而反復思惟,未得洞解矣,敢啓。傳曰,處置頭辭,不書姓名,故觀其頭辭之規,先考其職緘姓名,次第以証於頭辭,例也。觀此處置,則自混同至固然十六字,乃洪萬衡之事,自竝出至爲嫌十六字,乃鄭知和之事,自論人至近例十六字,乃愼景尹之事也。觀此回啓,以竝出以十六字,爲愼景尹之事,何所據而然耶?更爲回啓事,傳敎矣。細究其意,自竝出至爲嫌善,指愼景尹,自論人至近例,乃指鄭知和,而以避嫌次第觀之,則未免易次矣,敢啓。傳曰,終未釋然,易次而然耶?問于臺官以啓。
司諫吳斗寅啓曰,臣於昨日處置兩司也,遣辭之際,條列易次,未能明白,屢勤聖敎,至令政院解達其意,伏承聖批,至以豈容若是?殊甚無據,爲敎,臣益增惶悚,卽當自劾,而夜深之後,瀆擾是懼,泯默而退,今始來避,臣罪尤大,何敢抗顔仍冒?請命遞斥臣職。答曰,勿辭,退待物論。
大司憲鄭知和,持平愼景尹,正言李選,就職。
正言李選啓曰,臣以無似,猥忝言地,妄有彈奏,而終至於天怒震疊,政官忿恚,批諭之嚴,疏斥之緊,俱不敢自安者。臣雖承出仕之命,其何以抗顔就列乎?若其不得不陳暴而辨論者,則亦不敢以嚴威之下,而有所自阻也。夫崔宣之筮仕,在於母出未發之前,則政官之注擬於顯著之後者,非可擬而同之,而聖批,加之以勒罪銓官,不避應嫌,繼又曰,誠極駭異,辭旨之嚴,至此,何可不謂之天怒,而晏然而已乎?其必發於定式之敎,非臣之情也。再昨之批,則視此又特峻,而至以臣爲箝制君父,此則人臣之所不忍者,心神飛越,措躬無地。臣之所論,果若謬妄,則亦當罪以其罪而已,何必聲色震□抑勒,以傷待臺閣之體貌乎?臣何足言?竊恐有累於聖德也。至於政官之疏,則臣實訝之,張楦之不合□錄,人孰不知,而强引禮訓,以自遮掩,□古人樂聞□公議之義?而崔宣母累之始露於近歲,亦政官之所必知也。揷入疏中,隱然爲証者,抑何意歟?雖曰,無平之意,侵及之語,人必不信也。又其再疏,則侵□之語無非從忿恚中出來,而其不幾於箝人口等說,實是承藉聖諭,以爲□□之資,此豈政官平日擧措乎?言之不擇,至於如此,則輕視臺官,有不必論也。噫。一事之失,固賢者所不免,則一政之失,亦何傷於政官,而急於自解,不覺其轉入崎嶇之境,臣竊爲政官慨然也。□近來累爲霄人□受誣非細,誠不欲以注措間事,加以駁議,以助其不安之勢,而物議所在,終不敢自已,及至今日,又不免□者,豈得已乎?誠不得已也。臣一言妄發,上以見忤於君父,下以觸怒於宰相,顧此形勢,何敢一刻仍冒?請命遞斥臣職。
吏曹啓曰,臺諫有闕,政事,取稟。
校理李有相疏曰,病勢情勢,俱無供職之望,敢陳微乞賜遞免事。入啓。
大司憲鄭知和啓曰,伏見司諫吳斗寅,以昨日處置,遣辭之際,未能明白,屢勤聖敎,引嫌退待,臣卽處置中之人,不敢晏然。且於請遞卞榥事,旣曰論人欠詳,則今何所見,而强請出仕,實是意外。臣之難冒之勢,更加一節,何敢一刻仍冒?請命遞斥臣職。答曰,勿辭,退待物論。
傳曰,政事,明日爲之。
持平愼景尹啓曰,司諫吳斗寅,以昨日處置措語之不明,引避,而臣在處置中,其不敢晏然之勢,與長官無異,長官旣以此引避,臣何可仍冒?請命遞斥臣職。答曰,勿辭,退待物論。
答正言李選避辭曰,昨者予所云云,爾今自明,而未成結語,如此而欲蔽人之耳目乎?誠可笑也。勿辭,退待物論。
吏曹判書金壽恒疏曰,更陳難冒之勢,懇乞亟賜罷免,以靖朝著,以安愚分事。入啓。答曰,省疏具悉卿懇。今之臺臣之避辭,正合於責人明恕已昏之訓也。如此之說,何足深嫌乎?須勿爲辭,安心察職。
答左承旨金萬基,左副承旨閔維重,校理李有相疏曰,省疏具悉。爾其勿辭察職。朝報
上在昌德宮。停常參·經筵。
卯時,木星見於申地。
藥房啓曰,伏未審夜來,聖體調攝,何如,養血淸火湯,連爲進御,而頭疼頭之候,漸有差減之效乎?臣等區區憂慮,敢來問安。答曰,知道。時無加減矣。
假注書姜碩昌病,代朴紳·洪億·鄭維岳。
傳曰,史官一員待命,騎馬三匹立之。
玉堂箚曰,請正言李選,持平愼景尹出仕,司諫吳斗寅,大司憲鄭知和遞差事。入啓。答曰,依啓。朝報
上在昌德宮,停常參·經筵。
下直,龍川府使金益厚。
兵曹判書金佐明疏曰,臣病益重,察職無期,早賜處置,勿至重誤國事事。入啓。
吏曹判書金壽恒初度呈辭,入啓。傳曰,勿辭,從速察職。
持平愼景尹就職。
正言李選疏曰,眩氣重發,未赴嚴召,亟遞臣職,仍治臣罪事,入啓。
府啓,李碩馥事,同上司䆃正金益勳,心術不正,廉恥都喪,在家當官,悖行不一,就其最著一事言之,則逆賊馨長之子廷胤,伏法後,益勳,取廷胤之妾,率畜同室,幾至十年,逆家穢汚之女,已非士夫之所可近,而且其女之所帶者,□千金之産,人之指點唾罵者,積有年久,而尙齒衣冠之列,已爲一司之長,良可爲世道寒心。如此之人,不可一日置諸朝班,以爲搢紳之羞,請司䆃正金益勳,削去仕版。今年旱災,前古所無,七月之初,已至十分,此正上下遑遑之日,而全羅監司閔點,會飮於其弟家,歌吹聲,徹於一洞,且其明日,乃元敬王后國忌云,其爲無識之狀,殊極可駭。請全羅監司閔點,從重推考。前德山縣監崔世慶,乃故縣監李維淸之外孫也。維淸生時,爲養子取婦尹氏,率來纔數月,適値維淸家先考祭祀,維淸之子,與其父同宿於外,有一男子,乘夜入於尹氏所宿之房,將欲潛于尹氏,疑非其夫而問之,則所答之聲,乃世慶也。發聲大呼,擧家驚駭,尹氏本家所來婢上直者,及維淸家婢爲祭具不寐者,的見男子之逸去所入處云,尹氏此說,若誣陷世慶,則尹氏,當服刑章,世慶若有潛入之迹,則世慶,當服刑章,彼此情迹,尙未暴白,而世慶登於仕路,殊甚無謂。一人之冤,足以上于天和,彼是此非,必有所在,請故縣監李維淸子婦尹氏及崔世慶,拿鞫,以究獄情。答曰,不允。末端三件事,依啓。
吏曹啓曰,咸鏡監司有闕,政事,取稟。
咸鏡監司吏曹啓曰,有闕,依近例令備邊司議薦,何如?傳曰,允。
答典籍鄭東曄疏曰,省疏具悉。深嘉爾憂國進言之誠矣。
護軍朴世堅疏曰,敢陳區區憂慮,以備採擇事,入啓。答曰,省疏具悉。進言之誠,予用嘉之,所陳之事,當令廟堂稟處焉。
政院啓曰,左承旨金萬基,左副承旨閔維重,俱以病不來,雖緣症勢之彌留,揆以體例,亦甚未安,竝卽牌招察任,何如?傳曰,允。朝報
有政。以卞榥爲持平,崔寬爲掌令,李程爲刑曹參議,任映爲監察。朴長遠爲大司憲,崔攸之爲司諫,吳斗寅爲修撰,金萬重爲文學。
上在昌德宮。停常參·經筵。
卯時,木星見於申地,午時,日暈。
謝恩,大靜縣監趙門赫。
答嶺陽君儇疏曰,省疏具悉卿懇。爲親爲己,公私所分,而況未禁之前乎?卿無所失,卿其安心勿辭焉。
藥房啓曰,伏未審夜來,聖體調攝,何如,頭疼進退之候,一樣無減乎?臣等,不任憂慮,敢來問安。答曰,知道。症候當言于醫官矣。
藥房再啓曰,卽伏聞醫官等所傳之言,自上左眼,自去夜猝有赤澁之候,今日受鍼事下敎云,卽當入侍,而但今日,卽申日,在此月則別無拘忌,而以八月若論之,則是爲瘟㾮日云,何以爲之?敢稟。答曰,七月未盡,何用拘忌,受鍼爲之?朝報郞廳李昌儒校。郞廳金光緯書。
上在昌德宮。停常參·經筵。
下直,金泉察訪裵幼養。
宗簿主簿尹世衡,璿源錄奉安事,茂朱地出去。
禁府,尹氏拿囚。啓。
大殿,政院·玉堂問安。答曰,知道。
藥房啓曰,伏未審夜來,聖體調攝,何如,昨日受鍼之後,眼候,時無顯效乎?今日受鍼時刻,依前定以巳正乎,卽今日氣猶熱,差早進定於辰時乎?臣等,敢來問安,竝此仰稟。答曰,知道。眼候,時無顯效,今日受鍼時刻,宜用辰時,可也。
京畿監司書目,延曙呈,以碧潼郡守沈選,作弊驛路,濫用棍杖,其罪狀,令該曹處置事。
全羅監司書目,本道農事,因旱災枯損事。
忠淸監司書目,懷德呈,以右贊成宋時烈上疏上送事。又書目,藍浦前縣監羅得聖罪狀,令攸司拿處事。
開城留守書目,七月二十九日下雨,坪畓晩稻,庶可向蘇事。
大殿,受鍼正時,辰正。
大殿受鍼後,藥房·政院·玉堂·二品以上·六曹問安。答曰,知道。
答左承旨金萬基,左副承旨閔維重,正言李□□疏曰,遞差。
傳曰,政事,明日爲之。
府啓,李碩馥之事,兩司論執已久,而聖明尙靳一兪,臣竊惑焉。碩馥讀疏時,僅僅句絶,不曉文義之狀,旣已昭著,受人指嗾,抵巇逞邪之態,有不可掩,其謀陷善類,換面投疏,一如金垣所爲,若其遣辭之回譎,用意之陰慘,尤有甚焉。臣未見其有異於金垣也。若以爲應旨之人,不可罪云爾,則有不然者,碩馥之疏,一篇主意,專在於覬覦嘗試,熒惑天聽,恐動搆誣,無所不至,托以儒名,乘時投進,凶巧情態,盡露無餘。豈可謂之應旨而有所容貸乎?如此怪鬼之輩,若不窮覈而痛治,則肆凶嫁禍之徒,無所懲戢,請陳疏人李碩馥,一依金垣故事,嚴明究問,以正其罪。新除授司諫崔攸之,時在全羅道南原地,請斯速乘馹上來事下諭。前啓,原州殺獄,移來京獄事,該曹稟處間姑停。答曰,不允。下諭事,依啓。
今日受鍼時,右議政鄭致和所啓,忠淸水使李璞,奔喪之後,本鎭曠官已久,而兵曹判書引入之故,其代尙未差出,事甚可慮。曾前判書有故,則有次官就議于廟堂差出之規,今亦依此例爲之,何如?上曰,依爲之。朝報
上受鍼時,都提調鄭致和,提調洪重普,副提調李殷相入侍,醫官李東馨·尹後益·金有鉉。執鍼崔有泰,穴處手部,商陽·尺澤·神門·少商。內下日記,□足部,至陰·覈陰·太沖·厲兌。
備邊司啓曰,今年旱災之慘,近古所無,諸道被災輕重,雖未的知,畿內農事,幾無一分可望,卽今民間,已有遑遑流散之弊,凡干徭役,不可不商量蠲減,以爲支保之地。臣等與賑恤廳堂上,逐日會坐,今方講究,以待登對稟定,而卽聞畿內守令,不識朝家之意,先自看審災實云。凡救荒之策,使民無擾,爲上,而此時委官書員輩,出入村間,踏驗田野,則徒有侵擾虛費之弊,今年年分,覈審停寢之意,令該曹分付,何如?答曰,允。備局謄錄
上在昌德宮。停常參·經筵。
卯時,木星見於申地。
謝恩,慶尙監司南龍翼。
吏曹判書金壽恒辭職上疏。入啓。答曰,省疏具悉卿懇。卿無所失,有何固辭之理乎?安心勿辭,從速行公。
刑曹判書李慶億,參判吳挺緯辭職上疏。入啓。答曰,省疏具悉。卿等別無所失,安心勿辭,從速察職。
兵曹參判李正英,戶曹參判張善瀓辭職上疏。入啓。答曰,省疏具悉。言似重大,實無深嫌之事卿何辭爲?安心勿辭,從速察職。
大殿,政院·玉堂問安。答曰,知道。
藥房啓曰,伏未審夜來,聖體調攝,何如?諸大臣等,皆以爲眼候旣已平復,今日則受鍼停止宜當云,何以爲之?臣等憂慮未弛,敢來問安,竝此仰稟。答曰,知道。與昨別無快效矣。
原襄監司書目,江陵呈,以七月初八日霜降事。又書目,道內各官農事,更無可望事。
京畿監司書目,楊州等官呈,以七月二十七日·八日·九日霜降事。
平安監司書目,七月二十九日,雨澤緣由事。
執義呂閔齊疏曰,實陳病狀,懇乞恩遞,兼貢所懷,以備財幸事。入啓。
備邊司啓曰,今年旱災之慘,近古所無,諸道被災輕重,雖未的知,畿內農事,已無一分可望,卽今民間,已有遑遑流散之勢,凡干徭役,不可不商量蠲減,以爲安保之地。臣等,與賑恤廳堂上,逐日會坐,今方講究,以待登對稟定,而卽聞畿內守令,不識朝家之意,先自看審災實云,凡救荒之策,使民無擾,爲上,而此時委官,書員輩,出入村間,踏驗田野,則徒有侵擾虛費之弊,今年年分覆審,停寢之意,令該曹分付,何如?傳曰,允。
答兵曹判書金佐明疏曰,省疏具悉卿懇。卿其安心勿辭,從容調理察職。
府啓,請陳疏人李碩馥,一依金垣故事,嚴明究問,以正其罪,同前答曰,不允。
答大司憲朴長遠疏曰,省疏具悉。國勢岌嶪,災異罔極,言念民事,痛迫之懷,可勝云諭?今觀疏辭,誡誨殊切,語意懃懇,憂國愛君之誠,予深歎尙。疏中可以議處事,當令廟堂議處,卿其安心勿辭,從速察職。
謝恩,左副承旨沈梓,檢閱李藼。
答執義呂閔齊疏曰,省疏具悉。嘉爾憂愛之誠,所陳之事,當令廟堂議處焉。爾其勿辭,從速察職。朝報
兵曹啓曰,忠淸前水使李璞,在喪,只虞候成胤重,守鎭,新水使赴任,一日爲急,而申汝哲,方在全州任所,若待差送新營將,交代後赴任,則其間當費許多日字,事甚可慮。全州營將,則令府尹姑爲兼察,申汝哲,使之除朝辭趁速赴任,似或便當,而事係新規,令備局稟處,何如?傳曰,允事,命下矣。忠淸水使李璞奔喪之後,本鎭久曠之弊,誠爲可慮。新除授水使申汝哲,以全州營將,方在任所,依該曹啓辭,除朝辭赴任,而營將則令府尹,姑爲兼察,營將之代,急速差出下送,宜當,以此分付,何如?答曰,允。備局謄錄
義禁府啓曰,本府罪人中,李惟淸子婦尹氏,方患胸腹痛,不能運動,今日坐起,不得捧招之意,敢啓。傳曰,知道。義禁府謄錄
上在昌德宮。停常參·經筵。
巳時,日暈。
下直,濟州判官金□□。
謝恩,大司憲朴長遠,忠淸都事閔光熽,承文博士李沃。
持平卞榥辭職上疏。入啓。答曰,省疏具悉。實由於世道之寒心,爾無所失,勿辭,從速察職。
大殿,政院·玉堂問安。答曰,知道。
完平副守洪疏曰,君上筆蹟,不可置諸閭家,宣廟·孝宗兩朝御筆,敢玆進獻事。入啓。答曰,兩朝御筆,敬奉欽玩,追慕不已矣。今此完平副守洪所進兩朝御筆,敬奉欽玩,追慕之懷,冞切,其令該曹,特爲加資,以示予嘉尙之意。
政院啓曰,節屆仲秋,日氣稍凉,視事當爲取稟,而自上方在調攝之中,姑仍頉稟之意,敢啓。傳曰,知道。
假注書權愈受由,代權瑎·洪億·申厚命。
禁府啓目,粘連咸鏡監司狀啓云云,蔡承一生埋與否乙,黃德一,拿致京獄,一處憑問後,稟處何如?啓依允。
藥房啓曰,伏未審夜來,聖體調攝,何如,眼候,比昨間益有差復之效乎?且前劑入養血淸火湯,今日當盡,而頭疼之候,旣已平復,則湯藥似當停止,臣等,敢來問安,竝此仰稟。答曰,知道。眼候,比昨稍勝矣。湯藥,今姑停止,可也。
傳曰,大臣·備局堂上,引見。
政院啓曰,大臣·備局堂上引見事,命下矣。三司之官,例爲入侍,而諫院官員,或在外,或未署經,只有正言李奎齡,而時未肅拜,卽爲牌招之意,敢啓。傳曰,知道。
左承旨宋時喆疏曰,情勢病勢,俱難冒出,乞遞職名,以便公私事。入啓。
謝恩,正言李奎齡。
答左議政許積疏曰,省疏具悉卿懇。嗚呼,危懼之災,何時無之,豈料至於今日之甚者乎?春夏旱澇,播種愆時,秋又恒暘,百穀焦枯,萬姓魚喁,塡壑在前,民依者何?國依者何,念及于玆,心焉如割,痛迫之懷,可勝云喩?當此之時,以卿才德,退臥鄕村,了無上來之期,予心渴望,當復如何?卿之疾病之至此,予豈不知?情勢之悶蹙,予豈不知?縷縷不已,必致而後已者,豈有他哉?誠不得已也。卿雖爲嫌,古人行之者,不特以小嫌爲拘,而曲副卿意,不但乖於予意之素定,抑亦朝家處置,不當如是也,明矣。卿之疾病,今向差路,從容調理,徐徐上來,更加善攝,而不幸彌留,則卿亦有辭,而朝家處置,宜有隨時之道,神明所扶,奚至於此哉?卿今固守小嫌,徒以無益之章,欲望必遞之意於予者,何也?欲乃未思而然耶?今予此言,誠是敷心腹腎腸,非爲高大過激,以卿之明,胡不諒予至意乎?卿其安心,宜勿控辭,從容上來,以副予望。辭祿之事,尤爲未安,朝家,其可以未出仕而還收乎?斷無是理,勿辭領受。仍傳曰,遣史官傳諭。
右副承旨李程疏曰,情勢悶蹙,賤疾且劇,決不可復叨喉舌之任,敢陳危懇,乞賜遞免事。入啓。
持平愼景尹疏曰,求言之下,略陳所見,以備採擇事,入啓。答曰,省疏具悉。誡誨之語,切實,愛君之誠,可尙,予深嘉歎而留心省察焉。疏中可以議處事,當令廟堂議處。
兵曹判書金佐明,司諫崔攸之,獻納郭聖龜,黃州判官姜汝㦿,竝遞差事承傳。
戶曹參判姜瑜上疏。大槪,旱災尙酷,敢陳短疏,以應聖旨,冀蒙垂察事。入啓。答曰,省覽卿疏。進言誡誨,語約意切,憂國愛君,慷慨時病,予深歎尙,可不存心而省察焉?
當日爲政事,榻前定奪。
答右副承旨李程疏曰,省疏具悉。爾其勿辭察職。
大臣·備局堂上引見時,大司憲朴長遠所啓,李碩馥事,前後備陳,而聖明尙靳一兪,臣竊惑焉。其代人投疏之狀,一如金垣所爲,而嫁禍士林之計,反有甚於金垣,請陳疏人李碩馥,一依金垣故事,嚴明究問,以正其罪。上曰,不允。正言李奎齡所啓,李溫事,論列已久,而兪音尙閟,臣竊未曉聖意之所在也。虐殺人命,情節敗露,久滯不服,旣失邦刑,及其減律,莫不憤惋,此所謂國人皆曰可殺者也。請還收李溫定配之命。上曰,不允。又所啓,李碩馥之疏意陰慘,旣已備陳,而聖明尙靳一兪,臣竊惑焉。碩馥情跡,正與金垣事相類,而其熒惑搆誣,包藏禍心之機,反有甚於金垣者矣。請陳疏人李碩馥,一依金垣故事,嚴明覈問,以爲處置之地。上曰,不允。上謂戶曹判書金壽興曰,江界等六邑豹皮價,何以不入於單子中乎?金壽興曰,後當書入矣。上曰,雖不入於單子中,今年則特爲全減。戶曹判書金壽興所啓,當此凡百經費裁省之日,百官祿捧,亦當減省矣。上曰,百官祿捧,元來薄略,今雖減省,其減出之數,亦且些少,有補於賑需者,幾何?予意則不欲減省矣。右議政鄭致和曰,上供之物,盡皆裁省,至於下人料布,亦已減省,百官祿捧,何可獨爲不減乎?上曰,然則限四品以上減一石,可也。領議政洪命夏所啓,旱災此極,畿甸凶歉,尤爲慘目,若無各別蠲減之事,則民將無以支保,田稅及春秋大同,全數蠲減,每一結只捧官需一斗六升,則窮民,庶可蒙惠矣。上曰,田稅及大同,特爲全減,官需米春秋等各八升,今秋一時合捧,俾無窮春收捧之弊,可也。右議政鄭致和所啓,各邑倉穀,一半留庫,自有朝家之令,而卽今各邑官糶,散盡無餘,今若査出科罪,則此時守令,無一人不犯者,亦爲難處矣。領議政曰,雖不罪罷,豈無別樣處置之道乎?若置而不問,則其在國體,亦有所損,不可不査問處之矣。上曰,國穀一半留庫,意有所在,而守令不遵朝家分付,盡爲散給,誠極可駭。其間或有因切急而分給者,而豈無一石留庫之理乎?如此之類,不可置而不問,査問別樣處之,可也。領議政洪命夏所啓,兵曹判書金佐明,病勢甚重,未得行公,當此多事之時,久曠重任,誠爲可慮,似當有變通之擧矣。上曰,兵判之病,予亦知其重矣。本職今姑遞差,當日開政差出其代。又所啓,正言吳始復,除授有日,尙未署經,蓋緣諫院之官,不得備員也。司諫崔攸之,獻納郭聖龜在外,無上來之期,亦不可無變通之擧矣。上曰,司諫崔攸之,獻納郭聖龜竝遞差,其代,今日政差出可也。又所啓,黃州判官姜汝㦿,有九十老母,情勢可矜,亦爲遞差,其代,以知務有才者,差送何如?上曰,依爲之。吏曹參判趙復陽所啓,在前凶荒之歲,皆以空名告身,募人納穀,以爲賑救之資,空名告身,依前例成送兩南,以爲募穀之地,何如?上曰,通政告身六百張,嘉善告身四百張,成送可也。領議政所啓,今年則兩南年例,歲抄半減其數,此外諸邑軍,虛位充定事,則一切停止,何如?上曰,依爲之。戶曹判書金壽興所啓,上年咸鏡道被災各邑蠲減之際,令本道區別尤甚之邑,尤甚邑,則全減,之次則半減矣。半減貢物之價,尙未上納,今年本道生麻絶種,甚於上年云,其半減貢物之價,不過常布十餘同,本曹經費,雖甚不足,此卽自本曹,特爲充給,何如?上曰,依爲之。刑曹判書李慶億所啓,西北民刷還,凶年則例爲停止,今亦姑爲停止,何如?上曰,依爲之。朝報
上在昌德宮。停常參·經筵。
卯時,木星見於申地。
藥房啓曰,昨日有引接臣僚之擧,伏未審夜間,聖體調攝,何如,眼候,已盡平復乎?臣等,憂慮未弛,敢來問安。答曰,知道。與昨一樣,今後勿爲逐日問安。
大殿,政院·玉堂問安。答曰,知道。
慶尙監司書目,秋旱尙酷,今年農事,已無可望,民事可慮事。
原襄監司書目,麟蹄呈,以七月卄三日達夜霜降事。又書目,道內農事旱乾形止事。
李殷相啓曰,左承旨宋時喆,右副承旨李程,今日又不出肅,右承旨閔熙式暇,廳中只有臣殷相及左副承旨沈梓,同副承旨閔周冕,出納之際,事甚苟簡,左承旨宋時喆,右副承旨李程,竝卽牌招,使之察任,何如?傳曰,允。
正言李奎齡啓曰,臣與司諫吳斗寅,有應避之嫌,不可仍冒,請命遞斥臣職。答曰,勿辭,退待物論。
府啓,請陳疏人李碩馥,一依金垣故事,嚴明究問,以正其罪,同前引嫌而退,相避之法,在下當遞,不敢在職,其勢固然,請正言李奎齡,遞差。答曰,不允。遞差事,依啓。
謝恩,副護軍鄭知和。朝報
上在昌德宮。停常參·經筵。
卯時,木星見於申地。白雲一道如氣,起自坤方,直至巽方,長十餘尺,廣尺許,良久乃滅。
秋享大祭,齋戒無事。
謝恩,護軍李東老,黃州判官韓井一。
假注書李鼎出使,代洪億·李壽慶·安如石。
戶曹啓曰,今年各樣裁省,依辛丑年例爲之事,旣已定奪於榻前矣。辛丑年,則啓下單子中,逐朔散料人員,權減外應給料,十斗以上,減一斗,十五斗以上,減二斗,故今亦依此例減給之意,敢啓。傳曰,知道。
吏曹啓曰,臺諫有闕,政事,取稟。
政院啓曰,本院僚員之不齊,未有甚於近日,左承旨宋時喆,右副承旨李程,昨日牌不進之後,連呈辭疏,不爲出肅,情勢之不安,雖或有之,而當初旣以此自列辭遞,及授本職,又復陳懇,疏批以下,則何可一向引嫌?左承旨宋時喆,左副承旨李程,竝卽牌招,察任何如?傳曰,允。
兵曹判書洪重普疏曰,已試蔑效,不可復叨,病勢且深,亦難供劇,懇乞遞免,以便公私事。大祭齋戒,以留政院。
謝恩,左承旨宋時喆,右副承旨李程。
府前啓,大祭齋戒,以姑停。
京畿監司書目,安山呈,以前判書尹絳,今月初四日卒逝事。朝報
備邊司啓曰,紫燕設饋之初,本島近處,諸宮家各衙門魚箭鹽盆,盡爲革罷,專屬本島,以爲軍需,明有先朝定奪事目,而卽接仁川府使牒報,則紫燕所管之內,淑敬公主房魚箭折受,渾爲啓下,今方收稅云,事甚可駭。依前定奪施行,而此後如有如此之弊,則宮家次知下人,從重科罪之意,亦爲分付,何如?答曰,允。備局謄錄
上在昌德宮。停常參·經筵。
卯時,木星見於申地。
吏曹判書金壽恒辭職上疏。入啓。答曰,省疏具悉卿懇。卿之引嫌至此,無乃太過乎?安心勿辭,從速察職。
兵曹判書洪重普辭職上疏。入啓。答曰,省疏具悉卿懇。卿何辭爲?安心勿辭,從速察職。
咸鏡監司權大運疏曰,新授重任,不敢承當,情勢亦且悶迫,冒死陳懇,冀蒙恩遞事。入啓。答曰,省疏具悉。卿其勿辭,速往欽哉。
京畿監司書目,楊州呈,以大司諫李時術上疏上送事。啓。答曰,省疏具悉。爾其勿辭,從速上來察職。
藥房啓曰,夜氣稍凉,伏未審聖體調攝,何如,眼候,比前益有差減之效乎?臣憂慮未弛,敢來問安。答曰,知道。時未快愈矣。
黃海監司書目,白川呈,以忠義李東補家雌狗,産雛一頭兩身,八足二尾,生卽自斃事。
開城留守書目,本府經歷李復麟,今月初五日身死事。
平安監司書目,江界呈,以七月二十六日霜降事。
幼學李泰陽疏曰,敢應求言之旨,略陳所懷,而叫閽三日,呈輙見却,冒死更進,兼達政院壅蔽事。入啓。
政院啓曰,昨日有一儒生李泰陽稱名人,諉以應旨,來呈一疏,臣等取而見之,一篇主意,都是誕妄眩幻,終無歸宿之語,使之讀其疏,則文義亦有未通處,故相議不捧矣。卽者泰陽,改其末端,措語更呈,而詬辱本院,無所不至,已有渠輩取婿,立功禍國等語,其言之悖戾無倫,乃至於是,其䝱勒恐喝之態,誠極可惡,而臣等旣被壅蔽之醜詆,亦不可終始退却,捧入之意,敢啓。
府啓,請陳疏人李碩馥,一依金垣故事,嚴明究問,以正其罪,同前答曰,不允。
傳曰,政事,明日爲之。朝報
上在昌德宮。停常參·經筵。
一更,月暈。白雲一道,起自天傍,直指東方,長十餘丈,廣尺餘,良久乃滅。
謝恩,文學金益重,直講李觀徵。
忠淸監司書目,懷德呈,以副修撰宋奎濂,病重上去不得事。
李領府事,果川地掃墳呈辭,入啓。傳曰,給由馬,澆奠床備給。
禮曹啓曰,每年各陵展謁,春則二三月,秋則八九月,恒式取稟事,曾已定奪矣。今秋陵幸,定於何陵,而擇日於何間乎?敢此仰稟。傳曰,今年則姑勿爲之。
政院啓曰,雖於無事之時,同副承旨,不敢言病,廳風至嚴,況今日有政,廳中多事,而右副承旨李程,身有疾病,不得廳坐,同副承旨閔周冕,稱病不來,事多苟簡,同副承旨閔周冕,卽爲牌招察任,何如?傳曰,允。
備邊司郞廳,以右議政意啓曰,兵曹判書洪重普,疏批已下,而今日亦不出仕,當此多事之時,不可累日癏曠,卽爲牌招肅拜,使之察任,何如?傳曰,允。
謝恩,兵曹判書洪重普。
右議政鄭致和,果川地掃墳呈辭,入啓。給由馬,澆奠床備給。
府啓,請陳疏人李碩馥,一依金垣故事,嚴明究問,以正其罪。答曰,不允。
領府事李景奭疏曰,還收給馬之命,少除弊端事。入啓。答曰,省疏具悉卿懇。應行之典,何用辭爲?卿其安心勿辭焉。
下直,善山府使李慶果,阿山萬戶許稑。
謝恩,通津縣監任奎,朝報
有政。以鄭晢爲尙衣正,黃重耉爲宣陵參奉,柳晉昌爲黃州判官,申汝拭爲敦寧參奉。李東老爲開城經歷,鄭知和爲禮曹判書,沈世鼎爲驪州牧使,李尙逸爲原襄監司。呂聖齊爲司僕正,元萬里爲正言,任奎爲通津縣監,尹搢爲原襄都事。朝報
上在昌德宮。停常參·經筵。
四更,電光。五更,流星出五車星上,入參星下,狀如鉢,尾長四五尺許,色赤,電光。
右議政鄭致和箚曰,請還收澆奠床備給之命,以安微分事。入啓。答曰,省箚具悉卿懇。應行之典,何用辭爲?卿其安心勿辭焉。
藥房啓曰,伏未審夜來,聖體調攝,何如?再昨伏承聖批,以時未快愈爲敎,臣等,不任憂慮,敢來問安。答曰,與再昨無異矣。
慶尙監司書目,禮安呈,以去七月二十八日霜降,變異非常,民事可慮事。
原襄監司書目,原州呈,以七月二十八日,達夜霜降事。
黃海監司書目,七月二十九日雨澤事。
刑曹啓目,粘連,忠州監司狀啓云云,藍浦縣監羅得聖,移義禁府處置,何如?啓依允。
明日王世子,師領議政,傅右議政,左副賓客相見禮時,出宮正時,辰正一刻。
厚陵修改所,啓曰,厚陵修改之役,禮曹句管擧行事,曾有傳敎。故禮曹前判書洪重普,自初主管,料理凡事矣。洪重普,旣移他職,新判書鄭知和,本所堂上差下,察任何如?傳曰,允。
戶曹啓曰,百官祿捧,自今年十月等爲始,四品以上量減一石事,旣已定奪於榻前矣。別單磨鍊書入之意,敢啓。傳曰,知道。
禮曹判書鄭知和疏曰,新授職名,不敢承當,乞賜鐫改,以安微分事。入啓。答曰,省疏具悉。卿其勿辭,從速察職。
傳曰,大臣·備局堂上,引見。
政院啓曰,引見事,命下矣。三司亦爲牌招入侍乎,何以爲之?敢稟。傳曰,三司勿爲牌招。
今日引見時,以守令·正言署經事,諫院官員,牌招察任事,定奪。
府啓,請陳疏人李碩馥,一依金垣故事,嚴明究問,以正其罪,答曰,不允。
獻納李東溟,牌招肅拜。
謝恩,禮曹判書鄭知和。
院啓,李溫定配還收事,論列已久,而兪音尙閟,臣竊未曉聖意之所在也。虐殺人命,夫孰不憝,而情節敗露,怙終可惡,豈有如李溫之慘毒者哉?久滯不決,旣失邦刑,及至減律,莫不憤惋,此所謂國人皆曰可殺者也。方今國法解弛已甚,至於殺獄尙且饒貸,殘暴之徒無所徵艾,接迹而起,則將何以爲國,亦何以爲法乎?臣之所論,不但爲一人冤死而已,請還收罪人李溫減死定配之命。李碩馥之疏,用意覬覦,極其陰慘,聘其危動君上之辭,以爲傾陷搢紳之機,此是讒賊之尤,而朝著所同懼者也。以請依金垣驗問,論執已久,而尙靳聖兪,臣實未曉聖意之所在也。當其讀疏政院之時,堇堇句絶,不曉文義,院中諸人,旣已目覩其狀,其不能自爲之狀,有不可掩者,夫以碩馥之疏,回譎凶險,熒惑搆誣,至於此極,而果使眞有不逞之人,潛形匿影,陰授他人,以爲嘗試朝廷之計,則此其情迹之難究,正與垣之事,相類,況其包藏禍心之機,又有萬萬於金垣者乎?今日固請更驗,所不容已,如是之後,審其自心,則以其罪罪之,亦無不可,請陳疏人李碩馥,一依金垣故事,嚴明覈問,以爲處置之地。答曰,不允。
政院啓曰,司諫吳斗寅,承牌來詣闕外,陳疏到院,而家內有可疑之疾,奴僕多痛,其女兒病勢,亦涉可疑,身旣犯染,不敢入肅云,而其疏不得捧入,還出給之意,敢啓。傳曰,自當出避肅謝,以此分付。
大臣·備局堂上引見時,上曰,冊禮時方物,則曾有定奪封進之事,而誕日方物,則旣已權減之後,仍爲封進者,何也?右議政鄭致和曰,該曹不能詳審而然也。上曰,方物,未復古之前,則不但誕日方物,正朝冬至,多方物,如非特命封進之時,勿爲封進,可也。戶曹判書金壽恒所啓,四品以上祿捧,各減米一石,而四品祿,元來米五石,五品祿,亦米五石,四品祿,若減米一石,則米數,反不如五品祿矣。四品祿米五石,則仍存,而太一石,減之何如?上曰,依爲之。上曰,京畿監營進上豹虎皮價,何以不入於單子中乎?右議政曰,自本道封進,故其價不入於此矣。上曰,京畿監營進上虎豹皮,特減,忠淸監營進上虎豹皮,亦減,而其價,補用於賑需,可也。吏曹參判趙復陽所啓,辛丑年,則以庶孽許通帖,募粟,而良妻子四石,賤妾子六石,定式矣。今亦依此爲之,而帖數,參酌成給,何如?上曰,依爲之。又所啓,湖西大同中,奉常寺中脯·折脯,竝八百餘條,而每一條價米十斗矣。辛丑年奉常寺中脯,以京畿分養牛,給本寺造脯,非但價米多減,中脯亦甚精潔,今亦依此爲之,而或自本廳,買牛以給,或取用京畿分養牛,何如?上曰,依爲之。左副承旨沈梓所啓,實注書,久未差出,每以假注書察任,而不可使一二人,長任其苦,不得不輪回差出,新入之員,例多手生,實注書差出,使之察任,宜當,其若只出實官一員,則專委於廳假主書,而無所爲之事,此則與無無異矣。實注書二員,竝爲差出,何如?上曰,實注書二員,速爲差出,可也。吏曹判書金壽恒所啓,王后五寸親以上,乃有敦寧,而昨日政,敦寧參奉差出時,以申汝拭,擬望受點矣。今聞申汝拭,乃仁憲王后六寸親云,無非臣昏謬不察之致,不勝惶恐。申汝拭改差,何如?上曰,依爲之。領議政所啓,內需司奴婢及尙衣院奴婢,似當與各司奴婢,一體減貢矣。金壽興曰,內需司奴婢,亦是國家之民也,而身役偏重,實有乖於朝家一視之道矣。上曰,內需司奴婢貢,各減半疋,尙衣院奴婢,與各司奴婢,一體減貢,各衙門徵貢奴婢,亦爲一體施行。又所啓,前者還上,隨便收捧事,定奪矣。臣以此意,言及於京畿監司李慶徽,則李慶徽,以爲此時還上,決難準捧,必有朝廷明白之定限,然後可以奉行云,令該曹明白定限,分付何如?金壽恒曰,還上收捧,雖定三分之一,似難準數,而不可無定限,三分之一,收捧事,分付何如?趙復陽曰,米則決難收捧矣。上曰,米則雖難徵捧,以皮穀代俸,亦爲無妨,以三分之一,定限收捧,以爲明春賑捄,及種子分給之地,可也。又所啓,京畿大同所捧,皆已蠲減,使命廚供,不可依前爲之,令該廳速爲定式,分付何如?上曰,依爲之。又所啓,訓鍊都監軍色郞廳,專掌軍布出入,必須有風力才局者,可以堪之,郞廳尹搢,頃日政,移拜原襄都事,都事則改差,使之審察訓局郞廳之任,何如?上曰,依爲之。朝報
義禁府啓曰,以忠淸監司狀啓,因刑曹粘目,前藍浦縣監羅得聖,移本府處置事,允下矣。羅得聖,方待命於本府,卽爲拿囚之意,敢啓。傳曰,知道。
又啓曰,本府罪人李惟淸子婦尹氏,所患胸腹痛,尙未差歇,今日坐起,亦不得捧招之意,敢啓。傳曰,知道。禁府謄錄
上在昌德宮。停常參·經筵。
謝恩,禮曹正郞尹益亨,開城經歷李東老,右水運判官李程,馨靑巖察訪金萬翼,黃州判官柳晉昌。
吏曹啓目,粘連,慶尙監司狀啓云云,觀此狀啓,則寧海府使金玉鉉段,奉職恪謹,律已簡潔,聽訟極其公明,御下盡其恩威,至入魚藿,皆不私用,盡貿布穀,以爲儲置,大小民役,以此辦備,上年饑荒,誠心賑活,嶺東流民,一體賑救,且勤興學,士有成就,稱譽之聲,謄播遠邇是如爲有旀,禮安縣監韓聖輔段,至誠奉公,律已簡嚴,聽斷明快,出沒有節,恩威竝施,豪猾懼服,今春凶荒,捐俸賑活,閤境無飢,頌聲洋溢,多人異等之治,無愧古之循吏是如爲有臥乎所,金玉鉉段,曾於上年,因御史褒啓,至有陞資之命,旋因臺論,還收爲白有如乎,道臣今又馳啓,可見治行之特異是白乎旀,韓聖輔段置,政績之表著,至於如此,誠爲可嘉,皆合有褒奬之擧是白乎矣,恩賞重事,臣等不敢擅便,上裁何如?啓,金玉鉉段,御史廉問,方伯馳啓,竝擧其詳,治效可嘉,特爲加資,以奬他人,韓聖輔乙良,表裡一襲賜給。
都堂弘文錄六點,李翊相·李世長·洪萬衡·閔蓍重·李選·金萬重。五點,鄭重徽·鄭載嵩·李嵇·洪柱國·李奎齡·吳斗寅。
院啓,李溫定配還收事,論列已久,而兪音尙閟,臣竊未曉聖意之所在也。虐殺人命,夫孰不憝?而情節敗露,怙終可惡,豈有如李溫之慘毒者哉?久滯不決,旣失邦刑,及至減律,莫不憤惋,此可謂國人皆曰可殺者也。噫,殺人者,得逭刑章,被殺者,未暴冤結,亦足以感傷和氣,而今日之召災致沴,未必不由於此也。方今國法之解弛,已極,至於殺獄,亦且饒貸,殘暴之徒,無所懲懼,將不免接迹而起,豈不大可寒心哉?臣之所論,不但爲一人冤死而已,請還收罪人李溫減死定配之命。李碩馥之疏,用意凱覦,極其陰慘,必欲危動君上,傾陷搢紳,此固賊之尤,而朝著之所同懼者也。況其政院瀆疏之時,堇堇句絶,不曉文義,則其不能自爲,受人指嗾之狀,有不可掩,而以請依金垣驗問,論執已久,而尙靳聖兪,實未曉聖意之所在也。夫以碩馥之疏,回譎凶險,熒惑搆誣,至於此極,而果使眞有不逞之人,潛形匿影,陰授他人以爲嘗試朝廷之計,則此其情迹之難究,正與垣之事相類。且其包藏禍心之機,又有萬萬於金垣者乎?今日之固請更驗,所不容已,請陳疏人碩馥,一依金垣故事,嚴明覈問,以爲處置之地,答曰,不允。
府前啓,請陳疏人黃壖,極邊竄逐,請陳疏人李碩馥,一依金垣故事,嚴明究問,以正其罪事。停啓。
假注書李鼎書啓,臣承命馳往,傳批于左議政許積,則所患諸症,自數日來,一倍危劇,僅能伏枕,加朝服受批,而委頓昏瞀,不得措辭以答矣,敢啓。傳曰,知道。
承文院官員,以都提調意啓曰,本提調見在之員,甚少,文書議定之際,事多苟簡,戶曹判書金壽興,大司憲朴長遠,刑曹判書李慶億,提調差下,行副護軍曺漢英,刑曹閔維重,副提調差下,察任何如?傳曰,允。朝報
上在昌德宮。停常參·經筵。
下直,慶尙監司南龍翼。
正言元萬里辭職上疏。入啓。
全羅監司閔點疏曰,臣之情勢,決難仍忝方面,冒萬死乞賜遞免,以安愚分,以重名器事。入啓。答曰,省疏具悉。不必有嫌,卿其勿辭,速往欽哉。
校理李有相呈辭。遞差。
藥房啓曰,伏未審夜來,聖體調攝,何如,眼候,與再昨一樣乎?臣等憂慮未弛,敢來問安。答曰,知道。症候,當言于醫官矣。
戶曹判書金壽興箚曰,槐院提調之任,決難承當,亟命遞改,以安微分事。入啓。答曰,省箚具悉卿懇。何用辭爲?勿辭,從速察職。
藥房再啓曰,卽伏聞醫官等所傳之言,自上每於申後,微有寒熱往來之候,伏不勝驚慮之至。仍與諸醫等商議,則皆以爲,宜用淸熱之劑,柴胡四物湯,加黃蓮酒炒·山桅子炒·乾葛·知母·黃栢竝酒炒各一錢,石膏炒二錢,連進三貼爲當云,此藥卽爲劑入之意,敢啓。傳曰,知道。
傳曰,慶尙監司南龍翼引見。
答右贊成宋時烈疏曰,省疏具悉卿懇。已諭于前疏之批,復何多誥?卿其安心勿辭,從容調理,速改遐心,幡然上來,以副至望。
答正言元萬里疏曰,省疏具悉。爾其勿辭察職。
院啓,請還收罪人李溫減死定配之命,國家不幸,邪說充塞,說險遄危,欲以傾移君上之心,其勢必至於亡國而後已。頃者黃壖,窺伺間隙,先售讒慝,此實躑躅之漸,不可不一劃兩段,痛絶其弊,而殿下猶以儒生不罪。碩馥之疏,繼發,其說尤惡,涓涓不塞,將至滔天,炎炎不撲,將至燎原,而殿下亦以應旨,不之罪焉,擧朝竝爭,公議可見,而今過半年,終不得請。李泰陽之疏,于今三至,臣伏覩頃日下敎,其所以辟邪杜讒者,非不快矣。竊以爲魑魅魍魎,必不敢更干於天日之下,雖或有之,其好惡之示,必若雷霆之疾矣。今泰陽之疏,入御已有日,殿下,非以其是非,爲不可辨,非以其求言,爲不可罪,尙今寥寥,未聞墍讒之擧,此國人之所共惑,而群情之所深懼,姦細之徒,妄相測度,必將又生心矣。臣聞執猶豫之心者,來讒賊之口,持不斷之意者,開群枉之門,此正今日之戒晛消雪,豈俟終日哉?請陳疏人李泰陽,亟斷其罪,以定人心,以尊朝廷。前啓,黃壖邊遠竄逐事,李碩馥嚴明覈問事。停啓。答曰,不允。泰陽之疏,一覽,其意可知,豈拘於是非求言之間哉?自有予意之已定,有何猶豫難處之事乎?朝報禁府啓目。答曰,維淸之養子,世慶,則曰,李禎是如爲,但一則曰李馝是如爲臥乎所,一人兩名,誠甚怪訝是去乙,本府無誥問之事,何也?更爲捧招以啓。內下日記
上在昌德宮。停常參·經筵。
卯時,木星見於申地。夜五更,火星入軒轅大星上。
下直,載寧郡守沈之淹。
藥房都提調鄭致和,提調洪重普,副提調李殷相啓曰,伏未審夜來,聖體調攝,何如?昨日劑入柴胡四物湯,已爲進御,而熱候有差減之效,臣等,不勝憂慮,敢來問安。答曰,知道。症候已言于醫官矣。
閔熙啓曰,左承旨宋時喆,受由下鄕,右副承旨李程,不爲仕進,同副承旨閔周冕,式暇出去,廳中位不齊,出納之際,事甚苟簡,右副承旨李程,牌招察任,何如?傳曰,允。
沈梓啓曰,崔寬疏,榻前回啓後,如有落漏條件,問于備局,忝入擧條事,旣承下敎矣。退觀其疏,有武科時武經七書,每卷抽栍事,武臣中年富俊秀者,使皆背誦七書事,貢案之弊,軍籍之弊事,此四件,皆爲落漏,依聖敎當問于備局以啓,而但已爲回啓條件,則逐條有發落矣。此四條,雖使回啓,未及睿斷,而添入其中,則上下有異,何以爲之?敢稟。傳曰,未定奪四條,更待後日稟定後,竝與前稟處擧行條件,合書以入。
傳曰,大臣·備局堂上,引見。
沈梓啓曰,來十五日,儒生殿講日次,取稟。傳曰,爲之。
沈梓啓曰,大臣·備局堂上引見事,命下矣。三司應入之員,牌招入侍乎?傳曰,只留堂上入侍。
獻納李東溟啓曰,國家不幸,凶邪之徒,接迹而起,必欲空人國而後已。頃日求言之敎,至諭以今後,托以應旨,敢爲邪說者,予不諉於求言,嚴加痛懲,此可見疾邪寒原之至意,而今者李泰陽之疏,又踵壖與碩馥,而發語凶巧,實與壖·碩馥,相表裏,其疏,入御已久,尙無處分,群情不無疑惑。且恐奸凶窺覬,繼將生心,故臣等昨日,敢有所論,請以俟聖斷矣。伏聞筵中,以臣只以亟斷其罪爲請,不言罪名,臺啓豈如是爲敎云,臣不勝瞿然之至。臣之妄料,以爲聖意,旣在於痛懲,則屛畀之典,實所以待奸讒者,惟在快下明旨,施以當被之法,而識見昏謬,終未敢直請罪名,致勤聖敎,臣之缺之罪,果難逃矣。臣何敢晏然仍冒?請命遞斥臣職。答曰,勿辭。
李程啓曰,獻納李東溟,再啓煩瀆,退待物論矣。傳曰,知道。
傳曰,今此檜原君回還時,先來軍官譯官等,書啓。
李程,以義禁府言啓曰,當初崔世慶等捧招時,問維淸養子名字各異之故,則兩人所答,一如今日所供,而以此辭緣,添入於元啓目中,曾無規例,且馝,旣出於罪人之口,則不敢任意改之,只依其所招書入矣,伏見判付,不勝惶恐。更爲捧招以入之意,敢啓。傳曰,知道。
副校理李端夏,修撰朴世堂等疏曰,伏以臣等,竊聞有李泰陽者,投疏指詆,而語多藏頭,意在逞臆,臣等所聞,雖未得其詳,而要之不過踵趾壖與碩馥之論而已,疏中有謂玉堂狙擊,爲翼於虎,臣等,初聞悚悸,久益疑駭。蓋其深阻之辭,未易曉其所謂,然推其意,似亦爲臣等近日所論碩馥等一二事而發耳。泰陽,旣與馥輩,爲同腔換面之人,則其爲言,亦何足深辨?而被其醜詆,誠不敢有晏然者,顧念臣等,俱以無似,忝在論思,不能開益聖聽,缺嚴邪正之分,使鬼蜮之徒,輕視朝廷,稔其覬試之計,而少不知憚,此臣等之罪,無所逃者。臣等,得聞此說以來,卽欲自列,而原疏未下,所以趦趄,昨者諫院,已及泰陽事,臣等緩於自劾之失,至此尤著,何可抗顔邇列,仍冒匪據乎?伏願聖明,亟削臣等之職,以謝人言,以安微分,不勝幸甚。臣等無任戰灼祈懇之至,謹昧死以聞。答曰,省疏具悉。爾等勿辭,從速察職。
上在昌德宮。停常參·經筵。
卯時,木星見於申地。夜自三更至五更,月暈。
下直,在德萬戶洪閠吉。
藥房都提調鄭致和,提調洪重普,副提調李殷相啓曰,昨日引接臣僚,酬酢移時,伏未審聖體調攝,何如,湯藥連進二貼,而熱候已盡差愈乎?臣等憂慮未弛,敢來問安。答曰,知道。症候,已言于醫官矣。今後勿爲逐日問安。此多殘缺
閔周冕,以賑恤廳言啓曰,司宰監乾秀魚,大王大妃殿·王大妃殿·大殿·中宮殿·世子宮每日供上尾數,及京畿月令進上物種元數,別單書入事下敎矣。取考該監該廳文書,別單開錄,而宣飯所用乾秀魚進排之數,竝爲書入之意,敢啓。傳曰,知道。
正言元萬里啓曰,同僚處置及本院前啓,臣當獨爲,而論李泰陽啓辭與避辭中,皆及黃壖事,臣以被其指斥之人,決不敢晏然可否,且臣情勢迫蹙,未赴召命,逋慢之罪,萬殞難逃,不可一刻仍冒,請命遞斥臣職。答曰,勿辭。
閔周冕啓曰,正言元萬里,再啓煩瀆,退待物論矣。傳曰,知道。
大司憲朴長遠,掌令宋昌,持平愼景尹啓曰,獻納李東溟,正言元萬里,竝引嫌而退,意在斥邪,論事可尙,則未能直請罪名,其失甚少,被人指斥,事在旣往,則到今參啓處置,未爲不可,俱無可避之嫌。請獻納李東溟,正言元萬里,竝命出仕。答曰,依啓。
獻納李東溟啓曰,臣以無似,猥當言責,識見昏錯,失於事體,論一奸人,不能擬律,直請致勤聖敎,辭旨嚴截,不職之罪,臣何自解?引避退待,只俟遞免,而處置請出,出於意外。臺臣進退,與庶僚有異,旣謂之有失,而强請出仕,臣豈可苟出爲幸,而晏然仍冒乎?且臣伏聞昨日,以臣避辭中,筵中說話欠詳之故,至有泛然避辭,何以捧入之敎,臣益不勝瞿然之至。筵中說話,傳說有禁,雖在闕中之人,亦不得詳聞,況臣自外詣臺,略有所聞知者乎?臣之所聞,不能詳而率爾引嫌,昏謬之失,臣安得以自免?以彼以此,決難苟冒,請命遞斥臣職。答曰,勿辭。
李程啓曰,獻納李東溟,再啓煩瀆,退待物論矣。傳曰,知道。
閔周冕,以禮曹言啓曰,今聞勅使二員出來云,凡干節目,不可續續煩啓,迎勅儀注節目缺遠接使·問禮官齎去事目儀注,一路迎數字缺各項宴禮茶禮等事,一依前來勅使數字缺直爲磨鍊擧行之意,分付各該司,何如?傳曰,允。
沈梓,以備邊司言啓曰,昨接義州府尹成後卨馳啓,則勅使二員,七月二十六日,起馬出來云,遠接使·問禮官,令該曹差出,卽爲發送,館伴缺世子侍講院司書,則時未奏請之前,以宮僚書名帖,似涉未妥,在前軍職之人,則例爲假銜,而此非軍職,何以爲之?敢稟。傳曰,甲午年未奏請前,無可考之規耶?閔熙啓曰,以問禮官司書缺銜,取稟。傳曰,甲午年未奏請前,無可考之規耶事,命下矣。取考吏曹謄錄,則癸巳十月勅使時,問禮官,以文學權大運,差出以送,而無假銜之事矣,敢啓。傳曰,今亦依此爲之。燼餘
上在昌德宮。停常參·經筵。
夜三更,雷動電光。四更,電光。
藥房都提調鄭致和,提調洪重普,副提調李殷相啓曰,伏未審夜間,聖體調攝,何如?前劑入柴胡四物湯三貼,昨日當盡,而諸醫等以爲,熱候未盡平復,則加進數三貼,宜當,臣等,敢來問安,竝此仰稟。答曰,知道。熱候往來,今幾差減,湯藥姑停,似可,但眼候之苦歇,無常,久未差愈矣。
傳曰,大臣·備局堂上,引見。
李殷相,以弘文館言啓曰,本館僚員,近甚不齊,上下番時存,只副校理臣李端夏,修撰朴世堂,竝入直已久,亦無替直之人,非但事體苟簡,卽今日氣已凉,前頭如有開講之擧,不可不備員,後政,上下番闕員,相避外任竝擬,盡數差出,何如?傳曰,允。
傳曰,赴京使臣先來賞格前例,令吏·兵曹覓入。
行大司憲朴長遠,掌令宋昌啓曰,昨於處置諫院也,臣等之意,以爲獻納李東溟所論之事,其意可尙。雖有未得直請罪名之事,致勤聖敎,而其爲所失,不至大段,似非可遞之避,故相議請出矣。俄見李東溟再避之啓,則以處置請出,出於意外,旣謂之有失,强請出仕等語,爲辭,臣等處置乖當之失,著矣,何敢自以爲是,而晏然仍冒?請命遞斥臣等之職。答曰,勿辭。
李程啓曰,大司憲朴長遠,掌令宋昌,再啓煩瀆,退待物論矣。傳曰,知道。
閔周冕啓曰,勅使牌文,都監書給之意,敢啓。傳曰,知道。
沈梓啓曰,大司憲朴長遠避嫌退待,大司諫李時術在外,以次官入侍之意,敢啓。傳曰,知道。
閔周冕,以迎接都監言啓曰,前判官李騫,旣以廊廳啓下,而時無職名,卽爲口傳付軍職,冠帶常仕,何如?傳曰,允。
上御熙政堂,大臣·備局堂上,引見,右議政鄭致和,兼兵曹判書洪重普,戶曹判書金壽興,漢城判尹吳挺一,知事柳赫然,刑曹判書李慶億,吏曹參判趙復陽,左承旨沈梓,持平愼景尹,正言元萬里,校理李端夏,假注書權瑎·洪億,記事官李寅煥·李藼入侍。致和曰,眼候,尙未快復,臣等,不任憂慮,未知卽今加減,何如?上曰,尙未差歇矣。上曰,勅使出來,甚憂矣,前則牌文此下十餘行缺致和曰,辛丑年賑恤時,全羅·慶尙·忠淸·咸鏡等道三名日方物,皆已權減,其價米一千四百九十六石九斗,軍木七十七同,布十一同,取用於賑恤廳矣,今亦依此爲之,何如?上曰,依爲之。致和曰,厚陵看役都監堂上外,更令大臣奉審者,重其事也。其此時各官廚供有弊,堂上二員,不必竝爲留在,輪回看役事,分付何如?此下二十餘行缺重普曰,慶尙道留軍布一百同,自前分給下三道,以爲軍兵賞格之資矣。今年則操鍊試射,竝皆停罷,只令營將,一番巡審,姑以三十同,分送於各道,何如?上曰,依爲之。復陽曰,辛丑年賑恤時,留軍布,自賑廳取來用之矣,今若有餘,依前取用,何如?上曰,問于本道,知其有餘,然後取用可也。上曰,宋岦妻元情公事,有可疑處矣。岦妻,似不可合全無其罪,而本曹,以岦妻爲無可罪之事者,何耶?致和曰,宋岦臨死時,命以其孽子爲後,至有明文,而其妻於其夫旣死之後,不從其遺命,極可駭也。其夫遺命,若有大段不可之事,則當議于家門變通,而岦妻,擅違其夫遺命,不可無其罪矣。慶億曰,嫡妻無子,然後可以庶孽承重,而岦之子,雖早死,缺子婦數字缺令立後奉祀矣。且岦妻,雖岦所嘗疏棄,至如立後,則大事不可不相議以定,岦不議於其妻,擅以其孽子爲後,此甚不可。古語有亂命不從之說,臣意則以爲岦妻,似無可罪之事,且岦之子婦,亦言其舅臨死,謂之曰,以某爲養子,以奉先祀,不趐丁寧。故卽書諸壁以識之云,數行缺命立後以祀岦,而岦之妻,則以不用其夫遺命,略施其罰,似可矣。上曰,公事末端措語,以岦之妻,爲無可罪之事者,甚不當,且以岦,命其孽子爲後時,不議於其妻,爲可疑云者,此亦不然,疏棄之妻,豈有相議之理乎?其公事還缺改入二字缺慶億曰,岦妻治罪事,何以爲之乎?上曰,公事措語,若以爲違其夫遺命,似不當矣,而至於治罪,則過重云爾,則可也。此則直以爲全無其罪,甚不可也,改入可也。愼景尹曰,昨日同僚,以獻納李東溟處置事,送簡于臣,臣書送謹悉矣。李東溟,再避,以處置乖當爲言,故同僚皆引避,臣所失,與同僚無異,何敢晏然仍冒?請命遞斥臣職。上曰,勿辭。沈梓曰,持平愼景尹,再啓煩瀆,退待物論矣。上曰,知道。萬里曰,憲府,以處置乖當,引避,臣亦處置中人,不可晏然處置,請命遞斥臣職。上曰,勿辭。萬里曰,李溫事,論列已久,而兪音尙靳,臣竊不勝悶鬱焉。虐殺人命,未有爲李溫之慘毒,而久囚不服,減律定配,人情莫不憤惋。殺人者不死,被殺者抱冤,感傷和氣,莫此爲甚,今日之災沴,未必不由於此。請還收罪人李溫減死定配之命。上曰,不允。萬里曰,李泰陽危險覬覦之狀,聖鑒旣已洞燭矣。本院則啓有予意已定之批,又於筵中,有不正之敎,聖明非不知矣。奸情凶態,必罪罔赦,而何獨以臺啓,不定律名,而終無處分之擧乎?此輩不罪,則王法不嚴,奸猾益肆,終至於亂朝廷矣,請李泰陽,遠地定配,以正其罪。上曰,臺啓,蓋因前日備忘而請罪矣。然敢進邪說,嚴加痛懲云者,意有所在,今以此請罪,則非臺閣爲國家,開言路慮後弊也,不允。萬里曰,獻納李東溟,大司憲朴長遠,掌令宋昌,持平愼景尹,竝引嫌而退,處置措語,不須深嫌,避辭欠詳,其勢或然,而當初論啓,不定罪名,有違臺例,論事可尙,處置請出,蓋有意見,不可以此輕遞多官,請獻納李東溟遞差,大司憲朴長遠,掌令宋昌,持平愼景尹,竝命出仕。上曰,依啓。萬里曰,迎慰使,不能擇差,致令大臣陳達,政院所爲,非矣,請當該承旨,從重推考。上曰,依啓。上御熙政堂,慶尙左兵使兪櫶引見。左副承旨沈梓,假注書權瑎,記事官李寅煥·李藼入侍。上謂兪櫶曰,曾經南方營將乎?櫶曰,小臣,戊戌年,爲安東營將矣?上曰,此外無曾經邊帥處乎?櫶曰,丙申年,爲釜山僉使,厥後又爲全羅左水使矣。上曰,南方軍兵,何如?櫶曰,軍兵之可用與否,在於技藝之精不精,若操練頻數,則皆爲可用之卒,而不得頻數操練,是數字缺上曰,操練時則何如?櫶曰,服色則鮮明,而技藝則或生或熟矣。上曰,軍兵技藝,湖南·嶺南,孰勝耶?櫶曰,嶺南則山郡束伍,技藝頗精,湖南則沿海束伍,技藝頗精,合以言之,則湖·嶺,等耳。上曰,今年則以凶荒之故,習陣試射,皆令停罷技藝,數行缺上曰,二字缺全羅水使,時經合操耶?櫶曰,經水操矣。上曰,水操時,統制使爲誰耶?櫶曰,金是聲,爲統制使矣。上曰,合操時,水路幾日得達耶?櫶曰,得順風,一日則可至,若風勢不順,則或三四日,或五六日方至矣。上曰,夜操,何爲而設耶?櫶曰,賊若乘夜來犯,則不可猝然應變,故豫習其節次矣。上曰,陸戰則以旗幟號令,水戰異於陸戰,賊來則以何號令而知其來耶?櫶曰,以放砲爲號令,多放則知賊多至,小放則知其小至矣。上曰,戰船高大者,好耶?櫶曰,風勢順,則雖高大之船,其疾如飛,無異於小船矣。且一船所載,只七十餘名之軍,若過大,則不能善運矣。上曰,大船軍士,幾名可善運耶?櫶曰,百餘名則可運矣。上曰,水操,庶能成樣耶?櫶曰,水操頗整齊,雖使外國人見之,可無媿矣。上曰,何爲其然耶?櫶曰,水操戰船,所載軍士,無散亂失次之患,運船接船之時,船中一心故也。上曰,水操處,自東萊可以望見耶?櫶曰,自東萊不得望見矣。慶尙左水使赴水操時,領戰船過東萊前洋,而去留館倭人等,望見曰,船師壯矣,此將,擒我者云矣。上曰,束伍習操,則不能成樣耶?櫶曰,小臣爲順天營將,時經習操,坐作進退之際,頗生疏不能整齊矣。御營軍一朔之內,三次習操,四度中日,敎鍊甚勤,故頗整齊矣。然下番過一年後上來,則盡忘之矣。上曰,能勝於初敎者耶?櫶曰,過習操二三巡,則還爲依舊矣。此下數行缺
上在昌德宮。停常參·經筵。
閔熙,以迎接都監言啓曰,宴享色郞廳司評朴崇古,本職所缺詞訟,勢將停廢之故,自本院入啓,令都監改差事啓下矣。本院郞廳,尙有二員,自可兼察,都監郞廳之任,不可續續遞易,郞廳朴崇古,勿爲改差,何如?傳曰,允。
傳于閔周冕曰,中路中使,當爲發送,禮單,依前例磨鍊入之。
閔熙啓曰,明日儒生殿講時,何大臣進去乎?敢稟。傳曰,判付事進去。
以掌隷院,春川屬公奴婢代給粘目公事,傳于李程曰,有司,執法而已,此事只在於出給,而反慮本院,發此移給他司奴婢之說,殊甚無據,還出給,使之改入。
大司憲朴長遠,掌令宋昌啓曰,臣等,以處置乖當之失,引避而退矣。昨日獻納李東溟,旣以有違臺例,見遞,則臣等之當初請出,果未免乖當,而不可晏然也,明矣,請命遞斥臣職。答曰,勿辭。
李程啓曰,大司憲朴長遠,掌令宋昌再啓煩瀆,退待物論矣。傳曰,知道。
閔周冕,以吏曹言啓曰,赴京使臣先來賞格,前例令吏·兵曹覓入事,命下矣。使臣先來譯官等賞格,前例考出書入之意,敢啓。傳曰,知道。
備忘記,先來譯官朴而,軍官金尙岱,竝加資,前司果崔聖吉,前主簿韓震良,軍官鄭自徵,譯官邊暹,竝陞敍。
持平愼景尹啓曰,伏以臣,賦性愚狂,不慣顧瞻,家族孤寒,四無攀聯,言責之任,實出夢寐,祈免不得,黽勉冒出,惟當殫竭知見,少塞職責而已。至於拘挈形勢,畏避猜謗,臣不忍爲也。一紙論事,觸犯數家,同聲竝起,畜妻伺影,必欲摘之於不測之地,欲搆臣身之罪戾,則考覈前任之官事,欲摭亡父之瑕垢,則搜閱金吾之文書,其造意陰險,設計慘巧者,豈但屋下私議而已哉?金益勳,行己醜悖之狀,擧世之所共指罵,而特以其名門巨族,氣勢可畏,故人莫敢誰何。累典雄州至長一司,臣嘗爲世道扼腕者,久矣。適在言地,不忍噤口,就其許多過惡中,一事而論之,而危機詬謗雲集,豈不寒心哉?至於崔世慶事及尹氏事,則某是某非,臣固未詳,而臣於十五年前,已聞其說,常以爲非崔發狀,則尹必發狀,而彼此寥寥,至十七年之久者,獨何意歟?尹氏之夫,雖曰癡騃不省,而其父惟淸,則乃一士夫,其於獨子之妻,的知失行之狀,則告官正法,爲之改娶,以圖嗣續,人情之所必至,而留置數月,黜還其家而已者,何哉?世慶之交結名流,重得人望,臣非不知,而第以其名譽之盛,而不加究覈,寧有是理哉?毋論彼此,一人則天下之至冤也,一人則天下之極惡也。伸至冤而治極惡,王法之所不可已也。至於臣之啓辭中,只擧房中之變者,只欲推覈看證之多婢,照破其事之有無,以爲決獄之肯綮也。非故有意於偏擧一邊說話,以勒成一邊之罪也,而世慶元情中,有切親二字,有若以臣爲專爲尹氏地而發者,尹氏之於臣,雖有七寸族分,而尹氏,果有惡行,則自當發覺於按問之時,臣之論啓者,適所以陷尹氏于大僇也。果可謂之護尹氏乎?至於尹氏元情末端,以臣之妹,卽世慶之外四寸大母,而若以爲證者然,此則尤是萬萬意外也。帷房之變,雖其父母,若不參見,則不可爲證,況遠居之外四寸大母乎?臣之所怪者,有罪無罪,付之有司,待其處決,可也。處決之際,有不當理,則其時伸捄,亦未晩矣,而世慶朋儕,奔走遑遑,顯然營捄於獄事方張之時,敢以一時氣勢,强欲屈彼而伸此,其輕朝廷蔑公法,甚矣。世慶,果爲冤枉,則今臣究覈之論,正渠伸雪之機,而何乃流言飛謗,相率怨罵,至於此極乎?臣父初仕,適在昏朝之時,本非染汚凶論,而得之者,人所共知,當時參疏之人,一一書名,藏在天府,文案昭然,一閱可考,臣雖欲曲爲掩覆,其可得乎?臣父於仁祖朝,擬望非一,其時朝議可知,而到今久遠之後,作爲此說,簧鼓譸張,欲以重傷臣身,誣及黃壤,其情狀,吁亦慘矣。臣狂妄不量,挑怨兩家,自取汚衊,以及先親,一身利害,固不足恤,而自今以後,設有大奸巳慝,揶揄日月,而下不敢言,上無由知矣,臣竊痛之。臣早欲自列以避怒鏃,而當此獄事頭緖未就之日,言及伸救世慶者之事,則適足以益臣罪案,故遲回至此矣。今者同僚,以獻納李東溟處置誤出,引避,臣之所失,與同僚無異,固不可晏然,而罔測之詆辱,罪人指斥,俱不可泯默而冒居,以重貽無恥之譏,請命遞斥臣職。答曰,勿辭。
閔周冕啓曰,持平愼景尹,再啓煩瀆,退待物論矣。傳曰,知道。
正言元萬里啓曰,臣伏見憲府多官之避,不勝瞿然之至。臣意,李東溟之不請律名,雖違臺例,而其論事,則可尙,憲府之以此請出,亦有意見。故臣於榻前,遞李東溟而出憲府矣。憲府,至於起鬧,臣何敢晏然?請命遞斥臣職。答曰,勿辭。
閔周冕啓曰,正言元萬里,再啓煩瀆,退待物論矣。傳曰,知道。
吳斗寅啓辭,李溫事,李泰陽事,大司憲朴長遠,掌令宋昌,正言元萬里,持平愼景尹,竝引嫌而退,臺官數遞,爲今痼弊,前後處置,俱有意見,不可以此輕遞多官,至於情外詆謗,供辭指斥,在家無損,何必爲嫌?請大司憲朴長遠,掌令宋昌,正言元萬里,持平愼景尹,竝命出仕。答曰,不允。出仕事,依啓。
閔周冕啓曰,臺諫出仕事,命下矣。今已夜深,待開門牌招之意,敢啓。傳曰,知道。
李殷相啓曰,吏曹郞廳來言,臺諫有闕,政事,取稟。傳曰,明日爲之,燼餘
答副護軍金佐明疏曰,□卿懇,卿其安心勿辭,更加從容調理察職。
答草土臣李惟泰等疏曰,□意非偶然,爾其勿辭領受。內下日記
明日儒生殿講時,考官二,金壽興·趙復陽,參考官四,南九萬·金益炅·李端夏·申厚載,落點。
政院啓曰,明日儒生殿講時,何大臣進去乎?傳曰,鄭判府事進去。朝報
上在昌德宮。停常參·經筵。
木星見於申地。
下直,陽智縣監李挺完。
藥房提調洪重普,副提調李殷相啓曰,伏未審夜來,聖候調攝,何如,眼候,別無差減之效乎?臣等,區區憂慮,敢來問安。答曰,知道。時無加減矣。
吏批啓曰,謝恩使先來譯官邊暹,陞敍事,命下矣。數行缺
吏批啓曰,判書金壽恒,厚陵修改都監進,參議尹鏶差出,小臣獨政未安,何以爲之?敢稟。傳曰,仍爲之。
兵批啓曰,宣傳官李斗鎭,自前月重患痢疾,症勢危劇,以決難供職之意,累次呈狀,宣傳官李斗鎭,改差何如?傳曰,允。
兵批啓曰,五衛將朴明遇,重患寒疾,症勢彌留云,闕內宿衛之任,不可等待其差歇,五衛將朴以遇,改差何如?傳曰,允。
有政。吏批,參判趙復陽進,都承旨李殷相進。兵批。參議金益炅進,右副承旨李程進,以權格爲獻納,李有相爲副校理,李翊相爲副修撰,金萬重爲修撰。吳始復爲副修撰,李祉遐爲永平縣令,朴世賢爲濟用正,金鼎爲工曹正郞。崔攸之爲校理,李泰淵爲刑曹參議,具鎰爲司宰僉正,慶㝡爲正言。洪萬衡爲文學,鄭承明爲原襄都事,鄭樸爲右通禮,權斗樞爲兼掌令。寧海府使金玉鉉,今加通政,李晶爲五衛將,姜栢年爲副摠管,金宗海爲五衛將。皇甫嶸爲訓鍊主簿,柳梓爲武兼宣傳官,姜釴爲武兼宣傳官,金是斗爲守門將。邊孝胤爲守門將,洪汝燾爲守門將,尹昌亨爲羽林衛將,鄭斗齊爲兼司僕將。李世彬爲宣傳官,金錫翼爲洗馬,崔啓昌爲全州營將,南宮忠爲慶德宮假衛將。金孝忠爲忠壯衛將,具仁墍爲副摠管,尹檄爲五衛將,崔千仞爲五衛將。尹起商爲五衛將,金胤吉爲長木浦召募別將,李斐然爲宣傳官,軍官金尙岱,今加折衝。數行缺
李程,以兵曹言啓曰,慶尙監營所在餘軍布,依榻前定奪,以三十同,從其軍卒多少,參酌磨鍊,別單以入,令各營依缺取用之意,敢啓。傳曰,允。
大司憲朴長遠,掌令宋昌啓曰,今年災歉之酷,蓋近古所未有也。民事之罔極,國事之無可爲,已到十分地頭,此聖敎之所以焦勞於上,而廟堂之所以講究於下者也。況於此際,客使之報又至,言念三路站役之策應,尤不知所以善其後也。臣等之意,以爲少有可助於遮西三路夫馬及站需之役,則宜無所不用其極,而臣曾聞兩西州邑,或有豫辦所需,以備數起之行者云,若爾則今番客行,猶可支過,近聞兩西水旱之災,甚於他道,其間不無不能了辦之處,此則不可不深長思也。臣等,竊惟簡餉米穀及貨財關西,則稍有留儲海西次之云,請令廟堂,急速詢問于兩道監司,覈其被災尤甚,民力之目前難堪處報聞之後,依常平廳缺給畿站例,量宜除出餉財穀,俱助於夫馬需用,以爲慰悅兩西民心之地。答曰,令廟堂稟處,可也。燼餘
殿講儒生,生員沈梲,大學粗,進士柳瑞,幼學柳檜承,周易粗,進士李萬材,大學略,幼學林時一,孟子通,幼學權誠,書傳略。朝報
上在昌德宮。停常參·經筵。
卯時,木星見於申地。
下直,明川府使李必馨。
李程,以迎接都監言啓曰,郞廳兵曹正郞柳炅,啓下之後,身病甚重,屢度呈狀,而不可頻數遞易,故使之調理察任矣。今已累日,而呈病不爲來仕,勢難等待其差歇,柳炅,郞廳之任,改差,其代,以兵曹正郞李端錫差出,何如?傳曰,允。
李殷相啓曰,本院僚員,近甚不齊,左承旨宋時喆,受由下鄕,左副承旨沈梓,以病不來,同副承旨閔周冕,式暇,出納之際,事甚苟簡。且夙夜劇務,與閑漫之任,有異,苟非大段疾病事故,不敢連日呈病,例也,頻數牌招,事體未安,而院中規例,亦可乖了,左副承旨沈梓,卽爲牌招察任,何如?傳曰,允。
李程,以刑曹言啓曰,院啓辭中,以韓夢翼擊錚,上裁公事啓目,旣以據衆證,定罪入啓,故今此元情啓目中,不得更爲啓請矣。致勤聖敎,不勝惶恐,元情啓目末端,付標改入之意,敢啓。傳曰,知道。
李程,以賑恤廳言啓曰,今年蠲減賑捄之事,比前十分緊急,而財穀全無出處,前頭形勢,罔知攸濟。京衙門及外方各營米布,就辛丑啓下取用之數,略爲參酌,別單書入之意,敢啓。傳曰,知道。
李程,以刑曹言啓曰,以宋岦妻許氏,科罪安徐事粘目,臣慶億昨日入侍時,親承聖敎。故末端措語付籤以入之意,敢啓。傳曰,此改付標處,與榻前定奪,有異,相考改入。
司諫吳斗寅啓辭,同前答曰,不允。
沈梓,以備邊司言啓曰,以憲府啓辭,答曰,令廟堂稟處事命下矣。朝家軫念兩西勅使時民力之難支,平安道,則因道臣狀啓,丙午管餉耗穀二萬石,分給各邑兩驛,以爲措備勅需之地。黃海道,則頃年以耗穀作木三百六十九同,亦爲分給各官,以作站需,上年勅使之後,尙有二巡勅需,今此勅使,別無加給之事。兩西夫馬,自前監營,亦有給價雇立之規,而觀此憲府啓辭,則爲慮今年農事之失稔,各邑民力,有所難堪,如是陳達,令兩西監司,各邑中被災尤甚,不能了辦處,自營中別爲加給,俾無號怨之弊,宜當以此分付,何如?傳曰,後日登對時,稟處。
大司憲朴長遠,掌令宋昌啓曰,臺官進退,異於庶官,不可因循苟且,致有曠職之弊也。執義呂閔齊,除授本職,已過旬望,陳弊之疏,旣蒙優批,一向退縮,不爲出謝行公,雖未知其病勢之如何,而物議頗以爲未便,執義呂閔齊,請命遞差。近來朝廷不尊,法網解馳,年少新進之人,初除三司之職,陳疏辭免,殊極煩猥,且非古事,況牌招詣闕之後,敢陳辭疏,不爲入肅,實前所未有之事也。違慢之習,不可置而不論,請昨日玉堂新除官承牌不爲肅拜之員,竝命從重推考。兒弱定軍,爲今日之痼弊,朝家禁令,非不申嚴,而每當歲抄,兒弱居半,此豈必守令,不畏禁令而然也?不過良民之稍有産業者,率皆投入於歇役,更無餘丁。故爲守令者,不得不以兒弱充定,囚繫鞭扑,徵捧其番布,以致流離散亡,鄰族莫保,此誠可爲惻念處也。各衙門軍官,各營待變軍官·軍牢·牙兵等役,雖盡廢,宜有一定之額數,不可使任自充定,以致貧民之偏苦也。各道査啓,旣已上來,而因該曹有故,迄未變通,良可慨然。生民之苦樂,軍籍之虛實,皆係於是,則此誠國家之大事,而不容小緩者也。請更令廟堂,從速稟定,以爲均役保民之地。答曰,依啓。
完平副守李洪疏曰,伏以臣以微末宗室,雖無知識,其所以敬上追慕之誠,有不能自己者矣。臣家有一屛,是宣祖昭敬大王御書也。又有二帖,乃宣祖·孝宗兩大王御筆也。臣十襲藏之,以爲傳家之寶矣,臣伏以思之,玉手遺澤,不宜置諸宮家,而端合鳳扆之觀覽矣。且宣祖御筆,則屢經允辭,未免塵垢綻缺,而尙得保存於今日者,此非神明之所扶護也歟?臣粧䌙屛帖,以備聖明朝夕之覽,惟殿下恕其愚僣焉。臣不勝激切屛營之至,謹昧死以聞。答曰,省疏具悉。所進兩朝御筆,敬奉欽玩,追慕不已矣。仍備忘記,今此完平副守李洪所進,兩朝御筆,欽奉敬玩,進慕之懷,冞切矣。令該曹,特爲加資,以示予嘉尙之意。
幼學李泰陽疏曰,伏以臣,仰觀天象,俯察人事,旱旣太甚,乃罔有秋,民失爲天,命迫塡壑,國家之危亡,迫在於朝夕,則仁愛之天,曷不恤我?臣知我殿下,齊心致敬,對越彌勤,躬親祈雨,寅畏益切,禮訖墠壇,天若有應旨,雲旋散,雨意漠然,德可以動天,而天不佑德,誠足以格天,而天不享誠,感應蔑效,憯不知故。是宜殿下弭災之道,靡不用極,肆赦之典,再霈於數朔之內,求助之意,誕溢於前後之批,十行綸綍,播告之脩,則凡在臣庶,孰不感泣?而臣於聖敎中,不能無慨然于心者。臣聞自古人君,遇災求言,而溫辭寵誘,廣開視聽,蒭蕘狂夫,無不虛心,如其言是,則采而賞之,使其言非,而亦當容之,則聽納之道,固如是矣。殿下求言之旨,實出於樂取之誠懇,而不赦之敎,旣發於前歲之旨,痛懲之敎,又發於今日之旨。嗚呼,殿下其不觀列聖之敎乎?妄言不誅,導之盡言,而雷威之下,猶懼不言,一行缺是懼,而直士囚舌,謟侫倖隙,應旨爲名者,不過阿世之歸,頒敎中外者,亦歉文具之末,則是猶鉗人之口,而責人之不言也。喪邦之言,其可再乎?臣恐嘉言畢伏皆括囊,而讒諂面諛之徒,日以益滋也。臣竊爲殿下惜之。嗚呼,今之災異,振古所無,冥冥在上,難諶彼蒼之意,而昭昭前史,略驗已然之迹,則君子道長,天地交泰,而時雨順序,庶草蕃蕪。奸臣執政,上下不交,而乾道否塞,極無呈凶,殷鑒不遠,在漢·唐·宋世,其在武帝之時,弘羊之病民,不至於倒阿之大姦,而天久不雨,廣求直言,則烹弘羊之說,發於草野之老臣,粤在成帝之世,張禹之黨惡,謟附於王氏之擅弄,而旱災孔慘,饑饉荐至,則斬侫臣之言,出於槐里之直士,國忠·盧杞於唐,安石·蔡章於宋,行胸作福,蔽賢罔上,而變異層出,水旱相仍,殃慶類應,天意可見。拈出表著,此其大略,則其他亂亡之奸侫,有難毛擧於前矣。臣歷觀前古,以擬今日,則一歲再旱,前世未聞,考之朝著,鄙夫貪權之習,極矣。徵諸士夫,東京黨錮之禍,萠矣,古今一天,寧不降割于今日乎?嗚呼,方今之事,痛哭者非一,而伏讀聖敎,慨然無實協之美,則殿下聖明,洞燭其朋奸之狀,而妬賢嫉能之輩,或可仍此而怵伏耶?殿下之意,固誠且美矣。臣試觀今日朝廷之上,一種乖隔之輩,怙勢植黨,拫據締固,事有大小,輙唱浮議,䝱持君上,掀撼一世,乃其能事,則殿下先自奮厲,斥去甚者,警動群工,改其前習,則猶庶幾矣。豈殿下之見,得不至於此,而猶蹈因循,恐惹群嗸,乃以數款和協之語,欲革病根已痼之習,其亦太區區矣。噫。邪正混糅,國之不幸,而正以勝邪,自古常少,邪而勝正,自古常多,赤白相攻,臣未知何者爲正,何者爲邪,而飛騰要路,出入淸班者,率是攻赤之流,專擅朝綱,掩蔽聰明者,亦皆黨白之徒,則白以攻赤,今固然矣,而謂之赤白相攻,則臣未知矣。徒以彼此之故,勒加相攻之名,乃與當代爲一行缺朝廷,而不附時議者,驗而納之,設弩於臺閣,而不缺其意者,從而射之,玉堂之狙擊,虎而有翼,政院之欺蔽,鹿而爲鬣,同聲一辭,眩惑天聽,則徒事彼此者,殿下雖欲衆攻,而誰得以攻之?不念實協者,國家雖有常刑,而誰得以刑之?邪正之分,據此可知,而災異之作,豈徒然哉?人心滯鬱,上召天變,天怒孔殷,下示譴告,天人相感,上下一理,則殿下於此,可不愓然瞿然,思所以答譴之道乎?臣觀殿下,明有所燭邪,而乾剛不足,智足以撥奸,而坤柔太過,一念調劑,專意和解,而好惡靡常,是非顚倒,矯激橫議之輩,無所懲戢,忠諒慷慨之人,言不見信,群呶衆排,大被反噬,而殿下未曾寵奬,一任坑陷,坐視蠧亡,莫之奮厲。嗚呼,尙方之劍,其不在於殿下乎?昔魯宗道·司馬光·歐陽脩·呂誨等,秉心公直,同爲諫官,赤棒所指,不問尊卑,白簡前立,奸回氣懾,言論風釆,震聳一世,則群邪之媢嫉,莫售擠擊,而仁宗明聖,簡擢不疑,唯此數賢,不遇明辟,則其何以同時竝列,以致一代之盛乎?劉産冲之言曰,時無孔子,則顔子沒於陋巷而少正卯,爲聞人,時無孟子,則匡章,陷於不孝,而陳仲子,爲廉士。噫,苟無殿下之明聖,則今日善類,豈但廢錮而止哉?伏願殿下,振擧頹綱,辨別賢邪,打破朋黨,亟恢公道,登崇正直,與共國事,則傾否回泰,轉災爲祥,易所謂財成輔相,左右生民,不外於是矣。臣畎畝微蹤,目見稼穡之卒痒,仰屋竊歎,志懷邦國之深憂,交淺言深,畏觸時忌,出成復毁,已至旬月,而愚衷難抑,瞽說不諱。臣若以聖敎中,不諉求言,嚴加痛懲爲戒,有懷不達,終始隱默,則爲臣不忠,厥罪尤大,當此阻飢之時,將未免塡壑之鬼,則操瓢四丐,與其死於道路之中,出位敢言,無寧死於殿下之庭,殿下憐臣愚狂,雖欲寬貸,而群起共斥,衆怒難制,瞻天涕泣,臣罪萬死。噫,憂愛之誠,一行缺上犯天威,下觸時議,則一言而死,固所自決,而豈料出納之臣?中間搪塞,以退臣一疏,爲渠輩平生取媚立功之資,而終爲禍國之階也。嗚呼,天譴旣酷,王言纔下,而喉舌不通,命脈將絶,殿下之國,殆岌岌乎,臣三日呌閽,呈輙見阻,懷疏躑躅,痛哭而已,臣無任激切戰慄之至,謹昧死以聞。傳曰,此非可答之疏,且臺啓方張,不可留置,故還下矣。燼餘
備忘記,殿講幼學林時一,給二分,幼學權誠·柳檜承,進士柳瑞·李萬材,各給一分,生員沈梲,紙四卷,筆四柄,墨三笏賜給。朝報
上在昌德宮。停常參·經筵。
卯時,木星見於申地。夜自二更至四更,月暈,廻木星。
藥房提調洪重普,副提調李殷相啓曰,數日來,夜氣頗冷,伏未審聖體,調攝若何,眼候,比前加減,亦復何如?臣等,區區憂慮,敢來問安。答曰,知道。時無顯效矣。
沈梓,以都摠府言啓曰,副摠管吳挺緯,刑曹進去晝仕,請出標信。傳曰,知道。
閔熙,以弘文館言啓曰,新除授校理崔攸之,時在全羅道南原地,經筵入番事緊,斯速乘馹上來事,下諭。傳曰,允。
李程,以義禁府言啓曰,以崔世慶等元情議處公事,李楨·葵花·貞男等拿問事,允下矣。李楨·貞男,則卽爲拿囚,葵花,則不在其家,問其去處於李楨·貞男,則葵花,本以李楨四寸家婢子,癸巳年間,已爲逃亡云,不得拿囚之意,敢啓。傳曰,知道。
傳曰,慶尙兵使兪櫶,引見。
口傳政事,李益昌爲永平縣令。
閔熙啓曰,假注書朴紳,痢疾極重,不得察任,今已多日,假注書爲任,非如閑漫之比,此不可等待其差復,朴紳,姑爲改差,他假注書,差出察任,何如?傳曰,允。
假注書,成瑨。
閔熙,以弘文館言啓曰,本館僚員之不齊,未有甚於近日,而新除之員,尙未出謝,下番臣朴世堂,重得寒疾,僵臥直廬,亦不得替出,事極苟簡,新除未肅謝之員,竝卽牌招,以爲推移入直之地,何如?傳曰,允。
沈梓,以備邊司言啓曰,今年畿內各邑元穀,若不收捧,則明春種子,無以覓給,不得已三分之一,收捧之意,旣已定奪行會矣。取考辛丑年還上減捧之規,則江華·廣州等軍餉,前無擧論之事,今缺兩處移轉,令各其邑收捧,仍爲留置,以爲數字缺賑捄之地,宜當,以此分付,何如?傳曰,允。
司諫吳斗寅,正言元萬里啓辭,李溫·李泰陽事,同前,新除授正言慶㝡,時在京畿積城地,請斯速乘馹上來事,下諭。答曰,不允。下諭事,依啓。
李殷相啓曰,吏曹郞廳來言,臺諫有闕,政事何以爲之?傳曰,明日爲之。
閔周冕,以弘文館言啓曰,小學諺解初卷,曾已校正,往質於在外儒賢,今方入梓,而其下三卷,亦爲畢校,依前例往質事,令該曹稟處,何如?傳曰,允。燼餘
上在昌德宮。停常參·經筵。
有政。
吏批,判書金壽恒進,參判趙復陽病,參議尹鏶病,行都承旨李殷相進。
兵批,判書洪重普,禁府坐起進,參判李正英病,參議金益炅進,參知朴烶進,左副承旨沈梓進。
吏批,啓曰,本曹郞官,今當差出,外任竝擬,何如?傳曰,允。
又啓曰,玉堂闕員,今當差出,相避人員,竝擬何如?傳曰,允。
以崔寬爲執義,尹衡聖爲司藝,安峑爲昌陵參奉,黃胤貞爲敦寧參奉。金壽興·朴長遠·李慶億爲承文提調,曺漢英·閔維重爲副提調,閔鼎重爲宗簿提調,洪南立爲相禮。李端夏爲吏曹正郞,李翊相爲校理,完平副守李洪今加明善。學諭單,盧三錫·李東溟爲掌令,李世長爲副修撰,朴世堂爲副校理,兼西學敎授孫海英,兼春秋李程減下。
以李斗鎭·呂閔齊·朴而·金尙岱爲副護軍。
閔周冕啓曰,觀此全羅監司洪處厚農事形止狀啓,則多有誤書處,殊無詳察之意,請推考。傳曰,允。
閔熙,以禮曹言啓曰,本曹前判書洪重普,厚陵往來時,兼進順陵,看檢役事事,曾前榻前定奪矣。洪重普,移拜他職,新判書鄭知和,除拜本職後,牌招肅拜,卽爲二字缺故榻前定奪與否,未及聞知,直進厚陵,而順陵丁字閣,始役有日,本曹堂上中一人,出往看檢後,入來何如?傳曰,允。
又以禮曹言啓曰,弘文館啓辭,小學諺解初卷,曾已校正,往質於在外儒賢,今方入梓,而其下三卷,亦爲畢校,依前例往質事,令該曹稟處,何如?傳曰,允事,傳敎矣。小學諺解三卷,旣已畢校,則依初卷校正時例,本曹郞廳,齎持往質於在外儒臣,何如?傳曰,允。
閔周冕,以兵曹言啓曰,當日私奴德承稱名人,自丹鳳門入來,差備門外擊錚,極爲駭愕,令攸司囚禁治罪。同門守門將李德昌,常時不能禁斷雜人,以致闌入,亦爲非矣,推考何如?傳曰,允。
司諫吳斗寅,獻納權格,正言元萬里,啓請還收李溫減死定配之命。李泰陽事,屢日論列,尙未蒙兪,臣等竊惑焉。泰陽之奸情凶態,露盡無隱,其必罪罔赦之狀,已難逃於天鑑之下矣。雖痛加嚴斥,無少饒假,而恐邪說之充塞,終至於亂人國家,豈以言路爲慮,不復懲治,使奸猾之輩,無所畏忌乎?前唱後應,已成表裏之勢,同臆換面,益著覬覦之形,此尤臣等之所久憂,而王法之所難貸也。請陳疏人李泰陽,遠地定配,以正其罪。答曰,不允。
掌令宋昌啓曰,前執義呂閔齊,除授本職之後,如有不安情勢,則不當爲循例陳弊之疏,如其不然,而旣已批下之後,則仍後呈單,一向引入,揆以進退,殊涉無據,故臣於再昨,發論請遞矣。今聞物議,以措語泛然,有若只咎其稽謝,爲不當云,臣何敢自以爲是,而晏然而已乎?且請推玉堂之論,自是相規之道,故亦爲相議以啓矣。物議又以措語過重,爲非云,以此以彼,俱不可仍冒,請命遞斥臣職。答曰,勿辭。
李程啓曰,掌令宋昌,再啓煩瀆,退待物論矣。傳曰,知道。
行大司憲朴長遠啓曰,臣於再昨,與同僚開坐於本府,同僚,以執義呂閔齊,引入不出,事當論遞,發論於席上,而臣以自同聾瞽,雖略聞有不安情勢,而同臺之劾,不可不愼重之意,再三商確,則同僚,又以進退無據,不可不論爲言。故相議刊其措語以啓,而至於玉堂官員請推之事,則臣得見分發於開坐之際,不能無慨於心者,蓋堂下三司新除之官,其選雖淸,其位則卑。故曾聞祖宗朝故事,不敢陳乞辭免,乃所以尊朝廷,而存國體也。況承牌赴闕,旣呈辭疏,見却於政院,則便當入肅,然後進退以義,亦無不可,而仍自闕下退去,迹涉違慢,不可無一番相規。故發言欲論,則同僚,亦以爲然,而論啓矣。卽者掌令宋昌,以呂閔齊事及玉堂官員之論,其所措語,一則曰泛然,一則曰過重,而見非於物議,至於引避,臣亦何敢晏然仍冒於首席乎?當此一向不雨,天災愈甚之日,不能少補於格天致雨之方,而因此微事,相繼瀆擾,臣罪尤大,請命遞斥臣職。答曰,勿辭。
閔周冕啓曰,行大司憲朴長遠,再啓煩瀆,退待物論矣。傳曰,知道。
未時雨雹,狀如小豆。燼餘
上在昌德宮。停常參·經筵。
藥房都提調洪重普,副提調李殷相啓曰,伏未審夜來,聖體調攝,何如,眼候,別無差減之效乎?臣等,區區憂慮,敢來問安。答曰,知道。症候當言于醫官矣。
藥房再啓曰,卽伏聞諸醫等所傳之言,則自上膻中穴近處,有痰滯牽引之候,呼吸屈伸之際,亦甚不便云,臣等,不勝驚慮之至。仍與諸御醫等商議,則當處,灸二七壯,以爲開結解滯之地,宜當云,卽爲入侍之意,敢啓。答曰,知道。
此下數行缺大殿受灸後,藥房·政院·玉堂問安。二品以上·單子問安。答曰,知道。
沈梓,以兵曹言啓曰,來二十日,禁軍習陳,當爲設行於沙阿里,入直禁軍除標信出用,習陳罷後,還卽入直,何如?傳曰,允。
李殷相啓曰,吏曹郞廳來言,臺諫有闕,政事何以爲之?敢稟。傳曰,明日爲之。
持平愼景尹啓曰,掌令宋昌,行大司憲朴長遠,竝引嫌而退矣。承牌旣進,難守遜節,一番相規,意固有在,而同臺論劾,事體重大,只咎稽謝,實涉泛然,請掌令宋昌,行大司憲朴長遠,遞差,避嫌措辭,同前答曰,依啓。
院啓,李溫事,李泰陽事,同上答曰,不允。燼餘
禮曹啓曰,今此謝恩使齎去禮物四起,頭辭,則以謝恩·冬至·正朝·聖節,已爲啓下,而追封二起禮物,亦當爲磨鍊,而頭辭,時未定奪,令廟堂稟定,何如?傳曰,允事,命下矣。今番勅使出來之後,二起方物,亦當磨鍊,而頭辭,則待入京頒詔後,定奪宜當,以此分付,何如?答曰,允。
大臣·備局堂上引見時,領議政洪命夏所啓,臺諫啓辭中,除出管餉財穀,以助兩西勅需及夫馬價事,以日後登對時稟處,爲敎矣。關西,則頃因道臣狀啓,管餉耗穀,旣已題給,海西亦爲耗作木遺儲之數,皆可支過矣。上曰,關西耗穀題給事,臺諫必不知,而論啓矣,何必更爲分付乎?洪命夏曰,海西,則勅使時夫馬之價,例自監營備給云矣。右議政鄭致和曰,雖自監營,給價雇馬,臺諫啓辭如此,更加申飭,俾無弊及民間之事,宜當,以此意分付,何如?上曰,依爲之。
引見時,以崔寬上疏,領議政洪命夏所啓,其曰,人材長短,各有定限,量才授任,大而任大,小而任小,不拘門閥形勢者,此出於先正臣李珥之論,任人之道,似無過於是矣。上曰,用人之道,其路各異,今則不然,有名望官高者,則歷踐諸職,無不管攝,殊不當矣。量才調用事,着實擧行,可也。又所啓,武科考講時,如前定式之外,武經七書,每卷抽栍,詳問文義者,此言亦有意見,而若每卷抽栍,詳問文義,則武士之得而入格,似極難矣,以近年定式,申明擧行,可矣。上曰,武科擧子之每卷考講,果極難矣,似不可施行。又所啓,其曰,武科出身,年富俊秀者,依文臣殿講例,背誦七書,每卷抽栍,細詰文義者,蓋言今之武士,專昧武經,不曉兵法,將才不興,職由於此也。此言果是,而但每卷背講,亦武士之所甚難也。賓廳講書,及武經七書,師儒考講,乃是故事,令該曹申明擧行,何如?上曰,依爲之,而賓廳講書時,入啓單子中,以某人所講某書,自某處止某處,考講出入,以爲憑考之地,可也。又所啓,其曰,改貢案者,昔在宣廟朝,先正臣李珥,亦陳疏請改貢案,而其時貢案,則乃燕山朝加定貢案也。此則不可不改革,而壬辰兵亂以後,屢改貢案,今之貢案,與其時有異。其他各道貢案,當此之時,似難輕昜變通矣。上曰,此則徐議處之。又所啓,閑丁未滿十五歲者,錄其名字年歲,使之待年者,兒弱充定之弊,果如疏中所論,而各官之搜得閑丁,甚難,故上年旣有定奪行會之事矣。上曰,朝家本無十五歲以前充定之令,不必別爲置簿以待年,此亦似難施行。又所啓,其曰,內需司及各司奴婢身貢徵捧之際,頭目色吏,濫徵作弊者,頭目色吏等,近來此弊,比前爲尤甚,各別摘發重治事,分付各邑,何如?上曰,依爲之。又所啓,其曰,奴婢貢布及一應軍兵身役之布,升尺數,一依大典收捧者,自前言此弊者,多矣。朝家,雖以三十五尺,定式行會,而今之木品,大不及於古之密織升細者,若一依大典木品收捧,則反爲難辦之弊,故此法,自不能行矣。上曰,此則今姑置之。又所啓,其曰,慶尙監司左右道分設,他道監司挈眷定式者,亦出於先輩之論,而當此大無之年,似難輕議。上曰,亦徐議處之。又所啓,其曰,特定釐正之所,以革內外積弊者,此亦宣廟朝故事,而如有可革之弊,則備局,足以商議變通,何必更設釐正所,然後革其弊乎?上曰,此亦今此姑置之。又所啓,李光迪疏中,所陳三陟浦·越松浦,移設營將事,今當定奪,而當此凶歉之時,別設營將,似爲重大矣。右議政鄭致和曰,江陵府別設營將事,曾因道臣狀啓,旣已回啓,而未差出前,姑以平海郡守,兼察之意,移文矣。今此光迪之疏如此,營將若欲革罷,則罷之可也,若欲設立,則當設於江陵矣。上曰,別設營將,在所不已,而卽今年事如此,姑令平海郡守,依前兼察,江陵別營將,待明秋差送,可也。備局謄錄此則疊出
上在昌德宮。停常參·經筵。
藥房都提調鄭致和,副提調李殷相啓曰,昨日受灸後,仍有引接臣僚之擧,夜來聖體,調攝何如,膻中穴痰滯牽引之候,比昨有差減之效乎?臣等,伏切憂慮,敢來問安。答曰,知道。症候當言于醫官矣。
大殿,政院·玉堂問安。答曰,知道。
有政。吏批,判書金壽恒進,參判趙復陽進,參議尹鏶病,右承旨閔熙進。
兵批,判書洪重普,禁軍習陣進,參判李正英病,參議金益炅病,參知朴烶進,左副承旨沈梓進。
以李慶億爲大司憲,李端錫爲掌令,洪萬衡爲修撰,薛觀徵爲富寧府使,宋必中爲巨濟縣令,羅萬葉爲刑曹正郞,兼春秋單,兪夏益。
以沈譜爲羅州監牧官,朴長遠·宋昌爲副護軍,權斗樞爲副司直。
李程,以刑曹言啓曰,本曹郞廳權斗樞,以慶尙左道敬差官,已爲兼臺下批,故不得行公,且其回還,必在數月之後,詞訟煩劇之地,不可暫曠,正郞權斗樞,遞差,其代,今日差出,何如?傳曰,允。
又以刑曹言啓曰,曹啓辭,數字缺改付標處,與榻前定奪有異,相考改入事,傳敎矣。數字缺未瑩,累勤聖敎,不勝惶恐,元啓目結尾,改書數字缺敢啓。傳曰,知道。
沈梓,以兵曹言啓曰,今日,武臣賓廳講日次,而政事相値,不得爲之之意,敢啓。傳曰,知道。
又以戶曹言啓曰,聖堂倉漕船一隻,致敗於忠淸道舒川地,而押領官河忠一,不能號令於船卒,任其偸米,又爲擅離船所,致令沙格,私自還其家,不能有無於其間,據此可知。待其上來,推問科罪事,覆啓判下矣。押領河忠一,今始上來,其罪狀,令攸司推治,何如?傳曰,允。
李程,以戶曹言啓曰,上年春京倉太七千石,分給京畿各邑,秋成後所當還捧,而因豆太失稔,只餘三分之一上納,二分則使之以他穀代捧於各其邑,待今秋還作本邑上納。今年春夏又自道監司啓請,京倉米太,前後題給受去之數,米三百石,田米二千三百五十石,太一千九百三十石,而亦令待秋改色上納矣。今年農事之大無,如此,民間形勢,必難措備輸納於京倉,而亦不可全然不捧,使各其邑,善爲收捧留置,以爲明春分給還上之地,如或以本邑收捧,爲難,則以數字缺收捧,秋成後上納時,還作本色,亦似無妨,以此意分付各道,何如?傳曰,允。
正言元萬里啓曰,臣與司諫吳斗寅,獻納權格,齊坐本院。臣以前執義呂閔齊,頃遭父喪,久離喪次,雖緣疾病之重,難免壞亂之罪,憲府論劾,蓋循物議,而措語糢糊,擬律太輕,終不可遞職而止。原襄都事鄭重徽,曾在言責,用意不美,失其職事,臺彈重發,情態益彰,坐此廢棄,久塞淸路,可見公議之嚴,而遽參弘錄,物情莫不駭激。呂閔齊,則削職,鄭重徽,則削去其錄,爲宜。相論席上,則他僚之意,終無乖異,而獨亞長,牽情於鄭重徽論辨之間,無所援據,只以削錄重難,爲言,相持半日,竟至起鬧,無非臣平昔見輕之致,何敢苟冒乎?請命遞斥臣職。答曰,勿辭。
司諫吳斗寅啓曰,今日本院齊坐時,正言元萬里,以鄭重徽弘錄削去事,發論於席上,而臣意則玉堂削錄,事體重大,固不可容易爲之,而重徽,旣參本館之錄,又被都堂之選,則雖有臺閣上一時所失,歲月旣久之後,以此削錄,實涉過重。故臣以此意反覆商確,而萬里,終始堅執,徑先引避,至以牽情等語,顯加譏斥,臣實未曉其意也。臣於重徽,雖有識面之分,豈敢有他意於其間,而有所左右哉?臣所持難者,只以所論旣重,意在詳愼,而終至起鬧,重被同僚之斥,何可晏然苟冒?請命遞斥臣職。答曰,勿辭。
獻納權格啓曰,本院齊坐時,同僚,以鄭重徽弘錄削去事,發言於席上。臣於重徽之事,未詳當初曲折,以爲削錄,非一時相規之比,事涉過重云,則同僚備陳其不可不論之意,至以館錄之後,多有人言,旣經都堂之選,物議尤以爲駭云,臣答之以事果如此,則商確爲之,未爲不可矣。今者同僚,以此相繼引避,臣何敢晏然乎?請命遞斥臣職。答曰,勿辭。
李程啓曰,正言元萬里,司諫吳斗寅,獻納權格,再啓煩瀆,退待物論矣。傳曰,知道。
正言慶㝡疏曰,伏以本月,爲省父母墳山,告暇下鄕,過秋夕後,卽爲上來,而中路猝得寒疾,症患甚㞃,扶舁作行,昨暮入城,始聞諫職除授之命,至於召旨已下,臣驚惶感激,卽當祗肅,而適緣狗馬之疾,不能自力,稽慢之罪,無逃矣。且念臣庸愚駑劣,百無如人,而曾者猥蒙洪造,累叨言地,泯默隨行,自速疲軟之缺遇事昏錯,未免顚躓之患,甘受庶僚,絶意榮宦者,且有數字缺恩命,遽出於千萬夢寐之外,臣循省愧縮,無地自容。三四字缺復如何,其何敢貪榮冒進,復玷臺閣,以貽淸朝之累乎?病勢情勢,俱極狼狽,不得不冒死陳龥於天地父母之下。伏乞聖慈,曲垂矜察,亟賜鐫免,以重言責,以安微分,不勝幸甚。臣無任戰灼祈懇之至,謹昧死以聞。答曰,省疏具悉,爾其勿辭,從速察職。
生員徐文重,進士趙相槪,進士李宣岳,進士金世翊,幼學李休禎等疏曰,伏以先正臣文正公趙光祖,卽我朝五賢之一也,而道德學問,非臣等所敢言,而實爲百代之師表,旣已配食於聖廟矣。又得尊缺於祠宇矣,玆惟道峯書院,寔我文正公俎豆之所也。藏修之年歲旣久,京城之道里最近。故靑衿學子,坌集乎四時,講習絃誦,不絶於前後,則其培養成就之效,固爲羽翼夫太學,而不讓於宋朝之白鹿洞矣。曾在宣廟朝,首賜額號,仍念養士之五六字缺棄之甲士馬場,當是時也,鰲城府院君李恒福,兵曹判書五六字缺其事,斯豈非我聖祖崇德缺文之盛意,而二臣之所五六字缺復如何哉?夫所謂甲士場,在書院洞口之前,儒生之五六字缺賴是而資供焉。典僕之衛護乎斯院者,仰是而生活焉,數字缺需,無不於此而取給焉,則其後以有助乎賢祠者,及今四朝,而數字缺久遠,亦且近百載矣。不意頃者,因司直徐必遠之疏陳,乃有移屬兵曹之擧,原其本意,則蓋出於甲士場之爲名,而曾未之深思名實之輕重,得失之利害也。臣等,謂無益於兵曹之得此,而有害於儒院之見失也。夫甲士場,元來沙石瘠薄之地也,草不豐茂,則非宜於牧馬之場矣。收穀,不過稷·粟若干石,則非裕於公用之資也。泛然言之,則還取甲士之場,以補士馬之養者,似乎經費之恤也,而卽今所收,如是零星,已不能減其一分之費,而兵曹之計給草價者,一與前無異,則此不過置諸空虛之庫中,任他人與鼠之偸竊,其視儒院之供給多士,輕重爲如何哉?若殿下,試爲下詢于該曹,亦可知其實狀矣。雖以事理言之,諸老大臣之所建白,聖祖尊賢衛道之盛德,到今歸虛,多士興歎,瞻聆二字缺其得失利害之較然,不待言之畢而著明矣。聖上三四字缺初,豈有輕許之理乎?臣等且念此場之折受也,讒三四字缺亂,正値公私之蕩殘,則不審軍儲之告罄,比今日何如?四五字缺重臣,敢以此陳請聖祖,不以是持難,特擧新廢四五字缺院之所有,而曾未聞有異者,豈不以軍儲,雖失四五字缺於書院,則爲尊道養士之有大補者哉?嗚呼,臣等,欲達此意於四聰之下,久矣。曷嘗須臾忘哉?顧未得可言之時,有同蟬矣。到今歲月愈久,而多士之慨歎,愈切,譬如水見壅而必決,豈但多士之心,數字缺朝廷之上,有識之縉紳,竊歎者亦多矣。臣等,俱以五六字缺不敢容默,而況値此大無之年,多士供億,尤無措辦之路,臣等此言,非臣之言,乃多士之公言也。伏願聖明,追念聖朝特賜之盛意,俯察今日得失利害之輕重,亟命有司,俾遵先王之法,國家幸甚,斯文幸甚。臣等,無任區區祈懇之至,謹昧死以聞。啓下兵曹。燼餘
上在昌德宮。停常參·經筵。
貞顯王后忌辰齋戒。
夜三更四更,月暈。五更,月暈。流星出參星上,入巽方天際,狀如拳,尾長三四尺許,色赤。
藥房都提調洪重普,副提調李殷相啓曰,伏未審夜來,聖體調攝,何如,膻中穴近處牽引之候,已有快復之效乎?臣等,區區憂慮,敢來問安。答曰,知道。與昨無異,今後勿爲逐日問安。
閔熙啓曰,京畿監司狀啓,陰竹縣監宋奎光代,急速差出,催促下送事,昨已啓下該曹,當此出站爲急之時,似不可等待開政,今日雖是齋戒,令該曹口傳差出,何如?傳曰,允。
沈梓,以備邊司言啓曰,原襄道覆審,一日爲急,而新除授都事鄭重徽,方以弘錄被論,勢難趁卽赴任,鄭重徽,今姑改差,其代,今日內令該曹口傳差出,使之催促發送,何如?傳曰,允。
忠勳府有司堂上,張善瀓。
吏曹口傳政事,以姜碩賓爲原襄都事,愼熹爲陰竹縣監。
備忘記,傳于沈梓曰,昨者正言元萬里避辭中,有鄭重徽,曾在言責,失其職事等語,而熹微記憶,未詳曲折,其時日記,付標以入。
沈梓啓曰,卽見平安監司·義州府尹狀啓,一則本月十八日亥時成帖,一則十九日寅時成帖,而一時來呈,無先後之別,極爲可駭。令備局査出科罪,何如?傳曰,允。
大司諫李時術啓曰,正言元萬里,司諫吳斗寅,獻納權格,竝引嫌而退,失其職事,坐此廢起,則不用其錄,足示公議,必欲削去,亦涉太激,所論旣重,意在詳愼,則情外之斥,不必爲嫌。旣曰,事涉過重,又曰,商確爲之,未爲不可,則終不免苟同之歸。請正言元萬里,獻納權格,竝遞差,司諫吳斗寅出仕,答曰,依啓。
閔周冕,以迎接都監言啓曰,郞廳兵曹正郞李端錫,移授臺職,其代,以兵曹佐郞任相元,差下使之察任,何如?傳曰,允。燼餘
上在昌德宮。停常參·經筵。
貞顯王后忌辰。
李殷相啓曰,吏曹郞廳來言,臺諫有闕,政事何以爲之?取稟。傳曰,過國忌後爲之。
判中樞府事鄭太和箚曰,伏以臣癃病之喘,獲延於聖德之下,名存朝籍,仍竊厚祿,此豈微分之所安哉?前此陳懇,屢乞遞免,而久冒提調之任,彌積癏曠之罪,愧懼閔戚,食息二行缺脚病,到今己痼,更無差歇之望,待人扶掖,始得運步,出入缺門,尙不能扶曳而行,況於殿內至嚴至敬之地乎?臣雖欲自力,決不可得也。伏望聖明,俯察實狀,將臣兼任宗簿署都提調,爲先許遞,公私幸甚,臣無任戰灼之至。答曰,省箚具悉卿懇。卿之疾病,日漸差愈,卿其勿爲控辭。燼餘
上在昌德宮。停常參·經筵。
夜五更,月暈。自卯時至申時,日暈。
下直,平澤縣監李行夏,鎭岑縣監具益昌。
藥房提調洪重普,副提調李殷相啓曰,伏未審夜來,聖體調攝,何如,膻中牽引之候,尙未快復乎?臣等,區區憂慮,敢來問安。答曰,知道。症候當言于醫官矣。
藥房再啓曰,卽伏聞入侍醫官等所傳之言,膻中牽引之候,少移左邊肩胸之間,有妨於運動之際云,臣等,不勝憂慮之至。諸御醫,皆以爲此是濕痰流注之致,芩蓮二陳湯,加枳實·山梔薑汁炒,各一錢,厚朴六分,連進六貼,宜當云,此藥卽爲劑入之意,敢啓。答曰,知道。
有政。吏批,判書金壽恒進,參判趙復陽進,參議尹鏶病,都承旨李殷相進。
兵批,判書洪重普進,參判李正英式暇,參議金益炅進,參知朴烶病,左副承旨沈梓進。
以沈攸爲獻納,姜汝㦿爲正言,朴長遠爲刑曹判書,申厚載爲文學。李伸爲南部主簿,李後老爲禁府都事,鄭載禧爲兵曹正郞,柳㝚爲兵曹正郞。申翰周爲載寧郡守,校書博士單,李碩蕃,正字,金澤·李潤霖,李休徵爲司藝。朝報燼餘參錄
大臣·備局堂上引見時,江華留守徐必遠所啓,本府年分文書,今已上來,行用三百結內,陳災之縮,七百餘結也。以從舊結,每結一斗六升磨鍊之米,加於新結,則所加之數,卽四升五合,而其數則三百五十二石零也。本府官需一年應下之數,一一出來,稟議于大臣,則留守料祿之外,實無加減者云,以本府會付米二百石,太三百石,劃給後,此外米八百石,特爲貸下,使之還償,則每年四百石式,兩年內可以畢償,無損於公家,而事甚便好,依此爲之,何如?上曰,依爲之。又所啓,本府官奴婢百餘人,若無白給之擧,則勢必塡壑,且賑恤之時,例多白給之類,請得空名告身百餘張,以爲補用之地,何如?領議政洪命夏曰,百張則太多,五十張成給,何如?上曰,依爲之。又所啓,本府倉舍,多有未及鋪板處,又有已鋪腐傷者,請得工曹退津船十餘隻,何如?上曰,工曹退船十隻,給之可也。領議政洪命夏所啓,諸道各司奴婢虛名疊錄數,査出以來,而慶尙道,虛名一百四口,疊錄二十七口,全羅道虛名九十一口,疊錄四口,忠淸道,虛名一百十八口,疊錄三口,原襄道疊錄二口,京畿,虛名六口,疊錄一口,咸鏡道,虛名七口,疊錄五口,內奴婢虛名四口,疊錄一口,而其餘兩道,則皆無虛名疊錄云矣。虛名疊錄之類,不可仍爲徵貢,釐正間姑爲懸頉,似當,咸鏡道最爲着實,至於加現甚多,雖不必論賞,若其久遠逃亡寺奴婢十四口,內奴婢三口,則依所請特爲頉下,以除隣族之弊,何如?上曰,依爲之。又所啓,江華留守徐必遠,限今年仍任矣。所幹之事,未及完了,且前頭賑政,不可付之生手,賑政間,更爲仍任,何如?上曰,依爲之。兵曹判書洪重普所啓,禁軍處逐朔例下之木,曾以贊木分給矣。今則留儲已乏,以行用軍木貸用,事甚可憫。上曰,九月十月兩朔,則應下之木,姑以餘丁木題給,可也。備局謄錄
上在昌德宮。停常參·經筵。
夜自一更至三更,電光。五更,流星出五車星下,入北斗魁中,狀如鉢,尾長二三尺許,色赤。此下缺。
閔周冕啓曰,上審檢閱李寅煥,近以身病,呈辭疏,而本院退却矣。病勢深重之狀,臣等詳知。故纔已捧入其疏,而今聞李寅煥,數字缺徑先出去云,殊甚不當,請推考。史局重地,不可五六字缺代直,何如?傳曰,允。
李殷相啓曰,吏曹郞廳來言,臺諫有闕,政事何以爲之?取稟。傳曰,明日爲之。
掌令李東溟啓曰,近來法綱解弛,私意橫流,至於詞訟之際,循私蔑公者,比比有之,識者之寒心,久矣。臣伏見濟州人擊錚刑曹文案,則統制使李枝馨,曾爲濟州牧使時,本州良役之人,稱以其兄家奴婢,遽自推斷,勒除軍案,致令絶島之人,越海訟冤,其事曲直,曾無明覈,未詳其如何,而雖以枝馨緘辭,觀之,亦謂之其兄家隱漏奴婢,果有推給之事,彼此文記,從公處決,別無私意於其間。又曰,訟法,自有三度得伸之規,設有當初誤處之事,兩邊曲直,更爲推覈,似無不可。良賤辨別,是何等重事,而其兄家事,自爲訟官,肆然聽理,略無顧忌,乃敢曰,從公處決,別無私意云乎?徒知三度得伸之法,而獨不知一家應避之嫌,何也?初旣冒法,自當推官,及今敗露,諉之於三度得伸,而敢以更爲推覈,似無不可等語,贅陳問備中,其蔑法縱恣,莫此爲甚。此而置之,日後效尤,將不免接迹,而遐遠殘氓,無以自存,決不可推考而止,請統制使李枝馨,先罷後推,前正言元萬里罷推還收之請,臣等,昨日敢有所論列,而天聽邈然,臣竊慨然焉。當初鄭重徽,臨事巧避,觀望上意,苟且引嫌,語意無據,處見遞之時,至有顯然規避等語,其後省郞之除,至被重駁,見棄正議,久而益激,則萬里,職在言責,據事糾劾,實是激礪頹波之一道,至論削錄,雖或過中,原其本情,夫豈有他?特罪言事之臣,決非盛世之擧,瞻聆所及,莫不駭惑,請還收前正言元萬里先罷後推之命。答曰,不允。
沈梓啓曰,統制使李枝馨推考事,命下矣。臺諫方以先罷後推論啓,推考傳旨,不得捧之之意,敢啓。傳曰,知道。燼餘
義禁府啓曰,以貞男元情公事,嚴刑鉤問事,判下,而今日,乃三角·木覓·漢江節祭正日也。例不用刑,故不得刑推之意,敢啓。傳曰,知道。又啓曰,以貞男元情公事,逃亡婢葵花,相考戶籍,以覈其眞僞,可也事判下矣。卽令漢城府,每式年戶籍,府官親執相考之意,分付矣。今見漢城府回牒,則自辛卯至癸卯五式年帳籍,一一相考,則李惟淸戶下,無葵花名字,惟淸姪女夫朴思義,亦不入籍云,此外更無可考之處,敢啓。傳曰,至何年不入籍乎?禁府謄錄
上在昌德宮。停常參·經筵。
五更,月暈。
下直,鎭海縣監陳再昌。
藥房提調洪重普,副提調李殷相啓曰,伏未審夜來,聖體調攝若何,芩連二進湯,進御後,牽引之候,得有差復之效乎,眼患之加減,亦復何如?臣等,區區憂慮,敢來問安。答曰,知道。牽引之候,幾盡差減,而眼患之苦歇,別無所減矣。
有政。吏批,判書金壽恒進,參判趙復陽,備邊司坐起進,參議尹鏶進,都承旨李殷相進。
兵批,判書洪重普,慕華館軍士點考進,參判李正英,參議金益炅進,參知朴烶,慕華館軍士點考坐起進,左副承旨沈梓進。
以權斗樞爲直講,鄭載嵩爲正言,尹搢爲司書,李廷秀爲東部參奉,李嵇爲兵曹正郞,尹衡聖爲掌令,李東溟爲司諫。
以李箕男·楊逸漢·梁禹及·林商復·朴之墉·慶㝡爲副司果,李寅煥爲副司勇。
閔熙,以禮曹言啓曰,今此勅使,以頒赦來,則迎詔翌日,仁政殿,當行本朝頒敎陳賀之擧,依近例磨鍊行禮,何如?傳曰,允。
李殷相啓曰,事變假注書洪億,重患胸腹痛,連日數字缺當此多事之時,不可等待其差復,洪億改差,他假注書差出,使之察任,何如?傳曰,允。
事變假注書望,李壽慶·趙根·申厚命。
獻納沈攸啓曰,如臣懜暗,屢忝匪據,擿埴冥行,觸事顚躓,唯當歛迹散地,循省尤悔之不暇,而不意今者,復忝言地,揆以涯分,不敢承當。且臣以試射無分,方在推勘之中,不可冒居臺席,請命遞斥臣職。答曰,勿辭。
李程啓曰,獻納沈攸,再啓煩瀆,退待物論矣。傳曰,知道。
沈梓,以吏曹言啓曰,前檢閱洪萬鍾,以自直所擅自出去之罪,今年七月,奪告身二等事,判下,義禁府,移文本曹,而今番別歲抄書入時,落漏於單子之中,事極可駭。色吏,自本曹重治,而臣等,亦未能致察,不勝惶恐。在前落漏之人,有追書啓稟之例,何以爲之?敢稟。傳曰,知道。追書以入,可也。燼餘
備邊司啓曰,勅行今已渡江,而適當年事凶歉之際,各邑支供,道路修治等事,不無怠忽之弊,令三道監司,各別申飭,各邑俾無生事之患,宜當,以此分付,何如?傳曰,允。備局謄錄
上在昌德宮。停常參·經筵。
辰時巳時,日暈。
李程啓曰,卽者大司憲李慶億肅謝後,仍爲引嫌,而觀其避辭,則以情勢難安,實關廉隅,爲言,院中諸議,皆以爲前事勿避,旣有受敎,且疏陳此意,亦有批下,則此避辭,本院不當捧入之意,累度往復,而李慶億,必欲入啓,憲長避辭,不可一向退却,何以爲之?敢稟。傳曰,雖有情事之難安,便是前事,則勿避之敎,正是此事,以此意勿辭,可也。
又啓曰,大司憲李慶億,執義崔寬,掌令李端錫,持平卞榥未肅拜,掌令尹衡聖在外,持平愼景尹呈辭,今日以監察茶時之意,敢啓。傳曰,憲府無行公之員,殊甚未安,竝牌招察任,可也。
又啓曰,執義崔寬,掌令李端錫,持平卞榥,牌不進矣。傳曰,知道。
假注書權瑎出使,代申翼相·趙根·李國芳。
沈梓,以義禁府言啓曰,今日開坐本府,而各人捧招甚多,勢未及正書,今日內不得入啓之意,敢啓。傳曰,知道。
持平愼景尹啓曰,統制使李枝馨,曾爲濟州牧使時,本州良役之人,稱以其兄家奴婢,遽自推斷,勒除軍案,致令絶島之人,越海訟冤,其事曲直,雖未詳知,而不避一家之嫌,冒法推給之狀,殊極驚駭。此而置之,則日後效尤,不免接迹,而海外殘氓,無以自存,決不可推考而止,請統制使李枝馨,先罷後推。前正言元萬里之請削鄭重徽弘錄者,豈有他意於其間哉?重徽曾以臨事巧避,苟且引嫌,大爲公議之所非,其後省郞之除,至被重駁,尙未更通於淸望,則弘錄,尤是淸望之極選,一時之失,雖不可永塞,而淸選次第,不當躐越,物情未協,固其宜也。削錄之擧,雖曰近古所無,而只以道理言之,則言責之臣,無所不當言,苟見其不合,何可諉之近例,而不言乎?況所謂不用其錄者,用與不用,自是銓曹之事,非臺臣之所可與,則臺臣,但當陳所見而已,豈可遽謂銓曹之必不用,而泯默乎?特罪言事之臣,決非盛世之事,請還收前正言元萬里先罷後推之命,獻納沈攸,引嫌而退矣。推勘在身,勢難行公,請獻納沈攸遞差。新除授掌令尹衡聖,時在忠淸道林川地,正言姜汝㦿,時在慶尙道金山地,請竝斯速乘馹上來事下諭。答曰,不允。遞差事及下諭事,依啓。燼餘
答左議政許積疏曰,□□卿懇,已悉予意於前後之批,復何多誥?第念卿辭雖懇,予不勉從者,豈偶然哉?須體前旨,從容上來。卿之諒予至意,奚過於斯乎?然則知心之意,盡矣,慰喜之懷,至矣。卿胡忍吝此擧,而不爲耶?噫,國事民憂,可謂何如時也,以卿才德,不參朝政,便作鄕村間人者,于今幾箇月矣。予所以懃懇不已,俾輔國事,扶濟顚沛之至意也。卿其安心,須勿爲辭,亟回遐心,上來調病,以副至望。末端辭祿事,已諭于前疏之批,更何復辭?領受。內下日記
上在昌德宮。停常參·經筵。
藥房都提調鄭致和,提調洪重普,右承旨閔熙啓曰,伏未審夜來,聖體調攝,若何,牽引之候,已盡平復乎,眼患苦歇,亦復何如?前劑入芩連二陳湯五貼,當盡於今日,而諸御醫等,皆以爲湯藥,姑爲停止,宜當云,臣等,憂慮,敢來問安,竝此仰稟。答曰,知道。眼候一樣矣。
李程,以備邊司言啓曰,諸道被災處覆審,最是緊急,故頃者原襄都事,自本司啓請差出,使之趁速發送矣。今聞新除授原襄都事姜碩賓,緣兩司官員不齊,尙未署經云,勢難累日等待,除署經發送,慶尙左道敬差官,亦令數日內發送之意分付,何如?傳曰,允。
宋時喆啓曰,假注書申翼相,時無職名,依例付軍職,官帶常仕,何如?傳曰,允。
閔周冕啓曰,吏曹郞廳來言,臺諫有闕,政事,何以爲之?取稟。
持平愼景尹啓曰,請統制使李枝馨,先罷後推,請還收前正言元萬里先罷後推之命。答曰,不允。
五更,月入太微西垣內。
都承旨李殷相疏曰,伏以臣五六字缺事,每當客行之時,輙卽陳懇解職,不敢數字缺此則聖明之所洞燭也。今者客使,渡江有日,數字缺期,以臣情迹,旣不得進參於陪從之列,則必須數字缺可無臨時窘急之患。伏乞聖慈,俯察臣悶迫之懇,數字缺鐫免臣本職,以便公私,不勝幸甚。臣無任祈懇屛營之至,謹昧死以聞。踏啓字。
上在昌德宮。停常參·經筵。
宋時喆啓曰,臣與右承旨閔熙數字缺習儀進去下直。傳曰,知道。
閔熙啓曰,今此勅使時,開城府迎慰,何承旨進去乎?敢稟。傳曰,同副承旨進去。
傳于閔周冕曰,政事,明日爲之。
持平愼景尹啓曰,請統制使李枝馨,先罷後推,請還收前正言元萬里先罷後推之命。答曰,毋庸瀆擾。燼餘此上多缺
答原襄監司李尙逸疏曰,卿其勿辭,從速上來。
以義禁府,李商翼·尹明遇等,面質公事。答曰,觀此兩人面質之辭,則疏忽糢糊,莫此爲甚,如此重獄,不可以草草面質,有所解釋是置,逐條面質爲乎矣,以其所言勘定文出時,片言一辭,毋得落漏,可也。
李時挺功臣,似是原從啓本落書,而本院不察,刑曹亦不致察,矇然書入,何也?內下日記
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,伏未審夜來,聖候調攝,何如?眼候有漸差之效乎?今日受鍼時刻,依前定,以巳正宜當。臣等敢來問安,竝此仰稟。答曰,知道。
大殿,政院·玉堂問安。答曰,知道。
大殿受鍼後,藥房·政院·玉堂·二品以上單子問安。答曰,知道。
吳挺緯啓曰,吏曹郞廳來言,臺諫有闕,政事何以爲之?敢稟。傳曰,明日爲之。
沈梓,以備邊司言啓曰,以會寧·慶源開市事,北京三四字缺以此分付該道,使之依例擧行,回咨則令槐撰數字缺頭使臣之行,何如?傳曰,允。
又以備邊司言啓曰,瀋陽年例入送祭用生梨·栢子·淸蜜,自該曹分付兩西,已令措備,銀杏,亦自該曹,已爲下送。依前例以義州地方邊將,定差使員領送之意,分付該道,何如?傳曰,允。
假注書權瑎書啓曰,臣承命馳往,傳批于左議政許積,則以爲,一縷殘喘,尙不滅絶,又蒙史官傳諭聖批,惶悚悶塞,不知所達。當具短疏,仰暴危悃云矣,敢啓。傳曰,知道。
沈梓,以兵曹言啓曰,當日幼學安漢雄稱名人,自金虎門入來,差備門外擊錚,極爲駭愕,令攸司囚禁治罪。同門守門將崔斗及,常時不能禁斷雜人,以致闌入,亦爲非矣,推考,何如?傳曰,允。
又以都摠府言啓曰,副摠管李汝發,曾在北路,重經染疾,元氣已敗。入京之後,宿疾復作,兼患痢疾·吐血等症,方在沈頓之中,旬望之間,差復無期,前頭擧動之時,侍衛之任,不可不備員,合有變通之擧。請令該曹速爲稟處,而且其闕員,竝以在京無故人,後政盡爲差出,何如?傳曰,允。
又以備邊司言啓曰,政院啓辭,勅使接見時問答說話,依例書入,而疏漏處,請令廟堂詳審講定,以備睿覽,何如?傳曰,依啓事,命下矣。客使接見時說話,政院磨鍊,別無疏漏處,而此外彼若別有所問,則惟在臨時酬酢,敢啓。傳曰,知道。
閔熙啓曰,益平尉洪得箕,翌日宴宰臣落點矣,聞有不安情勢,改付標以入之意,敢啓。傳曰,其時雖或不安而陳疏,今有所不然者,仍用當初落點,可也。
又以禮曹言啓曰,今此迎勅擧動出還宮時,王世子當有祗迎祗送之禮,而時未行冠禮,閭閻間方有拘忌之疾,依近例姑不磨鍊之意,敢啓。傳曰,知道。
持平愼景尹啓曰,前正言元萬里罷推還收之請,論列累累而不止者,豈爲萬里地哉?缺爲言路計也,而天聽漠然,一向牢拒,臣請索源而陳之。銓曹用罰之規,隨所失輕重而施之,輕則半年一年而還通,重則經了累年而後還通,鄭重徽頃年之失,初非處事間適誤,則固不可謂之輕矣。且其事雖曰四年,而被罰於注擬之際,則實未滿數年。未及還通之前,遽參弘錄之極選,實有躐越之僭,此萬里論劾之所以發也,而今之言者,或未知用罰之實未嘗久,而泛然以臺啓之提起四年前事,而疑其已甚,此聖明不得不致訝者也。被罰數年者,非特重徽一人,則何獨於重徽之事而疑之哉?重徽被塞,旣有其由,而萬里之論,亦出於此,則何可以萬里,爲有意於其間,而故欲沮遏者哉?言責之臣,雖有過激之言,亦當優而容之,況萬里所言,實非無據,而乃加罪責於旣遞之後,此臣之所未曉於聖明者也。請還收前正言元萬里先罷後推之命。答曰,不允。
司諫李東溟啓曰,李溫定配還收事,論列已久,而兪音尙閟,臣竊未曉聖意之所在也。虐殺人命,夫孰不憝,而情節敗露,怙終可惡,豈有爲李溫之慘毒者哉?久滯不服,已失邦刑,及其減律,莫不憤惋,此所謂國人皆曰可殺者也。噫,殺人者得逭刑章,被殺者未暴冤結,亦足以感傷和氣,而今日之召災致沴,未必不由於此也。方今國法,解弛已極,至於殺獄,亦且饒貸,殘暴之徒,無所懲懼,將未免接迹而起,豈不大可寒心哉?臣之所論,不但爲一人冤死而已,請還收罪人李溫減死定配之命。李泰陽事,累日論列,尙未蒙兪,臣竊惑焉。泰陽之奸情兇態,露盡無隱,其必罪罔赦之狀,已難逃於天鑒之下矣。雖痛加嚴斥,不少饒假,而尙恐邪說之充塞,終至於亂人國家,豈以言路爲慮,不敢懲治,使奸猾之輩無所忌憚乎?前唱後聽,已成表裏之勢,同臆換面,蓋著覬覦之形,此尤臣之所以大憂,而王法之所難貸也。請陳疏人李泰陽,遠地定配,以正其罪。答曰,不允。燼餘上受鍼時,都提調鄭致和,提調洪重普,副提調吳挺緯入侍。醫官鄭後啓等,執鍼尹後益,穴處,面部,攅竹·巨髎。手部,陽谿·後谿·大陵·天澤。足部,至陰·厲兌·臨位·太白。內下日記
上在昌德宮。停常參·經筵。
同知李翊漢謝恩後,開城府迎慰使以出去。
平安監司書目,龍崗縣令金炫文,病未出待客使,罷黜事。
遠接使書目,勅行,初二日黃州止宿事。
大殿,政院·玉堂問安。答曰,知道。
藥房啓曰,頗冷,伏未審聖體調攝,何如?眼候與昨一樣乎?今日受針時刻,依前定,以巳正宜當。臣等敢來問安,竝此仰稟。答曰,知道。
府啓,元萬里罷推還收事,停啓。
安州迎慰使尹飛卿入來。
大殿受針後,藥房·政院·玉堂·二品以上·六曹·大司憲問安。答曰,知道。
院啓,請還收罪人李溫減死定配之命,請陳疏人李泰陽,遠地定配,以正其罪。同前答曰,毋煩。
副應敎呂聖齊,修撰洪萬□牌招肅拜。
夜三更,雷動。五更,電光。朝報
有政,以南九萬爲兵曹參議,呂聖齊爲副應敎,李世長爲吏曹佐郞,吳斗寅爲副校理,李殷相爲刑曹參判,金益炅爲大司諫,朴相馨爲龍崗縣令,慶㝡爲正言。燼餘
上在昌德宮。停常參·經筵。
謝恩,兵曹正郞鄭載禧,瓦署別提孫湍。
大殿,政院·玉堂問安。答曰,知道。
遠接使書目,勅行,初三日鳳山止宿事。
藥房啓曰,夜間雷雨非常,伏未審聖體調攝,何如?連日受鍼,眼候猶未快差,臣等不任憂慮,敢來問安。答曰,知道。與昨一樣。
傳曰,大臣·備局堂上,引見。
院啓,請還收罪人李溫減死定配之命,請陳疏人李泰陽遠地定配,以正其罪。同前答曰,不允。
遠接使書目,勅行,初四日瑞興止宿事。燼餘
大臣·備局堂上引見時,右議政鄭致和所啓,平安道收米,僻邑則六斗,直路則五斗,而會錄本道而已。卽今管餉會付之糓八萬餘石,不爲不足,黃海道則收米五斗,而雖自戶曹取用,今年兩西,已極失稔,收米似當蠲減矣。領議政洪命夏曰,京畿蠲役之後,人心頗定云。獨於兩西,豈無蠲減軫念之擧乎?而況値此勅行,兩西收米,不可不一體蠲減,以慰人心也。上曰,兩西不但失稔,又當勅行,收米特令竝爲半減,可也。戶曹判書金壽興所啓,賑恤廳草記,戰防兵船儲置米量減事,後日登對時稟處事,命下矣。何以爲之乎?上曰,後年則雖以兩年所給之數准給,今年則姑減,可也。領議政洪命夏所啓,嶺南,古稱人才府庫,今雖不及於古,豈無其間可用之人?而近來曠不收用,淪滯者甚多,不無人心之鬱悒,各別收用似當矣。上曰,令銓曹着實收用,可也。出備局謄錄
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,昨日引接臣僚,酬酢移時,伏未審夜來,聖體調攝,何如?眼候與昨一樣乎?臣等憂慮未弛,敢來問安。答曰,知道。眼候比昨差愈矣,今後勿爲逐日問安。
沈梓啓曰,小臣迎勅三度習儀進去,下直。傳曰,知道。
又以吏曹言啓曰,勅行入京之日已迫,郊外擧動時,左右通禮,不可不備員,而右通禮鄭樸,除授已久,尙不肅謝,稱以有病,累度呈狀,而以不可不趁擧動出仕之意,分付矣。一向圖遞,無意出謝,揆諸事體,殊甚未便。右通禮鄭樸,從重推考,使之速出察任,何如?傳曰,允。
沈梓,以義禁府言啓曰,館所各門把守及勅使出入時禁喧,假都事五員·假書吏五人,令該曹依前差出,何如?傳曰,允。
獻納李有相啓曰,請還收罪人李溫減死定配之命,同前答曰,不允。
李程,以迎接都監言啓曰,儺禮·軒架三度習儀時,例爲曳出郊外,而出入之際,非但有破傷之患,前頭調發市民,亦甚有弊,依近例勅使入京前一日早朝,出徃慕華館,兼行私習儀之意,敢啓。傳曰,知道。
夜五更,有霧氣。
李程,以御營廳言啓曰,本廳三番前部·後司屬此下缺月二十五日,京中缺十一月初一日,與二番缺代立番,本道監兵使處,知會調送缺啓。傳曰,知道。燼餘
上在昌德宮。停常參·經筵。
自昧爽至辰時,有霧氣。未時,日暈。
世祖大王忌辰,齋戒。
下直,龍崗縣令朴相馨。
閔熙啓曰,自前赦勅入京前期一日,大提學命招,敎文製進,而明明日擧動相値,事涉窘速,明日大提學命招,敎文製進之意,敢啓。傳曰,知道。
夜一更二更,月暈電光。五更,流星出軒轅星上,入東方天際,狀如鉢,尾長三四尺許,色白。燼餘
上在昌德宮。停常參·經筵。
世祖大王忌辰。
藥房都提調鄭致和,提調洪重普,副提調吳挺緯啓曰,伏未審夜來,聖體調攝,何如?眼候益有差減之效乎?臣等憂慮未弛,敢來問安。答曰,知道。漸有差減之效矣。
沈梓啓曰,雖在無事之時,同副承旨不得言病,廳風卽然,況擧動在於明日,院中適多事,而今日同副承旨閔周冕,不爲仕進,殊甚未安,卽爲牌招察任,何如?傳曰,允。
又以都摠府言啓曰,入直軍士中日習射事,得雨間姑停五六字缺爲之,則中日今當設行,而客使到京臨迫,依例仍爲姑停之意,敢啓。傳曰,知道。
又以兵曹言啓曰,武臣賓廳講書及武經七書,前後被抄之員,或外任遷轉,或在喪故,武臣中可合者加抄,別單書入之意,敢啓。傳曰,知道。
閔周冕,以成均館員,以知館事意啓曰,今九月初九日,儒生課試,當爲設行,而勅行相値,不得爲之之意,敢啓。傳曰,知道。
又啓曰,凡擧動時守宮假注書望單子,自前本院注書,例以在京無故人,備擬書入矣。今此守宮假注書首望,尹葕落點啓下之後,始聞下鄕未上來,而副望洪,亦已受由下鄕云。當該注書,難免不能詳審之失,尹葕之不爲受由,私自下鄕,亦甚不當,請竝推考,不得已改望以入之意,敢啓。傳曰,依爲之。以前望中無故人,用之可也。燼餘
上在昌德宮。停常參·經筵。
沈梓啓曰,內乘來言,捲簾,取稟。傳曰,捲三面。
勅使入來時,大駕詣慕華館幕次後,藥房·政院·玉堂問安。答曰,知道。
大駕郊外擧動後,世子,使文學申厚載問安。答曰,知道。
傳曰,昨日弘濟院迎慰使以下,引見。
吳挺緯啓曰,昨日弘濟院出往,領議政·迎慰使·禮曹參判·都承旨,竝入侍乎?傳曰,領議政·都承旨入侍,遠接使亦爲入侍。
又啓曰,領議政家,有拘忌之疾,雖已出避,察任入侍,未安云矣,敢啓。傳曰,旣已出避,則不必爲嫌,四五字缺入侍,領議政洪命夏,遠接使趙珩,都承旨吳挺緯,假注書缺,記事官尹敬敎·李藼。上曰,狀啓所言,何言耶?洪命夏曰,彼纔殺輔政,今來勅使,頗有危懼忌諱之意,而不欲爲提起,若問輔政之安否,凡言之而已。不言第四輔政似宜,故狀啓中,有此陳達之事耳。又曰,上勅則庸劣,副勅則年少,而所見似爲英物,且稍解文字云矣。趙珩曰,副勅出來時,一路每觀大學衍義補,而第聞與通引輩論文云,其文辭可知矣。上曰,通引有出入之事乎?珩曰,各官,例於勅使通官處,以通引定送使喚矣。命夏曰,已前則通官輩,例問何人爲三公·六卿,而今則只問戶曹判書爲誰,答,以金壽興爲之,彼曰,此是吏曹判書金壽恒之同生云矣。上曰,求請何以爲之耶?珩曰,比上年則半減,極爲多幸。命夏曰,所經各官,皆除宴享,其意似在於捧價矣。上曰,京中則豈可除之乎?珩曰,勅使肅川止宿時,設角抵之戱,以下輩喧嘩之故,小臣以下,使之禁喧,則勅使有慍色云。臣等使譯官措辭以言,則彼頗爲解怒,答以事亦當如彼,俺等豈能知之乎云矣。上曰,我國山川謄書,欲見者何意耶?珩曰,副勅稍解文辭,故欲知我國山川,以爲日記云矣。上曰,輔政之死,有構誣之事而然乎?珩曰,爲輔政者七年,而七子三孫,極爲盛滿,似無操心之事而致然也。命夏曰,今番則所幹事頗重,善待以送宜當矣。罷出。
勅書,到迎恩門,上行迎勅禮,畢後還宮,上入西庭幕次後,傳曰,茶禮時,領議政入侍。又傳曰,宣詔官,以善讀之人差定耶?吳挺緯啓曰,以朴世堂差定,而不能善讀云矣。傳曰,以善讀者換差。
勅書入仁政門,上行迎勅禮,上殿覽勅畢後就位,行四拜禮爲儀,上入小次後,傳曰,百官山呼之聲,全不成音,樂工·軍校等,亦不成音,不爲申飭而然乎?雖已申飭而猶且如是乎?吳挺緯啓曰,儀註所載凡事,該房非不申飭該曹,而今番山呼之聲,低微不成聲音,事極埋沒矣。傳曰,百官中只有若干之音,而旣不成聲,軍校等,全無山呼之聲,在前無如此時矣。吳挺緯啓曰,該曹不能檢飭,以致如此,該曹當該堂上郞廳推考,禁軍則責在其將,內三廳當該禁軍將推考,領將則自兵曹決棍,樂工則其中領率缺治罪,何如?傳曰,允。上入殿內,與勅使行相揖禮。上曰,皇帝氣體,何如?勅使曰,平安矣。上曰,皇帝親政,天下拭目。宣詔外服,且有傾蕃之錫。一視同慶之恩,不勝感謝之至。勅使曰,喜慶之心,天下同然矣。上曰,諸王皆平安否?勅使曰,安在矣。上曰,兩大人長路跋涉之餘,氣力,何如?勅使曰,賴國王留念,無事入來。上曰,小邦不幸,年事大無,一路凋弊,比前尤甚,供億之具,必不成形,而諸大人,不爲督過,雖用感謝,而其在主人待客之道,還切未安。勅使曰,年事雖如此,一路盡心支待,有何未安者哉?仍行茶禮後,勅使曰,入來久矣,請罷出。上曰,僉大人遠路驅馳,久坐必勞,待數日休息,當進館所矣。勅使曰,國王何必來臨乎?行相揖禮而罷,上,下殿而送之。
勅使出仁政門外,上遣史官問安。
藥房·政院·玉堂·二品以上問安。答曰,知道。
閔熙啓曰,勅使出去時,遣史官問安,則答以平安出去云矣。答曰,知道。
閔周冕啓曰,小臣館所問安進去,下直。答曰,知道。
吳挺緯啓曰,假注書申翼相,自去夜素患疝症發作,達夜至朝,症勢極重,不省人事,擧動之時,亦未隨參,當此多事之日,不可等待其差復,申翼相改差,他假注書差出,何如?傳曰,允。
閔周冕啓曰,小臣詣館所問安,則答以纔遣中使,又遣近侍下問,不勝感謝,不知所達,俺等無事到館所云矣,敢啓。傳曰,知道。
假注書申翼相病,代,趙根·李國芳·申厚命。
以原襄監司進上松茸,以淸蜜代封,惶恐待罪事狀啓,傳于閔熙曰,勿待罪事,回諭。
以忠淸監司松茸不得代封事待罪啓,傳于閔熙曰,勿待罪事,回諭。
閔周冕,以司饔院官員,以都提調意啓曰,原襄道九月朔進上,王大妃殿·大殿·中殿所捧片脯中,抽出割截看品,則擣造不精,所當還爲退送,使之改備,而當此凶年,外方之弊,亦甚可慮,不得已捧入,當該封進官,從重推考,何如?傳曰,允。
正言慶㝡啓曰,請還收罪人李溫減死定配之命。同上答曰,不允。
閔周冕,以禮曹言啓曰,因弘文館啓辭,本曹郞廳,齎持小學諺解校正三卷,往質於在外儒臣,而今已上來矣,移送弘文館之意,敢啓。傳曰,知道。
又以迎接都監言啓曰,今日爲始,各色郞廳入直之意,敢啓。傳曰,知道。
又以迎接都監言啓曰,卽刻勅使來入館所之意,敢啓。傳曰,知道。
又以迎接都監言啓曰,使差備譯官,依例請行見官禮,則勅使以爲,俺等行役之餘,路困方甚,除禮宜當云,敢啓。傳曰,知道。
又以迎接都監言啓曰,明日下馬宴,旣以親臨磨鍊,啓下矣。以親臨請行乎?敢啓。傳曰,以親臨請行,可也。
又以迎接都監言啓曰,今日仁政殿勅使接見時,自上殿坐之後,勅使前所排之香,捲帳譯官,推諉於該掌下吏,趁不傳揷,致勤下敎,事極可駭,當該譯官,令攸司推治,何如?傳曰,允。
又以迎接都監言啓曰,呈才人放送之意,使差備譯官,傳言于大通官,則通議于勅使後,沒數放送云矣,敢啓。傳曰,知道。
又以迎接都監言啓曰,卽者差備譯官,以大通官金德之意傳言,出給諺書二封曰,被擄人禮英,其父母在於忠淸道溫陽地,被擄人朴必生,其同生在於公州地,所送書封傳給,受答回報於未回程之前云。其諺書卽爲拆見,則只是探問其存沒而已,別無他語。依其言下送,使之缺問傳給後,趁勅行未還前,急速回報事,移文本道之意,敢啓。傳曰,知道。
閔熙啓曰,勅使時假注書,今日爲始,入直之意,敢啓。傳曰,知道。
假注書望,未下。燼餘
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,昨日迎勅,勞動行禮,伏未審夜來,聖體,何如?眼候得無添傷之患乎?臣等不任區區憂慮,敢來問安。答曰,知道。眼候雖不得如常,亦不至大段添傷矣。
大殿,政院·玉堂問安。答曰,知道。
閔熙啓曰,宰臣靈愼君瀅,館所問安進去,下直。傳曰,知道。
又啓曰,宰臣靈愼君瀅,馳進館所問安,則答以遣重臣下問,不勝感激,俺等國王德分,無事止宿云矣。傳曰,知道。
吳挺緯啓曰,吏曹郞廳來言,頒赦百官加政事,何以爲之?敢稟。傳曰,明日爲之。
李程啓曰,頒赦百官加爲之事,命下矣。某罪以下宥之乎?敢稟。傳曰,雜犯死罪以下,宥之。
閔熙啓曰,頒赦百官加爲之事,命下矣。敎書中有添入文字,大提學金壽恒命招之意,敢啓。傳曰,知道。
吳挺緯,以吏曹言啓曰,頒赦後例有別歲抄之擧,今則何以爲之?敢稟。傳曰,依近例爲之。
李程,以義禁言啓曰,今日習儀後,臣等開坐本府,而李商翼等面質及他罪人刑推捧招之際,日勢已暮,劉忔·蔡仲立·黃德一等面質,未及爲之之〈意〉,敢啓。傳曰,知道。
正言慶㝡啓曰,請還收罪人李溫減死定配之命。同前答曰,不允。
閔熙,以迎接都監言啓曰,明日下馬宴,以親臨請行事草記,傳曰,以親臨請行可也事,傳敎矣。今已夜深,勅使就寢云,待明早請行之意,敢啓。傳曰,知道。
又以迎接都監啓曰,大通官金德生,願見鍼醫金尙誠云。尙誠乃是御醫,何以爲之乎?敢稟。傳曰,依例招送。
又以迎接都監言啓曰,卽刻大通官,使之結棚於開春亭北邊云。依其言分付之意,敢啓。傳曰,知道。
又以迎接都監言啓曰,卽者使差備譯官,以下馬宴親臨請行之意傳言,則勅使以爲,俺等一日三時所供,亦非不足,不必設宴,且見一路農事,則甚爲不實,不但此宴,各處宴禮,竝勿設行,空日別入雌牛,亦爲減除,而自上方有未寧之候,願勿親臨云矣。勅使所答雖如此,各處宴禮,竝不設行,事甚埋沒,更爲措辭請行乎?敢稟。傳曰,依爲之。
閔周冕,以迎接都監言啓曰,以各處宴禮竝勿設行,事甚未安,措辭更請事草記,傳曰,依爲之事,傳敎矣。使差備譯官,善爲措辭更請,則勅使數字缺勿設,而又此更請,今日下馬宴,則必已熟設,使之分入各房,此後宴禮及別入雌牛,切勿又爲提起云。今日宴床,依其言分入各房,而旣不親臨,則宰臣來詣請宴,不爲出受,然後宴床,方可分入各房,而今番則親臨與宰臣請宴,未及停當之前,先使分入,事異常規,宴床入給之時,臣等進詣館所,傳呈御帖,似爲便當矣,敢啓。傳曰,彼言雖如此,待客之道,不可埋沒,且自都監呈御帖,亦未穩當。下馬宴,宰臣進詣館所,呈御帖後,宴床依其言分入可也。
又以迎接都監言啓曰,卽者副使,率家丁,登棚觀望云矣,敢啓。傳曰,知道。
又以迎接都監言啓曰,以下馬宴分入各房事草記,傳曰,彼言雖如此,待客之道,不可埋沒,且自都監呈御帖,亦未穩當,下馬宴,宰臣進詣館所,呈御帖後,宴床依其言分入可也事,傳敎矣。勅使以爲,今日宴床,旣已熟設,使之分入各房云,故卽爲排置於宴廳,以待草記批下矣。宴床排置移時,日勢已暮,不得已使差備譯官,先以勅使雖不許,自上親臨,宴床使之分入,則臣等當爲進呈御帖之意,通議大通官,則大通官,仍令臣等來呈,故卽纔進詣西宴廳,傳呈御帖,而宴床則分入各房矣。卽者領議政來詣館所,使差備譯官,又以上命,措辭更請,則終始不許矣,敢啓。傳曰,知道。
又以迎接都監言啓曰,勅使以爲,此後宴禮及別入雌牛,切勿又爲提起云。各處宴禮及別後之牛,一倂減除,其在接待之道,實爲欠缺,前頭各宴,不可不設行。雌牛則乃是空日應爲入給之物,尤不當減除之意,措辭更請,何如?傳曰,明朝當遣中官,更請都監,則更勿提起,宴床精備以待。
又以迎接都監郞廳,以領議政意啓曰,臣以下馬宰臣,卽詣館所,則宴床當爲分入各房,而日勢已暮,不得已都監,纔已先呈御帖矣。臣使差備譯官,傳言於大通官曰,今此下馬宴,勅使之必不欲受,雖出於除弊之意,在我接待之道,大有所未安。此後各宴雖不許,自上親臨,宰臣請宴之擧,在所不已,明日翌日宴需,亦已熟設,不可不行云。大通官,以此傳言於勅使,則上副使相議答曰,俺等本意,七度宴皆不欲受之矣。下馬宴則旣已熟設,故不得已受之,而沿路所缺稔,親自目見,此時宴享,於心不安,何可受之。缺如是懃懇,俺等還切未安,此後更勿提起請宴之語云矣,敢啓。傳曰,知道。
敎中外大小臣僚·耆老·軍民·閑良人等書。王若曰,躬莅萬機,事有光於復政,詔宣八域,恩又推於同仁,肆頒誕告之辭,庸示均歡之意。仰惟嗣皇之睿覽,夙膺景命於沖年,倣舊儀於垂簷,寔賴太后之居攝,遵末命於憑几,幸有輔政之贊襄,屬玆春秋之長成,展也國事之明習,權綱悉歸於摠攬,百辟傾心,基業益恢於纘承,四海拭目,治化旣新於中夏,寵渥亦逮於外藩,星軺儼臨,遙傳十行之札,雲錦交錯,更分七襄之珍,斯誠曠世之洪休,可無解澤之大霈?自本月初十日昧爽以前,除謀反大逆,子孫謀殺歐罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常·贓汚·强竊盜外,雜犯死罪以下,徒流付處,安置充軍,已至配所,未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戱,傾否回泰,天運方屬於亨嘉,蕩垢滌瑕,人心宜勉於遷改,故玆敎示,想宜知悉。大提學金壽恒製進
閔周冕啓曰,都摠府郞廳來言,闕內各處入直軍士,夜巡檢云矣。傳曰,知道。燼餘
上在昌德宮。停常參·經筵。
李程啓曰,小臣館所問安進去,下直。傳曰,知道。
又啓曰,小臣馳進館所問安,則答以遣近侍下問,不勝感謝,不知所達,國王德分,居處便好,無事止宿云矣。傳曰,知道。
有政。吏批,判書金壽恒進,參判趙復陽進,參議尹鏶病,都承旨吳挺緯進。
兵批,兼判書洪重普,義禁府坐起進,參判李正英,義禁府坐起進,參議南九萬進,參知朴烶病,左副承旨沈梓進。
吏批啓曰,玉堂闕員及本曹郞官,今當差出,相避·時推·外任人員,竝擬,何如?答曰,允。
以宋時默爲珍山郡守,權曦爲仁同府使,洪宇熙爲禮曹佐郞,曺漢英爲工曹參議,宋昌爲司僕正,尹葕爲學正,李寅煥爲檢閱,李有相爲吏曹正郞,南二星爲應敎,閔鼎重爲副提學,鄭載嵩爲副修撰,盧三錫爲南學訓導,沈攸爲獻納。
以尹啓商爲咸興監牧官,缺應胤爲鐵山監牧官。
吳挺緯,以吏曹言啓曰,別歲抄依例爲之事,命下矣。永不敍用·準期不敍,依例書入乎?敢稟。傳曰,依例爲之。
閔熙,以弘文館言啓曰,新除授副提學閔鼎重,時在咸鏡道咸興府任所,請斯速乘馹上來事,下諭。傳曰,遞任後自當上來,姑勿下諭。
李程,以觀象監官員,以領事意啓曰,本監禁漏直長金俊任,今年正月,厭避禁漏之役,圖囑兵曹,事知羽林衛差下,自本監入啓,囚禁治罪,還屬本監矣。卽接禁漏手本,則俊任,沒其職名,事知兼司僕,今又差下云,其爲情狀,尤極痛駭,若不重治,無以懲戢,金俊任兼司僕除下,移刑曹囚禁治罪後,汰定相當軍役,何如?傳曰,允。
正言慶㝡啓曰,請還收罪人李溫減死定配之命。同前答曰,不允。
閔熙,以迎接都監言啓曰,今日宴禮,中使,以上命請行,而終始不許,故臣等又以宴禮,雖不得設行,別雌牛則不可不入給之意,措辭累次懇請,則答以俺等欲食之時,當爲分付,切勿入送云,勢難一向强請矣。今日不爲設宴,依例茶啖排入之意,敢啓。傳曰,此後雖不設宴,今別茶啖排入,似爲埋沒,以朝者,中使傳上命請行宴禮,故都監旣已熟設宴享饌物,雖不得設宴,依昨日例分入宜當,措辭入給,可也。
李程,以迎接都監言啓曰,勅使今日宴床,終不許設,而日勢向暮,別茶啖依例排入之意,敢啓。傳曰,知道。
吳挺緯啓曰,戶曹判書金壽興,來詣請對矣。傳曰,引見。
前缺李濂疏曰,伏以臣,適伏見孝宗大王潛邸時,親稟五六字缺擎奉翫,繼以二字缺臣於先朝,受恩最厚,五六字缺我之寵,區區追感之誠,萬倍他人,因竊伏念今玆御札,雖數字缺臣底寵翰,而旣幸得見之後,不敢一日置於私處,玆敢奉獻,以缺犬馬之忱,臣無任戰兢屛營之至,謹昧死以聞。答曰,省疏具悉。所進御筆,敬奉欽玩,追慕不已矣。仍傳曰,此人所進御筆,敬奉欽玩,悲感追慕之誠冞切,令該曹相當職除授,以示予嘉尙之意。
左尹金徽疏曰,伏以臣,病勢深痼,亦不得趨朝,冒陳辭章,恭竢譴責。不自意本月二十二日,祗受忠淸道觀察使李敏迪傳諭聖批,不惟不罪,反降溫旨,以勿辭調理察職爲敎,臣感激兢惶,無地措躬,扶曳病身,卽日就道,分義當然,而顧臣前患胷腹之痛,少無差減。又於近日自左邊頰骨,下至齒齦,外浮內痛,有若鍼刺,呌號欲絶,不可堪忍,村中有一人,自以爲稍解醫方,以爲此非尋常鍼藥猝治之症,必須多用艾灸於當處,然後庶可收效云。臣苦病之中,輕信其言,連日灼灸,因致火熱兼發,喉渴胷煩,引飮無數。且牙關牽噤,不得開合,食飮全廢。一日所食,不過稀粥數合,肌肉漸削,元氣大敗,危頓床席,不能起動。雖欲自力作行,百計末由,當此客行入境,朝家多事之日,安敢托疾求解,再瀆宸嚴,圖爲自便之計哉?臣之形勢,萬分閔迫,情墜辭蹙,不知所達。伏乞天地父母,俯察危懇,臣所帶職名,特許遞免,以延殘喘,不勝幸甚。臣無任悶蹙祈懇之至,謹昧死以聞。答曰,省疏具悉。卿其勿辭,調理上來。
大司諫金益炅辭職上疏,入啓。答曰,省疏具悉。爾其勿辭察職。燼餘
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,日氣猝寒,伏未審夜來,聖體調攝,何如?眼候尙未平復,臣等不任區區憂慮,敢來問安。答曰,知道。別無顯效。
閔熙啓曰,宰臣同知柳汝,館所問安進去,下直。傳曰,知道。
又啓曰,宰臣柳汝,館所問安,則答以每遣重臣下問,不勝感激,國王德分,好爲經過云矣。傳曰,知道。
正言慶㝡啓曰,請還收罪人李溫減死定配之命。同前答曰,不允。
閔熙,以迎接都監言啓曰,大通官等言內,今日食後,別雌牛一隻入給云,故別擇肥澤者入給之意,敢啓。傳曰,知道。
又以迎接都監言啓曰,昨日中使,再以上命,請行宴禮,則勅使以爲,前頭當受一度宴云矣。今日卽仁政殿請宴,明日又爲回禮宴,而勅使泛言當受一度宴,故令差備譯官趙東立·徐孝南等,當受某宴與否,問議於大通官,使之探知,則十五日間,當受上馬宴云。依其言擧行,而其前則雖是設宴當次之日,依空日例,只別茶啖排入之意,敢啓。傳曰,知道。
又以迎接都監言啓曰,卽者上副使,使之招入舞臺云,故依其言入送之意,敢啓。傳曰,知道。
又以迎接都監言啓曰,大通官金德之,願見南大門外居白玉男稱名人,金德生願見大寺洞居李才云,墨寺洞居黃成吉,魚物廛居金僉知稱名人,次通官申金,願見廣州居金大琓稱名人,使之招來矣,問其所由,則各人等子女族屬被擄,皆在北京,故欲爲招見傳信云,依其言令許入見之意,敢啓。傳曰,知道。
又以迎接都監言啓曰,卽者上副勅,會坐南樓上,招入舞臺及樂工於庭中,觀舞矣,敢啓。傳曰,知道。
又以迎接都監言啓曰,卽者臣等,又爲入送譯官于館中,以臣等之意,別爲懇言於大通官曰,勅使爲我國除弊,各處宴禮及別雌牛,竝令減除,雖極感激,在我接待之道,不勝缺然,宴禮雖不許設行,空日例入之牛,則不可不受,必於今日,請入別雌牛之意,使之更請於勅使,則勅使會坐相議,答曰,今日乃是設宴之日,不爲受宴,而代受別牛,則實非不受宴禮之意,後日當爲分付云。通官等,私言於譯輩曰,明日則似有欲受之意云,故雌牛則使之別擇待令矣。且通官輩以爲,請宴中使,似當更來,若果更來,則勅使必以累違上命爲未安,俺等數字缺周旋,上馬·餞宴中一宴,期於設行云矣,敢啓。傳曰,知道。
又以迎接都監言啓曰,勅使前別贈銀器等物,依前豫備事,陳達於榻前矣。別單啓下後,方可擧行,故前例相考以入之意,敢啓。傳曰,知道。中鉢一坐,加磨鍊豫備,可也。
夜四更五更,沈霧。燼餘
上在昌德宮。停常參·經筵。
沈梓啓曰,小臣館所問安進去,下直。傳曰,知道。
又啓曰,小臣馳進館所問安,則答以每遣近侍下問,不勝感激,不知所達云矣。傳曰,知道。
傳曰,大臣·備局堂上,引見。
吳挺緯啓曰,右參贊趙珩,來詣請對矣。傳曰,亦爲入侍。
閔熙,以迎接都監言啓曰,勅使欲觀角抵之戱,使之抄入健壯人六十名,故分付抄入之意,敢啓。傳曰,知道。
又以迎接都監言啓曰,以別贈物數字缺別單中鉢一坐,加磨鍊豫備可也事,傳敎矣。中鉢一坐,卽爲豫備,別單中付標以入之意,敢啓。傳曰,知道。
又以迎接都監言啓曰,今日乃是空日,別茶啖依例排入之意,敢啓。傳曰,知道。
又以迎接都監言啓曰,上副使,會坐南樓上,觀角抵之戱矣。傳曰,知道。
又以迎接都監言啓曰,臣壽興,來詣館所,以自上親臨之意,欲依下敎言及,則差備譯官等來言,十五日上馬宴,當爲設行事,纔已停當分付云。十五日親臨之意,勢難言及矣。上馬宴,當行於十五日,則日字已迫,依例上馬宴時親臨之意,措辭以請乎?敢稟。傳曰,然則以上馬宴親臨之意,措辭請行,可也。
閔周冕,以迎接都監言啓曰,卽者差備譯官趙東立·徐孝男等來言,兩勅使,以一路餞慰宴事,往復相議,而上使則以爲,竝令勿設宜當,副使則以爲,本國年事凶荒云,故入京後七度宴禮,使之勿設,而本國屢度固請,一路餞宴,今若竝減,則又必有强請之事,各道只設一度宴,而京畿弘濟院,黃海道黃州,平安道平壤三處設行。餞慰使則勿爲下送,宴站游觀牛,亦皆減除宜當,故以此停當言及云矣。入京後各宴,旣已除減,而一路餞宴,又不得依例設行,則在我接待之道,實爲埋沒,自都監更爲措辭以請之意,敢啓。傳曰,知道。
又以迎接都監言啓曰,臣等令差備譯官,以一路各站餞慰宴依例設行事,措辭以請,則上副使以爲,俺等爲慮本國凶荒,各站宴禮,初欲竝爲減除矣。本國必有强請之事,故三道各一處設行之意言之,而餞慰使往來,其弊必多,雖不下送,宴床則俺等自當受食,一依朝者所定擧行,今後切勿更請云矣。譯官等,探知其氣色,則以屢度强請,頗以爲苦云,似難更請,以此分付各缺,何如?傳曰,更待中官請行後,分付可也。
宋時喆,以賑恤廳言啓曰,各殿及闕內各處,其人進排五六字缺元數,別單書入事下敎矣。進排元數,別單開錄以入,缺丑年各殿及闕內各司,裁減別單,亦爲謄書以入,以備睿覽之意,敢啓。傳曰,知道。
沈梓,以備邊司言啓曰,本司武郞廳都摠府都事李晩輝,奔走勤仕,已滿十五朔,或陞敍,或守令除授事,依例捧承傳施行,何如?傳曰,允。
閔周冕,以兵曹言啓曰,今日私奴始興稱名人,自宣仁門入來,差備門外擊錚,極爲駭愕,令攸司囚禁治罪,同門守門將柳重光,常時不能禁斷雜人,以致闌入,亦爲非矣,推考,何如?傳曰,允。
自昧爽至辰時,沈霧。夜五更,火星犯太微西垣第四星。
宋時喆,以迎接都監言啓曰,上馬宴,以親臨請行事命下矣。宴日尙隔一日,待明朝措辭請行之意,敢啓。傳曰,知道。
又以迎接都監言啓曰,勅使纔罷角抵之戱,又令招入舞臺及樂工觀舞矣,敢啓。傳曰,知道。
巳時,上御熙政堂,大臣·備局堂上引見入侍。領議政洪命夏,右議政鄭致和,行兵曹判書洪重普,行戶曹判書金壽興,遠接使趙珩,吏曹判書金壽恒,刑曹判書朴長遠,判尹吳挺一,禮曹判書鄭知和,知中樞府事柳赫然,吏曹參判趙復陽,掌令李端錫,獻納沈攸,校理李翊相,左副承旨沈梓,假注書趙根·李壽慶,記事官尹敬敎·李藼。洪命夏進曰,自上眼候,久未復常,臣等不勝憂慮。上曰,於迎勅之時,最爲不安矣,今則頗差耳。上曰,有可議之事乎?命夏曰,別無可議者耳。上曰,勅使尙不言歸期,何歟?命夏曰,八日間欲去云矣。鄭致和曰,今番則甚多除弊之事,可幸。且臨去時,自上不可不一往館所。上曰,當往。命夏曰,今來次勅,能識經書,四五字缺副使見舞臺,問於譯曰,此八佾乎?譯對以八佾天子之禮,何可用乎云,則勅曰,然,成王之賜,伯禽之受,聖人以爲非,八佾則果不爲用,至於六佾,則汝國何可不用云云矣。上曰,經傳文義,誦釋如此,彼雖夷虜,其可侮乎?壽興曰,次勅爲人,甚爲嚴肅,所在房戶近處,人不敢喧嘩云。命夏曰,二輔政之死,諸輔政之所構成,而至於兒小,盡殺之云。致和曰,二輔政,於淸帝親政後數日,便卽乞退,故謂之從前有不臣之志,構成罪案云云。命夏曰,淸帝自親政之後,每一日再御殿,勤政如此云。致和曰,一日再赴衙,乃中國素行之規也。壽興曰,上勅,乃丙子年,以汗之蝦出來者云。上曰,能言其時事乎?壽興曰,數字缺是云矣。上曰,聞勅使求見冊曆云,以渠國之曆示之乎?對曰,以其曆與之矣。又曰,我國山川之名及道里遠近,皆願聞之。且副使,問圖章印出之法於譯輩曰,何以則所印朱紅,能不剝落乎云云矣。上曰,曾聞中原人,和油印之。命夏曰,或以油,或以蜜,和朱印之云。趙珩曰,義州見官禮時,守令興拜,不能整齊,勅曰,汝國乃禮義之邦,而何如是乎?來到定州,迎其使,又有失禮事,次勅見而笑之。彼人所見處,如是失禮,見侮多矣。壽興曰,勅使求請頗多矣。上曰,所求何物?壽興曰,如南草缺刀之類耳。上曰,亦求鳥銃乎?壽興曰,此亦求之,而謂非我國所産,再三防塞矣。然爲此之慮,業已有備置者,與之無妨矣。上曰,可與之。上曰,遠接使,以何事請對乎?對曰,臣十三日離京,五日馳到順安,見平安監司狀啓,知勅行十八日當至鳳凰城,然後方爲緩緩行役,蓋先到義州久留,則恐貽弊之偏也。臣伏聞以此致勤上敎云,不勝惶恐矣。上曰,譯輩何以不及於馬轉站乎?對曰,譯輩十八日,皆及其站,寧有是事?蓋譯輩未到之前,平安監司,或慮不及,徑此馳啓矣。上謂金壽興曰,大通官所給之數,何以爲之?對曰,數字缺辛丑年曾來者也。其時竝給八百兩,壬寅年數字缺先與九百兩,德之,與七百兩矣。上曰,今番則各給缺百兩,可也。壽興曰,衙譯則當各給二百兩,而申金二字缺言及曰,吾則五年後,今始一來,願蒙德惠云云。致和曰,所望如此,不可使落莫矣。壽興曰,舞臺等諸戱,切不爲之,故使譯輩請之於勅,則勅曰,目見汝國凶荒飢饉之慘,故此等事一切停止矣。主人之言如此,敢不樂從云。卽爲入送諸戱,則次勅雖似嚴肅,見之深悅,終日不厭云矣。上曰,所給樂工,何樂也。致和曰,如三弦之類也。壽興曰,通官金德之之弟姪,有爲西邑精抄軍者,願得減除。答以終當圖減云,則稱謝不已矣。上曰,今則通官族屬,無敢覬覦假官者乎?對曰,姑無此事矣。上曰,鄭命守已死乎?致和曰,死已久矣。上曰,未死之前,則不無復用之憂矣。致和曰,罪廢甚重,雖至今生存,必無其患矣。上曰,我國則豈能如是?彼人則守法甚堅耳。命夏曰,李一善,不久必敗,每來我國,貪虐之狀,其國之人,亦皆知之,此說漸播,則其能終保乎?渠於國中,無大小貴賤,皆與之交歡,此則行賂締結之致也。壽興曰,禮部前尙書,淸帝親政後,亦爲遞改,而新差者,亦漢人之良善者云。致和曰,禮·戶兩部官員良善與否,最關於我國耳。命夏曰,禮部尤緊耳。趙珩曰,通官金德生,本豐德人也。言曰,渠有同生,居在開城府,與成均館婢子作妻,生産七子,而有買得奴婢十口,欲藉吾此來,願以所有奴婢,納官代贖,可能圖之乎?吾還歸後,若周旋許贖,則幸甚云云矣。上曰,其言如此,非若挾勢咆哮者然,可謂恭順矣,令該曹施行,可也。趙珩曰,渠雖曰回還後圖之,不如快許未歸之前,以生顔色耳。上曰,依爲之。吳挺一曰,此事言之已久,而每以成均奴婢之故,防塞之矣。朴長遠曰,臣爲開城留守時,亦知有此事矣。致和曰,今使譯輩,四五字缺成均館奴婢許贖,甚是難事,而以汝周旋我國之四五字缺特施云云,可矣。又曰,李一善凶悖特甚,踞床而見其父,或有所言,尋常呵叱,猶善遇其叔云,蓋一善,曾養於其叔故也。上曰,甚矣,一善之惡也。不父其父,乃至於此。致和曰,我國人,不知一善父子間之若此。或於站上生事之際,使其父周旋於一善,則入必逢嗔而出,其父常以爲悶云矣。珩曰,近來黃州有土疾,判官厭避數遞之故,將爲廢棄之地,臣聞今番勅行時,官庫掃如,凡物稱貸用之云,事甚可慮。致和曰,此邑官需所捧之數甚多,如白米·荏子等物,以千百計,而板蕩如此者,乃屢經匪人之所致也。命夏曰,兵使及判官,所捧官需各異。每年應捧之數及前後官公用私用之數,令本道監司一一査覈,知其遣去之數,以爲處置之地,何如?上曰,依爲之,且守令之厭避圖遞者,拿問後定配於其邑,則似可以矯弊矣。致和曰,如此則自其邑際接供饋之際,反多其弊矣。命夏曰,縱或定配,赦與審理,從而頻數,何益之有?若固守其法,不爲撓改,則豈無所益?厭避圖遞者,編配其邑事,俾爲定法,可也。珩曰,聞趙世煥,曾爲判官時,治有著效,庶幾蘇殘,今則移官而去久矣。新判官柳晉昌,亦有才,可期成效,而聞渠有親老病,過了勅行,則亦欲圖遞云矣。命夏曰,雖有老親,旣已赴任之後,何可圖避也?上曰,守令雖厭避圖遞,監司於狀啓中,掩匿實狀,則無如何矣。今後若不直擧其實狀,而泛然狀啓,則監司亦當有罪,以此分付,可也。珩曰,黃州,差遣文臣者,欲其彈壓,而此則不能,反有數遞之患,不如無論文·武·南行,務擇其人耳。致和曰,不然。雖是南行,苟有勢力者,則誰肯往也?且武臣決不可差遣,今後必以曾經三司者,差遣,何如?上曰,豈無曾經三司可合之人,而吏曹每以乏人爲言,如黃州則輒以下弱之類,苟充差遣,事甚不當矣。命夏曰,爲銓曹者,不免其責,而此等擬望,則都在於郞官之五六字缺此實臣之罪,而今乃以郞官爲言,一司之官五六字缺黃州差除,非敢苟充也。爲曺憲卿,曾經臺侍數字缺謂無名望也。命夏曰,曺憲卿,雖曰稍勝,何足稱乎?致和曰,國綱解弛,如北評事,屢差屢改,尙今不去,可爲寒心。上曰,卽今除授者誰耶?對曰,洪柱國也。上曰,何人之代乎?曰元萬里之代也,而柱國則頃以問禮官出去後新除者也。命夏曰,國綱解弛,如禁府公事判下政院後,久不傳給,罪人則先知,而禁府堂上則不及見知,事甚可駭,至於禁府草記,政院還給而不捧,壅蔽極矣,當該承旨,先罷後推,何如?沈梓起而曰,凡公事判下後,承旨例爲署名,故其日該房承旨李程,適已公退,故送于其家,書來而家在南小門洞,故往來之際,自爾遲滯,非久留院而然也。且其日禁府草記,卽公事久不判下之故,啓稟者也。草記適至而公事已下,草記更無可呈之事,故還爲出給矣,此豈一毫壅蔽之意也?上曰,承旨家雖遠,其公事,乃申後卽下者也,奚至抵暮遲滯?命夏曰,當該承旨,不可不先罷後推。上良久曰,依爲之。致和曰,在院承旨,雖遲傳公事,在家承旨,何以知之?罷推似不當矣。命夏曰,不然。金壽興,以館伴之故,先爲辭退。命夏曰,自上詣館事,請爲分付。上還招金壽興敎曰,十五日親臨上馬宴之意,使譯輩言及於勅使,可也。洪重普進曰,劉忔云云,語未盡。上曰,其面質辭語,不爲明白何耶?重普曰,劉忔,語塞於土兵之言,劉忔,不免理屈矣。上曰,果有是事,則極爲凶慘矣。夫敎人以犯綱常之罪者,是亦綱常罪人也。重普曰,劉忔此事,蓋由於所眄永玉之慫惥,其移寓其村之意,專爲此也。上曰,雖以文書見之,劉忔,難免其罪,以故各別刑推事判下矣。命夏曰,若連次嚴刑,則必死矣。上曰,是以,今番則又以循例刑推,判下矣。上曰,禁府罪人,想得近來更多,其多幾何?重普曰,四五字缺上曰,以崔世慶獄事而如此乎?對曰,崔獄事四五字缺土兵等多囚故也。又曰,南漢山城案付鐵串水軍二字缺廣州者,移屬本府後,尙未充定其代,亦未能代給其價矣。今者水使,又以此論報,今欲以價布代給,則實是難繼之道,充定亦難,合有變通之道。上曰,其數幾何?重普曰,其數八十七名也。上曰,八十名不多,還給可也。鄭致和曰,開寧罪人金忠胤者,定配於義州,而其人凶惡特甚,近彼之地,不可使入居,移配於南方絶島似可。且非但此人,此後罪重者,勿爲定配於義州,何如?上曰,依爲之。趙珩曰,臣聞於今行,義州將不能收拾云。問其故則以爲,向時則商賈以牌付使行,入京交易而來,興利資生。今則使行時不給牌,故商賈不能行,以此失利失藥,朝家不可不顧慮。上曰,彼人雌馬持去事,今亦爲之否?對曰,今則不爲之。獨渠輩牽來之馬,來此致斃者,則以雌馬代給耳。柳赫然曰,雌馬不送之故,近來西路馬畜頗蕃,其價亦歇云矣。掌令李端錫啓曰,今年凶荒,八路同然,而原襄道嶺西十邑,被災尤酷,流徙之患,塡壑之慘,將有不忍言者,其何能辦絲麻之徭,而應粟米之征乎?今秋如此,明春可知,不於此時,初施軫恤之典,則孑遺殘氓,無以保存,不可不一依畿甸之例,凡干雜役,竝爲蠲減。至於今年秋牟,耕作失時,雖或開墾,又不立種,前頭所望,只在春牟,而赤立之民,何以辦出種子?亦當一依曾前嶺東之例,劃給春牟,以爲播種之地。且諸色民丁之有身役者,竝令減半,國家矜恤之意,非不至矣。第砲保·水軍及他身役三疋之類,雖云減半,而尙徵一疋半,則其視只納一疋者,不亦偏重乎?當初三疋之役,已極不均,而値此大無之年,又捧其半,恐有乖於大聖一視之政,三疋之類,宜減二疋,以爲窮民均蒙盛澤之地,故臣以此數件事論啓之意發簡,則同僚之意,未免參差,無非臣見輕之致,何敢晏然仍冒乎?請命遞斥臣職。上曰,勿辭。李端錫曰,再啓煩瀆,退待物論。洪命夏曰,臺諫之避嫌,非矣。若欲引嫌,則在外時可爲之,何必於榻前爲之乎?李翊相曰,今日簡通,僚議參差,則其勢急遽,必以此不及於在外時耳。命夏曰,此必聞其處守令之言,而如是欲啓也。然朝廷方使本道監司査問,而徑先欲論,此乃朝廷不尊而然也。上曰,所謂同僚有幾人乎?命夏曰,持平愼景尹,大司憲李慶億也。且執義崔寬,則有難便事,不能行公。崔寬事,自朝廷不可不定奪矣。上曰,何故也?命夏曰,以其繼母被擄事也,非但曾有李選之論也。今聞臺官,又有欲論者,故不能出仕云耳。上曰,此事旣有所敎,何可每每定奪?物論如此,則其勢固不能安,而崔寬有何累,不得行公乎?獻納沈攸進啓曰,請還收罪人李溫減死定配之命。上曰,不允。金壽恒進曰,臣待罪司譯院,故有所陳事矣。譯官趙東立,曾前往來北京時,一善曰,汝國之慢待女眞學者何也?夫侮淸學,乃所以侮淸國也云云。蓋譯廳,以漢學爲首,以女眞學爲最下故也。今番又曰,今以女眞學爲號者,不可改以淸學爲可云云。依渠所願,改名以淸學,似無所妨害矣。上曰,何妨也?壽恒曰,今後則文書間,皆以此改稱,何如?上曰,依爲之。柳赫然曰,別馬墜,例爲試才充定,或有以缺姓陞補者,或有以校生而試取者矣。五六字缺勒定爲軍,而此類則渠旣反武,自求爲馬五六字缺則似不必以校生之故,有所持難矣。上謂領相曰,二字缺何如?命夏曰,臣意則似當充定矣。上曰,然則依爲之。洪重普曰,臣曾以祭官往溫陽時,有二人來訴曰,渠輩有免講帖,而被定於軍役云,稱冤不已,此非落講而被定者也。各官不知朝家事目,似有此誤,合爲變通矣。上曰,事目必在於備邊司,卿等考見稟處,可也。罷出。燼餘
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,伏未審夜來,聖體調攝,何如?昨日仰瞻天顔,眼候尙無快差之效,臣等不任憂慮,敢來問安。答曰,知道。漸有差減之效,而猶未快愈矣。
吳挺緯啓曰,右承旨閔熙,再昨自直中,重得感寒,昨日出去,症勢猶苦,今日不得仕進。左副承旨沈梓,同副承旨閔周冕,因刑房承旨罷推之命,聯名陳疏,而周冕則無替直之員,仍爲直宿,今朝出去。臣與左承旨臣時喆,守廳出納之際,事多苟且,承旨罷推擧行條件,時未啓下,故不得稟政,牌招政官,卽爲開政,闕員差出,牌招察任,何如?傳曰,允。
又啓曰,當日爲政事,命下矣。閔熙則病重,沈梓·閔周冕則疏批未下,臣與臣宋時喆,方爲守廳,而臣則當進吏批政廳,兵批無推移之員,何以爲之,敢稟。傳曰,疏批已下,竝牌招,推移進去,可也。
答沈梓·閔周冕疏曰,省疏具悉。爾等勿辭,從速察職。
宋時喆啓曰,宰臣行副護軍李泌,館所問安進去,下直。傳曰,知道。
又啓曰,宰臣李泌,館所問安,則答以每遣宰臣下問,不勝感激,不知所達云矣。傳曰,知道。
吳挺緯,以迎接都監言啓曰,卽刻大通官言內,十七日當爲回程,牌文從速書入云。自都監依例請留之意,敢啓。傳曰,知道。
又以迎接都監言啓曰,大通官等言內,勅使以下都給禮單,今日使之入給,故依其言入給之意,敢啓。傳曰,知道。
又以迎接都監言啓曰,令差備譯官,以上馬宴親臨之意,措辭請行,則兩勅使,會坐一處相議,答曰,俺等初意,則各處宴,必欲不受,自上屢度懇勸,故不得已欲受上馬宴,而至於親臨,則決不可承命。如欲俺等安意休息,則尤不當親臨,只宴床分入各房爲當云矣。更爲措辭以請乎?敢稟。傳曰,各處宴享,旣不得設行。明日宴禮,又不得親臨,則其在待客之道,豈如是乎?必欲親臨之意,更爲措辭以請可也。
宋時喆,以迎接都監言啓曰,臣進詣館所,令差備譯官措辭請留,則勅使以爲,俺等傳詔之後,所留日字已多,勢難加留,十七日則定爲發程云矣,敢啓。傳曰,考例請留。
又啓曰,以都監草記,考例請留事,命下矣。臣以請留事,館所進去,下直。傳曰,知道。
又啓曰,臣承命馳往館所,使譯官請留事開諭,則答以俺等,留館累日,身且休息,前頭天時漸寒,一日爲急,雖蒙勸留,不得唯命云矣,敢啓。傳曰,依例請留。
又以迎接都監言啓曰,今日乃是空日,別茶啖依例排入之意,敢啓。傳曰,知道。
又以迎接都監言啓曰,明日上馬宴,必欲親臨之意,依傳敎,令差備譯官等,措辭更請,則勅使以爲,國王必欲親臨,如是廔度勤懇,實是主人敬客之意。俺等非不知之,而頒詔之日,旣已一番瞻望,此亦足矣。且聞國王,方在未寧之中,尤不可勞動,以國王之命,設行宴禮,此實敬待俺等之意,宴床分入各房,則可以安坐而食,切勿親臨云矣,敢啓。傳曰,知道。
閔周冕,以迎接都監言啓曰,勅使以下都給禮單,今日無弊入給矣,敢啓。傳曰,知道。
又以迎接都監言啓曰,上副使會坐一處,使之招入舞臺矣,敢啓。傳曰,知道。
又以迎接都監言啓曰,以一路餞宴,只設三處,餞慰使亦勿下送云,以此分付各站何如事草記。傳曰,更待中官請行後,分付可也事,傳敎矣。一路餞宴,中使,以上命來請,而勅使終不承命云,依昨日所言,分付三道,使之擧行乎?敢稟。傳曰,然則分付各道,可也。
又以迎接都監言啓曰,明日上馬宴,自上不爲親臨,則似當以宰臣請行矣,敢啓。傳曰,以宰臣請行,可也。
又以迎接都監郞廳,以領議政意啓曰,臣卽詣館所,使差備譯官,措辭請留,則勅使答曰,自上旣命都監堂上,且遣近侍,相繼請留,而歸思日促,不得承矣。卽者至遣大臣,如是懇請,何敢不爲之淹留一日乎?十八日則定爲發程,此後更勿請留,宜當云矣,敢啓。傳曰,知道。
又以迎接都監言啓曰,卽者領議政,來詣館所,措辭請留,則勅使欲留一日,十八日定爲發程云矣,敢啓。傳曰,知道。
吳挺緯,以內醫院官員,以都提調·提調意啓曰,駞駱粥,十月初一日爲始,當爲封進。乳牛,依前例令司僕寺待候之意,敢啓。傳曰,知道。
行大司憲李慶億啓曰,臣近日連在館所,掌令李端錫,肅謝之後,不得行相會禮矣。昨朝,持平愼景尹,以李端錫所發之簡,傳送于臣。其所欲論者有三件事,而其一則嶺西十邑徭役,竝依畿甸例蠲減事也。其二則嶺西春牟種子題給事也。其三則身役收布,只捧一疋事也。臣以嶺西凶歉之狀,廟堂亦知之,已令本道區別各邑災實啓聞,待其啓聞,方擬分等蠲役。臺諫不宜徑先論執,姑觀朝家區處,擧其未盡者而論之,亦未晩也。至於種牟,本道啓請,則亦自有該廳擧行之例,不足煩臺啓,畿民役布,當初亦有只捧一疋之議,而事勢多有難便曲折,再三定奪於榻前,卒從減半之議,今不當論啓之意,答送矣。同僚更不往復,遽爾引避於榻前,臣實訝焉。凡前臺論之係于民事者,尤宜商確得當,不當偏守一己之見,故雖有僚議之不同,從違之間,未聞有起鬧之擧,況此數事,臣旣與聞,籌司末議,備知其首末,略陳事實,欲使同僚,有所省悟,本非出於相輕之意。雖以臣之所答,爲未釋然,亦豈無從容更議之日,而今以一番可否,謂之見輕而爲嫌,此臣之所未曉也。無非如臣不似,忝在首席,不能見信於同僚之致,何敢晏然仍冒?請命遞斥臣職。答曰,勿辭。
宋時喆啓曰,大司憲李慶億,再啓煩瀆,退待物論矣。傳曰,知道。
大司諫金益炅,獻納沈攸,正言慶㝡啓曰,請還收罪人李溫減死定配之命,掌令李端錫,持平愼景尹,大司憲李慶億,竝引嫌而退,欲蠲民役,意在均惠,急於救荒,遲速何論?旣曰勉從,元非立異,姑有所待,亦出商確。徵布偏重,有違一視,諉以難便,未免苟且。請掌令李端錫,持平愼景尹出仕,大司憲李慶億遞差。答曰,不允。處置事,依啓。
有政。吏批,判書金壽恒進,參判趙復陽進,參議尹鏶進,都承旨吳挺緯進,兼判書洪重普進,參判李正英進,參議南九萬進,參知朴烶進,左副承旨沈梓進。以承旨望單子,傳于吏批曰,加望。又傳曰,加望,以金益炅爲右承旨,李翊爲右副承旨,姜允亨爲尙衣院正,曺挺融爲司藝,閔維重爲大司諫,朴長遠爲大司憲,閔熙爲副護軍。
以備忘記,傳于沈梓曰,今日承旨加望命下之後,政官所爲,殊極驚駭。宜加重典,以警他人,而姑從寬典。堂上郞廳,竝從重推考,以觀將來。
沈梓啓曰,新除授右副承旨李翊,時在京畿高陽地,斯速乘馹上來事,下諭,何如?傳曰,允。
又啓曰,前行大司憲李慶億,方以館伴,都監待候,而時無職名,令該曹口傳付軍職,使之察任,何如?傳曰,允。
以李慶億爲副護軍。
沈梓啓曰,臺諫出仕事,命下矣。日勢已暮,明日待開門牌招之意,敢啓。傳曰,知道。
又啓曰,承旨牌招事,已爲蒙允矣。日勢已暮,明日待開門牌招之意,敢啓。傳曰,知道。
自辰時至申時,日暈。夜一更,月暈回木星。
左副承旨沈梓,同副承旨閔周冕上疏曰,伏以臣等,俱以無似,忝叨喉司,出納之際,事多憒憒,致有大臣陳達之擧,而至使同僚獨被罷推之罰,臣等惶悚震悖,不知所措。凡還判付公事書入之後,該房承旨,申後出去,則待其啓下,付標以送本家,使之書銜簽押,然後出給該司者,所以重其事,而亦不可異書故也。臣頃日同直本院也,禁府啓目還判付,適下於申後,而該房承旨李程,業已公退,故臣等卽爲封標其公事,循例送去,着五六字缺程家去闕下最遠,往復之際,自致日暮,該五六字缺不出給,放未放單子,未及抄啓,草記來呈,而元公事,自李程家還來,故竝與草記而出給。其間曲折,不過如斯,若以公事出納之稽遲爲罪,則在直之臣等,當任其責,而在家之同僚,橫被其罰,臣等倖免之恥,固已深矣。況壅蔽,人臣之極罪也,臣等實不料還給不必捧之草記,而遽自陷於壅蔽之罪,臣等心骨俱寒,置身無所,公事遲滯,旣非李程之罪,而實在臣等,大臣壅蔽之斥,又所難逭,負犯如此,決不可一刻冒居,伏乞聖慈,亟罷臣等之職。仍曰,臣等之罪,以爲人臣壅蔽者之戒,臣等無任戰灼祈懇之至。
右承旨閔熙上疏曰,伏以臣於再昨直中,猝患寒疾,一夜之間,症勢極重,扶曳還家,仍爲委頓,遍身如火,不能貼席,眩暈惡心,湯藥不能近口,晝夜苦痛,苦將殞絶,當此僚員有故之際,旣不能連日仕進,況且館所擧動之時,無路陪從,臣誠死罪,罔知攸措,伏乞聖慈,亟許遞免,不勝幸甚。踏啓字。燼餘
上在昌德宮。停常參·經筵。
下直,巨濟縣令宋必中。
大殿,政院·玉堂問安。答曰,知道。中殿問安。答曰,知道。
世子宮誕日,政院·玉堂單子問安。答曰,知道。
閔周冕啓曰,小臣館所問安進去,下直。傳曰,知道。
又啓曰,小臣馳進館所問安,則答以每遣近侍下問,不勝感激,不知所達云矣。傳曰,知道。
沈梓啓曰,伏見備忘記,有政官特推之命,而臣未詳政廳事,卽爲捧傳旨矣。第念人君施罰之際,必須明言其罪名,然後可厭群情。人臣之受罪者,亦須明知其罪名,然後可勉來效,雖推考薄罰,不可不明示其所犯之何事,今此備忘,辭旨嚴峻,至以政官所爲,殊極驚駭爲敎,而別無指摘,罪名不章,下之法司,何以勘律?傳諸聽聞,何以解疑?臣雖無狀,非爲政官地也,竊恐有乖於大哉王言,請加三思,明降指揮。臣職在出納,區區所懷,敢此仰達。傳曰,淸選還擬,不可無漸云,則初不擬望,可見其意,旣下單望,又有加望之命,則便是別敎,銓曹宜加惕念,各別擬望,此誠擧職之事,不此之爲,乃敢反以在外三人,苟充塞責,銓曹所爲,言之寒心。曾已下問于政廳,被罰者,旣知其事之如何,故備忘不擧罪名矣,啓辭如此,誠可笑也。有何難言之事乎?昨日傳旨中,添入此一款,可也。
又以義禁府言啓曰,以平安監司狀啓,因刑曹粘目,前陽德縣〈(監〉柳璾,移本府處置事,允下矣。柳璾,時在京畿坡州地云,依近例發遣本府羅將,拿來,何如?傳曰,允。
宋時喆,以司僕寺官員,以提調意啓曰,濟州山馬監牧官金大吉封進馬二匹,來到本寺,禾毛色別單書入之意,敢啓。傳曰,知道。
閔周冕,以迎接都監言啓曰,在前餞慰使不爲定送之時,則義州及開城府兩處,有別遣問安使之規,令政院依例擧行,何如?傳曰,允。
二字缺以迎接都監言啓曰,領議政,以今日上馬宴宰臣,當爲來詣,而卽者以其八歲兒子,病勢危急,不得進參,故日勢已晩,不得已右議政來詣代行之意,敢啓。傳曰,知道。
又以迎接都監,以右議政意啓曰,臣與靑平尉沈益顯,禮曹判書鄭知和等,來詣館所,令差備譯官,措辭請行上馬宴,則勅使以爲,自上委遣大臣,請行宴禮,雖甚感激,宴床分入各房之意,前已仰達,依此爲之云,故臣等傳呈御帖之後,宴床則依其言入給之意,敢啓。傳曰,知道。
又以迎接都監言啓曰,卽者右議政,與靑平尉沈益顯,禮曹判書鄭知和,來詣館所,請行上馬宴,則勅使以爲,自上委遣大臣,請行宴禮,雖甚感激,宴床分入各房之意,前已仰達,依此爲之云,故傳呈御帖,依其言,宴床分入各房後,退出之意,敢啓。傳曰,知道。
又以迎接都監言啓曰,卽者勅使,以十九日辰時,離發事,書出牌文,而路程記,亦爲書出,計其宿站,則發程第十七日,當到義州矣。牌文發送之意,敢啓。傳曰,知道。
又以迎接都監言啓曰,勅使角抵罷後,仍爲會坐南樓上,招入舞臺·樂工觀舞矣,敢啓。傳曰,知道。
又啓曰,勅使十九日離發牌文,來到本院,仍爲發送乎?敢稟。傳曰,知道。
掌令李端錫啓曰,臣於再昨,以數件事論啓之意,早朝發簡,適當備局引見。長官則在於館所,臣以次官,當爲入侍,故趨詣闕下,則答簡纔還,已下引對之命,急遽之際,未及更確於同僚,而旣已發簡,意見相左,則揆以臺體,勢難晏然,故不得不引避於榻前矣。伏聞大臣,以臣在外不避,榻前引嫌爲非,而且以臣,必聞其處守令之言,而徑發此論云。臣於此,不勝瞿然之至。在外之時,未及引避者,蓋緣事勢之忙迫也,入侍之後,始乃自列者,亦出於體例之當然也。雖以前例言之,榻前如許之避,不止一二,此果臣創出之擧乎?凡有可避之事,旣未及避於在外之時,而又不避於入侍之時,則未知更待何時耶?臣恐臺體之不然也。至於守令之言,設有所聞,而其言不非,其事可論,則隨聞論啓,臣未知其不可也。臣雖無狀,豈有偏信人言,不顧事宜,妄售己見,自速罪戾之理哉?祇緣臣徒知蠲役救民之不可少緩,而未及消詳於倉卒之際,終爲起鬧之歸,重被大臣之斥,臣何顔面,仍冒臺席乎?況於靜攝之中,連事瀆擾,臣之罪戾,至此尤大,請命遞斥臣職。答曰,勿辭。
沈梓啓曰,掌令李端錫,再啓煩瀆,退待物論矣。傳曰,知道。
持平愼景尹啓曰,掌令李端錫,引避退待,臣當處置,而其所引避之由,出於嶺西蠲役,臣之昨日之避,旣以此事,則今何可晏然處置乎?不敢仍冒,請命遞斥臣職。答曰,勿辭。
沈梓啓曰,持平愼景尹,再啓煩瀆,退待物論矣。傳曰,知道。
獻納沈攸,正言慶㝡啓曰,請還收罪人李溫減死定配之命。同前掌令李端錫,持平愼景尹,竝引嫌而退,榻前引避,自有前例。隨聞論啓,亦非失當,發簡往復,旣參其論,不敢處置,其勢亦然,但無可遞之失。請掌令李端錫,持平愼景尹,竝命出仕。新除授大司諫閔維重,時在京畿廣州地,請斯速乘馹上來事,下諭。答曰,不允。出仕事,及下諭事,依啓。
自午時至申時,日暈。夜自一更五更,月暈回木星。
吏曹判書金壽恒,參判趙復陽,參議尹鏶等上疏,伏以臣等,俱以無似,久忝銓席,觸事生疣,早宜屛退,而苟冒至今,恒切愧懼矣。昨日承旨加望之際,前後曲折,槪陳於啓辭中,而金禹錫·李翊等之初不竝擬,非有他意。向者置對之時,是非之分,自有公議,而兩人所處,物情猶有所未盡釋然者。喉司淸選,遽爾還擬,恐非甄敍以漸之道,臣等之所以愼重者,只爲政體,而致勤聖敎,辭旨極嚴,臣等相顧震悚,不知置身之所也。臣等奉職無狀,不能見信於君父,雖蒙聖度包容,薄施推勘之罰,而臣等旣負罔赦之罪,何敢以倖免重律爲幸,而晏然在職,以重其罪戾乎?伏乞聖明,亟罷臣等之職,仍治臣等之罪,以爲人臣之戒,不勝幸甚。答曰,省疏具悉。罰之輕重,不可自求而免,亦不可自求而得,卿等勿辭察職。燼餘
上在昌德宮。停常參·經筵。
藥房都提調鄭致和,副提調吳挺緯啓曰,伏未審夜來,聖體調攝,何如?眼候益有差復之效乎?臣等憂慮未弛,敢來問安。答曰,知道。猶未快愈矣。
閔周冕啓曰,迎接都監草記,義州·開城府兩處,別遣問安使,令政院依前例擧行事,允下矣。取考前例,則餞慰使不爲差送之時,則開城府·義州兩處問安使,吏曹差出矣。今亦依前例分付吏曹,差出之意,敢啓。傳曰,知道。
傳曰,戶曹判書金壽興命招。
吳挺緯啓曰,戶曹判書金壽興來詣矣。傳曰,引見。
宋時喆,以都摠府言啓曰,副摠官張善瀓,戶曹坐起,進去晝仕,請出標信。傳曰,知道。
吳挺緯啓曰,明日有擧動之命,承旨金益炅,以情事陳疏,李翊在外,合有變通之道,何以爲之?上曰,金益炅疏,則纔以踏啓字下。在外之人,姑不必遞改也。又啓曰,承旨有闕,明有擧動。今日牌招政官,開政差出乎?上曰,依爲之。引見時定奪
閔周冕啓曰,宰臣禮曹參判朴世模,館所問安進去,下直。傳曰,知道。
又啓曰,宰臣朴世模,館所問安,則答以每遣重臣下問,不勝感激。國王德分,好爲經過云矣。傳曰,知道。
又以迎接都監言啓曰,兩勅使,會坐南樓,觀角抵之戱矣,敢啓。傳曰,知道。
吳挺緯,以迎接都監言啓曰,今日乃是空日,別茶啖依例排入之意,敢啓。傳曰,知道。
閔周冕啓曰,明日館所擧動事,分付各該司之意,敢啓。傳曰,依爲之。
又以迎接都監言啓曰,勅使以下都給禮單,再昨無弊入給矣。今日通官等,勅使及家丁處所給綿紬,互相比較,則副使所受綿紬,稍有參差云。通官輩以此意,送言於臣等,臣等以不勝驚駭,次知之人,從重科罪後,換入之意爲答,則勅使以爲,雖或參差,事非大段,不必換入,而次知之人,切勿治罪云。今此綿紬長短之不齊,勢或然矣,而旣已發言之後,則次知之人,難免其責,故當該郞官,將欲請罪矣。通官等聞有請罪之擧,委送差備譯官,請於臣等曰,此事本非大段,勅使小無以此介意之事,次知之人,勿令治罪,而都監有此請罪之擧云。勅使如或聞之,則必甚不安,切勿啓達請罪,以安勅使之心云,故依其言不爲請罪之意,敢啓。傳曰,知道。
又以迎接都監言啓曰,臣壽興,依下敎,明日親臨館所之意,數字缺差備譯官等,勿爲入請於勅使,只言及於通官數字缺令知之而已,則通官以爲,俺等旣已知之,則何可不言於勅使前云矣,敢啓。傳曰,知道。
沈梓,以迎接都監言啓曰,臣等卽令差備譯官,以明日親臨之意,措辭言及於勅使,則勅使以爲,聞自上將欲親臨云,曾於仁政殿接見時,旣以切勿親臨之意,仰達矣。卽今俺等,歸日已迫,身且困憊,此時必不親臨,然後俺等可以自安矣。且親臨之後,則俺等亦當有回謝之禮,而行色怱遽,不得如意,則俺等之不安,其何異於國王?以不得親見俺等爲不安也,願勿親臨云,而探其氣色,則斷然牢拒,似出於實情云矣,敢啓。傳曰,知道。在前別無勅使回禮之時,只予暫時親臨,欲敍相見之懷,雖似强請之爲未安,誠出至意,不得不再請云云。以此措辭,更爲言及,似可矣。
閔周冕啓曰,戶曹判書金壽興,來詣請對矣。傳曰,引見。
沈梓,以迎接都監言啓曰,明日館所,願勿親臨事草記。傳曰,在前別無勅使回禮之時,只予暫時親臨,欲舒相見之懷,雖似强請之爲未安,誠出至意,不得不再請云云。以此措辭,更爲言及似可矣事傳敎矣。今已夜深,勅使就寢,明朝以傳敎之意,措辭更請之意,敢啓。傳曰,知道。
有政。吏批,判書金壽恒進,參判趙復陽進,參議尹鏶進,都承旨吳挺緯進。兵批,兼判書洪重普病,參判李正英進,參議南九萬進,參知朴烶進,左副承旨沈梓進。以李泰淵爲左副承旨,沈梓爲右承旨,李慶億爲刑曹判書,金益炅爲副護軍,崔攸之爲副司直。
掌令李端錫,持平愼景尹啓曰,嶺西十邑被災之慘,甚於京畿。道臣災實啓聞來到,則廟堂必有區畫之擧,而但以古事言之,則漢宣帝時,有水旱災異,而郡國不以時聞者,丞相魏相,輒白施行者,急於救民而不暇待其報也。今十邑之災,有口皆言,不啻目覩,若不早爲之所,俾知有生活之路,則流散之患,迫在朝夕。請原州·春川·寧越·平昌·旌善·麟蹄·橫城·洪川·楊口·狼川等邑,一依畿甸例,凡干雜役,竝爲蕩減。春牟種子,亦依曾前嶺東例,豫爲磨鍊劃給,諸色身役,竝令半減,國家矜恤之意,非不至矣。第當納三疋之類,尙徵一疋半,則其視只納一疋者,不亦偏重乎?常時之或捧二疋,或捧三疋,已是不均之政,而今爲一例半減,加捧半疋,實所謂不揣其本而齊其末者也。請身役三疋之類,特減二匹,以爲均惠之地。答曰,令本道査啓,爲日已久。上來後處置,似無緩不及時之患。末端事,當初定奪,已經商度,不允。
辰時,日暈。夜五更,流星出稷星下,入巽方濁氣中,狀如鉢,尾長三四尺許,色白。
右承旨金益炅上疏,伏以臣有窮天痛迫情事,不得不仰籲於天地父母之下。曾任本職時,或値客使之來,則輒陳私懇,得蒙恩遞矣。卽今客使在館,意外復叨新命,臣之情勢之難便,與前無異。伏乞聖慈,諒臣痛迫之私,亟許遞免,以便公私,不勝幸甚。踏啓字下。燼餘
上在昌德宮。停常參·經筵。
沈梓啓曰,小臣館所問安進去,下直。傳曰,知道。
又啓曰,小臣館所問安,則答以每遣近侍下問,不勝感激,不知所達云矣。傳曰,知道。
又以迎接都監言啓曰,今日別雌牛責入,故依其言入給之意,敢啓。傳曰,知道。
又以迎接都監言啓曰,今日乃是空日,依例別茶啖排入之意,敢啓。傳曰,知道。
又以迎接都監言啓曰,兩勅使,會坐南樓上,觀角抵之戱矣。傳曰,知道。
掌令李端錫,持平愼景尹啓曰,嶺西十邑被災之慘,甚於京畿,道臣啓聞上來之後,則廟堂必有區劃之擧,而但於等待之間,費多時日,則緩不及時之患,難保其必無。且京畿蠲役,旣不因道臣之査啓,則今於十邑之事,何可有間於彼此,而使朝夕流散之民,有後我之怨哉?請原州·春川·寧越·平昌·旋善·麟蹄·橫城·洪川·楊口·狼川等邑,一依畿甸例,凡干雜役,竝爲蠲減。春牟種子,亦依曾前嶺東例,預爲磨鍊劃給。各邑身役當納三疋者,只減一疋半,固知已經當初之商度,而但聞商度時說話,均減一疋,則恐常納三疋者之稱冤,特減二疋於常納三疋者,則又恐常納二疋者之稱冤,而終至於一例減半云。常時之或捧二疋,或捧三疋,已是不均之政,豈可以本來不均之政,擬用於今日卹窮之際乎?常納三疋者,則一生稱冤,常納二疋者,則一年稱冤,較量彼此,則其爲苦歇昭然,三疋之類,雖不得永減一疋,當此別樣施惠之日,特減二疋,則有何不可哉?旣知事理之如此,則又不可以旣經商度而難於追改,請身役三疋之類,特減二疋,以爲均惠之地。近來國綱解弛,莫可收拾,人各售私,不知有公,求其弊源,則良由在上之人,先自壞之也。內三廳被薦者,講射二技,取才後調用,乃是法例,而前任兵曹判書金佐明,取講不通者二人,一擬宣傳官望,一擬守門將望,至於受點,其時若無二技入格者,則猶可諉之出於不得已也。積年未調,稱冤者非一,而先以落講者擬望,其何以免循私之迹,而服武輩之心哉?且時任兵曹判書洪重普,於上年溫幸時,有武兼宣傳官決棍之命,重普若以爲不可,則當如古人之期不奉詔,可也,不然則從實決棍,可也,而依樣施爲,全沒棍痕,及有承旨看審之敎,則蒼黃罔措,以石片磨擦其臀,至於皮裂血出而後,入於看審,身爲宰相,處事若此,何以責庶官下流之遮餙乎?佐明事則取考本曹置簿,實狀昭然。重普事則隨駕將士官吏,目覩者多。請前任兵曹判書金佐明及時任兵曹判書洪重普,竝先罷後推。答曰,不允。洪重普事,殊甚無據矣。
夜三更四更,月暈。
右副承旨李翊上疏。伏以無狀小臣,濫蒙洪造,躐躋匪據,涯分已踰,頃忝本職,倉卒遇事,唯以不負職責,爲一毫報效之地,而區區忱悃,未能上格,罪積違忤,理宜誅殛,而聖度包荒,不置重辟,臣誠惶懼,若無所容矣。釁蘖橫生,又遭逆境,乃於千萬夢寐之外,被人証左,下吏置對,臣豈不知償金歸牛?亦自得體,費辭相辨,有損風節,而旣承嚴問,不忍上欺君父,向非天鑑孔昭,俯燭幽隱,則臣之衷曲,無以自暴,而得有今日,豈不難哉?臣專昧取友必端之訓,致有搢紳無窮之羞,此則臣之罪也。益覺世變無窮,險道難盡,方將悔悟之不暇,何敢怨尤於人乎?是以斂迹郊畿,杜門省愆,只爲桑楡補過之計,無復齒列朝端之望,不意銀臺新命,特出常格之外,召旨遠降,蓬門動色,聞命惶感,撫躬跼蹐,直欲循墻而不可得也。揆以分義,豈不欲趨造四五字缺恩命,以答鴻私之萬一,而顧臣所遭千古四五字缺累之蹤,再側淸明之朝,則眞所謂不知世間有數字缺事者也。臣雖至愚,決不忍爲此也。且臣宿患疝症,逢歷轉劇,閱月委頓,起動無路,瞻望雲霽,但有涕淚,況今客行在館,事務方殷,出納之地,不宜暫曠。伏乞聖慈,亟遞新授職名,以便公私,不勝萬幸,臣無任祈懇屛營之至。答曰,省疏具悉。爾其勿辭,從速上來察職。燼餘
上在昌德宮。停常參·經筵。
下直,咸鏡監司權大運。
藥房都提調鄭致和,副提調吳挺緯啓曰,伏不審夜來,聖體調攝,何如?眼候久未快愈,臣等不任憂慮,敢來問安。答曰,知道。今後勿爲間日問安。
沈梓啓曰,宰臣柳炳然,館所問安進去,下直。傳曰,知道。
又啓曰,宰臣柳炳然,館所問安,則答以每遣重臣下問,不勝感激,不知所達云矣。傳曰,知道。
傳于李泰淵曰,咸鏡監司權大運,引見。
沈梓,以迎接都監言啓曰,今日乃是空日,依例別茶啖排入之意,敢啓。傳曰,知道。
吳挺緯啓曰,戶曹判書金壽興請對矣。傳曰,引見。
沈梓啓曰,明日郊外擧動事,已有定奪矣。各處餞宴,則雖因彼言而停止。旣有親臨之擧,則郊外餞宴,何以爲之?敢稟。傳曰,餞宴待候,可也。
閔周冕,以迎接都監言啓曰,勅使明日軍令,以初吹日出,二吹辰末,三吹巳初,書出矣,敢啓。傳曰,知道。
又以弘文館言啓曰,明日將有郊外擧動,而本館官員九人內,副應敎呂聖齊,校理李翊相,修撰金萬重,俱有難便情勢,不得陪從。應敎南二星,副修撰鄭載嵩,時未肅拜。副修撰吳始復,時未署經。副校理吳斗寅在外,只副校理臣朴世堂,修撰臣洪萬衡,當陪從,其在事禮,殊涉埋沒,未肅拜之員,卽爲牌招肅拜,使之進參,何如。傳曰,允。
沈梓,以忠勳府言啓曰,卒靖社功臣原平府院君元斗杓戶奴呈狀內,矣上典,初葬于京畿永平,今將來十月初七日破舊墳,移葬于原襄道原州地,府上謄錄相考,具由啓稟云。臣等取考本府謄錄,則勳臣遷葬之時,具有參酌擧行之典。故曾在宣廟朝,光國功臣海城君崔滉移葬,因本府稟啓,棺槨·石灰·造墓軍,令各該司題給,至有傳敎該道監司,本家倘有力所不逮之事,隨便助力之命。又於仁廟朝,靖社功臣延平府院君李貴,宣武功臣原陵君元均等遷葬,或出於特恩,或出本府之啓,竝皆官庇葬需,前後恩典,班班載錄。且頃承靖社功臣平城府院君申景禛之遷葬也,本府援例啓稟,則依前特敎擧行可也事,命下矣。今此原平府院君元斗杓,先朝勳舊大臣,今當永窆之日,似當與平城府院君申景禛,一體施行,敢此仰稟。傳曰,依平城府院君遷葬時例爲之。
持平愼景尹啓曰,臣於昨日,以前兵判金佐明,時兵判洪重普論劾事,發簡於同僚,則同僚亦從,故聯名以啓矣。及見聖批,則以洪重普事,殊甚無據爲敎,臣初不曉解,繼以思之,則聖上旣不允臣等之請,其必以臣等之論爲無據矣。臺諫論事,雖許風聞,若不廣加訂問,的知實狀,則豈敢輕發重論乎?所謂武兼,卽南涑稱名者也。自上旣令兵曹決棍,而全無棍痕,俄有承旨看審之敎云。則兵曹下人,奔告判書於衆會之中曰,當以狗血塗臀云。重普所當叱退下人,且治其罪,而默無一言,旋卽起出於私幕,其有動於下人之言者可知。繼以有中使看審之敎,則乃以石片磨臀,至於皮裂血出而後,入於看審云。磨臀之擧,雖不於重普眼前爲之,而若非重普之意,則本曹下人,豈敢任意作此擧措?重普若依聖敎,治罪於前,則又豈有磨臀之擧乎?臣之所聞,非止一二人而已,且行去之所,乃是衆目之所聚觀。故臣竊欲國綱之漸解,有名重臣,亦且如此,妄有所論列矣。今有無據之敎,臣何顔面,一刻仍居於風憲之地乎?昨緣昏暮,今始來避,臣之所失,至此尤大,請命遞斥臣職。答曰,噫。人心之不淑,奚至於此?當初摘奸,旣出於驗其受杖之輕重,則皮裂血出,似無隱諱之理,而予曾未聞之言,發於今日,此非無據而何?非但此也,其間說話,多不近理,昨啓今避,參差莫甚,予誠未曉也。勿辭。
李泰淵啓曰,持平愼景尹,再啓煩瀆,退待物論矣。傳曰,知道。
掌令李端錫啓曰,臣於昨日,伏見聖批,以洪重普事,殊甚無據爲敎,臣不勝瞿然之至,旣有決棍之命,而全沒杖痕,乃以石片磨臀,而入於看審,則彈刻之擧,在所不已。故臣與同僚,相議論啓矣。不惟不爲允許,遽下未安之敎,臣何敢晏然乎?昨緣日暮,今始自列,所失尤大,請命遞斥臣職。答曰,勿辭。
李泰淵啓曰,掌令李端錫,再啓煩瀆,退待物論矣。傳曰,知道。
夜五更,火星入大微西垣內。
議政府右賛成兼成均館祭酒世子貳師宋時烈上疏。伏以臣雖至愚,亦知君父之至嚴至尊。雖有懇迫私情,不敢輒攖其威而必得情願也。然君父之威,雖不敢輒攖,而其仁恩之慈覆,亦臣子之所共慕賴者。故臣前後冒籲,乞遞職名者,非止一二。至於近日,則憂怖之蹤,愈不敢以姓名,塵浼朝聽,而猶不知止連章累牘,益瀝心肝,冀蒙矜許者,非敢不畏君父也,實仰慈覆之仁恩也。然而微誠未能上徹,非唯未蒙矜許,顧乃仍承召旨,臣之惶懼悶蹙,徃而愈甚,日夜徊徨,罔知所從也。臣竊聞,聖人治世,以萬物各得其所爲至。臣雖至賤,亦萬物中之一,而每犯天威,長爲負罪之臣,不可謂得其所,則此豈聖世之所願聞者哉?臣旣知瀆犯之爲大罪,今者又不知止,復此哀籲,正如負販之虫,已載不起,而猶更取物,在身事則甚愚,而情實可哀。伏乞聖明,特加憐愍,將臣所有本職及兼帶,一倂許遞,以安微分,不勝幸甚。答曰,省疏具悉。已喩于前後之批,復何多誥?宜勿固辭,亟回遐心,從速上來,以副予望。
應敎南二星上疏曰,伏以無似如臣,僥倖竊第,釋褐未久,遍歷華要,感激洪造,常思圖報,而惟是至愚極陋,萬不及人,待罪玉堂,而無望獻替,執筆銓選,而動生愆尤,恩重丘山,效蔑絲毫,日夜愧懼,若無所容。不意新除,又出意外,臣誠驚惶感隕,罔知攸措。臣之忝叨館職,前後非一,而至於東壁,位望又別,所當極擇才學之臣,以備深嚴之選,而銓司乏人,循例差除,蒙學小臣,亦何敢一向冒昧,玷辱名器,而不思所以自處乎?且臣痼疾嬰身之狀,同朝之所共知也。當初得病,正當秋冬之交,每値其節,輒復添劇,痰火用事,咳喘益甚,胷膈煩悶,肚腹漲滿,有時氣逆,幾乎窒塞。加以旬日之間,疊遭一家慘戚,奔走喪次,傷敗非一,僵臥突奧之間,若將不保朝夕。設令臣之才分,可以承當職事,以此病情,其可以得免於顚仆乎?臣之除授本職,已過四日,而危惙之狀,如上所陳。當此多事之時,無路出謝,又値本朝誕辰,終不得趨造賀班,惟當席藁私室,恭竢罪譴,而輒有區區所懷,亦不敢泯默而不盡也。臣聞,有官守者,不得其職則去。蓋設官分職,各有攸守,如或問錢穀於度支,而曰我不知也。問決獄於廷尉,而曰我不知也。如是而不去,則其於古人之義何如?而亦將不免於罪戾矣。夫儒臣之職,無他事務,唯以勸講經史,規諷道義,討論前古之得失,以備人主之顧問爲任。自聖上臨御以來,開筵之日,其數無幾,暫時召對,亦甚稀罕,循例入侍,或命停止,上下情義,疏隔日甚,廣厦細氈之間,殆絶講官之迹,至於十年經幄之臣,尙不知執冊展卷之儀,則雖欲以草草文義,備數仰塞,亦安可得乎?不得其職,莫此爲甚,而猶且濫帶虛銜,懷祿二字缺問其職責,謾不知爲何事,此固在下者之罪,而其數字缺國家設官分職之義,果何如也?臣非疏遠之五六字缺知玉候違豫,實有妨於開筵,而凡人之五六字缺則雖有所苦,不自爲疲。臣伏覩列聖行狀,文宗大王,素有眼患,逐日經筵,勤勞太過,大臣請缺日視事而不聽,侍臣亦請止看書以休眼力。答曰,予性好看書,疾劇欲止,而稍間則不能自已焉。以此觀之,竊恐殿下,終有歉於嗜學之誠也。殿下一念,果能孜孜於學問,則雖有眼患,亦必有稍間之時,略其虛文,頻賜燕接,不必親自披展,尋行數墨,祇令講臣,或諷讀經傳,或揚扢文史,優游涵泳,啓沃從容,而殿下凭几而聽之,則其恰神養性,淸心寡欲之功,未必不如艾灼鍼砭,暝眩苦口之劑矣。如曰,饑饉荐臻,事務方殷,客使相續,策應多端,有不遑於開筵講學之事云爾,則漢光武之投戈講藝,陸秀夫之舟中講學,此豈太平無事之秋乎?悠悠泛泛,今日聖志益懈,進德無期。昔朱子言于孝宗曰,日月逾邁,如川之流,一往而不返,其言之痛切如此,臣竊爲殿下三復而致慨焉。然念致此之由,亦不過如臣輩痛愚賤劣,無所輕重之人,貪榮冒寵,備位充員,無所事事,尙不知恥。故殿下亦以爲儒臣講官之任,安可責之於此等無恥之輩乎?一有輕視臣下之心,竝與經筵而廢之,此臣之所以自聞新命,一倍慚恧,徊徨踧踖,終不徑進者也。伏乞聖慈,察臣愚衷,少加採納,仍遞臣本職,俾得安分養痾,保全微命,公私萬幸,臣無任屛營祈懇之至。答曰,省疏具悉。爾其勿辭察職。
敎咸鏡道觀察使權大運書。王若曰,民生休戚,寄百里字牧之官,守宰勸懲,係一方按察之任,玆以古難是選,何幸今得其人。惟卿,器度端凝,才猷敏達,班行玉立,容貌惟德之符,操履氷淸,模楷爲世所仰。肆歷敭極一時之望,而拔擢缺兩朝之恩,由其名實之克孚,措諸內外而四字缺畿邑武城,播絃歌之聲,分司舊都五字缺之惠,纔輟首席於諫省,又膺重寄於邊關。惟彼塞繳之雄藩,實我保障之重地,山川啓遠,奚但王化之未霑?土風勁强,抑亦民俗之難治。加以比歲水旱之災沴,伊致一路黎庶之顚連,儲峙久虛,無望固圉之本,流亡相繼,久乖實邊之方,哀我孑遺之殘氓,値此大無之儉歲,已無可捄之策,若之何其?苟得共理之良,猶可爲者。旣予志之先定,又朝議之僉同,北門誰可居?暫煩卿鎖鑰之寄,長城不亦壯,庶寬我宵旰之憂。玆授卿以咸鏡道觀察使兼兵馬水軍節度使巡察使咸興府尹,卿其益懋乃猷,須體予意。勞來安集缺窮民之奠居,黜陟嚴明,俾汚吏而解印。宣化正缺期臻陋習之維新,賑乏賙飢,常恐實惠之未究,人皆可使爲善,敢緩學校之興?國之所賴以安,當先軍政之擧,凡諸責應措置,惟在齊度便宜,乃若缺斷稟裁,自可遵守常典,於戱,義不擇事,盍效報國之誠?孝可移忠,庶遂將母之願,毋憚原濕之咨度,勉布朝廷之德音。故玆敎示,想宜知悉。司諫院正言知製敎慶㝡製進
上御養心閤引見,咸鏡監司權大運,左副承旨李泰淵,假注書趙根,記事官尹敬敎·李藼入侍。上謂權大運曰,今年農事,到處不實,咸鏡道如何云耶?對曰,臣聞北來人言,則或云差勝於上年,或云不如上年,大抵匈荒甚矣。上曰,六鎭則似是稍勝。對曰,鏡·明·吉,以南凶荒甚,以北稍勝云矣。又曰,臣以匪才,北門重任,意外叨冒,懇辭不得。缺北方連三歲大無,故臣須自缺。上曰,近日左相之病如何?有所聞乎?泰淵曰,臣遞來後缺甚重。今朝又得見其病錄之來到醫官者,則病勢比前加重矣。上曰,前去醫官,使持藥物,更往看病,可也。上又曰,左相居處,亦不好乎?對曰,非但居處缺僻無饌,何能調病?且左相,本能忍病,故前缺病未嘗頹臥,今則恒臥床席。故身體一邊缺傷。見臣而泣曰,吾恐負國恩耳。大運曰,北道民事,臣往見後,當以啓聞,而如將有賑救之事,則勢將請移南缺粟耳。上謂李泰淵曰,嶺南缺事如何?對曰,右道頗勝,左道不好。上曰,來時見之,則通言缺如何?對曰,皆勝於京畿,而嶺南禮安等地,則反不如畿邑,如盈德·蔚山缺沿海之邑,亦一槪不好矣。上曰,所謂好處,何等邑也?對曰,開寧·知禮·咸陽·居昌,而但未知今年秋,收捧幾何。元數亦不多,恐未缺波及於他道也。上曰,全羅·慶尙兩道,農事孰優?曰,嶺南差勝耳。大運曰,北路,以牛馬畜爲生資,今則此亦無之,民缺可慮,彼人若擧例責出,則何以爲之?上曰,卿到任後,觀勢啓聞形止,則可以酌處。泰淵曰,國家每以缺臣,則竊以南方爲慮。上曰,以倭而缺後,至今遷延不作,屢缺移館事缺喝之患。上曰,渠欲移館乎?曰,此事言之已久,今番館倭缺拿去,雖云潛商事,而其何以知之?前頭事誠未可測也。上曰,前日倭差接待以送後,出場如何?對曰,姑無消息,而大槪此則以權現堂事,徒爲索貨之資,非大段事也。上曰,當時許給百同乎?對曰,槪以百同缺意而已,無牢定事矣。渠之所望,則八缺。泰淵又曰,近來倭譯,亦不如前,全無伶俐可缺間情節者云,此亦可慮也。上於榻前,以弓箭·韔鞞,賜大運。大運拜謝,仍罷出。燼餘
答堤川幼學李憲先疏曰,縷縷進言之誠,予用嘉尙,所陳之事,當令廟□議處。內下日記
上在昌德宮。停常參·經筵。
李泰淵啓曰,小臣館所進去問安,下直。傳曰,知道。
又啓曰,馳進館所問安,則答以每遣近侍下問,不勝感激,不知所達云矣。傳曰,知道。
閔周冕啓曰,內乘來言,捲簾取稟。傳曰,捲三面。
沈梓,以迎接都監言啓曰,今日郊外擧動之意,卽者始令差備譯官,傳言於勅使,則勅使以爲,擧動之事,若於昨日,豫爲聞知,則俺等當以勿爲之意仰達,而今日始得聞之,俺等自當五六字缺何必臨見於郊外乎?願勿親臨云矣,敢啓。傳曰,知道。仍傳曰,以旣已出宮之意,傳言可也。
辰時,大駕出仁和門。巳時,到慕華館,入幕次後,政院·玉堂問安。答曰,知道。
王世子遣侍講院輔德李秞問安。答曰,知道。
沈梓,以迎接都監言啓曰,勅使卽刻館所離發之意,敢啓。傳曰,知道。
藥房問安。答曰,知道。
勅使到幕次,上請行宴禮,勅使固辭,屢請乃許。乃先行茶禮,次進饌五酌後,進大饌,完杯而罷。說話,在事變日記
吳挺緯,弘濟出去,下直。傳曰,知道。
上送勅使至階,又遣事變注書,問安于勅使,上還入幕次後,政院·玉堂問安。傳曰,知道。
傳于沈梓曰,還宮時,限蓮池邊捧上言。
未時,大駕還宮,還宮後,政院·玉堂問安。傳曰,知道。二品以上問安。答曰,知道。
李泰淵啓曰,勅使時,事變假注書,今日爲始,減省記之意,敢啓。傳曰,知道。
又啓曰,今日大駕,自慕華館還宮時,擧動旣出作門之後,人馬喧闐,事極可駭。當該義禁府郞廳,不能禁斷之失,不可不懲,請從重推考。傳曰,允。
閔周冕啓曰,今日郊外餞宴時,臣以一二等頭目接待事,進去設饌處,則三等頭目所饋之饌,亦爲隔帳而設,頭目輩,招來分坐,纔已下筯行杯,將欲撤床,給其所親之際,有一隊雜人,不意突入,有如羶蟻挐攖饌物,觸碎器皿,爭奪叫噪,罔有紀極,御幕咫尺,如是喧鬨,已極可惡。況且遠人慰送之時,駭其瞻觀,尤損國體,當該都監郞廳及對客官,不能禁斷之失,在所難免,請竝推考。臣二字缺作挐之人服色,則別監軍牢砲手輩二字缺令都臣一一査出,移送法司,囚禁重治,以爲懲後之地,何如?傳曰,依啓。非但此也,幕次近處,濫雜之弊,甚於前日,殊甚駭愕,自本院嚴加詳察,一體囚禁治罪。
沈梓以禮曹言啓曰,因忠勳府啓辭,故原平府院君元斗杓遷葬之需,依平城府院君遷葬時例爲之事,命下矣。取考本曹謄錄,則平城府院君申景禛遷葬之時,棺槨·石灰,則自戶曹題給,造墓軍,令兵曹題給,擔持軍·奠床,則亦令該道量宜題給,而今此原平府院君元斗杓遷葬棺槨·石灰·造墓軍·擔持軍·奠床等物,依此題給之意,分付各該司及該道,何如?傳曰,允。
行大司憲朴長遠啓曰,臣於再昨肅謝後,約與同僚,行相會禮於昨日,而昨朝同僚,相繼引避,則臺例,雖應避之官,先茶時後,乃引避,而掌吏再三往復城上所,終不行茶時,及其已退之後,臣不得已代行其任,臣之見輕,固不可言,而致壞臺體,實自臣身。且其論劾重臣之擧,蓋出於陳舊所聞,非是急事,而隔日相會,不爲遲待,臣之不能爲有無於臺席,亦可見矣。況其所論中間一將擬望之政,臣之三寸叔父烶,以左貳之官,旣已同參,則臣何敢是非於其間,而處置同僚乎?昨緣闕門已閉,今又擧動,隨駕過後,始來引避,所失尤大,請命遞斥臣職。答曰,勿辭。
正言慶㝡啓曰,今日擧動時,臣陪侍臣之列,到敦義門,人馬塡塞,未及出門,乘輿已過,未免離失班次,隨後進往,及至作門,不得不奔趨就列,蒼黃顚倒,致駭瞻視,朝班失儀,實非細故,而況臣忝叨之職異於庶僚,尤不敢晏然仍冒,請命遞斥臣職。答曰,勿辭。
李泰淵啓曰,大司憲朴長遠,正言慶㝡,再啓煩瀆,退待物論矣。傳曰,知道。
獻納沈攸啓曰,持平愼景尹,掌令李端錫,大司憲朴長遠,正言慶㝡,竝引嫌而退,隨聞論劾,乃其職耳。未安之敎,不必爲嫌,而約行相會,不請長官,徑先論啓,未免率爾,不爲遲待,責有所歸,嫌不處置,勢所固然,隨駕離班,紛踏所致,不可以此輕遞言官,請持平愼景尹,掌令李端錫遞差,大司憲朴長遠,正言慶㝡出仕。答曰,依啓。
閔周冕啓曰,臺諫出仕事命下矣,闕門垂閉,明日待開門,牌招之意,敢啓。傳曰,知道。
夜自二更至五更,月暈。燼餘
上在昌德宮。停常參·經筵。
大殿,政院·玉堂問安。傳曰,知道。
藥房都提調鄭致和,副提調吳挺緯啓曰,昨日郊外,親行宴禮,伏未審夜來,聖體何如?眼候不瑕有添傷之患乎?臣等不任憂慮,敢來問安。答曰,知道。別無添傷之患矣。
李泰淵啓曰,昨日郊外擧動時,幕次近處濫雜之狀,誠如聖敎,不能嚴禁之失,不可不治。兵曹當該下吏,則爲先囚禁治罪,而堂上·郞廳,亦難免其責,請竝推考。且臣以該房,不能檢飭,以致如此,不勝惶恐待罪。傳曰,知道。勿待罪。
以備忘記,傳于政院曰,不得率職,遽施薄罰,責其將來,則所當恪勤愓慮,竭誠盡職,乃其臣子分義,而敢恃位高,呶呶怏怏,旋投呈單,放恣莫甚,殊極駭愕,而若施重典,正中其計。金壽恒姑先從重推考,政院亦何敢捧入乎?當該承旨,亦爲推考。
吳挺緯啓曰,以吏曹判書金壽恒呈辭捧入事,有當該承旨推考之命矣,推考傳旨,當爲捧入,而臣等四人,相議捧入,別無當該之員,傳旨未卽捧入,尤不勝惶恐。左承旨宋時喆,今日不爲仕進,卽爲牌招,以爲臣等推考捧入之地,何如?傳曰,允。
沈梓啓曰,吏曹郞廳來言,臺諫有闕,政事何以爲之?敢稟。傳曰,當日爲之。
吳挺緯啓曰,當日爲政事,命下矣。今日是宗廟奉審之日,何以爲之?敢稟。傳曰,明日爲之。
以右副承旨李翊辭狀。傳曰,使之勿辭上來。
宋時喆,以賑恤廳言啓曰,各殿及闕內各處其人進排炭·燒木·杻木元數別單,纔已付籤啓下,姑減之數,當爲依此擧行,而取考辛丑年謄錄,則各殿司謁·司鑰·別監等及內官炊飯木,限一年權減,自賑恤廳直爲給價。且闕內外各司進排炭·燒木,則限一年量減其數矣。各殿竈數,自上已爲參酌姑減,則辛丑年權減給價之處,量減之數,亦當次第擧行,一依辛丑年例,別單書入,以爲啓下之地,何如?傳曰,依啓。
執義崔寬啓曰,亞臺爲任,名器益重,必須無纖瑕,愜時望然後,始宜居之,顧臣以家禍餘生,心事罔極,釁蘖積身,天地間一罪人也。臣罪如此,而臣家說話,至徹於宸嚴之下,臣之罪累,亦聖明之所已燭也。臣以負累之人,自劾竢罪之不暇,豈敢晏然冒沒,玷辱淸班哉?如臣罪戾者,不但廢錮而止耳。聖恩如天,感激雖切,臣罪難容,悶憂冞劇,呈單陳疏,喉司不諒,一例揮却,臣罪臣情,至此之後,則理宜早賜處分,公私兩可,而日月高懸,未暴危悰,情窮勢戚,一倍憂矣。罪累之身,終不敢抗顔出肅,畏蟄兩朔,席藁以竢,豈特私悃之憂?實畏公議也。頃於召牌之下,亦未冒進,逋慢之誠,已極難逃。且臣,人非之外,鬼責又至,宿病漸劇,日就危域,客使時前後擧動,終未出參,揆以分義,萬殞難贖,屢犯邦憲,罪戾尤大。近來以擧動不參,見遞,已成規例,尤不可一刻仍冒,請命亟罷臣職,以正臣罪,以重名器。答曰,勿辭。
李泰淵啓曰,執義崔寬,再啓煩瀆,退待物論矣。傳曰,知道。
辰時至午時,日暈。夜一更,流星出婁星上,入璧星下,狀如拳,尾長一二尺許,色赤,有霧氣。二更,有霧氣。四更,月犯東井星。燼餘
上在昌德宮。停常參·經筵。
下直。富寧府使薛觀徵。
傳于沈梓曰,如吏曹判書呈辭之類,前日似有不得捧入之事,而政院不爲擧行,其事有諸否乎事,命下矣。凡被推之員,未勘前辭疏,切勿捧入事,曾有傳敎,而辭單則別無不許捧入之規,敢啓。傳曰,若然則初疏,何以捧入?初疏,違例旣捧,則又捧呈單,抑何意耶?本院之事,尤極無據矣。沈梓啓曰,伏承聖敎,無任瞿然之至。政官初疏,三堂上聯名來呈,據例還給,則累次來呈,終不行公,政曹之事,曠廢可慮。三堂上聯名,亦與獨自陳疏者有間,故不得已相議捧入矣。不職之失,實所難免,不勝惶恐待罪。傳曰,勿待罪。
以備忘記,傳于李泰淵曰,今下弓矢,富寧府使薛觀徵處給送。
有政。吏批。判書金壽恒病,參判趙復陽進,參議尹鏶服制,右承旨沈梓進。兵批。兼判書洪重普病,參判李正英,禁府坐起進,參議南九萬進,參知朴烶病,左副承旨李泰淵進。吏批啓曰,判書金壽恒病不來,參議尹鏶服制。小臣獨政未安,何以爲之?敢稟。傳曰,仍爲之。以洪處亮爲大司諫,柳格爲掌令,任相元爲持平,尹益亨爲旌善郡守,閔維重爲刑曹參議,李端錫爲護軍,愼景尹爲副司直。
沈梓,以尙衣院官員,以提調意啓曰,本院無他銀布出處,只以奴婢身貢,推移儲用,而近年以來,連値荒歲,雖無特敎,該廳循例取用,三度所出,銀過千數,布幾百同。入小出多,御供所用之需,將無以成形,極爲渴悶。今番賑恤廳啓下中,銀則傾儲以准其數,而布則庫儲掃如,前頭應上下計除,則更無餘存。不得已一半則姑先以綿紬四同,移送賑恤廳,其餘則待明春捧上後,充數輸送,御覽文書,以此修入之意,敢啓。傳曰,知道。
行大司憲朴長遠來啓曰,臣於昨朝承牌就職之後,掌吏告以前啓,無城上所姑停與否,而臣旣不得可否於其間,故不敢書出而退。適緣賤疾,呈單請急,而見阻於政院,臣之狼狽甚矣。俄又以執義崔寬,引避退待,來言于臣,臣當爲處置,而旣已呈單,勢難詣闕,以致處置未免經宿,所失大矣。凡兩司所論之事,間有嫌不參啓者,則引避見遞,例也。至於長官,尤不可仍冒,而臣於再昨之避,只以不敢處置爲辭,致令諫院,拈出嫌不處置,而請出不當出之臣,此則臣措語之失也。前啓姑停,旣未書出,同僚引避,又未卽處置。難冒之勢,有加於前,而連事瀆擾,臣罪尤大,請命遞斥臣職。答曰,勿辭。
沈梓啓曰,大司憲朴長遠,再啓煩瀆,退待物論矣。傳曰,知道。
獻納沈攸,正言慶㝡啓曰,臣等伏見吏曹判書金壽恒及呈辭捧入承旨推考之敎,伏不勝悚然之至。夫人臣之事君也,有辭意未達,情勢悶蹙之事,則不得不以疏單陳懇,呈病乞免,實出於惶恐罔措,不敢自安之意也,豈敢有一毫放恣之心而然哉?今者壽恒之呈辭,不過如此,承旨之捧入,亦諒其情勢,而遽下情外之敎,辭旨嚴峻,有非人臣所敢聞者,凡在聽聞,莫不驚悚。此豈大聖人臨下以寬,使臣以禮之道哉?自今以後,臣子之不得於上者,旣不敢晏然。又不得呈告,則終無自處之路乎?必使忘廉喪恥,束縛馳驟,則恐非聖朝體下之美事也。請留睿思,還收吏曹判書金壽恒及呈辭捧入承旨推考之命。各衙門屯田之弊,雖在常時,識者固以爲慮矣。況今大無之歲,朝家軫念民事,蠲減賦役。而竊聞畿邑各衙門屯田收稅之數,比民田有加,民頗以爲怨,畿邑如此,外方可知。均是公田,豈宜異同?請申飭各衙門,凡收稅之數,一依民田蠲減例施行,俾無偏苦呼冤之弊。答曰,罪不職之官,施罰尤薄,不知東西,而張皇說話,誠爲駭異矣。末端事,依啓。
正言慶㝡啓曰,如臣駑劣,猥叨言地,未嘗出一言論一事,少效匡救之責,而貪榮戀寵,泯嘿隨行,不職之罪,無所逃矣。適有區區之見,妄有所論達矣,誠未上格,嚴旨遽下,臣誠震越,罔知攸措。不知東西,正是臣身之罪,而顧臣所叨之職,以諫爲名,緣臣無狀,致令聖朝,有輕視臺諫之失,臣之罪戻,萬殞難贖,臣何顔面一刻仍冒?請命鐫削臣職。答曰,勿辭。
李泰淵啓曰,正言慶㝡,再啓煩瀆,退待物論矣。傳曰,知道。
夜一更,有霧氣。二更,流星出羽林星下,入坤方天際,狀如拳,尾長二三尺許,色白。燼餘
應敎南二星,修撰洪萬衡,副修撰鄭載嵩等上疏。答曰,缺爾等,勿辭察職。
答玉堂箚曰,觀此箚辭,可笑可駭矣。予雖昏庸,豈肯爲爾等譏嘲之資乎?內下日記
上在昌德宮。停常參·經筵。
神懿王后忌辰齋戒。
沈梓啓曰,卽者領議政洪命夏,以服制單子,送言於本院曰,頃遭下殤,服制盡於昨日,而有拘忌之事,服制單子,不必捧入。自本院以依例出仕之意,措辭啓稟云,故敢啓。傳曰,依所啓施行。
宋時喆·沈梓啓曰,昨以吏曹三堂上當初聯名上疏捧入之故,重被嚴旨,在直同僚,旣已待罪,臣等,俱以同議捧入之員,亦何敢晏然?臣等適皆公退,未及與同僚一時自列,尤不勝惶恐待罪。傳曰,勿待罪。
閔周冕啓曰,數字缺郊外餞宴時,頭目接待處,作拏雜人不能禁斷事,當該都監·郞廳推考命下之後,臣以宴享色郞廳,書入傳旨矣。今聞物議,設饌之任,在於宴享郞廳,而禁喧之任,在於軍色郞廳,則兩色該郞,所當均受其責,而一則不爲擧論,事體未妥云。軍色郞廳,請一例推考,臣之昏憒不能詳審甚矣。不勝惶恐待罪。傳曰,知道,勿待罪。
李泰淵啓曰,大司憲朴長遠,執義崔寬避嫌退待,掌令尹衡聖在外,掌令權格,持平卞榥·任相元未肅拜。今日以監察茶時之意,敢啓。傳曰,知道。
獻納沈攸來啓曰,昨日論啓,臣竊恐聖明,有乖體下之道,歸於過中之擧,區區補拾之誠,隨事匡救,是臣職耳。豈爲政官·承旨推考薄罰,而張皇說話,敢有所論列哉?嚴批之降,實出情外,臣誠震皇,無地措躬。如臣無狀,猥忝言地,凡有闕事,無所裨補,纔發一言,不能見信於君父,以致聖上,輕視臺閣,責以不知東西,臣雖微末,職是諫臣,將何顔面,仍冒臺席乎?昨緣日暮,闕門臨閉,不得與同僚偕避,乃敢瀆擾於淸齋之日,所失尤大,請命鐫削臣職。答曰,勿辭。
李泰淵啓曰,獻納沈攸,再啓煩瀆,退待物論矣。傳曰,知道。
沈梓啓曰,外方狀啓外面,例以承政院開拆書塡,而全羅監司閔點,康津縣監吳命說罷黜狀啓外面,以上前開拆書塡,而有違格例,請全羅監司閔點推考。且臣於捧入之時,未及覽察,不勝惶恐。傳曰,允。
閔周冕啓曰,昨夕玉堂陳箚諸臣,旣承嚴批之後,不敢晏然仍在,副應敎呂聖齊,校理李翊相,修撰金萬重,今日相會於闕門外,聯名陳疏辭職,而以齋戒不得捧入,還給其疏,則竝爲退歸。應敎南二星,修撰洪萬衡,副修撰鄭載嵩,則雖不聯各於昨日之箚,而以旣與相議,亦不敢晏然。來到闕外,又陳辭疏,而本院還爲出給,則各司引嫌,無意行公,多官情勢,果爲不安,而本館入直及兩司處置,俱爲可慮,副校理朴世堂,爲先牌招,副修撰吳始復,雖未署經,自前亦有署前出仕之規,吳始復亦爲牌招,以爲入直處置之地。且李翊相·金萬重,雖緣情勢之不安,而有輕離直所之失,請竝推考。傳曰,依啓。
李泰淵,以兵曹言啓曰,卽接金虎門入直把缺金景振手本,則同門入直哨官申鍵,去夜卒得寒疾,症勢極重,不省人事云。聞其病勢,果爲危重,決難仍在直所,不得已改付標以入之意,敢啓。傳曰,知道。燼餘
上在昌德宮。停常參·經筵。
神懿王后忌辰。
李泰淵啓曰,備邊司郞廳,以右議政意來言,今日賓廳坐起日次,而國忌相値,不得來會,以外司坐起之意,敢啓。傳曰,知道。
又以監察茶時,取稟。傳曰,勿以監察行茶時,牌招未肅拜臺諫,使之出肅茶時。
吳挺緯啓曰,以政曹三堂上聯名上疏捧入之故,同僚相繼待罪。而臣忝在首席,旣與同僚捧入其疏,則其不敢晏然,有倍於他僚。臣以式暇,今始仕進,未及偕於同僚,一時自列,尤不勝惶恐待罪。傳曰,勿待罪。
缺以備邊司意啓曰,卽接東萊府使李之翼馳報,則釜山訓導李信男,年老耳聾,決不堪任,此人改差,以前訓導韓時說察任,則譯官之任,可以成業云。近來接待倭人,事機異前,釜山訓導之任,不可不擇差,而李信男老病難堪,誠如所報,前訓導韓時說,姑爲仍令察任宜當,以此意分付該院,何如?傳曰,允。
又以備邊司言啓曰,得接本曹郞廳崔元泰馳報,則漂漢所乘之船,已爲到泊於梨津浦云。不久當上來,當初漂到辭緣,及今將入送之意,令承文院撰出咨文,別定譯官,爲先報知於衙門,以爲彼境一路護送之地,而押去官員,豫爲啓下治裝,使之到卽押去。且漂漢等所着,只是夏節單衣,則勢難得達,亦令該曹,造給襦衣袴,俾免寒凍病傷之患,宜當依此分付擧行,何如?傳曰,允。
持平任相元啓曰,本府以前兵曹判書金佐明事,方爲論啓,臣卽其時政色郞官,固自引嫌,而其所諳者,不得不自陳。內三廳,雖有取才之式,若以禁軍,已經都試,且參東廳之薦,直擧擬望,其規已久。初不計其講與不講,到今捃摭,謂之循私,臣竊未曉也。臣旣以執筆而與政,不可追劾而論罪,不敢自絀所知,苟附物議,揆諸事體,決難可否於其間,請命遞斥臣職。答曰,勿辭。
掌令權格啓曰,不似如臣,累叨匪據,觸處疏迃,每値顚躓,自揣駑分,不宜復玷言地,新授職名,又出意外,臣誠惶蹙,罔知攸措。噫。國家之置臺官,豈但美其號榮其身而已哉?糾察官邪,論列是非,乃其職耳。不可使疲劣苟且,墑埴冥行者,冒居也明矣。臣曾參諫官之時,同僚以鄭重徽弘錄削去事,發論於席上,而臣亦所見畧同,至於引避矣。發論同僚,旣被罷推之罰,而臣獨倖免,罪責不加於前,寵渥反荷於後,臣雖無狀,亦有廉隅,豈可諉之事過,而能無愧懼於心者乎?且臣胷脇之痛,積年沈痼,遇寒猝劇,症情危苦,風憲重地,不容久曠,不得不冒死哀籲,而見阻政院,尤不勝悶縮之地。召牌遽降,不敢退伏,蒼黃扶曳,黽勉祗肅,而反覆思之,別無抗顔臺席之理,未免瀆擾於淸齋之日,臣罪尤大,請命鐫削臣職。答曰,勿辭。
閔周冕啓曰,持平任相元,再啓煩瀆,退待物論矣。傳曰,知道。又啓曰,掌令權格,再啓煩瀆,退待物論矣。傳曰,知道。
又啓曰,持平卞榥,牌不進矣。傳曰,知道。
巳時,日暈。未時申時,日暈。燼餘
上在昌德宮。停常參·經筵。
閔周冕啓曰,大司憲朴長遠,執義崔寬,掌令權格,持平任相元,避嫌退待,掌令尹衡聖在外,持平卞榥未肅拜。今日以監察茶時之意,敢啓。傳曰,知道。
以備忘記,諭左議政許積曰,噫。一自帳殿,悤悤面對之後,寒暑迭變,已過半載,予之思卿,可謂渴矣。頃緣疾病,未卽上來,意以爲神明所扶,昔疾今瘳,昨見書啓,卿病又劇,予心驚慮,繼以恨歎,當初不副卿意,是予固志,疾病之彌留至此,無益於公而有害於調病,可不勉從?以爲上京調治之地,而又欲少慰卿心,卿毋再負予意,趁此未凍之前,擇水陸兩路之便,從速上來,安心善攝,以慰予望。卿之前疏所辭議政之職,今姑勉副,卿其重念予意,庶無俾予佇望焉。仍傳曰,遣承旨傳諭。
宋時喆啓曰,左議政處,備忘傳諭事,何承旨進去乎?敢稟。傳曰,右承旨進去。
沈梓啓曰,小臣,左議政處,備忘傳諭事進去,下直。傳曰,知道。
宋時喆,以賑恤廳言啓曰,其人炭·燒木量減處及以價布代給者,一依辛丑年例,別單書入,而世子宮司鑰別監,似當一體以價布代給,別單中,亦爲書入之意,敢啓。傳曰,知道。
傳于吳挺緯曰,前左議政處,擇便於水·陸兩路上來事,旣已傳諭。令兩道監司人馬船格,待候護送事,別爲下諭。
宋時喆,以戶曹言啓曰,全羅道茂長縣稅船一隻,到忠淸道泰安地,偸米故敗,而船主京江居吳暹,格軍金尙忠等,自船所逃走云。故臣曹移文捕盜廳,捕捉囚禁矣。頃於審理時,竝保放,尙未得窮問推覈,此人等罪犯不輕,不可不依法嚴治,令該曹還爲囚禁,其故敗實狀,刑推得情後,考律處置,何如?傳曰,允。
吳挺緯啓曰,吏曹郞廳來言,大臣處置,臺諫有闕,政事何以爲之?取稟。傳曰,過停朝市後爲之。
副校理朴世堂箚曰,伏以執義崔寬,大司憲朴長遠,正言慶㝡,獻納沈攸,持平任相元,掌令權格,竝引嫌而退,情勢病勢,雖不得已,前後擧動,俱未進參,則其於體例,有難仍冒。本府前啓,旣有所嫌,則不敢晏然,其勢固爾。隨事匡救,欲盡其責,而嚴批之下,實出意外,惟當積誠而感回,不必以此而爲嫌。當初擬望,旣參其政,則可否之間,實缺便同事被譴,雖未自安,係是旣往,何必爲嫌?請正言慶㝡,獻納沈攸,掌令權格出仕,執義崔寬,大司憲朴長遠,持平任相元遞差。取進止。答曰,依啓。
夜四更五更,月暈。
應敎南二星,修撰洪萬衡,副修撰鄭載嵩等疏曰,伏以臣等,伏見答本館陳箚之批,不勝驚惶震愓之至。臣等旣以不似,忝叨近列,則凡君上闕失,朝家是非,匡救而爭執者,是其職也。近以銓曹之事,轉輾激惱,辭旨迫切,有非人臣所忍聞者。夫冢宰之職,有異庶僚,因一細事,訶譴叱責,少不饒貸,實非禮下之道。且罪名旣未彰著,群情莫不惶蹙,故臣等,與本館諸僚,相議陳箚,而特以頃日擧動落後之罪,陳章乞免,而疏批未下之故,不得聯名於箚末矣。及見箚批,風霆之怒,又加一層,譏嘲之敎,出於千萬夢寐之外。夫譏嘲二字,雖缺以下,猶且不敢,況君臣父子之義,無所逃於天地之間,以臣譏君,以子嘲父,此何等極惡大罪,而區區願忠之志,乃反得此題目。從今以後,朝廷過擧,雖有大於此者,孰肯出一言論一事,以賭此等罪名哉?仍念臣等,雖非聯名之人,至於論議之商確,文字之講定,臣等實參終始,旣與同事,理難獨免,而嚴峻之批,獨及同僚。臣等雖甚無狀,粗知廉隅,厭然自掩,推與別人,貪榮戀寵,冒處論思之地,實不忍於心者也。伏乞聖慈,俯諒危衷,亟正臣等之罪,以爲負罪僥倖者之戒,臣等無任惶悚隕越之至。答曰,省疏具悉。爾等,勿辭察職。
領議政洪命夏箚曰,伏以臣,近遭殤戚,服制已盡,而第緣觸寒添傷,宿患復發,頭目眩麻,肩背寒栗,服藥發汗,猶未得效,委頓枕席,不能運動,旬日之內,勢難供職,而此時言病,有所不敢,悶默調治,跡涉自便,不勝惶恐待罪之至。仍竊伏念,人君使臣之道,貴乎以禮,聖王用罰之擧,在得其當,而今此政官特推之命,出於一時警責之意,罰雖輕矣,聖旨則嚴峻,爲政官者,何敢晏然行公乎?吏曹判書金壽恒之呈告,不過惶恐無他,而聖明不諒,天怒遽震,至以呶呶怏怏,放恣莫甚等語爲敎。噫。爲人臣而被此罪名,則死亦猶輕,此豈聖明使臣以禮,用罰得當之道乎?壽恒果有不職之狀,則遞之可也,罪之可也。不然而只施薄罰,以責來效,則何必以人臣所不敢聞之敎,加之於平日禮遇之重臣,以損國體乎?諫院之啓,玉堂之箚,非爲壽恒地,而聖明不惟不納其言,而繼下未安之敎,群情莫不疑惑,臣竊憂之,區區數字缺陳,惟聖明平心恕察焉。臣尙有拘忌之念,五六字缺史自外處繕寫以進,尤無任惶懼隕越之至。答曰,省箚具悉卿懇。箚末事,無乃卿之不能細究顚末而然耶?卿宜安心勿待罪。
傳于閔周冕曰,遣內醫看病。
副應敎呂聖齊,校理李翊相,修撰金萬重等疏曰,伏以臣等,俱以無似,待罪論思之地,目見君父過中之擧,投進短箚,庶竭區區之懷,誠未上格,嚴旨遽下,至以譏嘲等語,爲臣等罪案。夫爲人臣子而譏嘲君父,此乃王法之所不貸,覆載之所不容,臣等負此罪名,震怖惶隕,席藁竢命,今已累日,自列之章,迄未登徹,譴罰尙稽,職名未遞,勢窮情□,直欲鑽地以入,而不可得也。噫。臣等,文字荒拙,辭不達意,無以感激天心,稱效職責,則罪已大矣。殿下按此罪之,固其所也,而今乃不施當受之律,加以嚴峻之批,不念聽納之道,不爲言路之地,臣等竊爲殿下慨然也。自古人臣之進言於其上者,欲明事理,則不得不爭辨其是非,欲匡君德,則不得不矯拂其闕失,人君之各於缺受者,於其爭辨也,則謂之不恭,於其矯拂也,則謂之謗訕,指陳之缺截也,則怒其犯訐,引喩而規諷也,則疑其譏誚,此嘉言之攸伏而後辟之殷鑒也。若乃聖王之急於聽納也,則居下謗上,至悖理也。乃至於立誹謗之木,非惟容之,又從而勸之,況臣等所論,只欲聖明待下以誠,使臣以禮,以之存體貌礪廉隅而已。何嘗有一毫涉於譏嘲之意,而殿下不賜省察,反下情外之敎?竊恐聖心,有所激惱,轉輾因仍,不覺其有違於忘怒觀理之訓也。此臣等之所大懼者也。緣臣等妄進一言,天怒遽震,上下否隔,不但辭氣之有乖於大哉之王言,將不免結淸朝言者之舌,累聖上容受之德,則臣等之罪,至此而尤無所逭矣。伏乞聖明,亟擧王章,明施罪責,以爲人臣僣妄言事者之戒,不勝幸甚。答曰,省疏具悉。爾等,勿辭察職。燼餘
上在昌德宮。停常參·經筵。
藥房都提調鄭致和,副提調吳挺緯啓曰,近來日氣,寒暖不適,伏未審夜間,聖體調攝,何如?眼候與前一樣乎?臣等憂慮未弛,敢來問安。答曰,知道。症候已言于醫官矣。
藥房再啓曰,卽伏聞入侍醫官等所傳之言,則左眼有赤澁之候云,臣等不勝驚慮之至,更觀明日症候加減,入診宜當,受灸吉日則臨時稟定之意,敢啓。答曰,知道。
閔周冕,以備邊司言啓曰,漂漢押解之由,別定譯官,爲先報知於衙門事啓下,故今將撰出咨文,而勅使方在我境,此事不可不言,齎咨譯官入往之意,措辭言及宜當,此意伴送使處分付,何如?傳曰,允。
持平卞榥啓曰,庸陋小臣,百無一取,而濫蒙洪造,誤恩特加,異數出倫,覆燾如天,其在分義,所當奔走供職,區區廉隅,有不暇顧,而第念曩日臺章,實非尋常相規之比,故決不敢冒沒復進,擧動之時,俱未得陪從,兩度召牌之下,又未得祗赴,辜恩負義,虛帶職名,于今五十有餘日矣。陳章自列,見阻政院,一味惶蹙,只竢嚴誅。昨者同僚,旣以擧動不參,引避見遞,臣之所犯,本與同僚無異,而況臣又有再違嚴命之罪,固知偃然退伏,徒事呈告之爲濫猥,而近緣賤疾危篤,蠢動無路,不得不冒死哀籲,□竢病勢小間,今始扶曳來避,罪戾益重,萬殞難贖,尤不可一刻仍冒,請命遞斥臣職。答曰,勿辭。
宋時喆啓曰,持平卞榥,再啓煩瀆,退待物論矣。傳曰,知道。
獻納沈攸,正言慶㝡啓曰,臣等,以吏曹判書金壽恒及呈辭捧入承旨推考還收事,有所論執者,臣等待罪言地,目見君上過中之擧,不得不少效匡救之誠矣。未格天意,反承嚴批,臣等尤不勝惶懼駭蹙之地。金壽恒以銓衡之長,注擬之際,致勤嚴敎,陳章自列,在所不已,而殿下不少容假,又加以峻責,則爲壽恒之道,其敢偃然冒昧,不知自處乎?呈單請急,實出於情勢之悶蹙,承旨之捧入,亦諒其進退之狼狽也。夫豈有他意於其間哉?天威愈震,辭氣太厲,乃至責之以人臣所不敢聞者,出納之臣,同被推勘,王言一下,百僚震悚,此豈大聖人寬裕臨下之道乎?繼自今臣子之不得於上者,旣不敢晏然,又不敢呈告,則其將何以自處也?必使畏威冒恥,束縛馳驟,則實非聖上使臣以禮之意也。請小霽嚴威,平心恕察,還收吏曹判書金壽恒及呈辭捧入承旨推考之命。新除授大司諫洪處亮,時在京畿積城地,請斯速乘馹上來事,下諭。答曰,不允。下諭事,依啓。
掌令權格啓曰,嶺西十邑被災之慘,甚於京畿,道臣査啓上來之後,則廟堂必有區劃之擧,而但於等待之間,費了時日,則緩不及時之患,難保其必無。且京畿蠲役,旣不同道臣之査啓,則今於十邑之事,何可有間於彼此,而使朝夕流散之民,致有後我之怨哉?請原州·春川·寧越·平昌·旌善·麟蹄·橫城·洪川·楊口·狼川等邑,一依畿甸例,凡干雜役,竝爲蠲減,而春牟種子,亦依曾前嶺東例,豫爲磨鍊劃給。各色身役布,當納三疋者,只減一疋半,固知已經當初之商度,而但聞商度時說話,均減一疋,則恐常納三疋者之稱冤,特減二疋於常納三疋者,則又恐常納二疋者之稱冤,而終至於一例減半云。常時之或捧二疋,或捧三疋,已是不均之政,豈可以本來不均之政,擬用於今日恤窮之際乎?常納三疋者,則一生稱冤,常納二疋者,則一年稱冤,較量彼此,則其爲苦歇,昭然。三疋之類,雖不得永減一疋,當此別樣施惠之日,特減二疋,有何不可哉?旣知事理之如此,則又不可以旣經商度而難於追改。請身役三疋之類,特減二疋,以爲均惠之地。持平卞榥,引嫌而退,再召未赴,擧動不參,雖曰,情勢難安,不容久曠重地,請持平卞榥遞差。答曰,不允。遞差事,依啓。
自卯時至未時,日暈。夜五更,月暈。流星出柳星下,入昴星上,狀如鉢,尾長四五尺許。燼餘
上在昌德宮。停常參·經筵。
藥房都提調鄭致和,副提調吳挺緯啓曰,伏未審夜間,聖體調攝,何如?眼候與昨一樣,則醫官等入診後,議定鍼藥宜當,臣等敢來問安,竝此仰稟。答曰,知道。眼候比昨,別無所加,似有一分之差,更觀一兩日,或鍼或藥,可也。
獻納沈攸,正言慶㝡啓曰,請還收吏曹判書金壽恒及呈辭捧入承旨推考之命。同上答曰,不允。
掌令權格啓曰,王者之行仁政,無間於遠近,嶺西之被災,旣甚於畿甸,則蕩減之擧,當如畿甸,不必待道臣之査啓,而乃爲區處也。自前覆審,例爲文具之歸,虛實相蒙,貽弊不貲。文移往復,時日且久,豈可使無告愁歎之氓,皆懷流散之心哉?請原州·春川·寧越·平昌·旌善·麟蹄·橫城·洪川·楊口·狼川等邑,一依畿甸例,凡干雜役,竝爲蠲減。春牟種子,亦依嶺東例,豫爲磨鍊劃給。各色身役徵布之多寡,素有不均之弊,識者之常欲變通者,固已久矣。今當減徵之時,知其不均而猶且仍循,此非王政一視之道也。朝家區劃,雖曰難便,減却半疋之木,以慰呼冤之民,則其得失輕重,爲如何哉?請身役三疋之類,特減二疋,以爲均惠之地。士夫所重,廉恥一節,不有廉恥,何事可責?行副護軍閔熙,曾於厥弟全羅監司閔點會飮之時,亦爲同參,點被臺評,則爲熙之道,固當陳疏自列,以存一端廉隅,而晏然邇列,終無一言,佯若無者然,喪其廉隅,奚至此哉?況其會飮之所,至近於熙之從□成殯之家云,盛會張樂,達夜懽飮,其安於心乎?國忌齋戒忘不忘,不足論也。蔑禮無識之罪,不可不懲,請行副護軍閔熙罷職。答曰,不允。
夜五更,月暈。燼餘
上在昌德宮。停常參·經筵。
閔周冕,以禮曹言啓曰,各陵抽栍摘奸,客行纔過畿甸,驛路厨傳之弊,不可不慮,今朔姑不發送之意,敢啓。傳曰,知道。
又以禮曹言啓曰,臣知和,曾於入侍時,以復常膳取稟,則有姑待今月之敎,來十月初一日爲始,復常膳·鼓樂等事,依前例擧行之意,知委該司,何如?傳曰,允。
又啓曰,凡諸道監司處缺付諸兵曹,使有廳軍士賚去,而兩西有撥站處,則缺付撥便,例也。今者前左議政,擇便於水陸兩路,上來時人馬船格,待候護送事有旨,事體重大,不容小緩,而京畿監司李慶徽,方以勅使送行事,往開城府,故兵曹結束色,依例傳給於備局,俾付撥便,則備局書吏,互相推調,退却不受。結束色吏,不得已還納于本院,而本院書吏,亦不告知於臣等,任自直付於京營驛子,以致稽傳。今見李慶徽抵書通示,然後始乃發覺,無論事之輕重,退却有旨,極爲可駭。朝廷命令之遲滯,亦非細故,本院書吏,已送刑曹,使之決罪,而備局書吏,則本院不得處置,令攸司推治,何如?傳曰,允。
李泰淵,以義禁府言啓曰,以咸鏡監司狀啓,□曹粘目,䨥〈?〉權管李重華,移本府處置事,命下矣。李重華時在任所,依例發遣本府羅將拿來,何如?傳曰,允。
掌令權格啓曰,請原州·春川·寧越·平昌·旌善·麟蹄·橫城·洪川·楊口·狼川等邑,一依畿甸例,凡干雜役,竝爲蠲減。春牟種子,亦依曾前嶺東例,豫爲磨鍊劃給。請身役三疋之類,特減二疋,以爲均惠之地。請行副護軍閔熙罷職。同前答曰,不允。
正言慶㝡啓曰,請還收吏曹判書金壽恒及呈辭捧入承旨推考之命。同前答曰,不允。
夜五更,流星出參星下,入弧星上,狀如鉢,尾長三四尺許,色赤。
兵曹判書洪重普疏曰,伏以臣,行身無狀,疵累百出,臺評之來,固所自取,尙誰咎哉?但年前溫泉行幸時,南涑決棍事狀,隨駕諸臣之所共知,在陣軍卒之所共覩,云云之說,果如臺臣所啓,則臣雖欲自掩其迹,其勢末由。設令伊時,或無人言,郞僚·吏胥,必不正視臣面,臣等自愧于心,何敢擧顔於搢紳之間乎?今若自暴,不但疲頓,反損國體,不欲多辨,無論事之虛實,旣被彈駁之身,決無仍居重任之理,伏乞聖慈,將臣兼帶判義禁兵曹判書,亟賜遞免,以安微分,千萬幸甚。答曰,省疏具悉卿懇。雖曰臺評,虛無不實,未有甚於此事,豈可與循例被論,比而同之,必欲遞者,何也?況今本兵之任,事務方殷,宜勿控辭,從速察職。燼餘
有政。以姜時儆爲正言,李奎齡爲持平,李翔爲持平,李尙眞爲大司憲,任相元爲兵曹佐郞,金萬基爲舒川郡守,吳斗寅爲執義。燼餘
上在昌德宮。停常參·經筵。
藥房都提調鄭致和,副提調吳挺緯啓曰,伏未審夜來,聖體調攝,何如?眼候比昨間,益有差減之效乎?今日入診,何以爲之?臣等敢來問安,竝此仰稟。答曰,知道。症候已言于醫官矣。
藥房再啓曰,卽伏聞入診醫官等所傳之言,數字缺有感冒頭疼之候云,臣等五六字缺與韓道昌·崔聖任·梁濟臣五六字缺不卽進發散之劑,人蔘·敗毒散,五六字缺黃連酒炒·荊芥穗各一錢,五六字缺此藥劑入之意,敢啓。答曰,知道。
戶曹判書金壽興箚曰,伏以臣才薄任重,罔堪驅缺而只以偏蒙誤恩,分義至重,非臣賤劣所敢辭避,庶殫心力所及,少效涓埃之報矣。顧臣本職,實是劇務,雖專精悉心,猶懼其不逮,況且兼察數局,事未易了,日覺憒憒,無小裨益,而至於賑恤廳之任,尤非他司閑缺之比,區劃料理,一倍緊重,必須任之專而屬之一,然後可無齟齬疏忽之弊。臣則不然,本務旣劇,更無餘暇,徒自奔忙,無所籌度,其何能隨事猷爲,以補荒政之萬一乎?當初大臣之擧,聖上之命,必不爲微臣充位地矣。不得不冒死陳籲,伏乞聖明,爲先遞臣賑恤廳堂上之任,以便公私,不勝幸甚。答曰,省箚具悉卿懇。意非偶然,何用辭爲?其間事勢,雖或有不能周旋處,自可推移行公,卿其安心,勿辭察職。燼餘
上在昌德宮。停常參·經筵。
藥房都提調鄭致和,副提調吳挺緯啓曰,伏未審夜來,聖體調攝何殘缺人蔘·敗毒散,已爲進御,而感冒殘缺臣等不勝憂慮,敢來問安。答曰,知道。症候已言于醫官矣。
李泰淵,以義禁府言啓曰,前陽德縣監柳璾照律事,允下矣。判府事臣洪重普,出仕後,照律以入之意,敢啓。傳曰,知道。
閔周冕,以弘文館言啓曰,本館僚員八員內,應敎南二星,副應敎呂聖齊,校理李翊相,修撰金萬重,副修撰鄭載嵩,方在呈告中,修撰洪萬衡,在服制中,竝未行公。只副校理朴世堂,副修撰吳始復,入直累日,俱無替直之員,非但苟簡,前頭疾病事故,亦不可豫料。南二星·呂聖齊·李翊相·金萬重·鄭載嵩所患,似非大段,竝卽牌招,以爲推移入直之地。闕員亦於後日政,相避竝擬差出,何如?傳曰,允。
掌令權格啓曰,請身役三疋之類,特減二疋,以爲均惠之地,請行副護軍閔熙罷職。同前答曰,不允。
上在昌德宮。停常參·經筵。
藥房都提調鄭致和,副提調吳挺緯啓曰,伏未審夜間,聖體調攝何如?殘缺差愈乎?眼候亦復何如?殘缺答曰,知道。慈殿症候,已言于醫官,予之所患,幾盡差愈矣。燼餘
備邊司啓曰,今年被災,畿甸最酷,而湖西·嶺西尤甚被災之處,則亦與畿甸無異。明春京外賑救所用米穀,不可不豫先料理,而百爾思量,無他出處,兩南農事,雖云不實,亦頗有稍稔之處,賑恤廳曾前賑餘各穀之在兩南者,十四萬七十餘石,雖沒數運來,猶患繼以遍及,而此穀之在於山郡者,則運出海邊,其勢未易。嶺南則海路險遠,船運尤難,必須通兩道變通換易,庶可便於轉輸。毋論元會付及常平·監營·統營等各穀,以在於沿海者,推移相換,令沿海各邑,皆捧於海倉,以爲明春船運之地,而慶尙道三萬石,全羅道七萬石,爲先取用事,分付兩南監司,使之着實擧行,何如?答曰,允。
備邊司郞廳,以右議政意啓曰,拜表吉日,以十月十九日,推擇啓下矣。前期發程,則非但中路留滯之弊可慮,勅行纔還灣上,夫馬勢未及整待,令該曹差退日期似當,以此分付,何如?答曰,允。備局謄錄郞廳李昌儒校。郞廳金光緯書。
上在昌德宮。停常參·經筵。
藥房都提調鄭致和,右承旨沈梓啓曰,伏未審夜來,聖體調攝,若何?慈殿感冒之候,亦何如?昨日劑入柴胡四物湯,已爲進御乎?臣等不任憂慮,敢來問安。答曰,知道。慈殿症候,已言于醫官矣。
慈殿,藥房問安。答曰,知道。
李泰淵,以都摠府言啓曰,副摠管張善瀓,戶曹坐起進去晝仕,請出標信。傳曰,知道。
又以備邊司郞廳,以右議政意啓曰,兵曹判書洪重普三疏,批答已下,而不卽出仕,非但本曹事務,多五六字缺慈候未寧之日,藥房提調,亦不可久曠,卽爲牌招察任,何如?傳曰,允。
閔周冕啓曰,兵曹判書洪重普,牌招不進矣。傳曰,知道。
傳于沈梓曰,今觀判中樞府事處看病醫官書啓,將爲上來云矣。使之仍留,判府事上來時,偕來之意,急速分付。
備忘記。傳曰,史官二員待命,騎馬六匹立之。
沈梓,以禮曹言啓曰,拜表吉日,令該曹差退事傳敎矣。更令日官,推擇吉日時,則拜表,來十一月初二日辰時,方物封裹,今十月二十八日爲吉云。以此日時,原粘目中,改付標以入之意,敢啓。傳曰,知道。
閔周冕,以義禁府言啓曰,以平安監司啓本,因刑曹粘目,前府使李益善,前縣監鄭之恒,移本府處置事允下。李益善方待命於本府,卽爲拿囚,而鄭之恒則方拘留於鐵山府云。發遣本府數字缺何如?傳曰,允。
副提學閔鼎重疏曰,伏以臣以無似,猥當藩寄,少無可記之勞債,誤蒙格外之恩典,再展官期,委付益重,臣誠感激自勵,圖報萬一,而才下識短,終蔑絲毫之裨,不效之罪,方竊俯伏以俟,及此納符之際,新除又降,授以講讀之任,聞命驚越,無所容措。臣竊念經幄論思,實係君德成仁,而至於長官,爲任尤重,如臣庸陋,素昧學術,近又汨沒簿書,舊聞益荒,環顧循省,自知慚恧,將何顔面,敢據儒臣之首席,有所論說於法筵之前哉?況臣負罪惶懼,久益不安,亦豈以歲月乍遠,而自同晏然,冒當淸華之選,重貽朝紳之羞哉?纔到國門之外,跼蹐兢惶,終不敢泯默徑進,苟沒廉義,冒死上章,陳暴危懇。伏乞聖慈,曲賜諒察,亟許遞免新授職名,以安微分,不勝幸甚。答曰,省疏具悉。卿其勿辭,從速察職。
初一日午時,灑雪。夜五更,流星出弧星下,入南方天際,狀如掌,尾長三四尺許,色赤。燼餘
上在昌德宮。停常參·經筵。
下直。仁同府使權曦。
藥房都提調鄭致和,右承旨沈梓啓曰,伏未審夜來,聖體調攝,何如?慈殿症候,比昨有漸至差減乎?所進之藥,如有顯效,則今日似當加劑入,臣等敢來問安,竝此仰稟。答曰,知道。慈殿體候,比昨稍安,而猶未如常,湯藥加劑以入,可也。
慈殿,藥房問安。答曰,知道。勿爲問安。
沈梓,以弘文館言啓曰,本館諸員,近甚未齊,應敎南二星,校理李翊相,修撰金萬重·洪萬衡,皆以情勢不安之故,方在呈故缺呂聖齊遭服制,副修撰鄭載嵩,又爲陳病,副修撰吳始復,纔已受由出去,下番無在直之員,而上番臣世堂,亦入直累日,無替直之人,其在事體,殊極苟簡。應敎南二星,校理李翊相,修撰金萬重·洪萬衡,副修撰鄭載嵩,竝命牌招,以爲推移入直之地,何如。傳曰,允。
閔周冕,以都摠府言啓曰,入直軍士中日習射事,勅使回還間,啓請姑停矣。勅使回還已久,今日爲始,中日習射,請出標信。傳曰,知道。
右議政鄭致和請對入侍。
傳于閔周冕曰,黃恭方來備局云,直時進來差備門外事,分付。
又傳于閔周冕曰,政事,明日爲之。
夜二更,巽方有氣如火光,電光。自三更到五更,電光。
巳時,上御養心閤,引見右議政鄭致和。入侍,右承旨沈梓,假注書趙根,記事官李寅煥·李藼。鄭致和,進言漂漢事,語未了,上問曰,漂漢已來到乎?對曰,昨已到弘濟院矣。當初只以率來京中之意言及,故昨日來到弘濟院後,給衣與食,則皆爲感激矣。使譯官張炫·朴而嶻輩,傳言將送北京之意,則渠輩抵死不願入去,其中獨曾勝,少無動意,言笑自若,便欲騎馬作行,而他人皆不肯,至今未發云。此事極爲難處,擇領官李相勛還爲來言矣。上曰,曾勝之獨不然者何也?致和曰,此必心老堅定,知入彼亦不必罪故也。上曰,此輩恨不能早來,以付勅使之行也。致和曰,渠輩終若不行,則已有前事,勢將依此爲之矣。上曰,前事何如?致和曰,曾在庚辰年,亦有此事,其時如罪人三四字缺枷以送之,今亦終始挑逆不去,則如此之外,似無他。上曰,九十四人,皆同然不肯行乎?曾勝爲人,亦何如者云耶?對曰,曾勝之外,皆不欲行,且曾勝爲人,極是唐突者云矣。又曰,曾有漢人來居者,其爲黃恭也,方在城中,故使之往問彼處事,且令開諭前進,則答謂九有朝家之令,則不可私往云,卽爲分付,使之進去何如?上曰,依爲之。且使黃恭傳言,今日此行,勢難中止,汝輩若不肯行,則朝家勢將着枷送之云云,似可矣。上曰,曾勝輩,皆能曉彼中事云耶?致和曰,渠輩亦不能明知其處事云。大槪,聽其所言,則明是鄭誠公之人也。且其中有剃頭者,人欲見之則匿而不出,似是與渠輩當初所言者相左,故諱之如此也。二十餘人則剃頭,其餘皆着羅巾云云,鄭自大明時,不爲歸順,今雖不服於淸國,不可謂之大明之民也。且渠雖云永曆皇帝之人,而渠輩話頭,每稱鄭誠公,此爲鄭之管下人必矣。且永曆之保,有桂州·福建缺三省云者,亦何可信也?上曰,薊州,乃近北京之地也。保有南方云,而何以亦有薊州耶?致和曰,彼所謂桂州,乃南方之桂州也,非薊州也。上曰,桂州省等言,似不近似,三省乃四分天下之一,苟有三省,則中原必震動矣。致和曰,漂漢送北之事,朝家旣已定奪,事雖有得失,非人人所可非議,臣昨聞譯官之言,則漂漢來時,沿路多有投書者,所投之書,不無有善意者,而若或妄言明朝之事,到彼有現露之擧,則豈非不幸者乎?上曰,彼是明朝之民,而隱其有此行,則其意實是可貴,然如有此心,則爭之於朝廷,而冀其變通則可也。何可爲投書事乎?致和曰,或投詩句,或投長書云,事甚可駭。今必須搜探囊橐中,盡袪其所持文字,然後可無後弊耳。上曰,譯官,不知投書之人耶?對曰,方其行役時,或從道傍而投擲云,何可知某某人也?且臣分付缺使其率來之時,盡去刀子等物矣。今聞有一漢人缺者云,問諸元率,言當初盡去刀子矣,渡海後還給云,元率之事,亦可痛也。上曰,投書之中,書名云乎?致和曰,書名與否,何以知之?其所投書,雖未知漂漢之拾得,而投之者多,故慮其拾得也。此後則更加嚴飭,路資則使管餉優給銀兩,若疑有不有肯行之患,則使之着枷以送,如何?上曰,依爲之。致和曰,慈候未寧,聞醫官之言,則槪是前症,而熱候今則如何?上曰,常時每有困惱之症,若無熱候,則此症可止矣。致和曰,上之眼候如何?上曰,內眥有肉,而不如前日之大段,蓋時時看過文字故如此耳。致和曰,今十一日,受灸爲吉云,何以爲之?但日氣漸寒,待春和似可矣。上曰,日暖時,受灸尤苦矣。致和曰,久未入侍,故欲陳者多矣。頃者金壽恒事傳敎,極爲未安,臣意亦與領相同,而一時陳箚,亦似煩瀆,姑待入侍矣。此事恐不當如此,臣立朝四十年,豈無所見?臣之父兄,立朝已久,又豈無所聞?古則被推後,不敢陳疏,而近來則不敢晏然,陳疏自列者,已成規例,壽恒亦情勢不安,循例乞免而已,豈有他哉?人主一言,豈不重大?書之史冊,傳之後世,其可以自輕乎?慶㝡所啓,事體極正當,措語亦無失,而聖上何以不知東西乎?此極害於聖德上耳。上曰,予於當初,本無深惡之意,予苟深惡,予豈乏人,不能改差而然也。加望命下之後,以在外三人,塞責擬望,豈有如此之理?又命加望,則以無答之則猶之可也,又何敢且擬二人也?以此推考,元非不可爲之事,而政院至謂之罪目不章,予深怪之,推考之命,若出於情外,則或可以引入矣,其日之事,旣極苟且,豈可曰無失乎?致和曰,臣亦非謂全無所失也。自上以敢然位高爲敎,臣心有罪,遞之罰之則可也,此敎夫豈合當乎?上於其日,若明白下敎以某人擬望,不從而罪之,則猶之可也,此則無敢缺故下情皆疑矣。上曰,予亦無屬意之人也,數字缺望之命,則便是別樣之意,而以在外人塞責,故如是推考矣。推考時,不須張皇費說,故所以略言之耳。予於其間,豈有別條他意乎?予所謂不知東西云者,不知有捧承傳之事,而至請還收承旨之推考,故言之耳,此則非指吏判事也。致和曰,人主當使臣以禮,豈可以呶呶怏怏爲敎?夫呶呶怏怏,用之於何等人乎?他人聞之,亦甚踧踖,況壽恒之心乎。領相,作箚示臣,臣以爲,必可回天矣。又以不知顚末爲敎,臣竊未曉也。易曰,不遠而復,傳曰,人皆仰之,願聖上更思之。臣之此言,若有一毫爲壽恒地,則臣所不敢,壽恒所遭,乃覆載之間,所不能容者也。重其罪罰則未爲不可,而此敎則決不可加之於臣隣者也。君臣之間,以區區禮義廉恥,相維持而今乃待之不以禮義,又使之忘廉恥而奔走承事,則君何以爲君,臣何以爲臣也?且臺諫旣許風聞,則失實之事,固或有之,而未有如洪重普·金佐明之事也。然旣被重駁,勢難行公,曠職可慮。上曰,金佐明事,常時雖未知其如何,此事則予見任相元啓辭,似爲失實矣。致和曰,一如相元之啓,久自先朝爲禁軍,已經都試,則例爲除用矣。上曰,洪重普事,則乃是宋贊善入侍之日也。異時則例有杖數稟定之事,而其日獨無此事,故予使之摘奸,而贊善有所云云。其時果有此事,則予豈不得聞知乎?金佐明事,必是不得薦用者闕語所致。而洪重普事,尤可見人心之不測也。致和曰,臺諫亦豈有搆陷之意而然也。上曰,不過風聞之誤也。但重臣論劾,是何等事,而如是率爾爲之可乎?致和曰,祿都目遷延過時,則事甚可慮,重獄之多端,亦可慮也。上曰,崔世慶公事之入,已將半月,而重獄公事,無判議禁,不可豫下,故至今留置矣。今日洪重普,牌招察任,可也。致和曰,使黃恭往弘濟院,數字缺漢,仍令隨往至高陽,開諭慰送何如?上曰,依爲之。致和曰,前路亦多發軍人護送,且其所佩刀子,一一搜奪,使崔元率子婦,交付於押領官事,當分付以送矣。仍退出。
漢城府左尹金徽疏曰,伏以臣,猥將狗馬之疾,再煩天聽,瀆冒之罪,萬殞猶輕,席藁私室,恭竢鈇銊,譴罰不加,溫諭又降,至使調理上來,臣聞命驚懼,且感且悚,罔知所以措躬也。惟當力疾造朝,期斃職事,而顧臣所嬰之疾,今且三十年矣。桑楡已迫,蒲柳先秋,轉輾沈痼,漸至膏肓,種種醜惡之狀,已盡於前後疏章,而萬里行役之餘,反被浴椒之害,舊症轉劇,新恙添加,胷腹疝寒之痛,旣無一分之減,齒齦浮痛之症,又至危苦之域,日夜狂呌而不省事,灸熱益熾,煩渴欲死,口噤不開,飮啖都廢,肌膚戍削,命脈如縷,精神昏霧,思慮顚錯,僵仆床席,坐臥須人,匍匐就列,百計末由,聖恩如天,報答無階,一味惶蹙,不知所出,臣若有一毫可堪趨造之勢,則何敢一向虛飾,偃然退伏,坐速逋慢之誅乎?京兆務劇,非如閑局之比,緣臣病篤,以致屢月之曠,臣之罪戾,至此益深矣。臣以煩猥爲嫌,瀆擾爲懼,徒懷悶迫之情,自阻天聽,則終愧以忠之道,亦非無隱之義,玆敢冒死哀籲,至再至三而不知止,臣誠惶恐,伏乞聖慈,察臣危悃,憐臣病劇,所帶職名,亟許鐫免,俾專調治,以安愚分,不勝幸甚。踏啓字。
知中樞府事兼同知成均館事金佐明疏曰,伏以臣昨上疏本,冀蒙顯罰,而聖批不許,諭以不必爲嫌,臣誠惶恐,不知所出。臺臣旣以循私請罪,而臣旣倖免,又不以爲嫌,則不但臣身之都沒廉隅,又何以爲今日銓注不公者之戒乎?伏見臺啓,以講不者,一除宣傳,一除守門爲言,而內三廳被薦者,試射入格,則卽屬禁旅,臨政備擬,乃是近規,而講書之擧,則或行或否,非有定例。臣於壬寅初,叨本兵,而將鬼被薦之新進出身,無由知其賢愚長短,必合講其所習之書,且令自書科甲年歲姓名,因以審察其容貌擧止,能講者不必武健,武健者亦未必以文,較長量短,或調或否,五過都目,未嘗廢輟,再添本任,又復如是,而內三廳,仕滿之窠常少,被薦者常多,故不能盡爲除職,得之者以爲若德,不得者便曰後我,使知者而聞之,則以爲事勢之當然,使不知者而聞之,則未免有腹疑,謗議之生,職由於此。今聞臺官之所指宣傳,卽許梓云,而榟是久仕禁軍,未第前南行被薦,試才入格,而禁軍之已經都試者,直拜內三廳,又是先朝受敎,若使臣果欲容私,則直爲差除,有何不可,而使之再講,又復降擬乎?至於守門將洪汝壽之除拜,則在臣已遞之後,而乃曰考其文書,實狀昭然,何其謬乎?旣覺其非,猶且支吾,尤所未曉也。臣不欲指陳煩縷,有若呶呶自明,而不如是則朝家終不知私某人除其職,而遠外聽聞之人,亦必不知此論之何爲而發,又何爲而停也?玆不得不略陳其槪,伏願殿下,察臣負犯之難宥,將臣所帶職名竝缺治臣循私之罪,以肅朝綱,以謝物議,千萬幸甚。答曰,省疏具悉。失實之事,何用深辭?卿其勿辭察職。
禮曹判書鄭知和疏曰,伏以臣伏蒙聖恩,受由施灸,癏曠職事,今已浹旬,身病猶篤,出仕無望,臣不勝惶悶隕越之至,顧臣狗馬之病,非如一時猝發之比,風濕之症,積有歲年,轉成四末麻痺,左邊尤甚不遂,往往厥冷,有同死肌,加以數月以來,又患脹症,腹肚如鼓,冒寒灼灸,實出於萬不得已也。近因失攝,寒疾新添,症勢漸劇,末由供職,況太廟修改雜物,日期已迫,而亦無進參之望,臣之情勢狼狽,到此益極,玆敢冒昧仰籲,伏乞聖慈,俯察危懇,亟許遞改臣職名,以幸公私。答曰,省疏具悉。卿其勿辭,調理察職。燼餘
上在昌德宮。停常參·經筵。
藥房都提調鄭致和,提調洪重普,副提調吳挺緯啓曰,伏未審夜來,聖體調攝,何如?慈殿證候,益有差減之效乎?臣等憂慮未弛,敢來問安。答曰,知道。慈殿與昨無異矣。
傳于閔周冕曰,大臣·備局堂上,引見。
李敬淵,以備邊司言啓曰,副提學閔鼎重,本司提調差□,仍察有司之任何如?傳曰,允。
有政。
吏批,判書壽恒病,參判趙復陽病,參議尹鏶進,都承旨吳挺緯進。兵批,兼判書洪重普進,參判李正英病,參議南九萬進,參知朴烶病,右副承旨李泰淵進。
吏批啓曰,判書金壽恒,參判趙復陽,皆以病不來,小臣獨政未安,何以爲之?敢稟。傳曰,只出緊任。
兵批啓曰,公山營將,不可不擇差,而堂上中可合人乏少,不得已議于大臣,以時在罷職之人,竝擬以入之意,敢啓。傳曰,允。
吏批,以閔維重爲左副承旨,李泰淵爲右副承旨,趙珩爲左參賛,朴長遠爲右參賛,李溟翼爲持平,李世長爲校理,洪萬衡爲副校理,鄭榏爲刑曹參議,尹敬敎爲注書,李奎齡爲正言,北靑判官姜時儆仍任。
兵批,以河重圖爲部將,鄭鑰爲五衛將,崔大屹爲昌洲僉使,裵尙珩爲都摠經歷,田起徵爲武兼宣傳官,缺爲雙春權管,具缺爲文兼宣傳官,鄭鏶爲缺晩達·尹塏·蔣諒爲僉知,金徽·李翊爲副護軍,南老星爲副司直,柳芳然爲忠淸兵使,申命全爲公山營將。
李泰淵啓曰,新除授承政院左副承旨閔維重,時在京畿廣州地,請斯速乘馹上來事,下諭。傳曰,允。
閔周冕啓曰,新除授公山營將申命全,方在罷職中,而未有敍命,何以爲之?敢稟。傳曰,敍用。
慈殿,藥房問安。答曰,知道。勿爲問安。
巳時,上御熙政堂,引見大臣及備局堂上。入侍,領議政洪命夏,右議政鄭致和,兵曹判書洪重普,戶曹判書金壽興,行護軍朴長遠,知中樞府事柳赫然,刑曹判書李慶億,副提學閔鼎重,掌令權格,獻納沈攸,同副承旨閔周冕,假注書趙根·李壽慶,記事官李寅煥·李藼。鄭致和進曰,慈候夜來亦一樣乎?上曰,大勢則已減矣。致和曰,日氣寒暖不適,尤妨於調攝矣。上曰,日氣自此將漸寒矣。洪命夏曰,頃日臺諫以爲,衙門屯田收稅,亦依民結蠲減事論啓,而此則必未詳曲折而然也。致和曰,所謂屯田,或有開墾空閑處,或有逆家田地屬公處,或有民田之入屬收稅處,而其開墾屬公處,則例皆竝作半分,豈可與本結之只捧一斗六升之例,施行乎?金壽興曰,半分固不當用一斗六升之例,而就其收稅處言之,如屯田缺爲區別災實,故計除災結,實結極爲些少,今若以些少之實結,而與民田之不爲踏驗舊結出稅者,比而同之,只收一斗六升,則事甚不同,雖欲移用於賑救之資,其數亦必零星矣。上曰,然則依前例收捧,可也。命夏曰,各衙門屯田,旣已依前收稅,則屯田所收穀物,各其司當爲取用矣。上曰,依爲之,而訓鍊都監屯穀,則依頃日京畿監司狀啓,留置本官,以補賑用,一如辛丑年例,可也。黃海道所儲之穀,其數甚少,可慮也。大小米合九萬石,而實有者一萬餘石云,皮穀亦只有三萬餘石云,此則難可爲賑用矣。致和曰,此地則有赴防備虞之事,故例爲留儲,不可移用矣。上曰,立巖山城之穀,多在云,實然否?致和曰,此處則分給爲難,故常多留庫者云爾。上謂閔鼎重曰,北道今年農事及儲畜多寡,何如?對曰,上年凶荒,南道忒甚,今年穩城·富寧等地稍好,而慶興災,鏡城凶,明川·吉州,雖不能成實,然不至大段,其餘則或有好處,或有不好處,大槪勝於上年矣。且上年則公私猶有儲矣,今年用盡無餘,明歲賑恤似難矣。如洪原·北靑等處,則必須着實賑救,方可免饑死,未知朝家將何以料理也?命夏曰,北靑判官姜時儆,今拜正言,而前頭屯邑,當有賑救之事,此時遞易有弊,姜時儆仍任何如?上曰,仍任,可也。鼎重曰,非但今年農事不登,麻布絶無,民之艱於徭役,將甚於前歲矣。大抵麻性,與他穀異,必須雨水適中,且無大風吹折之患,可以成就矣。上曰,我國古無木花,只有生麻,今則北民亦不用力於種麻耶?鼎重曰,非不用力於種麻也,臣見其處種麻之規,有早晩時節,而如咸興則例於四月播種,故今年旱甚,未及成就,皆反耕種木麥耳。洪命夏曰,吏曹判書金壽恒事,臣旣已陳箚矣,冢宰之職,爲任至重,如欲任吏判,何可待之如此?況呶呶怏怏與放恣莫甚,乃人臣七八字缺之於推考之敎乎?大哉王言,不當如是,傳之四方數字缺聞,不可不還收推考之命矣。上曰,予本無深意,然則還收,可也。上謂鼎重曰,咸鏡道之事,更無可聞者乎?前言入朝則有可陳之事,今可言也。又曰,卿前此亦嘗見北道乎?鼎重對曰,臣曾見南道,而未及北道矣,今叨此任,始見之矣。上曰,其處形勝及物情,皆可言之,彼邊事如有所知者,亦可詳言之。鼎重曰,白頭山一帶水,自三·甲之後,西流者乃爲鴨江,其東流者乃爲豆滿,白頭一支,入我境,東走爲長白山,六鎭及鏡·明·吉,皆列在其下矣,形勝大抵如此也。上曰,然則白頭非我國地方乎?對曰,此胡地也。洪命夏曰,白頭在於胡地,而實我國山川之祖也。上曰,採蔘者,從長白山脈而入往乎?曰,然矣。自三·甲至慶興凡數千里,古則胡種間間居住,如今峽民矣。今則自北京,盡爲收入於彼境深處,與我地相近者,只有厚春部落耳。各鎭堡皆設於要害處,而只有土兵數人遞守而已,設有寇至,其能禦却乎?古者胡人,時時來掠牛馬,設堡亦所以禦此也。會寧等諸邑,處地甚不好,築城不高不堅,有同兒戱,其何以防胡也?獨訓戎·柔遠·穩城,坐地稍好,其餘皆不好,如鍾城尤非用武之地,雖欲移設於他地,亦無可處矣。去去乙巳年,忽剌溫五千餘名,來擊潼關而取之,又欲襲他郡,奴剌赤指揮,貴英介擊之,半日盡破,仍往建州衛,生聚强盛,卽今淸國之基業處也。上曰,老剌赤,是洪太始之父乎?曰,然矣。上曰,忽剌溫,與老剌赤,種類不同乎?鼎重曰,老剌赤,本在寧固塔,忽剌溫,在於白頭山下云。上曰,忽剌溫,弱小見敗乎?鼎重曰,忽剌溫,亦非弱小之賊,而只是老剌赤,尤强於忽剌溫耳。柳赫然曰,此兩胡,本是妻娚妹夫之間,而以爭財不相得,分處各立矣。老刺赤,有妹桀黠,敎誘老刺赤,擊取之云矣。閔鼎重曰,北道土地甚廣,而人民甚少,風俗與南方多不同矣。上曰,如何?鼎重曰,父子夫婦之間耳。缺情眷,雖囚次知,視若尋常,且習俗則數字缺而死者,往往有之,又能忍寒,不畏風雪矣。上曰,亦數字缺乎?對曰,一日不食,則不以爲閔矣。鄭致和曰,大抵此皆胡習,如服飾器皿,尤與胡人無別耳。鼎重曰,其俗不喜農事,只喜畋獵。上曰,此便是胡習也。人俗固如此,而馬亦多有良者乎?亦能善走於山坂間乎?對曰,馬固駿良多善走,至於狗亦善逐走獸,得獸則又輟來與其主,此亦異矣。民多不字育,生而棄之者,比比有之。至於還上,則雖鬻妻而償之,無有未受者,民之最以爲苦者,烟戶之役,故臣之在彼時,則以田結役民,民亦便之矣。且六鎭之地,必須擇其要害處築城,然後可以爲緩急之用,而臣亦遍見,而終不得可城之處,萬一寇至,則必無以防禦,六鎭將爲寒棄之地,豈非可慮者乎?北兵使李晩榮,亦爲此憂,遍求築城處,終不能得云。前者李汝發所欲築處,亦爲不好,故臣不爲狀啓,獨磨天嶺形勢,稍可防胡,而但築役極難矣。且築此則有若棄六鎭,而爲退守之計者然,此亦可慮,然若爲遠大之計,則終不如城此之爲便耳。柳赫然曰,古者紫塞之外,亦有郡縣,古之城障,不必於境只置之,此果天險可守,則築城似好矣。鼎重曰,雖以船運事言之,磨天形勢,實爲便好,而但連歲凶荒,大役難擧,不敢遽爾爲請耳。致和曰,卽今形勢,決難爲之矣。上曰,如欲掃萬爲之,則雖凶年,亦無不可爲之理,而此等事,每以煩擾爲難處耳。鼎重曰,如欲從便爲之,而不至紛擾,則必須費却三歲日月,經營之矣。上曰,北方寒暖早晩,如何?卿於其地,度了幾春秋乎?鼎重曰,經夏者三,經秋者亦三耳,氣候則早寒遲暖,地之凍也,自下而上,入春之後,從其凍拆處俯見,則凍處深至十五六丈矣。如咸興則去海不遠,故其寒不至如他處矣。上曰,日熱時則與南方同乎?對曰,日熱時則猝然大熱,然不至十餘日而向凉,四月始耕耳牟,而猶能成熟及時矣。上曰,三·甲周廻,其大幾許?對曰,其地甚廣,而但多山少野,北境與江界相接,故三·甲兩地,如欲遍行,則費數字缺大抵南北道巡行,里竝八千里,故一年兩巡極難,六數字缺見監司之面,北兵使之必願交差文武者,亦以此也。又曰,車踰嶺外,其土甚沃,而古有蕃胡多居,故我民不能往耕矣,丁丑以後,無蕃胡,其土可耕而食,如茂山·果營等地,土瘠民貧,若移置兩鎭於其處,似爲好,但與富寧相去絶遠,有警不能相連以通,此爲難便矣。且營將之設,北道尤不可無,而卽今見在官員之糧料,亦不能備供,以此難於新設矣。上曰,六鎭軍卒,如何?對曰,軍卒精强,且招之則便卽無遺來集,緩急可用矣。但器械不如南方,如鳥銃則畏其往獵彼地,不能分給軍士,常時藏置庫中,不得鍊習,此爲欠矣。上曰,其地果多獸乎?對曰,江邊往來者,纍纍成群,而行鹿之來飮江水者,其角如列藩然,雖使官員見之,不覺欣然欲往逐獵,況民之多慾者,禁之誠難矣。上曰,烟臺如何?鼎重曰,一處放砲,則次次放應,其制勝於擧火,而江邊則五里一置烟臺,或置兩處,其應尤速耳,但海邊則以海聲,不能砲聲矣。上曰,越邊部落,如何?對曰,間間有之,其居甚稀,自江邊至寧固塔,其間所有,都數不過千餘家耳。寧固塔則有都城,閭里亦櫛比,渠輩言我國之有寧固塔,猶爾國之有江都云。上曰,數字缺之地,大於咸鏡道乎?對曰,比之咸鏡,地方尤大矣。洪命夏曰,聞寧固塔,近來甚蕃盛,渠國之有罪者,皆移之於此云矣。閔鼎重曰,會寧地,有所謂徽欽墓者,後宮侍臣墓稱云者,亦有之矣。柳赫然曰,金慶瑞,爲滿浦僉使時,印見其所謂皇帝碑云。上曰,北道距建州,道里幾何?鼎重曰,北人亦不能詳知,三·甲有一採蔘人言,北行三十日,抵一處問之,則乃建州後峯云,以此見之,則相去遠矣。柳赫然曰,建州主山,有九池峰,其形如縫裳然,故名曰襞積山云。洪命夏曰,忠淸道,賊患滋多,而兵使李元老,年紀衰老,不能修擧職事云。今姑遞之,其代,以可堪者差遣,何如?上曰,然則遞差,今日更爲開政,數字缺代,可也。柳赫然曰,臣聞公州營將韓休,身有疾病,不能察信云矣。鄭致和曰,韓休,非但有病,亦不能修擧職事,至於捕得賊人,旋卽放送云矣。上曰,亦爲遞差,從重推考,可也。洪重普曰,以水原軍士試才事,當送御史,而今秋失稔如此,似有弊端,何以爲之乎?洪命夏曰,年凶有弊,似不可下送矣。上曰,待明秋送之。李慶億曰,炮手朴祉承,受刑九次,而今又加刑事,命下矣。守男弟命云,放賣指揮事,旣已承服,命云則李之興處放賣,而金已分則以爲,朴也安加邑崇名,僞著云云。金也陪宋世達,旣已承服,流三千里,今朴祉承,元非死罪,而受刑將死,今日之加刑,未知如何?上曰,參酌照律,可也。洪重普曰,今年歲抄,雖已停止,而如束伍軍,則本無出缺應役之弊,依前充定,似無不可矣。鄭致和曰,假以水原一邑言之,五千餘名之軍,一巡點閱,逃故者幾至百餘名,今若竝與束伍軍而不爲代定,以至明秋,則各邑逃故之數,勢難一時充定,束伍則依兵判之言,充定爲當矣。上曰,束伍軍則他邑一體充定,可也。柳赫然曰,水原乃牧民御衆之地,曾前自爾多事,未能專一於操鍊之事矣,今年則年分歲抄及賦役等事,皆已停止,公務比前閑歇。且改作隊之後,新抄砲手,全昧放砲之方,聚會操鍊,雖不可爲之,擇定敎師,在家敎習,似不可已,每石以五十放爲限,趁此閑隙,敎習,何如?鄭致和曰,藥丸其有得給之路乎?赫然曰,水原軍與兩局軍兵,似無輕重之別,而事有不可已者,必欲敎習,則藥丸豈可以無出處,不爲覓給乎?上曰,他處如有留儲藥丸,推移給之,可也。赫然曰,曾聞摠戎使之言,火藥則頗有餘儲,可以覓給云,而御營廳,亦當覓給藥丸,而如訓局守禦廳等衙門,則未知餘儲之幾何矣。上曰,本衙門及兩局,相議覓給,而御營大將句管覓給後,稟知,可也。掌令權格啓曰,今日茶時時,幼學李雲植等呈狀,而其孽四寸大父德寧監缺德昌監垍,上年戶籍時,偸書其嫡兄之外祖,將數字缺司,則墀則與漢城府吏符同,刀割正案,改書其外祖缺居在抱川,入籍本縣,故未得改書云,事甚可駭。德寧監墀,德昌監垍,請拿問査處。上曰,依啓。令該府爲先考出戶籍,可也。權格曰,近來市井之役,最爲苦重,必須顧恤然後可以保存,而宮家稱以斜水,奪取生鮮於魚廛,斜水漁所,已極不可,況可以白奪於京市乎?且魚廛之人,欲爲專利,西江魚商,一切禁抑,又從而邀往中路,公然刧奪云,事甚可駭。此等侵虐之弊,竝令痛禁,何如?鄭致和曰,此則責在平市署矣。上曰,分付平市署,各別禁斷。格曰,臣聞訓局炮手,多有坐市興販者,而其所應役,則視市民五分之一云,國家撫恤軍卒,豈無他道,而爲此取怨於市民之事乎?鄭致和曰,此事儘有曲折,蓋創自仁廟朝矣。當初炮手輩,以其所受軍木,欲爲交易於市上,則市民,抑勒賣買,故炮手輩,訴於大將,別作白木廛,以爲自相買賣之地,而市役則以大將斗護之,故與市民輕重懸殊矣。今則炮手輩之爲白木廛者,則漸至熾盛,市民之爲白木廛者,則漸至殘弱,而白木廛徭役,則市民偏受其苦,若以事理言之,則無論市民炮手,苟專市利,則似當一體應役,而但若使炮手,一如市民應役,則不無稱怨之事矣。上曰,然則令平市署與都監相議,參酌定式,可也。格又曰,京江之執捉順歸船之弊,邇來極矣。工曹之外,諸上司濫雜特甚,託稱順歸,而歸西者反謂之東歸而捉送于東,歸東者反謂之西歸而捉送于西,以故往來之船,皆不敢近泊京江云。自今以後,非不得已之事,則工曹之外,他衙門捉船之事,一切痛禁,何如?洪命夏曰,往者,國法至嚴,雖別星,無敢乘船作行者,承召臺諫,如有乘船之事,則輒引避見遞矣。臣於己丑年間,遭妻喪,以水路運柩,而亦不敢請得曳船軍矣。今則此法廢壞,乘船泝江者,終屬不絶,沿江之民,不勝曳船之苦云,此弊亦不可不禁矣。上曰,曳船事,朝家分付外,一切禁斷事,知委缺京畿監司。且諸上司,稱以順歸船,濫雜五六字缺者,捉送于水上,以往水上者,捉送于水下,則自工曹一一報司科罪,可也。獻納沈攸啓曰,湖南監營,自近年以來,有營□匠人,每年例捧一匠之布,其役最輕,故良民之投屬者甚多,小邑至於百餘名云,大邑可知也。卽今歲抄閑丁束伍闕額,其數甚多,而若是營門所屬,則守令不得下手,事甚可駭。請令監司罷其匠役,移屬各邑,補充軍額。上曰,令全羅監司査出實數啓聞,以爲區處之地。仍罷出。燼餘
上在昌德宮。停常參·經筵。
藥房提調洪重普,副提調吳挺緯啓曰,伏未審夜來,聖體調攝,若何?慈殿體候,比昨亦復,何如?猶未有快復之效,則前進柴胡四物湯,當加劑入。臣等敢來問安,竝此仰稟。答曰,知道。慈候別無加減,湯藥今姑停止。
傳于李泰淵曰,原襄監司李尙逸引見。
李泰淵啓曰,京外罪囚,例於立春前三度啓覆,而今番罪囚,將至二十名,推案比前浩多,依例分付數字缺爲修正,以爲臨時更稟擧行之地,何如?傳曰,允。
缺以備邊司言啓曰,昨接漂漢押去差使員馳報,譯官等,更爲開諭,則漢人等發向前路云矣,敢啓。傳曰,知道。
又以訓鍊都監言啓曰,砲殺手,有犯罪之事,則進來移文捉去,隨其所犯輕重,或囚禁治罪,或決杖放送,自是規例,而砲手平天立,以偸米賊人所接處指示事,右邊捕盜軍官等,與盧任稱名人,多率軍士,不意結縛,率往富平地,以致習陣時闕到,事甚可駭。不告本廳,進來移文,私自捉去之罪,不可不懲,當該軍官,令本廳査出,決棍汰去,盧任,混稱捕盜軍官之狀,尤極痛駭,亦令攸司,囚禁治罪,何如?傳曰,允。
閔周冕啓曰,以軍營內摘奸單子有頉處察推事,命下。卽招致當該部將及色吏,門軍士五名闕點緣由則以爲,今十月初二日,行宗廟告祭·南別殿告祭,各樣差備軍,其數甚多,無以塡差,不得已依近例,兵曹無論緊歇,一同調用,故敦化門二軍堡軍士二名內,雇立得男,四軍堡軍士二名內,文化正李守立,弘化門一軍堡軍士二名內,全州正尹得男,西營一軍堡軍士二名內,瑞山正朴文五,軍堡軍士二名內,錦山正申鐵等竝五名,亦入於抄用之中,進去祭所,仍爲經夜,而取考文書,則一如其言,此與無緣闕直者有異,推治傳旨,何以爲之?敢稟。傳曰,然則置之,可也。
正言慶㝡啓曰,各衙門屯田,爲今日之痼弊,中間侵漁之端,適足以病民,識者之思欲變通,久矣。姑以臣詳知者言之,畿邑近處,訓鍊都監·摠戎廳等衙門屯田,則一依量案結卜,收其所種之穀,而一結所捧,多至六七石,比之民田常賦,其數,倍焉,雖在豐斂之時,民猶病之,況於大無之歲乎?他衙門之事,臣實未諳,而以此推之,其弊可知,故臣於頃日,以一依民田蠲減例施行事,論啓蒙允。臣愚區區之念,只欲朝家恤災蠲賦之至惠,覃被均施,無一夫之稱冤也。伏聞昨日筵中,大臣以爲,臺諫未詳曲折而論啓,又以爲,竝作米分處,不可與民結等捧例施行,度支之長又以爲,此田收稅處,旣已區別災實,不可與民田舊結蠲稅者,比而同之,將依前例收稅云,臣不勝瞿然,而不能無惑焉。所謂竝作半分,甚非王者什一之法,正是近日屯田之弊也。當此五穀不熟,田疇不收之日,謂之竝作必欲米分,而不爲之變通,則如之何,其可也?所謂區別災實,此不過監色輩一時操縱,虛實相蒙,已不足言,而所謂稍實者,只是僅得掛鎌處也。今乃以前例收捧,無所蠲減,則民將竭其田出,又必稱貸而益之,設令以此而賑救,不幾於割肉而醫瘡乎?且臣有所未曉者,畿甸爲邑,民田賦稅之數,摠而計之,不爲不多,國家軫念民事,一切蠲減,不復顧措,而獨於衙門些少捧計之較多寡,有所持難,必使有不均之怨者,抑何故也?臣竊恐有司之臣,只知恒其經費,未及深思而然也。臣旣有未諳事宜,率爾論事之失,何敢晏然仍冒?請命遞斥臣職。答曰,勿辭。
宋時喆啓曰,正言慶㝡,再啓煩瀆,退待勿論矣。傳曰,知道。
獻納沈攸啓曰,各衙門屯田,一依民田蠲減事,臣亦同參其啓,而昨日入侍時,大臣陳達,臺諫不能詳知云,而別無指斥歸咎之語,故似涉煩瀆,不爲引避矣。日者同僚,深識屯田之痼弊,欲施朝家之均惠,旣已論啓蒙允,而旋卽停寢,臣旣同參,則當於榻前卽爲引避,而曚然不察,致有同僚之先避,所失大矣。請命遞斥臣職。答曰,勿辭。
李泰淵啓曰,獻納沈攸,再啓煩瀆,退待勿論矣。傳曰,知道。
又啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
上御熙政堂,引見原襄監司李尙逸,入侍,右副承旨李泰淵,假注書趙根,記事官李寅煥·李藼。上謂尙逸曰,卿聞其處被災輕重乎?對曰,臣曾經襄陽府使,素知此地風土。上曰,何年乎?尙逸曰,是戊子年間也。此地土瘠,雖風雨和調,鮮有豐登之時,況今年乎?上曰,大槪被災,何如云耶?尙逸曰,嶺西之凶,特甚云矣。上年無種子,以南方移粟播種,風土有異,不能成實云云。嶺西十邑災實處,前方伯,方爲啓聞云,而時未入來,如淮陽等邑,則雖曰差勝於十邑,而凶荒之狀,大抵同然云矣。本邑徭役,乃十六斗大同也,此處形勢,異於湖西,十斗則作木,六斗則留官用下,而往來刷馬及諸役之價,常患不足,不得不取足於民,故民役有不均之歎云云矣。上曰,嶺西與東,土品孰勝?尙逸曰,嶺西則若不至如今年,則田穀猶不得食,嶺東則有畓而穀出不多矣。上曰,然則數字缺可也。尙逸曰,然。李泰淵曰,沿海一帶,雖曰有野數字缺亦復幾何?尙逸曰,嶺東則隨起收稅,而西則不能也。大抵此道之民,比之南方,則生業可憐。上曰,其中何邑地方最廣?尙逸曰,江陵最廣,襄陽次之,其餘皆狹耳。上曰,嶺南與此接界乎?其間有何山相隔乎?泰淵曰,太白山東南走一枝者,間之矣。尙逸曰,嶺東有大弊,倭求請鷹子,最是難堪事也。上謂泰淵曰,嶺南亦有乎?對曰,亦有此弊,而不如江原道之多也。尙逸曰,當初所定則乃二十五鷹,其數不多,而今則每年未收,積而成多,且人心不測,捧鷹之際,阻搪徵索之弊,尤多矣。泰淵曰,萊人之惡,甚於倭人,若不多給人情,則至有拉殺鷹子者,其弊罔有紀極矣。尙逸曰,卽今江陵則六鷹之價,一時徵出云,實爲悶迫,不但此也,今若加物而徵價,則尤無出處,將若之何?當初朝家所定,一鷹之價乃二十疋,而今三十疋也。自大明〈鷹價〉,劃給米一石,折木三疋,而倭鷹價布,其品極好,以朝廷所給數,何能充其價耶?上曰,當初則定價以二十疋,而其後或給三十餘疋,或至四十餘疋,加減無定,故今以三十疋爲價者,亦是參酌而定式者也。今不必須料理善處,盡去未收之數,然後江原道乃可支勝矣。聞元價之外,又有傳鷹之價云,然耶?泰淵曰,如飼鷹等事,無不有價耳。上曰,一時盡數辦出,固爲難矣。要之必須盡去未收然後,可也。卿往彼後觀勢啓聞,則可以料理善處耳。尙逸曰,本邑無儲穀,前頭賑救,實無其策,以此小臣,受命以來,晝夜憂慮耳。上曰,耳聞不如目見,卿往其處,看得形勢後,以爲善處之地,可也。上曰,我國多山,無如本道者矣。尙逸曰,然。泰淵曰,長白南來,金剛最大,而金剛一山,盤在本道,多山小野耳。自金剛而直南者,智異山也,沿海而去者,乃太白東支也。上曰,京畿數字缺處來乎?泰淵曰,自淮陽而西來者也。漢江水南數字缺俗離山而北來者也。上曰,太白山在何郡耶?泰淵對曰,奉化·禮安·安東之間,而江原道之三陟·旌善等地,亦皆此山之麓也。上曰,此山高處,亦必早雪矣。曰視他處先雪耳。尙逸曰,臣見嶺南農事,則視他頗勝,朝廷可以無憂,此則幸矣。上曰,我國幅員之大,無如嶺南矣。泰淵曰,原襄道,多山雖欠,幅員則最大矣。上曰,欲往嶺東者,從西踰東,不如從慶尙道回往之爲便易云,此說果然否?尙逸曰,人言如此云耳。上曰,田結之多少,如何?泰淵曰,一道之數,反不如嶺南中邑之田結也。尙逸曰,近來山峽之間,火粟之弊最極,以此棺材亦爲漸貴,臣到任後,竊欲極力禁斷矣。上曰,非但棺材之漸貴也。旱災之慘,亦未必不由於此,山林藪澤,必須茂盛,然後可有潤物之澤,而濯濯如彼,安可得不然?卿若着實禁斷,則豈無其效也?泰淵曰,太白山長谷之間,人所難居之地亦多,有居住耕種者,豈不可恃乎?尙逸曰,此皆逃賦之民,隱避窮峽者也。上命賜弓箭,拜受而出,遂罷退。燼餘
右議政鄭致和箚曰,伏以臣,忝叨內局之任,奔走供職,今旣八朔,而前頭赴京之期不遠,孱病筋力,萬分難堪,玆敢冒死仰籲。伏乞聖明,俯賜諒察,兼帶藥房都提調,爲先許遞,俾免顚仆之患,不勝幸甚。答曰,省箚具悉卿懇。內局提調之任,當勉副焉。
敎原襄道觀察使李尙逸書。王若曰,授方面黜陟之權,爲任旣重。屬民生困窮之時,擧職尤難。卿速往哉,予得人矣。睠彼東關之凋弊,不類南土之肥饒。逢歲豐登,尙患衣食之不足,連年水旱,其奈飢饉之荐臻?公私之蓄儲已殫,物力板蕩,道路之流徙相繼,村落空虛。時節水土之供,亦令停罷,田畝租稅之出,竝議省蠲。然朝廷惠澤之不加,致黎庶愁歎之未息。通一道二十六郡,災傷輕重之轉殊。散四方幾二千百人,勞來安集之無策。必須量才而責效,庶幾拯溺而救焚。惟卿天賦溫良,世傳淸白,六字缺素稱剛方。歷州縣而治民,屢承褒奬,曾奉六字缺越槖無金。逮觀風於海西,甘棠有詠。置喉舌出納惟允,試內外聲績已多。得閒趣於田園,固知欲保晩節,別利器於盤錯,是用首任舊人。玆授卿云云,祗服予言,克勤乃職。以無用之費,爲賑濟之資,以若保之心,爲懷綏之本。移民移粟,雖出廟堂之指揮,或弛或張,唯在藩闑之區劃。必有登車攬轡之志,可見澄淸。此非飮酒遊山之時,何待戒飭?振起學敎之廢墜,明察訟獄而平反。蔀屋歎聲,應訟斷案察之政,桐鄕遺愛,爭迎舊使君之來。官有訓而自裁,罪大辟則稟斷。於戱,毋憚嶺海之役,救活殘氓,仰體宵旰之憂,宣布德意。民或有飢而死者,卿安能辭其責乎?故玆敎示,想宜知悉。副修撰知製敎鄭載嵩製進燼餘
上在昌德宮。停常參·經筵。
藥房提調洪重普,副提調吳挺緯啓曰,夜來日氣猝寒,伏未審聖體調攝,若何?慈殿證候,比昨加減,亦復何如?臣等區區憂慮,敢來問安。答曰,知道。慈候日漸差減,今後勿爲逐日問安。
慈殿,藥房問安。答曰,知道。
有政。吏批,判書金壽恒病,參判趙復陽進,參議尹鏶病,右承旨沈梓進。兵批,兼判書洪重普進,參判李正英病,參議南九萬宗廟差祭,參知朴烶缺右副承旨李泰淵進。
吏批啓曰,判書金壽恒,參議尹鏶,皆以病不來。小臣獨政未安,何以爲之?敢稟。傳曰,仍爲之。
吏批,以李時術爲大司諫,鄭太和爲內醫都提調,金應祖爲右尹,李奎齡爲修撰,李夏鎭爲兵曹佐郞,鄭民獻爲成均博士,金賓爲成均典籍,趙昌期爲承文院副正字,韓井一爲禮曹正郞,卞榥爲正言,姜栢年爲左尹。
兵批,以柳潝爲五衛將,李佐漢爲武兼宣傳官,李斗鎭爲宣傳官,金世鼎爲文兼宣傳官,金應發爲三水權管,洪處亮爲副護軍。
李泰淵,以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
沈梓,以永寧殿修改都監言啓曰,都監儀軌,今已畢役,御覽一件,依例書入之意,敢啓。傳曰,知道。
李泰淵,以右邊捕盜廳言啓曰,訓鍊都監草記,砲殺手有犯罪之事,則進來移文捉去,治其所犯輕重,或囚禁治罪,或決杖放送,自從規例,而砲手平天立,以偸米賊人所接處指示事,右邊捕盜軍官等與盧任稱名人,多率軍士,不意結縛,率往富平地,以致習陣時闕到,事甚可駭。不告本廳,進來移文,私自捉去之罪,不可不懲,當該軍官,令本廳査出,決棍汰去。盧任,混稱捕盜軍官之狀,亦甚痛駭,令攸司囚禁治罪,何如?傳曰,允事,傳敎矣。砲手平天立,私自率去軍官安汝泰·金善行等査出,從重決棍汰去之意,敢啓。傳曰,知道。
又以漢城府言啓曰,今十月初三日大臣·備局堂上引見時,掌令權格所啓,今日茶時時,幼學李雲植等呈狀,而其孽四寸大父德寧監墀·德昌監垍,上年戶籍時,偸書其嫡兄之外祖,將欲呈狀法司,則墀則與漢城府吏符同,刀割正案,改書其外祖,而垍則居在抱川,入籍本縣,故未得改書云,事體極駭。德寧監墀·德昌監垍,請拿問査處,五六字缺該府爲先考出戶籍可也事,傳敎矣。取考德昌監垍名付戶籍,則東部彰善坊契戶,彰善大夫行德昌監垍,年六十三,父丹城副守鎭祖桂山君壽誡,曾祖檜山君恬,外祖校生安哲浩,本禮安,且考德寧監墀名付抱川縣戶籍,則戶彰善大夫德寧監墀,年七十二,父·祖·曾祖姓名則與德昌監垍無異,而外祖則司憲府大司憲宋麟壽,本恩津云。垍與墀,旣是同腹同生,而其外祖姓名如是爲異,垍戶籍中,以本外祖安哲浩姓名,追後刀擦改書之迹,昭著無疑,德昌監墀名付抱川縣戶籍,則以大司憲宋麟壽書塡,以此見之,則德昌監墀,偸書嫡兄外祖之狀,德昌監垍刀擦改書之罪,俱極痛駭,其時當該色吏及書寫書員,必不無符同之事,其爲情狀,亦極惡,色吏·書員等,自本府摘發指名,令攸司依法科罪,何如?傳曰,允。
掌令權格·尹衡聖啓曰,正言慶㝡,獻納沈攸,竝引嫌,而當初論列,意在均惠,則雖有異同之論,有何可避之嫌?論啓蒙允之後,雖有旋停之擧,初非深斥,不必先爲。請正言慶㝡,獻納沈攸,竝命出仕。答曰,依啓。
夜三更,黑無一道,起自坤方,直指巽方,長十餘丈,廣數尺,漸進東方,良久乃滅。燼餘
上在昌德宮。停常參·經筵。
沈梓啓曰,假注書趙根,自再昨猝得寒疾,症勢苦劇,不得察任,今姑改差,他假注書差出,何如?傳曰,允。
以任弘望爲假注書。
李泰淵,以義禁府言啓曰,今日方爲開坐本府,適値冬享大祭致齋,故罪人刑推,不得爲之之意,敢啓。傳曰,知道。
又以義禁府言啓曰,以捕盜廳啓辭,因刑曹粘目,綱常罪人金先立,移本府處置事,允下矣。金先立,卽爲拿囚之意,敢啓。傳曰,知道。
數字缺言啓曰,綱常罪人金先立,旣已拿囚,依例三省推鞫何如?傳曰,允。
又啓曰,綱常罪人金先立三省推鞫事,命下矣。委官何大臣進去乎?敢稟。傳曰,右相進去。
又啓曰,兩司進參事,城上所,牌招言送之意,敢啓。傳曰,知道。
又啓曰,禁府郞廳,以委官意來言,罪人金先立三省推鞫,卽當開坐,而今明日是大祭齋戒,從前規例,不得爲推鞫,罷齋後爲之之意,敢啓。傳曰,知道。
掌令權格·尹衡聖,持平李溟翼啓曰,朝家賑恤民隱,方講賑救之責,則親民之官,必須豫先料理,終始撫摩,然後庶可專責其實效,不宜付諸生手。況此民窮財竭之時,迎送之弊,尤不可不慮,各道瓜滿守令,限麥秋仍任,以紓民弊,政院凡干公事,徑先出送於闕門外,揆諸事體,殊涉未安,該房承旨,申後退出之後,則代房奉行,未爲不可,何必膠守謬規,出送在家之員乎?不但往復之際,自致遲滯,未免有先播之弊,請令政院判付,未署公事,切勿出送私家。答曰,依啓。
知中樞府事金佐明上疏曰,伏以小臣,奉職無狀,厚招物議,其辱名器羞朝廷,甚矣,將何顔面,更立朝端乎?且臣疾病沈綿,元氣日鑠,痰火日盛,食不甘味,夜不安寢,種種諸症,難以毛擧,雖輿論稱許,朝議共是,量臣筋力,難望桑楡之報,況索瑕造謗,日以益甚者乎?目今朝家之孜孜講究者,乃是荒政,而臣虛占賑恤堂上之任,已至四朔之久,籌司末議之奉,曠闕亦同,而宣惠太僕之務,俱係緊重,有非痼疾之人所可當帶,玆不避再三之瀆,冒死更籲。伏願聖明,將臣本職兼帶諸務,一竝罷免,回授可堪之人,俾臣退伏郊畿,優遊卒歲,則謬辱庶不及身,殘喘或可少延,國事幸甚。答曰,省疏具悉卿懇。已諭予意,卿其安心,勿辭察職。
同副承旨閔周冕上疏曰,伏以國家之棄海西赤子,久矣。無告遐氓,困於科外苛政,擧皆引領而呼冤曰,國家不爲棄我,而御史何爲不送乎云云。疾吏之言有數字缺前往來于玆,慣知其狀,竊常慨然而已矣。今年五月缺水使成釴,運出碑石於平山·江陰等地,沿路禾穀,多被損傷,旱餘半枯之麥,僅得向熟,靑黃相雜,而菜色滿面之民,屈指刈穫,充腸救死之計,於此絶望,在在號哭,怨聲載路,臣實目覩而耳聞,益歎屯膏之害,偏及於西民,適於入侍之日,仰聆玉音,以悶旱憂民之至意,深留聖念,臣不勝感憤,敢將遠外弊瘼,陳達於黈纊之下,臣言雖若細瑣,而臣志則實在於除民害而慰民怨也。今見黃海監司啓本,則成釴緘辭,與臣所啓之言,大相逕庭,其所云云,自有非是虛實之不可誣者,臣不欲區區多辨,而臣但見細路屈曲,而運石則直行,不論有田無田,混同蹂躙,而禾穀之傷,驚心慘目,豈料其已成運石之坦途乎?臣初聞數百役夫,一時遍野而行,釴之妾子,監董其役者,歐人致傷而幾乎殞命,至於發狀告官云,豈料其募得若干擔軍,有若給價賃人之爲哉?若果自募役夫,則追悔題給之言,又何以發於道臣守臣之口乎?臣未知其由也。臣且念釴之推勘,因赦蕩滌,而日後釴之所爲,類多如此,愈無懲戢,則赦者,一釴之幸,而乃海西民生之不幸也。臣尤有感於古人所謂一家哭,何如一路哭之語也?本道啓本,已經睿覽,而歸於法司,不復勘驗,仍爲置之,則便是可信公案也。若以釴之言爲可信,則欺君陷人之罪,宜歸臣身,臣何顔面,仍冒邇列?伏乞聖慈,亟命遞臣職名,以安微分。答曰,省疏具悉。爾其勿辭察職。燼餘
上在昌德宮。停常參·經筵。
夜一更二更,電光。
下直,旌善郡守尹益亨。
慈殿,藥房問安。答曰,知道。勿爲問安。
藥房都提調臣鄭太和,提調臣洪重普,副提調臣吳挺緯啓曰,雪寒頗緊,伏未審聖候調攝,何如?一兩日來,慈殿證候,益有平復之效乎?臣等區區憂慮,敢來問安。答曰,知道。慈候猶未如常。
缺啓曰,假注書任弘望,時無職名,依例付軍職,冠帶常仕,何如?傳曰,允。
李泰淵啓曰,明日罷齋後,當爲三省推鞫矣。禁府堂上,必備三員,方可開坐,而禁府堂上四員內,知義禁府趙珩,以伴送使西下,知義禁吳挺緯一三度呈辭單子,今方留院,現存之員,只有判義禁洪重普,同知義禁李正英,未備三員,吳挺緯一三度呈辭,還爲出給,牌招出仕,使趁明日參坐,何如?委官之意如此,敢啓。傳曰,知道。
傳于李泰淵曰,史官一員待命,騎馬三匹立之。
李泰淵,以備邊司言啓曰,吏曹判書金壽恒,雖有不安情勢,推考之命,旣已還收,前頭使行不遠,文書不可不趁時磨勘,且賑恤廳堂上中,知事金佐明,吏曹參判趙復陽,俱不察任,而金佐明所患,比前差減,趙復陽之不敢行公,雖出於不得已,卽今賑事方急,不可一向引入。吏曹判書金壽恒,知事金佐明,吏曹參判趙復陽,竝牌招察任,何如?傳曰,知道。
李泰淵啓曰,吏曹判書金壽恒牌招,病不進。傳曰,知道。
吳挺緯啓曰,吏曹郞廳來言,來初十日,祿都目政事爲之之意,敢啓。傳曰,知道。燼餘
上在昌德宮。停常參·經筵。
李泰淵啓曰,來十一日,文臣殿講日次,取稟。傳曰,停。
李泰淵啓曰,小臣三省推鞫坐起進去,下直。傳曰,知道。
又啓曰,罪人金先立,謀殺其父辭緣,不爲直招,請刑推得情。傳曰,依啓。
又啓曰,罪人金先立,旣已承服,結案取招後,照律處置,何如?傳曰,依啓。
律學敎授金士健啓曰,私奴金先立,年二十六矣。矣父莫金乙,作賊同倘樣,以誣陷曖昧的實的只罪,大明律謀殺祖父母·父母條云,凡謀殺祖父母缺已行者斬,同律死囚覆奏待報條云,其犯數字缺罪應死者,決不待時亦爲白有臥乎等用良,金先立刑斬,不待時是白乎事。踏啓字。
李泰淵,以義禁府言啓曰,三省罪人金先立,已爲承服,照律啓下,故行刑單子,循例書入,而法典內,有大祭祀及雨未晴夜未明,勿行死刑之文。今日乃大祭正日,綱常重罪,與雜犯有異,刑推則依例爲之,而至於行刑,則似涉未安,何以爲之?敢稟。傳曰,廣考前例擧行,可也。
李泰淵,以都摠府言啓曰,今日入直軍士中日習射,請出標信。傳曰,知道。
傳于同副承旨閔周冕曰,溫陽幸行時,藥房都提調以下,書啓。
傳于閔周冕曰,今此溫陽擧動時,陪從百官以下及留都大臣將官,依上年例,書啓。
傳于閔周冕曰,永寧殿修改都監都提調以下,書啓。
李泰淵,以王大妃殿薜里內官金重輝手本粘啓。傳曰,自古流來,應入供上婢子,萬無呵禁之理,其在事體,殊甚未安,該官推考,色吏令攸司囚禁治罪。
李泰淵啓曰,卽者以內官粘啓手本,有該官推考之命,臣不勝瞿然之至。闕內是何等嚴密之地,近來國綱解弛,人不畏法,雜人闌入,紛擾日甚,至於女人出入,尤爲濫雜,故兵曹職在禁斷,頗爲申明,而應入供上婢子,混同禁斷,致有矯枉過直之失,自上區別許入事下敎,則可也,而若以此推考該官,則竊恐禁令從此解弛,而前頭濫雜之弊,亦不可不慮,臣待罪該房,區區所懷,惶恐敢達。傳曰,雜人則一切嚴禁,應入之人則十分區別,俾無窒礙之弊,乃其職耳,今也不然,大妃供上,異於他殿,供上,何可使麤雜男漢,被髮戴運,以駭觀瞻乎?內官請謁,終不擧行,該官所爲,非可駭而何?今此啓辭,何所據爲之耶?
閔周冕啓曰,今十月初三日,大臣·備局堂上引見時,訓局屯穀,劃給畿邑,以補賑需一款,落漏於擧行條件中,而臣未能覺察,不勝惶恐,今始追書以入之意,敢啓。傳曰,知道。
李泰淵,以訓鍊都監言啓曰,數字缺砲保,甲辰年以後,物故未代定牧使,令本道査覈數字缺監色,捉致軍門,決杖定配事,榻前定奪,行移本道矣。頃因査啓前後牧使,已爲覆啓,先罷後推,而監色則不爲上送,未及科罪。卽見海州牧使所報,甲辰年,監官兪遠曾,色吏高喆善,而兪遠曾,以打殺高喆善之罪,時方囚禁,不得上送,丙午次知色吏白夢善,上送云。丙午年,牧使呂台齊,同年十月到任,且有朝家歲抄停止之令,故分揀推考,則其時色吏,決杖定配,似爲過重,官吏一體減等,決棍放送,何如?傳曰,允。
閔周冕,以戶曹言啓曰,卽接廣興倉所報,則判中樞府事許積,時在忠州地,祿牌不得受來云。係是大臣祿俸,依前輸送京中本家乎?敢稟。傳曰,依爲之。
李泰淵啓曰,今日吏曹判書金壽恒,知中樞府事金佐明,吏曹參判趙復陽等,牌招命下之後,金壽恒則不進,其餘則皆當詣闕云,故只以金壽恒不進之意,仰達矣。趙復陽,來詣闕外,陳疏退歸,此與牌不進者無異,敢啓。傳曰,知道。
夜二更,月暈。
吏曹判書金壽恒上疏曰,伏以臣,爲臣不忠,奉職無狀,妄觸威憲,自速重犯,聖敎之下,嚴於斧鉞,雖擢臣之髮,未足以數其罪,而尙賴天覆之仁,曲加寬貸,薄施問備之罰,以示自新之路,不然,臣安得一刻容息於覆載之間哉?臣莊誦責諭,循省罪名,魂飛體粟,仰跼俯蹐,只願遄伏刑章,少安私分,而明法久稽,職名猶繫,日夕震攝,轉身無地,席藁私室,悚縮以竢,不意推勘反汗,召牌繼辱,臣誠驚感惶隕,繼之以啜泣也。第臣受恩偏隆,久叨匪據,報蔑塵露,罪積丘山,注擬之際,瑕類百出,而每被覆蓋,誣揑之言,前後四至,而輒蒙洞釋,聖上之爲微身地者,至矣,無以加矣。臣雖頑蠢,豈不知感,而顧其才具凡短,識見闇滯,到底繆戾,卒無以自效,循常擬除,亦不能稱旨,誠未孚格,轉入坎窞,終歸罔赦之科,無以自暴其心,是聖上之誤恩愈渥,而愚臣之罪釁日深,其不可再備薰沐之列,於此決矣。爲臣今日之道,惟在釋負退屛,洗心澡身,庶可以少贖前愆,無負洪造,將何顔面,唐突五六字缺之辱,以爲周行之羞乎?徊徨踧踖,竟不敢趨命,數字缺地盡矣。違慢之罪,益無所逃,伏乞聖慈,察臣崩迫之懇,亟削臣職,仍正臣罪,以爲人臣之戒,千萬幸甚。臣無任危怖屛營之至,謹昧死以聞。答曰,省疏具悉。卿其勿辭,從速察任。
吏曹參判趙復陽上疏。伏以臣罪戾旣重,疾病又劇,推緘未勘,不敢控辭,惶恧循伏,今已有日,雖或因政事,無進參之官,不得不冒赴政席,而旋卽閉蟄呻痛,只竢鐫免之日,不意昨者,召牌遽下,驚悚震越,若無所容,在臣分義,有不敢偃然退處,强顔力疾,趨詣闕下,而顧臣狼狽之勢,亦已甚矣。臣本以痼疾之身,近又因日氣漸寒,感傷甚重,渾身如氷,頭痛轉緊,痰喘乘時添劇,日夜咳嗽,累服發散之劑,不得點汗,此是積傷之發,非如偶感之比。不論餘事,卽今疾勢,實無差愈之望,悶迫之情,有甚焚灼,玆敢不避猥瀆,冒昧陳籲,伏乞聖明,俯諒危懇,亟命鐫臣職名,以便公私,不勝幸甚。臣無任懇迫戰慄之地,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
夜五更,流星出張星上,入巽方天際,狀如鉢,尾長五六尺許,色赤。
慈殿,藥房問安。答曰,知道。
藥房都提調鄭太和,副提調吳挺緯啓曰,雨雪之後,日氣寒陰,伏未審聖體調攝,若何?慈殿證候,猶未平復如常乎?臣等憂悶之至,敢來問安。且曾因醫官所傳,伏聞自上,欲於今日旬間,受灸中腕,鍼醫等,以十一日爲吉云,而冬節已深,寒氣易襲,艾灸壯數,當不下二百,自至旬望之久,脫着當處衣襨之際,不暇有害,諸醫亦以是爲慮,敢此仰稟。答曰,知道。慈候雖未如常,別無大段之候矣。受灸則日氣漸寒,姑退似可,今後勿爲間日問安。
李泰淵,以義禁府言啓曰,以本府罪人行刑稟啓,廣考前例擧行可也事,傳敎矣。取考本府所在謄錄,則綱常罪人,與逆獄無異,故雖在拘忌之日,例爲開坐推鞫,大祭日行刑與否,則未有明白現著處,而今已日沒,勢將待明日行刑之意,敢啓。傳曰,知道。
又以義禁府言啓曰,謀殺父罪人金先立,旣已承服正刑,依律文,妻子爲奴,破家瀦澤,降其邑號,罷其守令等事,令各該司,依律文擧行之意,捧承傳,何如?傳曰,允。
宋時喆,以戶曹言啓曰,近年以來,國綱解弛,外方官吏,多不捧法,凡上納之物,一齊收捧,繼納之數,則慶州·永川·陜川·善山·梁山·開寧等邑,自庚子以後,各年未收,至於一百五十餘同,而各邑未收,或二三十同,或十五同,永川一郡,則庚子·甲辰·丙午未收之數,乃是五十八同,事可駭,莫甚於此。賦稅卽惟正之供,與他雜役不同,一從田結,收捧米豆,作木上納,本非難事,而尙且如此,其他可知。若無警責之擧,則前頭之事,將至於不可收拾之地。各邑當該守令,爲先從重推考,未收作木,趁今歲前,無遺畢納之意,令本道另加嚴飭擧行,何如?傳曰,允。
沈梓,以厚陵修改都監言啓曰,都監儀軌御覽一件,依例書入之意,敢啓。傳曰,知道。
閔周冕,以兵曹言啓曰,當日騎兵金貴仁稱名人,自宣仁門入來,差備門外擊錚,極爲駭愕。令攸司囚禁治罪,同守門將金慶會,常時不能禁斷雜人,以致闌入,亦爲非矣,推考,何如?傳曰,允。
又啓曰,今月初十日,賓廳武臣武經七書講書日次,而祿政事相値,不得爲之之意,敢啓。傳曰,知道。
又以兵曹言啓曰,前日以忠淸監司狀啓,備邊司回啓中,道內尤甚被災七邑,則春等五斗米,爲先蠲減,十五邑諸般身役,則待覆審完畢後,差等蠲減事蒙允,而臣重普,未能記憶,意謂災邑身役,亦已蠲減,今此忠淸道數字缺半減事覆啓中,以賦稅身役,纔已蠲減,措語數字缺卽者適見備邊司公事,則未免相左,臣之不察著矣。不勝惶恐,元啓目中,改付標以入之意,敢啓。傳曰,知道。
持平李溟翼啓曰,近來女人之闌入闕門,不勝其紛雜,臣於頃日,以騎曹郞官,入直內司,申飭禁斷,使不得任意出入矣。今聞昨以供上進排人見阻之故,有該官特推之命,當初嚴禁之失,臣實當之,方在應推,何敢一刻晏然?請命遞斥臣職。答曰,勿辭。
李泰淵啓曰,持平李溟翼,再啓煩瀆,退待勿論云矣。傳曰,知道。
掌令權格啓曰,持平李溟翼,引嫌而退,申飭禁雜,固是省郞之責,而旣在應推,勢難仍帶臺官,請李溟翼遞差。答曰,依啓。燼餘
上在昌德宮。停常參·經筵。
李泰淵,以都摠府言啓曰,副摠管張善瀓,戶曹坐起進去晝仕,請出標信。傳曰,知道。
傳曰,日寒如此,薄衣軍士,令該曹襦衣題給。
傳曰,日寒如此,宿衛軍兵,令該曹空石題給。
宋時喆,以戶曹言啓曰,慶尙道田稅作木,未納之邑抄出,纔已請罪矣。其中慶州則甲辰條未收二十餘同,已爲來納,未及爻周於未收中,以致混同抄出,至於入啓,臣等難免不察之失,不勝惶恐。慶州一邑則還爲拔去之意,敢啓。傳曰,知道。
吏批,判書金壽恒式暇,參判趙復陽進,參議尹鏶受由,右承旨沈梓進。兵批,判書洪重普進,參判李正英都試進,參議南九萬病,參知朴烶都試進,右副承旨李泰淵進。
吏批啓曰,判書金壽恒式暇,參議尹鏶呈辭受由,小臣獨政未安,何以爲之?敢稟。傳曰,仍爲之。
持平任相元,古阜郡守李慶桓,江華都事李晩輝,禮賓都事金庭謹,工曹參判李翊漢,學錄單金鼎台,大司諫李殷相,居昌縣監愼祉膺,司直李時術,副司直李溟翼,副司果缺,副司正任弘望,副司勇金世鼎。
李泰淵啓曰,卽伏見義禁府墀·垍照律公事,墀供辭內有云,矣身還家見草,不勝驚惶,卽欲呈訴改書,而戶籍已爲正書上司,故本縣不得改書云。臣心未安,呈訴漢城府,則題送內,何往而今始呈訴乎?事極無據,姑待後式年改書無妨云者,事極無謂,戶籍是何等文書,不書外祖,是何等重事,而該府乃以姑待後式年改書,泛然缺送,不爲趁卽釐正,已極不當,而垍亦知其誤書,不爲告官,潛與下吏符同,私自改書,則雖曰踏印,而官員之慢不致察,其下吏之私改,亦甚可駭,請漢城府當該堂上推考。答曰,正書已畢後,則非式年勿改,無乃古規耶?考啓。
慶平君啓曰,掌令權格引見時,宮家稱以斜水,奪取生鮮,斜水漁所,已極不可,況可以白奪於京中乎?且魚廛之人,欲爲專利,西江漁商,一切禁抑。又從而邀往中路,公然刼奪云,事甚可駭。此等侵虐之事,竝令痛禁,何如?右議政鄭曰,責在平市署矣。見徠怖仄,置身無所,猛厲陳達,頗甚訝惑。臣生宮裏,未識世冗,只前聞宮家折受,稅魚捧納,定施規例,臣未知格之所聞。如右事,某宮之作犯,何句之收捧,眩瞶古法之顚末,莫明其處之名號,矓瀆搖喙之次中,至煩榻前之陳達,格弗知章,全昧義理,假名臺諫,徒爲氣勢,語極毋範,侮蔑宮家,擅生鋤除,不遺餘力,呼唱里塗,䎘翩公庭,且成均館魚收饗儒,格其知耶?其不知耶?縱其白奪,京中宮家,定式稅魚收納,有何不可?邀往中路之刼奪,西江魚商之禁抑,咸伊水稅,豈侵虐之事乎?此弗臣擧宮名昏蟄,臣何敢默糊臺官啓辭?弗宜如諟欠的,驚怪灼危,敢趨伸啓。答曰,不必爲嫌,卿其安心焉。答掌令尹衡聖疏曰,省疏具悉。疏末事,從當議處,爾其勿辭,從速察職。
掌令尹衡聖上疏曰,伏以臣,庸杇鈍拙,晩竊科第,前後忝叨,涯分已踰,曾宰湖縣,蔑效涓埃,竟坐癏曠,罷歸田里,于內于外,孤負聖渥,加以衰落轉甚,疾病癃痼,屛伏遐鄕,分甘棄蟄,不意召旨,遽及於千萬夢寐之外,驚惶感激,無地措躬,卽當奔趨,以謝恩命,而第臣宿患,乘寒添劇,留調旬望,僅能就道,久病之餘,元氣積敗,寸寸扶曳,以致遲滯,稽謝之罪,固無所逃,引避乞免,有乖常規,長單請急,亦涉自便,臣於此益切兢惶,不知所以自處,況此風憲之職,非臣駑劣所可承當。伏願聖慈,俯諒微懇,亟許遞改,以安私分,不勝幸甚。臣來自遠外,不識時宜,凡於得失,不敢妄有論列,請姑以臣耳目之所聞見,係一路生民死生者,爲殿下略陳焉。嗚呼,今饑饉之慘,誠是振古所無,九重宵旰之憂,廟堂賑救之方,旣已罄竭而無餘蘊,至於畿內根本之地,尤是國家之所軫念,貢賦之入,一切蠲減,將使塡壑之民,得有安堵之望,甚盛惠也。噫,推是道也,八路其庶蘇乎。臣居在湖西,湖西之事,槪所嘗知,而今之承召而來也,又適路出於左右道之間,沿路七八邑之間,廢塍荒疇,全沒收穫,枯穗收五六字缺相屬於道路,桴鼓之警,不絶於閭閻,卽今景象已極數字缺尙忍言哉?臣在路聞之,則湖西諸邑之中,擇其被災之尤甚者而已,自廟堂有所省減,民之受賜,固不爲不厚,但念所謂稍實而不入於尤甚者,比諸常年之災處,則有甚焉,以此謂之稍實,而顯加區別,獨不蒙蠲貸之典,則豈不有歉於聖人一視之化乎?國家多事,經費不貲,一應減損,雖不可以畿內爲例,而一道之內,亦不可有厚薄之殊,以貽小民之怨咨。伏願聖明,亟命有司,諭諸道臣,使益下之澤,均被一路,則民生幸甚。臣伏聞廟堂,別設一廳,以盡賑救之道,凡可以裕邦本而活民命者,必已算無遺,缺而國家年來,荐罹三空,無財可散,無粟可移,其所拮据而呴濡者,尙贍於都下之仰哺,則又何能生有於無,以遍及於遠外之群生乎?空名帖,民未應募,私債之括,富家絶少,以此救民,其亦難矣。監司任一道之責,守令任一邑之責,不使境土之內,有此流餓之氓者,豈非其願,而無麵不缺計沒奈何?顧其勢,終未免於立視其死而已,豈不戚哉?以臣妄見,則湖西今年田稅大同,雖不得不從其災實,薄有收捧,而若自朝家典軫缺隱,特許留置本邑,付之守宰,其所給散之規,一如糶糴之例,使將死之民命,得蒙一分之惠,則卽今賑救之策,恐無大於此者也。國家經費之用,臣未知其幾何,而要之,百姓安保然後,國家亦足,除一路一年之入,濟千萬捐瘠之民,其在朝家得失如何,而如使國用,由是而不給,則稍待豊歲而按簿還收,夫亦何傷乎?伏願聖明,詢諸廟堂,亟賜施行焉。至於各邑軍民身役減徵之請,旣作已陳之蒭狗,今不欲更有煩達,而第念湖西之事,異於他道,蓋今歲木花之大無,比諸穡事,尤有甚焉。方此秋成,杼柚已空,蓋體之具,亦無其資,則此輩豈有筋力,可辦絲縷,以應諸般之役乎?田稅等役,旣分災實,而有所省減,以示恩意,則不應獨於身役而一依常年,無所變通,使白屋凍餒之民,有剝膚推髓之怨也。臣之愚意,各樣身役,雖不能一切省減,全無收捧,而亦宜從其被災之輕重,尤甚之邑,則特賜蠲除,或減其一半,或減其三四之一,若果稍實之邑,則雖未能體施惠,而要使惻怛之意,勝於徵求之政,則豈不爲王政之一助,而恤民之急務乎?伏願聖明留神焉。臣旣乏才識,上不能裨補聖德,且無風稜,下不能糾二字缺邪?惟是憂愛之誠,不能自已于中,謹以見聞之所及,數字缺言雖淺近,容有一得,伏願聖明,勿以人廢言而採擇焉。臣無任祈懇之至,謹昧死以聞。啓下備邊司。
備邊司啓曰,粘連啓下。掌令尹衡聖,新從外方來,目見湖西之凶歉,疏陳救荒之策,實有意見。今年諸道,一樣失稔,貢賦之役,幾盡裁減,若又不分災實,混施蠲貸,則京納之外,官中需用,亦無所出,有難施行。朝家旣念本道民事,貢物則雖已裁減,而大同餘儲,方患罄竭,該曹經費,亦且難繼。今年田稅收米,捧留本道,則更無支用之勢,兩南賑穀,已令船運,而本道救荒之用,或可觀勢劃給,以此穀物,推移換送缺該曹該廳,亦似便宜,令該曹·該廳從長處置。各色軍民身役缺待本道監司各邑災實分等啓聞,依他道例,參酌蠲減,何如?傳曰,允。燼餘
上在昌德宮。停常參·經筵。
夜五更,火星犯太微東垣左執法星。
下直,珍山郡守宋時默。
李泰淵,以都摠府言啓曰,今日入直軍士中日習射,請出標信。傳曰,知道。
李泰淵,以兵曹言啓曰,日寒如此,薄衣軍士,令該曹襦衣題給事,傳敎矣。闕內各處則令本曹郞廳及都摠府入直郞廳,分東西摘奸,外各司則分遣本曹郞廳摘奸,則尤甚衣薄者一百六十四名,故別單書入,令該曹照數題給,何如?傳曰,允。
李泰淵啓曰,以本院請推漢城府當該堂上啓辭,五六字缺傳敎矣。問于漢城府,則戶籍完畢正書之後,旣已五六字缺不敢續續擅改,凡有呈狀之人,則或題給立旨,以待後式年,是乃近來規例云矣,敢啓。傳曰,然則勿推,可也。
吳挺緯啓曰,來十五日儒生殿講日次,而與月食齋戒相値,頉稟。傳曰,知道。
掌令權格啓曰,臣伏見慶平君啓辭,醜詆臣身,不遺餘力,臣不勝瞿然之至。當初陳弊曲折,聖明旣已洞燭,臣不敢更爲爭辨,自就煩瀆也。且臣以孱病之人,只勉供劇,茶時,有或不行於本府之日矣,監察所坐家主多發不恭之言,欲爲治罪,則稱以典醫監主簿,呈訴本監,至以監察不識事體,移關於本府,諸監察,皆懷不安,絶先退去,無非臣不行茶時於本府之致。以此以彼,決難苟冒,請命遞斥臣職。答曰,勿辭。
閔周冕啓曰,掌令權格,再啓煩瀆,退待物論矣。傳曰,知道。
掌令尹衡聖啓曰,臣以掌令權格處置,詣闕,伏見慶平君啓辭,向日榻前陳達魚市一款,蓋與臣相議論啓者,則其所被詆,亦難免,臣何敢晏然處置乎?請命遞斥臣職。答曰,勿辭。
李泰淵啓曰,掌令尹衡聖,再啓煩瀆,退待物論矣。傳曰,知道。傳于李泰淵曰,今日備局坐起爲之云,賓廳來會事,分付。傳曰,大臣·備局堂上,引見。李泰淵啓曰,大臣·備局堂上引見事,命下矣。兩司應入之員,牌招入侍乎?敢稟。傳曰,只留待堂上入侍。上御熙政堂,大臣·備局堂上,引見。
領議政洪命夏,右議政鄭致和,知中樞府事金佐明,戶曹判書金壽興,右參贊朴長遠,禮曹判書鄭知和,刑曹判書李慶億,吏曹參判趙復陽,提學閔鼎重,右副承旨李泰淵,假注書任弘望,事變假注書李壽慶,記事官李寅煥·李藼。
領議政洪命夏曰,日寒如此,伏未審,聖候,若何?眼候,亦復何如?上曰,腦肉之痛,與前一樣矣。今年比之常年,則甚爲早寒。洪命夏曰,有閠朔故也。上曰,此乃南二星·李端夏之疏,而予意則不必缺發落矣。政院啓稟,故欲與之相議矣。咨文缺解之語,甚爲疏濶,彼豈肯動聽耶?鄭致和曰,此缺迃濶,今此入侍諸臣,宜以此疏遍示之也。洪命夏曰,漂缺孰不測然,而今番則誠無善處之道也。上曰,前送漢人,何以處置云耶?鄭致和曰,前聞不殺,而到今聞之則盡殺云矣。洪命夏曰,閔鼎重言,曾在先朝,以漂漢事,有所受敎云矣。閔鼎重曰,往在壬辰,以船事,臣有陳達,則先王下敎曰,義理之外,許多人命,驅送死地,豈好事耶?但缺國大小事,例多宣洩,如李景奭,乃可用之人,而終不得用,缺由於宣洩,今玆之擧,勢不得不爾。臣又請依他國人漂缺之例,留置我國,則先王又敎曰,此後漂到者,其船完則還從其船,破則留置缺也。丁寧受敎如此,而今日事,先爲宣洩若玆,莫知其所以然也。李泰淵曰,但未知其時着實分付與否也。閔鼎重曰,今日則已無及矣。此後如有此等事,則勿令爲宣洩,可也。洪命夏曰,不必自朝廷分付,自備局私通,可也。上問於鄭致和曰,其人等事情,更有所聞耶?鄭致和曰,丁寧缺鄭聖功府下人,稱用永曆之號,則必不然也。閔鼎重曰,其缺所持曆書,有永曆年號云矣。李慶億曰,黃公言內,中原曆書,必踏欽天閣印,而此則弗然云矣。鄭致和曰,黃公又言,此乃土印之曆,非宮曆云矣。閔鼎重曰,此則形勢亦然矣。雖有永曆,而各處海島,相去甚遠,安能一一頒曆乎?
上曰,全羅道宋尙周疏末端,雖有善處漂人等語,而不必入缺密筒中也。此外亦有議處事乎?洪命夏曰,別無議處事。缺其疏中以爲,濟州異於他地,儒生赴擧,請如武科之例,而儒生則旣有子弟之規,當赴館學之規,不必以武科爲例,其地登第者,雖一子,亦當稟其父母云,一子登科,不可與五子登科者爲例,此是法外之事,自下不敢請之啓,爲防啓之事,缺而若出於特命,則可也。上曰,特爲賜米,可也。洪命夏曰,濟州敎授,請爲擇送,缺以爲敎養之地矣。上曰,擇送,可也。上曰,尹衡聖上疏,專陳蠲稅事,而亦難施行矣。鄭致和曰,此疏,必是未見忠淸監司狀啓而所陳之疏也。洪命夏曰,別無議處事,若下備邊司,則當循例回啓矣。
洪命夏曰,故弼善鄭雷卿,枉死彼中,故其子維岳,爲進士壯元時,先王特爲引見,而其母處,亦有厚賚之典矣,今聞雷卿之母,死而將葬云,喪需·造墓特給,何如?上曰,然則鄭維岳代喪耶?洪命夏曰,代喪矣。上曰,喪需及造墓軍題給,可也。
洪命夏曰,故副提學鄭弘翼,乃立節於昏朝之人,而身死之後,其妻惟以賑濟資生死矣。今聞身死,而窮不能治喪云,亦給喪需,何如?上曰,依爲之。
洪命夏曰,他道收米則盡爲變通,而忠淸道未變通,待監司狀啓而爲之乎?上曰,當待狀啓而爲之也。
金佐明曰,廣州餘定之還定水軍,實爲重難矣。旣以水軍定餘丁,而又定爲水軍,則其失信於民,大矣。鄭致和曰,金佐明,以其所掌,故如是陳達,而水軍則決不可毁出也。徐必遠,亦請以江華水軍爲陸軍,而亦難施行矣。今雖分給南漢,而畢竟又出爲水軍矣。金佐明曰,水軍之先世,亦豈本是水軍耶?自水軍移定餘丁,而旣定餘丁之後,又定水軍,則其取冤於民,與本役餘丁而新定水軍者,少無異焉。自南漢若有代給其價之勢,則仍欲留存,而亦難以支當矣。上曰,後日兵判入侍時,相議爲之,可也。
金壽興曰,湖西減稅,當待災實之啓,而旣仍行幸而減之,又仍災傷而減之,則亦無以支當也。鄭致和曰,行幸之所減,災傷之所蠲,其事不同,似不可混同而言也。上曰,湖西秋捧,旣減三斗,而只餘二斗,又減二斗,則列邑何以□過耶?洪命夏曰,當待災實而爲之也。七八字缺趙復陽曰,小臣罪戾至重,縮伏不敢出矣。今數字缺不來詣,而情勢之外,疾病又從而深痼,自春陳情而遞一職,惶恐敢達。況臣思慮不長,賑恤之任,尤無以堪當,願乞遞免。上曰,勿辭察職。
趙復陽曰,臣詣闕之後,又聞難安之事,昨者典醫監諸醫來言,茶時時監察依幕,定於醫官之家,而以不關事,捉去其正妻,至於知家云,此是無前之擧,故自本監牒呈於憲府,而下語之際,不無所失,以致監察不安缺爲退去,而臺諫以此避嫌,尤不勝未安之至。上曰,彼旣有所失,何必爲嫌耶?自前茶時,亦行於他所乎?洪命夏曰,古規則豈其然乎?只爲便近其家而爲之,甚爲弊風。上曰,自今茶時,必於本府爲之。且勿爲知家事,纔已分付,而法司先犯,則何以紏檢他司乎?自今勿爲知家事,更爲申飭,可也。
閔鼎重曰,臣在北道時,査出已往還上,則監兵營穀物及元會缺通計逋欠,多至五千八百餘石,而元會之穀過半,若不徵出隣族,則決難充數,監營之穀,則道臣自當處置,而兵營之穀,則各有主管,非道臣所可處置。今若特爲蕩滌,則小民之蒙惠,大矣。上曰,前日不有蕩減之事乎?閔鼎重曰,臣過於詳覈,故所減之數不多,而追後聞之,則逋欠者,實無出處矣。上曰,逋欠之外,實數亦多,今雖蕩滌,而更無淆雜之弊,則似可以支過矣。鄭致和曰,果難收捧,則只存虛簿,不如蕩減之也。上曰,蕩滌可也。
閔鼎重曰,目今北道見在之穀,多至五十八萬餘石,而其半則在六藩,都是耳麥,故米數必不多,而如逢凶歉,則足以救賑矣。上曰,所謂耳麥,比之於稷,則何如?閔鼎重曰,雖不如稷,而亦足釀酒,亦足以作饌,和諸草食,則尤可以救飢矣。
閔鼎重曰,北道老人甚衆,至有年過百歲者,故歲時列邑,例有令缺事,而臣巡到永興,則有百三歲老嫗,爲其子五六字缺其子之年,亦八十,甚是奇事,本道老人,曾有三四字缺朗階而已。今若抄出年老者,特加恩典,則人心必感悅矣。上曰,令本道抄出九十以上,啓聞。
閔鼎重曰,昨聞有兵曹堂上特推之命,兵曹不無所失,而抑禁女人,使不得闌入,乃其職分內,臣爲郞官時,亦禁抑矣。若命分別禁斷則足矣。因薜里手本,而至於推考,則過當矣。上曰,兵曹職雖禁雜,而此供上,異於他殿供上,使男漢戴來,近於不敬,其不敬,由於兵曹,則循例推考,有何過當耶?閔鼎重曰,區別禁斷,本無定式,故自前問候婢,亦有禁斷之時矣。上曰,若禁問候婢子,則不必推考也。苟無定式,則兵曹草記以稟,可也,而內官請謁,而終始爲禁,甚不敬也。閔鼎重曰,本心豈在於不敬乎?上曰,若以其本心在於不敬,則其罪豈止於推考而已哉?推考有公私之分,若論以公罪則猶之可也,禁令則雖爲得體,而禁其不當禁,亦可爲失體,予爲慈殿供上,不能立體統乎?閔鼎重曰,以臣子分義言之,則聖敎至當,而禁令爲事,因薜里手本而爲推考,則似不穩當。今日入侍諸臣,孰不以殿下之此擧,爲過當也?上曰,推考朝官,由於內官手本爲非乎?以禁令爲事而反加推考爲非乎?閔鼎重,因內官手本,推考朝官,旣無前規,而以禁令爲事,反爲推考,亦豈無弊?上曰,仁祖朝,全羅監司推考,由於內官手本,雖不必爲規,而亦不可謂全無前規也。閔鼎重曰,其時事則與此事不同矣。上曰,凡事不可周遮爲之,而亦不可終守己見也。兵曹所失,雖缺矯枉過直,而一番推考,亦豈大段事耶?
鄭知和曰,李彦迪書院送香燭致祭事,旣已承傳,而與勅行相値,趁未施行,今則雪塞,勢難通路,待開春施行,何如?上曰,開春後爲之。
洪命夏·鄭致和曰,近來外方詞訟數字缺盡處,原州李諒等獄事,多有物議,前日合五六字缺此也,請移來京獄,査決,何如?上曰,依爲之。
上曰,卽見刑曹回啓,則仍囚李命俊,而許格減死定配,若刑推命俊,則可也,只仍囚而已,則六年未捕之證人,更俟何時而得之乎?金壽興曰,臣爲畿伯時,備知此獄顚末,許格往命俊之家,醉酒同歸,則其所犯,似無輕重,而但許格則卽爲就理,命俊則逃走而被捉,故許格缺推諉於命俊矣。上曰,如此大獄,不可以此爲斷案也。金壽興曰,此獄與當初出,許格則終始發明,而命俊則頗有承服之意,可謂半承矣。上曰,此回啓,還爲出給,而更爲回啓,可也。燼餘
上在昌德宮。停常參·經筵。
夜一更,有霧氣。五更,流星出缺星上,入軫星下,狀如鉢,尾長五六尺許,色赤。
李泰淵啓曰,大司憲李尙眞,執義吳斗寅,持平李翊在外。掌令權格·尹衡聖避嫌退待。持平任相元未肅。今日以監察茶時之意,敢啓。傳曰,知道。
吳挺緯啓曰,事變假注書李壽慶,昨日聞其父病極重,蒼黃下去其父靑松任所,今姑改差他假注書,差出何如?傳曰,允。
事變假注書鄭積。
傳于吳挺緯曰,永寧殿移還安時,各差備書記中,有落漏之官,更察書入。
李泰淵,以兵曹言啓曰,都試方爲設行,而本曹佐郞李相元,移拜持平,佐郞朴信圭,以親病久未行公,郞廳不足,監箭書冊之際,不能周旋,佐郞朴信圭改差,前後闕員,令該曹以在京無故人,今日內,口傳差出,何如?傳曰,允。
又以兵曹言啓曰,江陵正南孝誠,定送於議政府,以使喚出去,江陵正洪繼民,懷德正李繼生,瑞山正金元立,入直闕內,食代未還,恩津正金吉缺金福,江陵正崔禮奉,襄陽正鄭金叱知,海州正鄭末缺則以都試拾箭軍,來在訓鍊院,薄衣軍士擲奸時,未及缺點而觀其所着,則或着破袷衣,或着布單衣,滿面凍色,決難支過,此九名襦衣,令該曹一體題給,何如?傳曰,允。
正言慶㝡啓曰,竝引嫌而退,隨事論列,乃其職耳。情外詆斥,不必爲嫌,而他處茶時,雖緣病故,監察先退,有損體例。當初論議,旣已同參,不敢處置,其勢固然。請掌令權格遞差,掌令尹衡聖出仕。答曰,依啓。
閔周冕啓曰,吏曹郞廳來言,臺諫有闕,政事,何以爲之?取稟。燼餘
上在昌德宮。停常參·經筵。
夜四更,月暈。五更,流星出軫星下,入東方天際,狀如鉢,尾長五六尺許,色赤。
左承旨宋時喆啓曰,左副承旨閔維重,在外陳疏,批答未下,右承旨沈梓,以病不進,今已累日,呈辭單,該房事務,他員每每代行,苟簡莫甚。沈梓所患,不至大段,辭單則旣已出給,而卽爲牌招,使之察任,何如?傳曰,允。
慈殿,藥房問安。答曰,知道。藥房都提調臣鄭太和,提調臣洪重普,副提調吳挺緯啓曰,伏未審數日來,聖體調攝,若何?慈殿未寧,餘症尙未快安如常乎?日寒如此,臣等尤切憂慮,敢來問安。答曰,慈候今已平復,予之所患眼候,苦歇無常,而近日尤甚,入診受鍼,可也。
吏曹口傳政事,兵曹佐郞李選。
傳于沈梓曰,政事,明日爲之。
受鍼左右穴處,面部,攢竹。手部,神門·大陵·尺澤。足部,厲兌·使谿·大沖。
入侍,都提調鄭太和,提調洪重普,副提調吳挺緯,醫官李東馨·韓道昌·崔有泰·尹後益·金有鉉。
大殿受鍼後,藥房問安。答曰,知道。
朝廷單子問安。答曰,知道。
傳于吳挺緯曰,今日備局坐起爲之,大臣·備局堂上,閤門外待令。
巳時,上御養心閣受鍼後,大臣·備局堂上,引見。
判中樞府事鄭太和,領議政洪命夏,右議政鄭致和,兵曹判書洪重普,工曹判書李浣,知中樞府事金佐明,左參贊朴長遠,禮曹判書鄭知和,刑曹判書李慶億,知中樞府事柳赫然,吏曹參判趙復陽,副提學閔鼎重,都承旨吳挺緯,掌令尹衡聖,正言慶㝡。
鄭太和曰,慈殿未寧之候,今幸平復,不勝欣忭之至。上曰,非謂復常,僅得差減矣。
洪命夏曰,日寒如此,至於受鍼,未知眼候,何如?上曰,雖不至大段,而腦肉之痛,苦歇無常矣。上曰,前番定奪事,今已相確耶?洪命夏曰,已爲相議,而去番擧條中,四父子同居而竝定軍役者,除其一人之役,而使之官得閑丁矣。乃者忠淸監司李敏迪,泛然看過,不辨同居不同居,而已爲行會,故泛看之罪,請以自當,而行會之事,則乞爲施行矣。上曰,御營大將當初所陳之本意,果何如耶?柳赫然曰,臣之本意,則非只謂同居者也。雖不在家,而四父子竝役,則欲除其一人矣。況缺官得代定一款,與臣本意相左矣。上曰,四父子以上軍役者,無論同居與否,從自願一人減除,而使之自得缺閑丁代定事知委,可也。洪命夏曰,然則非但湖西而已,諸道亦皆擧行,可也。
又曰,廣州水軍還爲出給事,群議不一,今日判府事亦入侍,相議爲之,何如?
鄭太和曰,若以南漢數字缺以他軍劃給,可也。至於水軍,則於臣意不便矣。數字缺所陳,非以南漢爲重,而以八十五名之軍,爲數字缺給南漢,而還定水軍,則失信於民,大矣。上曰,限以一二年充定水軍之數,則未知如何?鄭致和曰,水軍之役,數字缺相傳,以爲應當底事,而尙且冤之,況以良民移定水軍,則其冤,當復如何?上曰,令兵曹限數年代定其數,而終不得充數,則出給亦無妨矣。朴長遠曰,人之所見,各自不同,臣意則以爲,還定水軍爲便。缺大典亦云,水軍勿定他役,而當初守臣,懇懇陳請,以爲一境專缺之規,旣已移屬之後,又爲出給,雖曰取冤,而以良民而代定,其取冤亦豈淺淺哉?鄭致和曰,曾以水軍移屬於南漢,而因兵判所啓,還定水軍,又因守禦大將所啓,更屬南漢,則國家命缺豈當如是?今番則不可不詳審爲之。上曰,未及代定之前,則以餘丁八十五名之所捧者,代給番布於各缺可也。
洪重普曰,去秋八月入侍時,趙復陽則請以畿內當番,盡爲減除,而臣則以爲,當待後番而減朔爲當,缺今當遞番之時,何以爲之乎?上曰,一月立番,而一月雇立,則必爲均役矣。洪重普曰,騎兵如缺水軍之立番,亦當依此例爲之。上曰,只許畿內,則賑恤廳,或可以支當耶?洪重普曰,他道監司,亦請依京畿之例,甚可悶矣。上曰,上番軍,或可爲之,而許多水軍價,何以辦出耶?趙復陽曰,其中尤甚災邑,則不可不許也。洪重普曰,本曹封不動木,只有缺餘同,若給此價,則當出此木而用之矣。洪命夏曰,前頭缺家冗費不可知,封不動木,豈可傾儲而用之耶?當於賑恤廳責出矣。洪重普曰,十一月當番已迫,上番騎兵及各缺水軍,減朔其番,而其中納布者,亦自十一月減半事,不能擧行條之分付,而行會於京畿,何如?上曰,依爲之。吳挺緯曰,此一款,不必出於擧行條也。
鄭太和曰,畿內田役,旣盡蠲減,民之蒙惠,大矣,而其中安山金數字缺邑魚箭,有復戶事,當自賑恤廳計給。上曰,自賑恤廳計給,可也。趙復陽曰,賑恤廳亦知缺。吳挺緯曰,賑恤廳堂上,旣已親承傳敎,亦不必出於缺也。
洪命夏曰,近來監司之直請蠲減徭役,已成弊風,而今見原襄都事姜碩賓狀啓,則請給全災而田稅缺米,直請令廟堂裁減,事體未安,推考,何如?上曰,推考,可也。此乃政院循例請推事,而必泛然看過也。上曰,守令瓜滿者,限麥秋仍任事,因臺諫啓辭,旣已依例啓缺無論災不災,八道瓜滿守令,竝爲仍任,事體不當,只災數字缺尤甚被災處,仍任,可也。雖災邑而若不善治者,則仍任缺民害矣。
洪命夏曰,近來臺諫,全無紏劾庶官之事,數字缺守令之不合者,亦不論劾,不可無警飭之擧也。吳挺緯曰,先王朝守令之下直者,時時引見,故銓官,亦爲之惕念擇送矣。近來則引見守令之擧,久爲廢閣,故守令之不擇,未有甚於此時,國家舊規,有七事之講,故政院亦有啓處之規,如臣無似,添居一院之長,安敢爲如此之事乎?且差事員上來者,亦爲引見,詢問其邑弊瘼,則可知其爲人,而尤缺警飭之事矣。上曰,此後則守令勿爲續續下直事,政院知悉,可也。
鄭知和曰,前見穆陵參奉所報,則西邊闌干石,內邊右耳,外邊左耳,有罅隙云,所當卽爲奉審,而三冬之間,例有凍拆之患,當此凍寒之際,亦難修改,待春解氷後,擧行,如何?上曰,開春後爲之,可也。
洪重普曰,藍浦大同米貸下未報守令·監司,旣已査覈啓聞,而羅得聖,以前官未收掩置之罪,旣已拏問定配,則其貸下之前官,安得獨免乎罪乎?其缺安時翊則所貸者多至三十餘石,南沃則七石,而此外亦多有貸下者,何以爲之耶?上曰,十石以上拿問,其下則推考,可也。上曰,大同設行道內守令,旣已劃給,每朔官需,則此爲守令應用之米矣。近日守令之盡用劃給之米者,或有數字缺以濫用,此豈非朝家定式劃給之意乎?當朔五六字缺他朔米,則依事目論以濫用之罪,只用當朔五六字缺勿爲論罪,可也。洪命夏曰,聖敎至當。曾有以此而數字缺宣惠廳及義禁府,當以此敎,付諸壁上而擧行矣。
趙復陽曰,兩西及北道營木,自賑恤廳啓請取用,而今聞遠接使趙珩之言,則黃海兵營,甚爲無形云,似當給之缺又聞平安兵營,有流來封不動木,多至千餘同云,二百餘同,賑恤廳取用,何如?上曰,問于本道,知其實數,然後用之可也。
趙復陽曰,臣之此缺極知惶恐,而再昨引見時,仍大臣所啓,鄭雷卿母喪,缺弘翼妻喪,皆給喪需,此實盛德事也。故判書尹絳缺時,重臣被彈之後,退去不來,物情皆以其晩節爲不可缺似當有特施之典矣。上曰,二品以上,有禮葬之規,使之禮葬,可也。鄭致和曰,禮葬則缺入不少,而葬日且迫,勢難及辦也。上曰,然則喪需及造墓軍,分付該曹及該道題給,可也。掌令尹衡聖啓曰,臣本衰朽庸陋,退在遐鄕,本無所聞,拜職之後,無彈劾之事,而今聞大臣所啓,則庶官守令之不合者,臺諫不爲論啓云,臣何敢仍冒?請命遞斥臣職。答曰,勿辭。
正言慶㝡啓曰,今聞大臣所達,臣不勝瞿然之至,且臣詣闕之後,聞庚子以後田稅未收守令,盡爲推考云。臣曾爲永川郡守,而有田稅未收,則臣亦在應推之中,以此以彼,不可仍冒,請命遞斥臣職。答曰,勿辭。吳挺緯曰,正言慶㝡,再啓煩瀆,退待物論云矣。上曰,知道。
洪命夏曰,右相不久當作遠行,而判府事今又入侍曰,本公木米,當爲停當矣。上曰,永爲作米則似好,而限年之規,似爲不好矣。閔鼎重曰,臣爲東萊府使時,細聞此事,對馬島土薄,不能種五穀,故自前缺請以十斗米,爲一疋木之價,而臣則恐爲後弊,終不許矣。上曰,今若減至十斗,則豈有持難之事乎?鄭致和曰,此後數字缺肯減矣。且倭學訓導韓時說之代,新爲五六字缺合,而時說則入於潛商中,故館倭之與時說相五六字缺說,使之姑避於査覈時云,以年少可合者,極擇差送,何如?上曰,依爲之。
吳挺緯曰,永寧殿移還安時,各差備書記中,有落漏者,更察以入事,命下矣。但未知其時都摠府·兵曹多官,某也當入而某也不當入也。鄭致和曰,當初書啓時,他官之混入,似是不察之事,只以都監監役之人書啓,可也。上曰,前單子還爲出給,抄出書啓,可也。
左副承旨閔維重上疏曰,伏以臣疾病漸痼,蹤跡不安,退伏田廬,缺養殘喘,今且三箇月矣。將理雖專,損傷已深,沈綿積日,蘇復無期,每有除命,輒陳病狀,情雖可哀,罪在不赦,夙夜惶怖,恭竢鈇銊,缺不謂天地父母之恩,過於隆厚,不加之誅,特從所辭,曾未數日,復缺喉舌之任,假以馹召之榮,臣奉旨感激,以至涕泣。噫,臣之罪多數字缺臣猶自知,況聖明乎?然而諫職未赴,則卽遷秋曹,秋曹乞解,則旋擢近密,收錄頻煩,除書聯翩,此實優異之寵,希曠之典,而缺以加之於負犯難貰之臣,臣於此惝怳驚惑,五情震越,莫知所以自處也。顧臣雖極庸愚,亦不至全昧義理,君父之命,至於再三,一息僅存,何敢屢違?入謝闕庭,退死溝壑,則私心無憾,微分庶安,故缺命以來,計將少加調治,扶舁上京矣。昨因雨雪驟寒,添得感冒,冷痰上升,咳嗽兼作,胷結不開,聲嘶不出,坐臥叫苦,呼吸艱促,煩悶之缺甚,若將窒塞,見今症勢,已到危劇,終不得自力就道,以效趨數字缺命之恭,逋慢至此,臣罪萬死,狼狽窮蹙之情,仁覆之下,亦安能二字缺而曲恕之也?瞻望雲霄,祇自憐悼而已,所冒職名,五六字缺其在朝軆,亦不可因臣之故,任他曠闕,伏乞聖明,數字缺遞免,俾臣得以安心養痾,少延螻蟻之命,不勝幸甚。臣無任缺祈懇之至,謹昧死以聞。答曰,省疏具悉。爾其勿辭,上來察職。
大司諫李殷相上疏曰,伏以臣,賦性疏迂,本無可取之狀,任情直行,一未見信於人,徒以先蔭,歷踐華貫,過蒙簡擢,致身宰列,涯分已踰,譏謗隨至。頃者臺彈,出於公議,臣常縮伏循省,愧恧冞切,斂跡投閑,分所自甘,筋力所及,惟以奔走服勤,爲報效之地,臺閣淸望,非復意念之所到,今玆新除之命,遽及於夢寐之外,臣誠惶恐蹜踖,若無所容。諫官之長,責任甚重,從前忝竊,亦非一再,而碌碌尸居,無所裨補,則今何可抗顔,復叨於顚躓之後,以貽中外之嘲笑乎?臣若貪戀恩榮,靦然承冒,則不但名器之重,緣臣再辱,而廉隅一端,到此而都喪之矣。人皆嗤點,尤以臣爲何如哉?其在聖上缺管器使之道,豈不大有所損也?況臣自月初,重患寒疾,眼包刺痛之症,觸風轉劇,委頓床席,差復未易,情跡悶迫,病勢危苦,決無自力供仕之望,伏乞聖慈,天地父母,俯察危懇,亟遞臣職名,以安微分,以重名器,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
辰時,日暈。未時,日暈。夜一更,月暈。四更,月暈。
藥房都提調鄭太和,提調洪重普,副提調吳挺緯啓曰,伏未審夜來,聖候何如?昨日受鍼之後,仍卽引接臣僚,移時乃罷,恐或有妨於調攝,臣等不任區區之慮,敢來問安。且今日受鍼正時,定以午初似當,竝此仰稟。答曰,知道。
政院·玉堂問安。答曰,知道。
大殿受鍼後,政院·玉堂問安。答曰,知道。
藥房問安。答曰,知道。
二品以上單子問安。答曰,知道。
吏批,判書金壽恒病,參判趙復陽進,參議未差,都承旨吳挺緯進。
兵批,判書洪重普進,參判李正英病,參議南九萬病,參知朴烶缺右副承旨李泰淵進。
吏批啓曰,判書金壽恒,病不來,參議未差,小臣獨政未安,何以爲之?敢稟。傳曰,仍爲之。
掌令李叔達,兵曹佐郞李溟翼,平昌郡守趙嗣基,梁山郡守韓井一,承文著作單金興,奉常直長單李沃,刑曹參判缺壽益,兼校書校理李端夏,大司憲朴長遠,同知南缺金鏡·李東馨,都摠都事金世翊,文兼柳冕,副護軍李尙眞·尹鏶·權格,副司勇李天基·李樀。
李泰淵,以都摠府言啓曰,今日入直軍士,當爲中日習射,而兵曹判書參政,依例不得爲之之意,敢啓。傳曰,知道。
李泰淵,以摠戎廳言啓曰,本廳壯抄軍,依前例十月十五日爲始,分三運,上番准一朔替缺之意,前已入啓矣。初運軍兵,今已上來,逢點實數,三百三缺以此分作三番,與廣智營入直訓鍊都摠軍兵,明日替缺之意,敢啓。傳曰,知道。
李泰淵,以兵曹言啓曰,禁軍都試,方爲設場,而本曹參判李正英,自昨日猝得傷寒,症勢甚重,參議南九萬,頃有特推之命,故有所不安,不爲行公,參知朴烶,方入直內司,臣重普,不可獨爲開坐。莫重都試,勢將缺止,假參知,姑爲差出入直,參知朴烶,使之進參,以爲備員完缺之地,何如?傳曰,推考引入。漸成弊風,已極駭異,今此假參知差出之說,殊甚無謂矣。
持平任相元啓曰,近來闕門之禁不嚴,雜人出入,極其狼藉,至於供上當司官員,似宜舁以軍丁,必使女人進排,闌入嚴密之地,殊涉簡便。故臣頃爲兵曹郞官,亦爲一體禁斷矣。特推之下,入直之官,皆以當該現告,臣亦應推之人,不可一刻仍冒,請命遞斥臣職。答曰,勿辭。
李泰淵啓曰,持平任相元,再啓煩瀆,退待物論云矣。傳曰,知道。
獻納沈攸啓曰,臣本以駑劣,屢忝臺列,無所裨補,自取尸素之譏,且緣宿患風痺之症,遇寒添重,眼疾交劇,晝夜叫痛,呈單累累,尙阻政院,縮伏深巷,有同聾瞽,守令庶官之得失,實無所聞,未能論劾,臣之居此職,已一朔,疲軟之失,難免大臣之斥,而同僚引避,臣不敢處置,昨緣痛勢益重,今始來避,臣罪尤大,請命遞斥臣職。答曰,勿辭。
李泰淵啓曰,獻納沈攸,再啓煩瀆,退待物論矣。傳曰,知道。
掌令尹衡聖啓曰,持平任相元,引嫌而退,申飭禁雜,雖是省郞之責,而旣在應推,勢難仍帶臺職,請持平任相元遞差。傳曰,依啓。
掌令尹衡聖啓曰,臣以持平任相元處置,詣闕傳啓之後,諫院處置,歸於本府,而其所引避,是臣昨日榻前引避之事,則臣何敢晏然處置乎?請命遞斥臣職。答曰,勿辭。
李泰淵啓曰,掌令尹衡聖,再啓煩瀆,退待勿論云矣。傳曰,知道。
正言卞榥上疏。伏以臣,猥蒙寵渥,特出尋常,纔遞憲職授諫官,自古人臣之得被異數者何限而曲荷生成之德,偏蒙覆燾之恩,孰有如今日微臣者乎?感泣洪造,不知死所,只當以奔走供職,爲萬一報效之地,而顧臣情勢之不安,誠不可冒居於臺閣,加以賤疾,遇寒尤劇,時月之內,差復未易,言責重地,不容久曠,伏乞聖慈,俯賜矜憐,亟許遞改,以重名器,以安微分,不勝幸甚。仍竊伏念,臣雖至愚極陋,百不及人,惟其區區憂愛之誠,亦不後於恒人,苟有一得之見,何敢自外於慈覆之下,而不盡其所懷乎?臣伏覩殿下,睿性出天,聖學日躋,不待講習,自有緝熙之美,而第惟學問之道,以不息爲貴,苟無缺斷之工,難免間斷之違,而近緣玉候之違豫,以致講筵之久停,山蹊茅塞之喩,不獨爲經生學子而設,一暴十寒之戒,豈非今日聖明之所當念者乎?況調護將息之道,不專在深處廢學,日三開筵,講究墳典,縱未能一遵舊制,而間缺不拘常規,或引於臥內,或接於便殿,與之討論乎文數字缺弊瘼,從容一席,啓沃無間,則涵養薰陶,有不可勝五六字缺壹鬱,和導其志氣,其有補於調養聖躬,亦非淺淺矣。數字缺戊戌冬間,先王違豫累日,久廢講學,一日,召宋時烈·宋浚吉等兩臣,賜對于熙政堂,講論心經,仍與之酬酌良久,將罷之際,乃敎曰,久處深宮,心思頗鬱,今聞所未聞之語,怳如沈痾之去體,臣於伊時,以政院假官,忝叨入侍之列,親聞玉音,如在昨日,到今追思,不覺涕淚之自下,豈非今日殿下之所當法者乎?伏願殿下,勿以臣言爲已陳之蒭狗,而益加澄省焉。臣聞,人君之使臣,缺其進退,一於禮而已。人臣之事君也,亦不以承順苟容爲忠者,乃缺以礪廉恥而重名節也。伏見近來待下之道,或不能以禮,嚴敎多出於情外,摧折累加於臣僚,上下相阻,氣像不佳,畏威脅缺忌廉冒恥,只以束縛馳驟,反爲事上之資,不待有識,莫不爲缺之心寒而氣喪,此豈今日所望於聖明者哉?古語云,君之於臣,可貴可賤,可生可殺,而不可使之辱也。伏願殿下,益恢誠信之道,務缺禮使之美,以培廉恥之風,以彰交孚之休焉。臣又有所慨然於心者,騎省之禁斷雜人,仍其職耳。日者以薜里內官之手本,至有該曹堂郞推考之命,不問事勢之窒礙,過爲禁斷其來往,縱有矯枉過直之失,原其本心,則實出於申明禁條之意也。該司供上,雖非女人,亦可擔輦以入,而故爲不美之狀,激勸內官,以致生事,其習可惡,內官則當問闕供與否而已,而迫於該司下人之所囑,及缺戴輸等說,手本上達,其間曲折,亦豈不有關於後弊耶?愚缺妄計,只令該曹,凡諸出入者,考其章標之有無,問其所幹之何事,可入者使之卽入,可禁者使之痛禁,則自無如許之弊矣。定式申諭之後,其一向混禁,累如前日,則雖施譴責之典,亦不爲過中矣。今則不然,未聞有先爲申飭之擧,遽因一內官之手本,特下缺官推勘之敎,此遠近瞻聆之所疑惑而未解者也。伏願聖明,毋曰事係微細,而更加三思焉。嗚呼,今之進言者皆曰,天變可畏,數字缺民隱可憂,紀綱可立,風俗可正,此誠救時之急務,而深究其本數字缺轉災而爲祥,拯危而措安,振頹綱而革偸風,惟在於殿下數字缺而一身之本,則又在於敦聖學,礪廉恥,明好惡此下六七字缺以塵乙丙之睿覽,而狂妄僭率,語無倫次,極知此下六七字缺罪,倘殿下勿以人廢言,而少加恕察,則豈但爲微臣之幸乎?臣無任愚衷懇懇之至,謹昧死以聞。答曰,省疏具悉。嘉爾愛君進言之誠,可不留心焉?爾其勿辭,從速察職。
副校理洪萬衡上疏曰,伏以臣父,自前月念間,重得寒疾,缺未和解,當初病情,十分苦劇,言語不通,累日昏仆,症似風缺幾至不省事之境,厥後大勢,雖似少減,猶未入差路,而旋缺感,轉輾彌留,多用藥物,亦未見效,仍成寒熱往來之症,數字缺枕席,呻痛度日,晝則專廢粥飮,夜則目不交睫者,今已二十五日矣。大槪此病,非一時偶發之症。臣父今年六十二歲,以其缺歲而言之,則非如七八十衰老之比,而筋力之低垂,疾病之連缺反有甚焉。近年以來,殆無稍安之時,曾在夏初,重患眩暈,症甚危篤,半年沈痼,入秋之後,始得少差,而尙未復常,缺醫藥之中矣。此際又得此患,根抵旣深,差復未易,顧此情理,決無離側從仕之望,新命浹旬,尙闕祗謝,呈單請急,實出於萬不獲已,而唯司不諒,一例揮却,臣之狼狽,到此益甚。缺又臣本以孱病之人,素患胸脅拘牽,痰火升降之症,近因父病深重,奔遑憂煎,未暇調治,宿患諸症乘時迭作,缺痰塞胸,呼吸短促,晝夜咳嗽,有時窒塞,四肢百骸,牽痛缺堪,飮啖日減,眞元日削,除非積久治療,將不免爲病廢之人,臣雖欲陳力就列,其勢誠不可得也。仍竊伏念如臣無似,濫荷聖恩,屢忝非據,無所裨補報效之地,惟在於恪謹奉職,臣之情勢,苟不至於如是悶迫,則何敢爲飾辭圖便之計?而不幸今者,父病與身病,一時俱劇,虛帶華銜,察任無期,二字缺重地,不可久曠,輪直之役,亦難專責於同僚,玆敢不避煩猥,冒死呼籲於天地父母之前,伏乞聖慈,俯諒至懇,亟遞臣職,以便公私,不勝萬幸。臣無任戰灼祈懇之至,謹昧死以聞。答曰,省疏具悉。爾其勿辭察職。仍傳曰,永安尉處,遣內醫看病。
司諫李東溟上疏曰,伏以臣,伏蒙恩暇,歸省病父,數字缺祝天恩,病懷沈綿,賴以少寬,而症患深重,彌留閱月,數字缺在,不忍遽歸,方當客使之行,久稽由限,自知罪戾,萬殞難缺幸賴聖慈,父病自月初,少有差度,而以臣久不還朝,添缺病中憂慮,勸誡丁寧,不欲少留。故亦不自由,黽勉作行,適値大雪,道路艱險,而急於歸謝,倍程馳驅,行到楊州,所缺躓,連人帶馬,墜落坑塹,昏到不省,久而方甦,扶入閭家,多般救護,而左臂違骨,不能自收,脅牽痛,呼吸哽塞,飮啖全廢,坐臥須人,咫尺都門,□自致,而顧念臣之所帶職任,實非散官之比,臣之□□□□旬□今日所傷又如此,旬月之內,缺無自力跨馬之望,豈可虛帶職名,一任久曠?伏乞聖慈,俯垂矜察,亟許遞免,得以安意調治,更尋生路,而言責之地,俾無曠官之患,公私幸甚。臣無任祈懇屛營之至,謹昧死以聞。答曰,爾其勿辭,上來察職。
午初,上御養心閣受鍼。都提調鄭致和,提調洪重普,都承旨吳挺緯,記事官尹敬敎·李寅煥·李藼,伏於熙政堂廳內。醫官鄭後啓·李東馨·崔有泰·尹後益缺金有鉉入侍。受鍼左右穴,面部,攢竹。手部,神門·大陵·尺澤缺至陰·俠谿·厲元·大沖。燼餘
其御筆眞蹟,至於上進,乃敢行偸竊之事,希爵賞之恩,欺謾君父,厥罪甚重,而奸巧之狀,殊極痛駭,不可不嚴治,有所懲懼,請完平副守供,新授加資,爲先還收,仍爲拏問定罪,莫重御畵,與洪同心用詐,摹寫之罪,亦不可掩置,令該司査問其畵員,囚禁重治。
高山縣監韓時重,尸居其職,政委下吏,非但不治之聲,傳播遠邇,且有不謹之誚,駄載絡繹,大起私第於洛下,其不有禁制,縱姿無忌之狀,不可置而不問,請高山縣監韓時重,罷職不敍。
兵曹佐郞李溟翼,前爲持平時,以親病呈單,而旋有引避之事,未免中輟。其親無病,則其子不敢諉以親病,其親有病,則其子必須急時往省,而仍爲留洛,肅謝官曹,有駭瞻聽,莫究其理,請李溟翼罷職。答曰,完平副守,姑先拏問後,覈其實狀,次第科罪,韓時重事,更加議察處之,李溟翼事,依啓。燼餘
上在昌德宮。停常參·經筵。
夜五更,流星出星星下,入缺星上,狀如鉢,尾長五六尺許,色赤。
藥房都提調臣鄭太和,副提調洪重普,右承旨沈梓啓曰,伏未審夜來,聖體調攝若何?昨日伏承聖批,以更觀明日,受鍼可也爲敎。卽今眼候,猶未如常乎?受鍼何以爲之?大雪之後,寒氣自倍,臣等區區憂慮,敢來問安,竝此仰稟。答曰,知道。今日眼候甚苦,受鍼,不可不爲之矣。
藥房再啓曰,卽者入侍醫官等以爲,自上眼候,夜來似有所加,不可不兼進湯藥事,稟定而退矣。與御醫諸官商議,則皆以爲救□湯,最宜症候,而元方各種錢數太輕,五分則改以一錢,三分則改以七分,連進三貼,宜當云。依此,卽爲劑入之意,敢啓。答曰,知道。
都提調鄭太和口傳啓曰,臣家兒子,方患拘忌之疾,所居雖異,藥物救護之際,奴僕不無往來相通之事。故藥房問安,則進參,而受鍼時,則不敢密通入侍之意,敢啓。
大殿受鍼後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
李泰淵,以備邊司言啓曰,近來擧行條件,多有漏遺處,不失其大旨,則缺爲擧行,而今月十三日引見時,臣命夏所陳,四父子軍役,一人則役事全不記了,自上下敎,四父子以上之以上二字,至於落漏,缺原襄都事請推,措語亦爲相左,當該入侍承旨·史官,竝推考,擧行條件中,付標以入,何如?傳曰,允。
沈梓,以刑曹言啓曰,典獄墻垣,所排棘圍,年久毁破,內板墻,亦多有腐杇改缺故依例修改事,分付繕工監矣。卽接本監所報,則工缺磨鍊,報于兵曹,則兵曹以啓下外,大小營繕,一切勿施,缺私,自上下啓下後,當爲施行題送云。刑獄修理,非他閑漫營繕之比,不可不趁卽修改,令該曹量其容入,依式上下,速爲改排,何如?傳曰,允。
以義禁府,崔世慶等處,待同僚齊會爲之事草記。傳曰,此公事啓下,已過十日,何往而今日始爲記草耶?
獻納沈攸,正言卞榥啓曰,請高山縣監韓時重,罷職不敍事,前啓。
又啓曰,近來歲仍大飢,法綱不嚴,盜賊之患,處處有之,頃日麻浦士人朴自三家,明火賊,夜半突入,自三母子,奔迸出走,伏於籬落之間,火光中見其人,其一,卽其家新贖奴子也。其奴,以數百金,自贖其身,成文之後,纔過四五日,明火作賊,不取他物,只奪其銀而去,自三,告于捕盜廳,掩捕其賊奴,囚之數日,大將柳汝,聽人請囑,不爲問,還卽放送。明火大儻,出於輦轂之下,則爲大將者,常時不能嚴禁之責,在所難免,而況此賊,係干倫紀,旣告之後,猶不動念,聽聞所及,莫不憤駭,捕盜大將柳汝,請命罷職不敍,令左邊大將,更爲捕捉,嚴推得情,俾無大賊缺之弊。答曰,依啓。柳汝,姑先從重推考。
李泰淵啓曰,捕盜大將柳汝推考事,命下矣。臺諫方以罷職不敍論啓,推考傳旨,不得捧之之意,敢啓。傳曰,知道。
午初,上御養心閣,受鍼。提調洪重普,右承旨沈梓,記事官尹敬敎·李寅煥·李藼,伏於熙政堂廳內,醫官鄭後啓·李東馨·崔有泰·尹後益·金有鉉入侍。受針左右穴,面部,攢竹·絲竹空。手部,烏陽·後谿缺陵·尺澤。足部,至陰·俠谿·厲兌·大沖·解谿。燼餘
上在昌德宮。停常參·經筵。
大殿,政院·玉堂問安。答曰,知道。
藥房都提調鄭太和,提調洪重普,副提調吳挺緯啓曰,日氣寒甚,伏未審聖體調攝若何?昨日劑入湯藥,已進一貼乎,今日受鍼正時,依前以午初爲定宜當。臣等,不任憂慮,敢來問安。答曰,知道。
大殿受鍼後,政院·玉堂問安。答曰,知道。
藥房問安。答曰,知道。
二品以上單子問安。答曰,知道。
李泰淵啓曰,每於數字缺各道監司,因赦文列錄道內罪人啓聞,而以□救數字缺秩,分三等以啓,自是規例,今見京畿監司李慶徽一字缺只爲開錄罪人,而無分等之事,刑曹回啓中,亦不擧數字缺例之意,只以依啓聞施行覆啓,該曹,俱爲不察,該道監司及該曹堂上·郞廳竝推考。此回啓公事,還入缺使之更爲回啓,臣以該房當初本道啓本,捧入啓下之二字缺不覺察,不勝惶恐待罪。傳曰,知道。勿待罪。
閔周冕啓曰,李泰淵,以京畿監司李慶徽啓本,有違規例,而捧入啓下事,待罪矣。此啓本啓下缺曹之後,刑曹覆啓啓目中,臣以代房判付書塡,則矇然不察之失,臣實難免,不勝惶恐待罪。傳曰,勿待罪。
吳挺緯,以司饔院官員,以都提調意啓曰,生鮮廛漁夫數字缺等,聯名呈訴曰,日氣猝寒,江氷已合,漁船不得下海,遠道缺魚,亦未上來,日次生鮮,無路覓得,願依前例,姑以雜魚代納云云。從前如此之時,則雖有代封之例,莫重御供,自下不敢擅便,惶恐敢稟。傳曰,依例爲之。
李泰淵,以義禁府言啓曰,以本府崔世慶等未卽議啓草記。此公事啓下,已過缺何往而今日始爲草記耶事,傳敎矣。本月初九日禁軍都數字缺設場,臣重普,逐日進參於都試,而其間知事臣吳挺一,遭其缺孫喪。同知事臣李正英,重違傷寒,不得行公,今已五日,而臣重普,今日受鍼問安後,與吳挺一,始得開坐於本府,缺未卽議啓之由入啓矣。伏承聖敎,不勝惶恐。知事臣趙珩,今已復命,可以備員,待明日開坐,讞議之意,敢啓。傳曰,知道。
閔周冕,以兵曹言啓曰,今月二十日,武臣賓廳講書日次,而中日相値,不得爲之之意,敢啓。傳曰,知道。
獻納沈攸,正言卞榥啓曰,歲仍大饑,法綱不嚴,京城內外,剽刦肆行,麻浦士人朴自三家,新贖之奴,爲明火賊,不取他物,還奪其贖銀而去,自三,告于捕盜廳,旣囚其賊奴,則爲大將者,所當招問自三,詳覈事實,而聽人請囑,旋卽解放。此賊,係于綱常,非但竊發之警,而處事無形,聽聞可駭,況捕盜廳大將,乃是武望之重任,如柳汝之昏昧不明者,莫宜居之。汝,素無威令,盜禁大弛,而且治盜之際,偏信人言,不究虛實,良民之告引,猾盜之漏綱,所關甚重,決不可推考而止。請捕盜大將柳汝,罷職不敍。答曰,觀其緘辭而處之,可也。
閔周冕啓曰,吏曹郞廳來言,承旨及臺諫有闕,政事何以爲之?敢稟。傳曰,明日爲之。
午初,上御養心閤,受鍼。提調洪重普,都承旨吳挺緯,記事官尹敬敎·李寅煥·李藼,伏於熙政堂廳內,醫官鄭後啓·李東馨·崔有泰·尹後益·金有鉉入侍。受鍼左右穴。面部,攢竹·巨髎。手部,高陽·大陵·後谿·尺澤。足部,至陰·俠谿·厲兌·大沖·解谿。燼餘
上在昌德宮。停常參·經筵。
夜三更四更,月暈。
藥房都提調鄭太和,提調洪重普,副提調吳挺緯啓曰,伏未審夜來,聖體調攝若何?今日受鍼正時,亦當以午初爲定,而日寒如此,區區憂慮,敢來問安。答曰,知道。
大殿,政院·玉堂問安。答曰,知道。
大殿受鍼後,政院·玉堂問安。答曰,知道。
藥房問安。答曰,知道。
二品以上單子問安。答曰,知道。
宋時喆啓曰,今日爲政事,命下矣。都承旨吳挺緯,進參藥房問安,而以式暇不爲行公。右承旨沈梓,數字缺不來。右副承旨李泰淵,以該房當進兵批政廳,三四字缺去之員,何以爲之?敢稟。傳曰,吏·兵批兼進。
吏批,判書金壽恒進,參判趙復陽病,參議李時術未肅拜,右副承旨李泰淵進。兵批。兼判書洪重普藥房進,參判李缺英病,參議南九萬病,參知朴烶進,右副承旨李泰淵。
承旨李翊,司諫呂聖齊,康津縣監沈橒,高山縣監李奎明,戶曹佐郞柳冕,兵曹正郞鄭重徽,兵曹佐郞任相元,刑曹正郞洪茂,平康縣監南斗長,兼掌令李世翊,兼春秋柳炅,廣州府尹金萬基,左副承旨李泰淵,右副承旨李翊,副護軍閔維重·李東溟,副司果趙此下缺。
李泰淵,以都摠府言啓曰,今日入直軍士中日習射,請出標信。傳曰,知道。
又啓曰,新除授右副承旨李翊,時在京畿高陽地,請斯速乘馹上來事,下諭。傳曰,允。
傳曰,閭閻間痘疫,甚爲熾盛云,闕內及闕外,各別嚴禁。
獻納沈攸,正言卞榥前啓,柳汝,罷職不敍。
又啓曰,居昌爲邑,名雖爲縣,其實乃嶺南一大邑,而近來以兼把摠之故,差送武弁,而屢經匪人,未免爲弊邑,新縣監愼祉膺,素乏名稱,又無履歷,請愼祉膺遞差,其代,勿論文武,以曾經守令有治績之人,擇差。答曰,依例,以武弁,各別擇差。
午初,上御養心閤,受鍼。提調洪重普,都承旨吳挺緯,缺記事官尹敬敎·李寅煥·李藼,伏於熙政堂廳,只醫官鄭後啓·李東馨·崔有泰·尹後益·金有鉉入侍。受鍼左右穴。面部,魚腰·絲竹空。手部,高陽·大陵·後谿·尺澤。足部,至陰·俠谿·厲兌·大沖·解谿。燼餘
上在昌德宮。停常參·經筵。
大殿,政院·玉堂問安。答曰,知道。
藥房都提調鄭太和,副提調吳挺緯啓曰,伏未審夜來,聖體調攝若何?連三日正當寒沍之時,臣等,無任憂慮之至,敢來問安。答曰,知道。與昨無異矣。
以御營廳別馬隊中日習射單子。傳曰,柳葉箭二字缺閑良兪世吉,直赴殿試。
李泰淵啓曰,王子·大臣以下,大小官員,出入闕內時,跟隨定限,載在法典,而一自國綱解弛,跟隨之法,廢閣已久,今當闕內雜人禁斷之際,不可不申明。請令該曹更加嚴飭,一依法典擧行。且供上各司及闕內各衙門下人及外各司持公事出入闕中之下人,竝數字缺置簿於兵曹,成給章標,使守門將,考其章標,而許數字缺事,竝爲分付該曹之意,敢啓。傳曰,知道。
李泰淵,以訓鍊都監言啓曰,火藥色郞廳洪茂,以春川狼川等缺場折受處看審事,下去,時未上來矣。昨日政,除授刑曹缺非但事甚狼狽,亦不可付諸生手之人,洪茂本職改差,仍察缺監之任,何如?傳曰,允。
行大司諫李殷相啓曰,臣有悶迫事勢,猥陳私懇,誠未上格,尙靳恩遞,臣誠惶縮。臺諫與庶官有異,決不可冒沒廉隅,而偃然苟叨,不避煩瀆之嫌,再陳乞解之疏,喉司不諒,一切退却,臣之進退,實爲狼狽。頃忝秋曹佐貳之官,適當許格·李鳴震公事議啓之時,首席,嫌不聯名,臣獨回啓,而臣意以爲,許格·鳴震等,當初使酒侵僧,驅迫入水,均有其罪,而其間亦不無輕重之分,格之欲爲拯出之說,旣出於鳴震之招,則似當有參酌減死之典,終始下手之奴,在逃未捕,則鳴震,亦不可一向嚴刑,故或請定配,或請仍囚矣。伏聞自上下敎,許格之定配,鳴震之停刑,俱爲不當,至有回啓改入之命,臣不勝瞿然之至。事之曲折,今不必覶縷,有若自明者然,兩人負犯,雖有差別,莫重殺獄,所當詳愼,而事未究竟,徑請減死,致勤改讞之敎,臣之顚錯率爾之失,在所難逃,不宜一刻冒居言地,而適緣賤疾方苦,不能詣臺自列,今始扶曳來避,所失尤大,請命鐫削臣職。答曰,勿辭。
李泰淵啓曰,大司諫李殷相,再啓煩瀆,退待物論矣。傳曰,知道。
正言卞榥啓曰,前佐郞李溟翼,曾爲持平時,以疾親呈單于政院,至出於兩司分發,旋有引避之事,雖未免中輟,而移拜省郞之後,遽爾出肅。臣以其去留殊涉苟且之議,發於席上,同僚之意,亦如此,相議規劾。今聞其不卽下去,實由於事勢之不得已,而物議亦以其論,頗爲之過重,論人率爾之失,在所難免,不可晏然仍冒,請命遞斥臣職。答曰,勿辭。
李泰淵啓曰,正言卞榥,再啓煩瀆,退待物論云矣。傳曰,知道。
獻納沈攸啓曰,前佐郞李溟翼,病親呈單,旣出兩司分發,而在臺官則欲去,在省郞則仍留,去留之際,致人疑訝,頃日完席,臣亦相議論啓矣。今聞,溟翼之欲行未行,實有其由,未及聞知,率爾論劾,物論稱以過重,難冒之勢,與同僚無異,請命遞斥臣職。答曰,勿辭。
李泰淵啓曰,獻納沈攸,再啓煩瀆,退待物論矣。傳曰,知道。燼餘
上在昌德宮。停常參·經筵。
藥房都提調鄭太和,提調洪重普,副提調吳挺緯啓曰,伏未審夜來,聖體調攝若何?卽今眼候,有差減之效乎?受鍼停否,何以爲之?臣等憂慮未弛,敢來問安,竝此仰稟。答曰,知道。時無顯效,今日受鍼爲之,可也。
大殿受鍼後,政院·玉堂問安。答曰,知道。
吳挺緯啓曰,新除授肅拜單子,通禮官員缺呈於本院,例也。今日平康縣監南斗長,追後來數字缺已入云。故不敢違例追入,還爲出給,使之後日入肅。大王大妃殿·大王妃殿,則先自分呈云。因其稽緩之失有缺之擧,極爲非矣,請推考。傳曰,允。
李泰淵啓曰,慶尙監司南龍翼前日狀啓啓本中,着名筆劃,比他頗大,似缺謹,而諉以偶然,不爲推考矣。今又見其狀啓,則其所着名之筆劃,如前過大,事極不當,請推考。傳曰,允。
李泰淵,以兵曹言啓曰,慶尙道省峴驛吏鄭四河稱名者,以其子補充隊啓下,陞屬驛吏之意,呈狀于本曹,且呈其缺免賤公文,觀其公文內辭緣,則鄭四河,以本驛吏房,本驛缺子,交嫁生子贊,本驛察訪稱以官家補用,常木四十五疋缺捧,而成給免賤公文,各邑官奴婢,不得私自免賤,載在法典,而況驛奴婢,則雖公私賤交嫁所生子,亦皆屬驛,則察訪,以其顔情,擅許其免賤,至於成給公文,殊極可駭,當該察訪,令本道摘發啓聞,從重科罪,四河之子贊缺賤使喚之意,分付該驛,何如?傳曰,知道。
吳挺緯啓曰,啓下上言七十二張內,違格十張,猥濫二張還入。啓曰,爻周之意,敢啓。傳曰,知道。
李泰淵,以兵曹言啓曰,今月十三日,大臣·備局堂上引見時,畿內上番騎兵及各鎭缺水軍,自十一月當番,減朔立番,其中納布者,則亦爲減半缺收捧,其所減番布,則令賑恤廳充給事,定奪蒙允,而外方只見前日備邊司公事中,諸般身役半減之語,水軍之九十月當番價,亦以爲半減,累度文移於本曹,水軍當番價,依榻前定奪,自十一月爲始,減半事,明白缺會於京畿監司·水使處,以爲知委於各邑各堡之地,何如?傳曰,允。
行大司憲朴長遠,掌令李淑達·尹衡聖啓曰,黃海兵使成釴,曳出碑石,損害禾穀,近侍之臣,目見其弊,陳達請推,則實非泛然傳聞之比,而釴之緘答,費辭發明,有若本無損害民田之事者然,臣等,不勝怪愕之至。凡人自明,固不足取信,而今此釴之事,不但近侍目見,西路往來者,莫不言之,則其所以爲其私事,勞民害穀之狀,昭不可掩,豈可以事在赦前,而混被咸宥之典乎?請黃海兵使成釴,罷職。新除授高山縣監李奎明,爲人弛緩,臨事不明,本不合字牧之任。曾爲守令,亦以不治見敗,況今饑歲,不可畀以賑救安集之責,重貽民害,請新除授高山縣監李奎明遞差,其代,各別擇送。
饑荒之餘,盜賊竊發之患,在在皆然,討捕之責,專在營將,而羅州營將洪有量,爲人迃緩,抛棄軍政,至於治盜一事,專委於下人之手,自屬邑捉來劇賊,淹延時月,不卽鉤問,徒黨聞風,盡爲逃散,聽聞所及,莫不爲駭,請羅州營將洪有量罷職,其代,極擇差送。
目今年穀大無,民窮爲盜,勢所固然,賑救安集之責,自朝家悉意講究,而至於設機捕賊,俾不至於漸熾者,亦不容少緩,而近聞畿甸左右道郡邑,明火竊發,刧奪財寶,傷害人物者,處處有之,至於馳起方伯者,相望於道,而未聞一縣一郡,登時跟捕,其恬不動念,任其賊徒橫行,尉捕之任,不能擧職之狀,推此可知,不可無警責之擧,請京畿左右道討捕使,竝從重推考。行大司諫李殷相,正言卞榥,獻納沈攸,竝引嫌而退,重獄議讞,直請減等,不無率爾之失,隨聞論人,措語欠愼,未免過中之歸,請行大司諫李殷相,正言卞榥,獻納沈攸,竝命遞差。答曰,依啓。罷職事,不允。
午初,上御養心閣,受鍼。提調洪重普,都承旨吳挺緯,記事官尹敬敎·李寅煥·李藼,伏於熙政堂闕內。醫官鄭後啓·李東馨·崔有泰·尹後益·金有鉉入侍。受鍼左右穴。面部,迎香·絲竹空。手部,中沖·合谷·神門·大淵。竝右還穴。足部,內庭·大沖·隱白·俠谿。竝左還穴,委中左右穴。
上在昌德宮。停常參·經筵。
夜一更,有霧氣,流星出婁星下,入南方密雲中,狀如拳,尾長三四尺許,色白。五更,月入太微西垣內。
大殿,政院·玉堂問安。答曰,知道。
藥房都提調鄭太和,提調洪重普,副提調吳挺緯啓曰,伏未審夜來,聖體調攝若何?眼患,比昨日無減乎?今日受鍼正時,亦依前以午初爲定,而臣等區區憂慮,敢來問安。答曰,知道。
大殿,受鍼後,藥房·政院·玉堂問安。答曰,知道。
二品以上單子問安。答曰,知道。
吳挺緯啓曰,假注書任弘望,家內兩兒,一時病重,證涉可疑,勢難察任,今姑改差,他假注書差出,何如?傳曰,允。
以權愈爲假注書。
以賓廳座目單子,傳于李泰淵曰,過數日後來待事,分付。
以禁府李汝覺照律公事,傳于李泰淵曰,崔元泰·李汝覺,俱以赦前事,一時原情照律,而或引宥旨前事,或不引宥旨前事,則似是易知之事,而何以如是耶?公事還出給。
李泰淵,以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,當日進士尹國卿稱名人,自敦化門入來,差備門外擊錚,極爲駭愕,令攸司囚禁治罪,同門守門將洪河燾,當時不能禁雜人,以致闌入,亦爲非矣,推考,何如?傳曰,允。
行大司憲朴長遠,執義吳斗寅,掌令李叔達·尹衡聖啓曰,黃海兵使成釴,曳出碑石,損傷禾穀,近侍之臣,目見其弊,陳達請推,則實非泛然傳聞之比,而釴之緘答,費辭發明,有若本無損傷民田之事者然,臣等,不勝怪愕之至。凡人自明之說,固不足取信,而今此釴之事,不但近侍目見,西路往來者,莫不言之,則其所以爲其私事,勞民害穀之狀,昭不可掩,豈可以事在赦前,而混施咸宥之典乎?請黃海兵使成釴,罷職。飢荒之餘,盜賊竊發之患,在在皆然,討捕之責,專在營將,而羅州營將洪有量,爲人迃緩,抛棄軍政,至於治盜一事,專委於下人之手,自屬邑捉來劇盜,淹延時月,不卽鉤問,徒黨聞風,盡爲逃散,聽聞所及,莫不爲駭,請羅州營將洪有量罷職,其代,極擇差送。答曰,不允。末端事,依啓。
吳挺緯啓曰,吏曹郞廳來言,臺諫及守令有闕,政事何以爲之?敢稟。
午初,上御養心閣受鍼。提調洪重普,都承旨吳挺緯,缺官尹敬敎·李寅煥·李藼,伏於熙政堂廳內,醫官鄭後啓·李東馨·崔有泰·尹後益·金有鉉入侍,受鍼。右還穴手部,內關·合谷·神門·大淵·中渚。足部,缺庭·大沖·隱白·臨泣·通谷。受鍼後,提調以缺色,口傳啓曰,連日受鍼,不得一番入侍,臣等竊不勝悶鬱之至。欲於今日入侍,瞻望天顔而退,敢此陳稟。傳曰,開眼有妨,不得引見,過數日後入侍,可也。燼餘
上在昌德宮。停常參·經筵。
自巳時至申時酉時,日暈。夜一更,流星出參星下,入南方天際,狀如拳,尾長三四尺許,色赤。四五更,月暈。
藥房都提調鄭太和,提調洪重普·吳挺緯啓曰,伏未審夜來,聖體調攝如何?今日受鍼正時,依前以午初爲定,而臣等憂慮未弛,敢來問安。答曰,知道。
大殿,政院·玉堂·二品以上問安。答曰,知道。
受鍼後,政院·玉堂·二品以上問安。答曰,知道。
李泰淵,以兵曹言啓曰,以政院啓辭,闕內各衙門下人及外各司持公事入者,令兵曹成給章標事,允下矣。各司下人,則自本曹參酌定數,成章標,而掖庭所屬,則應爲出入之數,不能詳知,令掖庭署磨鍊啓下後,照數分給,俾無濫雜之弊,何如?傳曰,允。
又以義禁府言啓曰,以本府李汝覺照律公事,崔元泰·李汝覺,俱以赦前事缺時,元情照律,而或引宥旨前事,或不引宥旨前事,則似是易知之事,而何如是耶?公事還出給事,傳敎矣。自前事係邊疆,則雖在赦前,不引宥旨前事,蓋邦禁甚嚴,亦關後弊故也。今此李汝覺所犯,雖非缺而以土兵越境採蔘之事,論罪,故不知宥旨前事,書入矣,聖敎如此,依他改照律以入乎?敢稟。傳曰,然則前公事還入。
沈梓,以禮曹言啓曰,卽接寧陵參奉牒報,則陵上寅方竹石相連處,生隙二分,亥方及辰方竹石相連處,生隙一分,卯辰方屛風臺石與裳石相連處,生隙一分,寅卯辰三方裳石與地臺石連接處,生隙或一分,或半分,而塗灰,則不爲缺落,灰與石相接處生隙云。此與新生罅隙處,有異,依今春裳石·地臺石塗灰生隙處修改時例,本曹堂上郞廳,爲先奉審後,數字缺傳曰,允。
又以禮曹言啓曰,發遣郞廳,健元陵·顯陵·穆陵·寧陵□□入直參奉及守護軍,竝無頉。傳曰,知道。
又以禮曹言啓曰,來十一月大王大妃殿誕日,百官來賀及命婦朝賀磨鍊節目權停例事,判下矣。自前百官陳賀權停例行禮時,命婦朝賀,則權停矣。今則何以爲之?敢稟。傳曰,權停。
李泰淵啓曰,觀此慶尙兵使缺天賚狀啓,則紙尾短窄,無踏啓字處,殊無詳愼之意,請推考。傳曰,允。
大司憲朴長遠,執義吳斗寅,掌令李叔達啓曰,黃海兵使成釴罷職事,連爲論啓,而聖上,每以不允爲批,臣等,竊惑焉。釴之碑石運出時,損害民田之事,近侍之臣,目見其弊,陳達請推,則在釴之道,惟當自明其實狀而已,乃反費辭緘答,殊欠孫順,有若全無是事,而被人搆誣者然。其欲掩衆目,反遂己非之狀,尤爲可駭,豈可以罪在赦前,而混施蕩除之典乎?請黃海兵使成釴,罷職。答曰,不允。
午初,上御養心閣受鍼。提調洪重普,都承旨吳挺緯,缺官尹敬敎·李寅煥·李藼,伏於熙政堂闕內,醫官數字缺李東馨·崔有泰·尹後益·金有鉉入侍。受鍼,右還穴手部,中渚·合谷·神門·內關·大淵。足部,缺庭·大沖·隱白·臨泣·通谷。燼餘
上在昌德宮。停常參·經筵。
未時,日暈。夜四更,白雲一道如氣,起自南方,直指月傍,長十丈,廣尺許,良久乃滅。五更,月暈。
藥房啓曰,伏未審夜來,聖體調攝若何?昨伏聞有停鍼之敎,卽今眼候,幾盡平復乎?臣等,猶切憂慮,敢來問安。答曰,知道。時無加減矣。
大殿,政院·玉堂問安。傳曰,知道。
有政。吏批,判書金壽恒進,參判趙復陽受由,參議李時術未肅拜,都承旨吳挺緯進。兵批,判書洪重普,軍士點考坐起進,參判李正英,參議南九萬病,參知朴烶,軍士點考進,左承旨李泰淵進。
吏批啓曰,諫院·玉堂闕員,今當差出,而擬望之人乏少,外任及相避時推,竝擬,何如?傳曰,允。
以李經漢爲舒川郡守,申惟一爲居昌縣監,李煿爲高山縣監,愼景尹爲刑曹佐郞,金澤·李雲林爲校理著作,尹鏶爲大司諫,權格爲獻納,申厚載爲正言,李稽爲副修撰,蔡正後爲監察,李有相爲副應敎,李澯漢爲司藝,缺汝勉爲書題,李殷相爲副護軍,沈攸爲副司直,卞榥爲副司果。
李泰淵,以都摠府言啓曰,副摠管張善瀓,以戶曹方物封裹坐起進去晝仕,請出標信。傳曰,知道。
又以禁府言啓曰,前赤梁萬戶邊振海,移本府處置事,允下矣。振海,方待命於本府,卽爲拿囚之意,敢啓。傳曰,知道。
又以禁府言啓曰,王獄重地,慮有不嚴之事,本府開坐之時,則非不另加申飭,而今聞本府囚人,恣飮亂醉,多有可駭之事云。入直都事,夜深入宿之時,則雖或不能知之,而難免當時不爲嚴飭之失,當該都事,推考,何如?傳曰,事甚駭愕,先罷後推。
又以禁府言啓曰,本府入直郞廳,出入本府俠門之際,忽見門板木樞,有塗油之跡,疑其下人,潛爲開閉,卽爲捉致守門羅將,査覈之際,見外直羅將李忠益稱名人,私持開金,卽令試開俠門鎖金,則金入卽開數字缺無辭云,爲開俠門,別造開金與否,雖未可知,而以此金私自開閉之狀,昭不可掩。推此觀之,則罪人族屬,或不無乘夜出入之事,其爲情迹,殊極痛惡,令該曹囚禁治罪,何如?傳曰,允。
又以訓鍊都監言啓曰,前牧使洪缺千摠啓下,而方在罪罷中,時無職名,依例付軍職察任,何如?傳曰,允。
又啓曰,王獄,是何等地,而近來紀綱解弛,不嚴之說,人多言之,昨伏見禁府草記,則俱極寒心,當該都事之先罷後推,罰固當矣,而所謂囚人恣飮亂醉,多有可駭之事,則何可諉以囚人所犯,而置而不問乎?其可駭之囚人,請令該府,査出入啓,以爲依律處置之地。傳曰,依啓。一府之失,堂上難免其責,推考。
吳挺緯,以吏曹言啓曰,京居金國數字缺啓下本曹,而限內不爲現身,不得回啓之意,敢啓。傳曰,知道。
傳于李泰淵曰,昨日兵曹缺庭出入下人啓下後,分給章標事草記矣。如此微細之事,何必啓下?自兵曹,各處所屬缺人,捧擧案分給事,分給兵曹。
宋時喆,以戶曹言啓曰,平安道各邑會付各穀留庫實數,査問本道事,頃於登對時下敎,故移文本道矣。今見本道成冊,則管缺及監營米穀留庫之數,十九萬三百缺十八石零矣,敢啓。傳曰,知道。
大司憲朴長遠,執義吳斗寅,掌令李淑達啓曰,成釴罷職事,同前啓。答曰,不允。推考可也。
李泰淵啓曰,黃海兵使成釴推考事,命下矣。臺諫方以罷職論啓,傳旨不得捧之之意,敢啓。傳曰,知道。燼餘
上在昌德宮。停常參·經筵。
藥房都提調鄭太和,提調洪重普,副提調吳挺緯啓曰,伏未審夜來,聖體調攝若何?眼候,今有差減之效乎?昨伏承時無加減之敎,臣等憂慮未弛,敢來問安。答曰,知道。時無顯效,更觀明日,或鍼或停,可也。
備忘記。傳于李泰淵曰,建陽門,自內使武藝別監數字缺看護,而今後,勿以循例把定,而軍士數字缺精抄軍把定事,分付兵曹。
傳于李泰淵曰,今日賓廳坐起云,有時急定奪之事耶?
李泰淵啓曰,傳敎矣,問于備司,則別無大段定奪之事,而前有過數日後來會之敎,且有文書査對之事來會云矣。傳曰,眼患,雖似差歇,而苦歇無常,更過數日後來會事,分付。
又以禁府言啓曰,以政院啓,本府囚人,恣飮亂醉,多有可駭之事,則何可以諉以囚人所犯,置而不問乎?請令該府,査出入啓,以爲依律處置之地事,允下矣。問于本府都事,則今月十五日,囚人李商翼,飮酒亂醉,以本府門禁嚴飭之故,本府堂上·郞廳,無不擧缺詬辱,且李楨,脫其裏衣,欲凍其饑虱,掛諸缺邊小墻,商翼夜深後,以其衣投之於但一數字缺之間門隙,其可駭之狀,曾所未有,以此姑先二字缺何如?傳曰,非但事極駭愕,必有外人相通之跡,各別嚴加鉤問。
閔周冕,以禮曹言啓曰,臣知和,進詣寧陵奉審,則亥方竹石相連處,塗灰生隙,僅容一線,卯方裳石相連處,塗灰處生隙,僅容一大線,卯方裳石下端塗灰處,亦有細隙,此則灰與石相接處,灰端微起,不能襯着,有如罅隙,實非塗灰欠缺之致,且寅方竹石相連處,生隙幾至二分,此則竹石兩頭,新有間隙,塗灰,因而拆裂,而解凍之後,則或爲還合云,姑待解凍後,更爲奉審稟處,何如?傳曰,依啓。
正言申厚載啓曰,眞寶縣監鄭東燁,爲人迃疏,不合字牧之任,及授本職,物議以爲不可,請鄭東燁遞差。新除授大司諫尹鏶,時在驪州地,請斯速乘馹上來事,下諭。答曰,依啓。
大司憲朴長遠,執義吳斗寅,掌令尹衡聖·李叔達啓曰,沃溝縣監金邦杰,爲人迃濶,處事生疏,到任之後,大小政令,委諸下吏,官捧之際,漫不省事,其他鄙瑣可笑之事,不一而足。當時字牧,亦不可付之如此之人,況今本縣,被災尤甚,前頭賑救之責,決非所堪,請金邦杰罷職。近來都下閭閻之間,竊盜之患,比前尤甚,至於無賴之徒,乘夜橫行,略無忌憚,此莫非夜禁不嚴,窺伺不密之致,主將之不能擧職,推此可知,請左右捕盜大將,竝命從重推考。答曰,依啓。金邦杰事,不允。燼餘
上在昌德宮。停常參·經筵。
夜一更,乾方□□氣如火光。
藥房啓曰,日氣陰寒,伏未審聖體調攝若何?眼候,亦無差愈之效乎?昨日伏承聖批,有更觀明日或鍼或停之敎。今日受鍼停否,何以爲之?臣等,不任憂慮,敢來問安。□□仰稟。答曰,知道。證候當言于醫官矣。
傳于李泰淵曰,忠淸兵使柳斐然,過二三日後,二字缺事,分付。
李泰淵啓曰,李商翼之兒子,望見其父,至情所在,不能自抑,猝然入門,則此與年長者闌入,有間,亦非官員所及見之,而門禁之不嚴,從可知矣。請當該都事,推考,門直羅將,令攸司推治。傳曰,允。
又啓曰,今此掌隷院天玉上言回啓公事,頃日來呈本院,臣考見其前後辭緣,則天玉上言有云,其夫鄭彦弘,戊戌年適往西路,買得婢已生於祥原居許起邦,斜出於平壤府朴順元,以趙賊家掌務,勢熖堂堂,不得下手,姑不推出,及至庚子年,呈刑曹,與順元之子德成,接訟,渠旣得決,而壬寅年,呈該院更訟,以兩邊不當屬公,屢次上言,皆以屬公過限,不爲聽理,而天玉之夫,果爲買得此婢於戊戌,則趙賊之伏罪,在於辛卯,趙賊之死八年之後,有何勢熖之可畏,而不爲接訟推出乎?況法典內,凡奴婢斜出,必於財所居官爲之,而所謂許起邦者,旣是祥原人,則不爲斜出於祥原,隨其婢子父母及族屬所居之官,斜出於平壤,大是違端,當初之屬公,必以此也。且凡屬公,過三年勿許聽理,昭載法典,則前日二度上言之防啓,亦是執法之意,而且回,啓中,戊戌年趙賊存沒,不爲擧論,許起邦所居官之亦不査出,乃以壬寅以後,五度上言,執以爲還給之斷案,專不顧法文本意,似欠詳悉,故累度,還却其公事,則該院終不回聽。今又引丁酉年仁之訟事,如是措辭,而其時處置,臣實未知其合當。臣於丁酉年,爲水原府使時,有李姓人奴婢,屬公於龍仁縣鄕校,被屬三年之內,李姓人呈上言,定訟官於水原,而遷延不決,及臣到任之初,決給於李姓人,報監司卽啓聞,則該院以已過三年,據法防啓,而以過限聽理之故,自上特命,從重推考臣及監司臣趙珩,則此非先朝謹守法典之意乎?今若以此回啓,還給屬公過限之奴婢,則前頭法外希冀爭訟之弊,將不勝其紛紜,誠非細慮,其公事,每每退却,亦涉未安,故不得已敢此捧入,而臣職察該房,旣有所懷,故惶恐敢啓。傳曰,啓辭誠是,該院之必欲還給者,未曉其意,堂上推考。
又啓曰,李商翼怪妄醉悖之罪,固極可惡,而渠初無身犯之事,只以崔世慶事干被囚,今已再三納招,獄事未畢,則交通外人,有何利益?今若鞫問交通之狀,則似非情法相參之意,論以已著之罪,亦當有二字缺之律,何必以未現著之事,至於刑訊乎?臣於李商翼,少無一毫顧惜之心,而臣旣待罪該房,必欲國家用刑,務得其當,故敢以臣之所懷,冒死陳達。傳曰,商翼所爲,駭異狂悖,已著無隱,外人出入之狀,亦得其苗脈,則不可不訊問窮覈,一以存王獄至嚴之意,一以懲他日亂雜之弊,其在獄體,似不可已,況外人出入云者,非止數日內事也。乃敢云云,殊甚不安矣。
沈梓,以弘文館言啓曰,數字缺規,京外新刊經書板本,則別設校正廳,抄數字缺一時經學之士,使之先印一件,校正後印布,故數字缺訛誤之弊矣。近來此規久廢,以致經書諸數字缺舛居多,甚至正文,或有誤字,誠非細慮,缺咸鏡道,新刊三經四書及諺解,而未及數字缺布云,令校書館印取一件以來,抄出文官數字缺下習於經學者數員,詳細校正下送,俾卽數字缺補,且咸鏡道,本不産紙,許多書冊所入數字缺辦備,亦令該曹題給紙地,印出數件,數字缺分藏本館與講院之地,何如?傳曰,允。
府啓,金邦杰罷職事,同前啓。答曰,更加詳察處之。燼餘
上在昌德宮。停常參·經筵。
藥房啓曰,冬雨非時,日氣不適,伏未審聖體調攝若何?夜來眼候,比昨有愈乎?臣等,憂慮未弛,敢來問安。答曰,知道。一樣無減。
沈梓啓曰,小臣方物封裹進去,下直。傳曰,知道。
李泰淵,以御營廳言啓曰,數字缺三番前部屬慶尙左道後司一哨,右數字缺部前司五哨,合十哨軍兵,及京數字缺逢點實數,一千六百四十三名,黃海道二字缺隊四十四名,已爲整頓矣。來十一月初一日,二字缺軍合操後,舊軍放送之意,敢啓。傳曰,知道。
又以御營廳言啓曰,今此二番軍兵及一番別馬隊,射砲用劒試才賞格,從數多寡,以本廳所儲木綿,面給後,別單書入之意,敢啓。傳曰,知道。
又啓曰,近來人心不淑,巧僞百出,內司奴婢軍士物故者,雖依法看檢,尙多冒詐之弊,況北道定配人物故者,尤不可泛然看檢,卽伏見咸鏡監司權大運慶興府全家定配罪人唜同物故啓本,則只稱保授人進告,府缺率三公兄,詳細檢屍云云,而比諸他道罪人缺檢屍之規,極涉疏略,事甚不當,本道數字缺啓本,從前如此,則雖不必推考,該道監司二字缺後,一依他道例詳細檢屍啓聞之意,分付數字缺之,知委本道,何如?傳曰,允。
大司憲朴長遠,掌令尹衡聖·李叔達啓曰,沃溝縣監金邦杰,爲人迃濶,處事生疏,到任之後,大小政令,委諸下吏,官捧之際,漫不省治事,其他鄙瑣可笑之事,不一而足,此時災邑賑救之責,決不可付之如此之人。臣衡聖,新自南來,非出於泛然風聞,有何更加詳察之事乎?請金邦杰罷職。答曰,依啓。
李泰淵啓曰,吏曹郞官來言缺多闕,政事何以爲之?敢稟。傳曰,明日爲之。
左副承旨李泰淵疏曰,伏以臣之父母墳,在於忠淸道公山之地,而臣於上年數字缺之後,卽有嶺臬之命,經年靡鹽,迄數字缺草廔宿,霜露感深,願速歸省,人子三四字缺乞暇,臣非不知,而顧臣所忝之職,非是閑漫數字缺僚員不備,出納苟簡,矧今右副承旨李翊,時數字缺來,而臣又遠出,則廳中凡事,尤難成樣,決不可虛帶往來於三四日之程,且有墓道竪石之役,經紀數字缺處,自當遲延,由限之內,勢未及往反,玆敢冒數字缺於天地父母之下,伏乞聖慈,俯察微臣切迫之悃,先遞臣職名,仍許臣省墓,以便公私,不勝幸甚。臣無任崩迫祈懇之至,謹昧死以聞。答曰,省疏具悉。爾其勿辭往來。燼餘
上在昌德宮。停常參·經筵。
藥房都提調臣鄭太和,提調臣洪重普,副提調臣吳挺緯啓曰,伏未審夜來,聖體調攝若何?昨日亦有一樣無減之敎,臣等,不任憂悶之至,敢來問安。答曰,知道。別無顯效矣。
吳挺緯啓曰,臣以該房,當進吏批,而兵房承旨李翊,在外陳疏,代房承旨李泰淵,掃墳受由,今方下直,兵批政廳,何承旨進去乎?傳曰,吏·兵批兼進。
吏批,判書金壽恒服制,參判趙復陽,參議李時術未肅拜,都承旨吳挺緯進。兵批,判書洪重普缺,參判李正英差祭,參議南九萬受由,參知朴烶缺,都承旨吳挺緯進。
吏批啓曰,判書金壽恒服制,參議李時術數字缺,小臣獨政未安,何以爲之?敢稟。傳曰,仍爲之。
兵批啓曰,慶尙左兵使兪椗,遭其母喪,其代,當爲差出,水使中缺竝擬,何如?傳曰,允。
以柳益三爲眞寶縣監,南宮楀爲扶餘縣監,金總爲沃溝縣監,李端錫爲江陵縣監,慶㝡爲文學,李殷相爲刑曹參判,金震粹爲禁府都事,李昌胄爲慶源府使,尹深爲副校理,卞榥爲兵曹正郞,洪萬衡爲兵曹正郞,尹搢爲兵曹佐郞,柳炳然爲五衛將,數字缺錫爲司禦,權儔爲羅州營將,吳挺一爲副摠管,數字缺爲慶尙左兵使,趙壽益·洪宇亮爲副護軍,洪茂爲副司果,韓㩋爲珍島監牧官,李東顯爲慶尙左水使。
兵批啓曰,新除授羅州營將權儔,時無加資之命,何以爲之?敢稟。傳曰,依例加資。
沈梓,以禮曹言啓曰,卽接順陵參奉缺則本月二十八日夜半,齋所門外,有喧囂聲,急呼上數字缺門見之,則賊黨十餘人,皆持杖拔劒,以杖或擊地,或擊數字缺氣勢大唱,數少番卒,不敢抗衡,走上山上,招呼恭陵下數字缺寺僧人輩,則賊黨始爲退去,參奉,躬進祭器庫,則庫數字缺金及排目,盡爲拔去,銀匙一,銀莇一雙,鍮祝板一,鍮爵貼缺的褥一坐,紅綃床巾二坐,剪燭刀一坐,裹褥紅染褓一坐等,偸去云,陵寢祭器庫,有此結黨偸竊之變,此誠曾未有之事,極爲驚駭,見偸物件,令該曹急速措備,趁冬缺前進排,另加機察,跟捕賊黨事,亦爲分付左右捕盜廳·本道,何如?傳曰,允。
沈梓啓曰,卽見禮曹草記,不勝驚駭,陵寢重地,乃敢結黨作賊,至於盜取祭器及雜物,此曾古未有之大變也。當該地方官及討捕使,常時不能嚴加勒缺,致有此變,請竝從重推考。傳曰,事極驚駭,俱加重缺後弊可慮,從重推考。
閔周冕,以兵曹言啓曰,本曹正郞鄭重徽,佐郞任相元,身病甚重,除授本職後,俱三四字缺,當此多事之時,不可不備員,本曹正郞鄭重徽,佐郞任相元,竝遞差,其代趁卽差出,何如?傳曰,允。
閔周冕,以都摠府言啓曰,副摠管靈善君瀅,以會同分軍事,除標信兵曹進去之意,敢啓。傳曰,知道。
傳于沈梓曰,缺至行祭時,寧陵有樹木斫伐處,祭文中添入。
數字缺以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
備忘記。史官一員待命,騎馬三匹,卜馬二匹立之。
閔周冕啓曰,咨文安缺寶補畫,何等重事,而臣承命考覈,不能二字缺看檢,有此不精之患,致勤嚴敎,當該畵員數字缺事者,皆難免罪,而論其不職,臣爲罪首,不勝惶恐。傳曰,勿待罪。燼餘郞廳李昌儒校。郞廳金光緯書。
上在昌德宮。停常參·經筵。
未申時,日暈。
有政。
藥房啓曰,伏未審夜來,聖體調攝若何?眼候未寧,今至兩旬之久,而尙無平復之敎,臣等不任憂悶之至,敢來問安。答曰,知道。症候,當言于醫官,今後勿爲逐日問安。
禮曹啓曰,卽接順陵參奉馳報,則本月二十八日夜半,齋所門外,有喧囂聲,急呼上直陵卒,開門見之,則賊黨十餘人,皆持杖拔劍,以杖或擊地,或擊牕戶,作氣勢大唱,數小番卒,不敢抗衡,走上山上,招呼恭陵下人及傍寺僧人輩,則賊黨始爲退去。參奉,躬進祭器庫,則庫門鎖金及排目,盡爲拔去,銀匙一,銀筯一雙,鍮祝板一,鍮爵貼三,紫的褥一坐,紅綃床巾二坐,剪燭刀一坐,裹褥紅染袱一坐等物偸去云。陵寢祭器庫,有此結黨偸竊之變,此誠曾所未有之事,極爲驚駭,見偸物件,令該曹急速措備,趁冬至祭前進排,另加機察,跟捕賊黨事,亦爲分付左右捕盜廳及本道,何如?傳曰,允。
政院啓曰,卽見禮曹草記,不勝驚駭,陵寢重地,乃敢結黨作賊,至於盜取祭器及雜物,此曾所未有之變也。當該地方官及討捕使,常時不能嚴加勦捕,致有此變,請竝從重推考。傳曰,事極驚駭,俱加重責,而後弊可慮,從重推考。
賓廳座目單子。傳曰,大臣·備局堂上,引見。
政院啓曰,引見事,命下矣。三司應入之員,牌招入侍乎?敢稟。傳曰,只留待堂上入侍。
順陵內摘奸。
府啓,臣等,伏聞順陵祭器庫,有賊徒偸竊之變,不勝驚愕之至,取見本陵參奉報禮曹文書,則黑夜中,賊黨十餘人,持杖拔劍,作氣大喝,數小番卒,不敢抗衡云,其間事勢,雖未能懸度,當其喧囂有聲之際,不能善爲防備,又不能盡力相抗,致令祭器及巾褥等物,盡輸於偸盜之手,此實曾所未有之大變,不可諉之於事出不意,而置而不問。請順陵當直參奉拿問,其夜入番書員及守護軍等,竝令攸司囚禁,明査定罪。答曰,依啓。
傳曰,忠淸兵使柳斐然引見。
慶尙左水使李東顯遞差,柒谷府使權濤仍任事,榻前定奪。以上朝報
吏批,以任相元爲司書,睦林馨爲監察,趙億爲工曹正郞,李有相爲輔德,丁時傑爲歸厚別提,崔愼南爲禮曹正郞。
大臣·備局堂上引見時,領議政洪命夏所啓,內司奴婢貢木,旣減半匹,則貢米,亦宜量減矣。右議政鄭致和曰,必須均示減除之意而後,可矣。若只減貢木,不減貢米,則必以爲不均而稱冤矣。上曰,分付內司,一體量減,可也。又所啓,畿內旣有左右討捕使,而近來沿海各邑,賊患尤甚,左右討捕使,有難遍察,水原府使,亦兼討捕使之任,何如?上曰,依爲之。戶曹判書金壽興所啓,原襄道屯穀,亦依京畿例,待明秋還捧,何如?上曰,依爲之。工曹判書李浣所啓,都監郞廳洪茂,以狼川地可合柴場移設處看審事,下送,而自願騎私馬,齎糧下去,以除官供之弊矣。及到本縣留住看審之際,近處居民十餘輩,乘夜放砲,顯有恐脅驅逐之意,移往他面,亦復如前,不勝怪駭,通于本官,則本官所當嚴査痛治,而捉得一人,旋卽放送云。其間曲折,雖不得詳知,而本倅,似當有罪矣。命夏曰,恐怯王人,事極痛駭,而不以爲怪,無意推治,誠可寒心。上曰,本官之道,卽當嚴査重治,而幸其逢變而不得移設,不爲査出,非但事甚痛駭,亦有後弊,狼川縣監,□□□拿問處之。刑判李慶億所啓,漏籍人等,一一依事目全家定配,而其中女人及年滿七十之人,則無定配之律,必須一番定奪而後,可作京外通行之規矣。上曰,女人之身自漏籍者,則不可以女人之故,全釋其罪,而若或無子者,則誠不可定配,年七十者,亦不可施罪,此後年七十者及女人之無子者,收贖,女人身自犯罪而有子者,年雖七十而有子者,則其子竝定配,女人之子,則使之率母就配,可也。又所啓,原州李諒獄事,曾因大臣啓辭,將爲移來京獄矣。李說擊錚元情中,日隱金之言,爲此獄緊關端緖,而日隱金,當初交奸莫世妻應女之說,出於李琱妻,獄事,必須一處詳覈,然後可得其情,而竝爲移來,事涉重難,此一款,令本道明覈後,移來京獄,何如?上曰,此獄所關重大,不可等待,李琱獄事中可問者,一體移來京獄,的覈處置後,還爲下送,以爲李琱獄事處決之地,可也。
大臣·備局堂上引見時,領議政洪命夏所啓,仁川府奴婢,本來鮮少,而以各樣身役,上來京中者,三十餘名矣。本府無以成樣,隣近官各司奴婢,劃給何如?上曰,奴婢竝十五口劃給,可也。以上備局謄錄
義禁府啓曰,以平安監司狀啓,因刑曹粘目,前府使劉應文,移本府處置事,命下矣。劉應文,方待命於本府,卽爲拿囚之意,敢啓。傳曰,知道。以上義禁府謄錄
上在昌德宮。停常參·經筵。
冬至使右議政鄭致和,副使李翊漢,書狀官李世翊,出去。
禁府,劉應文拿囚,啓。
吏曹啓目粘連。慶尙監司狀啓云云,永川郡守崔孝騫,老母今年八十三歲,遠在千里之外,又有疾患,不得將來,情理萬分切迫是如,請令該曹,照例處置爲白有臥乎所,親年七十,勿敍三百里外,自是法典,而崔孝騫老母,年深有疾,旣不得將來,則勢難在任,永川郡守崔孝騫,改差,何如?啓依允。
大司諫尹鏶啓曰,臣年迫七十,衰耗已極,精力都盡,尋常職事,猶不可堪,況於諫長重任,其能淬礪駑鈍,以效言責之萬一乎?臣之曾受是任,年齒不至甚老,神思稍可自强,而猶且昏謬巽懦,東西顚頓之狀,人所共嗤,豈料今日,復有此誤恩?臣實慙惶,決不敢承當也。且臣父墳,在於驪州地,有及時往省事,西敍之後,未暇乞由,徑先馳往,及其還家,則召旨已降,帶職下鄕之失,實所難免,而不但寒疾添重,且有忌故,未卽出肅自列,臣罪至此,又加一節矣,何敢晏然仍冒?請命遞斥臣職。答曰,勿辭,退待物論。
掌令李叔達上疏。大槪,臣家有拘忌之疾,而不能先時出避,身旣犯染之後,不可出入於闕內,請遞臣職,以便公私事,呈政院。還出給。
院啓,大司諫尹鏶,引嫌而退,帶職下鄕,在例當遞,請命遞差。答曰,依啓。
政院啓曰,大同察訪柳松齊,月課,連三次不作,罷職傳旨,卽當依例捧入,而大同,自是人所厭避之地,顯有故犯之迹,罷職傳旨,何以爲之?敢稟。傳曰,只推勿罷。
順陵參奉拿推現告,閔榮達。
答右副承旨李翊疏曰,省疏具悉。不必若是,爾其勿辭,從速上來察職。以上朝報
上在昌德宮。停常參·經筵。
有政。
藥房啓曰,陰霧不開,日氣乖常,伏不審此時,聖體調攝若何?一兩日來,眼候益有平復之效乎?臣等,區區憂慮,敢來問安。答曰,知道。比昨稍減,而時未決愈矣。
政院啓曰,左副承旨李泰淵,以掃墳受由,下往公山地。右副承旨李翊在外。同副承旨閔周冕,旣以親病受由出去。廳中,只有臣及左承旨宋時喆,右承旨沈梓,出納之際,苟簡莫甚,揆以事體,殊極未安,合有變通之道,敢此仰稟。傳曰,左副·同副承旨,今姑改差。
傳曰,政事,當日爲之。
政院啓曰,臣以該房,當進吏批,兵批政廳,何承旨進去乎?敢稟。且廳中位不齊,未有若近日,承旨二員,竝以在京無故人差出,牌招察任,何如?傳曰,知道。吏·兵批兼進。
冬至正使書目,本職本差事,副使辭職上疏上送事。
謝恩,右承旨鄭榏,同副承旨鄭錀,左副承旨沈梓。
京畿監司書目,廣州呈,以正言申厚載辭職上疏上送事。
以冬至正使右議政辭狀。傳曰,卿其安心勿辭往來事,回諭,副使工曹參判李翊漢上疏,下該曹。
禁府,閔榮達拿囚。啓。以上朝報
吏批,以柳頲爲永川郡守,鄭榏爲右承旨,鄭錀爲同副承旨,李景沆爲智禮縣監,趙景望爲順陵參奉,孫湍爲典籍,邊國翰爲司䆃寺主簿,洪處亮爲大司諫,崔寬爲宗簿正,趙復陽爲兼同知經筵事,朴宗杓爲寶城郡守,朴信圭爲兵曹佐郞。以上朝報
上在昌德宮。
吏曹參議李時術三度呈辭。入啓。遞差。
假注書權愈改差,代柳譚厚。
觀象監,今月初三日,自昧爽至巳時,沈霧,啓。
傳曰,日寒如此,薄衣軍士,令該曹襦衣題給。
左邊捕盜廳啓目,朴自三,令攸司參酌科罪爲白乎矣,南殷,分揀放送,何如?啓依允。以上朝報
義禁府啓曰,以刑曹李忠益等原情公事,二十一日出送郞廳,令本府査覈科罪事,判下矣。當該都事李坡,姑先拿囚捧招,何如?傳曰,允。以上義禁府謄錄
上在昌德宮。停常參·經筵。
吏曹參判趙復陽辭職上疏及兵曹判書洪重普上疏。大槪,重被罪人之父國卿之構誣,無所不至,何可仍冒重任?乞削職名,以尊國體事。入啓。
藥房啓曰,日氣甚寒,伏不審聖體調攝若何?卽今眼候,猶未快安如常乎?臣等憂慮未弛,敢來問安。答曰,知道。與昨無異矣。
院啓,新除授大司諫洪處亮,時在京畿積城地,請斯速乘馹上來〈事〉,下諭。答曰,依啓。
□□拿推現告,狼川縣監兪瑾。
答兵曹判書洪重普疏曰,省疏具悉卿懇。罪人構誣之言,卿何用引嫌至此哉?反損體面,卿其安心勿辭,從速察職。
答吏曹參判趙復陽疏曰,省疏具悉。卿其勿辭,從速察職。
正言申厚載上疏,下該曹。
府啓。永川爲邑,物衆地大,土俗强悍,素稱難治,自前間以侍從擇送,其意有在,而近年以來,苟充差遣,以致强民玩法,官捧積逋,嶺南完邑,將成廢地,良可寒心。新除授郡守柳頲,雖以能吏拔身,彈壓蘇殘之責,決非所堪,請新除授永川郡守柳頲遞差,其代以曾經臺侍有風力,各別擇差以送。答曰,不允。
判尹吳挺一上疏。大槪,重被構揑,決難仍冒,乞遞本職及金吾之任,以謝人言事。入啓。
左參贊趙珩上疏。大槪,重被構誣,決難仍冒,乞遞臣本職及兼帶金吾之任,以謝人言事。入啓。
答判尹吳挺一疏曰,省疏具悉。囚人誣罔之言,不必爲嫌,卿其勿辭,從速察職。以上朝報
備邊司啓曰,京畿左右討捕使外,水原府使加出事,允下矣。畿內三十六邑,通融左右道,一從討捕使所在便近之邑,分屬三處,別單書入,以爲啓下擧行之地,而前則討捕使,只以左右稱號矣。今又加出一員,直以廣州·水原·長湍討捕使稱號,似當,以此分付,何如?答曰,允。以上備局謄錄
禁府啓曰,以刑曹李忠益等元情公事,二十一日送送郞廳,令本府査覈科罪事,判下矣。當該都事李坡,姑先拿囚捧招。何如?傳曰,允。以上禁府謄錄
上在昌德宮。停常參·經筵。
平安監司書目,德川郡守李希曾,去十月二十九日遭母喪事。
義禁府啓目,李商翼元情云云,刑推何如?啓。其間隱諱之迹,已露於羅將之招,莫重獄門開鎖,渠何敢擅自作俑至此哉?各別嚴刑,從速得情。
又啓目,兪瑾,時在任所,發遣羅將,拿來何如?啓依允。
刑曹啓目,羅將李忠益等元情云云,李忠益段,他人出入事,不爲直招,更加嚴刑。朴貴賢段,交代時,奪取開金,告于郞廳,則別無可罪之事,而旣不入籍,依事目全家定配何如?啓依允,除尋常各別嚴刑,從速得情爲乎矣。二十一日告于郞廳出送是如爲在,郞廳乙良,令該府査覈科罪爲旀,忠益所招,謄送該府,以爲商翼刑推時鉤問之地。
義禁府啓曰,以刑曹李忠益等元情公事,二十一日出送郞廳,令本府査覈科罪事,判下矣。當該都事李坡,姑先拿囚,捧招,何如?傳曰,允。
兵曹參判李正英上疏。大槪,身爲獄官,重被罪人之構誣,決難仍冒本職及兼帶金吾,亟賜遞免,以謝人言事。入啓。
兵曹判書洪重普初度呈辭。入啓。
吏曹啓目粘連,冬至副使工曹參判李翊漢上疏云云,李翊漢,奉命出疆,陳疏辭職爲白臥乎所,本曹雖是閑局,不可累月曠職兺不喩,前頭殿最在近,似難仍帶往還是白乎矣。宰臣進退,臣曹不敢擅便,上裁敎是乎旀,兼帶摠管乙良,令兵曹稟處,何如?啓依回啓施行。
明日大王大妃殿誕日陳賀時,開門差早。
兵曹判書洪重普初度呈辭。傳曰,勿辭,從速察職。
答左參贊趙珩,兵曹參判李正英疏曰,省疏具悉。囚人誣罔之言,不必爲嫌,卿其勿辭,從速察職。以上朝報
上在昌德宮。停常參·經筵。
大王大妃殿·王大妃殿·大殿·中殿·世子宮,政院·玉堂·二品以上·六曹·大司憲冬至問安。答曰,知道。
京畿監司書目,高陽呈,以右副承旨李翊上疏上送事。
藥房啓曰,雪寒如此,伏未審聖體調攝若何?每承問安之批,尙無平復如常之敎,臣等,不任憂慮之至,敢來問安。答曰,知道。幾盡差愈矣。
刑曹啓目粘連,慶尙監司狀啓云云,奉化縣監李碩堅,亦三度得決,立案明白樣,以泛然論報監司之狀,極爲可駭,從重推考。其時監司李泰淵段置,初不取考文書,只憑訟官所報,決得文案明白是如,依事目不許聽理,有此啓聞,難免不察之失,亦爲推考。同文案,旣已取來,陳告人張義業,亦在京中,余國衡,移文捉致,自本曹更良憑覈處決,何如?啓。李碩堅之徇私誤決,欺瞞上司,殊極驚駭,不可推考而止,其間徇私之迹,□□拿問科罪,監司之不考虛實,矇矓啓聞,亦極可駭,姑先從重推考爲白乎矣,文案旣不明白,則事之曲直,自然立現是去等,更良憑覈處決之結語,殊甚無據矣。
假注書鄭積病,代李日井。
府啓,永川爲邑,物衆地大,措語見上請永川郡守柳頲遞差,其代,以曾經臺侍有風力人,各別擇送。答曰,不允。
吏曹啓目粘連,正言申厚載上疏云云,在前從事官,有仍帶臺職往來之例,不必以此辭免本職是白在果,但近日本院,久不備員,諫官署經,亦不得爲,事甚苟簡,似當姑爲遞改是白乎矣,諫官進退,臣曹不敢擅便,上裁,何如?啓依回啓施行。
吏曹啓曰,臺諫有闕,政事,取稟。傳曰,明日爲之。
答持平李翊疏曰,省覽爾疏,誡誨懃懇,語意切實,予用三復而嘉歎,可不存心而惕念焉?爾其勿辭,從速上來察職,以補不逮。以上朝報
上在昌德宮。停常參·經筵。
有政。
政院啓曰,正言吳始復,除授本職,今已經月,而連因兩司位不齊,尙未署經,事涉未安。雖不備員,許令署經,旣有前例,今日開坐署經之意,兩司城上所,牌招言送,何如?傳曰,允。
左參贊趙珩三度呈辭。入啓。傳曰,只遞摠管之任。
以工曹判書李浣再度呈辭。入啓。加給由。仍傳曰,遣內醫看病。
院啓,坡州牧使朴由東,到任以來,多有不廉之誚,科外徵捧,民甚冤苦,且率養其妻母於衙內,已犯濫率之禁,及其身死之後,稱以致賻,勒令出米於鄕中,收捧累十石之多,人言藉藉,聽聞駭愕。如此之人,不可一日在官,請坡州牧使朴由東,罷職不敍。富平府使姜頊,刑杖殘酷,政令煩苛,其所營爲,無非鄙瑣之事。大同上納之時,稱以船價,濫捧米石,其數不貲,且以官鹽,抑貿米穀於民間,柴·穀·草,勒令以米太代捧,其他科外誅求,不一而足,民不堪命,怨謗盈路,請富平府使姜頊罷職。答曰,不允。
府啓,臣等,以永川郡守柳頲遞差事,連日論啓,而每承不允之批,臣等,竊惑焉。永川爲郡,物衆俗悍,措語見上請永川郡守柳頲遞差,其代,以曾經臺侍有風力人,各別擇送。長興府使曺無敵,爲人愚悖,無一可取,而只以善事發身,曾任高城郡守,科外作斂,罔有紀極,怨罵之聲,至今未已,及授本府,益肆無忌,刑杖過濫,大小政令,一委下吏之手,剝割窮民,以爲要譽之資,闔境嗷嗷,如在水火,如此之人,不可使一日在官,以貽一日之害,請長興府使曺無敵,罷職不敍。昨日陳賀時,東班進參之人,甚爲稀疏,百隷之怠官,據此可知,不可無警飭之擧。請除公故及衆所共知老病人外,竝摘發推考。臣等伏見政院啓辭,則以新除授諫院官員署經事,兩司城上所,啓請牌招,諫院旣未備員,宜有此啓,本府則別無官不備員之事,而措語矇矓,混請牌招,難免不察之失,請當該承旨推考。答曰,不允。推考事,依啓。以上朝報
政院啓曰,卽見義州府尹漂漢交付鳳城事狀啓二度,其一則本月初二日成貼,其一則初四日成貼,而卽者一時來到,以初二日成貼,計其日字,則今至六日,其間稽滯之狀,殊極可駭,稽傳撥將,査出治罪,何如?傳曰,允。以上備局謄錄
五更,流星出太微西垣內,入靑丘星下,狀如鉢,尾長四五尺許,色赤。以上內下記草
吏批,以金敏斅爲監察,金益炅爲刑曹參議,李東耉爲德川郡守,金徽爲工曹參判,權斗樞爲正言,鄭瀁爲進善。
上在昌德宮。停常參·經筵。
藥房啓曰,日氣寒嚴,伏不審聖體調攝若何?眼候今已快愈乎?臣等憂慮未弛,敢來問安。答曰,知道。與昨無異,今後勿爲間日問安。
兵曹判書洪重普上疏。大槪,乞遞判義禁,以便公私事。入啓。
傳曰,還下去差使員等,留待。政院啓曰,命下矣。差使員等,肅拜後,旣已發去,分付吏曹,使之招來之意,敢啓。傳曰,然則勿爲招來。
府啓,臣等,以永川郡守柳頲遞差事,連日論啓,而每承不允之批,臣等,竊惑焉。措語見上請新除授永川郡守柳頲遞差,其代以曾經臺侍有風力人,各別擇送。長興府使曺無敵,爲人愚悖,措語見上請長興府使曺無敵,罷職不敍。答曰,不允。曺無敵事,更加詳察處之。
院啓,坡州牧使朴由東,到任以來,多有不廉之誚,措語見上請坡州牧使朴由東,罷職不敍。富平府使姜頊,刑杖殘酷,政令煩苛,措語見上請富平府使姜頊罷職。答曰,不允。
院啓曰,再昨諫官,在臺廳送言於廳中曰,見此辛丑年例,雖不備員,請爲新臺署經事來啓,則政院,謂以有同草記,不爲捧入,而啓請牌招言送,仍令署經矣。本院有未署經同僚,雖不備員,當爲署經之意,自政院直爲啓達,牌招言送,似爲便當云云。依其送言與該房相議停當,兩司竝請言送者,只爲同日開坐也。該房至被推勘,臣在首席,旣與相議,則其失亦在臣矣。考見日記,凡臺官有署經之員,則卽以雖不備員,不得已署經之意,具由來啓,卽爲捧入允下矣。再昨諫官,送示辛丑之例,似是中間謬例,而臣等未及廣考前例,只憑臺官送言,卽爲啓達,有違舊例,臣不勝惶恐之至。且未署經臺官,肅謝之後雖不備員,卽爲啓請兩司,同日開坐署經,仍請新臺齊會論事者,乃臺閣之舊例也。今此諫臣,肅謝經月,始請署經,旣已署出,又不同坐,此無非本院與臺閣俱未諳舊例之致,申明舊例,以存臺體,何如?傳曰,依啓。
領中樞府使李景奭,賀班不參待罪箚子,以拘忌之事,謄書入啓。傳曰,卿其安心勿辭事。遣史官傳諭,遣內醫看病。
獻納權格啓曰,新除同僚,久未署經,事極未安,臣等,三昨出肅後,與亞長相會臺廳,卽欲開坐署經,則不惟其日,適以誕日,各司廢坐,考見壁上前例,則兩員署經時,自本院來啓,果同草記,似非臺體,若於明早,政院措辭,啓稟牌招,諫官言送,則事勢便當,故不料政院之竝請憲府之招,而相議送言於政院,政院亦以爲然,臣翊明承召,卽與亞長開坐於本院,署出新僚,仍爲請來同坐,則以病不來,前後曲折,如斯而已。卽伏見政院啓辭,臣不勝瞿然之至,所謂日記中所載,雖未知其如何,而旣被政院謬例之斥,又有未諳舊事之失,何敢一刻苟冒?請命遞斥臣職。答曰,勿辭,退待物論。
答兵曹判書洪重普疏曰,省疏具悉卿懇。本兵重任,不可久曠,金吾之職,當勉副,卿其安心勿辭,從速察職。以上朝報
上在昌德宮。停常參·經筵。
五更,沈霧。
答右副承旨李翊疏曰,省疏具悉。須勿再辭,從速上來察職。
傳曰,下直守令留待。
侍講院啓曰,新除授進善鄭瀁,時在忠淸道忠州地,請斯速乘馹上來事,下諭。傳曰,允。
政院啓曰,下直守令留待事,命下矣。還下去差使員及萬戶,亦令留待乎?取稟。傳曰,還下去差使員,非下直耶?萬戶,亦爲留待。
副提學閔鼎重三度呈辭。入啓。遞差。
傳曰,下直守令等引見。
府啓,長興府使曺無敵,爲人愚悖,無一可取,措語見上請長興府使曺無敵,罷職不敍,前啓。永川郡守柳頲遞差事,停啓。
禁府,兪瑾拿囚。啓。
司諫呂聖齊啓曰,新除同僚,肅謝閱月,而僚員不齊,久未署經,揆以事體,殊極未安,獻納臣權格,出謝之日,卽爲相會,考見前例,則辛丑年憲府之官,以雖不備員,不得已署經之意,來啓,則政院謂以有同草記,不爲捧入,具由啓稟,仍令署經矣。臣意以爲,今又來啓,政院如前不捧,則多有損於臺體,自政院直爲啓達,牌招言送,則似爲便當,送言於政院,政院亦以爲然,臣仍與憲府通議,同日開坐,而政院未及知之,混同牌招,其間曲折,如斯而已。至於新僚之久未署經,實由於無他行公之員,旣非無端稽延之致,署出後,仍請齊會,則病未來參,此與約會不來,有異,故約以後日相會而罷,此亦出於事勢之固然,而政院乃以此橫加剩語,以爲歸咎之地,實未知其意之所在也。臣之當初送言於政院,本欲存臺體,而不免爲未諳古事之歸,又被政院意外之斥,臣何敢晏然仍冒?請命遞斥臣職。答曰,勿辭,退待物論。
正言吳始復啓曰,臣忝叨本職,未經署坐,縮伏私室,已踰旬朔,再昨署出之後,院吏來言參坐之意,而未諳古事,且有身病,終不得進參矣。昨夕伏見政院之啓,以旣已署出,又不同坐爲辭,臣不勝瞿然之至。旣署之後,未赴齊坐之失,專在臣身,墜落舊例之責,烏得免焉?不可一刻仍冒於臺席,請命遞斥臣職。答曰,勿辭,退待勿論。
答府曰,依啓。以上朝報
午時,上御熙政堂,下直守令等引見時,入侍,同副承旨鄭錀,豐川府使梁侙,載寧郡守尹弼殷,文義縣令宋搏三四字缺萬戶宋相曾,假注書柳譚厚,記事官李寅數字缺,上曰,守令等,以次前。梁侙進曰,小臣,豐川府使數字缺上曰,爾初爲守令耶?梁侙對曰,小臣曾爲三行半缺自國家減除徭役,故民情咸悅矣。尹弼殷進曰,小臣,載寧郡守尹弼殷也。上曰,爾今拜載寧郡守,爲初守令耶?弼殷對曰,小臣曾爲三和·臨陂·牙山三邑守令矣。上曰,爾未到任,必不能詳知載寧之事,而何如云耶?弼殷曰,小臣未及到任,未知其如何,而聞本邑弊端甚多,凡事到任之後,與道臣相議,輕則自本道變通,重則上達而變通,然後可爲完邑也。宋搏進曰,小臣,文義縣令宋搏也。上曰,爾邑今年農事如何?宋搏對曰,畓穀則稍熟,而田穀則失稔矣。上曰,被災之類,入於幾等耶?搏曰,入於稍實之中矣。宋相曾進曰,小臣,龍津萬戶宋相曾也。上曰,爾所掌者何事?宋相曾對曰,小臣所掌者,訓鍊都監及軍器寺下送二三字缺上曰,常時有試放之事耶?相曾曰,所入火藥甚多,三行餘缺上曰,砲手能知放火乎?相曾曰,能七八字缺射乎?相曾曰,亦能射矣。上曰,爾之出身,在六七字缺卯別試也。上曰,爾爲萬戶,是初任耶?相曾曰,曾二三字缺召募別將也。上謂鄭錀曰,新除守令,已受七事乎?錀對曰,未及受之矣。上曰,使之進達,尹弼殷,進達七事,遂罷出。以上燼餘
上在昌德宮。停常參·經筵。
自昧爽至巳時,沈霧。內下記草
沈梓啓曰,右副承旨李翊,曾在畿郊辭狀辭疏,非一非再,今到城外,又欲陳疏,不卽出肅,分義所在,殊未妥當,卽爲牌招察任,何如?傳曰,允。
又啓曰,傳曰,還下去差使員肅拜單子,似當一時聚啓,而何如是續續捧入耶事,傳敎矣。怱擾之中,未及覺察,不勝惶恐。利城縣監盧說之肅拜單子,還出給,今後使之一時下去之意,分付,何如?傳曰,允。
傳于鄭錀曰,慈殿,不得還御正殿,今已半載,非但事體之未安,其於予心,當復如何?別設一殿,以爲安御之所,自不可已,而此時出役民間,亦甚未安,姑將撤移舊宮之一室,欲建於殿東之舊基,令戶·兵判句管,趁歲前完畢事,分付。
傳于鄭錀曰,金吾堂上,今無見存之員,滯獄可慮,當日開政差出事,分付。
有政。
吏批,判書金壽恒呈辭受由,參判趙復陽進,參議未差,同副承旨鄭錀進,兵曹判書洪重普進,參判李正英,同義禁減下未肅拜,參議□□□進,參知朴烶進,同副承旨鄭錀進。
二行缺沈梓,家有不得已病故,已爲出去廳中,六七字缺鄭錀以代房,兵批政廳當進,吏批則無進去之員,敢稟。傳曰,吏·兵批兼進。
以李浣爲判義禁,金佐明爲義禁府事,閔鼎重爲同義禁,楊逸漢爲長興府使,李以挺爲直講,引儀尹商輔,瓦署別提馬後援相換,閔鼎重爲副司直。
鄭錀啓曰,以監察任映呈辭單子,傳曰,此單子,今雖啓下,而有落字處,捧入之時,何不致察耶事,傳敎矣。燈下怱擾,未能覺察,致勤聖敎,不勝惶恐。傳曰,知道。
又以修改廳言啓曰,今此修改之役,臣等旣已五字缺料理,別無事目磨鍊之事,而分付各司之際,六七字缺奉使印一顆取用,各司官吏及匠人推捉之一行缺爲推治,何如?傳曰,允。
執義吳斗寅,掌令李叔達,持平鄭載禧啓曰,頃日本府之請推政院也,長官,以諫院署經事,政院之徑先啓請,有違舊規,欲爲竝論於啓辭中,臣等以爲,當初諫院之官,送言政院之時,適會臺廳,參聽其言,略有所酬酢,則今同參此論,有所不安云,則長官亦以爲然,仍不竝擧於措語中矣。今者諫院處置,歸於本府,臣叔達,以城上所,往議於長官,則長官,以前日席上發言還止之事,嫌不可處置云。伊日長官之發言還止,實由於臣等之有所不安,則臣等,固當自劾之不暇,尤何敢晏然處置諫院乎?請命遞斥臣等之職。答曰,勿辭。
李翊啓曰,執義吳斗寅,掌令李叔達,持平鄭載禧,再啓煩瀆,退待物論矣。傳曰,知道。
行大司憲朴長遠啓曰,頃於本府齊坐,以混請兩司牌招,請推政院也,臣意以爲,政院之失,非但此也。其因諫官之送言替傳稟啓,致壞臺閣舊例,不可不竝擧於論啓之中,故以此發言於席上,則同僚答以臣等,適於會坐臺廳之時,參聽諫官送言於政院之事,略有酬酢,同參此論,有所未安云。臣慮或至於起鬧而中止矣。今者諫院官員,以政院謬例之斥,引避退待,處置歸於本府,而臣之不能終守己見,糾正謬例之失,在所難免,同僚亦以不敢處置,聯名引避,臣何敢晏然,苟冒於首席乎?請命遞斥臣職。答曰,勿辭,退待物論。
掌令尹衡聖啓曰,臣猥以無似,忝冒言地,扶病供劇,日已多矣。仍値嚴沍,所患添發,屢呈辭單,見却喉司,僵臥旅邸,實切惶悚。今者僚員,以處置諫院,有所不安,相繼引避,臣當處置,而政院請推之啓,臣雖以病不得同參,當初諫院之送言政院也,臣於臺廳,旣已參聽,略有酬酢,臣亦何敢晏然處置乎?請命遞斥臣職。答曰,勿辭。
鄭錀啓曰,大司憲朴長遠,掌令尹衡聖,再啓煩瀆,退待物論矣。傳曰,知道。
李翊啓曰,兵曹判書洪重普,吏曹判書金壽恒,來詣請對矣。傳曰,引見。
吏批啓曰,判書金壽恒,呈辭受由,參議未差,小臣獨政未安,何以爲之?敢稟。傳曰,仍爲之。
以副提學閔鼎重半行缺傳于鄭錀曰,只遞本職。
都承旨吳挺緯疏曰,伏以臣四五字缺臣之避,至以二字缺剩語,以爲歸咎半行缺送言院中,直爲啓達,只見辛丑之例,臣等之意,亦以臺臣之言爲然,而厥後,又有可據舊例之言,考見日記,則臺臣具由來啓,卽爲捧入允下者,則果非一二,則辛丑之例,似出於不考前例之致,今番之直爲啓達,亦由於襲謬辛丑之例也。臣旣知其舊例,如是章章,則援例陳啓,欲存古規而已。至於經月始請,又不同坐,亦非古也,則竝伸其意,爲臺體也,而便謂之剩語,而至被歸咎之斥,臣何敢晏然於喉舌之長乎?伏乞聖慈,亟遞臣本職,以便公私,千萬幸甚。臣無任屛營之至,謹昧死以聞。答曰,省疏具悉。卿其勿辭,從速察職。
兵曹參判李正英疏曰,伏以臣猥將被誣囚人,勢難仍冒之意,露章自劾,不惟不卽允下,反下不必引嫌,從速察職之敎,臣無任感激之心,還甚悶鬱焉。固知其無據之言,不足與較,而今其議啓四五字缺判義禁洪重普,旣以此爲難便而已,旣得二行缺謹昧死以聞。傳曰,踏啓字。
議政府左參贊趙珩疏曰,四五字缺寒行役之餘,賤疾添劇,呈單請急,伏蒙天恩,許二三字缺任,感戴洪私,不知所達,第以禁府堂上,勢難仍冒之狀,陳章乞解,而未蒙允許,反下勿辭之敎,惶感悶蹙,不知所處。乃於今者尹國卿招辭,該曹,以移義禁府覆啓,蒙允。臣於其間,不得參論是非之狀,與前判義禁府臣重普,少無異同,今臣形迹之捏抗,萬倍於前。且臣所患足疾,添傷於黽勉供職之餘,跬步之內,亦不得轉運,而數日以來,腰痛因寒添重,無以屈伸,日夜叫苦,旬望之間,決難起動,情勢之難安,陋疾之危重,又至於斯,臣於此際,益復惶悶。伏乞天地之仁,曲恕冒瀆之誅,亟賜遞免臣職。一行缺謹昧死以聞。答曰,省疏具悉。金吾之任,當勉副焉,卿其勿辭,從速察職。以上燼餘參出朝報
大臣·備局堂上引見時,領議政洪命夏所啓,仁川府奴婢,本來鮮少,而以各樣身役,上來京中者,三十餘名矣。本府無以成樣,隣近官各司奴婢,劃給,何如?上曰,奴婢竝十五口劃給,可也。以上備局謄錄
未時,上御熙政堂。兵·戶判請對引見時,入侍,兵曹判書洪重普,戶曹判書金壽興,右副承旨李翊,假注書柳譚厚,記事官李寅煥·李藼。洪重普曰,近日寒甚,眼候,何如?上曰,不至大段矣。重普曰,以傳敎事,有所稟五六字缺對宮闕之役,必有稱號,然後可以始事矣。半行缺金壽興曰,凡分付各司,匠人推捉五六字缺何以施令乎?上曰,謂之修改廳,可也。重普曰,役事至爲浩大,臣意謂宜募軍而成之。上曰,募軍,可也。重普曰,役糧,當依前日之例而給之乎?上曰,然。重普曰,郞廳則或別差他員,或任繕工官,雖二三人,亦可以成就此役矣。上曰,不必多差也。壽興曰,新役之處,將毁一堂云,未知今年方位,如何?上曰,東北間也。重普曰,兵曹禁軍習陣,小臣連有事故,久未設行,而目今天寒地凍,馬軍則馳突之際,必有顚蹶致傷之弊,限正月不爲,何如?上曰,依爲之。重普曰,藥房藥材中,人蔘,常患不足,每年取用於戶曹,藥房所儲旣盡之後,雖於重大之藥,亦用品劣之蔘,今後戶曹人蔘,豫爲移置,以爲參酌用下之地,何如?上曰,每欲言之而不果矣。今當依此施行,而原襄道所納之蔘,前日減下甚多,故如是乏少也。重普曰,臣之待罪藥房,亦已久矣。聞亂前,曾有平安道求請之事,而今則無是,故繼用甚難云矣。戶曹取用之數,一年以十五斤爲定式,或春取八斤,或秋取七斤,而今年則取用五斤,何如?上曰,依爲之。金壽興曰,近有南部參奉疏陳蔘商之弊,蔘商徵稅,雖未知創於何時,而其七八字缺但爲本曹補用之地,內局藥用,以此移用客使四五字缺此,度支所儲,雖云疲弊,豈有計較些少之利五六字缺中蔘商,其數甚多,而每於充定之際,部官不四五字缺封,侵及不干之人,其所取捨,專在書員之手,坊民呼冤,三四字缺,若果以蔘商爲業者,搜得充定,則一年二兩之稅,有所難堪之弊,二字缺若至此乎?朴承後,亦不能善居其職,而敢以許多說話,上瀆天聽,至以橫征怨讟等語,歸之於朝家,其事殊極猥濫矣,遂罷出。以上燼餘
上在昌德宮。停常參·經筵。
下直,古阜郡守李慶〈桓〉。
自辰時至未時,日暈。
鄭錀啓曰,大司憲朴長遠,執義吳斗寅,掌令李叔達·尹衡聖,持平鄭載禧,避嫌退待,持平李翊在外,今日以監察茶時之意,敢啓。傳曰,知道。
藥房都提調鄭太和,提調洪重普,左副承旨沈梓啓曰,伏未審數日來,聖體調攝,若何?近日寒暖不適,常有霧氣,日候不佳,臣等區區憂慮,敢來問安。答曰,知道。眼候之往來,猶未快愈矣。
沈梓,以都摠府言啓曰,今日入直軍士中日習射,請出標信。答曰,知道。
又以都摠府言啓曰,副摠管張善瀓,戶曹坐起進去晝仕,請出標信。傳曰,知道。
傳于鄭錀曰,下直守令,使之留待。
傳于鄭錀曰,留待下直守令引見。
以判尹吳挺一三度呈辭,傳于鄭錀曰,只遞金吾之任。
右承旨鄭榏疏曰,伏以臣,孤露餘喘,凶禍未殄,又遭姪婦之喪,當此僚員不齊之時,曠廢職務,已累日矣。臣誠惶蹙,若無所容,伊日啓請署經之擧,初出於未諳古事,而只憑諫官之送言,不覺近例之謬誤,與同僚相議稟啓矣。及見本院啓辭,始知日記中有舊例,不待臺臣之峻斥,而臣不勝慚悚之至,矇然陳啓,已是違例,則三四字缺之失,特其餘事耳。但念兩司,竝請牌招者,七八字缺員也。只爲同日開坐之意,而同僚,以此至被八九字缺則何敢諉之於該房,而獨自晏然乎?適在服制四五字缺今始露章塵瀆,臣之罪戾,益無所逃。伏乞聖慈,俯察臣情勢之難安,亟許鐫改臣職名,以謝公議,以安微分,不勝幸甚。臣無任惶悚隕越之至,謹昧死以聞。答曰,省疏具悉。爾其勿辭,從速察職。
應敎南二星,校理李翊相,副校理尹深·朴世堂,副修撰李嵇等,伏以獻納權格,以新除同僚久未署經,事極未安,臣於三昨出肅後,與亞長相會臺廳,卽欲開坐署經,則不惟其日,適値誕日,各司廢坐,考見壁上前例,則兩院署經時,自本院三四字缺草記,似非臺體,若於明早,政院措辭啓七八字缺事勢便當,故不料政院之竝請憲府之招,七八字缺以爲然,臣翌朝承召,卽與亞長,開坐於本院,五六字缺仍爲請來同坐,則以病不來,前後曲折,如斯而已。卽伏見政院啓辭,臣不勝瞿然之至,所謂日記中所載,雖未知如何,而旣被政院謬例之斥,又有未諳舊事之失,何敢一刻苟冒?司諫呂聖齊,以新除同僚,肅謝閱月,而僚員不齊,久未署經,揆以事體,殊極未安,獻納權格出謝之日,卽爲相會,考見前例,則辛丑年憲府之官,以雖不備員,不得已署經之意來啓,則政院,謂以有同草記,不爲捧入,具由啓稟,仍令署經矣。臣意以爲,今又啓政院,如前不捧,則大有損於臺體,自政院直爲啓達,牌招言送,則似爲便當,送言於政院,政院亦以爲然,臣仍與憲府通議,同日開坐,而政院未及知,而混同牌招,其間曲折,如斯而已。至於新僚之久未署經,實由於無他行公之員,旣非無端稽延之致,署出後,仍請齊會,則病未來參,此與約會不來有異,故約以後日相會而罷,此亦出於事勢之固然,而政院乃以此橫加剩語,以爲歸咎之地,實未知其意之所在也。臣之當初送言於政院,本欲存臺體,而不免爲未諳古事之歸,又被政院意外之斥,臣何敢晏然仍冒?正言吳始復,以臣忝叨本職,未經署坐,縮伏私室,已踰旬朔,再昨署出之後,府吏來言參坐之意,而未諳古事,且有身病,終未得四五字缺昨夕,伏見政院之啓,以旣已署出,又不同坐,七八字缺之至,旣署之後,未赴齊坐之失,專在臣身,七八字缺不可一刻仍冒。執義吳斗寅,掌令李叔達,持平鄭載禧,以頃日本府之請推政院也,長官,以諫院署經事,政院之直爲啓請,有違舊例,欲爲竝論於啓辭中,臣等以爲,當初諫院之官,送言之時,適會臺廳,參聽其言,略有所酬酢,到今同參此論,有所不安云,則長官亦以爲然,仍不擧論於措語中矣。今者諫院處置,歸於本府,臣叔達,以城上所,往議於長官,則長官,以前日席上發言還止之事,嫌不可處置云。伊日長官之發言還止,實由於臣等之有所不安,則臣等,固當自劾之不暇,尤何敢晏然處置諫院乎?大司憲朴長遠,以頃日六七字缺兩司牌招請推政院也,臣意以爲,政院之失,非但此也。措語見上掌令尹衡聖,以猥以無似,措語見上竝引嫌而退,直請署坐,自是舊例,則送言替稟,未免襲謬,疾病之來,雖所難免,旣不赴齊坐,實墜古風,送言之際,有所酬酢,則同歸失體,勢難晏然,只論政院,已落一邊,而慮鬧還止,又未妥當,請獻納權格,司諫呂聖齊,正言吳始復,執義吳斗寅,掌令李叔達,持平鄭載禧,大司憲朴長遠,掌令尹衡聖,竝命遞差。且念臺諫之送言政院,未免襲謬,政院之考引前規,數三字缺得體,而但其啓辭中揷入許多剩語,七八字缺會論事,旣已署出,又不同坐,申明舊例,七八字缺同指揮臺閣者然,朝家之待臺閣,事體自別,四五字缺院之糾檢,事雖微細,實關後弊,請其日啓辭數三字缺遞差,取進止。答曰,依啓。當該承旨,勿遞,推考,可也。
夜一更,月暈。以上燼餘
午時,上御熙政堂。下直守令等引見時,入侍,左副承旨沈梓,古阜郡守李慶桓,永柔縣令崔時卨,利城縣監盧說之,靑岩察訪金萬翼,假注書柳譚厚,記事官李寅煥。上曰,守令等,以次進前。李慶桓進曰,小臣,古阜郡守也。上曰,爾何時到任耶?沈梓曰,此則初下直守令。上曰,爾之履歷,如何?李慶桓對曰,內職則禮·兵·刑·工四曹郞,外任則興陽·梁山·高原三邑守令也。上曰,守令之所當爲者,何事?慶桓曰,守令之所當爲者,甚多,而能知七事,則思過半矣。上曰,七事爲何?慶桓誦之。上曰,爾前爲守令,皆能準朔乎?慶桓曰,興陽則一年,梁山則十朔,高原則二周年也。崔時卨進曰,小臣,永柔縣令崔時卨也。上曰,何時下去乎。崔時卨對曰,今年二月到任矣。上曰,爾邑今年農事,如何?時卨曰,凶荒甚矣。上曰,入於被災中幾等耶?時卨曰,入於尤甚被災中矣。上曰,爾之來路所經,何處爲尤甚凶荒耶?時卨曰,雪滿田疇,不能詳知矣。上曰,所聞,如何?時卨曰,黃海道,不如平安道,而黃海道中,黃鳳,爲尤甚云矣。盧說之進曰,小臣,利城縣監盧說之也。上曰,何時到任耶?盧說之對曰,上年十二月下去矣。上曰,爾邑農事,如何?說之曰,上年雖極凶荒,兩麥稍熟,故民得少蘇矣。今年則百穀皆爲失稔,民事極爲可慮也。上曰,被災分等之中,入於何等耶?說之曰,入於第三等也。上曰,北路之中,尤甚者何邑耶?說之曰,北靑尤甚云矣。上曰,北道地方甚廣云,爾邑廣袤幾許,說之曰,四方三舍也。上曰,人民幾何?說之曰,八百戶也。金萬翼進曰,小臣,靑岩察訪金萬翼也。上曰,何時下去乎?萬翼對曰,今年九月二十日到任也。上曰,爾驛,屬於何邑?對曰,屬於長城。上曰,爾之所管驛戶幾何?萬翼曰,五百三十餘七八字缺訪中,何處爲大乎?萬翼曰,參禮最大矣。上曰,爾驛三四字缺萬翼曰,十二邑也。上曰,今年長城農事,如何?沈梓曰,長城稍稔云矣。萬翼曰,長城,固爲豐稔,而全羅道,則沿海之外,非但長城,竝皆稍稔矣。上曰,爾之來路,農事,如何?萬翼曰,湖西,不如湖南,而京畿則尤爲無形矣。上曰,長城爲山郡耶?萬翼曰,山郡也。沈梓曰,笠巖山城,在於長城,而靑岩,在於笠巖之下,故尤爲近山矣。遂罷出。以上燼餘
上在昌德宮。停常參·經筵。
鄭錀啓曰,大司憲·執義·掌令二員·持平一員未差,持平李翊在外,今日以監察茶時之意,敢啓。傳曰,知道。
又啓曰,咸鏡監司權大運,正朝進俸吏請加狀啓及物故檢屍啓本,多有油染處,殊無謹愼之意,請推考。傳曰,允。
又以戶曹言啓曰,今番謝恩使之行,醫員崔迪,追後啓請帶去矣。其衣資盤纏,依例題給之意,敢啓。傳曰,知道。
傳于沈梓曰,大臣·備局堂上,引見。
鄭榏,以修改廳言啓曰,今日慶德宮殿材撤毁之後,仍爲始役矣。監造官一員,依例輪回直宿之意,敢啓。傳曰,知道。
李翊,以刑曹言啓曰,今十一月初一日,大臣·備局堂上引見時,刑曹判書李慶億所啓,漏籍人等,一一依事目。措語見上女人之子,則使之率母就配可也事,命下矣。女人之漏籍者,其子亦爲漏籍,則率母就配,固無不可,而二字缺其母則漏籍,而其子入籍者,則竝爲定配,似爲六七字缺雖有其子,若是入籍之人,則以其父漏籍七八字缺枉,似當更爲定奪,以爲京外遵行之地,敢此仰稟。傳曰,其子入籍,父母漏籍者,則只收贖其身,而勿配其子,可也。
正言權斗樞啓曰,如臣無似,猥蒙洪造,前後叨冒,無一裨補,動輒生疣,愧懼徒積,前忝臺職,妄有論列,重觸天威,自速罪戾,聖度包容,譴罰不加,省躬追尤,實合萬殞。舊愆未湔,新命又下,臣誠惶感,若無所容,何敢抗顔,復玷言責之地乎?且臣於頃者,自嶺外復命之翌朝,卽是陳賀之日,所兼臺三字缺在應減之中,而未及改下批之前,出入朝班,慮或難缺次,終未敢進詣於呼嵩之列矣。今聞舊事缺班,兼臺未減,非所嫌礙云。臣之當參不參,應缺一刻爲苟,而千里行役之餘,寒疾轉劇,未能自力,數日之後,二三字缺來避,臣罪至此尤大,請命遞斥臣職。答曰,勿辭。
鄭錀啓曰,正言權斗樞,再啓煩瀆,退待物論云矣。傳曰,知道。
傳于鄭榏曰,政事,過國忌後爲之。
李翊啓曰,臺諫出仕事,命下矣。闕門已閉,待明日開門牌招之意,敢啓。傳曰,知道。
工曹判書李浣疏曰,伏以臣,年迫七十,宿病纏身,筋力旣愆,精神已耗,而猶且强策衰癃,冒據非分者,自惟無似,受恩至厚,感激鴻造,黽勉供仕,蓋有年矣。頃仍日候稍溫,暫時脫着,重患感冒,症勢彌留,呈告請急,未蒙恩遞,冒死陳疏,乞解職務,見阻政院,罔知攸處。今玆金吾新命,又出意外,臣之情勢,狼狽益甚,不得不仰叫天閽。伏願聖明,少垂察焉。今臣所患感冒少解,脅痛轉劇,胸膈痞塞,食飮專廢,呼吸牽引,坐臥俱艱,加以聾病益痼,一席人言,專不聞知,再三高聲,始乃解聽,言者苦之,傍人掩口,廉隅所在,決不可酬應於公廨也。臣之所帶訓局,非該司之比,將官軍兵之所仰者,大將也。尋常擧措,亦不當失儀而見輕,以臣聾閉,諸將之稟事,軍卒之陳訴,其何能隨問應答,得免其譏刺之弊哉?臣之作一笑囮,冒沒廉恥,固不足恤,國家置將輦衛之道,寧不爲之寒心乎?且臣所一二字缺又有大於此者,脫有事變,以臣衰敗,精神筋力,萬七八字缺僨事之誅,有不暇顧,其在國事,何七八字缺天地父母,諒臣病廢之狀,特軫軍國之重,臣之本職及所帶訓局,新授金吾之任,竝許遞改。得處散班,安意調治,以延殘命,則天地生成之澤,結草圖報也。臣無任惶悚祈懇屛營之至,謹昧死以聞。答曰,省疏具悉卿懇。卿之疾病,雖如此,筋力尙强,何必深思乃爾?卿其安心勿辭,從速察職。以上燼餘
引見時,領議政洪命夏所啓,李商翼事,自上有嚴刑之敎,商翼,別無隱情,而遽施重刑,以致殞命,則似爲過重矣。趙復陽曰,只以羅將之招,直施嚴刑,果爲不可。似當更爲捧招以處矣。上曰,令該府面質後稟處。以上禁府謄錄
午時。上御熙政堂,大臣·備局堂上引見時,入侍,領議政洪命夏,知中樞府事金佐明,禮曹判書鄭知和,知中樞府事柳赫然,刑曹判書李慶億,吏曹參判趙復陽,左副承旨沈梓,副校理尹深,假注書柳譚厚·李日井,記事官李寅煥·李藼。命夏曰,近日寒暖不適,且連有霧氣,聖體調攝,若何?上曰,別無所苦,而重痛之後,眼候,時時不快矣。命夏曰,近來連日,引接守令,其爲人,皆何如?上曰,守令等,何望盡善乎?外貌或有勁幹者,或有不然者,何可以外貌取人乎?命夏曰,昨日伏見備忘記,慈殿至今未御正殿,上意誠然矣,第天寒至此,日期且迫,何以及時?以是爲慮。上曰,慈殿所御,時無正殿,故爲此不得已之擧耳。命夏曰,今所設立處,乃大造殿之東舊基耶?抑新基耶?上曰,集祥殿本基也。命夏曰,日寒如此,歲前似難畢役,未知只爲立柱,待日和造成耶?必欲趁歲前造成耶?上曰,立柱上樑後,欲觀日勢而爲之耳。命夏曰,方位開基,不可不擇,而或犯生地,似有所妨矣。且慶德宮內,無設立處乎?上曰,無爲基處矣。趙復陽曰,此乃不得已之擧,而寒節土功,乃不時之擧也。歲前開基,徐待春和而爲之,未知如何?尹深曰,此誠出於萬不得已,而王者所爲,當順天時,卽今天寒,擧此大役,實非順天之道,明春不遠,姑待日暖,不亦可乎?上曰,固當順時,而出於萬分不得已,事之出於萬分不得已者,豈能順時乎?金佐明曰,當此極寒之日,非但土功爲難,閭閻之間,拘忌之疾,甚爲熾盛,役軍出入,恐亦有妨也。且時屈擧贏,固宜愼重,而以事體言之,則所當早立正殿,以爲安御之所也。上曰,事則然矣。若有害二字缺初當別成所御之殿,而無基可設,故不得已爲此五六字缺上曰,有稟定事乎?僉曰,別無大段稟定事矣。洪命夏曰,五六字缺依辛丑年例,自賑恤廳給價爲之,何如?上曰,依爲之,四五字缺日,年七十漏籍事,今當更稟矣。考諸大典,則七十歲以上十五歲以下徒流,竝皆許贖,而頃者擧行條件中,史官所記,不爲分明矣。上曰,非謂率去年七十者也。乃謂女人定配者,年雖七十,率其子而就配也。大槪擧行條件,文字雖不連脈,語意分明,而不失大旨,可也。命夏曰,女人犯罪者年七十,而其子入籍,則不可竝令就配也。李慶億曰,其母漏籍,而其子入籍,則竝令定配,似爲冤枉,年七十漏籍者,雖一字缺若是入籍之人,則以其父漏籍之故,至於定配,亦涉冤枉,三四字缺定奪,以爲遵行之地也。上曰,女人之身,自漏籍者,五六字缺全釋其罪,而若或無子者,則誠不可定配,年七十者,亦不可三四字缺年七十者及女人之無子者,則收贖,女人身自犯罪,而有子者,年雖二三字缺有子者,則其子竝定配,女人之子,則使之率母就配,可也。金佐明曰,令刑曹詳爲草記而稟之,何如?上曰,取前日擧行條件中語,而更爲之,可也。命夏曰,外方亦當以此分付矣。李慶億曰,外居私奴婢不入籍事,前日使之登對時稟處矣。李忠益,乃申用華之奴子,而當初事目中,有外居奴婢勿爲入籍之語,故不錄於率下云矣。上曰,外居與京居有異,外居奴婢不入籍,可也。京居奴婢,何可不入籍乎?慶億曰,當初事目中,不分京鄕,泛稱外居,故家內仰役之外,皆不入籍矣。上曰,外方則勢難詳知,故不許入籍矣。命夏曰,前者外方奴婢,亦皆書之,其事誠是矣。佐明曰,當時之事,臣亦與知,外方奴婢,竝令入籍,則版籍浩大,故使其主不爲懸錄,只令奴婢入籍於所居之地,而到今其弊甚多云矣。慶億曰,不許外居奴婢入籍者,固爲不能詳知之故,而今則或有以百姓樣,書於戶籍,圖爲叛主之計者,或有以己奴樣,書於戶籍,占作己物之事矣。上曰,不書外居奴婢,則似有其弊,後式年則使之依舊例盡書之,可也。慶億曰,今此京中各居奴婢不入籍者,何以爲之?上曰,姑免其罪。慶億,仍陳余國衡事。上曰,其詳云何?慶億曰,余國衡,三度得決,故監司以爲,不可聽理,而臣取見其文券,初度則余哥勝,而兩度則不爲分明決折矣。命夏曰,如是而遽屬內司,則必有人言。慶億曰,啓目,今當更入之矣。上曰,更入之。命夏曰,三四字缺小臣,前有所陳達,而今聞有嚴刑之敎,不勝惶恐,五六字缺隱情,而因獄卒之招,至於嚴刑,則似爲過中矣。上曰,三四字缺金,本由於商翼,其罪不輕也。命夏曰,若使商翼,眞有此事,則爲無罪,而罪未顯著,遽施嚴刑,不可也。臣非敢救護商翼,臣聞商翼平日,輕言人之過失,故渠之儕輩,亦皆不好,而及在獄中,詬罵獄官,有同失性之人。今若杖死,則人將曰,商翼詬獄官而死,豈不有損於國體乎?趙復陽曰,只以羅將之招,直施嚴刑,果爲不可,似當更爲捧招以處矣。上曰,令禁府更招以啓。佐明曰,近日禁府堂上皆遞,小臣獨在,不能爲獄官事,而三四字缺則若非逆獄,一招之外,豈有更招之事乎?命夏曰,四五字缺佐明之妻三寸姪女壻也。妻三寸姪女壻,他司則無相避四五字缺有之云矣。上曰,其故何也?慶億曰,禁府,卽獄訟之地,故相避三四字缺他司爲嚴云矣。命夏曰,然則使商翼,與忠益面質,然後處之,何如?佐明曰,面質之事,近來甚多,而亦有其弊矣。上曰,商翼,設使承服,亦無可死之道,而如是隱諱,若未承服,直令定配,則不久必將以爲無罪,故予意必欲明問而處之耳。佐明曰,領相以商翼之因刑致斃爲慮,而若果嚴刑而死,則猶有國綱也。設令放一商翼,有何大段所傷乎?慶億曰,忠益,初則以爲藏炭庫開金,又以爲典醫監洞冶匠所造,又以爲渠家所有之物,其言皆不足取信矣。復陽曰,多般托稱,不可取信,豈可因其言而嚴刑商翼乎?命夏曰,臣聞商翼失性,各司皆有府君堂,乃事神之所,而商翼恒舞于禁府府君堂云,非失性而何?李慶億曰,順陵守護軍,已爲刑訊一次不服,而方外之人,皆以爲疑矣。上曰,內摘奸時,使之詳問,而其間事甚殊常矣。命夏曰,參奉之事,極爲曖昧矣。上曰,聞其版戶木樞盡爲椎碎而入云,似非鼠竊之輩也。鄭知和曰,臣慮或守護軍輩,失其物件,欲免其罪,乃爲此言,而時無的聞矣。上曰,予意亦慮乎此也。聞摘奸內官之言,則與參奉文報,有二三違錯處,亦甚可疑,椎門入來之時,寧有不知之理乎?佐明曰,必是也,見失之後,故爲此輩,以爲推托之地也。上曰,渠輩四五字缺是則未可知也。大槪不能善守,以至於此矣。金佐明五六字缺人吏復戶,而今年則收米盡減,故吏人輩,無所取資,三四字缺除給,何如?上曰,依爲之。佐明曰,三四字缺大小公廨修補之役,無歲無之。自本廳多般拮据,僅能繕完,今則更無餘力,前頭需用,計沒奈何?在前有僧之人,曾經城將者,受價給帖之規,僧通政帖二百張,令該曹成給,何如?上曰,依爲之。命夏曰,李商翼事,臣意則以爲,別無可問之事,姑停嚴刑,直令定配,未知,如何?上曰,商翼,私入其子於獄中,夜深後,言於當該都事而出送云,極爲無形矣。佐明曰,王獄事體甚重,二百年來,未有如此擧措,商翼之子,入宿獄中,及私造開金等事,五六字缺此而置之,未可也。命夏曰,自前羅將輩所爲有如此。五六字缺,不可任其所爲,而亦不可追究前事也。上曰,重獄之中,私自入子,爲何罪耶?佐明曰,律無此文矣。慶億曰,律文之中,亦有可疑者,容縱外人,漏泄獄情之罪,爲笞五十,而不知何以其輕,如此也?佐明曰,此則指禁府都事之罪而言也。且臣頃者,言於領相曰,朝家仁厚之德,可謂美矣,而紀綱解弛,將不可收拾,願輔剛德云,則領相之意,不以爲然矣。命夏曰,金佐明之言如此,而臣則以爲不然也。國家之至今扶持者,乃仁厚之致也。如李商翼之事,豈可謂之剛德乎?復陽曰,佐明之言,極爲非矣。自古爲治之道,仁厚之外,豈復有他乎?若導君以剛果,則其弊有不可言矣。佐明曰,仁厚,固是美事,而今則紀綱廢弛,恐不當一向寬縱也。四時之序,旣有春和,又有秋殺,人君之道,亦豈不然乎?近來冬霧四塞,時氣失節,此亦仁柔之所致也。宋之仁宗,固爲仁厚,而至於刑政不擧,以致國勢委靡。漢之光武,可謂英明,而吳漢以爲,願陛下愼無赦而已。以此言之,君道當以陽剛爲主也。命夏曰,古人,以仁明武三德爲貴,佐明之意,固出於此,而至於刑政,不當偏於嚴酷也。復陽曰,今日國家,有何失刑之事,而佐明之言乃如此?誠不知其意也。命夏曰,孟子有言曰,唯大人,爲能格君心之非,若非仁道,何以格君?臣聞世宗朝,有一士人,殺三四字缺刑,其奴,厚賂獄卒,請使女主,夜入相訣,獄卒許之,夜深三四字缺衣婦人之服,蒙蔽其面而入,潛令其主,換着其服,四五字缺而身自留獄,請代其命。世宗大王義之曰,若殺此忠奴,國何爲國,卽令赦之。厥後士人,登科顯仕,至今以爲美談,此誠盛德事也。尹深曰,尙書洪範,亦有高明柔克沈潛剛克之語,明其事理,當剛則剛,當柔則柔,隨其時而施之,可也。剛亦豈可一偏於剛,柔亦豈可一偏於柔乎?慶億曰,玉堂之言,最是,剛亦有宜施之時,柔亦有當用之時,寧可或偏於剛,或偏於柔乎?命夏曰,古人亦言,赦者,小人之幸,而當赦而赦,未爲不可也。佐明曰,李商翼事,始則使之刑推,中則使之勿刑,終則使之嚴刑,今又如此,朝廷擧措,豈有若是其不定也?上曰,使與忠益,面質後稟處。慶億曰,元儀鳳之子,始二三字缺相繼擊錚,以獄體言之,則儀鳳,當爲正犯,而外間多有稱冤者矣。命夏曰,此事,右相去時,亦言其冤矣。上曰,爲戱殺耶?慶億曰,推問事干,則掌隷院吏輩會集之際,相爲爭詰,或打其顋,或相蹴踏,以致殞命云矣。上曰,然則必有傷處矣。慶億曰,檢屍之時,仔細看審,則別無傷處,而左臂有靑色云。醉漢會集之處,爭相蹴踏,元非一人之事,又無大段毆打之傷痕,則儀鳳不無稱冤之事,而其日相鬪,出於儀鳳子陪吏執捉之故,而儀鳳先爲下手,則儀鳳難免爲罪首也。上曰,有灸痕云,然耶?慶億曰,南九萬以爲,見其氣息奄奄,冀其或甦,指敎下人,以施艾灸云。九萬,非妄言之人,則其言實可信也。命夏曰,擊錚之事,近甚紛紜,子爲父,妻爲夫,孫爲祖之類,國家必爲限定而後,可以杜其弊矣。復陽曰,前日趙珩以爲,平安兵營,有價布千餘同,而更問於本營,則回報中有七百六十餘同云。大約當有八百同,而二百同,則前兵使貿銀五千兩內,所捧二千五百兩,一百同,則散給商賈,未及收聚,二百同,則用於勅使時云。卽今所存,爲價布者爲三百同,爲銀子者二千三百兩,銀子二千兩,自賑恤廳取用,何如?命夏曰,營門軍需,不可過用,一千兩,姑先取用,似當矣。上曰,一千兩取用,可也。復陽曰,藏氷價,辛丑年以米六百餘石計給矣。今年,亦將依三字缺差郞廳,使之次知,何如?上曰,依爲之。上曰,四五字缺爲之乎?命夏曰,自臘月初旬後爲之矣。尹深啓曰,三四字缺樞,以頃者自嶺外復命之翌朝,卽是陳賀之日,所兼臺職,當在應減之中,而未及改下批之前,出入朝班,慮或難便,趑趄私次,終不敢進詣於呼嵩之列矣。今聞舊事,實職在身,則例當趨班,兼帶未減,非所嫌礙云。臣之當參不參,應被推勘,仍冒諫職,一刻爲苟,而千里行役之餘,寒疾轉劇,未能自力,數日之後,今始來避,臣罪至此尤大。引嫌而退,兼臺未減,不敢行公,其勢固然,旣非應推,何必爲嫌?請命出仕。上曰,依啓。遂皆退,柳赫然獨留。上曰,御營廳今番上來者,何道之軍,而入於何番耶?柳赫然對曰,時入,卽左司之番,而忠淸右道及京畿之軍也。且四字缺有隻手上來,願爲因番,而京畿之軍,亦有願爲因番者矣。上曰,爲食乎?赫然曰,渠輩明年番次,正當農節,且無所食,故如此,而有父母者,亦願率來,故臣與趙復陽相議,則其父母,當自賑廳救濟云矣。上曰,京畿爲八哨,忠淸爲二哨耶?赫然曰,然矣。上曰,何道之軍,最爲疏怯耶?赫然曰,忠淸右道及全羅道之軍,外貌雖似健壯,而懶於技藝。且其所啖,常兼兩人之食,性不能耐饑耐寒,緩急難得其力也。上曰,寒熱之中,何者尤不能堪耶?赫然曰,尤不耐寒,臣之所領,如此者多,殊極可悶。臣使正軍,各備毛狗皮一令,又使其奉足三人,各出一令,製爲毛衣,如掩心甲者然矣。再昨習陣時,有不着者問之,則爲主人所買云。槪其所主者,多是訓鍊軍兵家也,訓鍊軍兵,見其便好,誘而買之,故臣盡爲査出,自本廳給價還退以與之矣。上曰,上番時,卜馬幾匹耶?赫然曰,幾至百匹也。上曰,正軍二萬,竝保爲八萬耶?赫然曰,正軍二萬,合保爲七萬有餘也。臣聞外方奉足之中,亦多壯軍,而小臣在京,不得精抄,是可恨也。上曰,所領之中,亦有老兵耶?赫然曰,有之。其人雖老,以筋力尙健而留之。或以能知陣法而留之,然其數不多矣。上曰,京案付幾何?竝收保人,則當得幾許?赫然曰,當爲三字缺餘名也。上曰,臨急則保人等,皆可收用,而器機二三字缺爲難也。赫然曰,誠然矣。韓信拜將,八閱月出軍,臣嘗以爲能,以今見之,六朔之間,庶可習藝,而軍器則難猝辦也。沈梓曰,各官軍器,則不精甚矣。臨亂皆不可用也。赫然曰,軍器·火砲,欲爲多數措備,財力幾盡辦得而無柴場,故累千之石炭,無以辦出,聞長山串,多有眞木,切欲往造於其處而不果矣。上曰,比諸造弓物力,當加三倍耶?赫然曰,弓子則造成之間,必費數朔,而火砲,則不過六日,可以畢役。又啓曰,軍士寒具,不可不念。毛狗皮衣,則旣已三字缺着耳掩,不便於臨陣之際,今若易以南把揮,則甚爲二字缺必以毛皮內付,然後可以取溫,故戶曹所儲山獺皮,與判三字缺壽興相議,欲爲交易以用矣。上曰,戶曹則別無用處,不必交易,二百令取用,可也。上曰,馬軍,則着耳掩,如何?赫然曰,上着兜鍪,旣不穩便,而馳突之際,易致墜落,尤爲不便矣。上曰,鐵甲與皮甲相懸,鐵甲則矢鏃洞貫,而皮甲則矢鏃不入矣。赫然曰,皮甲固好,而我國牛皮,倍勝於他國矣。沈梓曰,非徒皮也,肉亦然矣。臣嘗往來北京,肉味,殊不及我國之牛矣。赫然起而復伏曰,臣或以乾象觀之,或聞他國之言,軍武之事,不可不整勅。曾前恬憘,以致壬辰·丙子兩亂之辱矣。卽今連歲凶荒,災變疊臻,間於二國,形勢孤單,陰雨之備,何可少緩乎?上曰,我國之軍,當馬兵則可制,而以步當步,則似難也。赫然曰,若遇騎賊,則以步兵當之,遇步賊,則以馬軍當之,庶乎全勝也。上曰,我國之馬,不健奈何?赫然曰,雖然,必以馬軍當之也。且如倭賊,則必用火攻之法,然後可以大勝,而我國舊無硫黃,故不知此法。今則硫黃極賤,足以用之矣。上曰,硫黃,在處皆産乎?赫然曰,處處有之煮出日滋。曾者硫黃百斤,直銀十五兩,今則只直五兩,而與鷹目硫黃,無異矣。且兵馬竝稱二字缺亦重,場馬之外,私馬亦多,而鄕曲場市之中,屠狗取利,亦多云。牛馬屠殺,國禁甚嚴,而法令解弛,乃至三字缺不足,實由於此,極爲可慮矣。沈梓曰,珍島周回四十三字缺曰,牧場,只有牧卒數名,林木茂盛,而監牧官,在於越邊處,土地皆種木綿,以爲自占之計矣。上曰,平安道有地廣牧場云,何處耶?赫然曰,鐵山地也。咸興又有牧場,其地亦甚寬廣,若於此兩處,善爲牧養,則馬必足用矣。遂罷出。以上燼餘
大臣·備局堂上引見時,吏曹參判趙復陽所啓,平安兵營留儲木,問于本道,知其實數然後取用事,曾已定奪矣。今見本道回報,則七百六十餘同內,二百同,則貿銀五百兩,一百同,則散給商賈,未及收聚,所餘無多云。銀子二千兩取用,何如?洪命夏曰,營門軍需,不可過用,一千兩,姑先取用,似當矣。上曰,一千兩取用,可也。以上備局謄錄
上在昌德宮。停常參·經筵。
中宗大王忌辰齋戒。
鄭錀啓曰,大司憲·執義·掌令二員·持平一員未差,持平李翔在外,今日以監察茶時之意,敢啓。傳曰,知道。
又以摠戎廳言啓曰,本廳壯抄二運軍兵,已爲上來,逢點實數三百九名,以此分作三番,依前例與廣智營入直初運軍兵,明日替代之意,敢啓。傳曰,知道。
夜一更,月暈。以上燼餘
上在昌德宮。停常參·經筵。
中宗大王忌辰。
鄭錀啓曰,大司憲·執義·掌令二員·持平一員未差,持平李翔在外,今日以監察茶時之意,敢啓。傳曰,知道。
又以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
又以司饔院官員,以都提調意啓曰,外方進上之物,必每殿各爲封裹上送,而今日黃海道凍秀魚·竹蛤進上,大殿及世子宮所封,同入一笥,事甚簡慢,且無草席結裹,揆以事體,殊涉未安,黃海監司金宇亨,請推考,何如?傳曰,允。
又以備邊司言啓曰,京畿討捕使,以水原府使,加設差出,已爲啓下矣。印信則以所帶防禦使印信,仍爲兼用,事目則令該曹依他例磨鍊下送,何如?傳曰,允。以上燼餘
備局啓曰,京畿討捕使,以水原府使,加設差出,已爲啓下矣。印信則以所帶防禦使印信,仍爲兼用。事目則令該曹依他例磨鍊下送,何如?答曰,允。以上備局謄錄
上在昌德宮。停常參·經筵。
下直,熙川郡守具仁廛,唐津縣監沈橒,平康縣監南斗長,扶餘縣監南宮楀。
初昏,流星出婁星下,入畢星上,狀如拳,尾長二三尺許,色赤。夜五更,流星出大角星下,入軫星上,狀如鉢,尾長三四尺許,色赤。
鄭錀啓曰,大司憲·執義·掌令二員未差,持平一員未差,持平李翔在外,今日以監察茶時之意,敢啓。傳曰,知道。
藥房都提調鄭太和,提調洪重普,右承旨鄭榏啓曰,伏不審數日內,聖體調攝,若何?朝日常陰,寒氣易襲,臣等憂慮之心,不能自已,敢來問安。答曰,知道。症候,當言于醫官矣。
又啓曰,卽因醫官所傳,伏聞自上,又有眼候不安之節,欲爲受鍼。臣等,不勝驚慮之至,卽與鍼醫等商議,今日雖是望日,別無大段拘忌,右邊手部,尺澤·太陵·中渚,足部,崑崙·內庭·俠谿·行間等穴,受鍼,似當云。時刻,則依前以午初爲定,宜當,敢啓。答曰,知道。
鄭榏啓曰,都承旨吳挺緯疏批未下,一員未差,左副承旨沈梓,連日呈病,不爲仕進。臣榏及同副承旨鄭錀,以代房,當詣吏·兵批政廳,廳中只有右副承旨李翊,藥房問安及守廳,無推移之員,左副承旨沈梓,及今政新差之員,牌招察任,何如?傳曰,允。
鄭錀,以兵曹言啓曰,今十一月十五日,良女張召史,自丹鳳門入來,差備門外擊錚,極爲駭愕,令攸司囚禁。同門守門將邊孝胤,常時不能禁斷雜人,以致闌入,亦爲非矣。推考,何如?傳曰,允。
有政。
吏批,判書金壽恒,疏批未下。參判趙復陽進,參議未差,右承旨鄭榏進。兵批,判書洪重普進,參判李正英進,參議南九萬病,參知朴烶病,同副承旨鄭錀進。
吏批啓曰,判書金壽恒疏批未下。參議未差,小臣獨政未安。何以爲之?敢稟。傳曰,仍爲之。
又啓曰,兩司多官,今當差出,而擬望之人,乏少,外任竝擬,何如?傳曰,允。
以鄭榏爲左承旨,沈梓爲右承旨,閔維重爲左副承旨,宋浚吉爲大司憲,尹鏶爲大司諫,朴長遠爲知義禁,張善瀓爲同義禁,李有相爲執義,崔寬爲司諫,李世長爲獻納,朴邁爲嘉善,大倘捕捉沈攸·崔文湜爲掌令,尹搢爲持平,姜汝㦿爲正言,金震標爲富平府使,呂聖齊爲司成,鄭二字缺爲都摠管,嚴鼎耉爲副摠管,李汝發爲訓鍊都正,鄭載岱爲翊衛,閔熙爲五衛將,朴長遠·洪處亮·吳斗寅·呂聖齊·李叔達爲副護軍,宋時喆·尹衡聖·鄭載禧·權格爲副司直,吳始復爲副司果。
忠淸監司李敏迪,以罪人安斗業等詐死逃生狀啓。傳于鄭錀曰,勿待罪事,回諭。
兵曹判書洪重普疏曰,伏以修改廳役事,適當臘藥監劑之日,勢難兼察,臣所帶藥房提調,亟賜遞免,以便公私,千萬幸甚,臣無任屛營祈懇之至,謹昧死以聞。答曰,省疏具悉。內局監劑,亦有僚員,卿其勿辭察職。
都承旨吳挺緯疏曰,伏以臣之向日陳啓,只欲使臺體,得以不虧舊例,得以申明,而遣辭之際,不免失當,旣被諫官之斥,旋遭儒臣之劾,反顧循省,方切瞿然,勿遞之命,遽下意外,驚惑慚悸,若殞淵谷。銀臺之長,非如庶僚之比,糾劾之擧,出於公論之地,復出察任,必無是理,而不料聖明,終靳允兪,只令微臣,添一狼狽,臣誠悶蹙,益無所措,身帶推勘,固不敢徑先自列,而喉舌之任,不容暫曠,玆敢冒死呼籲於天地父母之前,伏乞聖慈,俯察危悃,亟遞臣職,以謝物議,不勝幸甚。臣無任屛營之至,謹昧死以聞。答曰,省疏具悉。卿其勿辭,從速察職。
吏曹判書金壽恒疏曰,伏以臣,福過涯溢,自速鬼責,疾病叢身,陳力無望,冒呈長單,冀釋重負,而加由之命,又出格外,臣誠惶悶,狼狽罔措。自臣待罪本職,前後累年,而每一請急,輒蒙予告之恩,非止一再,不知臣之無狀,何以得此於聖明也?撫躬揣分,且感且悚,惟思奔走,不暇他顧,而第臣賤疾,出於積傷,源委深痼。又自四五日前,寒疾一倍危苦,增寒壯熱,變症而出,日久不汗,藥餌五六字缺不爲人。此際召牌適降,而末由趨詣,跡涉偃蹇,罪犯不赦,病裏一念,震悸靡定。臣之目今所患,雖使幸而得甦,時月之間,完復難期,銓衡首席,兼帶諸務,豈容引日久曠,以貽癏官之害乎?臣旣負違命之罪,所當冒上請譴之章,而氣短神眩,不能作意屬文,今始陳露,尤增死罪。伏乞聖慈,憐臣病狀,將臣本職兼帶,一倂遞免,仍治臣逋慢之罪,不勝幸甚。臣無任兢惶戰慄之至,謹昧死以聞。答曰,省疏具悉。卿其安心勿辭,從速察職。
工曹判書李浣疏曰,伏以臣,適因狗馬之疾,猥陳衷懇,仰瀆宸嚴,伏承聖明尙强之敎,臣誠惶悶,感淚如瀉。第臣如有自力之勢,豈忍虛辭飾讓,上誣天聽,下欺臣心,自取欺慢之誅乎?竊恐聖明,有所未盡燭而然也。敢將難冒之狀,不避鈇鉞,悉陳不遺。伏願聖慈,少垂矜察焉。微臣賦命奇薄,累經兵禍,重傷鋒鏑,神耗血脫,曾在少壯之時,常以藥餌爲命,及到衰境,又罹奇疾,幾死復生。自此以後,身病連綿,殆無寧日,而貪戀恩寵,力疾供仕,每於賓廳之會,徐徐作行,僅僅得到,喘急面赤,不能發說,良久氣降,始問寒暄。此諸宰之所共見,臣何敢誣也?加以精神昏耗,健忘滋甚,目前軍校姓名頓忘,或呼其職,或問左右,數日前所見文簿,都不記憶,必討原本而始覺,聾閉亦痼,人不能通情,此舊吏之所共歎,臣何敢誣也?以此精神筋力,尋常職務,猶難堪任,況訓局輦衛之地,王府奏當之任,決不可冒居,明矣,而矧今所患脅痛,挾痰流注,上則胸膈痞塞,下則腰脇牽痛,不能任意屈伸,倚壁呻吟,專廢米飮,醫藥無效,差道難期,以此病狀,萬無供職之望。伏乞天地父母,憐臣癃廢之狀,特軫諸務之曠,臣之本職及兼帶訓局金吾之任,亟賜遞改,以便公私,不勝幸甚。臣無任瞻天仰聖,祈懇屛營之至,謹昧死以聞。答曰,省疏具悉卿懇。卿辭至此,本職勉副焉。以上燼餘參出朝報
午時,上御養心閤受針。入侍,藥房都提調鄭太和,提調洪重普,右承旨鄭榏,假注書柳譚厚,記事官李寅煥·李藼,醫官李東馨·尹後益·金尙誠·權愉·金有鉉。右邊穴處,手部,尺澤·太陵·中渚。足部,崑崙,代至陰,內庭,代厲兌,俠谿,代窮陰,行間·解谿。醫官等入侍,執鍼尹後益,都提調以下,入侍于熙政堂,遂罷出。
大殿受鍼後,藥房·政院·玉堂問安。答曰,知道。
二品以上單子問安。答曰,知道。
鄭榏,以內醫院官員,以都提調意啓曰,本院所儲藥材中,唐材及牛黃,最爲罄竭,非但臘劑,常時所用之材,亦多有不足之患,依前令該曹貿送,然後可以繼用,應貿材料,別單書入,依次卽令戶曹貿販,何如?傳曰,允。
沈梓啓曰,新除授承政院左副承旨閔維重,時在京畿廣州地,斯速乘馹上來事,下諭,何如?傳曰,允。
正言權斗樞啓曰,坡州牧使朴由東,率養其妻母於衙內,已犯濫率之禁。及其妻母身死之後,自鄕中雖有致賻之擧,爲官長之道,當退斥之不暇,而累十石之米,諉以喪需,公然收捧,凡在瞻聞,莫不爲駭。如此之人,不可一日在官,重貽民弊,請坡州牧使朴由東,罷職不敍。答曰,依啓。
鄭錀,以改修廳言啓曰,新舊材木,必一處收聚,然後可以尺量鍊正,而役處之偏近,莫如昌慶宮,故新舊材木,已爲輸入於通化門內外矣。自明日始役於昌慶宮,臣等與郞廳監造官,亦爲移往監董。監造官一員,則限階石撤毁間,仍留看役之意,敢啓。傳曰,知道。
又以修改廳言啓曰,修改役軍二字缺百名,姑爲募立使役矣。近來閭閻間,拘忌之疾熾盛,役軍出入之際,勢難一一檢察,已立募軍,則集禧殿二三字缺階石撤毁,而姑爲放送,闕內役事,則以入直精抄軍二百名,輪回赴役,而自該曹題給糧饌,別定火丁,使之供饋,限畢役間,勿許出入外間,何如?傳曰,允。以上燼餘
上在昌德宮。停常參·經筵。
辰時,日暈。夜四更,黑雲一道如氣,起自坤方,直指巽方,長十餘丈,廣尺許,良久乃滅。
鄭錀啓曰,大司憲宋浚吉,持平李翔在外,執義李有相,掌令沈攸·崔文湜,持平尹搢未肅拜,今日以監察茶時之意,敢啓。傳曰,知道。
藥房都提調鄭太和,提調洪重普,左承旨鄭榏啓曰,伏未審夜來,聖體調攝,若何?眼候比昨無減乎?今日受鍼正時,亦當以午初爲定,而臣等憂慮之至,敢來問安。答曰,知道。
大殿,政院·玉堂問安。答曰,知道。
午時。上御養心閤,受鍼時入侍,藥房都提調鄭太和,提調洪重普,左承旨鄭榏,假注書柳譚厚,記事官李寅煥·李藼,醫官李東馨·崔有泰·尹後益·權愉·金有鉉。右邊穴處,手部,尺澤·太陵·中渚。足部,至陰·厲兌·窮陰·行間·解谿。都提調以下,入侍于熙政堂,醫官等入侍,執鍼尹後益,受鍼後罷出。
大殿受鍼後,藥房·政院·玉堂問安。答曰,知道。
二品以上單子問安。答曰,知道。
沈梓,以都摠府言啓曰,副摠管蓬山君炯信,以司饔院提調,今日監膳,除標信進去,而此後雖或監膳·入直相値之時,則啓稟似涉煩瀆,且有前例,亦爲除標信進去之意,敢啓。傳曰,知道。
鄭錀,以司饔院官員,以都提調意啓曰,今日二字缺進上生鹿,有砲傷之痕,色且陳久,不合御供,累次點退,二字缺備,極爲可駭。日勢已晩,不得已其中稍優者,捧入。當該封進官,請推考,防納主人,令攸司囚禁治罪,何如?傳曰,允。
領中樞府事李景奭箚子曰,伏以臣,向以賤疾,未參賀班,敢陳危懇,伏蒙恩批,至遣史官醫問,繼之內藥斯下,臣不勝感涕交流,惶恐益甚。今方服藥調治,而經年眼患,差復未易,平生脚病,觸寒增痛。乃於此時,伏聞受鍼,驚慮倍切,而未趨問安之列,無任隕越,伏地待罪,取進止。答曰,省箚具悉卿懇。卿其安心勿待罪。
正言權斗樞啓曰,新除授司諫崔寬,時在京畿金浦地。正言姜汝㦿,時在慶尙道金山地,請竝斯速乘馹上來事,下諭。答曰,依啓。
李翊,以修改廳言啓曰,今日旣已始役於昌慶宮內矣。監造官一員,入直於役所近處,諸色工匠等,亦爲入宿之意,敢啓。傳曰,知道。
沈梓,以兵曹言啓曰,修改廳,自今日付役,闕中官吏工匠等,入直諸人,別單省記之意,敢啓。傳曰,知道。
以全羅監司辭狀,傳于李翊曰,勿辭。調理察職事,回諭。以上燼餘
兵曹啓曰,九月朔試射入格禁軍賞格木,十月等正領別布受馬禁軍,及別馬軍職馬草價磨鍊,則當爲三十九同三十六疋,而在前則以順贊木一半,餘丁木一半,分給矣。今年則順贊木遺儲之數,已盡,故頃者以此意,陳達於榻前,則有九十月兩朔應下之木,姑以餘丁木題給之敎,而前頭賑恤之際,餘丁木,亦多所用之處,姑以三十同取用,其餘,則以本曹遺儲木,推移分給,何如?傳曰,允。以上備局謄錄
上在昌德宮。停常參·經筵。
大殿,政院·玉堂問安。傳曰,知道。
藥房都提調鄭太和,提調洪重普,左承旨鄭榏啓曰,伏不審夜來,聖體調攝,若何?今日受鍼與否,何以爲之?臣等憂慮不弛,敢來問安。竝此仰稟。答曰,知道。今日受鍼,仍爲可也。
鄭錀啓曰,近日憲府,無見存之員,監察茶時,已至累日,其於事體,殊甚未安,未肅拜之員,竝卽牌招察任,何如?傳曰,允。
沈梓,以都摠府言啓曰,今日入直軍士中日習射,請出標信。傳曰,知道。
大殿受鍼後,藥房·政院·玉堂問安。答曰,知道。
二品以上單子問安。答曰,知道。
鄭錀啓曰,持平尹搢,牌招不進矣。傳曰,知道。
又以內醫院官員,以都提調意啓曰,副提調吳挺緯,雖有不安情勢,當此連日受鍼之時,不可退在。再上辭疏,批答已下,卽爲牌招察任,何如?傳曰,允。
又以兵曹言啓曰,乙巳丙午兩年禁軍取才入格之人,分秩抄錄,隨闕口傳矣。前判書見遞,臣重普未出仕之際,本曹書吏崔尙崙·柳井亮·方萬敵,與禁軍廳書員金世俊·金世亮·柳成俊·金善業,偸出其文書,割去已口傳之人,以未取才者,添書於其間,至有循次口傳者,及其現露之後,査問用奸之事,則渠等亦無辭遲晩,事極痛惡。崔尙崙等七人,令該曹囚禁刑推,照律科罪,符同被錄者,則軍役充定,以懲他人,何如?傳曰,允。
四五字缺言啓曰,東西氷庫藏氷,依辛丑年例,自本廳料理,榻前定奪矣。六梗藏氷官,每梗各二員磨鍊,別單書入之意,敢啓。傳曰,知道。
又以修改廳言啓曰,材木鍊正,方始役於通化門內,而臣等看役,未有可合之處,昨今來接於舊內醫院,距役所,非但稍遠,舊扈衛廳,遮蔽於其間,而方爲北所衛將入直之所。限完役間,北所衛將部將,則移接於內醫院及尙瑞院,臣等,姑爲居處於北所,以爲看檢役事之地,何如?傳曰,允。
掌令沈攸·崔文湜啓曰,新除授大司憲宋浚吉,時在忠淸道懷德地,請斯速乘馹上來事,下諭。答曰,依啓。
執義李有相啓曰,無狀小臣,偏蒙異數,屢叨匪據,絲毫無補,常切愧歉,千萬不意,新除之命,又下此際,召牌繼降,分義所在,不得不祗承趨詣,而第臣於頃日,忝在玉堂,與同僚相議,有所陳箚,冀蒙省察矣。箚上累日,尙靳批答,臣之情勢,實涉難安。臺閣進退,與庶僚有異,何敢晏然苟冒乎?請命遞斥臣職。答曰,勿辭。
鄭錀啓曰,執義李有相,再啓煩瀆,退待物論矣。傳曰,知道。
掌令沈攸·崔文湜啓曰,執義李有相,引嫌而退,血誠陳箚,累日靳批,雖涉情勢之難安,惟在聖明之體念,有何可避之嫌?請執義李有相出仕。答曰,依啓。
鄭錀啓曰,臺諫出仕事,命下矣,今日閉門,明日待開門牌招之意,敢啓。傳曰,知道。
都承旨吳挺緯疏曰,伏以臣,纔將危迫之懇,仰瀆宸嚴之聽,而未蒙恩遞,反下溫批,臣誠驚惑,無地措躬。當此君父受鍼之日,凡爲臣子者,尙不敢以疏單煩聒,況臣職忝喉司之長,兼以調護之任,尤不當以區區私悃,連瀆於靜攝之中,而第念論思之劾,公議可畏,因仍苟冒,斷無是理。若因起居之時,而只避違慢之誅,强顔復出,不顧廉恥,則臣身狼狽,固不足恤,而事關後弊,亦非細故,自非萬不獲已,何敢累煩至此?伏乞聖明,曲察危悃,將臣職名,亟許遞改,公私幸甚。臣無任涕泣祈懇之至,謹昧死以聞。答曰,省疏具悉。所失,實由於糾弊之意,則雖有些差之過,有何深嫌乎?卿其勿辭,從速察職。
再疏曰,伏以臣,猥將危悃,再籲宸嚴之下,而聖批愈溫,不啻若慈父之敎子,臣雖無狀蔑學,當此君父受鍼之日,一向瀆擾,罪係萬死,至二三字缺命,又出千萬意外,其在不俟駕之義,不敢退伏,馳詣闕下,悚惶震愓,進退維谷,反覆思惟,終有所不安者,銀臺之長,不比庶官,旣遞之後,決難冒出,公議可畏,廉隅亦重。伏乞聖慈,憐臣崩迫之懇,亟許遞改,以便公私,不勝幸甚。臣無任戰灼祈懇之至,謹昧死以聞。答曰,省疏具悉。已諭勿辭,從速察職。
副修撰鄭載嵩疏曰,伏以臣,以守禦使從事官,今方來在慶州府,而所幹之事,固非旬月可完,所叨之任,亦非閑漫之比,仍帶二三字缺多日曠職,不但臣心惶悶,其在國家體例,合有處置。伏乞亟許遞改,以便公私,不勝幸甚。臣無任祈懇屛營之至,謹昧死以聞。答曰,省疏具悉。爾其勿辭察職。
午初,上御養心閤受鍼,都提調鄭太和,提調洪重普,左承旨鄭榏,記事官尹敬敎·李寅煥·李藼,伏於熙政堂廳內,醫官李東馨·崔有泰·尹後益·權愉·金有鉉,入侍。受鍼,右邊穴,手部,尺澤·太陵·中渚。足部,至陰·厲兌·窮陰·行間·解谿。以上燼餘
禁府啓曰,本府時囚罪人中,安時翊·邊振海·李重華罪狀,則以覈處判下。尹國卿擊錚元情,則以稟處允下。李商翼,則以面質後稟處,傳敎矣。判義禁李浣,時未出仕,臣等有難獨爲議啓,且京畿·慶尙道放未放啓本及朴林挺·黃有昌等上言,竝不得回啓之意,敢啓。傳曰,知道。以上禁府謄錄
上在昌德宮。停常參·經筵。
自辰時至申時,日暈兩珥,暈上有背,色內赤外靑。
大殿,政院·玉堂問安。傳曰,知道。
藥房都提調鄭太和,提調洪重普,副提調吳挺緯啓曰,伏不審夜來,聖體調攝,若何?眼候,視昨日益勝乎?臣等,不任憂慮之至,敢來問安。答曰,知道。與昨別無顯效。
鄭錀,以刑曹言啓曰,卽接原州牧使許秩牒呈,則罪人朴莫世,刑吏·鎖匠·別捕盜軍官等,押領,今十一日發送矣,十三日到廣州奉安村,莫世,乘夜逃走,不知去處。刑吏·鎖匠等,爲先囚禁,而本道監司,出巡遠官,故以此緣由,馳報於監司所到處,一邊牒報本曹云,莫重罪人,刑吏·鎖匠等,中路故縱之狀,極可驚駭。原州牧使許秩,不謹押送之責,在所難免,爲先從重推考,刑吏·鎖匠·別捕盜軍官等,令本道各別嚴刑啓聞。使其族屬,趁卽搜覓,期於必捕,而朴莫世容貌疤記成冊,上送本曹後,分付他道,物色跟捕事,移文本道,何如?傳曰,允。
又以義禁府言啓曰,本府時囚罪人中,安時翊·邊振海·李重華等罪狀,則以覈處判下。尹國卿擊錚元情,則以稟處允下。李商翼則以面質後稟處,傳敎矣。判義禁臣李浣,時未出仕,臣等,有難獨爲議啓,且三字缺慶尙道放未放啓本及朴林挺·黃有昌等上言三字缺回啓之意,敢啓。傳曰,知道。
掌令沈攸啓曰,今此修改之役,本爲東朝安御之所,實非閑漫營繕之比,且撤別殿之材,移建舊築之基,其費不多,用工亦小。臣等,非不知殿下此擧,固出於事勢之萬不獲已,而目今天災疊見,飢饉荐臻,流散相繼,八路同然,中外憂遑,若不保朝夕,雖使君臣上下,一念在玆,凡係蠲除賑濟之政,汲汲講磨,靡所不用其極,猶恐其不足以回天意而慰民心,又何可念及於非時之擧乎?誠不可一邊賑救,一邊營造,以駭四方之聽聞。且王者出令,貴在順時,當此閉藏之月,興工動役,豈不有違於法天使民之道乎?請還收已成之命,亟停修改之役。答曰,今日此擧,爲慈聖也,而如其時也,則其所營繕萬壽之觀,豈可移撤舊材,破東補西,只建一箇殿宇,苟且如此乎?誠出於萬不獲已,豈樂爲哉?爾等,亦曰萬不獲已,則今日此啓,予以爲不誠也。徒煩無益,事已到於急迫,末終之事,反有乖於臺體。今予此言,誠誥無隱,毋庸再瀆。
掌令沈攸啓曰,今此移構一殿,爲慈聖正御之所,臣等,亦知聖孝所在,出於萬不獲已也。第念恐懼修省之日,蠲役賑惠,興工營造,竝擧一時,恐有欠於享天心恤民隱之道,而亦有煩於四方之聽聞,故區區愚賤之誠,不得不論啓矣。今承聖批,反以不誠爲敎,臣實惶懼,無地措躬。人臣進言於君,則必須誠意相孚,辭語相感,而殿下每於聽言之際,一言忤旨,則必下未安之敎,動輒疑阻,無非臣事君無狀,誠未上格之致,將何顔面,仍冒臺閣乎?請命鐫削臣職。答曰,勿辭。
鄭錀啓曰,掌令沈攸,再啓煩瀆,退待物論矣。傳曰,知道。
夜三更,月暈。以上燼餘
上在昌德宮。停常參·經筵。
下直,平昌郡守趙嗣基,居昌縣監申惟一,眞寶縣監柳益三。
藥房都提調鄭太和,提調洪重普,副提調吳挺緯啓曰,伏不審夜來,聖體調攝,若何?昨承聖批,以別無顯效爲敎。臣等憂慮未弛,敢來問安。答曰,知道。與昨無異。
李翊啓曰,弼善李柙,陳疏到院,而以家內女兒方患拘忌之疾,情理所在,不得不躬自救護,爲辭。原疏則不敢捧入,而係是書筵出入之任,合有變通之道,敢此仰稟。傳曰,改差,可也。
鄭榏啓曰,假注書柳譚厚,自昨重患傷寒,症勢甚劇,不得察任,改差,他假注書差出,何如?傳曰,允。
假注書望,宋光淵·朴紳·柳尙運。
李翊,以修改廳言啓曰,集禧殿階石,以當初所立,募軍已盡撤毁,而舊土移出及殿庭修掃之役,則依例調用坊民,似當。分付漢城府,使之擧行,何如?傳曰,修掃不緊,姑徐。
沈梓,以兵曹言啓曰,兼司僕將張是奎,自四五日前,重得寒熱之症,病勢漸劇,闕內宿衛之任,不可等待其差歇,張是奎,姑爲改差,何如?傳曰,允。
又啓曰,凡還判付公事書入之後,該房出去三字缺其公事,出送其家,使之書銜以給者,雖有代房,不得以二筆書塡故也。頃日臺官,以凡干公事,徑先出送於闕門之外,揆諸事體,殊涉未安。該房承旨申後退出之後,則代房奉行,未爲不可,何必膠守謬規,出送在內之員乎?不但往復之際,自致遲滯,未免有先播之弊,判付未署公事,切勿出送私家事,論啓蒙允矣。槪臺官之意,只知代房奉行之未爲不可,而不知本院規例,該房旣書之判付,雖有代房,不可以二筆書塡之故也。今者憲府還判付公事,六度啓下,而同副承旨鄭錀,昨夕書入者也。朝以式暇出去,若依臺啓,代爲書銜,則一公事二筆書,終有所不當,自今以後,雖過累日,姑爲留置,以待該房仕進後,書銜出給乎?啓下公事,累日留置,亦爲未安,依前封標出送,使之書銜乎?必須明白定奪,然後可以永久遵行,敢此仰稟。傳曰,姑待入來後書出,而後日入侍時定奪,可也。
執義李有相啓曰,今此修改之役,適當飢饉之時,又値閉藏之節,實有乖於王者法天使民之道,故臣旣忝言地,不容泯默,與同僚相議論啓矣。伏承聖批,不惟不從,乃以不誠爲敎,臣誠惶縮,無所措躬。殿下此擧,本爲東朝安御之所,雖出於不獲已,今天災斯酷,民隱方劇,則時勢所拘,能已於不獲已者,尤有光於養志之聖孝也。臣等所論,實由於區區憂愛之誠,而殿下不諒,反下未安之敎。此無非臣等辭不達意,誠未上格之致也,何敢晏然苟冒於臺席乎?請命罷斥臣職。答曰,勿辭。
沈梓啓曰,執義李有相,再啓煩瀆,退待物論矣。傳曰,知道。
掌令崔文湜啓曰,今此修改之役,措語見上請還收已成之命,亟停修建之役。掌令沈攸,執義李有相,竝引嫌而退,非時之擧,有乖修省之道,則今日之請,無非憂愛之意,而未安之敎,出於意外,不可以此,引而爲嫌,請掌令沈攸,執義李有相,竝命出仕。答曰,不允。出仕事,依啓。
沈梓啓曰,近來外方刑獄類多虛疏,此無非國綱解弛,人不畏法之致,事極寒心。伏見忠淸監司狀啓,則報恩殺人罪人安斗業及弑夫罪人粉伊,移囚淸州,受刑十次,詐死逃脫,累朔之後,始爲捕得云。殺人及綱常罪人,是何等重獄,而當初見欺奸吏,以生爲死,至於檢屍,亦不詳細看審,以致一時逃生之變。此實曾所未有之事,爲道臣者,所當據法請罪,而至以公罪相準等語,張皇馳啓,有若薄物細故者然,殊甚未妥。忠淸監司李敏迪,請推考,次知刑吏等,各別嚴刑,取服後啓聞,考律科斷,何如?傳曰,允。
弘文館應敎南二星,副應敎李有相,校理李翊相,副校理尹深·朴世堂,副修撰李嵆箚曰,伏以嗚呼,此時何等時耶?饑饉之災,何代無之,而未有若今日之慘者。溝壑之塡,迫在朝夕,竊發之盜,徧于畿湖,士無恒心,民無定志,赤眉黃巾之禍,將見不日而作,向者順陵,偸怯祭器之變,狼川一字缺脅王人之事,此誠近古之所未聞,而亦足以察其兆矣。使今日君臣上下,晝夜憂遑,日夕焦勞,如在圍城之中,播遷之時,猶懼不足以迓景命而回泰和,況可以暇及於他事耶?臣等,伏覩備忘記,欲爲慈殿別設一殿,終以此時,出役民間,亦甚未安爲敎。殿下已知其非時,而猶且爲之,可見其大不得已,然臣等於此,終有所不敢泯默者矣。自古帝王之事土木者,或出於遊觀之樂,或出於侈大之習,而今殿下,無是二者,所奉者,慈殿,則名甚正也,所移者,一室,則費甚細也,半年移御,未復正殿,則非但聖心之未安,實是一國臣民之所不敢安者也。其在常時,夫誰曰此役之不可,而顧今時勢如上所陳,考之以荒政,則所當弛力役之秋也,參之以二字缺則所當禁土功之節也。一邊講求賑政,一邊興作宮役,惟彼寒暑,曰咨之民,不知朝廷之本意,擧將以爲,殿下憐恫之心不切,而非時之役是興,人情日益泮渙,國勢日益孤危,土崩之患,翹首可待,則到此地頭,雖欲家說而戶諭之,其可及乎?此臣等之所以爲殿下大懼者也。嗚呼,事親之誠,無間貴賤,雖以匹夫之微,食必欲其甘毳,衣必欲輕暖,冬溫夏淸,莫不欲其居處之安適。況乎尊爲人主,上奉東朝,竭府庫之富,不足以伸至養之誠,極尊美之奉,不足以表不匱之思,至於移構一殿,其費幾何,而臣等,乃敢爲殿下惜之乎?然念王者之孝,與臣庶有異,其爲行也,必也順於天地,悅於卿士大夫,合於萬民之心,方可謂王者之孝,而受其養享其奉,亦得以彰懿德於天下矣。今者飢荒此極,則不可謂順天地矣,怨咨方興,則不可謂合民心矣。雖以臣等之愚,亦有所慨然於此擧,則不可謂卿士大夫之皆悅也,以慈聖塞淵之德,亦豈能安殿下之崇奉乎?臣等,竊恐殿下之所以事慈殿者,或未盡養志之實也。頃年豐呈之擧,事體之重,視今日營繕有加,而以災異之故,未免中止,然不足以損殿下之聖孝,而益見其遇災修省之至意,此臣等之所以區區更有望於今日者也。內間之事,非外廷所敢知,而以殿下之明聖,爲此不時之役者,其偪側難安之狀,亦可三四字缺非但殿下,以臣等,爲不察事勢,外廷諸臣,亦必三四字缺之言爲迕,而第以閭閻士夫家舍之制,推之亦有二字缺副之別,宸居之內,豈無一二小殿,以爲推移安御之地,以爲遲待半年一歲之計者哉?嗚呼,天運循環,理無終否,殿下如能克自抑畏,痛加貶損,使蚩蚩者氓,皆欣欣然相告曰,吾王之愛民也,甚矣,以吾王高歲之孝,亦有所爲民而不得伸者云爾,則人和所在,天意亦應,安知來歲,不致豐熟之祥哉?姑待年歲稍稔,民事稍足,然後經之營之,以備長秋稱壽之觀,則工三四字缺名,事體合宜,方可以得慈殿之歡悅,而亦可以盡吾王之達孝矣。噫,今之國事,可謂岌岌殆哉,維持之策,在於收拾民心一節,而自有此擧,人皆撫心而失望,都城若此,外方可知。只以關係慈聖,竊議而不敢言,殿下深居九重,亦安知今日人心之至此哉?臣等,俱以無似,忝居近列,旣有所懷,不敢不畢陳於黈纊之下,取進止。答曰,已諭于憲府,不允。以上燼餘
上在昌德宮。停常參·經筵。
大殿·慈殿·中殿,政院·玉堂問安。答曰,知道。
慈殿·中殿,藥房問安。答曰,知道。
藥房都提調鄭太和,提調洪重普,副提調吳挺緯啓曰,伏不審夜來,聖候,何如?臣等,伏聞自內移御別殿,當此寒節,恐有妨於調攝,憂慮倍至,敢來問安。答曰,知道。無事,今後勿爲逐日問安。
大殿·慈殿·中殿·世子宮,二品以上問安。答曰,知道。
沈梓,以都摠府言啓曰,今日入直軍士中日習射,請出標信。答曰,知道。
鄭錀啓曰,今年啓覆爲之事,命下矣。除拘忌擇無故日,來十二月初四日初覆,初十日再覆,十三日三覆爲之之意,敢稟。傳曰,知道。
又啓曰,傳曰,三覆,以十二月十三日擇定,則啓覆後,外方罪人處斷之際,立春迫近,其間日字,必有窘急之患,何如是磨鍊耶事,傳敎矣。十三日三覆後,立春前尙有九日,而罪人等所在官最遠處,忠淸道則槐山·全義,黃海道,則載寧·文化,皆四五日程,撥馬知委,必無未及之患,故初以十三日三覆,擇定以啓矣,敢啓。傳曰,知道。
鄭榏,以二字缺廳言啓曰,藏氷事目,已自禮曹磨鍊啓下,三字缺凶裁減,自本廳料理給價事,定奪於榻前,三四字缺事,今方分付擧行,而有異常規,不得循用,流來二三字缺故改磨鍊以入之意,敢啓。傳曰,知道。
執義李有相,掌令沈攸·崔文湜啓曰,臣等,以修改非時之意,有所論列矣。伏承聖批,辭旨懃懇,至以誠出於不獲已,豈樂爲哉爲敎。聖意之所在,豈不知之,而卽今天災疊見,飢饉荐臻,措語見上請亟停修建之役。答曰,不允。
夜三更,月入太微垣。以上燼餘
上在昌德宮。停常參·經筵。
鄭錀,以兵曹言啓曰,卽接宣傳官李振晩戶奴呈狀,則振晩,自曉頭猝得胸腹痛,時時窒塞,不省人事,幾至死域,而今日監軍,決難入闕受牌云,不得已元單子中,改付標以入之意,敢啓。傳曰,知道。
執義李有相,掌令沈攸啓曰,臣等以修改非時之意,有所論列矣。措語見上請亟停修建之役。答曰,不允。以上燼餘
上在昌德宮。停常參·經筵。
藥房都提調鄭太和,提調洪重普,左承旨鄭榏啓曰,日氣不適,雨下非時。伏不審聖體調攝,若何?一兩日來,眼候漸益有效乎?臣等憂慮未弛,敢來問安。答曰,知道。時無加減。
鄭錀,以吏曹言啓曰,本曹正郞李端夏,自去月得病,不得察任,已至三十餘日,屢呈旬狀,而本曹郞官,不許呈旬,啓遞,曾有傳敎,故不敢輕易處置,每使調理行公矣。今聞端夏病勢,尙爾彌留,轉至苦重,李端夏曠職赴任未易,今姑改差,何如?傳曰,允。
又以吏曹言啓曰,來十二月初一日年例歲抄,當爲書入,而頒赦後,別歲抄,時未啓下,在前有別歲抄書入後,又有罷散人員追書以入之時,今則何以爲之?敢啓。傳曰,依此例爲之。
執義李有相,掌令沈攸啓曰,報恩殺人罪人安斗業,弑夫罪人粉伊,移囚淸州,受刑之後,詐死於獄中,直爲出給屍親,累日逃生,始乃發覺,事極駭異,殺人及綱常罪囚,何等重事,而牧使李暹,見欺奸吏,初不詳細看審,以致以生爲死之變,今雖捕得,不可置之。請淸州牧使李暹,先罷後推。答曰,拿問。
鄭錀啓曰,吏曹郞廳來言,臺諫有闕。政事何以爲之?取稟。
自午時至申時,沈霧。夜自一更至五更,有霧氣。
吏曹判書金壽恒疏曰,伏以臣,病未供職,冒昧請急,恩由旣出格外,辭單又靳準許,臣誠悶迫,置身無地,聖明必以臣之乞免職名,視爲私便之圖,而若其疾病之狀,有未可下燭也。區區血懇,反歸文飾,每一煩籲,只增罪戾。且當受鍼靜攝之日,不敢復以賤疾仰溷,玆姑屛縮,擬俟少間,强起就列,而不幸臣之所患,輾轉添重,調治失宜,症情不順,伏熱在內,陞降無常,熱上之時,則顔烘如醉,頭疼如壓,暫時起坐,眩氣輒發,合眼昏倒,如在風濤之中,及其熱勢少降,則中氣苶然,若將澌盡,四肢百節,不能收拾,火炎日熾,眞元日耗。又自數日前,左頰耳根,浮氣甚盛,延及半面,毒暈漸肆,臣於春間,亦患此症,挾以寒疾,數月始愈,到今復發,根柢尤深,除非閉戶深藏,謹避風寒,豈可望其遄尋差路,而不至於危境乎?如使臣之病狀,少可以自力,則前頭大政不遠,臣之引入之期,不過浹月,其間何至不能耐過,汲汲爲圖遞之計哉?今臣末由趨命,又不可一向退伏,玆冒萬死,更申疾痛之呼於聖慈之前。天地父母,察臣病勢之難堪,仍念職事之難曠,將臣本職兼帶,亟賜遞免,以便公事,千萬幸甚。臣無任戰灼祈懇之至。答曰,省疏具悉。卿其勿辭,調理察職。
前郡守鄭瀁疏曰,伏以臣,於本月十四日,祗受諭旨,以臣爲侍講院進善,斯速乘馹上來者。臣聞命驚震,置身無所,仍念臣夏初得病,罷免郡任,還歸嶺南舊第,及秋轉成危症,幾死者數月,近幸少愈,忽此千萬夢寐之外,恩召遠降,猥以臣微賤,當侍東宮,區區田野延頸之誠,得備离筵講讀之職,豈非老病垂死之臣,出世之榮,過望之幸哉?況臣,曾於年前,略陳輔養之意,犬馬眷眷之戀,實倍他人,苟有所講磨,少有補於調護薰陶之益者,敢不乘此盛會,竭盡二字缺哉?顧臣少無所受,老益空空,中嬰殘疾,自分癃廢,百祟纏綿,纔免死域,登筵講說,自知不堪,而委身旅舍,心悸魂飛,坐違嚴召,跡涉偃蹇,終不自安,强自舁載,僅到驪州之境,則氣息奄奄,有若垂盡之狀,更無前進之勢,不得不封疏陳籲,傳人投上。伏乞聖慈,察臣難冒之義,憐臣已痼之病,亟許遞免,俾安愚分,臣無任瞻天望聖,激切祈懇之至。答曰,省疏具悉。爾其勿辭,從速上來察職。以上燼餘參出朝報
上在昌德宮。停常參·經筵。
沈梓,以都摠府言啓曰,今日入直軍士中日習射,請出標信。傳曰,知道。
鄭錀,以內醫院官員,以都提調意啓曰,卽見黃海監司金宇亨馳啓,黃州監採醫官尹弘任,所患旣是疑疾,則莫重御藥,不可仍使監煮,領來藥材,移置他處云。他醫官,急速差定下送,代察其任,何如?傳曰,允。
慶平君玏啓曰,貞和翁主楊州卽遠,同家二三字缺克堪存,花零更明,人逝不返,愛實會葬四五字缺塗,控牘私滓,釋網旒煩,伏冀聖慈,特命恩由,猥縮新恐,能徠陳啓。傳曰,安心往來。
以慶平君啓辭,傳于鄭錀曰,給由馬。
李翊,以忠勳府言啓曰,乙巳年口傳忠義中冒屬之類,査問於各其所居官。且考前後帳籍,再三往復之際,自京遷延,今始修正。不入籍者,一千十九人。冒屬者,一千四十三人。壬寅口傳中,未査覈者,今番一時査覈,則冒屬之類,亦至四百二十五人,合二千四百九十七人分秩成冊,移送缺竝依當初傳敎定役之意分付,何如?傳曰,後日登對時稟處。
以兵曹入直內三廳禁軍等中日試射單子,傳于沈梓曰,柳葉箭五中人,羽林衛李繼哲,邊將除授。
缺執義李有相,掌令沈攸啓曰,臣等,以坡州牧使李暹,先罷後推事,論啓矣。伏承聖批,特令拿問定罪,臣等,不勝瞿然之至。臣等之意,李暹初雖見欺於奸吏,不能詳悉檢屍,致有以生爲死之變,後能發覺捕得,別無隱情之可問,故臣等,只請罷推矣。今者聖批如此,臣等擬律不詳之失,著矣。且聞物議,亦頗以臣等,不能據法請罪爲咎,此無非臣等選愞不職之致,何敢晏然苟冒於臺席乎?請命遞斥臣等之職。答曰,勿辭。
沈梓啓曰,執義李有相,掌令沈攸,再啓煩瀆,退待物論矣。傳曰,知道。
傳于鄭錀曰,政事,明日爲之。
議政府領議政洪命夏箚曰,伏以臣,伏聞貞和翁主發引,在於明日,各殿中使五員,將以護喪,承命出去云。此固出於聖上親親之至仁,而第念當此荒歲,畿內民役,旣已蠲減,各邑官需,不如常時,各驛驛卒,方在飢饉之中,而諸中官,各帶廠人,往來厨傳之弊,爲如何哉?至於慶平君會葬之行,悲心所感,而聖明又許恩由,楊州一邑,不能獨當支供,故分定遠近各邑云。此時民事,不可不慮。禮意雖不可廢,亦豈無隨時減損之道乎?護喪中使一員之外,特令停寢,以除畿民一分之弊,不勝幸甚,取進止。答曰,省箚具悉卿懇。一員外無進去山所之事,卿未能詳知而然矣。以上燼餘參出朝報
上在昌德宮。停常參·經筵。
藥房都提調鄭太和,提調洪重普,副提調吳挺緯啓曰,天氣開霽,寒威更緊,伏不審聖體調攝,若何?眼候猶未平復如常乎?臣等區區憂慮,敢來問安。答曰,知道。眼候,頗似差愈,今後勿爲間日問安。
以備忘記,傳于鄭錀曰,日寒如此,典獄摘奸,輕囚放釋。
沈梓,以都摠府言啓曰,副摠官張善瀓,戶曹坐起進去晝仕,請出標信。傳曰,知道。
鄭榏啓曰,都承旨吳挺緯,藥房問安進去。右承旨沈梓兵批進去。一員未差。廳中有臣榏及左副承旨李翊,同副承旨鄭錀,吏批政廳,何承旨進去乎?敢稟。傳曰,左承旨進去。
吏批。判書金壽恒呈辭受由,參判趙復陽進,參議未差,左承旨鄭榏進。兵批,兼判書洪重普進,參判李正英式暇,參議南九萬病,參知朴烶進,右承旨沈梓進。
吏批啓曰,判書金壽恒呈辭受由,參議未差,小臣獨政未安,何以爲之?敢稟。傳曰,仍爲之。
吏批,以洪處厚爲右副承旨,李翊爲左副承旨,南二星爲舍人,閔熙爲判決事,李徽祚爲坡州牧使,李端夏爲獻納,尹後衡爲靑丹察訪,權格爲弼善,孫湍爲監察,崔攸之爲宗簿寺正,吳始復爲修撰,尹敬敎爲奉敎,李柙爲司藝,趙師錫爲注書,兪夏益·趙䃏爲兵曹佐郞,尹世敎爲淸州牧使,韓如愚爲奉化縣監,沈益善爲狼川縣監,李東溟爲尙衣院正,李頊爲監察,李三錫爲禮曹佐郞,閔光熽爲奉常寺正。傳曰,工曹判書,具仁墍除授。兵批,以李敏發·崔克誠爲五衛將,李浣爲知中樞府事,金碩望爲武兼,金重明爲兼司僕將,睦來善·朴·李柙爲副護軍,李端夏·李世長爲副二三字缺李奎齡·申恒耉爲副司果,楊冲雲爲右邊捕盜從事官。
傳于李翊曰,修改時役軍所出入門,差早開之。
吳挺緯啓曰,注書尹敬敎,今日政,移授奉敎,假注書宋光淵,使之仍察,何如?傳曰,允。
鄭錀啓曰,注書尹敬敎,移授奉敎,假注書宋光淵,注書望單子書入後,卽爲出去,今方催促,事變假注書李日井,家有切迫病勢,徑先出去,屢度催促。今雖入來,而郞廳一時,任意出去,殊極可駭。李日井·宋光淵,竝推考,何如?傳曰,允。
又啓曰,以典獄輕囚放釋事,朝者承命,卽爲馳往,點檢而來,因郞廳無一人在院者,尙未書啓,不勝惶恐待罪。傳曰,勿待罪。
又以修改廳言啓曰,立柱上樑,旣以進定於十二月初八日矣。先定殿號,然後當有上樑文。令藝文館趁速擧行,何如?傳曰,允。
掌令崔文湜啓曰,淸州牧使李暹論啓時,臣以服制,雖不同參,而不卽據法請罪,物議頗以爲非,何敢晏然處置同僚乎?請斥臣職。答曰,勿辭。
沈梓啓曰,掌令崔文湜,再啓煩瀆,退待物論矣。傳曰,知道。
大司諫尹鏶啓曰,竝引嫌而退,李暹之見欺下吏,初未審察檢屍,則聽聞可駭,而旣自發覺,又能捕得,則其間事狀,果無隱情,只請罷推,未爲失律,旣以服制,未得同參,物議之來,有何所嫌?請執義李有相,掌令沈攸,竝命出仕。答曰,依啓。
鄭錀啓曰,臺官出仕事,命下矣。今已日暮,明日待開門牌招之意,敢啓。傳曰,知道。
以備忘。傳于鄭錀曰,長番內官朴斗卿,差備內官李以明等,公事授受之際,以致閪失,殊極駭異,竝從重推考。
鄭錀,以兵曹言啓曰,卽接典獄署牒呈,二三字缺入籍罪人種宗,今日承旨摘奸後,猝然中惡,多方救療,終至物故云。令漢城府檢屍,何如?傳曰,允。
又啓曰,臣承命馳往典獄署,點檢在囚罪人後,啓覆罪人四名,啓下罪人二十二名,竝二十六名計除,刑曹及各衙門所囚合四十八名內,刑曹所囚金慶龍,以愛同所訴,亂打人物事也。司憲府所囚朴世章,僭尤犯禁事也,墨尺智雄,以不謹立役,其父捉囚後,逃走見捉事也。濟用監書員梁時健,凌辱士夫事也。漢獄所囚女人張進,其壻木手申起賢,逃走不現事也。洪汝俊,以私奴禮卜,告狀其班婢莫二三字缺銀子·木·紬等物怯奪事,而問其曲折,則似是誣訴,一二字缺鍊都監所囚點伊,劑藥官金煒達次知,掌隷院所囚女人今伊,訟者金良弼,累坐不現事也。修改廳所囚士龍正妻已淵,二福正妻永達,戶曹捧授磚石,無面事也。忠勳府修改廳所囚女人命禮,府奴太生次知,而本府田畓所出,不納事也。道禮,其上典,以惠民署敎授,臘藥作丸醫女,不爲定送事也。已上十二名,體聖上欽恤之意,卽爲放送。其餘罪名稍重者,不敢放釋,仍爲還囚。請令各衙門,趁速疏決,俾無滯獄之弊,何如?傳曰,依啓。令各該衙門,趁卽疏決,俾無滯獄之患。
禮曹判書鄭知和疏曰,伏以臣,病未供職,呈單乞免,加由之命,出於格外,臣誠惶感,罔知攸措。顧臣狗馬之疾,初因積傷而發,未卽和解,輾轉沈痼,藥餌無效,一向奄奄,旬日之間,未有差復之勢,臣不但新除摠管之任,尙未祗謝,自速逋慢之誅,本職癏曠,亦且已久,罪戾山積,尤增惶悶,不得不冒死更籲於天地父母之前。伏乞聖慈,俯察危懇,亟許先遞本職,以便公私,不勝幸甚。臣無任屛營祈懇之至,謹昧死以聞。答曰,省疏具悉。摠管之任,當勉副,卿其勿辭,調理察職。
司憲府持平尹搢疏曰,伏以微末小臣,猥蒙洪造,匪分謬恩,前後洊降,而自揆駑劣,無以稱塞。且緣疾病沈淹,不堪奔走供奉,故乍出乍入,進退無據,外招笑嗤,內懷慚懼,固已多矣。不意玆者,復叨新除,驚惶隕越,罔知攸措。呈單請急,經日稽謝,跡涉偃蹇,方俟譴罰,牌召之命,遽下此際,義不俟駕,臣非不知,而抑臣疾病之外,又有難冒之勢。尹國卿供辭中,以臣以崔世慶之妻黨,構誣詆毁,不遺餘力,至以究問爲請焉。若與爭詰,徒傷事體,臣不必有所覼縷,而但彼之供辭,方將義二三字缺事未究竟之前,卽臣待命之日也,而顧此所帶,實非等閑郞僚之比,其在自處之道,豈容一日晏然?此臣所以有恩而不敢謝,有召而不敢赴者也。伏願聖明,亟削臣職,仍治臣罪,以爲逋慢者之戒,不勝幸甚。臣無任戰灼屛營之至,謹昧死以聞。答曰,省疏具悉。爾其勿辭察職。以上燼餘參出朝報
上在昌德宮。停常參·經筵。
下直。梁山君守缺井一,高山縣監李煿,唐津縣監李馥。
鄭榏啓曰,新除授承旨,不得不翌日出肅,古例然矣,而右副承旨洪處厚,今日不爲肅拜,前頭啓覆已迫,許多文書,査准之事,亦甚緊急,卽爲牌招察任,何如?傳曰,允。
沈梓,以備邊司郞廳,以領議政意啓曰,宰臣呈辭上疏之紛紜,未有甚於近來。今日開坐本司,而許多堂上中,只有行護軍朴長遠,知中樞府事柳赫然二員來參。其餘皆以病不進,揆諸事體,殊甚埋沒,有公故及呈辭受由外,竝推考,何如?傳曰,允。
又以兵曹言啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直,出射之意,敢啓。傳曰,知道。
又以訓鍊都監郞廳,以都提調意啓曰,都監軍色,事務最緊,而近來郞廳,頻數遞易,頗有虛疎之弊。郞廳趙䃏,差任以來,盡心職事,多有收拾之效。諸道軍布,連續上來,今方監捧,而昨日政,移授兵曹佐郞。大將李浣,近以身病,久未行公,都監之事,殊甚可慮。趙䃏兵曹佐郞之任,今姑改差,仍授郞廳,使之察任。令該曹卽爲口傳付軍職,何如?傳曰,允。
又以左邊捕盜廳言啓曰,今十一月二十五日,以承旨典獄署摘奸,輕囚放送。其餘罪名稍重者,請令各衙門,趁卽疏決事,書啓,傳曰,依啓。令各該衙門,趁卽疏決,俾無滯獄事,傳敎矣。本廳時囚罪人三名中,鄭世二字缺墨世,則纔已疏決,而賊人有虛,則以在逃賊人李二字缺之黨與所偸,贓物潛運之際,見捉於本廳,而正犯就捕,亦有憑覈之端,不可輕易處決,姑爲仍囚,何如?敢啓。傳曰,知道。
知中樞兼判義禁李浣疏曰,伏以癃廢小臣,瀝血陳懇,仰瀆宸嚴,臣之本職,特賜遞改,感激洪造,涕泗交頤也。第念微臣,辭不達意,誠未格天,劇務未解,狼狽滋甚,崩迫之情,不得不冒死更陳,伏乞聖慈,少垂矜察焉。臣之所患諸症,煩不敢一二,而其中聾病,不但有害官事,亦關廉隅,强其所不聞,延頸側耳,問東答西,受人譏笑,臣雖無狀,豈可恬不知愧,冒居其職,貽譏國家,自取僨敗之患哉?朝廷任使之道,尤不當以癃廢之臣,典重兵長金吾,任他嗤點,不爲之變通乎?臣若貪戀,不暴實狀,欺蔽聖明,不賜早爲之處分,則臣之罪戾,萬死無惜矣。況臣脅痛未瘳,氣症又發,虛火上升,則昏不省事,良久乃蘇,一日之內,升降無常,訓局之廢務,已久,金吾新命,無計起動,尙未肅辭,罪憂俱積,又添一病。伏願天地父母,諒臣病痼,俯察至懇,臣之兼帶訓局·金吾之任,亟賜遞改,以便公私,不勝幸甚。臣無任冀天仰聖,祈懇悚懼之至。答曰,省疏具悉卿懇。卿其安心勿辭,從速察職。仍傳曰,遣御醫看病。
右副承旨洪處厚疏曰,伏以臣,齒迫桑楡,疾病侵尋,不堪當世之用,久矣。頃者受命湖藩,未遂私計,形勞心拙,縱無尺寸之報,而精神已殫於煩劇之地,氣力已盡於驅馳之餘,殘軀羸頓,永合棄置,遞歸之後,一向呻痛,雖於親舊慶弔之禮,廢之已久,此同朝之所共知也。加以數月以來,重患寒疾,症勢彌留,素患疝氣,仍而復發,氣逆之時,則幾至昏窒,氣降之時,則伏枕昏睡,日復一日,變症百出,凡於世事,已無嬰情而自悲,國恩罔極,將無圖報之望,淸光遠隔,永無一望之期矣。不意新命,出於萬萬夢寐之外,悚惶感激,罔知攸措。臣欲强將衰疾,更近堂陛,則沈痼病勢,萬無自力之望,臣欲退伏私室,以延縷命,則偃蹇逋慢之誅,在所難免。臣之情跡,實難爲處,況今恩命,榮耀更增,臣若有一分起動之勢,則豈敢晏然在家,自速其戾?欲起還仆,精神益昏,瞻望象魏,徒有涕泣而已。臣旣有違例稽謝之失,又有未赴恩命之罪。伏乞天地父母,諒臣血懇,亟遞臣職,仍治臣罪,以爲逋慢者之戒,千萬幸甚,臣無任祈懇屛營之至。踏啓字。以上燼餘參出朝報
上在昌德宮。停常參·經筵。
沈梓啓曰,吏曹郞廳來言,承旨·臺諫有闕,政事當爲取稟,而判書金壽恒,時未出仕,參判趙復陽,疏批未下,參議未差,不得稟政云,敢啓。傳曰,明日爲之。
鄭榏啓曰,左副承旨李翊,以情勢不安,且有身病之意,連日呈辭,而當此僚員不齊之日,不敢捧入,況且啓覆,日期已迫,文案浩多,諸承旨,各自分執査考,而猶患其未及周旋,不可累日二三字缺以致癏曠,卽爲牌招,使之察任,何如?傳曰,允。
又啓曰,注書趙師錫,以身病,連日呈疏,不爲肅拜,使之調理出肅之意,分付,而注書之任,不可曠闕,假注書差出,姑令察任,何如?傳曰,允。
假注書安如石。
沈梓,以都摠府言啓曰,今日入直軍士中日習射,請出標信。傳曰,知道。
又以刑曹言啓曰,本曹正郞愼景尹除授之後,累次呈狀,以其亡父,曾參凶疏之說,出於謗議之餘,受此汚衊,決難抗顔行公云,而其父之不參凶疏,旣爲明白,則雖有謗言,不必爲嫌,故使之從速行公矣。今將過限,無意膺命,一向强迫,亦傷事體,正郞愼景尹改差,何如?傳曰,允。
兵曹口傳政事,副司果趙䃏。
沈梓,以兵曹言啓曰,昨日慕華館,宣傳官·將官等試射時,訓鍊都監哨官李忠建·李,俱未滿四矢,依前例汰去,何如?傳曰,允。
又以兵曹言啓曰,新除授五衛將李敏發,以風病危重之狀,呈狀于本曹,聞其病勢,決難供職云。五衛將李敏發改差,何如,傳曰,允。
又以備邊司言啓曰,寶城郡守朴振翰,纔授羅州營將之任,而本道都事,以覆審時,未及出待罷黜,雖違事目,元非大段所失,此時營將,主管討捕,不可輕遞,仍授營將,使之速爲赴任事,令該曹分付,何如?傳曰,允。
又以備邊司言啓曰,卽接謝恩使狀啓,則有客使不久,當爲出來云。當此荒歲,纔經勅行,又有此報,兩西·京畿民力,萬分可慮,站上諸需,不可不豫爲料理,以此分付兩西·京畿監司處,何如?傳曰,允。
又以備邊司言啓曰,勅使先聲已到,雖未知遲速如何,而似非虛傳之報,京畿監司李慶徽,雖已瓜滿,此時遞易,事甚難便,限勅使回還間,仍任。西路及京畿新除授守令,令該曹催促發送,何如?傳曰,允。
又以備邊司言啓曰,遠接使·館伴,則更待勅行的報入來後,差送之意,敢啓。傳曰,知道。
吏曹參判趙復陽疏曰,伏以臣,猥以庸下,久叨重地,蹤跡狼狽,疾病沈綿,呈單請急,控疏祈免,自春徂冬,不知其幾,雖累被政院之阻却,其得徹於宸聽者,亦多矣。未蒙准許,至今苟冒,不知聖上,何所取於無似之一愚臣,而曲垂蓋帷之恩,尙靳棄捐,乃至於此耶?惶感冞深,進退維谷,兼任職務,旣多停滯,一向引入,亦所不敢,時復冒出,强顔就列,內愧素心,外慚朱紱,人之嗤點,固其所也。加以痰火之病,平生之患,寒節以來,日至增重,每當發作之時,則氣息窒塞,心神眩瞀,殆不省人事,病根旣痼,漸成難醫,旬日之間,症勢尤苦。政事命下,他無推移之地,不得已扶曳來詣,而重觸風寒,遂致添劇,危苦之症,有難名狀。不論餘事,卽此病勢,斷無自力供職之望,前政亦在不遠,豈容病臣,復此仍蹲,以重癏廢之罪乎?且臣,昨於淸州牧使李暹事覆啓時,徒見災邑守令遞易之不便,不思國家刑獄事體之爲重罪,妄謂惟輕,因其狀陳之辭,只請推勘之罰,追省二字缺責實難免,臣之昏謬,觸事若此,其不可任職也,明矣。伏願聖上,俯諒臣危迫之懇,亟命遞斥臣職,以授可堪之人,公私幸甚,臣無任惶悶祈懇之至。答曰,省疏具悉。卿其安意勿辭,從速察職。以上燼餘參出朝報
上在昌德宮。停常參·經筵。
午時未時,日暈。
夜一更,東方坤方,有氣如火光。
下直,德川郡守李東耉。
有政。
吏批,判書金壽恒進,參判趙復陽病,參議未差,右承旨沈梓進。
兵批,兼判書洪重普考監進,參判李正英病,參議南九萬進,參知朴烶病,右承旨沈梓兼進。
鄭榏啓曰,今日爲政事,命下矣。都承旨吳挺緯,以臘藥監劑,進詣藥房,右承旨沈梓,兵批進去,左副承旨李翊,陳疏捧入,一員未差,廳中只有臣榏及同副承旨鄭錀,吏批政廳,何承旨進去乎?敢稟。傳曰,兵·吏批兼進。
吏批啓曰,本曹郞官,今當差出,外任竝擬,何如?傳曰,允。
以尹飛卿·閔周冕爲承旨,閔維重爲吏曹參議,吳斗寅爲司諫,李奎齡爲持平,洪萬熙爲工曹佐郞,朴崇古爲司僕判官,尹希閔爲內贍主簿,鄭載嵩爲校理,尹湊爲左水運判官,李世長爲吏曹正郞,李翊相爲吏曹佐郞,趙師錫爲待敎,朴長遠爲右參贊,任映爲刑曹正郞,李世長爲兼司書,宋奎淵爲掌樂主簿,呂聖齊爲副應敎,鄭道存爲尙衣主簿。
吏批啓曰,承旨,以在京無故人差出事,啓稟,而閔周冕,誤聞其還京,擬望受點矣。卽聞尙在平山地云,何以爲之?敢稟。傳曰,然則改差。其代以南九萬爲承旨。
兵批,以李翊·洪處厚·崔寬爲副護軍,李翔·李長英爲副司直。
鄭榏啓曰,廳中位甚不齊,出納之際,事多苟簡,啓覆日字已迫,文案査准之役方急,今日政闕員,以在京無故人差出,卽爲牌招察任,何如?傳曰,允。
沈梓,以御營廳言啓曰,今此二番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
鄭錀,以修改廳言啓曰,監造監洪濟亨,自再昨重患胸腹痛,症勢彌留,而役事方急,勢難等待其差歇。洪濟亨姑爲改差,以紫門監役申晟代察,何如?傳曰,允。
又以禮曹言啓曰,各陵抽栍摘奸,前月纔已行之,畿甸驛路廚傳之弊,亦不可不慮。今朔不得發送之意,敢啓。傳曰,知道。
右副承旨李翊疏曰,伏以臣,愆累旣積,疾病且痼,自分畢命於田廬,無意抗顔於朝端,离明俯燭之陽昭洗,拯諸不測之淵,置之平地之上,生死肉骨之恩,只自銘鏤于心,前後嚴召荐降,鄕閭不敢退伏,未免靦然冒出。蓋爲一謝恩命,復近淸光,以求私分之安,兼伸犬馬之忱矣。不幸癃羸之疾,遽致福過之災,不但宿患沈淹,痊可無望。又自數日以來,忽有小癤,發於額上髮際,其大如豆,時時刺痛,然其勢不至於甚熾,故塗以藥物,忍耐行公。夜間睡熟之際,誤爲爪甲所傷,毒氣漸肆,赤暈亂射,頃刻之間,鬂額皆浮,頭腦隱隱作痛,精神如在烟霧,叫苦昏倒,巾櫛俱廢,此實僚寀之所共覩,醫工之所共憂。症情之危篤,若不至如此,則臣之供職,纔浹旬月。氣息未泯之前,豈敢一毫憚勞,以爲私便之圖哉?況且啓覆已迫,公務方殷,此非喉司言病之日,而疾聲呼籲,誠出於萬不獲已也。伏乞聖慈,亟遞臣職,以便公私,不勝幸甚,臣無任祈懇屛營之至,謹昧死以聞。踏啓字。以上燼餘參出朝報
上在昌德宮。停常參·經筵。
藥房都提調鄭太和,提調洪重普,左承旨鄭榏啓曰,伏不審雪寒,聖體調攝,若何?眼候今已快愈乎,臣等區區憂慮,敢來問安。答曰,知道。與再昨一樣矣。
傳于鄭錀曰,戊申年宗廟重修時賞格前例,累經變亂,似乎閪失,而或日記相考,或搜覓有處以入。
鄭錀啓曰,傳曰,戊申年宗廟重修時賞格前例,累經變亂,似乎閪失,而或日記相考,或搜覓有處以入事,傳敎矣。戊申年日記,方爲相考,而今已夜深,卷秩浩多,勢未及考出,四字缺各司謄錄,或不無可考之處,亦爲待明日分付搜覓之意,敢啓。傳曰,知道。
鄭榏,以戶曹言啓曰,近年以來,國綱解弛,外方應爲上納之物,當年內准納者,絶無而僅有,誠極寒心矣。各司奴婢身貢,乃是自己身役,逐年收捧上納,事理當然,而各邑,或稱貧殘,或稱年凶,或稱逃亡,十餘年來,流來未納者,其數甚多,故査考各道未納文書,則木綿二千一百餘同,米三千七百餘石,此則徒載簿籍,終無畢納之勢,事之可駭,莫甚於此。奴婢身貢三四字缺令解由成出時,有越等之罰,而此不足以有所警勅,不三字缺樣論罰之擧,各邑未收中,木綿十同以上,米一百石以上,其邑守令,姑先從重推考,何如?傳曰,依啓。事甚可駭,不可二三字缺之擧,元數尤甚數多邑守令,拿問定罪。
南九萬,以備邊司言啓曰,纔經勅行,民力已竭,而又有客使之報,西路事勢,雖甚可慮。其中海西物力,尤極蕩敗,雖有流來勅需策應之木,而似聞名存實無,有難辦出於此際,賑恤啓下,本道監營木二十五同,特爲減除,兵營木四十同內,亦減十五同,分給兩營及各站,以紓一分之急,當以此分付,何如?傳曰,允。
鄭錀,以弘文館言啓曰,新除授校理鄭載嵩,以守禦從事官,時在京畿廣州府,經筵入番事緊,請斯速乘馹上來事,下諭。傳曰,竣事後自當上來,姑勿下諭。
南九萬啓曰,卽接黃海監司金宇亨狀啓,則有差使員出來之語,二三字缺於黃州判官,誤看牒報之致,而不能詳悉,率爾馳啓,顚錯之失,在所難免。請黃海監司金宇亨推考。傳曰,允。
繕工僉正睦嗜善疏曰,伏以人之無後者,立後繼絶,人倫之大者,而未及立嗣,夫婦奄先俱沒,則其在天理人倫,所當矜惻,而立其後嗣之不可少緩也。臣之第二子故生員缺二三字無子女,夫婦俱歿,而林華生時,議以臣之長子四五字缺馨之第三子天龜定爲後嗣,而兒在襁褓,未及二三字缺亡子夫婦旣歿之後,呈斜大事,主無其人,在臣情理,悲痛如割,而亡子孤魂,無所依托,幽明之慟,曷有窮極?林華在時,雖以渠兄之子天龜,定其後嗣,而論以典禮,則立後大事,兩家父,所當同命立之,而臣之子林馨雖存,林華已歿。當此呈斜之事,有違同命之規,此臣之所以不得不哀籲於天地父母之前也。臣竊伏聞曾在仁祖朝,故右議政臣缺以雄,故參判臣吳百齡,故行司果臣李茂林,故直講臣二字缺顔,幼學臣李崇仁等,亦皆爲其亡子之立後陳疏,獲蒙恩許,臣亦依此故事,將陳血忱。伏乞聖明,憐臣之哀號至情,特令該曹,依先朝已行之規,許以林馨之第三子天龜,立爲亡子林華之後,遂令亡子孤魂,有所依托,不勝幸甚。臣無任惶恐痛迫之至,謹昧死以聞。啓下禮曹,禮曹啓目粘連。今此睦嗜善情理,果二三字缺以祖陳疏,有違法文,所謂先朝已行之例,皆出於一時特命,臣曹不敢輕議,疏內辭緣,半行缺啓特爲依願施行。以上燼餘
上在昌德宮。停常參·經筵。
下直。慶源府使李昌胄。
備忘記。今下弓矢,慶源府使李昌胄處,給送。
備忘記。史官三員待命,騎馬九匹立之。
沈梓,以都摠府言啓曰,今日入直軍士,當爲中日習射,而臘享大祭齋戒相値,不得爲之之意,敢啓。傳曰,知道。
又以御營廳言啓曰,三番黃海道別馬隊四十六名,已爲整頓矣。來二三字缺與二番別馬隊合操後,舊軍放送之意,敢啓,傳曰,知道。以上燼餘郞廳李昌儒校。郞廳朱炯質書。
上在昌德宮。停常參·經筵。
謝恩,尙衣主簿鄭道存。
答判義禁李浣疏曰,省疏具悉卿懇。卿之疾患,予亦慮念,而筋力尙壯,何用固辭乃爾?況金吾罪囚,積滯已久,宜勿再辭,從速行公。內下記草
傳曰,今者改建之殿基,則集祥之舊基也。古號則殿,而丁亥修改時,降爲堂矣。今復爲殿號,亦非偶然,故用古號分付本廳,可也。以上內下記草
有政。內下日記
上在昌德宮。停常參·經筵。
下直。江陵縣監李缺錫。以上朝報
有政。
吏批,以李宇鼎爲兵曹佐郞,閔鼎重兼同知成均館事,趙爾炳爲典籍,李明傅爲右通禮,金笈爲南部主簿,李後山爲兵曹參議,李正英·李俊耉爲承旨,吳挺緯爲工曹參判。
備邊司啓曰,頃以北道牛疫致斃事,移咨衙門矣。禮部回咨,今始來到,自本司謄書,下送于咸鏡監兵使處,使之相考擧行之意,分付,何如?答曰,允。以上備局謄錄
義禁府啓曰,以平安監司啓本,刑曹粘目內,前平壤中軍全英發,移義禁府處置事,允下矣。全英發,方爲待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
答戶曹判書金壽興箚曰,省箚具悉卿懇。世道之寒心,良可歎也。有何介懷之事乎?卿其安心勿辭,仍察賑廳之任。
謝恩,右參贊朴長遠,左承旨李俊耉,兵曹佐郞李宇鼎,翊衛鄭載岱。
藥房啓曰,伏未審聖體調攝,如何?眼候,尙無快復之效乎?日寒此極,若臨御別殿,終夕斷獄,則恐有添傷之患,明日啓覆,差退數日,似或無妨。臣等,區區憂慮,敢來問安,竝此仰稟。答曰,知道。別無加減,何必退行乎?
吏曹啓曰,新除授永川郡守柳頲被論之後,稱以病勢危重,累次呈狀,而每以自在數行缺,雖出於情勢之固然,而臺啓,在近停論,則分義所在,不可如是。況當冬務方殷之日,劇邑守令,尤不可任其久曠。永川郡守柳頲,推考,催促發送,何如?傳曰,允。
假注書宋光淵相避,代趙根。
禁府,李暹拿囚啓。
慈殿·中殿,藥房問安。答曰,知道。
東宮問安。答曰,知道。
答都承旨李正英疏曰,許遞。仍傳曰,今日開政,都承旨差出。
明日啓覆時,殿座正時,巳初一刻。
答工曹參議曺漢英疏曰,省疏具悉。爾其勿辭,從速察職。
答知事李浣疏曰,省疏具悉卿懇。已諭予意於前疏之批,卿宜安心,勿辭察職。
政院啓曰,明日啓覆,各司一員式,當爲入侍。而工曹判書具仁重被論,參判吳挺緯,家有拘忌之疾,參議曺漢英,以身病陳疏,有調理察職之命,聞其落傷頗重。數行缺
院啓,六官之長,爲任甚重,非人人所可堪,必有一時聞望五六字缺,新除授綾豐君具仁墍,雖以勳舊,文武亞卿之班,本無人望。且甚衰鈍,超授正卿之命,實出意外,物情皆以爲不愜。請具仁墍,特賜工曹判書,改正。淸州爲邑,素稱難治,且在營下,在前以曾經臺任差遣,其意有在,揆以他道諸鎭,莫不皆然,實爲憚壓之地也。新除授牧使尹世喬,二行缺湖西重鎭營下憚壓之任,不可付諸如此之人,請淸州牧使尹世喬遞差,以有風力文官擇送,何如?答曰,不允。以上朝報
有政。
吏批,以趙爾炳爲監察,金鏡爲長湍府使,裵得成爲律學敎授,張善瀓爲兵曹參判,李天基爲禮曹參議,金粹五爲禮曹佐郞,宋時喆爲工曹參議,李殷相爲都承旨,金鼎夏爲靑松府使,鄭重徽爲兵曹正郞,權愭爲濟原察訪,姜栢年爲漢城左尹。
傳曰,啓覆後,他日來會事,分付。以上備局謄錄
上在昌德宮。停常參·經筵。
謝恩。都承旨李殷相,南部主簿金笈,兵曹參判張善瀓,司評丁時傑。
判尹吳挺一箚子。大槪,受由調理,身病尙苦。今日啓覆,末由進參,冒死陳情。乞遞本職及籌司·摠府之任事。入啓。答曰,省箚具悉。卿勿待罪,調理察職。
戶曹啓曰,各司妓婢身貢未收數及當該守令姓名,旣已別單書入,而必書各年條奴婢應上納身貢元數,然後可知其納未納分數多少,故更爲考出元數及納未納,秩秩開錄,改書以入之意,敢啓。傳曰,已納之數,未滿六同,邑守令竝拿問,拿推現告,潭陽府使崔攸之,平昌縣監金世泌,南原府使李慣,蔚山府使南天澤,寧海府使金命龍,宜寧縣監鄭歧壽,安陰縣監朴廷龍,密陽府使李晸,長鬐縣監金義讓,草溪郡守禹弼漢。
禁府,李慣·李晸拿囚,啓。
判義禁李浣牌招事,榻前定奪。
長湍府使金鏡,改差,以重臣堂上中,當日內口傳差出事,榻前定奪。
兵曹口傳政事,副護軍金鏡。
吏曹口傳政事,長湍府使金東屹。以上朝報
啓覆入侍時,領議政洪命夏所啓,卽今金吾滯囚頗多,而以判義禁不出之故,久未疏決,當此祈寒,殊甚可慮。上曰,判義禁府事李浣,卽爲牌招,使之疏決,可也。又所啓,崔世慶·但一等獄事,旣已結末,則尹明遇·李楨等,更無可問之事,似當放釋,而亦因判義禁之未出,滯囚至此矣。且咸宗建,只從完平副守之言,模畵而已,似無可罪之事矣。上曰,宗建,以出於完平副守之招,故雖爲拿問,本非渠罪。尹明遇·李楨·咸宗建等三人,竝卽放送。以上禁府謄錄
巳時初,上御宣政殿,啓覆罪囚。缺數丈張善瀓曰,復讐不分明半行缺永之殺其母,欲爲之報仇。缺數丈上曰,似當依律,後日更議,啓覆旣畢,大臣·備局堂上·兩司·玉堂·六承旨外缺半行六卿之職,非人人所可堪任。具仁墍,以親功,久在亞卿之列,故雖有陞拜之命,非但素無人望,物情不愜。請具仁墍特除工曹判書,改正。上曰,人望素輕云者,予實未曉,非但有勳勞也,才器亦無不合於此,不允。以上燼餘
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖體調攝,若何?連日久御寒殿,覽閱文書,能無添傷之患乎?眼候,亦復如何?臣等區區憂慮,敢來問安。答曰,知道。別無加減矣。
午時,日暈。暈上有冠,冠上有戴,色皆內赤外靑。
忠淸監司狀啓,大司憲宋浚吉病重,上去不得事。踏啓字以下。
鄭錀,以修改廳言啓曰,初八日竪柱上樑時,應行諸事,當爲分付該曹,依例擧行矣。上樑文,讀文官及執事官,六七字缺何如?傳曰,允。
大司諫尹鏶,正言權斗樞啓曰,缺數字甚重,固非人人所可堪,不但爲才器而有所輕授也。具仁墍之秩躋亞卿,直以家世勳舊,致此位耳。非別有才器之可稱,則人孰不知之?今此超授之命,實出意外,物情之皆以爲駭,從可知矣。請勿留難,具仁墍特除工曹判書,改正。淸州爲邑,素稱難治,且在營下,自前必以曾經臺侍差遣,其意有在,不但爲牧民而已,實爲憚壓之地也。新除授牧使尹世喬,累爲守令,雖外有治辦之名,內實不副,別無績效可記,徒有貽弊之事。湖西重鎭營下憚壓之地,不可付諸此人。請淸州牧使尹世喬改差,以有風力文官,擇送。答曰,不允。
李俊耉啓曰,吏曹郞廳來言,臺諫有闕,政事何以爲之?敢稟。傳曰,明日爲之。
校理鄭載嵩疏曰,伏以臣,帶職在外,癏曠罪積,請急之章,實出於萬不獲已,而未蒙恩遞。今又有三四字缺臣誠惶悶,不知所達,臣之來此,今已閱月,而尙無一事之三四字缺緣同任之人,有故,亦不得相替往來,竣事還朝,有難從近爲期,則論思直宿之任,決不敢一向虛帶,非但在臣私義爲不安,其在朝家體例,決不宜如此。伏願聖明,俯賜諒察,亟許遞改,千萬幸甚。答曰,省疏具悉。爾其勿辭,竣事察職。以上燼餘
義禁府啓曰,傳曰,義禁府知義禁以下開坐照律及議處公事,竝爲擧行以啓事,下敎矣。臣等開坐本府,李商翼·忠益等面質後,時囚罪人議處覈處公事,相議回啓,而日晷甚短,文書翻閱之際,昏暮未擧行公事,待明日更爲回坐議啓之意,敢啓。傳曰,知道。以上禁府謄錄
上在昌德宮。停常參·經筵。
巳時午時,日暈兩珥。
沈梓,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管□□,中樞府褒貶坐起進去晝仕,請出標信。傳曰,知道。
李殷相,以賑恤廳言啓曰,西氷庫藏氷時,司宰三四字缺官,本監主簿李永輝,猝得感寒,症勢極重,不得進去,其代以本監參奉王缺,改付標以入,敢啓。傳曰,知道。
有政。
南九萬啓曰,正言權斗樞,再啓煩瀆,退待物論矣。傳曰,知道。
吏批。以李奎齡爲校理,閔鼎重爲大司憲,李正英爲左尹,朴世堂爲持平。以上燼餘
答院曰,不允。遞差事,依啓。內下記草
上在昌德宮。停常參·經筵。
南九萬,以右邊捕盜廳言啓曰,本廳四牌軍官文天錫進告內,南部小多數三字缺前兵使李俊漢,以病患三四字缺處空家之際,去夜三更量,賊徒,自後墻作梯越入,家藏雜物,沒數偸去,老婢一名,被刃卽死云,聞來不勝驚愕,四牌軍官文天錫,五六字缺囚禁,而多定軍官,機察之意,敢啓。缺
掌令崔文湜啓曰,新除授大司憲閔鼎重,時在忠淸道忠州地,請斯速乘馹上來事,下諭。答曰,依啓。
傳于南九萬曰,大臣·原任大臣·禁府堂上·左右捕盜大將及兩司長官,卽爲命招。
傳曰,今日啓下京畿監司啓本,還爲入之。
未時申時,日暈。以上燼餘
答戶曹判書金壽興疏曰,省疏具悉卿懇。此非卿引嫌之事,何用辭爲?卿其安心勿辭,從速察職。
答義禁府貼曰,今此面質之事,不成說話,殊甚無據,更爲究問,詳細面質以啓。李商翼·忠益等面質事
史官四名待命,騎馬十二匹立之。城內各司,夜摘奸以來
答判義禁李浣疏曰,省疏具悉。卿辭至此,金吾之任,當勉副焉。卿其安心勿辭,調理察職。內下記草
上在昌德宮。停常參·經筵。
仁烈王后忌辰齋戒。以上燼餘
有政。
吏批。
以李端夏爲吏曹正郞,金敏斅爲工曹正郞,李叔達爲正言,尹鏶爲吏曹參議,尹衡聖爲獻納,閔維重爲大司諫,張善瀓爲京畿監司,鄭知和爲知義禁。
左副承旨沈梓啓曰,京畿監司拿推傳旨啓下之後,以發遣都事拿來之意,卽爲分付該府,而累次催促,尙不擧行,事甚稽緩,當該都事推考,何如?傳曰,允。以上禁府謄錄
傳曰,崔世慶,但一獄事,旣已決末,李楨·尹明遇,亦已放送,則其奴貞男,不可仍囚,放送事,分付該府。
史官二員待命,騎馬六匹立之。宮城外營,摘奸
答政院啓辭曰,觀此啓辭,亦出於不識事體而然也,尤極駭異矣。右副承旨南九萬拿問還收事以上內下記草
上在昌德宮。停常參·經筵。以上燼餘
答鞫廳啓辭曰,罪人戒習,囊中文書中小紙,別書姓名之事,必當先問於戒習,而前後問目,竝皆落漏,何也?以上內下記草
政院啓曰,傳曰,罪人拿來都事,今日還來事,啓辭矣。何時當爲入來耶事,傳敎矣。卽使注書,從門隙,招致當直官員問之,則答以推鞫罪人拿來時,例爲兼程,一日程則一日內回還,今日二更內,似當入來云矣,敢啓。傳曰,知道。以上禁府謄錄
上在昌德宮。停常參。以上燼餘
答院曰,不允。下諭事,依啓。大司諫閔維重,正言李叔達,乘馹上來事
答鞫廳啓辭曰,當初啓本,有曰永贊·任中·任仁等,被捉於安山之後,因渠等招辭,移文水原府査覈則以爲,戒習,被囚已久,別無自本府督出之擧云。三人之荒唐出沒於安山境內,似是無賴輩所爲,刑與不刑,宜無異同,故允加刑之啓矣。啓辭如此,其與予所記憶者,似爲不同,其日夜深,不能親覽,令人讀過之時,無乃誤聽而然耶?詳考啓本後稟處。
答院曰,不允。前啓以上內下記草
義禁府啓曰,罪人戒習行刑單字,旣已啓下,而法典內,有雨未晴夜未明,勿行死刑之文,今已向昏,待明日行刑之意,敢啓。傳曰,知道。以上禁府謄錄
上在昌德宮。停常參·經筵。
答判府事鄭太和箚曰,省疏具悉卿懇。卿其安心勿辭,從容調理。
答院曰,不允。以上內下記草
推鞫罪人梁益和,刑問二次不服。李德立,加刑一次不服,推鞫姑罷。以上朝報
上在昌德宮。停常參·經筵。
下直,永川郡守柳頲。
義禁府郞廳,以大臣意來言,留獄罪人,旣已停刑,拿來罪人,未及入來,待其入來,開坐云矣,敢啓。傳曰,知道。
傳曰,初覆時,殿坐時刻,似晩,明日三覆,殿坐時刻,則比前差早擧行事,分付。以上朝報
政院啓曰,出使都事,罪人拿來,今到崇禮門外云。請出標信符驗。傳曰,罪人入來,卽爲推鞫,例也,而今已夜深,設鞫之際,必致罷漏,明日待開門卽時爲之事,分付。以上禁府謄錄
上在昌德宮。停常參·經筵。
有政。
吏批。
以趙珩爲知義禁府事,尹世衡爲監察,朴世雄爲昌陵參奉,李翊爲判決事,李楚老爲尙州牧使,李程爲禮曹參議。以上燼餘
答知中樞府事金佐明疏曰,省疏具悉卿懇。金吾之任,當勉副焉,卿其安心勿辭,調理察職。以上內下記草
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖體何如?昨日啓覆後,引接臣僚,亦且移時,調攝中不瑕有傷?臣等,區區憂慮,敢來問安。答曰,知道。近日眼候,幾盡差愈矣,數日內似有復發之漸矣。
再啓曰,卽伏承問安之批,以近日眼候,幾盡差愈矣,數日來似有復發之漸,爲敎。臣等,不勝憂慮之至,卽爲入診,詳知證候輕重,然後可以議藥,竝此仰稟。答曰,姑觀一兩日,或鍼或藥,可也。
下直,濟原察訪權愭。
謝恩,知義禁趙珩,禮曹參議李程。
綾豐君具仁墍辭職上疏及兵曹判書洪重普箚子。大槪,按獄失體之人,不可復玷金吾之長,懇乞遞免,以存廉隅,以便公私事。入啓。以上朝報
鄭錀,以漢城府言啓曰,本府,今秋冬等褒貶,當爲等第,而左尹臣李正英未肅拜,右尹未差,限內不得磨勘之意,敢啓。傳曰,知道。
又以訓鍊都監言啓曰,都監郞廳來言,今冬等丁未年褒貶,當爲等第,而大將臣李浣,方在呈辭中,限內不得磨勘之意,敢啓。傳曰,知道。
綾豐君具仁墍疏曰,伏以臣,才居人下,素無名稱,臺章所論,乃臣實錄,而五六字缺卿位,則未愜人望,亦出公議,臣雖無狀,自知則明,其不敢卽出,非特衰鈍而止耳。前疏仰懇,實是由中之發,而聖量優容,不卽斥改,終致聽聞之駭惑,重貽淸朝之羞辱,臣罪至此,萬誅無惜。顧臣實無分寸可紀之勞,而封君食祿,幸守家聲,涯分已滿,榮寵亦極,前後履歷,俱非所堪,任他笑罵,尋常愧縮,今玆彈文,只論新命之過濫,則其爲臣地,抑亦多矣。況臣犬馬之疾,浹旬彌留,卽今症勢,萬分危惙,雖欲出謝恩命,亦無自力之望,伏乞聖慈,諒臣無用,憐臣癃病,將臣新授職名,竝與所帶摠戎,而亟許鐫削,以安微分,以謝物議,不勝幸甚。臣無任激切屛營之至,謹昧死以聞。答曰,省疏具悉卿懇。卿才允合,情外之斥,卿何介懷?卿其勿辭,從速察職。
右承旨鄭榏疏曰,伏以臣,猥將危悃,冒瀆宸嚴,席藁私室,方竢嚴譴,而罪罰不加,反承溫批,至有從速察任之命,臣誠惶蹙,身無所措。第念臣待罪出納,所事何事,而半丈缺亟正臣罪,俾得均蒙罪罰,以安私分,不勝幸甚,臣無任祈懇惶隕之至,謹昧死以聞。答曰,省疏具悉。爾其勿辭察職。以上燼餘
禁府啓曰,本府郞廳今秋冬等褒貶等第,今日當爲磨勘,而判義禁臣洪□□箚子,批答未下,無以開坐。限內不得爲之之意,敢啓。傳曰,知道。以上禁府謄錄
上在昌德宮。□□□。
藥房提調洪重普,副提調李殷相啓曰,伏未審夜來,聖體調攝,若何?眼候復發之漸,比昨何如?臣等,不勝憂慮,敢來問安。答曰,知道。與昨一樣矣。
鄭榏啓曰,吏曹郞廳來言,臺諫有闕,政事,取稟。
判中樞府事鄭太和箚曰,伏以臣賤疾猝劇,五六字缺廳未罷,冒昧控辭,罪在逋慢,恭竢譴罰,伏蒙聖批,二三字缺以從容調理,內醫看病,珍藥隨至,自顧微分,何以獲此於聖明?感泣不知所達。臣之素患疝病,今似稍降,結於臍腹之間,而傷寒之久,已抵半月,尙未得發汗解表,六七行缺答曰,省箚具悉卿懇。卿其安心勿辭,更加從容善攝。以上燼餘
上在昌德宮。停常參·經筵。
下直,長湍府使全東屹,長興府使楊逸漢。
藥房提調洪重普,副提調李殷相啓曰,伏未審夜來,聖體調攝若何,眼候比昨亦復何如?臣等區區憂慮,敢來問安。答曰,知道。別無加減矣。
沈梓,以兵曹言啓曰,當日保人金忠起稱名人,自敦化門入來,差備門外擊錚,極爲駭愕,令攸司囚禁治罪。同門守門將柳碩祺,常時不能禁斷雜人,以致闌入,亦爲非矣。從重推考,何如?傳曰,允。
有政。
吏批。
以洪萬容爲應敎,李厚先爲右通禮,宋奎淵爲咸悅縣監,鄭瀁爲掌令,洪宇熙爲兵曹佐郞,呂聖齊爲執義。
右副承旨南九萬疏曰,伏以臣,昏昧惶惑,顚倒四五字缺戾,分甘誅殛,不意聖度包荒,曲加恩釋,旣解湯網三四字缺魂感涕,惝怳難狀,起死肉骨,猶不足喩,半丈餘缺,臣不勝瞻天望聖戰灼惶隕之至。答曰,省疏具悉。爾其勿辭察職。
大司諫閔維重疏曰,伏以臣,病伏窮巷,晩得塗傳,竊聞國家不幸,凶孽干紀,天討方擧,丙枕不安,瞻望京闕,益切狗馬之戀。忽此意外,恭奉聖旨,除臣諫官之長,令臣乘馹上來。臣雖至愚,粗識分義,忝叨是任,適當是時,固合祗承寵命,義不俟駕,而第臣疾病之難動,有甚於情勢之難進,不避鈇鉞之誅,敢竭肝膈之懇,仰溷宸嚴,以冀矜察,臣罪萬死。三四字缺行身無狀,事君不忠,指目所加,罪名已著,在臣之道,四五字缺省,追補旣往,若復貪戀榮祿,冥行不止,則不但不四五字缺,何以自解於人言?君子所謹者,嫌疑,士夫所重者,廉隅。四五字缺之義,何嘗不在於斯也?然而天地之度,極於寬大,過於慈愛,有罪而特屈刑章,旣退而曲加收錄,歷選前昔人臣,未有負愆如臣,而受恩如臣者,半丈缺,答曰,省疏具悉。爾其勿辭,從速上來察職。以上燼餘
答右參贊朴長遠疏曰,省疏具悉。卿其安心勿辭,從速察職。以上內下記草
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖體調攝,何如?眼候比昨亦無加減乎?臣等區區憂慮,敢來問安。答曰,知道。症候當言于醫官矣。
沈梓啓曰,右副承旨南九萬,疏批已下,而今日又不仕進,廳中不齊,姑舍勿論,而揆以事體,亦涉未安,卽爲牌招察任,何如?傳曰,允。
沈梓啓曰,正言李叔達,再啓煩瀆,退待物論矣。傳曰,知道。
司諫吳斗寅,獻納尹衡聖啓曰,正言李叔達,四五字缺,名在訟案,勢固難安,帶職下鄕,在例當遞,請正言李叔達,遞差。答曰,依啓。
鄭錀啓曰,吏曹郞廳來言,臺諫有闕,政事何以爲之?敢稟。
夜五更,月入太微垣。
東平尉鄭載崙疏曰,伏以臣,伏蒙天恩,又摠管新命,臣之前後忝此,已至再三,榮感之中,惶懼彌深,所當卽出行公,而臣之老母,痼疾纏身,常在床席,僅得支過。不幸臣外祖母之喪,出於今月初,臣母之病,因此添劇,委頓不省,氣息如縷,臣之情勢,決難離側,以經數晝夜之久。伏乞聖明,俯垂矜察,亟命遞臣都摠管之任,以便公私,幸甚。臣無任戰灼祈懇之至,謹昧死以聞。答曰,省疏具悉。卿其勿辭,救護母病。
右參贊朴長遠疏曰,伏以臣於日昨,冒萬死仰瀆宸嚴,迫於賤疾之猝劇,非但情勢之狼狽而已,誠未上格,反下至以安心勿辭從速察職,爲敎。臣銜恩感愓,卽當趨走供職之不暇,而第臣所苦傷寒之症,出於奔走積敗之餘,連日累夜,輾轉危劇,遍體寒縮,一向無汗,深室擁衾,有如抱氷,胸膈煩塞,胃氣二字缺,食飮專廢,寢不交睫,痰喘促急,不能俯仰,臂脚皆痛,不能運動,以此危惡之症,固不敢一一煩瀆,而旬日之內,決無差愈察職之勢。如不得已,則何敢申聒於鞫獄未訖之日,自速違慢之誅哉?三四字缺不知裁。伏乞聖慈,特垂憐察,亟許遞知義禁之職,不勝幸甚。臣無任惶恐祈懇之至,謹昧死以聞。答曰,省疏具悉。卿辭至此,金吾之任,當勉副焉。以上燼餘
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖體調攝,若何?昨日伏聞入侍醫官等之言,則眼候比前差減,而猶未快復云。今日視昨加減何如?臣等區區憂慮,敢來問安。答曰,知道。與昨無異矣。
沈梓,以都摠府言啓曰,副摠管姜栢年,本曹坐起進去晝仕,請出標信。答曰,知道。
李俊耉啓曰,春帖子,今二十日當爲製進,而適與都目政相値,二三字缺金壽恒,明日待開門牌招,使之出韻科次以入之意,敢啓。傳曰,知道。
傳于沈梓曰,史官二員待命,騎馬六匹立之。東西氷庫內摘奸。
南九萬啓曰,卽者領議政洪命夏有病,未卽開坐鞫廳之意,陳箚矣。無他時任大臣,鞫廳,何以爲之?敢稟。傳曰,大臣疾病如此,則雖無古規,原任大臣,進去開坐,似可,而今後本府爲之,可也。且日勢已暮,別無二字缺之事,待明日爲之。
又啓曰,傳曰,推鞫時,時任大臣有病,則原任大臣開坐,亦有前例乎考啓事,命下矣。取考院上推鞫日記,則丙子亂前日記,無現存之冊,亂後日記,可考者十度獄事,而俱無原任大臣獨爲開坐推鞫之時矣,敢啓。傳曰,知道。
又啓曰,原任大臣,獨定開坐推鞫前例,一邊取考院上日記,一邊招致禁府都事,使之考出禁府文書可考者。禁府都事,取來甲申四月初三日推鞫開坐謄錄,領議政洪瑞鳳病不進,右議政李敬輿,昇平府院君金瑬,獨爲開坐矣。本院日記考出三四字缺,不能詳細考出,率爾陳達,不勝惶恐,敢啓。傳曰,知道。
三字缺,以兵曹言啓曰,當日忠義衛沈序稱名人,自宣仁門入來,差備門外擊錚,極爲駭愕,令攸司囚禁治罪,同門守門將洪汝燾,常時不能禁斷雜人,以致闌入,亦爲非矣,推考何如?傳曰,允。
又以修改廳言啓曰,殿額書寫之人,招致闕內,正書以入,而當初抄啓中,直講李觀徵,則家有拘忌之故,不得入來書寫之意,敢啓。傳曰,知道。以上燼餘
上在昌德宮。停常參·經筵。
藥房提調洪重普,副提調李殷相啓曰,伏未審夜來,聖體調攝,何如?眼候比昨亦無加減乎?臣等區區憂慮,敢來問安。答曰,知道。證候,當言于醫官矣。
下直,奉化縣監韓如愚。
南九萬,以義禁府言啓曰,以全羅監司狀啓,因刑曹粘目,前康津縣監吳命悅,移二字缺處置事,允下矣。吳命悅,時在靈光本家,依例發遣都事·羅將,拿來何如?傳曰,允。
李俊耉啓曰,春帖子出韻科次事,大提學,朝已牌招來詣矣。依近例藝文提學,亦爲牌招,同參科次之意,敢啓。傳曰,知道。
南九萬啓曰,小臣推鞫廳進去下直,請出推案。答曰,知道。
又以兵曹言啓曰,今月二十日,武臣賓廳講書之次,而都目相値,不得爲之之意,敢啓。傳曰,知道。
又以兵曹言啓曰,今日內奴植伊稱名人,自宣仁門入來,差備門外擊錚,極爲駭愕,令攸司囚禁治罪,同門守門將洪汝燾,常時不能禁斷雜人,以致闌入,亦爲非矣,推考,何如?傳曰,允。
申時,日暈。夜一更,月暈。
缺副守洪,當初臺啓,以新授缺資,爲先還收,仍爲拿缺爲請,自上以姑先拿問後,不敷其實狀,此第科罪,缺洪,旣已遲晩定配,所授加資,似當還收,敢啓。傳曰,知道。以上燼餘
上在昌德宮。停常參·經筵。
藥房副提調李殷相啓曰,伏未審夜來,聖體調攝,若何?昨日伏聞入侍醫官等之言,眼候猶未快復云。卽今加減,與昨何如?臣不勝區區憂慮,敢來問安。答曰,知道。與昨無異。
自午時至申時,日暈。
南九萬啓曰,新除授掌令鄭瀁上來下諭事,今十七日憲府啓請,依啓,而臣於其日午後,仕進代房,未及擧行,則臣所當卽爲擧行,而今始覺知。其間矇然四五字缺,不勝惶恐待罪。傳曰,勿待罪。
吏批,判書金壽恒進,參判趙復陽進,參議尹鏶進,右承旨鄭榏進。
兵批。兼判書洪重普進,參判未差,參議李□□進,參知朴烶進,左副承旨沈梓進。
吏批。以李斗光爲司憲府監察,趙逢源爲臨陂縣令,金銘爲熊川縣監,李以挺爲海南縣監,吳挺緯爲兵曹參判,金賓爲禮曹佐郞,柳壽昌爲平陵察訪,趙爾後爲司饔主簿,趙時瑗爲刑曹正郞,鄭載嵩爲持平,趙爾翰爲軍資奉事,尹以道爲宗簿主簿,金震龜爲尙衣別提,趙鳴鳳爲尙衣直長,李沃爲監察,李象鼎爲戶曹佐郞,沈攸爲司諫院司諫,曺漢英爲漢城右尹,許挺爲禮曹正郞,李夢錫爲瓦署別提,吳挺緯爲知義禁,吳挺緯爲社稷提調,李殷相爲校書館提調,姜允亨爲奉常寺正,李克泰爲直講,李世章爲尙瑞直長,柳挺輝爲固城縣令,權頊爲西部主簿,李葆爲監察,李後老爲刑曹正郞,鄭台周爲司圃別提,林時亮爲禮賓別提,呂端齊爲尙瑞副直長,成玧爲軍器僉正,鄭時凝爲內資主簿,閔熙爲工曹參判,全汝翰爲造紙別提,韓斗愈爲靖陵參奉,南斗徵爲連原察訪,韓翊周爲典籍,申弼華爲氷庫別檢,洪濟亨爲義禁府都事,李時術爲吏曹參議,洪受湸爲繕工副奉事,李東溟爲安東府使,趙汝耘爲造紙別提,李百憲爲司評,申汝栻爲景陽察訪,鄭時亨爲戶曹正郞,李行正爲司饔直長,孟萬始爲慶基殿參奉,裴友亮爲司圃別提,李熙采爲童蒙敎官,柳瑡爲內侍敎官,李垷爲童蒙敎官,尹敏聖爲監察,趙昌漢爲童蒙敎官,權爲繕工假監役,李重龜爲司宰參奉,金南甲爲平市奉事,閔義亮爲禮賓別提,尹坰爲繕工監役,李翊相爲司書,朴昌文爲工曹正郞,宋文炳爲康陵參奉,洪南立爲司䆃寺正,閔又騫爲司畜別提,趙爾炳爲工曹佐郞,宋奎洛爲繕工假監役,柳軸爲孝陵參奉,金棐爲義盈庫主簿,徐必成爲南陽縣監,李惟源爲奉常僉正,朴惟儁爲掌樂主簿,閔光熽爲淮陽府使,李厚先爲端川郡守,鄭晳爲副修撰,金汝亮爲文川郡守,洪處亮爲禮曹參判,王國賓爲內贍奉事,尹鏶爲戶曹參判,李集成爲長興庫直長,洪爲學錄,孫愈爲校書副正字,愼景尹爲全羅都事,權諿爲鍾城府使,李以時爲三和縣令,李休徵爲正言,閔蓍重爲吏曹佐郞,鄭興胄爲監察,尹搢爲京畿都事,李葂爲司饔直長,柳萊爲利仁察訪,權斗樞爲洪陽縣監,洪宇翼爲吉州牧使,崔孝述爲南海縣令,楊震行爲慈仁縣監,趙見素爲義興縣監,尹彬爲金化縣監,李元龜爲慶山縣令,李行陟爲庇仁縣監,權迪爲禮曹正郞,趙威鳳爲正言,朴宗岳爲漢城參軍,洪萬衡爲副校理,閔周冕爲判決事,尹世雄爲昌原縣監,朴世堂爲校理,林㙔爲持平,李鳴夏爲文義縣令,韓侃爲嘉山郡守,蔡正後爲靈山縣監,柳時成爲朔州府使。
吏批啓曰,新除授鍾城府使,無加資之命,何以爲之?敢稟。傳曰,依例加資。
兵批,以李翊漢爲同知,□□□尹昌亨爲滿浦僉使,成晩達爲安興僉使,芮德劉爲甘浦萬戶,崔好重爲□□萬戶,半丈缺,韓根爲都摠都事,金德明爲訓鍊主簿,尹抗爲衛率,曺弘益爲都摠經歷,洪夏相爲武兼,沈濁龍爲造山萬戶,鄭二龍爲水口萬戶,崔得承爲龍津萬戶,鄭台壽爲訓鍊僉正,林商儒爲羽林衛將,趙顓爲訓鍊判官,鄭之虎爲五衛將,李之馧·李翊·李弘淵·姜鎬·李綏邦爲副護軍,李叔達□□□爲副司果,趙夏亨爲宣傳官,朴爲五衛將。
傳于鄭錀曰,前後扈從有功之人及淸白吏子孫,各別收用事,言于兩銓。
沈梓,以兵曹言啓曰,當日馬兵黃禮祥稱名人,自丹鳳門入來,差備門外擊錚,極爲駭愕,令攸司囚禁治罪,同門守門將文弼道,常時不能禁斷雜人,以致闌入,亦爲非矣。推考,何如?傳曰,允。
行知中樞府事李浣疏曰,伏以臣,罄竭衷悃,仰祈解務,而得蒙天恩,遞臣金吾之任,感戴鴻私,涕泗交迸也。第臣所患,如有一分自力之勢,何敢忘先朝擢拔之恩,負殿下倚毗之任,移疾飾辭,自取欺瞞之誅乎?今臣病勢轉劇,且値寒沍,重裘處溫,猶患寒縮,閉三字缺亦恐添傷,以如許筋力,豈可酬應雲委之務,二字缺行陣之間,得保如縷之喘哉?噫,無狀小臣,累叨匪據之任,效蔑毫絲,恒懷盡瘁之意,而疾病如許,末由陳力,久曠職事,猥自煩瀆,臣罪萬隕。伏乞聖慈,憐臣身病之沈痼,特軫軍務之久曠,臣所帶訓局之任,亟命遞改,以便公私,不勝幸甚。臣無任瞻天仰聖懇祈惶悚之至,謹昧死以聞。答曰,省疏具悉。卿其安心勿辭,調理察職。
左副承旨沈梓疏曰,伏以臣,於本月十七日,以代房,接待臺官,則臺啓批下之後,掌令鄭瀁下批傳旨,當爲捧入,怱擾之中,未卽擧行,該房晩後入番,臣亦不說道,今過數日,方此覺知昏謬之失,臣實二三字缺適在政廳,未及自列,獨使該房,至於待罪,臣竊惶恐,益無所措。伏乞聖明,亟罷臣職,仍以爲不能居職者之戒,千萬幸甚。臣無任戰灼震悚之至,謹昧死以聞。答曰,省疏具悉。爾其勿辭,從速察職。以上燼餘
上在昌德宮。停常參·經筵。
藥房副提調李殷相啓曰,伏未審夜來,聖體調攝,若何?眼候比昨亦何如?,臣不勝憂慮之至,敢來問安。答曰,知道。證候,當言于醫官矣。
李俊耉啓曰,小臣,正朝望闕禮初度習儀進去,下直。
南九萬,以都摠府言啓曰,入直軍士,中日習射,限庭鞫完畢間姑定矣。庭鞫已罷,今日爲始,入直軍士中日習射,請出標信。傳曰,知道。
鄭錀,以吏曹言啓曰,淸州牧使尹世喬,以病勢苦重,累次呈狀,每以調理赴任,題辭。又因本道監司狀啓,更爲發牌催促,而一向呈狀,無意赴任。尹世喬病勢輕重,雖未可知,頃日臺諫,論啓請遞,必以此不敢赴任,連爲呈狀,而臺啓旣不允從。本州,以湖西大牧,曠官已久,不可一任其呈病。尹世喬推考,催促下送何如?傳曰,允。
掌令崔文湜啓曰,臣於李碩蕃之論以爲,其外三寸婢妾女,於碩蕃爲孽四寸妹,則雖其外家婢子,旣有四寸之義,不可使喚,況至於杖殺乎?事跡昭著,別無可問之隱情,故直以削去仕版,論啓蒙允矣。今聞物議,皆以不請拿問爲罪云。擬律失當之責,臣固難免,何敢晏然苟冒乎?請命遞斥臣職。答曰,勿辭。
南九萬啓曰,掌令崔文湜,再啓煩瀆,退待物論矣。傳曰,知道。
辰時巳時,日暈兩珥。自午時至申時,日暈。
刑曹判書李慶億疏曰,伏以臣,賤疾猝劇,不敢供職,仰瀆宸嚴,出於萬不獲已,而調理察職之命,出於常格之外,臣誠惶縮,不知攸措。其在分義,固當奔走率職之不暇,而第臣所患,非如偶得之比。本來宿病虛羸,眞元銷脫,寒暑之感,動成沈痾,尋常將獲,二字缺嬰兒,不能以平人自處。自忝本職,政當寒節,卯申役役,今至累朔,傷損之餘,重觸風寒,未卽和解,症勢彌留,加以所患眩症,一時交發,委頓枕席,不能擧頭,有時昏仆,泯然欲絶。雜施湯劑,少無所效,旬月之間,差復難期,顧臣所帶之職,係是劇地,訴理之繁,刑獄之重,不可曠日停滯。伏乞聖慈,諒臣危迫之懇,亟賜臣職,以便公私,不勝萬幸,臣無任祈懇戰灼之至。答曰,省疏具悉。卿其勿辭,從速察職。
戶曹判書金壽興疏曰,伏以臣,拙踈庸陋,無所可取,而伏蒙聖明拂拭之恩,數年以來,分外冥升,久據重任,蔑效涓埃,尋常憂愧,不啻淵谷。不意玆者,又以監董之勞,至有加級之命,臣誠驚惶恧縮,不知置身之所。此等恩數,實非微臣夢寐所到四五字缺所記,豈可以數月奔走之微勩,驟加莫大之重典?四五字缺惶懼,固不敢盡暴於宸嚴之下,而如臣弱才眇補二三字缺光榮,以玷淸朝之名器乎?不得不冒死呼籲於天地父母之前。伏乞聖慈,亟命還收新授之資,以安私分,不勝幸甚。答曰,省疏具悉卿懇。已有前規,何庸辭爲?安心勿辭,從速察職。以上燼餘
上在昌德宮。停常參·經筵。
藥房副提調李殷相啓曰,伏未審夜來,聖體調攝,若何?昨日伏聞入侍醫官等之言,眼候雖已向安,而尙未快復云,卽今加減,比昨何如?臣不勝區區憂慮之至,敢來問安。答曰,知道。與昨無異矣。
鄭錀啓曰,卽聞領議政洪命夏,以傷寒,症勢危重,欲見御醫韓道昌云。係是大臣病患,敢啓。傳曰,韓道昌及李東□,竝卽遣看病。
傳于李俊耉曰,韓道昌,領議政家不離看病事,分付。
鄭錀,以御營廳言啓曰,本廳敎鍊官金萬運,今都目政,以久勤,除拜黔毛浦萬戶。金萬運,久掌火器,本廳銅砲之制,初出於此人之監造,明春欲爲加造,而付之生手,恐不如宿諳之人。金萬運新除萬戶,改差。還授前任,以爲造砲之地,何如?傳曰,允。
又以修改廳言啓曰,監董官趙汝耘·洪濟亨,陞出六品,而依前例仍爲察任矣。洪濟亨,則新授之職,係是緊任,勢難兼察。令該曹從速閑官移授,俾專監董之役,何如?傳曰,允。
又啓曰,春帖子製述官,司直鄭載禧,副司果申厚載,權知承文院副正字成□□無緣不作,極爲非矣。請推考。傳曰,允。
執義呂聖齊啓曰,全羅兵使閔震益,貪婪肥己,老而益甚。曾爲湖西閫任時,於道內,多出軍木,買田於其墓下,遞歸之日,官庫蕩然,及除新職,手段尤猾。頃者軍木,多數載送於京中,四五字缺爲賊人所偸,人言籍籍。且於巡歷列邑,點閱軍兵之時,稱以軍兵賞格,載持軍木,所到之處,散給於妓生,而軍兵賞格,極其略小,其幕下之人,無不嗤笑。其他種種麤鄙之事,不少,如此之人,不可使一日在職,重貽軍民之害。全羅兵使閔震益,請命罷職不敍。掌令崔文湜引嫌而退,擬律失當,勢難冒居。請掌令崔文湜,遞差。李碩蕃有外三寸叔金姓人,自己婢作妾,所生之女,嫁作孫姓庶孽之妻者,於碩蕃爲孽四寸妹也。以其未及補充隊之故,碩蕃,稱以外家婢子,送人捉致,欲爲使喚,而怒其不從,令酷加刑杖,目前致斃,南中之人,莫不駭憤。傷風敗俗,莫此爲甚,不可不究覈處〈置〉,請李碩蕃,拿問定罪。新除授持平林㙔,時在全羅道羅州地,請斯速乘馹上來事,下諭。正言趙威鳳,時在原襄道金化縣任所,請斯速乘馹上來事,下諭。掌令鄭瀁上來,下諭。本府,啓請二行缺三日,若不捕得,則本廳,難免不能機察搜捕之責,以過累日,尙未捕得,不職之罪,固已大矣。且柳如模,盜禁太弛,賊盜竊發之患,處處有之,大將之任,決非所堪。請右邊捕盜大將柳汝模,先罷後推。答曰,依啓。閔震益·柳汝模事,不允。
夜三更,月食火星。
東平尉鄭載崙疏曰,伏以臣,老母病重,決難離側,鎖直冒昧控辭,實出於萬不獲已,而及承聖批,以勿辭救護爲敎,臣惶惑狼狽,罔知所措。臣母年垂七十,羸病已甚,雖在平日,委身床褥。況自入冬之後,又添寒疾,粥飯專廢,元氣澌敗,痰火上升,胸膈窒塞。臣於此際,不敢暫離,臣若瀆擾是懼,欲待母病之差歇,則爲日漸多,遲速難期,虛帶官銜。二字缺同僚,代臣輪直,非但臣心之不安,揆以公家事體,亦甚苟簡。伏乞聖明,俯察悶迫之狀,亟命遞臣都摠管之任,公私幸甚。踏啓字。以上燼餘
上在昌德宮。停常參·經筵。
藥房副提調李殷相啓曰,伏未審夜來,聖體調攝,若何?眼候加減,與昨何如?臣不勝區區憂慮之至,敢來問安。答曰,知道。與昨無異矣。
鄭錀啓曰,備邊司郞廳來言,今日賓廳坐起日次,而領議政身有所患,不得開坐云矣,敢啓。傳曰,知道。
又啓曰,右副承旨南九萬,所患甚重,昨已呈辭受由,而左副承旨沈梓,自政廳呈辭出去之後,連日不爲仕進,廳中位甚不齊,卽爲牌招察任,何如?傳曰,允。以上燼餘
上在昌德宮。停常參·經筵。
成宗大王忌辰。
藥房副提調李殷相啓曰,伏未審夜間,聖體調攝,若何?眼候加減,比昨何如?臣不勝區區憂慮之至,敢來問安。答曰,知道。時無快效矣。今後勿爲逐日問安。
沈梓啓曰,大司憲閔鼎重,掌令鄭瀁,持平林㙔在外,執義呂聖齊式暇,掌令一員未差,持平鄭載嵩服制未肅拜,二三字缺監察茶時之意,敢啓。傳曰,知道。
鄭錀啓曰,傳曰,臺諫所啓,則李俊漢家火賊,尙未捉云,而時囚單子中,有俊漢家作賊罪人,是何故問啓事,傳敎矣。卽爲招問捕盜從事官,則當初正犯,致疑於俊漢家奴子二名,捉致究問。且有二三字缺五名,而奴子一名及援引中一名,因杖致斃,其中亦有承服者,而不得贓物,故莫知其端緖云矣,敢啓。傳曰,知道。
又以修改廳言啓曰,卽者花階地正一二字缺土之際,募軍一名,適在其下,猝爲凍土頹壓,出外之外,終至致斃,極爲驚慘。次知領役部將,不能申飭,致有此患,事甚痛駭,當該部將,則令攸司囚禁治罪,致斃人處,亦令該曹米布參酌題給,何如?傳曰,依啓。事甚驚慘,令該曹米布從優磨鍊題給。以上燼餘
義禁府啓曰,推鞫罪人李永豪,受刑二次之後,全家徙邊,卽爲照律啓下。待其所居陽城縣家口成冊,發配次仍囚矣。其成冊,去十九日始爲來到本府,而罪人永豪,與行刑罪人戒習,議婚,甲申生女息落漏故退送,而未及改成冊上送之際,永豪仍至病重致斃,其家口改成冊,今到該曹云。仍爲發配事,令該曹考例擧行,何如?傳曰,知道。以上禁府謄錄
上在昌德宮。停常參·經筵。
王大妃殿誕日,政院·玉堂問安。答曰,知道。
大王大妃殿問安。答曰,知道。
大殿問安。答曰,知道。
中殿問安。答曰,知道。
世子宮問安。答曰,知道。
鄭錀啓曰,延祥詩,當爲製進,而大提學金壽恒,呈辭受由,藝文提學趙復陽,明日待開門牌招,使之出韵科次以入之意,敢啓。傳曰,知道。
又以修改廳言啓曰,修改之役,幾盡完畢,三四字缺不可不趁卽爲之,來朔到坊軍,令該曹沒數調發赴役,何如?傳曰,允。
執義呂聖齊啓曰,全羅兵使閔震益,貪婪肥己,措語見上半丈缺,答曰,不允。末端事,依啓。以上燼餘
上在昌德宮。停常參·經筵。
兵曹,右邊捕盜大將,李汝發。
下直,狼川縣監沈直善。
謝恩,海南縣監李以挺,禮賓別提閔義亮,歸厚別提宋周亨,京畿都事尹搢。
藥房啓曰,伏未審夜間,聖體調攝,何如?眼候今已快復乎?臣不勝區區憂慮,敢來問安。答曰,知道。猶未快愈矣。
右副承旨南九萬三度呈辭,遞差。
禁府,崔攸之拿囚,啓。
政院啓曰,監察及守令署經,一日爲急,故新除授臺諫牌招之意,昨已啓稟蒙允矣。諫院未肅拜之官,亦爲一體牌招,使之卽爲署經,何如?傳曰,允。
謝恩。右副承旨鄭錀。
知事金佐明上疏。大槪,乞解諸務,竝收新資,以安微分,以重賞典事。入啓。
有政。
吏批,以崔文湜·慶㝡爲掌令,鄭瀁爲尙衣院正,李重藎爲內贍主簿,金楀爲監察,鄭錀爲右副承旨,吳斗寅爲同副承旨,李觀徵爲文學,尹鏶爲大司諫,韓翊周爲海南縣監,鄭承明爲右通禮,李雲裁爲晉州牧使,黃玧爲洪川縣監。
謝恩。大司諫尹鏶,掌令崔文湜·慶㝡,同副承旨吳斗寅。
府啓,全羅兵使閔震益,貪婪肥己,措語見上,全羅兵使閔震益,請命罷職不敍。答曰,不允。
辰時,日有兩珥。自巳時至未時,日暈。
夜五更,流星出二字缺星,入坤方天際,狀如甁,尾長五六尺許,色赤光照地,啓。以上朝報
上在昌德宮。停常參·經筵。
下直,淸州牧使尹世喬,靑松府使金鼎夏。
謝恩,副修撰鄭晳,禁府都事李重藎,洪川縣監黃玧,洗馬趙持恒,內贍主簿洪濟亨。
答知事金佐明疏曰,省疏具悉。已有前規,卿何辭爲?卿其安心勿辭,從容調理察職。
兼輔德李有相辭職上疏。入啓。
假注書安如石病,代宋光淵。
禁府啓目,邊振海,刑問二次,劉悅之,二次,全發英,一次,李定華,二次,竝不服,加刑。啓依允。
獻納尹□□啓曰,吉州爲邑,北路重鎭,從前牧守,文武交差,而武弁則必以經閫帥,聲績素著者,擇送,其意有在,新除授牧使洪宇翼,旣無名稱,善事發身,曾爲湖南守令,貪婪剝割,罔有紀極,一邑之人,至今怨詈,視若仇讐,塞北雄牧,不可付諸如此之人,四字缺長官相議,則長官,以曾參宇翼差出之官,爲嫌,終未二字缺小官,何敢晏然,仍冒言地乎?請命遞斥臣職。答曰,勿辭,退待物論。
益興君洪重普上疏。大槪,臣之賤疾,決無供職之望,兼帶兵曹·禁府·藥房提調之任,懇乞遞免事。入啓。
大司諫尹鏶疏曰,臣本聾瞽人也。加以衰病蟄伏,罕與人接,其於人物銓擇,不能審察。況於洪宇翼之姓名初聞乎?卽者同僚,以宇翼之素行貪鄙,從前見敗之狀,來言殫劾之意,臣於宇翼差出之時,同參政席,及聞此言,不勝瞿然之至,而旣不得與同僚論啓,又何敢苟冒首席乎?請命遞斥臣職。答曰,勿辭,退待物論。
府啓,臣等,以全羅兵使閔震益罷職不敍事,論列累日,尙靳允兪,臣等竊惑焉。措語見上全羅兵使閔震益,請命罷職不敍。晉州,乃嶺南劇邑,近緣水土之爲病,以致守宰之數遞,漸至莫可收拾之地,誠爲可慮。新除授晉州牧使李雲栽,年至七十,衰耗已極,蘇殘起弊之責,決非所堪,不過有迎送之弊而已。晉州牧使李雲栽,請命遞差,以年少有風力人,各別擇送。利仁察訪柳萊,本以卑賤之人,白衣冒死,已極濫猥。況此湖西巨驛,決非此輩所可堪任,除目之下,物情皆駭,利仁察訪柳萊,請命遞差。答曰,不允。閔震益,姑先從重推考,李雲栽事,依啓。
傳曰,今日開坐,在囚罪人議啓。
答兵曹判書洪重普疏曰,省疏具悉。卿其勿辭,從速察職。
京畿監司書目,積城呈,以禮曹參判洪處亮上疏上送事,啓。答曰,省疏具悉。卿才允合擢用,何庸辭爲?卿其勿辭,從速上來察職。
忠淸監司書目,忠州呈,以大司憲閔鼎重上疏上送事。
政院啓曰,今日推鞫廳以議啓事,將爲開坐,兩司之官,例當進參,而大司諫尹鏶,避嫌退待,未及處置,司諫沈攸,正言李□□時未肅謝,諫院無進參之員,未肅拜之員,卽爲牌招,使之進參,何如?傳曰,允。
又啓曰,今日推鞫廳,方爲開坐,而判義禁洪重普,時未出仕,卽爲牌招參鞫,何如?傳曰,允。
又啓曰,大臣·禁府堂上,旣已齊會云,故請出推案,而判義禁牌不進,鞫廳之坐,何以爲之?傳曰,大臣旣已進參,雖無判義禁,仍爲開坐,可也。
吏曹判書金壽恒上疏。大槪,冒陳危懇,乞遞職名,仍收新授加資,以重名器,以安微分事。入啓。
夜一更,流星出參辰星下,入乾方天際,狀如甁,尾長五六尺許,色赤光照地,啓。以上朝報
傳曰,黃海監司狀啓啓下已久矣。必須回啓後,可以結末,而尙今不爲回啓,若以大臣·判義禁有故趁不擧行,則似當有稟啓之擧,而亦不稟啓,是何故耶?義禁府啓曰,傳曰,黃海監司狀啓啓下已久矣,必須回啓後,可以結末,而尙今不爲回啓,若以大臣·判義禁有故趁不擧行,則似當有稟啓之擧,而亦不稟啓,是何故耶事,命下矣。狀啓,昨已啓下,而狀啓中,有各官及軍官營屬等,密密機察,終不得尋蹤,更加申飭捕捉事,緣由馳啓,啓下鞫廳,而時任大臣,病未卽回啓,判義禁,亦在呈告中,副貳之官,不敢稟啓,尙此稽延,方用悶慮。今承下敎,不勝惶恐,令原任大臣,趁卽回啓,何如?傳曰,今日開坐,在囚罪人議啓。
政院啓曰,大臣·禁府堂上,旣已齊會云,故請出推案,判義禁牌招不進,鞫廳之坐,何以爲之?敢稟。傳曰,大臣旣已進參,雖無判義禁,仍爲開坐,可也。以上禁府謄錄
上在昌德宮。停常參·經筵。
答玉堂箚曰,省箚具悉。箚辭知道。
答大司憲閔鼎重疏曰,省疏具悉。本職當勉副焉,卿其勿辭調理,從速上來察職。
答吏曹判書金壽恒疏曰,省疏具悉卿懇。已有前規,卿何辭爲?卿其安心,勿辭察職。
答兼輔德李有相疏曰,遞差。
禁府,金世泌拿囚,啓。
謝恩,左尹李正英,右尹曺漢英,一行缺,文學李觀徵。
藥房啓曰,伏未審夜來,聖體調攝若何?眼候,比數日前,亦復何如?臣不勝區區憂慮之至,敢來問安。答曰,知道。別無顯效矣。
政院啓曰,全羅兵使閔震益推考,命下矣。臺諫方以罷職不敍論啓,推考傳旨,不得捧之意,敢啓。傳曰,知道。
禮曹啓曰,禧陵參奉二員內,姜文粹,以親病呈本曹,受由下鄕,尙未上來。閔孝騫,亦以身病,呈狀本曹,以溫處調治事,題送矣。今又呈狀,病勢日漸危劇,今此正朝祭時,決無進參之勢,假官差出云。參奉病故,雖如此,莫重正朝祭執事,俱以假官代行,殊涉不當。參奉姜文粹·閔孝騫,竝改差,其代,令該曹以在京無故人,卽爲口傳差出,俾及正朝參祭,何如?傳曰,允。
忠淸監司書目,乞罷事。入啓。傳曰,勿辭察職事,回諭。仍傳曰,觀此李敏迪辭職狀啓,則其間措語,殊涉猥越,其在事體,誠極駭異,姑先從重推考。
吏曹啓曰,臺諫有闕,政事,取稟。
吏曹口傳政事,禧陵參奉鄭時卨·韓益有。
傳曰,政事,來二月初二日爲之。
司諫沈攸啓曰,如臣庸陋,猥蒙謬恩,歷試臺列,觸事顚躓,至於亞諫新命,又出於夢寐之外,循省惶蹙,決不敢晏然承當,而且臣重病濱死,已踰一朔,敗症百出,喘息如縷,僵伏私室,尙無供職之望,頃於誕日賀班,百僚駿奔,而臣在臺侍之列,獨未進參,再昨召牌臨門,卽當行不俟駕,而臣久病未蘇,精神迷瞀,跬步之間,輒自昏仆。
