上在昌德宮。停常參·經筵。
未時,太白見於巳地,日入時,色赤。
大王大妃殿·王大妃殿·大殿·中殿,政院·玉堂·二品以上·六曹歲謁問安。答曰,知道。
謝恩,應敎閔維重,兵曹佐郞李□進。
持平金錫胄啓曰,臣於頃日論李柙之不合內授也,仍論掌令閔周冕,曾於辛丑冬間,已經此任則李柙,又其後官也,意以爲雖論以相避之法,柙亦當爲在下者,故遂竝擧其時帶推勘之□□□□□□□□□□昨者,周□□□□避,外示以不自處之意,□□□懷□□□護之計,大張□□□無所嫌□噫,臣雖□軟,夫豈至於不能直斥如柙之人,而顧乃用意湊合□此而爲之辭耶?臣之見輕,亦已甚矣。且臣身多疾病,本不能着力文字,及拜本職,連視城上之任,逮月晦,又有叔父之病,擾遑憂遽,不暇吟咏,冬朔課製全闕,問備之降,當在不日,尤不可一刻仍冒,請命遞斥臣職。答曰,勿辭,退待物論。
司諫吳□□啓曰,憲府之官,竝皆引避,本院今當處置,而掌令閔周冕,卽臣妻三寸姪也,法當相避,何敢晏然處置?請命遞斥臣職。答曰,勿辭,退待物論。
備邊司啓曰,全羅監司鄭萬和,道內民瘼啓本中,所陳之事,緣主管之臣有故,久未覆啓,而山郡大同作木一款,宜須趁速定奪分付,然後方可奉行,卽今木一疋,給價米七斗五升,而民情猶以貿來爲難云。乙巳春秋等爲始,以米八斗作木一疋上納之意,爲先行會,何如?傳曰,依啓。今年農事,已知不實,來春收米,勿論山海,特除一斗可也。
正言李□□啓曰,憲府多官引避,退待本院,今當處置,而結城縣監李柙,卽臣同姓四寸弟也。憲府旣以李柙之事引避,則臣安得晏然處置乎?請命遞斥臣職。答曰,勿辭,退待物論。
吏曹啓曰,守令多闕,政事,取稟。以上朝報
義禁府啓曰,卽者順陵參奉朴忠基,以本陵銀匙筯見失推考事,下本府,而忠基,以摘奸時陵內眞木·松木等斫伐事,旣已拿囚,今此銀匙筯見失辭緣,添入於斫木傳旨問〈目〉中,一時定罪,何如?傳曰,允。
又啓曰,章陵參奉朴銑,以陵內稚松斫伐事及摘奸闕直事,推考傳旨下本府後,又以內摘奸時,陵內有頉,有拿問定罪之命,厚陵參奉李碩茂,亦以摘奸時闕直事,推考傳旨,下本府後,又以內摘奸時,陵上石物有頉事,拿問定罪之命,前後傳旨內辭緣,竝入於問目中,一時定罪,何如?傳曰,允。
又啓曰,以刑曹粘目,上土前僉使金纘先,玉江萬戶方繼男,楸坡前萬戶梁繼潤,梨洞前權管金崇健等,移本府□置事,允下矣。金纘先則令□□卽爲拿囚,而方繼男則方在本堡任所,梁繼潤則時在安□□家,依前例發遣羅將拿來,而金崇健則權管遞來後,時未知所在之處,追後訪問拿來之意,敢啓。傳曰,知道。以上禁府謄錄
傳于承旨柳綏曰,國恤三年之內,有朝參規例耶?自政院問啓。承旨蔡彭胤啓曰,命下矣。問于兵曹則以爲,庚子國恤後,辛丑正月初一日,朝參取稟,則以權停判下,壬寅正月初一日,朝參取稟,則以依所啓施行判下後,初二日政院啓辭,承旨不可不備員,何以爲之事?傳曰,朝參停之事,命下矣。庚子後前例如此,而其前國恤時,朝參設行與否,本曹無可考謄錄云,而取考本院日記,則庚寅·辛卯·庚子·辛丑等年,無朝參載錄之處,至於乙卯日記,則方在實錄廳,時無行公堂上,不得考出,何以爲之?敢啓。傳曰,已爲判下於兵曹單子矣。
兵曹啓曰,每年正月初五日朝參,例於元朝,本曹取稟,而昨年本曹啓辭,政院考啓,以前後國恤三年內,日記無朝參載錄之事仰稟,則以知道批下,而伊時本曹,更不取稟,無明白定奪之事,今番則何以爲之乎?敢稟。傳曰,權停。以上兵曹謄錄
上在昌德宮。停常參·經筵。
謝恩,直講魚震翼,綾溪守伋,綾州守侃,右副承旨睦兼善,咸鏡都事孟胄瑞,振威縣令李觀夏,多大浦僉使林俊業。
下直,靑巖察訪宋奎懰,安岳郡守李汝舟。
獻納鄭□□初度呈辭,入啓。
吏曹參判李尙眞三度呈辭,入啓。加給由。
吏曹判書金壽恒箚子。大槪,略陳蒭蕘之說,以爲歲首之獻事。入啓。
傳曰,政事,明日爲之。
吏曹參議李慶徽初度呈辭,入啓。
檢閱尹敬敎上疏。大槪,請以金益廉所進冊子,還下于史官,以存故事事。入啓。
玉堂箚子。大槪,掌令閔周冕,執義吳始壽,持平李慶果·金錫胄遞差,司諫吳□□,正言李秞出仕事。啓。答曰,依允。
正言鄭□□掃墳後入來,啓曰,臣以亡母墳省掃事,伏蒙恩由,前月晦日,下去果川地,而臣誤聞月課製進之規,季月晦日下鄕人,則受由懸頉,乃是舊例,故冬三朔月課,不爲書呈矣。今聞晦日出去者,不爲書呈,亦非舊例,而臣將未免闕製之推,不可一刻仍冒,請命遞斥臣職。答曰,勿辭,退待物論。
司諫吳□□·正言李□□,就職。
院啓,引嫌而退,課製之闕,雖緣誤聞,當被推勘,勢難在職,請正言鄭□□遞差。答曰,依啓。
吏曹啓目,粘連淸北御史書啓判下云云,取考前例,則御史褒啓守令,隨其治績高下,或賜表裏,或陞敍,或賜熟馬,其中特異者,則或授準職,或陞堂上,出於一時特命,別無定規是白在果,同前兩邑守令中,義州府尹姜裕後,廉名治績,不但甲於道內,列邑今番諸道廉問之中,最爲表著是白遣,江界府使柳坦然,廉潔善治,雖亞於姜裕後,而亦爲一道之最,恩賞重事,臣曹不敢輕議,俱俟睿裁。啓。姜裕後乙良,加資,柳坦然乙良,熟馬一匹賜給。
未時,太白見於巳地。夜一更二更,彗星微見於右據星上而幾至消滅。三更,流星出軫星下,入巽方天際,狀如鉢,尾長尺許,色白。以上朝報
上在昌德宮。停常參·經筵。
藥房都提調右議政許積,提調兵曹判書洪重普,副提調都承旨朴世模啓曰,雨雪之後,風寒猝緊,伏未審數日來,聖體,若何?臣等頃於登對之日,仰瞻玉色,眼候猶未快復,卽今加減更如何?臣等憂慮未弛,敢來問安。答曰,知道。別無加減矣。
謝恩,典籍趙聖輔,英恩君涵,缺金益炅,長興奉事尹玶。
備忘記,呈告之紛紜,未有甚於近日,爲承旨者,放恣怠忽,何其甚也。除大政後吏·兵判外,其餘捧入承旨,呈辭人員,竝推考。
以吏曹參議李慶徽初度呈辭,傳曰,還出給。
政院啓曰,呈辭人員竝推考事,命下矣。獻納鄭鑰,大司憲朴長遠,係是臺諫,推考傳旨,不得捧之之意,敢啓。傳曰,知道。
院啓,監察,號稱臺監,責任甚重,而近來全不擇差,以致臺憲漸壞,誠爲寒心,監察李敏道,尸居其職,今已經年,至於茶時分臺之後,稱病不進,該寺之官,旣會而罷,此曾所未有之事也。其癏曠自便之習,不可不懲,新除授監察白如圭,雖以部將遷仕,曾前宣傳官議薦時,累度見塞,終未得經薦云,決不可冒授本職,請竝命遞差,其代,令該曹各別擇差。星臺測候之擧,固非常時例直之比,而去夜□□輪直測候時,兼敎授及本監測候官一人外,廳官竝皆闕直,其怠慢自便之狀,誠極痛駭。不可以政院例推而止,請當該闕直人員,竝令攸司囚禁治罪。答曰,依啓。以上朝報
答吏曹草記曰,金興運,熟馬一匹面給,許秩,準職除授。御史書啓施賞事以上記草
未時,太白見於巳地。夜一更,流星出閣道星下,入乾方天際,狀如拳,尾長二三尺許,色赤,彗星微見於右據上,而幾至消滅。五更,流星出文昌星,入北方天際,狀如甁,尾長三四尺許,色白,光照地。以上朝報
兵曹啓曰,平安兵使朴敬祉,旣已罷黜,其代,令備局議薦,何如?傳曰,允。以上備局謄錄
有政。吏批,以李翊相爲正言,李英馧爲禮曹正郞,尹宗之爲繕工監僉正,金以鏡爲奉常寺正,李興稷爲司饔院主簿,尹衡聖爲典籍,沈栢爲典籍,李慶果爲兵曹佐郞,洪有量爲肅川府使,許遂爲海美縣監,朴萬榮爲司贍寺主簿,金錫胄爲修撰。肅川府使金興運,嘉善,今降通政麻田郡守許秩,通政,今降通訓,以上改正事承傳成均博士單尹輔殷,學正單金海一,學錄二單李英馦·李三錫,承文正字單李沃。李世甲爲司饔院參奉,李永輝爲氷庫別檢,閔宗道爲持平,金興運爲定州牧使,李程爲執義,李命耆爲京畿右道水運判官,柳斐然爲德源府使,李慶億爲大司成,南昌祖爲果川縣監,安塾爲陽城縣監,閔維重爲舍人,丁昌燾爲掌令,魚震翼爲持平。
上在昌德宮。停常參·經筵。
吏曹參判李尙眞,身病出仕。
下直,安山縣監李齊杜,价川郡守黃浩,松禾縣監李順炅,陽智縣監朴世樑。
謝恩,完豐都正頊,永豐監珝,高山察訪趙遠期,僉知鄭斗齊,禁府都事宋孺悌,獻納鄭□□,都摠經歷李敏行,監察鄭華齊,學正金海一。
刑曹判書金佐明上疏。大槪,陳情請罪,本職兼帶,乞賜鐫罷事。入啓。
吏曹啓曰,以諫院啓辭,命下矣。在外守令,以治績賞加之人,因臺論還收之後,皆有賜馬之命,而未經準職之人,則或有準職除授之命矣。今此肅川府使金興運,麻田郡守許秩,所授加資,旣已還收,似當依前例參酌施賞,而恩典重事,臣曹不敢擅便,上裁,何如?傳曰,金興運,熟馬一匹面給,許秩,準職除授。
忠淸監司書目,尼山呈,以尹宣擧病重,上去不得事。
黃海監司書目,又被近臣悖謬之斥,不可晏然,辭職上疏上送事。
獻納鄭□□啓曰,家有染患大熾,奴僕十餘人,相繼臥痛,累次遷移,久未止息,妻與女子傳痛,相避寓處,同㸑侄婿,至於身死,出入救護,未免犯染,不敢詣闕肅謝,臣亦所患疝症遇寒轉劇,不能起動,陳疏呈單,已涉兩月,此實同朝之所共知者,則再昨政院之捧入辭單,亦以此也,而捧入承旨及呈辭人員推考之命,遽降於此際,臣誠震越,無地自容,臣之情勢,雖異於他人,而呈告紛紜之罪,亦安得免乎?臣之今日出肅,亦甚未安,而旣是應推當遞之人,不可虛帶一向縮伏,故不得不力疾扶曳,詣臺自列,臣之狼狽,可謂極矣,決難一刻仍冒,請命遞斥臣職。答曰,勿辭,退待物論。院啓,引嫌而退,涉月呈單,雖緣事勢,旣是應推,在例當遞,請獻納鄭□□遞差。兩邑守令賞加改正事,才已蒙允,而義州府尹姜裕後,繼有加資之命,臣等竊惑焉。裕後之廉名治績,雖曰諸道中最爲表著,而至於嘉善,便是二品之秩,其在愼賞之道,不可輕授,請義州府尹姜裕後,新授加資改正。政院,職在出納之地,雖係機密慮變之事,必先開見後上聞,其意有在,而頃日金益□之投進冊子也,雖是堅封,政院不爲拆見,亦不啓稟,矇然捧入,有違常規,亦關後弊,請當該承旨推考。答曰,不允。處置事,依啓。
謝恩,僉知鄭有翰。以上朝報
副司果文榮後·文徵後,幼學高弘進,竝直赴殿試。尹深試才,而武則五人直赴殿試,一人寺奴免賤以上記草
夜一更,彗星熹微不見。四更,流星出軫星下,入庫樓星上,狀如拳,尾長二三尺許,色白。
上在昌德宮。停常參·經筵。
謝恩,肅川府使洪有豐,僉知李益善,永原副守元□,奉常正金以鏡,陽城縣監安塾,去德萬戶金櫶,典籍沈栢,同知金是聲,兼居山察訪朱震楨,海美縣監許遂,碧潼郡守朴世源,持平魚震翼,承文正字李沃。
吏曹啓曰,臺諫有闕,政事,取稟。
下直,利城縣監吳聖象。
承文院官員,以都提調意啓曰,前博士李廷垕·金寡,前正字朴相聲·姜必周,權知副正字尹堦·趙利錫·姜碩賓·吳始復·金德遠,俱在罷散中,依例隷習官啓下,付軍職冠帶常仕,何如?傳曰,允。又啓曰,前權知副正字姜碩耉,前日移拜司錄矣,今在作散,無屬處,依前還仕本院,何如?傳曰,允。
持平魚震翼啓曰,臣以新進下劣,百無肖似,尋常職務,尙恐不堪,新命之降,遽出意外,驟躋淸班,忝叨已極,況此繩糾之責,決非人人所敢承當,撫躬自省,愧懼冞深。且臣來自北幕,路得寒疾,累日呻痛,不暇吟咏,冬朔月課,未及製呈,方在應推之中,以此以彼,決難一刻仍冒,請命遞斥臣職。答曰,勿辭,退待物論。
傳曰,政事,過齋戒後,爲之。
疊書備忘記,濟州儒生製述入格,副司果文英後·文徵後,幼學高弘進,竝直赴殿試。
以禁府,順陵參奉申暹,英陵參奉尹豐·趙沔,靖陵參奉李舜岳,宣陵參奉南斗徵,章陵參奉朴銑,恭陵參奉李詠·朴一關,獻陵參奉李栽·金萬翼,光陵參奉李慶萬·田之井等,杖一百,盡奪告身。啓。傳曰,陵寢龍虎內樹木斫伐,是何等重罪,特爲拿問,是何等重事,而本府依律,敢引輕歇之比律,讞獄嚴明之意安在?當該堂上郞廳,竝從重推考,此公事,還出給,使之改入。
院啓,措語見上請義州府尹姜裕後,新授加資改正,請當該承旨推考,引嫌而退,旣在應推之中,勢難仍在臺職,請持平魚震翼遞差。答曰,不允。遞差事,依啓。以上朝報
夜一更二更,陰雲蔽天,彗星盡消與否不得盡候。四更,有霧氣。五更,流星出天津星上,入艮方天際,狀如拳,尾長三四尺許,色赤,有氣。以上朝報
義禁府啓曰,以刑曹粘目,前定州牧使鄭之虎,前泰川縣監李松老,前理山郡守金元瑋,前渭原郡守趙鉉,前鐵山府使任翊夏,前碧潼郡守李詺立,移本府處置事,允下矣。鄭之虎·李松老·金元瑋,則方待命於本府,卽爲拿囚,而趙鉉·任翊夏·李詺立,則時在任所云,依例發遣羅將拿來之意,敢啓。傳曰,知道。
又啓曰,梨洞前權管金崇健,未知所在處,追後訪問拿來之意,已爲啓達矣。今聞崇健以西路之人,方在平壤地云,依例發遣羅將拿來之意,敢啓。傳曰,知道。以上禁府謄錄
上在昌德宮。停常參·經筵。
下直,振威縣監李觀夏,月串僉使李油然。
未時,太白見於巳地。申時,日暈右珥,暈上有冠,色內赤外靑。酉時,日暈。夜一更,天氣淸明,衆星呈露,而彗星所在,雖詳細看候,終不得見,盡爲消滅,斷無可疑。
謝恩,副摠管洪珍,工曹參判南老星,同知宋文徵,大司憲朴長遠,果川縣令南有祖,兵曹佐郞李慶果。
藥房提調兵曹判書臣洪重普,右副承旨臣睦兼善啓曰,伏未審數日來,聖候調攝若何,眼候今已快復耶?臣等憂慮未弛,敢來問安。答曰,知道。症候,已言于醫官矣。
成均館官員,以知館事意啓曰,今正月初七日,儒生上旬輪次,當爲製述,而政府東·西壁,無見存之員,不得行之之意,敢啓。傳曰,知道。
大司憲朴長遠啓曰,臣不量衰質難强,惟以奔走效勞爲心,觸寒供務,以致挾傷,重得傷寒,盡夜苦痛,幾半月矣。適自秋曹,移忝本職,而久未得汗,症勢彌留,委頓床席,出謝無期,陳章控免,實不獲已,而調理察職之命,遽下於夢寤之外,臣雖欲感激强出,勢難運身,只自惶蹙而已,又呈長單,固知臣罪萬死,而痛仆實狀,衆所共知,政院之捧入,亦以此也。伏蒙恩由,繼出嚴敎,臣誠震越,靡所容罪,措辭再呈,固所不敢,欲起未免還仆,累日之後,今始扶曳出肅,瀆擾於淸齋之日,臣罪至此,而無所逃矣。旣被特推之命,決難一刻仍冒臺憲,請命遞斥臣職。答曰,勿辭,退待物論。
傳曰,史官二員待命,騎馬六匹立之,宗廟·永寧殿祭所內摘奸。
院啓,引嫌而退,呈單受由,雖緣實病,旣在應推之中,勢難因帶臺職,請大司憲朴長遠遞差。前啓兩件事,大祭齋戒,以姑停。
答院曰,依啓。以上朝報
義禁府啓曰,云云事判下矣。康陵前參奉呂端齊,泰陵前參奉趙威明,方在京中,卽爲拿囚,而泰陵前參奉南必大,則時在慶尙道寧海府地云,依例發遣羅將拿來之意,敢啓。傳曰,知道。
傳曰,陵寢龍虎內樹木斫伐,是何等重罪,特爲拿問,是何等重事,而本府擬律,敢引輕歇之比律,讞獄嚴明之意安在?禁府當該堂上·郞廳,竝從重推考,此公事,還出給,使之改入。以上禁府謄錄
上在昌德宮。停常參·經筵。
未時,太白見於巳地。夜一更,流星出太微西垣內,入東方天際,狀如拳,尾長二三尺許,色赤。
藥房提調兵曹判書洪重普,右副承旨睦兼善啓曰,伏未審數日來,聖候調攝,若何,眼候今已快復耶?臣等憂慮未弛,敢來問安。答曰,知道。
下直,順安縣監沈益善,南陽府使李之翼,花梁僉使朴龜元,伊川縣監鄭后亮。
謝恩,正言李□□,持平閔宗道,繕工僉正尹宗之,司饔參奉李世甲,永善副守純仁,慈山郡守李彦珪,差使員還下去。
右議政許積箚子。大槪,病勢甚重,不得進參於藥房問安及賓廳之坐,乞遞臣職,以便公私事。入啓。
政院啓曰,大提學命招來詣矣。傳曰,書題書入。又啓曰,卽者有書題書入之命,而大司成李慶億,時未肅謝,卽爲牌招,使之察任,何如?傳曰,允。
謝恩,大司成李慶億。
傳曰,持此書題,往于成均館,儒生等製述以來。
府啓,新除授執義李程,時在京畿廣州地,請斯速乘馹上來事,下諭。答曰,依啓。
答右議政許積箚曰,省箚具悉卿懇。卿其安心勿辭,從容善攝,因傳曰,遣內醫看病。
禁府啓曰,臣等卽伏見備忘,不勝惶恐震愓之至。臣等取考律文,則盜園陵樹木條,凡盜園陵內樹木者,以杖一百,徒三年論罪,而守直陵官,則未有竝爲論罪之語,故自前陵內有樹木斫伐處見頉,則陵官雖有拿推之時,旣無當律,皆以不能檢飭之罪,例用杖八十,奪告身之律矣。今者各陵官員,將有拿問定罪之命,臣等豈不欲從重擬律,而詳考大明律及大典續錄,終不得可合之律,不得已以制書有違,杖一百,奪告身,從重照入,非敢强引輕歇之律,今承聖敎,反覆參考,如前奏當外,實無加等之律,不可不更爲稟定,惶恐敢啓。傳曰,雖未知在前比用杖八十奪告身之律,旣謂之前無區別陵官之處,則使人盜園陵樹木,則爲守官者,雖不自盜,盜之者一也。然則盜園陵樹木條,謂之不當,而以制書有違條,謂之此外無可合之律者,抑何意耶?古人旣云伯仁由我而死,則只以盜之一字,全棄園陵樹木四字之當律,而更求何律耶?彼此皆是比律,則本府之捨園陵樹木條,而取制書有違條者,所執之意安在?俱非當律,則捨重取輕之意,誠未可曉也。槪遍審各陵,無頉者甚少,各陵之官,怠其職事,亦可想矣。今因謬例,遽用杖八十之律,將來之弊,有不可勝言,火巢執頉者,則廣濶難禁,與龍虎內事禁者有異,除徒照律可也。
院啓,臣等以義州府尹姜裕後賞加改正事,連日論列,而兪音尙閟,臣等竊惑焉。措語見上請還收義州府尹加資之命,請金益廉投進冊子時捧入承旨推考,頃於北關設科時,纔有三人賜第之命,而伏見備忘記,又有濟州儒生文榮後等三人,竝賜直赴殿試之命,臣等固知聖上此擧,實出於聳動南北之盛意,而第念海外一島之試才,與關北一道之設科,自有輕重之分,而今此恩賜之命,彼此無別,論以事體,不可無參酌之道,況入格三人,竝賜及第,非但前例所無,恩賞重典,亦不可濫施,居首儒生文榮後外,其餘二人,請還寢直赴殿試之命,頃日各陵參奉命拿後交代差出時,該曹,以順陵參奉李震白行公,在於摘奸之後,故不出其代,仍將此意,報之于政院,而政院不加詳察,混同捧入拿推傳旨,及其本陵下人,以兩參奉一時被拿,守齋無人之由,來告於吏曹,吏曹更通於政院,然後政院始以震白非其當該之意稟啓,而不爲自引而□□□反請囚治吏曹該吏,揆以事體,殊甚不當,請當該承旨,從重推考。凡於各殿單子問安時,必先整齊單子,然後乃請承傳色,體例當然,而頃日正朝政院問安時,徑請各殿承傳色,相對良久,而因單子之未及書待,致令承傳色還爲起去,所見駭異,其顚倒失儀之狀,不可置而不論,請當該承旨推考。
掌令丁昌燾啓曰,臣於上年冬末,得聞臣母在龍仁縣臣父任所,猝得腫患,病勢頗重,受由該曹,下去有日,旋因家間婢僕繼痛,症涉可疑,始得入來,而不意謬恩遽及此際,臣雖欲感激鴻私,黽勉行公,臣旣犯染,決難出入於侍從之列,且以延祥詩不製,方在被推之中,以此以彼,俱難仍冒,請命遞斥臣職。答曰,勿辭,退待物論。
謝恩,兵曹佐郞權斗樞。
玉堂箚子。大槪,冒陳所懷,以備時省事。入啓。
政院啓曰,取考前例,則黃柑頒賜後,儒生試卷科次時,大提學·藝文提學·弘文館入番一員,竝爲進參矣,今者大提學,已爲入來,而提學時未差出,前大提學李一相,請卽命招,使之同參科次,何如?傳曰,允。
府啓,引嫌而退,聞有母病,受由歸省,則迎祥闕製,勢所固然,而旣被推勘,在例應遞,請掌令丁昌燾遞差。
答刑曹判書金佐明疏曰,省疏具悉卿懇。今玆敍用,非出於格外,卿之固辭,何用乃爾,卿其安心勿辭,從速察職。
答黃海監司徐必遠疏曰,省疏具悉。雖有云云之說,卿無可避之嫌,何庸辭爲?安心勿辭,從速就職。
以掌令丁昌熹避嫌處置啓辭,傳曰,丁昌燾推考蕩滌,此啓辭,還出給。
大司憲李一相謝恩後啓曰,臣於前月,家有拘忌之疾,而適差臘享大祭亞獻官豫差,受誓戒之夜,進詣政府,而不敢入參於行禮之時,以致被推,且於本曹褒貶磨勘時,以誤書等等之故,臺官請推當該堂上,臣不可獨免,亦已現告,前後推緘,俱未及畢勘,千萬意慮之外,新命遽下,繼有牌召,惶感之中,不得不趨詣祗肅,而以應遞之人,決不可一刻冒居臺席,請命遞斥臣職。答曰,勿辭,退待物論。
答院曰,不允。末端兩件事,依啓。以上朝報
傳曰,今觀啓目,前承旨尹飛卿家燒燼云事,則其情事極爲矜慘,令該曹恤典各別擧行。
答右議政箚曰,省箚具悉卿懇。卿其安心勿辭,從容善攝。
答玉堂箚曰,省覽箚辭,防微戒忽之意,屢屢懃懇,予深嘉歎,可不留心而體念焉?以上記草
權坽啓曰,書題,禮房承旨持去成均館事,命下矣,都承旨朴世模,同副承旨李,俱以臺論,不爲仕進,右承旨李延年,以禮房,吏批政廳進去,今因傳敎,成均館進去,左副承旨李俊耉,兵批政廳進去,右副承旨睦兼善,藥房進去,廳中只有臣坽矣,吏批政廳,何承旨進去乎?敢稟。傳曰,吏·兵批兼進。
吏批啓曰,新除授豐德府使金壽益戶奴,呈狀于政廳曰,奴矣上典,久廢之餘,除授本職,感激出謝,而重得時令,苦痛一旬,尙無差復之望,當此催促赴任之日,不可一向退伏,斯速入啓處置云,金壽益所患如此,勢難等待其差復,改差何如?傳曰,允。
又啓曰,平壤牧降號,已滿十年之限,今當還陞爲府,兼牧使陞爲府尹,判官陞爲庶尹,而時任判官鄭載嵩,未經正五品,旋陞四品之職,恐涉太驟,何以爲之?敢稟。傳曰,遞易有弊,仍授庶尹可也。
李俊耉,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管權大運,刑曹坐起,進去晝仕,請出標信。傳曰,知道。
睦兼善以義禁府言啓曰,宋尙夏·許垓·李志遜等前任參奉,一體拿問定罪事判下矣。康陵前參奉呂端齊,泰陵前參奉趙威明,方在京中,卽爲拿囚,而泰陵前參奉南必大,則時在慶尙道寧海地云,依例發遣羅將拿來之意,敢啓。傳曰,知道。
又以義禁府言啓曰,以李堅覈處公事判付內,禮曹郞廳,樹木斫伐執頉處,減數頗多,其不能奉公之狀,殊極痛駭,當該郞廳,亦爲拿問定罪事,命下矣。禮曹佐郞李耉徵,方待命於本府,卽爲拿囚之意,敢啓。傳曰,知道。
李俊耉,以禮曹言啓曰,卽接觀象監牒報,彗星旣已消减,測候停罷云,自今日還御正殿,復常膳等事,亦依前例擧行事,分付各該司,何如?傳曰,允。
睦兼善,以觀象監官員,以領事提調言啓曰,近日彗星漸至消减,去夜則天氣淸明,諸官畢會,而終不得見,別爲測候官員等,自今日不爲入省記之意,敢啓。傳曰,知道。
以黃柑頒賜後儒生試券,傳于李延年曰,大提學命招,使之科次。
又以內醫院官員,以提調意啓曰,御醫梁濟臣,前任司贍寺主簿遞差後,時無職名,依例付軍職,使之同參議藥,何如?傳曰,允。
睦兼善啓曰,掌令丁昌燾,再啓煩瀆,退待物論矣。傳曰,知道。以上燼餘
義禁府啓曰,以本府草記云云事,傳敎矣,火巢執頉處外,依傳敎照律付標以入之意,敢啓。傳曰,知道。以上禁府謄錄
備邊司啓曰,會寧開市,今已完畢,令該曹撰出咨文,因便付送,何如?答曰,允。以上備邊司謄錄
有政。吏批,以崔栢年·權儔爲司憲府監察,李伯麟爲持平,柳蘊爲司䆃寺主簿,閔周冕爲利川府使,崔逸爲獻納,李鴻逸爲尙衣直長,鄭鑰爲濟用正,吳始壽爲應敎,權斗樞爲兵曹佐郞,李一相爲大司憲,軍器寺直長單申禹翼,副奉事單咸得一,權知承文副正字單姜碩耉,學正單任弘亮,直講單魚震翼。朴長遠爲右參贊,李正英爲平安道觀察使兼平壤府尹,鄭載厚爲平壤府庶尹,魚震翼爲直講,承文副正字單姜碩耉,學正單任弘亮,兼東學敎授單韓紀百,兼南學敎授單沈栢,南學訓導單金啓光。
上在昌德宮。停常參·經筵。
卯時,日有右珥。未時,日暈。申時,日有重暈。夜一更,月暈。
藥房提調兵曹判書洪重普右副承旨睦兼善來參啓曰,伏未審夜來,眼候加減,,何如?今日猶未差減,則雖不可受鍼,亦不可不商議當劑,卽爲入診,在所不已,臣等昨伏承下醫官之敎,終宵憂慮,敢來問安,竝此仰稟。答曰,知道。症候已言于醫官矣。
下直,仁同府使朴就文。
謝恩,濟用正鄭鑰,渭原郡守金世器,敦寧參奉李蕃。
答吏曹判書金壽恒箚曰,省覽箚辭,戒誨之意,愛君之誠,溢於言表,予雖不敏,可不留心而服膺焉。
儒生科次,李義徵三中,任弘望·安塾·安燦·金楚重以上三下。
忠淸監司書目,淸安縣監宋時燾,聽人請囑,多囚次知,致令人命自盡於獄中之後,乃以束伍現出等語矒然瞞報,罷黜事。
政院啓曰,來十一日,專經文臣殿講日次,取稟。傳曰,爲之。
吏曹啓曰,卽接禁府移文,則靑陽縣,乃弑父罪人一生胎生所居之邑云,依法典,縣監任允錫,罷職,革其邑號,而合倂一事,令本道擧行,何如?傳曰,允。
府啓,引嫌而退,時推竝擬,雖出特命,而揆以臺例,勢難在職,請大司憲李一相遞差。答曰,依啓。
政院啓曰,近日守令,除授日久,而多有未署經者,曠官甚多,而近因憲府位不齊,不得開坐,以致淹滯,事極未安,憲府新除之官,牌招使之察任,何如?傳曰,允。
院前啓,措語見上請義州府尹姜裕後新授加資改正,措語見上居首儒生文榮後外,其餘二人,請還寢直赴殿試之命,□□□□□□□□□□□□□□□□□□□□□□□□辭章驟至,愓念增深,言念臨御以來,適當屯艱之會,水旱飢饉之連歲,民不奠居,日月星辰之告凶,天未悔禍,試觀今日之色氣,每切中夜之嘆嗟。涉大川而無涯,可無維楫,扶巨厦之將圮,必要棟樑,宜君臣如拯溺而救焚,豈輔相思釋負而求休?故倚毗之方隆,何去就之遽決?惟卿,休戚與共,忠義自將,文章通才,備顧問於聖祖,夷險一節,受深知於先朝。三朝俊明,設施每出於意表,四方應對,拭辯不落於度中,得劉晏而理財,君誰不足,有定國而決獄,民自無冤。寵任無替於始終,賢能已著於內外。肆予覆甌之日,得卿救時之姿,允協蒼生之望,朝野拭目,爰立黃閣之上,區劃如神,奉公無私,凜松栢特立之操,剛腸嫉惡,養藜藿不採之威。敉寧王圖功,佇見贊揚之效,敬大臣不眩,與推委任之誠,何意請急之章,遽及仰成之際,夙夜盡悴,從榮衛之或愆,神明所扶,尙精力之未邁。政宜臥閤而論道,何可引疾而奉身,無亦別以爲嫌,此則誠有不可。人言胡得,固已洞燭其顚狂,卿無可辭,不必强引而遜避,務存大體,是謂一箇臣休休,足以有容,無若小丈夫悻悻。惟以時勢爲念,勿爲惎間所搖,矧疪政弊化之尙多,非卿誰與釐革?人心世道之漸乖,非卿何以挽回?玆誠百責之所歸,不宜一日而捨去,負荷若是其重,進退奚可以輕?春日漸暄,可點勿藥之效,予言不再,勉回若浼之心,亟斷來章,以副至望。嗚呼。國之所恃,惟卿等數人,卿若不思,置國事何地?惟當劇盡其道,莫言時無可爲,所辭宜不允,故玆敎示,想宜知悉。知製敎沈梓製進
傳曰,別遣承旨,以陰險之言不必介懷,抗揑國勢不可恝視,務存大體,速出扶濟之意,右相處,敦諭以來。
正言閔□□啓曰,近緣賤疾,不得供仕者,已多日矣。晩聞李堥之疏,詆毁大臣,且斥臺閣之無言云,殿下之置相,今幾日月?朝廷之上,果有如許之議,則當今臺閣之臣,雖少直節之風,於堥之所能言者,豈皆含糊而不敢言哉?誠不滿一唒也。人或謂其疏出於失性,而聖明亦已洞燭其用意之狀,臣意以此引嫌,實涉疲勞,同僚旣已先避,臣不可晏然,請命遞斥臣職。答曰,勿辭,退待物論。
持平李慶果啓曰,臣纔忝憲職,卽遭服制,病伏私室,爲日已久,晩聞李堥疏中有指斥大臣之語,仍及臺閣之不言云,究其心迹,不過爲媢疾之計,而或云其人失性,若然則其言固不足責。以臣愚意,似無可避之嫌,而今者同僚相繼引避,臣何敢晏然而已?請命遞斥臣職。答曰,勿辭,退待物論。
答領議政鄭太和箚曰,省箚具悉卿懇。卿其安心勿辭,從容善攝。
答右承旨韓震琦疏曰,遞差。
政院啓曰,昨日擧行條件,以大司憲李一相,都承旨朴世模所啓,李堥之罪,只令削其官爵,而門外黜送四字,則使之刪去矣。臣等卽伏見自上改下文字,則仍存門外黜送四字,而終以勿煩爲批辭,此與伊日下敎有異,入侍兩臣,旣已親承聖批,而今以當初所未下之敎,遽爾改下,恐非王言之體,敢此仰稟。答曰,昨觀大司憲避辭,則以不得還收爲非云,此出於罰弛之致。臺啓批答,或有改下之時,擧行條件改下,有何不可?
校理李程上疏。大槪,身病甚重,未赴召命,乞賜鐫免,亟正臣罪,兼陳所懷事。入啓。
吏曹啓曰,承旨有關,政事,取稟。傳曰,明日爲之。
玉堂箚子。大槪,司諫金□□,大司憲李一相,執義宋時喆,掌令權格,正言閔□□,持平李慶果,竝命出仕,啓。答曰,依啓。以上朝報
李俊耉啓曰,大司憲李一相,執義宋時喆,掌令權格避嫌退待,掌令南天澤在外,持平李慶果服制,持平魚震翼未肅拜,今日以監察茶時之意,敢啓。傳曰,知道。
備忘記,傳于李延年曰,今下弓矢,仁遮外萬戶李摶處給送。
朴世城啓曰,小臣右議政家敦諭事,下直矣。傳曰,知道。
李延年,以都摠府言啓曰,都摠管吳挺一,漢城府坐起進去,請出標信。傳曰,知道。
李俊耉啓曰,正言閔宗道,再啓煩瀆,退待物論矣。傳曰,知道。
朴世城啓曰,持平李慶果,再啓煩瀆,退待物論矣。傳曰,知道。
又以兵曹言啓曰,今日慕華館,宣傳官·將官等朔試射時,訓鍊都監把摠梁侙,哨官韓碩良·禹汝度·李公望,武臣兼宣傳官愼省行·孫楚柱等,俱未滿四十,竝依前例,汰去之意,敢啓。傳曰,知道。
備忘記,傳于朴世城曰,今觀李程上疏,則語意滛詖,極救李堥,不顧利害,謂其言不足深□之說,正似雄唱雌和之態,其心所在,尤爲陰邪,黨同之罪,不可不重處,校理李程,削去仕版。
政院啓曰,臣等伏見備忘記,有校理李程削去仕版之命,而辭旨極嚴,至以雄唱雌和,陰邪黨同等語爲敎,臣等聚首驚愕,不勝慨然之至。李程疏意,以爲李堥之言,雖極狂妄,旣以應旨爲言,而遽被重律,則恐有妨於言路,故方在論思之地,竊附於有懷必陳之義,寧有一毫救解之心,自陷於黨同之罪乎?今聖上,不究其心,過疑其迹,有此情外之敎,至下削版之命,王言一播,有駭瞻聽,此豈臣等所望於聖上者哉?臣等區區所懷,不敢不達,伏乞平心恕察,少霽雷霆之威,還收李程削去仕版之命。答曰,顯有黨同之意,爾等謂之公心者,抑何意耶,無乃牽於此習而然耶?予誠駭焉。不允。
又啓曰,伏蒙聖批,非惟不準所請,反疑以臣牽於黨同之習,此無非臣等誠意淺薄,不能見信於君父之致也,尤不勝惶恐之至。李程之疏,若出於營救李堥,則雖以黨同爲罪,固不足惜,今其語意,實斥其狂妄,而只恐以言獲罪,有妨言路,自附於事君無隱之義,原其本情,不可罰者,斷斷無他矣。臣等待罪近密,目見聖上過重之擧,不得不有所陳達者,誠欲納吾君於無過之地而已,寧有一毫□□之意,而同歸於黨同之習耶?伏願聖明,更加三思,亟收李程削去仕版之命。答曰,勿煩。
領議政鄭太和箚曰,伏以臣,伏蒙聖恩,內醫看病,繼有藥料之賜,自顧微分,感泣而已。臣衰耗已甚,疾病侵尋,呻痛供仕,退輒頹臥,一朝新患,猝然危重,初謂風露所傷,連授發散之劑,而至于八九日之久,尙未得汗,頭顱如破,晝夜不歇,寒熱迭作,進退無常,火升則脚膝厥冷,氣降則精神迷罔,一日之內,症形屢變,至於委身床席,未參問安之列,已有日矣。聞有朝參之禮,亦末由移造,冥然退伏,罪積逋慢,帶職癏曠,尤增悚悶。伏乞聖明,俯垂矜察,將臣本職,亟命鐫改,以便公私,不勝幸甚。臣無任煎迫祈懇之至,取進止。答曰,省箚具悉卿懇。卿其安心勿辭,從容善攝。以上燼餘以下缺
上在昌德宮。停常參·經筵。
未時,太白見於巳地。
藥房提調洪重普,右副承旨睦兼善啓曰,伏未審夜來,聖體調攝何如,眼患比昨,顯有漸減之效乎?臣等區區憂慮,敢來問安。答曰,知道。症候已言于醫官矣。
謝恩,吏曹佐郞洪萬容,承文副正字姜碩耉,右水運判官李命蓍,尙衣直長李鴻逸,監察權衡,軍器直長申禹翼,副奉事咸得一,利川府使閔周冕,直講魚震翼。
假注書金學培病,代金奐落點。
戶曹啓曰,卽接廣興倉所報,則右議政許積,方在陳箚辭職中,今春等祿俸,科日已過,不爲受之,依前例,令倉官領納之意,敢啓。傳曰,知道。
答都承旨朴世模疏曰,省疏具悉。卿其勿辭,從速察職。
前佐郞閔蓍重上疏。敢陳湖南沿路所見,冀蒙裁處事。入啓。
戶曹啓目,柴木前人申春男等査覈云云,加捧一款段,自本曹無更査之路,令攸司明覈處置,何如?啓,觀此各人等所供,則無加捧,還有降等之事云,爲其監捧之官,擇品捧上,元非可罪之事是旀,此時人心,其詐百出是去等,信聽各人等招辭中上品之說,不思名雖上品而不合於上品是遣,雖以上品,有此後錄之事爲臥乎所,査覈之事,何如是不明也?事極未妥爲齊,但□□專受監捧之說,泛然於擇捧而已,不思於報該曹變通之事,難免其責,當該官吏,令該曹推治,次知同官,旣不參監捧,則別無竝論之事是在果,旣爲上官而報該曹一款,不爲指揮之事,亦難免其失,推考可也。仍傳曰,觀此啓目,則該曹木品頗劣,出給則宜有各人之稱冤,詳考木品,斟酌加給,一以除稱冤之弊,一以無苟充之患事,分付。
吏曹啓曰,本曹郞廳見存三員內,佐郞南二星·洪萬容,除授已久,尙未肅拜,佐郞呂聖齊,獨爲行公,方有身病,呈狀乞由,而請出假郞廳,事體未安,故仍令察任矣。南二星·洪萬容,累度催促,無意肅謝,事甚未便,竝推考,使之速出行公,何如?傳曰,允。
院前啓,措語見上請義州府尹姜裕後新授加資改正,居首儒生文榮後外,其餘二人,請還寢直赴殿試之命。答曰,不允。以上朝報
都承旨朴世模疏曰,伏以金益廉所達冊子捧入曲折,已悉於前日啓辭之中,今不敢更有所仰煩,而初出於見事之遲,終歸於煩頓之地,物議非之,臺評隨之,臣實瞿然,無以自解,不圖聖明曲加恕察,推勘薄罰,猶靳允兪,臣之不安,至此尤大。反顧徊徨,若無所容,如臣無似,忝長喉舌,空疏滅裂,隨事生病,尸居旣久,猶不知止,矇然之斥,尙誰咎哉,決不可以倖免譴罰而晏然在職,重貽嗤點,伏乞聖慈,俯察微懇,亟賜鐫免臣職,以謝物議,千萬幸甚。臣無任惶殞屛營之至,謹昧死以聞。答曰,省疏具悉。卿其勿辭,從速察職。以上燼餘
有政。吏批,以朴長遠爲大司憲,金禹錫爲開城府經歷,朴長遠兼知義禁,羅星五爲假引儀,朴長遠爲禮曹判書,李尙眞兼同知春秋館事,許秩爲豐德府使,權尙準爲長陵參奉,金千鎰爲淸安縣監,尹㻩爲司藝,李斗光爲司饔院奉事,金克和爲禮曹正郞。
上在昌德宮。停常參·經筵。
夜一更,月有小暈。
藥房提調洪重普,副提調朴世模啓曰,伏未審夜來,聖體調攝何如,眼候加減,亦復何如?臣等憂慮未弛,敢來問安。答曰,知道。症候已言于醫官矣。
下直,全羅都事洪受河,慶尙右兵虞候金□□,連源察訪李夢錫。
謝恩,修撰金錫胄,司評趙時馨,監察崔栢年,司導主簿柳蘊,淸安縣監金千鎰。
慶尙監司書目,病勢猝然危劇,今已五十餘日而沈綿,無望擧職,冒死懇乞遞免,以便公私事。
同副承旨李辭職上疏。入啓。
明日專經文臣殿講時,考官二,金壽恒·吳挺一,參考官四,姜栢年·姜瑜·尹鏶·呂聖齊。
政院啓曰,明日專經文臣殿講時命官,何大臣進去乎?敢稟。傳曰,左相進去。
院前啓,措語見上請義州府尹姜裕後,新授加資改正,居首儒生文榮後外,其餘二人,請還寢直赴殿試之命,答曰,勿煩。
左副承旨李俊耉上疏。大槪,遽被戶曹參判南老星推緘誣斥之言,不得不略陳顚末,仍乞遞免事。入啓。以上朝報
上在昌德宮。停常參·經筵。
夜一更,月入東井星。
下直,利川府使閔周冕,果川縣監南昌祖,藍浦縣監安時翊,陽城縣監安塾。
有政。
謝恩,大司憲朴長遠,護軍申命全,應敎吳始壽,開城經歷金禹錫,東學敎授韓紀百,南學敎授沈栢。
刑曹判書金佐明辭職上疏。入啓。
藥房提調兵曹判書洪重普,副提調都承旨朴世模啓曰,雪後春寒轉緊,伏未審聖體調攝,何如,眼候別無加減耶?臣等區區憂慮,敢來問安。答曰,知道。與昨無異,今後勿爲逐日問安。
大司憲朴長遠啓曰,病杇如臣,有何分毫可取,而乃於間日兩度之政,荐歷華要,旋除纔遞,而應遞之憲長,非但臣心愧懼靡容,凡在瞻聆,孰不致駭於政體之有乖而恩數之過隆乎?在臣分義,惟當銜命感激,祗肅供務之不暇,而第前日呈辭,特推尙未畢勘,決難仍冒之狀,與前何殊?請命遞斥臣職。答曰,勿辭。
答同副承旨李疏曰,省疏具悉。爾其勿辭察職。
答刑曹判書金佐明疏曰,省疏具悉。已諭予意於前疏之批,何庸固辭乃爾?卿其安心勿辭,從速察職。
院前啓,措語見上請義州府尹姜裕後新授加資改正,居首儒生文榮後外,其餘二人,請還寢直赴殿試之命。新啓,臣等伏見淸北御史書啓,則都事朴守玄,災傷踏驗時,沈醉昏迷,漫不省事,中房稱名者,從傍賣弄,委官書員輩,多以綿紬行賂於中房,受賂狼藉,亦不禁戢,所謂中房奴子,隨處增多,入把驛馬外,從人官妓等所騎及卜物所載刷馬之數,至於十九匹,所經道傍,皆設植炬,見之殊極驚駭,且儒生汰講,不辨善否,立落顚倒,見落之徒,厚賂中房,請得改講,從而許之,無不還陞云,守玄之行身處事,節節可駭,爲一道唾罵,其羞辱朝廷,莫此爲甚,曾因淸南御史書啓,雖已罷推,而到今所犯益彰,物議愈激,不可罷推而止,請前都事朴守玄,削去仕版,前朔寧縣監尹後益,居官罪狀,旣已狼藉於御史廉問之日,及至金吾置對之時,亦無自明之辭,故該府旣已依律照入,而準徒收贖之命,出於格外,徒配重律,實非笞杖可贖之比,而後益所犯,不可容貸,則非但有違法例。且關後弊,請還寢前縣監尹後益準徒收贖之命,凡大小罪罰,自有其律,其不可低昻也明矣,今此各陵摘奸時,樹木斫伐,旣已執頉,則爲陵官者,固有其罪,而乃以盜園陵樹木之律,直爲照斷,俱未免編配,臣等竊想,聖明以爲事關陵寢,必欲重處,有此特敎,而第見盜與自盜,輕重懸殊,豈有更無區別,斷以一科之理哉?法有一定之規,隨時低昻,實關後弊,請亟寢各陵參奉定配之命,施以當律。頃日靑陽罪人,旣已伏法,則降其邑號等事,卽當依例擧行,而該府草記之下,已涉旬望之久,政院不爲分付該曹,該曹怪其淹滯,問其曲折之後,政院始乃覺悟而擧行,綱常殺獄應行之典,是何等重事,而矇然不察,至於如此,事甚可駭。請當該承旨推考,廷尉奏當,惟在執法,雖有一時嚴敎,固宜反覆論執,務得其當而已,今此各陵參奉編配之律,實違法文本意,而該房更不啓稟,仍爲照入,殊失王府獄讞之體,請當該堂上推考。
刑曹判書金佐明,牌招肅拜。
答院曰,不允。噫,今日臺閣之事,誠未可曉也。後益之罪,小無可赦之事,故拿問擬律,一不饒貸,而至於徒配,以懲治之道言之,則配之近邑,別無加懲之事,以予苦疾言之,則其於議穴之際,優於他醫,收贖之命,無他意,而只令留在京中,隨行議藥之班矣,誠未曉必爭之意也。守玄之沈淫酒色,受賂中房,節節駭狀,浮於後益,而未聞有拿問嚴治之事,先施削版之罰,後解嚴治之律,罪何重而律何弛也?臺閣之論,峻弛之間,不可如水火之異也。此重彼輕之論,未有若今日之甚者,予之誠痛駭焉。且陵官照律之事,必欲用之次律者,尤極無據也。今番執頉處,皆在陵內至近之地,陵官如不許盜,火巢內樹木外,安敢生丁丁之聲於陵官所聞之處乎?雖非自斫,使盜園陵樹木者一也,爾等雖欲救徒配之陵官,豈不思語意之不成乎?至於請推該官者,亦出於救解歸重之意,不覺陷於喪臺閣之公道乎?若此等事,皆出於箝制之意,尤極痛憎,前都事沈守玄,不可以爾等救解之律有所容貸,拿鞫治罪。以上朝報
睦兼善,以都摠府言啓曰,都摠管金壽恒,以專經文臣殿講時考官,除標信仁政殿進去後,仍參吏批政廳之意,敢啓。傳曰,知道。
李延年啓曰,文臣試射殿講時,應參人員服制事,筵臣定奪時,傳曰,緦·功雖輕,至於慘切之喪,成服前則情理亦不可進,難可限以一定之規,近臣,臨時啓處可也事,曾已受敎矣。今日專經應講員中,舍人閔維重,遭其外三寸叔母之喪,時未成服云,何以爲之?敢稟。傳曰,然則使之勿參可也。
李延年啓曰,守禦使差出後,例卽命招,頒授敎諭密符等物,而新除授守禦使金佐明,方在連章辭免中,故未及擧行矣,今者疏批已下,請金佐明牌招,敎諭書密符,傳授何如?傳曰,允。
傳于李延年曰,大司憲朴長遠推考蕩滌。
政院再啓曰,伏承聖批,至以勿煩爲敎,臣等聚首惶惑,無任悶鬱之至,自古臺閣之臣,其所進言,豈皆得當,其所見得,豈盡無益?說或言有不中,率多優容假借,其義有在,若有訑訑之色,足以拒人於千里之外,而其爲害也,有不可勝言故也。今此臺啓之批,嚴加峻斥,顯有摧折,王言一播,有關觀聽,反覆思惟,誠爲未安。臣等不勝區區犬馬之誠,竊自附於納吾君無過之義,不勝僭猥。當此乙夜,再瀆於靜攝之中,臣等之罪,實合萬死,伏乞聖明,特加三思,亟賜允兪,惶恐敢啓。答曰,無容瀆擾。以上燼餘
備邊司啓曰,中江開市,例在於二月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備邊司謄錄
吏批,以鄭展昌爲光陵參奉,李一相爲禮曹判書,趙時馨爲麻田郡守,李一相兼知義禁,洪萬容兼校書校理,權大運爲瓦署提調,朴元開爲監察,尹㻩爲宗簿寺正,魚震翼爲兵曹正郞,李厚芳爲厚陵參奉,宋尙夏爲泰陵參奉,李奎徵爲英陵參奉,李曼著爲康陵參奉,趙爾翰爲靖陵參奉,崔信赫爲濬源殿參奉,吳始大爲獻陵參奉,閔榮達爲順陵參奉,李昌爲恭陵參奉,李碩寬爲司評。
上在昌德宮。停常參·經筵。
下直,竹山府使梁禹及,陽德縣監具璜,祥原郡守黃應吉。
未時,太白見於巳地。酉時,白雲一道,如氣起自乾方,直指巽方,長三十餘丈,廣尺許,良久乃滅,日有左珥。
以李渻爲事變假注書。
謝恩,兼校書校理洪萬容,長陵參奉權尙準。
備忘記,殿講居首博士裵榮成,主簿盧說之,佐郞李舜元,各半熟馬一匹賜給。
昨日政院啓曰,臣等伏見諫院批答之辭,相顧震悸,不能無憾於天地之大,包荒虛受之盛度也。尹後益·朴守玄等事,臺臣之論列,果有輕重之偏,臣等亦未知其適當,而至於陵官定配還收之請,則當初擬律,旣無正文,從前陵官之以此受罪者,曾未用此律,外間之人,不無過重之疑,今此臺啓,亦出於此,槪欲隨事進言,以效盡職之責,而寧有一毫救解之心,自陷於負聖明之罪哉?此則似無他意於其間,而十行嚴批,無非峻斥摧沮之辭,殊有欠於大聖人優容好察之德,伏乞平心徐究,亟許反汗。臣等㤁叨近密之列,竊效納約之義,區區所懷,惶恐敢啓。答曰,勿煩。
江原監司書目,橫城縣監韓基,本月初七日,遭母喪事。
咸鏡監司書目,緣臣處事顚錯,致令罪人藉爲口實,得免其律,乞遞臣職,仍治臣罪事。
司諫吳斗寅,正言李秞·李翊相啓曰,臣等俱以無似,待罪言地,目見朝家擧措之失當,略有所論列,而伏承聖批旨極其嚴峻,臣等相顧震慄,置身無所,固當縮伏俟罪之不暇,而旣承情外之敎,不得不冒死自列,尹後益居官所犯,旣有當初之罪,則雖或有新除授獻納崔□□時在開城府任所,請斯速乘馹上來事,下諭。答曰,不允。下諭事,依啓。
院前啓,金益廉冊子投進時,當該承旨推考事,停啓。
謝恩,持平李儒麟。
都承旨朴世模上疏。大槪,敢陳危懇,乞遞職名事。入啓。
吏曹啓曰,今正月十一日,祿都目政事爲之之意,敢啓。
又啓曰,臺諫有闕,政事,取稟。
傳曰,政事,明日爲之。以上朝報
疊書義禁府啓曰,以李堅覈處公事判付內,禮曹郞廳樹木斫伐執頉處,與內摘奸執頉處,減數頗多,其不能奉公之狀,殊極痛駭,當該郞廳,亦爲拿問定罪事,命下矣。禮曹佐郞李耉徵,方待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
巳時午時,日暈。未時□□見於巳地。
下直,肅川府使洪有量,居山察訪趙遠期,景陽察訪趙鳴鳳。
藥房副提調行都承旨臣朴世模啓曰,伏未審夜來,聖體若何,眼候及咽喉不安之節,亦復何如,湯藥進御之後,其有差減之效乎?詳知卽今症候,然後今日受針,方可議定,臣不勝區區憂慮,敢來問安,竝此仰稟。答曰,知道。受針爲之可也。
同副承旨朴世城所啓,臣承命往諭于右議政許積,則以爲臣素乏時望,謬當鼎席,心常愧悚,若隕淵谷,果招福過之災,猝然危惡之症,晝夜叫苦,只待暝目之期,前後龥呼,誠出於萬不獲已,而兪音尙閟,悶蹙方切,乃於此際,又有從班之臣誠深應□露章劾臣,欲望殿下取其人而捨非其人,臣竊自幸釋負就木之期,庶免久妨□□之罪,臣豈敢有一毫怨尤之心哉?不意殿下,偏護一無狀之臣,反罪言者,大塞言路,從今大臣之過,誰肯爲殿下言者?臣之罪戾,到此而益大矣。長單請急,不專爲區區廉恥而已,史官·近侍聯翩道路,旣傳聖批,繼諭聖旨,十行綸綍,夐出尋常萬萬,臣是何人,而獲此千古所無格外之異數哉,臣非木石,寧不知感?顧臣卽今所望,惟在赦言者開言路,退不肖進士類而已,聖眷雖隆,私義亦有所終不敢承當者,席藁竢罪,不知所達云矣,敢啓。
大司憲李一相,執義宋時喆,掌令權格,持平李慶果,司諫金□□,正言閔宗道罷職。
大殿受針後,藥房·政院·玉堂·二品以上·六曹問安。答曰,知道。
謝恩,修撰沈梓。
大司憲李一相啓曰,卽聞昨日玉堂處置時,有以臣之不卽力請還收之失欲遞之,而因僚議參差,終至不參而起去之員,臣之所失,豈但初不力請而已也,公議之斥,臣固不辭,當遞不遞之人,惟當引避是急,而事緣朝者受鍼時刻已迫,以藥房提調隨參之後,今始自列,所失尤大,請遞斥臣職。答曰,勿辭,退待物論。
院前啓,措語見上請義州府尹姜裕後新授加資,亟命改正,居首儒生文榮後外,其餘二人,請還寢直赴殿試之命,請還寢前縣監尹後益準徒收贖之命,請亟寢各陵參奉定配之命,施以當律新啓,臣等伏見備忘記,有校理李程削去仕版之命,臣等不勝瞿然之至,程職在論思,陳其所懷,隨意所達之辭,蓋出於無隱之義,而聖敎極嚴,施行重律,此豈優待侍從之道哉?而況削版之律,非有身累者,則本不輕施於士夫,豈可以此遽加於經幄之臣也?請還收校理李程削去仕版之命,前啓宮家造成時,次知內官及內司當該官罷職事,停啓。
府啓,臣等伏聞因李堥之疏,曾有削黜之命,而以臺臣入侍時陳啓,旋下減等之敎矣,繼而伏聞仍用前律,辭旨極嚴,臣等不勝瞿然之至。夫人君聽言之道,可用則採之,不用則置之,實是大聖人包容之道,況當憂災之日,所宜恢張言路,以通上下之情,而因一妄言,遽下罪罰,則此後雖有可言之事,誰敢爲國家容一喙哉?請加三思,還收前掌令李堥削去仕版之命。臣等伏見備忘記,有校理李程削去仕版門外黜送之命,臣等不勝駭惑焉。李程職在論思,目見君父過中之擧,有懷必達,則寧有一毫爲李堥營救之私哉?今聖上疑之太過,辭旨極嚴,群情之惴惴,景象之索然,轉加一層,此豈聖朝之美事也?請還收校理李程削去仕版,引嫌而退,不請還收,致有物議,處置之際,所論參差,則勢難仍在臺職,請大司憲李一相遞差。答院曰,不允。
答府曰,不允。別無所失,大司憲李一相出仕。以上朝報
有政。吏批,判書金壽恒上疏,參判李尙眞進,參議李慶徽進,左承旨權坽進,。
兵批,行判書洪重普,軍士點考進,參判柳赫然,御營廳坐起進,參議姜栢年進,參知尹鏶,軍士點考進,左承旨權坽,吏·兵批兼進。
吏批啓曰,判書金壽恒,疏批未下,參議李慶徽,服制,小臣獨政未安,何以爲之?敢稟。傳曰,仍爲之。
以崔鎭南爲兵曹正郞,韓紀百爲監察,李耉徵爲軍威縣監,尹履天爲知敦寧府事,沈梓爲修撰,李天基爲承旨,韓震琦爲副護軍,睦兼善爲副司果,缺爲副司果。
李俊耉,以都摠府言啓曰,今日入直軍士中日習射,請出標信。傳曰,知道。
又以兵曹言啓曰,江邊試才時,只取武藝,依濟州例施行事,傳敎矣,濟州試才規矩相考,則六兩三矢百步柳葉五矢一巡二中,騎蒭一次二中落點矣,以此磨鍊於事目中,何如?傳曰,試才規矩書入,落點後擧行可也。
朴世城,以戶曹言啓曰,各道年終錢穀會計,例於翌年正月二十五日內齊到,則啓請御覽,會計修正入啓,而黃海會計成冊尙不上送,以致限內不得啓請修正,事甚稽緩。黃海監司徐必遠,推考,御覽會計,則待其成冊上來後修正之意,敢啓。傳曰,知道。
備忘記,傳于朴世城曰,其放恣黨論之狀,誠極痛駭,執義宋時喆,掌令權格,持平魚震翼,竝遞差。
朴世城,以禮曹言啓曰,來二月初四日,大殿誕日,親臨受賀習儀,以今正月二十七日推擇啓下矣。適與社稷大祭隷儀相値,習儀吉日,更令日官推擇,則二月初二日亦吉云,以此日退行,何如?傳曰,知道。權停例爲之可也。
李俊耉啓曰,卽見全羅兵使柳汝二月朔諸色軍士啓本,則求禮縣步兵三戶內雜頉二名,則實數當以二戶一名書之,而以五戶一名載錄,谷城縣步兵六戶內雜頉二名,則實數亦當以五戶一名書之,而以二戶一名載錄,莫重番軍摠數啓下,如是差誤,極爲可駭,請柳汝從重推考。傳曰,允。
午時,上御熙政堂受鍼,入侍提調李一相,副提調朴世模,假注書趙時瑗,記事官崔後尙·尹敬敎,醫官鄭後啓·金尙誠,執鍼崔有泰·金有鉉,受鍼,右邊穴處,面部,瞳子髎左右穴·攢竹左右穴,手部,合谷·中諸·神門,足部,內庭·大衝·絶骨·三陰交。以上燼餘
又以備忘記傳于朴世城曰,今日國勢,可謂寒心矣。若謂之憂災之日,恢張言路云,則曩者有何請罪之論乎?今日之事,何其反耶?此誠予之未解處也。斥大臣非人,謂之一妄言而不別是非,則雖不用其言,是乃國家待之而非人也,大臣如有其過,則雖斥之以非人,置之可也,旣無其過而斥之以非人者,其意專在於伐異之意也。奸險之態,如見其肺肝,而敢謂之勿論云者,抑何腸耶?噫,朋黨之禍,能亡人之國云,今日之事,何其近耶?誠爲痛心。今者宋時喆等所論,全釋其罪,置而勿論云,而只有一妄言三字之外,一無是非,而又以遽之一字護其三字,節節救解之狀,已著無隱,爲言路云爾,則曩日臺官已駁稱以言者之之人,今日還收之計,誠出於黨論也。一人之黨論,朝家不可不嚴治,況有蜂起唱和之擧耶?如此之輩,祖宗古事,一無委以臺官言路而少假容貸之事,此誠後世子孫,不可不遵行,以誡亡人國之說,今日處置,專在於痛禁黨論之意而已,別無他罪而然也。緩治此罪,末世紀綱,難壓痼習,蜂起同黨,難以遏之,若黜黨論,始唱作根之人於城外而已,則和之之類,難以禁抑,及第李堥,前執義宋時喆,前掌令權格,前持平魚震翼,竝竄逐荒裔,以懲將來黨論之弊,以示深惡痛切之意。以上記草
上在昌德宮。停常參·經筵。
辰時巳時,日暈兩珥,暈上有背,暈下有腹,色內靑外靑。午未時,日暈。
藥房副提調行都承旨臣朴世模啓曰,伏未審夜來,聖體若何,眼候亦復,何如,而咽喉未寧之候,已盡差愈耶?今日受鍼時刻,依前定以巳正宜當,臣不勝區區憂慮,敢來問安。答曰,知道。再啓曰,今日受鍼命下,而都提調臣許積,方在呈告之中,提調臣李一相,以本職牌不進,莫重受鍼之時,小臣獨爲入侍,其在事體,誠極未安,不得不敢此仰稟。答曰,提調今姑改差,口傳差出,入侍可也。
下直,慶山縣令兪命益。
謝恩,右承旨李天基,軍資正尹世任,宗簿正尹謙,戶曹參判南老星。
疊書備忘記,其放恣黨論之狀,誠極痛駭,執義宋時喆,掌令權格,持平魚震翼,竝遞差。
領·左相箚子。大槪,略陳所懷,冀蒙察納事。入啓。
玉堂箚子。大槪,敢陳所懷,冀蒙察納事。入啓。
禁府,李堥吉州,宋時喆宣川,權格定州,魚震翼寧海定配。啓,傳曰,定配之地荒裔耶,判義禁以下,招問以啓。
大司憲李一相,牌不進。
獻納崔逸,在外入來後啓曰,臣之譾劣,百無可用,歷試內外,罪戾徒積,聖度天覆,曲加收敍,佐貳分司,涯分已踰,不意玆者,召旨遽降,感激之餘,繼以震越,揆之分義,卽當奔走就列,而臣有老母,年今七十四歲,宿疾沈綿,氣力如線,强扶登程,寸寸前進,不遠之地,未免淹滯,逋慢之罪,固所難逃,且臣倖竊科第,專駢儷文字,而頃者知製敎之揀選,濫及於臣,環顧空空,無以稱塞,欲辭無路,踧踖方深,卽於入城之後,伏聞銓官辭疏中,有以掌誥太繁爲引咎之地,如臣不似,得與是選,則太繁之誚,正指如臣者而發也。臣於此益切愧懼之至,顧臣所忝本職,非如庶官之比,尤不可冒犯譏笑,晏然供職,請命遞斥臣職。答曰,勿辭,退待物論。
吏曹口傳政事,內醫提調,朴長遠落點。
政院啓曰,臣等伏見備忘記,天威震疊,辭旨嚴切,至以宋時喆等竄逐荒裔爲敎,臣等不勝駭惑震悸之至,宋時喆,身爲臺閣,有懷必達,固其職耳,□其本情,則必以李堥之被黜,有妨言路,欲望聖上以寬假而置之,今聖上,以曩者請罪之論,責之於今日臺臣,臣等竊恐其不然也。人君聽納之道,惟當虛以受之,豈宜以此□擧前而罪後也?臺臣今所爭,欲盡言責而已,何嘗有意於□黨之私乎?缺過疑,輒加譴責,使不敢言,則從今以後,雖有可論之事,誰肯爲殿下進言,自陷於黨同之罪乎?以李堥之疏,誠有狂妄之罪,聖上旣已抖□之後,因此轉輾,又加一節,恐非大聖人用罰適輕適重之道也。言事諸臣,一時竄逐,僉聽震惑,氣象消沮,此豈聖世之美事乎?臣等忝在近密,區區所懷,不敢不陳,伏乞聖明,平心恕察,小霽雷威,還收備忘記,特寢諸臣竄逐荒裔。答曰,予已於昨日之批,數其黨論之弊,出之祖宗故事,一不委諸臺官言路,而容貸黨論之人,重言複言,不翅丁寧,則駭惑之說,何所據耶?一張浪說之外,元無主意處,以黨論之心腸見之,故不謂之黨論耶?覆逆雖云本院之職,明白是非之後,敢有覆逆之擧,而俊耉等不辨是非,徒以護黨之意,作此張皇之說,敢效覆逆之故事,覆逆之事,今作護黨藉口之名目,此誠後世弊習也。噫。昨日備忘中,蜂起同黨,難以遏之之說,正謂俊耉等發也,不可不痛加嚴治,防閑此習。右承旨李俊耉,同副承旨朴世城,竝永不敍用,以懲弊習,以勵將來。
院前啓,措語見上請義州府尹姜裕後,新授加資,亟命改正,居首儒生文榮後外,其餘二人,請還寢直赴殿試之命,請還寢前縣監尹後益準徒收贖之命,請亟寢各陵參奉定配之命,施以當律,請還收校理李程削去仕版之命,新啓,李堥之疏詆大臣,其情可惡,搢紳之間,莫不驚駭,殿下之痛斥施罰者,固其宜矣。至於竄逐荒裔之擧,則臣等竊以爲過矣。人君用罰,貴在得中,正於削黜,亦足以懲其罪,轉輾加律,實非得當之道,請加三思,還寢李堥加罪竄逐之命,近以李堥陳疏事,天怒震疊,一節加於一節,至於憲府多官竄逐荒裔,承宣之人,永不敍用之命,臣等不勝悚缺數字李俊耉·朴世城等永不敍用之命,引嫌而退,太繁之語,非有指的,則以此引嫌,殊涉過謙,獻納崔逸,請命出仕。答曰,不允。出仕事,依啓。以上朝報
大殿受針後,政院·玉堂·藥房·二品以上單子問安。答曰,知道。
李延年啓曰,出仕臺諫,明日待開門牌招之意,敢稟。傳曰,知道。
午時,上御熙政堂受鍼,入侍提調朴長遠,副提調朴世模,假注書趙時瑗,記事官崔後尙·尹敬敎,醫官鄭後啓·金尙誠,執鍼崔有泰·金有鉉,受鍼左右穴處,面部,瞳子髎左右穴·攢竹左右穴,手部,合谷左右穴·中諸左右穴,足部,三里左右穴·大衝左右穴·絶骨左右穴。以上燼餘
答政院啓辭曰,該府所爲,殊極驚愕,寧海雖云嶺外海濱,僅八日之程,則可謂荒裔之地乎?宜加嚴律,以懲後弊,而今觀辭意,似出妄作,而妄作之失,不可不治,竝姑先從重推考,還出給,使之改入。竄逐荒裔改入事
答玉堂箚曰,不允。
答右相許積箚曰,省箚具悉卿懇。嗚呼。今日之國事,可不寒心乎?仰觀而災異疊見層出,俯察而世道日就不嘉,涉大川無有津涯者然,國家所倚望者,惟在於數三老成大臣共濟而已,卿何捨予其輕?義同休戚,共濟艱險,卿何固辭若是?噫。奸人一言,誠極痛愕,國家是非,不可不早定,則卿之撝謙之辭,何其過耶?體統不可不立,黨論不可不懲,今日之擧,豈但爲目前之事而已哉?誠爲後世無窮之弊,以予思之,宜無卿之固辭之義,不諒予懷至此也。偏詖黨論,不足介懷,宜付一哂,速出論道,以副朝野之望。
答政院啓辭曰,知道。承旨李俊耉等永不敍用還收事以上記草
傳曰,政事,明日爲之。
上在昌德宮。停常參·經筵。
辰時巳時,日暈。未時,太白見於巳地。申時,日有重暈,暈內暈有兩珥,暈上有戴,色內赤外靑。酉時,日暈。
藥房提調禮曹判書臣朴長遠,副提調臣朴世模啓曰,伏未審夜來,聖體若何,受鍼今已累度,眼候幾盡差愈乎?今日受鍼時刻,依前定以巳正宜當,臣等不勝憂慮,敢來問安。答曰,知道。
下直,咸鏡都事孟胄瑞。
謝恩,缺護軍李璞,監察韓紀百。
大殿,政院·玉堂問安。答曰,知道。
獻納崔逸就職。
大司憲李一相啓曰,臣於昨日,伏聞特命出仕,召牌繼至,臣驚惶愧懼,終不敢趨詣矣。繼聞修撰金錫胄疏中之語,首尾立意,半爲二論,而乃反詆辱臣身,不遺餘力云,誠不滿一哂也。至以已遞之官,又有承牌不進之罪,加以猝被詆辱,乃至於此,臣固自取,更誰爲咎?決不可一刻苟冒,以貽臺閣之差,請命遞斥臣職。答曰,勿辭,退待物論。
右議政許積再度呈辭,不允批答。
政院啓曰,命下矣,判義禁洪重普以下卽爲招問,則以爲自前罪重竄配之人,若無極邊之別敎,則亦多定配於如此等地,今此定配四邑中,吉州則乃北路邊遠之邑,寧海則乃嶺外極海之濱,定州·宣川俱是淸北海徼遠地,故以此分配以入矣,今承下政院之敎,其不能詳審之罪,實無所逃,不勝惶恐待罪云矣,敢啓。
禁府,李堥會寧,宋時喆義州,權格江界,魚震翼富寧改定配。啓。
大殿受鍼後,藥房·政院·玉堂·二品以上·六曹問安。答曰,知道。
院前啓,措語見上請義州府尹姜裕後新授加資,亟命改正,居首儒生文榮後外,其餘二人,請還寢直赴殿試之命,請還寢前縣監尹後益準徒收贖之命,請亟寢各陵參奉定配之命,施以當律,請還收校理李程削去仕版之命,李堥之疏詆大臣,語涉無倫,搢紳之間,莫不驚駭,殿下之痛斥施罰者,固其宜矣,而至於竄逐荒裔之擧,則臣等竊以爲過矣。人君用罰,貴在適中,轉輾加律,實非得當之道,請加三思,還寢李堥加罪竄逐之命,近以李堥疏事,天怒震疊,一節加於一節,至有憲府之官竄逐荒裔,承旨永不敍用之命,臣不勝悚慄之至,憲府之官,不思聖上參酌施罰之意,竝與削職而直請還收,此則難免率爾,而原其本心,不過以言路爲慮,夫豈有他腸?而殿下摧折之太過,繼之以流竄,臺閣索然,氣象不佳,此豈爲大聖人包容之道也?以堥之顚妄,尙□竄逐之過重,況論事諸臣,混被一律,豈不有乖於用罰之道乎?至於喉舌之□出於是日,則循例覆逆,不是異事,而一封纔奏,重律遽加,此豈平日所望於聖明者哉?請還收前執義宋時喆,前掌令權格,前持平魚震翼等竄逐荒裔,前承旨李俊耉·朴世城等永不敍用之命,府啓,引嫌而退,事之是非,姑舍勿論,已遞之官,勢難仍在,請大司憲李一相遞差。答曰,依啓。
答院曰,不允。
政院啓曰,朝者政廳,以李俊耉·朴世城等永不敍用,臺諫方爲還收,故不出其代之意,仰達矣,卽伏見臺諫啓辭,以前承旨書塡,則便是已遞之窠,初出於泛答,不察之致,不勝惶恐,政官更爲牌招,卽爲差出,何如?傳曰,明日開政差出。
政院啓曰,李堥等配所,旣已啓下,而臺諫方以還收論啓,押去單子,不得捧入之意,敢啓。以上朝報
答領中樞府事李景奭箚曰,省箚具悉卿懇。朋黨之盛,亡國之機,國家深惡而痛切之,出於常格之外,末世痼習,無以痛革,朝家之憂,豈其淺哉?今者李堥等所爲,以好樣言之則宜如卿言,推其源而言之,則黨論之外,有何可說之事乎?初用削去之律,誠出於不可不明是非而已,參酌之意,槪可見矣。而互相救護,專事黨論,則竄逐之罰,亦云歇矣,豈可委之臺官言路,而有所貸之耶?此誠予之未曉處也。且箚中所謂人人皆不敢言,惟吾言莫予違等語,尤未曉引而用之之意也。何者,作彼此之黨,做彼此之論,如今日之甚,而勒爲人人不敢言,惟吾言莫予違,則宜當知而若不能知者,任其所爲,不計利害,而豈可若此之說,置國家於莫可收拾之地乎?以予所思言之,朋黨之言路□塞而又塞也,誠不知大開朋黨之言路也,卿之此言,出於不能深思而然也,卿其安心焉。
答領相鄭太和,左相洪命夏等箚曰,省箚具悉卿懇。卿等試觀今日之事,可謂之黨論歟,否歟?一言而可定,然則多少說話,予不信之也。噫。朋黨之盛,亡國之機,國家深惡而痛絶之擧,參以故事,亦可見矣。今日所謂言路云者,尤未曉也。朋黨之言路,旣不痛塞,而廣開之耶?卿等猶未思此弊也,卿等安心焉。以上記草
備邊司郞廳,以左議政意啓曰,今月二十三日引見時,御史可用人加抄以啓事,親承聖敎,卽與領相相議,抄出五員,而適遭服制,今始別單書入之意,敢啓。答曰,知道。以上備局謄錄
有政。吏批,以吳斗寅爲司諫,朴萬榮爲軍威縣監,鄭華齊爲禮曹佐郞,丁昌燾爲掌令,李伯麟爲持平,金萬均爲鐵原府使,金禹錫爲執義。
上在昌德宮。停常參·經筵。
有政。
未時,雨雹狀如小豆,太白見於巳地。夜一更,流星出北斗星下,入艮方天際,狀如鉢,尾長五六尺,色赤。
藥房提調禮曹判書臣朴長遠,副提調行都承旨臣朴世模啓曰,春日沈陰,伏未審夜來,聖體調攝,若何,眼候幾盡差愈乎?臣等憂慮未弛,敢來問安。答曰,知道。別無顯效。
謝恩,鐵原府使金萬均,掌樂主簿金萬重,知敦寧尹履之,禮曹正郞金克和,軍威縣監朴萬榮,持平李伯麟。
下直,珍島縣監康□翼,安州判官李觀徵,楸坡萬戶太義。
大殿,政院,玉堂問安。答曰,知道。
慶尙監司書目,誕日進上全鰒,陳舊無形之物,苟充闕封,蔚山府使鄭承明罷黜事。
府前啓,措語見上請還收校理李程削去仕版之命。新啓,李堥之疏,措語謬妄,其中其人非人之說,尤涉駭異,妄發至此,固宜殿下之譴責,而第原其本心,則自附於事君無隱之義,仰達所懷,其言可用則採之,不可用則置之而已,聖上不察其情,惡之太甚,辭旨極嚴,雷霆震疊,始則加之以削黜,終則繼之以遠竄荒裔,用罰過重,中外惶惑,此豈群下所望於聖明者哉?請平心恕究,亟收前掌令李堥加律竄逐之命。天地不交則品物無化生之道,上下不交則朝廷無和平之福,自古帝王,深惟此理,必以體下爲務,察其本情,可恕則恕之,可罪則罪之者,乃所以是非服人心之道也,今殿下譴責憲府之臣,過震雷霆之威,至下遠竄荒裔之命,大小臣民,皆以爲我聖上豈有此失當之擧耶?聚首相顧,莫不悚慄,臣誠愚昧,亦未知其意之所在也。臺官之職,言責是任,體例可言則不避罪罰,隨事論執,乃其職耳。李堥疏語,雖極謬妄,本情則無他,而聖上疑之太過,至用重罰,君臣之間,情意未孚。故憲府諸臣恐或有妨於言路,敢爲請寢之語,亦豈有他腸也?傳曰,不逆詐,不億不信,豈可以本情之外爲其罪目,而投配於荒遠之域哉?臣竊爲聖上慨然也,請加三思,亟收前執義宋時喆,前掌令權格,前持平魚震翼等竝遠竄荒裔之命。臺諫,人主之耳目也,政院,國家之喉舌也,耳目之臣,以體例上事,一言而被重罪,則喉舌之臣,封還備忘,開陳其不然之狀者,只是奉其職之義也,夫豈有一毫他腸哉?以其奉職之故,而亦被重罰,殊非聖上優容近臣之道,至以情外之言,罪其不當罪之人,尤非所望於聖明者也。諫院請寢嚴命,而以前承旨三字,書入於啓辭中,致有今日開政差出其代之擧,臣竊惜之也。請還收其日右副承旨李俊耉,同副承旨朴世城等永不敍用之命,新除授掌令丁昌燾,時在京畿龍仁縣,請斯速乘馹上來事,下諭。
正言閔宗道啓曰,臣伏見憲府啓辭,有該院請寢嚴命,而以前承旨三字書入於啓辭中,致有今日開政差出其代之擧,臣竊惜之之語,臣之忝臺閣屬耳,凡於規例,難免生疏,況於伊日傳啓時,已迫昏黑,忽遽之中,臣以政院之已捧傳旨,書以前字,過了數日,不自覺其做錯,重被憲府之譏斥,昏謬如何?可冒居言地,請命遞斥臣職。答曰,勿辭,退待物論。
領議政鄭太和箚子。大槪,病勢彌留,懇乞遞免,仍伸前請,冀收諸臣論罪之命事。入啓。
獻納崔逸啓曰,臣於昨日就職之後,因同僚有故,代行城上之任,而本院啓辭,仍前措語以啓矣,今者同僚,以前承旨一款,旣已引避,其矇然不察之失,臣亦難免,請命遞斥臣職。答曰,勿辭,退待物論。
左議政洪命夏箚子。大槪,更申前請,冀蒙允兪事。入啓。
答府曰,不允。噫,人之爲說之變幻無定,而胡爲乎若是?旣云措語謬妄,尤涉駭異,妄發至此,固宜殿下之譴責云,則何謂之自附於事君無隱耶?無隱之說,實未曉其意也。又何謂之不察其情惡之太甚耶,不察惡之之說,實未曉其意也。以此觀之,或抑或揚,或是或非,變幻前後之說,胡亂是非之迹,如能非之,還收加罪之請,宜出中情,旣以無隱不察結之,則宜用時喆等論,而今何不用耶?誠出於護黨太露之嫌也,如此之態,予不能正視,下諭事,依啓。以上朝報
傳曰,今下弓矢,楸坡萬戶太義處給送。
答領相鄭太和箚曰,省箚具悉卿懇。卿之箚辭,縷縷勤懇至此,宋時喆等三人,當減其罪名,只令削職,李俊耉·李程等,亦令罷職焉,卿其安心勿辭,從容善攝。
答吏曹判書金壽恒疏曰,省疏具悉。所陳之事,更令廟堂稟處,卿其勿辭,從速察職。
答領中樞府事李景奭,左相洪命夏箚曰,省箚具悉卿懇。卿之箚辭,縷縷懃懇至此,宋時喆等三人,當減其罪名,只令削職。李俊耉·李程等亦令罷職焉。
傳曰,修撰金錫胄,亦難免彼此之跡,罷職。以上記草
吏批,以趙汝秀爲尉山府使,孫會宗爲海南縣監,朴長遠爲大司憲,朴世堂爲副校理,金宗沇爲司贍寺主簿,都汝垣爲監察,柳文祐爲典籍。
上在昌德宮。停常參·經筵。
未時,太白見於巳地。
藥房副提調都承旨臣朴世模啓曰,伏未審夜來,聖體若何,眼候亦復何如,昨日問安之批,有別無顯效之敎,臣不勝區區憂慮,敢來問安。答曰,知道。與昨無異矣。
右議政再度呈辭,不允批答。王若曰,任重者難以決去,讓必有時,量大者無所不包,犯亦何較?苟以一言輕動,不可謂之休休,至於再度固辭,竊恐近於悻悻,言念今日之抗揑,每切中夜之憂虞,雨旱飢饉之災,無一歲或免,癘瘟薰染之病,通四時常然,震雷則孟冬而興,妖星則累月乃滅,此其大者,其他不可盡書,靜言思之,有一言足以亡國,民生啾喞,困甚在轍之魚,國勢伶俜,凜若繫鼎之髮,眇眇予末小子,雖非濟屯之資,斷斷有一箇臣,實任回泰之責,惟卿貞亮秉節,則可質天地,肆予之倚毗仰成,則實出肝肺,孝友因心,至行已孚於家族,精神滿腹,英聲夙振於岩廊,理劇剸繁,如駕駟而就路,明機達變,若鑽龜而決疑,伊忠勤獨賢於三朝,故拔擢歷試於諸臬,中心淡而無點,所謂眞剛,末俗治之以嚴,是知先務。逮升八座之位,益見百爲之宜,夏官摠戎,動合龍虎之略,秋司掌禁,一洗雀鼠之煩,凡諸設施謀猷,莫非經綸事業,登庸鼎軸,猶恨覆名之遲,俯察輿情,允叶加額之望,棟樑旣有,何憂大厦之傾,舟楫方新,庶利巨川之涉,敷奏前席,常喜啓沃之有資,統理百司,每嘉德業之益茂。何意引疾之箚,轉作求退之章,勸諭才宣,謂可回於卿意,巽辭又至,胡不諒乎予心,無乃別有嫌耶?是則大不然矣。橫逆何有,已燭妄人之言,震撼不搖,務存大臣之體,契合之如膠漆,六丁挽而不離,言行之無瑕疵,衆口鑠而何損,小疾未至於膏上,佇見勿藥之瘳,狂言不芥於胸中,斯爲有容之量。臨敗局而袖手,是何相忘,履薄氷而焦憂,願與竝濟,無爲釋負之計,用副如渴之誠。於戱。呂蒙正之佯若不聞,豈非美事,漢諸葛之死而後己,是謂大忠,卿其須思,予不多誥,所辭宜不允。故玆敎示,想宜知悉。知製敎吳始壽制進
大司諫李慶億上疏。大槪,病勢危苦,供職無期,懇乞遞免,兼陳所懷,冀蒙察納事。入啓。
吏曹參判李尙眞,參議李慶徽辭職上疏。入啓。答曰,省疏具悉。卿等勿辭,從速察職。
右議政許積三度呈辭,入啓。答曰,不允批答。
戶曹判□鄭知和辭職上疏。入啓。
執義金禹錫啓曰,頃者臺官及承旨諸臣被罪之日,卽臣待罪諫院時也。通議同僚,會于闕下,以還收事相議搆草之際,卽接小報,則吏曹,以承旨·臺諫有闕,已爲稟政,卽使下吏探問于政院,則其日午前,已捧承旨二人永不敍用傳旨云,臣之妄意,以爲政院已捧傳旨之後,猶恐時任承旨書諸啓辭,事或未妥,玆以前字書入矣,昨日本府之啓,則以此一款,顯加譏斥,諫院同事諸臣,皆已自劾,臣何敢晏然仍冒乎?請命鐫遞臣職。答曰,勿辭,退待物論。
全羅監司書目,谷城縣監朴世勛,今月二十三日身死事。
大司憲朴長遠上疏。大槪,情勢狼狽,決無冒出之望,懇乞遞免事。入啓。答曰,省疏具悉。卿其勿辭,從速察職。
持平李伯麟啓曰,臣於昨日,伏承聖批,啓辭中文字,段段拈出,十行森嚴,辭旨極峻,臣奉讀未半,神魂驚喪,五內氷炭,直欲鑽地以入,而不可得也。夫臺諫,重任也,而殿下不知臣之無狀,畀以言責,臣亦昧於自量,偃然承當,目見君父之過擧,而是不能至誠論列感動天聽,下之不能明言善議達其辭,竟使大聖人含容之量致勤於督察小節,區區願忠之誠,反爲變幻無實,胡亂是非之歸,臣罪至此,實合萬殞。第臣深有所慨然於心者,何敢隱中不竭,自外於仁覆之下哉,人臣爲黨者,逞私情而蔑公議,掩蔽君上之聰明,眩亂朝廷之是非,終至於亡人國家而後已,則時君世主,孰不欲深惡痛斥,拔塞根本,而必其情跡昭著,左右皆曰可罪,然後黜之竄之,至於殺之無赦,若或情跡未著,而以一時逆作之見,遽罪不當罪之人,則求所以定是非,而是非愈不可定矣,求所以服人心,而人心愈不可服矣。李堥,妄人也,其言,妄言也,殿下登擢右相,意非偶然,而堥斥之以匪人,右相秉心操履之,如何,堥何以詳悉,而又加貶斥,其妄已甚,而臣所謂妄發至此,固宜聖上之譴責者,政指此也。堥非朝著間微末之人,以十餘年從班之臣,心有所蘊,不諱君父,抗章言之,非如暗昧搆人之比,嚮臣所謂無隱者,亦指此也。若使堥之所言,足爲輕於一世,則右相進退,或爲難便,其所云云,中外皆以爲顚妄駭異,則顧何有損於右相哉?噫。緣一李堥而延及於李程,緣李堥·李程而延及於宋時喆等,緣宋時喆等而延及於李俊耉等,設一懷私護黨之目,毆而納之於其中,前後被罪之臣,掩其冤枉者,至於七人之多,大爲君德之累,實非聖世之美事,故臣爲此懼,忝職翌日,卽爲出肅,敢有論啓,冀降渙音,雖被罪罰,亦將不辭,君臣情義,一向未孚,又復激惱宸衷,反承嚴旨,臣卽當引罪自列,而留門瀆擾,有所未安,泯默退出,經宿來避,臣罪尤大,不可仍冒,請命遞斥臣職。答曰,張皇辭說,多所云云,而不成說話,終無定處,變幻之態,烏可掩乎?自明遁辭,誠可嘆也。勿辭,退待物論。
持平李慶果啓曰,李堥之詆斥大臣,實出於媢嫉之意,故臣於頃日避辭中,略己陳達矣,厥後天怒遽震,李堥之罰,轉輾加律,至被竄逐之命,臣於此亦知其過重,還收加律之請,似不可已,而伏見昨日本府之啓,及今者同僚引避之辭,則其中無隱等語,有與臣前日避辭中媢嫉之語大有相左,何可仍冒於還收方張之日乎?請命遞斥臣職。答曰,勿辭,退待物論。
答大司諫李慶億疏曰,省疏具悉。已諭于大臣之箚矣。爾其勿辭,從速察職。
答戶曹判書鄭知和疏曰,卿其勿辭,調理察職。以上朝報
傳曰,今下弓矢,玉連萬戶奇憕,惠山僉使洪世虎,在德萬戶金稷給送。以上記草
上在昌德宮。停常參·經筵。
未時,太白見於巳地。夜四更,電光。
藥房副提調行都承旨臣朴世模啓曰,伏未審夜來,聖體若何,眼候亦復,何如?昨日問安批,有與昨無異之敎,累度受鍼之後,少無顯效,臣不勝區區憂慮,敢來問安。答曰,知道。
謝恩,副校理朴世堂,吏曹佐郞鄭華宗,海南縣監孫會宗。
政院啓曰,昨夜大臣箚子中,宋時喆等三人削職,李俊耉·朴世城·李程等罷職事批下,而臺諫方以還收論啓,削職罷職傳旨,不得捧入之意,敢啓。
備忘記,都提調領中樞府事李景奭,鞍具馬一匹,子孫中一人除職,故左議政元斗杓,鞍具馬一匹,提調判書金佐明,加資,副提調都承旨南龍翼·南老星,各熟馬一匹,虎皮一令,史官李世長,注書趙聖輔,各兒馬一匹,史官趙嘉錫·閔宗道,各上弦弓一張,注書崔商翼,不粧弓一張賜給,醫官柳後聖·鄭後啓·尹後益·崔有泰·李東馨,竝加資,御醫安景昌·柳德保·金藎誠·辛德淸·朴頵·南應琛·朴生榮·柳愉,各熟馬一匹,鍼醫金萬直·金有鉉·白光玹,各半熟馬一匹,疑藥同參趙徵奎,昌城都正佖,朴由淵·鄭維岳·南昌祖·梁濟臣·愼應悌·黃益俊·成後龍,掌務官金立誠·柳諶·朴升馨·金慶華,劑藥官尹弘任·辛器碩·崔興勃·邊永淸,各兒馬一匹,崔聖任·李祉述·宋承孝·李耆善·安禮·趙時稷·全䚔·李楷·崔迪·李後聃·趙宗式·尹稷·黃述,各上弦弓一張賜給,下人等,令該曹米布前例詳考除給,入侍長番內官徐後行·田以性·趙希孟·全瀷,各半熟馬一匹,承傳色內官尹浚·徐後行·高禮男·崔大立·李燁·李□壽·金汝楗,各兒馬一匹賜給,司謁李之元,兒馬一匹賜給。
舍人,以左議政意啓曰,監·兵使薦,例於正月內爲之,而領相病未出仕,右相方在呈告中,西壁亦皆未差,限內未及議薦之意,敢啓。傳曰,知道。
以二十七日政院啓辭。李堥等押去啓目,不得捧入事,傳曰,知道。缺以上朝報。
答玉堂箚曰,依啓。臺諫處置事以上記草郞廳權穎校正。郞廳白鴻擧書。
上在昌德宮。停常參·經筵。
下直,開城經歷李光迪。
右議政許積四度呈辭,入啓。傳曰,遣承旨傳諭。
京畿監司書目,坡州牧使柳,以病辭遞,無意還官,循例啓罷,適足以中其願,將施他罰,以爲謀避殘邑者之戒事。
藥房啓曰,春日陰寒,尙未和暢。伏未審夜來,聖體調攝,若何,眼候亦復何如,臣不勝憂慮之至,敢來問安。答曰,知道。今日受鍼爲之可也。
持平□□□就職。
吏曹啓曰,臺諫有闕,政事,取稟。傳曰,明日爲之。
右議政許積四度呈辭,不允批答。王若曰,大臣旣膺丕責,去就可輕,小嫌不足介懷,拯救方急,用申前諭,冀回遐思,惟卿,受才宏奇,稟氣爽緊,聰明敏達,求古人而寡儔,精力忠勤,在今世而罕比,游刃自恢於肯綮,剖決如流,利器可別於盤根,判監無滯,英猷捷應,幾著倉卒之時,長算解紛,每資急難之際,實惟贊治之良佐,矧是裨輔予後人,故自嗣服之初,所以德意冞篤,頃屬黃扉之曠位,爰擧白麻之舊儀,簡擢非出於己私,人皆拭目,倚毗允協於公共,予實傾心,大水無涯,方擬作舟之用,庶政多闕,允藉救時之良,何意引疾之章,便作釋負之計,念輔相進退之重,實宗社安危所關,人之爲言,予已洞燭,國之攸賴,卿可深思,情意之兩相孚,其來已久,俗議之不必較,非但於斯,況今俯察而仰觀,無非驚心而疚念,妖星之斂彩幾分,疫氣之薦瘥方殷,君臣協力而共圖,罔知攸濟,台衡奉身而求退,此豈其時,前後勸諭之辭,實采衆論,丁寧勉留之旨,固非虛文,莫言榮衛之少愆,尙念休戚之是共,於戱。望望然去,寧可徒執撝謙,休休有容,所貴務存大體,所辭宜不允,故玆敎示,想宜知悉。知製敎尹深製進
藥房副提調行都承旨臣朴世模再啓曰,卽者受鍼事,命下矣。都提調臣許積,方在呈告之中,提調臣朴長遠,連呈辭單,本職未肅拜,不得進參於問安矣,莫重受針之時,小臣獨爲入侍,其在事體,誠爲未安,提調朴長遠,令政院卽爲牌招,使之入侍,何如,時刻則似當隨時爲之之意,敢此竝稟。答曰,知道。
謝恩,大司憲朴長遠。
大殿受鍼後,藥房·政院·玉堂·二品以上·六曹問安。答曰,知道。
刑曹判書金佐明上疏。大槪,乞收加資之命,以安微分事,國忌留政院。
卯時辰時,日暈。巳時午時,日有交暈兩珥,左右有戟,白虹貫日。未時申時,日暈。以上朝報
上在昌德宮。停常參·經筵。
下直,平安兵使李枝馨,慶尙左水使尹起商。
謝恩,大司諫李□□。
大司憲朴長遠辭職上疏,入啓。答曰,省疏具悉。卿其安心勿辭察職。
大殿,政院·玉堂問安。答曰,知道。
藥房提調行大司憲臣朴長遠,副提調行都承旨臣朴世模啓曰,春雨未霽,日氣沈陰,伏未審夜來,聖體調攝,若何,昨日受鍼之後,眼候其有差減之效乎?今日受針時刻,依前定以巳正宜當,臣等不任憂慮,敢來問安。答曰,知道。心懷憂煎,難望速效也。
院前啓曰,義州府尹尹裕後賞加改正事,濟州儒生還收直赴殿試之命事,前朔寧縣令尹後益還寢準法收贖之命事,請寢各陵參奉定配之命施以當律事,停啓還收李程事,請寢李堥事,還收宋時喆等及李俊耉等事,無城上疏姑停。
答刑曹判書金佐明疏曰,省疏具悉。循常古例,何用辭爲?卿其安心勿辭察職。
黃海監司書目,病勢漸重,辭職上疏上送事。
慶尙監司書目,軍威縣令蔡正後,今月廾日遭父喪事。
右承旨李天基書啓。臣承命往諭于右議政許積處,則以爲風病危苦,情勢狼狽,懇乞遞免,誠出於萬不獲已,而天鑑未燭,兪音尙閟,近侍臨門,恩諭至再,其眷逾隆,臣罪愈大,惶感之極,罔知所措,瞻望宸極,惟有涕淚。顧臣區區廉恥,姑舍不論,朝暮且死之臣,斷無陳力就列之望,況今諸臣之被罪旣由於臣,無狀如臣,生不能裨補闕失,死將爲貽累聖德,臣罪一倍悚蹙,尤無置身之所,伏地隕越,不知所達云矣,敢啓。傳曰,知道。
受針時傳曰,新遇天變,樂作陳賀,有所不安,再明日誕日陳賀,今姑權停。
領·左相箚子。大槪,亟賜策免,以答天譴事。入啓。
右議政許積箚子。大槪,病勢危苦,朝夕且死,更陳危懇,乞賜鐫免,俾得釋負於一脈未絶之前事。入啓。
玉堂箚子。大槪,請加慮念國體,慮言路之義,收回諸臣譴罰之命事。入啓。
吏曹判書金壽恒辭職上疏。入啓。
答大司憲朴長遠疏曰,省疏具悉。卿其安心勿辭察職。
答領相鄭太和,左相洪命夏箚曰,省箚具悉卿懇。嗚呼。今日之國事,汲汲乎殆哉,天災時變,式月斯生,世道人心,如水益下,將焉救之?靜言思之,氣塞心寒,罔知攸爲,妖星纔滅,金星滛虹之變,相繼迭作,上天之意,諄諄至此,而莫能應言以實之道,誠不覺其骨冷也。今日之事,實由於寡昧凉德之致,心誠慚靦,實無顔面,卿等有何所失而然哉?但修省之道,先責於寡躬,寅協之道,卿等宜勉,無撓於輕浮之論,毋貸於不法之人,如不然,末世之習,誠難變通,予當委之勿疑,卿宜任怨不顧。噫。右相引入,今幾三旬,朝著潰論,尙未寧靜,中夜無寐,不覺撫腕而興歎也。卿等安心勿辭,益懋厥德,以扶濟艱危之國勢爲己任也。李堥事,已諭于右相之批矣。
答右議政許積箚曰,省箚具悉卿懇。嗚呼,卿以今日之國勢謂如何時耶?天災時變,指不勝屈,不料滛虹遽貫太陽,憂惶予心,難以形言,卿其思之,此是大臣乞閑之時耶?況卿受先王知遇之恩,爲如何哉?雖有奸人妄說,此不過狐鼠之態,卿何長單請急,深損事體,使予心不安,置國事相忘之域耶。李堥之說,誠可謂之兇慘也。今日處置,不但爲今日也,誠爲後日無窮之弊也。故於頃者大臣之箚,亦不準許者,非有他意於其間也。開緩治之路,此後大臣,應無專任之人,其流之弊,豈不大哉?論以後弊,宜無撓改之道,而今卿深以此爲嫌,予當恕卿之情,寧失其重而減其加罪之名,卿亦恕予之懷,念國之危,亟斷來章,春陽漸和,昔疾宜瘳,須勿固辭,速出論道,以濟艱危之國事,思回天怒之層疊,毋負予心之渴望。
有政。
未時,太白見於巳地。以上內下記草
訓鍊都監啓曰,各道砲保價布,別定差使員,十月內上納,以爲軍兵冬衣之資者,意非偶然,而近來諸道監司及守令,專不顧念,或納於十一月,或納於十二月,故軍兵等每於凍節,寒苦呼訴,殊無當初立法之意,事極寒心。慶尙道義興縣上年應納保木,七同四十餘匹,而歲飜之後,正月已過,而尙無形影,本縣官吏怠慢之狀,極爲痛駭,義興縣監睦志善,爲先罷黜,本道監司,亦難免不能檢飭之責,從重推考,該邑鄕所色吏,各別嚴刑,重治未納價布,督令上送,今後十月內未上納各官,一依事目處置,何如?傳曰,允。以上訓局謄錄
吏批,以鄭載禧爲正言,李聖麟爲刑曹正郞,李一相爲禮曹判書,李后白爲谷城縣監,張鍵爲兵曹正郞,吳始壽爲執義,南二星爲獻納,李煿爲工曹佐郞,權順昌爲工曹正郞,權儔爲刑曹正郞,張萬雄爲引儀,申厚載爲刑曹正郞,李益善爲鐵山府使。
上在昌德宮。停常參·經筵。
未時,太白見於巳地。
夜三更四更,東方有氣如火光。五更,有霧氣。
藥房提調臣朴長遠,副提調臣朴世模啓曰,伏未審夜來,聖體調攝,若何,眼候亦復,何如?今日受針時刻,依前定以巳正宜當,臣等昨日瞻望之後,尤不勝憂慮之至,敢來問安。答曰,知道。
受針後,藥房提調臣朴長遠,副提調臣朴世模問安。答曰,知道。
刑曹判書金佐明,知事鄭得臣,僉知崔有泰,加資肅拜。
下直,鐵原府使金萬雨,博川郡守金澤先,慶尙左水虞候李時雨。
謝恩,護軍李東馨,蔚山府使趙汝秀,引儀張萬雄,司饔直長柳宗之,學錄李英馦。
禁府啓目,宋繼宗,刑問六十二次,劉廷式,二十六次,朴浻,四十五次不服,加刑,啓依允。
政院啓曰,今乙巳年例,守令薦單子一百三十八張,邊將薦單子一百三十八張,平安監司李正英別薦單子一張內,甲山府使慶一會守令薦單子,不書啓字,南陽府使李之翼守令薦外,又薦吏任,有違常規,請竝推考,此外應薦不薦人員,令該曹査處,何如?傳曰,允。
以訓局啓辭,義興縣上年應納保木七同四十餘匹,歲飜之後,尙無形影,縣監睦念善,爲先罷黜事,捧承傳。
刑曹監司薦,沈□□·李文禎·睦來善,兵使薦,金興運·柳斐然·鄭斗齊,禮曹監司薦,南九萬·睦來善,兵使薦,李道彬·尹昌亨,戶曹監司薦,李天基·金益炅·李有徵,兵使薦,金興運·李積·鄭斗齊,工曹監司薦,權大運·金益炅·李永鼎,兵使薦,柳斐然·鄭斗齊·李奉顯。
院前啓,前掌令李堥加律之命事,停啓。
左承旨權坽上疏。大槪,忝叨近密,不能匡救君父之過擧,罪實難免,不可冒居喉舌之地以貽罪戾之重,加以狗馬之疾,數日轉劇,昨者退伏,不得仕進,旋承召牌,扶曳入直,不能進退,益復無據,已被玉堂箚辭之斥,亟罷臣職,以謝物議事。入啓。
都承旨朴世模,右承旨李天基,左副承旨李延年上疏。大槪,冒死陳情,乞罷臣等之職,以謝公議事。入啓。
兵曹,監司薦,姜紹先·李重徵·金益炅。
承文副正字申晸卒,鄭判府事題主後入來。
答都承旨朴世模,左副承旨李延年,右承旨李天基疏曰,省疏具悉。卿等勿辭,從速察職。
答王堂箚曰,省箚具悉。憂懼之心,方切于中,今觀箚末所陳之辭,語意頗切,予當安心而體念焉。以上朝報
今日受鍼時,傳曰,眼候開合不便,大臣·備局堂上,不得引見,過二三日後,使之來會。以上備局謄錄
大殿,政院·玉堂問安。答曰,知道。
上在昌德宮。停常參·經筵。
自昧爽至卯時,沈霧。巳時午時。夜一更,艮方東方巽方西方,有氣如火光。二更,巽方南方,有氣如火光。
藥房提調臣朴長遠,副提調臣朴世模啓曰,伏未審夜來,聖體若何,眼疾益有差減之效乎?臣等不任憂慮,敢來問安。答曰,知道。
謝恩,正言鄭□□,德源府使李晩,執義吳始壽,正言申厚載,鐵山府使李益善。
大殿誕日,大殿,政院·玉堂·二品以上·六曹·大司諫問安。答曰,知道。
正言鄭□□啓曰,臣以前月殿講不通,方在推勘之中,而千萬慮外,新命遽下,臣誠惶感,不得不祗謝,而推勘在身,不可冒居,請命遞斥臣職。執義吳始壽啓曰,玉堂東壁,憲府亞長,莫非一時極選,而每有除命,輒歸臣身,纔遞旋授,前後相仍,不意今者,又膺新命,揣分兢惶,若隕淵谷,況臣殿講不通,問備未勘,在例應遞,不可仍冒,請命遞斥臣職。傳曰,執義吳始壽,正言鄭□□推考,竝爲蕩滌。
大司憲朴長遠啓曰,臣於再昨,以本府前啓,不得書出,姑停,致壞臺例,今適來避,而政院不捧,臣雖自愧疲軟,而亦非終始相持必遞之事,故未免泯默而退矣。卽見政院啓辭,則年例守令應薦不薦之人,有令該曹察處之命,凡薦單,例及正月晦前書呈,而臣適於伊時,前職旣遞,新除未肅,致有應薦不薦之失,旣爲法官,負此違慢之科,則何敢晏然苟冒臺地乎?請命遞斥臣職。答曰,勿辭,退待物論。
院啓,論思之臣,或病未自致於本館,有事之時,疏陳意見,亦是有懷必達之義。李程,承召未赴,不得不上章,而竝及處置間事,原其本情,則豈在於營救李堥,而聖敎極嚴,罪之太過,旋因大臣之箚,雖有減等之命,至於罷職之罰,亦云過矣。此豈大聖人平心應物之道哉?請還收校理李程罷職之命,李堥之疏詆大臣,謬妄甚矣,當初削黜之命,旋降旋復,有垂和平,則憲府之官,或慮用罰之過重,有所論箚,實出於臺閣上體例間事耳。慮外嚴譴,至於竄逐,幸蒙聖明畢竟寬貸,而凡論人之罪,毋論輕重,必原其情,若使身居言責,自顧形迹,遇事不言,則此豈朝廷之福?而亦安用其臺官哉?爭執之意,斷無他腸,而猶不免終削其職,其有妨於言路,爲如何哉?且近密之臣,出納是事,依例覆逆,不是異事,有何可罪之罪?請還收前執義宋時喆,前掌令權格,前持平魚震翼等之削職,右副承旨李俊耉,同副承旨朴世城等罷職之命。
府啓,宋時喆等,身居臺閣,以言獲罪,實是聖上之過擧,此諸大臣之所以連章力請,得減過重之罰者也。當初陳啓,雖有疏謬之失,體例所在,不過隨事論執之義也。且人君聽言之道,不可則置之而已,不究其情而遽加譴責,實非治世之美事,況李堥旣免嚴譴,則論事諸臣之未蒙全宥,豈不有嫌於優容寬假之道乎?請更加三思,還收前執義宋時喆,前掌令權格,前持平魚震翼削職之命,經幄之臣,疏陳所懷,喉舌之臣,□□封還,只欲納君於無過之地,有何深惡之罪哉?今殿下嚴加誨責,用罰太重,中外群情,皆以爲失當矣。旋因大臣之箚,特下減等之命,瞻聽所及,孰不欽仰?第儒臣近臣,一時被譴,相繼於顚躓,未蒙全宥,此豈臣等所望於殿下者哉?請還收校理李程,右副承旨李俊耉,同副承旨朴世城罷職之命,引嫌而退,□□應薦不薦,雖緣事勢之適然,旣在察處之中,不可仍居臺職,請大司憲朴長遠遞差,前啓李堥事,停啓。
答院曰,不允。
答府曰,不允。仍傳曰,大司憲應薦不薦,勿論。
政院啓曰,以大司憲朴長遠避嫌處置,大司憲應薦不薦,勿論事,命下矣。大司憲朴長遠命招,以此□□之意,言送何如?傳曰,允。
大司憲朴長遠,命招就職。
右議政許積箚子。大槪,病勢益劇,死亡無日,更申危迫之懇,乞遞本職及兼帶內局提調之任,以便公私事。入啓。
大王大妃殿·慈殿·中殿,政院·玉堂問安。答曰,知道。朝報
上在昌德宮。停常參·經筵。
下直,黃海都事趙嗣基,良才察訪田,開城敎授金起洙,木川縣監金三俊,差使員還下去。
謝恩,兵曹正郞張鍵,康陵參〈奉〉李魯著,直講崔逸。
京畿監司書目,龍仁呈,以掌令丁昌燾病重,上去不得事。啓遞差。
藥房提調行大司憲臣朴長遠,副提調行都承旨臣朴世模啓曰,春日連陰,伏未審夜來,聖體調攝若何,眼疾亦復何如?前日劑入湯藥五貼,已盡進御乎?臣等不任憂慮,敢來問安,竝此仰稟。答曰,知道。
忠淸監司書目,丹陽呈,以掌令南天澤上去不得事。啓遞差。
大司憲朴長遠啓曰,臣旣入察處之中,不敢不引避,處置請遞,在例當然,而勿論之命,特出意外,臣驚感踧踖,便卽承牌趨詣,祗承下敎而退,其間政院,不傳出仕,有違常規之事,臣何敢更爲煩聒乎?所當銜恩供職之不暇,而非但旣遞還仍,決無是理,設令臣冒沒復出,其於同罰之人,勘啓之際,必多牴牾,節節難便,何哉?此則有關事體,尤不敢苟冒也,明矣。昨緣日暮,今始來避,所失尤大,請命遞斥臣職。答曰,勿辭,退待物論。
政院啓曰,卽見大司憲朴長遠所避啓辭中,有政院不傳出仕,有違常規之語,臣不勝瞿然。昨日憲府處置,無發落,而承傳色,只以應薦不薦勿論事,只傳下敎於本院,臣以臺諫處置□不明白傳諭之意,敢爲仰稟。且念察處勿論,雖有聖旨,而臺臣方在退待之中,亦難無端就職,故以聖敎命招言送之意,申稟蒙允而擧行矣,旣已命招就職,則便是出仕,況前者,前掌令丁昌燾爲掌令時,以身有推勘,引避退待,而處置之時,自上特爲蕩滌其推考,其時雖無命招言送之擧,而亦爲仍出行公,此實變例,而出於不得已之致,昨日本院之啓稟命招者,蓋欲使臺臣,承命就職之後,不以不傳出仕二字爲嫌,而無今日煩避之擧也。今者臺臣,以此爲辭,其間周旋曲折,大槪如斯,而有違常規,其勢固然,不得不仰達,敢啓。傳曰,知道。今後依此定式擧行。
吏曹啓曰,臺諫有闕,政事,取稟。
院前啓。措辭見上請還收校理李程罷職之命。李堥之疏詆大臣,謬妄甚矣。當初削黜之罰,旋降旋復,有乖和平,則憲府之官,或慮用罰之過重,有所論執,實出於臺間體例間事耳。意外嚴譴,至於竄逐,幸蒙聖明,畢竟寬貸,而凡論人之罪,毋論輕重,必原其情,若使身居言責,自顧形迹,遇事不言,則此豈朝廷之福,而亦安用其臺官哉?爭執之意,斷無他腸,而猶不免終削其職,其有妨於言路,爲如何哉?且近密之臣,出納是事,則隨事覆逆,乃其職耳,有何可罷之罪?此後雖有過當指揮,必不敢有所逆覆,以盡匡救之義,政院封駁之規,將未免從此而廢壞,豈非大可憂者乎?請還收前執義宋時喆,前掌令權格,前持平魚震翼等削職,右副承旨李俊耉,同副承旨朴世城等罷職之命。凡是非之際,人各有見,不能無輕重緩急之殊,向者金錫胄,立異於處置者,安知非所見適然,而殿下執以爲彼此之□於其首實之章,遽加罪斥,豈不爲過中之擧乎?請還收修撰金錫胄罷職之命。舒川發軍之擧,初因兼官之文報,而今見本道査啓,則所謂僧徒之屯聚作變,卒無事實,虛張恐動之說,雖出於本邑鄕所,不加詳察,誤報上司之罪,爲兼官者不可獨免,請韓山郡守申嵩耉罷職不敍。
府啓。前啓見上請還收校理李程,右副承旨李俊耉,同副承旨朴世城罷職之命。引嫌而退,應薦不薦,特有勿論,則旣遞還仍,勘啓同罰,理不必爲嫌,請大司憲朴長遠出仕。答曰,不允。出仕事,依啓。
答院曰,不允。申嵩耉,姑先推考。
政院啓曰,左承旨權坽,病未仕進,連呈辭疏,今已累日,當此廳中位甚不齊之日,所當啓請牌招,而第其所患脚腫,症勢極重,實難供仕,此則人所共知。前頭廳僚,若有各處分送之擧,則無以推移,左承旨權坽,合有變通之道,何以爲之?敢稟。傳曰,遞差。
傳曰,政事,明日爲之。
答府曰,前啓,不允。出仕事,依啓。
答右議政許積箚曰,省箚具悉卿懇。已竭予意於前後之批,與領·左相之批矣,復何多誥?第念憂虞溢目,變怪層疊,岌嶪國勢,將何扶濟?此誠上下急急拯救之秋,昔者微恙,宜有勿藥之效,卿何固辭撝謙?不諒予之至懷若是也。卿辭雖苦,斷無允許之理,宜勿控辭,速出論道,以副朝野之望。
答咸鏡道端川幼學金時寶疏曰,省疏具悉。爾之進言之誠,予深嘉之,所陳之事,當令廟堂議處焉。以上朝報
上在昌德宮。停常參·經筵。
藥房提調朴長遠,副提調朴世模啓曰,連日陰寒,聖體調攝若何,眼候亦復何如?今日受鍼時刻,依前定,以巳正宜當,臣等不勝憂慮之至,敢來問安。答曰,知道。
有政。
缺吏批啓曰,缺今當差出,而擬望之人乏絶,無以推移,外任竝擬,何如?傳曰,允。
又啓曰,新除授長興府使嚴台耉,以病重不得赴任之意,累度呈狀,而使之調理赴任矣。今日又呈本廳曰,所患諸症,日漸危劇,委頓床席,死生莫分,萬無運動之路,斯速入啓處置云,聞其病勢則難生,本邑曠官已久,不可等待其差復,長興府使嚴台耉,改差,何如?傳曰,允。
吏批,尹抗爲義興縣監,尹梅爲禮賓奉事,李鼎亨爲監察,柳堤爲兼引儀,姜鎬·李東溟爲掌令,閔維重爲應敎,成璡爲順陵參奉,洪瑑爲右尹,李敏行爲長興府使。承旨望單子,傳曰,前執義金禹錫除授。
兵批,權坽·丁昌燾·南缺爲副護軍。
大殿受針後,政院·玉堂·藥房·二品以上單子問安。答曰,知道。
朴世模啓曰,新來同副承旨缺肅謝行公,自是古規,故同副承旨金禹錫,除授後,自本院卽爲發牌,連續催督,而稱以病重,無意肅謝,金禹錫,卽爲牌招察任,何如?傳曰,允。
李天基,以兵曹啓辭,知事柳後聖加資取稟事,缺依前日施賞例,論賞事,命下矣。曾在缺柳後聖輔國崇祿加資,因臺啓改正之後,自上有除守令,以代加資之敎,故其子柳苾,卽。缺六行
缺李慶億,正言鄭載禧啓曰,論思之臣,疏陳意見,自是有懷必達之義,李程,承召未赴,不得不上章,而竝及處置間事,原其本情,則豈在於營救李堥,而聖敎極嚴,罪之太過,旋因大臣之箚,雖有減等之命,至於罷職之罰,亦云過矣。請還收校理李程罷職之命。李堥之疏詆大臣,謬妄甚矣。當初削黜之罰,旋降旋復,有乖和平,則憲府之官,或慮用罰之過重,有所論執,實出於臺閣體例間事耳。意外嚴譴,至於竄逐,幸蒙聖明,畢竟寬貸,而凡論人之罪,毋論輕重,必原其情,若使身居言責,自顧形迹,遇事不言,則此豈朝廷之福,而亦安用其臺官哉?爭執之義,斷無他腸,而猶不免終削其職,其有妨於言路,爲如何哉?且近密之臣,出納是司,則隨事覆逆,乃其職耳,有何可罷之罪?此後雖有過當指揮,必不敢有所違覆,以盡匡救之義,政院封駁之規,將未免從此而廢壞,豈非大可憂者乎?請還收前執義宋時喆,前掌令權格,前持平魚震翼等削職,右副承旨李俊耉,左副承旨朴世城罷職之命。凡是非之際,人各有見,不能無輕重緩急之殊,向者金錫胄之立異於處置者,安知非所見適然,而殿下執以爲彼此之跡,於其首實之章,遽加罷斥,豈不爲過中之擧乎?請還收修撰金錫胄罷職之命。舒川發軍之擧,初因兼官之文報,今見本道査啓,則所謂僧徒之屯聚作變,卒無事實,虛張恐動之說,雖出於本邑鄕所,不加詳察,誤報上司之罪,爲兼官者,不可獨免,請韓山郡守申嵩耉,罷職不敍。缺數行
忠淸監司金始振疏曰,缺數字近以本道山郡大同米作木一事,敢有所陳,備局缺不揣其本而欲齊其末,防啓不許,藩臣事體,只當缺成命,而固不敢有所力請,第臣終不能無不釋然者,夫湖南,本來穀賤,而運路最遠,故收米之數,加湖西者缺作木之數,自與湖西自別云者,誠是也。然我國地方,本來褊小,京外米價,大同小異,至於湖西湖南,壤地相接,公州·懷德接于珍山·錦山,而永同·沃川,接于茂朱,交易之民,互相往來,西湖木品,未有差等,則珍·錦·茂朱,直米五斗之木,公·懷·永·沃之地,其不可以五斗易之也,明矣。雖以湖南之下道,湖西之上道,地方最遠者而言之,其米價之高下,必不如是之懸絶矣,且所謂湖西收米之數,必須一如湖南之捧十三斗,然後作木折價,方可議處云者,是則不然,湖南則初以十三斗爲式,故木一疋,折米六斗五升,湖西則初以□斗爲式,故木一疋,折米五斗,此其當初折價之不同,而厥後湖南折價,添給一斗,而民情猶以貿木爲難,故因本道民瘼之啓,又加五升,則是湖南木價,比當初缺加十分之二,又加二升矣。湖西貿木之難,無異於。缺五六行
備邊司啓曰,啓下是白有亦。觀此上疏,則缺數行又陳當初啓請之意,不過取其本數,冀加十分缺折價而已,豈敢望準湖南,折以八斗是如爲白臥乎所,同磨鍊之初,一道一年所應各樣貢物價及缺之多寡,一結收米,以十斗酌定爲白有去等,今若添給於一疋木之價是白在如中,一結之捧,當減爲九斗,則京外需用,必爲不足哛不喩,纔因聖敎,特減一斗,尤缺二三字道臣前旣啓請,今又陳疏,雖出於損上益下之道,而減米之後,致令大同之法,窒礙不行,則將不免欲益而反損是白置。疏內辭緣,有難施行,以此分付,何如?傳曰,依允。
戶曹判書鄭知和疏曰,伏以臣,身有難治之疾,自知去死不遠,而種種危惡之症,如是頻數,如是暴急,不缺之甚,竊自悲憐,蓋病勢稍減,則每致强起而添傷,察任不專,而未免乍出而旋入,病告連仍,殆無虛月,臣病雖然,臣罪難逭。臣之今番復甦,實賴天地生成之德,而一向委頓,貼身床席,加以左邊手足,不得運用,更起爲人,恐未易望。度支多事之地,曠職累日,況今天災疊現,上下憂遑,而筋力微勞,獨未趨參於聖上誕彌之節,亦未趨造於起居之班,情勢切迫,置身無地,冒死更龥,出於萬不獲已,伏乞聖明,俯察至懇,亟許遞改臣本職及兼帶,缺不勝幸甚,臣無任屛營祈懇之至,謹昧死以聞。以下缺以上燼餘
答右議政許積四度呈辭曰,遣承旨敦諭。以上內下記草
疊書大殿受針後,藥房·政院·玉堂·二品以上·六曹·大司諫問安。答曰,知道。
府前啓。宋時喆等,身居臺閣,以言獲罪,實是過中之擧也。今因諸大臣之陳箚,特令減等,瞻聽之美,孰不欽仰?當初陳啓,雖有疎謬之失,體例所在,不過隨事論執之意也。況李堥,旣免嚴譴,則論事諸臣之未蒙全宥,豈不有歉於優容寬假之道乎?請更加三思,還收前執義宋時喆,前掌令權格,前持平魚震翼等削職之命。前啓校理李程,承旨李俊耉·朴世城等罷職事。停啓。
答府院曰,不允。以上朝報
未時,太白見於巳地。
上在昌德宮。停常參·經筵。
大殿,政院·玉堂問安。答曰,知道。
藥房提調臣朴長遠,副提調臣朴世模啓曰,風寒甚緊,伏未審夜來,聖體調攝若何,眼候亦復何如?今日受鍼時刻,依前定,以巳正宜當,臣等不任憂慮,敢來問安。答曰,知道。
受鍼後,政院·玉堂·藥房問安。答曰,知道。缺半丈
李延年,以兵曹言啓曰,武臣賓廳講書及武經七書,前後被抄之員,或在喪,或外任遷轉,無故人員數少,故武臣中可合者加抄,別單書入之意,敢啓。傳曰,知道。
正言尹抃啓曰,無狀小臣,百無一能,前後忝竊,徒費國廩,昨忝郡寄,實踰才分,不量己力,妄欲整頓宿弊,而未了官事,只速人謗,仍被臺參,罷歸田里,絲毫無補,兢愧徒積,千萬意外,新命又降,不錄舊愆,重置淸班,臣誠惶恐感激,不知所措。臣於去月二十二日,祗承有旨,義當卽日登道,來肅天門,而狗馬之疾,素有氣逆之症,有時發眩,不省人事,又得傷寒,汗流不收,旬月之後,始得趨詣,稽緩之誅,在所難免,且以洪陽出米事,方有査覈之擧,臣亦前官之一也。臺諫舊例,帶推則不得行公,況今在査覈之中,豈可以自同平人,晏然於言地乎?以此以彼,不可仍冒,請命遞斥臣職。答曰,勿辭。
李延年啓曰,正言尹抃,再啓煩瀆,退待物論矣。傳曰,知道。
右副承旨李延年書啓,臣承命往諭于右議政許積處,則以爲,臣五呈辭單,二字缺至四,曠世優渥,有非愚臣所敢承當者也。惶隕之中,不覺感淚之縱橫也。臣雖無狀,豈不念聖恩之稠疊如是,國事之艱虞如是,災異如是之層出,憂勞如是之方殷,而敢爲便身之圖,甘自歸於辜恩負國之地哉?狗馬之疾,今已涉四旬,藥物治療,不啻百方,頓無一分之減,益到危苦之域,所未絶者,只喉間一線脈耳,此乃諸醫之所詳知,搢紳之所共聞者,臣固不敢誣也。區區所望,惟在得釋蚊負,安心瞑目,而聖明不諒焉,諭臣以撝謙,責臣以匡救,臣尤不勝戰悚悶蹙之至。伏地涕泣,不知所達云矣,敢啓。傳曰,知道。
上御熙政堂,受鍼時,入侍,藥房提調朴長遠,副提調朴世模,假注書李渻,記事官崔後尙·尹敬敎,醫官崔有泰,執鍼尹後益·李東馨·睦士衡。
受鍼,左右穴手部,商陽·神門·尺澤。足部,竅陰·解谿·行間·委中。以上燼餘
以下朝報右議政許積五度呈辭。傳曰,遣承旨敦諭。
吏曹啓曰,濟州判官李德耉,除授已久,尙未肅謝,聞其所患非輕,而旣無呈狀之事,本州係是海外絶遠之地,人所厭避,故臣曹不敢輕易啓遞矣。大臣又言其不合之狀,毋論病重與否,勢難仍令赴任,濟州判官李德耉,改差,何如?傳曰,允。
咸鏡道推考敬差官,閔宗道落點。
同副承旨金禹錫辭職上疏。入啓。
黃海監司書目,黃州判官金命說,遷葬受由,久不還來,罷黜事。
傳曰,明日判義禁命招,入侍於受鍼時,議處公事,使之定奪,可也。
院啓,引嫌而退,仍病稽謝,不必爲嫌,而旣在査覈之中,勢難在職,請正言尹抃遞差。答曰,依啓。以上朝報
引見時,領議政鄭太和所啓,承旨爲任最緊,例爲隨闕卽出,而今此承旨二員,作闕已久,尙未差出,事甚未安,雖有臺啓還收之請,此則以臣等之所啓,卽令差出,宜當矣。上曰,承旨二員,竝卽差出,可也。
引見時,大司憲朴長遠所啓,措語見上請還收前執義宋時喆,前掌令權格,前持平魚震翼等削職之命。上曰,勿煩。又所啓,新除授掌令李東□時在江原道江陵府任所,請斯速乘馹上來事,下諭。上曰,依啓。
大司諫李□所啓,措語見上請還收李程罷職之命,上曰,勿煩。又所啓,請還收宋時喆·權格·魚震翼·李俊耉·朴世城削職罷職之命,上曰,勿煩。又所啓,請還收修撰金錫胄罷職之命。上曰,不允。又所啓,韓山郡守申嵩耉罷職不敍。上曰,與本郡踐任之官有異,觀其緘辭而處之,可也。以上朝報
引見時,領議政鄭太和所啓,內需司奴婢貢布,自戶曹收捧,移送本司事,亦爲陳啓於末端,前日榻前定奪時,或以爲,奴婢等人情費用於戶曹內司兩處,則必爲難堪云。故且細布,令戶曹變通而已。凡貢布,自戶曹收捧,移送內司一款,不爲擧論矣,今者金壽恒,又於疏中,陳啓此事矣。臣詳聞內司奴婢等元貢之外,又有人情作木,本司捧納之際,爲先除出人情作木而後,以其餘木,納其元貢,故每有不足之患,以致又有加徵之弊,渠等以此,甚爲怨苦云矣。左相□□曰,內司之貢,自戶曹移送內司之際,亦徵人情,則其弊亦甚不貲,人情作木,自戶曹參酌定數之外加捧,則別樣重治,以爲痛禁之地,似當矣。上曰,令戶曹考出曾前元貢數外,稱以作紙人情加納規例,然後更爲啓稟定奪,可也。又所啓,前頭當有瓜滿監司交代差出之事,而吏曹,以資級相當之中,終無擬望之人爲悶,每言於臣等,自前有堂下擇擬之例,今亦依此擧行,何如?左議政洪□□曰,擬望之時,問于臣等而爲之,可矣。上曰,依爲之。又所啓,李斗鎭·洪柱三當初相較之事,均有不知,而自上欲杜其下官凌上之習,李斗鎭則只奪告身,洪柱三則至於定配,實涉偏重矣,況今李斗鎭,已蒙敍用,則柱三,亦當有蒙放之擧矣,且聞柱三,有兩老母,年皆七八十云,情理尤可矜惻矣。上曰,洪柱三放釋。左議政洪□□所啓,武臣李竚,爲人可用,而以事被罪,曾爲充軍於笠巖山城矣,尙未蒙放,渠雖有罪,歲月已久,合有放釋之事矣。上曰,李竚放送。又所啓,濟州判官事,前後問安班中,李領府事,屢言其病重可遞之狀,而吏曹堂上,不得處置,事甚未便,諸堂上,竝令推考,何如?上曰,吏曹堂上推考。以上朝報
備邊司啓曰,前佐郞閔蓍重上疏回啓中,有落漏條件,前啓目付標以入之意,敢啓。答曰,知道。以上備局謄錄
上在昌德宮。停常參·經筵。
大殿,政院·玉堂問安。答曰,知道。
藥房提調〈臣〉朴長遠,副提調臣朴世模啓曰,伏未審夜來,聖體調攝若何,昨日引接臣僚,酬酢移時,不瑕有添傷之患乎?今日受針時刻,以巳正宜當,臣等區區憂慮,敢來問安。答曰,知道。
夜一更,月暈。
缺數行朴世模啓曰,吏曹郞廳來言,參判李尙眞,參議李慶徽疏批未下,判書金壽恒,身病呈辭,不得開政云,判書金壽恒呈辭,連日到院,而當此受針之日,不敢捧入矣。吏曹判書金壽恒,卽爲牌招開政,何如?傳曰,允。
又啓曰,吏曹判書金壽恒,牌招不進,今日開政,何以爲之?敢稟。傳曰,更爲牌招開政。
吏批,判書金壽恒進,參判李尙□疏批未下,參議李慶徽,陳疏未下,都承旨朴世模進。
兵批,行判書洪重普義禁府坐起進,參判柳赫然御營廳坐起進,參議姜栢年病,參知尹鏶進,左副承旨李延年進。
吏批,李弘淵·李星徵爲承旨,李翊相爲正言,崔文湜爲江陵府使,宋時杰爲全義縣監,洪茂爲戶曹佐郞,金汝南爲典牲奉事,金時輝爲黃州判官,安燦爲長陵參奉,鄭叔周爲濟州判官,金益炳爲假引儀,李益謙·曺瑾爲義陵參奉。
正言鄭載禧啓曰,措語見上請還收校理李程罷職之命,請還收前執義宋時喆,前掌令權格,前持平魚震翼等削職之命。請還收修撰金錫胄罷職之命。凡各邑空官之時,兼官察任,無異於本倅,事有得失,功罪宜無異同,今者無事而發軍動衆,以致驚擾一方,撲殺無辜僧人,擧措之駭異,莫甚於此,究厥本根,實由於兼官之誤報,何可歸咎於本邑鄕所,而晏然獨免乎?其罪決不可推考而止,請韓山郡守申嵩耉,罷職不敍。
府前啓。措語見上請還收前執義宋時喆,前掌令權格,前持平魚震翼等削職之命。
答府院曰,不允。以上燼餘
謝恩,刑曹正郞李聖麟,義興縣監尹抗,禮賓奉事尹梅。
兵曹啓目,粘連慶尙監司狀啓云云,右兵使黃道昌病重,一日之內,再三氣絶,加以左邊全不收拾,決無生活之勢,今姑改差,何如?啓依允。
疊書兵曹啓目,粘連慶尙監司狀啓云云,右兵使黃道昌,一日之內,再三氣絶,加以左邊全不收拾,決無生活之勢,改差,何如?啓依允。以上朝報
答吏曹參判李尙眞疏曰,省疏具悉。卿無所失,卿其勿辭,從速察職。
答右議政許積箚曰,省箚具悉卿懇。已竭予意於前後之批,而苦辭之章繼至,深歎卿之不諒予懷,誠不知所以爲諭也。卿若不出,予將疇依?亟斷來章,速出論道,以副上下之望。
李星徵,以領左相言啓曰,引見時,領議政鄭太和所啓,昨日庭試設行事,未及定奪,何以爲之乎?上曰,庭試爲之,可也。又所啓,武科初試,今番則分京外設行,如何?上曰,依爲之,而通京外,取一千,可也事,傳敎矣。以初試一千之數,通京外磨鍊,則京中三百人,忠淸道一百四十人,慶尙道一百六十人,咸鏡道六十五人,平安道六十五人,黃海道六十五人,江原道六十五人,試取之意,當知委京外,而農節已迫,且鄕試出榜擧子,上來後當設殿試,武科初試,不可不趁速定日,故令日官推擇,則來月十一日爲吉云,定以此日,分付諸道,而慶尙·全羅·忠淸三道缺分左右道設場,咸鏡·平安兩道,則非但道里遼遠,試取之數,亦爲不多,勿設南北兩場,取其居中彼此便當之邑,合設試取似當,以此撥文行會,何如?大臣之意亦如此,敢稟。傳曰。缺以上燼餘
禁府罪人議處時,上曰,李慶綿·朴廷傑·金時聖·徐正履·金廈樑·金崇健等,徒年定配,鄭之虎·李松老等,徒一年,任翊夏·柳晉三·金允瑋等,削職放送,洪萬容·方繼男·金纘先等,罷職放送,柳璾,定配。政院啓曰,以禁府李慶綿等定配單子,傳曰,政院,誤爲傳書分付之致耶?何如是誤書,而承旨捧入乎事,命下矣。今日榻前判下,元草則粘付於本院草記軸,正書啓下文書,則出給本府,使之以此擧行矣。其中柳璾,當以不限年書之,而書以徒三年,此緣本府不能覺察,而單子日暮來呈,故相準之際,臣亦未及覺察,矇然捧入,不勝惶恐。此單子還出給,使之改入之意,敢啓。傳曰,知道。禁府當該堂上推考,政院啓曰,以柳璾定配付標單子,傳曰,只書定配,則其不限年可知,而以不限年付標者,有異常規,且但云定配,則只以伊川縣定配書之爲當,而乾川驛,似無擧論之義,昨下田應井等公事,亦以不限年付標,此亦異於常規事,命下矣。聖敎至爲允當,而此必本府未能詳諳規例之致,卽以此意,分付本府,使之改入之意,敢啓。傳曰,知道。以上禁府謄錄
冬至使書目。臣等一行,本月十七日,北京離發,二十五日,到山海館,來月望間,越江計料事。
吏曹判書金壽恒上疏。大槪,召牌再降,不得不冒恥赴政,而臣之情迹,決不可仍在銓席,懇乞鐫罷職名,仍治臣罪事。入啓。
備邊司啓目。粘連黃海監司徐必遠上疏云云,新授重任,不可輕易許遞,使之勿辭察任,何如?啓依允。
忠淸監司書目。全義縣監尹惟晉,今月初五日身死事。又書目。本月初四日,公山官地震事。
吏曹啓曰,承旨有闕,政事,取稟。傳曰,當日爲之。
上在昌德宮。停常參·經筵。
辰時至午時,日暈。自未時至酉時,日暈兩珥。夜一更,月暈。三更,月暈兩珥。
大殿,政院·玉堂問安。答曰,知道。
藥房提調朴長遠,副提調朴世模啓曰,伏未審夜來,聖體若何,眼候亦復何如,前日引接臣僚,不瑕有添傷之患乎?今日受針時刻,依前定,以巳正宜當,臣等不任憂慮,敢來問安。答曰,知道。
答禮曹判書李一相疏曰,省疏具悉。卿其勿辭,從速察職。
答吏曹參議李慶徽疏曰,省疏具悉。爾其勿辭,從速察職。
下直,鐵山府使李益善,老江僉使李穦。
答右副承旨金禹錫疏曰,遞差。
吏曹啓目。粘連戶曹判書鄭知和上疏云云,觀此疏辭,則病勢一向委頓,手足不得運用,曠職日久,願蒙遞改是如,有此陳懇是白臥乎所,當此多事之時,所患若不至大段,則必不如是屢辭是白在果,度支重任,不可輕遞,使之調理察任似當是白乎矣,重臣進退,該曹不敢擅便,上裁,何如?啓依所啓施行。
吏曹啓曰,承旨有闕,政事,取稟。
大殿受針後,藥房·政院·玉堂·二品以上·六曹·大司諫問安。答曰,知道。
右議政許積六度呈辭。入啓。
政院啓曰,廳中位不齊,未有甚於近日,而新除授左承旨李弘淵,同副承旨李星徵未肅拜,右承旨李天基病不仕進,竝卽牌招察任,何如?傳曰,允。
謝恩,左承旨李弘淵,同副承旨李星徵。
以禁府□□等照律付標粘目,傳曰,粘目付標中一年之一字,刪去,判付中功減一等四字,以徒一年定配,改付標書入,可也。
院前啓。措語見上請還收校理李程罷職之命,請還收前執義宋時喆,前掌令權格,前持平魚震翼等削職之命,請還收修撰金錫胄罷職之命,請韓山郡守申嵩耉罷職不敍。答曰,不允。
政院啓曰,右承旨李天基家,自去月晦日有染患,婢僕四五人,相繼臥痛,已卽結幕出送,且天基久在直所,身無所染,故不爲控辭矣,昨日爲省其九十老母出去,則家間又有傳痛者,此其染患復熾,不敢承牌入來,勢所固然,今方陳疏到院,其疏不敢捧入,而勢難出入於近密矣。近來本院官僚,遞易頻數,又此陳啓,極涉煩瀆,至爲未安,而李天基,旣難察任,合有變通,不得已敢稟。傳曰,遞差,可也。又啓曰,上候未寧,平復間視事,頉稟。傳曰,知道。
府前啓。宋時喆·權格·魚震翼等削職還收事。停啓。以上朝報
答右議政許積五度呈辭曰,安心調理。以上記草
李延年,以備邊郞廳,以左議政意啓曰,去月二十三日引見時,御史可合人加抄以啓事,親承傳敎,卽與領議政相議,抄出五員,而適遭服制,今始別單書入之意,敢啓。傳曰,知道。以上燼餘
答吏曹參判李尙眞疏曰,省疏具悉。卿無所失,勿辭,從速察職。以上朝報
上在昌德宮。停常參·經筵。
卯時,日有兩珥。自巳時至未時,日暈。
大殿,政院·玉堂問安。答曰,知道。
藥房提調朴長遠,副提調朴世模啓曰,伏未審夜來,聖體調攝若何,眼候亦復何如?今日受針時刻,依前定,以巳正宜當,臣等不任憂慮,敢來問安。答曰,知道。
禁府照本,章陵參奉李堅矣。丁字閣薍簾偸色,主峯松木等斫伐,罪杖一百,徒三年,盡奪告身,私罪。啓功議,各減一等。又照本,光陵參奉李慶萬·田廬井等矣,大王陵寢松木等斫伐,曲墻外土猪鑿穴罪,杖一百,徒三年,盡奪告身,私罪。啓定配。
假注書趙時瑗病,代,尹堦落點。
右議政許積七度呈辭。入啓。答曰,安心調理。
大殿受針後,藥房·政院·玉堂·二品以上·六曹問安。答曰,知道。
院前啓。措語見上請韓山郡守申嵩耉罷職不敍。新啓,濟州判官,以文官差遣,意非偶然,必須得人以送,可以有彈壓,新除授判官鄭叔舟,素無聲稱,性且嗜酒,不合海外治中之任,請命遞差,其代,各別擇送。黃州乃西路重地,素稱難治,自前擇送,其意有在,而新除授判官金時輝,人旣卑微,且乏已試之能,頃者除拜濟州判官,以不稱見遞於臺論,彈墨未乾,旋授此任,物議爲駭,請命遞差。前啓,還收李程罷職事,宋時喆等削職事,金錫胄罷職事,停啓。答院曰,不允。遞差事,依啓。以上朝報
李延年,以訓鍊都監言啓曰,前修撰張善瀓,都監郞廳,已爲啓下,而方在罷散中,時無職名,依例付軍職,冠帶常仕,何如?傳曰,敍用,可也。
上御熙政堂,巳時受鍼,入侍,提調朴長遠,副提調朴世模,假注書尹堦,記事官崔後尙·尹敬敎,醫官鄭後啓·崔有泰,執鍼尹後益·金萬直。受鍼,左右穴。手部,商陽·神門·尺澤。足部,厲兌·竅陰·行間·委中。以上燼餘
傳曰,政事,明日爲之。
禁府照目。靖陵參奉李舜岳·韓徽,齊陵參奉宋□□,宣陵參奉羅俊南等矣,主峯近處松木等斫伐罪,各杖一百,徒三年,盡奪告身,私罪。啓徒一年定配。以上朝報
上在昌德宮。停常參·經筵。
未時,太白見於巳地。四更五更,月暈兩珥,乾方艮方,有氣如火光。
大殿,政院·玉堂問安。答曰,知道。
藥房提調朴長遠,副提調朴世模啓曰,伏未審聖體調攝若何,受鍼今已累度,眼候幾盡差愈乎?臣等憂慮未弛,敢來問安。答曰,知道。與昨別無加減矣。
謝恩,應敎閔維重,順陵參奉成璡。
司諫吳□□辭職上疏。入啓。
右議政許積八度呈辭。入啓。傳曰,安心調理。
持平李儒麟上疏。大槪,情勢悶蹙,身疾兼劇,懇乞遞免,以幸公私,且略陳所懷,請寢前監司李翊漢刑推之命,亟令該府,更稟睿裁事。入啓。
禁府啓曰,章陵參奉李堅照律時,以其曾祖轂,宣祖朝扈聖功,及議太祖大王九代孫書呈,入侍罷出,入啓公事紛擾之際,未免泛然粘入,至於功議各減一等判下,而依例以減等徒二年定配之意,啓下矣。更考律文內議親定式,則雖以十寸爲限,若大王子孫,則五代而盡,李堅旣是大王九代孫,則代數已盡,不可用議,而臣等不能覺察,粘付以入,不勝惶恐。又啓目,因定配單子,竝改付標以入之意,敢啓。傳曰,知道。
禁府,章陵參奉李堅矣,丁字閣薍簾偸色,主峯松木等斫伐,罪決杖一百,徒三年,盡奪告身。啓功減一等,改付標啓下。同府,李堅,沔川順城驛,徒二年半定配。啓。
謝恩,右承旨李延年,右副承旨李星徵。
左承旨李弘淵上疏。大槪,臣家痘患,不可謂全然乾爭,且有不敢冒昧出肅之嫌,而適値受針時,僚員不齊,忙迫承牌,區區廉隅,不可全沒,懇乞亟遞臣職,以便公私事。入啓。
院前啓。措語見上請韓山郡守申嵩耉,罷職不敍。
政院啓曰,同副承旨,例爲除授之日,卽爲出仕行公,乃是流來古風,而新差同副承旨沈榥,自本院發牌,累度催促,不爲入來,請沈榥,牌招察任,何如?傳曰,允。
謝恩,同副承旨沈榥。
答院曰,不允。以上朝報
以今月初七日大臣·備局堂上引見時擧行條件,傳于李延年曰,或有剩語,或有疎漏處,使之改入。以上燼餘
有政。吏批,以崔鎭南爲濟州判官,鄭華齊爲黃州判官,李時術爲刑曹參議,姜瑜·沈榥爲承旨。
上在昌德宮。停常參·經筵。
辰時巳時,雨雹狀如大豆。
藥房提調朴長遠,副提調朴世模啓曰,春寒尙峭。伏未審夜來,聖體若何,眼候亦復何如?今日受鍼時刻,依前定,以巳正宜當,臣等不任憂慮,敢來問安。答曰,知道。
大殿,政院·玉堂問安。答曰,知道。
謝恩,戶曹佐郞洪茂。
福昌君禎,司饔提調辭免上疏,及護軍金禹錫,加資辭免上疏。入啓。
政院啓曰,來十五日,儒生講日次,取稟。傳曰,爲之。
禁府啓曰,本府罪人南必大,自數日前,寒熱之症,日夜苦痛,今日令醫官,藥物救療矣,今則所患轉劇,似是可疑之疾云,不可仍置於獄中,致有諸囚傳染之患,敢此仰稟。傳曰,姑爲放送。
右議政許積九度呈辭,入啓。傳曰,安心調理。
大殿受鍼後,藥房·政院·玉堂·二品以上·六曹·大司諫問安。答曰,知道。
院啓。臣等以申嵩耉事,論執累日,聖兪尙靳,臣等竊惑焉。所謂僧徒持兵屯聚,乃是變之大者,爲兼官者,所當親往詳察,得其事情,然後可以報知上司,今乃只憑本邑鄕所恐動之說,率然馳報,以致發軍動衆,驚擾一方,則論以事體,罪實不輕,而臣等猶慮其事出無情,故議罪止於罷職,有何更待緘辭之事乎?請韓山郡守申嵩耉,罷職不敍。答曰,依啓。
李延年啓曰,本院以喉舌之地,職務甚緊,頃日大臣,慮其久曠,陳達榻前,別樣變通,差出闕員,其意有在,況値受鍼多事之日,與常時有別,左副承旨姜瑜,以老病陳疏,不卽出肅,事甚未妥,請姜瑜牌招,使之察任。傳曰,允。
謝恩,左副承旨姜瑜。以上朝報
都摠府啓曰,副摠管權大運,刑曹坐起,進去晝仕,請出標信。又啓曰,副摠管權大運,今日以刑曹坐起晝仕進參事,纔已請出標信矣。本曹古事,曹內居人身死,則例不得開坐,而今曹內人有死者,依古事不爲開坐,故臣不爲出去之意,敢啓。傳曰,知道。以上都摠府謄錄
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
藥房提調朴長遠,副提調朴世模啓曰,春日連陰。伏未審夜來,聖體若何,眼候亦復何如?今日受鍼時刻,依前定,以巳正宜當,臣等不任憂慮,敢來問安。答曰,知道。
答吏曹判書金壽恒疏曰,省疏具悉。卿其勿辭,速出行公。
答司諫吳□疏曰,省疏具悉。勿辭察職。
答福昌君禎疏曰,省疏具悉。卿其勿辭,調理察職。
答左承旨李弘淵疏曰,省疏具悉。爾其勿辭察職。
答護軍金禹錫疏曰,省疏具悉。爾其勿辭焉。
下直,丑山萬戶金俊立,德源府使李晩。
謝恩,黃州判官鄭華齊,長陵參奉安燦。
右議政許積十度呈辭。入啓。傳曰,安心調理。
大殿受鍼後,藥房·政院·玉堂·二品以上·六曹·大司諫問安。答曰,知道。
刑曹參議李時□上疏。大槪,臣之情勢病勢,決難供仕,懇乞遞免,以便公私事。入啓。
李星徵,以備邊司郞廳,以左議政意啓曰,全羅監司鄭萬和,瓜期已滿,而該曹未及差出其代矣,卽聞鄭萬和,猝患中風,不得行公云,此時湖臬重任,不可暫曠,今日內開政差出,使之速爲赴任,何如?傳曰,允。
兵曹判書洪重普,請對入侍。入侍時,洪重普所啓,今番庭試武科初試額數,以一千,分京外則事甚埋沒,何以爲之?上曰,兩湖各取二百人,慶尙道取二百四十人,兩西各取一百人,江原·咸鏡道各取八十人,京中取五百人,可也。以上朝報
有政。吏批,判書金壽恒病,參判李尙眞病,參議李慶徽進,都承旨朴世模進。兵批,判書洪重普進,參判柳赫然進,參議姜栢年進,參知尹鏶病,右副承旨李星徵進。
吏批啓曰,判書金壽恒,參判李尙眞,俱以病不來,小臣獨政未安,何以爲之?敢稟。傳曰,只出緊任。
又啓曰,全羅監司,今當差出,而堂上以上可合之人乏少,大臣,曾以堂下官竝擬之意,陳達於榻前,問于大臣,堂下竝擬,何如?傳曰,允。
以金萬基爲舍人,閔宗道爲兵曹正郞,張善瀓爲副修撰,李慣爲韓山郡守,閔維重爲全羅監司。
吏批啓曰,全羅監司閔維重,時無加資之命,何以爲之?敢稟。傳曰,依例加資。
兵批啓曰,慶尙右兵使,今當差出,而擬望之人乏少,他道兵使中可合人,竝擬,何如?傳曰,允。
又啓曰,新除授玉江萬戶□以昌,閤家染痛,死亡相繼,江邊把守之地,不可久曠,玉江萬戶□以昌,改差,何如?傳曰,允。
李星徵,以都摠府言啓曰,今日入直軍士中日習射事,標信啓下矣,當日開政,兵曹判書來參,故不得爲之之意,敢啓。傳曰,知道。以上燼餘
受鍼時,傳曰,大臣·備局堂上,過二三日後來待。以上備局謄錄
上在昌德宮。停常參·經筵。
午時未時,日暈。申時,日暈兩珥。
大殿,政院·玉堂問安。答曰,知道。
藥房提調朴長遠,副提調朴世模啓曰,春寒猶緊。伏未審夜來,聖體調攝若何,眼候亦復何如?今日受鍼時刻,依前定,以巳正宜當,臣等不任憂慮,敢來問安。答曰,知道。
大殿受鍼後,藥房·政院·玉堂·二品以上問安。答曰,知道。
朴世模啓曰,右議政十一度呈辭,批答,當爲傳諭,而政府舍人金萬基,時未肅拜,遣史官傳諭之意,敢啓。傳曰,知道。
右議政十一度呈辭。傳曰,安心調理。仍傳曰,遣御醫李東馨看病。
姜瑜啓曰,明日殿講時,命官,何大臣進去乎?敢稟。傳曰,左相進去。
姜瑜,以禮曹言啓曰,因領議政鄭太和榻前所啓,文武科庭試設行,旣已定奪矣。庭試吉日,令日官推擇,則來四月十二日放榜,同月□□日爲吉云,以此設行之意,急速知委於京外,何如?傳曰,允。
沈榥,以工曹言啓曰,去甲辰秋冬等褒貶時,本曹屬司四山監役缺貶因漢城府判尹有故,未得磨勘矣,今始同議等第封缺啓。傳曰,知道。以上燼餘
上在昌德宮。停常參·經筵。
午時未時,日暈。夜二更,月暈。
大殿,政院·玉堂問安。答曰,知道。
藥房提調朴長遠,副提調朴世模啓曰,伏未審夜來,聖體調攝若何?前於入侍之時,伏聞自上左邊脚部,似有濕瘡之漸,臣等固已憂慮,而意謂不至大段矣。去夜有醫官留門入侍之擧,臣等不勝驚慮之至,促膿膏貼傅之後,症候加減如何,眼候亦復如何?今日受鍼時刻,依前定,以巳正宜當,而卽今瘡候調治之際,恐有妨於勞動,出臨,何以爲之乎?臣等不勝煎悶,敢來問安,竝此仰稟。答曰,知道。症候已言于醫官矣。
大殿受鍼後,藥房·政院·玉堂·二品以上問安。答曰,知道。
李延年啓曰,備邊司郞廳,以領相意來言,以今十三日賓廳進不進單子。傳曰,過一二日後缺事,命下矣。自上方患濕瘡,恐有妨於引接,故開坐於外司矣,敢啓。傳曰,知道。
吏曹判書金壽恒啓曰,臣曾於順陵參奉差出時,取考講經連晝儒生置簿,則幼學閔榮達,連晝最優,尙未除職,故擬望受點,而不知其居在何地,使該吏聞見知委矣,該吏得聞榮川·木川兩邑,皆有閔榮達稱名人,一時知委於兩處,而木川居閔榮達,則前年纔已身死,本道以此回報,故其代參奉成璡,卽爲差出矣。今聞榮川閔榮達,始爲上來,而講經連晝者,乃是此人云,兩處知委,雖出於下吏昏錯,不察之失,臣亦難免,不勝惶恐待罪。閔榮達,使之仍存,在任新差參奉成璡,改差,何如?傳曰,知道,勿待罪。以上燼餘
答全羅監司閔維重疏曰,省疏具悉。卿才允合擢用,何用辭爲?卿其勿辭,從速往欽哉。以上記草
謝恩,舍人金萬基,慶尙右兵使李□漢,五衛將鄭韺,宣傳官李斗鎭,都摠經歷高處明,訓鍊副正裵尙珩·李萬枝,判官金樑國,赤梁萬戶邊振海。
忠淸監司書□,恩津等官呈,以今月初四日地震事。
新授全羅監司閔維重上疏。大槪,陞擢之命,藩臬之寄,決非庸陋不似之臣,所敢承當,猥陳危迫之懇,冀回成命,俾安微分事。入啓。
右議政許積十二度呈辭。入啓。傳曰,安心調理。以上朝報
上在昌德宮。停常參·經筵。
世宗大王忌辰齋戒。
大殿,政院·玉堂問安。答曰,知道。
藥房提調朴長遠,副提調朴世模啓曰,伏未審夜來,聖體調攝若何?卽伏聞昨暮入診醫官之言,則脚部瘡處,受灸之後,赤暈有加,頗有熱氣,右眼又有熱候云,卽今加減,亦復何如?今日受鍼時刻,依前定,以巳正宜當,臣等不勝煎慮,敢來問安。答曰,知道。
缺李延年,以禮曹言啓曰,依前例發遣郞廳,獻陵·宣陵·靖陵,抽栍摘奸,則宣陵·靖陵入直參奉及守護軍,竝無頉,而獻陵參奉李仁漢,闕直,守護軍則逢點,參奉李仁漢,姑先從重推考,何如?傳曰,允。
沈榥啓曰,凡各司官員出入本院時,必行拜禮,乃是規例,而舍人則入來時,只行拜禮,出去時,稱以奉御批,不爲行禮,故自前本院,每每請推,而以事涉文具,嫌於煩瀆,中間廢閣矣。今者右議政呈辭批答,傳給之際,舍人金萬基,出入專不行禮,此則前所未有之事,有傷體面,甚矣,請金萬基推考。傳曰,允。以上燼餘
謝恩,五衛將睦至善,順陵參奉閔榮達。
右議政許積十三度呈辭,入啓。傳曰,安心調理。
藥房口傳啓曰,受鍼時刻已過,而雨勢如此,差退待晴乎,仍爲入侍乎?敢稟。答曰,仍爲入侍。
平安監司書目。冬至使一行,本月十三日,無事還渡江事。
大殿受鍼後,藥房·政院·玉堂·二品以上·六曹·大司諫問安。答曰,知道。
吏曹啓目。粘連江原監司狀啓云云,觀此狀啓,則銀溪察訪趙威鳳,親年八十,法當歸養事,呈狀是如。令該曹法例相考處置亦爲有置。大典給暇條,有云有八十歲以上親者,二子歸養,趙威鳳,至情所在,願爲解官歸養,似當依法典施行,以此回移,何如?啓依允。又啓目。粘連忠淸監司狀啓云云,結城縣監李柙,身病輕重,雖未可知,纔仍臺啓,還仍本任,則旋卽棄歸,不無所嫌是白乎旀,道臣旣知其將有棄官之意,則亦不當輕易處置是白去乙,非臣號令,所能使之去就是如。有此啓罷之擧,殊涉未妥,忠淸監司金始振推考,結城縣監李柙從重推考後,催促還送,何如?啓依允。又啓目。粘連平安監司狀啓云云,相避之法,在下應遞,成川府使李枝茂,改差,何如?啓依允。以上朝報
傳曰,先朝激勸武士之盛意,逈出尋常,三年之內,旣不能試才,只以日次中日,何以慰悅武士乎?一依乙卯先朝已行之例,別中日爲之事,分付。以上都摠府謄錄
上在昌德宮。停常參·經筵。
世宗大王忌辰。
未時,日暈,太白見於巳地。夜五更,流星出匏瓜星上,入東方天際,狀如拳,尾長三四尺,色赤。
藥房提調朴長遠,副提調朴世模啓曰,雨餘風寒。伏未審聖體調攝若何,眼候及脚部所患,亦復何如?臣等不任憂慮,敢來問安。答曰,知道。症候已言于醫官矣。
京畿監司金壽興,各陵奉審事出去。
謝恩,全羅監司閔維重,韓山郡守李慣,多大浦僉使河宗漢,訓鍊僉正申鍵。
大殿,政院·玉堂問安。答曰,知道。
兵曹郞廳,以領·左相意啓曰,禁軍春都試,必於科擧前設行,可無相値難便之患,今十九日,當爲開場,而政府西壁,無一員見存,不得爲合坐,令該曹過國忌後,卽爲開政差出,何如?傳曰,允。
右議政許積十四度呈辭,入啓。傳曰,安心調理。
傳曰,藥房提調,趁日來待于閤門外事,分付。
藥房口傳啓曰,提調留待閤門外,而且與醫官入侍事醫官來待,下敎,而臣等只聞醫官中間所傳之言,自外留待,非但有所未安,受鍼與受灸,事無異同,而致令醫官等入侍,規諸事體,情理有所不可,竝爲入侍之意,敢啓。答曰,旣已留待於閤門外,與入侍何異?又以口傳啓曰,卽伏承留待閤門外,與入侍何異之敎,而自前受灸時,例爲入侍矣,再昨受灸之敎,出於受鍼罷還之後,故勿爲入侍事,雖有一時之命,以此爲例,今又留待於閤門之外,非但事體未安,亦關日後規例,竝卽入侍之意,不得不惶恐再稟。答曰,不獨今日爲然,自前或有如此之時,豈爲規例乎?藥房提調朴長遠,副提調朴世模啓曰,卽者受灸時醫官入侍之際,有提調等留在閤門外之敎,而差備內官,不爲次次傳命於臣等,極爲非矣。請差備內官推考。傳曰,從重推考。
大殿受灸後,政院·玉堂·二品以上·六曹·大司諫問安。答曰,知道。
咸鏡監司書目。鍾城府使睦來善,中風病重,罷黜事。以上朝報
李延年啓曰,右議政十四度呈辭到院,而國忌,留院之意,敢啓。傳曰,入之。
沈榥啓曰,以兵曹草記,政府西壁,過國忌後,開政差出事,允下矣,明日待開門,政官牌招之意,敢啓。傳曰,知道。
上御養心閣受灸時,入侍,藥房提調朴長遠,副提調朴世模,假注書姜碩賓,記事官崔後尙·尹敬敎,醫官鄭後啓·崔有泰·尹後益·金萬亨。以上燼餘
都摠府啓曰,傳曰,先朝激勸武士之盛意,逈出尋常,三年之內,旣不能試才,只以日次中日,何可以慰悅武士乎?一依乙卯先朝已行之例,分付事命下矣,所當卽爲擧行,而今日國忌正日,明日儒生殿講相値,不得爲之,再明日爲始,當爲取稟擧行,而取考本府所上乙卯謄錄,則別中日開場時,自本府有啓請標信之例,今亦依此擧行之意,敢啓。傳曰,知道。標信,每日直下矣。傳曰,乙卯正月中日別試射試才謄錄入之。傳曰,今此別中日時賞格木綿布子,依乙卯年例,各其軍門待候事,分付。傳曰,乙卯年禁衛營·御營廳,有同爲試才之事,今番一依擧行耶?問啓,傳曰,再明日別中日時,摠戎·守禦兩廳將校,一體試才事,分付。以上都摠府謄錄
上在昌德宮。停常參·經筵。
自午時至申時,日暈。夜一更二更,艮方,有氣如火光。
藥房提調朴長遠,副提調朴世模啓曰,伏未審夜來,聖體調攝若何,眼候亦復何如,脚部瘡處,昨日受灸之後,其有消減之效乎?今日受鍼時刻,依前定,以巳正宜當,臣等不任憂慮,敢來問安。答曰,知道。再啓曰,臣等卽於入侍時,親承議藥之命,退與鄭後啓·趙徵奎等諸御醫商議,則皆以爲,自上眼候,雖在於肝火,脾胃中濕熱,蒸鬱上攻頭目,故升降頻數,苦歇無常,必須以淸火行濕之劑,久久進御,無少間斷,方可以收萬全之效,防風通聖散,加黃連酒炒·羌活·草決明各七分,生地黃酒洗一錢,連進七八十貼,以爲祛根之地宜當云,此藥五貼,爲先劑入之意,敢啓。答曰,知道。
下直,軍威縣監朴萬榮。
大殿,政院·玉堂問安。
右議政許積十五度呈辭。入啓。傳曰,安心調理。
備忘記。殿講居首幼學劉瑞井,直赴會試,幼學許穧·朴凝慶,各給二分,生員權愃·尹爾霖,進士南垕,各給一分,幼學南宮·鄭元鐸,各紙四卷·筆四柄·墨三笏賜給。
吏曹參判李尙眞上疏。大槪,賤疾危惡,供職無期,召牌之下,亦未祗赴,乞罷臣職,仍治臣罪事。入啓。
大殿受鍼後,藥房·政院·玉堂·二品以上·六曹·大司諫問安。答曰,知道。
兵曹啓曰,本曹郞廳元數八員,而正郞閔宗道,出仕在外,佐郞趙嘉錫,以病受由下鄕,正郞二員未差,時存,只有正郞張鍵,佐郞李暹·權斗樞·李猶龍四員,常時內外入直及坐起之時,猶不成貌樣,禁軍都試,明日將爲設行,而執冊差備之員,無以分排,佐郞趙嘉錫,姑先改差,其代及闕員,今日政,盡以在京無故人差出,而被薦中玉堂官員,竝擬,何如?傳曰,允。
刑曹啓〈曰〉,本曹佐郞李舜元,病親受由,還來遲速,未可豫期,詞訟煩劇之地,不可久曠,令該曹今姑改差,以在京無故人,極擇差出,何如?傳曰,允。
傳于朴世模曰,兵曹判書病患,不至大段,則牌招,大臣亦爲留待引見。
政院啓曰,大臣方爲留待於賓廳,送言于本院曰,兵曹判書牌招,病不來,若以兵曹事引見,則參判在於不遠之地,使之入侍,似可便當,以此意微稟云矣,敢啓。傳曰,兵曹參判,使之入侍,可也。
謝恩,兵曹正郞沈榟。
左參贊李一相,牌招肅拜。以上朝報
政院啓辭,問啓事,命下矣。招問摠府郞廳,則以爲,取考乙卯謄錄,則別中日時,精抄廳內入直將官及軍士試才,而御營廳將官以下,則大將,有領率來參試才之事矣,其後精抄廳,變爲禁衛營,則今番別試才時,兩廳依例一體參試云矣,敢啓。傳曰,知道。
□啓曰,去夜傳曰,再明日別中日時,摠戎·守禦兩廳將校,一體試才事命下矣,取考乙卯謄錄,則此兩廳,旣無試才之事,又無可據之例,亦依他營例,令大將率領來參乎?敢稟。依爲之。以上都摠府謄錄
傳曰,兵曹判書病患,不至大段,則卽爲牌招,大臣亦爲留待引見。以上備局謄錄
訓鍊都監啓曰,前兵使朴敬祉,都監中軍,已爲啓下,而方在罷散中,時無職名,依例付軍職察任,何如?傳曰,允。以上訓局謄錄
有政。吏批,以李循先單付學錄,尹鎡爲引儀兼參軍,申命圭爲禮曹佐郞,李時橝爲戶曹正郞,沈榟爲副校理,李尙逸爲戶曹參議,李一相爲左參贊,李廷機爲忠州牧使,李柚爲司僕寺正,鄭致和爲禮曹判書,李爲鍾城府使,韓志遠爲齊陵參奉,崔繼雄爲戶曹佐郞,沈梓爲兵曹正郞,洪柱震爲宣陵參奉,李暹爲兵曹正郞,朴廷翔爲樂安郡守,朴邁爲成川府使,李泌爲瑞興府使,金元鼎爲銀溪察訪,李觀周爲章陵參奉,林之儒爲慶基殿參奉,兪命夔爲刑曹佐郞,南龍翼爲大司成。
上在昌德宮。停常參·經筵。
大殿,政院·玉堂問安。答曰,知道。
藥房提調朴長遠,副提調朴世模啓曰,春雨又作。伏未審夜來,聖體調攝若何,眼候亦何如,脚部所患,幾盡差愈乎?今日受鍼時刻,依前定,以巳正宜當,而雨若不止,則待晴隨時乎?臣等不勝憂慮,敢來問安,竝此仰稟。答曰,知道
謝恩,獻納南二星,護軍韓震琦,兵曹正郞李暹。
右議政許積十六度呈辭。傳曰,安心調理。
獻納南二星啓曰,臣身抱死病,于今三載,坐罷以來,杜門將息,根柢旣深,藥餌無效,自分朝暮之人,已絶當世之望,不料恩敍遽下,除命連仍,及玆新授,已五遷矣,臣非木石,寧不知感,而筋骸難强,祗謝無路,聖恩愈隆,臣罪愈大。偃伏私室,方俟嚴譴,區區情勢,固不敢贅陳於此時,而抑臣以天官幕官時事,終有所萬分不安於心者,臣何敢有隱於君父之前乎?人臣分義,所當不擇燥濕,惟命東西,而臣之前日所帶,實是遠外之任,及今所叨,無非華近之班。於內於外,雖非自擇,而一遞一受,有同取捨,臣旣冒出於前,果遭狼狽,則豈宜再誤於後,重犯公議乎?此所以每聞恩除,冞增惶赧,寧伏方命之誅,決不敢抗顔而承當者也。顧臣情勢,如許怵迫,一出籲呼之外,無他自處之方,況臣以曾忝銓郞時,久不出肅,及院職時,召牌不進,與冬三朔月課不作,三度推緘,俱未畢勘,在例當遞,尤不可不卽出引嫌,而二竪嬰身,末有自力,坐速逋慢之罪,重貽癏曠之刺,臣之情私,吁亦戚矣。近聞以當避不避,物議爲非,廉隅所在,不可每以病爲辭,今始忍死出肅,瀆擾於違豫之日,臣罪實合萬殞,且聞掌誥之選,多有人言,向者大臣,至達榻前,加臣蒙學,亦廁是選,則大多之譏,臣實當之,以此以彼,俱難一刻仍冒,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹·大司諫問安。答曰,知道。
政院啓曰,右承旨李延年,以其子女病患,涉於可疑,連日不敢仕進矣,卽者陳疏到院。觀其疏辭,則家內率育猶子及女兒,相繼臥痛,今已發癍,明是拘忌之疾,決不敢出入於近密之地云,元疏不敢捧入,而合有變通之道,何以爲之?敢稟。傳曰,然則,遞差,可也。
兵曹判書洪重普箚子。大槪,亟削臣職名,仍治臣逋慢之罪事。及副修撰張善瀓辭職上疏。入啓。
答兵曹判書洪重普箚曰,省箚具悉卿懇。卿其安心勿辭,調理察職。
院啓。引嫌而退,旣往之事,不可每每爲嫌,而旣被推勘,勢難在職,請獻納南二星遞差。答曰,依啓。
吏曹啓曰,承旨有闕,政事,取稟。以上朝報
訓鍊都監啓曰,今日習陣事,昨已啓下,而雨勢如此,不得行操,待晴退行之意,敢啓。傳曰,知道。以上訓局謄錄
傳曰,中使處應射者,待落點番而射之,則日字久遠,雖非入番,應射者承射事,分付。
御營廳啓曰,傳曰,先朝激勸武士之盛意,逈出尋常,三年之內,旣不能試才,只以日次中日,何可慰悅武士乎?一依乙卯先朝已行之例,別中日爲之事命下矣,取考乙卯年謄錄,則乙卯正月十二日,本廳東營·新營·集春營三處入直軍兵及將官以下軍兵等,待候於曜金門試才矣。十五日傳敎內,別中日試才,不可停止,御營軍兵,使大將試才於外處,中不中,列錄入啓,則賞格自內磨鍊題給之意,大將處分付,可也事,命下矣。乙卯年則外營三處入直軍兵及諸將官,闕內試才,其餘京外軍兵則試才於外處矣,今番則何以爲之乎?敢稟。傳曰,今亦依此擧行。訓鍊都監啓曰。傳曰,先朝激勸武士之盛意,逈出尋常,三年之內,旣不能試才,只以日次中日,何可慰悅武士乎?一依乙卯先朝已行之例,別中日爲之事,命下矣。取考乙卯謄錄,則都監軍兵中闕內不入番,馬兵雜色未付料軍兵及諸將校等,竝爲自外試才後,別單書入施賞事,定奪擧行矣,今亦依此爲之乎?敢稟。依爲之。禁衛營啓曰。傳曰,先朝激勸武士之盛意,逈出尋常,三年之內,旣不能試才,只以日次中日,何可慰悅武士乎?一依乙卯先朝已行之例,別中日爲之事,命下矣,乙卯年別中日時,精抄廳入直軍兵試才,而古之精抄廳,今爲禁衛營,不載於乙卯年謄錄,因問啓,自政院一體試才事,旣已定奪矣。本營內入番將校軍兵外,不入番將校及別驍衛,京外諸雜色軍兵別破陣等,依他軍門例,自外試才後,別單書入,何如?傳曰,允。以上都摠府謄錄
上在昌德宮。停常參·經筵。
未時,太白見於巳地。夜三更五更,月暈。五更末,有星如彗見於東方,而且有游氣,不得明知在某星度內。
藥房提調朴長遠,副提調朴世模啓曰,雨後春氣,尙未和暢。伏未審夜來,聖體調攝若何,眼候亦復何如,脚部瘡處,已盡差愈乎?今日受鍼時刻,依前定,以巳正宜當,臣等不任憂慮,敢來問安。答曰,知道。
受鍼後,藥房提調·副提調問安。答曰,知道。
謝恩,鍾城府使李,成川府使朴邁,戶曹佐郞崔繼雄,刑曹佐郞兪命夔,樂安郡守朴廷翔,司饔主簿金宗沇。
大殿,政院·玉堂問安。答曰,知道。
海運判官書目。西原縣監朴增輝罷黜事。
右議政許積十七度呈辭,入啓。傳曰,安心調理。
傳曰,政事,明日爲之。
大殿受鍼後,藥房·政院·玉堂·二品以上·六曹·大司諫問安。答曰,知道。
藥房口傳啓曰,前日醫官尹後益,以奪告身中,冠帶入侍,不當之意,命下矣。臣等,以後益執鍼醫官,執鍼瞻望之際,不但多有拘礙,揆以事體,亦甚未安,以冠帶入侍事啓達,而未有發落,故不敢累次煩達矣,今者又當入侍,而天益入侍,終有所未安,以冠帶入侍之意,敢稟。答曰,藥房之如是煩瀆,何意耶?又啓曰,臣等,前以尹後益天益入侍未安之意啓達,而未有發落,故不敢累次煩達矣,今當入侍,敢爲仰稟,豈有他意於其間哉?答曰,前日以煩瀆爲嫌,則今日稟達,獨不爲煩瀆耶?又啓曰,臣等前以事體未安之意,稟達之後,嫌於煩瀆,不敢更有所達矣。伏聞昨日受鍼之際,着笠執鍼,多有所妨云,故敢爲仰達,而致勤上敎,不勝惶恐。
答修撰張善瀓疏曰,省疏具悉。安心勿辭往來。仍傳曰,給由馬。
兵曹,庭試武科初試規矩,六兩三矢八十步,柳葉箭五矢一巡二中,講書,落點,取二技。
戶曹判書鄭知和上疏,及黃海監司徐必遠上疏,啓下備邊司。
答吏曹參判李尙眞疏曰,省疏具悉。卿其勿辭,從速察職,末端事,當令該曹稟處焉。以上朝報
都摠府啓曰,今日入直內三廳武兼禁軍及各樣軍兵等,當爲中日習射,而別中日相値,何以爲之?敢稟。傳曰,今番則停。又啓曰,今此別中日時,摠戎·守禦兩廳諸將校,一體試才事,命下矣。而取考謄錄,則乙卯正月十九日晝講入侍時,同知事金錫胄所達,守禦·摠戎兩廳諸將校及付料軍官等兩局軍兵,一體自外試取,得中者,別單書入,同被恩賞矣。今聞都監將校軍兵之闕內不入番者,依前自別試取事,草記允下云,臣之所帶諸將校,亦依乙卯年例,自外擧行乎?敢稟。依爲之。又啓曰,今此別中日時,摠戎·守禦兩大將,領率將校,一體試才事,命下矣。摠戎廳則以外處試才事,該廳旣已草記蒙允,守禦廳則大將,今方在外,將校等領率一款,何以爲之?敢稟。傳曰,令中軍代行。
上在昌德宮。停常參·經筵。
辰時,日有左珥,太白見於巳地。申時,日暈兩珥。
藥房提調朴長遠,副提調朴世模啓曰,春寒猶緊。伏未審夜來,聖體調攝若何,眼候及脚部所患,亦復何如?今日受鍼時刻,依前定,以巳正宜當,臣等不任憂慮,敢來問安。答曰,知道。病候已言于醫官矣。再啓曰,臣等卽伏聞醫官所傳之言,上候自昨昏,微有外感之候,不勝驚慮之至,臣等與鄭後啓·李東馨等諸御醫商議,則皆以爲,不可不趁卽發散,九味羌活湯,加荊芥·蘇葉·乾葛·黃連酒炒各一錢,連進各二貼宜當云,此藥二貼劑入之意,敢啓。答曰,知道。
下直,長興府使李敏行,蔚山府使趙汝秀。
謝恩,濟州判官崔鎭南,工曹正郞權順昌,副修撰張善瀓,學錄李循先。
大殿,政院·玉堂問安。答曰,知道。
大司成南龍翼上疏。大槪,新授職名,萬不近似,冒死陳懇,乞賜遞改,以重名器,以安微分事,再呈。入啓。答曰,省疏具悉。卿其勿辭,從速察職。
政院啓曰,憲府之不爲開坐,久矣,推考公事之積滯,未有甚於近日,新除授守令之未署經不得赴任者,亦多有之,趁速開坐之意,憲府城上所,牌招言送,何如?傳曰,允。
謝恩,右承旨姜瑜,左副承旨李星徵,右副〈承旨〉沈榥。
謝恩,同副承旨金禹錫。
右議政許積十八度呈辭。入啓。傳曰,嗚呼,天怒愈深而變異愈酷,遑遑汲汲之懷,曷有其極?當今之時,君臣上下,同心戮力,而難望其扶濟傾危之國勢,卿何不念及於此,而一向引入若是耶,無乃置國事於相忘之域耶?雖有昔者之疾,宜有今日之瘳,何不幡然改圖,以扶時艱耶?宜勿控辭,亟斷來章,以副至望。
持平李〈儒〉麟上疏。踏啓字而下。以上朝報
夜自三更,流星出紫微西垣內,入乾方天際,狀如盆,尾長二三尺許,色白。罷漏時,彗星見於危宿三度,去極六十八度半,尾長五六尺許,狀如五車星,色白。以上燼餘
有政。吏批,以南二星爲校理,金禹錫爲承旨,申濡爲禮曹參判,鄭鑰爲獻納,崔震聖爲樂安郡守,權衍爲禁府都事。
上在昌德宮。停常參·經筵。
夜一更二更,北方艮方東方,有氣如火光。四更,月暈。五更,月暈左珥,彗星微見於東方濁氣中。
藥房提調朴長遠,副提調朴世模啓曰,近日風日不調,春寒尙峭。伏未審夜來,聖體調攝若何,感冒之候,湯劑進御之後,其有發散之效乎?眼候亦復何如?昨日受鍼,旣已姑停,則趁早入診,詳知卽今症候,然後今日受鍼,可以議定,臣等不勝悶慮,敢來問安,竝此仰稟。答曰,知道。症候已言于醫官矣。
下直,海南縣監孫會宗。謝恩,司僕正李秞,正言李時撢,引儀兼參軍尹鎡,樂安郡守崔震聖,銀溪察訪金元鼎。
大殿,政院·玉堂問安。答曰,知道。
吏曹啓曰,臺諫有闕,政事,取稟。
全羅監司閔維重上疏。大槪,敢陳切迫私情,乞因已受恩暇,辭朝之前,往省父母墳事。入啓。
政院啓曰,妖星之變,自數日前復出,人多見之之故,昨夕本院,捉致日官,詰問其趁不啓達之由矣,今朝始爲來呈單子,而只曰有星如彗,語涉矇矓,日官之職,專以側候爲任,而常時不勤候察,莫重星變,不卽啓達,其怠棄職事之狀,殊極可駭,請當該日官從重推考。上曰,曆象星辰之意,誠爲重且大矣,今者觀象監測候之輩,不擧其職,妖星又發之變,爲日已多,而趁不測候,盛大之後,今始啓聞,其怠慢不能擧職之狀,誠極痛駭。今月內入直觀象監官員,竝令攸司囚禁嚴治,以懲其怠慢之習。
假注書尹堦服制,代,金德遠落點。
答淸風幼學權益亨疏曰,省疏具悉。所達之言,出於愛君憂國之誠,予用嘉之。
答幼學成大經疏曰,省疏具悉。疏辭,知道。
司僕寺官員,以提調意啓曰,本寺僉正朴,爲人勤幹,備諳事務,故本寺馬政,使之專管責任,上年冬,啓請仍任者,意實有在,而昨日政,移拜成川府使,僉正可合之人,非但難得,今若付之生手,則事多可慮,成川府使朴,改差,仍任本寺僉正,何如?傳曰,允。
兵曹啓曰,今此庭試,武科初試規矩判下矣,講書則依榻前大臣定奪,四書·兵書中,從自願各講一書,兩冊竝粗以上試取,而大學·吳子,則以篇章甚少,勿爲許講,武藝二技入格者,分數雖多,序次於武藝一技講二□粗以上入格之下,以此磨鍊事目,知會京外乎?敢稟。傳曰,後日登對時,更稟處之。
備邊司啓目。戶曹判書上疏云云,戶曹判書鄭知和,纔蒙寵擢,受此重任,惟當盡心奉職之不暇是白去乙,如是固辭,雖出於病勢之彌留,度支之長,不可輕遞,且其所患,調理已久,以酬應文書,使之勿辭察任,何如?啓依允。
大司憲朴長遠上疏。大槪,敢陳血懇,乞遞本職,以便公私事。入啓。
吏曹判書金壽恒上疏。大槪,臣於昨日,猝得暴下之症,未赴政席,扶曳入直,病勢添劇,明日賓廳之坐,亦無進參之望,本職兼帶,懇乞遞免,以便公私事。入啓。
院啓。新除授獻納鄭鑰,時在京畿廣州府,請斯速乘馹上來事,下諭。答曰,依啓。
傳曰,政事,明日爲之。
右議政許積箚子。大槪,更申危迫之懇,乞遞本職及兼帶,以便公私事。入啓。傳曰,遣承旨敦諭。
答全羅監司閔維重疏曰,省疏具悉。卿其安意往來。
觀象監官員,以領事提調意啓曰,今者又有彗星之變,測候不可全委於本監官員,依前抄擇文官,同參宜當,弘文館校理南二星,吏曹佐郞呂聖齊,兵曹佐郞沈幹,弘文館修撰尹深,別爲啓下,使之看檢,何如?傳曰,允。以上朝報
答禮判疏曰,依允。當該陵官緩緩怠忽之狀,殊極痛駭,先罷後推,豐德府使及進告村人,竝令攸司,相當賞典,考例稟處。厚陵火巢失火事
答左相洪命夏初度呈辭曰,不允批答。以上記草
上在昌德宮。停常參·經筵。
有政。
未時申時,日暈。酉時,日暈左珥。夜五更二點,彗星出於東方天際,濁氣蒙翳,不能昭見。罷漏後,星體稍出,則尾迹七八尺許,色白,而淡雲蔽天,所在宿度,及去極度數,不能側候。
藥房提調朴長遠,副提調朴世模啓曰,日氣陰寒。伏未審夜來,聖體調攝若何,眼候及脚部所患,亦復何如?感冒之候,連進湯劑之後,其有差減之效乎?前日劑入九味羌活湯二貼,已盡於昨日,詳知卽今症候,然後可議他藥,臣不勝憂慮之至,敢來問安,竝此仰稟。答曰,知道。症候已言于醫官矣。
謝恩,瑞興府使李泌,禮曹參判申濡,禁府都事權衍,南學訓導金啓先,齊陵參奉韓志遠。
大殿,政院·玉堂問安。答曰,知道。
備忘記。噫,予以否德,忝任六載之間,水旱相仍,無一歲民生樂業之時,變怪荐臻,有國家朝夕難任之勢,去冬妖星風雷之作,今春闕門陰虹之變,無非驚心慘目之甚者,而又有妖星復發之變,上天之怒,愈往愈甚,變怪之作,愈往愈酷,靜言深思,愧懼慚靦,誠無以顔面,更對臣民也。其遑遑汲汲之懷,曷其有極,而辭短意竭,難寫其萬一之懷耳。自今日避正殿,益加敬畏之志,其令該曹,減膳撤樂等事,知悉擧行。
政院啓曰,去冬妖星之變,近來之所未有者,而閱月經歲,久而不滅,天之示警,可謂勤矣。殿下於遇災之初,焦心竭慮,講究消弭之方,靡不用極,對越之誠,可謂至矣,而天怒未已,纔消旋出,驚心慘目,大小遑遑,不知有何獲戾于天,而譴告至此耶?變不虛生,必有所召,竊恐應天之道,未盡其實,而天之譴告,愈往愈甚也。此則聖上益加警飭,痛自刻勵,以回天意之日也。古人曰,應天以實,不以文,徒文無實,而能轉災爲祥者,未之有也。今殿下,誠能克懋厥德,恒存戒懼,事天而有敬畏之實,責己而盡修省之實,待臣僚而盡交孚之實,恢言路而盡虛受之實,恤民隱而盡子惠之實,發政令而盡振作之實,一念一事,無一不在於誠實,則人事旣盡於下,天心可回於上,伏願殿下,宵肝憂勤,毋或少懈,以爲祈天永命之本,不勝幸甚。臣等,俱以無似,待罪近密,目見災異之慘,敢陳區區之懷。傳曰,噫,天怒之作,實由於寡躬之失德,慚靦隕越之懷,曷有其極?今觀啓辭,指意誠切,可不留心而體念焉?
戶曹啓曰,本曹郞廳勿爲他職遷動事,啓請捧承傳,非止一再,而近來連爲遷動,殊無奉行之意,其中莅事日淺之人,則不敢輒請仍任矣。至於正郞李慣,解事精當,極有久任之效,頃日政,移拜韓山郡守,郞僚中如此之人,未易復得,而臣知和,以病辭職,故未卽啓稟,以至今日,其代已出,李慣,仍察前任,正郞李時橝,亦仍授佐郞,使之察任,何如?傳曰,允。
同副承旨金禹錫書啓,臣承命往諭于右議政許□則以爲,臣五旬床席,一脈尙延,區區悶戚之勢,已盡於前後疏章,而微誠未格,天聽愈邈,近侍又臨,溫諭備至,臣是何人,荐蒙異數,至於此哉?臣雖在病困中,每念國事艱虞,未嘗不中夜起坐,太息流涕,此正葵藿之傾,無補於太陽,而亦且向之也,況今天災孔慘,上下憂遑,而有病縮伏私室,醫藥是事,旣缺陳力之義,徒煩乞免之章,臣罪萬死,臣罪萬死。臣之病勢,如有一分自力之望,則出而顚沛,臣固不敢臆計,而精神尙在霧中,筋力澌盡無餘,瞻望楓宸,無路置身,伏地涕泣,不知所達云矣,敢啓。傳曰,知道。
答大司憲朴長遠疏曰,省疏具悉。兼帶之職,今已遞改矣,卿其勿辭,從速察職。
同義禁南龍翼牌招,大司成肅拜,知義禁鄭知和牌招,病不進。
吏曹口傳政事,內醫院提調,李一相,落點。
兵曹啓曰,今此庭試武科初試規矩,六兩三矢八十步,柳葉箭百二十步五矢二中,講書,取二技,落點,判下矣,講書,依榻前大臣定奪,四書·兵書中,從自願各講一書,兩冊粗以上試取,而大學·吳子,則篇章甚少,勿爲許講,武藝二技入格者,分數雖多,序次於武藝一技,講二書粗以上入格之下,以此磨鍊事目,知會京外乎?敢稟。傳曰,依啓,以此改批下。以上朝報
大臣引見時,前執義宋時喆,前掌令權格,前持平魚震翼,前承旨李俊耉·朴世城,前校理李程,前修撰金錫胄等,竝敍用事,捧承傳。以上朝報
引見時,大司諫李□□所啓,楊州量田,偏重於他邑,且甚不均,故筵臣陳請改量,則自上問于廟堂,分付該曹,該曹以不降其元數,就其中均分之意,使本州詢問民情,則民情皆以爲,若不降元數,則徒有勞費而已,不如不爲云,故該曹以此意回啓,使之待秋,釐正其不均處而已,蓋民情之願改,本欲弛其太重,而該曹不欲減其元數,故今反不願有司之意,不已嗇乎?缺分田均役之道,今若不定元數而改量,則民情宜無不願,以此更爲行會,不問元數之增減,使之平均改量,俾無呼冤之弊,何如?上曰,以大司諫所言,問于京畿監司而處之,可也。以上朝報
以賓廳坐起進不進單子,傳曰,大臣·備局堂上,引見。以上備局謄錄
有政。吏批,以禹昌績爲持平,金鋿爲成川府使,李翼徵爲韓山郡守,朴爲司僕僉正,李慣爲戶曹正郞,李時橝爲戶曹佐郞。已上仍任事承傳李一相爲內醫提調。
上在昌德宮。停常參·經筵。
未時,太白見於巳地。初昏,流星出東方天際,入南方濁氣中,狀如鉢,尾長二三尺許,色白。五更,彗星移在於室宿六度,去極六十五度,尾迹丈餘,指天津宿下,形體與前無異,色白。流星出南斗星下,入南方天際,狀如拳,尾長三四尺許,色白。
藥房提調李一相,副提調朴世模啓曰,伏未審夜來,聖體若何,當此憂災憂遑之時,昨又引接臣僚,日仄始罷,調攝之中,恐或有添傷之患,外感之候,已盡和解,而眼候及脚部所患,亦已差復耶?臣等不勝憂慮,敢來問安。答曰,知道。今已和解,欲服凉膈之劑矣。再啓曰,卽伏承問安批,與鄭後啓·李東馨等諸御醫商議,則皆以爲,自上外感之候,雖已和解,餘熱猶未盡祛,則加減凉膈散,加麥門冬一錢,黃連酒炒七分,連進二貼宜當云,此藥卽爲劑入之意,敢啓。答曰,知道。
大殿,政院·玉堂問安。答曰,知道。
謝恩,司諫吳斗寅。
禮曹啓曰,卽伏見備忘記,十行懇惻之敎,溢於言表,凡在瞻聆,孰不感泣?依聖敎,自今日避正殿·減膳·撤樂等事,令各該司依例擧行之意,敢啓。傳曰,知道。
右議政許積箚子。大槪,更申危迫之懇,乞遞本職及兼帶,以便公私事。入啓。
備邊司啓目,粘連黃海監司徐必遠上疏云云,徐必遠,苟非實病,必不至於如是屢辭是白乎矣,受任未久,遞易重難,春日和煦,所患漸可差愈,使之勿爲必遞之計,更加調理察任,何如?啓依允。以上朝報
答左議洪命夏二度呈辭曰,不允批答。
上在昌德宮。停常參·經筵。
夜五更,彗星見於室宿八度半,去極六十一度,尾迹幾至二丈,色與昨一樣,漸進東北。未時,太白見於巳地。
藥房提調李一相,副提調朴世模啓曰,伏未審夜來,職體調攝若何,昨日劑入之藥,進御之後,餘熱已盡消散乎?必須詳知卽今症候,然後或加進前藥,或更議他藥,臣等區區憂慮,敢來問安,竝此仰稟。答曰,知道。症候已言于醫官矣。再啓曰,卽伏聞醫官所傳之言,自上所感之候,雖已和解,餘熱尙未盡祛,昨日劑入加減凉膈散,今日連進宜當,而但念親臨審理之際,出御移時,酬應文書,則不無添傷之患,差退數日,恐或無妨,臣等區區憂慮,敢此仰稟。答曰,不至大段,何必退行乎?
謝恩,五衛將趙摶,司僕僉正朴,正言李□□,都摠經歷蔡時鎭,呂島萬戶金善,校理南二星,宣陵參奉洪柱震。
答吏曹判書金壽恒箚曰,省箚具悉卿懇。卿其勿辭,調理察職。
答右議政許積箚曰,省箚具悉卿懇。予意渴矣,而卿辭不止,夫何言哉?惟卿諒予之懷,而亟斷來章,臥閤論道,以副上下之望。
大殿,政院·玉堂問安。答曰,知道。
政院啓曰,審理文書,旣已修正,應爲入侍之員,依前例大臣·原任大臣·禁府·刑曹堂上·三司長官,竝卽命招,而前後承旨二員入侍,今則該房承旨外,何承旨入侍乎?敢此仰稟。傳曰,同副承旨入侍。
正言李□□啓曰,臣於頃者,忝在言地,作事憒憒,屢承嚴旨,其時曲折,雖不敢至今煩陳,而自缺不復廁於朝端矣。不料聖明,特赦前過,更畀言責之任,臣驚感之極,惟當奔走供職之不暇,而撫躬自省,情迹難安,踧踖徊徨,終難復叨。且臣雖以家庭餘蔭,倖竊科第,其於知製文字,實所昧昧,而不意臣名,亦入於知製敎抄選之中,臣何敢虛帶華銜,以招含默哉?臣之進退,節節狼狽,玆敢冒死哀籲,冀蒙遞改,而政院不諒情勢,□於臣疏,一向退却,曠職已久,方切悶蹙矣,伏聞再昨筵中,大臣·重臣,以近日疏單紛紜之故,有所陳啓,語意嚴截,而至擧臣等之名云,臣慚惶震悚,不得不冒沒出謝,而旣有情勢難便之嫌,又有紛紜呈疏之失,以此以彼,何敢一刻仍冒,以重罪戾乎?請命遞斥臣職。答曰,勿辭,退待物論。
刑曹參議李時術,牌招肅拜。以上朝報
大司諫李慶億所啓,正言李翊相,引嫌而退,前日雖承嚴旨,卽今復畀言責,則固無情勢之難安,大臣雖有榻前所達,旣已出謝,則萬無可避之嫌,請命出仕。上曰,依啓。以上朝報
審理入侍時,上曰,李尙眞疏中,末端所陳星州色吏張元一事,極爲痛駭,卽今朝家,雖無體統,寧有是理?不可不別樣嚴治矣,此與徙民逃亡之罪,尤有加焉,萬無刑推更問之事,直爲梟示境上,何如?領議政鄭太和曰,雖與徙民逃亡有異,若非犯軍律事,則直爲梟示,有違法例,更加刑推,啓覆處置爲當矣。大司憲朴長遠曰,旣爲定配之後,則當有到付督納之事,而爲其守令者,慢不致察,一任罪人之所爲,誠極可駭,星州牧使,難免其責矣。上曰,然則張元一,更加刑推後,依律文論以一罪,星州牧使李東老,先罷後推,色吏亦爲各別治罪,可也。以上朝報
引見時,領議政鄭太和,左議政洪命夏所啓,前府尹李昌元,曾在先朝,屢經侍從,而以慶州府尹時事,奪告身矣。今聞身死,銘旌只書及第云,還給職牒,何如?上曰,依爲之。又所啓,西原縣監朴增輝,以海運判官柳□□狀啓,罷黜,而似聞此出於欲遞之計云,今姑施以他罰,還授前任,何如?上曰,然則只推勿罷。以上朝報
上在昌德宮。停常參·經筵。
夜一更,流星出天中,入巽方天際,狀如甁,尾長三四尺許,色赤。五更,陰雲蔽天,彗星所在,不得測候。
藥房提調李一相,副提調朴世模啓曰,伏未審夜來,聖體若何?自上調攝之中,又有遇災憂惶,親臨審理之擧,終夕酬應之勞,恐不止於平日引接之時而已,眼候及脚部所患,必有因此添傷之患,外感餘熱之候,亦未盡祛耶?前劑入加減凉膈散二貼,當盡於昨日,必須詳知卽今症候,方可議藥或停藥,臣等不勝憂慮,敢來問安,竝此仰稟。答曰,知道。症候已言于醫官矣。再啓曰,臣等伏聞,又於今日,仍行審理,此實出於聖上遇災憂勤,不遑寧處之至意,而自上眼候,雖似差減,未及祛根,苦歇無常,而連日勞動引接,已非愼疾之道,況文書酬應之煩,倍有所妨,則添傷之患,勢所必到,昨因外感餘熱,未盡消散之慮,所以退行審理之意,有所仰稟,而未蒙允許,臣等方切憂悶之際,卽伏聞昨日入侍諸臣之言,終夕接應之餘,眼患及脚部所患,皆有不安之候,尤不勝煎慮之至。今此審理,固非一日爲急之擧,而旣卽親行於初日,則未盡疏決之類,亦不必逐日强疾酬酢,以犯小愈之戒,稍待平復,完決未晩,臣等益切區區憂慮,問安之批,雖未及下,不得不惶恐,敢稟。答曰,姑令退行,宜矣。三啓曰,卽伏聞醫官所傳之言,自上眼候有復發之患,白氣赤暈,又出於左邊,臣等不勝憂慮之至,今日受鍼事,旣已命下矣。時刻則隨時爲之宜當,敢此仰稟。答曰,知道。
謝恩,戶曹正郞李慣,佐郞李時橝。
大殿,政院·玉堂問安。答曰,知道。
左承旨李弘淵上疏。大槪,所患寒疾,轉成黃疸,發於面目,衆所共覩,如此而何能供夙夜之務乎?懇乞亟遞臣職名,以便公私事。入啓。
政院啓曰,審理未罪公事,今日更入侍稟裁事,昨日承命矣,但念當此玉候未寧之時,連曰引接,酬應許多文書,又有添傷之患,今日引見,何以爲之?敢稟。傳曰,退行,可也。
京畿監司金壽興,各陵奉審後入來。
正言李翊相就職。
大殿受鍼後,藥房·政院·玉堂·二品以上·六曹·兩司長官問安。答曰,知道。
傳曰,禁府審理則已畢,刑曹則只時囚罪人裁處,啓下矣,禁府·刑曹,竝令今日內疏決以啓。
答左承旨李弘淵疏曰,遞差。
政院啓曰,傳曰,尹善道定配傳旨,何獨不入乎事,命下矣。回啓曰,纔以罪人,定配本土,有違法例之意啓達,而發落未下,故不得與傳旨竝爲入啓矣。傳曰,昨日引對時,旣已停當,何以有此啓乎?回啓曰,本土乃是本家所在之官也,罪人定配於本土,曾無規例,故不得不仰稟矣。傳曰,予意已盡於昨日,而如是煩啓,必是承旨誤書之致也。回啓曰,臣等昨日入侍時,只聞定配南方之命矣,今承聖敎,惶恐不知所達矣。傳曰,承旨之言,亦是矣,然予意實欲其歸死故鄕,故如是下敎矣。回啓曰,本土則乃是其家也,送于其家則實非定配之意,便是放歸田里也,非但有違法例,且關後弊,定配於本道之內,則便與本土無異,惶恐敢啓。傳曰,予意亦非欲定配於其家所在之官也。回啓曰,臣等累次煩啓之擧,實出於未詳聖意之致,今承明白下敎,卽當奉行,而第本土二字,必須改付標,然後可以分付該府矣。傳曰,不必改付標,政院分付該府時,以此意詳言,可也。以上朝報
傳曰,禁府審理則已畢,刑曹審理則只時囚罪人,裁處啓下矣。禁府·刑曹,竝令今日內,疏決以啓。義禁府啓曰,云云事傳敎矣,本府時囚罪人中,前泰陵參奉南必大,南虞候韓汝尹,則罷職放送,前碧潼郡守李詺立,前渭原郡守趙鉉,前楸坡萬戶梁繼潤,獻陵參奉李仁漢,則削職放送,京畿徒年罪人高振龍等二十四人,忠淸道徒年罪人崔嵂等十五人,黃海道徒年罪人李就日等七人,江原道徒年罪人李柔等二人,全羅道徒年罪人洪禹民,慶尙道徒年罪人鄭泰齊等五人,平安道徒年罪人金崇健,咸鏡道徒年罪人朴仁龍等,竝放釋,定配中李馣·李尙善·南海宇·李世華等四人,減等事,卽爲行會各道之意,敢啓。傳曰,知道。以上禁府謄錄
答左承旨李弘淵疏曰,遞差。
上在昌德宮。停常參·經筵。
藥房提調李一相,副提調朴世模啓曰,伏未審夜來,聖體調攝,若何,受鍼之後,眼患加減,比昨,何如?外感餘熱,已盡消散,而今無更爲議藥之擧耶?今日受鍼時刻,依前定,以巳正宜當,臣等不勝憂慮,敢來問安,竝此仰稟。答曰,知道。症候已言于醫官矣。口傳再啓曰,臣新忝此任,昨纔入侍,而伏見醫官尹後益,以戎服着笠,入侍於受鍼之時,非但執鍼將事之際,多有所妨,揆諸事體,未安甚矣。當玉候未寧之日,則雖在竄謫之中,猶當起於配所,況今尹後益,因御史書啓,不過奪告身而已?同時廉問守令編配之類,旣已蒙宥於今番審理,則削級之類,似將次第蒙恩於歲抄,許令冠帶,有何所妨?伏聞藥房,於前日旣以草記啓請云,故雖不敢復以文字,有所仰煩,當俟草記允下,可付軍職,卽今權着,亦所不已。非爲渠身,事有所重,區區所懷,不得不以口傳,惶恐敢稟。三啓曰,昨日臣等,以稍進入侍之意,有所仰稟,而未蒙允許,雖極缺然,而受鍼已始,故不敢更爲煩請矣。賜坐隔遠,未承詢症之玉音,亦未聞醫官所達之說話,殊無提調等入侍之本意,非但事體未安。其在情禮,亦甚歉缺,受鍼入侍之後,則常有急遽之患,故敢以隔戶賜坐之意,豫先仰達。答曰,奪告人員付軍職之事,非但未有前例,事體亦不當矣。自前別有戎服入侍之命,則有職無職者,以此入侍,非止一再,藥房不知有此規例乎?三啓,無發落。
謝恩,典籍柳文佑。
大殿,政院·玉堂問安。答曰,知道。
吏曹啓曰,承旨有闕,政事,取稟。
京畿監司書目,廣州呈,以獻納鄭鑰辭職上疏上送事。
左副承旨李星徵所啓,臣曾爲兩南守令,而兩南軍政各異,全羅道則分防軍士物故,頉減身役,以餘軍卽爲代定,而慶尙道則物故軍士,未代定前,雖過累年,徵布於白骨,故其寡妻孤兒,不能支捂,徵布之際,慘不忍見。本道各邑,多有餘軍留布,依全羅道例,以留布代給宜當,民怨莫大於此,故敢此仰達矣。工曹判書李浣,以此弊言之已久,而軍丁代定之規,老除者則必令自得,物故者則例以官得,閑丁代定而守令爲其閑丁之難得,雖有物故者,皆使之自得閑丁,故其弊乃至於此云,今後則軍丁物故之後,自官家卽爲代丁,何如?上曰,依此爲之,永爲定式,而自今以後,歲抄時物故之代,爲先充丁,可也。兵曹判書洪重普所啓,臣見繕工監牒報,則各處營繕太多,當此遇災避正殿之日,不緊營繕,竝令停罷,何如?上曰,依爲之。左議政洪命夏所啓,外方疑獄未決者,使之抄送,竝爲審理之地,未知如何。工曹判書李浣曰,外方若聞此令,則本道當決之事,亦必竝爲啓聞,似有弊矣。上曰,然則使本道盡爲決抄後,啓聞,可也。領議政鄭太和所啓,淸北御史閔維重書啓中,都事朴守玄,中房作弊者治罪事,頃日回啓時,誤爲落漏,令刑曹囚禁治罪,何如?上曰,依爲之。
傳曰,政事,明日爲之。
獻納□□上疏,踏啓字。
大殿受鍼後,藥房·政院·玉堂·二品以上·六曹·兩司長官問安。答曰,知道。
冬至使鄭致和,副使李尙逸,書狀官禹昌績入來。
右議政許積箚子。大槪,冒萬死更陳危迫之懇,乞遞本職及內局提調之任,以便公私事。入啓。
終夜密雲,彗星所在,不得側候。已上朝報
疊書政院啓曰,傳曰,尹善道定配傳旨,何不獨入乎事,命下矣。纔以罪人,定配本土,有違法例之意,啓達,而發落未下,故不得與他傳旨,竝爲入啓矣。傳曰,昨日引對時,旣已停當,何以有此啓乎?回啓曰,本土乃是本家所在之官也,罪人定配於本土,曾無規例,故不得不仰稟矣。傳曰,予意已悉於昨日,而如是煩啓,必是承旨誤書之致也。回啓曰,臣等昨日入侍時,只聞定配南方之命矣,今承聖敎,惶恐不知所達矣。傳曰,承旨之言,是矣,然予意實欲其歸死故鄕,故如是下敎矣。回啓曰,本土則乃是其家也,送于其家,則實非定配之意,便是放歸田里也,非但有違規例,且關後弊,若定配於本道之內,則便與本土豈異?惶恐,敢啓。傳曰,予意亦非欲定配於其家所在之官也。回啓曰,臣等累次煩啓之擧,實出未詳聖意之致,今承明白下敎,卽當奉行,而第本土二字,必須改付標,然後可以分付該府矣。傳曰,不必改付標,政院分付該府時,詳言,可也。以上禁府謄錄
上在昌德宮。停常參·經筵。
夜五更,彗星見於艮方天際,罷漏後,彗星微見於艮方天際,在璧宿度內,而淡雲所蔽,仄隱尾迹,長短及度數,不能側候。
藥房提調李一相,副提調朴世模啓曰,伏未審夜來,聖體若何?自上眼患復發之餘,旋有差減之候,臣等不勝喜幸,而但念憂災丙枕之慮,有妨調攝,況値雨氣陰濕,連日不晴,此時起居之節,尤難適宜,臣等益切仰慮之至。今日受鍼時刻,依前定,以巳正宜當,臣等區區煎慮,敢來問安,竝此仰稟。答曰,知道。
答右議政許積箚曰,省箚具悉卿懇。罄竭予意於前後之批,而辭章繼至,誠意之未孚,何其甚也?予深慨歎,卿毋巽辭,速出論道,毋負予望。
謝恩,內禁衛將金城,江陵府使崔文湜。
大殿,政院·玉堂問安。答曰,知道。
政院啓曰,本院事務煩劇,不宜一日曠職,而左承旨,時未出代,左副承旨李星徵,右副承旨沈榥,俱以病不來,都承旨朴世模,自藥房吏批進去,廳中只有臣瑜及同副承旨金禹錫,而一員則不得離廳,兵批政事及朝廷問安,無推移進參之員。李星徵·沈榥,病勢皆不至大段云,卽爲牌招,使之察任,何如?傳曰,允。
大殿受鍼後,藥房·政院·玉堂·二品以上·六曹·兩司長官問安。答曰,知道。
政院啓曰,以禁府尹善道光陽縣編配安置單子,傳曰,旣已定配傳敎,而禁府不有成命,乃以安置書入,則何以捧入乎?回啓曰,當初無安置減等之敎,故禁府如是書入,臣等亦爲捧入矣,聖敎如此,此公事還出給,使該府改書以入之意,敢啓。傳曰,無論事之大小,已有成命,卽當一依擧行,而旣以定配付標以下之後,禁府不有傳敎,敢以編配安置書入,抑何意耶?回啓曰,初無明白減等之敎,而只以定配付標,則該府似當更有定奪之擧,而今此仍前書入,果涉不察,臣等亦不能致察,懵然捧入,不勝惶恐。
判義禁洪重普,知義禁吳挺一,同義禁南龍翼啓曰,臣等卽者來詣闕下,伏聞以尹善道定配單子,有傳敎政院云,臣等不勝惶恐。再昨入侍時,臣等非但親承傳敎,至於元單子付標處及政院傳旨,俱以定配書之,更無可疑之事,故本府都事,來問配所之際,以光陽縣定配書給,而日勢已暮,急於擧行,使之直詣闕下,正書以入,添書安置二字,實是意慮之外,此雖出於下吏中間誤書之致,臣等亦難免不察之失,惶恐待罪。傳曰,知道。勿待罪。
政院啓曰,伏見禁府堂上待罪啓辭,禁府下吏,不爲定奪於堂上,任意書入之狀,殊極可駭,令攸司囚禁,各別治罪,其單子,還爲出給,使之改入之意,敢啓。傳曰,知道。
禁府啓曰,莫重定配單子,不察傳旨文字,只循前案,安置二字,矇然書入,有此做錯之失,事極可駭,都事汰去,本府色吏,從重治罪,元公事,改付標以入,何如?傳曰,允。
汰去現告,都事李仁碩。
吏曹啓目,曲城縣監李仁白,除授後過限未上來,改差,何如?啓依允。
右議政許積箚子。大槪,更申危迫之懇,乞遞臣職名兼帶內局提調,以便公私事。入啓。
謝恩,左承旨姜瑜,右承旨李星徵,左副沈榥,右副金禹錫。
政院啓曰,新除受同副承旨,卽日出仕,自是前規,同副承旨李尙逸,牌招肅拜,何如?傳曰,允。
謝恩,同副承旨李尙逸。以上朝報
答右議政許積箚曰,省箚具悉卿懇。卿其安心勿辭,更加調理。以上記草
備邊司啓曰,本司武郞廳,仕滿十五朔,則例爲陞敍,或守令除授,參下則六品遷轉矣。今者郞廳軍器寺主簿崔啓昌,宣傳官徐文等,已準朔數,依例捧承傳施行,何如?答曰,允。以上備局謄錄
有政。吏批,以李溟翼爲忠淸都事,孫志爲谷城縣監,李尙逸爲承旨,金錫胄爲兵曹佐郞,崔繼雄爲禁府都事,韓震琦爲星州牧使,吳斗寅爲副校理,郭聖龜爲獻納,金汝亮爲校檢,成璡爲獻陵參奉,權順昌爲安城郡守,張善瀓爲司諫,南二星爲吏曹佐郞。
上在昌德宮。停常參·經筵。
藥房副提調朴世模啓曰,伏未審夜來,聖體調攝,若何,眼候加減,亦復何如?臣於昨日入侍,瞻望之後,益不勝憂慮之至,終宵耿耿,敢來問安。答曰,知道。
夜一更,東方,有氣如火光。五更末,彗星見於艮方天際,尾跡稍盛,色白。曉頭,彗星見於艮方天際,以窺管側之,則在奎宿初度,去極六十二度,尾迹二丈餘,而稍盛於前,色白。以上藥房謄錄及內下日記
今二月二十三日,大臣·備局堂上引見時,領議政鄭太和所啓,曾因守禦使金佐明狀啓,淮陽鎭軍兵等事,以登對時定奪覆啓,則今日下諭處之,何如?上曰,何以則爲便乎?金佐明曰,淮陽府使兼營將□□山城,而本府卽鐵嶺關防之□□□遠赴,事甚不當,臣意則金城之軍,屬於淮陽,使之留住□處,而以鐵原府使兼營將則似難矣。上曰,依爲之。刑曹判書金佐明所啓,頃以南漢熖焇備上事,定奪於榻前,請以嶺南賑餘之米貿得矣。本道常平廳耗穀亦多,故議于大臣,爲先除出二百石,令幹事之人,下往本道,勸募煑焇,將此事意,移文監司處矣,久無回報,未知其故,令道臣趁卽指揮措處事,自備局更爲申飭,且監營所儲熖焇二千斤,除出上送,以助本城之用事,竝爲分付,何如?上曰,依爲之。又所啓,熖焇則雖有措備,必有硫黃,然後可以合劑,而容入之數,亦多,以備局訓局所儲,移給,何如?上曰,依爲之。工曹判書李浣所啓,江華·仁川船隻,自朝家備置矣,今已年久杇破,不可不改造,而船材例爲斫取於三南矣,似聞三南船材,亦爲乏絶云,誠可悶矣。領議政鄭太和曰,我國安眠串·邊山·莞島之外,無船材可合之木,而近來私船太多,圖□松帖,私自斫伐者多,故船材之難,蓋由於此矣,自今以後,分付監司。
上在昌德宮。停常參·經筵。
巳時未時,日暈左珥。申時酉時,日暈兩珥。夜五更,流星出王良星上,入北方天際,狀如拳,尾長三四尺許,色赤。流星出貫索星下,入尾星上,狀如鉢,尾長五六尺許,色赤。
謝恩,吏曹佐郞南二星,獻陵參奉崔信赫。
大殿,政院·玉堂問安。答曰,知道。
藥房都提調右議政臣許積,提調左參贊臣李一相,副提調行都承旨臣朴世模啓曰,春雨霏霏,風日不佳,伏未審夜來聖體,若何,昨日晴明穴受鍼之後,眼候加減,何如?今日受鍼時刻,依前定,以巳正宜當,臣等益切憂慮,敢來問安。答曰,知道。
成均館官員,以知館事意啓曰,今三月三日,儒生課試,當爲製述,而自上受鍼,時未停止,不得設行之意,敢啓。傳曰,知道。
兵曹口傳政事,副護軍尹後益。
謝恩,副護軍尹後益。
大殿受鍼後,藥房·政院·玉堂·二品以上·六曹·兩司長官問安。答曰,知道。
傳曰,大臣·備局堂上,引見。
藥房口傳啓曰,伏聞有大臣·備局堂上引見之命,而自上非但今纔受鍼,且於昨日受鍼新穴,此時引接,有妨調攝。大臣及諸堂上,雖已來詣閤門之外,而無時急定奪之事,姑寢已下之命,專意靜攝之意,實爲便當,非獨臣等之所懷如此。諸大臣之意皆然,不得不惶恐,敢啓。答曰,啓辭如此,姑過一兩日後,當爲之矣。以上朝報
上在昌德宮。停常參·經筵。
卯時,日暈。自午時至酉時,日暈。夜一更,乾方有氣如火光。三更,東方艮方巽方北方,有氣如火光。四更,東方,有氣如火光,天氣晴明,十分詳細看候,而彗星終始不見。
下直,銀溪察訪金元鼎,多大浦僉使河宗漢。
謝恩,副校理吳斗寅,典牲奉事金汝南,獻陵參奉成璡。
大殿,政院·玉堂問安。答曰,知道。
戶曹啓曰,水站漕運,日期已迫,而判官李命耆,身病甚重,不得察任,不可等待其差復,判官李命耆,改差,令該曹卽爲差出其代,急速下送,何如?傳曰,允。
藥房都提調右議政臣許積,提調左參贊臣李一相,副提調行都承旨臣朴世模啓曰,伏未審夜來,聖體若何,眼候漸向差減乎?今日受鍼時刻,依前定,以巳正宜當,臣等區區憂慮,敢來問安。答曰,知道。
大殿受鍼後,藥房·政院·玉堂·二品以上·六曹·兩司長官問安。答曰,知道。
院啓。近來國綱不嚴,文官之爲邊倅者,瓜備遞來,絶無僅有,苟非病勢,關係死生,則分義所在,何敢言病?鍾城府使睦來善,赴任纔及半年,遂以病重罷免,而今聞其所患,不至大段,人多傳說,揆以公議,已極可駭。監司亦難免率爾啓聞之失,請鍾城府使睦來善仍任,咸鏡監司閔鼎重推耉。臨陂縣監宋國龜,到任以來,販賣漁鹽,專事牟利,使民俱病,不堪其苦,怨咨之聲,不啻藉藉,如此之人,不可使一日在官,以貽民弊,請臨陂縣監宋國龜罷職。守令之下直於臺諫,其意有在,而德源府使李晩,終不下直,其不識事體,甚矣,請德源府使李晩推考。答曰,依啓。宋國龜事,更加詳察處之。以上朝報
上在昌德宮。停常參·經筵。
卯時,日暈右珥。自辰時至未時,日暈。夜一更,月暈,回金星,東方南方,有氣如火光,而天氣淸明,衆星呈露,而彗星不見。
謝恩,玉江萬戶閔海楫。
全羅監司書目,全州判官朴純,以母病受由,還任無期,以營下之官,不可久曠,罷黜事。又書目,咸平縣監朴信圭,以母病受由上京,曠官已抵三朔,罷黜事。
藥房都提調右議政臣許積,提調左參贊臣李一相,副提調行都承旨臣朴世模啓曰,春寒料峭,伏未審夜來,聖體若何,眼候漸有差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
大殿受鍼後,藥房·政院·玉堂·二品以上·六曹·兩司長官問安。答曰,知道。
院前啓,臨陂縣監宋國龜,到任以來,販賣魚鹽,專事牟利,吏民俱病,不堪其苦,南來之人,莫不唾鄙。臣等所聞,不啻丁寧,有何更加詳察之事乎?如此之人,不可使一日在官,以貽民弊,請臨陂縣監宋國龜罷職。答曰,依啓。
假注書姜碩賓服制,代李沃落點。
吏曹啓曰,守令多闕,政事,取稟。傳曰,明日爲之。以上朝報
上在昌德宮。停常參·經筵。
未時,太白見於巳地。夜二更,月入東井星。五更,巽方有氣火光。
下直,義興縣監尹抗。
謝恩,護軍李,監察都汝垣。
大殿,政院·玉堂問安。答曰,知道。
刑曹啓目,前洪陽縣監李光載矣,莫重田稅,債船裝載,一任監色,由陸上京致敗,虛實不知罪,杖一百贖,盡奪告身,私罪。啓功減一等。
藥房都提調右議政臣許積,提調左參贊臣李一相,副提調行都承旨臣朴世模啓曰,伏未審夜來聖體,若何,眼候加減,比昨,何如?臣等區區憂慮,敢來問安。答曰,知道。病候已言于醫官矣。
憲府箚子。大槪,略陳蒭狗之言,以備財擇事。入啓。
傳曰,大臣·備局堂上,引見。
政院啓曰,左副承旨沈榥,强引前任鍾城時不當引之嫌,且稱病重,連日不進,牌招使之察任,何如?傳曰,允。
謝恩,承文著作李沃。
戶曹判書鄭知和辭職上疏,入啓。
答憲府箚曰,省箚具悉。當災異孔棘之日,予心焦煎方極,今觀所陳之言,語意切實,予深嘉歎,可不留心而體念焉?箚中可以議處事,當令廟堂議處焉。以上朝報
引見時,領議政鄭太和所啓,自數日前,彗星不現,臣招問觀象監官員,則此非是消滅,至十餘日後,似或更現於戌亥地云。文官側候,今姑停止,待其後現,還爲察任事,分付,何如?上曰,然則嚴飭本監,入直官員,每夕詳細側候,可也。左議政洪命夏所啓,近來天災疊見,民怨孔棘,若無大段變通之擧,無以慰民心而弭天災矣。右議政許積曰,自朝家別無侵虐之事,而民怨日滋,不可無慰悅民心之擧矣。領相曰,天災民怨,至於此極,到此地頭,苟可以便民,有何所惜乎?上曰,各樣身役米布,如奴婢身貢未收之中,終不得徵捧之類,則雖因循置諸文簿,無益於國而招民怨,甲辰以上諸般身役及各樣還上,指徵無處,竝令各道,一一精査,啓聞蕩滌,可也。領相所啓,前判書呂爾載,以曾任刑曹判書時事,被罪奪告身矣,今已身死,還給職牒,俾得書其銘旌,何如?上曰,職牒還給,可也。又所啓,今春陵幸,初一日,雖爲循例取稟,而自上方在未寧之中,何以爲之?上曰,今春陵幸,退行,可也。兵曹判書洪重普所啓,今此武科初試,只隔四五日,而武臣二品以上中,試官擬望之人,李浣·柳赫然外,只有金是聲一人而已,前兵使朴敬祉,方在罷職中,敍用,何如?吏曹判書金壽恒曰,二品擬望之人,如是乏少,則堂上中破格擇擬,似爲便當矣。上曰,試官擬望,唯在擇入,何必拘於資級?朴敬祉,特爲敍用,武臣堂上中,極擇擬望,可也。右承旨李星徵所啓,物故軍士代定前價布,已令蠲減,而歲抄之規,不可不變通,自今以後,當年物故,則必於當年,盡爲代定,而甲辰以上未代定者,則隨其多寡,定其分數,今年代定一分,明年又定一分,代定之規,一如虛位充定之爲,則民怨可熄,而軍政庶無虛疏之患矣。上曰,依爲之,而使兵曹磨鍊,啓稟擧行,可也。兵曹判書洪重普所啓,本曹色郞官,爲任甚緊,異於他司,而且有文書査覈之擧,故該邑郞廳權斗樞,方爲專管矣。今日政,移拜慶尙都事,使之仍任,何如?上曰,依爲之。左相所啓,曾於先朝,臣在銓曹時,別爲定奪,各道都事,必以曾經三司之人,輪回差送矣。近來不遵前例,事甚未妥,況今秋科在前,當爲掌試之任,今後,則曾經臺侍之人,擇差,何如?上曰,依爲之。以上朝報
有政。吏批,以李英馦爲東學訓導,柳文祐兼西學敎授,洪萬衡爲典籍,金夏鉉爲韓山郡守,宋時喆爲掌樂正,李鼎基爲禁府都事,金壽弘爲工曹正郞,權斗樞爲慶尙都事,吳尙勳爲監察,李爲春川府使,崔繼雄爲全州判官,尹衡聖爲咸平縣監,沈櫶爲高陽郡守,黃奉祖爲積城縣監,李光鎭爲臨陂縣令,曺漢英爲戶曹參議,柳松齊爲成均博士,李沃·金奐爲承文著作,李後傑兼京畿右道水運官,金錫胄爲副修撰,李仁碩仍任禁府都事,睦來善仍任鍾城府使,尹後益今加嘉善。
上在昌德宮。停常參·經筵。
卯時,日暈左珥。辰巳時,日暈。未時,太白見於巳地。夜三更,流星出河鼓星上,入北斗星下,狀如鉢,尾長三四尺許,色赤。
謝恩,副摠管崔是聲,掌樂正宋時喆,典籍洪萬衡,魚游澗僉使崔廷立,五衛將鄭尙古,春川府使李開。
護軍尹後益加資肅拜。
大殿,政院·玉堂問安。答曰,知道。
藥房都提調右議政臣許積,提調左參贊臣李一相,副提調行都承旨臣朴世模啓曰,伏未審夜來聖體,若何,眼候加減,視昨,何如?昨日引接臣僚,酬酢移時,不瑕有添傷之患乎?今日受鍼時刻,依前定,以巳正宜當,臣等區區憂慮,敢來問安。答曰,知道。
慶尙監司書目,道內晉州等官,癘疫方痛者二千一百八十五名,物故者一百三十一名事。
吏曹啓目,全義縣監宋時杰,除授後過限未上來,改差。啓依允。
大殿受鍼後,藥房·政院·玉堂·二品以上·六曹·兩司長官問安。答曰,知道。
判決事金素辭職上疏,入啓。
傳曰,史官一員待命,騎馬三匹,卜馬二匹立之。厚陵火巢外失火摘奸事以上朝報
義禁府啓曰,本府以王府衙門,體面甚重,而自前地尊事擧者,蓋以下至吏胥,亦能擧其任也。自亂後,上下料布,年年裁減,今則只給交米九斗,人皆厭避,不願立仕,衣食所關,其勢固然,而亦不可强迫使喚。其中不售於他衙門者,間或來屬於本府,而皆不解事,不塡爲吏故,常時開坐之時,亦多寒心。且外方皀隷停罷後,以該曹郞給料布,逐朔雇立,未有元定羅將,循例刑推之際,亦無可合執杖之人,王獄重地,豈有如是?曾在先朝,爲是之慮,若干元定皀隷外,移給逆家奴子,以爲添補立役之地,十數年來,老除物故過半,而未有代定之事,又過十數年,則勢將殆盡無餘矣。本府書吏,元數不多,依他上司衙門例,卽今所給料布九斗外,令該曹加給三斗,且給朔布各一疋,以爲人皆願立之地,而皀隷中曾前物故老除者,以中道及畿內閑遊可合之人,自本府聞見代定,以充數一百二十名之數,使之輪回立番,以存王府體面,何如?傳曰,允。以上禁府謄錄
上在昌德宮。停常參·經筵。
未時,太白見於巳地。
禮曹參議李袗,厚陵被火處奉審事,出去。
謝恩,高陽郡守沈櫶,積城縣監黃奉祖,臨陂縣監李光鎭,監察吳尙勳,訓鍊僉正朴廷翔,防垣萬戶李公傑,成均博士柳松齊,東學訓導李英馦,禁府都事李仁碩,護軍朴世城。
大殿,政院·玉堂問安。答曰,知道。
藥房都提調右議政臣許積,提調左參贊臣李一相,副提調行都承旨臣朴世模啓曰,春節已深,春寒愈峭,伏未審夜來聖體,若何,眼候漸向差減乎?今日受鍼時刻,依前定,以巳正宜當,臣等區區憂慮,敢來問安。答曰,知道。
答戶曹判書鄭知和疏曰,省疏具悉。卿其勿辭,從速察職。
大殿受鍼後,藥房·政院·玉堂·二品以上·六曹·兩司長官問安。答曰,知道。
府啓,今此庭試設行,本爲廣取人才,以爲捄時需用之地,而臣等竊聞,武擧子錄名,因不入籍者,不許赴擧之法,主掌之人,退黜不錄,多有落莫之歎云。大抵申明此法,實出於痛惡奸民漏籍避役之意,則法非不美,而知會中外,在於癸卯年之春間,其式年,宜其有未及入籍者矣,其後式年,尙未及限,則雖欲入籍,其勢末由。且近日大典,帳籍不入者,勿許赴擧之條,啓下修明,未愈一旬,則中外之未及遵行,想亦事勢之固然也。不計信令之前後,遽令赴擧之人,一例見黜,不得觀光,非惟事勢,或有可恕之端,亦有乖於設科廣取之本意,渠等之落莫,有不暇恤,而揆以事體,不可無從長變通之道。請令該曹,更爲急速稟旨定奪。再昨本府之坐,得見南部所報,則禁軍李誠祐所犯,係關風俗,捉來推問,仍爲入啓,囚禁矣。今觀刑曹移文,則旣已決杖放送云,凡係囚推罪人,相等法司,雖或有因渠呈訴推閱之事,而不爲往復關由,徑先決放入啓之囚,此曾所未有之事也。非徒有乖於相敬之道,且係後弊,該曹所爲,殊涉未妥。至於典獄之官,則尤當先自報知於本府,然後乃可放送,而旣放之後,始爲牒報,揆以事體,尤極可駭。請刑曹當該堂上·郞廳及典獄署當該官員,竝推考。
傳曰,史官四員待命,騎馬十六匹立之,津船內摘奸。
院啓,太廟祭享,至嚴且重,凡所供用,雖是微物,必使各其官員,親自進排者,蓋以致敬謹之意也。近來宗廟塡祝筆墨,該曹只令筆工,合計三朔所用,强授守僕,而該官奉進之規,遂廢,已極可駭。今月朔祭塡祝時,墨色全淡,臺監諦視,明是松煙,不勝驚駭。卽爲呈課,而憲府城上所,略笞下吏與筆工而已,怠慢不職之官,終無論罪之擧,揆以事體,殊極寒心。請工曹當該郞廳罷職,憲府城上所遞差。近來都城之內,刦盜成黨,乘夜剽掠,挺刃恐䝱,處處竊發,恣行無忌,日以益甚,雖以臣等所聞言之,亦非一二處,輦轂之下,有此數警,誠極寒心。此無非邏禁解弛,勦捕不嚴之致,請左右捕盜大將推考。京兆,乃詞訟劇地,一日廢坐,訴理多滯,而判尹吳挺一,去月一朔之內,參坐者絶少,疾病事故,雖未能詳,怠棄職事,甚矣。不可無規儆之道,請判尹吳挺一推考。答曰,依啓。
政院啓曰,憲府傳啓,批答未下之前,諫院,以憲府城上所遞差論啓之故,憲府城上所,卽爲出去,他城上所命招,批答傳授之意,敢啓。傳曰,知道。以上朝報
答院曰,依啓。
答府曰,不允。末端事,依啓。以上記草
政院啓問,以批答傳受事,憲府城上所牌招矣,府吏來言,應遞現告城上所外,執義吳始壽,掌令姜鎬,持平李慶果,竝不來云。莫重批答,今日內,勢難傳受,敢啓。傳曰,事甚無據,明朝更爲命招以傳,可也。以上朝報
兵曹判書洪重普,請對入侍時所啓。今番武科初試時,如各衙門軍官,各廳將官,禁軍有闕及諸色軍役中,不爲入籍者亦多,若用一切之法,不許錄名,則皆未免廢擧,何以爲之乎?上曰,有名目之類,則姑許赴擧,而錄名後,竝令追呈戶籍單子於漢城府,以爲懸錄於丙午帳之地,而出榜之時,取考漢城府所捧單子,其中名無者,則一一拔去,此外,無屬處閑良不入籍之類,則過今番科擧後,亦令追呈戶籍單子於漢城府及各其所居官,雖在未成籍之前,以其單子憑考,許赴前頭科擧,而厭避入籍,終不呈單者,切勿許赴之意,嚴明知委於中外,可也。右相許積所啓,遠方之人,來赴京試者,旣已上來之後,則勢未及還錄於本邑,使之別爲成冊許赴,而榜未出前,以其前錄,査考於漢城府所上各道帳籍,以爲摘發奸僞之地,何如?上曰,依爲之。以上朝報
有政。吏批,以李一相爲禮曹判書,李爲星州牧使,李祉遐爲安城郡守,崔逸爲濟用正,尹抃爲直講,鄭致和爲訓鍊都監提調,柳萊爲義盈庫主簿,李益輝爲全義縣監,趙嘉錫爲兵曹佐郞,申濼爲軍器判官,成就吉爲監察,沈梓爲校理。
上在昌德宮。停常參·經筵。
初昏,黑雲一道如氣,起自艮方,直指乾方,長十餘丈,廣尺許,蒼赤雲一道如氣,起自乾方,直指坤方,長十餘丈,廣尺許,竝皆移時乃滅。三更,東方有氣如火光。
下直,慶尙右兵使李俊漢。
謝恩,禮曹判書李一相。
憲府城上所應遞現告,持平禹昌績。
吏曹啓曰,臺諫有闕,政事,取稟。傳曰,明日爲之。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候視昨,何如?今日受鍼時刻,依前定,以巳正宜當,臣等區區憂慮,敢來問安。答曰,知道。
府前啓,庭試武擧子錄名,令該曹定奪事,停啓。
戶曹判書鄭致和辭職上疏,再呈入啓。答曰,省疏具悉。以卿已試之才,何用辭爲?卿其勿辭,從速察職。
工曹當該郞廳應罷現告,佐郞李聖麟。
傳曰,政事,明日爲之。
大司憲朴長遠啓曰,昨伏見諫院論遞本府城上所之啓,臣不勝瞿然之至。凡大小呈課,在於茶時,則城上所獨爲處決,例也。今此宗廟祝墨一事,則適於齊會之坐,呈課推覈,而直房,非如本府用刑之地,故笞其下吏與筆工,至於進排官,不致敬謹之失,未及覺察,不卽請罪。城上所,旣以此被論見遞,臣以長官,與之同參其推治,則雖在小事,理難倖免,況涉於祭享之物,進排之官,不爲科覈之事乎?不敢晏然仍冒臺憲,而昨緣日暮,今始來避,所失尤大。請命遞斥臣職。答曰,勿辭,退待物論。
執義吳始壽啓曰,昨伏見諫院啓辭,不勝瞿然之至。凡大小推治事,茶時則城上所,獨斷處置,坐起則相議決折,自是本府例也,頃日太廟祝墨進排色吏,請罪呈課,在於齊坐之日,推治之論,臣亦相議,完定之後,決罪之座,雖不得與焉,因下吏來告,亦且有聞。臣於此事,終始同參,則不能擧正官吏之失,小無異同,揆諸事體,決無獨免之理。昨於召牌之下,終不敢冒沒廉隅,抗顔冒進者,此也。臣罪至此,益無所逃,何可一刻冒居乎?請命遞斥臣職。答曰,勿辭,退待物論。
掌令姜鎬啓曰,臣伏見諫院啓辭,以略笞工曹下吏及當該官不爲請罪之故,請遞本府城上所,臣不勝悚然。此乃頃日直房諸僚會坐時,相議以處之事,則應遞之失,豈獨城上所乎?到今被論,固無異同,臣何敢晏然?且臣昨日,猝患胸腹痛,症勢苦劇,召牌之下,不能趨詣,以致莫重批答,不得傳受,臣之罪戾,至此尤大。請命遞斥臣職。答曰,勿辭,退待物論。
傳曰,前護軍趙珩,前監司李時橝·金徽·李廷夔,判尹趙啓遠,參判李行進等敍用。
大殿受鍼後,藥房·政院·玉堂·二品以上·六曹·大司諫問安。答曰,知道。
持平李慶果啓曰,臣本庸陋,不合臺閣,猥此忝叨,譏剌四集,難冒之狀,臣亦自知,呈單見阻,□籲無路,縮伏私室,不敢供仕,晩聞薇垣合坐,名出席上,雖緣中止,便是被論之人,其不可一日帶職則決矣,而賤疾猝劇,不能詣臺自列,廉隅所關,愧懼方切。昨者諫院,以不論工曹郞官事,啓遞本府城上所,當其呈課城上所,卽臣也,緣臣□罪歸代行之同僚,俯仰懷慙,情勢益窘,召牌之下,竟未趨詣,近來罪戾之身,又添逋慢之罪,臣何敢一刻仍冒,以辱淸朝乎?請亟命鐫削臣職。答曰,勿辭,退待物論。
假注書李沃遞差,代,李循先落點。
大司諫李□□啓曰,臣與大司憲朴長遠,有一家相避之嫌,而昨日本院之啓,只論城上所,故不以爲嫌,與之同參矣。卽見多官避辭,則非城上所任自處決,乃長官同議之事也。臣之初不詳審之失,著矣,況今處置,在法當避,尤難晏然仍冒,請命遞斥臣職。答曰,勿辭,退待物論。
禮曹,前判書呂爾載,今月初六卒逝,而引見時,因領議政所啓,職牒還給事,啓下矣,弔祭致賻,依法例擧行,何如?啓依所啓施行。
院啓,竝引嫌而退,只罪吏·工,不劾該官,□□煩論旋止,意有所在,則姑舍他事,此難仍冒,旣有相避,不敢可否,則理勢固然,別無所嫌,請大司憲朴長遠,執義吳始壽,掌令姜鎬,持平李慶課,竝遞差,大司諫李□□出仕。答曰,依啓。以上朝報
上在昌德宮。停常參·經筵。
卯時,日暈。辰時,日暈左珥,白氣一道,出自暈上,直指乾方天中,長數十尺,廣尺許,漸移北方,良久乃滅。巳時,日暈。未時,太白見於巳地。申時,日暈,暈上有背,色內赤外靑。酉時,日暈。夜一更,月暈。三更四更,月暈。
下直,赤梁萬戶邊振海,濬源殿參奉崔信赫。
謝恩,戶曹判書鄭致和,濟用正崔逸,工曹正郞金壽弘,校理沈榟,直講尹抃,軍器判官申濼,安城郡守李祉遐,全州判官崔繼雄,谷城縣監孫志,義盈主簿柳萊。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來聖體,若何,眼候益有差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
海運判官書目,南原府使李守綱罷黜事。
京畿監司書目,水原府使李壽昌,重得身病,曠官日久,令廟堂處置事。
明日武科庭試初試,一所試官三,洪重普·李秞·朴廷翔·蔡時鎭,二所試官三,金佐明·朴敬祉·鄭韺,參試官三,吳始壽·李萬枝·申鍵。
兵曹啓曰,今此庭試武科初試,堂上試官,可合之人乏少,不得備三望,依近例各二人,擬望以入之意,敢啓。傳曰,知道。
大司諫李□□就職。
備邊司啓曰,水原府使李壽昌病勢,果如京畿監司金壽興狀啓所陳,則不可久曠其任,以待差復。李壽昌,卽爲罷黜,其代,今日政差出,何如?傳曰,允。
吏曹啓曰,水原府使有闕,依近例,令備邊司議薦,何如?傳曰,允。
宗廟署官員,以都提調意啓曰,明日宗廟·永寧殿雜物修改,本署官員,當爲進參,而提調朴長遠,今付軍職,若於明朝謝恩後進去,則恐未及於始役吉時,今日下批後,卽爲牌招肅拜,俾無臨時顚倒之弊,何如?傳曰,允。
大殿受鍼後,藥房·政院·玉堂·二品以上·六曹·大司諫問安。答曰,知道。
戶曹啓曰,右水運判官金後傑,除授之後,稱有病患,累次呈狀,當此漕運方急之時,無意察任,事甚可駭,爲先改差,從重推考,其代,令該曹今日政差出,何如?傳曰,允。
政院啓曰,庭試武科初試開場,在於明日,兩司之官,當以監試官進參,新除授憲府官員,竝爲命招肅拜,何如?傳曰,允。
謝恩,護軍朴長遠,兼春秋李猶龍,奉常副奉事李循先。
大司憲鄭致和,牌不進。
謝恩,護軍朴敬祉,持平張鍵·魚震翼,掌令尹抃,執義吳斗寅,兵曹佐郞權斗樞。
大司憲鄭知和上疏。大槪,召牌之下,病未祗赴,乞罷臣職,仍治臣罪事。入啓。
謝恩,護軍吳始壽,右尹金徽。
吏曹參判李尙眞上疏。大槪,陳情懇乞罷官,往浴溫泉,仍掃父母墳事,入啓。
掌令尹抃啓曰,無狀小臣,濫蒙洪造,旬月之間,再叨言地,絲毫無補,瀆擾是事,一味惶縮,措躬無地。頃忝匪據之日,以洪陽査事,方在待勘中,旣以此辭遞,則未結末之前,其不敢一刻冒據,實與前日無異,請命遞斥臣職。答曰,勿辭,退待物論。
府啓,掌令尹抃,引嫌而退,査事時未結末,所嫌前後無異,請命遞差。答曰,依啓。
監試官,一所,正言李翊相,持平張鍵,二所,正言鄭載禧,持平魚震翼。以上朝報
有政。吏批,以李斗鎭爲水原府使,權斗榲仍任兵曹佐郞,承文副正字單,金學培,奉事副奉事單,李循先,李猶龍爲兼春秋,金益烈爲南原府使,成一童爲典獄參奉,李慶果爲慶尙都事,金徽爲漢城右尹,吳斗寅爲執義,魚震翼爲持平,慶㝡爲刑曹正郞,任濬爲平市令,洪萬衡爲兵曹佐郞,鄭知和爲大司憲,尹抃爲掌令,張鍵爲持平,尹緱兼京畿右道水運判官。
上在昌德宮。停常參·經筵。
未時,日暈。申時,日暈兩珥。
下直,江陵府使崔文湜,瑞興府使李泌,黃州判官鄭華齊。
謝恩,兵曹佐郞洪萬□,慶尙都事李慶果,承文著作金興。
大殿,政院·玉堂問安。答曰,知道。
藥房都提調右議政臣許績,副提調行都承旨臣朴世模啓曰,朝晝異候,寒暖不適,伏未審夜來聖體,若何,眼候益有差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
兵曹啓曰,卽者武科一二所差備官,以試官意來言,凡試射之時,必用交倚者,有意存焉,而自上避正殿,各司開坐之時,皆設平坐,今此科擧時,則有異常規,合有變通之事云,何以爲之?敢稟。傳曰,與各司坐起有異,仍用舊規,可也。
吏曹啓曰,臺諫有闕,政事,取稟。
掌令李東溟,在外入來。
答大司憲鄭知和疏曰,省疏具悉。卿其勿辭,調理察職。
大殿受鍼後,藥房·政院·玉堂·二品以上·六曹·大司諫問安。答曰,知道。
今日受鍼時,以右議政所啓,判決事金素改差事,承傳。
禮曹參議李袗,正郞朴靖,厚陵奉審後入來。以上朝報
上在昌德宮。停常參·經筵。
未時,太白見於巳地。夜自二更至四更,月暈。五更,月暈,暈上有冠,色內赤外靑。
下直,安城郡守李祉遐。
謝恩,南原府使金益烈,護軍李行進·李俊耉,水原府使李斗鎭,平市令任濬,花昌君沇,花善都正湸,花山副正浣,花春副正㵾。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來聖體,若何?昨日臣等,仰瞻玉色,眼候幾盡平復,不勝欣幸,而少愈之戒,正在此時,憂慮未弛,敢來問安。答曰,知道。今後勿爲逐日問安。
慶尙監司書目。咸昌縣監李最晩,今月初四日,遭祖母喪事。
司憲府啓目,洪陽縣監李垕矣,莫重田稅,債船裝載,一任色吏,由陸上京,致敗虛實,漠然不知,罪決杖一百,告身盡行追奪。啓笞哛只贖。以上朝報
上在昌德宮。停常參·經筵。
卯時,日有重暈,內暈有兩珥,暈上有戴,色內赤外靑。辰巳時,日暈。
下直,全羅監司閔維重。
謝恩,兼西學敎授柳文祐,右水運判官尹□□。
都承旨朴世模初度呈辭,入啓。
大司成南龍翼辭職上疏,入啓。
政院啓曰,假注書金德遠·李渻,一時稱病不進,今日本院問安時,至於史官不備,怠慢之習,不可不懲,請竝推考。傳曰,允。
吏曹啓曰,儀賓都事朴守素,行已鄙陋,不合衣冠之列,通禮院引儀張萬雄,擧措顚妄,多有猥濫之狀,竝汰去,何如?傳曰,允。
武科二所差備官,以試官意啓曰,擧子徐震豪,訓鍊奉事忠繼之子也,其父爲一所差備官,故自一所,移送震豪錄名單子於本所,令入門官,編於黃字軸,依次入射矣。黃字擧子呼名之際,則震豪,呼不未射,而其下洪字擧子五十人修栍時,入門官李,更書震豪之名,混納於栍筒中,致令震豪更爲入射,李·震豪等循私用情相應之罪,不可不懲。且擧子李聖中,則以其鄕居同生兄聖翊之名,疊錄於兩所,以爲失此得彼之地,洪繼立則變其四祖役名,與禁軍李馪,訓局馬兵金大信,同謀疊錄,欲爲代射之迹,亦已現著,李原根則僞稱哨官,且其三保,竝皆僞着自服。此人等,竝令攸司囚禁,何如?傳曰,允。
傳曰,政事,明日爲之。
院啓,水原迺畿補重地,苟非才兼牧禦,望愜軍民者,難以鎭服,自前簡選,不翅尋常閫師之比。新除授府使李斗鎭,曾所履歷,別無聲績,驟膺重寄,人器不稱,除目之下,物議譁然,請水原府使李斗鎭遞差。答曰,不允。以上朝報
上在昌德宮。停常參·經筵。
下直,高陽郡守沈櫶,積城縣監黃奉祖,蛇渡僉使李賁然。
謝恩,副修撰金錫胄。
江原監司書目,原州牧使尹㩤,年滿七十,呈狀歸去,令該曹處置事。
藥房都提調右議政臣許積,提調禮曹判書臣李一相,右承旨臣李星徵啓曰,春雨蘇枯,萬物欣欣,伏未審數日來聖體,若何?眼候雖曰平復,此時調攝,尤宜敬愼,臣等區區憂慮,敢來問安。答曰,知道。
武科二所差備官,以試官意啓曰,凡試所文書,每日罷歸時,監試官着標,逢授於各其差備官,六兩箭入盛樻子,亦爲結裹着標,逢授軍器寺典守矢人矣。今朝開坐後,取見京外擧子成冊入盛柳笥,則私自解封,六兩箭一箇,則鐵鏃之根,斷去五錢許,此則必由於昨日試射時,與擧子相應打去之致,事極可駭。當該差備官朴夢賢,矢人柳天生,竝令攸司囚禁治罪,何如?傳曰,允。
左承旨姜瑜上疏。大槪,猝得寒疾,症勢漸劇,乞遞職名,以便公私事。入啓。踏啓字。
藥房再啓曰,卽伏聞醫官所傳之言,昨夕自上熱候,卒然上升,煩悶頗甚,眼候亦不得如常,移時始降,而卽今餘熱,猶未盡祛云,臣等不勝驚慮之至。仍與尹後益·李東馨等諸御醫商議,則皆以爲,此時日氣蒸鬱,濕熱用事而然,防風通聖散,最爲對症之劑,而近日又有厭進水刺之漸,苦口湯藥,亦難一向强進於此時,姑觀數日,更爲議定宜當云,而今此熱候之升降,雖非調攝失宜之所致,眼候旣未祛根,熱候之升降,又如此,當此之際,酬應勞動,尤不可不十分節愼,俾無添傷之患,臣等益切區區憂慮,竝此陳啓。答曰,知道。症候已言于醫官矣。三啓曰,伏聞醫官所傳之言,則以近年以來,瘡患遍身,其苦雖堪,非不知沐浴溫泉之有效,而別無身上作痛之事,此時民弊,十分可慮,未嘗生意於此久矣。今者眼患瘡疾,一時兼發,而頃日眼患猝重,發作無常,施鍼累十度,而雖入差歇之境,別無快復之效。昨因陰濕之氣,熱勢猝然上升,兩眼昏熱,又有酸澁之氣,以此觀之,則不無復發之患,將來如或有累度復發之患,則藥則久服而可望其效,鍼則只治目前之急而已。如此而久未見效,則後悔難追,曾聞溫泉,能泄濕熱,有效於眼患云,見效與否,雖未可必,如或發散濕熱,則眼患濕瘡,非二岐也。今此下問者,非不慮民弊,而今日趑趄,明日添重,則悔未可及,故欲趁此往沐,招問諸醫以啓,而但有若專忘今日之此弊者然,心懷還復不平爲敎,臣等忝在保護之地,全昧醫方,無小裨補,只切憂煎而已,今承聖敎,尤不勝驚慮之至。卽招諸御醫等,將此下敎之意,詳細詢問,且令各司,書呈所見,則鄭後啓·李東馨等以爲,上候大槪脾胃濕熱爲主症,故眼候及瘡癤,皆出於濕熱之所使,而鍼藥無效,發作無常,此時溫井,萬分宜當。崔有泰·尹後益·金尙誠·安禮·金萬直·金有鉉·陸士衡·崔應績·李應斗等以爲,大凡溫泉,除風祛濕,能治諸瘡,今此上候諸症,莫非濕熱所使,溫泉沐浴,可以開通腠理,疏泄濕熱,萬分宜當。趙徵奎·金藎誠·南應琛·權愉等以爲,溫泉之治,主於瀉濕熱,所以瘡家,多有見效者,自上患候,槪由於濕熱之致,溫泉不但有利於濕瘡,至於眼候,亦不無其效。柳德澤則以爲,溫井之治濕瘡,則人皆有效,至於眼候有效與否,未可必也。尹弘任·朴生榮等則以爲,溫泉治瘡人多有效,至於眼候,疏泄濕熱,則亦不無其效。朴頵則以爲,溫井沐浴,大善於濕瘡,累度行之,則必見大效,且念眼疾,亦出於火,以熱袪熱,乃古方從治之法,廣議歸一後,行之宜當。韓道昌則以爲,自上眼候瘡患,非爲二症,皆出於脾胃濕熱太過之致,而累度受鍼,未見祛根之顯效,强進湯劑,慮有胃元之失傷,臣子煎迫之情,曷有其極?渗濕散熱之方,莫如溫井,而到此鍼藥無效之日,尤不可已,諸醫之講熟此論久矣,今承下敎,敢此陳達。梁濟臣則以爲,上候眼疾·濕瘡,有加於天時炎熱之際,濕熱爲祟,炳然無疑,渗泄濕熱,莫愈於溫井之捷效,而第念眼疾之祛根,猶未可知也。柳後聖則以爲,自上症候,非但脾胃之濕熱,心肝之火頗盛,故多般受鍼,終始無效,若干進藥,不無其效,溫井之擧,未爲不可,而但火熱頗盛之際,溫井沐浴,恐有助熱添傷之患,未知其合當云云。今此諸醫所陳,詳略雖殊,主意則無異,臣等之意亦以爲聖上此敎,實出於萬不獲已之擧,溫井之效,果如諸醫之言,則其在臣子區區憂念之忱,凡可以醫治之方,宜無所不用其極,寧有別意於其間乎?但此乃莫重莫大之擧,而助熱添傷之說,旣出於首醫柳後聖之口,則臣等於此,不得不動,必須廣詢熟講,然後可免未盡之悔,問議于諸大臣後,更稟以處,何如?答曰,今觀啓辭,則諸醫之言,大略相同,柳後聖之意,亦無異同,而添傷之說,出於或然之意,然則醫意歸一也。此則別無持難處,而但此事重大,問議于大臣後處之,可也。領府事李□□以爲,君父症患,至於如此,今此下問之意,誠出於百爾思量,萬不獲已,則臣子從前煎悶之心,曷敢以民弊爲慮,而有所違遏之志哉?第臣曾忝藥房之任,前後廣問諸醫,則濕瘡之利於溫浴,多有言者,士夫間亦多親試之者,而過於眼患之有效,則臣未之分明,得聞如柳後聖之老於術者,不敢必其得效,且有憂懼之意,今見其所對,槪與前所聞者,同矣。謀之欲衆,斷之在獨,今日之自上取舍,似當在於老醫之慣閱深慮者,而詢及耄矣如臣者,蓋出於重其事難其擧,聖人愼疾之至意也。以愼疾之道言之,則當此和煦之節,垂盡朱夏迫頭之時,遠臨草次,帳殿齟齬之地,先沐後浴,必須累度累日之久,將攝亦須多日,然後庶幾無致傷之患,而玉趾之擧,撼頓之外,日候之陰濕,風氣之侵透,有不可前知,興居靜攝之不密,不見而可知其疏虞也。臣雖不知醫方,深憂實出於此,雖使有效,所可憂者如此,況其有效不可必者乎?吉凶悔吝,生於動,吉一而已,其敢不愼?此古聖賢之所戒,而在今天災地變,警告層疊,訛言孔將,非尋常可畏之時,勞動玉體,往來二百餘里之地,久處於野次,效未可必而憂有大焉。老臣迷愚之見如此,此亦出於憂君父之疾之深也。夫豈他慮是慮而已者哉?伏願聖上,以十分愼疾之道,審擇乎逆于心之言,思之又思而裁處焉。領議政鄭太和以爲,聖候所患,久未快復,欲試溫泉,誠出於萬不得已,到此地頭,臣子煎迫之情,豈可以民弊爲念哉?但溫泉治瘡,世所共說,至於兼治眼疾,未嘗有聞,浴後收效,或不可必,而玉體勞動於道路,調攝亦異於靜處,反有添傷之患,則其時憂悶,又非今日之比,念及於此,不覺體栗。況當天災孔棘,人心悚懼之日,車駕遠出數日之程,決非其時,區區憂慮,有不能盡形於文字。唯願聖明,俯察臣言,熟思而處之。左議政洪以爲,聖上瘡患·眼候,已過累年,尙未平復,前後受鍼,雖有一時之效,熱候上升,則輒患復發,今此試沐溫泉之命,實出於萬不獲已,沐溫而苟收其效,則凡係弊端,有不可暇顧,爲臣子者,何待下詢而後請行乎?第念臣曾於辛丑·壬寅年間,忝在藥房之任,每聞尹後益之言,則自上治瘡之方,莫如溫井云,臣雖昧醫方,亦信其言議諸醫,則柳後聖,以爲不可,其時諸醫,亦與柳後聖言無異,士大夫有瘡患,顯效溫水者頗多,而元氣虛弱之人,則鮮有不見效,其理然也。自上累度受鍼之餘,驅馳遠路,輕施湯井,則添傷之患,難保其必無,群下之憂慮,曷有其極?柳後聖所謂當此火熱頗盛之際,溫井沐浴,恐有助熱添傷之患,未知其合當云,故雖不敢明言,其意則可知。今此莫重莫大之擧,非但不可輕議,且以卽今時勢觀之,災異孔棘,人心危懼,加以癘疫遍於中外,此非人君出入之時,雖近地陵幸,尙不可容易動駕,況數百里之地,以至經月之久乎?此不可不深慮也。臣之妄意,廣集諸醫,更議當劑,姑觀收效與否,以爲日後進退之地,似爲得宜,伏惟上裁。內局謄錄
院前啓,措語見上請水原府使李斗鎭遞差。答曰,旣非已敗之官,則觀其來效,未爲不可矣。以上朝報
答大司成南龍翼疏曰,省疏具悉。卿其勿辭察職。以上記草
有政。吏批,以南老星爲兼同知義禁,權諿爲右通禮,柳松齊爲典籍,尹抃爲直講,具鋈爲儀賓都事,沈若溟爲咸昌縣監,李程爲司䆃正,朴世城爲判決事,權格爲掌令,李惇臨爲直講,權俒爲工曹佐郞,金萬基兼西學敎授,南老星兼知義禁,金銘爲引儀,校書副正字單,魏定相。
上在昌德宮。停常參·經筵。
初昏,流星出參星上,入乾方天際,狀如鉢,尾長五六尺許,色赤。夜五更,有霧氣。
右水運判官尹緱,漕運事出去。
謝恩,司䆃正李程,校書副正字魏宣相,全義縣監李益輝。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,連日雨濕,天氣蒸鬱,伏未審夜來聖體,若何,煩熱之證,今已盡祛,而眼候亦復如常乎?臣等終宵憂慮,敢來問安。
慶尙監司書目,晉州牧使李克誠,以病重辭狀,徑先棄官,罪狀令該曹處置,其代擇送事。
答藥房曰,知道。症候當言于醫官矣。
以都承旨朴世模初度呈辭,傳曰,還出給。
吏曹啓曰,承旨有闕,政事,取稟。傳曰,明日爲之。
武科一所差備官,以試官意啓曰,今日冬字擧子一人入射之際,問其姓名,則自稱黃成,而擧止殊常,考其錄名單子,則非黃成,乃閒良黃成綠。問其四祖,則非但不通,其父職名,亦不能對,似是代射,故錄名單子中保擧人訓鍊判官李善,副司果趙賢·韓成賢等,欲爲憑問,竝推捉,則李善,稱以下鄕,趙賢,以局出身,方入直闕內,只韓成賢,來對而因人所請,不見面而着名,黃成綠眞的與否,未能知之云。其間事狀,尤極可疑,擧子黃成綠,保擧韓成賢·趙賢,竝令攸司囚禁處置,何如?傳曰,允。又啓曰,近來武科擧子,疊錄姓名於兩所,一所見屈,則更議於二所,以爲必得之計,誠爲可惡,故今此初試錄名時,曾前如此之類,抄出停擧,掛榜於兩所,以懲他人矣。廣州校生金克亮·金碩亮·朴而蓂,旣爲錄名於本所,又爲疊錄於二所,其爲情狀,殊極痛駭。自試所旣已囚禁,而不可尋常治之,金克亮等三人,竝降定軍役,何如?傳曰,允。
今日入診事,命下。
大殿入診後,藥房問安。答曰,知道。
院啓,臣等將李斗鎭事,屢日論列,未蒙允兪,昨承聖批,以旣非已敗之官,觀其來效,未爲不可爲敎,臣等竊以爲不然也。才有短長,任有輕重,凡國家用人之道,唯觀其人器稱否而已,不但以一時成敗毁譽,有所取舍,況斗鎭,爲人輕淺,本非可仗之資,畿輔重寄,決非試可之地,加以曾所履歷,聲績蔑如,則牧禦軍民,尤難責效,及其僨事之後,雖加罪黜,無補於已壞之官事,有損於朝政者,大矣。請水原府使李斗鎭遞差。答曰,不允。
武科二所參試官申鍵,病重改差,代,李行登改落點。
藥房再啓曰,卽者臣等親承聖敎,退與諸御醫,商議鍼灸當否,則皆以爲,眼候今雖有復發之漸,頃日受鍼,已至累十度,纔停受鍼,不但有損元氣,近像濕熱漸盛,受穴諸處,輒卽成瘡,卽今事勢,有難施鍼,姑先艾灸,以降氣除濕,而三里·絶骨兩穴,最爲要緊,三里,日灸二七壯至三七壯,宜當云,故仍令擇日,則今十七日爲吉,以此日始爲受鍼,何如?答曰,先鍼三四度後,受灸,可也。三啓曰,卽伏承先鍼三四度後,受灸可也之敎,與尹後益·崔有泰等諸醫,更加商議,則皆以爲,只以三四度受鍼,有難收效,至於艾灸三里·絶骨,則其效亦不下於鍼治,莫如爲先施灸之爲愈云,依前啓請受灸,何如?答曰,知道。答藥房問安啓辭曰,知道。症候當言于醫官矣。以上朝報
上在昌德宮。停常參·經筵。
未時申時,日暈。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,沈霧四塞,日氣陰濕,伏未審夜來聖體,若何,昨日連賜引對,酬酢移時,眼候別無添傷之患乎?臣等益切憂慮,敢來問安。答曰,知道。
院前啓,水原府使李斗鎭遞差事,無城上所,姑停。
吏曹啓目,粘連慶尙監司狀啓云云,□州牧使李克誠,雖是實病,不待道臣處置,擅離任所,難免棄官之罪,依法典準期不敍,何如?啓依允。
謝恩,左承旨李星徵,左副承旨金禹錫,右副承旨李尙逸。
執義吳斗寅啓曰,尹善道移配命下之後,臣連受可言之地,而不爲論執者,蓋欲以仰體聖上好生之意也。今日本院之坐,同僚以請寢移配之論,發於席上,臣之當論不論之失,著矣。不可晏然仍冒,請命遞斥臣職。答曰,勿辭,退待物論。以上朝報
有政。吏批,以蔡時欽爲司圃別提,徐文縉爲引儀,校書正字單,李渶,李重馨爲廣興主簿,權諿爲晉州牧使,李程爲司諫。
上在昌德宮。停常參·經筵。
未時,太白見於巳地,白雲一道如氣,起自坤方,直指乾方,長十餘丈,廣尺許,漸進東方,良久乃滅。夜三更至五更,月暈。
謝恩,春川府使金,引儀徐文縉。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來聖體,若何,眼候視昨加減,何如?今日受灸時刻,依前定,以巳正宜當,臣等不勝憂慮,敢來問安。答曰,知道。
平安監司書目,咸從呈,以韓孝祥之子擇健,年纔十三歲,斷指以救父病,令該曹擧行事。
謝恩,右承旨沈榥。
受灸後,藥房·政院·玉堂·二品以上·六曹問安。答曰,知道。
藥房再啓曰,臣等伏承議藥之敎,退與李東馨諸御醫商議,則皆以爲,眼候門速效散,通治三焦之火,兼寫頭目之濕熱,最有效於紅絲·白翳·胞腫等症,而但此藥分數太輕,倍作各一錢,姑先進御十貼宜當云,五貼爲先劑入,何如?答曰,知道。
府啓,引嫌而退,當論不論,到今引嫌,殊無臺閣風裁,請執義吳斗寅遞差。尹善道,初以禍心凶言,謀害士林之罪,聖明旣已洞燭投北,則決不宜擧論於審理之日,夫審理,乃所以審其情而理其冤,如善道罔赦之罪,豈可入於審情理冤之中乎?況此審理,出於遇災,而古人之論彗孛,以爲陰邪之氣,則殿下憂天之實,實在於扶陽而抑陰。嗚呼,此擧何乃相反若是?昔宋之大觀年間,彗星屢出,時議以屛黜蔡京,爲急先務,而蔡京,旋復放還,彗星又見,御史呂好問,上奏論之。噫,古人之遇災修省,以去小人爲急務,而今日之遇災審理,大有反於是,豈不大可惜哉?宋處士穆修之詩曰,却謗有虞刑政失,四凶何事不量移?蓋譏當時量移凶人也。傳所謂唯仁人,放流之,不與同中國者,乃虞舜之不貸四凶也,宋之乍黜凶邪,不久量移,群賢曰退,國隨以亡,穆修之詩所以作也。今此移配善道之命,雖出於矜年老念舊義,而獨不念聖朝刑政之失,而且不思群小生心,禍延國家之憂耶?當初減死之恩,乃所以矜年老念舊義,則到今減等,撓改治奸之法者,豈君子有所恃,小人有所畏之道哉?此不特國是之顚倒,人心之缺望,終不免伸陰邪屈正論,而國不爲國,豈不大可畏者乎?國法至嚴,輿論日激,凶人莫大之罪,決不可輕議於審理之日,請還收罪人尹善道移配之命。
大司諫李慶億啓曰,頃日尹善道之移配也,臣初以善道之罪,不當擧論於審理之意,仰對矣。及承下敎,始知聖意,非以善道之罪,爲輕而可恕,當初特以師傅舊恩,旣貸其死,則到今歲月已久之後,不欲其死於絶塞,只換南北配所者,出於聖上好生之意,故臣終乃將順,不復爭執矣。今者還收之論,發於憲府,而憲臣,旣以當論不論,見遞於處置,則臣何敢晏然仍冒?請命遞斥臣職。答曰,怪妄之言,不必爲嫌,勿辭,退待物論。
答府曰,啓辭之意,大意歸於放還之弊,而今無放還之事,只換南北,俾無死於絶塞者,在於念先朝甘盤之意,則此豈扶陰抑陽之擧耶?今爾指做不襯着怪妄之論,誠無據,實未曉也。不允。執義吳斗寅,別無可遞之事,出仕。以上朝報
上在昌德宮。停常參·經筵。
未時,太白見於巳地。卯時,日暈左珥,赤雲二道如氣,起自東方,直指西方,長各竟天,廣皆尺許,良久乃滅。辰時,日暈,黑雲一道如氣,出自日上,直指天中,長十餘丈,廣尺餘,漸進北方,移時乃滅。自巳時至未時,日暈。夜自二更至五更,月暈。
謝恩,判決事朴世城,同副承旨張善瀓,直講李惇臨,校書正字李渶,慶基殿參奉林之儒。
京畿監司書目,楊州呈,以副護軍趙珩辭職上疏上送事。
大殿,政院·玉堂問安。答曰,知道。
藥房提調禮曹判書臣李一相,副提調行都承旨臣朴世模啓曰,伏未審夜來,聖體調攝,若何,眼候,亦復何如?天時漸熱,昨日受灸之後,別無添熱之候,而劑進湯藥,其已進御耶?臣等區區憂慮,敢來問安。答曰,知道。
掌令李東溟啓曰,臣昨伏承聖批,辭旨嚴峻,以怪妄無據爲敎,臣不勝惶悚瞿然之至。古昔聖人之於治奸凶,每以不嚴爲戒,而未嘗少有所容貸者,誠以待小人之道,苟或小忽,則小人之氣勢,有以潛滋暗長,而陰邪之類,將有投隙而生心,羸豕之躑躅,蝮蛇之斷尾,難保其無患故也。頃者有一奸人,托名儒疏,至稱善道以敢言之士,其所以侮弄朝廷,探試聖心者,誠爲可駭可愕,而殿下循例批下,不爲辨示其是非好惡。此固已非所以遏抑奸萌,而乃於遇災審理之日,特令移配善道,有若尋常罪人之容有可恕之端,而循例減等者然,其是非好惡之不嚴,而有以啓日後奸人藉口之弊,當如何哉?且換移南北,已不免假貸奸凶,有違古人不嚴之戒,而又減安置,而只令編配,凡在爲國家深慮者,莫不憤懣拂鬱,而臺閣之上,尙今寂然者,固難辭其責矣。此臣之所以新從外來,不揆卑微,敢有所論執,至於吳斗寅之請遞,亦循臺體,而非但未蒙允兪,反下意外之敎,此無非如臣無狀,玷辱臺閣,言不見信之致。昨因夜深,今始來避,臣罪尤大。請命鐫斥臣職。
執義吳斗寅就職後啓曰,臣忝切言責,不言有咎,處置請遞,顯加譏斥,愧懼方切,無以自解。不料出仕之命,遽降格外,臣誠惶感閔縮,進退維谷,分義所在,不得不趨詣嚴召,而處置請遞之臺官,決無抗顔仍冒之理,情勢狼狽,又未免連事瀆擾,臣罪尤大,請命遞斥臣職。
假注書李循先改差,代,柳梴落點。
吏曹啓曰,臺諫有闕,政事,取稟。
武科一所差備官,以試官意啓曰,閑良李弼,旣以京居,錄名於二所,又以楨字改名,而且以居海州,疊錄於一所,而保擧折衝具英望·金濐,俱着名於兩所錄名單子中,招致具英望等問之,則二所單子,果是渠輩所着之名,而一所單子中保擧,則非出於渠等,必是僞造云云。李弼,一處憑問,則改名疊錄之事,僞着保名之狀,始乃自服,其爲情狀,殊極痛駭。令攸司囚禁,依法處置,何如?傳曰,允。
武科二所差備官,以試官意啓曰,擧子姜時纘,六兩入射後,招問役名,則稱以扈衛大將領相廳軍官,取考本廳成冊,則時纘之名,不載其中,而猶稱成冊的實,必有臨時落書之弊云,移牒本廳,審其應實,則乃是曾屬軍官而被汰者也。虛稱冒錄,已極過甚,發覺之後,亦不直告,其爲情狀,尤爲痛惡。姜時纘,令攸司囚禁治罪,何如?傳曰,允。以上朝報
上在昌德宮。停常參·經筵。
謝恩,大司憲鄭知和,直講尹抃。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,天氣沈陰,日候不佳,伏未審夜來聖體,若何,眼候,亦復何如?今日受灸時刻,依前定,以巳正宜當,臣等區區憂慮,敢來問安。答曰,知道。
大司憲鄭知和啓曰,臣積病瀕危,承召屢違,迹涉逋慢,何以自解?陳章請罪,反蒙溫批,臣誠震越,置身無地。臣曾忝禁府,不能詳審於竄謫罪人,定配之際,致勤嚴旨,雖終賜寬假臣於推考,而照勘未完,一味惶悚,只緣病未自列,當遞不遞,浹旬虛帶,罪戾彌大。且本府方有還收尹善道移配之論,臣當其審理之日,亦從禁府諸臣之後,親承下敎,仰審聖意,只換南此配所,不欲終死於絶塞,非謂可恕而全釋,故臣卽將順,至於奉行文書,何敢退有後言,苟同於僚議乎?以此以彼,尤不可一刻仍冒,請命遞斥臣職。答曰,勿辭,退待物論。
大司成南龍翼辭職上疏,入啓。
藥房再啓曰,今日受灸事,已爲定奪,而雨濕之日,氣血凝滯,最忌鍼灸,卽今雨勢雖不甚,日氣沈鬱如此,犯忌受灸,有害無益,今日則姑爲停止,以待晴日,何如?答曰,雨勢不至太甚,今日受灸,仍爲,可也。
傳曰,政事,明日爲之。
藥房三啓曰,卽伏聞醫官所傳之言,自上昨今,微有咳嗽之候,臣等不勝驚慮。因與李東馨等諸醫商議,則皆以爲,連進淸火化痰湯三貼,宜當云。此藥卽當劑入,而仍念雨下漸加,蒸鬱特甚,此時受灸,又有添熱之患,非但無效而已,雖承因爲受灸之敎,諸醫之言,皆如是,臣等區區憂慮,終不敢泯默,敢此申稟。答曰,知道。仍爲之,可也。
以大司憲鄭知和避嫌,傳曰,推考,棄。
大殿受灸後,藥房·政院·玉堂·二品以上·六曹問安。答曰,知道。
玉堂箚子。大槪,請大司諫李慶億,大司憲鄭致和出仕,掌令李東溟,執義吳斗寅遞差。答曰,依啓。以上朝報
訓鍊都監啓曰,馬兵右別將李泌,移授瑞興府使,已爲拜辭下去,左副千摠李斗鎭,移授水原府使,右副千摠張是奎,移授南道虞候,而千摠可合之人切無,不得本差,事甚可慮。水原卽畿輔重鎭,非人人所可堪任,不敢請仍,至於虞候,乃閑漫之職,內外輕重自別,張是奎,虞候改差,使之仍察千摠之任,何如?傳曰,允。以上訓局謄錄
義禁府啓曰,以刑曹啓目,武二所差備官朴夢賢,一所擧子保擧人韓成賢·趙賢等,移義禁府處置事,允下矣。朴夢賢·韓成賢·趙賢等,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
未時,太白見於巳地。
有政。
下直,樂安郡守崔震聖。
謝恩,咸昌縣監沈若溟,兵曹佐郞趙嘉錫。
咸鏡監司書目,吉州牧使趙猷,今月初十日身死事。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,雨未全晴,日氣頗冷,伏未審夜來聖體,若何,而眼候,亦復何如?咳嗽之症,湯劑進御之後,已有差減之效乎?今日受灸時刻,依前定,以巳正宜當,臣等區區憂慮,敢來問安。答曰,知道。
大司諫李慶億,大司憲鄭知和就職。
大司憲鄭知和啓曰,臣引咎自效,應遞之事非一,而特命棄推,終始寬假,臣誠惶感,稱塞無階,第照勘同罪之人,亦有難便之嫌,仍授憲職,決無是理,至於玉堂處置,又出意外。本府今日之論,毋論當否,旣已峻發,則停啓連啓,當付公議,臣不敢自是己見,到此地頭,狼狽罔措。臣之進退,與諫長不同,而泛言無別,一例請出,臣實未曉,尤不可暫時苟冒,連事瀆擾於靜攝之中,臣罪益大。請命遞斥臣職。答曰,勿辭,退待物論。
大殿受灸後,藥房·政院·玉堂·二品以上·六曹問安。答曰,知道。
答大司成南龍翼疏曰,省疏具悉。卿其勿辭,從速察職。
答副護軍趙珩疏曰,省疏具悉。卿其勿辭察職。
大司諫李慶億啓曰,臣旣有難冒之嫌,而處置請出,出於意外,臣之進退,實甚狼狽。憲府之官,旣以不論引嫌,終至見遞,則臣以當初臺諫,尤難晏然。唯當自處之不暇,今於憲長之避,何敢處置乎?請命遞斥臣職。答曰,勿辭,退待物論。以上朝報
有政。吏批,以宋時喆爲執義,權順昌爲原州牧使,閔弘道爲獻陵參奉,朴世熙爲厚陵參奉,李弘祖爲監察,崔逸爲掌令,李明傳爲司䆃正,南天澤爲掌令,錦城副守惟善,錦陵副守惟賢,錦川副守惟直,錦溪副守惟明,錦州副守惟亨,朴承健·閔周冕·洪錫龜,兼春秋館編修官,慶㝡·李溟翼·李慶果·趙嗣基·權讓,兼春秋館記注官,趙䃏,兼春秋館記事官,李廷夔爲同知敦寧府事,鄭錀爲吉州牧使,今加通政加資事,承傳。
上在昌德宮。停常參·經筵。
卯時,日有兩珥。未時,太白見於巳地。
下直,谷城縣監孫志。
謝恩,工曹佐郞權信,護軍具仁墅,典牲參奉成一邁,引儀金裕。
大殿,政院·玉堂問安。答曰,知道。
黃海監司書目,病勢漸重,決無行公之望,辭職上疏上送事。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來聖體,若何,咳嗽漸有差減之效乎?今日受灸時刻,依前定,以巳正宜當,臣等區區憂慮,敢來問安。答曰,知道。
校理沈梓,副修撰尹深上疏。大槪,敢陳危懇,冀蒙遞免事。及副修撰金錫胄上疏。大槪,亟許鐫免,以便公私事,入啓。
大殿受灸後,藥房·政院·玉堂·二品以上·六曹問安。答曰,知道。
玉堂箚子。大槪,請大司憲鄭知和,大司諫李慶億,竝命出仕事,入啓。答曰,依啓。以上朝報
答校理沈梓,副修撰尹深等疏曰,省疏具悉。爾等勿辭察職。以上記草
義禁府啓曰,以刑曹書目,武二所入門官李,移義禁府處置事,允下矣,卽爲拿囚之意,敢啓。傳曰,允。以上禁府謄錄
上在昌德宮。停常參·經筵。
未時,太白見於巳地。
答副修撰金錫胄疏曰,省疏具悉。爾其勿辭察職。
謝恩,五衛將尹友諒,司圃別提蔡時欽,監察李弘祖。
左議政洪命夏初度呈辭。傳曰,不允批答。
大殿,政院·玉堂問安。答曰,知道。
大司諫李慶億,大司憲鄭知和就職。
藥房提調禮曹判書臣李一相,同副承旨臣張善瀓啓曰,伏未審夜來,聖體,若何,昨日受灸已畢,眼候,亦復何如?劑入湯藥,其已進御乎?臣等區區憂慮,敢來問安。答曰,知道。
政院啓曰,近日兩司之官不齊,新除守令,趁未署經,當此劇農,遠方下人,留待有弊,兩司未肅拜官員,竝爲牌招,使之從速署經,何如?傳曰,允。
謝恩,執義宋時喆,司諫李□□。
右議政許積箚子。大槪,冒陳危懇,乞賜先遞內局之任,以便公私事。入啓。
執義宋時喆啓曰,臣頃忝本職,論事無狀,重觸天威,將有行遣,幸賴風霆旋霽,旣免投畀之典,聖度包容,繼降收敍之命,至蒙恩點,復通仕籍,臣兢惶感激涕淚。第臣罪名甚重,居常震愓,雖在閑漫之職,猶切不安之心,況此新除誤恩,又出於千萬夢寐之外,臣撫躬驚悚,罔知攸措。臣固知聖意所在,不念前愆,而顧臣情勢,萬分危迫,何敢揚揚復入臺閣,自同無故之人哉?且前日禁府堂上,以竄謫罪人定配之際,不能詳審之故,已被特推之勘,未完,臣卽其時罪人之一也。尤不敢一刻冒據照勘,臣之所以悶蹙徊徨,不敢晏然承當者,固非一端也。玆敢瀝血封章,冀蒙鐫遞,而喉司不諒,一切退却,嚴召之命,遽降意外,揆諸分義,不得不趨詣祗肅,而臣之狼狽,到此益甚。決不可暫時仍冒,請命鐫斥臣職。答曰,勿辭,退待物論。
司諫李□□避嫌。大槪,嚴召之下,不敢不趨詣祗肅,而情勢悶蹙,決難仍冒,請遞事。呈政院,政院啓曰,司諫李□□以前日罷譴事及知製敎被抄不安之由,來避,此皆前事,不可捧入之意,再三往復,而必欲捧入臺諫之啓,終始退脚,亦似未安,此避嫌啓辭捧入乎?敢稟。傳曰,勿爲捧入,可也。
左議政洪命夏初度呈辭,入啓。傳曰,不允批答。
答右議政許積箚曰,省箚具悉卿懇。卿其安心勿辭焉。
禮曹啓目,粘連京畿監司狀啓及本曹奉審單子云云,豐德府使許秩,猝聞厚陵失火之變,一邊撲滅,一邊急報監營,轉啓之後,入直參奉,緩緩牒報於本曹,誠爲可駭,當該入直參奉推考,以爲警飭之地,何如?啓依允。當該陵官緩緩怠忽之狀,誠極痛駭,先罷後推,豐德府使及進告村人,令有司,相當賞典,考例稟處。
江原監司書目,金城縣令南一星,病重,罷黜事。
武科二所出榜,詣闕。
正言鄭□□啓曰,臣伏見頃日兩司之臣,以尹善道移配之後,當論不論,至於引避,憲府之官,旣已見遞,臣之忝冒,爲日已久,不言之責,臣亦難免,受命試所,今始來避,所失尤大。不可一刻仍冒,請命遞斥臣職。答曰,勿辭,退待物論。
持平魚震翼啓曰,無狀小臣,負犯旣多,縮伏省愆,惶殞靡容,聖度包荒,旋復收錄,新命遽加,召牌繼降,感激之至,悶蹙尤切,陳疏見阻,迫於試事,不得不顚倒出肅,黽勉察任矣。臣於試所,伏見長官前後避辭,則以當初罪人配所之不能詳審,及卽今照勘同罪之有所難便,引咎爲嫌,則臣卽其時之罪人也,又何敢晏然冒據,照勘其事乎?罷場之後,今始自列,冒沒㾾隅,至此極矣,請命遞斥臣職。答曰,勿辭,退待物論。以上朝報
政院啓曰,今日右議政箚子批答受去之際,舍人金萬基,不爲禮數,此雖云舍人之古風,本院是何等地,而何敢自尊乃爾耶?有傷事體,誠極非矣,金萬基,請推考。傳曰,允。以上朝報
上在昌德宮。停常參·經筵。
未時,太白見於巳地。夜二更,黑雲一道如氣,起自坤方,直指乾方,長可數十丈,廣可數尺許,漸侵東方,移時乃滅。五更,月暈。
下直,慶基殿參奉林之儒。
大殿,政院·玉堂問安。答曰,知道。
武科二所差備官,以試官意啓曰,近來科場,用奸僞冒之弊日甚,雖被罪者接跡,猶不知戒,殊甚痛惡,而其中亦不無疑似而難明者,又難一一繩以重律。今番科擧時,保擧人李得民,則於洪繼立疊掛錄名中,竝皆着名,庶孼李壽興,則再掛其名,而慶希晟·方就成等,亦再着名保擧,擧子洪錫周,則再掛其名,而又別其保擧之人,擧子鄭復明,再掛其名,而李慶遐,再着其名,崔得逸·李大春·朴順昌,亦爲保擧於兩所,疊掛之擧子,竝令攸司推治,以懲後日,何如?傳曰,允。
藥房提調禮曹判書臣李一相,右承旨臣沈榥啓曰,伏未審夜來,聖體,若何,日氣寒暖,朝晝異候,眼候濕瘡,亦復何如?臣等憂慮未弛,敢來問安。答曰,知道。
大司憲鄭知和啓曰,臣於本府之論,不可苟同,且於同罪之推,亦難照勘。臣之難冒之狀,已盡於前後之避,玉堂處置,乃以些小難便,不足介意,爲辭而請出,致令臣觸處妨礙,揷脚無地,臣竊訝焉。伏見同僚,以禁府堂上推緘不敢照勘事,相繼引嫌,臣幸蒙優假,雖已棄推,而蹤迹狼狽,自處不暇,何敢冒嫌處置乎?不可一刻仍冒,三避瀆擾,臣罪尤大,請命遞斥臣職。答曰,勿辭,退待物論。
藥房啓曰,內殿産期,當在五月,本院知悉事,命下矣。取考流來謄錄,則産期例有進退,故前期三朔,擇日設廳,而醫官豫爲直宿,依此擧行之意,敢啓。答曰,知道。
中殿,藥房問安。答曰,無事。
院啓,竝引嫌而退,推緘照勘,固爲難便,而自有他僚,何必爲嫌?凶人投北,罪在罔赦,而移配之命,出於念舊,則將順不□,亦或一道,當初被推,事關同僚,則嫌不處置,勢所固然,請執義宋時喆,正言鄭□□,持平魚震翼,大司憲鄭知和,竝命出仕。前啓,水原府使李斗鎭遞差事,國忌齋戒,以今明日姑停。答院曰,依啓。
大司憲鄭知和,執義宋時喆,持平魚震翼,正言鄭□□就職。以上朝報
上在昌德宮。停常參·經筵。
自卯時至巳時,日暈。
謝恩,護軍李延年,原州牧使權順昌,廣興主簿李重馨,吉州牧使鄭錀。
下直,呂島萬戶金善。
大殿,政院·玉堂問安。答曰,知道。
藥房提調禮曹判書臣李一相,右承旨臣沈榥啓曰,伏未審夜來,聖體調攝,若何,眼候,亦復何如?臣等憂慮未弛,敢來問安。答曰,知道。
中殿,藥房問安。答曰,無事。
左議政洪命夏初度呈辭。不允批答,王若曰,君臣誼同休戚,實深倚毗,宰相身任安危,豈輕去就?予罔知濟,卿無遽辭,唯卿,柱石宏材,瑚璉雅望,器識若宋璟之峻整,在唐合爲名臣,志度如謝安之恬夷,在晉宜推賢相。自其處韋布之日,則皆以公輔爲期,晩登仕塗,益聳輿論,方先朝求賢之急,故十年致位之隆,燭照龜卜,未足喩其明,有疑卽決,氷淸蘖苦,無以擬其介,雖貴不淫。逮予臨御以來,彌窮忠勤之篤,爰處巖瞻之峻,克致鼎味之和,謨明弼諧,將賴匡輔之力,職修事擧,茂竚康濟之功,區畫百爲而得宜,夙宵一念之無怠,不料仰成之日,輒來丐閑之章,豈榮衛之易愆,由其盡瘁,何寵祿之難浼,棄予如遺,而觀古大臣之事君,未聞因微恙而去位。臥閤論道,不責筋力以爲能,安輿造朝,尙可儀刑於在列,況今日觀象而察事,實足以驚心而疚懷,災異荐疊而天怒極,饑饉連仍而民力窮,予方懷中流失楫之憂,卿豈保晩途懸車之樂,所期上下之孚信,盍念顚危之扶持?敷心腹腎腸,玆惟誕告,作股肱耳目,勉其交修。於戱,時運方艱,必有挽回之策,年紀未耄,詎無展布之心?益殫勵翼之誠,毋爲釋負之計,所辭宜不允。故玆敎示,想宜知悉。知製敎林世堂製進
左議政洪命夏再度呈辭,入啓。傳曰,不允批答。
右議政許積箚子。大槪,再伸危迫之懇,更乞先遞內局之任,以便公私事。入啓。
傳曰,前監司趙龜錫,職牒還給。
武科一所出榜,詣闕。
正言李翊相啓曰,臣於頃日,伏見憲府之官,以尹善道移配後,當論不論,至於引避見遞,則臣之忝叨言地,亦已閱月矣。當論不論之失,實所難免,何敢獨爲晏然乎?且本院,方以水原府使李斗鎭遞差事,論啓,而斗鎭,卽臣之外四寸兄也。法當相避,不敢可否於其間,以此以彼,俱難在職,而方在試所,未卽引避,冒沒行公,亦已久矣。請命遞斥臣職。答曰,勿辭,退待物論。以上朝報
上在昌德宮。停常參·經筵。
夜三更,流星出天廚星下,入大尊星,狀如甁,尾長四五丈,色赤。
謝恩,獻陵參奉閔弘道。
大殿,政院·玉堂問安。答曰,知道。
藥房提調禮曹判書臣李一相,副提調行都承旨臣朴世模啓曰,伏未審夜來,聖體調攝若何?日氣寒暖不適,眼候濕瘡,亦復何如?臣等憂慮未弛,敢來問安。答曰,知道。症候已言于醫官矣。
京畿監司書目,廣州呈,以同敦寧李廷夔辭職上疏上送事。
慶尙監司書目,彦陽縣監金贊,寺奴婢身貢木私用後,以發說爲怒,寺奴得詳,圓杖打殺,爲先罷黜,罪狀,令該曹考例處置事。
京畿監司書目,水原府使李斗鎭,曠官今已數朔,新除授府使李斗鎭,赴任無期,令廟堂定奪變通事。
全羅監司書目,潭陽府使李箕德,四寸相避,令該曹照例處置事。
正言鄭□□啓曰,正言李翊相,以尹善道事,當論不論,引避退待,臣之難冒之嫌,與之無異,自處可暇,何敢抗顔處置乎?請命遞斥臣職。答曰,勿辭,退待物論。
藥房再啓曰,卽伏聞醫官所傳之言,眼候微有復發之漸,趁卽受鍼,以爲豫防之意,旣已命下矣。臣等不勝驚慮,仍與諸醫商議,則今日別無拘忌云,今日受鍼宜當,而時刻則隨時爲之意,敢啓。答曰,知道。
答右議政許積箚曰,省箚具悉卿懇。卿其安心勿辭,更加調理。
禮曹啓曰,前監司趙龜錫職牒還給事,旣已命下矣。弔祭致賻,依法例擧行,何如?啓依所啓施行。
大殿受鍼後,政院·玉堂·二品以上·六曹問安。答曰,知道。
政院啓曰,大臣批答受去之時,政府之郞廳,不爲禮數,事甚無謂,才已請推矣。今日右議政箚子批答受去之時,亦不禮數,有若當然者,其徒知自倨,不顧體面之失大矣,不可置之。舍人金萬基,請推考。傳曰,允。
左議政洪命夏再度呈辭,不允批答,王若曰,時事孔棘,必不待言而知,予眷方隆,寧有可去之義?無然邁邁,玆用申申,念此多艱,言之短葉,民生之困已極,災異之作相仍,飢饉荐臻,加以毒癘之肆虐,彗孛才滅,繼有金精之亢陽,若何爲拯救之方,有底撲禍亂之兆,予實罔知攸濟。人皆凜然以危,尙賴忠藎舊臣,退先朝之殊遇,庶幾輔翼小子,敉寧王之圖功,惟卿,喬木世家,士林宿望,律身以潔,淸標冠於搢紳,秉心惟公,令聞掩於朝著,非徒器局峻整,可激頹風,抑亦志度端凝,可鎭浮俗,故當世宰輔之望允愜,予一人倚毗之誠冞深,凡有猷爲,每資碩畫,當玆扤揑,尤佇嘉謨,何意仰成之辰,遽見丐閑之請,丁寧勉留之旨,固爲虛文,去就安危之言,實是的論,風寒之所匽薄,或恐有傷,神明之所扶持,佇見勿藥,毋爲釋負之計,益殫經邦之猷,於戱,雖群臣協以圖治,猶恐未克,矧輔相捧身求退,其將疇依?此何等時,無若是恝,所辭宜不允,故玆敎示,想宜知悉。知製敎尹深製進
院前啓,措語見上請水原府使李斗鎭遞差。竝引嫌而退,同僚此避,皆已請出,相避之啓,例不懸名,則揆以彼此,俱無可嫌,僚員避辭,曾所自列,則嫌不處置,其勢亦然,請正言李翊相·鄭□□竝命出仕。答曰,依啓。
吏曹啓曰,守令多闕,政事,取稟。
傳曰,政事,明日爲之。以上朝報
備邊司啓曰,水原,非他郡邑之比,誠不可一日曠任,而新府使李斗鎭,方被臺論,結末未易,合有處置,臣等方欲啓稟矣,本道監司,如是馳啓,李斗鎭,卽爲改差,其代,趁速差送,何如?臺啓已爲蒙允,故自上無批答還下以上備局謄錄
上在昌德宮。停常參·經筵。
有政。
下直,春川府使李,臨陂縣監李光鎭。
謝恩,護軍金素,晉州牧使權緝,厚陵參奉朴世熙。
左議政洪命夏三度呈辭,入啓。
訓鍊都監啓曰,前牧使吳尙,都監郞廳,已爲啓下,而方在罷散中,時無職名,依例付軍職,冠帶常仕,何如?傳曰,允。
吏曹啓曰,水原府使有闕,依近例備邊司議薦,何如?傳曰,允。
藥房都提調右議政臣許積,提調禮曹判書臣李一相,副提調行都承旨臣朴世模啓曰,雷雨大作,天氣沈晦,伏末審夜來,聖體若何?昨日受鍼之後,眼候得有差減之效乎?今日仍爲受鍼事,昨已定奪,而非但雨勢如此,雷電兼發,此是鍼家大段拘忌,今姑停止,以待晴日宜當,臣等不勝憂慮,敢來問安,竝此仰稟。答曰,知道。雷電已霽,雨勢亦歇,今日受鍼,爲之可也。受鍼正時,巳正。
左議政洪命夏三度呈辭,傳曰,不允批答。
參知鄭萬和上疏。大槪,風疾之症,尙未盡祛,來伏城外,不能復命,乞遞職名,俾得調治事。入啓。答曰,省疏具悉。爾其勿辭察職。
大殿受鍼後,藥房·政院·玉堂·二品以上·六曹問安。答曰,知道。以上朝報
義禁府啓曰,慶尙監司,因刑曹覆啓,彦陽縣監金贊,移本府處置事,允下矣。金贊,自彦陽任所,時未上來云,依例發遣羅將,拿來,何如?傳曰,允。以上禁府謄錄
有政。吏批,金垓爲司饔主簿,校書副正字單,李碩蕃,吳斗寅爲副校理,尹宲爲章陵參奉,李復一爲內贍主簿,李尙淵爲禁府都事,李彦哲爲瓦署別提,李惇臨爲兵曹正郞,朴敬祉爲水原府使,柳松齊爲禮曹佐郞,宋克悌爲彦陽縣監,李興稷爲金城縣令,權斗樞爲兵曹正郞,金益炅爲潭陽府使,兪櫶爲戶曹佐郞。
上在昌德宮。停常參·經筵。
下直,成川府使金。
謝恩,兵曹正郞權斗樞,潭陽府使金益炅,咸平縣監尹衡聖。
大殿,政院·玉堂問安。答曰,知道。
藥房都提調右議政臣許積,禮曹判書臣李一相,副提調行都承旨臣朴世模啓曰,伏未審夜來,聖體若何?眼候加減,視昨亦復何如?今日受鍼時刻,依前定,以巳正宜當,臣等不勝憂慮,敢來問安。答曰,知道。
吏曹啓曰,新除授晉州牧使權緝,呈狀于政廳曰,本州有奴婢數十口,勢難赴任,依法處置云,守令於本邑,有奴婢十口以上者遞差事,載在法典,晉州牧使權緝,改差,何如?傳曰,允。
吏曹判書金壽恒啓曰,今日政,司饔院主簿,以前縣監金垓擬望受點矣。卽聞金垓,方在喪中云,雖緣該吏不爲懸頉官案之致,臣亦難免不察之失,不勝惶恐待罪,司饔院主簿金垓,改差,何如?傳曰,知道。勿待罪。
右承旨沈榥上疏。大槪,家有婢僕,以染患相繼臥痛,決難仍在近密之地,亟遞職名,以便公私事。呈政院。
政院啓曰,右承旨沈榥,以家有染病,奴僕五六,相繼臥痛,近密之地,不敢出入,連日不仕,陳疏到院,且其宿病添劇,尤難供職云,原疏則不敢捧入,而本院非曠務之地,合有變通之道,何以爲之?敢稟。傳曰,然則遞差可也。
政院啓曰,曾以守令署經事,兩司之官,啓請牌招肅拜矣。相繼呈辭,一不開坐,當此農時,遠方夫馬,久留有弊,兩司城上所,更爲牌招,俾卽署經事,言送,何如?傳曰,允。
大殿受鍼後,藥房·政院·玉堂·二品以上·六曹問安。答曰,知道。
持平張鍵啓曰,臣於頃者,受命試所,累日奔走,獨冒風寒,宿患胸痛,乘時重發,强疾隨參,僅得竣事,而詣闕復命之際,症勢猝然轉劇,不得已冒呈辭單,而每到政院,一例退却,情勢窘迫,一味惶恐,分義所在,不敢退出,不許顚仆,黽勉冒出,而臣於本府前啓,意見旣左,不可苟同,臣何可晏然仍冒?請命遞斥臣職。答曰,勿辭,退待物論。
吏曹啓曰,承旨有闕,政事,取稟。
左議政洪命夏三度呈辭,不允批答,王若曰,予之懇諭旣再,卿何牢讓至三,今日之事,何如?予罔知攸濟。昔者之疾已愈,卿毋庸更辭。念卿以忠孝世家,爲予之股肱良弼,儼規繩之嚴正,兼之以藻鑑之明,象金玉之精英,重之以氷蘖之操,盡瘁三朝,而於寡躬,棐迪冞篤,歷踐六部,而在兩銓,公道最行,兼房杜之善斷善謀,遇事莫滯,任方召之治內治外,隨處忘勞,朝紳載爲之聳瞻,士林亦有所倚重,故予圖任之春,所以前後偏隆,而卿贊襄之誠,亦豈終始有異?矧今艱虞之益甚,所幸老成猶存,瘢癘連仍,方講之以消弭之道,災異疊現,亦咨之以修省之方,捄飢不遑,宜如心痛而毋緩,讞獄未畢,亦非面議則靡詳,當此際丐閑者何哉?非平日所望於卿者,在庶僚請急之煩,尙云不可,況大臣引疾之太遽,其謂斯何?如謂卿筋力之衰,年齡不甚向暮,抑慮卿疾恙之劇,朝懇亦纔隔晨,莫知卿控辭之所繇,只愧予誠禮之未盡,設或無妄之有疾,其亦一時之暫愆,何其大過於撝謙?乃爾三辭而不止,卿無望望然去也。予更用諄諄而告之,於戱,此時何時?元老乃老,辭榮養靜,縱云耆舊之常情,循國忌私,亦是君子之大義,須體至意,亟回遐心,所辭宜不允,故玆敎示,想宜知悉。知製敎姜栢年製進
傳曰,政事,明日爲之。
府前啓,尹善道,禍以凶言,謀害士林之罪,聖明旣己洞燭而投北,則決不宜擧論於遇災審理之日,夫審理,乃所以審其情而理其冤,則如善道罔赦之罪,豈可入於審情理冤之中乎?當初善道貸死之恩,特以矜年老念舊義也。到今減等,移配之命,亦出於矜老念舊之聖意,而治奸之法,決難撓改,國是顚倒,輿情缺望,終未免伸陰邪屈正論之歸,兇人莫大之罪,不可輕議於審理之日,請還收罪人尹善道移配之命,持平張鍵,引嫌而退,已發之論,泛言旣左,全沒意見,未免曚然,請命遞差。新除授掌令南天澤,時在慶尙道安東地,請斯速乘馹上來事下諭。答府曰,何庸怪論乃爾,不允。遞差事及下諭事,依啓。以上朝報
上在昌德宮。停常參·經筵。
未時,太白見於巳地。
下直,魚游澗僉使崔廷立。
謝恩,水原府使朴敬祉,護軍李斗鎭,禮曹佐郞李松齊,彦陽縣監宋克悌,戶曹佐郞兪櫶,章陵參奉尹實。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨朴世模啓曰,伏未審夜來,聖體若何,眼候別無差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
大司憲鄭知和啓曰,臣於本職,終有難冒之嫌,而至今虛帶,狼狽彌甚,伏見本府前啓,尹善道事,方爲連啓,卽見相左之僚員,旣已見遞,臣以當初承順之人,不可苟同其論,何敢一刻仍在首席?昨緣身病,今始來避,請命遞斥臣職。答曰,勿辭,退待物論。
假注書柳梴改差,代吳始復落點。
弘文館啓曰,新除授副校理吳斗寅,時在京畿安山地,經筵入番事緊,請斯速乘馹上來事,下諭。傳曰,允。
執義宋時喆,持平魚震翼啓曰,如臣等釁累之蹤,有萬分難冒之嫌,引避而未遞,呈單而見阻,縮伏私室,惶隕冞切,昨承召命,不得不趁詣,而本府方有尹善道移配還收之啓,旣發之論,有若連啓矣。伏承聖批,至以怪論爲敎,臣等竊不勝愧懼震越之至,嚴旨之下,決不敢一刻晏然,而昨仍夜深,今始來避,所失尤大,請命遞斥臣等之職。答曰,勿辭,退待物論。
大殿受鍼後,藥房·政院·玉堂·二品以上·六曹問安。答曰,知道。
正言李翊相啓曰,憲府多官,引避退待,處置歸於本院,而臣於頃者,以當論不論,亦在被斥之中,則何敢可否於其間乎?請命遞斥臣職。答曰,勿辭,退待物論。
下直,水原府使朴敬祉。
左議政洪命夏四度呈辭,入啓。傳曰,安心調理。
院啓,竝引嫌而退,一事引避,至於四度,揆以臺體,未免瀆擾,旣發之論,循例連啓,而未安之敎,出於意外,纔以此事,引避自列,則嫌不處置,其勢亦然,請大司憲鄭知和遞差,執義宋時喆,持平魚震翼,正言李翊相,竝命出仕。答曰,依啓。謂之不問而立落則猶可矣,不安於其事,連事瀆擾,誠近日臺閣上所崇之事,已非可怪之事,謂之揆以臺體,未免瀆擾等語,實涉糢糊,揆以臺體,反有苟且之失,予誠未曉也。大司憲鄭知和出仕。以上朝報
傳曰,今下弓矢,魚游澗僉使崔廷立處給送。以上記草
有政。吏批,以李俊耉爲承旨,裵榮成爲典籍,別薦成玧爲禁府都事,柳之芳爲直講,洪處靖爲司饔主簿,趙聖輔爲兵曹佐郞,李翀雲爲內資主簿,李暹爲持平,張鍵爲晉州牧使。
上在昌德宮。停常參·經筵。
卯時,日暈兩珥。自辰時至午時,日暈。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候別無差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
受鍼入侍時,右議政許積所啓,平安兵使李枝馨,兼司僕將李仁夏,以司僕寺分養馬疲瘠事,當爲降資,今若降資,則本職亦有遞改之弊,合有變通之道矣。上曰,然則勿爲降資,只推,可也。又所啓,頃日審理時,禁府罪人士大夫,則徒配之人,皆蒙放釋,而刑曹罪人,則未及擧論,何以爲之?領議政鄭太和曰,刑曹罪人徒年之類,則分付該曹,使之別爲抄出,爲先書入,何如?上曰,徒年則依禁府例,一體放釋,其餘定配全家之類,則令該曹,改修文書以待,可也。以上朝報
答院曰,依啓。司諫李程出仕事
答府曰,依啓。大憲鄭知和遞差事。以上記草
中殿,藥房問安。答曰,知道。
上在昌德宮。停常參·經筵。
國忌。
未時,太白見於巳地。申時,日暈兩珥,白氣如虹,出自兩珥,左珥出者,長可五六丈,右珥出者,長二丈餘,逶迆移東,良久乃滅。酉時,日暈。夜三更,黑雲一道如氣,起自東方,直指南方,長十餘丈,廣尺許,良久乃滅。
謝恩,晉州牧使張鍵,內資主簿李翀雲,直講柳之芳。
大殿,政院·玉堂問安。答曰,知道。
禮曹啓曰,日氣頗冷,凄風連吹,雖有小雨,旋卽開霽,烘熱轉甚,以致兩麥之枯損,前頭民事,誠極可慮。今日筵中,親承自上悶旱之敎,不拘常規,祈雨祭設行事,旣已定奪矣。依前例不卜日,來初二日,風雲·雷雨·山川·雩祀,三角山·木覓山·漢江等處,初次祈雨祭設行事,知委擧行,何如?傳曰,允。
藥房都提調右議政臣許積,提調禮曹判書臣李一相,副提調行都承旨臣朴世模啓曰,旱餘得雨,萬物欣欣,伏未審夜來,聖體若何?昨日引接移時,眼候不瑕有添傷之患乎?臣等終宵憂慮,敢來問安。答曰,知道。
中宮殿問安。答曰,知道。
黃海監司徐必遠上疏。啓下備邊司。
左議政洪命夏五度呈辭,入啓。以上朝報
傳曰,卒判中樞府事,祿俸限三年給之事,分付該曹。鄭維城事
答左相洪命夏五度呈辭曰,安心調理。以上記草郞廳權穎校正。郞廳白鴻擧書。
上在昌德宮。停常參·經筵。
自辰時至午時,日暈。
謝恩,禁府都事成玧。
左議政洪命夏五度呈辭。傳曰,安心調理。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候漸有差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
正言李翊相啓曰,臣於頃者,以武科監試官,半日試所,曉往昏還,奔走之餘,重得寒疾,宿患疝病,因而發作,症勢非輕,無望供仕,呈單請急,冀蒙遞改,間因召牌,扶曳趨命,而所患彌留,呻痛度日,春三朔月課,未及製呈於限內,應在推勘之中,不得不詣臺自列,而當此玉候違豫之時,數日之內,連事瀆擾,臣罪尤大,決難一刻仍冒,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹問安。答曰,知道。
傳曰,史官五員待命,騎馬十五匹立之,祈雨祭所內摘奸。
院啓,引嫌而退,應被推勘,勢難仍在,正言李翊相,請命遞差。答曰,依啓。
府前啓,以祈雨祭齋戒,以今日姑停。
大殿,藥房·政院·玉堂問安。答曰,知道。以上朝報
上在昌德宮。停常參·經筵。
未時,太白見於巳地。夜五更,流星出斗星上,入坤方天際,狀如鉢,尾長五六尺許,色赤。
下直,南原府使金益烈,濟州判官崔鎭南。
謝恩,司䆃正李明傳,校檢金汝亮,瓦署別提金彦晢。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候加減,亦復何如?今日受鍼時刻,依前定,以巳正宜當,臣等區區憂慮,敢來問安。答曰,知道。
假注書李省服制,代李沃落點。
大殿受鍼後,藥房·政院·玉堂·二品以上·六曹問安。答曰,知道。
左議政洪命夏六度呈辭,入啓。傳曰,安心調理。
備邊司啓目,粘連黃海監司徐必遠上疏云云,徐必遠,受任未久,雖有一時所患,自可調理行公,前日辭章,再下本司,而難於許遞是白如乎,今又陳疏,乞免不已,若非實病,又不至於如是屢辭,姑爲依願改差,何如?啓依允。
全羅監司書目,康津呈,以獻納郭聖龜病重,上去不得事。啓遞差。
黃海監司書目,遂安呈,以三月廾一日雨雪交下事。
慶尙監司書目,金山呈,以全羅都事呂榮徵身死,推考不得事。
府前啓,措語見上請還收罪人尹善道移配之命。卽見顯陵差祭監察呈課,則去月二十七日各陵告祭受香出去時,本陵獻官,纔出門外,不言於臺監,而獨爲陪香,住飯於關王廟,與臺監及諸執事,相左於中路,而久乃追到云,其顚倒失儀,甚矣,請當該獻官從重推考。答曰,不允。推考事,依啓。
吏曹啓曰,臺諫有闕,政事,取稟。傳曰,明日爲之。
謝恩,僉知尹時達。以上朝報
上在昌德宮。停常參·經筵。
未時申時,日暈兩珥。酉時,日有重暈,內暈有兩珥,暈上有冠,色內赤外靑,白雲一道如氣,起自北方,橫過暈上,直指南方,長可數十丈,廣尺許,漸進東方艮方,乃滅。
謝恩,監察成就吉,同知尹後益·朴興元,宣傳官李斗鎭,司饔主簿洪處靖,掌令崔逸,五衛將朴敏道。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候益有差減之效乎?今日受鍼時刻,依前定,以巳正宜當,臣等區區憂慮,敢來問安。答曰,知道。
中宮殿,藥房問安。答曰,知道。
刑曹啓目,金贊,移義禁府處置,何如?啓依允。
吏曹啓目,前富平府使吳䎙,前永柔縣令李敏章,已滿準朔,依法典還除外任,何如?啓依允。又啓目,直講金得臣,除授後,過限未肅拜,改差,啓依允。
受鍼後,大臣·備局堂上,引見。
大殿受鍼後,藥房·大臣·備局堂上,引見。
大殿受鍼後,藥房·政院·玉堂·二品以上·六曹問安。答曰,知道。
執義宋時喆啓曰,臣於今日,早詣朝房,引見命下之後,祗承召牌,卽爲趨詣,則大臣諸宰,已自問安之列,直爲入侍矣。臣坐待閤門外,而喉司啓稟,未蒙許入之敎,天陛咫尺,終違瞻望之願,臣狼狽至此,惶蹙而退,決不可靦然仍冒,請命遞斥臣職。答曰,勿辭,退待物論。
府前啓,措語見上請還收罪人尹善道移配之命。卽見漢江祈雨祭差祭監察呈課,則香祝旣已奉安之後,贊者東部參奉柳命吉,日晩追到,且於行祭時,笏記呼唱,亦不成樣云,當此虔誠祈禱之日,殊無駿奔將事之意,不可置而不論,請東部參奉柳命吉罷職,新除授大司憲宋浚吉,時在忠淸道懷德地,請斯速乘馹上來事,下諭。答曰,不允。罷職事及下諭事,依啓。
府啓,引嫌而退,咫尺天陛,竟阻召對,實有歉於聖上待臺諫之道,不必自以爲嫌,請執義宋時喆出仕。答曰,依啓。
答吏曹參判李尙眞疏曰,省疏具悉。縷縷之言,出於至誠,深嘉卿憂愛之忠矣,所陳之事,當令廟堂稟處,卿其安心勿辭,沐浴往來。
執義宋時喆,就職。
引見時,戶曹判書鄭知和所啓,平安道元會簿之穀,曾有轉賣作木之事,山郡則貿木固當,而至於沿海·直路之邑,則所當留儲以備不虞,而今聞直路各邑,亦以大小米作木,其數甚多云,此則仍令留置,更待豐年,還爲貿穀,以充其當初作木之數,何如?右議政許積曰,沿海及直路各邑之穀,亦爲作木,果爲不當矣,但當初貿木之擧,只爲便民,而今已作木之後,又令貿穀,則恐有民弊矣。上曰,山郡穀物作木外,沿海及直路各邑大小米所貿之木,則付諸監司,以他條推移措備,以充其各邑大小米之本數,可也。以上朝報
義禁府啓曰,武科二所差備官李,照律公事,當以勿揀赦前書入,而照律草,更爲詳考,則勿揀赦前四字,落漏不書,不勝惶恐。元公事啓下後,付標以入,何如?傳曰,允。以上禁府謄錄
吏曹啓曰,義州府尹有闕,依近例,令備邊司議薦,何如?傳曰,允。以上備局謄錄
夜一更,流星出北極星上,入天棓星下,狀如鉢,尾長五六尺許,色赤。
上在昌德宮。停常參·經筵。
謝恩,同知李行進,校書慱士金振漢,僉知沈緖,獻納李□□,典籍裵榮成,內贍主簿金得一。
下直,潼關僉使林時寅。
咸鏡監司書目,甲山府使趙裒,因失鷹,刑杖䝱致人結項自死,請令攸司考律論罪事。
獻納李秞啓曰,司諫李程,卽臣同姓四寸兄也,在法當避,請命遞斥臣職。答曰,勿辭,退待物論。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候漸有差減之效乎?昨日受鍼之餘,旋卽引接臣僚,酬酢移時,不瑕有添傷之患乎?今日受鍼時刻,依前定,以巳正宜當,臣等不勝憂慮,敢來問安。答曰,知道。
受鍼正時,辰末進定。
藥房口傳啓曰,受鍼時刻,依前定,以巳正之意,纔有啓達,而卽今時刻漸長,日氣向熱,不如乘凉受鍼,以辰末改定宜當,故敢啓。
政院啓曰,頃日大臣箚子批答受去之時,舍人金萬基,不爲禮數,事體所闕,循例請推矣,今見其緘辭,則盛氣費辭,至以抑勤等語,備斥本院,雖以御批受去,爲執言之地,勳府·樞府,亦是大臣衙門,而郞廳奉批出入,皆有禮數,唯獨政府郞廳,有此謬規,則本院之請推,只存古事而已,有何他意於其間,而顯有不樂之色,有若好勝者然,極爲非矣。請舍人金萬基推考。傳曰,允。
大殿受鍼後,藥房·政院·玉堂·二品以上·六曹問安。答曰,知道。
政院啓曰,豫備史官李選,稱病不爲仕進,今日朝廷問安時,不得備員,以致苟簡,年少怠慢之習,不可不懲,請待敎李選推考。傳曰,允。
府前啓,措語見上請還收尹善道移配之命。答曰,不允。
院啓,引嫌而退,相避之法,在下當遞,請獻納李秞遞差。答曰,依啓。
以左議政洪命夏七度呈辭,傳曰,遣承旨敦諭。
備忘記,祭享無非敬謹之所,以祈雨之祭,尤爲重大者,實係生靈故也。該曹循公擇差之不暇,豈可以年老不合之人,循私塞責乎?吏曹堂上·郞廳,竝姑先從重推考。
以吏曹再次祈雨祭獻官望單子,傳曰,吏曹所爲,殊極駭愕,吏曹判書差祭。以上朝報
傳曰,今下弓矢,潼關僉使林時寅給送。
傳曰,史官四員待命,騎馬六匹立之,闕內分左右摘奸,宮城外各營夜摘奸。以上記草
上在昌德宮。停常參·經筵。
謝恩,知事鄭知和,兵曹正郞李翊相,南虞候趙摶,金城縣令李興稷。
大殿,政院·玉堂問安。答曰,知道。
藥房都提調右議政臣許積,禮曹判書臣李一相,副提調行都承旨臣朴世模啓曰,時雨潤物,日氣蘇快,伏未審夜來,聖體若何,眼候漸有差減之效乎?今日受鍼時刻,依前定,以辰末宜當,臣等區區憂慮,敢來問安。答曰,知道。
府前啓,祈雨祭齋戒,以今日姑停。
吏曹啓曰,臺諫有闕,政事,取稟。
吏曹啓曰,來初十日,祿都目政事爲之之意,敢啓。
大殿受鍼後,藥房·政院·玉堂·二品以上·六曹問安。答曰,知道。
傳曰,史官三員待命,騎馬九匹立之,祈雨祭所內摘奸。
吏曹啓曰,義州府尹有闕,依近例,令備邊司議薦,何如?傳曰,允。以上朝報
上在昌德宮。停常參·經筵。
謝恩,正言李翊相。
左議政洪命夏箚子。大槪,賤疾沈痼,決無陳力之勢,懇乞遞職,以延殘喘事。入啓。
大殿,政院·玉堂問安。答曰,知道。
藥房提調禮曹判書臣李一相,副提調行都承旨臣朴世模啓曰,喜雨蘇枯,少舒閟旱之念,伏未審夜來,聖體若何,眼候視昨何如?臣等終宵憂慮,敢來問安。答曰,知道。症候已言于醫官矣。
同副承旨張善瀓書啓,臣承命往諭于議政府左議政洪,則以爲,犬馬賤疾,一向沈痼,冒呈辭單,萬不獲已,而誠未上格,未蒙允兪,至遣近侍,敦諭丁寧,兢惶感激,哀涕自零,第臣所患,出於撌傷,非一日猝發之比,如有一分可堪陳力之勢,則當此自上受鍼,群下缺。
藥房再啓曰,臣等伏聞入診醫官之言,自上胸背上濕瘡,有盛發之漸,紅點遍滿,有時搔癢,頭部髮際,亦有瘡形,以手按之,則有若裹粟之狀,前日核患,亦未祛根,恐或有復發之漸云,且自今年則濕瘡始發,而已如此,將來熾盛潰爛之患,難保其必無,頭部成瘡,已有發作之漸,然則濕熱上升久而下降未易,眼患復發易而收效難者,蓋由於此,前頭日氣漸熱,眼患進退若此,而別無顯效,則將何以治之歟?爾等有商確之意見耶?今日眼候加減,則言于藥房事命下矣,臣等不勝驚慮之至,仍與諸御醫等,更加商議,則皆以爲,卽今眼候之苦歇無常,每由於濕熱之升降,而濕瘡之熾盛,至發於胸部·背部及頭部髮際,則前後眼患之因此加重,勢所必至,而核患之復發,亦不能無慮,必須先祛濕熱,然後可冀眼患之差復,而受鍼已久,雖有一時之效,旋則復發,丸藥則積久進御之後,方可收效,湯劑則胃氣先傷,難於多進,此則點敷之藥,只治其表,難制濕熱,舍此鍼藥而專治濕熱之方,百爾思之,莫如溫泉,今雖日氣向熱,異於盛炎,猶可及時爲之,此外則無他可施之方云,臣等待罪保護之地,凡可以宜於上候之方,日與諸醫,靡不講究,而鍼藥之蔑效,旣如彼,臣等罔知所措,日夜憂煎而已。今承下敎,益不勝惶殞,溫泉之能治眼患之人,曾所未聞者,道路勞傷之餘,或恐更貽他患,故前日下詢時,陳達重難之意矣。厥後得聞浴溫泉而治眼疾者,雖非一二,亦或言調治失宜,反有其害者,臣等之趑趄悶默,蓋以此也。今者諸醫更以爲,上候非溫泉則無他可治之方云,臣等亦不敢不然,而更有他患之慮,猶夫前日,況今日氣漸熱,此又不可不慮處,莫大莫重之擧,理宜十分謹愼,更議于諸大臣宜當,都提調臣許積,雖以病不來,其意亦如此,敢此仰稟。答曰,今日之症候,言于醫官之敎,非謂溫泉也。且前日與大臣議定於榻前,則今日有何更議之事乎?未曉啓辭之意也。以上朝報
答左議政洪命夏箚曰,省箚具悉卿懇。卿試觀今日,此是大臣乞閑之時耶?天心未豫,災異百出,其可忍爲恝視而不念耶?卿無小丈夫之志,豈肯爲悻悻然哉?君臣之貴相知心,卿之量,亦不能深思耶?盡瘁之餘,雖有徵恙,想必有勿藥之效,何用以此,固辭乃爾?卿辭至此,予不允許,亟斷來章,速出論道,以副上下之望。以上記草
上在昌德宮。停常參·經筵。
未時,太白見於巳地。申時,日暈,白雲一道如氣,起自乾方,分作二道,直指坤方,長竟天,廣各數三尺,漸進東方,良久乃滅。酉時,日有兩珥。夜三更,月犯軒轅大星。
大殿,政院·玉堂問安。答曰,知道。
中殿,藥房問安。答曰,無事。
藥房都提調左議政臣許積,提調禮曹判書臣李一相,副提調行都承旨臣朴世模啓曰,連日下雨,日氣沈陰蒸鬱,伏未審夜來,聖體若何?昨伏聞濕瘡漸盛,眼候亦不無因此添重之患,今日受鍼時刻,依前定,以辰末宜當,臣等不朕憂慮,敢來問安。答曰,知道。
藥房再啓曰,去夜,伏承本院啓辭之批,以今日症候,言于醫官之敎,非謂溫泉也,且前日大臣議定於榻前,則今日有何更議之事乎?未曉啓辭之意也,爲敎臣等,聚首驚惶,不知所以爲對也。昨日之啓,臣等亦非敢謂自上下詢溫泉之意也。詳聞入診醫官之言,則濕瘡遍發於背腹部,至及於頭部,初頭如此,則盛夏濃爛之患,勢所必至,核患尙未祛根,因此復發,亦難保其必無,況自上眼候,非有他症,專由於濕熱之升降,而濕瘡如此,則熱氣之上升可知,上升之熱,久而不降,則眼候尤有萬分可慮者云,臣等區區憂慮之心,到此益切。故聚會諸醫,更議可治之方,則皆以爲,眼候旣由於濕熱,必須先治濕熱,眼候亦有差減之望,且氣血流行而後,經絡受鍼,可見降熱之效,而今則不然,濕氣遍滿,經絡壅滯,受鍼雖多,不過救一時之急,而難望收其全功,至於湯劑則先傷胃氣,有難多進,丸藥則治濕熱最緩,非磨以歲月,積久進御,則亦難必期收效,而卽今之最大憂者,前頭盛夏酷暑,淫霖蒸鬱之時,爛瘡薰熱,眼候漸重,則以鍼藥必無其效,思之至此,罔知所措,能治濕熱,莫過於溫泉,及時試浴,在所不已云。故臣等陳達諸醫之所見,區區憂愛之過慮,不得不竝進於末端,且諸大臣,曾於榻前,雖已議定,其時則非但不及聞知,溫泉之兼治眼患,明知上候之如此,亦不如今日之詳盡,卽今事勢,旣異前日,則諸大臣,必思所以變通之道,況在事體,不可不更詢,啓辭本意,蓋在於此,而臣積,適有不敢進之事,故在家往復搆草之際,辭不達意,致勤未曉啓辭之意之敎,益不勝悚慄之至,備將此意,一邊更問於諸大臣,臣等一邊面稟於今日受鍼時榻前,以爲決定之地宜當,惶恐敢啓。答曰,知道。
大殿受鍼後,藥房·政院·玉堂·二品以上·六曹問安。答曰,知道。
政院啓曰,卽遣史官,詢問于諸大臣,則領中樞府事以爲,臣雖於私慘之中,爲國之憂,曷嘗須臾弛哉?於前日入侍,伏承切迫之敎,心肝如割,旋聞又有受鍼之擧,驚慮益深。臣問諸人,患眼浴溫之有效與否,或言其有效,而未得親見,且念眼患源委,深淺不同,或因頭風而發,或因相火而發,有難定言,今朝得聞可信人傳言,有一士人,素患火濕,目視不明者,往浴溫湯溫水,未多日而有效,因以多浴,終得差愈云,今者伏覩下藥房之敎,卽今所苦,方以濕瘡爲重,眼患之添加,核患之餘候作矣,前頭之大可憂者,以此言之,與臣日者仰對之時,有異,何敢以艱危之萬端,他症之疑慮,阻君父不堪其苦,萬一有效之擧哉?但炎威漸盛,此甚可畏,唯在聖上深思而進退之,上裁何如?領議政鄭太和以爲,前日入侍,親承下詢之時,略以所懷仰對者區區憂慮,固非一端矣。伏見藥房昨今啓辭之意,聖躬所患諸症,以藥以鍼,難望收效,而溫井試浴之外,無他方焉,則到此地頭,臣何敢仍執前見,復爲之說乎?伏惟上裁。左議政洪命夏以爲,人子於其父母之病,廣求醫治之方,無所不用其極,而其心苟有所過慮,則必盡其說於父母之前者,蓋至情所在,自不得不爾,故臣之愚妄之見,區區之慮,已盡於頃日榻前下詢之時,今不敢更陳,而如此莫重莫大之擧,不可以如臣一人之見,有所斷定,伏惟上裁。傳曰,依議施行。
藥房口傳啓曰,溫井擧動,以定行於溫陽之意,陳達於榻前,而未有明白發落矣。必須豫知其處所後,方可以分付於本道監司處,故敢此仰稟。答曰,依榻前所達處爲之。
傳曰,政事,初十日爲之。
大臣·備局堂上請對,傳曰,引見。以上朝報
大臣·備局堂上引見時,領議政鄭太和所啓,闕內大將,當以何人爲之耶?必先定大將,然後凡事,可以定奪矣。上曰,都摠管中可合人,使之仍置本府,兼察闕內大將之任,可也。以上都摠府謄錄
引見時,溫陽溫井擧動,來十七日爲之事定奪。以上朝報
備局堂上引見入侍時,領議政鄭太和所啓,扈衛軍兵,必須抄擇其壯健者,然後可以得達,而無顚仆之患矣。上曰,自京抵溫程途,以三日排日,則軍兵其可得達否乎?鄭太和曰,步軍決不能得達矣。上曰,都監砲手,抄八百名,以爲扈駕,而御營軍則何以爲之耶?鄭太和曰,訓鍊·御營兩大將中一大將,不可不留都矣。上曰,擧動時,不必徵兵也。鄭太和曰,聖敎,至當矣。上曰,禁軍與馬兵,抄一千餘名,以充射隊可也。鄭太和曰,臣等退出,當相議書入矣。上曰,累日之程,從官,不可以公服隨行,以戎服作行,可也。右議政許積曰,大駕自出宮至船所之時,則陪從百官,不可無服色威儀,而三日之程,亦難爲之,大駕過涉之後,則諸將士外,只佩釰隨駕,似當矣。鄭太和曰,自前陵幸出宮之時,不爲揷羽者,以其有致齋之意也。上曰,還宮時,留都百官,亦令出來江頭祗迎,可也。上曰,兩大將中一人,當爲留都,則留都大將,不必別爲差出也。鄭太和曰,上敎然矣,闕內大將,亦以何人爲之耶?必先定大將,然後凡事可以定奪矣。上曰,都摠管中可合人,使之仍直本府,兼察闕內大將之任,可也。上曰,不爲徵兵,則留都軍兵,似甚不足,扈駕之軍,只用御營,或以京畿各邑之軍抄出,添作射隊,何如?許積曰,當此農節,徵兵有弊,大駕到水原之後,則摠戎使所領軍兵,其數五千,亦可以扈衛矣。上曰,擧動之後,宿所則當於何邑爲之耶?鄭太和曰,擧動以四日排日,則出宮之日,當於果川宿所,翌日沙斤乃晝停,水原宿所,自水原,素沙·振威兩處晝停,稷山宿所,自稷山·天安晝停,其日可抵溫井所矣。許積曰,擧動之日,大駕過江之後,以水原軍,分半來待果川界,扈衛而行,其餘一半,則自水原宿所替代,到忠淸境上落後,忠淸兵使,則只領一營軍兵,使之待候境上,何如?上曰,然則一營,豈不偏苦耶?鄭太和曰,旣發之兵,雖或遲滯累日,其弊猶勝於調發累營之兵矣。判書洪重普曰,馬軍則當以都監馬兵及禁軍扈駕,而抄擇之數,不備一千矣。上曰,沿路途道挾輦軍兵,似難成伍,魚貫而行則可無駢塡之患矣。許積曰,砲手八百則挾輦而行,馬軍則作射隊而行,何如?上曰,然矣。上曰,道路修治事,亦令申飭,從簡爲之,可也。擧動時津頭,當造浮橋耶?鄭太和曰,今此擧動時,當爲造築船倉,而工役甚重,貽弊可慮,今番則勿爲造築之意,分付,何如?上曰,依爲之。鄭太和曰,扈衛軍兵糧餉,到溫井後頒給,似當矣。上曰,然矣。許積曰,隨駕百官,皆令自持糧資,如臣等者,當爲備往,而各自官員,有難自備,到彼之後,必給散料,可免窘乏之患矣。工曹判書李浣曰,臣慣知其處形勢,溫井在曠然平野之中,四無山阜之依,若或駐蹕累日,則勢甚孤單,不可不以布帳等物,四面周匝矣,上曰,擧動之後,多費時日,則都城中盜賊竊發之患,亦似可慮,捕盜假大將差出,使之申明夜禁,可也。鄭太和曰,假將之號令,不如眞大將矣。上曰,然則以右邊大將,兼察左邊大將,可也。已上溫泉行幸節目
引見時,吏曹判書金壽恒所啓,政事旣已取稟,而連値齋戒,不得爲之,今初九日罷齋之後,卽時開政,祿都目政事,亦同日爲之,何如?上曰,依爲之。領議政鄭太和所啓,今此溫井擧動時,津頭當有造成船倉之擧,而但工役甚重,貽弊可慮,今番則勿爲造成之意,分付何如?上曰,依爲之。以上朝報
上在昌德宮。停常參·經筵。
夜一更三更,月暈。
左議政洪命夏,身病出仕。
檢閱崔後尙,實錄考出事,江華府出去。
謝恩,護軍張是奎。
大殿,政院·玉堂問安。答曰,知道。
藥房都提調右議政臣許積,提調禮曹判書李一相,副提調行都承旨臣朴世模啓曰,伏未審夜來,聖體若何,昨日引接至再,昏暮始罷,眼候不瑕有添傷之患乎?今日受鍼時刻,依前定,以辰末宜當,臣等區區憂慮,敢來問安。答曰,知道。
府前啓,大祭齋戒,姑停。
政院啓曰,近日各司怠慢之習,日以益甚,昨日申時,溫井擧動事判下後,以急令分付事,漢城府郞廳,發牌招之,則終不入來,今日亦無形影,極爲駭愕,請當該郞廳,從重推考。傳曰,事極駭異,先罷後推。
罷推現告,漢城庶尹許崙。
傳曰,史官一員待命,騎馬三匹立之,宗廟祭所內摘奸。
禮曹判書李一相上疏。大槪,乞遞臣本職□官隨駕,以存事體事。留政院。
大殿受鍼後,藥房·政院·玉堂·二品·六曹·大司諫問安。答曰,知道。以上朝報
上在昌德宮。停常參·經筵。
日出時,日有左珥。
有政。
下直,潭陽府使金益炅,咸平縣監尹輿聖,全義縣監李益輝。
大殿,政院·玉堂問安。答曰,知道。
忠淸監司書目,唐津縣監鄭輔漢,常時不能檢飭弑夫罪人亂介,自獄中自縊致死,罷黜事。
慶尙監司書目,臣病勢危綴,冒死乞遞,以便公私事。
政院啓曰,來十一日,專經文臣殿講爲之事,命下矣,與儒生庭試,與溫井擧動相値,不得設行之意,敢啓。傳曰,知道。
藥房都提調左議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候加減,亦何如?今日受鍼時刻,依前定,以辰末宜當,臣等區區憂慮,敢來問安。答曰,知道。
禮曹啓曰,今日入侍時,因臣一相陳達,京中癘祭,爲先設行事,命下矣。取考本曹謄錄,則曾於壬寅夏,因京中癘疫大熾,儒臣上箚,大臣獻議,先行發告於南郊,更遣重臣,設行於北郊矣,今亦依此例,不卜日,今月十二日,先行城隍發告祭,十五日,遣重臣設祭於北郊,何如?傳曰,允。
兵曹判書洪重普,請對入侍。
大殿受鍼後,藥房·政院·玉堂·二品以上·六曹·大司諫問安。答曰,知道。
府前啓,措語見上請還收罪人尹善道移配之命。答曰,不允。
禮曹啓曰,今此溫陽沐浴擧動吉日,以四月十七日,旣已定奪於榻前矣。出宮吉時,令日官推擇,則同日寅時申時卯時爲吉云,此三時中,以何時擧行乎?敢此仰稟。傳曰,寅時爲之。以上朝報
備邊司啓曰,本司武郞廳,仕滿十五朔,則例爲陞敍,或守令除授,參下則六品遷轉矣。今者郞廳宣傳官李聖賚,武臣兼宣傳官朴材,已準朔數,依例捧承傳施行,何如?答曰,允。以上備局謄錄
傳曰,今此溫陽行幸時,勿爲植炬事,分付。引見時,兵曹判書洪重普所啓,挾輦砲手四百名,分半相替,以二百名挾輦扈衛事,已與大將相議磨鍊,而大將必欲使之稟定,故敢此仰達。上曰,訓監軍兵,雖不領去,挾輦砲手,異於他軍,當盡數率去,可也。右議政許積曰,道路修治事,自兵曹當爲稟定,非臣等所管,而擧動後初日,則必止宿于果川,翌日晝停于沙斤乃,止宿于水原。又翌日,振威大晝停,素沙小晝停,稷山爲宿所則好矣。上曰,自稷山抵溫陽,道里幾何?許積曰,事知兼司僕,雖未及還來,而其間道里,不過五十里許云,必先定過宿站,然後凡事可以豫爲分付,以稷山爲宿所之意,則自兵曹分付本道,何如?且道路修治,前日雖已下敎,此一節,必明白下敎,然後或出於擧行條件,或以有旨下諭,故敢此仰達。上曰,道路修治,極爲有弊,其修治之際,如或廣占,則民田必多損傷,道路左右,如有民田處,則其所修治,使之僅容駕馬,切勿傷損民田事,各別分付,可也。承旨朴世模曰,此則自政院當爲分付矣,諸道監司處,以行幸之意,方爲有旨,京畿·忠淸兩道監司處有旨中,以此傳敎之意,兼爲措辭下諭,何如?上曰,依爲之。右議政許積曰,擧動時,水原軍兵,當扈駕,而只令水原府使領來,則其在事體,似涉不當,令摠戎使下去領來,何如?上曰,依爲之。許積曰,此則不出於擧行條件,而令兵曹啓稟以定,何如?上曰,依爲之。右議政許積曰,今此扈駕諸色軍兵,必有主將,然後凡事庶有統領,以誰爲主將耶?御營大將則只領御營軍兵,兵曹判書則只領禁軍,若以事體言之,則本兵之長,可以摠領,而爲將之道,文武有異,故臣與諸大臣相議,則皆以爲,衛內諸軍則兵判主之,其他御營軍·諸色軍則御營大將,爲主將則似爲便當云,故敢此仰達。上曰,以事體言之,則都監軍,當盡數領去,而都城亦不可虛疏,故皆爲留置,挾輦軍八百名則不可不領去,挾輦砲手則兵判爲主將,各處止宿時,除供廚容入之地,然後其外則以挾輦砲手,別爲扈衛,其他諸色軍兵,則御營大將,爲主將可也。許積曰,布帳則訓鍊都監·御營廳,多有之,而但輸去爲難。故已令本道監司,豫爲措備以待矣。上曰,許多布帳,以本道物力,倉卒間勢難措備,兩處布帳,擧動前爲先輸去,可也。上曰,守禦使則擧動後,欲使往住于南漢山城,此則何如?許積曰,臣當以傳敎之意,更議於諸大臣,而臣意則以爲,雖使守禦使往住於南漢,無軍之將,留住空城,似爲無益矣。且擧動後,如有不時用標信之事,則何以爲之耶?或於夜間,如有留門開閉之事,則勢當稟用內旨,此亦豫爲分付于留都大臣處,何如?上曰,依爲之。上曰,至於軍號事,極爲難處,何以則可得便當耶?許積曰,此事極爲難處。故臣每與諸大臣,多般相議,而尙未得其便好之策矣。上曰,累日軍號,豫爲書置,而其軍號紙外面,各表其某日某日,以此留置于內,擧動後,自兵曹,每日申時後,啓稟受出,而自內亦看檢其外面排日之表,仍下于兵曹,以爲頒布之地,則庶無差誤之弊矣。許積曰,聖敎至當,軍號則依此定奪,而至於監軍巡將·內入直軍兵將官等落點事,亦爲難處,此則何以爲之耶?上曰,豫爲落點,一如軍號之爲,而其輪回入直之際,當番者如有病故,則已爲入直之員,連日仍番,必待當番者差病入直,然後替直,可也。上令判書洪重普,讀本曹節目,洪重普,讀宣傳官等隨駕節目。上曰,此等官,何如是多數率去耶?宣傳官則駕後五員外,只十員率去,武兼宣傳官,亦十員率去,五衛將則皆盡於江頭落後百官之類,可也,又讀侍衛將士服色節目,上曰,堂上官,藍匹段天益,似過矣。洪命夏曰,五禮儀及謄錄,皆以匹段天益書之,故如是磨鍊,而雖堂上官,豈必皆着匹段天益耶?上曰,大將則戎服不當,大將以下將官,皆以戰服隨駕,可也。又讀植炬節目,上曰,植炬極爲有弊,今番勿令植炬事,自政院各別分付于京中及沿路各官,可也。又讀軍兵節目,上曰,今此擧動時,忠淸道五營軍兵,若盡爲調用,則其輪回往來之際,一道皆受其弊,必有騷擾之患,溫陽近處一營軍兵,獨爲調用後,其軍兵,各別施賞,何如?許積曰,上敎至當矣。淸州營,乃兵使主鎭,而亦近於溫陽,以此營軍兵調用事,分付,何如?上曰,依此爲之,而摠戎使則擧動回還間,使之留住水原山城,可也。又讀大駕止宿處軍兵作門節目,上曰,兵判不當在於作門外,何如是磨鍊耶?洪命夏曰,常時擧動則,兵判例在於作門外,故依此磨鍊矣。上曰,今番則兵判當率挾輦軍兵,而若所領之軍,在於作門內,其將在於作門外,則軍與將,各在他處,不相統屬,其在事體,豈容如是?況御營軍,當爲作門,則兵判號令出入之際,豈無矛盾掣肘之患乎?兵判則領率挾輦軍兵,而爲內作門,御營大將,領率御營軍兵,而爲外作門,凡於止宿之處,必爲兩重作門,可也。許積曰,留都大臣事,何以爲之耶?上曰,留都大臣,左相及領府事,凡事相議,而軍兵等事,左相主管,可也。仍下敎曰,擧動後扈衛各廳軍官入直之數,十名之外,加入十名,而雖他廳軍官,使之盡屬於闕內大將,可也。許積曰,今番擧動時,忠淸道軍兵,當爲扈駕,而大駕次溫井後,迴鑾遲速,未可豫料,亦令其軍兵,仍爲留住扈衛耶?上曰,行宮扈衛,勢必先以布帳周圍,然後排立軍兵於布帳之外,以之扈衛矣,今此隨駕諸色軍兵排立之際,若無不足之患則好矣,如或不足,則當以忠淸道軍兵,添補其不足之處,除出容入之數,其餘則皆可放送,而地形闊狹,不可遙度,此則可以臨時處之矣。洪命夏曰,自前擧動時,馬兵禁軍,則必先使渡江,然後仍爲扈駕,今則何以爲之耶?上曰,若止宿于果川,則此去果川,道里不遠,庶無忽迫之弊,今番則馬兵禁軍,雖自京扈駕,到江頭後,猶可以從容渡涉矣。仍下敎曰,先後射隊,何以定之耶?洪命夏曰,御營大將,欲爲先射隊矣。上曰,予意則欲令御營大將,爲後射隊矣。許積曰,聖敎誠然,後射隊比於先射隊,尤爲緊切矣。上曰,以御營軍爲後射隊,可也。已上溫陽行幸時節目
上在昌德宮。停常參·經筵。
未時,日暈。申時,日有交暈兩珥,暈上有冠,左右有戟,色皆內赤外靑,白虹貫暈,白雲一道如氣,起自北方,橫過暈中,直指南方,長竟天,廣尺餘,漸進東方良久乃滅。酉時,日暈,夜自一更至四更,月暈。
謝恩,持平李暹,五衛將尹撽,僉知李益亨,掌樂正李抽,漢城庶尹沈檍,奉常參奉魏定相,唐津縣監尹以明,護軍梁濟臣,司僕正吳始壽,忠淸都事李溟翼。
下直,忠淸都事李溟翼,唐津縣監尹以明。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,連宵下雨,天氣沈鬱。伏未審夜來,聖體若何,眼候別無加減乎?臣等憂慮未弛,敢來問安。答曰,知道。症候已言于醫官矣。
政院啓曰,擧動不遠,禮曹多事,而判書李一相,陳疏,批答未下,不得行公,新除授參判南龍翼,今日亦不出謝,本曹之事,稽滯可慮,參判南龍翼,卽爲牌招出仕似當,敢啓。傳曰,牌招察任,可也。
謝恩,禮曹參判南龍翼。
藥房再啓曰,卽伏聞醫官所傳之言,上候自昨夕,熱勢上升,比前益甚,眼候亦隨而添重云,臣等不勝驚慮之至,仍與柳後聖·鄭後啓·李東馨等諸御醫,反覆商議,皆以爲,自上眼候,專由於積熱,今若只治眼患,則收效恐或未易,必須先降火熱,方可兼治眼患,柴胡四物湯,合黃連解毒湯,加石膏煆,連翹各二錢,知毋一錢半,麥門冬一錢,連用六貼,而再進御宜當云,此藥卽爲劑入,而又與尹後益·崔有泰等諸鍼醫相議,則以爲,受鍼指端若干井穴三四度,以瀉火熱亦當云,而今日則乃瘟㾮拘忌之日,姑待明日,何如?答曰,知道。
産室廳醫官,以都提調·提調意啓曰,中宮殿産室廳排設吉日,以今月十一日午時,廾一日巳時,推擇啓下矣。十一日排設事,昨已定奪於榻前,明日午時爲始,依例排設之意,敢啓。傳曰,知道。
兵曹庭試武科殿試規矩,六兩三矢九十步,柳葉箭五矢一中,貫革五矢二中落點,取二技。
院啓,武科錄名時,主掌官,稱以御覽單子,極擇紙品,黜退無節,長廣敦厚,倍加於曾前所用,鄕來擧子,辦備爲艱,怨咨譁然,事甚可駭,請錄名主掌官罷職,新除授獻納成汝卨,時在慶尙道安東府任所,請斯送乘馹上來事,下諭。
府前啓,措語見上請還收罪人尹善道移配之命。答曰,不允。
答院曰,依啓。
答禮曹判書李一相疏曰,省疏具悉。卿其勿辭察職。以上朝報
義禁府啓曰,庭試時,闕門三處,武科所兩處,及本府當直兩處,公事都事,竝應爲分把者,多至八員,而本府都事十員,皆赴試,假都事八員,令該曹依例差出,俾無臨時窘迫之弊,何如?傳曰,允。以上禁府謄錄
訓鍊都監啓曰,溫泉行幸,只隔六七日,而馬兵別將柳斐然,昨日政,移授吉州牧使,莫重侍衛諸將,不可苟充代送,柳斐然吉州牧使,改差,使之仍察本任,何如?傳曰,允。以上訓局謄錄
上在昌德宮。停常參·經筵。
自辰時至午時,日暈。
京畿監司金壽興,道路檢飭事出去。
下直,慶尙都事李慶果。
謝恩,都摠管金佑明·鄭知和,五衛將金素,義州府尹鄭錀,護軍南應琛,濟用正姜鎬,吏曹正郞呂聖齊,刑曹正郞慶㝡,東部參奉鄭瑜,典籍魚震說。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何?湯劑進御之後,熱勢及眼候,其有差減之效乎?今日受鍼,依前定,以辰末宜當,臣等不勝憂慮,敢來問安。答曰,知道。症候已言于醫官矣。
京畿監司書目,廣州呈,以同敦寧李廷夔病重,上去不得事。
中殿,藥房問安。答曰,無事。
明日殿試時,武科參試官三,朴長遠·金徽·金是聲,參考官三,李惇臨·裵尙珩·柳徽,文科讀卷官七,李景奭·金壽恒·鄭知和·吳挺一·南老星·南龍翼·權大運,對讀官十,李慶徽·姜栢年·朴世城·金萬基·吳始壽·呂聖齊·李敏敍·沈梓·朴世堂·金錫胄。
政院啓曰,明日庭試,武科殿試,兩司長官,當爲進參,而憲府則長官在外,次官進參事,兩司城上所,牌招言送之意,敢啓。傳曰,知道。
兵曹口傳政事,副摠管趙珩落點。
備邊司啓曰,本司武郞廳,仕滿十五朔,則例爲陞敍,或守令除授,參下則六品遷轉矣。今者郞廳宣傳官朴材,已準朔數,依例捧承傳施行,何如?傳曰,允。
大殿受鍼後,藥房·政院·玉堂·二品以上·六曹·大司諫問安。答曰,知道。
傳曰,再次祈雨祭獻官以下書啓。
府前啓,措語見上請還收罪人尹善道利配之命。答曰,不允。
政院啓曰,今此庭試試官備望入啓下後,因下吏誤告謬例,出牌於擬望試官處,卽者大臣,以非古例爲非,臣不勝瞿然。取考院中舊文書,則辛卯以前,則庭試試官擬望後,捧甘於各其司而已,別無前期牌招之擧,以其望單子,直爲臨時落點啓下,則試官自外入參,乃是舊例,而至於壬寅庭試時,試官望單子啓下之後,有諸官牌招之規,未知其時,何以創出此規,而院中今無考據文書,此不過初出於一時做錯之致,而下吏推以爲例,未免承訛襲謬之歸,旣知其非古例,則何可仍循乎?自今以後,一依古例擧行宜當,而臣亦難免不察之失,惶恐待罪。傳曰,知道。勿待罪。
今日受鍼入侍時,上曰,今此溫陽擧動後,留都大臣,左議政洪爲之,而領中樞府事,則軍務外凡大小,同議爲之。都承旨朴世模所啓,再昨引見時,摠管六員隨駕事,兵曹判書洪重普,親承傳敎,而尙無明白定奪之擧,當更分付乎?上曰,隨駕摠管,以六員定奪,可也。
明日儒生庭試時,開門,罷漏時。
備邊司啓曰,刑曹判書金佐明,先爲下去溫陽,檢飭諸事之意,已爲稟定矣。不可無名號,稱以整理使,卽爲給馬出送,何如?傳曰,允。
整理使金佐明,溫陽地出去。
謝恩,護軍李時標。
忠淸監司書目,稷山縣監安廷煌,病重罷黜,縣監極擇差出下送事。
政院啓曰,明日武科庭試殿試時,命官,何大臣進去乎?敢稟。傳曰,領相進去。以上朝報
上在昌德宮。停常參·經筵。
未時,太白見於巳地。酉時,日暈兩珥。夜二更至三更,月暈。
吏曹口傳政事,稷山縣監尹就殷落點。
謝恩,右參贊朴長遠,稷山縣監尹就殷。
平安監司書目,渭原郡守金世器,本郡品官,濫刑杖殺,罷黜事。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候漸有差減之效乎?日勢差晩則蒸鬱益甚,今日受鍼時刻,以辰初進定宜當,臣等區區憂慮,敢來問安。答曰,知道。
下直,稷山縣監尹就殷。
領敦寧金佑明,兵曹參判柳赫然,請對入侍。
大殿受鍼後,藥房·政院·玉堂·二品以上·六曹問安。答曰,知道。
府前啓,措語見上請還收罪人尹善道移配之命。答曰,不允。
受鍼時,右議政許積所啓,今此擧動時,隨駕百官,必欲省減者,蓋爲除一分之弊,而今聞兵曹堂上,至於三員隨駕云,似爲不緊矣。上曰,然則兵曹堂上,只二員隨駕可也。以上朝報
御營大將柳赫然,請對入侍時,柳赫然曰,今此行幸時,一路宿所,必以布帳扈衛,而官家近處,多有小民之家,地形屈曲,不無妨礙之弊,而不可以此,毁撤其民家,布帳周圍之形,雖不方正,必從民家空隙之處,以爲設帳扈衛之地,何如?上曰,依爲之。柳赫然曰,一路馬兵禁軍,若不善處,則必有傷損民田之弊,雖大駕止宿處,馬軍則勢雖扈衛,別令屯聚於如路中空閑之地,則可以便近於水草,而無傷損民田之弊矣。上曰,依爲之。柳赫然曰,溫陽行宮,設布帳扈衛事,曾已定奪矣。其布帳周圍之際,長木多入,而其近地斫伐處,勢難猝辦,令本道監司,豫爲措備以待,何如?且聞行宮地勢,當以二百步,爲周圍之限云,地刑圓則四面相去,可爲六百步,地形方則可爲八百步,以此計之,則小臣之軍,得地者僅二百七十步矣。整理使及本道監·兵使,必當相地料理,而論其大槪則如此矣。許積曰,布帳周圍之際,地形若令闊大,則軍兵排立之數,勢將多入,此甚可慮矣。上曰,內外作門,相去當以幾許磨鍊耶?許積曰,此則大駕次溫井後,可以觀勢議定矣。且擧動時,挾輦砲手外,其他諸色軍兵,則御營大將爲主將事,臣頃承聖敎,而此乃大事,不可以口傳而定之,必爲擧行條件,然後可以重其事矣。上曰,不須爲擧行條件,別爲傳敎則好矣。柳赫然曰,軍兵當自西氷庫渡涉,而但西氷庫兩岸,水勢不深,泊船之際,去岸梢遠,軍兵渡涉之時,必有赤脚紛踏之弊,非但有傷於觀瞻,其在事體,亦似未安矣。上曰,初日宿所,定以果川,則道里不遠,日勢必不至於忙迫,若令軍兵容渡涉,則似不至於紛踏矣。柳赫然曰,臣之將兵所居處,大臣已傳聖敎,而但禁人節目中,禁府堂上及內禁衛將則不爲擧論,此未知,何如?上曰,只稱大將,則內禁衛將,當在其中,故不爲擧論矣。疊書許積曰,擧動時隨駕百官,必欲減省者,蓋爲除一分之弊,而今聞兵曹堂上三員隨駕云,似爲不緊矣。上曰,然則兵曹堂上,只二員隨駕,可也。已上溫泉行幸時節目
上在昌德宮。停常參·經筵。
卯時,蒼赤雲一道如氣,起自東方,直指乾方,長竟天,廣尺許,漸進北方,良久乃滅。未時,太白見於巳地。
下直,原州牧使權順昌,星州牧使李。
謝恩,都摠管趙珩,安東府使韓震琦,直講金澄,學正李英。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候漸有差減之效乎?今日受鍼,昨承更觀症候爲之敎,爲先入診後定奪宜當,臣等區區憂慮,敢來問安,竝此仰稟。答曰,知道。
檢閱崔後尙,實錄考出後,入來。
入診後,藥房問安。答曰,知道。
今日入診時,右議政許積所啓,今此武科殿試,擧動之前,似難完畢云矣。上曰,擧動日次已迫,其間武科,將未及出榜云,殿試規矩,減一技,兩技中取一技,兩技中取一技之意,議大臣處之。
府前啓,措語見上請還收罪人尹善道移配之命。答曰,不允。
政院啓曰,左副承旨金禹錫,自夜來,面部腫患極重,旣不能進詣試所,又不能還家,今方僵臥闕門外,決難陪從,合有變通之道,何以爲之?敢稟。傳曰,然則,遞差,今日開政差出,可也。
禮曹啓曰,今此庭試,文·武科放榜初以今四月二十六日,推擇啓下矣。今則將有溫井擧動,待還宮後改擇日,擧行宜當,敢啓。傳曰,知道。
以訓局啓辭,吉州牧使柳斐然改差。
京畿監司金壽興,道路檢飭後入來。
謝恩,同副承旨宋時喆,右副承旨張善瀓。以上朝報
義禁府啓曰,今此溫泉擧動時,江頭以前,則本府都事當備員,分把都事中闕員,令該曹今日內,口傳差出,何如?傳曰,允。
工曹啓曰,今此擧動,西氷庫前過涉事,已爲定奪矣。許多軍兵爭渡之際,不無雜亂之弊,量其人馬容載,計其船隻,分排於各衙門,而使各其司下人,十六日,豫爲分把,臨時各乘其船,俾無墊溺折傷之患,而至於御乘馬及挾輦諸將馬,則以津船量其容載之數,別爲整齊,而其中上司各衙門下人,不有啓下本意,任自奪取,必欲先渡,事甚可駭。以本曹號令,勢雖禁戢,一依京畿監司狀啓,各衙門分排船,則使不得爭奪之意,捧承傳施行,而如有違令者,毋論上司下人,其所犯,從重決棍,甚者啓聞論罪,何如?傳曰,允。以上禁府謄錄
政院啓曰,備邊司郞廳來言,今日賓廳坐起日次,而領相武科試所進去,左相宗廟受香,右相藥房進去,不得開坐云,敢啓。傳曰,知道。以上備局謄錄
入診時,上曰,當初則擧動時初日宿所,定以水原,故隨駕百官,使之至江頭改服矣。今則以果川定爲宿所,使之到果川後改服,何如?許積曰,上敎允當,以此分付矣。已上溫泉行幸時節目
上在昌德宮。停常參·經筵。
未時,太白見於巳地。
謝恩,執義吳斗寅,禁府都事金宗胤,宣傳官尹世雄。
大殿,政院·玉堂問安。答曰,知道。
府前啓,還收尹善道移配之命事。停啓。
全羅監司書目,任實呈,以去三月二十七日,私奴述良,雷震致死事。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候漸有差減之效乎?臣等憂慮未弛,敢來問安。答曰,知道。
傳曰,庭試命官,領府事進去。傳曰,武科庭試命官領相,今番擧動,當爲隨駕,凡事亦有議處之事,追來同議事,分付。以上朝報
義禁府啓曰,以刑曹粘目,前甲山府使趙裒,移本府處置事,允下矣。趙裒,時任北虞候,方在任所,依例發遣府書吏,拿來,何如?傳曰,允。以上禁府謄錄
右副承旨張善瀓所啓,留院承旨,酬應文書之際,不可無印信,而本院印信,則隨駕承旨,當爲齎去,初七日,奉使之印一顆,使之取用,何如?上曰,依爲之。
引見時,左議政洪命夏所啓。自上擧動之後,外各司堂上·郞廳,晝則齊會于各其司,而入直之時,則以堂上·郞廳各一員,直宿,何如?上司各司官員,晝則齊會,入直之時,則依常時例,以郞廳一員入直,可也。上曰,諸各司,一依常時例開坐,而坐不坐單子,呈于政院,使之送于溫陽行在所,可也。右議政許積所啓,藥房提調,産室廳則當於晦間入直,而若與諸殿問安相値,則不無苟簡之患矣。上曰,留院承旨中,右承旨李俊耉,差藥房假副提調,使之兼察,可也。上曰,擧動之後,擺撥往來,以非時定限,而彼此知悉,申明分付,可也。右副承旨張善瀓所啓,承旨二員,當留本院,以一員輪替入直爲當矣。摠府堂上及玉堂之官,亦依政院例,直宿,何如?上曰,依爲之。以上朝報
上在昌德宮。停常參·經筵。
夜一更,白雲一道如氣,起自坤方,直指東方,長竟天,廣尺許,良久乃減。自二更至四更,月暈。
下直,咸昌縣監沈若溟,南虞候趙搏,金城縣令李興稷,魚面萬戶李檍。
謝恩,右通禮李明溥。
大殿,政院·玉堂問安。答曰,知道。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何,眼候亦復何如?擧動臨迫,臣等益不勝憂慮,敢來問安。答曰,知道。
武科庭試差備官,以命官意啓曰,擧子田善餘,二所啓下榜目中,以田世餘書塡,因渠告訴,取考初試入格四祖單子,則果是田善餘,而出榜時草榜,亦以善餘書之,此必入啓榜目誤書之致,使之因爲許試,而原榜目送于政院,改付標之意,敢啓。傳曰,知道。
正言鄭□□啓曰,臣伏見武科殿試試所出榜時擧子田善餘之名,以世餘誤書,致有原榜目改付標之擧,臣以其時監試官,難免不察之失,請遞斥臣職。答曰,勿辭,退待物論。
持平魚震翼啓曰,伏見武科殿試命官啓辭,則二所初試出榜時,入格擧子田善餘之善字,以世字誤書,至有付標改入之擧,臣以其時監試官,莫重入啓榜目,不能詳察之失,在所難免,請命遞斥臣職。答曰,勿辭,退待物論。
傳曰,大臣·備局堂上引見。
兵曹口傳政事,都摠經歷嚴台耉落點。
府啓,引嫌而退,一字誤寫,理或不免,而旣云不察,勢難仍在,持平魚震翼,請命遞差。答曰,依啓。
院啓,引嫌而退,一字不察,雖非大段,科場事重,勢難在職,請正言鄭□□遞差。答曰,依啓。
刑曹啓目粘連,京畿監司啓本云云,弑主罪人荷龍等,旣已承服,發送敬差官,按覈啓聞後,稟處,何如?啓依允。
吏曹口傳政事,兵曹正郞禹昌績落點,利川府使柳之芳落點,京畿推考敬差官慶㝡落點。
吏曹啓曰,臺諫有闕,政事,取稟。傳曰,明日爲之。以上朝報
大臣·備局堂上引見時,左議政洪命夏所啓,擧動之後,擺撥所及各處摘奸,當發遣備邊司郞廳或臣廳軍官,頻頻申飭,而所騎馬,以軍營立待馬入把,何如?上曰,依爲之。以上備局謄錄
都摠府啓曰,常時中日習射,其日曉頭,標信改請,而啓下後擧行矣。今此擧動後標信,不得啓請,則中日習射,似當有變通之道,令該曹稟處,何如?傳曰,允。
兵曹啓曰,自前産室廳排設之後則例爲停止,而且値擧動,依前例姑爲停止,何如?傳曰,允。以上都摠府謄錄
傳曰,今下弓矢,魚面萬戶李億給送。
傳曰,今番擧動軍兵,名目頗多,而無統御之將,散亂失伍之患,不可不慮。御營大將柳赫然,挾輦軍外,摠戎使以下各樣軍兵,竝皆統禦,以受其節制事,分付。以上記草
傳曰,疊出今番擧動時,軍兵名目頗多,而無統禦之將,散亂失伍之患,不可不慮,御營大將柳赫然,挾輦軍外,摠戎使以下各樣軍兵,竝皆統禦,以受節制事,分付。備局堂上引見時,兵曹判書洪重普曰,宣傳官留都之人,其數甚少矣。上曰,以二員輪直,可也。上曰,兵曹郞廳四員,備局郞廳三員,使之隨駕,可也。許積曰,溫陽撥便,使之一日內往來,則當以十二時爲限矣。上曰,如以十二時定限,則一日未昏黑前,決不能得達矣。鄭太和曰,撥便則取其直路而往來,似當矣。上曰,撥便以九時定限,彼此知悉,申明分付,可也。洪命夏曰,闕內禁軍入直,何以爲之?禁軍將,亦豫爲落點,使之入直耶?上曰,禁軍則分作三番,相替宿衛,而左右將則五員輪回入直,可也。兵曹判書洪重普曰,擧動後傳語軍,亦爲定立乎?上曰,自闕至津頭立之,可也。洪重普曰,陽繖扇差備,闕門內則忠義次知,闕門外則京正兵次知,至於晝停作門內,忠義當爲捧持,磨鍊之數則多至十餘人,而此輩之疲軟甚矣。雖於晝停宿所,作門之內,以京正兵仍爲捧持,忠義則勿爲發送,何如?上曰,入幕次時,考喧將,以三十人磨鍊,而此亦不緊,考喧將,以挾輦將,兼爲次知,可也。判書洪重普曰,然則此節目一款,改付標以入,何如?上曰,依爲之。上曰,還宮之日,軍兵則凌晨先渡,俾無紛踏之患,可也。御營大將,如有稟達之事,悉陳之。柳赫然曰,整理使金佐明,通報于小臣處曰,忠淸軍兵,當於境上待候,而素沙田野,皆是民田,若或稍前則便是他境,差退數里結陣,爲當云矣。上曰,雖差退數里閑曠無田處,結陣之意,分付,可也。忠淸境上軍兵交替之際,色承旨臨時稟啓。柳赫然曰,金佐明,又通于小臣曰,溫井以布帳,何以爲之云矣。上曰,地形低下處則用二層布帳,有墻垣處則以革布帳圍之,可也。工曹判書李浣曰,布帳二百件,自訓局亦已送之。又曰,臣備諳其處形勢,近地絶無喂馬之處,擇其有水草處,使之結陣喂馬宜當。上曰,雖晝停處,勿拘里數,擇其水草處結陣,可也。已上溫幸節目
上在昌德宮。停常參·經筵。
推考敬差官慶㝡,楊州牧出去。
下直,義州府尹鄭錀,彦陽縣監宋克悌,晉州牧使張鍵。
謝恩,兵曹正郞禹昌績,直講鄭靦,吉州牧使閔周冕,利川府使柳之芳,都摠經歷嚴台耉,渭原郡守蔡時鎭,五衛將柳永佑。
大殿,政院·玉堂問安。答曰,知道。
政院啓曰,前頭端午帖,所當製進,而大提學金壽恒,今當隨駕,前大提學李一相,前提學朴長遠,皆在留都之中,使之臨時出韻科次,製述官則趁擧動前,豫爲啓下,而事異常規,敢此仰稟。傳曰,依爲之。
守宮假注書,韓翊周落點。
藥房都提調右議政臣許積,提調禮曹判書臣李一相,副提調行都承旨臣朴世模啓曰,伏未審夜來,聖體若何?昨日引接臣僚,酬酢移時,眼候不瑕有添傷之患乎?擧動迫在明日,臣等憂慮倍切,敢來問安。答曰,知道。
下直,利川府使柳之芳。
明日溫陽擧動時,出宮初嚴丑正四刻,二嚴寅初三刻,三嚴寅正二刻,開門五更一點。
謝恩,兵曹正郞魚震翼,兼春秋李時撢,司䆃正丁昌燾。
府啓,新除持平閔宗道,以推考敬差官,時在咸鏡道咸興府,請斯速乘馹上來事,下諭。答曰,依啓。
武科庭試差備官,以命官意啓曰,明日出榜事,傳敎未下之前,臣等相議,促射帿箭貫革排立,四處催促,發矢之際,自不免紛擾,申飭試官及差備官等,另加詳察,而月字擧字縣監具鎰,稱以二矢得中,着名於渠之錄名單子,未見旗鼓之應,亦未聞傳箭官之傳呼,取見都廳處所之矢,則鎰之五矢,皆不得中,尋聞其故,則宣傳官崔柱華,喧聒中,誤認傳說,以致載錄云,執冊官訓鍊副正裵尙珩,亦難免率爾載冊之責,莫重科試,有此可愕之事,具鎰·崔柱華·裵尙珩,竝令攸司科罪。試事方急,不可一刻曠任,訓鍊判官金樑國,以執皷官來待,姑爲權察參考之事,裵尙珩代,卽令該曹差出察任,何如?傳曰,允。
謝恩,直講吳命說,正言權□□。
備忘記,再次祈雨祭獻官,吏曹判書金壽恒,大司成南龍翼,參判南老星,司䆃正李明溥,各熟馬一匹,典祀官博士陳尙漸,典籍柳克休,佐郞吳命□,大祝佐郞呂聖齊·李猶龍·李時撢,各兒馬一匹,監察及諸執事以下,上弦弓一張,賜給。
禁府都事宋幼悌,倫紀罪人士玉拿來事,咸興府出去。以上朝報
備邊司郞廳,以左議政意啓曰,臣承命留都,自今夕來在本司,明日動駕時,祗送于紅馬木西邊信地之意,敢啓。傳曰,知道。
疊書上曰,擧動之後,擺撥往來,以九時定限,而彼此知悉,申明分付,可也。以上備局謄錄
義禁府啓曰,以咸鏡道推考敬差官啓本刑曹粘目內,倫紀罪人士玉,旣已就服,移本府處置事,允下矣。依例發遣都事,拿來,何如?傳曰,允。又啓曰,以武科試所啓辭,因刑曹啓目,擧子具鎰,宣傳官崔柱華,訓鍊副正裵尙珩,移本府處置事,允下矣。具鎰·崔柱華·裵尙珩等,方待命本府,卽爲拿囚,何如?傳曰,允。以上禁府謄錄
兵曹啓曰,本曹堂上二員留都,當爲逐日開坐,文書酬應之際,不可無印信,而本曹印信,則齎往溫井所,禮曹奉使印一顆,使之取用,何如?傳曰,允。已上溫幸節目
上在果川行宮。停常參·經筵。
未時,太白見於巳地。申時,雨雹狀如榛子大。
兩慈殿·大殿,藥房問安。答曰,知道。中殿問安,答曰,無事。
咸鏡道推考敬差官持平閔宗道,入來。
兩慈殿·大殿·中殿,政〈院〉·玉堂問安。答曰,知道。
大駕到果川後,藥房·政院·玉堂·二品以上·大司諫問安。答曰,知道。
吏曹啓曰,新恩政事,取稟。
明日擧動時,初嚴寅初四刻,二嚴寅正一刻,三嚴寅正二刻。以上朝報
大駕出宮,御營軍及都監馬兵·禁軍,放砲發船,皷譟鱗次而渡,上御船上幕次。兵判洪重普請對進曰,侍衛軍兵,今方分左右渡江,駕後及挾輦砲手,當令先渡耶,抑後渡耶?上曰,駕後及挾輦砲手,乘船分左右,挾御船以渡,今晝停時,令軍兵喫飯喂馬,可也。上曰,軍兵先渡者,不爲結陣耶?判書洪重普曰,地勢挾窄,方陣則勢難成列,令軍兵左右札駐而已矣。上曰,摠戎使軍兵,境上來待處,結陣處,已爲分付耶?問于御營大將,可也。承旨朴世模曰,摠戎使領來水原軍,旣已待候於江越邊果川界矣。御船到泊江越邊,上命招兵曹判書洪重普,使軍兵蹔時喫飯,上,下船乘轎後,前向果川大路,留都百官都監軍兵,祗送後,落後津頭,大駕到果川宿所,政院啓辭,行船,下船,砲時,別破陣,不爲待令,該寺官員,從重推考。傳曰,放砲號令,實三軍耳目也,該官慢不擧職,則論以軍律,其罪亦爲重矣,令兵曹拿致決棍,可也。政院啓曰,兵曹郞廳來言,軍器寺官員,決棍云矣,敢啓。傳曰,知道。又啓曰,御營郞廳來言,初昏懸燈,人定後刁斗之意敢啓。傳曰,知道。又啓曰,傳曰,駕後禁軍,似當兩陣間水草可牧處置之,而何以置之於外作門外事,命下矣。問于兵曹則以爲,外作門嚴禁,不許出入,故禁軍晝入陣中,終日飢餒,馬則在於陣外,亦不得喂養,以就食出外,見阻於作門,更未入來,本曹號令,不能行於御營廳,故不得使之入來,而未及啓稟,遽爲閉門,致勤下問,不勝惶恐。今雖夜深,駕後禁軍,似當使之入陣于信地,惶恐敢啓。傳曰,明日宿所,更稟處之。傳曰,御營廳閉門吹啓稟後,何不來於內作門行之,而只於外作門外行之耶?以挾輦砲手,作內作門者,爲倣宮城,以御營軍,作外作門者,爲倣都城門矣,在闕時旣已分付,而尙不嚴明申飭者,此必生疏而然也。今聞御營廳,不從兵曹號令,內外阻隔,不得傳致命令云。故下此標信二隻,一則使宣傳官分付於大將處,明曉開門吹,則使之入來內作門外爲之,一則內作門出在時,持此符驗,可也。闕內直宿之官,使之入宿於內作門內事,亦爲分付。已上溫幸節目
上在水原行宮。停常參·經筵。
大王大妃殿·王大妃殿·中殿,政院·玉堂·堂上以上問安。答曰,知道。
傳曰,供上物膳,本道進排種數太多,今後則言于提調,分付本道提調,監捧時,以適宜之物,從略捧入。
大殿,藥房·政院·玉堂·二品以上問安。答曰,知道。
大駕到晝停後,藥房·政院·玉堂問安。答曰,知道。
大駕到水原後,藥房·政院·玉堂·二品以上·大司諫問安。答曰,知道。
留都大臣書目,臣等與三品以上官,三殿問安,宮城內外宿衛無事事。
大殿,藥房·政院·玉堂夕問安。答曰,知道。以上朝報
兵曹判書洪重普請對入侍時,洪重普曰,昨日駕後禁軍等事,有今日稟定之敎,故玆敢請對矣。昨者柳赫然,作門出入之人,一切嚴禁,內外阻絶,駕後輩,不得炊食喂馬,終日飢餒,旣出之後,見阻作門,更未入來,以致經夜於作門外。上曰,御營大將,在於作門外耶?承旨張善瀓曰,御營大將,於兵曹,別無句管之事,故兵曹號令,不得行於內外矣。上曰,駕後禁軍,當於內作門外水草可收處,置之,何以歇馬於外作門外耶?洪重普曰,兩陣之間,絶無抹馬之處,且結陣之後,則不得出入,故以致如此矣。上曰,御營大將,來住何處耶?洪命夏曰,御營爲前隊,故大將來在於頭局矣。昨日大駕住果川時,作門之內,多有閭舍,火患可慮,故一切禁火,雖從臣所帶下人,使不得入處家舍而炊食矣。上命注書招宣傳官,持信箭招御營大將。判書洪重普曰,臣在京之時,與柳赫然曾已相約,自上擧動後,駐蹕之所,內外作門結陣事,圖形豫爲論定,而到今內外阻絶,命令不行,臣以此意,言于御營大將處,則大將送來令箭曰,如有緊急之事,以此箭分付云,而臣之借大將令箭,號令內外,似涉苟簡,卽爲還送矣。上曰,兵曹·御營,如是掣肘,則有若令出多門,置二將於軍中也。承旨張善瀓曰,昨夕閉門時,以門吹事,致勤下敎,不勝惶恐,而柳赫然以爲,門吹只於軍門爲之,而不可行於御幕之外云矣。上曰,予之初意,以挾輦砲手,作內作門,而以御營軍,作外作門者,欲使內外嚴截矣。柳赫然入侍,上曰,昨日御營大將作門,作門禁嚴云,然耶?柳赫然曰,若使下人輩,許其出入,則其數無限,不可取舍,故一切禁斷,昨聞京畿監司之言,水原私倉廣闊,近廐馬可喂於私倉近處云矣。上曰,私倉在於何處耶?柳赫然曰,以作門形勢言之,則私倉當在於外壘之內,子壁之外。判書洪重普曰,水原府使朴敬祉以爲,大駕駐蹕本府之時,偃然入處衙中,有所不安,當空其衙舍云,若通其衙,則似無狹窄之患矣。上曰,今後駕後禁軍,使之入衛於作門內,可也。判書洪重普曰,宣傳官廳吹螺赤輩,亦當入處於作門內矣。承旨張善瀓曰,此輩若使盡入於作門內,則汲水·飮食甚難矣。上謂判書洪重普曰,痛禁雜人,切勿出入於作門,可也,判書洪重普曰,水原則地勢廣闊,陪從官所率下人及卜駄,使之許入於作門內,未知何如?上曰,政院·玉堂侍衛諸將·摠府·內醫院·宣傳官外,隨駕百官,皆留於外作門外之意,分付,可也。判書洪重普曰,挾輦砲手分二隊,以四百名,當替代扈衛,而砲手輩以爲,欲習行路,願爲仍留扈駕,四百名,不先替送而姑留之矣。上曰,自果川至此晝停,此距水原程途,孰遠孰近耶?判書洪重普曰,自此抵水原梢近矣,遂退出。判書洪重普請對入侍時,洪重普曰,卽者柳赫然,與摠戎使具仁槩相議來言,水原軍兵,當一依聖敎,路傍左右札駐,而待大駕到陣前,放砲吶喊後,開陣門頭局,軍兵先爲解出後,大駕入陣中,暫時駐駕,水原軍還爲前隊而行矣。上曰,知道。大駕到沙斤川,入陣中觀兵,卽命水原軍先行作前隊,御營軍作後隊而行。已上溫幸節目
上在振威行宮。停常參·經筵。
大殿,藥房·政院·玉堂·二品以上·大司諫問安。答曰,知道。
今日動駕時,初吹巳初一刻,二吹巳正一刻,三次巳正三刻。
大殿到振威後,藥房·政院·玉堂·二品以上·大司諫問安。答曰,知道。
整理使金佐明上來。傳曰,引見。
忠淸監司書目,懷德呈,以大司憲宋浚吉上疏上送事。
京畿監司書目,伏聞館宇不便,至有看審他處之擧,不勝驚悚,惶恐待罪,振威縣令李觀夏,爲先罷黜事。
左議政書目,去夜宮城內外,宿衛無事緣由事。
以京畿監司,振威縣令罷黜狀啓,傳曰,本縣寢室修理,果爲不謹,頗有土臭,而久開窓戶,稍勝於初,無他宿所,仍爲處此,卽今農時,守令遞易有弊,令本道監司,只決棍,勿罷,可也。
大殿,藥房·政院·玉堂問安。答曰,知道。以上朝報
備邊司郞廳,以領·右相意啓曰,今日大駕自晝停所離發,行五六里,有一堂上官員,有別排下人,又有騎馬隨從者,撞過東班之傍,終不下馬,衆目所視,事體可駭,捉致其騎馬隨從者問之,乃是廣州府尹李襘,祗送境上後回來云,路遇隔等之官,猶有回避之節,況東西百官隨駕成列,睍視行過,事理,豈容如是?其隨從者則付之兵曹,使之決棍,而廣州府尹李襘,從重推考,何如?答曰,允。以上備局謄錄
義禁府啓曰,以武科試所啓辭,因刑曹啓目,書箭官金呂承,監的官朴廷彬等,移本府處置事,允下矣。金呂承·朴廷彬,卽爲拿囚之意,敢啓。傳曰,允。又啓曰,以平安監司狀啓,因刑曹粘目,渭原郡守金世器,移本府處置事,允下矣。金世器,時在渭原郡任所,依例發遣府羅將,拿來,何如?傳曰,允。以上禁府謄錄
上在水原行宮,傳曰,兵曹判書洪重普,御營大將柳赫然,摠戎使具仁槩引見。引見時,上曰,此去前路,何處可容作陣耶?判書洪重普曰,前路十里內則途道挾隘,且多民田,其餘道路廣闊,可作陣矣。上曰,令軍兵必於路兩傍結陣,而切勿損傷田疇,可也。判書洪重普曰,此意旣已申明分付於兩大將處矣。柳赫然曰,水原軍兵,在國家甚爲闕重,而不事繕治,久爲廢矣。解事將官,已皆死亡,今者不習於武事輩,猝當此擧,只惶㤼而已矣。忠淸軍兵,明當交代境上矣。交代時結陣節操,何以爲之耶?上曰,待明日更稟,可也。柳赫然曰,忠淸軍兵到境上,路傍結陣,而待大駕到陣前,大旗幟,自陣中出來迎駕矣。自上雖不下令箭,放砲吶喊後,自當開壘以迎,以此意分付於兵使處,似當矣。上命摠戎使具仁槩,防禦使朴敬祉,率其軍馬,先往陣于山城後廣闊處,大駕到摠戎使軍結陣處,駐駕觀軍容,仍令具仁槩等,殿後而行。已上溫幸節目
明日動駕時刻,初吹寅正四刻,二吹卯初四刻,三吹卯正二刻,改啓下。
上在溫泉行宮。停常參·經筵。
大殿,藥房·政院·玉堂·二品以上·大司諫問安。答曰,知道。
大駕到晝停後,藥房·政院·玉堂問安。答曰,知道。
大駕到稷山後,藥房·政院·玉堂·二品以上·大司諫問安。答曰,知道。
左議政書目,去夜宮城內外,宿衛無事事。
傳曰,漢文帝入周亞夫陣,守門之卒,拒以軍中不馳,至令文帝按轡徐行,而今此作門哨官,若能執法,則雖侍衛諸將·承旨·史官·各差備,猶可拘執以待,入次後稟告,可也。設或軍人重傷,有不暇顧,而旣不能據法禁斷,又從而變亂,極爲痛惡,兵房承旨親自監視,作門哨官二人,竝各別決棍二十度,承旨·史官·待衛諸將·各差備,竝從重推考。
戶曹啓曰,今此陪從百官及軍兵等,到溫陽後,卽爲放料事,已爲陳達於榻前矣。放料式例,參酌磨鍊,別單書入之意,敢啓。傳曰,知道。
明日動駕時,初吹卯初一刻,二吹卯正一刻,三吹卯正四刻。
大殿,藥房·政院·玉堂夕問安。答曰,知道。
大司諫李慶億,正言李□□請對入侍。以上朝報
備邊司啓曰,京畿監司,以撥路難支之弊,令本司定奪指揮事,馳啓矣。大駕未至行在所之前,則各邑祗候凡事,不可不及時傳通,故文書之連續付撥,勢所固然,而進次行在所之後,則文書之傳,必須出於一處,然後可無續續付撥之弊,依狀啓,凡各司文書之因撥上傳送者,必令關由本司,而雖內局·政院·兵曹時急文書,亦令送于本司,傳致宜當,以此分付擧行,何如?答曰,允。以上備局謄錄
上在振威行宮時,使別軍職招御營大將柳赫然,引見。上謂柳赫然曰,昨日引見時,所敎忠淸兵使處分付之事,何以爲之?赫然曰,忠淸軍兵,來待境上結陣,而節操兵使處,旣已詳細分付,而鄕居武士,未嘗見車駕威儀,聞有此擧,惶㤼震慄云矣。承旨張善瀓曰,昨日摠戎使之軍,不能一齊結陣,自上恐惑不得善觀矣。上曰,欲善觀軍容,必須分左右列立然後,可也。柳赫然曰,軍容頗似整齊,軍卒亦皆年少者矣。上曰,旗幟器械,不甚鮮明。柳赫然曰,臣前者待罪本府時,故相臣金堉,給軍木六十同,絶不出用,到今儲置矣。當此擧動,用之於布帳等具矣。水原軍使,自國家必須顧見而後,可以成樣,水原,名號則大,而其實殘邑矣。忠淸軍兵,今已來到境上,有所仰稟之事矣。此軍迎駕之際,放三砲大旗幟出來,及其大吹打時,旗牌官,例有稟達之擧,而本道旗牌官,何敢唐突爲之?上曰,使宣傳官先行駕前,臨時取稟,可也。此後則御營大將,連爲頭局以行,到忠淸軍兵結陣處,前隊軍及旗纛儀仗,開陣門先爲過送事,亦分付於兵使,可也。柳赫然曰,小臣幕官,送于兵使處,連續分付,而作陣節操善否,未可豫料也。大駕到忠淸道地界,駐駕于兵使結陣處,仍觀軍容,招判書洪重普至前,又使別軍職是時中持信箭,招兵使閔震翼,震翼進跪於駕前。上曰,軍兵之數,幾何?震翼對曰,元數七千餘人,而有頉者多,來此結陣六千四十餘人矣。上曰,馬兵幾何?震翼曰,一千三十餘名矣。上曰,馬之良否,何如?震翼曰,鄕曲駑台馬,何敢比於京中禁軍之騎也?上曰,汝受任之後,幾度操鍊耶?震翼曰,組鍊者二度矣。上顧謂判書洪重普曰,仗馬來耶?洪曰,來矣。上曰,仗馬一匹牽來,賜給震翼,可也。洪命普出招司僕吏,使之牽來,則仗馬先已發向前江矣。以他馬面給,下敎曰,行伍整齊,可見汝勤於職事,以此賞之。又招營將李盱,一體面諭,給馬一匹。大駕到稷山宿所,傳曰,疊書漢文帝入周亞夫陣,守門之卒,拒以軍中不馳,至令文帝按轡徐行,而今此作門哨官,若能執法,則雖侍衛諸將·承旨·史官·各差備,猶可扶執以待,入次後稟告,可也。設或軍人重傷,有不暇顧,而旣不能據法禁斷,又從而變辭,極爲痛惡,兵房承旨,親自監視,作門哨官二人,竝各別決棍二十度,承旨·史官·侍衛諸將·各差備等,竝從重推考。引見時,戶曹判書李慶億曰,今日素沙之路,自上命駕後,禁軍三人,馳往於橋上,當其兩道軍兵聚會之時,瞻望君上,有若日月,而遽有此下敎,軍人輩,必認觀戱之擧矣。還都之時,則切勿復爲此等之事,何如?
上在溫泉行宮。停常參·經筵。
大殿,藥房·政院·玉堂·二品以上·大司諫問安。答曰,知道。
大駕到晝停後,藥房·政院·玉堂問安。答曰,知道。
大駕到溫井後,藥房·政院·玉堂·二品以上·大司諫問安。答曰,知道。
傳曰,布帳外聚會者,乃此郡之父老幾人耶?計數以啓。
留都大臣書目,宮城內外宿衛無事事。
傳曰,有議定之事,大臣來待,今日大臣引見時,傳曰,今予此行,出於萬不獲已,而道內民弊,不言可知,予庸不安於心矣。其令該曹設科取人,以爲慰答之地,而只許本道元居人之入籍者。
傳曰,旱乾至此,祈雨設行事,分付該曹,急急擧行。
禮曹啓曰,傳敎矣,今此溫陽行在所文武科庭試吉日,令日官推擇,則今四月二十八日爲吉云,此日設行之意,急急知委於本道,何如?傳曰,允。又啓曰,傳敎矣,三次祈雨祭,風雲雷雨·山川雩祀·三角山·木覓山·漢江沈虎頭五處祭官,各別擇差,不卜日,來廾五日設行之意,撥上知委於京中各該司,而祝文則令藝文館卽爲分排,趁今日製進,何如?傳曰,允。
傳曰,水刺間,有汲水軍定送云,當此農節,民事可慮,汲水之事,自內當推移爲之,所定汲水軍,卽令罷送,此外,該處定送汲水軍,一竝罷送之意,卽刻內分付于本道監司處。
傳曰,自今日行宮門,當爲開閉矣。未閉之前,各處下人,使得出入,而閉門之後,各司各員,只要緊使喚人外,如有濫率摘奸見捉者,則非但治罪下人而止。其所率官員,亦難免重罪事,分付兵曹。
大殿,藥房·政院·玉堂夕問安,答曰,知道。以上朝報
備邊司啓曰,直接京畿監司金壽興馳啓之辭,則以振威·水原館宇,還宮時,不便仍御之,故料理添造凉房云,所謂凉房,雖未詳知其制度之,如何?旣不便於臨御,則些少民弊,有不可顧,宜狀啓,趁還宮前,料理添造之意,分付擧行,何如?以上備局謄錄
大臣引見時,傳曰,本道兵使,率領軍兵,扈衛行在,事理當然,而當此極農之節,仍爲久任則失業可慮,兵曹判書與御營大將,巡審地勢,內外布帳,次次進設,以便兩局軍兵排立扈衛,本道兵使所領之軍,卽爲罷送。以上朝報
傳曰,史官一員待命,作門內夜摘奸。以上記草
忠淸監司金始振引見。
未時,太白見於巳地。以上朝報
藥房入診時,領議政鄭太和曰,右相想已陳達矣。此處假家極多,而人人皆吸煙草,以我國紀綱,無以禁止,火患甚可畏也。上曰,人人吸煙草,雖曰難斷,顧不可限十餘日停止耶?鄭太和曰,此則誠難矣。曾在先朝,當親祭社稷之日,特令禁止,而有一官員,犯禁現捉,一夜之間,猶不能停止,況許多日乎?且此處布帳形止,過爲闊大,合有變通之道矣。許積曰,布帳必有變通之道,可以除弊,而但各司假家,多有連亘處,必須間間毁撤,曲曲相通,然後布帳方可進設矣。上曰,注書出去,分付兵曹。鄭太和曰,此非分付之事,臣等當以傳敎之意,言于兵判及大將,使之相議而處之矣。且外布帳,若有廣闊,則扈衛之際,隨駕軍兵,太半不足,道內諸鎭軍兵,勢當益爲調發,當此農時,若至發兵動衆,則其弊不貲,故敢此仰達。上曰,外布帳若令進設,則雖以御營軍排立,亦無不足之弊耶?許積曰,豈無變通之道乎?其軍兵排立之際,行列不密,則軍兵之數,庶可以減省矣。臣等陪聖明來此,野次之事,豈不欲十分周密,以備不虞哉?卽今人心,雖曰危疑,以臣愚慮,保無他憂,當此農事方急之日,豈宜過爲疑慮,興兵動衆,反爲失人心之擧乎?上曰,本道兵使,率領軍兵,扈衛行在,事理當然,而當此極農之節,仍爲久住,則失業可慮,兵曹判書與御營大將,巡審地勢,內外布帳,次次進設,以便兩局軍兵排立扈衛,本道兵使所領之軍,卽爲罷遣。上謂鄭太和曰,素沙結陣時,忠淸道軍容,卿等亦爲詳見耶?鄭太和曰,臣等亦觀其軍容,差勝於水原軍矣。上曰,旗幟服色,雖不能鮮明,至於號令之際,不失擧措,外方軍兵,若非豫爲敎鍊則能若是乎?已上溫幸節目
上在溫泉行宮。停常參·經筵。
未時,太白見於巳地。
大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
傳曰,守令,以差使員,多數留在云,當此極農之時,守令久留,極爲有弊,差使員使之兼任,其餘則還送,本道物膳差使員往來,亦爲有弊,只定一員,各邑物膳進上之時,使陪持來到,則差使員,依司饔院官員例,以爲監上可也。
大殿沐浴後,藥房·政院·玉堂·二品以上·大司諫問安。答曰,知道。
咸鏡監司書目,富寧海水盡赤,變異非常事。
江原監司書目,本月十七日,雷震大作,雨雹交下,兩麥及木花田,多被損害事。
忠淸監司書目,公山呈,右參贊宋時烈上疏上送事。
院啓,昨日布帳外聚會父老,有計數以啓之命,聖意想必有在,而只以七人書啓云,車駕遠臨僻邑,實是稀世之事,父老咸聚,瞻望羽旄之美,其數之衆多,陪從諸臣之所共目覩,豈止於七人而已哉?政院旣承聖敎,所當分付於監司,而經問本邑,只憑其所告,泛然入啓,敢令下問之意,終歸埋沒,難免其責,請當該承旨推考。答曰,依啓。
大殿,藥房·政院·玉堂夕問安。答曰,知道。
傳曰,昨日溫井之處聚觀父老,以七人書啓,似爲埋沒,而紛擾未及下敎矣。過本郡以後,至溫井作門外,聚會父老,更令本道監司,詳問以啓。以上朝報
備邊司啓曰,忠淸道扈衛軍兵,旣已特爲罷遣,而兵使閔震益,營將李旰,竝仍爲留待矣。兵使則不可退去,使之簡其所率,俾無各邑支供之弊,管將則旣放其該營軍兵,別無所幹,還其信地之意,分付何如?答曰,允。以上備局謄錄
自上巳時,溫泉洗頭,四百瓢爲之,午時止洗。
上在溫泉行宮。停常參·經筵。
自卯時至申時,日暈,酉時,日暈右珥。
大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
傳曰,大臣,引見,兵曹判書洪重普請對入侍。
今日大臣引見時,上曰,今此設科時,隨駕武士等,亦宜一體試取,而皆是宿衛之人,不可離次赴場,此類則豫捧錄名單子,還都後別爲試取事,該曹知悉擧行。
掌令南天澤上來。
大殿沐浴後,藥房·政院·玉堂·二品以上·大司諫問安。答曰,知道。
春秋館官員,以領·監事,請堂上意啓曰,隨駕史官,只有二員,而上番史官崔後尙,以庭試主掌官,自今日進去錄名所,左·右史不備,當以兼春秋,代察其任,而六曹兼春秋中,無隨駕之員,兵曹兼春秋李猶龍減下,其代,令該曹以陪從兵曹郞官,卽爲口傳啓下,何如?傳曰,允。
傳曰,當使內官,頻頻摘奸禁火,如有飮南草見捉之人,則施以重罪,此意政院分付可也。
吏曹口傳政事,兼春秋趙聖輔。
謝恩,兼春秋趙聖輔。
大殿,藥房·政院·玉堂夕問安,答曰,知道。
引見時,領議政鄭太和所啓,道內老人,已有抄啓之命,必施優老之典,而亦不可濫以年八十歲以上爲限,宜當,曾在先朝,或有特命年八十以上者,無論職名有無及良賤,竝給老職通政帖之時,今亦依此例爲之,何如?上曰,依爲之。又所啓,前參判辛啓榮,以仁祖朝侍從之臣,年迫九十,居在道內禮山地,自上合有優異之典矣。上曰,辛啓榮,以先朝舊臣,年老不得來詣,特爲加資事,分付該曹可也。又所啓,前參判金長生·宋象賢·趙憲等三人,將有致祭之擧,則故統制使李舜臣之墓,亦在道內,當一體致祭矣。上曰,四臣別爲致祭事,分付該曹可也。又所啓,直赴之類,自前亦有許赴別科之時,而禁軍中多有直赴殿試之人,今番扈駕武士等,還都試取之時,竝爲許赴放榜,何如?上曰,依爲之。以上朝報
今月二十□引見時,上曰,尋常擺撥則緩其時刻,以十二時往還改定,而如有緊急公事,此處則使禁軍齎去,京都則使軍官輩上送,而別爲進定時刻,無令稽滯,而此後又有不及之患,則各別治罪事,分付備邊事可也。以上備局謄錄。
義禁府啓曰,以平安道暗行御史書啓,因刑曹粘目,鐵山監牧官林大樴,移本府處置事允下矣。林大樴,自任所時未上來,依例發遣府羅將,拿來何如?傳曰,允。以上禁府謄錄
答禮粘曰,不必輸運往來與外方進上,一體施行可也,工曹端午進上,進上于行在所事。以上記草
疊書傳曰,當使內官,頻頻摘奸禁火,如有飮南草見捉之人,則施以重律,此意政院分付可也。傳曰,雨下如此,扈衛軍兵,何以庇覆耶事命下矣。卽問兵曹·都監·御營,則以爲,三局軍兵,皆有甲木布帳,此可得以庇雨矣。
兵曹啓曰,去夜大雨,扈衛軍兵及禁軍馬隊,終宵冒雨,點檢戒器,兼以慰問事,判書洪重普,進去陣中云矣。敢啓。傳曰,知道。已上溫幸節目
上在溫泉行宮。停常參·經筵。
大殿,藥房·政院·玉堂·二品以上·大司諫問安。答曰,知道。
忠淸監司書目,溫泉幸行時,路邊聚會,父老民人等,更爲訪問,別單開錄事。
京畿監司書目,坡州等官呈,以本月十七日雨雹事。
留都大臣書目,去夜宮城內外,宿衛無事事。
溫陽行在所庭試,武科規矩,柳葉箭五矢一巡二中,落點。
大殿沐浴後,藥房·政院·玉堂·二品以上·大司諫問安。答曰,知道。
府啓,今此擧動時,爲念外方之弊,隨駕諸司,旣令各自供頓,則京司下人,固無與於外方,而再昨政院使令,直到差使員所在處,責出鋪陳,凌辱官吏,縱然無忌云,事甚可駭,不可不隨現懲治,以警他司,請令攸司摘發治罪。官員亦難免不能檢束下人之失,請當該承旨推考,駕轎所屬京畿驛卒等,自本官供饋時,發怒於饌物之薄少,圍住供饋監官,恐喝侵辱,罔有紀極,終以所饋之饌,迫令自喫,監官至垂涕泣,觀者,莫不爲駭,橫挐作弊之罪,不可不懲,首倡驛卒,請令攸司摘發重治。答曰,依啓。
大殿,藥房·政院·玉堂夕問安。答曰,知道。
未時,太白見於巳地。以上朝報
政院啓曰,以京畿監司狀啓,水原·振威兩邑,客舍凉房添造事,備局草記未下,取稟,傳曰,添造切不可爲,以帳障蔽處,莊子爲之可也。以上備局謄錄
藥房入診時,刑曹判書金佐明請對,進曰,挾輦砲手,曾以四百名,分番相替,而其當番侍衛之軍,則終日無事,只事午睡,此輩冒熱遠路,徒步驅馳,積勞之餘,過爲安逸,則疾病之事,勢所易有,今此軍兵,相繼臥痛,安知其不由於此乎?此軍兵等,使之分番試才,以兵·戶曹持來木同用,爲施賞激礪之地,似爲便當矣。上曰,扈衛將士禁軍等,依中日例,分番試才,優等者,輒卽賞布題給事,分付于該曹,且御營軍兵,令大將一體試才論賞。佐明曰,今者隨駕軍兵,其摠數數千餘名也,其在酬勞之道,不可無一番犒饋之擧矣。上曰,侍衛將士軍兵犒饋事,言于該曹及宣惠廳,且還都時,亦令該曹,豫備犒饋之需,設行於津渡之北邊。許積曰,今番設科時,文科則使之設行於溫陽客舍,武科則使之設行於此近處空閑地矣。今聞客舍庭內甚狹,許多擧子,無以容入云,故令禮曹參判及本道監司,相其可合設行之地,則有一空處,極爲可合云,文科亦將設行於此矣。上曰,其四面何以防遮耶?許積曰,若以布帳周圍,則可以得便好,而第布帳軍中之物,不可擅用於取士之時,故敢此仰稟。上曰,然則布帳給之可也。已上溫幸節目
上在溫泉行宮。停常參·經筵。
未時,太白見於巳時。
大殿,藥房·政院·玉堂·二品以上·大司諫問安。答曰,知道。
忠淸監司書目,平澤呈,以本月二十三日私婢承元震斃事。又書目,禮曹呈,以前參判辛啓榮上疏上送事。
留都大臣書目,去夜宮城內外,宿衛無事事。又書目。摠管權大運,母病極重,改差,其代,以在京無故人差出事。
京畿監司書目,南陽呈,以本月廾三日雨雹交下,雹片大如鳩卵,秋牟只存莖葉,事係變異事。
傳曰,供上物膳,種數太多,其令自今減數,以除一分民弊,生獐亦爲間三日封送事,忠淸監司處,分付。
大殿沐浴後,藥房·政院·玉堂·二品以上·大司諫問安。答曰,知道。
傳曰,諸臣沐浴于北湯。
楊州推考敬差官慶㝡入來。
兵曹口傳政事,副摠管金徽落點。
大殿,藥房·政院·玉堂夕問安。答曰,知道。
政院啓曰,右副承旨張善瀓,謂有身病,朝者出往作門外閭舍,尙不入來,而所患不至大段,卽爲牌招察任,何如?傳曰,允。
夜二更三更四更,坤方巽方,有氣如火光。以上朝報
上在溫泉行宮。停常參·經筵。
夜三更至五更,沈霧。未時,太白見於巳地。
大殿,藥房·政院·玉堂·二品以上·大司諫問安。答曰,知道。
忠淸監司書目,石城呈,以護軍尹文擧上疏上送事。
留都大臣書目。臣等與三品以上官三殿問安,宮城內外,亦爲無事事。
藥房都提調右議政臣許積,副提調行都承旨臣朴世模入診,刑曹判書金佐明請對入侍。
今日藥房入診時,上曰,溫井近處民人等,或有撤其家舍者,或有空其廬舍,方外露處者,只布帳內外田畓,不得起耕者不多云,予甚矜㦖,其令宣專廳,爲先題給米太,以爲目前糊口之資。
大殿沐浴後,藥房·政院·玉堂·二品以上·大司諫問安。答曰,知道。
答右贊成宋時烈,大司憲宋浚吉疏曰,省疏具悉卿懇。嗚呼,卿之去國,于今幾年,思想願言之懷,曷有極哉?曩者略誥予意,而誠意淺薄,未見幡然之意,其予鬱鬱之情,可勝云喩?今因痼疾,作此萬不獲已之行,而惟望面對相諭,以敍齟齬之懷矣。又因疾病,遽上疏章,予心缺然,無以爲諭,玆遣史官,懇誥予意,想必有勿藥之效,安心勿辭,須體至意,以副予面諭之懷。
政院啓曰,隨駕注書只二員,而今有宋時烈等處遣史官下諭之擧,假注書一員,以承文著作金奐,姑爲差出,使之傳諭,何如?傳曰,允。
大殿,藥房·政院·玉堂夕問安。答曰,知道。
朝報兵曹啓曰,今四月二十六日藥房入診時,上曰,扈衛將士·禁軍·挾輦軍兵等,依中日例分番試才,優等者,輒以賞布題給事,分付于該曹事命下矣。與常中日例,差有異同處,故別爲事目以入之意,敢啓。傳曰,知道。
傳曰,今番扈駕軍兵中,挾輦砲手,尤有奔走驅馳之勞,八百名分半相替事,雖已定奪,而四百名,亦令輪回出入,俾爲任意休息之地可也。
兵曹啓曰,砲手四百名中,分作二隊,二百名則朝食於作門外,二百名則夕食於作門外,相替出入,以爲暫時休息之地,何如?傳曰,允。已上溫幸節目
自上溫泉流頭,一千一百瓢爲之,而沐浴計數,二千番爲之。
上在溫泉行宮。大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
禮曹堂上書目,獻陵火巢內距陵寢五里許,松木雷震事。
明日武科庭試別試時,參試官三,鄭知和·閔震益·柳斐然,參考官三,李明溥·嚴台耉·李行登,文科讀卷官,鄭太和·金佐明缺吳挺一·南龍翼,對謮官,呂聖齊·沈榟·尹深·李翊相趙缺慶㝡。
政院啓曰,今此儒生庭試試官單望啓下事,昨已定奪於榻前矣。群議皆以爲,科場事體,至嚴且重,單望啓下,事甚苟簡,且試官雖不準數,收券多少,亦與京試懸殊,則科次出榜,似無不及之勢云,故更爲通議于大臣,以試官可擬之人,沒數書入,以備睿簡落點之意,敢此申稟。傳曰,知道。
大殿沐浴後,藥房·政院·玉堂·二品以上·大司諫問安。答曰,知道。
政院啓曰,挾輦炮手染病出幕者六人內,韓彦男,今日卯時物故,崔戒先則今日午時物故云矣,敢啓。傳曰,爲國客死,誠爲矜惻,令該曹恤典各別擧行事,分付。只醫司之不能着意救療之狀,誠爲可駭。當該醫官,姑先從重推考,今後十分善爲救療,俾無死亡之患。此後如有死亡之人,則當該醫官,各別從重治罪事,嚴明分付。又啓曰,昨日入侍時,有庭試時出題次各樣文名目,前一日書入之命矣。大提學金壽恒,卽爲牌招,使之書入,何如?傳曰,允。
明日庭試時,開門,罷漏後。
大殿,藥房·政院·玉堂夕問安,答曰,知道。
政院啓曰,明日武科庭試,命官,何大臣進去乎?敢稟。傳曰,兵判進去。
傳曰,右議政處,遣內醫看病。
兵曹啓曰,今此庭試武科,參試官可合之人乏少,不得備三望之意,敢啓。傳曰,知道。
政院啓曰,明日武科庭試時,兩司進參事,城上所,牌招言送之意,敢啓。傳曰,知道。以上朝報
義禁府啓曰,文武科殿試時,禁亂官,例以本府都事,分左右定送,多率羅將,使之禁雜人矣。今此庭試時,雖不得備員,文武設場處,當送一員,武科設場處,當送二員,而本府都事隨駕者,只是三員,若沒數定送於試場,則扈衛作門外,更無禁雜之員,而本府羅將,亦甚數少,勢不得推移分送,道內守令中,以公事待候於外者一員,別定禁亂差使員,多率假羅將,與本府都事,分左右禁亂於試場,何如?以上禁府謄錄
傳于兵判曰,作門之內,百官與砲手,皆爲聚會,似甚壅鬱,外布帳則差退,內布帳則挾輦砲手八百名,開門後,盡數出送,以爲任意休息之地,閉門時,招擇三百名,只爲宿衛,使之入處於軍幕之中可也。兵曹判書洪重普啓曰,上敎允當,而挾輦砲手,分作兩番,以四百名,亦依禁軍分番例,閉門時輪回直宿之意,敢啓。傳曰,知道。以上朝報
上在溫泉行宮。
未時,太白見於巳地,申時酉時,日暈。夜二更,流星出太微東垣內,入北極星下,狀如鉢,尾長五六尺許,色赤。四更,流星出牛星下,入南北天際,狀如拳,尾長二三尺許,色赤。
大殿,藥房·政院問安。答曰,知道。
全羅監司書目,龍安呈,以今月二十三日夜,常人白億萬,雷震重傷,其女十三歲女兒及畜犬,一時震死事。
又書目,昌平等官呈,以今月十八日,二十三日雨雹,事係非常事。又書目,光州呈,以哨官張溟羽,家雌鷄抱卵,開殼則一介一身二項兩頭兩口四目,而卽爲自斃,事係變異事。又書目。南原前府使李守綱,金堤前郡守李克泰罷去時,私給決訟,立案於解田吏房,使之微捧作木,任其操縱,致有弊害,自朝廷處置事。
留都大臣書目,去夜宮城內外,宿衛無事事。
政院啓曰,藥房問安時,兼春秋趙聖輔,當爲進參,而咫尺之地,再三請之,終不起動,以致史官不備,其爲怠慢之習,極爲可駭。兼春秋趙聖輔,請從重推考。傳曰,允。
大殿沐浴後,藥房·政院問安。答曰,知道。
溫陽行在所,庭試出榜。已上朝報
政院啓曰,御營廳將官來言,外布帳,方爲退排,吹角號令云矣,敢啓。傳曰,知道。
又啓曰,禁軍及都監馬兵·挾輦砲手等中日別試射,自明日始爲,五日則當爲畢試,日日書啓乎,畢試後書啓乎?敢稟。傳曰,日日書啓可也。
上在溫泉行宮。大殿,藥房·政院·玉堂·二品以上問安。答曰,知道。
留都大臣書目,去夜宮城內外,宿衛無事事。
武科庭試差備官,以命官意啓曰,瑞山擧子閔翼震·閔鳴震,錄名於地字,閔昌震,錄名於天字,俱日呼名入射後,又於宿字,閔翼震等三人,疊錄姓名,自試所發覺,欲爲推問疊錄之事,卽令入門官,呼名於擧子衆會中,則閔翼震,等知幾隱避,終始不出,其爲情狀,殊極可惡,而考其保擧之人,則行司果金聲遠稱名者,皆着於前後六張,所謂金聲遠者,未知何處居生之人,而若非閔翼震僞着,則其符同用情之狀,尤極可駭。閔震翼等三人,則依前日庭試時疊錄者例,令本道定役,保擧人金聲遠則亦令本道,査出推問後,處置何如?傳曰,允。
傳曰,今此設科,專爲本郡,而昨日出榜,本郡無一人參榜,事甚埋沒。科次三下外,亦無之次等耶?問于試所大臣以啓。
政院啓曰,命下矣,問于大臣,則以爲,昨日出榜,本郡之人,不得參焉。臣等亦以爲埋沒,而場中科次,一從其所製之工拙,無可奈何?出榜之後,承旨拆見落幅,則溫陽人,製述爲次,上者五張云矣,敢啓。傳曰,今此設科取重者,本郡也,而無一人參榜,殊極埋沒,已拆封,不可取舍,依祖宗朝已行之規,林濡等五人,竝賜第。傳曰,溫陽人落幅試卷五張入之。
領議政鄭太和,大提學金壽恒,以承傳色口傳啓曰,溫陽人試卷,爲次上者五人,賜第事命下矣。行宮所駐之地,欲爲慰悅之擧。臣等非不知聖意之所在,而仁祖朝甲子年,公州科擧,特命格外賜第,只是一人,今者五人,竝爲及第出身,事甚過濫,群情皆以爲不可,右相之意亦如此矣。自上沐浴時刻將至,臣不敢請對,敢以口傳陳達,五人試券,旣已拆封,臣等則不敢更考取捨,自上特賜睿覽,拔其中一二人賜第,則似爲適中矣。傳曰,五人試券,竝入之,承傳色來傳批答曰,試券五張中,簡取三張矣,未知如何?回啓曰,三張亦多,而已經睿覽,依此付紅籤,定次第以入之意,敢啓。
大殿沐浴後,藥房·政院·玉堂·二品以上問安。答曰,知道。
全羅監司書目,兵虞候尹行得,寶城郡守鄭雲望,順天縣監李亨千等,以武科初試試官,代講·代射·再射擧子,囚禁之後,無緣放送,及其査問,欺瞞上官,爲先罷黜,罪狀自朝廷處置事。又書目。羅州呈,以私婢今月,今四月十三日,一胎産一男二女事。又書目。南平縣監具鎰,三月初,受由上京,官事久曠,又以試場違錯之事,方在拿囚中云,究竟之間,遲速難期,爲先罷黜事。
大殿,藥房·政院·玉堂問安。答曰,知道。以上朝報
備邊司啓曰,今此行在所設科時,文武擧子,只本道元居人入戶籍者許赴事,定奪啓下矣。旣已定式之後,則當用一切之法,赴試入格之類,若於出榜之後査考,則漸至稽滯,事不着實,令武所試官,每日入格者,隨則抄出,送于本司,以爲分付漢城府,逐名査考之地宜當。本道監營,雖有戶籍,監司來此處,不如直令該府査出之爲便矣。文科榜目,亦爲謄送,使之一體査準,何如?答曰,允。以上備局謄錄
義禁府啓曰,以京畿推考敬差官啓聞,因刑曹粘目,弑主罪人奴於叱龍·生男·婢德非·奴貴龍·申立等,旣已承服,移本府處置事允下矣。依法例所當發遣本府都事拿來,而本府都事隨駕者只三員,勢難推移送之,以在京都事,除肅拜發遣拿囚之意,分付何如?傳曰,允。以上禁府謄錄郞廳權穎校正。郞廳白鴻擧書。
上在溫陽行宮。
大王大妃殿·王大妃殿·中宮殿,藥房問安。答曰知道。
上在溫泉行宮。
未時,太白見於巳地。昧爽,黑雲一道如氣,起自艮方,直指巽方,長竟天,廣尺許,漸進東方,移時乃滅。寅時卯時,沈霧,自巳時至酉時,日暈。申時,白雲二道如氣,起自乾方,直指坤方,長各十餘丈,廣皆尺許,漸進東方,移時乃滅。
引見時,大司憲宋浚吉所啓,今年民生之飢饉,竊想聖明之所洞燭也。八路之同然,臣不得知之,而臣所居之地言之,則臣自省事以來,未見如今日之甚者也。辛丑壬寅年間,則至於發遣御史,設粥賑救,故皆感悅,不至於顚壑矣。今年則方伯守宰,不能推如傷之念於殿下之赤子,而使朝家漠然不知餓死之慘,盜起之患,比比有之,殿下處九重之深,何得以知之?上,召謂領相曰,今聞大司憲之言,則卽今飢饉,前所未有,而至於民生,多有致斃者云,與前日所聞者異矣。領議政鄭太和曰,朝廷豈知其如此也?今聞大司憲之言,今之飢饉,甚於辛壬云,守令不報監司,監司不報於朝廷,缺麥秋尙不得賑救,誠可怪也。朝缺侍時,伏聞上敎,以忠淸監司狀啓,缺間十餘日,民將絶食云。故已爲出米賑給,而流離丐乞之類,則白給事分付矣。宋浚吉曰,今日民生之急,豈但麥熟間十餘日而已?採艾之食,不足以連命,未熟麥,已盡於取汁,若干所種,能幾何哉?麥盡後賑救之策,不可不講究矣。領相曰,大司憲,目見其實狀而如是陳達,本道監司,請推考,以見在官穀,着實救飢之意,更爲申飭,何如?上曰,依爲之。又所啓,舒川僧徒之事,乃是大變也。此寺僧徒之從前爲害,有不可盡言,道內之人,則以李翊漢之不能盡殲,爲憤惋,而朝廷則反罪翊漢,其間曲折,雖不能詳知,人情皆以爲不平矣。上曰,李翊漢之獲罪,非爲此事不稟朝家,擅發軍兵之故耳。領相曰,聞寺僧之從前爲害如此,則旣毁之寺,不當重建,旣散之僧,不當還集矣。宋浚吉曰,昔我宣祖大王嘗曰,豈必如魏武之誅沙門,然後可禁佛法哉,數百僧徒,何可盡誅?聞其首惡,方在捉囚中云,誅此一僧,在所不已,且當初拿致翊漢於京獄,囚係僧人於外方,鄕曲之人,不知其曲折,以爲僧與翊漢,同受其罪,而皆有慨歎之心,臣意則特放翊漢之罪,誅此在囚之僧,而且禁千房寺重建之事,則朝家處置,似爲得宜矣。上曰,千房寺則禁不得重建,在囚僧人,初欲査出其同黨,限輸情刑推矣。大司憲所啓如此,使之梟示,李翊漢則物情,以其被罪,錯認爲由於僧事云,減等可也。以上朝報
庭試武科差備官,以命官意啓曰,禁府都事隨駕者,只三員,而適有設場之擧,作門外禁亂及凡公事待候之外,勢難推移,差定試所禁亂官,且禁府羅將元數不足,在京設科時,亦以假羅將多數定送,以爲禁亂之地,故昨日設場之初,使禁府都事一員,率隨駕羅將,禁亂於試所左邊,而右邊則令本道監司,別定差使員,多率假羅將禁亂之意,入啓蒙允矣。今日臣等,出來試所,擧子等,方爲呼名試射,而差使員,終不來到,招問色吏,則以本道監司,分付,今日則不來云,旣已啓下之事,監司任意不遵,殊甚不當,差使員,不稟於試所,稱以監司,分付,無端不來,尤極可駭。忠淸監司金始振及當該差使員,竝從重推考,卽令本道差使員,率假羅將,仍前禁亂,何如?傳曰,允。以上禁府謄錄
大臣引見入侍時,領議政鄭太和所啓,回鑾時,以何處軍兵,使之扈駕耶?上曰,當此農時,外方軍兵扈駕,極爲有弊,本道軍兵則勿爲調用事,分付本道監·兵使處,以馬兵爲前隊,御營軍爲後隊以行可也。大司諫李慶億曰,然則水原軍兵,亦令不爲扈駕耶?上曰,一體勿令扈駕可也。刑曹判書金佐明曰,外方軍兵,不爲扈駕,則大駕宿所處布帳,何以爲之?領議政鄭太和曰,使各其邑豫設以待,而御營軍,列立於其外,似爲便當矣。上曰,依爲之。以上備局謄錄
藥房·政院·玉堂·二品以上·大司諫問安。答曰,知道。以上記草
有政。吏批,以權諿爲順天縣監,申鍵爲寶城郡守,趙鳴漢爲孝陵參奉,趙益剛爲典獄奉事,金萬重爲典籍,金孝淸爲司贍主簿,以上文武科第一人,魚震說爲禮曹佐郞。
御營廳啓曰,本廳長官以下諸色軍兵試才事,旣已定奪,今方試才,取別馬隊,則依常時中日例爲之,而將官軍官·別抄武士·旗牌官之類,亦是騎士,試取技藝,別馬隊一體爲之乎?敢此仰稟。傳曰,依兵曹中日例爲之。領議政鄭太和,請對入侍時,鄭太和曰,今此溫陽庭試唱榜,慮有窘速之患,前日登對時,以回鑾後擧行之意,仰達矣。今聞武科,初四日當爲必射云,外議皆以設行於此處,爲便當,必須豫知回鑾日期,然後可以稟定擧行矣。上曰,十一日欲爲還都矣。鄭太和曰,其前連有國忌,十一日唱榜,十二日擧動,似爲宜當。上曰,依爲之,而唱榜時幞頭,令該曹造給可也。鄭太和曰,隨駕武士還都後,別爲試取,曾已定奪,而初五日犒饋後,自初六日試取,則不出兩日而畢,合爲出榜,一時唱榜,可除京中更設武科之弊矣。上曰,依爲之。鄭太和曰,還都時津渡北邊,犒饋軍兵事命下矣,北邊地勢挾窄,不如江之南邊,犒饋後渡涉爲便矣。上曰,依爲之。金佐明曰,中日習射入格,兵曹竝請以戶曹之布給賞矣。兵曹亦有輸來之布,御營軍則令戶曹題給,兵曹所屬軍兵則令兵曹題給似當矣。上曰,依爲之。金佐明曰,挾輦砲手,以四百名輪回替直,而其中多有有頉者,不足於元數,若以三百名爲定數,則輪替之際,似爲便當矣。上曰,依爲之。溫幸時節目
上在溫陽行宮。
上在溫陽行宮。
大殿,藥房·政院·玉堂·二品以上·大司諫問安。答曰,知道,缺。
宋時喆啓曰,大司諫李慶億,再啓煩瀆,退待物論矣。傳曰,知道。缺大殿,政院·玉堂·藥房夕問安。答曰,知道。
張善瀓啓曰,御營廳郞廳來言,初昏懸燈,人定後刁斗之意,敢啓。傳曰,知道。
自昧爽至卯時,有霧氣,卯時日暈。以上燼餘
上在溫陽行宮。
中殿,藥房問安。答曰,無事。
上在溫陽行宮。
謝恩,孝陵參奉李鳴漢。
大殿,藥房·政院·玉堂·二品以上·六曹·大司諫問安。答曰,知道。
江原監司書目,江陵呈,以四月十七日下霜,十八日雨雹,二十三日雨降事。
留都大臣書目,去夜宮城內外,宿衛無事事。
傳曰,隨駕武士等,明日連爲試取,而犒饋則以觀其畢試退行事,分付擧行。
大殿,藥房·政院·玉堂,夕問安。答曰,知道。以上朝報
上在溫陽行宮。
大王大妃殿·王大妃殿·中殿,藥房問雨。答曰,知道。
自辰時至午時,日暈。未時,太白見於午地。
上在溫陽行宮。
大殿,藥房·政院·玉堂·二品以上·大司諫問安。答曰,知道。
全羅監司書目,龍安縣監宋奎禎,今月初一日父在喪事。
留都大臣書目,內外宮城宿衛無事事。
庭試武科差備官,以命官意啓曰,忠州首字擧子沈商道,柳葉箭二矢入格後,招致於前,問其四祖,則非但不然,卽對其擧止,亦甚殊常,臣等疑其爲代射者,再三詰問,則果非沈商道,隣居保人安聖伯稱名人,爲商道所誘脅,代射現露云云,從實自伏,其爲情狀,極可痛駭。安聖伯則卽已囚禁於本郡,而沈商道,知幾隱避,終始不出,令本道卽速推捉其保擧人,副司果孫貴益稱名者,亦爲一時摘發啓聞後,令攸司依事目定罪,何如?傳曰,允。又啓曰,報恩居業武李益白,旣已錄名於騰字,而又爲疊錄致字,結城業武河應瑞,疊錄於帝字,洪陽保人金善日,旣已錄名於河字,而又爲疊錄於於推字,李益白·河應瑞,則依閔翼震等例,令本道定役,金善日則旣有身役,令攸司依事目定罪,而保擧人前萬戶任盛益,訓鍊奉事李光羽,皆着署於前後單子,亦令本道査出推問後,一體科罪,何如?傳曰,允。
兵曹啓曰,前後直赴之隨駕武士試取時,一時試射放榜之意,曾於榻前定奪矣。卽有隨駕武士,明日連爲試取之命,而前後直赴中,只八人隨駕來此,以此八人,姑先坐次於今番庭試乎?敢此仰稟。傳曰,依爲之。
大殿,藥房·政院·玉堂夕問安。答曰,知道。
自辰時至午時,日暈。未時,太白見於午地。以上朝報
上在溫陽行宮。
辰時日暈,酉時日暈。
大王大妃殿·王大妃殿·中殿,藥房·玉堂·二品以上問安。答曰,知道。
上在溫陽行宮。
下直,渭原郡守蔡時鎭。
大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
行司直趙啓遠上疏。大槪,臣有脚病,不能跨鞍,回鑾之時,勢難隨駕,所帶軍職,乞賜解免,且有所懷,敢此略陳事。入啓。
溫陽生員李文榮等上疏,下備邊司。
大殿沐浴後,藥房·政院·玉堂·二品以上·大司諫問安。答曰,知道。
吏曹啓曰,新恩政事,取稟。
兵曹判書洪重普,知中樞鄭知和,右副承旨張善瀓啓曰,前後直赴之人,旣有坐次於今番庭試之命。故從其資級高下,以爲次第矣,今聞直赴中未準矢數者,則宜寘榜末云,臣等難免不察之失,惶恐待罪。傳曰,知道。勿待罪。
答大司憲宋浚吉疏曰,省疏具悉卿懇。嗚呼,自卿去國以後,思想之懷,曷可勝喩?不意昨者,忽聞卿來,不勝欣喜。暫時面謝,少舒予情,言語拙訥,難竭本心,予誠悵歎矣。卿雖有些少疾病,從容調治,自可收效,以予如渴之望,其肯勉副呈辭,且些少食物,不足爲辭,卿其安心勿辭焉。
答前參判辛啓榮疏曰,省疏具悉。卿年旣高,何用辭爲?安心勿辭。
答護軍尹文擧疏曰,省疏具悉。疾病使然,卿何辭爲?安意勿辭焉。
執義吳斗寅啓曰,臣以憲府之官,進參於武科試所矣。卽者試官,以直赴次第差誤之故,旣已待罪,臣亦未諳規例,使莫重榜次,致有顚錯之事,不察之失,實所難免,請命遞斥臣職。答曰,勿辭,退待物論。
院啓,卽者伏聞以武科直赴次第差誤之故,試官陳啓待罪,臣以臺官,進參試所,而未諳視例,有此顚錯,難免不察之失,何敢晏然仍冒?請命遞斥臣職。答曰,勿辭,退待物論。
大殿,藥房·政院·玉堂夕問安。答曰,知道。以上朝報
張善瀓啓曰,以武科直赴人失次之故,命官以下,旣已待罪矣,元榜目中改付標以入之意,敢稟。傳曰,依爲之。以上燼餘
義禁府啓曰,以全羅監司狀啓,因刑曹粘目,前郡守鄭雲望,前縣監李亨千,前虞候尹行得,移本府處置事,允下矣。鄭雲望,時在寶城任所,李亨千,時在順天任所,尹行得,亦以前任虞候,時在全羅兵營,竝依例發遣府羅將,拿來何如?傳曰,允。以上禁府謄錄
上在溫陽行宮。
上在溫陽行宮。
大殿,藥房·政院·玉堂·二品以上·兩司長官問安。答曰,知道。
右議政許積箚子。大槪,冒陳危迫之懇,乞逓內局之任,以便公私事。入啓。
大司諫李慶億啓曰,引嫌而退,直赴次第,雖有差誤未諳規例,本非不察,請正言李奎㱓出仕。答曰,依啓。
留都大臣書目,去夜宮城內外,宿衛無事事。
傳曰,政事當日爲之。
府啓,引嫌而退,直赴等第之差誤,蓋緣未諳規例,則本非出於不察,何必深以爲嫌?請執義吳斗寅出仕。答曰,依啓。
正言李奎㱓,執義吳斗寅就職。
大殿沐浴後,藥房·政院·玉堂·二品以上·大司諫問安。答曰,知道。
禁府都事宋孺悌,倫紀罪人士玉拿來後入來。
答右議政許積箚曰,省箚具悉卿懇。卿之疾病,已向差境,安心勿辭,從容調理。
朴世模啓曰,藥房都提調許積,以病陳箚,旣蒙從容調理之命,提調李一相留都,當此朝夕沐浴之日,小臣獨爲問安,事體未安,亦涉苟簡,不可無變通之道。提調一員,姑爲權差察任,還都後減下,何如?傳曰,允。
又啓曰,藥房提調權差事命下矣,前頭開政之日尙遠,卽爲口傳差出之意,分付該曹,何如?傳曰,知道。
吏曹口傳政事,內局提調金佐明落點。
大殿再度沐浴後,藥房·政院·玉堂·二品以上·兩司長官問安。答曰,知道。以上朝報。
有政。吏批,以趙世彙爲龍安縣監,權克休爲松羅察訪,申翰宣爲敬陵參奉,洪宇紀爲典籍,崔應逸爲司贍主簿。以上文武科壯元,司贍主簿金孝淸,今加通政,登科前資窮,依法典陞堂上,嘉善朴春華,今加嘉義,通政韓承業·方友益,今加嘉善加資事,承傳。騎兵鄭春汗,副司勇孟瑗,漕軍韓亂福,良人羅京信,訓鍊奉事李光羽,幼學安承俊,出身申哲濬,顯信校尉姜㳻,新選朴成己,忠義衛柳得春,幼學朴廷翰,貢生鄭俊,已上年八十,陞堂上事,捧承傳。
兵曹啓曰,判書洪重普,挾輦砲手等犒饋事,下直,傳曰,知道。又啓曰,軍兵犒饋時吹打事,挾輦砲手,爲先犒饋,入來扈衛作門後,御營軍兵交替,出往犒饋,而御營軍出往時,請出標信事。傳曰,知道。又啓曰,以染病結幕出送者,近來最多,而因俗忌,不得一處結幕,故諸病人,散置各處,軍兵中染病外,種種病患,亦多有之,而兩醫司醫官隨駕者只三人,勢難周旋救療,本道監·兵使審藥,竝令待候,一體看病之意,分付何如?傳曰,允。又啓曰漕軍朴男稱名人,自作門入來,擊錚於內作門近處,問其入來緣由於外作門哨官,則朴男所着戰笠下,付以有印跡之紙,着天益佩釰,意以爲常時出入之人,不爲禁斷矣。入門之後,始乃覺悟,追逐執捉之際,已先擊錚云,朴男戰笠所付印紙取見,則非本曹勿禁帖,而有印迹休紙翦四面者也,其僞造勿禁帖,冒入作門之狀,尤極可駭,不可以關內尋常擊錚之罪治之,自本曹姑先決棍後稟處,而外,作門哨官陳再昌·權晩章,,標眞僞未能査驗之罪,在所難免,亦自本曹決棍,何如?傳曰,允。已上溫幸時節目
上在溫陽行宮。
午時,日暈,未時申時,日暈,暈上有冠,色內赤外靑。酉時,日暈右珥,暈上有冠,色內赤外靑。夜一更,月暈,流星出西方密雲中,入北方天際,狀如鉢,尾長一二尺許,色白。二更,月暈。
上在溫陽行宮。
仁祖大王忌辰齋戒。
大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
大殿沐浴後,藥房·政院·玉堂·二品以上·大司諫問安。答曰,知道。
傳曰,故勳臣延平府院君墳山,在忠淸道云,在於何處?政院回啓曰,在於公州云矣。傳曰,延平府院君在世之日,仁祖大王眷遇隆重矣。今者諸處致祭之時,獨不及焉,殊甚埋沒,言于禮曹,從速擧行。
備邊司啓目,粘連忠淸監司狀啓云云,林濡,雖曰入錄於癸卯帳籍,而所率奴婢,無一口懸錄,則已涉可疑是去乙,旣無田土,又無家舍,其不爲居溫陽則明矣,當初入籍造意,姑舍不論,非溫陽之人,而仍存格外恩典,事甚不當,林濡乙,削榜爲乎矣。癸卯入籍時官吏,難免循情冒錄之罪,令本道査出推考,啓聞宜當,以此分付,何如?啓依允。
備邊司啓曰,今番文武科入格之人,抄送于漢城府,使之帳籍考準矣,卽接漢城府牒呈,則文科榜目中八人,則皆入癸卯帳籍,唯洪宇紀一人,退考壬午以後六式年,皆不入籍云,所當卽爲拔去論罪,而宇紀之居在牙山,雖是人所共知,不入籍而冒赴辭緣,急令本道監司,爲先推問,啓聞後,稟處何如?傳曰,毋論帳籍之入不入則已,以不入籍之故,已皆拔去,則獨於宇紀,人所共知與否,令監司爲先推問等語,大違於當初定奪之意矣。又啓曰,命下矣。武科入格人中,漢城府,以不入籍抄來,而招問當身,或有可疑之端,則亦有更考之擧,故今此洪宇紀之冒赴,欲爲査問,使渠無辭,然後拔去,所以重其事也。辭不達意,致勤聖敎,不勝惶恐。洪宇紀,爲先削榜,其違越事目之罪,則令攸司他人,一體科斷,何如?傳曰,令本道監司,査其所居邑戶籍後稟處。
右贊宋時烈上來,傳曰,引見。
大殿,藥房·政院·玉堂夕問安,答曰,知道。以上朝報
禮曹啓曰,傳,延平府院君在世之日,仁祖大王,眷遇隆重矣,今者諸處致祭之時,獨不及焉,殊甚埋沒。言于禮曹,從速擧行事,傳敎矣。聖敎誠爲允當,所當卽日擧行,而本曹郞廳,以四臣致祭事,進去各處時未復命,卽爲分付於郞廳,所到處使之留待,祭文則令藝文館卽日分排,今日內製進,仍令承文院繕寫,而香則使香室監封,急急付送於撥便事,罔夜知委於京中,何如?傳曰,允。以上備局謄錄
傳曰,史官一員,待命行在所作門內,各司夜摘奸。以上記草
初六日卯時,領中樞府事李景奭,左議政洪命夏,淸風府院君金佑明成帖狀啓,宮城內外,宿衛無事爲白乎旀,去夜闕內別巡衛將,則北所入直衛將缺巡將則行司果,沈榥·李衡鎭,監軍則兵曹佐郞缺翼,都摠經歷高處明等,以差定,使之受牌,分巡缺營及各處把守巡邏夜禁等事,另加申飭缺數字啓爲白臥乎事,踏啓字,下備邊司。
訓鍊大將狀啓。缺
上御溫陽行宮,右贊成宋時烈引見時,入侍都承旨朴世模,假注書金德遠,記注官崔後尙·尹敬敎。上曰,聞卿來住公山,久別之餘,一面是冀,今得相見。缺宋時烈曰,臣頃聞聖上駕幸溫泉,揆以分義,缺一欲迎謁路左,退死丘壑,駄疾登途,寸寸前進,宿症添劇,瞻望行朝,病懷益惡,缺伏不勝惶恐之至。上曰,卿之宿病,缺病已痼,何能容易差歇,缺十八行,上曰,辛丑缺而厥後光陰倏忽,年已屢矣。每以疏批略缺齟齬文字,何能盡予之懷?今予此行,出於萬不獲已,而去卿所不甚相遠云,唯俟會面之期,寔切如渴之望矣,今大憲與卿,相繼來見,予心之喜,何以盡言?予之所患,幸得小安,回鑾之期,不遠伊邇,卿若能不忘舊情,勉回遐心而還朝,留補寡躬之不逮,則豈非大幸乎?宋時烈曰,聖敎至此,惶恐感激,不知所達。臣卽已試無效之人也,曾在先朝,濫蒙不世之遇,逮至當宁,荐辱非常之眷,臣雖糜身粉骨,何能補其萬一?而絲毫無補,孤負兩朝之殊知,而一病沈綿,加以罪戾之多積,臣嘗屛伏田野,杜門省愆,缺枕,仰屋流涕,而只緣聖明,不諒乎危衷,職名猶在缺前後召命,非止一再,而病未祗赴,迹涉逋慢,缺悶蹙,前後疏批,至引武候之事,以爲缺切惶感,無地措躬。缺十餘行臣之情勢,姑置勿論,而積病在身,筋力已盡,其在聖上體下之仁,豈無垂恕之道乎?上曰,予缺卿之宿病,予亦知之,而至於筋力,則似不至於不堪從仕矣。時烈曰,咫尺天威,畢陳危悃,而聖明不諒,終靳兪音,臣之情事,豈不大可憫哉?累年違離之餘,今幸瞻望玉色,天容別無異於前日,小臣悲喜之情,當復如何?上曰,卿之疾病,雖閱歲連仍,皆出於表症,眞元則不至消爍,故容貌氣力,不至於傷敗矣。宋時烈曰,君臣雖以義合,至如臣者,缺兩朝,夐出尋常,臣誠感激,不辭糜粉,而涓埃莫效,罪戾層積,在野朝銜,乞無安分之期,晝夜忖度,未得自處之道,臣之情事,孔艱而且悲矣。上曰,卿來自何處?時烈曰,臣自公山來矣。上曰,其近處則上年農事,何如?時烈曰,上年農事,春夏則庶有豐登之望,缺在處皆然,故及至西成,更爲凶歉之災矣。缺言,則今年飢饉之災,甚於辛丑缺十餘行上謂朴世模曰,右贊成缺七八字遂罷出。已上燼餘
上在溫陽行宮。
大王大妃殿·王大妃殿·中殿,藥房·政院·玉堂問安。答曰,知道。
上在溫陽行宮。
仁祖大王忌辰。
傳曰,右贊成處糧饌供給事,本道監司處,分付。
大殿,藥房·政院·玉堂·二品以上·兩司長官問安。答曰,知道。
留都大臣書目,去夜宮城內外,宿衛無事事。
全羅監司書目,長城等官,去四月廾八日雨雹事。
兵曹啓曰,今番庭試時,武擧子李仁民,柳葉箭二中入格後,以不入籍,亦在拔去之中矣。出榜罷場之後,李仁民,始以入籍,明白來訴於臣,取考漢城府移文草,則李仁民居住,以天安書之,而更考錄名單子,則非天安人而乃淸安居人也。移文漢城之際,淸安之淸字,以天字誤書,有此差違之事,果爲入籍於淸安,而未免拔去,則事極冤抑,其時誤書色吏,則自本曹從重治罪,李仁民入籍與否,似當更考於漢城府,以往返之際,勢將遲滯,令本道監司,趁速相考,啓聞後稟處,何如?傳曰,允。
兵曹啓目,粘連觀此忠淸監司狀啓,則癸卯籍案中,御營軍李仁民,入籍的實是如,至於年歲·四祖,謄書於啓聞中爲白有臥乎所,李仁民入籍,若是分明,則當初拔去,實非其罪哛不喩,不入籍之人,雖出榜之後,亦皆拔去,則入籍之人,不可以已出榜,有所不施,同李仁民,元榜目中付標添書,一時放榜,何如?啓依允。
死罪臣尹宣擧上疏。大槪,召命之下,惶恐來詣,陳情待罪事。留政院。
大殿沐浴後,藥房·政院·玉堂·二品以上·大司諫問安。答曰,知道。
執義吳斗寅啓曰,伏見兵曹啓辭,因武科擧子李仁民所訴,更考本道之戶籍,仍請添書於榜目,此蓋由於當初謄送之際,換書居住之致,而臣以臺官,初不詳察,致有前後顚錯之擧,何敢諉諸下吏之誤書,而晏然仍冒?不得不連事瀆擾,臣罪尤大,請命遞斥臣職。答曰,勿辭,退待物論。
正言李奎㱓啓曰,臣伏見兵曹啓辭,則自試所移文之際,換書擧子居住,以不入籍拔去,而旋因其自訴,至有更考戶籍,添書榜目之擧,凡諸試場之事,臺官責有糾檢,則入格者拔去,是何等重事,而未能詳察,有此顚錯,不可諉之於下吏之誤書,而獨自晏然仍冒,請命遞斥臣職。答曰,勿辭,退待物論。
獻納成後卨,安東府使遞來。
右贊成宋時烈上疏。大槪,乞收食物之命,且申榻前之請,冀遞職名事。留政院。
武科庭試命官洪重普,試官鄭知和,右副承旨張善瀓啓曰,武擧子李仁民居住移文中誤書之事,不可專諉於下吏之罪,而兩司旣以不察引避,臣等亦何敢晏然?惶恐待罪。傳曰,知道,勿待罪。
府啓,引嫌而退。居住換書,雖由下吏,而拔去之際,未免不察,揆以事體,勢難仍在,請執義吳斗寅遞差。答曰,依啓。
吏曹啓曰,臺諫有闕,政事,取稟。傳曰,過國忌後爲之。
獻納成後卨啓曰,臣於去月十七日,在安東府任所,祗受本職除授諭旨,兢惶感激之餘,□趍行朝,義不俟駕,而五年重記,雖罔夜修整,完了未易,以致稽謝於駐蹕已久之後,臣罪萬殞,且臣伏聞洪陽縣十年以後還上,及兼監牧馬遺失等事,已有査覈之擧云,臣亦前任時被査之一也。不勝驚悚震愓之至。洪陽還上,元數不多,故自前別無逋欠之事,近年以來,連値凶荒,或有未得畢捧之時,或有因事目減捧之年,謂之未捧則可矣,謂之逋欠則寧有是理也?曾於壬寅年間,亦有査覈之擧,而風傳過實,未過二萬餘石還上,乃謂逋欠七萬餘石之多,及其査出,別無逋欠,故抄出各年未捧査啓之後,朝家卽爲處置,已過數歲,則今此逋欠,別有何樣還上,而更爲査覈乎?臣又伏聞,上年洪陽還上,幾盡收捧云,然則四十石逋欠云者,臣實米曉其故也。至於牧馬則監牧官,亦不得詳知其數,兼監牧,雖謂之漫不省察,可也,臣於在任時,出入元山島,備知其形勢矣。海島經冬之馬,致斃之數,果爲不少,隨其致斃之數,以其皮丁,報納該寺,則庶無縮數之弊,而故失價木,貧殘牧子,辦備爲雖,十馬之死,僅報二三,良可寒心。勢雖如此,不可不從實之事,累次申飭,而在於本監牧之所處,例兼之言,有何所補?今此兩款所査,以事言之,則曲折如斯,而無狀如臣,當官處事,到底顚錯,皆其自取,追悔何及?臣雖無似,忝居臺閣之列,一入査覈之後,萬無仍冒之勢,亟命逓虒斥臣職。答曰,勿辭,退待物論。
大司諫李慶億啓曰,竝引嫌而退,臺官參試,職是糾檢,而擧子拔榜,終歸錯謬,則不察之失,任所難免,兩款曲折,姑舍勿論,査事未完,勢難在職,請正言李奎㱓,獻納成後卨,竝遞差。答曰,依啓。
大殿,藥房·政院·玉堂夕問安。答曰,知道。
護軍李惟泰上來。以上朝報
宋時喆啓曰,執義吳斗寅,再啓煩瀆,退待物論矣。傳曰,知道。
宋時喆啓曰,正言李奎㱓,再啓煩瀆,退待物論矣。傳曰,知道。以上燼餘
上在溫陽行宮。
未時,太白見於巳地。
上在溫陽行宮。
太宗大王忌辰齋戒。
謝恩,龍安縣監趙世彙,南平縣監宋時杰。
大殿,藥房·政院·玉堂·二品以上·兩司長官問安。答曰,知道。
留都大臣書目,去夜宮城內外,宿衛無事事。
下直,安東府使韓震琦。
政院啓曰,臣等卽聞別監三四人,昨暮私自出往十餘里外村家,多有作弊之事云,聞來極爲驚駭。招致司謁,速令査出後,欲爲具□啓治罪矣。此輩所犯輕重,與其間曲折,雖未知其如何,而掖庭下人,任意出入村間,其弊不貲,將來惡習,亦不可不杜,而得見司謁手本,則四人已爲査得,請令攸司科罪,而適與國忌相値,雖下攸司,推治未易。令兵曹決棍於作門外,以徵他人,似爲宜當。敢啓。傳曰,令兵曹從重決棍。
禮曹啓曰,五禮儀拜陵條,有陵所遙隔經宿,則遣大臣告廟之文,而還宮之後,則更無告廟現出處,故今亦依此還宮後告廟之擧,初不定奪矣。第念今此奉行,旣涉數日之程,則不但遙隔而已,又至閱月之久,則非如經宿之比。似不可以拜陵之儀,援而同之,依出宮時例,還宮之日,不計早暮,卽爲傳香,遣大臣行告祭於翌日曉頭,祝文則令藝文館趁卽分排,豫爲撰進啓下宜當。大臣之意亦如此,依此擧行,何如?傳曰,允。
傳曰,行副護軍李惟泰,夕間藥房提調入侍時,引見。藥房提調入侍時,兵曹判書洪重普,請對入侍。
傳曰,行護軍李惟泰,前執義尹宣擧處,食物題給事,本道監司處,分付。
大殿,藥房·政院·玉堂夕問安。答曰,知道。以上朝報
藥房入診時,兵曹判書洪重普所啓,回鑾時馬兵爲頭局事,曾已定奪,而至於宿所,則馬兵不可扈衛,大駕次宿所時,則以步軍換爲頭局,何如?上曰,依爲之。又所啓,今此行幸時,扈駕軍人等染病方痛者五人,以他疾方痛者十餘人,合以計之,則二十餘人也。還都之後,亦當以官穀給料,以爲糊口救療之地,本道近邑官穀,旣已罄乏云,以戶曹所管散料之餘米,限差病間給料,何如?上曰,依爲之。上曰,到江犒軍時,何以則可無遲滯之弊耶。金佐明曰,臣等亦以此爲慮矣。臣意則以爲,犒饋之需,預爲措備待候,到卽分授各哨,使之自饋其軍,有若陵幸時內司犒饋者然,則庶無窘速之弊矣。判書洪重普曰,自果川動駕時,馬兵則前期發送,俾先犒饋,則可無紛踏之弊矣。上曰,此則臨時更稟可也。上命內官持公事以來,令兵判,讀中日試才賞格磨鍊。仍下敎曰,鳥銃貫一中,邊二中者,木四疋給之,柳葉箭邊三中,貫一中者,木一疋加給可也,鳥銃貫三中,不下於騎射五中,而此則多有不均之處,何如是磨鍊耶?判書洪重普曰,中日試才,則都摠府例爲主掌,故其所磨鍊之際,以致差誤,此公事,改書而入乎?付標以入乎,上曰,改付標以入,而此賞布則兵曹主管磨鍊可也。
傳曰,挾輦砲手徐,物故,令該曹依前日染病身死軍兵例,木布題給事,分付。以上兵曹節目謄錄上御溫陽行宮,藥房入診時,入侍,提調金佐明,副提調朴世模,假注書金德遠,記事官崔後尙·尹敬敎,醫官崔有泰·尹後益·李東馨·□聖任·韓道昌·李時晢·金有鉉·李後聃。兵曹判書洪重普請對入侍,副護李惟泰追後入侍。金佐明曰,諸醫則連日出入,而臣等則久未入診,缺天顔,敢此率諸醫入侍,伏未知上候,益有差減,而浴後汗出之症,亦一樣乎?上曰,雖未知日缺後,比諸七八日前,則似有差效,而缺十餘行洪重普曰,廻鑾時以馬兵爲頭局事,曾缺馬軍不爲扈衛,大駕次宿所時,則以步軍缺,上曰,依爲之。又啓曰,今此行幸時,扈駕軍人則缺五人,以他疾方痛者十餘人,合以計之則二十餘人也。缺亦當以官敎給料,以爲糊口救療之地,而本道近邑,官穀絶乏云,以戶曹所管散料之餘米,限差病間給料,何如?上曰,依爲之。又啓曰,在京時,王子·大臣·承旨·史官,特有給馬之命,而因大臣防啓,不爲給馬矣。今聞史官,或有元無所騎者,或有馬病,不堪騎者,將未免狼狽之患云,今此入侍史官,亦爲給馬,何如?上曰不給大臣·承旨,而只給史官,其在事體,似爲不當,擧動臨時,自兵曹私給其無馬者可也。又啓曰,臣曹缺今將還爲運去,而夫馬無以辦出,以本道官馬,載去何如?上曰,依爲之。仍下敎曰,到江頭犒軍時,何以則可無紛沓耶?金佐明曰,臣等亦以此爲慮矣。臣意則以爲,犒饋等物,豫爲待候,到卽分授各哨,使之自饋,其軍缺饋者,然則庶無窘速之弊矣。洪重普曰,缺十餘行上命注書,召李惟泰人侍後,上曰,爾年前上京之時,多有相議措處之事,而因疾病之連仍,纔得一見,遽爾空返,予心缺然,尙爾缺誠爲多幸矣。李惟泰曰,數年以來,召命屢下,而缺悶蹙,尙稽趍詣,恭俟逋慢之罪,每切惶恐之心。又聞幸於道內,所當趨詣路左,迎謁駕前,而臣慘遭同氣之慽,又有九十偏毋,喪患之餘,病勢危惙,人子情理,不忍暫離。召命又下,今始來謁,揆以分義,臣罪自知,而今承下敎,伏不勝惶感之至。上曰累年相別之餘,今幸相會,還都之日,與爾缺年所陳之事,相與議定,則豈不好哉?李惟泰曰,臣於昔年,有所陳之疏,而此疏所達,皆是古人已陳之說,而臣類抄書上缺幸,顧此言之行不行,豈在臣之去不去乎?唯在廟堂經綸之如何,而聖明每以此爲敎,還切惶愧之至。上曰,雖曰廟堂之主意自別,必與作者相議,然後可以着實缺廟堂之上,宰相非一人也。臣言之合不合,可以詳知,缺行之事,臣言之不合時宜,據此可知,且臣缺十餘行溫泉,已見快差之境,聖念孜孜,亦有向日之缺或冀有益於治化,必欲與臣相議,而嘗試之缺則宗社臣民之福也。未知聖明,於臣所陳之缺行耶?上曰,日月已久,不能記憶,而爾之所陳,若欲缺窒礙難行之弊,故其時抄出可行條件而留置之耳。李惟泰曰,廟堂欲先行五家統云,先行此法,甚不可也。號牌五家統,本缺丁而設也,不先敎化而徑行此法,則必有大段騷擾之弊,豈不缺歸乎?卽今民弊身役,重於田役,必先除此弊,悅服民心,然後他法,庶可施爲也。頃聞令廟堂抄出大典,以爲擧行之地云,其抄出者,雖未知其如何,而廟堂之議,亦嘗念及於此弊,不治其本而徒事其末,則雖欲施措,不可得也。臣之所見,如是相缺欲感聖明不世之遇,以爲奔走效忠之計,言不見信,事缺雖陪行,有何益乎?況臣私情,已爲備陳,伏願缺上曰,爾之情事,予非不知,而當初建議缺如是云云,一番上去,商確議定後歸覲,亦何所妨?李惟泰曰,小臣上去而有一毫裨補之事,則亦何心敢缺不見信於人,曷嘗有不見信於人,而缺十餘行只取譏矣。自顧猶愧,人謂斯何?缺一番往來,臣何敢憚煩?而臣之情理之切迫,至於此極,雖欲冒進,不可得也。臣之此言,實出於肝膈,亦非餙詐,聖明若許臣退歸,則臣當陳一疏,以盡缺金佐明曰,李惟泰,年前承召上京,狼狽而歸。故今者又以此爲嫌,其勢不得不然也。一自就浴之後,聖候幾盡差愈,此臣民莫大之慶,而平日所難致之諸臣,幸此來會,亦是難得之機也。回鑾之日,載與俱歸,待以誠禮,與共國事,則豈不美哉?李惟泰曰,臣仰瞻天顔,顯有痊安之效,臣子喜幸之心,曷有其極?臣之私情雖切,公義亦重,不敢以疾病筋力,仰煩天聽,而情勢有難冒進,伏願聖明,憫臣情勢之難便,哀臣事毋之日短,特許退歸,俾得終養,則臣於未死之前,敢忘畢缺數字遂罷出。
上在溫陽行宮。
獻陵國忌。
中殿,藥房問安。答曰,無事。大王大妃殿·王大妃殿·中殿,政院·玉堂·二品以上問安。答曰,知道。
上在溫陽行宮。
太宗大王忌辰。
未時,太白見於巳地。
謝恩,方垣萬戶朴世禎。
大殿,藥房·政院·玉堂·二品以上·大司憲問安。答曰,知道。
右議政許積箚子。大槪,更伸危迫之懇,乞遞內局之任,以便公私事。入啓。
留都大臣書目,去夜宮城內外,宿衛無事事。
忠淸監司書目,知事辛啓榮上疏上送事。
備邊司啓目,粘連忠淸監司啓本云云,今見忠淸監司査覈啓本,則洪宇紀,丙子以後則不爲入籍於牙山,雖有庚午帳籍,年歲太遠,若論以一切之法,則所當削榜是白乎矣,旣有令本道査其所居邑戶籍後稟處之敎,自下不敢擅便,上裁何如?啓,丙子以後則旣不入籍,拔去之外,別無他議是在果,其名載於庚午之籍,則與元不入籍者,似爲有間,節行則特令放榜可也。
傳曰,明日引見時,本道定配罪人文書修正,刑曹判書持入事,分付。
傳曰還都時宿所,水刺供上,依例進排,晝停則勿爲進排,而振威晝停則進排事,分付。
副護軍李惟泰上疏。大槪,乞還收食物之命事。入啓。
禮曹啓曰,今此文武科參榜人,竝於十一日曉頭,依例謝恩事,旣已磨鍊於事目中矣。第念當日動駕,時刻必早,紛擾之中,必有窘迫之患,不可無變通之擧,明日放榜後,仍爲謝恩於行宮門外宜當,大臣之意亦如此,以此分付擧行,何如?傳曰,允。
答右贊成宋時烈疏曰,省疏具悉卿懇。些少薄物,何用辭爲?且所辭之職,已諭于面諭之時矣。卿勿固辭,安心勿辭。
答司直趙啓遠疏曰,省疏具悉卿懇。卿其安心勿辭,調理上來。且疏端陳弊之言,當令廟堂議而處之。
答護軍李惟泰疏曰,省疏具悉。些少之物,爾何辭爲?爾其安意勿辭,毋負予丁寧面諭之意。
答右議政許積箚曰,省箚具悉卿懇。卿其安心勿辭,調理。
大殿,藥房·政院·玉堂夕問安。答曰,知道。以上朝報
義禁府啓曰,以全羅監司査啓,因刑曹粘目,尹城移本府處置事允下矣。尹城,時在京中,令本府拿囚之意,撥上分付,何如?傳曰,允。以上禁府謄錄
上在溫陽行宮。
大王大妃殿·王大妃殿·中殿,藥〈房〉·政院·玉堂問安。答曰,知道。
上在溫陽行宮。
大殿,藥房·政院·玉堂·二品以上·大司諫問安。答曰,知道。
留都大臣書目,去夜宮城內外,宿衛無事事。
明日還都時,初吹寅初一刻,二吹寅初三刻,三吹寅正一刻,開門五更一點。
傳曰,大臣·刑曹判書,引見。
謝恩,正言李□□,司成吳斗寅,典籍李奎㱓,兵曹正郞趙嘉錫。
刑曹啓目,粘連寧陵忌辰祭獻官朴世珹狀啓云云,行祭之日,監察韓紀百,自齋室乘藍輿到紅門外,此前所未有之事,罷黜何如?啓,不可罷黜而止,拿問定罪。
兵曹啓目,粘連全羅監司啓本云云,前靈光郡守尹城,前後所犯,令攸司稟處,何如?啓依允。
引見時,右贊成宋時烈,大司憲宋浚吉,護軍李惟泰,忠淸監司金始振入侍。
下直,龍安縣監趙世彙,南平縣監宋時杰。
忠淸監司引見時,上曰,溫泉,許有病人沐浴,沿路館宇,亦令使客入接可也。
大殿,藥房·政院·玉堂夕問安。答曰,知道。以上朝報
大臣引見時,大司憲宋浚吉所啓,朝家曾有還上逋欠,諸般身役,指徵無處者蕩滌之擧,而還上則已往守令,皆以未捧爲已捧。故全無蠲減之實,而至於身役,若有隣族者,則皆未免侵徵之患,臣意則以爲,甲辰以前諸般身役還上,各年逋欠,無論逃亡·物故·指徵有無,及尤甚貧寒,不能備納者,一一詳査,特爲蠲減,何如?上曰,言于備邊司,詳査以啓可也。以上備局謄錄
傳曰,右贊成宋時烈,大司憲宋浚吉,行護軍李惟泰等上來之意,面諭矣,令本道給馬。右議政,以病落後云,亦令本道給馬。以上朝報
張善瀓,以兵曹言啓曰,今番庭試文科擧子中不入籍者,舒川保人羅舜良,延豐缺好一,禮山武學金起昌,忠州忠義李厚培缺姜順等,旣已拔榜,而申明事目之後,不缺冒赴現露之罪,不可不治,令攸司考律定罪,何如?傳曰,允。以上燼餘
有政。吏批,以吳始壽爲執義,吳斗寅爲司成,趙嘉錫爲兵曹正郞,李翊相爲正言,姜鎬爲獻納,李奎㱓爲典籍,洪字紀今加通政,登科前資窮,依法典陞堂上,趙爾後爲內侍敎官,宋基明爲寧陵參奉,孫曄爲德陵參奉,朴虎卿爲定陵,朱汝昉爲淑陵參奉,李世裕爲智陵參奉。
上御溫陽行宮,審理引見,領議政鄭太和,刑曹判書金佐明,右副承旨張善瀓,同副承旨宋時喆,假注書吳始復。記事官崔後尙·尹敬敎·鄭太和曰,累日不得入侍,伏未知聖候,已得差效乎?上曰,赤綠白氣,比前幾盡消滅耳。鄭太和曰,眼睫微有赤色矣。上曰,沐浴十餘度後,紅缺身發出,而此則浴後濕熱發散之致,別缺鄭太和曰,徒年定配,前日審理時,旣已疏缺內全家者五十四,流三千里不限年者缺十餘行上曰,放。又讀懷德僧忠賢缺之律,可笑矣。金佐明曰,此人罪名缺牛貿販,又以藿葉分給村民,徵索穀缺,上曰,放。又讀慶州奴朴以明推案,上曰,放。又讀缺官李東榮·委官高孝一推案,上曰,無論罪犯缺溫陽人故特放。又讀靈岩座首崔振翰推案,鄭太和曰,南土人,素多豪强,此習可惡,而但未知實狀之果如何也。上曰,此人減等。又讀古阜私奴風山,扶安私奴壬申·黃生上曰缺僧人屠牛者,亦已放之,況俗人屠牛者乎?此三人盡放。又讀騎兵千天立推案,上曰,此罪異於殺人矣。鄭太和曰,缺其本情則容有可恕之端矣。上曰,放。又讀提川魚伏缺淸河馬夫金英立推案,上曰,放。又讀公山軍官缺李光吉·李貴善,刑吏申洽椎案,上曰,放還本缺又讀懷德委官姜永信·金泰山·金應礪,監官幼學缺推案,鄭太和曰,此人等則甲辰年年分覆審缺錯充軍定配,而如此之類,前旣多入於放缺金佐明,讀訖推案,上曰,幾人放釋?缺宥者二十五人,而一人則減等矣。缺十餘行上曰,待予面諭之後還去,亦豈晩也?缺近處弊之邑亦多,本郡爲先蠲役缺監司分等啓聞後,減役似當。上曰,缺幾何?鄭太和曰少矣。上曰,溫陽則諸般民缺減似好矣。鄭太和曰,田稅大同盡減則似爲太過云,減缺上曰,溫陽田結,不滿千結耶?鄭太和曰,結數過於缺矣。金佐明曰,一年收米,幾至七八百石矣。上曰,缺受弊之邑則何以爲之?鄭太和曰,近郡必有受弊之別,從輕重分等蠲減,似當矣。上曰,當抄出受弊之邑,分等減役,而其餘列邑,則宜無蠲減之缺鄭太和曰,勢難編及一道,故有令道臣分等蠲減之請耳。又曰,沿路官舍及溫井,必有上敎,然後可以區處矣。上曰,溫井閉置不可,病人願浴者,許令缺可也。鄭太和曰,館舍何以爲之?上曰,沿路館舍缺使客入接可也。上命注書,召本道監司缺入侍,上謂始振曰,附近受弊之邑,欲缺未知,何如?始振曰,溫陽之外,稷山·天安缺燕岐·全義·木川·沔川八九邑,受弊偏甚缺之邑,而不可分作累等,分三缺十餘行上曰,缺其收米,何如?始振曰,收米之減缺均減,當給大同似宜。太和曰,溫陽缺給大同,似未均一,溫陽亦給大同,何如?上曰,缺所用以國體言之,則蠲減田租爲可。金佐明曰,缺田稅其列邑,則減給收米似當矣。上曰,缺其三分之二,而亦以大同收米,許之可也。鄭太和曰,一缺三斗似爲過大。上曰,只抄其偏役之邑減之,則缺亦不多也。金始振曰,今此行宮營造時,附近六七邑缺沒數赴役,而其中過四日赴役者,則自本道覔給缺矣,此輩不可無酬勞之擧,南漢山城義僧番次一缺除則似當矣。鄭太和曰,南漢則自有主管之臣,雖減義僧,亦無所害,則可以減番矣,本城寺刹守直,亦不缺則某樣布物,參酌題給于守禦廳似可矣。上曰,依爲之。上命注書,召宋時烈·宋浚吉·李惟泰,上謂宋時烈等曰,諸卿久處鄕曲,必知民情缺事欲與議定矣。鄭太和言于宋時烈曰,缺事今方講定,而附近受弊之邑,則收米缺矣。上曰,蠲減之數多少,何如?缺不能知之矣。宋浚吉曰,缺十餘行而及之八路爲可云矣。缺以均減八道爲言矣。宋浚吉曰,分缺鎖,而唯在大臣酌定,臣何敢容議?上曰,缺年田稅耶?鄭太和曰,甲辰條田稅,已盡缺已田稅矣。宋浚吉曰,朝家恩典,務爲周徧缺爲主則好矣。上謂宋時烈曰,積阻之餘,與卿幸得相會,而不能頻數引接,殊無當初相逢時缺也。宋浚吉曰臣之到此,已至旬日,伏未知近日眼候,何如?上曰,別無漸益差愈之候矣。宋浚吉曰,比前不痛時何如?上曰,雖不及於庚子以前,而旣病之後,則無有如近日之缺前者,如是久坐,則眼中便熱,不得開睫矣。宋浚吉曰,缺今調攝爲難,古人云,病加於少愈,當此炎熱,不可以少愈放心,伏望聖明,無替下來時愼疾之戒宜當矣。上謂李惟泰曰爾亦進前,仍下敎曰,昨日疏批,已諭予意,爾其記憶否耶?李惟泰曰,聖敎至此,不勝惶恐。前日榻前,備陳小臣形迹,固不敢每每煩瀆,而乞退缺陳之懷,伏望還收隨駕之命。宋時烈曰,缺謂昨日已諭者,未知指何事耶?上曰,缺不負丁寧之約等語,及之矣,缺十餘行有九十老母,遠離從仕,在私缺只欲瞻望而退矣。不意累賜缺私情異於他人,古人云,事親之日短,事缺此悶迫之情,許令歸養老母,幸甚之缺非强迫從仕也。辭決於此處,心甚缺然,故缺往予豈不顧私情而然也?惟泰曰,然則聖敎有不能窺側者矣。自有可往之臣,臣之有無,無異於江缺鴈,雖或隨扈,有何裨益於國家哉?自上以臣有老母,許其退歸,則孝理之下,豈不美哉?上曰,諸卿皆來,一時偕往,於心爲好。故玆以言之矣。今以可往不可往爲言,則異於予意也。宋時烈曰,缺之人,咫尺天威,似有辭不達意處矣。上曰,李惟泰之老母,未知殘病耶?卿等必知之矣。宋時烈曰,年雖老,筋力則不至於朝夕危急矣。宋浚吉曰,推恩缺行之未易,而近邑分等,似涉煩瑣,要使恩澤均被,宜當令大臣商確,均減何如?鄭太和曰,今缺臣亦未知何以爲之?則便於百姓,而必減其缺實惠矣。上曰,奴婢身役,亦可減之,缺則無論今番勞逸,偏減一道,似缺十餘行大同收米,特減二斗。金始振曰,缺一家之內,有備出價木二十餘匹者,缺可言者矣。宋浚吉曰,始振此言是矣。缺不一而足,自朝家不可不變通矣。宋時烈曰,缺此職今幾年哉?身在草野,帶此職名,於公於私,深切未安,且備局之任,雖在朝之時,尙且不似,況身處缺不當任之任,每出於坐不坐單子中,其在事體,缺不當,至於成均祭酒,爲任極重,臣所帶等職兼任,竝爲許遞,何如?上曰,成均館所任,自先朝常爲兼帶之義甚重,不可輕易遞改,且本職非欲强迫,而在此許遞,似未妥當矣。宋時烈曰,回鑾之日,在此缺所不敢,禮當隨駕,還宮後退來,而犬馬之齒已多,且有疾病,勢將落後,不勝缺然之至。上曰,前日,卿雖以軍職,可以出入經筵云,而今日則當在此落後,卿缺初有異矣。不必一時隨往,待其差復上來亦可。宋時烈曰,狗馬賤臣,如是軫念,惶恐蹙激,不知所達。缺曰,昔我宣祖大王,適患重病新愈,先正缺卿承召,趣行赴命,門人弟子有問,缺凡人大病之餘,意思必新缺十餘行李敏敍俱擬臺諫首望,自上缺得罪也。金萬基·李敏敍·閔蓍重缺論事過重之失,以言獲罪,似非淸朝美事。缺弟之戒,人非生知之聖,則孰無病痛?聖質缺亦不無些少病痛,伏願平心恕究,改之爲貴。缺曰,敗船船格等,囚繫已過累年,雖老死於牢獄,缺徵捧之路,此等罪囚,事甚難處,未知何以爲之?鄭太和曰,此囚人等,果爲難處矣。新爲被囚者,則缺覈其情犯,然後可以處決,似不可輕議,而如是缺囚,則令該曹趁卽抄入,以爲疏決之地,何如?上曰,依爲之。金始振曰,江津稅船致敗船格等,今方囚禁於泰安,而瑞山郡,亦有他處船格被囚者,此輩赤手滯獄,必未免饑死之患矣。鄭太和曰,此囚人等,次次缺於本邑,使之徵捧,何如?上曰,依爲之。宋浚吉曰,缺院,卽尊尙儒先,多士藏修之地也,礪山有黃缺國名賢,皆在配享之列矣,儒生輩曾有缺未蒙允許,士林皆以爲缺望矣。缺宋浚吉曰,先正臣趙光祖·李滉缺首座則趙光祖矣。缺十餘行寒不能備納者,一一詳査,特爲缺備邊司,詳査以啓,可也,遂罷出。
上自溫陽行宮動駕,次于天安。
上在溫陽回鑾。
答前執義尹宣擧疏曰,省疏具悉。聞爾之來,心自欣悅,方欲面諭予意矣。聞爾之去,予心缺然,不知所以爲諭也。爾無固辭,從容上來,以副予意。
答知事辛啓榮疏曰,省疏具悉。卿其安心勿辭。
大殿,藥房·政院·玉堂·二品以上·大司諫問安。答曰,知道。
還都時,傳曰,捧上言。
大駕到晝停後,藥房·政院·玉堂問安。答曰,知道。
大駕到稷山後,藥房·政院·玉堂·二品以上·大司諫問安。答曰,知道。
明日動駕時,初吹寅初一刻,二吹寅初三刻,三吹寅正一刻,開門罷漏時。
忠淸監司書目,天安呈,以護軍李惟泰上疏上送事。
大殿,藥房·政院·玉堂夕問安。答曰,知道。以上朝報
張善瀓啓曰,臣承命往諭于宋時烈,則以爲,缺病,常擬浴溫,而家貧不能辦得矣。幸蒙天缺且於昨日,親承聖諭,旣以七八日寬限,從容上來爲敎,計欲沐浴後上去,而若或病作,上疏陳情矣。承此近侍來宣聖旨,諭以情義知心等語,臣尤爲感激,臣沐浴後上去,何敢欺君父也哉云矣。
傳于張善瀓曰,日熱如此,挾輦砲手,似不能得達,扈衛軍士中,分三運替行事,分付。
上,寅時,步出行宮門,乘小輿出大門外降輿,乘駕轎向天安晝停,大駕辰時,次晝停所。
大駕,辰末向稷山。
午時,次稷山宿所。
宋時喆啓曰,缺次之意敢啓。傳曰,知道。
張善瀓啓曰,御營廳郞廳來言,初昏懸燈,人定後刁斗之意敢啓,傳曰,知道。以上燼餘
傳曰,右贊成宋時烈處,遣承旨傳諭。以上朝報
上自天安次于水原。
中殿,藥房問安。答曰,知道。
寅時卯時,有霧氣。一更至三更,月暈。
上自溫陽回鑾。
上在稷山行宮時,藥房·政院·二品以上·大司諫問安。答曰,知道。
大駕到小晝停後,藥房·政院·玉堂問安。答曰,知道。
大駕辰時,到振威大晝停所後,藥房·政院·玉堂問安。答曰,知道。
大駕未時,到水原宿所後,藥房·政院·玉堂問安。答曰,知道。
留都大臣書目,去夜宮城內外,宿衛無事事。
藥房提調入診時,十四日還宮事定奪。
明日還宮時,初吹丑正四刻,二吹寅初一刻,三吹寅初三刻,開門五更一點。
藥房·政院·玉堂夕問安。答曰,知道。
大司憲宋浚吉上疏。大槪,臣行到成歡驛,神氣澌盡,更無自力之勢,旣不得隨扈入都,又不得祗送於境上,瞻望羽旄,但自泣涕。臣之本職及兼帶,亟命鐫褫,以幸公私事。入啓。以上朝報
朴世模,以司饔院官員,以提調意啓曰,缺日所捧濟州五月朔別進上大殿膳狀中,缺六十貼書塡,而計數則二百四十貼也。臣心甚致訝,考缺錄及上年捧上冊,則所捧之數,本非差誤,而膳狀中二百之二字,四十字之四字,塡寫違錯,以致如此,依前缺數捧進,而膳狀書寫封進之際,難免不謹致察之失,當路封進官,請推考。傳曰,允。
傳于朴世模曰,今見大司憲上疏,到成歡,以病不得上來云,炎路驅馳,必有添傷之患,遣御醫韓道昌·崔聖任中一人,看病以來。
傳于朴世模曰,今見卿疏,以病不得上來,且驚且歎,無以爲懷。頃日榻前相對時說話,卿其更復思之,須擇處村舍,從容調理上來,毋負予至意,是予之所望也。玆遣史官,申諭予惓惓之意等語,大司憲處,遣史官傳諭。
張善瀓啓曰,御營廳郞廳來言,初昏懸燈,人定刁斗之意敢啓。傳曰,知道。以上燼餘
藥房入診時,刑曹判書金佐明所啓,御營軍疲劣者百餘名,今日先送事。傳曰,依爲之。已上溫幸時節目
上自水原還宮。
大王大妃殿·王大妃殿·中殿,藥房·政院·二品以上問安。答曰,知道。
上自溫陽回鑾。
自昧爽至卯時,有霧氣,缺日暈。
留都大臣書目。去夜宮城內外,宿衛無事事。
大王大妃殿·慈殿·中殿,留都大臣以下及政院·玉堂問安。答曰,知道。
大王大妃殿,藥房問安。答曰,知道。慈殿·中殿,藥房問安。答曰,無事。
大殿,藥房·政院·玉堂·二品以上·大司諫問安。答曰,知道。
大駕到晝停後,藥房·政院·玉堂問安。答曰,知道。
大駕到果川大晝停後,藥房·政院·玉堂問安。答曰,知道。
大司諫李慶億,正言李翊相,請對入侍。
傳曰,還宮時上言,限江南邊捧之。
大駕到船所後,藥房·政院·玉堂問安。答曰,知道。還宮後,藥房·政院·玉堂·二品以上·六曹·大司諫問安。答曰,知道。以上朝報
宋時喆啓曰,臣昨日承命,今日待開門詣闕,問安于大王大妃殿·王大妃殿,則答曰,知道云矣。
傳于張善瀓曰,百官揷羽。
上御果川行宮。入侍,大司諫李慶億,正言李翊相,同副承旨宋時喆,假注書吳始復,記事官崔後尙·尹敬敎。李慶億曰,炎路勞動之餘,伏不審聖體,若何?上曰,無事矣。李慶億曰,靈泉效祥,玉候快復,宗社臣民之慶幸,何可盡達?第念當此暑熱之時,如或一樣疾馳,則侍衛軍馬,扈從徒隷,馳驟致傷可慮,今此擧動,吉慶沓臻,缺情歡忭,無一虧欠,而至於末終,恐或以上缺。
傳于張善瀓曰,駕後喧聒之人,一切呵噤,而如不退去,捉來決棍,可也。
藥房都提調請對入診,上御船上幕次,命右議政許積,刑曹判書金佐明,都承旨朴世模,右承旨李星徵,右副承旨張善瀓,同副承旨宋時喆,假注書金德遠·吳始復,記事官崔後尙·尹敬敎入侍。許積曰,聖候向差之後,臣不幸有疾,久不得瞻望,只聞醫官之言,缺。以上燼餘
上在水原傳曰,天色將明,尙不稟二吹,是何故耶?問于禁漏官以啓回啓而傳敎事,命下矣。臣等旣已累次招問,則禁漏官以爲,漏水未新,時刻尙早云,莫重擧動時刻,慢不致察,至勤聖敎,請當該禁漏官,令兵曹決棍,何如?傳曰,從重決棍。大駕寅時,向沙斤川小晝停,卯時,次小晝停,巳時,次果川大晝停,大駕午時,到西氷庫船所,御營軍,先到江南邊沙場,左右札住大駕到津前,自陣中放砲吶喊,大旗幟出來,開陣門迎大駕,大駕徐行入陣中駐駕,命大將柳赫然進前,使之結陣。上謂承旨張善瀓曰,大將當作何陣耶?柳赫然進前曰,當作方陣矣。柳赫然,卽指揮軍兵,吹角結陣。上曰,只使前面結陣,可也。柳赫然,進前啓曰,軍兵皆已排布帳列坐矣。上曰,欲使軍中立之,則何以爲之?赫然,卽令放砲吹囉,張善瀓啓曰,步兵皆已列立,馬兵亦皆乘馬矣。上曰,令軍兵赴戰,則何以爲之?柳赫然,卽令放砲,解出步軍,作赴戰狀,上曰,收軍以入,可也。赫然,卽令雷鼓,一時收軍。上曰,若使馬軍赴戰,則何以爲之?柳赫然曰,使後軍列坐而後,可以號令矣,卽指揮後軍,皆坐打鼓出馬兵。上曰,欲使馬軍疾馳,則何以爲之?赫然,卽令雷鼓,馬軍竝馳疾如風雨,還又攸軍以入。上,觀兵。未時次船所,兵曹判書洪重普請對進曰,卽者宣傳官,持信箭,承命疾馳之際,顚仆墮馬,傷折信箭,當該宣傳官,請決棍。上曰,知道。柳赫然入侍,上謂柳赫然曰,今番擧動,卿獨當大將任,所領軍兵,不爲不多,而檢下甚嚴,士卒絶無濫雜作弊之事,且於今日觀兵之時,號令一施,士卒皆從,坐作進退之際,無敢有違越者,若非卿平日鍊習之精,號令之嚴,何能至此?其賜甲胄一件,馬一匹,以示予嘉奬之意,中軍誰歟?赫然曰,前兵使兪椗。上曰,中軍亦賜甲冑,大將柳赫然中軍兪椗,榻前謝恩四拜,上曰,扈駕及第之類,特賜遊街。張善瀓曰,當給二日耶,三日耶?上曰,自明日賜遊街三日,可也。上謂判書洪重普曰,以御營軍爲前隊,以都監軍爲後隊,而都監軍則路傍左右札住事,出標信二隻,分付于兩大將處。判書洪重普曰,宣傳官皆已先渡,只有啓螺宣傳官一人,待御船到後江越邊,可得分付矣。金佐明請對進曰,自上卽命都監軍兵,作隊留住者,無乃有觀兵之意乎?今日之勢已晩,塵埃塞路,駐駕途中,恐有妨於眼疾矣。上曰,暫時看過,有何妨乎?大駕申時,向京都,訓局軍兵,結陣于鷺梁沙場,大駕到陣前,兵曹判書洪重普,右副承旨張善瀓,進駕前啓曰,兵馬騈塡,塵沙晦暝,陣勢軍容,決難觀瞻,亟命回駕。上曰,當暫觀焉。大駕入陣中作門,哨官及軍兵,簇立牢拒,使近侍不得隨入,承旨以下,留在作門外,大駕旋卽還出陣門以行。酉時還宮,扈衛別將,以領敦寧府事意啓曰,臣佑明及臣從事官臣李□□今日當爲罷出,各廳添入軍官,竝令兵曹減省以入之意,敢啓。傳曰,知道。
上在昌德宮。停常參·經筵。
謝恩,正言李□□,掌令南天澤,司成吳斗寅,典籍李奎齡。
大王大妃殿·王大妃殿·大殿·中殿,政院·玉堂·二品以上·六曹·大司諫問安。答曰,知道。
大王大妃殿·王大妃殿,藥房問安,答曰,知道。中殿,藥房問安,答曰,無事。
傳曰,今番溫陽庭試武科隨駕參榜人員,自十五日至十七日,特賜赴街。
藥房提調禮曹判書臣李一相,副提調都承旨臣朴世模啓曰,靈泉效祥,聖候快復,車駕言旋,萬姓蹈舞,宗社臣民之慶,曷有極哉?伏想觸冒炎熱,累日驅馳,而還宮之後,甘雨又降,不審夜來,玉體益復安寧否乎?臣等喜忭之中,不無區區之慮,敢來問安。答曰,知道。無事。
義禁府啓曰,咸興倫紀罪人士玉,楊州弑主罪人於叱龍·生男·德非·貴龍·申立等,旣已拿囚,依法例三省推鞫,何如?傳曰,允。
禮曹啓曰,庭試文武科放榜,頃因本曹草記,待擧動還宮後,改擇日擧行事,命下矣。更令日官推擇,則今月二十一日卯時爲吉云,以此擧行之意,敢啓。傳曰,知道。
政院啓曰,咸興倫紀罪人士玉,楊州弑主罪人於叱龍等三省推鞠事。命下矣。兩司進參事,城上所牌招言送,何如?傳曰,允。
政院啓曰,咸興倫紀罪人士玉,楊州弑主罪人於叱龍·生男·德非·貴龍·申立等三省推鞫事,命下矣。委官,何大臣進去乎?敢稟。傳曰,左相進去。
禁府三省推鞫,問事郞廳二,金萬基·南二星。以上朝報
張善瀓,以都摠府言啓曰,今日入直軍士,當爲中日習射,而産室廳排設,依前例姑停之意,敢啓。傳曰,知道。
李俊耉,以禮曹言啓曰,卽接掌苑署所報,議政府·六曹誕日物膳紅柿子,本署物膳紅柿子·柚子·石榴,載錄橫缺値非節,則例以他果代封。故本月十七日中宮殿誕日,六曹物膳紅柿子二百八十箇,代乾柿子四貼,本署物膳紅柿子一百四十箇,代乾柿子二貼,柚子·石榴各三十箇,代缺三斗,依前例代捧云,取考本曹謄錄,則曾在戊戌己亥年,因本署牒報,本曹以爲,誕日物膳中,非節之果,依前例代封,似當,以此意覆啓,則判付內,依牒呈施行,而每缺似未妥當,今後依此定式施行事,傳敎矣。今者本署所報物膳中,三種之果,皆是非節之物,依先朝判付,以此分付本署之意,敢啓。傳曰,知道。
假注書金奐書啓。臣敬奉聖旨,往諭于大司憲宋浚吉,則以爲,臣病甚留落,旣缺歸,僵伏郵舍,只自憐悲,上疏陳情,實出於赤心本非外飾,而千萬料外,特遣史官,傳諭聖旨,丁寧懇惻,而且遣太醫,診看病狀,不知臣之庸陋,何以得此於聖明?缺二字感隕,罔知攸措,臣元非不欲進也,只緣孱疾,難强致身,以此爲悶切,然當遵聖敎,從容留調,倘有一分可進之勢,寸寸舁詣於闕下,生行死歸,有不可計也云矣。傳曰,知道。
宋時喆啓曰,小臣推鞫進去下直。傳曰,知道。以上燼餘郞廳權穎校。郞廳白鴻擧書。
上在昌德宮。停常參·經筵。
宋時喆啓曰,都摠管金佑明,除標信常方坐起進去之意,敢啓。傳曰,知道。缺十餘行。
持平趙聖輔啓曰,政院,乃喉舌近密之地,出納命令,體面甚重,左承旨李星徵,頃在溫陽行朝,乃於廳中,脫衣偃臥,諧笑喧聒,少無敬謹之意,聽聞所及,莫不爲駭,其時臺官,欲劾還止,而晏然供仕,終無得處之道,其失體沒廉之狀,不可置而不論,請左承旨李星徵遞差,掌令李秞引缺相避之法,在下當遞,請掌令李秞遞差。答曰不允。處置事依啓。
正言李翊相·權斗樞啓曰,臣等,以趙絅月俸事,累日論列,而伏承聖批,以毋庸瀆擾爲敎,臣等竊惑焉。蓋先朝之特爲給俸於絅者,不過念絅,曾以王事被謫。故及其革職放還之初,別示優待之意而已,此出於一時之典,非欲永久遵行,無有限量者也。厥後因其被罪,遂停給俸之擧,則斯可已矣,至今收敍之後,豈可復依先朝一時之典,還爲給俸於在野之臣,有若恒式者哉?揆諸體例,決不當如是也。況絅積年罪廢之餘,尤不可遽施異數,致駭瞻聆,請還寢行護軍趙絅處,官給月俸之命。自上駐蹕溫泉之日,凡諸道不敢修起居缺蓋出於省事減弊之聖意,則踰越科例,封進土宜,固非藩臣之所敢擅便,而慶尙監司任義伯,不待分付,乃敢送人于藥房,封進土宜,其爲猥濫虧玷國體,莫此爲甚,請慶尙監司任義伯罷職。缺以上燼餘
夜三更,流星出句陳星上,入大角星下,狀如鉢,尾長五六尺許,色赤。
傳曰,政事,明日爲之。以上朝報
上在昌德宮。停常參·經筵。
辰時巳時日暈。
南龍翼啓曰,今日政事爲之事,命下矣。判書金壽恒服制,參判李尙眞受由在外,參議李慶徽疏批未下,政事,何以爲之?敢稟。傳曰,判書命招,開政,可也。
缺有政。吏批,判書進,參判李尙眞受由在外,參議李慶徽上疏,右承旨李俊耉進。兵批,判書洪重普外司坐起進,參判南龍翼移拜都承旨,參議李延年外司坐起進,參知尹錄進,同副承旨宋時喆進。以李元老爲完陽君,李日進爲掌令,曺憲卿爲禮曹佐郞,金素爲楊州牧使,李時橝爲戶曹佐郞,金徽爲兼同義禁,李廷夔爲禮曹參判,黃璡爲昌陵參奉,韓位謙爲兼引儀,李秞爲濟用正,李惟明爲司䆃正,李慶億爲承旨。兵批,以趙絅·金庭訓爲護軍,以上老職,李秞爲副護軍,金有夏·申淸爲□□□。
南龍翼啓曰,右副承旨張善瀓異姓孼三寸叔母,故縣監李應寅妻金召史身死,已行四日,出仕,何如?傳曰,允。
正言李翊相·權斗樞啓曰,臣等,卽伏聞大臣箚中,有今番行幸時,封進物産,非獨慶尙監司任義伯一人之語云,而原疏未下,雖未知措語之如何,臣等之未及聞知,不爲竝論之失,在所難免,請命遞斥臣等之職。答曰,勿辭。
宋時喆啓曰,正言李翊相·權斗樞,再啓煩瀆,退待物論矣。傳曰,知道。
持平魚震翼·趙聖輔啓曰,正言李翊相·權斗樞,以伏聞大臣箚中,有今番行幸時,封進物産,非獨慶尙監司任義伯一人之語云,而原疏未下,雖未知措語之如何,臣等之未及聞知,不爲竝論之失,在所難免,竝引嫌而退。初不竝論,出於未及聞知,則事勢固然,有何可遞之失?請正言李翊相·權斗樞,竝命出仕。答曰,依啓。以上燼餘
左參贊宋浚吉箚子。大槪,臣偶閱先正臣趙光祖·李彦迪等所陳戒者,其言,實合採用於今日,玆敢繕寫投進,以備裁處事。入啓。
謝恩,都承旨南龍翼,廣州府尹閔周冕,釜山僉使鄭斗齊。缺
忠淸監司書目。淸安等官,呈以染病方痛者,五百二十四名,已差四百三十四名,死亡一百缺慘惻事。
傳曰,承旨,持公事入侍,左參贊,亦爲入侍事,分付。
左副承旨李尙逸上疏。大槪,三省推鞫之日,處事不審,重被臺評,聖度含容,雖蒙滌瑕之恩,公議至嚴,罪實在臣,不可晏然冒居,亟遞臣職,以便公私事,入啓。
今日持公事入侍時,持平趙聖輔所啓,措語見上,請左承旨李星徵遞差。答曰,依啓。
政院啓曰,承旨持公事入侍事,命下矣。今日仕進承旨,臣龍翼及右承旨李俊耉,同副承旨宋時喆三人,而右承旨李俊耉,身有病患,何承旨入侍乎?敢稟。傳曰,右承旨外竝入侍。以上朝報
上在昌德宮。停常參·經筵。
午時未時,日暈。
張善瀓,以都摠府言啓曰,今日入直軍士,當爲中日習射,請出標信。傳曰,知道。
傳于□□□曰,大臣·備局堂上,引見。缺十行。
正言李翊相·權斗樞啓曰,措語見上,請勿留難,還寢行護軍趙絅處,官給月俸之命。自上溫泉行幸之時,凡事務從簡約,蓋出於省煩而減弊,蕃臣,雖有以拜箋修誠啓請者,而朝廷不許,則在藩臣之道,固當仰體聖上之美意,不敢踰越科例,有所封進,而慶尙監司任義伯,不待分付,擅自送人於藥房,進獻物産,非但猥濫,有傷國體,不可遞推而止,請前監司任義伯罷職。臣等,以前監司任義伯進獻物産事,有所論啓矣。今聞江原監司李晩榮,水原府使朴敬祉,亦皆踰越科例,擅自封進,糾劾之擧,宜無異同,請江原監司李晩榮,水原府使朴敬祉,竝罷職。頃者太學儒生,因邏卒之入泮村,與工曹判書李浣,有所爭詰,此事曲折,大臣旣盡陳達,聖明亦已洞燭,在浣之道,唯當默默,付之公議,而乃敢肆然投疏,張皇猥雜之語,有同自明者然,物情皆以爲駭。其在事體,不可無糾警之道,請工曹判書李浣,從重推考。答曰,不允。李晩榮遞推,朴敬祉姑先從重推考,可也。缺燼餘
下直,開城敎授金嶷。
謝恩,左承旨李慶億,黃海監司姜裕後,執義李程,司䆃正李恒明,戶曹正郞李時撢,商原府使李慣,都摠經歷朴廷翔。
全羅監司書目。全州呈,以五月十九日,私奴生伊,雷震致死事。
正言李翊相·權斗樞,就職。
刑曹參判權大運辭職上疏,入啓。
大司諫李□□上疏。大槪,亟鐫新授之職,以重名器,仍治臣罪,以爲逋慢者之戒事。入啓。
答右議政許積箚曰,省箚具悉卿懇。卿無深嫌之事,安心勿辭焉。仍傳曰,遣內醫看病。
答大司諫李□□,吏曹參議李慶徽疏曰,省疏具悉。爾其勿辭察職。
答禮曹判書李一相疏,曰,省疏,具悉。卿其勿辭察職。
答刑曹參判權大運疏曰,省疏,具悉。卿其勿辭,救護母病。
答左副承旨李尙逸疏曰,省疏,具悉。爾其勿辭察職。以上朝報
辰時,上御熙政堂,大臣·備局堂上引見。入侍,領議政鄭太和,左議政洪命夏,兵曹判書洪重普,刑曹判書金佐明,戶曹判書鄭致和,吏曹判書金壽恒,右副承旨張善瀓,執義李程,校理沈榟,假注書柳梴·姜碩賓,記事官崔後尙·尹敬敎。
鄭太和曰,近來天氣斗熱,引接逐日,未知聖候,何如?上曰,別無加減矣。洪命夏曰,近來則玉候快復,臣民喜悅,庸有極乎?上曰,卿等有進奏之事耶?鄭太和曰,缺狀啓,則其言,是矣。缺十行。洪命夏曰,今番缺聖候快復,四方群情,皆以爲無前缺稱賀,今此禮曹草記,實出於群情之缺核患之小歇,累請告廟,而自上一向撝謙缺而竟未果焉。鄭判府事在世時,常以爲,無前之慶,實非上年少愈之比也。告廟之擧,缺上曰,旣已往來溫陽,病患之初不甚重,自可缺洪命夏曰,昨聞宋參贊箚中之語,原箚雖未及見,其意甚好云,而自上此亦不下矣。上曰,原箚及所奏兩條浩多,故昨始畢覽矣。洪命夏曰,輔養元子之事,自今爲始,擧行,可矣。上曰,左參贊所進者,一則趙光祖所奏,一則李彦迪所奏,而其中各抽一條而進矣。鄭太和曰,輔養元子,必須豫爲之,雖如此引接之時,常常出坐于筵席,使朝士大夫,相接面目,可矣。上曰,卿等之欲使出坐於筵席者,雖幼沖之年,或有與聞之意也。鄭太和曰,今番行幸時,自上,初缺各邑所經之地,凡農夫閭家衣服之類,必爲缺亦可異於居在深宮,未見外方之時,必有缺今元子,養在宮中,不與外人相接,民間之疾苦,何由而知之乎?當令元子,出坐于筵席,使之與聞民間之疾苦也。洪命夏曰,缺十行不但糧餉爲難,西北入送鳥銃,缺若除其赴防,各令備納鳥銃,則雖缺數千餘柄,其於軍器之需,所補不貲,缺此事不可勒定,似當從自願爲之,而亦不可無缺矣。上曰,依爲之。使御營大將,句管擇捧,可也。金佐明曰,慶尙道罪人等推案訖,宣文翊·崔遇亮·金缺男先立放送。鄭致和曰,瑞山·泰安鹽鐵與販木,例以百同,每年上納于本曹,而守令以鹽鐵所販,不能滿百同之數。故累次論報,減以五十同矣。今聞泰安郡守姜頊,年例所納五十同外,別備百同木云,此人曾爲戶曹郞官,盡心國事,素稱勤幹,而今此別備,至於百同之多,其木則使之輸送本曹,以補經費,而別樣措辦之勞,不可無酬勸之道,請令該曹,參酌稟處,何如?上曰,依爲之。金壽恒曰,大司成爲任,訓誨多士,其責至重,而近來則久任者小,上年閔鼎重遞去之後,無久任之人。故凡製述通讀之規,廢却,已久矣。今者李慶億,行公未久,又爲遷職,左參贊宋浚吉,亦欲開坐,敎誨諸生,而以無大司成之故,未得爲之云,大司成,則後政,當爲差出,而此後必須久任,何如?上曰,依爲之。又啓曰,東·西氷庫中,東氷庫則素無位畓,亦無下人,凡祭享進排之際,不能成形,多有苟簡之事,實涉未安矣。氷庫草場,在於高陽地鴨島,所蓋草薍,每年刈取於此矣,今則江邊浦落,泥生於越邊,爲一空閑之地,近處居民,盡爲耕作云,若令折給,氷庫收稅補用,則似當,而必須啓下,然後方可爲之。故敢稟。上曰,依爲之。執義李程所啓,今番擧動回還之後,溫陽地方官賞加之擧,意非偶然,而但溫陽郡守趙志孟,未經準職,揆以法例,不可遽陞堂上,缺物議皆以爲過濫,溫陽郡守趙志孟,新授加資,請命改正。上曰,不允。又所啓,溫陽郡守趙志孟,未經準職而加資命下之後,該曹不爲啓辭,率爾啓下,只都承旨,乃三品之官,同敦寧,從二品之職,而頃日朴世模之遞差也,該曹以單望,付於二品之職,其在政體,不免不察之失,請吏曹當該堂上郞廳推考,同敦寧朴世模,亦令該曹,改其所付之職。上曰,依啓。又啓曰,近來人心風俗,漸至薄惡,而其中都監軍士,驕橫閭里之弊,有不可勝言矣。頃者馬兵一人,以微細事發怒,具甲胄騎戰馬,突入士夫家,凌辱之言,罔有紀極,瞻聆所及,莫不驚愕,其洞之人,聯名呈狀于該部,使之轉報法府,而部官,掩置不報,稱以該部,姑無所犯之人,事極痛駭,南部當該官,請命汰去。上曰,依啓。因爲罷出。以上燼餘
領議政鄭太和所啓,今觀忠淸監司狀啓,則其言,是矣。野邑多畓,山郡多田,稅太之蠲減,果有不均之歎,似當以收米一體蠲減矣。上曰,然則有田者偏蒙其惠,有畓者似不得蒙惠,依當初議定,收米各二斗蠲減,而京畿,亦令一體收米二斗蠲減,可也。以上朝報
禮曹判書李一相疏曰,伏以臣,病勢猝劇,情勢悶迫。缺哀籲冀蒙恩遞,而伏承聖批,以調理察職爲敎,惶感之極,罔知攸措。當此聖候快復,日接臣隣,擧國歡忭,精白率職,臣於未及顚仆之前,益加殫缺補涓埃之萬一,是實區區之至願,況此保護之缺地禁,爲任且重,身雖不稱,心實榮幸,尤豈可以請急,以爲私便之圖哉?第臣所患,漸至危篤,缺六日,有加無減,一粒近口,輒卽嘔吐,勺水缺日子旣多,轉成赤痢,蓋緣臣,纔經缺之餘,榮衛未及完復,而自前夏至缺十行啓下,乃其例也。昨政,前都承旨朴世模,缺同知敦寧,爲嘉善官置處之職,而今缺爲三品,書以單望,矇然啓下,且堂下官缺爲三品,書以單望啓下,且堂下官缺雖有加資之命,例當啓稟而後擧行。缺趙志孟之加資,亦不致察,直爲下批,罷政歸家,始覺其非,繼聞物議,亦以爲言,緣臣昏錯,無缺體例,隳壞非一,臣誠驚慄惶愧,罔知所措。伏乞聖明,亟命鐫削臣職,以治臣罪。仍念此事,若不亟正,缺日後援例承批之弊,亦不可勝言,朴世模之同知,趙志孟之通政,竝命改正,更令該曹議處,以存國體,以杜後弊,千萬幸甚。答曰,省疏具悉。爾其勿辭察職。
刑曹參判權大運疏曰,伏以庸碌微臣,百無可取,而聖明,不棄菅蒯,猥蒙寵擢,驟躋宰列,感激鴻恩,圖報無路,恒以盡瘁供職,顚仆後已爲期,故八朔秋缺一日言病矣,及今靈泉奏效,玉候復常,擧國臣民,歡忭頌祝,在臣分義,唯當益懋,乃以奔走缺冒陳私悃,仰瀆宸嚴,而疾痛之極,必呼父母,人之至情,臣之情勢,有萬分悶迫者,故不得不缺聖明垂憐焉。不幸四月旬間,家有可疑之疾,缺與姪及家內使喚奴婢等,相繼臥痛,缺十餘行,同僚,旣以此陳疏而自列,長官缺榻前矣。臣之忝叨本職,今已經年,其缺不能奉職之罪,臣實當之,而疾病憂患缺劾之擧,亦後於人,臣罪萬死,臣罪萬死。伏乞聖明,亟罷臣職,仍治臣罪,以謝人言,以幸公私云云。答曰,省疏具悉。卿其勿辭,救護母病。
左副承旨李尙逸疏曰,伏以無狀小臣,濫蒙鴻造,忝叨近密,絲毫無補,自知不似,亦旣審矣。人之爲言,烏得免乎?只緣上候未寧,繼有溫泉行幸之擧,不敢以私情,仰瀆宸嚴,悶默隨行,已至四缺愧懼一念,食息未弛,頃於三省之處事,有所缺大臣陳達,臺諫繼發,縮伏累日,只俟譴罷,聖度含容,雖蒙滌瑕之恩,公議至嚴,罪實缺惶恐踖踧,罔知攸處,百爾思惟,理難冒居,缺不可空曠,伏乞聖慈,曲加憐察,將臣本職,亟賜遞免,以便公私,不勝幸甚。答曰,省疏具悉。爾其勿辭察職。
上在昌德宮。停常參·經筵。
下直,順天縣監權諿,法聖萬戶鄭在。
午時,日暈。酉時,日暈。
傳于李俊耉曰,承旨,持留院公事入侍,左參贊,亦爲入侍事,分付。
南龍翼啓曰,承旨持公事入侍事,命下矣。今日仕進承旨,臣龍翼及左承旨李慶億,右承旨李俊耉,右副承旨張善瀓四人,而幾員入侍乎?敢稟。傳曰,右承旨外竝入侍,左參贊宋浚吉,玉堂上下番入侍。
張善瀓,以刑曹言啓曰,本曹佐郞兪命夔,自在溫陽,身病頗重,僅僅調理,陪從於還都之時矣。入京之後,症勢添重,今至十八九日,不能起動,前頭差復,未可易期,詞訟煩劇之地,不可久曠,兪命夔,今姑改差,其代,以在京無故人,極擇差出,何如?傳曰,允。
李俊耉,以承文院官員,以都提調意啓曰,刑曹判書金佐明,議政府右參贊朴長遠,行承政院都承旨南龍翼,竝提調差下,戶曹參議曹漢英,副提調差下,使之察任,何如?傳曰,允。
正言李翊相·權斗樞啓曰,措語見上,請勿留難,還寢行護軍趙絅處,官給月俸之命。請前慶尙監司任義伯,前江原監司李晩榮罷職。缺於水原府使朴敬祉,只下推考之命,固知聖意,實出於參酌施罰,而其違越科例,擅自封進則一也,豈可以別之,有所異同乎?若無一切禁斷之道,則日後之弊,有不可勝言,請水原府使朴敬祉罷職,請工曹判書李浣,從重推考。答曰,不允。
持平趙聖輔·魚震翼啓曰,措語見上溫陽郡守趙志孟,新授加資,請命改正,答曰,不允。以上燼餘
承旨,持公事入侍時,左參贊宋浚吉所啓,大司成爲任甚重,不可一日曠闕,而近無久任之人,遞易煩數,事多廢閣,實爲未安,自前久任責成,莫如兼任,請依古例,大司成以兼任差出,俾無如前數遞之弊,何如?上曰,依爲之。
校理沈榟所啓。當此逐日開講之時,不可無副提學,而近來嚝闕已久,請令該曹,斯速差出,何如?上曰,後政,差出,可也。
左議政洪命夏箚子。大槪,冒進悶迫之私,懇乞賜數旬之恩暇,俾得歸省父母墳,以伸人子至情事。入啓。
慶尙監司書目。聞慶縣監朴愰,五月二十三日,遭母喪事。
政院啓曰,江原監司李晩榮遞推,水原府使朴敬祉,姑先從重推考事,命下矣。臺諫方以罷職論啓,遞推與推考傳旨,不得捧入之意,敢啓。傳曰,知道。
汰去現告,南部參奉朴可材。
館學儒生李迪吉等上疏。大槪,敢陳李浣,輕侮聖廟,欺誣天聽之狀,冀蒙省察事。入啓。以上朝報
辰時,上御熙政堂。承旨,持公事入侍,都承旨南龍翼,左承旨李慶億,右副承旨張善瀓,左參贊宋浚吉,校理沈梓,修撰金錫胄,假注書柳梴,記事官崔後尙·尹敬敎。
南龍翼·李慶億·張善瀓,進前畢讀後,沈梓及金錫胄,進講心經,缺亦進前,沈梓,自舜禹授受,至事我缺各一遍訖。上曰,心經,眞德秀所述耶?浚吉曰,然。缺篇中廣字,本是擴字,而眞德秀缺寧宗名擴,爲廣也。浚吉曰,缺十餘行又曰,人心言生,道心言根,缺意也。李慶億曰,根字生字,實有立缺浚吉曰,二字,亦有陰陽扶抑之義,以天道言之,則缺以人道言之,則性也,先言命字而後,可以言缺之性命者,語有先後矣。此中義理,甚缺言之,則先言仁而後言義,可也,而謂之曰義曰仁,缺之言,有以仁義,互爲體用者,多矣。義屬用,仁屬體,缺仁爲用,義爲體,亦有是語,則曰義曰仁或先或後,缺不外於此也。金錫胄曰,以近於本性者言之,則中缺比仁義,益爲適當矣。浚吉曰,謂之理,無缺形則有著,此之詗微也,毫芒云者,十芒爲缺爲塵,十塵爲毫,十毫爲釐矣,幾希云者缺也,此則出於孟子也。二者之間,曾不容隙者,指其缺處而言也,察之必精,如辨白黑者,欲其精辨之謂也,缺人心而爲道心者,比如喚鐵作銀,認賊爲子之類也。上曰,比喩誠切也。浚吉曰,如無格物致知上工夫,則缺不能有成矣,知及仁守者,出於論語也。聖賢迭缺舜而言,昭示來世者,指兆而言戒懼者,缺謹獨者,人心上工夫也,文字則雖有上下缺以人心道心而別條也。曰念曰言缺十餘行於行事之間,而有難掩匿者,缺微者,古人之旨言也,四端旣發者,道心缺心也,意者私意,而必者必爲之意也,意必,常在事前,固我,常在事後,固者,牢守之意,而漸至於成缺也,比如五穀之落種而出土者矣,且如元屬春,亨屬夏,利屬秋,貞屬冬,爲冬而成春,爲春而成夏,成夏而至於秋,秋而至於冬,則意必固我,比之則如斯缺猶如此,則人君所當各別惕念處也。又曰,子諒之缺慈良之意,以下缺,辰時以下,自一九一冊錯簡中移記
上在昌德宮。停常參·經筵。
李俊耉啓曰,缺視事,依例頉稟。傳曰,知道。
執義李程啓曰,今番庭試武科榜目,又有誤書處,尹商聘之商字,以尙字書之,金成一之一字,以日字書之,該曹追後改付標,至於兩人紅牌,亦改書以給云,其時監試官,安得辭其責乎?至於累日之後,今始得聞,㤁叨本職之初,不知有是事,而不卽自列,臣之所失,至此尤大,決不可晏然仍冒,請命遞斥臣職。答曰,勿辭,退待物論。
府前啓。措語見上,溫陽郡守趙志孟,新授加資,請命改正。執義李程,以庭試榜目,又有誤書處,決不可晏然,引嫌而退,莫重榜目,字誤非一,則其時監試之官,難免不察之失,請執義李程遞差。答曰,不允。遞差事,依啓。
正言李翊相·權斗樞啓曰,措語見上,請勿留難,還寢行護軍趙絅處官給月俸之命。請前慶尙監司任義伯〈罷職〉,請江原監司李晩榮罷職,請水原府使朴敬祉罷職,請工曹判書李浣從重推考。答曰,不允。
張善瀓啓曰。御營廳郞廳來言,闕內各處入直軍士,夜巡檢之意,敢啓。傳曰,知道。
成均館生員臣李迪吉等疏曰,伏以臣等,俱以無狀濫叨儒名,廁跡賢關沐浴之化,唯知君父之不可欺罔,聖廟之所當尊崇,則何莫非列聖培養之盛意?今者被詆於李浣,三百年扶植振缺掃地,則臣等之瀝血叫閽,夫豈得已哉?嗚呼,聖廟是何等地耶?西泮之內,是西廡至近之處,東泮之內,是東廡至近之處也,延香橋之上,是爲下輦臺,下輦臺之邊,是爲食堂橋,凡此等處,距聖廟不盈數十步之地,而邏卒之不能入者,業已殿下之所洞燭也。宮城巡邏,尙不得入於西泮,則訓局巡邏之闌入東泮,寧有缺邏卒,恣意橫馳,莫重聖廟之地,缺閭少無差別,此臣等之所以痛缺擧而陳之,四月二十三日夜,缺十行反復思惟,無他變通之路,故呈缺將,則至以萬萬無理等語爲答,邏卒缺見,則何可徒信褊裨之言,反以多事之說缺哉?臣等,揆諸國家尊聖之典,參之前日缺若干施罰於下人,則臣等之此擧,非所以辱缺乃所以尊聖廟也,豈有一毫他意於其間哉?夫人臣事君之道,以誠爲本,誠者不欺之謂也,內不欺於心,上不欺於天,然後可以盡事君不欺之義,而浣乃敢張皇誣辭,乃以碑隅捉人之說,上瀆天聽,缺不可欺則天可欺乎,天不可欺則殿下,其可欺乎?自有國家以來,卽有此太學,又有此巡邏,碑隅乃巡邏例行之地也,雖非留都之時缺往來無日不然,則前後犯禁於碑隅者,必非缺儒,何嘗一一與大將辯詰乎?不此之思,反爲無理,內而欺其心,上而欺殿下,是誠何心哉?蓋其意,不過曰車駕在外,事異平日,則臣等,又有說焉。溫泉行幸,越自祖宗朝有之,而未聞邏卒之入於泮水之內,則何獨至今日而缺然,則此事是非,不待多辯,而天日之所缺盡燭者,至以浮薄等語爲敎,缺此豈臣等所望聖明者哉?粵在宣祖朝,太學多士,陳疏詣闕,缺十行仁祖大王,特治邏卒之犯法,此豈非缺之意乎?臣等,每誦國朝故事,未嘗不三復而深歎也。誰謂無前之事,遽出於武夫之手,而缺之道,不能無歉於祖宗之盛典也,此臣等之所以惶懼駭惑,繼之以慨然者也。竊想朝廷缺已定,臣等不欲區區陳辯,有若相較者然,而旣承浮薄之敎,終始泯默而已,則實非所以事君無隱之義,而亦有負於聖朝培養振作之意。故不得不略擧梗槪,仰籲宸嚴,伏願殿下,少賜缺以重聖廟,以扶士氣,則國家幸甚,士林幸甚。答曰,省疏具悉。自有朝家是非,爾等反何上章自明耶?爾等,退而益修學業。
上在昌德宮。停常參·經筵。
昧爽,黃赤雲一道如氣,起自乾方,直指巽方,長竟天,廣尺許,良久乃滅。自卯時至巳時,日暈。夜一更,月暈。
下直,南陽縣監閔蓍重,旌義縣監金汝翰,大靜縣監柳沃。
張善瀓,以都摠府言啓曰,今日入直軍士,當爲中日習射,而本府褒貶相値,不得爲之之意,敢啓。傳曰,知道。缺。
南龍翼,以吏曹言啓曰,今六月初三日,大臣·備局堂上引見時,領議政鄭太和所啓,瑞山·泰安鹽鐵興販木,例以百同,每年上納于本曹,而守令,以鹽鐵所販,不能備百同之數,累次論報,減以五十同矣。今聞泰安郡守姜頊,年例所納五十同外,別備百同云,此人曾爲戶曹郞官,盡心國事,素稱勤幹,而今此別備,至於百同之多,其木則使之輸送本曹,以補經費,而別樣措辦之勞,不可無酬勸之道,請令該曹,參酌稟處,何如?上曰,依爲之事,命下矣。泰安郡守姜頊,別備百同之木,以補經費之用,其料理措辦之勞,合有參酌論賞之道,而恩賞重典,臣曹不敢擅便,上裁,何如?傳曰,考例稟處。
張善瀓,以御營廳言啓曰,本廳缺前部後司,屬慶尙左道一哨右道四哨,及缺司五哨,合十哨軍兵,來七月二十五日,京中缺初一日,與二番軍兵,當爲替代立番,缺處,以此依前知會調送之意,敢啓。傳曰,知道。
張善瀓,以刑曹言啓曰,缺。
院前啓。措語見上請勿留難,還寢行護軍趙絅處,官給月俸之命。請工曹判書李浣從重推考。答曰,不允。
持平魚震翼·趙聖輔啓曰,措語見上溫陽郡守趙志孟,新授加資,請命改正。答曰,不允。
宋時喆啓曰,臺諫有闕,政事取稟。傳曰,明日爲之。缺。以上燼餘
政院啓曰,節屆盛暑,視事,依例頉稟。傳曰,知道。
慶尙監司書目。慶州兩班李慶楙妻郭英,與其子萬伊及奴婢,弑害慶楙,妻弑夫子弑父奴弑主,三綱之變,在於一家,在逃罪人萬伊,懸賞購捕事。
假注書趙師錫服制,代,姜弼周落點。以上朝報
上在昌德宮。停常參·經筵。
有政。吏批啓曰,副提學,今當差出,承旨·外任,竝擬,何如?傳曰,允。
又啓曰,慶尙監司·江原監司,今當差出,而可擬之人乏少,承旨·守令,竝擬,何如?傳曰,允。缺
吏批,判書金壽恒進,參判李尙眞受由在外,參議李慶徽病,都承旨南龍翼進。兵批,行判書洪重普式瑕,參判柳赫然病,參議姜栢年進,參知尹鏶病,都承旨南龍翼進。
李時術,以都摠府言啓曰,都摠管缺批參政後,活人署及氷庫褒貶坐起進去,請出標信。傳曰,知道。
李慶億啓曰,朝者,左副承旨張善瀓,以病出去,新差承旨二員,未及謝恩,廳中位不齊,出納之際,事多苟簡,右承旨金禹錫,同副承旨李時術,竝牌招肅拜,使之察任,何如?傳曰,允。
南龍翼,以吏曹言啓曰,今六月初三日,大臣·備局堂上引見時,戶曹判書鄭致和所啓,瑞山·泰安鹽鐵興販木,例以百同,每年上納于本曹,而守令,以鹽鐵興販,不能備百同之數,故累次論報,減以五十同矣,今聞泰安郡守姜頊,年例所納五十同外,別備百同云,此人曾爲戶曹郞官,盡心國事,素稱勤幹,而今此別備,至於百同之多,其木則使之輸送本曹,以補經費,而別樣措辦之勞,不可無酬勸之道,請令該曹,參酌稟處,何如?上曰,依爲之事,命下矣。泰安郡守姜頊,別備百同之木,以補經費之用,其料理措辦之勞,合有參酌論賞之道,而恩賞重典,臣曹不敢擅便,上裁,何如?傳曰,考例稟處事,命下矣。取考前例,則守令之別備興販木,得蒙賞典者,曾無可據之規,而以別備官穀受賞者,援以爲例,則曾在辛丑年,忠州牧使元斗樞,以官廳遺儲米租九千餘石,因大臣陳達,特命加資,旋因臺論改正,有熟馬賜給之命。平壤判官鄭氣和,以別備米太一千石,特命準職除授,皆出於一時恩典,非該曹所敢擅便,上裁,何如?傳曰,準職除授,可也。
南龍翼,以吏曹言啓曰,江華留守有闕,依近例,令備邊司議薦,何如?傳曰,允。
假注書趙時瑗書啓,臣承命往諭于右參贊宋時烈,則將拜疏上送云矣。敢啓。傳曰,知道。
李時術,以刑曹言啓曰,本曹缺右邊捕盜廳部將,今乙巳春夏等褒貶,當爲等第,而大將李浣,方在被論中,限內不得爲之之意,敢啓。傳曰,知道。
正言李翊相·權斗樞啓曰,措語見上請勿留難,還寢行護軍趙絅官給月俸之命。答曰,不允。
持平魚震翼·趙聖輔啓曰,措語見上溫陽郡守趙志孟新授加資,請命改正。答曰,不允。
宋時喆,以兵曹言啓曰,宣傳官李斗鎭,自前月,重缺症,今已二十餘日,一向危劇,勢難行公云,宣傳官李斗鎭,改差,何如?傳曰,允。
卯時,有霧氣。自午時至酉時,日暈。
右參贊朴長遠疏曰,伏以臣,曾忝庭試武科,試官,以榜目誤書名字人數,待罪屬耳,繼而伏見命官領府事李景奭箚本,則以具鎰供辭,稱冤缺察惶恐等語,臣於伊時,替出退食,旣入而缺何?失察之責,臣亦難免,而晩見原箚,尙今缺大矣,且放榜時紅牌名字誤書,因其呈狀,兵曹入啓,改書,一之已甚,重誤至於二人,臣參在試席,所失比他尤重,而自列後時,益增震恐,伏乞聖明,察臣危懇,將臣職名,亟行鐫免,以警後人,臣不勝惶恐屛營之至。謹昧死以聞。答曰,省疏具悉。卿其勿辭察職。
右議政許積上疏。伏以臣,今年之春,上年之秋,再蒙恩由,將省松楸,旋因缺未免輟行,耿耿一念,常係心腑,缺十餘行比尤,臣日夜憂懼,不能暫忘者也。缺子雨露之感而已也。卽今玉候,缺臣之賤疾,亦入差境,時不可失,情不可闕,冒陳危迫之懇,仰瀆宸嚴之下,伏乞聖慈,缺推體下,德施泉塗,許臣數旬之暇,俾臣往還,則臣當涵泳聖澤,殞結是期,臣無任血祝屛營之至。謹昧死以聞。答曰,省疏具悉卿懇。卿其安心,從速往來。傳曰,給由馬,澆奠床備給。以上燼餘
下直,松羅察訪權克休。
謝恩,司成吳始壽,禮曹佐郞金萬重。
兵曹啓曰,本曹正郞趙嘉錫,重患暑症,胸腹痛兼發,不能察任,累次呈狀,而使之調理行公矣,今則添得瘧疾,勢難供仕云,本曹多事之地,不可久曠,正郞趙嘉錫,改差,何如?傳曰,允。
刑曹啓目,粘連慶尙監司狀啓云云。郭英·李萬弑夫弑父之變,極爲驚愕,啓本上來後,發遣敬差官,按覈,何如?啓依允。
謝恩,右承旨金禹錫,同副承旨李時術。以上朝報
李選爲奉敎,崔後尙爲檢閱,吳始壽爲舍人,成玧爲戶曹佐郞,趙時瑗爲司錄,金興祉爲聞慶縣監,金萬里爲南部參奉,李志雄爲刑曹佐郞,洪柱國爲注書,承文提調三,金佐明·朴長遠·南龍翼,副提調曹漢英,李俊耉爲江原監司,吳斗寅爲執義,趙後陽爲副提學,李程爲掌樂正,尹益亨爲司藝,蔡時欽爲廣興主簿,李尙逸爲慶尙監司,洪柱國爲典籍,李時術·金禹錫爲承旨。
上在昌德宮。停常參·經筵。
下直,防垣萬戶朴世禎。
金禹錫啓曰,召對爲之事,命下矣,左缺入侍,而至於大臣一員,備局堂上一員,缺前已定奪矣,今亦依前例入侍乎?傳曰,知道。缺十行
□□□意啓曰,今六月十五日缺食時,憲法食在地下,而但內篇缺初四刻食甚,卯正四刻復圓,辰初四刻缺日出時相近,月行或不無盈縮之變,日未缺缺之形,則不可不隨所見救食,自前日月之食,缺例必登高看候矣。是日亦依前例,別定監官員役,登山詳細看望,如有虧缺之形,卽令放火相報,救食,何如?傳曰,允。
自昧爽至卯時,有霧氣。夜二更,月暈,流星出北極星下,入艮方天際,狀如拳,尾長一二尺,色白。
今六月初八日癸亥,上御熙政堂,召對入侍時,左議政洪命夏,左參贊宋俊吉,刑曹判書金佐明,參贊官李時術,記注官朴世堂,持平趙聖輔,檢討官尹深,假注書姜弼周,記事官崔後尙·尹敬敎。
李時術曰,正言缺請對矣。上曰,罷講後召之。朴世堂,進講心經。缺自右心經至程復心心學圖論訖。朴世堂曰,缺字下小註,上頷之,講小註訖,仍講文義,缺心經以下,乃心經贊跋語也。上曰,端平何?缺曰,是宋理宗年號。上曰,此云改元缺宋浚吉曰,是元年也。右心經右字下,缺十行凡日用酬應,剖決公事,各當其可,缺曰,心不間斷,自然學不間斷。浚吉曰,德秀缺焚香危坐,誦十數過,所謂不間斷也。缺時而其言曰,老將至,則其年已大矣。昔子路,長缺事之若愚,豈非西山弟子乎?浚吉曰,似是,弟子缺德秀,上帝臨汝,臨民若保赤子,凡爲臣子者,缺後可以奉行上意,前輩用心,皆如此,後世無此道,缺學問之道,非但人主之當務,在下者,亦當致力,而缺之效,專在於人主之躬行,近緣違豫,頗廢經筵,今始復之,誠爲大幸。浚吉曰,上帝臨汝等語,是心經根本,根本旣立,何事不可爲?但一暴十寒,孟子缺典學之責,專在人君·大臣,所謂上行下效者,正缺體也,至心學圖,浚吉前坐曰,心有所向,便是慾,有口必欲食,有耳必欲聽,是也,隨其所發,各當體缺以手指圖曰,大圈卽心也,擇善固執,卽所謂精一,聖言雖殊,而意則一也。上曰,遏人欲,是制人心而存天理也。浚吉曰,凡人食欲飽衣欲華,是人欲也。命夏曰,食色,聖人所不免,節之則是道心也。浚吉曰,中理中節,是爲道心,無理無節,卽爲人心,若欲一切斷絶人欲,則缺儒則有人欲而能中理中節,所以爲難,若夫不勉而中者,是聖人地位也。又曰,心學工夫,缺以書敬字於圈中也。四書敬字,缺十餘行相似前一段似棊子,後一段如缺此圖,李滉以爲是,李珥以爲多疵,缺矣。上曰,所謂疵病,指何處耶?浚吉曰,缺心思,當換置盡心乃工夫邊,當與正心換置,缺禮學工夫,不當在心在上,李滉以爲,無害,大槪不能盡達矣。先朝時,臣與趙復陽,同進講,言缺翌日,復陽,白于先王曰,滉·珥之論孰愈?缺謙抑,不爲優劣,而精微睿論,頗取珥說矣。上曰,李滉,則好着心經,故以爲無害,而以字義觀之,則缺說是矣,然其用工之後,其歸一也,何害於兩言之缺浚吉曰,聖賢論心,自不同,有如此處,有如彼處,有從那邊用工處,有從這邊用工處,而其歸未嘗不一,所謂從一方入,則三方入處,無不同也。上曰,初不相遠,而堯授舜只是一句,舜授禹更加一言,可見時世之異也。浚吉曰,時世漸降,故此書,多至缺又指圖中,求放心處曰,誠爲第一工夫,此當缺也,上曰,顔子,是求放心底人也。命夏曰,范氏·程子,以孟子爲不識心。浚吉曰,程子以爲,此必雖缺却是識心,蓋孟子,只以操舍言,四方八缺何言出入,只是操則存,捨則亡,爲缺十餘行曰,兼成均祭酒宋浚吉,今旣入缺時,請使勤勤訓誨,丕變士習,何如?宋浚吉曰,缺知事·大司成等官,本來有之,而至如臣缺乃別設之任,豈臣之所可堪也?祈免已久,缺惶蹙罔措,請命遞改。上曰,不可遞也。洪命夏曰,此實其可堪之任,願勿委以他務,使之專意訓誨。宋浚吉曰,責任之重,恐不可堪。上曰,頃日禮曹登對時,缺祥許定等事,何不稟定乎?禮曹所言,殊未妥當,在我之道,不當如是也。命夏曰,明日備局之坐,當相議爲之。上曰,明日爲之,可也。命夏曰,廣州三綱罪人之變,極可驚駭。浚吉曰,此爲變異,實非缺之民,至於如此,豈非大可憂者乎?古有子弑其父者,君矍然失席曰,此寡人之罪也,踰月而缺自上惕然警念處也。上曰,倫紀斁敗,故有此變也。宋浚吉曰,水災非細,年事可慮,而又有此變,世道可知也。上曰,遣御史按問,可也。浚吉曰,上年靑陽縣,有弑缺亦遣按問御史矣,此非奴弑主之比,當有大缺也。上曰,刑曹,擧行,可也。命夏曰,此實敎化之不行也。浚吉曰,願殿下,反躬自咎,申明敎化,缺使宋浚吉,留於館中敎導,以明敎化,缺誨多士,非臣之所敢承當,請遞缺十餘行之地,不可久曠,請令該曹,催促缺又所啓,南漢所在流來弊甲,或稱缺或稱襍色甲,皆是片片破毁之物,不能完缺點看之時,色目各異,無以辯別,且不合於缺御史點看後,取來京廳,類聚改造,今成三十缺此後,文書以此載錄,何如?上曰,依爲之。又所啓,缺廳,有前日鑄錢時用餘銅·錫·鐵及北路耗穀缺鉛·鐵等,其數頗優,而皆非本衙門所用,移送南漢,以爲軍器修補之用,何如?上曰,依爲之。持平趙聖輔所啓,措語見上,溫陽郡守趙志孟,新授加資,請命改正。上曰,或有特陞堂上之時,不允。正言權斗樞所啓,措語見上,請勿留難,還寢行護軍趙絅處,官給月俸之命。答曰,不允。
漢城府右尹金徽上疏。伏以缺不察之失,陳疏乞免,而譴罰不加,缺不敢再瀆,黽勉行公,而兢縮靡寧,不曾以缺卽見執義李程引避之辭,始知前所缺有紅牌誤出之事,不職之責,與程均矣。臣之缺不啻一也,言其不察,則前後固無異同,揆以事體,則所失視前尤重,榜眼之改擦缺未放榜之前,而紅牌之追改,乃在於旣放榜之後,失之又失,隨事生疣,臣之昏謬,不亦甚乎?理宜缺譴責,不合每容恩貸,伏乞聖慈,俯燭危衷,將臣職名,亟許罷免,不勝幸甚,臣無任兢惶戰慄之至,謹昧死以聞。答曰,省疏具悉。缺察職。
禮曹參判李廷夔上疏。伏以,臣本無狀,負犯深重,自知其決不可復齒於朝班,玆缺郊畿,沒齒爲期,不意此際,乃有收敍除職之命,驚惶罔措,不得不冒死哀籲,特蒙恩暇,缺縮伏,杜門省愆,伊時聖體違豫,至有溫泉行幸之擧,幸賴天地神人之默佑,玉候復常,缺當初臣民之憂惶,今日擧國之歡忭,爲如何哉?缺情勢如許,終不得趨參於前後起居之列,臣子情禮,分義掃地,無復人理,出而缺十餘行,上之用舍,下之進退,皆當審缺竊科第,家貧親老,惟以祿仕爲心,缺無非望外不似之誚,亦已多矣。負乘缺物,實合本分,迄可休矣。今日銓此之以臣缺卿之望者,臣實未曉其故也。選注之際,雖缺豈可使居官無狀,不識分義之人,備擬於卿宰之望乎?臣於數日前,慘遭同氣之喪,老母在京,不得廢趍省,而扶老摧痛之中,未卽自列,臣之罪戾,到此益重,臣旣任職不法,自觸憲章,又不得一番進參於前日擧動之列,而得免誅罰,偃息缺在臣私分,已極不安,況何可貪變恩寵,冒沒廉隅,復立鵷班,重貽淸朝之羞辱哉?伏乞天地父母,特諒微臣危迫之懇,亟命鐫削臣職,以重名器,以安微分,千萬幸甚,臣不勝戰灼祈懇之至,謹昧死以聞。答曰,省疏具悉。卿其勿辭,從速察職。以上燼餘
傳曰,今下弓矢,防垣萬戶朴世禎處,給送。以上記草
忠淸監司書目。臣有罪無功,乞收新授資級事,上疏上送事。又書目。公山呈,以吏曹參判李尙眞,重得痢疾,留滯中路,大政前決無上去之勢事。
平安監司書目。道內染病,去五月朔,方痛六百三十六名,死亡十七名事。
以吏曹參判李尙眞辭狀,遞差。
謝恩,司諫金□□,舍人吳始壽,掌樂正李程,奉敎李善,聞慶縣監金興祉。
上在昌德宮。停常參·經筵。
下直,楊州牧使金素,北虞候張是奎。
以備忘記,傳于李時術曰,今下弓矢,北虞候張是奎處,給送。
李時術,以都摠府言啓曰,今日入直軍士,當爲中日習〈射〉,請出標信。傳曰,知道。
缺十行基,正言李翊相·權斗樞啓曰,臣等,以行護軍趙絅事,累日論列,而允音尙閟,臣等竊有所未曉缺以激勸一世者,以其施諸所當施故也。苟或施諸不當施之地,則不特有乖於激勸之方,其流必至於好惡失當,有以啓後日之弊源也。絅之在先朝,其所遭罹缺王事,且其平日無他罪過,此先朝所以特給月俸缺者也。及至頃日投疏,聖明旣已洞燭其情狀,以至缺撰進,改命他人,而聖敎森然,人皆欽仰,則其後缺爵秩,亦以其被罪已久,循例收敍而已,非謂其有缺也,而尙慮聖明之或不究古人不嚴之戒,況乎優賞之典,不察其有難恕之罪,而無可矜之狀,缺可援引先朝之例,不翅較然,而深恐終不免缺明之歸也,請勿留難,還寢行護軍趙絅處,官給月俸之命。答曰,不允。
持平魚震翼·趙聖輔啓曰,臣等,以溫陽郡守趙志孟賞加改正事,論列已久,未蒙允兪,而昨伏承聖批,以或有特陞堂上之時爲敎,臣等竊惑焉。未經準職而遽陞堂上者,自是法例之外,若非特異功勞,則有難輕施,故自前或有特授加資,而因臺啓還寢者,亦非一二,則今獨於志孟還收之論,若是其持難者,恐非賞必當勞之意,請溫陽郡守趙志孟新授加資,亟命改正。答曰,不允。
自昧爽至卯時,有霧氣。夜一更,流星出句陳星下,入北方天際,狀如拳,尾長三四尺許,色赤。以上燼餘
備邊司啓曰,咸鏡監司閔鼎重,曾以賞格及鉛丸措備所用價布下送之意,啓請,而欲知關西軍木留儲之數,然後題給矣。今始査得,元數不多,以軍木三十同,輸致于咸鏡道接界陽德縣令,咸鏡監司推去需用宜常,平安監·兵使處,竝爲知委,何如?答曰,允。又啓曰,以禮曹東萊府使狀啓回啓,令本司,更議稟處事,命下矣。曾見濟州牧使李重信狀啓,則其所帶軍官金元祥·許定兩人,聞喪出去,飄風不知去處云云,此人等所乘之船,必飄到於日本地方,而金元祥·許定等,旣是軍官,則與商賈·漁人有異,其自稱有官職之人,亦不足怪,日本之以此借重,欲以奉行護送,其接待之弊,姑爲可慮,而自我力辦其僞稱之狀,以示必欲防塞之色,亦涉未安,我國軍官之尊卑,館倭輩無不慣知,只以此是濟州之軍官,其自稱某島之鎭守,實是虛語。領來差倭之備員與否,任他島中所爲,而接待之禮,自有已行之例,不必自我豫爲固爭等意,措辭開諭宜當,以此行會,何如?入啓還下。以上備局謄錄
上在昌德宮。停常參·經筵。
慶尙道推考敬差官申慶載,出去。
江原監司李俊耉上疏。大槪,新授職名,決難承當,懇乞遞改,以便公私事。入啓。
黃海監司書目。海州牧使洪錫箕,罷黜事。
傳曰,召對,爲之。
政院啓曰,廣州保障之地,不可暫曠,而新府尹閔周冕,除授已久,催促相繼,尙無赴任之意,吉州亦關塞重邑,而前官病死之後,連仍交代之移陞,曠官幾至半年,新牧使姜鎬,累次催促,亦不下直,閔周冕·姜鎬,竝推考,明日內發送,何如?傳曰,允。
召對入侍,領議政鄭太和,儒臣宋浚吉,備局堂上李一相,玉堂沈榟·金錫胄,承旨宋時喆,正言權斗樞,假注書姜弼周,史官李選·尹敬敎。
府啓。守令家在不遠之地,則自不無貽弊之端,從前因此遞改,其意有在。大靜縣監柳沃,旌義縣監金汝翰,俱以居在本道海邑之人,同時授任於一島之中,物議皆以爲不當,請大靜縣監柳沃,旌義縣監金汝翰,竝命遞差。師儒之任,不可不擇差,況今勸諸多士之日,尤宜愼簡,成均館司藝具時勉,直講吳命說,俱不合此任,請命遞差。前啓溫陽郡守趙志孟加資改正事,停啓。答府曰,依啓。
今日召對時,正言權斗樞所啓,臣等,伏見五月三十日審理時擧行條件,有內司罪人,令內司査覈稟啓之擧。夫刑獄者,古昔聖王,哀矜惻怛而審克閱實,必盡其心者也,今者內司之獄,使閹寺主之,旣乖擇人敬刑之訓,且非宮府一體之義,以至王府·秋曹無以知情罪之輕重,而不得與於審理之時,夫以審理大霈之典,而獨不得霑焉者,誠可矜悶,則使之稟啓,在所不見,而深惜其所使之失也。殿下在深宮之中,終始典學,當於切磋琢磨,上加缺曰,非惟精,不可能誠意處,臣幼時,學於鄭經世,缺上句讀,厥後得於師友,有能字屬下句,先朝缺此處時,言及之,先王定以不可爲句矣。缺上有惟字·能字,連下句讀,可也。至伊川,說天地缺曰,朱子初主此意,故其言如此,晩作中庸缺處,與此少異矣。至分界處,浚吉曰,分界缺峰。金錫胄曰,五峯,卽胡宏安國之缺注甚分曉,至陸子靜,缺十餘行學者之禍,止於刑戮,而人主之患,終不缺舜之授禹以此者,良有以也。上曰,缺曰,明朝弘治時人也。上曰,此前無此書矣,浚吉曰,缺以爲年少時,得見此書云,此書,行於中國已久,然後缺國此書之出,亦久矣。又曰,李滉,最尙此書。上曰,缺工最緊,然後乃可領略,非泛然用力,所可得也。浚吉曰,近思錄,初看難曉,心經,乃近思錄之階梯也。上曰,此書語錄難曉。浚吉曰,語錄,乃是中朝方言,中朝則易曉,而我國人,自難曉也。上曰,先朝時,註缺釋語錄,書于紙頭,今在何處,玉堂,知之乎?浚吉曰,國葬時,納于山陵,今不在矣。前承旨缺有近思錄一本,字劃分明,最便於觀覽。缺內出一冊,令依此作鐵字,晉陽大君,撰跋文,缺光廟諱也,似是光廟,初封晉陽時所撰也。鄭太和曰,祖宗朝,板字訛舛,則罪其唱準者,故字劃分明,而今之冊版,箇箇謬錯,書籍因之失眞,良可寒心。今此近思錄,請於兩南監司中,使之刊出後,缺善爲刊刻矣。上曰,昨者進講右心經,右下隱吐,極是,此後缺摠跋,則隱吐,當在心經下,而此乃缺下作隱吐也。上曰,朱子缺十餘行鄭太和曰,明朝人,不用朱子家禮,缺象山喪禮云,象山亦有家禮乎?浚吉曰,缺臣有死於北京者,用朱子喪禮,明人創見之缺云,李一相曰,宋應昌出來時,臣祖廷龜,與缺大學於應昌所,應昌,專祖陸學云。浚吉曰,宣祖西幸,當審理之,自內司稟啓,又創於今日,若慮外司之不得詳甚情罪,則唯當使內司,考錄其所犯之輕重,被罪之終始,移報于禁府,與刑曹爲理官者,接其所報,與他罪人,一體議讞,乃是事理之當然,不此之思,而必使內司覈稟者,誠未爲得當,請寢令內司稟啓之命,改命內司,査出爰書,詳報攸司,以爲憑据審讞之地。上曰,此是逆獄辭連之類,名在該曹徒流案,而非審理之所論也,擧行條件抄出時,疎略之致,非稟處之意也。
吏曹啓曰,守令有闕,政事,取稟。以上朝報
傳于李慶億曰,歸厚署棺板三部,送于內需司事,分付該曹。
辰時巳時,日暈。以上燼餘
今六月初十日,上御熙政堂,召對入侍時,領議政鄭太和,左參贊宋浚吉,禮曹判書李一相,參贊官宋時喆,侍讀官沈梓,缺金錫胄,正言權斗樞,假注書姜弼周,記事官李缺·尹敬敎·沈梓,進講,帝曰以下至附註危孰甚焉。上曰,知覺一而已矣之下而字,當屬下句讀。宋浚吉曰,缺浚吉又曰,虛靈屬理,知覺屬氣,此指心之本體,缺發動之後也。又曰,人心道心,非有二箇心,以其缺原於性命,故有此知覺之不同也。上曰,缺枝,初非有二心,若泛然看過,則似二心,缺十餘行子曰處,浚吉曰,孔子之知及精也,仁守缺一也。子思之擇善精也,固執一也,孟子之博學缺大學之格致誠正,中庸之尊德性道問學,缺精卽知,一卽行,知行二者,如車兩輪,如鳥兩翼,缺不可無一也。浚吉曰,朱子之學,德性問學竝行,缺尊德性爲主,陸九淵之學,只尊德性,而廢問學。缺曰,初讀論語,便覺有子之言,支離也。上曰,九淵缺高。浚吉曰,其才則高矣。上曰,誰之門人?浚吉曰,無所承,只是自得者也。大抵吾道之有異端,猶天地陰陽也。孔子時有老·佛,孟子時有楊·墨,朱子時有象山,古人云足目俱到,足言行,目言知,知之則易,而行之則難。大學之切磋琢磨,亦以玉石骨角之難易言,時明人,送揭帖,請得儒官,與之講學,其言缺隨宋儒窠臼,自行朝,擇遣成渾,渾曰,吾只知程朱之學而已,李珥爲遠接時,著克已復禮說,其缺天使,大加稱賞,而其人亦尙陸學云,明時學術,從此可知矣。上曰,明朝學術,皆如此,何也?浚吉曰,此戰國缺扶植程朱正脈,從祀五賢,五賢之中,金宏弼缺昌,名位不顯,早被酷禍,立言最少,趙光祖缺立言,而李彦迪學問,祖述程朱,最有首領,李滉·李彦迪,大明程朱之學,李珥·成渾,又繼而大鳴之,觀缺則可知其學問之超詣矣。今世之人,溺於科業,而猶缺尙程朱,其間亦或有儒者,此皆李珥·成渾之心缺則只有薛瑄一人,其學最正,有讀書錄一編,缺如李彦迪·李滉·李珥·成渾之文集也,以此觀之,缺不如我朝之盛,此非特先儒臣之功,亦祖宗缺也。殿下,若務心學,豈無風草之效乎?缺英宗,被執幾年後,還國乎?錫胄曰,缺浚吉曰,薛瑄,仕於景泰矣。缺十餘行浚吉曰,雖以利害言之,于謙之事,是矣,缺豈非千古之至痛乎?上曰,有岳飛缺用,反惑於秦檜之邪說,高宗之事,可怪缺之言,未嘗不歸宿於人君,此誠時君之責耳。缺自上高宗之歎,至當矣。上曰,漢高祖缺說,雖極麁悖,而此亦絶彼之言也。一相曰,于謙國缺說,亦分羹之意也。上曰,同是絶彼之言,而分羹之說,非人子所可道,于謙國有君之言,實有意味矣。浚吉曰,缺朝成三問·朴彭年等,卽于謙之類也。于謙則卽爲立缺後,而六臣,則至今不得伸雪,我國規模,誠狹小,缺方孝孺之禍,慘矣,任叔英,以爲中朝敎人缺時維持,若至危亡,則不復振起云矣。上曰,缺漢光武·昭烈,已失而復興者有之,而大明則一敗之後,不復振,良有以也。一相曰,高皇帝,秘藏四代名字,缺浚吉曰,以其時則可矣,而何至今寥寥耶?上曰,南方有皇帝,而今則盡滅之云矣。上徐缺鄭太和曰,近來連續引接,不勝忻喜,而日氣甚熱,恐缺上曰,自溫陽初來,進飯不如舊,而今則平常,暑熱方缺眼患復發之,患不能逐日開講矣。太和曰,仰缺左邊頗有赤氣,不如右邊矣。上曰,今日缺開講矣。一相曰,酌量氣候,覺有缺何如?上曰,不雨已十日,似妨於缺而酷熱似有雨勢,缺十餘行今已出仕,來十三日入侍,所當缺相議爲之,可也。浚吉曰,偶閱古書,掇拾內,缺正臣之言也。三代之法,已不可言,而至於缺典,亦不復見,臣竊恨之。太和曰,曾聞上缺養在宮中,不曾見外人,故若見有鬚者,頗缺今後群臣入侍時,使之出見,漸近外人,何如?浚吉曰,領相之言,是也。須使自遠而近,漸次慣見諸臣,缺士大夫也,臣所上箚中,趙光祖之言極好,請依此缺太和曰,禮曹草記告廟事,聖意以爲如何?起而更缺今日之請,異於前日,群情鬱抑,必欲擧行,當爲之缺必謙抑。一相曰,大臣旣已陳達,臣敢發口缺所同,不可沮遏,請速爲擧行。上曰,予之缺前日之意,非別有他事也。太和曰,今之平復缺之比,告廟之擧,與前頓異矣。諸臣之意,皆願大缺賓廳呈箚爭請,而臣意以爲,形諸文字,不如面陳,縷縷力請,請勿持難。上曰,予意以爲無缺一相曰,久稽告廟頒慶之擧,遐遠臣民,恐不知聖候之十分平復也。莫大之慶,應行之禮,不可缺陳,群情之所同也。太和曰,退待草記之下缺矣,上無發落,正言權斗樞所啓,措語見上,請勿留難,還寢行護軍趙絅官給月俸之命。以下見上
上在昌德宮。停常參·經筵。
下直,吉州牧使姜鎬。
京畿監司書目。重林呈,以旌義縣監金汝翰,大靜縣監柳沃等下去時,至盤乳驛,侵責驛卒,令該曹稟處事。
黃海監司姜裕後上疏。大槪,臣之父母墳墓,在於漣川地,請於去路歷省事。入啓。
正言李翊相啓曰,本院,以內司罪人,令內司稟啓,不當之意論啓矣,昨伏承聖批,以其日擧行條件疎略之致爲敎,大臣,亦以記事差誤,陳達於榻前,臣不勝瞿然之至。臣旣非當初審理時入侍臺官,不能覺察擧行條件之失實,而矇然參論,臣之惛謬之失,到此極矣。不敢晏然仍在,請亟命遞斥臣職。答曰,勿辭,退待物論。
傳曰,政事,當日爲之。
答忠淸監司金始振疏曰,省疏具悉。意非偶然,卿其勿辭焉。
答黃海監司姜裕後疏曰,省疏具悉。卿其安意往省。
答江原監司李俊耉疏曰,省疏具悉。卿其勿辭,速往欽哉。
答同知金孝達疏曰,省疏具悉。疏辭知道。
院啓。臣等伏見五月三十日擧行條件,有曰內司罪人,刑曹·禁府,雖審理之時,不得擧論。又曰,罪狀輕重,非外司所可詳知,終以令內司,明白査覈,稟啓處置,爲結語矣。以此辭意觀之,則其爲自內司覈罪狀,而稟處於審理者,似爲較然,揆諸事理,殊甚失當,故不得不論啓矣。昨伏承聖批,則伊日政院之所抄出者,大失本意,記事錯謬,莫此爲甚,該房承旨,亦難免不察之失,且不可以失本□之擧行條件,播諸中外,以駭聽聞,請當該承旨·注書推考,其日擧行條件,改爲抄出啓下,引嫌而退,未覺記事之疎略,元非大段,有何可遞?請正言李翊相出仕,前啓內司罪人移報攸司事,停啓。答曰,依啓。
正言李翊相,就職。以上朝報
傳曰,政事,當日爲之。
政院啓曰,吉州牧使姜鎬下直單子中,誤書其姓名,而臣以該房,未能覺察,致勤下敎,不勝惶恐。誤字則旣已改書以入,而凡肅拜之官,單子書呈之時,必須親閱,俾無誤書之弊,而今此姜鎬,只委於下吏之手,全不致察,至於換其姓字,矇然進呈,事甚可駭,殊涉不謹,姜鎬請推考。傳曰,允。
政院啓曰,今日爲政事,命下矣。都承旨臣南龍翼,褒貶進去,兵房承旨臣張善瀓病未出仕,右副承旨臣宋時喆,以病出去。吏批,則右承旨臣金禹錫,代房當爲進去,而兵批,則代房承旨李時術,與政官有相避,此外只有臣慶億,兵批政廳,何承旨進去乎?敢稟。傳曰,吏·兵批兼進。
以吏曹參判缺傳曰,加望。
以江華留守薦望單子,傳曰,問于大臣,加望。
權坽爲刑曹參議,洪處靖爲砥平縣監,禹汝度爲旌義縣監,尹文擧爲吏曹參判,李以時爲大靜縣監,鄭采和爲海州牧使,李敏敍爲兵曹正郞,閔汝老爲成均司藝,朱堥爲白川郡守,李慶徽爲江華留守。
吏曹啓曰,江華留守李慶徽,時無加資之命,何以爲之?敢稟。傳曰,依例加資。
江華留守李慶徽,今加嘉善。
朴世模爲副摠管,申汝哲爲都摠都事,黃道昌爲訓鍊院都正,申恒耉爲四山監役,申汝哲兼內乘,柳㝚·安必勃·田應雨爲副司果,□□眞·孟瑗爲副護軍。
政院,以吏曹言啓曰,今六月初四日,承旨持公事入侍時,左參贊宋浚吉所啓,大司成爲任甚重,不可一日曠闕,而近無久任之人,遞易頻數,事多廢閣,實爲未安,自前久任責成,莫如兼任,請問于大臣,依舊例大司成,以兼任差出,俾無如前數遞之弊,何如?上曰,依爲之事,命下矣。問于大臣,則大司成久任責成,誠如儒臣所啓,依此施行,宜當云矣,敢啓。傳曰,知道。以上燼餘
今六月初十日召對時,上曰,以禮曹粘目,東萊府使狀啓,金元祥·許定等事,令東萊府使,開諭館倭曰,元祥·許定,俱是濟州牧使軍官,與漁人·商賈有間,而亦非官員之比,護來差倭別送與否,非本國所知,自島中雖差送某人,自我接待,已有漂風人領來差倭之例。使之以此意,傳通島中,必自本府防塞事,分付東萊府使。以上備局謄錄
有政。
上在昌德宮。停常參·經筵。
謝恩,江原監司李俊耉,都摠都事申汝哲。
政院啓曰,左副承旨張善瀓,病未行公,已過累日矣。卽聞其所患,頗似向歇,而今日亦不仕進,牌招使之察任,何如?傳曰,允。
司諫金萬基,正言李翊相·權斗樞避嫌。大槪,臣等,欲連前啓,而爲長官所沮,不敢晏然仍冒,請遞事。入啓。答曰,勿辭,退待物論。
謝恩,左副承旨張善瀓。
大司諫李延年避嫌。大槪愚蔽之見,不能苟合,旣被同僚之峻斥,請遞事。入啓。答曰,勿辭,退待物論。
吏曹啓目。權知承文院副正字權愭·趙爾炳·李藼·權瑎·李日井·李敏采·李寅煥·姜碩昌·洪億等,口傳施行,何如?啓依允。以上朝報
金禹錫啓曰,啓下上言一百七十八張內,違格九十一張,缺還入之意,敢啓。傳曰,知道。
政院啓曰,今日入直軍士,中日習射,請出標信。傳曰,知道。
李慶億啓曰,缺正言李翊相·權斗樞,再啓煩瀆,退待物論矣。傳曰,知道。
大司諫李延年啓曰,無狀小臣,濫缺承牌不進,罪極逋慢,連章叫閽,竟歸例缺肅,冒昧行公,今日始與同僚相會,則同僚,以趙絅月俸還收事,欲爲連啓,而與臣蒙蔽之見,不無缺前日之革職,猶夫今日,今日之軍職,亦猶夫前日之軍職,軍職旣無彼此之殊,則月俸之□給。以上燼餘以下無
上在昌德宮。停常參·經筵。
謝恩,兵曹正郞李敏敍,訓鍊都正黃道昌,大靜縣監李以時。
五月三十日審理入侍時,領議政鄭太和所啓,刑曹徒流案中所載,自內司定配者,係是辭連逆獄之類,雖當審理之時,例不得擧論,而如此之中,亦豈無抱冤者乎?未知當初推案俱在與否,而外人所不知之事,自內必詳知之,從容審覈,如有可議之端,均霈雨露之澤,似當矣。上曰,依爲之事,改啓下。
傳曰,大臣·備局堂上,引見。
禮曹啓曰,自上患候,屢年彌留,多般鍼藥,未收全效,臣子煎迫之情,曷有其極?今此溫泉之幸,初出於萬不獲已,而皇天默佑,神驗卽著,眼患諸症,一時快復,已底萬安之境,中外臣民,莫不歡欣鼓舞,而祖宗在天之靈,亦必喜悅於冥冥之中,宗社之福,國家之慶,孰有大於此者乎?此非尋常疾患平復之比,則依祖宗朝已行之例,告廟之擧,不可少緩,不但大臣·儒臣之意,亦皆如此。實是擧國輿情之所同然者也。告廟陳賀等事,趁卽擧行,何如?傳曰,事無異於前,而予心之未安,亦無異於前矣,須勿擧行,可也。
大司憲鄭知和,執義吳斗寅,持平魚震翼·趙聖輔避嫌。大槪,處置諫院之際,僚議未免參差,請遞臣等之職事。入啓。答曰,勿辭,退待物論。
今日引見時,吏曹參判尹文擧,慶尙監司李尙逸,遞差事,捧承傳。
當日爲政事,榻前定奪。
掌令南天澤避嫌。大槪,處置之際,所見相左,終至起鬧,勢難仍冒,請遞臣職事。入啓。答曰,勿辭,退待物論。
政院啓曰,近來新進之人自便成習,假注書柳梴,旣命仍察之後,托以纔被臺推,當此引見多事之日,又不仕進,累度催促,日午始爲入來,致令憲府多官之避,久未傳啓,怠慢,甚矣。請從重推考。傳曰,允。
引見時,以大臣以下所啓,告廟等禮,速爲擧行事。上曰,日已過午,而予之終始不許者,欲守素志矣。今者卿等之同辭力請,縷縷至此,不得不勉從,而其於予心,終有所不安矣。上以左參贊宋浚吉箚子,下于大臣曰,此箚所陳事,當爲議定矣。領議政鄭太和曰,其中輔養官差出事,似當先爲擧行矣。上曰,誰可爲之?鄭太和·洪命夏·許積等,相議以啓曰,右贊成宋時烈,左參贊宋浚吉,最合矣。上曰,或不無職事與疾故,加出二人,以備四員,亦古規也。鄭太和·洪命夏·許積曰,大提學金壽恒,刑曹判書金佐明亦可也。上曰,此四人輔養官啓下。右議政許積所啓,新除授慶尙監司李尙逸,固是善人,而年紀衰邁,不合剸劇,慶尙一道,物衆地大,實非諸道之比,合有變通矣。上曰,遞差。領議政鄭太和所啓,吏曹參判在外,參議未差,判書獨在,而大政已迫,速爲開政,差出參議,似當矣。上曰,大政當前,吏曹參判尹文擧遞差,政事,當日爲之。
禮曹啓曰,上候平復,告廟頒敎陳賀吉日,令日官推擇,則今六月十九日爲吉,而此外則無他吉日云,十九日曉頭,先行遣大臣,告宗廟祭,同日巳時頒敎,百官進箋陳賀,而亦於大王大妃殿·王大妃殿·中宮殿,一體陳賀,在所不已,以此日時,知委擧行,何如?傳曰,允。以上朝報
有政。吏批,以裵榮成爲分差兼中學敎授,李惟泰爲吏曹參議,李慶徽爲吏曹參判,李慶徽兼大司成,李奎齡爲直講,李程爲副校理,金徽爲慶尙監司。
上在昌德宮。停常參·經筵。
下直,廣州府尹閔周冕。
謝恩,副摠管朴世模,刑曹參議權坽,旌義縣監禹汝度,兼中學敎授裵榮成。
吏曹啓曰,江華留守有闕,依近例,令備邊司議薦,何如?傳曰,允。
弘文館啓曰,當此頻數開筵之日,本館上番行公者,只有二員,事甚苟簡,而兩司多官處置,又歸本館,諸僚不可不齊會同議,副校理李程,明日待開門牌招,使之同參處置,且爲推移入直之地,何如?傳曰,允。
政院啓曰,本院實郞廳,皆未差,今春夏等褒貶,不得爲之之意,敢啓。傳曰,知道。
謝恩,校理李程。
副校理朴世堂上疏。大槪,本館處置兩司之會,僚議參差,竟未歸一,臣不可晏然於論議之地,請命遞斥臣職,以安微分事。及副校理李程上疏。大槪,處置之際,僚議參差,竟未歸一,不敢晏然於論思之列,請遞臣職,以安微分事。及副修撰金錫胄上疏。大槪,旣忝言議之地,未參處置之列,亟命遞臣職名,仍治臣失官曠職之罪事。及校理沈榟上疏。大槪,敢陳難冒之狀,冀蒙鐫免事。及副修撰尹深上疏。大槪,敢陳難冒之狀,懇乞遞免事。入啓。答曰,省疏具悉。爾其勿辭察職。以上朝報
上在昌德宮。停常參·經筵。
巳時,太白見於未地。
下直,北靑判官姜時儆,南挑浦張善活。
謝恩,直講李奎齡。
儀賓府啓曰,本府郞廳,今春夏等褒貶等第,當爲磨勘啓聞,而都事李仁實日淺,不得爲之之意,敢啓。傳曰,知道。
禮曹啓曰,今春夏等本曹褒貶,當於今日磨勘,而參判李廷夔,以病未肅拜,參議李袗,方遭同姓五寸姪之喪,莫重殿最,臣一相,獨爲等第,事體未安,限內不得爲之之意,敢啓。傳曰,知道。
忠勳府啓曰,今乙巳年春夏等褒貶,限內當爲磨勘啓聞,而咸綾君臣李澥,病未行公,不得爲之之意,敢啓。傳曰,知道。
訓鍊都監啓曰,都監郞廳及將官等,今乙巳春夏等褒貶,當爲等第,而大將臣李浣,方在呈告中,限內不得磨勘之意,敢啓。傳曰,知道。
工曹啓曰,本曹郞廳及屬司官員等,今乙巳年春夏等褒貶,當爲磨勘,而判書李浣,方在呈告中,限內不得爲之之意,敢啓。傳曰,知道。
藥房都提調臣鄭太和,提調臣李一相,副提調臣南龍翼啓曰,節屆中伏,老炎彌苦,伏不審聖候何如?此時調攝,尤宜加愼,臣等區區憂慮之至,敢來問安。答曰,知道。
大王大妃殿·慈殿·中殿,藥房問安。答曰,知道。
吏曹啓目。權知成均館學諭趙始久·康邃學·李仁退·宣若奉·權脩,權知校書館副正字孫愈,口傳施行,何如?啓依允。
玉堂箚子。大槪,司諫金萬基,正言李翊相·權斗樞,大司憲鄭知和,執義吳斗寅,持平魚震翼·趙聖輔出仕,大司諫李延年,掌令南天漢遞差事。入啓。答曰,依啓。
兵曹啓曰,今乙巳春夏等本曹所屬各司褒貶中,典設司,則本司提調,上年奉使在外,甲辰秋冬等褒貶,今春夏等褒貶,一時磨勘,軍器寺·苑囿司·訓鍊院,則提調及堂上有故,限內不得磨勘之意,敢啓。傳曰,知道。
政院啓曰,咸鏡北道兵使李汝發,道內邊將褒貶啓本中,熹建之熹字,以熙字書之,莫重啓本,不爲詳察,如是錯誤,有欠敬謹,忠淸水使李尙新,今乙巳春夏等邊將褒眨,無一人居下,殊無嚴明殿最之意,極爲非矣。請李汝發·李尙新,竝推考。傳曰,允。
政院啓曰,凡褒貶等第字,如有誤書刀擦處,則雖一字,必爲啓聞,上送者,其意有在,而今此各道啓本中,京畿安城之中字,安山之上字,平近之下字,江原道麟蹄之下字,咸鏡道三水之下字,竝爲刀擦,俱無別啓,全羅道任實之實字,以室字誤書,殊無致察之意,請京畿監司金壽興,前江原監司李晩榮,咸鏡監司閔鼎重,全羅監司閔維重,竝推考。傳曰,允。
又啓曰,全羅道左水使李道彬,褒貶啓本末端,大書着名,有類尋常書緘,殊無敬謹之意,事極駭異,李道彬,請從重推考。傳曰,允。以上朝報
備邊司啓曰,吏曹參判李慶徽,本司堂上差下,仍察有司之任,副提學趙復陽,亦爲差下本司堂上,使之兼察堤堰司,何如?答曰,允。以上備局謄錄
上在昌德宮。停常參·經筵。
未時,日暈。夜一更,月暈兩珥,廻木星。二更,月暈左珥,廻木星。
下直,沔川郡守黃世耉。
謝恩,副護軍洪宇紀。
司諫金萬基,正言李翊相·權斗樞,大司憲鄭知和,執義吳斗寅,持平魚震翼·趙聖輔就職。
吏曹啓曰,臺諫有闕,政事,取稟。
吏曹啓曰,今春夏等本曹及所屬各司褒貶,當爲等第磨勘,而進上未備,限內不得爲之之意,敢啓。傳曰,知道。
司諫金萬基,正言李翊相·權斗樞避嫌。大槪,旣被玉堂之疏斥,不可冒沒復出,請遞臣等之職事。入啓。答曰,勿辭,退待物論。
傳曰,政事,明日爲之。
府啓。竝引嫌而退,不有公議,强欲遮護,斥以謬戾,出於膠蔽之見,論執多官,有何可避之嫌?請司諫金萬基,正言李翊相·權斗樞出仕。答曰,依啓。以上朝報
上在昌德宮。停常參·經筵。
巳時,太白見於未地。夜五更,月有小暈,沈霧。
下直,明川府使嚴台耉。
謝恩,砥平縣監洪處靖。
慶尙監司金徽辭職上疏。入啓。
司諫金萬基,正言李翊相·權斗樞就職。
吏曹判書金壽恒上疏。大槪,輔養官之任,決非如臣眇末所敢承當,冒萬死陳暴危懇,乞收成命,以安微分事。入啓。
禮曹啓曰,上候平復,告廟陳賀等事,旣已啓下矣,旣行告廟陳賀之禮,則自前例,有各道方物·物膳封進之擧,大殿·大王大妃殿·王大妃殿·中宮殿,所封方物·物膳,竝依冬至方物物目數,隨後封進之意,各道及開城府,移文知委,何如?傳曰,旣已行禮,正當農劇之時,其弊不貲,特令勿封,可也。
答吏曹判書金壽恒疏曰,省疏具悉。以卿之才,何用辭爲?卿其安心勿辭焉。
院啓。三司之於是非可否之際,雖在一家親族,苟非法典內應避,則不敢以私情之難便爲辭者,乃是體例之當然,而副修撰金錫胄,不顧體例,稱以祖父之朋友,不敢與論,至於陳疏,其僭猥,甚矣。政院,所當援例退却,而朧然捧入,亦極不當,請副修撰金錫胄遞差,當該承旨推考。
吏曹啓目。權知成均館學諭康邃學·李仁退·宣若奉登科前,年滿五十,無一資,依法典六品,遷轉,何如?啓依允。
答院曰,依啓。
刑曹判書金佐明上疏。大槪,新差輔養官之任,千萬不似,懇乞還收,以安微分事。入啓。
忠淸監司書目。懷德呈,以右贊成宋時烈上疏上送事。
政院啓曰,今十九日頒敎時敎書,明日大提學命招,使之製進之意,敢啓。傳曰,知道。以上朝報
有政。吏批,以丁昌燾兼春秋館編修官,李東稷兼春秋館記注官,兪櫶·申命圭兼春秋館記事官,尹以濟爲典籍,李秞爲掌令,趙珩兼同義禁,李尙眞爲右尹,李弘淵爲大司諫,沈再昌爲假引儀,趙宗冕爲濬源殿參奉,徐必遠爲江華留守,趙珩兼知義禁。
上在昌德宮。停常參·經筵。
自昧爽至卯時,沈霧。巳時,太白見於未地。夜五更,流星出羽林星下,入巽方天際,狀如鉢,色白。
下直,京畿水使李枝遠,高山察訪李伯麟。
謝恩,掌令李暹,護軍金庭訓,兼春秋申命圭。
禮曹參判李廷夔再度呈辭,入啓。加給由。
左參贊宋浚吉上疏。大槪,輔養官之任,非臣所敢承當,陳情辭免事。告祭齋戒,以留政院。
傳,前監司吳挺垣,參議洪處厚,監司吳挺垣,府使李守綱,判決事李淀,府尹金宇亨,郡守洪錫圭,牧使閔熙,縣監南斗傍,監司洪處大,府使鄭漢曄,郡守李希曾,博士李達意,正字朴相馨,察訪李之馨,縣監安㙫·申晅·柳苾,縣令權淑,縣監李文會,郡守金浣,縣監黃碩鳴,縣令徐正履,郡守金光瑋,縣監沈之治·李明奎,府使宋胤吉,參奉許培·李碩茂·李志遜,郡守姜說,正字姜碩耉,奉事趙威鳴·呂端齊,府使鄭承明,縣監尹弼殷,判官金命說,縣監睦志善,郡守李長英,縣監宋錫福·朴信圭,判官朴純,縣監宋國龜,正郞李聖麟,縣監鄭輔漢,庶尹許崙,縣監安廷煜,郡守金起洙,察訪趙遠期,參奉柳命吉,郡守李山賈,縣監李騫,郡守劉應文,縣監辛晅,府使金善英,縣監李稕,郡守曺致中·李海寬·閔晦,郡守朴燧,博士金·金璁,副正字趙昌期·趙師錫,肄習官朴相馨·兪夏益·姜碩賓,副正字金德遠·鄭櫶,肄習官趙明錫·吳始復,博士李達意,正字姜弼周,縣監呂儆,郡守崔亨運·崔千仞,縣監李㒖,都事李尙弼,郡守韓奕琦,府使柳志遠,縣監愼亨胤,正郞催俊衡,察訪金益昌,縣監卞榥·柳重起,察訪張世良,縣監李光載,判官柳晉昌,瀛昌君沈,瀛洲守浣,耽陵守覓,府使李齊岳,檢閱李世長,牧使朴烶,府使柳浩然,縣監李東老,正郞李喜年,判官李晸,副正字尹堦,檢閱李世長等敍用。靑豐都正沃,蓬山君炯信,朗原君儼,靑興正淳,敎授石之珩,直長成雲翰,縣監權慬·李尙稷,參奉安缺李有相,縣監李文會·李光載,參奉李恒,縣令沈之淹,察訪朴桂,郡守尹世新,府使金三樂,檢閱李世長,參奉李仁漢等職牒還給。去癸卯秋冬等居下,甲辰春夏秋冬等褒貶居中居下,竝勿論。前知事宋文立,僉使韓公信·李竚,營將柳炳然,虞候邊適行,司業姜義生,僉使崔嶰,監牧官柳屹然·盧世珍,中軍李挺英,哨官許齋·丁誠一,奉事元萬來等敍用。前衛將盧濈,僉使黃益興·韓休·李聖曄,副司果李得立,萬戶金志亮,習讀官鄭有立·徐孝得,出身尹莘鳴·金良後,哨官高虒龍,經歷朴振翰等,職牒還給。去癸卯年秋冬等褒貶居下,甲辰年春夏等秋冬等褒貶居中居下,竝勿論事。下吏兵曹。以上朝報
上在昌德宮。停常參·經筵。
自昧爽至辰時,沈霧。巳時,太白見於未地。
謝恩,知義禁趙珩,護軍李星徵·南天澤,掌令李秞,濬源殿參奉趙宗冕。
平安監司書目。道內殷山·成川·順川·慈山·孟山·陽德·順安·永柔·肅川·安州·嘉山·鐵山等十三邑,去月初一日,風雹慘酷,雹形或如鴨卵·鷄卵,或至於如盆·如鉢·如盤,鷄犬禽獸中斃者頗多,事係變異。初四日龜城府,雌牛一首,犢一首,雷震致斃事。
傳曰,頒赦百官,加爲之。
政院啓曰,頒赦百官加爲之事,命下矣,某罪以下宥之乎?敢稟。傳曰,雜犯死罪以下,竝宥。
敎,王若曰,寡人不幸有疾,久閟藥石之功,皇天降福無疆,遄見湯沐之效,玆當百僚之稱慶,誕敷十行之頒恩,顧予榮衛之多愆,最苦目視之受病,粵自庚子以後,殆無一日之蘇安,至於乙丙之間,未免萬機之曠廢,砭焫刀圭之雜施,縱殫醫治之方,風寒鬱熱之相乘,漸就沈痼之域,竟夕不寐,奚但貽慈聖之憂?遭時孔艱,無以慰臣庶之望。故靡所不用其極,則何敢自愛其身,玆焉祓除於溫泉?非爲伏觀於聖祖,予豈樂此?詢謀蓋至於再三,神其相之,收效或冀於萬一,居然靈液之纔試,已覺翌日之乃瘳,宿疴自消,竝得去垢于體,雙瞳增耀。詎湏刮膜之篦,斯莫非宗社之洪庥,夫孰曰山川之奇應?鑾輿初返,見父老之欣欣,講席重開,對方冊而了了。雖歡忭,擧切于率土,而戒愼,未弛於所臨。列賀班於明庭,有媿素志,致虔告於淸廟,强循群情。大德竝生,肆霈雷雨之解,小民咸仰,敢謂日月之更。自本月十九日昧爽以前,雜犯死罪以下,咸宥除之,在官者各加一資,資窮者,代加。於戱,湯盤日新之銘,是固予之所勉,周雅川至之頌,宜與衆而同休。故玆敎示,想宜知悉。大提學金壽恆製進
司諫金萬基,正言李翊相·權斗樞啓曰,臺閣啓辭,惟國忌五享大祭及別祭,有姑停之規,至於吉祭,則不在此例,當初定規之意,實非偶然。本院前啓,所當連啓於昨日,而臣等意謂,今日告宗廟爲別祭,相議姑停矣。追後聞之,則告宗廟,係是吉祭,自前告宗廟時,未嘗姑停前啓云,臣等,不勝瞿然之至。取考前例,則壬寅年大王大妃殿平復後告宗廟時,果有前啓連啓之事,臣等昏謬錯誤之失,到此著矣,臺閣流來舊規,至于臣等而墜落,不可一刻仍冒,請命遞斥臣等之職。答曰,勿辭,退待物論。
吏曹啓曰,百官加□下批,政事,取稟。傳曰,明日爲之。
上在昌德宮。停常參·經筵。
卯時,有霧氣。巳時,太白見於未地。
都承旨南龍翼上疏。大槪,賤疾猝劇,決無供職之望,冒死陳懇,乞遞職名事。入啓。
答吏曹參判李慶徽疏曰,省疏具悉。意非偶然,卿其勿辭,從速察職。
答都承旨南龍翼疏曰,省疏具悉。卿其勿辭,調理察職。
答慶尙監司金徽疏曰,省疏具悉。卿其勿辭,速往欽哉。
答刑曹判書金佐明疏曰,省疏具悉卿懇。卿其安心勿辭。
答左參贊宋浚吉疏曰,省疏具悉卿懇。以卿才德,奚爲引嫌若是?況姑舍是而昔者卿之仍兼贊善於正卿之後者,可想先朝之至意,卿安能辭哉?卿其安心勿辭,以副予意。
吏曹啓曰,頒赦之後,例有別歲抄之擧,今則何以爲之?傳曰,依例爲之。
府啓。監察之晝直本府,意非偶然,而近來怠慢成習,鮮克奉職,誠可寒心。臣等竊聞,前月二十八日,本府下輩,乘監察之闕直,肆然會飮於廳上云,此前所未有之事,殊極可駭。其中首唱者,本府今方囚治,而當該闕直監察,不可不隨現施罰,以警他人,請命罷職。竝引嫌而退,姑停於告祭,蓋緣未詳前例,且闕啓勿避,已成近規,請司諫金萬基,正言李翊相·權斗樞出仕。答曰,依啓。
待敎崔後尙,檢閱尹敬敎,加資肅拜。
謝恩,正字姜弼周,兼校書校理金萬基。
司諫金萬基,正言李翊相·權斗樞就職。
院啓。白川,乃海西望郡,從前擇差,意非偶然,而新郡守朱堥,名微地輕,且無幹才,曾莅郡邑,聲績蔑如,人器不稱,決難彈壓,題目之下,物議皆以爲不合,請白川郡守朱堥遞差。答曰,不允。
應罷,監察朴元再。
有政。吏批,以尹以濟兼東學敎授,朴相馨·姜弼周爲承文正字,尹堦爲副正字,景時煥爲東部主簿,尹抃爲掌樂正,金萬基兼校書校理,鄭勔爲濟用正,朴世模爲同知敦寧,金克和爲司藝,崔柱華爲典獄參奉,李敏敍爲吏曹正郞,瀛昌君沈,瀛洲守完,耽陵守覓。
上在昌德宮。停常參·經筵。
下直,黃海監司姜裕後。
謝恩,瀛昌君沈,同敦寧朴世模,典籍尹以濟,承文正字朴相馨,副正字尹堦,奉敎李選加資肅拜。
以獻陵丁字閣重建廳堂上以下書啓,傳曰,重建未久,旋卽修補,別無論賞之事,此書啓,還爲出給。
吏曹啓曰,別歲抄爲之事,命下矣。準期不敍,永不敍用,居中居下,竝爲依例書入乎?敢稟。傳曰,依例爲之。
吏曹參判李慶徽上疏,再呈,入啓。
院前啓。措語見上,請白川郡守朱堥遞差。新啓,定配罪人之所經郡邑,只給所騎刷馬及饋食罪人而已者,乃是常例,而尹善道之自三水移配也,咸鏡道守令,有以奴四十餘名,馬二十餘匹,供饋,及藍輿軍,各其境上待候事,沿路傳通,有若先文者然,其蔑國法貽民害之狀,誠極痛駭,不可不摘發懲治,以杜後弊,首發傳通守令及沿路依施守令,請令咸鏡監司査出,分輕重科罪。
都承旨南龍翼再疏。大槪,賤疾漸重,決無强起之望,冒萬死更陳血懇,冀蒙恩遞,以延殘喘事。入啓。
藥房都提調臣鄭太和,提調臣李一相,左副承旨臣張善瀓啓曰,卽因醫官所傳伏聞,自上有頭部微疼之候,臣等不勝仰慮之至。仍與李東馨等諸御醫商議,則皆以爲近日日氣蒸鬱,暑熱甚苦,明是暑風所感,黃連香薷飮,加石膏煆二錢·生知母·羌活·赤茯苓·麥門冬·山梔炒各一錢,連進五貼宜當云,此藥三貼,爲先劑入之意,敢啓。答曰,知道。
大殿,政院·玉堂問安。答曰,知道。
答院曰,依啓。
禮曹褒貶,隷習官李端相·慶㝡·朴元度·柳松齊,敬陵參奉申翰宣,昌陵參奉黃璡,記注官慶㝡,記事官趙碍,歸厚別提魚友端,童蒙分敎官李鰲,以上中。去甲辰年秋冬等褒貶,典牲奉事呂端齊中。
上在昌德宮。停常參·經筵。
未時申時,日暈。
謝恩,護軍韓公信·柳權,司藝金克和,掌樂正尹抃,東部主簿景時煥,瀛洲守完,耽陵守覓。
假注書姜弼周病,代,洪億落點。
大殿,政院·玉堂問安。答曰,知道。
藥房都提調臣鄭太和,提調臣李一相,右承旨臣金禹錫啓曰,伏未審夜間,聖候何如,昨日劑入黃連香薷飮,已進一貼,而有效否乎?日氣陰濕,蒸鬱亦甚,臣等不勝憂慮之至,敢來問安。答曰,知道。暑感已盡和解,而脚部酸疼,猶苦矣。
都承旨南龍翼上疏,踏啓字。
答吏曹參判李慶徽疏曰,省疏具悉。卿無固辭,從速察職。
吏曹啓曰,承旨·守令,有闕,政事,取稟。
藥房再啓曰,伏承問安之批,以暑感已盡和解,而脚部酸疼猶苦爲敎,臣等無任仰慮之至,卽與諸醫商議,則暑月濕痰流注而然,不至於必施鍼藥之症,勞動行步,最有所妨,靜處調攝,則自當差愈云,諸醫之言,似爲有理,依此愼攝,以觀前頭加減,更議宜當,敢啓。答曰,知道。勿爲逐日問安。
傳曰,政事,明日爲之。
府啓。孝陵參奉趙鳴漢,頃於溫陽儒生陳疏時,用意陰回,處事不正,一鄕之人,尙今憤罵,傳播遠近,莫不爲駭,如此之人,不可仍置衣冠之列,請孝陵參奉趙鳴漢汰去。儀賓都事李仁實,前任漢城判官時,當政院發牌之日,推諉於同僚,終不進去,遂致同僚,橫被罪罰,而恬不知愧,晏然行公,搢紳之間,莫不嗤點,請儀賓都事李仁實汰去。答曰,不允。李仁實事,依啓。以上朝報
答院曰,毋庸瀆擾。前啓以上記草
上在昌德宮。停常參·經筵。
謝恩,吏曹參判李慶徽,正郞李敏敍。
刑曹判書金佐明上疏,入啓。
全羅監司書目。礪山呈,以六月十五日,私奴得只,雷震致死事。
黃海監司書目。安岳郡守李汝舟,本月十八日,身死事。
兵曹啓曰,本曹佐郞洪萬衡,宿患胸脇之症,復發甚重,累次呈狀,而以調理行公之意,題給矣。數日內,症勢添劇,一旬之內,似難差復,軍色重任,不可久曠,佐郞申命圭,以親病呈辭,受由原州地下去,而大政不遠,竝改差,以在京無故人,明日政差出,何如?傳曰,允。
府啓。孝陵參奉趙鳴漢,頃於溫陽儒生陳疏時,疏草旣搆之後,不與諸生相議,暗將一款,私自添入,其間用意處事,俱甚不正,一鄕之憤罵,聽聞可駭,如此之人,固不可仍齒仕版,懲汰之請,亦云末減,請孝陵參奉趙鳴漢,汰去。
禮曹啓曰,自祖宗朝以來,國有慶禮,則必設科取人者,蓋八方同慶之意也,今此上候平復,告廟·頒赦·陳賀等禮,旣已擧行,設科取人者,自是次第應行之事,取考近規,則癸巳年大王大妃殿平復後,設行別試·初試,取六百人,有講經而群議皆以爲,別試之講經有無,在於一時定奪,元無一定恆式,今此無前莫大之慶,不可不稍異於前,初試取六百人,規矩則初場賦表,終場策問一道,除講經宜當云,以此知委擧行,何如?傳曰,允。以上朝報
答院曰,不允。趙絅月俸還收事
答府曰,依啓。孝陵參奉趙鳴漢汰去事
有政。吏批,以李行登爲谷山郡守,金澄爲兵曹正郞,禹昌績爲白川郡守,金璁爲承文博士,趙時瑗爲成均博士,尹友諒爲豐川府使,權大運爲承旨,趙遠基爲兵曹佐郞,鄭載嵩爲兵曹佐郞,權大運爲都承旨。
上在昌德宮。停常參·經筵。
下直,聞慶縣監金興祉。
謝恩,護軍黃,兵曹佐郞金澄,谷山郡守李行登。
禮曹啓曰,以本曹草記,上候平復之慶,設行別試事,允下矣。初試六百人,所當依舊例,咸聚京師試取,而取考謄錄,則曾於別試六百,館試時,大臣以爲,新穀未登之前,許多外方擧子,必不能措辦糧資,分京外試取,可除其往來之弊,以此陳達於榻前矣。今者亦値秋收尙遠之際,合有變通之擧,依曾前大臣陳達,分京外試取宜當,以此知委擧行,而莫重同慶之科,不可不爲先設行,式年監試及東堂初試,則次次差退,今此別試·初試,以八月內擇日設行,何如?傳曰,允。
藥房都提調臣鄭太和,提調臣李一相,右承旨臣金禹錫啓曰,伏不審一兩日來,聖候調攝何如,脚部酸疼,今無加減之異乎?臣等無任憂慮之至,敢來問安。答曰,知道。酸疼之候,頗似有效矣。
都承旨權大運上疏。大槪,新授職名,萬不近似,冒死陳情,乞賜遞免,以重名器,以安微分事。入啓。答曰,省疏具悉。卿其勿辭,從速察職。
禮曹啓曰,今此別試·初試,分京外設行事,旣已允下矣。取考前規,初試六百人內,京中則分兩所,各取一百五十人,合爲三百人,諸道則比式年文科初試,各加倍數,參酌分定,京畿四十人,則依前例,添合於京試,其餘二百六十人,則忠淸道·全羅道各五十人,慶尙道六十人,江原道·平安道各三十人,咸鏡道·黃海道各二十人,以此磨鍊試取矣。今亦依此擧行,而式年監試及東堂初試,則次次差退,日子,原粘目中付標以入,文武科初試吉日,令日官推擇,則初試來八月二十日,殿試十月二十二日,放榜十一月十一日卯時爲吉云,以此日時擧行事,發馬知委於諸道,何如?傳曰,允。
禮曹,來丙午式年進士鄕·漢城試初試吉日,九月初十日,生員鄕·漢城試初試吉日,同月十二日,文·武科鄕·漢城試初試吉日,同月二十七日,雜科初試吉日,十月初七日,改付標啓。
吏曹判書金壽恒上疏。大槪,更申前懇,乞收新差輔養官之命,以安微分事。入啓。以上朝報
答院曰,不允。前啓以上記草
巳時,太白見於未地。午時未時,日暈。
上在昌德宮。停常參·經筵。
巳時,太白見於未地。自午時至申時,日暈。
下直,釜山僉使鄭斗齊。
謝恩,都承旨權大運,濟用正鄭勔,兵曹佐郞趙遠基,白川郡守禹昌績,豐川府使尹友諒。
吏曹參判李慶徽上疏。大槪,兼帶備局·國子等任,懇乞遞改,以便公私事。入啓。
全羅監司書目。金堤丁福妻私婢京春,井邑私奴承還等,震死事。
持平趙聖輔啓曰,凡臺諫之引避退待,非有大段事故,則必於卽日處置者,例也。頃者,諫院多官之引避處置,歸於本府,臣以城上所,當詣長官家搆草,而適因狗馬賤疾,日勢尙早,而未及處置,以致無端經夜,且舍人吳始壽,當公議方張之日,不思自處,晏然行公,臣身居言責,不卽糾正,重爲物議所非,以此以彼,決不敢冒居臺職,請命遞斥臣職。答曰,勿辭,退待物論。
答吏曹判書金壽恒,刑曹判書金佐明疏曰,省疏具悉卿懇。卿其安心勿辭焉。
答吏曹參判李慶徽疏曰,省疏具悉。卿其勿辭,從速察職。
答工曹判書李浣疏曰,省疏具悉卿懇。卿其安心勿辭,調理從速察職。仍傳曰,遣御醫李東馨,看病。
兵曹啓曰,以禮曹啓辭,依癸巳年大王大妃殿平復後,設行別試例,文科初試,取六百人事,蒙允矣,癸巳年武科初試數,相考,則咸聚京師,分兩所,各取一百五十人,今亦依此數,當爲試取,而因禮曹啓辭,以分京外,已爲定奪,今以乙酉年別試初試,武擧子,分京外之數折半磨鍊,則京中分兩所,各取七十五人,慶尙道三十五人,全羅〈道〉三十五人,忠淸道二十人,黃海道二十人,江原道十人,平安道十五人,咸鏡道十五人,合三百人矣,依此擧行之意,發馬行會於諸道,試取規矩,則臨時更稟事目,一時知委,何如?傳曰,允。
執義吳斗寅啓曰,卽者同僚,以諫院處置經宿,及舍人吳始壽,不卽糾正之失,旣已引避,臣忝在一席,當有所失,亦何敢晏然仍冒?請命遞斥臣職。
掌令李秞·李暹,持平魚震翼啓曰,卽伏見持平趙聖輔啓辭,則其中一款,卽含人吳始壽不卽糾正事也。臣等㤁在言地,爲日已多,不論之失,宜無異同,何敢晏然仍冒?請命遞斥臣等之職。答執義吳斗寅,掌令李秞·李暹,持平魚震翼曰,勿辭,退待物論。
司諫金萬基,正言李翊相·權斗樞啓曰,憲府多官,以舍人吳始壽,不卽糾正,相繼引避,臣等不論之失,旣與憲府無異,且始壽之當初所陳,實甚謬舛,而臣等,終未竝論,見非物議,尤有倍於憲官,決難冒居言地,請命遞斥臣等之職。答曰,勿辭,退待物論。
吏曹啓曰,都目政事,來二十九日爲之之意,敢啓。傳曰,知道。以上朝報
備邊司啓曰,外方還上各穀,及身役價布,指徵無處者,査覈蕩滌事,行會之後,江原道·開城府·黃海道啓聞,皆已啓下,而必待諸道啓本齊到,然後方可參看議處,姑爲留置,一時回啓之意,敢啓。答曰,知道。以上備局謄錄
巳時,太白見於未地,日暈。自午時至申時,日暈。已上朝報
傳曰,今下弓矢,釜山僉使鄭斗齊,給送。已上記草
上在昌德宮。停常參·經筵。
謝恩,慶尙監司金徽。
大司憲鄭知和上疏。大槪,賤疾方劇,身負違越法例之罪,而不得引避首實,且同僚相繼引咎,而亦不得詣臺自列,陳情乞遞事。國忌齋戒,以留政院。
藥房都提調臣鄭太和,提調臣李一相,副提調臣權大運啓曰,伏不審此時,聖體調攝若何,脚部酸疼之候,猶未盡祛乎?臣等憂慮未弛,敢來問安。答曰,知道。脚痛之候,幾至差愈,而當午,則頭痛爲苦矣。
平安監司書目。祥原呈,以本郡入作朴論先妻與女息,雷震致死事。
藥房再啓曰,卽伏承問安批答,有當午則頭痛爲苦之敎,臣等不勝憂慮之至。頃日暑症猶未盡解,如或新有所感,必須詳知,然後方可議藥,卽爲入診,何如?答曰,別無添傷暑感之事,而近日暑熱甚酷,由此而仍得頭痛之症矣。三啓曰,伏承聖批,以別無添傷暑熱之事,而近日暑熱甚酷,由此而仍得頭痛之症爲敎,臣等卽以此與諸御醫商議,則皆以爲因日氣盛熱,頭痛之患,發於當午,此暑月之所常有者,閭閻間,亦多此患,黃連香薷飮,最合於暑熱頭痛,加石膏煆二錢·川芎·羌活·知母·赤茯苓·麥門冬·山桅炒各一錢,連進五貼宜當云,此藥三貼爲先劑入之意,敢啓。傳曰,知道。
答吏曹都目政事取稟曰,知道。
弘文館啓曰,兩司多官處置,歸於本館,而上番副校理李程,與掌令李秞相避,不敢可否,校理沈榟,副校理朴世堂,連日呈辭,臣深所見孤陋,不可獨當處置,沈榟·朴世堂,竝卽牌招,同議處置,何如?傳曰,允。
上在昌德宮。停常參·經筵。
巳時,太白見於未地。
國忌。
藥房都提調臣鄭太和,提調臣李一相,右承旨臣金禹錫啓曰,伏未審夜來,聖候調攝若何,昨日劑入黃連香薷飮,已進一貼,而當午頭痛之候,無差減之效乎?臣等無任憂慮之至,敢來問安。答曰,知道。症候當言于醫官矣。
玉堂箚子。大槪,執義吳斗寅,掌令李秞·李暹,持平魚震翼·趙聖輔遞差,司諫金萬基,正言李翊相·權斗樞,出仕事。入啓。答曰,依啓。
藥房再啓曰,卽聞醫官尹後益·李東馨等所傳之言,自上沐浴溫泉之後,濕熱下降,右足背筋脈上,生瘡破爛,浮起亦重,未能行步云,臣等,不勝憂悶之至,仍與相議,則鍼藥之施,俱不合當,姑以練子湯水,連續淋洗宜當云,此藥水煎入之意,敢啓。傳曰,知道。
司諫金萬基,正言李翊相·權斗樞就職後,啓曰,臣等,與憲府,俱以舍人吳始壽不論之失引避,則是非立落,理無異同,而及至玉堂之處置也,一出一遞,判而爲二,而其用意遣辭,殊極可惡,有不得不卞者。始壽之不畏自處,晏然供職,不可無糾覈之擧,而尙今寥寥,終以見非物議引避,則臺閣風彩,實至臣等而墜落矣。玉堂,以此竝遞兩司,誠爲正當底論議,而反以已甚,斥憲府者,亦獨何心?當初始壽之所陳達者,大駭物情,公議方張,而始壽連謝新除,累日供仕,略無顧忌之念,以至物議愈激之後,方始呈狀,而今所謂該官自處,此外何加云者,有若初卽自處,元無所失者然,其爲營護周遮,亦已甚矣。至於臣等之初未竝論,是亦臣等不職之致,豈其無可論而然也?今者處置之辭,回互顚倒,而乃反請出臣等,其意所在,有不可曉,而一事偕避,憲府旣遞,則苟然獨出,斷無是理,臣等,職忝言地,當論不論,數日之內,連事瀆擾,臣等之罪,益無所逃,請命遞斥臣等之職。答曰,勿辭,退待物論。
藥房口傳啓曰,慈殿未寧之候,臣等趁未聞知,故今始來詣矣。此時暑癨嘔吐之後,氣候何如?日勢已暮,臣等竝爲直宿之意,敢啓。答曰,知道。此時則旣已鎭定,承旨·提調及醫官直宿,他提調勿爲直宿。回啓曰,承旨·提調,病未來詣,提調一員,直宿之意,敢啓。答曰,知道。
慈殿·大殿,政院·玉堂問安。答曰,知道。
慈殿,藥房問安。答曰,知道。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。慈殿,政院·玉堂·二品以上·六曹問安。答曰,勿爲問安。
藥房問安。答曰,知道。
藥房都提調臣鄭太和,提調臣李一相,右承旨臣金禹錫啓曰,伏不審夜間,慈殿氣體若何,癨亂鎭定之後,漸益差愈乎?仰念自上足部瘡患方苦,最妨運步,而昨仍慈殿未寧之候,急遽行動,達夜侍側,必致添傷,臣等不勝憂煎,耿耿待曙,敢來問安。答曰,慈殿症候,昨夕鎭定之後,頗爲蘇快,夜來寢睡稍安,曉來起寢之後,則微有熱候矣。予則無事,但脚痛還發,而姑不至甚苦矣。
玉堂箚子。大槪,司諫金萬基,正言李翊相·權斗樞,竝命出仕事,入啓。
政院啓曰,都目政事,當於明日爲之,而慈殿患候,雖已向歇,未盡平復,自上方在侍藥之中,明日大政,似不可仍爲,何以爲之?敢此仰稟。傳曰,差退數三日爲之,可也。
答玉堂箚曰,依啓。已上朝報
上在昌德宮。停常參·經筵。
下直,砥平縣監洪處靖,彌串僉使李時□。
謝恩,鍾城府使李之馧,成均博士趙時瑗。
都承旨權大運上疏。大槪,臣子婦所患,皆言暑症,臣亦各在,故肅謝新命矣,今則已知其爲可疑之疾,而至情所在,連續相通,決不可出入近密之地,乞賜遞免事。呈政院。
慈殿,藥房·政院·玉堂問安。答曰,勿爲問安。
大殿,政院·玉堂問安。答曰,知道。
政院啓曰,弘文館副修撰尹深,陳疏出去之後,終不入來,以致闕直,極爲非矣,請推考。傳曰,允。
政院啓曰,卽者都承旨權大運,以其子婦所患,酷似重暑,或歇或重,累日彌留,而曾不致疑,臣亦各在,故肅謝新命,兩日行公矣,昨日猝然熱寒,多用冷藥,亦不見效,方在危急之境,今則已知其爲可疑之疾,臣初不詳審,冒進禁闥,至今思之,寒粟遍體,至情所在,連續相通,則雖不入見,有同犯染,決不可晏然出入於近密之地,陳疏到院,而旣曰可疑,故原疏不敢捧入,何以爲之?敢稟。傳曰,然則遞差,可也。
藥房都提調臣鄭太和,提調臣李一相,右承旨臣金禹錫啓曰,伏未審夜間,慈殿氣體若何?藿香正氣散三貼,旣已進御,癨亂之候,更無餘症乎?熱候輕重,亦復何如,必須詳知然後可以議藥,願聞下敎,且自上脚痛·足瘡等症,視昨加減,何如?臣等,不勝憂慮之至,敢來問安。答曰,慈殿症候,詳言于醫官矣。
平安監司書目。郭山呈,以入作人韓京重妻,腹中致斃女息産出,而一體兩頭兩鼻兩口兩臂三耳四目四脚四足,孕胎九月而生,事係變異事。又書目。平壤呈,以去月廾一日,再次地震事。
全羅監司書目。江津呈,以獻納郭聖龜,辭職上疏上送事。
司諫金萬基,正言李翊相·權斗樞就職。
吏曹啓曰,承旨·臺諫有闕,政事,取稟。
藥房再啓曰,卽以醫女入診後來傳之言,與柳後聖·鄭後啓·李東馨等商議,則慈殿所患,常出於熱候,小柴胡湯,加石膏二錢·麥門冬·黃連酒炒,梔子炒·生地黃·知毋各一錢,連進五貼宜當云,依此劑入之意,敢啓。答曰,知道。
吏曹啓曰,都目政事,來七月初三日爲之之意,敢啓。
左參贊宋浚吉上疏。大槪,臣兩眼全昏,願蒙恩暇,歸休公山地溫井,兼行亡子斬服練制事。入啓。
答大司諫鄭知和疏曰,省疏具悉。卿辭至此,本職,當勉副焉。
答江華留守徐必遠疏曰,省疏具悉。卿其安意往來。
傳曰,政事,明日爲之。
吏曹參判李慶徽上疏。大槪,敢冒萬死,更陳危懇,兼任大司成,乞賜遞改事。入啓。
院啓。舍人吳始壽之爲臺官也,其所陳達,大段謬舛,還收之論,旣發之後,則唯當省愆,自處之不暇,而連謝新除,累日供職,略無顧忌之念,物議莫不爲駭,終不可無糾正之擧,請斯人吳始壽遞差。副修撰尹深遞差事,司僕正崔逸,兵曹正郞閔宗道,曾爲憲官,以神祀禁亂,捉致巫女,鉤得實狀,所犯狼藉,所當依律重治,而信聽渠之誑訴,還爲放送,其時下吏,之與巫女符同者,已自本府推治,而參坐臺官之當官不察,莫此爲甚,不可以已遞憲職,置而不論,請司僕正崔逸,兵曹正郞閔宗道,竝從重推考。
獻納郭聖龜上疏,踏啓字。
答院曰,依啓。
答吏曹參判李慶徽疏曰,省疏具悉。卿其勿辭察職。
都目政事,初三日爲之事。傳曰,知道。已上朝報
答院曰,趙絅事,不允。已上記草
義禁府啓曰,前彌串僉使金守三之事,在於宥旨之前,而其罪犯,係其邊界禁令,自下不敢擅便,依例照律以入之意,敢啓。傳曰,知道。郞廳權穎校正。郞廳白鴻擧書。
上在昌德宮。停常參·經筵。
慈殿,藥房問安。答曰,知道。
藥房都提調臣鄭太和,提調臣李一相,左承旨臣李慶億啓曰,秋節已屆,夜雨頗凉,伏未審此時,慈殿調攝體候何如,聖躬所患脚痛·足瘡等症,今亦一樣乎?臣等不勝憂悶之至,敢此問安。答曰,知道。慈殿症候,幾至差境,予之所患,與昨無異,今後勿爲逐日問安。
巳時,太白見於未地。以上朝報
有政。吏批,朴長遠爲大司憲,朴烶爲執義,吳挺緯爲刑曹參判,尹舜擧爲掌令,李喜年爲安岳郡守,魚震翼爲兵曹正郞,權脩爲權知學諭。慶基殿參奉李養年,中部參奉王國賓相換。吳斗寅爲副修撰,申命圭爲持平,洪柱國爲持平,閔汝老爲掌令,朴靖爲寧越郡守,李慶億爲都承旨,金禹錫爲左承旨,李尙逸爲右承旨。
上在昌德宮。停常參·經筵。
巳時,太白見於未地。夜一更,流星出離宮星下,入東方天際,狀如拳,尾長二三尺許,色白。五更,太白入東井星。
謝恩,執義朴烶,兵曹正郞魚震翼,護軍南龍翼·鄭萬和·柳潝。
大司諫李弘淵辭職上疏,入啓。
戶曹啓曰,左參贊宋浚吉處,今朔月俸米饌,令該司依例輸送,則辭而不受云,敢啓。傳曰,更爲輸送,可也。
又啓曰,海運判官柳俔,拿推蒙放之後,病勢甚重,久未察任,不可等待其差復,柳俔改差,其代,令該曹曾經臺侍有風力之人,各別擇差,何如?傳曰,允。
政院啓曰,新除授右承旨李尙逸,時在慶尙道善山地,請斯速乘馹上來事,下諭,何如?傳曰,允。
禮曹啓曰,以吏曹草記,講學廳應行節目,今初七日稟定事,允下矣。應行節目,本曹可攷文籍,經亂蕩失,今此新設之初,節目講定事體重大,不可以一時聞見,率爾創定,仁宗大王,爲元子時,及仁祖朝癸亥初,元子輔養節目,兩朝前例,令春秋館考出實錄後,稟處,何如?傳曰,允。
京畿監司書目。仁川府使丁昌燾,任情圖遞,差定江華公都會試官,亦不進參,罷黜事。
執義朴烶啓曰,庸魯微臣,素乏才能,曾經九邑,竭心奉職,庶以少效涓埃,而上司緘答,不識體例,言語文字,未免觸忤,被黜而歸,自分屛棄,纔閱數月,獲蒙恩敍,此已過望,而今玆新命,又下於千萬夢寐之外,臣驚惶感激,不知所措。唯當奔走供仕之不暇,而第大司憲朴長遠,卽臣三寸姪也。法當相避,在下應遞,請命遞斥臣職。答曰,勿辭,退待物論。
吏曹啓目。前丹陽郡守韓命遠,今已準期,依法典,還除外任,何如?啓,依允。
江華留守徐必遠上疏。大槪,緣臣妄作,有誤國事,請治臣罪,及時變通事。入啓。
院啓。引嫌而退,在下應遞,法例當然,請執義朴烶遞差。新除授掌令尹舜擧,時在江原道寧越郡任所,掌令閔熙老,時在忠淸道鎭岑地,持平申命圭,時在江原道原州地,請竝斯速乘馹上來事,下諭。答曰,依啓。以上朝報
上在昌德宮。停常參·經筵。
自卯時至巳時,日暈。未時申時,日暈。
謝恩,獻納李□□,司饔主簿金夏鉉,慶基殿參奉王國賓,左承旨金禹錫。
都承旨李慶億上疏。大槪,新授職任,決難堪承,乞賜遞改,以安愚分事。入啓。
藥房都提調臣鄭太和,提調臣李一相,右副承旨臣宋時喆啓曰,伏未審一兩日來,慈殿調攝氣體何如,自上所患,今亦一樣乎?臣等不勝憂悶之至,敢來問安。答曰,知道。慈殿症候,別無他症候,而熱候臨夕頗多矣,予之脚痛,亦似減歇矣。
兩慈殿,藥房問安。答曰,知道。
再啓曰,卽伏承批答,伏審慈殿熱候,臨夕頗多,臣等不勝憂悶之至,雖有勿爲逐日問安之命,而此時退在,不但臣等之心,有所不安,揆以事體,亦不當如此,限慈候平復間,臣等一人,抄擇醫官,輪回直宿之意,敢啓。答曰,過午之後,頗有熱候,申後,熱候頓減,氣候和平,別無夜間症候,勿爲入直,可也。
江華留守徐必遠上疏,啓下備邊司。
答都承旨李慶億疏曰,省疏具悉。爾其勿辭,從速察職。
大司諫李弘淵上疏,踏啓字。
答左參贊宋浚吉疏曰,省覽卿疏,予深慘然,至情難禁。禮訓雖然,亦有權宜,後日登對時,面諭焉。
江原監司書目。平陵察訪鄭慶演,其老母病患,一向危劇,不待題狀而徑先歸家,罷黜事。以上朝報
備邊司啓曰,頃見東萊府使安縝狀啓,倭館應爲入給鷹子未給之數,至於二百餘坐,應給不給,以致倭人,執以爲言,事甚不當,其中尤甚稽慢官吏,摘發論罪,另加催督,速爲入送之意,慶尙·江原新監司辭朝時,分付以送,何如?答曰,允。已上備局謄錄
答院曰,不允。前啓以上記草
有政。吏批,以李猶龍爲務安縣監,尹策爲振威縣令,金紐爲麟蹄縣監,洪宇熙爲典牲主簿,金義燁爲司圃別提,金汝亮爲利仁察訪,李碩寬爲儀賓都事,宋孺悌爲懷仁縣監,崔啓昌爲慶州判官,姜復先爲禮曹正郞,李秞爲執義,洪宇亮爲濟州牧使,權大胤爲歸厚別提,沈轍爲歸厚別提,李景沆爲內資直長,崔栢年爲龍宮縣監,裵尙珩爲伊川縣監,李峻岳爲羅州牧使,金石堅爲平丘察訪,鄭之垣爲泰川縣監。承文博士單李達意,副正字單尹趾完,校書副正字單金聖佐,成均博士單柳梴,學正二單,金海一·任弘亮,學錄三單,李馣·金三錫·李英甲,學諭單金啓光。李慶雨爲尙瑞直長,黃晙爲禮賓別提,尹鎡爲陽川縣監,李炯爲泗川縣監,金義燁爲監察,洪萬衡爲兵曹佐郞,宋奎濂爲副修撰,李暹爲西原縣監。學正單李英馦·金斗翼。韓翊周爲典籍,金振漢爲承文校檢,金千連爲司畜別提,朴世采爲宗簿主簿,尹深爲海運判官,沈轍爲禁府都事,尹拯爲工曹佐郞,李綏邦爲朔州府使,朴宣興爲三水郡守,李之馨爲善山府尹,李紳夏爲龍仁縣令,李廷夔爲開城留守,吳命說爲禮曹正郞,趙宗冕爲司饔奉事,南宮楀爲堤川縣監,權大胤爲監察,尹抃爲獻納,李天基爲仁川府使,朴烶爲司成,權衍爲司議,張善沖爲漢城參軍,愼景尹爲禁府都事,金棐爲廣興奉事,吳始益爲繕工監役,鄭東望爲昌樂察訪,金錫胄爲兵曹佐郞,韓友琦爲刑曹正郞,金兌一爲興德縣監,柳夢弼爲禮賓主簿,鄭載禧爲直講,呂爲直講,金得臣爲直講,李馨植爲司評,李尙悌爲監察,李會一爲北部主簿,洪汝濟爲司圃別提,朴世圭爲歸厚別提,鄭梡爲歸厚別提,李尙眞爲大司諫,柳星緯爲軍器主簿。前郡守李英,今加通政,年八十依法典陞堂上,李弘淵,淮陽府使,李耆英·鄭梡爲監察,李爾松爲禮賓正,南龍翼爲漢城右尹,李行進爲禮曹參判,宣若奉爲典籍,金萬基爲副應敎,李翀雲爲平陵察訪,趙復陽爲藝文提學,張克智爲濬源殿參奉,金南甲爲孝陵參奉,李敏敍爲應敎,李相吉爲敬陵參奉,柳懋爲童蒙敎官,尹以道爲童蒙敎官,宋國士爲繕工監役,李仁遇爲司宰主簿,宋德基爲西部參奉。軍器主簿單崔起男,義盈主簿單李貴賢,長興主簿單黃後龍,中部主簿單崔戒元,東學訓導單任弘亮,南學訓導單李英甲,奉常副奉事單金三錫,兼養賢奉事單金啓光。趙亨耘爲歸厚別提,成熙胄爲內資主簿,康遂學爲禁府都事,鄭行一爲尙瑞副直長,朴烶爲司諫,李壽徵爲繕工奉事,李寓爲濟用參奉。
上在昌德宮。停常參·經筵。
謝恩,持平洪柱國,宣傳官姜萬□·車晩輝·金世龜,泰川縣監鄭之恒,尙瑞直長李慶雨,都摠經歷朴晟,都事李行益·李聖賚,朴材,僉知宋裕善,禁府都事沈轍·愼景尹,寧越郡守朴靖,上土僉使朴起星,同知宋文徵,僉知李遐,宣傳官盧鍉,典籍韓翊周·金斗翼,泗川縣監李炯,僉知朴濠,成均博士柳梴,學錄金啓光,都承旨李慶億,大靜縣監李以時,茂山僉使朴昌後。
慈殿,藥房問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體若何,昨日則熱候,比再昨加減何如,聖躬所患,今亦一樣乎?臣等,不勝憂慮之至,敢來問安。答曰,知道。慈殿症候,當言于醫官矣。
持平洪柱國啓曰,臣於頃者,獲蒙意外恩典,纔陞六品,旋叨新命,此實臣夢寐之所不到,感激洪造,若無所容,人器不似,姑且勿論,新除授執義李秞,卽臣妻同姓四寸親也,法有應避之嫌,請命遞斥臣職。答曰,勿辭,退待物論。
藥房再啓曰,卽因醫官等所傳之言,伏審慈殿熱候,昨夕又爲升降,而頭部常有眩痛之氣,臣等,不勝憂慮之至,仍與之商議,則柴胡四物湯,加黃連·梔子炒·牧丹皮·黃栢·知毋竝酒炒,乾葛·木通·荊芥·藁本各一錢,朱砂五分,連進五貼宜當云,依此劑入之意,敢啓。答曰,知道。
正言李翊相啓曰,持平洪柱國,引避退待,處置歸於本院,而柱國,卽臣之異姓四寸兄也,法當相避,不敢可否於其間,請命遞斥臣職。答曰,勿辭退待物論。
傳曰,史官二員待命,騎馬六匹立之,宗廟永寧殿內摘奸。
院啓。竝引嫌而退,相避之法,在下當遞,嫌不處置,其勢固然,請持平洪柱國遞差,正言李翊相出仕。答曰,依啓。
正言李翊相就職。已上朝報
上在昌德宮。停常參·經筵。
巳時,太白見於未地,日暈。午時申時,日暈,白雲一道如氣,起自坤方,直指乾方,橫過日下,長二十餘丈,廣尺許,良久乃滅。
謝恩,儀賓都事李碩寬,全羅右水虞候朴恁,阿吾地萬戶朴爾澄,於蘭萬戶李慶恒,開雲萬戶崔徵,水口萬戶朴之城,監察李尙緯·金義燁·權大胤·鄭梡·李耆英,訓戎僉使劉忔,忠淸兵虞候成胤童加德僉使李俊琬,西生僉使許宗旻,知世浦萬戶表廷佑,淸城僉使李大春,獻納尹抃,學諭權脩,司諫權衍,振威縣令尹策,司饔奉事趙宗冕,禮賓主簿柳夢弼,利仁察訪金汝亮,懷仁縣監宋孺悌,永鳳萬戶金克立,井浦萬戶李華,訓鍊僉正柳徽·金樑國,判官李憲,主簿尹商益·趙攸·朴孝一,興德縣監金兌一,提川縣監南宮楀,軍器主簿柳星緯,蛇梁萬戶李升賢,陽川縣監尹鎡,平丘察〈訪〉金石堅,三水郡守朴定興,㐚足萬戶金柒□,乫坡知僉使李起逸,越松萬戶崔斗平,全羅兵虞候鄭汝翰,都摠管金元老,右尹南龍翼,西原縣監李暹,慶州判官崔啓昌,典牲主簿洪宇熙,禮曹正郞姜復先,仁川府使李天基,滿浦僉使李輿鎭,仇寧萬戶朴振元,宣傳官金煥,部將金匡輝·徐愼,部將權頊,豐山萬戶李蓁,龍宮縣監崔栢年,副摠管具仁垕。
大司憲朴長遠辭職上疏。入啓。
慈殿,藥房問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體若何,昨夕,亦有熱升之候乎?自上所患脚痛·足瘡等症,今則何如,侍藥累日,必有所傷,臣等,不勝憂悶之至,敢來問安。答曰,知道。慈殿症候,當言于醫官,予之所患,亦言于醫官矣。
江原監司書目。道內嶺東九邑,自四月以後,枯旱,至今不已,而九邑中江陵·襄陽·扞城,已作赤地,不可無前期料理賑救之事。
江華留守書目。癘疫熾盛,方痛者三百九十九名,死亡四十二名,已差三百二十七名事。
吏曹啓曰,臺諫有闕,政事,取稟。
左參贊宋浚吉上疏。大槪,敢冒萬死,更伸懇迫之情,冀蒙恩暇事。入啓。
傳曰,昨者左參贊疏,以面諭之意,批下矣。今日欲爲面諭矣,入來之意,分付。
副應敎金萬基,牌招肅拜。
吏曹參判李慶徽啓曰,再昨政,繕工監奉事之望,濟用監參奉鄭弼祥,社稷署參奉李壽德·崔碩儒,皆以仕滿,備擬三望,而望單啓下時,首·副間付標居中,故臣等,錯認,以首望鄭弼祥下批,而仍出其代矣,昨日御覽官案修正時,更爲諦視付標之處,則副望,社稷署參奉李壽德受點,而啓字差偏於首望者,似避社稷二字而然也,紛擾之中,全不覺察,以致誤爲下批,皆謬之失,在所難免,不勝惶恐,敢來待罪,且繕工監奉事,則以李壽德下批,濟用監參奉,則以鄭弼祥仍存,而其代參奉李寓望單子,爻周,何如?傳曰,知道。勿待罪。
左承旨金禹錫啓曰,臣於再昨大政時,以該房進參,則繕工監奉事望單子啓下之後,不能致察,誤爲下批之失,與政官無異,不勝惶恐待罪。傳曰,勿待罪。
慈殿·大殿,政院·玉堂問安。答曰,知道。
藥房再啓曰,卽者,御醫李東馨,以醫女入診後,慈殿症候來傳,與諸醫相議,則黃連香薷飮,合小柴胡湯,加石膏一錢半,羌活·知母·梔子炒·茯苓·白芍藥炒各一錢,連進三貼宜當云,卽爲依此劑入,而慈殿症候,累日彌留,臣等,再昨啓請直宿,未蒙允許矣,今日則旣有醫官留直之命,臣等一人,亦當輪回直宿,在此藥房,夜間或有下問之事,則往來頗遠,進詣慈殿差備門外近處待候之意,敢啓。三啓曰,因醫官所傳,伏聞自上腹中不安,水刺亦不如常云,臣等不勝憂悶之至,與諸醫商議,則黃連香薷飮,加白芍藥炒,生知母·赤茯苓各一錢,石膏一錢半,連進五貼宜當云,敢啓。答曰,知道。
答藥房再啓曰,知道。提調以下,輪回直宿。
院啓。騎省郞官擬望時,必時任郞官,一會議薦,而正郞專管爲之,若有不參之員,則上正郞發簡通議者,乃所以重其事也。今月初一日政,本曹正郞備擬時,不爲一會,及使下吏,傳言薦望,竝與簡通之規而廢之,此曾所未有之事也。其自便成習,不顧事體,墜落舊規之狀,誠極可駭,請兵曹當該正郞罷職。外方凡有災祥,道臣之隨卽啓聞,例也。忠淸道公山地,木理成字之說,自春間,傳播洛下,非祥則必災也,事係非常,爲道臣者,宜卽馳報朝廷,而忠淸監司金始振,終無啓聞之擧,頃於溫泉擧動之時,乃以其木片,傳看於陪從搢紳之間,初不啓聞而掩置,後乃親自播示之狀,殊甚駭異,請忠淸監司金始振,從重推考。新除授行大司諫李尙眞,時在全羅道全州地,請斯速乘馹上來事,下諭。答曰,依啓。
慈殿,藥房夕問安。答曰,知道。
左參贊宋浚吉箚子。大槪,略陳所懷事。入啓。已上朝報
義禁府啓曰,月令醫員尹聖訓手本內,刑推罪人李溫,自今月初三日午後,猝然精神昏憒,口眼喎斜,言語艱澁,不省人事,右臂不能運用,症似類中〈風〉,以淸心元等相當藥物,多般救療,而少無加減,一向危重云,李溫病重實狀,衆所目見,自前罪人病重者,有啓稟之例,故敢啓。傳曰,姑爲保放,而罪人之衆所目見云者,似涉未妥矣。已上禁府謄錄
上在昌德宮。停常參·經筵。
下直,旌義縣監禹汝度,南原府使李慣。
謝恩,歸厚別提趙亨耘·朴世圭,尙瑞副直長鄭行一,將軍坡萬戶金成沃,護軍李竚,安岳郡守李喜年,北部主簿李會一,直講鄭載禧,學正李英馦,奉常副奉事李三錫,校檢金振漢,兵曹佐郞洪萬衡,禮曹參判李行進。
慈殿,藥房問安。答曰,知道。政院·玉堂·二品以上·六曹問安。答曰,知道。勿爲問安。
大殿,政院·玉堂·二品以上·六曹問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿氣體何如,寢睡比昨夜如何,而熱候升降,有加減之異乎,聖躬所患,進藥之後,亦一樣乎?臣等不勝憂悶,耿耿待曙,敢此問安。答曰,知道。慈殿症候,已言于醫女,予之所患,別無加減矣。
忠淸監司書目。公山呈,以行副護軍李惟泰上疏上送事。
應罷現告,兵曹正郞李惇臨·金澄·閔宗道。
慈殿,藥房夕問安。答曰,知道。以上朝報
義禁府啓曰,罪人李溫病重草記,傳曰,姑爲保放,而罪人之衆所目見云者,似涉未妥矣事,下敎矣,李溫病重之狀,府中之人,皆所目見而云云,故啓辭之際,以此措語,而辭意未瑩,致勤聖敎,不勝惶恐。伏地待罪事,入啓。傳曰,勿待罪。以上禁府謄錄
答院曰,勿煩。趙絅事以上記草
順川郡守權碖,差使員上來。以上朝報
上在昌德宮。停常參·經筵。
卯時辰時,有霧氣。巳時,太白見於未地。夜一更,流星出房宿上,入西方天際,狀如甁,尾長二三尺許,色白。
謝恩,鹿島萬戶金重鳴,司畜別提金千連,南部參奉金萬里,海運判官尹深,五衛將李敏發。
慈殿,藥房問安。答曰,知道。政院·玉堂問安。答曰,知道。勿爲問安。
成均館官員,以同知館事意啓曰,今七月初七日,儒生上旬輪次,當爲設行,而大提學,方在呈辭受由中,不得爲之之意,敢啓。傳曰,知道。
藥房都提調臣鄭太和,提調臣李一相,副提調臣李慶億啓曰,老炎彌酷,夜亦蒸鬱。伏不審慈殿,調攝氣體若何,熱候更無升降之患乎?聖躬腹中不安等症,進藥之後,時無加減乎?臣等,不勝憂悶之至,敢來問安。答曰,知道。慈殿症候,已言于醫女矣。
傳曰,政事,明日爲之。
答左議政洪命夏箚曰,省箚具悉卿懇。箚辭至此,深歎卿之爲國勤懇之忠,卿其安心焉。
藥房再啓曰,卽因御醫等入診退出,與之相議,則自上所患,不過傷暑之致,方進黃連香薷飮前,加入石膏一錢,更加五分,又以山梔炒·黃芩酒炒各一錢加入,連進五貼宜當云,依此劑入之意,敢啓。答曰,知道。
慈殿,藥房夕問安。答曰,知道。已上朝報
答院曰,亟停勿煩。前啓以上記草
上在昌德宮。停常參·經筵。
巳時,太白見於未地。
待敎崔後尙,實錄考出事,江華府出去。
下直,江原監司李俊耉。
謝恩,禮曹正郞吳命說,白翎僉使姜說,司圃別提洪汝濟,中部參奉李養年,內資直長李景沆。
慈殿,藥房問安。答曰,知道。
政院·玉堂問安。答曰,知道。勿爲問安。
大殿,政院·玉堂問安。答曰,知道。
政院啓曰,來十一日,全經文臣殿講日次,而慈殿未寧,自上方在侍藥中,何以爲之?敢稟。傳曰,爲之。
藥房都提調臣鄭泰和,提調臣李一相,副提調臣李慶億啓曰,伏不審夜來,慈殿調攝體候何如,自上所進治暑之劑,有效否乎?臣等,無任憂慮之至,敢來問安。答曰,知道。
慈殿症候,寢睡與朝來氣候,與昨一樣矣。
傳曰,左參贊入來事,分付。
政院啓曰,左參贊宋浚吉來待矣。傳曰,引見。
謝恩,兼春秋趙遠期·曺憲卿。
副應敎金萬基,兼春秋減下肅拜。
藥房再啓曰,卽者御醫等,親承聖敎而退,商議,卽今慈殿當進之藥,則竹葉石膏湯之材中,人蔘·甘草各一錢內,減三分,生薑五片內,減二片,加入生知母·黃連薑汁炒各一錢,連進三貼宜當云,依此劑入之意,敢啓。答曰,知道。
院啓。新除授朔州府使李綏邦,本以卑微之人,曾任雲山郡守,稱以勅使時所需,瞞報上司,以外倉大米百斛,發貿綿布,而邑儲小米,換分民間,移錄文書,以爲代徵大米之地矣,及至繡衣廉問之時,交代之官,因玆事罷推,其緘答之辭,援據綏邦,不啻明白,道臣査覈,亦得實狀,則其糶賤糴貴,罔民市利,憑依弄幻,斂怨營私之跡,昭不可掩,而以其旣遞之故,致令後官,枉被其罪,則當初逭法,旣云失當,何可以已試奸猾之手段,復畀字牧之任,重貽邊民侵漁之患乎?請朔州府使李綏邦,罷職不敍。殿中之任,異於庶官,固非人人冒居,而新除授監察金義燁,爲人庸闟,性且迂緩,除目之下,物情皆以爲不合,請監察金義燁遞差,新除授持平申厚載,以推考敬差官,時在慶尙道慶州府,請斯速乘馹上來事,下諭。
吏曹判書金壽恒箚子。大槪,賤疾苦劇,無望供職,且於大政,有昏錯之失,而病伏之中,不得與同僚一時自列,尤增悚蹙,懇乞遞免,以便公私事。入啓。
慈殿,藥房夕問安。答曰,知道。
應敎李敏敍辭職上疏。入啓。
答院曰,不允。遞差事,依啓。申厚載竣事後自當上來,姑勿下諭。以上朝報
有政。吏批,以曺憲卿·趙遠期爲兼春秋,鄭載嵩爲江原都事,兪命夔爲禁府都事,申厚載爲持平,趙聖輔爲慶尙都事,安後昌爲兵曹正郞。
左參贊宋浚吉引見時,左承旨張善瀓所啓,憲府之官,多有在外未及上來之員,大司憲朴長遠,疏批未下,執義李秞,亦未肅拜。故每以監察茶時,非但事涉苟簡,且纔經大政,亦多署經之事,執義李秞,牌招肅拜何如?上曰,依爲之。又所啓,頃自水口門,有一女人,手持顱骨而入來,其門守直禁軍,卽爲執捉拘留,報于兵曹,則下吏留置中間,不卽告知于堂上,而其夜女人,旋爲逃走,故本門禁軍,還推報狀,仍以掩置,閭巷之間,人言藉藉。臣聞而駭之,卽招本門禁軍軍士及兵曹色吏問之,則所聞果不虛矣,事甚可痛,當該禁軍,非但旣捉還失,其旣報還推之罪,兵曹下吏,掩置所報之狀,俱極可駭,且其女人,今爲還捉云,此則依法窮究,而當該禁軍及兵曹下吏,竝令攸司,囚禁治罪,其時入直堂上,亦爲推考,何如?上曰,當門禁軍及兵曹下吏,竝令囚禁,其時入直堂上,亦爲推考,而其女,速爲嚴査,可也。以上朝報
上在昌德宮。停常參·經筵。
巳時,太白見於未地。
謝恩,五衛將趙完,護軍柳得春,繕工奉事李壽徵,平陵察訪李翀雲,慶尙都事趙聖輔。
慈殿,藥房·政院·玉堂問安。答曰,知道。
大殿,政院·玉堂問安。答曰,知道。
兵曹判書洪重普上疏。大槪,敢陳悶迫之懇,乞遞本職及兼帶判義禁府事。國忌齋戒,以留政院。
謝恩,執義李秞。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝體候,視昨日何如,聖躬所患,連日進藥之後,亦無加減乎?臣等無任憂慮之至,敢來問安。答曰,知道。慈殿症候,別無加減,但微有暈氣,乍來乍往之候矣。
院前啓。李綏邦罷職不敍事。國忌齋戒,今明日姑停。
慈殿,藥房夕問安。答曰,知道。
上在昌德宮。停常參·經筵。
下直,利仁察訪金汝亮。
謝恩,護軍鄭知和,司諫朴烶,兵曹正郞安後昌,禮賓別提黃櫶,孝陵參奉李南甲,西部參奉宋德基。
慈殿,藥房問安。答曰,知道。政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜間,慈殿調攝氣體若何,聖候亦何如?臣等無任憂慮之至,敢來問安。答曰,知道。慈殿症候,已言于醫官矣。
藥房再啓曰,卽因醫官等,親承聖敎而退,慈殿所進之藥,更爲商議,則淸心湯,加犀角·木通各一錢,辰砂五分,連進十貼宜當云,五貼爲先劑入之意,敢啓。答曰,知道。
政院啓曰,明日專經文臣殿講時,命官,何大臣進去乎?敢稟。傳曰,明日殿講停。
慈殿,藥房夕問安。答曰,知道。已上朝報
上在昌德宮。停常參·經筵。
下直,鍾城府使李之馧,西生僉使許宗旻。
謝恩,內資主簿成熙胄。
藥房都提調臣鄭太和,提調臣李一相,副提調臣李慶億啓曰,一雨滌暑,夜氣生凉。伏不審,慈殿調攝體候何如,昨日伏聞,多進治熱之藥,始得鎭定,從此而有漸愈之效乎?仰念聖躬,亦有所患,侍藥憂惶之中,不暇愼疾,必有添傷,臣等悶慮之心,曷有極哉?所進黃連香薷飮,前劑入五貼,當盡於今日,願聞下敎,或議他藥,或仍進前藥,臣等敢來問安,竝此仰稟。答曰,知道。慈殿症候,已言于醫女矣。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
京畿監司書目。廣州呈,以開城留守李廷夔上疏上送事。
藥房都提調口傳啓曰,當初臣等,請爲直宿之時,有提調以下輪回之命,故臣則不爲直宿矣,今則日子漸久,臣以都提調,不爲入直,事涉未安,今後則間間入省記之意,敢啓。答曰,知道。
院前啓。措語見上,請朔州府使李綏邦,罷職不敍。答曰,不允。
慈殿,藥房夕問安。答曰,知道。
答吏曹判書金壽恒疏曰,省疏具悉。卿其勿辭,從速察職。
答大司憲朴長遠,兵曹判書洪重普疏曰,省疏具悉。卿其勿辭察職。以上朝報
傳曰,今下弓失,西生僉使許宗旻處,給送。以上記草
上在昌德宮。停常參·經筵。
巳時,太白見於未地。
下直,鹿島萬戶金重鳴。
謝恩,五衛將李克善,江原都事鄭載嵩,禁府都事兪命夔,軍資參奉許璋。
工曹判書李浣辭職上疏。入啓。
慈殿,藥房問安。答曰,知道。
慈殿·大殿,政院·玉堂問安。答曰,知道。
內醫院官員,以都提調·提調意啓曰,當此慈殿症候彌留之日,諸醫留待,提調直宿,身在醫官之列者,苟非病至死生之境,不能運身,則何敢累日退在乎?御醫朴頵,以病受由,已過旬日,不爲來現,昨加督責,然後今及進參者,病勢不至危頓,亦可知矣。怠慢自便之狀,殊甚可駭,朴頵爲先汰去,令攸司,推治,何如?傳曰,允。
藥房都提調臣鄭太和,提調臣李一相,副提調臣李慶億啓曰,夜來風雨異常,伏不審,慈殿調攝氣體若何,聖候亦何如?臣等無任憂慮之至,敢來問安。答曰,知道。慈殿症候,已言于醫女矣。
慶尙監司書目。安東府使韓震琦,本月初三日身死事。
院前啓。措語見上請朔州府使李綏邦,罷職不敍。新啓,曹司免新侵虐之弊風,曾因本院啓辭而禁斷矣。近來禁府郞廳及成均館承文院宣傳官·部將·守門將等廳,不有禁令,復踵舊習,聞來不勝駭異,請當該官等,竝命從重推考。今後一切申明禁斷。
慈殿,藥房夕問安。答曰,知道。
答院曰,不允。尤甚者,申明禁斷,可也。
傳曰,史官二員待命,騎馬六匹,卜馬二匹立之,宣陵·南別殿等處,風雨所傷墻垣摘奸。已上朝報
上在昌德宮。停常參·經筵。
卯時,有霧氣。
下直,振威縣令尹策,井浦萬戶李華。
謝恩,大司憲朴長遠,兼春秋兪櫶,南學訓導李英甲,應敎李敏敍,護軍洪處厚。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜間,慈殿調攝體候何如,聖躬所患,今則何如?臣等,不勝憂慮之至,敢來問安。答曰,知道。慈殿午間熱候之往來,猶未平常矣。
院前啓。朔州府使李綏邦罷職不敍事,曹司免新當該官推考事,停啓。
府啓。殿中之任,自前擇授文武交差,意亦有在,而新除授監察李尙悌·鄭梡,曾在參下,名稱未著,物情多以爲未愜,請監察李尙悌·鄭梡竝命遞差,其代極擇差出。凡東西班除職者,雖出六品之員,必計朔陞品,乃是法例,而新除授忠淸兵虞候成胤童,頃於大政,纔從宣傳官,陞拜都摠都事,一日之內,旋陞本職,物情皆以爲駭,請成胤童,新授虞候,改正。答曰,依啓。末端事,不允。
慈殿,藥房夕問安。答曰,知道。已上朝報
備邊司啓曰,中江開市,例在於八月十五日,依前商賈豫爲整濟,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備局謄錄
上在昌德宮。停常參·經筵。
卯時,有霧氣。巳時,太白見於未地。
謝恩,護軍鄭後諶。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體若何,昨日亦有熱候之往來乎?伏聞有練子湯煎入之命,伏想聖躬濕瘡之患,尙未平復,臣等不勝憂悶之至,敢來問安。答曰,知道。慈殿症候,昨日終夕無熱候往來之候,今朝則復有熱候矣。
府前啓。無城上所姑停。
慈殿,藥房夕問安。答曰,知道。
傳曰,史官一員待命,騎馬三匹,卜馬二匹立之。已上朝報
上在昌德宮。停常參·經筵。
下直,白川郡守禹昌績,釜山僉使李行登,永登萬戶金克立。
謝恩,淮陽府使李弘淵,廣梁僉使金□□,麟蹄縣監金紐。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,節過處暑,暑熱未退,伏不審夜來,慈殿調攝氣體若何,加入四物湯,去夜先劑一貼以入矣,已爲煎進否乎?此時聖候,亦何如?臣等,不勝憂悶之至,敢來問安。答曰,知道。慈殿症候,已言于醫官矣。
政院啓曰,處暑已過,視事當爲取稟,而慈殿未寧,自上方在侍藥中,視事仍爲頉稟之意,敢啓。傳曰,知道。
府前啓。無城上所姑停。
章陵內摘奸。
慈殿,藥房夕問安。答曰,知道。已上朝報
上在昌德宮。停常參·經筵。
巳時,太白見於未地。
下直,加德僉使金俊琬,上土僉使朴起星,全羅兵虞候鄭汝翰,知世浦萬戶表廷佑,陽川縣監尹鎡。
謝恩,宣傳官崔橚,濬源殿參奉張克智,廣興副奉事金棐。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體若何,聖候亦何如?所進黃連香薷飮,前後劑入,已十貼,而以日計之,則當盡於今日。加劑以入乎?日氣蒸鬱如此,臣等,尤不勝仰慮之至,敢來問安。答曰,知道。慈殿症候,已言于醫女矣。
兵曹判書洪重普辭職再疏。入啓。
慶尙監司書目。星州呈,以右承旨李尙逸,辭職上疏上送事。
慈殿,藥房夕問安。答曰,知道。
府啓。凡東西班初出六品之員,如非陞敍與不次,則決不可驟授越品之職也。新除授忠淸兵虞候成胤童,頃日大政,纔出六品,旋授本職,本職乃武職中三品階梯也。成胤童,旣非陞敍與不次,則例遷六品之官,一日之內,遽授三品職,其在法例,固不當如是,物情皆以爲駭,請成胤童新授兵虞候改正。近來巡廳禁夜之令,日漸解弛,其在本兵事體,比他司尤當警飭,而頃者,有一兵曹郞官,發怒於所帶下人之犯禁被捉,捉囚巡廳管牌使令等,乘憤杖送云,其不識事體甚矣。聞者,莫不爲駭,請其時郞官,摘發罷職。司圃別提李仁成,爲人庸瑣,不合百執事之任,且於供上出入之際,多有鄙陋之事,見侮下輩,同列羞與爲伍,如此之人,決不可仍授其職,請司圃別提李仁成汰去。
答工曹判書李浣疏曰,省疏具悉卿懇。卿其安心勿辭,從速察職。
答兵曹判書洪重普疏曰,省疏具悉。卿其安心,勿辭察職。
答開城留守李廷夔疏曰,省疏具悉。卿其勿辭,從速察職。
答右承旨李尙逸疏曰,省疏具悉。遞差。
答府曰,依啓。以上朝報
傳曰,今下弓矢,上土僉使朴起星,給送。以上記草
上在昌德宮。停常參·經筵。
謝恩,朔州府使李綏邦。
應罷現告,兵曹佐郞李猶龍。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
吏曹判書金壽恒辭職再疏。入啓。
吏曹啓曰,承旨有闕,政事,取稟。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體若何,聖候亦何如?慈殿所進淸心湯,盡於今日,則連續劑入宜當,臣等,敢來問安,竝此仰稟。
京畿監司書目。廣州呈,以風災海溢,各穀損傷,前頭民事,極爲可慮事。
全羅監司書目。萬頃等六邑,海溢緣由事。
答藥房曰,知道。慈殿症候,已言于醫女矣。但今朝,復有熱候矣。
傳曰,政事,明日爲之。
慈殿,藥房夕問安。答曰,知道。已上朝報
政院,以備邊司意啓曰,近來西路擺撥,每致稽緩,已極可駭,平壤距京都,僅六日程,而平安監司,以胡芮把守處,淸人還歸事馳啓,本月初十日成貼,五晝四夜之後,昨日初更始爲來到,邊處置撥之意,豈宜如是?其遲滯稽傳之狀,極爲痛惡,令備邊司三道撥將,各別査出治罪後,嚴加申飭之意,分付三道監司處,何如?傳曰,允。以上備局謄錄
上在昌德宮。停常參·經筵。
兵曹判書洪重普,身病出仕。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,日氣蒸鬱如此,伏不審夜來,慈殿調攝體候何如?自上久在侍藥憂惶之中,豈無所傷?而每承問安之批,未有別爲下敎,臣等且喜具懼,益不勝仰慮之至,敢此問安。答曰,知道。慈殿症候,已言于醫女矣。予則別無所患,而但近得暑感,旣已和解矣。
江華留守書目。本月初十日夜,大風猝起,十二日止歇,瓦石飛走,樹木折拔事。
全羅監司書目。谷城縣監孫志,不報上司,擅用刑訊,致殞人命,罷黜事。
政院啓曰,卽見慶尙監司任義伯,善山府所囚賊人等推覈狀啓,則所謂開寧人金忠胤,前後誣告弄奸之狀,節節痛惡,推官善山府使安應昌,只憑忠胤之言,囚禁無辜之民,及其發覺之後,終不報知於方伯,而操縱抑揚,一聽於忠胤,其罪豈止於尸居其職而已?監司任義伯,旣知安應昌按獄無據之狀,而不卽啓聞請罪,只施中考之罰,且討捕使朴承健,見瞞於忠胤之告,不能卞覈其虛實,一任推官之所爲,不無其責,而亦不擧正,殊失道臣之體,請監司任義伯推考。傳曰,允。
政院啓曰,禁府罪人李溫,以殺人方在刑推中,而頃者本府,陳其病狀,啓稟保放矣,今聞殺獄重囚,染病之外,設或有病,曾無保放之例云,本府不分罪名輕重,援例啓稟,至有保放之擧,而已過十日,尙無還囚之事,殊涉不當,請當該堂上推考。臣等,當初亦未詳古規,矇然捧入,難免不察之失,不勝惶恐待罪。傳曰,知道。勿待罪。
禁府,李溫還囚,啓。
禮曹,冬至兼正朝聖節使拜表吉日,來十月廾二日,方物封裹,同月十九日,文武科別試·殿試,同月二十五日退行事。推擇啓下。
禁府啓曰,本府罪人李溫,因本府啓稟,依傳敎保放矣,卽伏見政院啓辭,以保放累日,不爲還囚爲非,罪人李溫,卽爲還囚之意,敢啓。傳曰,知道。
慈殿,藥房夕問安。答曰,知道。
謝恩,右承旨張善瀓,左副承旨宋時喆,右副承旨李時術。
政院啓曰,新來同副承旨,必於其日,肅拜行公,自是流來舊規,而同副承旨李晩榮,累度催促,不爲入來,殊甚未安。院中古規,不可墜落,請牌招肅拜,使之察任,何如?傳曰,允。
答吏曹判書金壽恒疏曰,省疏具悉。卿其勿辭,從速察職。已上朝報
有政。吏批,以李晩榮爲承旨,魚震說爲務安縣監,尹以濟爲監察,鄭載禧爲兵曹正郞,尹敏道爲司圃別提,李星徵爲安東府使,沈栢爲兵曹佐郞,李慶果爲兵曹正郞,徐文爲監察,張善沖爲監察。學諭單柳英立,右承旨張善瀓,左副宋時喆,右副李時術,同副李晩榮。
夜五更,月暈。
上在昌德宮。停常參·經筵。
卯時辰時,有霧氣。巳時,太白見於未地。
工曹判書李浣,身病出仕。
下直,蛇梁萬戶金升賢,於蘭萬戶李受恒。
謝恩,都摠經歷柳徽。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,雨餘涼生,伏未審夜來,慈殿調攝氣體,若何,聖候,亦何如?臣等憂慮未弛,敢來問安。答曰,知道。慈殿症候,已言于醫女矣,但自昨夕,稍有玉體困勞之候,而今朝,亦無所減矣。
吏曹啓曰,祿都目政事,來二十一日爲之之意,敢啓。
刑曹判書吳挺緯上疏,入啓。
待敎崔後尙,實錄考出後入來。
前行護軍李晩榮上疏。大槪,新授恩命,萬無承當之理,亟許鐫改,以重公論,仍治臣逋慢之罪事。入啓。
慈殿,藥房夕問安。答曰,知道。
藥房再啓曰,卽者柳後聖以下諸御醫,親承聖敎而退,商議,慈殿卽今當進之藥,則皆以爲滋陰至寶湯元方,白朮一錢減半土炒,加入酸棗仁炒熟,天花粉各一錢,牧丹皮·黃連酒炒·山桅炒各七分,乾薑炒黑三分,多□進宜當云,此藥五貼爲先劑入之意,敢啓。答曰,知道。
答祿都目政事取稟曰,知道。
府啓,伏見政院啓辭,慶尙監司任義伯,以前善山府使安應昌,尙州牧使朴承健等,治獄不謹,而不卽論罪事,旣已請推矣。當初金忠胤誣告弄奸之狀,節節現露,而安應昌,身爲推官,莫重獄事,只憑忠胤所言,囚推無辜之民,已極無謂,及其發覺後,終不報知於方伯,操縱抑揚,一聽忠胤,則其按獄無據之狀,尤極驚駭。且尙州牧使朴承健,以兼任討捕使,見瞞於忠胤所告,不卞其虛實,一任推官之所爲,則難免不察之失。請前善山府使安應昌罷職不敍,尙州牧使朴承健,從重推考。王府殺獄,事體旣嚴且重,設或有病,曾無保放之例,而頃者該府,不思罪人李溫罪犯之重,且不待判義禁之出仕,至於啓稟保放,其在事體,實涉不當。當該堂上,則政院旣已請推,而當初病狀雖重,實出於月令之手本,則其間冒法循情之狀,極爲痛駭。且手本呈課時,當該都事,不加詳察,一從月從之言,遍告于堂上,致有啓稟之擧,亦甚可駭。請其時月令,令攸司囚禁治罪,當該都事罷職。答曰,依啓。禁府郞廳,推考,可也。以上朝報
上在昌德宮。停常參·經筵。
下直,全羅右水虞候朴恁。
謝恩,監察尹以濟·徐文,忠淸兵虞候梁淟,豐山萬戶金信業,多大浦僉使郭再亨,護軍洪處太,務安縣監魚震說。
下直,慶基殿參奉王國賓。
掌令閔汝老上疏。大槪,冒萬死略陳愚見,冀蒙採擇,鐫削臣職,以安微分事。入啓。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
政院啓曰,禁府郞廳推考事,命下矣。臺諫,方以罷職論啓,推考傳旨,不得捧入之意,敢啓。傳曰,知道。
假注書洪億改差,代李藼落點。
藥房都提調臣鄭太和,提調臣李一相,副提調臣李慶億啓曰,夜氣頗涼,伏不審慈殿調攝體候,若何?昨日劑入滋陰至寶湯,已進一貼,而困勞之候,視昨何如?自上暑感之症,旣已和解之後,無他所患乎?臣等無任憂慮之至,敢來問安。答曰,知道。慈殿症候,已言于醫女矣。
副修撰吳斗寅上疏。大槪,猥將煎迫之懇,冒死哀籲,冀蒙恩遞,俾得救護母病事。入啓。
府啓,凡殺獄重罪,雖有疾病,元無保放之例,則病之輕重,固不暇論,而該府都事,不察前例之有無,一從月令之手本,遍告堂上,致有格外啓稟保放之擧,王府事體,豈容如是?其在聽聞,莫不爲駭,不可循例推考而止,請當該都事罷職。答曰,不允。
慈殿,藥房夕問安。答曰,知道。
答副修撰吳斗寅疏曰,省疏具悉。爾其勿辭,救護母病。
弘文館啓曰,本館下番副修撰宋奎濂,在外未上來,副修撰吳斗寅,累日入直矣,聞有親病,陳疏出去,他無贊入之員,上番無故行公之員,只有應敎李敏敍,副應敎金萬基,臣李程,不得已以上番三人,姑降下番,推移入直,且本館闕員,亦於後政,勿論相避外任及吏曹郞官,竝爲差出何如?傳曰,允。以上朝報
上在昌德宮。停常參·經筵。
吏曹判書金壽恒,身病出仕。
謝恩,五衛將成晩達。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
忠淸監司書目,懷德呈,以副修撰宋奎濂,上疏上送事。又書目,公山木文,因臺啓,今始上送,其間曲折,竝以馳啓事。
藥房都提調臣鄭太和,提調臣李一相,副提調臣李慶億啓曰,夜雨徹曉,涼冷太遽,伏不審慈殿調攝氣體,若何,聖候,亦何如?自上所進黃連香薷飮,前後劑入貼數已多矣,以日計之,則當盡於今日,而暑感,旣已和解,則此非連進之藥,似當停止,臣等,敢來問安,竝此仰稟。答曰,知道。慈殿症候,與昨一樣。
慈殿,藥房夕問安。答曰,知道。
執義李秞啓曰,以禁府殺獄罪人李溫格外保放事,該府堂上,旣已被推,故臣只論都事與月令矣,今聞物議,皆以爲手本病狀之月令,告知堂上之都事,固有其罪,而至於不顧格例,啓請保放之堂上,雖被政院之請推,本府之置而不論,殊非論事之體云,安得晏然而已乎?請命遞斥臣職。答曰,勿辭。
京畿監司書目,廣州呈,以開城留守李廷夔上疏上送事。
府啓,王府殺獄,雖有疾病,元無保放之例,則病之輕重,固不暇論,而該府都事,不察前例之有無,一從月令之手本,遍告堂上,致有格外啓稟保放之擧,王府事體,豈容如是?其在聽聞,莫不爲駭,不可循例推考而止。請當該都事罷職。凡王府公事,苟非循例,則判府事在告時,他堂上不得擧行,例也,況如罪人啓稟保放,是何等重事耶?今此罪人李溫保放之事,他堂上不待判義禁之出仕,徑先啓稟,殊涉無據,月令旣已被囚,郞廳今方請罷,則堂上所失,不可以被推於政院而置而不論,請義禁府當該堂上遞差。答曰,依啓。當該堂上遞推,可也。以上朝報
備邊司啓曰,飄風人金元祥等領來差倭,持書契出來,而望我優待,以爲生光江戶之地,在我之道,亦宜優待,以示懷柔之道,故差遣京接慰官,而伴從元數,若過於奉行例帶之外,則使之據例開諭減下事,旣已覆啓行會矣,今聞禮曹,以都船主減去之意,覆啓允下云。所謂都船主,卽副官之類,常時奉行出來之時,雖無都船主帶來之例,今番則朝家卽許優待都船主,不必減去,令該曹,都主所給禮單,亦爲磨鍊下送,宜當。以此意,分付本道,何如?答曰,允。已上備局謄錄
有政。吏批,以柳萬齡爲昌陵參奉,蔡以恒爲引儀,韓翊周兼東學敎授,李仁遇·金斗翼兼南學敎授,兪枋爲氷庫別檢,林可材爲社稷參奉,趙伯耘爲司宰主簿,洪柱國·金錫胄爲直講,李仁遇·尹堦爲典籍,尹以益爲引儀兼參軍,李守恒爲禮曹佐郞,李奎齡爲刑曹正郞,金益昌爲尙瑞直長,洪應元爲長興直長,朴廷薜爲谷城縣監,鄭繼命爲典涓直長,朱敬直爲典涓奉事,姜世明爲典涓參奉,吳斗寅爲校理,曺憲卿爲兵曹佐郞,趙嘉錫爲兵曹正郞。戶曹正郞李德夏,佐郞李堂揆,兵曹正郞安後昌,佐郞沈栢,工曹佐郞李煿,漢城判官具鋈,奉常正金以鏡,僉正鄭必達,判官申纘,軍器判官申濼,內贍主簿李復一,繕工僉正尹宗之,司饔主簿金夏鉉,常樂主簿金萬重,養賢主簿鄭維悌,廣興主簿蔡時欽,惠民主簿咸得一。以上各司久任
上在昌德宮。停常參·經筵。
下直,慶尙監司金徽,江華留守徐必遠。
謝恩,兵曹佐郞沈栢。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?冷雨成霖,日氣不好,臣等尤切仰慮之至,敢此問安。答曰,知道。慈殿症候,已言于醫女矣,但症候,別無日就平復之效矣。
獻納尹抃上疏。大槪,敢將蒭狗,庸備裁擇,仍陳病狀,冀蒙鐫改事。入啓。
京畿監司書目,富平等四邑呈,以今月初三日,無前海溢,禾穀損傷事。
禁府,當該堂上,遞推現告,知義禁趙珩·吳挺一,同義禁南老星,應罷,都事愼景尹。
承文副正字吳挺昌·權階,文臣朔試射時,稱病不進,依承傳罷職。
藥房再啓曰,朝者伏奉問安之批,伏審慈殿症候,別無日就平復之效,臣等彌切憂慮之至。卽刻御醫柳後聖等,親承聖敎而退,與之商議,則慈候有時困勞,由於肝火之未除,前顯或不無更爲往來之患,小柴胡湯,加乾地黃酒炒·白芍藥炒·生知母·白茯苓·黃連酒炒·山梔炒,各一錢,牧丹皮·川芎,各七分,連進豫防,宜當云。此藥五貼,爲先劑入之意,敢啓。答曰,知道。
慈殿,藥房夕問安。答曰,知道。
上在昌德宮。停常參·經筵。
巳時,日暈。
謝恩,知事鄭知和,兵曹正郞鄭載禧,刑曹正郞李奎齡,訓鍊僉正南宗標。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?臣等憂慮耿耿,敢此問安。答曰,知道。慈殿症候,已言于醫女,予之所患,亦言于醫官矣。
答右贊成宋時烈疏曰,省疏具悉卿懇。卿以宏廓深量,何不度予意之懃懇耶?此誠予之於卿,誠意未孚而然也。嗚呼,卿之進退於今日,實關於陰陽消長之幾,進則上爲國家之柱石,下爲君臣誠意相孚之至意,便是陽長之理也,退則上以國家艱危,下以上下誠意未孚,便是陽消之理也,卿宜念哉。噫,誠意之相孚,果其難哉,何者?卿以爲卿之心懷,予已知之,予以爲予之心懷,卿已知之,荏苒歲月,未見其相孚之實,予誠中夜興歎,深愧於古昔君臣間事矣。卿其湏體至意,速改遐心,天氣已涼,秋風未高,宜速作行,以副予望,且以輔養元子之意,前已下諭,而予之所望,尤切於此,卿宜體哉。
藥房再啓曰,卽因御醫鄭後啓·李東馨等所傳,伏審自上有微減頭疼之候,且有往來之熱,臣等,不勝驚慮之至。與諸醫商議,則九味羗活湯,加乾葛·荊芥各一錢,黃連酒炒·梔子炒各七分,連進三貼宜當云,依此劑入之意,敢啓。答曰,知道。
傳曰,今此右贊成宋時烈上疏批答,遣史官傳諭。
慈殿,藥房夕問安。答曰,知道。已上朝報
上在昌德宮。停常參·經筵。
答獻納尹抃疏曰,省疏具悉。嘉爾進言之誠,所陳之事,當令廟堂議處焉。
答開城留守李廷夔疏曰,省疏具悉。卿其勿辭,從速察職。
答副修撰宋奎濂疏曰,省疏具悉。爾其勿辭,從速上來。
以刑曹參判吳挺一上疏,傳曰,下備邊司。
答同副承旨李晩榮疏曰,省疏具悉。爾其勿辭,從速察職。
下直,西原縣監李暹,寧越郡守朴靖,興德縣監金兌一,開雲萬戶崔徵。
謝恩,護軍權大運,南學敎授金斗翼,五衛將李時省,長興直長洪應元,同副承旨李晩榮。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
平安監司書目,道內各邑風災水災,皆甚,前頭民事,極爲可慮事。
藥房都提調臣鄭太和,提調臣李一相,副提調臣李慶億啓曰,秋雨支離,日氣陰濕,伏不審夜來,慈殿調攝體候,何如,自上所患微感之症,視昨,何如?九味羗活湯,已進一貼,而有和解之效乎?臣等無任憂慮之至,敢此問安。答曰,知道。慈殿症候,已言于醫女矣。予之所患,名訏醫官矣。
禮曹啓曰,節過立秋,霖雨支離,久末開霽,禾穀損傷之患,誠極可慮,祈晴之擧,不容少緩,依例不卜日以今月廾六日,四門禜祭,設行三日而止事,知委擧行,何如?傳曰,允。
慈殿,藥房夕問安。答曰,知道。已上朝報
上在昌德宮。停常參·經筵。
巳時,日暈,太白見於未地。自午時至酉時,日暈。
下直,明川府使李天基。
謝恩,護軍洪處厚,禮曹佐郞李守恒,尙瑞直長金益昌,承文副正字尹趾完。
以政院慶尙左兵使成釴請推啓辭,傳曰,拿問定罪。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
慶尙監司書目,善山等官,牛疫熾蔓事。又書目,豐基郡守吳熽,褒貶連三中,封庫還家,交代差出,何如事。
假注書朴相馨改差,代金啓光落點。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體,若何,聖候,亦何如?微感已盡和解,更無往來之熱乎?臣等無任憂慮之至,敢來問安。答曰,知道。慈殿症候,已言于醫女矣,予之所患,亦言于醫官矣。
慈殿,藥房夕問安。答曰,知道。
司憲府照本,假引儀趙絅矣,七月初五日永寧殿大祭時,以謁者,猝患胸痛,終未察任,疾痛之來,人所難免,而旣未備員,事體苟簡,極爲非矣。罪杖一百贖,告身盡行追奪,私罪。啓功減一等。已上朝報
上在昌德宮。停常參·經筵。
夜五更,有霧氣。
下直,乫坡地僉使李起逸。
謝恩,兵曹正郞李慶果,直講金錫胄·洪柱國,典籍尹堦,東學敎授韓翊周,知事宋山立。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院玉堂問安。答曰,知道。
備邊司啓曰,獻納尹抃陳弊之疏,啓下本司矣。疏中兩款之事,係是大段變通,不可率爾覆啓,待右相還朝,熟議後,稟定於榻前,何如?傳曰,允。
藥房都提調臣鄭太和,提調臣李一相,副提調臣李慶億啓曰,伏未審夜來,慈殿調攝氣體,若何,聖候,亦何如?微感和解之後,餘熱已除,無他所患乎?臣等憂慮未弛,敢此問安。答曰,知道。慈殿症候,已言于醫女矣,予之所患,與昨無異矣。
藥房再啓曰,卽因御醫鄭後啓·李東馨等所傳,與諸醫商議,則卽今上候,幾盡平復,而微有餘熱,加減涼膈散,加麥門冬一錢·黃連酒炒七分,進御二貼,宜當云,依此劑入之意,敢啓。答曰,知道。
慈殿,藥房夕問安。答曰,知道。已上朝報
傳曰,今下弓矢,乫坡知僉使李起逸,給送。以上記草
上在昌德宮。停常參·經筵。
昧爽,沈霧。巳時,太白見於未地。
謝恩,宣傳官李斗鎭,五衛將金瑜。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
政院啓曰,慶尙左兵使成釴拿來事,命下矣。依近例,新兵使下直交代後,拿來之意,敢啓。傳曰,知道。
藥房都提調臣鄭太和,提調臣李一相,副提調臣李慶億啓曰,霖雨纔止,繼以陰霧,伏不審夜來,慈殿調攝氣體,若何,聖候,亦何如?昨日劑入加減涼膈散,已進一貼,而餘熱有漸減之效乎?臣等無任憂慮之至,敢此問安。答曰,知道。慈殿症候,已入差復之境,而但氣候,近來別無日日差勝之效,而然每比於數日,則亦無其效矣。予之所患,今已差愈矣。
京畿監司書目,廣州呈,以開城留守李廷夔,病重上去不得事。
吏曹啓曰,頃者全羅監司閔維重,以全州府尹李元禎,强執謬例,膠守不回,受由上京,久不還任,令該曹催督下送事,馳啓,故自本曹,卽爲發牌促還矣。李元禎,稱以母病未差,呈狀本曹,本曹以受由上京守令,非該曹所可處置之意,題退,而至今留在,無意還官,揆以事體,殊涉不當。當此秋務漸殷之日,營下劇地,不可一任曠官,全州府尹李元禎推考,使之急速發送,何如?傳曰,從重推考,明日內發送,可也。
吏曹,京試官,咸鏡南道李東溟,平安南道趙嘉錫,慶尙左道吳始壽,金羅左道魚震翼,忠淸左道趙遠期。
慈殿,藥房夕問安。答曰,知道。
前江華留守趙復陽,還上加給狀啓。傳曰,勿待罪事,回諭。
以開城留守李廷夔辭狀,傳曰,遞差。以上朝報
備邊司啓曰,咸鏡道年例入送,去核木花一千三百十二斤八兩,及兩湖襦紙衣價木二十四同十五疋,今月二十三日,自本司封裹,別定禁軍領送矣。卽見領去禁軍田時龍手本,則行到永平縣,大川渡涉之際,馬主奴天一渰死,去核木花一隻浮流,終未搜得云,雖出於峽中山水猝漲之致,領去之人,不能愼行,漂失公物,至於人命渰死,事極驚駭。田時龍,則令攸司,待其回還治罪,所失木花,則令司僕寺充送,而渰死人屍體,令本道搜覓給付屍親之意,分付,何如?答曰,依啓。渰死人,令本道,使之恤典擧行。已上備局謄錄
上在昌德宮。停常參·經筵。
下直,白翎僉使姜說,泗川縣監李炯,朔州府使李綏邦,溫陽府使李弘淵,平陵察訪李翀雲,龍宮縣監崔栢年。
京畿監司金壽興,西道各陵奉審事,出去。
謝恩,司評李馨植,部將洪夏相,典籍宣若奉,司圃別提尹敏道。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何?昨日伏承批答,伏審自上所患,已盡差愈,臣等不勝喜幸之地,而慈殿未寧之候,雖入平復之境,尙未快安,臣等區區憂慮,不敢少弛,敢此問安。答曰,知道。慈殿症候,已言于醫女矣。
平安監司書目,本月十七日大雨時,道內江西縣山崩,人物壓死,慈山·平壤,人物·狗馬雷震致斃事。啓傳曰,壓死人,令本道各別恤典擧行。
政院啓曰,黃海兵使洪舜民,道內各官騎步兵,物故開坐啓本,及本定啓本守隊中,以太祖御諱書之,凡京外尋常文書,皆以朝字書之,而今此啓本,犯諱多至四字,且有落字之處,事甚可駭,無啓本犯諱處,付籤以入,而其無識妄作之狀,極爲駭愕,請從重推考,何如?傳曰,允。
吏曹啓本,粘連慶尙監司狀啓云云。豐基郡守吳熽,連三次居中,在法應遞是白乎矣,甲辰秋冬等居中人員,旣有勿論之命是白乎等,以不爲差出交代爲白有如乎,觀此道臣狀啓,則吳熽,旣已捲歸其家是如爲白有臥乎所,封庫之後,還令赴任,果涉苟且,且有衙眷太多,庇護土民之狀,則尤不可仍置其任,豐基郡守吳熽,罷黜,何如?啓依允。
副提學趙復陽辭職上疏,入啓。
慈殿,藥房夕問安。答曰,知道。
傳曰,自今日,藥房提調直宿罷出,而只鄭後啓·李東馨,輪回直宿。
司諫朴烶啓曰,臣與正言權斗樞,約行相會禮於今日矣,日晩之後,始爲稱病不來,無非臣見輕之致,請命遞斥臣職。答曰,勿辭,退待物論。已上朝報
上在昌德宮。停常參·經筵。
奉敎李選,實錄曝晒事,慶尙道奉化地太白山,出去。
下直,麟蹄縣監金紐,泰川縣監鄭之垣。
謝恩,安東府使李星徵,校理吳斗寅。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
禁府都事李鼎基,弑父罪人拿來事,慶州地出去。
藥房都提調臣鄭太和,提調臣李一相,副堤調臣李慶億啓曰,伏未審夜來,慈殿調攝氣體,若何,聖候,亦何如?臣等,昨伏承直宿罷出之命,而憂慮之心,猶切耿耿,敢此問安。答曰,知道。慈殿,夜來氣體,與昨一樣矣。
吏曹啓曰,司宰監主簿趙伯耘,除授已近一旬,而身病極重,無路運動,累度呈狀。本監,係是供上重地,若待其過限自遞,則引日曠官,其弊可慮,司宰監主簿趙伯耘,改差,何如?傳曰,允。
獻納尹抃啓曰,昨於會坐之日,下吏來言,正言權斗樞,已赴本院。臣聞卽馳進,則不爲來待,日晩之後,始爲稱病,見輕之嫌,臣亦同之,何敢晏然處置同僚乎?臣緣日暮,今始來避,所失尤著,請命遞斥臣職。答曰,勿辭,退待物論。
傳曰,大臣·備局堂上,引見。
刑曹啓目,粘連慶尙道推考敬差官啓本云云。慶州弑父罪人萬伊等,旣已承服,移義禁府處置,何如?啓依允。
正言權斗樞啓曰,如臣疲劣,冒玷匪據,冥行尸居,無以稱效,逐隊隨列,不能有無,則抗顔臺閣,實所靦然,呈單請急,一向見阻,臣之進退,吁亦蹙矣。不參相會,非有他意,而病勢猝劇,終未往赴,墜落臺規,實自臣始,此豈臣不顧體例,輕視同僚之意哉?病未自力,今始來避,臣之所失,到此尤大,請命遞斥臣職。答曰,勿辭,退待物論。已上朝報
備邊司啓曰,江都軍餉分糶之際,不定其數,還捧未易,故今年,則以一萬五千石定限分付之後,因留守狀啓,加許五千石矣。今見前留守趙復陽待罪狀啓,則定限外加給之數,至於二千九百餘石云,旣已定數啓下,則設有不得已加給之擧,所當具由啓聞,而終不報知,直自加給,此而置之,有關後弊,推考,何如?答曰,允。已上備局謄錄
引見時,戶曹判書鄭致和所啓,各司中,禮賓寺最甚殘弊,故曾以逆家奴十二口,婢八口定給本寺矣。自前逆家奴婢,不得賜牌,而往年淑敬公主房,淑徽公主房,各出奴子一人於賜牌,揆之事理,非但不當,殘司無以支堪,兩公主房所受奴子,竝令還屬本寺,何如?上曰,依爲之。又所啓,本寺已屬奴一人,頗爲解事,專爲使喚,而去月賜給於淑寧翁主房,亦爲還屬本寺,何如?上曰,依爲之。左議政洪命夏所啓,嶺東旱災,近古所無,其中江陵,尤爲慘酷,而或有抱冤之事,令其道監司,刑獄査覈,啓聞處置,何如?上曰,依爲之。又所啓,義禁府□□□□□只有判義禁一人,循例坐起,亦不得爲之,王府事體,不當如是,速爲差出,何如?上曰,明日爲政差出。進宴廳提調郞廳,令該曹,依例差出事,榻前定奪。以上朝報
辰時,有霧氣。夜五更,黑雲一道如氣,起自艮方,直指巽方,長十餘丈,廣尺許,良久乃滅。
引見時,大司憲朴長遠所啓,近日擊錚推考,無日不下,人心之不淑,國綱之解弛,一至此甚,殊可寒心。謹按法文,父子分別,刑戮及身,嫡妾分辯,良賤分辯,四者外,切勿捧入,而今則微細相訟之事,至於擊錚,極爲駭愕。今後凡如此擊錚,依法勿爲捧入。上曰,擊錚者,法典四條外,不許捧入,則亦不無抱冤未伸之患,今後濫雜之類,議處時詳察,然後以勿施之意,回啓,可也。又所啓,鄭尙吉之老病,人無不知,而兵曹旣差之後,今又煩瀆天聽,事甚非矣。且黃道昌,旣有身病,不能察任,則請遞,可也,而不此之爲,待其差病,退自試才,事極苟且。請兵曹判書洪重普推考,黃道昌遞差。上曰,依啓。黃道昌,分付兵曹,使之察任,可也。又所啓,兵曹判書洪重普,被推之後,敢爲。
上在昌德宮。停常參·經筵。
巳時,太白見於未地。
下直,懷仁縣監宋孺悌,慶州判官崔啓昌,淸城僉使李大春。
謝恩,昌樂察訪鄭東望,部將曺世益。
慈殿,藥房問安。答曰,知道。政院·玉堂問安。答曰,知道。大殿,政院·玉堂問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?浹月□色憂之餘,昨御便殿,賜對□久,臣等且喜且慮,終宵耿耿,敢來問安。答曰,知道。慈殿症候,比再昨稍勝矣。
平安監司書目,道內各邑農事形止,及咸從人尹益之子,年今十一歲兒及牛隻,竝爲雷震致死,順川入作人裵日奉妻子竝七名及牛二首,爲疾水溺死,入作人金春等二人及牛犢竝七首,爲沙汰壓死事。
京畿監司書目,楊州牧使金素,病重罷黜事。
正言李翊相啓曰,同僚旣皆引避退待,臣當處置,而臣於頃者,適當酷熱,以城上所終月沒沒,重得暑病,無望供仕,尋單請急,見阻政院,又自近來兼患泄痢,症勢十分苦劇,委頓床席,欲起還仆,多官處置,未免經宿,俟病小間,今始扶曳來避,不可一刻仍冒,請命遞斥臣職。答曰,勿辭,退待物論。
大司憲朴長遠啓曰,諫院多官,引避退待,本府當爲處置,而司諫朴烶,卽臣三寸叔父也。法當相避,勢難處置,請命遞斥臣職。答曰,勿辭,退待物論。
謝恩,同義禁朴世模。
府啓,內禁衛別將黃道昌,曾以病重,旣遞閫任,則旋摠禁旅,已乖政體,而及授本任之後,以病不得察任,則目今武將,雖曰窘乏,豈無可合新授之人,而退朔試才,仍命察任,事甚苟簡,黃道昌內禁衛別將,請命遞差。竝引嫌而退,約以相會,終不來參,則責有所歸,在我何嫌?疾病之來,人所難免,而旣未赴會,勢難仍在,處置經宿,雖緣病劇,而不可以此輕遞言官,旣有一家之嫌,則不敢處置,其勢固然。請正言權斗樞遞差,司諫朴烶,獻納尹抃,正言李翊相,大司憲朴長遠,竝命出仕。
玉堂箚子。大槪,正言權斗樞罷職,正言李翊相及當該承旨遞差事。入啓。答曰,不允。處置事,依啓。已上朝報
備邊司啓曰,卽見接慰官朴純馳啓,以接慰官接待事,東萊府使安縝,旣已停當啓聞,而承命下來,不可任意上去,姑爲遲留云。當初朝廷,差送京接慰官,意非偶然,辭朝發行,踰嶺有曰,館倭必無不問之理,今不可還寢,且念差倭,雖許以守令,爲接慰官,而宴享禮單,不減於京接慰官時式例云,後日援此爲例之弊,亦不可不慮,接慰官朴純,仍令前進,以示優待之意,似合事宜,以此分付,何如?答曰,允。已上備局謄錄
傳曰,今下弓矢,淸城僉使李大春給送。已上記草
有政。吏批,以李晸爲掌樂僉正,郭瑞翰爲假引儀,南龍翼爲知義禁,李華岳爲金海府使,權大運爲開城留守,李聖獜爲司宰主簿,李枝茂爲掌樂正,魚尙儁爲豐基郡守,尹以濟爲禮曹佐郞,鄭知和爲知義禁,李海寬爲禁府都事,成熙胄爲監察,李渶爲校書博士,魏定相爲校書著作,李碩蕃爲校書副正字,金粹五爲學正,吳始壽兼執義,李東溟兼掌令,魚震翼·趙遠期兼持平,南龍翼兼同知義禁,黃德輿爲內資主簿,南龍翼爲宗簿提調,尹堦爲監察,李東溟爲司藝。晉州牧使張鍵,靈岩郡守李世翊,兼春秋館編修官,刑曹正郞李奎㱓,咸鏡判官李奎鎭,兼春秋館記注官,禮曹佐郞李守恆,陽城縣監安塾,西原縣監李暹,洪川縣監金世行,兼春秋館記事官。
上在昌德宮。停常參·經筵。
巳時,太白見於未地。夜一更,流星出貫索星上,入左旗星下,狀如拳,尾長二三尺許,色赤。
答玉堂箚曰,依啓。承旨推考,可也。
下直,堤川縣監南宮,水口萬戶朴之城,安岳郡守李喜年,越松萬戶崔柱平。
謝恩,知義禁鄭知和,護軍李卓男,開城留守權大運,中學敎授宣若奉,兼春秋李守恆,兼學正金粹五,同義禁南龍翼,校書博士李渶,著作魏定相。
司諫朴烶,獻納尹抃,大司憲朴長遠就職。
藥房都提調臣鄭太和,左副承旨宋時喆啓曰,伏不審夜間,慈殿調攝氣體,若何,聖候,亦何如?臣等憂慮未弛,敢來問安。答曰,知道。慈殿症候,已言于醫女矣。
獻納尹抃上疏。大槪,敢申前懇,乞賜遞免,仍陳所聞,冀幸速停事。入啓。
全羅監司書目,全州呈,以大司諫李□□辭職上疏上送事。又書目,古阜郡守鄭德謙,私護奸吏,瞞報上司,刑推五次,全無杖痕,罷黜事。
慈殿·大殿,政院·玉堂問安。答曰,知道。慈殿,藥房問安。答曰,知道。
禮曹判書李一相上疏。大槪,累月內局忍死奔走之餘,重感風寒,兼得毒痢,症勢猝劇,竟未得進參於問安之列,旬日之內,決無起動之望,玆敢冒死仰瀆,亟命先遞內局提調之任,以便公私事。入啓。
吏曹啓曰,臺諫有闕,政事,取稟。
執義李秞啓曰,臣於昨日處置兩司也,其中正言李翊相,則以身有疾病,處置經宿,似無可遞之失,近例亦無因此而避免者,故循例請出矣。俄聞玉堂,以處置經宿,勿許引避,明有近例,而李之不卽處置,以作引避之資,亦甚苟且,至於箚遞,臣於此不勝瞿然之至。凡處置之規,不過觀其避辭,定其是非,而一邊請出,一邊箚遞,立落之相左,乃至於此,玉堂,是公論所在,而祗緣臣意見昏謬,終未免處置之乖當,臣安得晏然?昨緣夜深,今始自列,臣之所失,至此尤大,請命遞斥臣職。答曰,勿辭,退待物論。
傳曰,政事,明日爲之。
左副承旨宋時喆,同副承旨李晩榮上疏。大槪,正言李翊相避嫌捧入之失,與該房同僚,小無異同,請遞臣等之職,以重公議事。入啓。
以兵曹參判柳赫然鍼灸呈辭,傳曰,給由。仍傳曰,遣御醫鄭後啓看病。
府前啓,措語見上黃道昌內禁衛別將,請命遞差,引嫌而退,玉堂援擧近例,箚遞引避臺官,則處置請出之人,勢難仍在其職,執義李秞,請命遞差。
以領敦寧加土呈辭,傳曰,給由馬·澆奠備給。
答宋時喆·李晩榮疏曰,省疏具悉。爾其勿辭察職。
吏曹,進宴廳堂上三,金佑明·鄭致和·李一相,郞廳,李枝茂·李晸·李時橝·尹以濟,平安道京試官,崔逸。
都承旨李慶億上疏。大槪,正言李翊相,引避傳啓時,臣亦同在院中,捧入之失,宜無異同,不可歸咎於當該,而晏然獨免,乞賜鐫遞,以謝公議事。入啓。
上在昌德宮。停常參·經筵。
下直,廣梁僉使金知,仇寧萬戶朴振元,慶尙都事趙聖輔。
謝恩,兵曹佐郞曺憲卿,監察成熙胄,司宰主簿李聖獜,引儀兼參軍尹以益,敬陵參奉李相吉。
慈殿,藥房問安。答曰,知道。政院·玉堂問安。答曰,知道。今已差愈,勿爲問安。大殿,政院·玉堂問安。答曰,知道。
藥房都提調臣鄭太和,左副承旨臣宋時喆啓曰,近日朝晝之間,寒暖不同,伏未審慈殿,調攝氣體,若何,聖候,亦何如?慈殿症候,雖入平復之境,而爲日已多,尙無快安如常之敎,臣等憂慮之心,曷有已哉?敢此問安。答曰,知道。慈殿症候,與昨無異矣。
應敎李敏敍上疏。大槪,冒萬死敢申危懇,乞遂便養之願事。入啓。
以平安監司溺死·壓死人等狀啓,傳曰,渰死·壓死人等,令本道各別恤典擧行。
府前啓,措語見上黃道昌禁軍別將,請命遞差。答曰,不允。
謝恩,執義李程。
有政。吏批,以朴世城爲楊州牧使,金邦杰爲典籍,辛暅爲禁府都事,洪萬衡爲正言,許晟爲古阜郡守,崔逸兼掌令,李程爲執義,趙爾炳爲濟原察訪,鄭載禧爲正言,南宗標爲江西縣令,吳挺垣爲判決事。
上在昌德宮。停常參·經筵。
藥房都提調臣鄭太和,副提調臣李慶億啓曰,伏不審夜來,慈殿調攝氣體,若何,聖候,亦何如?臣等區區憂慮,久而未弛,敢此問安。答曰,知道。慈殿症候,已言于醫女矣。
王大妃殿,藥房問安。答曰,知道。
上在昌德宮。停常參·經筵。
謝恩,豐基郡守魚尙儁,監察尹堦。
左參贊宋浚吉箚子。大槪,略陳區區所懷,冀蒙省納事。入啓。
右副承旨李時術辭職上疏,入啓。
慈殿,藥房問安。答曰,知道。
禮曹啓曰,傳敎矣。陵幸吉日,令日官推擇,則來九月初三日·十一日爲吉,而今月晦前,則皆有拘忌云,此兩日中,以何日定行乎?敢稟。傳曰,以初三日定行,可也。
全羅監司書目,靈光等十六邑,今月初二三四日海溢事。
平安監司書目,嘉山郡守林,病重罷黜事。
藥房都提調臣鄭太和,副提調臣李慶億啓曰,伏不審夜來,慈殿調攝氣體,若何,聖候,亦何如。雨後凉冷,秋氣漸高,起居節宣,此時尤難,臣等倍切憂慮之至,敢來問安。答曰,知道。慈殿症候,已言于醫女矣。
吏曹參判李慶徽上疏。大槪,冒死陳懇,乞解職名,往修先墓,以伸人子至情事。入啓。
答副提學趙復陽疏曰,省疏具悉。卿其勿辭察職。
應敎李敏敍上疏,下該曹。
答吏曹參議李惟泰疏曰,省疏具悉。予意已竭於前後之批矣。夫何多誥?爾其體予至意,安意勿辭,從速上來。
答獻納尹抃疏曰,省疏具悉。所陳之事,予當留念焉,爾其勿辭察職。
大司憲朴長遠啓曰,臣於黃道昌論遞之事,初聞榻前所陳之言,認爲內禁衛別將,而措辭論啓,翌日城上所之來搆啓草也,亦依前啓,職名塡書連啓矣。俄聞,別將則爲是,而其任摠領內禁·羽林兼司僕三將,故本以禁軍別將啓下云,臣始覺其誤,所當與城上所面議,或簡通以改,而臣適痛癨亂,未能相會,故使掌吏傳此所聞於城上所,而改之矣。此與啓辭措語文字有隨宜添減之事,輕重有間,宜有先避後改之擧,而亦未及思,旣未能自避,又未能兼致其意於城上所,前後做錯,皆由於臣,則臣之慢不通曉,專不覺察,壞却臺規之失,於是乎著矣。決難晏然仍冒臺憲,請命遞斥臣職。答曰,勿辭,退待物論。
答左參贊宋浚吉疏曰,省箚具悉卿懇。方今之病,實合卿言,予用愓勵,深感卿之憂愛之冞篤矣。卿其安心,以補不逮。
持平申厚載啓曰,臣新自外還,適値同僚不齊,替行城上所之任,連傳前啓,再昨詣臺廳,下吏以長官之意,來言黃道昌職名,似聞有誤,問於兵曹,改書爲當云,臣始覺其誤,卽以禁軍別將,書於啓草矣。卽者長官,以此引避,臣之初不覺察,與長官無異,而及其改書之際,亦不先避,率爾書塡,實緣生疏,自墜臺例,何敢晏然仍冒?請命遞斥臣職。答曰,勿辭,退待物論。
正言鄭載禧啓曰,臣於六月晦間,適緣賤疾,朔書篆文,未得寫進矣。卽伏聞政院,抄啓無故不書人員,而臣名亦在其中,家僮見囚,臣何敢晏然仍冒於臺職乎?請命遞斥臣職。答曰,勿辭,退待物論。
府前啓,措語見上黃道昌禁軍別將,請命遞差。竝引嫌而退,官稱差誤,適出偶然,不避改書,元非大段,不可以此輕遞臺官,請大司憲朴長遠,持平申厚載,竝命出仕。答曰,不允。出仕事,依啓。已上朝報
金禹錫,以吏曹言啓曰,缺二行還給職牒,則仍爲書啓缺覺,以前任星州刷馬過數事,曾被徒配之罰,未及蒙宥,死於謫所,自禁府旣無移文之事,故累經歲抄,不敢直爲書啓矣。其時同罪之人,如前府使金三樂,前郡守尹世獻,皆因審理蒙宥,繼有給牒之命,獨於身死之後,以其生前未及放釋,而遂不擧論,則終無蒙恩之日,雨露之澤,未免以生死而有間,朝家事體,恐不當如是。自今以後,在謫身死者,亦依被謫蒙放之類,書入於別單,定式施行,何如?傳曰,登對時稟處。
金禹錫,以吏曹言啓曰,卽接內需司牒呈,則因淑明公主房稤奴手本,肅川地折受田畓,還屬本寺事,請令移文本道及戶曹矣。曾因御史書啓,此田畓折受之地,每年圮壞,終無作畓之期,無利於宮家,有弊於邑民,使之革罷之意,自備局旣已覆啓蒙允,而到今又因宮家手本,仍全還屬云,朝家擧措,未免顚倒之歸,其在事體,殊極未安。若此不已,則宮家病民之端,雖有所上聞,而纔罷旋復,終無。缺二行餘
張善瀓啓曰,正言鄭載禧,再啓煩瀆,退待物論矣。傳曰,知道。
張善瀓啓曰,持平申厚載,再啓,退待物論矣。傳曰,知道。
疊書執義李秞啓曰,黃道昌遞差事,大司憲朴長遠,以臣於黃道昌論遞之事,初聞榻前所陳,認爲內禁衛別將,而措辭論啓,翌日城上所之來搆啓草也,亦依前啓,職名塡書連啓矣。俄聞,別將則爲是,而其任,摠領內禁·羽林·兼司僕三將,故以禁軍別將啓下云,臣始覺其誤,而適痛癨亂,未能相會,故使掌吏傳此所聞於城上所而改之。此與啓辭措語文字間隨宜添減之事,輕重有間,宜有先啓後改之擧,而旣未能自避,又未能兼致其意於城上所,前後做錯,皆有於臣,則臣之昏不覺察,壞却臺規之失,著矣。決難晏然仍冒。持平申厚載,以臣新自外還,適値同僚不齊,替行城上所之任,連傳前啓,再昨臺廳,下吏以長官之意來言,黃道昌職名差誤,問於兵曹,改書爲當云,臣始覺其誤,卽以禁軍別將,書於啓草矣。卽者長官,以此引避,臣之初不覺察,與長官無異,何敢晏然仍冒?竝引嫌而退,官稱差誤,適出偶然,不避改書,元非大段,不可以此輕遞言官,請大司憲朴長遠,持平申厚載,亟命出仕。答曰,不允。出仕事,依啓。
右副承旨李時術疏曰,伏以,臣旣有缺情勢,不得不冒昧請急矣。還出給之命,出於千萬意慮之外,臣誠惶悶,罔知攸措。李翊相之避辭捧入,雖有其間曲折,問備未對之前,何敢有所陳辯?玉堂請遞之論,可見公議之所在,而聖批不允,及出寬假,臣之狼狽,到此益極。箚中所劾,旣請遞差,則臣之職名,已遞於未遞之前,抗顔强出,寧有是理?士夫行身,廉恥爲重,苟失於此,何以自立?臣以無似,猥忝喉舌,旣不能出納惟允,又不能顧惜名義,都沒廉隅,缺不但臣之罪戾,益無所逃,缺復如何?此臣所以寧伏逋慢之誅,缺仍在近密之地者也。且臣自前月念缺暑感之症,食飮頓減,形骸漸脫,缺不敢言病,忍死供職,此實諸僚之所共聞者也。數日以來,症勢轉劇,寒熱交作,缺血之症,又添此際,元氣澌盡,缺以此病狀,尤無自力之望,玆敢仰籲於天地父母之前,伏乞聖玆,諒臣情勢悶蹙,憐臣病勢危劇,亟許鐫免,千萬幸甚。答曰,省疏具悉。爾其勿辭察職。
前行副護軍臣李惟泰疏曰,伏以,臣於本月初四日,祗承道臣傳諭批旨,有俟母病間,從速上來之命,臣驚惶悶蹙,不知所措。使臣如有一分可進之勢,則其在溫泉,親承玉音,諭以隨駕入京之敎,不翅反覆丁寧,蒙比渥恩,豈不榮感,而況君臣大義,無所逃於天地之間,則揆之以微分,亦豈不可以勉策駑劣,以陪後塵,仰答聖眷,俯效愚忱哉?惟臣情缺二行冕旒之下哉?竊聞聖候,還宮之後,缺經筵復設,難進之儒臣,獲侍,日講心學,志業俱進,此豈人謀之所及哉?竊意我聖祖聖考,在天之靈,必有以默佑於冥冥,而使我國祚無彊,生民蒙福,太平萬世之基,其肇於此乎,猗歟休哉。四方黎獻,孰不延頸拭目,須臾無死,而佇見中興之盛耶?顧臣癃廢,跧伏山間,喪威疾病,無復生意,每承恩諭,繼有涕淚,不意玆者,又下吏部之命,此則非臣之所敢承當者,雖在臣無故之日,而不可叨冒,矧玆暑熱方缺九十老親,長在床席,人子情理,不忍暫離,雖欲一進,缺路無繇,則亦悚慄自隕缺危迫之情勢,鐫臣僭越之職名,缺答曰,省疏具缺。
獻納尹抃疏曰,伏以,臣素患痰火之症,缺十年塊苫,眞元斲盡,一載海邑,缺眼已痼,頭疼面烘,胸膈煩塞,缺有時昏倒,成一僵尸,種種危惡之作,不特眩氣麻痺之症而已也。擬及凉生,鍼焫調治,而所帶之職,非閑漫之比,秩卑之官,例不得請告,敢於前疏之尾,猥陳危迫之懇,微誠不格,天鑑未燭。臣惶恐殞越,不敢更有陳懇,而顧臣疾痛之呼,終無仰籲之路,玆敢不避煩瀆之嫌,冒死更申前疏之請。伏乞天地父母,曲加矜愍,特賜鐫免,以延殘喘,臣不勝萬幸。仍竊伏聞溫泉,將營宮室云,誰爲殿下建此計乎?道路傳疑之說,雖不可盡信,而果有是事,殆非今日之所宜爲也。去夏湯沐之擧,實出於萬不獲已,而惟我聖上,特念民隱,勿營宮室,命停諸道封進缺二行民將不堪矣,何其與曩日缺者,以爲玉候,方有濕瘡復發之漸,設有再幸之擧,不可無豫備之道云。噫嘻,其亦不思之甚也。昔者唐太宗,欲幸洛陽,將修宮闕,張玄素爭之,太宗曰,後至洛陽,露處何傷?卽命勿治,當天下乂安之日,以天下修一宮,猶不敢輕用民力如此,則況今日視唐室,何如也?連値大無之餘,今歲幸免大侵,而彗孛纔退,太白晝見,海溢之變,拔木之災,無非可駭可懼,則此役之興,在可已乎,在不可已乎?頃當盛夏,草草數架,旣經臨御,而亦不至湫隘難堪,雖非重簷大廈,以壯行在之觀瞻,而缺聖人之儉德,今乃侈之以行殿,缺民之道也。伏願殿〈下〉,法唐宗露處缺營繕之役,生民幸甚。
副提學趙復陽疏曰,伏以,千萬夢寐之外,缺命荐降,除臣爲弘文館副提學,兼之以藝文館提學,臣聞命驚惶,罔知所出。竊伏念,臣以至愚極陋,濫蒙天造,久玷名途,累遭顚躓,追省愆累,不容復叨朝列,及忝外府,庶可策勵奉職,而才疏計淺,蔑效涓埃,恐懼彌深,譴罰是俟,不料今者,誤恩至此,非臣殞首結草,所可仰酬萬一,而臣之不學無識,已試無用,卽同朝之所共知。當此法筵重開,講明心學之日,論思之長,爲任尤重,誠宜極選當世博學多聞之士,以居之,朝廷雖乏人,奈何以是職,歸之於如臣者乎?是何異於策蚊以負山,策駑馬以千里之途哉?臣之先臣,沈潛於聖賢之書,夙夜孜孜,沒世後已,臣之耳聞目見,宜若不至全無缺二行喪正,尋常文字,亦且忘失,缺不肖無狀,一至此極,撫躬悲悼,中夜涕泗,人之知臣,不如臣之自知,曾前虛竊之罪,已不可勝贖,其將何物,復進於勸講之地乎?此臣之所以慚懼悶迫,決不敢冒受者也。矧玆藝苑之職,實專辭命,唐·宋以來,最重是選,雖以司馬光之文學,尙以不習辭章,力辭而不當,則其決不可以苟授匪才也,亦明矣。此職之於臣,萬不近似,有不假臣一二言者,其何敢抗顔就列,傷聖上照臨之明,壞國家授任之道,而爲一時捐笑之資乎?臣之此辭,實出胸膈至情,非敢一毫虛餙,伏願聖明,俯缺至懇,亟命將臣本職及兼藝文館提學之任,竝賜遞免,以重名器,以安微分,不勝幸甚。已上燼餘
上在昌德宮。停常參·經筵。
下直,豐川府使尹友諒,將軍坡萬戶金成沃。
謝恩,正言洪萬衡,典籍李仁遇,宣傳官朴文瑞,江西縣令南宗標,判決事吳挺垣。
答右副承旨李時術疏曰,省疏具悉。爾其勿辭察職。
大司憲朴長遠,持平申厚載就職。
慈殿,藥房問安。答曰,知道。
刑曹啓曰,本曹正郞韓友琦,除授已久,而家在咸鏡道咸興地,未卽上來矣。今者本道,以量田從事官啓請,將爲入往六鎭云,詞訟煩劇之地,不可久曠,韓友琦,改差,何如?傳曰,允。
藥房都提調臣鄭太和,副提調臣李慶億啓曰,晴雨無常,風日不好,伏未審夜間,慈殿調攝氣體,若何,聖候,亦何如?臣等無任憂慮之至,敢來問安。答曰,知道。慈殿症候,已言于醫女矣。
院啓,引嫌而退,朔篆不書,旣緣疾病,家僮見囚,雖是例罰,而方爲臺官,勢難仍在,請正言鄭載禧遞差。月課與朔書,皆出於朝家勸課之意,其不製不寫之人,罰宜無異,而一則請推,一則囚家僮,雖未知此事創自何時,而所謂囚家僮,卽次知囚禁之意也,殊非待臣隣之道。況月課不製,雖有應推之例,若是方在臺閣之人,則政院例爲頉啓,不得請推,槪國家待臺閣之道,與庶官有別故也。至於囚家僮,則雖是臺官,曾不區別,一遵誤規,混施此罰,揆以事體,殊甚不當,請自今變通,朔書不寫等人,亦依月課不製人例,一體推考事,捧承傳施行。陵幸命下後,則朝臣之不得請由,例也。雖其前掃墳加土受由之人,亦不敢下去,況陵幸旣定之後,情理雖切,決不可請由,而昨日加土請由之疏,政院矇然捧入,殊甚不當,且卽今銓曹,只有兩堂上,而請由疏單,相繼捧入,尤極非矣。請當該捧入承旨,推考。
大司憲朴長遠啓曰,當此孔慘時事極艱之日,如臣衰憒,謬長臺憲,以公則無一裨補,以私則傷暑生病,而不敢控免,進退失據,愧懼日積。徒以不緊言事之際,墜落臺體之失,連事瀆擾,臣罪萬死。臣頃與同僚相議,以擊錚紛雜,其弊滋甚,不可不申明四件外,勿許捧入之法一款,陳啓於榻前,蓋出於痛人心之不古,慨國體之漸壞,欲望修復舊典之意也。仰聆聖批,有曰,法典四條外,不許奉入,則亦不無抱冤未伸之患,終以議處時,如此非法之類,則一體勿施爲敎,臣愚以爲祖宗朝立法本意,非不詳密,而我聖上有見於隨時制宜,或恐匹夫不獲之意,溢於言外,而臺啓所請,則終於見施,兩得其中,故臣退而語於同僚,只連啓他事,而不復致意於蒙允與否之間矣。今聞物議,以擊錚一事,不得準請,而旣不連啓,又不停論,爲非云,而擧行條件未下之前,不敢自列,悶默而已,及見朝報所出,改下批旨,則其非蒙允,始乃可見,而臣之昏謬不察,掩置前啓之罪,在所難免,何敢靦然仍冒乎?請命遞斥臣職。答曰,勿辭,退待物論。
政院啓曰,右副承旨李時術,呈單,而旣有還出給之命,陳疏,又下勿辭察職之批,則雖有不安情勢,揆以分義,不宜一向退在,況本院,非曠職之地,牌招使之察任,何如?傳曰,允。
答掌令尹舜擧疏曰,省疏具悉。爾其勿辭,從速察職。
以判尹吳挺一,戶曹參判南老星呈辭,傳曰,呈疏之紛紜,未有甚於今日,本院之捧入,亦涉未安,此呈辭還出給。
右議政許積,掃墳後入來。
持平申厚載啓曰,臣於初二日,以城上所,詣臺廳,下吏,只以前啓黃道昌事一張示之,臣循例傳啓而退。卽伏見長官避辭,擊錚四件外勿捧之啓,不停啓不連啓,難免其責云,臣於此事,始雖不及與聞,旣行城上所之任,則不停不進之失,臣亦有之,何敢晏然而已?請命遞斥臣職。答曰,勿辭,退待物論。
政院啓曰,判尹吳挺一,知事趙珩,戶曹參判南老星禁府堂上遞推之後,不敢自安,各呈辭單,今已十餘日矣。臣等措辭出給,非止一再,而逐日來呈,必欲捧入,吳挺一·南老星,則所帶之職,事務煩緊,相持之際,曠廢日久,物議皆以此爲慮。臣等相議,兩臣辭單,不得已捧入矣。今勝下敎,不勝惶恐。傳曰,知道。
以吏曹參判李慶徽上疏,傳曰,捧入承旨,旣已推考,此上疏還出給。
府前啓,措語見上請黃道昌,禁軍別將遞差。竝引嫌而退,登對啓達之時,雖無直允之命,而咫尺威顔,天語丁寧,如或劃一,亦慮有冤,臨時詳察,使之勿施,則臺啓所請,槪已見許,委曲參酌,情法俱在,親承聖旨,歸語同僚,可止而止,不必連章,停否之間,元非大段,而追後察職,初不與聞,則尤無可避之嫌,不可以此輕遞臺官。請大司憲朴長遠,持平申厚載,竝命出仕。答曰,不允。出仕事,依啓。
答院曰,依啓。朔書與月課,自古有別,而必有所以,不必更改,不允。已上朝報
金禹錫啓曰,啓下上言一百九十六丈內,違格九十六丈,猥濫二十四丈,依例啓字爻周次,還入之意,敢啓。答曰,知道。
以咸鏡監司閔鼎重,以月令生鱸魚,限內不得封進事,待罪狀啓,傳曰,勿待罪事,回諭。
答掌令閔汝老疏曰,省疏具悉。缺之誠,可不體念焉?疏中可以議處事,當令廟堂稟處焉,爾其勿辭察職。
宋時喆,以內醫院官員,以都提調·提調意啓曰,本院所在鄕藥材中,人參乏少,臣等今朝盡出其遺儲稱量,則御藥所用,別爲藏置者,一斤三兩,行用餘參,未滿一斤,秋採未至之前,決無繼用之勢,事甚可慮。上年秋初,亦有乏切之患,而其時提調許積,方爲戶曹判書,故隨便自本曹十二斤取來以用之後,陳達於榻前矣。今亦不得已,令該曹擇得可合藥用之參,姑以七斤移送後,凡啓下賜與生材及貼藥,竝以此充用,而江原道秋等人參,採乾卽時,先封若干斤,以繼御用之意,竝爲分付,何如?答曰,允。
張善瀓啓曰,大司憲朴長遠,再啓煩瀆,退待物論矣。傳曰,知道。
張善瀓啓曰,缺臺諫出仕事,命下矣。今已夜深,明日待開門牌招之意,敢啓。傳曰,知道。
張善瀓啓曰,卽見黃海監司姜裕後狀啓,前監司徐必遠,在任時,以海州外倉監官·色吏等,私自糶糴之罪,已爲杖流照斷,而到今一邑之人,無不稱冤,且缺從輕重,決杖放送爲啓,其間監色之情犯,雖未知其如何,而設或冤狀,果如啓辭,則邊遠定配,是何等重罪,而前監司,旣已査出啓聞之罪人,何可以民人等狀,遽爾請釋乎?非但有失藩臣體例,且不無後弊,請姜裕後,推考,何如?傳曰,允。
通訓大夫前行寧越郡守尹舜擧。伏以,臣於前月初一日,祗受聖旨,以臣爲司憲府掌令,使之乘馹上來,臣承命驚惶,怵愓危懼,若殞淵谷,不知所出。臣竊伏念,臺憲之職,體大責重,苟非淸名之士,不能一朝居之,況以科目外簡拔擧措,自前必待學識才望,爲世所推者,其次亦要剛直敢陳者而處之,然後上之授,不爲濫,下之受,不爲僭,豈可人人所得以雜進,而猥當之也?臣之瞢陋懶拙,癃疲衰朽,無所比數,國人所知,而遽蒙格外之命,匪分之寵,是缺過以相與,致誤淸明之政,缺二行齷齪儱侗伎倆之物也。性旣疏迂,缺乘,晩以先蔭,猥被收錄,郞署縣邑,亦過素分,而烏鳥哺缺然强行,未盡日月之養,而親又不待,則御恤靡止,屛莊沒齒,涯分之宜,而奔走東南,口腹爲役,顚冥擿埴,以汔于玆,臣之平生本末,不過如此而已,以如此之狀,叨承若是之命,自視觖然,人謂斯何?名器至重,笑罵可畏。伏乞,聖慈俯察情實,特命退絀,俾淸仕途,以安微分,公私幸甚。臣又有負犯,不容不竝以自劾者,臣之犬馬之齒,今已七十矣,引年告歸,法例當然,而臣於春初,不幸遘病,一臥三時,未分人鬼,坐令官次爲養病坊,臣之冒恥,已不足言,而邦有常憲,罪在罔赦,豈可以旣往自貰,而厭然於新寵也哉?君召不俟駕缺常節,臣卽當奔詣闕下,以暴此狀,而累月病沈,筋力澌惙,僅僅舁載,今始入城,偃息私便,罪合萬死,亦願亟正缺以爲逋慢者之戒。臣無任惶恐殞越戰灼之至。
辰時,日暈。巳時,太白見於未地。已上燼餘
上在昌德宮。停常參·經筵。
下直,吾乙足萬戶金渫。
李晩榮啓曰,卽見全羅右水使全東屹啓本,則乃會寧浦萬戶韓元侃罷黜事也。應爲狀啓之事,而誤用啓本,□□又其三三處踏印,有違規例,其不爲詳察,事極可駭,請推考。傳曰,允。
張善瀓,以吏曹言啓曰,臺諫有闕,政事,取稟。傳曰,明日爲之。缺一行餘。
藥房都提調臣鄭太和,副提調臣李慶億啓曰,雨霽之餘,斗覺寒冷,伏不審慈殿調攝氣體,若何,聖候,亦何如?臣等益切憂慮之至,敢來問安。答曰,知道。慈殿症候,已言于醫女矣。
司諫朴烶,正言李翊相啓曰,月課朔書,雖似有別,不製不寫,所失旣同,則其所論罰之不同,實未知其故,而意者儒生之被抄朔書者,亦多有之,如或不書,則儒生無他相當可施之罰,故囚僮之規,初必權輿於此,後乃襲謬,混施於朝士也。如其無職之人,則雖不得不用此罰,施諸朝士,殊非待臣隣之道,旣未知其妥當,況方在臺閣之人,不爲區別,混同囚僮,豈不有傷於事體乎?流來故規,固不當更改,而至如許謬規,自前亦不無隨宜變通之時,何必膠守不改乎?請自今,儒生外朔書不寫之人,亦依月課不製人例,一體推考事,捧承傳施行。平安道元穀外,每年田稅米太,收置本邑,而各樣耗穀,全屬管餉,耗又生耗,逐年增益,糶糴之際,大爲居民之所苦,久矣。與其蓄積而貽弊,不若變通而救急,目今本道,雨水風雹,三災竝作,狀啓連續,賑救之策,不可不熟講。今年管餉耗穀,特許爲先減除,以施西民一分之惠,說科取人,將欲隨才調用之意也。頃年登第數三人,當初循例分館之後,成均館官員,謂以不合,至擧門地,終不許參,施以離行之罰,所謂離行云,卽擯不與同列之意也。如果不合,則亦宜移送於他館,苟涉冤枉,則不可勒加以卑賤之名。論人門地,廢人初程,何等重事,而多年掩置,尙無歸屬之處,實與禁錮無異,取人調用之意,豈亶使然哉?曾因臺啓,已令變通,自該曹累度移文於本館,問其曲折,而館官互相推諉,終不直陳其不許之由,該曹亦無査出之路,臺啓之後,亦且經年,而尙未處置。請更令該曹明白査出,速爲變通,當初首倡館官,竝摘發推考。答曰,不允。自今以後,依朔試射例,爲臺官則勿令寫進。關西一年之耗,當爲幾許乎?令該曹査啓。推考事,依啓。
執義李程啓曰,臣於擊錚四件事,初不與聞,與同僚無異,而臣旣一日詣臺,只傳他啓,不停不連之失,亦與同僚無異。昨雖日暮,未及引避,今日所當趁早自列,而伏見同僚處置之辭,槪論自上旣從其啓之意,若然則不必以此相繼瀆擾,故遲延至今矣。今日本府,旣以其事,書出停啓,未蒙準許,槪可知矣。臣意見昏謬,當避不避,所失尤大,決難仍冒,請命遞斥。答曰,勿辭。
持平申命圭啓曰,臺諫以前啓之事,有所引避,則處置之官,觀其事之可停可啓,或爲連啓,或爲停啓,例也。臣於昨日處置同僚也,前啓擊錚四件事,臣雖初不與聞,若不連啓,則所當停啓,而臣意以爲當初陳啓之時,雖無直爲依啓之命,而批答措語,委曲丁寧,本爲旣從臺啓之請,而兼爲情法兩行之意,溢於言表,則不可謂之元不允許,斯可止矣。不必連章,故以此請出,而全不致意於停否之間矣。今日本府齊坐,長官始出擊錚事停啓之言於席上,臣聞來不覺瞿然。臣之昨日不爲書出停啓之失,在所難免,臣所見昏謬,墜落臺規,至於如此,臣何敢一刻仍冒?請命遞斥臣職。答曰,勿辭。
李晩榮啓曰,執義李程,持平申命圭,再啓煩瀆,退待物論矣。傳曰,知道。
傳曰,今下弓失,吾乙足萬戶金渫給送。
傳曰,明日賓廳坐起事,分付。
宋時喆,以弘文館言啓曰,本館下番,無一人見存者,以上番姑降入直,亦已累日,事體未安。後日政,勿論相避外任及吏曹郞官,下番闕員,盡爲差出,牌招入直,何如?傳曰,允。
卯辰時,日暈。
上在昌德宮。停常參·經筵。
慈殿,藥房問安。答曰,知道。
藥房都提調臣鄭太和,副提調臣李慶億啓曰,秋陰不開,寒雨又作,伏不審夜來,慈殿調攝氣體,若何,聖候,亦何如?慈殿症候,醫女日日所傳,每報與昨無異,臣等悶鬱憂慮之心,不能少弛,敢此問安。答曰,知道。慈殿症候,已言于醫女,但氣候,時未快復,以此爲悶矣。
宋時喆,以備邊司郞廳,以領·右相意啓曰,慶尙左兵使成釴拿命之下,已過旬日,而其代尙未差出,事甚未安。兵曹判書洪重普所患,不至大段云,卽爲牌招參政,使之差出,催促發送,何如?傳曰,允。
張善瀓,以都摠府言啓曰,都摠管金壽恒,吏批參政後,賓廳坐起除標信進去之意,敢啓。傳曰,知道。
張善瀓,以兵曹言啓曰,本曹佐郞沈栢,痢疾甚重,累次呈狀,而使之調理行公矣。今則病勢漸劇,勢難供職云,本曹多事之地,不可任其久曠,佐郞沈栢,改差,何如?傳曰,允。
張善瀓以刑曹言啓曰,去五月三十日榻前審理時,各道定配罪人中,罪目律名,涉於疑誤者,査覈稟處事,下敎矣。令各其道,元文案上送,或査覈回移事,知會矣,元文案及査覈回移,今始齊到,應査當人等,別草書啓,而昌□鎭定配僧人戒先,廟坡定配金台望,江口定配金弘望,吾村定配金應民等名下,略爲論理,付籤以入之意,敢啓。傳曰,知道。
臣承命往懷德縣,傳諭聖批于右贊成宋時烈,則以爲臣以猥屑微事,仰瀆天聽,方俟誅譴之至矣。伏蒙聖上,赦其僭越,反下優批,至遣史官,還來傳諭,臣伏讀聖批,丁寧懇惻,辭旨隆重,自秦漢以來,人臣未易當此。以臣罪累,乃反累蒙恩諭,是怎道理?臣兢惶感殞,不知死所。臣雖不敢以此身名,冒衊朝班,然進謝恩命,一罄孤衷,實是臣心之所願欲者,臣所當隨史官一竝起身,而否則當以俟病少間,追後上去爲對,而亦有所不敢者,臣於行朝,不量筋力,徒切感恩之心,妄以調病進赴,付承旨仰對矣。不幸中路疾作,缺初心則其欺負君父之罪,缺二行彷徨囁嚅,不知所對者也。缺衷每以爲聖上於微臣,仁覆如天地,明照如日月,臣安得結草殞首,以報萬一乎?耿耿微誠,銘在心矣。曾於行朝,敢以此言,略陳於榻前,此言如誣,神必殛之矣。臣之腎腸,斷斷如此,終負聖恩,自陷於罪,是豈臣之所欲哉?只是物議之愈激,則不敢冒進,身病之愈痼,則不能自力,只此一事,極自難處。倘或物議少息,身病少差,則僅當泥首闕門之下,以請今日逋慢之誅,而恐無其日,則只自悲號殞越而已云矣,敢啓。假注書李藼傳曰,知道。
有政。吏曹判書金壽恒進,參判李慶徽進,參議李惟泰在外,左承旨金禹錫進。兵批,判書洪重普進,參判柳赫然缺,參議姜栢年,參知尹鏶進,右承旨張善瀓進。
兵批啓曰,慶尙左兵使,今當差出,而擬望之人,乏少,缺中可合人,竝擬,何如?傳曰,允。
以李光迪爲正言,申誠一爲嘉山郡守,尹以益爲刑曹正郞,宣若奉爲工曹佐郞,權說爲宗簿主簿,李翊相爲兵曹正郞,洪柱國爲兵曹佐郞,吳挺垣爲承旨,宋奎濂爲修撰,南二星爲副修撰,任義伯爲忠淸監司。兵批。以洪宇紀爲五衛將,鄭□佑爲會□萬戶,全東屹爲慶尙左兵使,李鳳岭爲訓鍊僉正,柳斐然爲全羅右水使,李卓男爲順天營將,張應一·權諿·李濤爲副護軍,老職金澄爲副司直,鄭載禧·李重□·裵尙度·柳之·李海賓·徐尙卨·朴廷耉缺世英爲副司果。已上燼餘
引見時,戶曹判書鄭致和所啓,楊州改量事,今方擧行,而係是京城至近之地,其間事勢,多有難便。故擇送京官勾管之意,曾已定奪,而事係重大,以量田使差送乎,以量田官差出乎?上曰,量田使則太重,如何?領議政鄭太和曰,本道監司及本州句管,文移本曹而爲之,似當矣。上曰,戶曹判書兼掌爲之,可也。右議政許積所啓,忠淸監司金始振,自聞其女訃音之後,崇飮廢事,有同失性,方伯,是何等重任,情理雖切,豈可如是乎?殊極非矣。重任只爲遞差而已,則有關後弊,似當□矣。上曰,金始振罷職,其代,今日政,極擇差出。
大司憲朴長遠,持平申厚載啓曰,臣等近以不緊體例間事,前後瀆擾,蓋不獲已。處置請出,出於意外,而不敢又爲煩聒,黽勉就列之後,卽與同僚相會,齊坐於本府,以擊錚四件外勿捧一事,停啓之意,發於席上,則同僚兩人,以前日以連啓停啓,不爲擧論之失,先報避嫌,見其避辭,則乃臣等前避之意,臣等之不敢處置也,明矣。且其避辭中,以其啓無異依允,不必容議於停連爲言,則臣等之相議停啓,亦不無其失。以此以彼,勢難仍冒臺憲,請命遞斥臣等之職。答曰,勿辭,退待物論。
司諫朴烻啓曰,吏曹判書金壽恒,以在謫身死罪人,卽爲草記,事涉率爾,極爲不當,請命推考。答曰,依啓。
掌令閔汝老所啓,執義李程,持平申命圭,大司憲朴長遠,持平申厚載,竝引嫌而退,體例間元非大段,而不爲連停,蓋出無情,前後引避,自是一事,則不爲處置,勢所固然,不可以此輕遞多官,請竝命出仕。上曰,依啓。
吏曹判書金壽恒所啓,忠淸監司,今當差出,而擬望之人,絶無,依全羅監司差出時例,問于大臣薦望,何如?上曰,依爲之。
兵曹判書洪重普所啓,門外黜送,自是禁府所管,而削奪則係於吏曹,門黜則係於禁府,自前未的其歸屬,不得稟啓於歲抄及審理之時,似當變通矣。上曰,此後則審理頒赦時,依在囚罪人例,一時別單書啓,可也。
右承旨張善瀓所啓,右副承旨李時術,以臺諫經宿避嫌捧入事,至被玉堂之箚遞,自上推考而已,則所當卽爲供仕,而呈辭,特爲還出給之後,至於疏批,有勿辭察職之敎,而尙不仕進,本院非如閑漫之比,不可久曠,請牌招察任,何如?領相曰,承旨爲任,非庶官之比,玉堂旣已遞差箚劾,則似不可仍爲行公矣。右相曰,大臣旣以當遞陳達之後,尤不爲强顔出仕,且係廉隅,不可不遞差矣。上曰,然則李時術遞差。已上朝報
上在昌德宮。停常參·經筵。
謝恩,禮賓正李爾松,刑曹正郞尹以益,校書副正字金重佐,右副承旨宋時喆。
慈殿,藥房問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?罷對之後,亦無勞憊之患乎?秋寒太遽,易致傷感,衣襨脫着,尤宜加愼。臣等區區憂慮,敢此問安。答曰,知道。慈殿證候,已言于醫女矣。
正言洪萬衡啓曰,凡於引對時,兩司入侍,如有隨事論列之擧,則罷出之後,卽爲簡通於在家同僚,自是臺閣之規也。昨日備局引對時,司諫朴烶,有吏曹判書金壽恒請推事,而罷出後,終不簡通,無非臣見輕之致,流來舊規,至臣身而墜落,不可仍冒,請命遞斥臣職。答曰,勿辭,退待物論。
大司諫朴長遠,執義李程,持平申命圭·申厚載就職。
獻納尹抃啓曰,昨日榻前啓辭,終不簡通云,故同僚旣爲引避,則見輕之嫌,臣亦同之,不可晏然仍冒,請命遞斥臣職。答曰,勿辭,退待物論。
司諫朴烶啓曰,臣卽伏見正言洪重普引避之辭,不勝瞿然之至。臣昨於引見罷出後,以榻前所啓吏曹判書金壽恒請推事,書出大槪,而至於簡通在家同僚一節,未及覺察,終致遺忘。此雖非輕視同僚之意,臺閣舊例,緣臣墜落,臣何敢晏然仍冒乎?請命遞斥臣職。答曰,勿辭,退待物論。
府啓,竝引嫌而退,蓋榻前陳啓之事,罷出之後,簡通在家同僚,自是古規,而遺忘不行,雖涉無情,而揆以體例,不無所失,而遵守前規,乃是臺閣之體面。請正言洪萬衡,獻納尹抃,竝命出仕,司諫朴烶遞差。答曰,依啓。
巳時,日暈,太白見於未地。夜五更,流星出北極星下,入乾方天際,狀如拳,尾長五六尺許,色白。已上朝報
上在昌德宮。停常參·經筵。
下直,訓戒僉使劉忔。
謝恩,左副承旨吳挺垣,全羅左水使柳斐然,工曹佐郞宣若奉,嘉山郡守申誠一。
慈殿,藥房問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?秋寒如此,臣等不勝憂慮之至,敢來問安。答曰,知道。慈殿證候,己言于醫女矣,予則近得外感,今纔和解矣。
吏曹啓曰,臺諫有闕,政事,取稟。傳曰,明日爲之。
院啓,新除授正言李□□時在開城府任所,請斯速乘馹上來事,下諭。答曰,依啓。
假注書柳梴病,代,吳始復落點。
府啓,江陵府內有一常漢,無子而有女,身有惡瘡,其女之夫,卽其邑官奴也,上年夏秋間,與其妻及妻毋,惡其惡疾,慮有傳染,同謀結幕,出置海曲無人處,絶不飮食,人莫知其生死,俄有生埋之說,藉藉一境,鄕所等,以爲此乃綱常之變,恐其生事於本府,捉致其女壻,略施笞罰而退之,戒其府內之人,勿令傳播,又不告官云。此實妻弑夫,女弑父之大變,而經年掩置,尙無擧正之事,凡在聽聞,莫不駭憤,請令本道監司,査覈啓聞,以爲處置之地。水原府使朴敬祉,到任之後,政委下吏,醒日常少,醉必使酒,居官廢事,據此可知。且上年田稅,今年初夏,始爲徵捧於民間赤立之日,本道監司,以待秋收捧之意,從民願狀啓,則自上有姑勿督捧,以紓民力之敎,一邑之民,庶蒙實惠,而敬祉,不待回下,徑先督納,農時阻飢之民,甚至轉賣納官,朝廷所以矜恤之意,果安在哉?及其船運京倉,以致覆沒,已徵之米,又將再徵,闔境怨詛,聽聞可駭。請水原府使朴敬祉,罷職。答曰,依啓。朴敬祉,姑先推考,觀其緘辭而處之。
巳時,太白見於未地。已上朝報
上在昌德宮。停常參·經筵。
下直,忠淸兵虞候梁倎,多大浦僉使郭再亨。
謝恩,奉常奉事權脩。
慈殿,藥房問安。答曰,知道。
藥房都提調臣鄭太和,提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?昨日伏奉批答,有近得外感,今纔和解之敎,其果快復如常,而更無餘症乎?日氣不調,臣等彌切憂慮之至,敢來問安。答曰,知道。慈殿症候,與昨一樣,予之外感,今已快解,而但曉來頭疼,如去秋之症矣。
政院啓曰,水原府使推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
弘文館啓曰,新除授修撰宋奎濂,時在忠淸道懷德地,副修撰南二星,時在京畿龍仁地,經筵入番事緊,請竝斯速乘馹上來事,下諭。且本館僚員,受由在外人外,在京見存之員,只有四人,而校理吳斗寅,昨日自直所,聞其兄喪出去,校理沈榟,頃日呈辭還出給之後,久不仕進,新除授下番二員,又皆在外,只有臣復陽·臣敏敍,方爲入直,他無替直之員,非但事甚苟簡,疾病事故,亦難豫料,明日政,闕員差出,牌招肅拜,且校理沈榟,雖有一時不安之事,累日呈辭,旣有還出給之命,則亦不可一向退在,卽爲牌招察任,何如?傳曰,允。
禮曹啓目,粘連咸鏡監司狀啓云云。本道設科時,以北評事,差定試官,旣有舊例,則別送京試官,果有往來廚傳之弊,以北評事李端夏,仍差試官,京試官李東溟,令該曹減下,何如?啓依允。
藥房再啓曰,伏奉批答,以外感今已快解,而曉來頭疼,如去秋之症,爲敎,臣等不勝憂慮之至。卽與李東馨等諸御醫商議,則加味四物湯,加連翹·荊芥各一錢,白芷五分,連進三貼宜當云。臣等仍考上年日記,則正月旬前,自上有曉間,頭疼之候,其時亦用此藥矣。依醫官所言,三貼劑入之意,敢啓。
府前啓,措語見上豈可尋常推考而已哉?請水原府使朴敬祉罷職。答曰,不允。
謝恩,開城經歷李敏敍。
答工曹判書李浣疏曰,省疏具悉。卿其安心,勿辭往來。
副修撰李程,牌招肅拜。已上朝報
禁府啓曰,今見慶尙監司金徽狀啓,則慶州弑夫罪人英伊,因爲物故云,莫重綱常罪人,不謹救療,有此徑斃之患,事甚可駭。本府鄕所·色吏·鎖匠等,雖已刑推,而本府府尹,亦難免不能檢飭之罪,令攸司姑先推考,何如?傳曰,允。以上禁府謄錄
巳時,太白見於未地。夜三更,流星出王良星下,入乾方天際,狀如拳,尾長三四尺許,色白。四更,流星出天苑星下,入南方天際,狀如鉢,尾長五六尺許,色赤,光照地。
有政。吏批,以李尙逸爲判決事,洪宇熙·金邦杰爲監察,李敏敍爲開城經歷,崔碩英爲引儀兼參軍,李秞爲司諫,金錫胄爲兵曹佐郞,李程爲副修撰,洪柱國爲直講,尹宣擧爲執義。
上在昌德宮。停常參·經筵。
右議政許積,觀象監提調吳挺一,禮曹參議李袗,正郞吳命說,繕工奉事具夢協,顯陵·穆陵·寧陵奉審事,出去。
下直,三水郡守朴宣興,滿浦僉使李衡鎭。
謝恩,會寧萬戶鄭天佑。
慈殿,藥房問安。答曰,知道。
藥房提調臣李一相,副提調臣李慶億啓曰,伏不審夜來,慈殿調攝氣體,若何,聖候,亦何如?昨日劑入之藥,已進一貼,而曉來頭疼之候,時無差減之效乎?臣等不勝憂慮之至,敢來問安。答曰,知道。慈殿氣候,一樣無事,予之頭疼,比昨稍減矣。今後勿爲逐日問安。
慶尙監司書目,慶州府尹沈世鼎,不待朝廷處置,徑先還歸,罷黜事。
傳曰,召對爲之。
繕工監官員,以右議政意啓曰,臣以顯陵·穆陵·寧陵奉審事,將於明日肅拜進去,本監提調一員,亦當進去,而廚傳之弊,不可不念。臣旣是本監提調之一也,自可兼察其任也,提調勿爲疊進,以除一分之弊,宜當,在前亦有如此之例,敢此仰稟。傳曰,依啓。已上朝報
上御熙政堂召對。入侍,左議政洪命夏,左參贊宋浚吉,參贊官趙復陽,吏曹參判李慶徽,參贊官李晩榮,持平申厚載,檢討官李程,假注書金啓光,記事官崔後尙·尹敬敎。趙復陽,進讀,問聖人亦有人心,止人心道心圖。復陽曰,缺不當進讀也。止龜山楊氏曰道無顯微之間。復陽曰,惟聖罔念作狂,卽書多方之誥也。宋浚吉曰,人莫不有是形,故雖聖人,不能無人心,亦莫不有是性,故雖衆人,亦莫不有道心矣。復陽曰,缺四行不能無形氣之私,故人心惟危,缺人君尤不可有一毫怠惰自聖之心矣。復陽曰,無形氣之私,而聽命於道心,則人心,皆純爲道心,無所往而非中矣。浚吉曰,惟聖罔念作狂,毋若丹朱傲,此雖人臣進戒其君之辭,而實有此理矣。復陽曰,勉齋,名幹,字直卿,卽朱子之門人而爲其壻也。上曰,帝王之尊缺治其心者,眞警語也。浚吉曰,學者不能治心,則無以治其家,若以帝王之尊,而不能自治,則必有覆亡之禍矣。上曰,升天降淵之論,言其不能正心之謂耶?浚吉曰,聖敎,是矣。洪命夏曰,衣服居處,亦皆人心也。浚吉曰,衣服足以蔽體,飮食足以充飢,則雖人心而何缺道心乎?上曰,衣服飮食,若中節,則便是中庸之道也。浚吉曰,上敎,是矣。凡人之情,必欲奢侈,故曰惟危也。復陽曰,西山眞氏,卽眞德秀也。上曰,愚謂,必眞西山之言也。復陽曰,先正臣李滉曰,此似朱子語意。上曰,若引朱子之語,則必以又曰附之,而以愚謂二字,觀之,似是西山之註也。浚吉曰,聖敎,至當。復陽曰,夫上古聖人,莫盛於堯·舜,雖後聖賢千言萬語,皆不出此十六字,故曰,聖學之淵源也。上曰,朱子之說,指中庸序文也。浚吉曰,是矣。復陽曰,危亡之國,謂之危,危急之病,謂之危,國事則存亡之間,疾病則死生之間,皆危字之義也。上曰,然。復陽曰,人心道心,皆指其已發處而言也。上曰,未發處,不可謂之二岐也。浚吉曰,頃日上敎,一本萬殊之說,當矣。復陽曰,廣字,本擴字,而以宋寧宗之諱,故改廣字矣。上曰,如愼獨之愼也。浚吉曰,讓字,亦以遜字用之矣。上曰,讓字,何帝之諱也,申厚載曰,允讓缺諱,英宗之生父也。上曰,愼與謹相近,擴與廣,是何意耶?復陽曰,似當有。缺二行浚吉曰,夫人之一心,雖有莊敬之時,而缺則易流於放逸,最可畏者,固滯於病,自以爲是,終莫之悟,此學者之通患,況人君乎?先儒所謂認賊爲子,認□爲金者也。上曰,大學衍義,文字亦如心經乎?浚吉曰,先輩以爲西山大學衍義,近於史家,近世李珥,撰進聖學輯要於宣廟,名目條理,明白簡當,人君所當省念矣。復陽曰,允執厥中四字,包含無限義理矣。浚吉曰,莊敬自持,屬於惟精,一意持守,屬於惟一,酬酢萬變,無往而非中,旣允執厥中也。復陽曰,魯齋,卽王柏也,浚吉曰,王柏卽何基之門人,而何基則及於朱門矣。上曰,原字自外推入,何謂也?似不分明矣。浚吉曰,先儒臣李滉,亦以爲不殊强究云矣。復陽曰,王氏說話,雖未形,大義自好,願上省念焉。浚吉曰,愚謂以下,雖未詳朱子與西山之言,而語意凜然,苟能用工,則寧有邪念之惑感乎?人之全不知義理者,固不論,而若利害得喪而貳其心,則與不學者,何異?復陽曰,人臣之事君,最不可以利害得喪,貳其心也。洪命夏曰,人臣若能涓去此心,則何事不做?浚吉曰,左相之言,激勵之言也。李慶徽曰,人君,若盡疑其臣之貳其心,則亦不可矣。復陽曰,人君,培養其氣節,以爲激勵之地,則人臣,誰敢有貳其心者哉?浚吉曰,此言恰當矣。宣祖大王朝,培養人才,卓絶前代,故小臣近處畵師,名李應國者,初以上番軍入直闕內,偶得紙筆,而點綴轉入於內,宣祖見而奇之,使之除軍,而屬於圖畵署,遂以畵名。宣祖之惜人材,至於此極,故至今相傳道矣。趙復陽曰,龜山楊氏,缺門人也。上曰,凜然與上帝之實臨其上缺四行其意思,揷入矣。李程曰,生者,感物而動,缺推原之意看也。上曰,然則當曰自內推入,不當曰自外。浚吉曰,聖敎,至矣。遂掩卷。洪命夏曰,宋浚吉所論人材之說,甚當。浚吉曰,小臣嘗因長老,聞宣朝大王於亂中,日三開筵,未嘗少輟,愛重學士,多出睿簡,有自吏曹而爲玉堂,有自守宰或罷散者而收用,故一時人材,各自奮勵矣,人材之沒沒,未有甚於今日,小臣竊聽輿論,以爲李敏敍·李端夏,文學俱優,李端夏,宜置經幄,而尙未召還,李敏敍,今又外補,群情缺然矣。洪命夏曰,李敏敍之爲開城經歷,甚非政體矣,俊言曰,敏敍之兄敏章,曾經守令,若除畿邑,豈不便養乎?上曰,應敎李敏敍,仍差本任,其兄,使吏曹除畿邑以便養,可也。浚吉曰,李敏敍·李端夏等事,已爲陳達,而至如李端相,尤不可棄,請命敍用。復陽曰,年少中,無如此人,經幄侍從之第一也,閑居可惜。上曰,李端相敍用。宋浚吉曰,近日士大夫間,多高尹絳之晩節恬退,不可不加奬也。洪命夏曰,恬退,雖加奬,而耆老之臣,不可任其退去,不如收召而用之也。持平申厚載啓曰,水原府使朴敬祉,居官廢事,上年田稅,督捧於民間赤立之時,監司以姑勿督捧狀啓,而敬祉,徑先督納合境怨詛,聽聞可駭,請水原府使朴敬祉,罷職。上曰,觀其緘辭而處之,可也。又所啓執義尹宣擧時在尼山地,請命斯速乘馹上來。上曰,依啓。以上燼餘
訓鍊都監啓曰,島銃色郞廳尹堦,移拜監察,而適以身病遞改矣。時無職名,付軍職,仍察郞廳之任,何如?傳曰,允。訓局謄錄
上在昌德宮。停常參·經筵。
下直,善山府使李之馨。
辰時,日暈左珥。自巳時至申時,日暈。
傳于李慶億曰,召對爲之。
傳于張善瀓曰,召對時,備局堂上入侍。
金禹錫啓曰,咸鏡監司閔鼎重,今八月朔四殿進上物目單子,卽者來呈,而盡爲□□,至於生□,極爲駭愕,陪持人,自本院治罪之意,敢啓。傳曰,知道。以下缺以上燼餘
謝恩,掌令尹舜擧,直講洪柱國·呂儆,五衙將洪宇紀,兼持平趙遠期。
司藝李東溟,兼掌令減下肅拜。
以咸鏡監司人物壓死渰死狀啓,傳曰,壓死渰死人等,令本道各別恤典擧行。
京畿臣司書目,龍仁呈,以副校理朴世堂病重,上去不得事。
傳曰,召對爲之。入侍,左議政洪命夏,備局堂上洪重普,儒臣宋浚吉,玉堂趙復陽·李程,承旨張善瀓,假注書金啓光,史官崔後尙·尹敬敎,正言洪萬衡。
掌令尹舜擧啓曰,臣本撲愚,質凡才駑,無所比數,重以篤疾,一生掩沈,不齒恒人,況今年將七十,氣血消竭,耳目閉塞,昧昧昏昏,朝夕待盡,以此情勢,決不可忝冒臺憲,奔走供職,自知已審,自計已定矣。然臣之忍死扶植,自載至京者,直爲嚴召之下,分義不敢偃蹇,故欲躬赴闕下,叫臚微情,開陳實狀,而退死田里,未有一毫陳力就列之望,踧踖危懼,祗俟鈇銊而已,乃蒙聖度涵容,不卽矜許,臣益增惶蹙,無地自措,瀝血再籲,見阻政院,退遂不得,狼狽極矣。臣之本末情實,已悉於疏中,不敢更有煩瀆,而唯是冒年居郡,踰限稽謝,實犯憲章,合置屛黜之科,且新除授執義臣尹宣擧,是臣之同氣也。在下應遞,法例當然,以此以彼,俱難一刻冒據,請命罷斥臣職。
傳曰,名對時備局堂上,亦爲入侍。
領議政鄭太和上疏。大槪,病重,不能供職,本職及兼任,竝乞遞改事。入啓。
答掌令尹舜擧曰,勿辭,退待物論。
府啓,引嫌而退,縷縷所嫌,雖出過嫌,而至於相避,在法應遞,請掌令尹舜擧遞差。答曰,依啓。
大司憲朴長遠啓曰,措語見上請水原府使朴敬祉罷職。上曰,不允。
正言洪萬衡啓曰,昏朝伏法削職人之子支,或有不當赴擧而冒赴者,已極驚怪。至於其所已削之職,自朝家曾無還給之擧,而以其年代寢遠之故,亦或有書諸明紙四祖者云,聞來尤極痛駭。前頭大小科不遠,請申飭四館,一一痛禁,如有冒錄參榜者,亦令拔去主掌官治罪事,捧承傳施行。上曰,依啓。左議政洪命夏所啓,開城經歷數遞之弊,昨已稟達,而李光迪仍任之意,則未及仰陳而退矣。竊聞外議,皆以爲李光迪,使之仍任,以除迎送之弊,便當云,而係是臺官,敢此仰稟矣。上曰,亦有前例,使之仍任,可也。吏曹參判李慶徽所啓,新除授楊州牧使朴世城,有八十一歲老父,病勢極重,勢難赴任云,改差,何如?上曰,然則改差,可也。戶曹判書鄭致和所啓,楊州,幅員甚廣,非但收拾爲難,前頭量田之擧,亦係重大,勿論文蔭,各別擇差,何如?上曰,依爲之。大司憲朴長遠所啓,西路守令,不可不別樣擇差,而每以接應爲慮,年雖衰老,若是經事之人,則比比差送,事多懈弛,職由於此,自今以後,勿論文武,各別擇送,何如?上曰,今後則擇送,可也。已上朝報
引見時,正言洪萬衡所啓,國家不幸,連歲凶荒,今年農事,始有稍豐之望,而未及收穫,風災猝作,非時之雨,亦久不止,其所被災,無處不然,至於畿甸,尤有甚焉。此誠朝家另加軫恤處也。前頭拜陵不遠,適當秋收未畢之時,許多軍兵,陪扈往來,必有蹂躙之患,已極可慮,至於馬兵,則經宿之所放牧之際,禾穀之損傷,其勢必倍。請隨駕大將處,各別申飭,使之痛禁,如或不遵命令,各其領將,摘發治罪,且道路修治,亦宜務從簡便,勿令廣拓,貽害農場事,京畿監司處,下諭申飭。上曰,依爲之。已上訓局謄錄
上在昌德宮。停常參·經筵。
藥房提調臣李一相,副提調臣李慶億啓曰,朝雨生寒。伏未審夜來,慈殿調攝氣體,若何,自上連日開筵,引接群僚,酬酢頗久,得無勞動添傷之患,而前日頭疼之候,更無往來之餘症乎?前劑入加味四物湯三貼,當盡於昨日,此藥加劑入乎?臣等憂慮未弛,敢來問安,竝此仰稟。答曰,知道。慈殿氣候,一樣無事矣,予之所服之藥,加劑以入,可也。缺六行
李慶億啓曰,吏曹郞廳,來言臺諫有闕,政事,取稟。傳曰,政事,明日爲之。缺羅生,尹承云等,行刑事,命下矣。自今日缺有拘忌,待無故日擧行之意,敢啓。傳曰,知道。
金禹錫啓曰,明日儒生殿講,何大臣進去乎?敢稟。傳曰,右相進去。
宋時喆,以義禁府言啓曰,慶州弑父罪人萬伊,旣已拿囚,依例三省推鞫之意,敢啓。傳曰,知道。
又啓曰,凡綱常罪人,拿來都事,必須兼程疾馳,限內復命者,誠以莫重鞫獄,不可一刻遲延故也。今此弑逆罪人萬伊拿來都事,去月二十九日,拜辭出去,觀其狀啓,則今月初七日前到慶州,而至十五日,今始回來。慶州,距京城九日程,則下去之時,已過兼程之限,奉使稽緩之狀,極爲可駭。請當該都事推考。傳曰,事極駭愕,先罷後推。
又啓曰,慶州弑父罪人萬伊,三省推鞫事,命下矣。委官,何大臣進去乎?敢稟。傳曰,左相進去。
又啓曰,慶州弑父罪人萬伊,三省推鞫事,命下矣。兩司進參事,城上所牌招言送之意,敢啓。傳曰,知道。
張善瀓啓曰,以刑曹,金礪臣照律事,傳曰,此律,以何律比擬乎事,命下矣。考見啓辭,則以前日平安道武進,利其財物,謂他人父,論以一罪,引以爲喩,而至於照律,則罪犯綱常,情缺深重,斷以全家徙邊云者,與前後啓辭之意,缺輕重果爲相左,臣亦未知該曹意見之何據。此公事還出給,使之改入,何如?傳曰,知道。
宋時喆啓曰,小臣,三省推鞫坐起進去下直。傳曰,知道。
傳于張善瀓曰,推鞫姑罷,明朝更稟爲之。
吳挺垣啓曰,忠勳府,煙島等處漁箭,依前勿侵事啓目,傳曰,其所謂舊案云者,卽何樣舊案,御史回啓云云者,卽何樣事耶?本院,取考以啓事,命下矣。缺四行內,此乃舊案,而當初受出文書,則亂後散失,而去己亥年,全羅道暗行御史南九萬,沿海一路漁箭書啓,則舒川近處洋中,有煙島,乃是一點小島,缺居之地,而忠勳府下人李應祥者,稱以煙島,自本府折受,多率人馬往來韓山等地作弊云,其時忠勳府回啓內,煙島,以祖宗朝折受爲言,此外更無爲可考之事,敢啓。傳曰,知道。
司諫李秞,獻納尹抃,正言洪萬衡啓曰,凡朝家事目,各該司,例爲奉行,而不歌任意加減於其間也。臣秞,年前忝在憲府時,以內需司奴婢等及砲手率丁之類,令漢城府均差坊役之意,論啓蒙允矣。今聞漢城府差役事目頒布時,五部官員,添入數十條件,知會各坊,民間騷擾云,取考該府文書,則果如所聞,莫重事目中添入之狀,極爲驚駭。請當該部官罷職,次知下人,令攸司囚禁治罪。嶺東旱荒最甚,他道江陵一邑,被災尤酷,朝家矜恤,方講拯濟之策,爲其守令者,所當惕念撫摩之不暇,而府使崔文湜,不恤民間疾苦,爲其經營累代墳山,許多碑石,浮取於旌善,旌善之距本府,卽數百餘里也。調發飢民,輸軍於越境踰嶺之地,顚踣跋涉之際,不但有致傷者,裹糧赴役,長在路上,正値農月,人皆廢業,其間疾怨之狀,不言可想。當此飢荒孔慘之日,賑捄之策,不可付諸如此之人,請江陵府使尹文湜,罷職。答曰,依啓。
行大司憲朴長遠,掌令閔汝老,持平申厚載·申命圭啓曰,措語見上推考薄罰,不足以懲其罪,而又安有待其緘辭而可處之事乎?請水原府使朴敬祉,亟命罷職。凡在任身死者,送終諸需,在前必取給於官,蓋以死於官次者,不如是,則無以成喪故也。爲其下官之道,尤不當恝然,而安東判官崔海聖,頃於前府使韓震琦之身死也,初喪棺歛之具,多不顧見,至於祭奠,亦不備給云,雖未知常時,有何懷憾於震琦,爲此可駭之事,而遠近聞者,莫不寒心。請安東崔海聖,罷職不敍。編氓籍戶,實爲王政之所先,而近來法綱,日益頹弛,京外漏籍之弊,誠極痛駭。今爲申明法制,文武科擧,必以入籍許赴者,蓋以一革弊習,而無敢脫漏也,果是不可已之擧,而臣等取考禮曹追籍事目,則使擧子,從其呈狀於漢城府,成給公文追籍者,憑考成冊,然後入得許赴,追籍者,則令漢城府別爲成冊,以爲馮考許赴之地。以此觀之,則朝家信令,未免爲騷擾之歸,該曹所爲,何其不思之甚耶?只當先以入籍許赴之法,嚴立科條,以布中外之後,則待其出榜,漏籍者,則勿論初試登第,竝皆一一拔去而已,如是則戶籍可無脫漏,成法可以自行也,何可自損國體,以傷待士之道乎?請令諸曹,自今事目中,去其呈狀,成給公文,嚴立漏籍者拔去之法,以爲定式之地。答曰,不允。
夜五更,有霧氣。以上燼餘
大臣·備局堂上引見時,左議政洪命夏所啓,近來北路之事,頗有可慮之端,似聞本道人心,極爲憂懼矣。曾聞徐必遠之言,則不緊邊將,當爲移鎭於摩天嶺下,以備日後之憂云。槪其一路,則抵于海,一路則抵于三·甲,皆可以一路當之,唯摩天嶺,最係要害,其設防便否,似當問于本道監司而處之矣。上曰,問其便否於本道監司,處之,可也。副提學趙復陽所啓,近日北路之事,誠極可憂,而似聞自端川,有一間路直抵彼邊,甚是捷逕,必當別樣防守,而其邊將,以秋防入往三·甲之後,則無他防鎭之人云,殊涉虛疏。此亦不可不別爲設鎭,以備不虞矣。上曰,亦問于本道而後,處之,可也。以上備局謄錄
政院啓曰,今日秋夕祭,旣已受香矣,逆獄推鞫,則不計拘忌,而三省罪人,則近來或不無刑推之擧,何以爲之?微稟。傳曰,姑罷,明朝更稟爲之。已上禁府謄錄
上在昌德宮。停常參·經筵。
自昧爽至辰時,沈霧。自巳時至未時,日暈。
元子生辰,大王大妃殿·王大妃殿,政院·玉堂問安。答曰,知道。
大殿·中宮殿,政院·玉堂·二品以上·單子問安。答曰,知道。
有政。吏批,判書金壽恒穆陵差祭,參判李慶徽進,參議李惟泰在外未上來,左承旨金禹錫進。兵批,判書洪重普,禁府坐起進去,參判柳斐然缺四行以都摠府言啓曰,都摠管趙□□以儒生殿講試官,除標信進參之意,敢啓。傳曰,知道。
宋時喆啓曰,推鞫姑罷,明朝更稟事,命下矣。卽者諸大臣,以爲今日,乃元子生辰,異於常時,推鞫開坐,似爲未安云,何以爲之?敢稟。傳曰,然則明日爲之,可也。
吳挺垣啓曰,今見長陵秋夕祭獻官李時萬狀啓,則節享祝辭中,全沒秋夕祭享之語,只以丁字閣修理告由,爲辭,臣等看來,不勝驚駭。其祝文,當盡書儀軌所載祝辭,然後其下添入修理告由之辭,而切去本文,只存告祝,當該書寫官所爲,極可駭愕。令該曹摘發推治,臣亦以該房代押之際,未及覺察,惶恐待罪。傳曰,勿待罪。
又啓曰,卽見長陵秋夕祭獻官李時萬狀啓,則狀啓缺書臣字,有違狀啓規例,請獻官李時萬推考。傳曰,允。
以李東溟爲掌令,鄭載禧爲正言,應敎李敏敍,仍授本任事承傳,開城經歷李光迪仍任,許秩爲楊州牧使,李夏爲兵曹佐郞,韓振夏爲司圃別提,權是經爲典牲主簿,朴世堂爲直講,尹堦爲典籍,裵尙晉·廉尙說爲淑陵參奉,韓紀千爲純陵參奉,姜瑜爲江陵府使,洪柱彦爲豐德府使,李翊相爲慶尙左道災傷敬差官,以朴世城·尹舜擧爲副護軍,尹堦·尹河爲副司果。
以備忘記,傳于宋時喆曰,今觀李時萬狀啓,則長陵秋夕祭祝文,全沒節日應用之辭云,誠極驚駭,當該書寫官,令攸司囚治,當該承旨,亦難免不察之失,從重推考。
金禹錫啓曰,以厚陵·順陵·長陵奉審事,禮曹堂上,當爲進去,而判書李一相,以藥房提調,不得出外,參議李袗,遭服制未出仕,參判今已遞差,當日內政官牌招,開政差出,何如?傳曰,允。
缺四行吏批啓曰,判書金壽恒差祭,參議李惟泰在外未上來,小臣獨政未安,何以爲之?敢稟。傳曰,仍爲之。以吳挺緯爲禮曹參判,沈樑爲信川郡守,□宗寧爲五衛將,金瑜爲羽林衛將,閔義亮爲草芝萬戶,李行進爲副護軍,金磻爲臨淄僉使,梁應貞爲馬梁僉使。
張善瀓啓曰,卽見平安監司李正英,道內罪人放未放啓本,則以邊遠定配之楊逸漢,直爲置諸放秩之中,已極未妥,且李翊漢,曾因儒臣陳啓,旣爲減等,則入於放秩,其或可矣,而但此外減等之類,亦非一二,則罪人雖異,所當一體擧論,而或放或稟,事涉顚倒,其不爲詳審致察之失,不可置之,請李正英推考。傳曰,允。
李慶億啓曰,今日殿講抽栍出卷之際,見其栍面所書字數,不準卷數,且或重疊,混雜莫甚,仍此抽講,則所抽書卷,將有深淺不公之弊,故命官別造他栍,添補以講,殿講,是何等重事,而試講之具,如是雜亂,其不謹之狀,殊極可駭,請次知成均館官員,從重推考,色吏,令攸司囚禁治罪。傳曰,允。
以備忘記,傳于吳挺垣曰,居首進士都處亨,幼學金光國,進士任以道,竝直赴會試,之次進士金霔·朱宗道,各給二分,之次幼學具天賦,給一分,之次幼學梁梲,紙四卷筆四柄墨三笏賜給。
宋時喆,以刑曹言啓曰,政院啓辭內,以刑曹金礪臣照律公事,傳曰,此律則何律比擬乎事,命下矣。考見原啓辭,則以前日平安道武進,利其財物,謂他人父,論以一罪,引以爲喩,而至於照律,則罪犯綱常,情理深重,斷以全家徙邊云者,與前後啓辭之意,擬律輕重,果爲相左。臣亦未知該曹意見之何據,此公事還出給,使之改入,何如?傳曰,允事,傳敎矣。金義潔·礪臣父子,均有以生爲死缺四行徒三年照入,礪臣,則以生爲死者,卽其所缺在於欲諱其母再嫁之跡,又欲避訟庭作證往來之苦,其詐不以實之罪,與義潔無異,而以生存之母,爲已死,其在人子之情,所不忍發,況産胎黜死之說,實有驅入其母於不測之地之罪,而若依武進之謂他人父之律,論斷,則律名過重,若以以生爲死,論斷,則涉於泛就。大典刑典·續錄雜令條,罪犯綱常,情理深重者,兩界全家徙邊之文,比律照入矣,以生爲死,罪犯綱常,同是全家之罪,而有罪犯綱常語意,然後可以明礪臣之罪,故於照律啓目中,參酌論理,未免有違於常規,致勤聖敎,不勝惶恐。前啓目還入,恭竢睿裁之意,敢啓。傳曰,知道。
大司憲朴長遠,掌令閔汝老,持平申厚載·申命圭啓曰,措語見上請水原府使,亟命罷職。請安東判官崔海聖,罷職不敍。請令該曹,自今事目中,去其呈狀成給公文,嚴立漏籍者拔去之法,以爲定式之地。答曰,不允。
吳挺垣啓曰,領議政箚子批答,當爲傳諭,而政府無郞廳,遣史官傳諭意之,敢啓。傳曰,知道。
領議政鄭太和疏曰,伏以,臣不幸有疾,末由自力,任非閑漫,不可暫廢,陳疏乞遞,實出於萬分悶迫。伏奉聖批,諭以調理,至於遣醫看□,賜給藥物,非臣微分,所敢承當,惶恐感激,涕淚交竝。臣之所患,初不過感冒風寒,而忍耐供職,日益添傷,由微至重,□多不順,連服寒劑,熱猶未退,胃無缺敗,飮食專廢,夜尤煩惱,欲睡未睡,以此病勢,雖在少壯之時,亦難望其指日差復,況臣衰朽垂死之喘乎?籌司開坐之日,藥房問安,俱不得進,委身床席,差復無期,政府豈臣養病坊也?伏乞,聖明更加憐察,亟命遞臣本職兼帶,以便公私,不勝幸甚。謹昧死以聞。答曰,省疏具悉卿懇。卿辭至此,內局提調之任,當勉副焉,卿其安心勿辭,從容調攝。以下缺以上燼餘
上在昌德宮。停常參·經筵。
自辰時至申時,日暈。
下直,伊川縣監裵尙珩。
慈殿,藥房問安。答曰,知道。
藥房提調臣李一相,副提調臣李慶億啓曰,伏未審夜來,慈殿調攝氣體,若何,聖候,亦何如?前者伏承頭疼之候,比昨稍減之敎,而再昨問安之啓,只以知道爲批,伏想餘症,猶未快復乎?前劑入加味四物湯三貼,以日計之,則當盡於今日,今又加劑入乎?臣等不勝憂慮,敢來問安,竝此仰稟。答曰,知道。慈殿氣候,平常,予之所服之藥,加劑以入,可也。缺四行
訊杖三十度,諱不直招,請加刑。傳曰,依啓。又啓曰,弑父罪人萬伊,加刑訊杖五度,始爲就服,決案取招後,照律施行,何如?傳曰,依啓。
又啓曰,凡逆賊綱常罪人,常漢則只書其名,兩班,則竝書姓名,自是缺今此萬伊推案中,不書其姓,故捧招時,依推,推案只書其名,而問其役名,則乃免講校生,非常漢之類,決案取招時,書其姓名之意,敢啓。傳曰,知道。
又啓曰,弑父罪人李萬〈伊〉招辭中,作變時,同黨士男·林龍·致萬缺昌等,令該曹處置,何如?傳曰,依啓。
吳挺垣,以禮曹郞廳,以右議政意啓曰,今此厚陵·順陵·長陵奉審時,臣當進去,繕工提調之任,臣可依前兼察,提調則勿爲疊進,以除民弊之意,敢此仰稟。傳曰,知道。
缺以委官意啓曰,大典禁刑條,有朔望上下絃勿刑死刑之文,故自前逆賊外綱常罪人行刑,與朔望相値,則例爲退行矣。今此弑父罪人萬伊,旣已就伏,而今缺以常例言之,則所當待明日行刑,而萬伊窮兇極惡之罪,前古所未有之大變,不可使一刻容息於覆載之間,依治逆例,卽爲行刑,似當,敢啓。傳曰,此罪人,窮兇極惡之狀,近古所無,不可一刻容息於覆載之間,援例行刑於今日之內,可也。
宋時喆,以義禁府言啓曰,弑父罪人李萬〈伊〉,旣已承服正刑,依律文妻子爲奴,破家瀦澤,降其邑號,罷其守令等事,令各該司,依律文擧行之意,捧承傳,何如?傳曰,允。
行大司憲朴長遠,掌令閔汝老,持平申厚載·申命圭啓曰,措語見上推考薄罰,不足以懲其罪,又安有待其緘辭而可處之事乎?請水原府使朴敬祉,亟命罷職。請安東判官崔海聖,罷職不敍。請令該曹,自今事目中,去其呈狀,成給公文及追籍者拔去之法,以爲定式之地。答曰,不允。崔海聖,推考,可也。
李晩榮啓曰,安東判官崔海聖推考事,命下矣。臺諫方以罷職不敍,論啓,推考傳旨,不得捧之之意,敢啓。傳曰,知道。
夜一更二更,月暈。以上燼餘
上在昌德宮。停常參·經筵。
巳時,太白見於未地。
宋時喆,以義禁府言啓曰,來二十日別試初試時,文武四所禁亂都事各一員,當直都事一員,本府入直都事一員,公事都事一員,應入之數,竝七員,而本府都事見存者,九員,皆以式暇受由,假都事七員,令該曹依前例豫爲差定,何如?傳曰,允。
傳于李慶億曰,近日日晷漸短,難期其行禮於未暮之前,如有顚倒之事,誠爲未安,更以康陵定行事,卽爲分付該曹。
行大司憲朴長遠,掌令閔汝老,持平申厚載·申命圭啓曰,措語見上請水原府使朴敬祉,亟命罷職。請安東判官崔海聖,罷職不敍。請令該曹,自今事目中,去其呈狀,成給公文及追籍者,憑考成冊,許赴等款,嚴立漏籍者拔去之法,以爲定式之地。答曰,不允。
李晩榮,以吏曹言啓曰,卽見內需司牒呈,則缺四行則肅川折受之地,啓下年久,而物力缺壬寅年本官,以隣近官內奴婢等抄出借用,如缺本道煙軍,亦爲借用,期於畢築事,呈手本,故自本司啓下,報該曹行移本道,而厥後則別無改築缺云,每年圮壞,不能作畓之說,旣出於御史廉問之日,則必有其間曲折,其在事體,不可徒憑本宮所訴,直令還缺令該曹,移文本道,明査處置,似不可已,敢啓。傳曰,凡大小諸宮田畓奴婢等,各樣之事,非內司啓下手本,則不得擧行,故缺今無呈手本之事,則不爲年年圮壞,明可知矣,更令本道査啓云者,誠未知其穩當,依手本施行,可也。
缺以備邊司郞廳,以左議政意啓曰,守令遷轉之數,窮民迎送之弊,未有甚於近日,試以畿甸言,楊州·松京物力蕩敗,將爲棄地者,實由於此,遠外他邑,亦可推此而知之。頃日開城經歷李光迪,赴任未久,移拜正言,召命旣下,而爲慮民弊,啓請仍任者,實出於不得已也,而再昨之政,豐德府使許秩,移授楊州牧使,信川郡守洪柱彦,移授豐德府使,兩人雖以善治見稱,揆諸政體,未免苟且。此時民弊,尤不可不慮,許秩·洪柱彦,竝仍前任,吏曹堂上推考,何如?傳曰,允。已上燼餘
刑曹啓目,金義潔段,以對制上書,詐不以實,杖一百徒三年,礪臣段,以罪犯綱常,情理深重,全家徙邊,似當,張白雲段,再次嚴刑,遲晩,納招定罪,何如?啓依允。論礪臣之罪,則非徒以存之母,謂已死,以其母,謂非其母而已,況又謂之産胎黜死云,是可忍也,孰不可忍也?論以綱常,節節違悖,比之武進,似無間焉。全家之律,似爲失刑,問議于大臣,處之。以上朝報
上在昌德宮。停常參·經筵。
自昧爽至未時,沈霧。巳時,太白見於未地。
慈殿,藥房問安。答曰,知道。
藥房提調臣李一相,副提調臣李慶億啓曰,伏未審夜來,慈殿調攝氣體,若何,聖候,亦何如?頭疼之候,已盡差愈乎?加味四物湯三貼,當盡於今日,仍爲加劑以入乎?臣等不勝仰慮之至,敢來問安,竝此仰稟。答曰,知道。慈殿氣候一樣矣。
缺四行送使之急速改封進,當該不謹封進缺,何如?傳曰,允。
傳于吳挺垣曰,召對爲之。
張善瀓,以兵曹言啓曰,今日將官試射時,闕內入直,訓鍊都監哨官等,依前日榻前定奪,以他員代直出射之意,敢啓。傳曰,知道。
金禹錫啓曰,假注書金啓光,再昨之傳批答于領相家,歸路馬驚,翻身落地,臂脚重傷,無路運動,連日不得仕進,卽爲改差,其代差出,何如?傳曰,允。
假注書,尹趾完落點。
吳挺垣,以禮曹言啓曰,傳曰,近日日晷漸短,難期其行禮於未暮之前,如有顚倒之事,誠極未安,更以康陵定行事,卽爲分付該曹事,傳敎矣。陵幸吉日,以八月初三日擧行,而時刻則臨時稟定之意,敢啓。傳曰,知道。
張善瀓,以都摠府言啓曰,缺除標信尙方坐起進去之意,敢啓。傳曰,知道。
金禹錫,以吏曹言啓曰,守令有闕,政事何以爲之?取稟。傳曰,明日爲之。
夜一更,流星出天網星下,入巽方天際,狀如拳,尾長三四尺許,色赤,光照地。
上御熙政堂召對。入侍,左議政洪命夏,左參贊宋浚吉,刑曹判書金佐明,參贊官趙復陽·金禹錫,檢討官李程,持平申命圭,假注書吳始復,記事官崔後尙·尹敬敎。上曰,前者通鑑,未及□講之處,玉堂誤爲懸缺當自己丑三年缺,可也。宋浚吉曰,史略。缺上曰,史斷切實可觀之處,則講之,可也。趙復陽曰,缺三年至范氏史斷。宋浚吉曰,如此史斷,宜命進講矣。上曰,卿言,是也。又講止百餘人,殆與朝士相半,進讀訖。又釋文義,至不以已長,格物之格字。宋浚吉〈曰〉,此格物之格字,缺格於物而無所容受之意,猶閑字之義也。宋儒司馬光缺學格物之格字,亦以捍格之義釋之,朱子,嘗非之矣。以下缺以上燼餘
上在昌德宮。停常參·經筵。
巳時,太白見於未地。
有政。吏批,判書金壽恒進,參判李慶徽病,參議李惟泰在外未上來,左承旨金禹錫進。兵批,行判書洪重普進,參判柳赫然呈辭受由,參議姜栢年進,參知尹鏶病,右承旨張善瀓進。
張善瀓,以都摠府言啓曰,都摠管李一相,以缺四行。
宋時喆,以禮曹言啓曰,上候平復後,缺別試初試一二所試官,今方磨鍊,而無故可擬之人,乏少,參試官,堂下中可擬之人,尤乏,不得已依壬寅年例,堂上中可合之人,竝擬,而試官及參試官,不得備三員擬望,依近例,竝以二員備擬,何如?傳曰,允。
張善瀓,以兵曹言啓曰,武科初試試官擬望之人,乏少,不得備三望,依近例各二員備擬以入之意,敢啓。傳曰,知道。
以許積爲內醫提調,沈之溟爲楊州牧使,金玉鉉爲仁川府使,南龍翼爲刑曹參判,李坡爲禁府都事,崔慶洙爲東部參奉,朴相馨·姜弼周爲承文著作,李允培爲南部參奉,金士健爲律學敎授,任座爲司藝,柳松齊爲大同察訪,李沃爲典籍,尹絳兼知經筵,朴長遠爲同知經筵,李時楳爲右尹,吳挺緯爲同知義禁,豐德府使許秩,信川郡守洪柱彦,仍任事承傳,閔泰亨爲五衛將,盧錠爲副護軍,南二星爲副司果。
吳挺垣,以禮曹言啓曰,以左參贊宋浚吉,太廟樂章變通事箚子,因本曹覆啓,諸大臣處,已爲收議,而右議政臣許積,方以各陵奉審事,在外,待其入來,一時收議,以啓之意,敢啓。傳曰,知道。
備忘記。傳于張善瀓曰,片箭三中人兼司僕張振善,直赴殿試。
宋時喆,以兵曹言啓曰,武臣賓廳講書及武經七書,前後被抄之人,或在喪,或外任遷轉,無故之員,數少,故武臣中可合人加抄,別單書入之意,敢啓。傳曰,知道。
李晩榮,以吏曹言啓曰,乏人之患,未有甚於近日,至於牧·府使可合之人,尤甚絶乏,每當注擬,未免苟簡,今日政,仁川府使差出時,遍閱官案,無論文蔭,難得無故可擬之人,以金玉鉉擬望受點矣。大臣,以其衰老不合,送言於政廳,勢難仍令赴任,金玉鉉改差,何如?傳曰,允。
李晩榮,以吏曹言啓曰,弑父罪人萬伊,時居之地,乃是慶州,而旣因大臣所啓,有特降府使之命,本府則當降爲府使,而前府尹沈世鼎,依法典罷職,何如?傳曰,允。
李晩榮啓曰,吏曹堂上,只有二人,而判書金壽恒,爲文科一所試官,參判李慶徽,爲二所試官,未罷場之前,如有開政之事,則政曹無堂上,事甚可慮,何以爲之?敢稟。傳曰,二所望單子中,他無無故之人,故如是爲之矣,二所試官中,有故人及一所試官中無故人,付籤擬望以入。
李晩榮,以奉常寺官員,以都提調·提調意啓曰,本月十三日京營庫封進,生蟹一百五十甲,薦狀,呈禮曹,生蟹,則□于本寺,本寺官員,捧納于太廟,如生蟹實果等物,則監捧之際,若見其不合,卽報禮曹,禮曹入啓,請推當該封進官,而還退,例也。今此生蟹,則自京營庫,來呈本寺,本寺之官,但見其表,領納而已,蒸蟹內傷之責,封進官當之,今日司憲府現告時,所當依前例,以封進官現告,而城上所,必使現告本寺領納之官,此實無前之事。事雖微小,後弊可慮,令政院考例稟處,何如?傳曰,允。
又以戶曹言啓曰,司諫朴烶,正言洪萬衡啓辭,平安道元穀外,每年田稅米太,收置本邑,而各樣耗穀,全屬管餉,耗又生耗,逐年增益,糶糴之際,大爲居民之所苦,久與其蓄積,而貽弊,不若變通而救急,目今本道,雨水風雹,三災竝作,狀啓連續,賑救之策,不可不熟講。今年管餉耗穀,特許爲先減除,以施西民一分之惠。傳曰,關西一年之耗,當爲幾許乎?令該曹査啓事,傳敎矣。關西耗穀,年年分給,多寡不同,今年耗穀段,冬等會計上來後,方可詳知,而取考上年冬等會計,則平安道內各邑還上分給都數,三十五萬□千五百八十石零,耗穀三萬五千一百七十八石,今年耗穀,亦不過於此數矣。敢啓。傳曰,三分之一,姑先蕩減,可也。
夜一更,流星出天津星下,入奎星上,狀如甁,尾長三四尺許,色赤。已上燼餘
上在昌德宮。停常參·經筵。
卯時辰時,日暈。巳時,日暈,白雲一道如氣,起自西方,橫過日上,漸移南方,長七八丈餘,廣尺餘,良久乃滅。自午時至申時,日暈。
慈殿,藥房問安。答曰,知道。
藥房提調李一相·副提調李慶億啓曰,伏未審夜來,慈殿調攝氣體,若何,聖候,亦何如?前日所患頭疼之候,今已快復,而更無往來之餘症乎?再昨劑入加味四物湯三貼,當盡於明日,仍又加劑以入乎?臣等憂慮未弛,敢來問安,竝此仰稟。答曰,知道。慈殿氣候,一向無事,予之所患,已言于醫官矣。
再啓曰,卽伏聞御醫鄭後啓·李東馨等入侍後來傳之言,自上右邊脚部,數日前微有牽引之候,而去夜則痛勢甚苦,今雖稍歇,不無更發之患,以趁卽議藥爲敎云,臣等不勝驚慮之至。仍與諸御醫商議,則此乃濕痰凝滯經絡之致,疏經活湯,加木瓜·木通·薏苡仁·黃栢鹽水炒各一錢,連用十貼宜當云,此藥五貼,爲先劑入之意,敢啓。答曰,知道。
李晩榮啓曰,大司憲朴長遠,掌令李東溟,文科試所監試官進,持平申厚載·申命圭,武科監試官進,執義尹宣擧在外,掌令一員未差,今日以監察茶時之意,敢啓。傳曰,知道。
宋時喆,以吏曹言啓曰,臺諫及守令有闕,政事何以爲之?敢稟。傳曰,過國忌後爲之。
張善瀓,以都摠府言啓曰,入直軍士,中日習射事,頃因慈殿氣候未寧,啓請姑停矣,旣已平復,今日爲始,中日習射,請出標信。傳曰,知道。
事變假注書姜碩賓受由,代,李敏采落點。
李晩榮,以吏曹言啓曰,水原府使有闕,依近例令備邊司議薦,何如?傳曰,允。
又以禮曹言啓曰,再昨因奉常寺所報,以七月令,咸鏡道宗廟薦新生鰱魚腐敗之故,入啓退送矣。卽見本道所封,司饔院朔膳鰱魚,則無味變之缺云,更考薦新膳狀,則本月十一日辰時所封,而十七日初昏時,始到,自前太廟薦新生魚,次次照氷,罔夜馳來,乃是規例,而今者中路缺四行薦新生蟹內傷,當該官,令政院考例稟處事,允下矣。捉致京營庫及奉常寺該吏,一處査閱,則京營庫,來呈於奉常寺,奉常寺熟薦云,然則生蟹內傷,非領納官不謹之致,封進京營庫,當受其責,大槪,推考旣下之後,則當該摘發,殊非本院所可豫知,而元草記旣已允下,敢啓。傳曰,領納之後,已經一夜,又不能善爲蒸薦,奉常寺亦難免其失,竝推考,可也。
以京畿監司,以仁嬪墓所役軍,不爲檢飭事,待罪狀啓,傳于李晩榮曰,勿待罪事,回諭。
李晩榮,以弘文館言啓曰,本館下番四員內,二員未差,修撰宋奎濂在外,只有副修撰臣李程,累日入直,他無替直之員,前頭疾病事故,未可豫料,當此連開講筵之日,事體亦甚苟簡。下番闕員,後日政,勿論外任及相避人員,竝爲差出,牌招肅拜,使之入直,何如?傳曰,允。
又以禮曹言啓曰,以司憲府禮曹追籍事目中,去其呈狀,成給公文及追籍者成冊許赴等節目,嚴立漏籍者拔去之法事,榻前所啓,傳曰,依啓。事目曲折,令禮曹査覈以啓可也事,命下矣。雖已入籍之類,若無漢城府考籍移文,則四館所錄名之際,無憑可考,擧子呈狀于該府,受出公文,到付於四館所,然後始乃許赴,今番追籍者,則別爲成冊,送于錄名所,以爲憑考許赴事,定奪於榻前之時,大臣之意,亦如此,故以此具錄於事目中矣。今者臺諫,以呈狀出公文爲不當,而請於出榜之後,漏籍者拔去,旣已蒙允,所當依此擧行,令該府,取京外榜目一一考準,不入籍者,隨現拔去事,添入於事目中,成給公文一款,則刪去付標以入,而伏承事目曲折,査覈以啓之命,故兼將當初事目,磨鍊曲折以啓之意,敢啓。傳曰,知道。以上燼餘
上在昌德宮。停常參·經筵。
下直,豐基郡守魚尙儁,豐山萬戶金信業。
宋時喆啓曰,大司憲朴長遠,掌令李東溟,持平申厚載·申命圭,試所進,執義尹宣擧在外,掌令一員未差,今日以監察茶時之意,敢啓。傳曰,知道。
傳于李晩榮曰,今番溫井時,藥房都提調以下,隨駕百官,留都大臣及大將,竝書啓。
慈殿,藥房問安。答曰,知道。
藥房提調臣李一相,副提調臣李慶億啓曰,日氣沈陰,伏未審慈殿調攝氣體,若何,聖候,亦何如?昨日劑入之藥,已進一貼,而脚部所患,夜來無更發之漸耶?臣等不勝憂慮之至,敢來問安。答曰,知道。慈殿氣體,一樣無事,予之脚痛,雖未差減,去夜則別無苦痛之症矣。
李晩榮,以文科二所應辦官,以試官意啓曰,凡試卷,收卷官踏印作軸,封彌官割封易書,然後科次,例也。昨日收卷時,試卷一張,擧子混投於作軸積置之中,收卷官出榜後,始乃現出,旣已落漏於塡字作軸,揆以科場,事體不可追入科次,而收卷紛擾之際,有此落漏,勢雖使然,收卷官,難免不察之失,推考,何如?傳曰,允。
傳于宋時喆曰,今聞仁嬪墓所進去內官之言,則役軍多不充數,差員亦不着實領付云,事極驚駭。監司難免不能檢飭之失,推考,差員旣已罷黜,闕送邑守令,竝從重推考。
右議政許積,判尹吳挺一,禮曹參判吳挺緯啓曰,臣等進詣各陵奉審,則長陵陵上莎草稀疏處,戌地高四尺,上廣一尺四寸,下廣二尺,乾地高八寸,廣一尺八寸,又一廣八寸,廣七寸,癸地高一尺,廣五尺二寸,丑地高一尺,廣二尺,甲地高廣各八寸,辰地則枯損高一尺,廣四寸,順陵陵上,則自丙地至亥地,莎草雖似稀疏,不至已甚,而自戌地至丑地,則稀疏特甚,土色之呈露處,甚多矣。兩陵莎草稀疏處,竝爲圖形以進。缺四行進詣厚陵,詳細奉審,則兩缺接處,自前生隙,則輒以油灰塗塡,積久似難掩其鏬隙,而大王陵上,癸地駕石與滿石兩接處所塗之灰,雨濕剝落,從其剝落處看審尺量,則駕石向內傾側者,二寸二分,滿石兩□接處,退而生隙,四寸四分,屛風隅石,與面石相接處,退而生隙,二寸二分。兩陵間彼此駕石,皆動退,兩頭相接,此外所塗石灰,雖不缺處刮去,一一尺量,而如駕石·滿石·屛風面石·隅石·臺石·闌干柱石·竹石·臺石,無論上下,今方或側或陷或退或缺,無一完全者,至於□石,長短參差,甚至短者則補以石塊,此則出於其時麤造之致,葉葉低陷,向內生隙,雨水流入之患,勢所必至。王后陵上,四方各樣石之或側或陷或退或缺,無一完全,與大王陵一樣無異,兩陵莎草,本莎稀疏,雜草過半,多有土色呈露處,望柱石·石人,則果爲蹔傾,上中下三層階石,及曲墻二層臺石,不爲傾退,兩陵上許多有頉處,難於盡載。故只以莎草稀疏之處,圖形以進,而以其石物傾退之狀,雨水流入之慮,言之,極可驚心。欲爲仍舊修改,則旣無一石完全,有難着手於重□改封之擧,似不可已,而但陵上石役之不精,旣如此,且東西望柱石·文武石人,長短大小,各不同,王后陵魂遊石,不但兩邊厚薄之不一,向西偏置,至於六寸,當初不爲着實缺四行。
李晩榮,以禮曹言啓曰,大臣,長陵·厚陵奉審啓辭中,長陵莎草,則雖似稀疏,本缺續修改,亦涉未安,從當面稟以處,而順陵莎草,則不可不修改,令該曹擇日擧行事,缺啓事,命下矣。卽令日官推擇,則八月二十五日辰時爲吉,而此則日子已急,決難周旋,九月墓□朔,乃是不吉之朔,十月十八日爲吉,而其時則節屆寒凍,土役甚難,此日以前,無他吉日,勢將待春擧行,新曆頒降後,卽爲擇日以啓,何如?傳曰,陵上土色呈露,則其在事體,不可待明春擧行,況二十五日,雖似急迫,急急擧行,則可無不及日子之患,二十五日擧行,可也。
宋時喆,以武科二所差備官,以試官意啓曰,入門官,分兩所較其錄名,某所錄名之數,如或有加,則均爲移送於他所試射,自是已行之通規,而今此錄名□二所擧子所錄之加數,多至一千五百五十餘人,依前例加數內,分半移送於一所,則一所不受而還送,今若以其不受,而仍爲試射於此所,則不但有違前例,且人材偏重於此所,殊無朝家分所定數取人之本意,今亦依前分半,移送試射,俾無彼此多寡不均之弊,何如?傳曰,允。
夜自三更至五更,沈霧。
福昌君楨疏曰,伏以,仁嬪墓所,自前加土之時,差使員,率軍先往墓所缺館,浮取莎草,運納墓所,則中使捧點董役,乃是前例,而今番加土,出自聖敎,本道依例定差使員缺四五行之理乎?雖未知本道分定,在於何日,而名缺多苟簡,□□稽緩,據此可知,不得不略陳於聖明之下。仍竊伏念仁嬪墓所,曾在仁祖朝,特命守護軍,復戶除役,使得專護墓山,聖意有在,而日月寢久,漸不遵行,厥後啓下公事,非止一再,而自本官不有啓下本意,多般侵責,罔有其極。守護軍輩,一身兩役,不堪其苦,將有擧皆逃散之弊,缺野火之患,難缺仁祖朝,特置守護軍之意,果安在哉?臣旣奉其祀缺。伏乞,聖明特下成命,一依仁祖朝受敎,更無雜役侵責之弊,以爲終始守護之地,不勝幸甚。今此仁嬪墓所,加土之時,臣以奉祀之人,所當。以下缺以上燼餘答曰,省疏具悉。今見疏辭,本道怠慢奉職之狀,誠極驚駭,且護墓軍,亦令該曹,遵依仁祖朝成命,另加嚴治矣,所辭之職,當勉副焉。已上朝報
上在昌德宮。停常參·經筵。
藥房都提調臣許積,提調臣李一相,副提調臣李慶億啓曰,伏未審夜來,慈殿調攝氣體,若何,聖候,亦如何?脚部所患,漸有差減之效乎?臣等憂慮未弛,敢來問安。答曰,知道。慈候無事,予之所患,當言于醫官矣。
吳挺垣,以禮曹言啓曰,順陵莎草修改事,待明春新曆頒降後,擇日以啓,何如?傳曰,陵上土色呈露,則其在事體,不可待明春擧行,況二十五日,雖似急迫,急急擧行,則可無不及日子之患,二十五日擧行可也事,傳敎矣。自前各陵有頉處,修改時,前期七日行告祭後,卽爲始役缺所擇日之內畢役者,乃是規例,故不得已以明春擧行之意,覆啓矣。今承聖敎,誠爲允當,不可拘於常規,似當有別樣變通之道,二十五日曉頭,行告祭,仍爲始役,還安行祭,隨其畢役而行之,慕華館莎草浮取之軍,在前以一日五十名定式,而今則日期急迫,自京畿分定各邑,聚會始役之際,自至遲延,雖不用畿邑煙軍,例自該廳,計減其價,令宣惠廳直爲給價募軍,又令漢城府別定郞官,雇立募軍,本曹郞廳,與領役部將,同力催督,及期輸送,繕工監役,則直往陵所,缺理凡事,而所入雜物,則依他各陵修改時例,令本道星火擧行事,急急知委,何如?傳曰,允。
副護軍趙絅疏曰,伏以,無狀微臣,立朝四十年,無毫髮補益國家事,只速素餐之□□而已,其在孝廟朝,特哀微臣逢彼之怒,缺年栫棘而還,乃有月俸之命,論者多以缺誤恩,臣於其時,不勝惶悚,猥上辭疏,無虛月矣。至於辛丑,以妄言之故,出入人鬼關,而月俸自寢缺心,私竊以爲,罪雖可懼,而月俸之減,實曲成天恩也,豈意今者,聖明因一年少頤過復此缺之事乎?孟子有言,則無常職,而食於上者,謂之不恭,人臣事君缺四行臣雖老昏,豈盡泯羞惡之心哉?伏願,聖明俯察白髮老臣,由中之懇,亟收給俸之命,使臣生得以安心,死得以瞑目焉。答曰,省疏具悉。意非偶然,卿其安心,勿辭領受。
宋時喆,以兵曹言啓曰,本曹郞廳八員內,正郞趙嘉錫,佐郞李缺在外未上來,正郞李翊相病未肅謝,正郞安後□以收卷官試所進去,佐郞趙遠期,以京試官在外,金錫胄以試官方在試所,曹憲卿以寧陵典祀官,祭物領去,只有正郞李慶果,入直內司,而外司則無直宿之員,依近例以都案廳郞廳,姑爲直宿,何如?傳曰,允。
宋時喆啓曰,大司憲朴長遠,掌令李東溟,持平申厚載·申命圭,試所進去,執義尹宣擧在外,掌令一員未差,今日以監察茶時之意,敢啓。傳曰,知道。
夜自二更至五更,月暈。已上燼餘
自昧爽至辰時,有霧氣。巳時,太白見於未地。已上朝報
上在昌德宮。停常參·經筵。
慈殿,藥房問安。答曰,知道。
宋時喆啓曰,大司憲朴長遠,掌令李東溟,持平申厚載·申命圭,試所進去,執義尹宣擧在外,掌令一員未差,今日以監察茶時之意,敢啓。傳曰,知道。
有政。吏批,判書金壽恒,文一所試官進,參判李慶徽進,左承旨金禹錫進。兵批,判書。缺吏批啓曰,判書試所進,參議在外未上來,小臣獨政未安,何以爲之?敢稟。傳曰,仍爲之。以郭聖龜爲掌令,李枝茂爲仁川府使,吳尙勳爲安東判官,崔碩英爲漣川縣監,趙汴爲禁府都事,權坽爲慶州府尹,姜弼周爲奉常直長,柳梴爲兼養賢庫直長,李沃爲中學敎授,柳志立爲直講,李端夏爲副修撰,具文治爲水原府使,李翊相爲持平,成希在加嘉義,朴有起加通政,老職。
藥房都提調臣許積,提調臣李一相,副提調臣李慶億啓曰,伏未審夜來,慈殿氣候,何如?昨聞入診醫官之言,自上脚部所患剌痛之症,則今雖差減,行步之際,覺有牽引之氣,頭部微疼之候,亦未全減云,臣等不勝憂慮,敢來問安。答曰,慈候安寧,予之所患,別無快效,入診,可也。
上御熙政堂。藥房入診入侍時,都提調許積,提調李一相,副提調李慶億,假注書尹趾完,記事官崔後尙·尹敬敎,醫官鄭後啓·尹後益·崔有泰·李東馨·安禮。許積曰,連日問安,批答慈殿氣候,不勝幸甚。伏聞醫官之言,自上頭部微疼之候,幾盡差減,而脚部所患,何如?不覺之中,或因風寒而發耶?上曰,缺別無觸風之事,而自人定後至三更,痛不可缺痛之處,非如鍼剌,不可形言,而三更後,汗缺體,其後痛勢止歇矣。許積曰,必是濕痰凝結而然矣。李一相曰,此症候始發於何日乎?上曰,溫井後四十日,此症發作,作歇無常,缺未易矣。許積曰,大槪溫井缺四行則不可矣。尹後益曰,缺不如受鍼之爲得當矣。崔有泰曰,受鍼爲好矣。許積曰,今日則先爲受鍼,何如?又曰,陵幸之期,不遠,而自上方有脚部所患,臣等以停止之意,欲爲陳啓,而未及矣。今年則切勿勞動,以盡愼攝之道,似爲宜當,而況自上跨馬而詣陵,行禮之際,必有添傷之患,外議皆如此,而醫官等,亦以爲憂矣。上曰,若痛勢快差,則似無所妨,故欲觀勢爲之耳。李慶億曰,雖減歇,勞動之後,復發之患,安保其必無也?李一相曰,非但如此,災異之餘,宜靜不宜動,此不可不愓念處也。許積曰,常時陵幸,則情理之所不可已,故臣未嘗請停,而今番則自上所患如此,不可不停止矣。且以民弊言之,若臨時下敎,則其弊不貲,必須豫爲定奪,宜當矣。上曰,勢難周旋於行禮之間,停止,可也。許積曰,誠爲多幸矣。又曰,臣於各陵奉審還歸之後,長陵莎草稀疏處,圖形以進,而欲於登對稟處矣。上曰,土色不至於呈露乎?許積曰,不但土不呈露,所見不甚未安,連續修改,亦甚重難,此後更有枯損之患,則不可不修改,以待本陵參奉更報而爲之,可矣。李一相曰,順陵莎草修改,則役日急迫,以待明春之意,覆啓矣。聖敎允當,急急擧行,浮取慕華館莎草,可以及期赴役云矣,上曰,順陵缺四行患矣。上曰,順陵,是王后陵乎?許積曰,成宗大王王后陵矣。又曰,禮曹堂上,以丁字閣改建爲重難,故難處矣。上曰,此是經營可成之事矣。許積曰,厚陵事,臣直據所見,而缺矣。上曰,當面議于大臣而爲之,非卒然可爲之事矣。許積曰,領府事收議,與臣書啓之意,相左矣。又曰,事體至重,民力何可顧乎?雖已盡達於書啓,而所見極可驚心,罅隙甚大,沙礫塡積,雖緣歲久,以致生隙,而當時任事之人,其罪,大矣。上曰,今將何以爲之?許積曰,裳石罅隙處,所見慘酷,任事不謹,旣如此,小臣過慮天灰,若有傾陷之患,奈何?此則固是過慮,而缺一字臺改築之際,亦甚未安,封陵已至二百餘年,安保其堅固無事乎?上曰,封陵在於何時?許積曰,推其年數,幾至二百六十餘年矣。又曰,國陵必用莎臺,而臣奉審各陵,不用莎臺,誠爲得當矣。英陵不用莎臺,故無莎草枯損之患,封陵必爲千萬歲之計,厚陵若不用莎臺,則改封不難,而旣有之莎臺,撤去則未安矣。王后陵則例不用莎臺,曾聞文定王后,以垂簾之故,只厚陵有莎臺,而今番奉審,則厚陵,王后陵,而亦爲莎臺矣。又曰,厚陵象設之薄略,缺一遵遺敎,而石物之不齊,魂遊石缺,豈出於遺敎乎?缺四行差,何如?上曰,依爲之。缺慈殿宿患,每以心火治之,所進之藥,雖缺而有時收效,旋又發作,夏月則面部缺氣,今夏亦以前日症患,僅僅經過,前則憂慮而已,未得可治之方矣。以予溫井見效之事,觀之,則必合於慈殿症候,故欲爲議定矣。許積曰,慈殿宿患,群下孰不知之?平常之時,〈絶〉無而僅有,臣待罪藥房,仰慮之意尤切矣。上曰,今番未寧之時,多用冷藥,聞者必皆驚訝矣。許積曰,醫官皆言,濕熱甚多矣。上曰,夏發秋止,此是濕熱矣。許積曰,此實重大之擧,豈可卒然定之乎?上曰,可合與否,必問於醫官,而可定矣。鄭後啓曰,元是心火,而脾胃濕熱,甚缺濕熱之方,則溫井必好矣。上曰,慈候未有重於今番未寧之時,而且有頭部風熱,治頭部之病,莫如溫井矣。李東馨曰,心火則本有之候,而近間詳聞症候,則腹部足部,每有浮氣,明是濕熱,而隨火升降,以今番上候之見效,觀之,臣則必其有效矣。上曰,明年必加於今年,此予之尤切於心也。許積曰,溫井無所缺雖不得收效,不至於見敗云矣。又曰,鄭後啓·李東馨之言,旣與之同矣,更問於鍼醫等,何如?崔有泰曰,心火則溫井,未知如何。尹後益曰,見效可必矣。許積曰,溫井沐浴之規,不先洗頭部,則不堪定坐矣。李一相曰,自上沐浴之時,缺四五行去根,而似有下降之理矣,諸醫之言缺敎。上曰,頃見獻納尹抃疏論溫陽宮闕之事,有曰,誰爲殿下畫此計乎?朝家未分付之前,先有此言,似出於誤聞而然矣。許積曰,意謂金始振,或私自料理,以爲豫備之地,而往忠州時,逢着金始振,言及溫陽之事,而金始振,不言此事,似是浪傳,而臺諫之疏,豈無所自而發耶?李慶億曰,近聞金始振,私自分付各邑,使之留意料理,無致臨時窘急之患云,想必自此而有改建宮闕之言矣。上曰,新監司近當下去,必須完定而後,可以言送矣。許積曰,此擧甚重,不可只與臣等容易定之,而監司處,豫爲分付,似無妨矣。又曰,雖定爲擧動,今年則已晩矣。上曰,秋則不可太晩,春則不可太早矣,李慶億曰,然則當於四月初生矣。上曰,三月晦前,似好矣。許積曰,時未完定之事,不必分定於各邑,使監司料理以待,可矣。上曰,然矣。許積曰,自上必陪慈殿而行,行御宮闕,自京圖形下去,擇遣一人監董,似好矣。上曰,慈殿擧動時,所陪內人,則雖多,而其他□□與今番擧動,無異矣。李一相曰,若果有□□,何顧民弊乎?許積曰,左相方在賓廳,召問,似可矣。上命召之。又曰,金佐明,以整理,詳知其勢,召問,亦可矣。上允之。左議政洪命夏,刑曹判書金佐明,缺四行爲料理矣。上曰,正殿缺則似好,而但所御之殿,只三間,予則缺之處,可以堪過,而慈殿所御之殿,則三間,以二間爲房,可也。李慶億曰,自上所御缺,亦甚狹窄,改之何難乎?金佐明曰,若營宮闕,則似不可因前基址而作,前基登露,殊缺穩矣。上曰,前基有三層,撤其二層,無妨矣。上曰,內人所入之處,不必作瓦家,雖數間,何妨?金佐明曰,雖瓦家,亦何難乎?上曰,今番之行,火患甚可畏,由此觀之,則假家亦涉不可矣。洪命夏曰,伏聞布帳之弊,亦甚不貲,必須築墻而以除此弊,爲可云,築墻雖似未易,若土築則可以易就矣。上曰,土築,以築墻之役觀之,則省工,大矣。洪命夏曰,本郡倅,若能料理爲之,則可以不煩民力矣。上曰,本郡倅,誰歟?許積曰,卽趙志孟,而今番自上特命加資者也。金佐明曰,其人殘劣,難於幹事矣。許積曰,只以臣等之言,不可斷定,必問於諸大臣,可矣。慈殿擧動,比之自上擧動,尤爲重難,何可不爲詢問乎?上曰,後日當從容問之,而今日則不可□定也。予之擧動時,異議之人,只慮民弊,本非溫井爲不可,則今當斷定,不可依違於可不可之間,可也。金佐明曰,後日擧動時,道路缺,又由於天安矣。許積曰,天安,固是枉道也。上曰,若取便近之路,則田畓尤爲傷害矣。缺曰,田畓之傷害缺四行閔汝老,以監試官牌不進之故,纔已罷職,而未成服之前,與無端不進,有異,似當有參酌之道,故敢爲陳達矣。上曰,前例,如何?許積曰,殿講試射時,則服制未成服之人,曾有稟處之敎,而試官則不在此例,故政院不敢啓稟矣。洪命夏曰,閔汝老,陳疏而見却於政院,若缺時,而其疏得入,則自不至於罷職矣。上曰,殿講試射之人,直爲勿論乎?只爲推考乎?許積曰,若不以不進論,則似無推考之事矣。缺曰,一體施行,可也。金佐明曰,佛狼機·銅砲缺承兩火器優劣,詳察爲之之敎,退而與柳赫然相議,則柳赫然曰,佛狼機,固是軍器之大者,而銅砲,則便易於軍中之運用,故先爲造成云,兩火器,俱是不可無者,依前擧行缺件分付爲之,何如?上曰,依爲之。上曰,診脈,可也。上曰,本無心火,而自癸卯年結核之後,□□心火,其後若用心慮,則心火發作矣。鄭後啓·李東馨曰,脈道平均,頗勝於昨日矣。上曰,今日則頭疼不作,故稍勝矣。洪命夏·金佐明出,許積以下,出伏戶外,只醫官入侍,自上缺處二穴受鍼後,罷出。
兵批,以李行進爲□□,沈樑爲訓鍊副正,趙攸爲甘浦萬戶,裵友□爲黔毛浦萬戶,金萬基爲副護軍,崔商翼爲副司正。
巳時,太白見於未地。
大殿受鍼後,藥房·政院·玉堂問安,二品以上缺四行啓曰,當日良女生伊稱名人,自丹鳳門入,差備門外擊錚,極爲駭愕,令攸司囚禁治罪,守門將李德潤,常時不能禁斷,以致闌入,亦爲非矣,推考,何如?傳曰,允。
李晩榮,以一所差備官,以試官意啓曰,露字擧子,閑良張自榮,六兩第一矢入射時,西邊所射之矢,遠落於東邊,橫標外九步,而拾箭官及量箭書吏,立旗鳴皷,有若入格者然,其符同擧子,相應與否,雖不可知,而其情迹,殊涉可疑,拾箭官田鑊,量箭書吏李起雲,擧子張自榮等,竝令攸司囚禁,覈實科罪,何如?傳曰,允。
領議政鄭太和疏曰,伏以,臣衰朽比甚,疾病隨至,頃在危劇之境,未有回甦之望,伏蒙天地父母生成之德,趁時醫藥,復出生路,臣誠感激涕泣而已,臣嬰痾委席,已踰一旬,大勢雖歇,餘證猶苦,熱在胸膈,全不思食,夜輒虛煩,未能着睡,精神氣力,日就耗盡,更起爲人,時日難期,加以素患中風,仍作耳病,或鳴或癢,殆不堪苦,數日以來,重聽漸加,咫尺相對之人,若不高聲,則多不聞其聲,如此而可能從仕乎?罪積癏曠,惶悶彌深。伏乞聖明,俯察實狀,將臣本職及兼帶諸司提調,亟許鐫改,俾得平心退伏,專意調理,千萬幸甚。答曰,省疏具悉卿懇。卿其安心勿辭,更加從容善攝。
金禹錫啓曰,領議政上疏批答,當爲傳諭,而政府無郞廳,在外史官,方在門外,明朝待開門,遣史官傳諭之意,敢啓。傳曰,知道。
夜三更,月入井星。五更,流星出井星下,入東方天際,狀如拳,尾長三四尺許,色赤光照地。以上燼餘
入診時,都承旨李慶億所啓,假注書吳始復,落馬重傷,而初不知其病狀,故擬望差出矣,見其行步之狀,則蹣跚特甚,勢難察任,改差,何如?上曰,依爲之。已上朝報
訓鍊都監啓曰,新造旗麾祭,今月二十四日寅時神武門後,依前例放砲大吹打,設行之意,敢啓。傳曰,知道。已上訓局謄錄
上在昌德宮。停常參·經筵。
宋時喆啓曰,大司憲朴長遠,掌令李東溟,持平申厚載·申命圭,試所進去,執義尹宣擧,掌令郭聖龜在外,今日以監察茶時之意,敢啓。傳曰,知道。
大殿,政院·玉堂問安。答曰,知道。
藥房都提調臣許積,副提調臣李慶億啓曰,伏未審夜來,慈殿氣體,若何,聖候,亦復何如?昨日受鍼之後,脚部所患,覺有差減之效乎?前劑入疏經活血湯五貼,以日計之,則當盡於今日,加劑以入乎?臣等憂慮未弛,敢來問安,竝此仰稟。答曰,知道。慈候安寧,予之所患,受鍼之後,頗似有效矣。
政院,以都摠府言啓曰,都摠管吳挺一,漢城府坐起進去晝仕,請出標信。答曰,知道。
以平安監司狀啓,傳于李晩榮曰,渰死壓死人等,令本道各別恤典擧行。
吳挺垣,以講學廳言啓曰,本廳員役,令本廳差定事,該曹旣已啓下矣。冊色·書吏二人,則以侍講院冊色·書吏,移屬,使喚·隨廳書吏四人·書寫一人·使令四名·水工一名等,竝令該曹一依前日侍講院例,何如?傳曰,允。
加設判決事李馝元上疏,下該司。
京畿監司金壽興疏曰,伏以,臣賤疾猝劇,殆不能收拾,適當多事之日,實深曠職之憂,冒上辭本,冀蒙恩遞,聖慈曲軫,特許調理察職,臣於此惶蹙感激,不能有所陳瀆,帶病酬應,泯默累日矣。不幸臣之病根,出於夏月之積,傷風外感,痰火內攻,或至數夜,不交睫,輾轉沈痼,日就危頓,旬望之間,決無差歇之望,而顧臣職事,旣非閑漫,暫時癏曠,其弊難言,況此拜陵日期,只隔一旬,臣之情勢,萬分狼狽,實不知所以爲處也。臣本無狀,百無一能,而猥荷兩朝拂拭之恩,由微至鉅,莫非天地生成之德,重被誤恩,猝當重寄,臣受命以來,夙夜懍懍,不啻淵谷,誠不敢一日言病,不敢一日廢衙,只欲自盡其心力,以爲報效之地,而缺百出,瑕釁日積,臣之上負□,則□之明,缺四行。伏乞聖慈,矜察臣之病勢,亟賜鐫免,以便公私,不勝幸甚。答曰,省疏具悉。卿其勿辭,從速察職。
假注書,李宇鼎落點。
李晩榮,以禮曹言啓曰,自壬寅十月十五日儒生殿講及課製,至今年八月十五日,殿講儒生之得恩賜二分者,二十二人,得一分者三十五人,合以計之,則五十七人也。式年漢城試兩所,京畿合設,則所取元額,兩所各三十人,而以恩賜儒生五十七人,分送兩所,則入場擧子之以製述參榜者,僅三人也。三年一大比之盛擧,揆諸事體,殊極埋沒,爲擧子者,亦甚落莫。取考本曹謄錄,則反正初,本曹啓請恩賜二分,竝直赴會試,一分則分送漢城試兩所,以爲試取之地事,至於議大臣定奪,其後已成規例矣。今此恩賜儒生,得二分二十二人,則依近例直赴會試,得一分二十五人,則分送兩所,何如?傳曰,允。
夜一更二更,電光。以上燼餘
上在昌德宮。停常參·經筵。
巳時,太白見於未地。
下直,楊州牧使沈之溟,安東府使李星徵。
張善瀓啓曰,大司憲朴長遠,掌令李東溟,持平申厚載·申命圭,試所進,執義尹宣擧,掌令郭聖龜在外,今日以監察茶時之意,敢啓。傳曰,知道。
大殿,藥房問安。答曰,知道。
藥房都提調臣許積,提調臣李一相,副提調臣李慶億啓曰,伏未審夜來,慈殿氣體,若何,聖候,亦何如?昨伏承受鍼後,頗似有效之敎,而伏想餘症,未及快愈,臣等區區憂慮,敢來問安。答曰,知道。慈候無事,予之所患,與昨無異矣。
缺元情公事,傳曰,元情中,曾有缺臣啓辭,令禮官定奪,永爲恒式云云者缺耶事,命下矣。取考院上辛丑年日記,祔廟時祝文,別無大臣啓辭,令禮官定奪,永爲恒式之事。且考禮曹謄錄,則亦無現出之處,故招問香室守僕,則以爲辛丑年後,去其元祝十缺頭辭,以新製祝文,書用云,未知其時,本院啓辭,所謂恒式等語,有何所據,而今無可考處,敢啓。傳曰,知道。
李慶億啓曰,昨日受鍼時,以前掌令閔汝老罷職事,稟啓,上曰,或勿論或推考,依殿講試射,未成服不進應罷人例,施行事,下敎矣。臣退而取考前例於院中日記,則曾前服制未成服,試射不進之人,罷職傳旨,捧入後,因本院啓辭,有只命付標以入之時,而別無勿論與推考之命,槪旣命付標於罷職傳旨,則便是勿論,前例如此,而閔汝老,則旣以單名捧傳旨,何以爲之?敢稟。傳曰,然則爻周,可也。
吳挺垣啓曰,頃在辛丑年祔廟祭,先告事由,適與秋享大祭相値,故秋享元祝文之下,添入祔廟兼告之由,各室祝文,已爲代押之後,該曹議大臣以爲元祝之下,復添兼行祔廟祝辭,則語意重疊,事甚未安,祔廟祝文,旣以殷制甫畢,秋序又屆,有事太廟,爰擧祔禮爲辭,則秋享兼行祔禮之意,自在其中,秋享例用祝文十六字刪去,宜當事,入啓蒙允。只以新製祝文,竝爲改書,而第其啓辭中,雖無永以爲式之語,自是厥後,若値兼告時,則襲用此例,故今番長陵祝,亦只用兼告之文,以致生事,事甚未安。莫重祭享祝文,不可不指一定式,以爲日後遵行之地,請令禮曹,更爲申明,捧承傳施行,何如?傳曰,允。
又以禮曹言啓曰,右議政許積,缺吳挺一,禮曹參判吳挺緯啓辭,臣等俱詣厚陵,詳細奉審,則兩陵上各樣石連接處,若有罅隙,則輒以油灰塗塡,積久添塗,掩其罅隙,而大王陵上,癸地駕石與滿石相接處,所塗之灰,雨缺落,從其剝落處,刮去尺量,則駕石向內傾側者,□寸二分,滿石兩頭相接,則退而生隙,四寸四分,屛風石與面石相接處,退而生隙,二寸二分,兩陵間彼此駕石,竝皆動退,兩頭相接。此外所塗石灰,雖不敢逐〈處〉刮去,一一尺量,而如駕石·滿石·屛風隅石·臺石·干石·竹石·臺石,無論上下四方,或側或陷或退或缺,無一完全者,至於裳石,長短參差,甚至短者,則補以石塊,此則出於其時麤造之致,而葉葉低陷,向內生隙,雨水流入之患,勢所必至。王后陵上,四方各樣石缺或傾或陷或退或缺,無一完全,與大王陵,一樣無異,兩陵莎草,則稀疏太甚,雜草過半,多有土色呈露處。望柱石·石人,則果爲暫傾,上中下三層階石,及□墻二層臺石,亦多傾退,兩陵上許多有頉處,難於盡載。故只以莎草稀疏之處,圖形以進,而以其石物傾側之狀,雨水流入之慮,言之,極可驚駭。欲爲依舊修改,則旣無一石完全,有難着實於其間,改缺似不可已,而但陵上石役之不精,旣如此,且東西缺石·文武石人長短大小,各自不同,王后陵魂遊石,非但兩邊厚薄之不齊。向西偏置,至於□寸一分缺四五行議修改之意,後因更審而爲之修補矣。以下缺。以上燼餘
武科一所差備官,以試官意啓曰,今此別試武科初試額數,以兩所各取七十五人事,事目啓下,而六兩三矢,柳乘箭二中俱入者,只是五十四人,雖未準定額,一從入格之數,而出榜之意,敢啓。傳曰,旣定其數,以柳葉箭一中者,充數出榜,可也。又啓曰,兩技入格,未滿定數,故臣等以未準數出榜之意,一邊陳啓,仍爲詣闕矣。卽伏承旣定其數,以柳葉箭一中者,充數出榜可也之批,臣等竊念科擧額數,雖爲定限,試取規矩,亦有定式,而若論輕重,則定式今以未準數之故,出榜之後,加取一中者,以充其數,則非但事體苟簡,有關後弊,況若有入格擧子,則兩技書塡之下,着名踏印,以防奸僞,未及入格者,元不着名,亦不踏印,且一中之類,多至一百四十餘,有難取舍於其間,法例事勢,俱極難便,何以爲之?敢稟。答曰,然則勿爲充數,仍爲出榜,可也。
禮曹啓曰,以政院啓辭,傳曰,允事,命下矣。辛丑年祔廟祭,適與秋享相値,則祔廟之祭,爲重,故祔廟祝文中,兼陳秋享之意,而元祝文十六字,則刪去,宜矣。其他循例告由祭,若與節祭相値,則所重在於節祭,元祝文十六字之下,添書告由祭文,似爲宜當。大臣之意亦如此,以此定式,何如?傳曰,允。
以領議政鄭太和初度呈辭,傳曰,不允批答。已上朝報
上在昌德宮。停常參·經筵。
巳時,太白見於未地。
下直,會寧萬戶鄭天佑。
張善瀓啓曰,大司憲朴長遠,掌令李東溟,持平申厚載·申命圭試所進,執義尹宣擧,掌令郭聖龜在外,今日以監察茶時之意,敢啓。傳曰,知道。
藥房都提調臣許積,提調臣李一相,副提調臣李慶億啓曰,伏未審夜來,慈殿氣體,若何,聖候,亦何如?脚部所患,更無加減乎?臣等憂慮未弛,敢來問安。答曰,知道。慈候無事,予之脚痛,雖未如常,頗有鍼效矣。
缺又啓曰,今日入直軍士,中日習財,請出標信。傳曰,知道。
李晩榮,以都摠府言啓曰,今日入直軍士,中日當次,標信啓下矣。罪人行刑相値,各司例爲廢坐,中日不得爲之之意,敢啓。傳曰,知道。
領議政鄭太和再度呈辭。不允批答,王若曰,是爲霖雨之佐,屬望方深,適有霜露之憂,遜辭胡遽?休戚與共,進退無輕,惟卿,喬木名家,宏材大厦,三朝宿德,藹蔚圭璋之譽,四世台垣,炳煥經綸之業。當寧考勵精之日,已多弘濟于艱,逮小子嗣服以來,益殫篤棐之忱,惟其際會之盛,是以倚毗之隆,敏識英猷,無出卿右,通才雅量,卓冠朝中。凡於設施之方,百爲中理,其所贊襄之義,一節匪躬,嘉卿啓沃之功,虛佇求助,賴卿匡救之力,垂拱仰成,何意注意之辰,忽有丐閑之請?夙宵勞瘁,寧無榮衛之愆,神明護持,自有藥餌之效。去就實關於邦運,安危惟在於大臣。雖疾病之倘來,奈時勢之難去?民生塗炭,若爲拯救之謀,國步屯邅,正急旋回之策。癘疫飢饉之慘,比歲連仍,水旱風雹之災,諸道迭奏,象緯之警,溢目,倫紀之變,驚心,當此憂虞,卿豈果於忘世?若將殞墜,予不樂乎爲君,宜大小協贊而交修,豈老成恬退而獨善?詢玆一介之黃耉,可任扶顚,念彼八方之蒼生,勉副加額。於戱,忍忘先后,毋棄寡人,憂國忘身,惟應終始不懈,臥閤論道,莫以筋力爲辭。亟回撝謙,共圖傾否,所辭宜不允。故玆敎示,想宜知悉。知制敎李程製進
吳挺垣,以弘文館言啓曰,新除授副修撰李端夏,時在鏡城府任所,經筵入番事緊,請斯速乘馹上來事,下諭。傳曰,允。
李晩榮,以武一所差備官,以試官意啓曰,天字擧子金燦,六兩柳葉箭,俱爲入格之後,臣等,始知爲本院官習讀金繼信之同姓三寸侄,而冒赴,極爲驚愕。招問繼信,則所供內,渠之侄子金燦,家在相遠,錄名本所之由,昏不致察,以致缺四五行柳以誠·鄭翊成等,旣已逢點於呼名,而缺是安城居人,而現出無路,鄭翊成單子中,同保缺官李東榮,方爲從仕京中,故招問東榮,則以爲柳以成姓名,今始初聞,元無保擧着名之事云。仍使李東榮,訪問鄭翊成於安城擧子中,竝與柳以成捉來推問,則翊成招內,孫繼宗處,果爲親受,而李東榮保擧,則僞着的實云。柳以誠招內,孫繼宗同里居生之故,着名之意,言說則以衰病之人,不得親自着名,許令保擧,故借書着名,果爲的實云。孫繼宗則居在安城,雖未推問,而鄭翊成·柳以誠,莫重國試,保擧僞着之罪,旣已自服,竝令攸司,依事目科罪,何如?傳曰,知道。已上燼餘
上在昌德宮。停常參·經筵。
巳時,太白見於未地。
慈殿,藥房問安。答曰,知道。
藥房都提調臣許積,提調臣李一相,副提調臣李慶億啓曰,伏未審夜來,慈殿氣體,若何,聖候,亦何如?脚部所患,昨日問安之批,伏承未得如常之敎,臣等區區憂慮,敢來問安。答曰,知道。慈候無事,予之所患,當言于醫官矣。
缺四五行宋時喆啓曰,近因憲府之官,皆入試所,每以監察行茶時,已極苟簡,昨日武科兩所,已爲出榜,而持平二員,一時呈單,今日又以監察,請行茶時,事甚未安。請憲府城上所,卽刻牌招,使之行公,何如?傳曰,允。
又以備邊司言啓曰,南兵使具文治,移授水原府使,新兵使差送交代,然後可以上來赴任,畿輔重地,不可久曠,今日內開政,以在京無故人,差出,四五日內發送,何如?傳曰,允。
金禹錫啓曰,卽因備局啓辭,當日爲政事,允下矣。都承旨李慶億,右承旨張善瀓,左副承旨吳挺垣,同副承旨李晩榮,缺後出去廳中,只有臣禹錫及右副承旨宋時喆,缺以該房,當往吏批政廳,缺無他進去之員,何以爲之?敢稟。傳曰,吏·兵批兼進。
有政。吏批,判書金壽恒試所進,參判李慶徽進,參議未差,承旨金禹錫進。兵批,判書洪重普進,參判柳赫然進,參議姜栢年試所進,參知尹鏶進,承旨金禹錫進。吏批啓曰,判書金壽恒,以文科試官,方在試所,參議未差,小臣獨政未安,何以爲之?敢稟。傳曰,仍爲之。以鄭萬和爲刑曹參議,李光載爲星州牧使,洪萬容爲修撰,李端相爲待敎,趙仲耘爲引儀,兼參軍韓碩良,蓬山君烱信,郞原君儼,檜興君黃瀗,淸豐都正沃,淸興正淳。缺四行府啓,新除授掌令郭聖龜,時在全羅道康津地,請斯速乘馹上來事,下諭。答曰,依啓。已上燼餘
上在昌德宮。停常參·經筵。
巳時,太白見於未地。
藥房都提調臣許積,提調臣李一相,副提調臣李慶億啓曰,伏未審夜來,慈殿氣體,若何,聖候,亦何如?昨日伏聞醫官所傳之言,自上脚部所患,幾盡差愈云,臣等不勝喜幸之至,而區區之慮,猶不能弛,敢來問安。答曰,知道。慈候無事,今後勿爲逐日問安。缺四五行待開門安寶傳諭之意,敢啓。傳曰,知道。王若曰,將大臣難去之義,已悉於前,因微恙丐閑之章,胡至於再?屯艱此日,巽讓非時。惟卿古社稷臣,眞宰相器,世相王國,四世于今,德著三朝,一德之老,肆惟我聖祖寧考,眷遇偏深,式至于眇予寡躬,倚毗益篤,如喬岳不見運動,功利實多,若大水其無津涯,拯濟是賴,方以心腹爲托,允矣股肱之良,偉度洪規,堪爲百辟之所式,英猷敏識,奚啻靈龜之決疑?縱値時運之艱難,尙幸輔相之匡救,誰知引疾之箚,轉作求去之章?予患已瘳,此誠有爲之會,卿退何遽?實深疇依之歎。夙夜憂勞,每致无妄之疾,神明挾護,佇見勿藥之功。俾躬處休,誠非言病之日,臥閤論道,尙有仰成之心。誠看國事之何如,當謂予懷之誰仗?上而蒼蒼示警,常切憂危,下則黎民阻飢,幾墜塗炭。大小協力,政當捧漏而沃焦,老成如卿,不可釋負而謝事,惟冀同心而共理,無思捲身而自安。矧元子蒙養之方,當與卿講究,而東朝進宴之禮,當與卿咨詢,何忍棄予如遺,所以求助者至?於戱,疾病非至於進退,一已甚,其可再乎?分義有判於公私,百爾思,請擇二者。須體如渴之意,亟回若浼之心。所辭宜不允,故玆敎示,想宜知悉。
宋時喆,以都摠府言啓曰,都摠管吳挺一,漢城府坐起進去晝仕,請出標信。答曰,知道。缺四行。
弘文館啓曰,新除授副應敎李端相,時在京畿廣州地,經筵入番事緊,請斯速乘馹〈上來〉事,下諭。且下番副修撰臣李程,久在直所,方患眩症,症勢非輕,而無他替直之員,新除授修撰洪萬容,牌招肅拜,使之推移入直,何如?傳曰,允。
正言鄭載禧·洪萬衡啓曰,江都之禍,前古所無,上而宗社淪陷,下而生靈魚肉,至今思之,心骨亦驚。其時同罪之臣,旣已伏法,則李敏求之獨免刑章,已是朝家用法不均之致,此實國人之所共憤,而聖明之所洞燭也。其所負犯,旣如此,故當初臺臣之啓,至有敏求之生,慶徵之冤也等語,此豈非的當嚴截之論乎?三尺不嚴,漸蒙寬貸,終至於放釋而給牒,任其閑住,以至今日,則其於敏求,亦已幸矣。曾在先朝,雖有敍命,三司竝論,竟回天聽,逮至聖明嗣服之後,亦有收敍之典,而臺啓又爲爭執,得請而後已,缺不意今者,恩敍又下,復齒西班,有同尋常被罪之人,循例蒙敍者然,豈可以歲月之寢久,霈澤之普遍,一例收錄,使之廁迹於朝籍乎?凡在瞻聆,莫不驚駭,請還收李敏求敍用之命。近來贓律不嚴,貪汚之吏,無所懲懼,前後接跡,而國法漸弛,無一人正其罪者,輿情之憤鬱,固已久矣。黃瀗貪贓之狼籍,實非尋常之比,斷以邦憲,固難容貸,而屈法伸恩,得以假息,雖終身廢錮,於渠亦幸,曾於上年,亦有敍命,而旋因臺啓,卽蒙寢止,蓋其所犯至重,爲難全釋故也。今因頒慶,又下敍用之命,臣等亦知聖意之有在,而以瀗之罪,初旣減死,後漸寬宥,至給職牒,則聖朝之爲瀗地者,亦已至矣。今若混加收錄,復齒仕藉,則日後貪婪之輩,將何所畏戢哉?敍命一下,群議益激,請還收黃瀗敍用之命。答曰,不允。已上燼餘
上在昌德宮。停常參·經筵。
自昧爽至辰時,有霧氣。
下直,草芝萬戶閔義亮。
張善瀓,以都摠府言啓曰,今日入直軍士,中日習射,請出標信。傳曰,知道。
吳挺垣啓曰,咸鏡北道試官,因本道監司狀啓,以北評事主掌試取事,定奪矣。今者北評事李端夏,移拜修撰,旣已下諭,若徑先上來,則試事可慮,修撰李端夏,仍令式年監試,東堂畢試取後,上來之意,急急下諭,何如?傳曰,允。
進宴廳啓曰,都廳李枝茂,頃日政,移授仁川府使,其代,以掌樂正朴烶差下,使之察任,何如?傳曰,允。
張善瀓以備邊司言啓曰,會寧·慶源開市事,禮部咨文,今已出來矣。謄出咨文,行會本道,使之一依前例擧行,而亦令該院撰出,付諸前頭使臣之行,何如?傳曰,允。
又以御營廳言啓曰,十一番黃海道別馬隊五十八名,已爲正齊,來九月初一日,與□□番別馬隊,沙河里合操後,舊軍放送之意,敢啓。傳曰,知道,缺一二行。
院前啓,措語見上請還收李敏求敍用之命。請還收黃潤敍用之命。答曰,不允。以上燼餘
上在昌德宮。停常參·經筵。
謝恩,朗原君儼,淸興正淳,訓鍊副正沈樑,馬梁僉使梁應貞。
領議政鄭太和三度呈辭,入啓。傳曰,不允批答。
藥房都提調臣許積,提調臣李一相,副提調臣李慶億啓曰,伏未審數日來,慈殿氣體何如,聖候亦何如?前劑入疏經活血湯,當盡於昨日,而脚部所患,今無更發之漸,則此藥似當停止。諸醫之意亦如此,臣等憂慮未弛,敢來問安,竝此仰稟。答曰,知道。慈候無事,湯藥今姑停止。
院前啓,措語見上請還收李敏求敍用之命,請還收黃瀗敍用之命。答曰,不允。
假注書尹趾完,受由,代申晸落點。
文科二所,出榜,詣闕。已上朝報郞廳權穎校正。郞廳白鴻擧書。
上在昌德宮。停常參·經筵。
下直,臨淄僉使金磻。
謝恩,刑曹參議鄭萬和,護軍李時術,五衛將閔泰亨,兵曹佐郞李夏,蓬山君烱信。
領議政鄭太和三度呈辭,不允批答,王若曰,敷心之言,已悉於再。釋負之懇,奚至於三?卿無復辭,義不可去。念國勢之孔棘,若涉大川而無涯。金精耀芒,上天之譴怒未已,風災傷稼,下民之蘇息無期,歲功垂成,已缺登熟之望,朝綱日紊,尙昧振作之方。殆哉罔知猷爲,凜乎若臨淵谷,雖群工畢力而趍事,猶懼罔功,伊元輔斂手以丐閑,抑獨何意?矧卿宏材偉量,實我喬木舊臣,累世輔弼之勤,王室是賴,出人通敏之譏,朝著所推。柱石邦家,不在韓呂之下,蟬聯胤胄,可居袁楊之間。秉樞幹餘十數年,所裨益非一二計,寧謂倚毗之方切,荐見遜避之連章,雖在山林之賢,尙思共濟,況以鼎軸之重,敢圖自便,不宜過執撝謙,當念義同休戚,夙夜盡瘁,縱乖氣之易乘,神明所扶,庶昔疾之今愈。於戱,安危所係,詎可牢讓於此時,去就非輕,所宜深體於申誥,勉副至意,亟回遐心,所辭,宜不允,故玆敎示,想宜知悉。知製敎尹鏶製進。
院啓,請還收李敏求敍用之命。近來贓律不嚴,貪汚之吏,無所懲懼,前後接跡,而國法漸弛,無一人正其罪者,輿情之憤鬱,固已久矣。黃瀗貪贓之狼藉,實非尋常之比,斷以邦憲,固難容貸,而屈法伸恩,得以假息,雖終身廢錮,於渠亦幸,曾於上年,亦有敍命,而旋因臺啓,卽蒙寢止,蓋其所犯至重,有難全釋故也。今因頒慶,又下敍用之命,臣等亦知聖意之有在,而以瀗之罪,初旣減死,後漸寬宥,至給職牒,則聖朝之爲潤地者,亦已過矣。今若混加收錄,復齒仕籍,則日後貪婪之輩,將何所畏戢哉?敍命一下,群議益激,請還收黃瀗敍用之命。答曰,不允。
文科一所,出榜,詣闕。
掌令李東溟啓曰,臣於試所,伏見奉常寺草記,則以太廟生蟹,內傷不合,本寺之官,不覺檢察,謂臣必使本寺領納之官現告,至有後弊等語,臣不勝瞿然之至。臣頃於監試官牌招之日,以城上所,先詣闕下,則下吏以當該封進官推考傳旨,來示於臣,而不的某官,問於本寺下吏,則自京營庫,封進生蟹,而本寺重蒸以進云,臣意以爲,監捧之官,旣不精擇,又不善蒸,致有內傷之患,則似不免其責,而以傳旨中,有封進官三字,本寺之吏,據例稱冤,故臣不能獨斷,遲待同僚齊會相議,而本寺提調,累次送言,爭以規例,雖未知前規之如何,而不可以一時之見,遽令現告,故欲於後日之坐,移關京營庫,使之現告,當初曲折,如斯而已。今者本寺之啓,以臣創出無前之事,致有後弊,雖非臣所自勤定者,而處事失當之失,臣烏得免?不可晏然仍冒,請命遞斥臣職。答曰,勿辭,退待物論。
巳時,太白見於未地。夜三更四更,巽方,有氣如火光。已上朝報
上在昌德宮。停常參·經筵。
下直,嘉山郡守申誠一,江西縣令南宗標,濟源察訪趙爾炳。
忠淸監司書目,執義尹宣擧,病重上去不得事。遞差。
禮曹判書李一相上疏。大槪,纔經痼疾,餘症尙在,而忍痛奔走,殆將一年,氣力已盡,死亡無日,敢陳瀝血之懇,乞賜遞免內局之任,俾尋生路事。入啓。
慈殿,藥房問安。答曰,知道。
領議政鄭太和四度呈辭,入啓。
持平申厚載啓曰,臣伏見同僚引避之辭,卽封進官推考現告事也。其曲折,同僚旣已備陳,臣不必更煩,而其日之坐,臣亦同參,則何敢諉之於城上所,而晏然處置乎?請命遞斥臣職。答曰,勿辭,退待物論。
藥房都提調臣許積,副提調臣李慶億啓曰,嚴霜初落,夜氣凄冷。伏未審數日來,慈殿氣體若何,聖候亦何如?臣等憂慮未弛,敢來問安。答曰,慈候無事,予亦無事,而但因濕痰,背部牽引之候,苦歇無常,以此爲苦矣。
藥房再啓曰,卽伏承問安之批,以因濕痰,背部牢引之候,苦歇無常,以此爲苦爲敎,臣等不勝驚慮之至。與鄭後啓等諸醫商議,則皆以爲此是濕痰,因寒氣外來,凝滯不散之致,羌活勝濕湯,加□□□酒洗一錢,姑先進三貼,疏散凝滯之氣,宜當云。此藥三貼,爲先劑入,何如?答曰,知道。
吏曹啓曰,臺諫有闕,政事,取稟。
以領議政四度呈辭,傳曰,安心調理。
持平申命圭啓曰,昨日蒸蟹封進官之當該現告也,臣亦同參之官也。其日本府多官,皆以監試官,承牌詣闕,實是相議會同之擧,非獨城上所一人之事也。其時曲折,已盡於同僚避辭中,臣不敢更爲煩縷,而大槪旣非同僚一人之事,則太常侵斥,不可獨歸於同僚,而有欲苟免也,明矣。臣於試場出榜之日,卽當自列,而本以痼疾之人,晨夜奔走,累日觸傷,重得寒疾,喉腫兼發,出榜詣闕,僅僅扶曳出入,不省人事,日且昏黑,宮鑰將下,病勢事勢,俱有所難,黽勉退出,歸伏旅邸,痛勢益劇,委頓枕席,不能起動,冒呈辭單,日再見阻,荏苒憫默,已至四五日矣。昨日今朝同僚,以此相繼引嫌,益覺愧恧,而猶不能自力,稍待陽煦,今始來避,臣之罪戾,至此尤大。臣何敢一刻仍冒,請遞斥臣職。
院前啓,措語見上請還收李敏求敍用之命事,請還收黃瀗敍用之命。今日憲府之官,以引避事,來詣臺廳,臣洪萬衡,亦以前啓連啓事繼至,書出啓草後,依例請出承旨·史官,則政院以爲,史官或因公出去,或以病在家云,而不卽出接,累度催促,則日昃之後,始乃緩緩出來,雖未知公故與病故之如何,而莫重史局,無一人留直者,已極驚駭。致令臺啓稽滯,未卽傳啓,亦前所未有之事。上番史官,若果有病,則雖是公故,政院之出送下番,以致上下番一時俱空,亦甚非矣。請當該史官·承旨,竝推考。答曰,不允,推考事,依啓。
大司憲朴長遠啓曰,臣頃於試所,得接邸報中,奉常寺草記,乃宗廟蒸蟹封進官推考現告事也。其啓辭雖指斥城上所,而臣於此事,旣已同參,則忝在首席,據實引避,宜不後於城上所,而罷場復命之後,適緣賤疾苦劇,扶曳退歸,呈單請急,見阻政院,臣之狼狽,固已極矣。得見掌令李東溟避辭,則終始曲折,雖已詳陳,而猶有所未盡者,大槪伊日之坐,方捧現告於奉常寺,俄聞本寺提調,累次送人,以前規則非本寺官員所當現告,爲言,且旣以當該封進官,捧傳旨,則提調之言,不爲無見,故更議于同席,姑寢其現告,先下推堪於京畿封進官,本寺官員之不謹蒸薦之罪,則似當別有論請云云而罷矣,本寺乃以無前之事,後弊可慮等語,歸咎於本府,其不待臺府結末,先自煩啓,亦豈不爲後弊乎?臣竊訝焉。臣處事失當之失,旣與城上所無異,當避而不卽避,臣之所失,尤大,何敢晏然仍冒於臺憲之長乎?請命遞斥臣職。答曰,勿辭。
答禮曹判書李一相疏曰,省疏具悉。卿辭至此,內局提調之任,當勉副焉。
政院啓曰,領議政呈辭,批答傳諭事,下番翰林尹敬敎,啓稟出送之後,上番翰林崔後尙,以臺諫待接事,使之進來,則稱以病重出往,趁不入來,殊甚不當,請推考。今後則上番翰林,公事外,切勿出入事,捧承傳施行,何如?傳曰,允。
巳時,太白見於未地。已上朝報
上在昌德宮。停常參·經筵。
下直,仁川府使李枚茂。
謝恩,星州牧使李光載,奉常直長姜弼周,兼春秋李奎㱓。
右承旨張善瀓辭職上疏。入啓。
今日,元子,輔養官宋浚吉相見禮時,出宮正時,已正一刻。
藥房都提調臣許積,副提調臣李慶億啓曰,伏未審夜來,慈殿氣體若何,聖候亦何如?昨日劑入羌活勝濕湯,其已進御,而背部牽引之氣,覺有差減之效乎?臣等區區憂慮,敢來問安。答曰,知道。慈候無事,予之所患,時無快效矣。
傳曰,工曹判書李浣,沐浴事下去,給馬。
傳曰,大臣·備局堂上,引見。
大司諫李尙眞辭職上疏。入啓。
全羅監司書目,前古阜郡守鄭德謙,在官時,官需米,濫自私用,別杖濫刑,致殞人命,罪狀,令攸司處置事。
京畿監司書目,安山呈,以行司直尹絳上疏上送事。
明日元子,左議政洪命夏,右議政許積相見禮時,出宮正時,巳正一刻。
答大司諫李尙眞疏曰,省疏具悉。卿其勿辭察職。已上朝報
大臣·備局堂上引見時,吏曹參判李慶徽所啓,今番新出身,自願除防納銃,其數一千九百六十柄矣。左議政洪命夏曰,今當以此分送於黃海·咸鏡兩道,而咸鏡道則不可不優送,黃海道當送之數,磨鍊除出之後,盡爲入送於咸鏡道,何如?上曰,依爲之。已上備局謄錄
左議政洪命夏所啓,訓鍊大將李浣,今日以沐浴事,已爲下直,中軍朴敬祉,時在前任水原府,內外輕重有別,且罷職之人,無益於官事,請朴敬祉卽爲召來,察中軍之任,何如?上曰,依爲之。已上訓局謄錄
引見時,司諫李秞所啓,李敏求敍命還收之請,實循公共之論,而累日論執,每以不允爲敎,臣等竊未曉聖意之所在也。敏求罔赦之罪,實關宗社,其時同罪之臣,次第伏法,則敏求之獨免刑章,已是朝家用法不均之處,此實國人所共憤,而聖明之所洞燭也。其所負犯,旣如此,故當初臺臣之啓,至有敏求之生,慶徵之冤也,等語,此豈非的當嚴截之論乎?三尺不嚴,漸蒙寬貸,後至於宥謫而給牒,任其閑住,以至今日,則其於敏求,亦云幸矣。曾在先朝,雖有敍用之命,三司竝論,竟回天聽,逮至聖明嗣服之後,亦有收敍之典,而臺臣又爲爭執,得請而後已,王法之難撓,公議之難遏,大罪之不可全釋,於此亦可見矣。不意今者,恩敍又下,復齒西班,有同尋常被罪之人,循例蒙敍者然,豈可以歲月之寢久,霈澤之普遍,一例收錄,使之廁迹於朝籍乎?凡在瞻聆,莫不驚駭。請還收李敏求敍用之命,措語見上請還收黃瀗敍用之命。上曰,不允。竝引嫌而退,現告之際,不的某罪,則遲待後坐,意有所在,齊坐之日,亦已同參,則出於事勢適然,更議同席,寢其現告,則別無失當之失,請掌令李東溟,持平申厚載·申命圭,大司憲朴長遠,竝命出仕。上曰,依啓。左議政洪命夏所啓,今此大霈之典,罪廢之人,皆蒙恩命,而頃以吏曹草記之失,判書金壽恒被推之後,故牧使尹輿覺,獨未蒙恩,而尙在罪籍之中,誠極冤抑,特命還給職牒,何如?上曰,職牒還給,可也。大司憲朴長遠,掌令李東溟,持平申厚載·申命圭就職。已上朝報
上在昌德宮。停常參·經筵。
領敦寧金佐明上疏。啓下該曹。
答右承旨張善瀓疏曰,遞差,仍傳曰,給馬。
全羅監司書目,靈光郡守成□□衰病已甚,不堪劇地,而爲遷妻葬,受由還家,病勢加重,久不還任,罷黜事。
又書目,鎭安縣監黃沇,在官之時,身病沈痼,而受由上京,所患轉劇,以致曠官日久,罷黜事。
慶尙監司書目,判決事李尙逸,病重上去不得事啓。遞差。
慈殿,藥房問安。答曰,知道。
藥房都提調臣許積,副提調臣李慶億啓曰,伏未審夜來,慈殿氣體若何,聖候亦何如?背部牽引之症,尙無差減之效乎?昨日引接臣僚,酬酢移時,不瑕有添傷之患乎?臣等區區憂慮,敢來問安。答曰,知道。慈候無事,予之背部牽引之症,苦歇無常,勿爲逐日問安。
領議政鄭太和五度呈辭,入啓。傳曰,安心調理。
謝恩,右承旨吳挺垣,左副承旨宋時喆。
左參贊宋浚吉上疏。大槪,臣眼疾日甚,乞蒙恩暇,往浴溫泉事。入啓。
修撰洪萬容,兼春秋減下肅拜。
右尹李時楳上疏。入啓。答曰,省疏具悉。卿其勿辭,調理察職。
院前啓,請還收李敏求敍用之命事,措語見上請還收黃瀗敍用之命。答曰,不允。
明日,元子,輔養官金佐明·金壽恒相見禮時,出宮正時,巳正一刻。
辰時,日有重珥,珥上有背,色皆內赤外靑。自巳時至酉時,日暈。
有政。已上朝報
上在昌德宮。停常參·經筵。
謝恩,護軍南淑·李幼□,學錄金啓光。
吏曹啓曰,曾於上年春間,因諫院啓辭,新及第分差成均館之人,以門地卑微,不爲許參者,令本曹明覈處置事,命下矣。問于本館,則李益華·李泰祺二人,皆以門地卑微,從公論不爲許參云。故當初發論人處,往復覈問,非止一再,而前博士朴以文·鄭民獻,前學錄李三錫等,互相推諉,矇矓回答,或托以物論,或諉以風聞,終不指一直陳,已至經年,究竟無期,事極寒心。此事雖因分館而發,係是門地卞正之事,不可以循例文移,得其實狀。朴以文等處,令攸司發緘推問,詳覈虛實後,分館一款,自本曹更爲稟處,何如?傳曰,允。
藥房都提調臣許積,副提調臣李慶億啓曰,伏未審夜來,慈殿氣體若何,聖候亦何如?昨伏承問安之批,以背部牽引之症,苦歇無常,爲敎,臣等憂慮未弛,與諸醫商議,則羌活勝濕湯,最是當劑,加進三貼宜當云,前劑入三貼,當盡於昨日。此藥三貼,加劑以入,何如?答曰,知道。慈候無事。
答左參贊宋浚吉疏曰,省疏具悉卿懇。予欲面諭焉,卿其入來。
政院啓曰,左參贊宋浚吉入來之意,敢啓。傳曰,引見。
院啓,李敏求敍命還收之請,實循公共之論,而累日論執,每以不允二字爲批,臣等竊未曉聖意之所在也。敏求罔赦之罪,實關宗社,其時同罪之臣,次第伏法,而敏求之獨保首領,已是朝家失刑之大者,其所負犯旣如此。故當初臺臣之啓,至有敏求之生,慶徵之冤也等語,此豈非的當嚴截之論乎?雖使敏求,終死於謫所,其視慶徵輩,亦已幸矣,而國法不嚴,漸蒙寬宥,終至於放釋而給牒,任其偃息在家,以至今日,輿情之憤鬱,固已久矣。曾在先朝,雖有敍命,三司竝論,竟回天聽,逮至聖明嗣服之後,亦有收敍之典,而臺啓又爲爭執,得請而後已,不意今者,恩敍又下,復齒西班,有同尋常被罪之人,循例蒙敍者然,豈可以歲月之寢久,霈澤之普遍,一例收錄,使之廁迹於朝籍乎?公議不可掩拂,大罪不可全釋,請還收李敏求敍用之命,措語見上請還收黃瀗敍用之命。答曰,不允。
政院啓曰,明日視事,取稟。傳曰,停。已上朝報
備邊司啓曰,瀋陽年例入送祭用,生梨·栢子·淸密,自該曹分付兩西,已令措備,銀杏,亦自該曹已爲下送,依前例以邊將定差使員,領送之意,分付該曹,何如?答曰,允。已上備局謄錄
左參贊宋浚吉引見時所啓,元子旣行相見禮之後,則當定講學之規,逐日爲之乎?抑間一日爲之乎?上曰,間一日爲之,而其間雖非日次,亦有可見之時矣。右承旨吳挺垣曰,旣以間日定規,則每令一員進參乎?上曰,依爲之,而不必一定其員數,可也。又所啓,今此進宴之擧,必不可已,則當十分減省,俾無濫觴之弊,而竊聞外方妓生招集之數,多至過百,至於額外官物,亦爲招來云,其怨苦之端,不可不慮,故敢此仰達。又承旨吳挺垣曰,聞該院,勿論老病無才,一從舊籍推捉,故其數之多,至於如此云矣。上曰,今此進宴,實出於情理之不得已也。天災民事,非不念及,而不自堪愛日之情,明歲豐登,亦未可必,豐登則設行之後,又有一大禮。故只欲以進宴設行,凡于節目,亦爲減損,以示予不得已之意,剩數及額外妓女,令該院嚴明,分付,勿令濫數招集,可也。已上朝報
上在昌德宮。停常參·經筵。
巳時,太白見於未地。自午時至酉時,日暈。
下直,忠淸監司任義伯。
謝恩,右副承旨李時術,奉敎李世長,兵曹正郞呂儆,熊川縣監張信立。
領議政鄭太和六度呈辭,入啓,傳曰,安心調理。
全羅監司書目,求禮呈,以今月二十五日,趙哲,雷震致死事。
傳曰,忠淸監司任義伯,引見。
掌令李東溟,持平申命圭啓曰,人君之設臺諫,乃所以寄耳目,而補遺闕,故古之明王,或使增置其官,或命常在左右,使不得一日而無者也。如臣等無狀,濫蒙洪造,忝叨匪據,將浹累旬,日事噤嘿,靡所裨益,尋常自顧,亦且媿恧,固知殿下之於臣等,卑賤侮嫚,不齒有無之間也。雖然臣等職事,卽是臺官也,初不卑微,旣置其職,則不可謂其人之卑鄙,而待之當以其職也。頃日太常之事,臺中諸臣,竝爲引避遞免,而循例請出,又蒙允兪,心面雖怍,分義有嚴,黽勉齋肅,恭將趍命,而處置四日,召牌始降,竊自疑惑,未知其故,而臺官請出之後,召牌之降,至於此久,此實前古未有之事。若以臣等爲不足齒數而然,初不當處之踰分之地,以玷名器也,若以引避之擧,爲不合聖心而然,則請出之時,固當明旨而退斥之也,若謂之諉以不緊,放過漫忽而然,則此非明君哲主設臺諫寄耳目之道,聖明豈如是哉?臣等竊伏聞,凡干出納奏牘,雖有緊關時急之事,輒必寢滯,或過累日而下,或至經旬而乃判云,此豈臣僚之所望於殿下者哉?臣等不必遠引前代,列聖古事,亦未詳知,而以臣等所聞見,仁祖朝以後,當法祖宗,何不以仁祖盛德爲法,而反有此怠豫廢事之漸,而待臺閣不以其道,亦至於此乎?臣等亦知聖上玉體,常自未寧,萬機之繁,實有所日不暇給而然,而仁祖大王,中年以後,不幸違豫,累歲沈痼,而至於酬應庶務,接待臣隣,未嘗如此也。嗚呼,此非眞可爲法者乎?如臣等無取之輩,固不足說,若使他日擧得眞箇古遺直臣,置之臺閣,而待之如此,則虧損聖德,將復如何也?此實臣等萬萬無似,自取賤侮之致,何敢更爲苟冒,重貽聖過乎?請命遞斥臣等之職。答曰,勿辭。
府啓,措語見上請還收李敏求敍用之命。畿輔保障,雖曰重任,比之制閫,則位望職事,輕重固不可等班,而頃日水原府使之薦望也,竝擬以三路節度,終歸之於塞北閫帥,官方政體,不當如是乖舛,物情,皆以爲訝,而非但此也。水原之距北靑,至於十數日之程,武弁中在京無故者,豈無可合之人,而何必以邊外閫帥,轉相移授,以致顚倒之至此也?使此新帥,入往交替,又使舊帥來代水原,其間往來之際,雖或兼程倍馳,必致經月,而彼此迎送之弊,又不可勝言,請前南兵使具文治,仍授前任,水原府使,更以無故可合之人,極擇差送。答曰,不允。
院前啓,措語見上請還收李敏求敍用之命,請還收黃瀗敍用之命。答曰,不允。
忠淸監司任義伯,引見時所啓,溫陽郡守趙志孟,雖無不治之聲,衰老迂拙,不合辦事之狀,大臣曾已陳達於榻前云,小臣下去之後,狀啓以遞,則事將遲滯,趁速改差,何如?上曰,依爲之。又所啓,臣曾任慶尙監司時,以道內節孝卓異者,士族十人,常漢十四名,有才行可合錄用者七人,列錄啓聞矣。其中榮川士人鄭道昌,其父爲叛奴賊黨所殺,誓欲報仇,七年服衰,日日號哭於官門,捕得賊魁以下,餘黨之未捕,又爲服衰七年,盡除賊徒之後,始爲娶妻,里人感其節孝,私刻孝子里三字於里前岩石,如此之類,似當別施褒奬之典,俾爲觀感之地矣。上曰,言于該曹,可也。已上朝報
禁府啓曰,以全羅監司狀啓,因刑曹啓目,前古阜郡守鄭德謙,移本府處置事,允下矣。鄭德謙,方爲待命本府,卽爲拿囚之意,敢啓。傳曰,知道。已上禁府謄錄
夜一更,月犯土星。二更,流星出畢星下,入南方天際,狀如鉢,尾長三四尺許,色赤。
今九月初三日,大臣·備局堂上引見時,左議政洪所啓,頃日黃海監司姜裕後,以宗廟薦新黍·稷·早稻·小麥等,令該曹變通事狀啓,臣等欲爲相議稟定,故未及回啓矣。臣意則每致節晩封進,極爲未安,若依大同例,使之收價上納,令宣惠廳貿得封進,則似好,右相之意,亦然,而領相則以爲莫重祭享之事,不可如是苟簡云,何以爲之?上曰,領相之言,是矣。監司之敢請變通,誠爲不當,而朝家旣知其弊之後,則亦不可不爲變通,監司則推考,使知事體之如此,而其事則自今變通,以爲及時封進之地,可也。已上備局謄錄
上在昌德宮。停常參·經筵。
下直,江陵府使姜瑜,谷城縣監朴廷薜。
謝恩,執義金萬基,吏曹佐郞南二星。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審數日來,慈殿氣體若何,聖候亦何如?背部牽引之症,尙無差減之效乎?前劑入湯藥,當盡於今日,詳知卽今症候,然後連進與否,方可議定,臣等憂慮未弛,敢來問安。答曰,知道。慈候無事。湯藥今姑停止,可也。
答行司直尹絳疏曰,省疏具悉。卿其勿辭,從速上來。
刑曹啓目,粘連全羅監司狀啓云云,前古阜郡守鄭德謙,濫用刑杖,引用官需米等罪,俱係不法,移義禁府處置,何如?啓。依允。
吏曹啓曰,守令有闕,政事,取稟。傳曰,政事,過國忌後爲之。已上朝報
上在昌德宮。停常參·經筵。
巳時,太白見於未地。夜一更,有霧氣。二更流星出五車星上,入北方天際,狀如拳,尾長二三尺許,色赤。五更,流星出東井星下,入星星上,狀如鉢,尾長三四尺許,色赤。
領議政鄭太和七度呈辭,入啓。
禁府啓目粘連,平安道放未放啓本云云,罪人未放秩張文顯,放秩中李世華,依啓聞施行,楊逸漢段,方在邊遠定配之中,雖當大赦,自本道直入放秩啓聞,其在事體,殊甚不可,今姑仍配,李翊漢段,纔蒙恩典減等,雖在徒配放秩之中,自下不敢循例請放,上裁,何如?啓依回啓施行。
以領議政鄭太和七度呈辭,傳曰,安心調理。已上朝報
上在昌德宮。停常參·經筵。
有政。
謝恩,護軍張善瀓。
下直,古阜郡守許晟,馬梁僉使梁應貞。
京畿監司書目,廣州呈,以副應敎李端相上疏上送事。又書目,高陽呈,以校理沈榟,病重上去不得事。
全羅監司書目,全州府尹李元禎還任之後,猶守謬例,不可苟且仍置重損體面,罷黜事。
明日監試初試,一所試官三,李敏敍·李有相·洪柱國,二所試官三,南二星·李程·李夏成。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審數日來,慈殿氣體若何,聖候亦何如?背部牽引之症,尙未快愈乎?臣等憂慮未弛,敢來問安。答曰,知道。慈候無事。
吏曹啓曰,今此監試初試試官望,可擬之人絶乏,不得已二員,備望以入之意,敢啓。傳曰,知道。
成均館官員,以知館事意啓曰,今九月初九日儒生課試,政府有故,不得行之意,敢啓。傳曰,知道。
院啓,臣等以李敏求敍命還收事,苦口力爭,而聖批一向牢拒,不惟其有拂於朝野公共之論,臣等竊未曉聖意之所在也。意聖明,以敏求,謂其無可罪耶?抑或謂其罪,猶有所可恕者耶?謂其無可罪,則同罪之臣,旣伏邦刑,而獨敏求,尙保首領,猶可謂之無可罪乎?謂其猶有所可恕,則敏求負犯,實關宗社,此而可恕,孰不可恕?況當初量移之擧,亦出於朝家之不得自由,此亦國人之至今扼腕者也。殿下若以敏求之罪,下問於擧朝諸臣,則苟有血氣,而不至於全昧義理之人,夫孰曰,敏求,無可罪有可恕者也?雖使敏求,終死於謫所,於朝家爲失刑,於敏求爲大幸,而國法不嚴,漸蒙寬貸,終至於放釋而給牒,任其偃息,尙容於天壤之間,神人之憤,固已極矣。今雖不得追正其刑,若又收敍而爵祿之,則深恐義理漸至晦塞,人臣無所勸懲也,幸賴公議,尙不墜地,旣敍還寢,前後非一,而不意今者,恩敍又下,復齒西班,兩司爭執,兪音尙閟,臣等於此,益不勝慨然,豈可以歲月之寢久,霈澤普遍,一例收錄,使之廁迹於朝籍乎?輿論不可强拂,大罪不可全釋,請勿留難,亟收李敏求敍用之命。黃瀗貪贓之狼藉,已悉於當初方伯之狀〈啓〉,船人之所供,則斷以邦憲,固難容貸,而屈法伸恩,得以假息,雖終身廢錮,於渠亦幸,曾於上年,亦有敍命,而旋因臺啓,卽蒙寢止,蓋其所犯至重,有難全釋之狀,固已聖明之所洞燭者也。今因頒慶,又下敍用之命,臣等亦知聖意之有在,而以瀗之罪,初旣減死,後漸寬宥,至給職牒,則聖朝之爲瀗地者,亦已過矣。今若混加收錄,復齒仕籍,貪官汚吏,將無所畏戢,臣等,爲此之懼,累日爭執,而聖明,庇一贓吏,而不思日後懲勵之道,臣等竊惜之。王法至嚴,公議益激,請還收黃瀗敍用之命。答曰,依啓。黃瀗事,不允。
謝恩,吏曹佐郞李有相,直講李休徵。
府前啓,措語見上請還收李敏求敍用之命,請南兵使具文治,仍授,前任水原府使,更以無故可合人,極擇差送。新啓,各道糶糴身役之無以徵納之類,使之抄出啓聞,出於聖上應天怒恤民生之盛意,顚連無告者,擧皆跂足翹首而謂曰,吾其庶蘇矣,爲道臣者,所當體朝家德意,使實惠下究也,而忠淸前監司金始振,乃於各邑抄出之際,其數之稍多者,則必使太半減去而後已,若夫申飭栍邑,更無虛實之混,則可也,而今乃一以減剋爲務別邑,不敢違上司意旨,惟恐其所報之多,目視赤立呼籲之狀,而莫能恤焉,以致窮民怨咨,至以朝家命令之無實爲怨,其膠於纖嗇之習,而不能奉承德意,使民生大失喁望之心,有非尋常失誤之比。請前監司金始振,從重推考,令新監司,分付列邑,凡有窮民之無以徵納者,更加從實抄出,追報監營,以爲一體啓聞之地。答曰,不允。李敏求事及末端事,依啓。
監試官,一所都汝垣,二所金光。
二所試官,洪柱國相避,代吳斗寅,改落點。已上朝報
訓鍊都監啓曰,前府使朴敬祉,都監中軍,已爲啓下,而方在罷散中,時無職名,依例付軍職,察任,何如?傳曰,允。已上訓局謄錄
上在昌德宮。停常參·經筵。
謝恩,北評事呂聖齊,活人別提安禮。
領議政鄭太和八度呈辭,入啓。傳曰,遣承旨敦諭。
傳曰,史官二員待命,騎馬六匹立之,監試初試一二所內摘奸。
院前啓,措語見上請還收黃瀗敍用之命。
府前啓,措語見上請前南兵使具文治,仍授前任,水原府使,以無故可合之人,極擇差送。答府院曰,不允。
夜一更,白氣一道,起自西方,直指南方,長七八丈,廣尺餘,良久乃滅,月暈,廻木星。二更,流星,出五車星下,入東方天際,狀如拳,尾長,二三尺,色赤,月暈,廻木星。
上在昌德宮。停常參·經筵。
下直,黔毛浦萬戶裵友良。
謝恩,訓鍊都正李斗鎭,慶尙左兵虞候朴尙賢,直講李晩吉,桃源察訪李國芳,鎭安縣監李奎明,東學訓導權脩。
禮曹判書李一相,辭職上疏。入啓。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審數日來,慈殿氣體若何,聖候亦何如?臣等憂慮未弛,敢來問安。答曰,知道。慈候無事。
答禮曹判書李一相疏曰,省疏具悉,卿其勿辭,調理察職。
同副承旨李晩榮書啓,臣承命往諭于領議政鄭,則以爲臣之呈箚乞遞,非有他故,積傷生病,日久彌留,漸至沈痼難醫之域,陳力就列,已無望矣,加以兩耳之聾,近日益甚,八上辭單,瀝盡肝肺之血,而天鑑未燭,尙不許遞,至遣承旨,諭令出仕,臣不勝惶恐悶塞之至,伏地俟罪之外,不知所達云矣。傳曰,知道。
領議政鄭太和上疏。大槪,昨蒙遣承旨敦諭,尤極惶悶,敢陳危懇,乞遞職名事。入啓。
院啓,古者明王之律,貪汚也,不以貴勢而倖免,亦不可以有功而寬假,至于我朝,禁錮其子孫,使不齒朝籍,則贓法之極嚴,據此可見,況身親犯科者,尤不可復通仕路,有同平人也,明矣。黃瀗貪贓之狼藉,已悉於當初方伯之狀啓,船人之所供,則斷以邦憲,固難容貸,而屈法伸恩,得以假息,雖終身廢固,於渠亦幸,曾於上年,亦有敍命,而旋因臺啓,卽蒙寢止,蓋其所犯至重,有難全釋之狀,固已聖明之所洞燭者也。今因頒慶,又下敍用之命,以瀗之罪,初旣減死,後漸寬宥,至給職牒,則聖朝之爲瀗地者,亦已至矣。今若混施恩命,至於收錄,則貪官汚吏,將無所畏戢,臣等,爲此之懼,論執已久,而聖明,庇一贓吏,不思日後懲礪之道,臣等,竊惜之。王法至嚴,公議益激,臣等,不得請則不止,請勿留難,亟收黃瀗敍用之命。頃以坊役事目頒布時,數十件添錄事,當該部官,本院論罪,而當部,以參奉金萬年,現告矣。今聞其時事目,文書踏印之着押者,乃主簿李得彬也。及其現告之際,互不自首,推諉同僚,其爲倖免之計,已極無謂,而同僚見罷之後,猶不知愧,晏然行仕,冒沒廉恥,莫此爲甚,請南部主簿李得彬,汰去,凡守令除授之後,必見臺官而下直者,意有所在而不得見,則不敢留刺,至于辭朝而不得見,然後不得已留刺例也,古阜郡守許晟,前期留刺於臺官之家,終不下直而去,其不有事體,偃謇自便之習,不可不懲,請古阜郡守許晟,從重推考。答曰,不允。汰去事及推考事,依啓。
府前啓,措語見上請前南兵使具文治,仍授前任,水原府使,以無故可合人,極擇差送。槐院規例,先後進,次第至嚴,不敢越序,故右位作散之時,居下者,雖陞至上,博〈士〉右位,若蒙收敍,則六品陞出之際,必讓與右位,不得躐等徑出,而頃者李沃之自博士陞出也,右位四人,旣已蒙敍,以次當進,則在沃之道,實仕雖準,亦當依例推讓,況纔陞博士,準仕尙遠,而不讓當次之右位,不待仕滿,終自陞出,其壞廢規例,實爲可駭,典籍李沃,請命改正。答曰,不允。末端事,依啓。
答領議政鄭太和疏曰,省疏具悉卿懇。國事之揑扤,變怪之層疊,未有甚於今日,而卿之請急,胡其數也?義同休戚,卿何決意去就,卿辭雖切,斷無允許之理,時事孔艱,尤非就閑之時,卿宜愓然於心,予何多誥?安心勿辭,極斷來章,速出論道,以副予望。
巳時,太白見於未地。申時,日暈。夜二更,月暈。五更,流星出南河星下,入鬼星上,狀如拳,尾長三四尺許,色白。已上朝報
上在昌德宮。停常參·經筵。
巳時,太白見於未地。夜自一更至三更,月暈。五更,東方有氣如火光。
領議政鄭太和九度呈辭,入啓。傳曰,安心調理。
左參贊宋浚吉上疏。大槪,敢冒萬死,更申前懇,乞蒙恩暇,往浴溫泉事。入啓。
府啓,措語見上請前南兵使具文治,仍授前任,水原府使,以無故可合人,極擇差送。
院前啓,措語見上請勿留難,亟寢黃瀗敍用之命。新啓,國家之有蓄積,所以備旱澇而擬緩急也,軍國所重,孰有大於此乎?目今八路之儲峙,臣等,雖未能詳知,而姑以耳目所覩記,言之,兩西則雖十室殘邑,小不下數萬石,其他各道諸邑所儲,多少不齊,穀多之邑,則糶糴之際,民不支堪,未免逋欠之患,穀少之邑,則倘遇凶歲,民皆望哺,而至於就糶他邑,實有病博施之歎矣。今若取考各邑田結多寡,雖未滿三年之蓄,酌定其元穀,每年分糶,竝其生耗而收捧,元定實數之外,如有餘裕,運致京倉,以備軍需,則諸道民力,可以少紓,而大農經費,未必無小補也,請令該曹,就議廟堂,各邑糶糴,隨其田結多寡,酙酌損益,一定元穀之數,以除民間一分之弊。答曰,不允。末端事,依啓。
答府曰,勿煩。已上朝報
兵曹啓曰,觀武才吉日,令日官推擇,則今十八日爲吉云,敢啓。傳曰,知道。已上訓局謄錄
上在昌德宮。停常參·經筵。
巳時,太白見於未地。酉時,日暈。夜自一更至四更,月暈。
謝恩,金海府使李華岳,監察李邦杰,溫陽郡守朴,知事趙珩。
慈殿,藥房問安。答曰,知道。
藥房提調臣鄭知和,副提調臣李慶億啓曰,伏未審數日來,慈殿氣體若何,聖候亦何如?臣等憂慮未弛,敢來問安。答曰,知道。慈候無事,予則雖不至大段,昨得寒疾,今已和解矣。
忠淸道京試官書目,槐山都會監試參試官,舒川郡守李厚先豫差,結城縣監李柙等,終不進參,令該曹從長指揮事。
藥房再啓曰,卽伏承問安之批,以雖不至大段,昨得寒疾,今已和解爲敎,臣等,不勝驚慮之至。雖已和解,若有餘症,未盡平復,則必須詳知症候,及時議藥,敢此仰稟。答曰,知道。症候已言于醫官矣。
院前啓,措語見上請勿留難,亟收黃瀗敍用之命。答曰,不允。
府前啓,南兵使仍任,水原府使,以無故可合之人,極擇差送事,停啓。
大司諫李尙眞上疏。大槪,賤疾添苦,無計供職,更申前懇,乞賜鐫免事。入啓。已上朝報
兵曹啓曰,觀武才吉日,旣已推擇啓下矣。觀武才處所,豫先定奪後,可以擧行,依前以春塘臺定行乎?敢稟。傳曰,依爲之。已上訓局謄錄
答副司直金益廉疏曰,省爾疏辭,覽爾冊子,引古誡今,縷縷切實,忠君愛國之志,予誠嘉歎。可不留心焉?仍傳曰,今下馬裝,行司直金益廉處賜給。以上記草
備邊司啓曰,頃因掌樂提調陳箚,京樂生保未充定者,以京外諸般冒屬之類,査出充給事,自本司覆啓定奪,中外各項額外冒屬之類,今始査出矣,樂生奉足未充者,元數二百四名內,五十一名,則以舊餘丁,先已定給,卽今未充之數,一百五十三名矣,樂生奉足每名,各收三疋之布,此身役中最高者矣,今若只給一百五十三名,勢必難堪,以每名各收二疋計之,則應定之數,當爲三百六名,以新餘丁稍實者,依此數劃給,而旣爲劃給之後,本院若踵舊套,仍捧三疋於每名,則殊無朝家軫恤民弊之意,且餘丁,與元奉足有異,其爲號怨,必有甚於前日,以此分付該院,使之各別申飭擧行,而此後如有闕額,則決不可自本司,每每定給,依他軍役例,使之各司代定之意,亦爲分付,何如?答曰,允。已上備局謄錄
上在昌德宮。停常參·經筵。
夜五更,電光,流星出參星下,入狼星上,狀如拳,尾長三四尺許,色白。
答左參贊宋浚吉疏曰,省疏具悉卿懇。數句文字,難寫予懷之萬一,又當面諭焉。
答大司諫李尙眞疏曰,省疏具悉。縷縷進誡之言,予當留心而愓念焉。可以議處事,亦令攸司議處,卿其安意,勿辭察職。
答副應敎李端相疏曰,省疏具悉。爾其勿辭,從速察職。
謝恩,靈光郡守權大載。
領議政鄭太和十度呈辭,入啓。傳曰,安心調理。
兵曹啓曰,南兵使黃道昌,趁速辭朝赴任之意,昨日自本曹分付矣,聞黃道昌自數日前,左邊腰下,毒腫重發,症勢危劇,方在死生中云,水原府使,曠官已久,不可等待其差歇,南兵使黃道昌,今姑改差,何如?傳曰,允。
政院啓曰,新除授水原府使具文治,以南兵使未及交代之故,尙未上來,而黃道昌,今又見遞矣。畿輔重地,曠官已久,事甚可慮,新兵使不可不速爲開政差出,敢此仰稟。傳曰,當日爲政,可也。
院前啓,措語見上請勿留難,亟收黃瀗敍用之命。新啓,靈光爲郡,物衆地大,素稱難治,苟非剸繁理劇之才,其不爲僨敗者,鮮矣。新除授郡守權大載,曾莅南邑,處事顚妄,多有貽笑之擧。又以本道都事,適當掌試之任,用意行私之狀,南路之人,至今傳說,如此已試見敗之人,豈可復畀本道劇邑,而重貽民害乎?請靈光郡守權大載,遞差,其代,各別擇差。凡士子之無故改名者,不爲許赴,載在令甲,而至於旣被削罰,則尤不可厭然擅改而赴擧也。慶尙左道擧子權百喜,卽前日權愰稱名者也,得罪儒林,旣已付黃,又被削籍之罰,而今此別科,暗生赴擧之計,乃敢冒赴,得點榜首,其用意奸巧,不畏公議之狀,極爲痛駭。請慶尙左道擧子權百喜,令該曹拔去榜中,以懲士習。答曰,不允。末端兩件事,依啓。
謝恩,中學敎授洪萬容。已上朝報
答忠淸道西原居生員金尙羽疏曰,省疏,嘉爾愛君憂國之誠。疏中可以議處事,則當令攸司稟處焉。已上記草
有政。
上在昌德宮。停常參·經筵。
巳時,太白見於未地。夜一更,流星出室星上,入危星下,狀如鉢,尾長五六尺許,色赤光照地。
下直,溫陽郡守朴。
慈殿,藥房問安。答曰,知道。
藥房提調臣鄭知和,副提調臣李慶億啓曰,雨後寒風徹曉,伏未審夜來,慈殿氣體若何?自上感冒之候,今已平復,而更無餘症乎?臣等,憂慮未弛,敢來問安。答曰,知道。慈候無事。
慶尙監司書目,幽谷呈,以禁府都事李鼎基杖斃驛人罪狀,令攸司處置事。
忠淸監司書目,鎭川縣監,卽臣同姓三寸姪女夫,不能無嫌,令該曹參酌處置事。又書目,舒川郡守李厚先,結城縣監李柙,本道監試初試,實豫差,以終不進參,爲先罷黜事。
吏曹啓曰,守令多闕,政事,取稟。傳曰,明日爲之。
傳曰,左參贊宋浚吉,引見。
掌令李東溟啓曰,臣卽伏聞以江陵獄事,道臣査啓,今始入來,而有其時守令,尸居矇然,終不覺察等語,該曹覆啓,以各別嚴査,的知某年之事,摘發論罪讞議云,元啓未下,獄事顚末,雖不得詳知,而各人初招,或謂之上年,或謂之今年,及其承服也,以今年四月,明白納招,六度更推,終不變辭,推官道臣,皆以今年歸一,而該曹,以更査年月,爲啓,臣之遞歸,在今年二月,而上年,是在官之時,則臣是査覈中人也。臣何敢晏然冒啓臺職?請命遞斥臣職。答曰,勿辭,退待物論。
政院啓曰,明日爲政事,命下矣。明日宗廟奉審相値,政事何以爲之?敢稟。傳曰,當日爲之。
院前啓,措語見上請勿留難,亟收黃瀗敍用之命。
府啓,引嫌而退,江陵之獄事,本道査啓,旣以今年四月歸一,則今春遞來之官,別無干涉,而該曹,方以更査爲請,則勢難仍在臺官,請掌令李東溟遞差。答曰,依啓。
答院曰,不允。
以禮曹草記,來十八日春塘臺文臣庭試設行事,啓下。已上朝報
上在昌德宮。停常參·經筵。
下直,漣川縣監崔碩英。
謝恩,南兵使李斗鎭,宣傳官李東顯,監察李尙淵,兼學正李英甲,司僕僉正李箕徵,禮賓正成後卨,參知洪處厚,承文副正字趙師錫。
領議政鄭太和十一度呈辭,入啓。
吏曹啓目,粘連忠淸監司狀啓云云,鎭川縣監柳命才,卽監司任義伯同姓三寸姪女夫是如,有此馳啓是白在果,在法旣無相避,則不必强引爲嫌,以此意回移,何如?啓,依允。
左議政洪命夏箚子。大槪,旣被諫官之斥,且有狗馬之疾,決難供職,亟賜鐫免事。入啓。
禮曹啓曰,以諫院啓辭,傳敎矣。擧子權百喜原榜目中,付標以入之意,敢啓。傳曰,知道。
院啓,臣等,以黃瀗敍命還收之請,苦口力爭,已過半月,而天聽逾邈,尙斬一兪,聖明之庇一贓吏,强拂物議,抑獨何哉?聖明,若以瀗之所犯,猶有所可恕之端,則貪贓之狼藉,已悉於其時方伯之狀啓,船人之所供,不啻明白,而業已聖明之所洞燭者,其果有可恕之端耶?聖明,若以念舊之義,必欲終始庇護,則當初貸死,厥後給牒,皆出於屈法伸恩,聖朝記功之意,亦已至矣。汚衊之罪,如彼其難貸,而得保首領,尙今假息,以齊威之烹阿,漢光之誅贓,觀之,聖朝之爲瀗地者,不亦過乎?雖終身廢錮,於渠亦幸,豈可復通仕籍,有同平人哉?曾於上年,旣敍還寢,蓋其罪犯極重,公議至嚴,聖明亦不得不俯循也,今若更施恩典,至加收錄,則貪官汚吏,必皆以瀗,爲藉口之資,而將無所畏戢,斷非聖朝治贓礪世之道,群情憤惋,久而益激。臣等不得請,則不止,請勿留難,亟收黃瀗敍用之命。答曰,依啓。
持平申命圭啓曰,民生之休戚,係於守令,則守令不可不愼簡也,況雄都大會,尤有重於小縣邑,明矣。星州爲邑,嶺南雄府,物衆地大,素稱難治,若非其人,不可濫授,新除授牧使李休徵,爲人,本來怪妄,平生擧措,多有怪駭,而頃任三涉府使時,非但不治之聲,藉藉道內,麤鄙怪駭之擧,罔有紀極。關東之人,唾罵唾鄙,至今盈路,莫不傳以爲醜,決不可復授南雄巨邑,以貽民害。故以此論啓之意,朝者發簡於同僚,幾已歸一,而再度往復,長官獨持難意,至於面議,終始膠固,其所執言,不過曰吾未詳知而已,假令長官,初未詳知,自古臺閣所論,惟在其言之可論與不可論而已,若必待諸僚所共聞所共知,然後可以論啓,則何事可論乎?臣於休徵,元是素昧,豈有一毫私意於其人哉?只以審知其實狀,常自痛駭者,故旣在言地,終不得悶嘿,而臣之所聞,若非萬分的確,則豈有姑爲搆虛,欲陷平生所昧者之理乎?長官非不知臣,亦不以臣言爲非,而畢竟矛盾,至於如此,此無非如臣無似,忝叨臺席,不能見信之致,臣何敢一刻苟冒乎?請命遞斥臣職。答曰,勿辭,退待物論。
右議政許積箚子。大槪,重被諫臣之斥,不敢晏然仍冒,乞賜鐫免,以謝物議事。入啓。
謝恩,副校理金錫胄。已上朝報
傳曰,今此觀武才退行之意,分付兵曹。已上記草
有政。
政院啓曰,本院郞廳,以假官察任,已至經年,事甚苟簡,臣頃日入侍時,以前注書崔商翼,付軍職回薦擬望之意,陳達蒙允矣。商翼,强引不當避之嫌,今已經月,尙不擧行,殊甚可駭。崔商翼,請推考,使之趁卽薦望,何如?傳曰,允。已上朝報
上在昌德宮。停常參·經筵。
自昧爽至辰時,有霧氣。巳時,太白見於未地。午時,日暈。未時,白雲一道如氣,起自乾方,橫過暈邊,長十餘丈,廣尺許,漸進東方,良久乃滅。申時酉時,日暈。夜自一更至四更,月暈。五更,流星出北河星下,入東方天際,狀如拳,尾長三四尺許,色白,月暈。
答左議政洪命夏,右議政許積箚曰,省箚具悉卿懇。疏中秦瘠等語,皆失其實,卿胡爲乎辭哉?噫,此正何時?國勢孔棘之怒,未弛,誠君臣上下共濟時艱之秋,豈可引一時勒加失實之言,深加引咎乃爾?況以卿之量,何必介懷?須體至意,安心勿辭,速出行公,以副予望。
下直,甘浦萬戶韓攸。
謝恩,宣傳官韓世弼,吏曹參議尹鏶,南部參奉李允培,舒川君守李益亨,結城縣監金時輝。
慈殿,藥房問安。答曰,知道。
藥房提調臣鄭知和,副提調臣李慶億啓曰,數日來,日氣陰寒,伏未審慈殿氣體若何,聖候亦何如?臣等憂慮未弛,敢來問安。答曰,知道。慈候無事。予之所患,當言于醫官矣。
弘文館啓曰,新除授修撰沈榟,時在江原道原州地,經筵入番事緊,請斯速乘馹上來事,下諭。且副校理金錫胄,連日呈疏,尙未出肅,亦爲牌招肅拜,使之輪回入直,何如?傳曰,允。
右副承旨李時術書啓,臣承命往諭于領議政鄭太和,則以爲臣病重實狀,未蒙下察,近侍下臨,敦諭至再,臣不勝惶悚感激之至,置身無地,犬馬之疾,日益沈綿,死期日迫,無以自力,煎悶罔措,不知所達云矣。傳曰,知道。
禮曹判書李一相上疏。入啓。
領議政鄭太和上疏。大槪,昨日又蒙遣承旨敦諭,惶恐悶迫,更陳病重實狀,乞賜遞免事。入啓。
大司憲朴長遠啓曰,昨朝持平申命圭,以星州牧使李休徵,爲人怪妄,居官怪駭,不可不論之意,簡通於臣,臣答以其爲人與居官時事,曾未詳聞,姑待物議何如云,則俄又送簡,必欲卽論,臣更以未及有聞,似難强改前見,爲答,而及其來見面議之際,問答說話,不過如斯而已,豈料其起去先避,至謂臣爲膠固乎?論人以怪妄怪駭,旣不輕而重,則此臣之所以詳審而不欲以所未及聞,强從其論者也。以此而論議矛盾,豈非消道一公字乎?其避辭中所謂,非不知臣,臣亦云云,而猶且云云,其不見信,則臣言之不見信於人也,亦□矣。何敢晏然仍冒於臺諫之長乎?請命遞斥臣職。答曰,勿辭,退待物論。
執義金萬基啓曰,同僚,昨以星州牧使李休徵,曾爲三涉宰時,多有麤鄙之事,不合牧倅之任,論遞新除之意,發簡,而其所聞審的,有非泛然風聞之比。故臣卽書送謹悉矣。同僚與長官,以所見不合,相繼引避,則臣亦不敢晏然仍冒,請命遞斥臣職。答曰,勿辭,退待物論。
大司諫李尙眞啓曰,噫,今日國事,安耶危耶?安亦君相,危亦君相,論國事而不于君相,誰任其責?臣之疏辭,正以此也。區區愚意,竊有望於殿下,自礪而礪大臣,大臣,自勉而勉殿下,圖所以祛弊安民,庶臻至治,其在大臣之度,尙宜容受而加勉,不必引嫌而陳箚,豈意聖批,止於慰諭,不及勉礪,至以失實,勒加爲敎,臣於此自省所言,迷不覺非,且未曉聖意之所在也。誠心恤民,務盡其道,則民生之困,必不至此,而百執事不可逐一責之,則責之所萃,烏得免乎?雖然,論事失實,雖不例遞,況勒加大臣之罪,罪當如何?臣誠惶懼,不知所出。向來跛躄苟冒之恥,有不可言,臣之不可一刻冒居言地,非如循常引避之比,請命罷斥臣職。答曰,勿辭。已上朝報
義禁府啓曰,以慶尙監司狀啓因粘目,前都事李鼎基移本府處置事,允下矣。李鼎基,方待命於本府,卽爲拿囚之意,敢啓。傳曰,允。已上禁府謄錄
藥房再啓曰,卽伏聞醫官所傳之意,臣等,與尹後益·崔有泰等商議,則以爲此乃眼澁之患,因觀覽文書而發,不過一時所患,雖不受鍼,似當差愈,姑觀今明日更議宜當云,此意,敢啓。答曰,更觀明日而爲之,可也。已上藥房謄錄
上在昌德宮。停常參·經筵。
巳時,太白見於未地。午時未時,日暈。夜自三更至五更,月暈。
下直,南兵使李斗鎭。
謝恩,判決事洪處大,訓鍊主簿權益新。
刑曹啓目,粘連慶尙監司狀啓云云,李鼎基所犯,事係殺人,移義禁府處置,何如?啓依允。
京畿監司書目,安山呈,以行司直尹絳,上疏上送事。
藥房提調臣鄭知和,副提調臣李慶億啓曰,伏未審夜來,慈殿氣體若何,自上眼澁之候,比昨,何如?臣等不勝憂慮,敢來問安。答曰,知道。慈候無事。予之所患,比昨無異。
府啓,竝引嫌而退,怪妄怪駭,語雖過重,不合字牧,旣有所聞,則欲爲論啓,乃其職耳。論人之道,貴於愼重,爲人居官,俱未曾聞,則意在詳審,有何不可?同僚發簡書送謹悉,揆以臺例,亦無所嫌,持平申命圭,大司憲朴長遠,執義金萬基請竝命出仕。新除授掌令閔汝老,時在忠淸道鎭岑地,請斯速乘馹事下諭。答曰,依啓。
院啓,引避而退,疏中勉礪之意,出於無隱,一時慰諭之敎,不必爲嫌,請大司諫李尙眞出仕。答曰,依啓。
大司諫李尙眞,大司憲朴長遠,執義金萬基,持平申命圭,就職。
答領議政鄭太和疏曰,省疏具悉卿懇。噫,此何時耶?天怒民怨,國勢岌嶪,是豈大臣閱月引入之秋也?庶官之職,尙不可久曠,況大臣之任乎?神明所扶,宜有勿藥之效,時事孔艱,卿可恝視云云之說,出於失眞,尤無可嫌之理,安心勿辭,臥閤論道,以副上下之望。
大司憲朴長遠啓曰,臺閣論議矛盾,有所異同,則若至處置,立落較然,而今此兩出,出於不意,臣竊怪訝。命招之下,不敢不祗赴,黽勉就職,而臣旣不能强從僚議,致有鬧端,連事瀆擾,臣之所失,大矣。何敢晏然仍冒於首席乎?請命遞斥臣職。答曰,勿辭。
持平申命圭啓曰,臣於李休徵,元是素昧,而只以曾有所聞,職在言地,見其新除之不合,不得不擧實論劾,而至於生鬧,日事瀆擾,臣罪萬死。大槪其爲人之怪妄,饜於搢紳之嗤刺者,久矣。居官之麤鄙,聞於衆口之傳醜者,的矣,再昨避辭中,只泛稱其怪妄麤鄙而已,不復擧其梗槪,則聖明,亦必不知其事,而或有所未盡瀅然者。故敢以居官時一事,略陳其槪焉。三陟爲邑,官婢之數,至於七八十之多,而休徵,乃令每一婢各二疋,府居常漢之饒實者,及往來商賈中三四人,稱爲妓夫,每一名各徵稍細布五疋,臨歸盡爲載來,非但三陟一府,傍近諸邑所經道路,至今指謂賣妓而食者,一口喧傳,無不唾罵,其用意於自肥之地者,想復如何?其他可駭可鄙之事,言亦恥也,不可殫記,則如此之人,復授雄都大會之牧倅乎?臣所謂怪駭麤鄙者,過耶不過耶?臣從外來,時事得失,實同聾瞽,噤嘿之目,徒懷悚愓而已。適論怪妄一鄙夫,不能見信於長官,益復慙恧,自歎處置之際,分必斥免,意外兩立,已極可怪,而觀其措語,則以語雖過重意,爲辭而請出,此亦何其異常哉?旣以其語爲非,而請出其人,實是前所未有也。緣臣擧之妄,墜落臺規,至於如此,臣何敢晏然一刻苟冒乎?請命遞斥。答曰,勿辭。
執義金萬基啓曰,臺閣處置之規,一得一失,何可何否,斷不可混而同之,而今此處置,竝出苟且糢糊,大失體例,長官與同僚,竝以此引避,則臣亦不可因其失例請出,而苟然仍冒,請命罷斥臣職。答曰,勿辭。已上朝報
上在昌德宮。停常參·經筵。。
下直,金海府使李華岳。
謝恩,兵曹佐郞閔重魯,南部主簿權得星。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上眼澁之候,今有差減之勢乎?臣等,區區憂慮,敢來問安。答曰,知道。慈候無事。予之所患,當言于醫官矣。
持平申厚載啓曰,論人之道,貴在得當,不必詆斥太過,有若蹴踏者然,臣於李休徵,雖無平生之雅,槪聞其人,自少有才望,出入臺閣,亦非一二,則今此新除,設慾論啓,至稱怪妄怪駭,非徒過中,亦涉損傷。故臣於昨日處置之啓,略及此意於措語間矣。伏見持平申命圭再啓之辭,盛張辭氣,比前倍簁,必欲以怪妄怪駭等語,加於人而後爲快,抑何意歟?休徵之居官廉貪,臣固全無所聞,其所謂賣妓而食,以士夫爲名者,恐無如此之理,臣於此,終有所不釋然也。若論其不合字牧,則不必用此文字,謂爲過重,而且請出仕,何不可之有哉?長官之避,專在詳審,而無大段矛盾之語,至於金萬基,循例參論而已,元無得失之可言,不爲立落,亦何損於體例,而或以爲怪訝,或以爲苟且糢糊,移加怒鋒,左右侵陵,誠爲可哂,而不欲多辯也。臣因一處置,被斥至此,何敢一刻苟冒?請命遞斥臣職。答曰,勿辭。
領議政鄭太和十二度呈辭。傳曰,安心調理。
院啓,竝引避而退,論議矛盾,立落自別,意外請出,勢難仍在,隨聞論啓,乃其職耳。雖云過重,不足爲嫌,處置兩出,責有所歸,則體例所在,在我何嫌?混同請出,旣失臺體,而費辭自別,若涉苟且,請大司憲朴長遠,持平申厚載,遞差,持平申命圭,執義金萬基,出仕。答曰,依啓。已上朝報
上在昌德宮。停常參·經筵。
巳時,太白見於未地。夜三更,月入東井星。
謝恩,靈光郡守鄭勔。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上眼澁之候,亦何如?臣等,憂慮未弛,敢來問安。答曰,知道。慈殿無事。
傳曰,慶安君之喪,出於不意,予深悲痛,無以爲喩。噫,自先朝眷養撫恤,卓越千古,誠後世子孫所可法者也。言念及此,涕淚沾襟,其可無援例顧恤之擧耶?禮葬雖未復古,米布與喪需,各別從優磨鍊題給,以示予體先朝之至意。
執義金萬基,持平申命圭,就職。
府啓,星州爲邑,嶺南雄鎭,物衆地大,素稱難治,若非其人,不可濫授,新除授牧使李休徵,頃任三陟府使時,不治之誚,已不可言,麤鄙怪駭之擧,不一而足,關東之人,至今唾罵,如此之人,不可復授南雄巨邑,以貽民害。星州牧使李休徵,請命罷職。國有爵賞,所以報功,必須賞當其功而後,授不爲虛,而受不爲僭,此古明王之所以愼惜爵賞,而不敢濫施者也。今者諸臣加資,六品遷轉之命,實有乖於明王愼賞之義,藥房諸臣,職是保護聖躬,則國有大慶,施以賞典,已有前例,而此外諸臣,則或倍從或居守,只是職分內事,有何功勩之可錄,而竝施優異之典,至於超陞命秩,豈不爲虛授僭受之歸乎?請藥房賞典外,諸臣加資六品遷轉之命,竝還收。答曰,不允。罷職事,依啓。
左議政洪命夏箚子。大槪,格外賞典,混及身臣,不勝愧懼,懇乞還寢事。入啓。
吏曹啓曰,臺諫有闕,政事,取稟。傳曰,政事,明日爲之。
平安都事書目,郭山郡守李雲望,災傷差錯,罷黜事。
答禮曹判書李一相疏曰,省疏具悉卿懇。卿其安心,勿辭察職。
備忘記,朝聞慶安君之喪,事出不意,欲問其得病之根,用藥之如何,卽招隨往醫官朴頵,則緩緩來到,醉裏言辭朦朧,回啓之時,言語間亦有前銜爲嫌之說,渠之出身,不過醫工,燥濕奔走,固其職耳,因傳敎特命分付之事,敢因下問之時,偃然有若引避者然,多有鞅鞅不平之色,不爲留心於病人,着力救護之狀,槪可見矣。其不有朝家命令,妄自尊大之罪,不可不懲,拿問定罪。
傳曰,如無禮葬,些小雜物,喪家必難周旋,今此慶安君禮葬,雖未復舊,特爲擧行事,分付。
左參贊宋浚吉箚子。大槪,臣於隨扈之列,實無可錄之勞,懇乞收回賜馬之命,以安微分,以重恩典。且此後雖或更留,自有廩受常祿,乞寢米肉月給之擧,安意留邸事。入啓。
答左議政洪命夏箚曰,省疏具悉。所賜微細,何用辭爲?卿其安心勿辭焉。
禁府,朴頵拿囚。啓。已上朝報
上在昌德宮。停常參·經筵。
巳時,太白見於未地。
慈殿,藥房問安。答曰,知道。
刑曹啓目,李厚先·李柙等,試官差定後,實豫差俱不進參,終不得備員,事甚驚駭,不可循例緘問,竝移義禁府置處,何如?啓,依允。
監試一所應辦官,以試官意啓曰,科場事體,至嚴且重,凡謄錄字標之際,差備官,必親自書之,自是舊例,而今此兩場試卷字標謄錄官,太半使下吏書之,至有不成字樣處,事極可駭,當該謄錄官,令攸司科罪,何如?傳曰,允。
刑曹啓目,謄錄官趙弘璧·陳尙漸,事係科場,不可循例緘問,移義禁府處置,何如?啓依允。
禁府,趙弘璧·陳尙漸拿囚。啓。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上眼候,亦何如?春塘臺□□擧行,擇日單子,雖未及下,霜威漸重,日寒似冬,此時親臨,必有添傷之患,不可不停止,以存愼疾之道,臣等區區憂慮,敢來問安,竝此仰稟。答曰,知道。慈候無事。予之眼澁之候,比昨稍減,無爲逐日問安,且寒威雖緊,亦有稍暖之日,不必停止矣。
左議政洪命夏箚子。大槪,更申危懇,乞寢成命,俾無濫受之譏事。入啓。
謝恩,注書尹敬敎。
領議政鄭太和十三度呈辭,入啓。
院啓,各邑糶糴之際,必捧耗穀,雖曰流來定式,近年以來,凶歉連仍,元穀之艱備,固不暇論,至於耗穀,亦不能充備,窮民號冤,職由於此。今年農事,初有庶幾之望,而不幸立秋以後,水患風雹,海溢之災,疊見層出,前頭民事,已可知矣。頃因本院之啓,關西管餉耗穀,則雖已減給,其他諸道被災處,亦不可不一體軫念,而豫講救之之策,請諸道中,尤甚被災之邑,則今年耗,特爲減除,以示朝家優恤之意。答曰,尤甚邑,令該曹抄出後稟處。
府前啓,措語見上請藥房賞典外,諸臣加資六品遷轉之命,竝還收。新除授大司憲尹文擧,時在忠淸道石城地,請斯速乘馹事,下諭。答曰,不允。下諭事,依啓。
答左議政洪命夏箚曰,省箚具悉卿懇。卿無固辭,安心勿辭。已上朝報
義禁府啓曰,以忠淸監司狀啓,因刑曹粘目,舒川郡守李厚先,結城縣監李柙等,移本府處置事,允下矣。李厚先·李柙,方在任所,依例發遣府羅將,拿來,何如?傳曰,允。已上禁府謄錄
上在昌德宮。停常參·經筵。
巳時,太白見於未地。夜四更,月犯鬼星,月暈。五更,月暈。
答領議政鄭太和呈辭曰,安心調理。仍傳曰,遣內醫看病。
答左參贊宋浚吉疏曰,省箚具悉卿懇。所賜之物,極其微少,卿何辭爲?況繼之以米粟之事,誠出於先朝禮賢之至意,卿何敢辭,而予何敢撤歟?卿尤安心勿辭焉。
下直,大同察訪柳松齊。
府前啓,國忌齋戒,以今·明日姑停。
院前啓,被災各邑耗穀減除事,該曹稟處間,姑停。
禮曹判書李一相上疏。大槪,臣以留直內局之官,混被恩數,惶愧罔措,冒陳危懇,乞收新授加資之命,以重名器,以安私分事。留政院。已上朝報
上在昌德宮。停常參·經筵。
謝恩,濟州牧使洪宇亮,星州牧使李之翼,郭山郡守高處明。
慈殿,藥房問安。答曰,知道。
藥房提調臣鄭知和,副提調臣李慶億啓曰,寒事日緊,伏未審數日來,慈殿氣體若何,聖候亦何如?臣等區區憂慮,敢來問安。答曰,知道。慈候無事。予之所患,當言于醫官矣。
領議政鄭太和十四度呈辭,入啓。傳曰,安心調理。
傳曰,産室廳都提調以下,書啓。
左參贊宋浚吉箚子。大槪,昨承聖批,惶愧震惕,置身無地,冒死申控,兼有所陳,冀蒙諒察事。國忌以留政院。已上朝報
上在昌德宮。停常參·經筵。
下直,安東判官吳尙勳。
同敦寧朴世模上疏。大槪,乞收新授加資之命,以安微分,以重名器事。入啓。
黃海監司書目,病重乞遞事。
忠淸監司書目,鎭川呈,以吏曹參判李慶徽辭職上疏上送事。
京畿監司書目,楊州呈,以副應敎李端相,病重上去不得事。
戶曹參判南老星,楊州地呈辭,入啓。給由。
黃海都事書目,災傷差錯康翎縣監李智,罷黜事。
宣惠廳啓目,京畿監司狀啓云云,前振威縣監李觀夏,支供米,多至一百八石十二斗,拿問處置,何如?啓依允。
傳曰,疾病家造成,監役以下,書啓。
全羅監司書目,長興府使李敏行,光陽縣監林夏儒等,旣爲拿問,不可等待究竟,爲先罷黜事。
答右尹李時楳疏曰,省疏具悉。卿其勿辭,調理察職。
以黃海監司辭狀,傳曰,卿其勿辭察職事,回諭。
答同敦寧朴世模疏曰,省疏具悉。卿其勿辭察職。
正言鄭載禧啓曰,今日朝房之坐,同僚,以隨駕諸臣賞加還收事,欲爲論啓,臣亦以其時侍衛之官,同被恩典,則臣於此論,何敢可否?決不可一刻仍冒,請命遞斥臣職。答曰,勿辭。
正言洪□□啓曰,臣於今日,與同僚開坐朝房,陪從諸臣加資及六品遷轉還收之論,發於席上,念臣卽當初陪從之一,而今者臣名,亦入於論賞之中,則其所欲論者,雖在於加資與陞遷之還收,臣之同參此論,不無難便之嫌,何敢晏然乎?請命遞斥臣職。答曰,勿辭。
禁府,李觀夏拿囚。啓。
吏曹啓曰,守令有闕,政事,取稟。傳曰,明日爲之。
院啓,今此諸臣加資及六品遷轉之命,實有乖於愼賞之道,則憲府還收之請,正以此也。藥房則職在保護,而幸賴神明,聖候平復,前例賞典,猶有所據,其他諸臣之陪從與留都,自是職分之當然,有何可賞之事,而混施恩典,未有如今日之過濫,則虛授冒受,實爲無名,古之明王,嚬笑尙惜,況此無前僭越之賞乎?請藥房外,亟收諸臣加資·六品遷轉之命。銓曹之淸望通塞,必待堂郞之相會可否,而新除授持平李慶果,曾以不協公議,未參臺望者,久矣。頃日政,矇然擬望,至於受點,揆以政體,殊涉不察,請吏曹當該堂上推考,持平李慶果遞差。竝引嫌而退,本院之所旣有所嫌,則不爲聯名,已有近例。在論賞之中,而自有輕重之別,賞典還收之請,只擧加資與陞遷,則聯名同辭,有何不可?鄭□□,正言洪□□,竝命出仕。答曰,不允。處置事,依啓。
監試初試一所,出榜,詣闕。
府前啓,國有爵賞,所以報功,必須賞當其功而後,授不爲虛,而受不爲僭,此古明王之所以愼賞,不敢濫施者也。今者諸臣加資六品遷轉之命,實有乖於明王愼爵賞之義,藥房諸臣,職是保護聖躬,則國有大慶,論以賞典,已有前例,而此外諸臣,則或陪往或居守,只是職分內事,有何功勩之可錄,而竝施諸臣加資·六品遷轉之命?竝還收。答曰,不允。已上朝報
兵曹啓曰,以本曹草記觀武才擇日事,傳曰,開月旬前,改擇日以啓事,傳敎矣。觀武才吉日,更令日官推擇,則來十月初七日爲吉云,敢啓。傳曰,以此日擧行,可也。已上訓局謄錄
上在昌德宮。停常參·經筵。
答左參贊宋浚吉箚曰,省箚具悉卿懇。噫,卿之懃懃惓惓之衷情,予雖不敏,豈不識哉?當留心焉。所辭之物,已諭予意於前箚之批,復何多誥?卿其安心勿辭。
領議政鄭太和十五度呈辭及箚子。大槪,懇乞還收賞典,以安微分事。入啓。
正言洪萬衡·鄭載禧,就職。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,雨後日氣沈陰,伏未審數日來,慈殿氣體若何,聖候亦若何?臣等憂慮未弛,敢來問安。答曰,知道。慈候無事,予亦無事,而但咽喉作痛,言語之間,以此頗苦矣。
戶曹所啓曰,以諫院啓辭,答曰,尤甚邑,令該曹抄出後稟處事,傳敎矣。年分覆審啓聞時,未上來諸道中,尤甚被災之邑,自本曹有難詳知區別,令各道監司,爲先抄出馳啓後,稟處,何如?傳曰,允。
禁府,李柙拿囚。啓。
藥房再啓曰,伏承問安之批,以咽喉作痛,言語之間,以此頗苦爲敎,臣等不勝驚慮之至。仍與鄭後聖等諸醫商議,則皆以爲頃日感冒餘熱,尙滯膈上而然,加減凉膈散,加麥門冬·牛蒡子·黃連酒炒·生知母各一錢,元方,倍黃芩·桅子,連進三貼,宜當云,此藥卽爲劑入,何如?答曰,知道。
執義金萬基,持平申命圭啓曰,臣等,近以藥房賞典外,諸臣加資·六品遷轉之命還收事,論啓,而藥房提調及醫官,不爲隨駕者,亦不當有論功加秩之事,而不爲竝請還收,臣等論事,不能詳察之失,著矣。請命遞斥臣等之職。答曰,勿辭。
司諫李秞,獻納尹抃啓曰,臣等,伏見憲府引避,卽還收賞加論啓時,留都藥房,不爲區別事也。留都藥房,則果與隨駕有異,而初不竝論之失,與憲府無異,臣等亦安得晏然乎?請〈命〉遞斥臣等之職。答曰,勿辭。
府啓,臣等,以諸臣加資·六品遷轉之命還收事,論列已有日矣,而兪音尙閟,臣等竊恐聖明,有所未察而然也。古人爲國之道,以賞必當功,爲一大節目者,誠以賞不當功,則未免爲濫施僭受,而濫與僭之弊,終至於名器不重,人無以激勸矣,苟如是則人主所以激礪聳動之方,豈不爲乖舛之歸乎?殿下,若念及於此,則飜然反汗,必不待臣等之言也。聖候康復,乃是國家之大慶,職居保護,施以賞典,固爲前例,而提調·醫官之不爲隨駕者,則所當區別,不宜一例論賞,若仍諸臣之或陪從或居留,只是職分內事。宣醞賜物,已足以酬其微勞,而今乃竝施優異之典,至於超陞命秩,賞典之濫越,實是累百年之所無者,則聖明之不念愼賞之義,不恤名器之經者,亦獨何哉?請藥房中隨駕諸臣外,其他加資·六品遷轉之命,竝還收。
院啓,爵賞,人主之大柄,上固不可以濫施,下亦不可以僭受,施之於不當施之人,則其施濫矣,受之於不當受之地,則其受僭矣,必也賞待有功,施得其當,然後人心悅,而上下爲不濫不僭之歸矣。伏見備忘記,陪從諸臣,擧蒙恩賞,或有加資者,或有陞職者,臣等竊以爲太濫也。天佑我東,玉候快復,宗社之慶,孰有大於此者?以群下歡抃之心,凡係志喜同慶之擧,宜無所不用其極。故如告太廟陳賀等禮,聖上雖執撝謙,廷臣所以力請,次第行之,而至於諸臣之陪從,自是職分當然之事,元無分寸可記之微勩,而各殿宣醞賜物之擧,亦出於格外之盛恩,則其在諸臣,固已侈榮,豈可以數日程陪從往來之故,遍加優異之典,有若酬勞應行者然哉?況爵秩,乃朝家命德之器,人主亦不可輕易假人,尤宜愼惜,而今者上自卿宰,下至宦寺醫官之輩,一時進秩,多至三十餘人,自國朝以來,豈無論賞施恩之時,而曾未有若此之僭越者,其視古明王愛嚬笑之義,一何相左之遠也?至如藥房之隨駕者,則當此無前之慶,援例假恩,亦或一道,而其他留都之臣,守宮藥房,則不過宿衛留直而已,混加賞資,尤無其名,臣等竊爲聖明擧措而惜之。隨駕藥房外,請一倂還收諸臣加資及六品遷轉之命。措語見上請吏曹當該堂上推考,持平李慶果遞差。答曰,不允。推考事及遞差事,依啓。
答府曰,不允。
大司諫李尙眞上疏。大槪,臣方將遠出,不可仍帶諫職,乞賜亟遞事。入啓。
監試初試二所,出榜,詣闕。已上朝報
政院啓曰,備邊司郞廳,以大臣意來言,備局堂上,再明來會事,命下矣。再明,卽宗廟修改日相値,二十八日來會之意,使之入啓云,敢啓。傳曰,知道。已上備局謄錄
義禁府啓曰,今二十七日式年東堂時,文科三所,武科兩所禁亂官,當以五員分送,當直一員,本府入直一員,公事都事一員,竝三員,亦不可不備,而本府都事,皆將赴擧,假都事八員,令該曹差出,何如?傳曰,允。已上禁府謄錄
有政。
巳時,太白見於未地。缺
上在昌德宮。停常參·經筵。
以領議政鄭太和十五度呈辭,傳曰,安心調理。
答領議政鄭太和箚曰,省箚具悉卿懇。所賜微細,何用辭爲?卿其安心勿辭焉。
謝恩,右參贊朴長遠,典籍缺,成均博士李缺。
藥房都提調臣許積,提調臣鄭知和,副提調臣李慶億啓曰,霜寒斗緊,伏未審夜來,慈殿氣體若何,上候亦何如?加減凉膈散,昨已進御,而咽喉之症,有差減之效乎?臣等區區憂慮,敢來問安。答曰,知道。慈候無事。予之所患,當言于醫官矣。
傳曰,政事,明日爲之。
明日式年武科初試一所試官,吳挺一,參試官三,尹□□·沈樑·李東老,缺文科一所試官三,姜栢年·金錫胄·申厚載,二所試官三,鄭萬和·成後卨·洪柱國,館試官三,權漢燮·洪萬容·金益廉。
吏曹啓曰,今此東堂文科初試三所試官,堂下中可擬之人,絶乏,其中一員,依近例以堂上備擬,而堂上·堂下,皆無以備三望,不得已以二員擬入之意,敢啓。傳曰,知道。
藥房再啓曰,卽伏聞醫官所傳之言,咽喉之症,視昨無減,荊防敗毒散,加金銀花·連翹·玄蔘·牛旁子·黃芩酒炒各一錢,黃連酒炒·桅子炒各七分,連進二貼,趁卽發散宜當云,此藥卽爲劑入,何如?答曰,知道。
院前啓,措語見上請一倂還收諸臣加資及六品遷轉之命。答曰,勿煩。
府前啓,措語見上請藥房中,隨駕諸臣外,其他加資·六品遷轉之命,竝還收。答曰,勿煩。已上朝報
答禮判李一相疏曰,省疏具悉卿懇。卿其安心,勿辭察職,已上記草
訓鍊都監郞廳,以都提調意啓曰,自前軍兵操鍊時,都提調進參,則例有賞給之擧,而頃者臣,親往操鍊,而不行賞格,軍情無不落莫云,前頭習陣之日,不可無一番施賞,以爲激勸之地,而糧餉色所儲不敷,勢難遍及,依癸卯年例,備局所幹餘丁木十同,取去補用,何如?傳曰,允。已上備局謄錄
上在昌德宮。停常參·經筵。
謝恩,長興府使韓公信,護軍金㻛,承文博士李達意。
領議政鄭太和十六度呈辭,入啓。
右議政許積箚子。大槪,懇乞還收賞典,以安微分事。入啓。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,聖候亦何如,昨日湯劑進御之後,咽喉之症,得有差減之效乎?臣等憂慮未弛,敢來問安。答曰,慈候無事。予之所患,已言于醫官矣,今後勿爲問安。
以領議政十六度呈辭,傳曰,遣承旨敦諭。
傳曰,史官三員待命,騎馬九匹立之,文科三所內摘奸。
府前啓,措語見上請藥房中隨駕外,其他加資·六品遷轉之命,竝還收。
院前啓,措語見上隨駕藥房外,請一倂還收諸臣加資及六品遷轉之命。答府院曰,藥房及兵曹判書·御營大將·整理使·兵房承旨,內官陸後立·文㯙·金成輝,史官六品遷轉外,竝依啓。已上朝報
答領議政鄭太和疏曰,省疏具悉卿懇。予意已竭於前後疏箚之批,復何多誥?卿其安心勿辭,臥閤論道,以副朝野之望。已上記草
引見時,左議政洪命夏所啓,廣州砲保一百二十九名所納價布之代,以餘丁木五同十二疋,移送都監,何如?上曰,依爲之。已上訓局謄錄
上在昌德宮。停常參·經筵。
上在昌德宮。停常參·經筵。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,聖候亦何如?昨日引接酬酢,至於日昃,調攝之中,必有添傷,臣等終宵憂慮,敢來問安。答曰,知道。慈候無事。
答左參贊宋浚吉疏曰,省覽卿疏,難免缺然之懷矣。古人進退,各自不同,卿何不諒予意,文辭短拙,難寫予懷之萬一,更當面諭焉。
答大司諫李尙眞疏曰,省疏具悉。世道人心,誠可寒心,卿其安意,勿辭察職。
答玉堂箚曰,依啓。臺諫出仕事已上記草
召對時,右議政許積所啓,各陵修理時,先告事由祭,例於七日前行之故,祭官等,豫爲進去,待其畢役後還來,而留住之時,其所供饋,皆出於守護軍,貽弊甚多。今後則告祭後,其祭官,卽爲還來,還安時,則祭官別爲差出,臨時受香進去行祭,何如?上曰,依爲之。兵曹參判柳赫然所啓,西北邊民,互相推刷,西民之入於北關者,刷還本道,北民之移於西關者,亦爲刷還本道,以此遵行已久,而第念北地寒苦,人皆厭居,民戶漸至空虛,自今以後,西民之移接咸鏡北道及南道三甲等邊鎭堡者,姑勿刷還,以爲北路實邊之地,何如?上曰,令本司商議稟處。左參贊宋浚吉所啓,近來民風世敎,日益傷敗,至有慶州·江陵之變,誠極驚慘。朝家懲惡之典,雖已擧行,而彰善之擧,必須竝施,然後方可有所勸懲,而如嶺南一道,則尤不可無聳動奬勵之道。任義伯,爲慶尙監司時,訪問道內節孝行誼之人,列錄啓聞,頃日登對時,又有所陳達者云,如此之類,不可不別爲褒旌,而登對時所達之人,孝行尤爲卓異云,不可不爲先旌表。考見東史,則亦多有孝子賜米之時矣。且聞各邑所報孝子烈婦之類,自該曹移報政府者,甚多,而積滯六七年,全不擧行其積滯,該曹不爲等第者,亦多云。誠爲未安,請令政府該曹,卽爲施行,其中如有不實可疑者,則更加査問,亦可矣。上曰,依爲之。又所啓,故掌令鄭植子婦,其夫病重之時,盡誠救護,及其死也,卽爲自決,與之偕盡,其爲烈行,合有褒旌之擧,承旨吳挺垣之養母,及上年李家·任氏女,亦如此烈行,勿論前例有無,竝爲旌表,似當矣。上曰,旌表爲之。副提學趙復陽所啓,鄭植子婦,家在宮城咫尺之地,有且特行,誠爲可嘉,似當有賻恤之擧矣。上曰,祭需題給,可也。已上朝報郞廳權穎校正。郞廳白鴻擧書。
上在昌德宮。停經筵,只常參。
夜一更,電光。二更三更,雷動電光。四更,電光。
領議政鄭太和十七度呈辭,入啓。傳曰,安心調理。
大司諫李尙眞,司諫李秞,獻納尹抃,正言鄭載禧·洪萬衡,執義金萬基,持平申命圭,就職。
兵曹判書洪重普上疏。大槪,亟罷臣職,仍治臣罪事。入啓。
奉敎李世長,實錄考出後,入來。
禁府照本,前慶尙左使成釴矣,□□之下,不書日字,事涉不謹,身爲主將,不能檢飭之罪,實所難免,罪決杖一百,盡奪告身。啓功減一等。
常參時,左承旨金禹錫所啓,今此常參擧動時,各司官員,皆以苟充入參,如宗親府則秩高宗班,不爲不多,而以花昌君入侍,忠勳府則亦豈無他堂上?而以鄭硺備員,此外諸司,亦多如此,竝皆査出,推考何如?上曰,依爲之。又所啓,西班堂下,在後行者,於前行拜禮未畢之時,徑先平身,事極非矣,請竝推考。上曰,依爲之。右議政許積所啓,吏曹參議尹鏶,旣以有啓辭啓達之後,終不入參,雖未知病勢之如何,而承旨不爲請推,只以病狀上達,失體甚矣。請左承旨金禹錫,推考。上曰,依爲之。都承旨李慶億所啓,吏曹參議尹鏶,旣以有啓辭啓達之後,稱病不入,請推考。上曰,依爲之。已上朝報
備邊司啓曰,黃海道安岳·長連·長淵等官,戰船移泊於所江·白翎便否,令本道新監使·該邑守令商確,以地險,勢甚非便,決難移泊,所江,則形勢似好,而本鎭水軍,必與陸軍相換後,可以移泊云,此係大段變通,待領議政出仕後,相議稟處,何如?答曰,知道。
今十月初一日常參時,刑曹判書金佐明所啓,硫黃價本,不可不從速備給,而應給之數,將至一萬五千餘兩,雖難一時盡給,先以備局所管平安兵營軍布及餘丁木,嶺南留軍布等物,量宜磨鍊題給,而如御營廳·訓鍊都監,有米布軍門,竝爲分送硫黃,以爲自各其衙門,給價之地,何如?上曰,依爲之。已上備局謄錄
訓鍊都監啓曰,前都事愼景尹,都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。已上訓局謄錄
常參時,執義金萬基所啓,諸臣賞典還收之啓,其中蒙允者,亦多有之,而猶未一切及汗,快循公議,聖朝擧措,不得爲十分恰當之歸,則臣敢以逆耳爲懼,而不盡其說乎?今以未得準請者,論之,聖候康復,若有鍼藥之奏效,則無論藥房之隨駕與否,一體論賞,亦無不可,而溫泉效靈,實出於天地宗社之保佑,則初無與於一分鍼藥之力,而在京藥房之混被賞典,豈非無名之甚乎?至於或環衛是職,或整理爲任,或有宣傳號令者,只是職守之常事,別無功勩之可記,藉有微勞,亦豈無相當之典,而必加以命德之器,不恤其爵賞之濫,兩司爭執,大臣力陳,而一向靳固,不思轉圜者,亦獨何哉?若夫史官·內侍之入於書啓中者,則藥房論賞之時,略施賞格,雖或可也,亦不當超資品,有若酬報功績者然,況今竝及於藥房書啓之外者乎?臣以此數者,反復思惟,而終不得其說,不得不苦口力爭,以冀聖明之覺察也。請隨駕藥房外,諸臣加資六品遷轉之命,未及收回者,一倂還收。上曰,不允。又所啓,近日喪制漸壞,誠可寒心,昌平居前縣令高斗興,其母喪發引之時,以病爲辭,不爲隨往,而接客言動,未見病狀,南平居士人洪鍾發,爲看護其妻病,不往於父母遷葬之時,本土物情,莫不駭憤,不可不治其不孝之罪,以正風俗,請令本道監司,査覈啓聞,以爲依律科罪之地。上曰,依啓。新除授持平魚震翼,以京試官,時在全羅道,請斯速乘馹上來事,下諭。上曰,依啓。司諫李秞所啓,諸臣加資及六品遷轉還收之請,連日論列,而其中得蒙允許者,非不多矣,猶未準請,抑未知聖意,有所輕重之區別歟?守宮藥房,則不過宿衛留直而已,兵曹御營及兵房承旨,則摠領軍務,宣布號令,而扈衛往還,自是職分內當然之事,整理之檢飭,史官之記事,亦是職任之應行者,則豈可以數日程陪從之故,混施恩典,有若酬勞之應授者然哉?至如內寺,則旣與朝士自別,而灑掃·使令,亦其職也。豈可濫齒於賞加之列乎?況爵賞,乃朝家命德之器也。人主固不可輕易假借,而尤宜愼惜,則豈有如今之過濫者哉?虛授僭受,俱無其名,隨駕藥房外,請諸臣加資及六品遷轉之命,未及收回者,一倂還收。上曰,不允。又所啓,子弟除職,乃所以優待大臣之典也。大臣品階旣崇,更無可施之賞,特令代以子弟,以示酬報之意,至於卿宰重臣,則未嘗施以此典者,誠以大臣與諸臣,體貌自別,朝家恩賞,亦不爲混施故也。今此鄭後啓之施賞也,特有子弟除職之命,夫輔國之階,尙且僭猥,而不敢輕授,則反以待大臣之禮,待之,不爲僭乎?此輩雖有微勞,不過厚其賞賜,以酬其功而已,豈可以待大臣之典,濫施於雜技之流,以致朝家名器,一任紊亂之歸乎?其在事體,固不當如是,請還收鄭後啓子弟除職之命。上曰,不允。已上朝報
上在昌德宮。停常參·經筵。
謝恩,豐川府使黃埏,學正金潤璋。
左議政洪命夏箚子。大槪,更申前懇,乞收賞典,仍許策免,以答天譴事。入啓。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上連日勞動之餘,不瑕有添傷之患乎?雷雨之變,極其驚慘,伏想聖心,亦必震惕不寧,臣等,終宵憂慮,敢來問安。答曰,知道。慈候無事,昨夜雷霆風雨之作,令人心骨俱寒。噫,天地三綱之變,疊生層出,驚惶之心,常切于中,今遇此變,悚惕之極,罔知攸爲矣。
禁府,李厚先拿囚。啓。
大司諫李尙眞上疏。大槪,憂災妄言,冀蒙賜察事。入啓。
政院啓曰,兩司·玉堂,來詣請對矣,敢啓。傳曰,猝遇冬雷之變,憂心耿耿,措躬無地矣。今聞請對之擧,心如有所得,卽當引接,而但昨得寒疾,今曉發汗,頭疼大作,難期一刻相接之暇,予深恨歎,卽欲奏達所懷,卽爲書啓,如欲面陳,須待一兩日,可也。
吏曹啓曰,臺諫有闕,政事,取稟。
右議政許積箚子。大槪,乞賜罷免,改卜賢德,上答天譴,下慰輿情事。入啓。
大殿,政院·玉堂問安。答曰,知道。
院前啓,措語見上請諸臣加資及六品遷轉之命,未及收回者,一倂還收,請還收鄭後啓子弟除職之命。
府前啓,措語見上請隨駕藥房外,諸臣加資及六品遷轉之命,未盡收回者,一倂還收。
藥房啓曰,臣等卽伏聞答政院之批,以昨得寒疾,今宵發汗,而頭疼大作,爲敎,臣等,不勝驚慮之至,寒疾雖已發汗,而頭疼之候,如此,則必須詳知症候,及時議藥,敢來問安,竝此仰稟。答曰,汗解之後,頭疼爲苦,以此議藥,可也。
再啓曰,伏承汗解之後,頭疼爲苦之批,卽與鄭後啓等諸御醫商議,則汗後餘熱,鬱而不散之致,回春,頭痛,加味四物湯,加羌活·荊芥·乾葛各一錢,連進二貼,宜當云,此藥劑入之意,敢啓。答曰,知道。
答院曰,不允。鄭後啓事,依啓。
答府曰,不允。已上朝報
答政院啓辭曰,嗚呼,今日之變,是何景象也?純陰閉藏之初吉,轟轟之聲,曄曄之光,見之心寒,聞之骨冷。病裡焦煎,驚心未定,憂虞滿腸,若殞淵谷,今觀啓辭,出於澂源之至意,心如有所得,可不留心而惕念焉?
答玉堂所懷書啓曰,予心憂遑,何可勝諭?先書啓達之意,予已想矣,深歎卿等之誠矣。
答右相許積箚曰,省箚具悉卿懇。嗚呼,天災地異之孔棘,三綱五倫之爲變,疊見層生,憂懼之心,其忽乎?矧昨風雨雷電之變,遽出於純陰之月,而又是初吉,則斷非循祥之意,亦可見矣。其憂遑罔措,若殞淵谷之懷,可勝云喩?靜思厥由,亶在寡昧之凉德,復誰爲尤?然而惟卿,益懋厥德,責勵庶僚,務爲寅協,以補寡昧之不逮,以扶國勢之岌業,而何引咎控辭乃爾?安心勿辭,以副予望。
答左相洪命夏箚曰,與右相箚批同,末端加書曰,且箚中懃懇辭意,予已想矣,可不留心焉?已上記草
政院啓曰,臣等伏見去夜雷雨之變,至爲非常,不勝驚懼之至。間者妖彗,經時不滅,太白當晝肆耀,秋初,又有疾風之災,變怪之作,可謂極矣。乃於純陰閉藏之月,有此虩虩之異,上天震怒,電威赫然,是必剝床之禍。伏於冥冥之中,而譴告之節,至於如此,言念及此,不覺心寒。臣等竊瞷殿下於彗變之初,惕然警動,深自尅損,中朝之憂,見於色辭,求助之意,□於臣庶,群臣亦莫不精白承休,思率厥職,以至草野之言,無微不達,若可以答天譴矣,而曾未幾何,此心不繼,日往月來,寢復懈怠,恬然若無事之時,以故推之政令者,未免一循舊套,而了無尺寸之效,委靡之象,日甚一日,杌揑之勢,如水益下,政事放倒,衆弊滋興,民愁兵怨,至於今日而斯極,仁愛之天,安得不復出災異,而大警之也。易傳曰,君子觀洊雷威震之象,以恐懼修省也。伏願殿下畏天之威,觀震之象,淬礪振作,痛加省括,革去舊習,開發善端,頻開講筵,益恢言路,策礪臣工,上下交修,日用動作之間,施爲擧措之際,無一念之私邪,容於方寸,無一事之文具,病於實政,淸明在躬,志氣如神,終始惟一,毋如向日之間斷,則感回天心,嘉靖邦國,此其大本也。豈非宗社生民之福乎?臣等,職忝近密,區區憂愛之誠,不欲毛擧細故,以贊應天之道,敢以端本之說,冒昧陳啓,伏惟聖明,勿以陳言而忽之,幸甚。批答見上已上朝報
上在昌德宮。停常參·經筵。
下直,慶州府使權坽。
謝恩,康翎縣監宋胤吉,護軍崔敬仁。
傳曰,政事,過齋戒後,爲之。
答兵曹判書洪重普疏曰,省疏具悉。卿其安心,勿辭察職。
答左副承旨宋時喆疏曰,遞差。
大殿,政院·玉堂問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上頭疼之候,進藥之後,其有差減之效乎?臣等憂慮未弛,敢來問安。答曰,知道。慈候無事,予之頭疼之候,比昨頗減。
傳曰,史官一員待命,騎馬三匹立之,宗廟祭所內摘奸。
府·院前啓。大祭齋戒以姑停。
領議政鄭太和十八度呈辭,入啓。
副提學趙復陽等書啓,臣等,猝見雷電之變,不勝驚悚憂懼之心,思欲入對,極陳愚慮,以裨聖上修省之萬一矣。今承聖敎,伏不勝憂慮之至,臣等之所欲言者,有多少條件,非倉卒書啓,所可備悉,且念遇此非常之災,凡係施措,有異循常,若蒙面待裁處,則亦非文奏往復之比,當依聖敎,待聖候平復,更爲來待,而其中有急先陳達者,似聞左參贊臣宋浚吉,歸計已堅,聖上之前後勉留,非不懃懇切至,而亦未可以辭語,回其遐心,臣等竊念山野之人,不同在廷之臣僚,旅邸之苦,非如田里之安閑,而黽勉遲滯,只爲勸講聖學而已。近來開筵稀濶,未免有一曝十寒之歎,今其求去,亦應有久留臣無爲之意,然則今日縶維之道,恐不可以他求。孟子曰,恭敬而無實,君子不可虛拘,此正聖上惕念處也。近日雖以流傳之說,有些不安之端,浮薄之言,本不足置之齒牙,聖上若能克踐向日招來之敎,日御筵席,强勉學問,專責輔導,先以此意,明降指揮,至誠諭留,則豈無幡然改圖之望乎?儒賢將去,景象不佳,一去之後,如水難回。若或有徑歸之擧,則聖上懇留之意,恐爲無及,敢此陳達。批答見上
館試出榜,詣闕。
答領議政鄭太和呈辭曰,遣承旨敦諭。已上朝報
備邊司啓曰,江華留守徐必遠,榻前定奪條件,則別作事目,其他未及啓達之事,亦爲列錄以入,恭俟裁處之意,敢啓。答曰,知道。已上備局謄錄
巳時,太白見於未地。
上在昌德宮。停常參·經筵。
夜五更,流星出井星下,入柳星下,狀如鉢,尾長三四尺許,色赤。
下直,濟州牧使洪宇亮,鎭安縣監李奎明。
大殿,政院·玉堂問安。答曰,知道。
大司諫李尙眞上疏。大槪,憂災妄言,冀蒙財擇事。及吏曹參議尹鏶上疏。大槪病勢情勢,俱難仍冒,亟許鐫免,以安微分,兼陳所懷,冀蒙財擇事入啓。
慈殿,藥房問安。答曰,知道。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,自上頭疼之候,漸有差減之效乎?前劑入加味四物湯二貼,當盡於昨日,必須詳知,卽今症候,方可議定,連進與否,臣等區區憂慮,敢來問安。答曰,知道。慈候無事,予之所患,已言于醫官矣。
領敦寧金佐明箚子。大槪,本職及兼帶諸任,竝乞鐫罷,以謝人言事。入啓。
藥房再啓曰,卽伏聞醫官所傳之言,感冒之候,雖已和解,頭疼之症,未及快愈,前進加味四物湯,依前加入,更加蘇葉一錢,連進三貼,宜當云,此藥三貼,卽爲劑入,何如?答曰,知道。
左參贊宋浚吉上疏。大槪,臣喘病日甚,寒事漸緊。缺徑出國門,恭俟誅譴事。入啓。
吏曹啓目,粘連京畿監司狀啓云云,新除授安城郡守李益培,衰病疏迂,甚爲不稱是如,有此馳啓爲白臥乎所,李益培之年紀多少,衰病與否,臣所未知,而方此內外乏人之際,曾經三四品守令,而別無見敗之處爲白乎,且以曾參本郡之望,故循例備擬矣。道臣狀啓如此,改差,何如?啓依允。
院前啓,措語見上請諸臣加資及六品遷轉之命,未盡收回者,一竝還收。
府前啓,措語見上請隨駕藥房外,諸臣加資·六品之命,未盡收回者,一倂還收。答府院曰,不允。
答左參贊宋浚吉疏曰,省卿疏辭,驚懷萬端,難以形言,卿旣曰非所願也,則何惜乎面辭之擧耶?卿其須體至意,一許予情,甚非難事,故遣史官,略略數句之語,諭以予懷,卿其諒哉,毋孤企望。以司謁口傳曰,史官,以此傳諭外,必須卽刻入來,相見之意,若爲口傳以諭。
禁府,李夏林·李敏行拿囚。啓。
謝恩,右承旨金禹錫。
文一所出榜,詣闕。
右副承旨吳挺垣書啓,臣承命往諭于領議政,則以爲不意濱死之臣,又蒙曠世之恩,近侍承命,敦諭至四,臣非木石,亦有知覺,感懼之極,置身無地,拘馬之疾,如可復起出仕,則其在微臣,豈不爲私幸,而未有自力之勢,累違聖旨,罪合萬死,惶悶涕泣之外,不知所達云矣。傳曰,知道。以上朝報
有政。吏批,以金寅亮爲安城郡守,金益廉爲掌令,李廷夔爲左尹,許崙爲軍資判官,鄭萬和爲承旨,宋奎濂爲兵曹正郞,李時楳爲左尹,李廷夔爲右尹。左承旨鄭萬和,右承旨金禹錫,左副吳挺垣,江邊等敎養官李觀海,學正單任弘亮。
上在昌德宮。停常參·經筵。
答大司諫李尙眞疏曰,省疏具悉。嗚呼,上天之怒愈酷,驚憂之心未定,今觀疏辭,慷慨忠直,引喩多端,懃懇之誠,予深歎之,可不留心焉?疏末議處事,當令廟堂稟處焉。
謝恩,僉知柳震立。
大殿,政院·玉堂問安。答曰,知道。
修撰沈榟上疏。大槪,猥將危懇,乞賜遞免,仍陳所懷,冀蒙裁察事。入啓。
藥房都提調臣許積,提調臣鄭知和,副提調臣李慶億啓曰,伏未審夜來,慈殿氣體若何,聖候亦何如?昨入湯劑進御之後,頭疼之症,有差減之效乎?臣等憂慮未弛,敢來問安,答曰,知道。慈候無事,予之頭疼之候,往來苦歇無常,今朝則如昨稍減,而每於臨夕,頗苦矣。
政院啓曰,京外死囚,例於立春前三度啓覆,而今番則罪囚,京外竝七名內,一名逃亡,應爲啓覆者六名,而推案浩多,依例分付該曹,各其推案,豫爲修正,以爲臨時更稟擧行之地,何如?傳曰,允。
館學儒生李箕相等上疏。大槪,賢士遽歸,士林缺望。敢陳願留之誠,冀蒙採納事。入啓。
掌令金益廉上疏。大槪,臣之情勢,極有所難便,不得不冒死陳懇,冀蒙恩遞,兼暴愚忱,仰俾修省之道事。入啓。
文科二所出榜,詣闕。
領議政鄭太和上疏。大槪,更陳悶迫之情,冀蒙憐察之恩,仍乞亟正臣罪,以答天譴事。入啓。
謝恩,左承旨鄭萬和。
藥房再啓曰,伏承問安之批,以頭疼之候,往來苦歇無常,爲敎,槪緣感冒餘熱,猶未盡祛,彌留多日,臣等不勝憂慮之至。春塘臺擧動,只隔一日,而寒氣漸緊,雖使聖躬無,猶不可冒寒親臨,況此餘熱尙苦,未復天和之時,强疾勞動,必致添傷,殊非聖人愼疾之道,或命官試才,或退行於明春,俱無不可,臣等忝在保護之任,區區之意,敢此仰達。答曰,日子已迫,而今無退行之令者,欲使之命官爲之也。令該曹依此擧行。
府前啓,臣等,以諸臣賞資還收,論列已久,而猶未一切反汗,快循公議,聖朝擧措,未得爲十分恰當之歸,則臣等何敢以逆耳爲懼,而不盡其說乎?聖候康復,若由於鍼藥之奏效,則無論藥房之隨駕與否,一例施賞,亦或可也,而溫泉效靈,實出於宗社之默佑,而初無與於一分鍼藥之力,則在京藥房之混被殊賞,豈非無名之甚者乎?此臣等之所未曉者,一也。至於或環衛是職,或整理爲任,或傳宣號令者,只是職事之當然,別無可記之功勩,藉有微勞,亦豈無相當之典?而必加以命德之器,不恤其爵賞之濫,兩司爭執,大臣力陳,而一向靳固,不思轉圜,乃與一世公共之論,而角必勝之力者,亦獨何哉?此臣等之所未曉者,二也。若乃史官內侍之入於藥房書啓中者,則藥房論賞之時,略施賞格,雖有其例,亦不可超陞資品,有若酬報功績者然,況乃竝及於藥房書啓之外者,此臣等之所未曉者,三也。臣等,以此數者,反覆思惟,而終不得其說,不得不苦口力爭,以冀聖明之覺察也。請隨駕藥房外,諸臣加資·六品遷轉之命,未盡收回者,一倂還收。新啓,世道日漸澆薄,人心日益危險,朝著之不靖,國體之不尊,將不可捄,誠可寒心。左參贊宋浚吉,粤自先朝,其際遇禮待之隆,夐出千古,逮至臨御以來,不替權輿,眷注益深,纔自溫泉,繾綣禮致,由是感激,幡然造朝,出入經席,啓迪聖學,轉導元子,日熏德性,其責負之大,倚毗之重,果何如也,而嶺南考試之官,憑假策士,顯加侵斥,使其素有易退之心者,終不得苟留,氣象之不佳,朝野之失望,已不可言,而其在聖心之缺然,亦當如何?務盡誠心,俾復來路,則固在於聖明之加勉,而其試官敢斥之處心用意,浮薄危險,誠極痛駭。如此之習,不可不懲,請慶尙左道別試試官,竝命罷斥不敍。
院前啓,措語見上請諸臣加資及六品遷轉之命,未及收回者,一倂還收。
副提學趙復陽,應敎李敏敍,副校理吳斗寅,修撰李程上疏。大槪,冒陳危懇,乞賜鐫免事。入啓。
忠淸監司書目,石城呈,以大司憲尹文擧,病重上去不得事。遞差。
武科二所出榜,詣闕。
答府曰,不允。末端事,依啓。
答院曰,不允。
政院啓曰,今日弘文館應敎李敏敍,陳疏辭職,故副校理金錫胄,自本館草記牌招,使之入直矣。金錫胄,牌不進,而李敏敍,先已出去,旣陳辭職之疏,則勢不可仍在直所,而徑出之失,在所難免,請推考。傳曰,允。已上朝報
答領相鄭太和疏曰,省疏具悉卿懇。噫,卿試觀今日之國事,可謂如何時耶?又觀今日之天怒人心,可到如何地耶?若謂之國勢,則嶪嶪危惙,涉大川而無津涯,若謂之天怒人心,則冬雷又作,三綱不振,此正何時?誠大臣乞閑之時耶?嗚呼,疾病之來,人所難免,予豈有强其所不能者乎?從容調治,臥閤論道。造朝之期,雖不可待以日夕,軍國之事,皆可議定,卿豈可一向引入也?況疏中策免之言,予甚愧靦,此誠寡昧凉德而然,復誰爲咎?宜勿控辭,亟回遐心,臥閤論道,以副上下之望。
傳曰,今此左參贊之行,誠出意外,予甚缺然,國家不幸,庸有極哉?第念此行,不可猝停,遐心不可遽回,如此寒節,年衰病多之人,履霜冒風之行,疾病之不作,誠不可期也。遣御醫崔聖任,持藥物追往,俾無中路疾作之患,且旅邸作行,必多艱苦之事,其令兩道監司,給馬。
答館學進士李箕相等疏曰,省疏具悉。嗚呼,此誠國家之不幸,豈徒予心之不幸而已哉?自旣渡江以後,愕然心驚,如失左右之手,又觀爾等之疏,不知所以爲喩。噫,予之誠禮,不足而然,深慚靦矣。已上記草
今七月二十九日,大臣·備局堂上引見時,有司堂上金佐明所啓,東萊府使安鎭狀啓,硫黃事,回啓似煩,故今持原狀啓入來矣。上曰,主管爲之者,何人耶?領議政鄭太和曰,主管者,卽金謹行,而所謂皮起門·林之竹爲名者,似是隨從幹事者也。金德生,前日硫黃貿納之時,亦爲同參,而只蒙賞布,故又冀賞典,有此環刀貿得之事矣。上曰,當施何賞乎?鄭太和曰,前日譯官韓時說,旣蒙賞加之典,今此金謹行等,因公家分付而爲之,比時說,尤爲可賞矣。其石硫黃元數內,三分之一,則姑令留置本道,欲用於兵·水·統營等處,而輸到京中之數,則分諸軍務各衙門,使之各出其價,以償之,宜當。至於長劒若干柄,別爲進上之說,殊涉猥濫,竝爲送于戶曹,然後依彼中當初交易之價,還償,如何?戶曹判書鄭致和曰,潛商,國之所禁,元非公家所可分付之事,而此路一開,我國商賈之徒,其間濫觴之弊,有不可勝言,而徒爲奸細輩,憑公營私之歸,所謂長劒,如是貿得者,未必皆好,石硫黃,卽今見在國中者,姑可以用之,此後潛商之事,一切禁斷,宜當矣。上曰,依爲之。金謹行加資,金德生免賤,林之竹等,竝給通政帖,而今後潛商之事,一切申明禁斷,可也。
兵曹啓曰,禁軍袱直,居在廣州地者,九名,今將移屬於本州,其代未充之前,則以餘丁價布,依袱直所納之數,題給,何如?傳曰,允。
備邊司啓曰,大司諫李尙眞疏末所陳,令廟堂稟處事,命下矣。頃者李尙眞,爲慶尙監司時,以南邊備禦營堡移設事,啓聞,而係是大變通,故問其便否於交代監司任義伯,則任義伯所見,與尙眞所陳,相左,臣等亦未詳知形勢利害之如何,待本司堂上中,曾經饒聞之臣,李浣·柳赫然齊會之日,欲爲商確以啓,而非但兩臣,連有事故,僚相會坐,亦未一齊,以致掩滯,雖不勝未安。大槪,此事,不可循例回啓,後日登對稟處,何如?答曰,允。
又啓曰,云云事,命下矣。北民之居西者,西民之居北者,必刷還原籍,意非偶然,不可撓改,而但近來咸鏡北道之六鎭,南道之三甲,居民鮮少,流移甚多,不可無變通之道,西民之移接六鎭及三甲等邊堡者,依啓辭限十年,姑勿刷還,以爲實邊之地,何如?答曰,允。已上備局謄錄
義禁府啓曰,罪人宋繼宗·朴浻·劉廷式·李溫·李濠等推案公事,啓下出入之際,殊甚浩煩,依前例浮取以入之意,敢啓。傳曰,知道。已上禁府謄錄
兵曹啓曰,以藥房啓辭,觀武才,使命官爲之事,命下矣。當初觀武才處所,以春塘臺稟定矣,若使命官爲之,則與親臨時不同,似不當仍爲設行於春塘臺,訓鍊院·慕華館兩處中,從便設行,何如?傳曰,允。已上訓局謄錄
上在昌德宮。停常參·經筵。
謝恩,同知申晉翼,僉知鄭好信,安城郡守金寅亮。
大殿,政院·玉堂問安。答曰,知道。
慈殿,藥房問安。答曰,知道。
吏曹啓曰,臺諫有闕,政事,取稟。傳曰,明日爲之。
答副提學趙復陽,應敎李敏敍,校理吳斗寅,副修撰李程疏曰,省覽卿等之疏,始焉心驚,興歎人心之不淑,終焉心懼,罔覺慚靦之懷矣。卿等勿辭察職。
檢閱尹敬敎上疏。大槪,緣臣顚錯,致令莫重史薦,漸至遷就,懇乞亟賜罪罷,以重史事,以謝公議事。入啓。下該曹。
明日慕華館試才時,試官三,朴長遠·吳挺緯·柳赫然,參考官三,安後昌·李東溟·柳徽。
藥房都提調臣許積,提調臣鄭知和,副提調臣李慶億啓曰,冬雨未霽,日氣沈陰,伏未審夜來,慈殿氣體若何,自上頭疼之候,昨夕亦如前日乎?臣等憂慮未弛,敢來問安。答曰,知道。慈候無事,予之所患,當言于醫官矣。
禮曹啓曰,春塘臺文臣庭試對擧事,已爲啓下矣,旣以外處設行,則今無文臣庭試對擧之事,敢啓。傳曰,知道。
備忘記,嗚呼,一自溫泉之會,剖析四五年來云云疑阻之心跡,深孚君臣間情意,卿之默量予懷,予固知之。是以卿之病留成歡也,如非至誠,潦暑炎路,其能達乎?自卿入京以後,眼病雖不至大段,其他事故與疾病,不幸連綿,與卿相接,嗚呼幾希,又自輔養之設,予之屬意於卿,豈偶然哉?故予之所望者,深重,而猶慮寒沍之日,不得其出入也,詎意今日之行哉?嗚呼,人心世道,日以益甚,浮妄之言,何足介懷?然而予之所痛恨者,卿之此行,又有氣象之不佳故也。忽遘寒疾,空過數日,而未復相見,遽見卿之留疏,方寸雖驚,意以爲出行未遠,猶可止卿之行,而如或不然,則欲遂卿之面辭之懷矣。俄聞已渡江之說,此心驚遑,久而未定。嗚呼,此豈所望於卿,而卿豈所欲爲者哉?此誠國家之不幸,而亦予之不幸也。然而惟媿於禮遇之不足云云,情外之說,予何恨哉?只恨予之誠意之未盡也。噫,卿今渡江,爲日已多,昨者史官之還也,不得企望之意,此亦誠意之不足,其可望反去路而作來路耶?然而予心缺然,終宵耿耿,臨夕鬱鬱,願言之懷,良不可禁,復遣史官,申告予意。何者?卿行雖不可停,遐心雖不可回,卿之榻前之說,今猶在耳,毋忘日和暖病不添,則不難復見之言。嗚呼,國勢杌揑,天怒愈疊,三綱不振,而孝悌不興,此正何時?雖是在野之臣,皆欲禮致,況已致之卿乎?由是而觀之,則卿之此行,又如何哉?予心之索然,國家之不幸,良可痛恨也。寒威斗緊,風雪其時,去路蒼忙,予意愈煩。善保此行,靜攝三冬,亟回遐心,毋失春期。昨者史官之行,可見卿之不忘面對之言,予心之望,由是尤重,卿其終無孤負企望。嗚呼,惟卿,念哉諒哉。仍傳曰,今下備望,卽遣史官,左參贊處傳諭。
政院啓曰,明日慕華館試才時,命官,何大臣進去乎?敢稟。傳曰,左相進去。
應罷,慶尙左道京試官副司直吳始壽,蔚山府使趙汝秀,寧海府使金震長。
武一所出榜,詣闕。
府前啓,措語見上請隨駕藥房外,諸臣加資·六品遷轉之命,未盡收回者,一竝還收。答曰,不允。
司諫李秞,獻納尹抃,正言洪萬衡啓曰,臣等,以諸臣賞典還收事,今方論列,而日者大司諫李尙眞疏中,有賞典區別之語,與本院啓辭,主意不同,臣等所當引避,而旣與長官,未行相會之禮,意見雖不同,不必爲嫌,且念此與論啓時不同者,有異,故不卽自列矣,今聞物議,以當避不避,爲非云,臣等苟冒之失,著矣。何敢晏然乎?請命遞斥臣等之職。答曰,勿辭。
政院啓曰,檢閱尹敬敎陳疏出去之後,待敎崔後尙,又爲投疏出去,史官上下番,一時俱空,實是稀罕之擧也。揆以事體,殊極可駭,崔後尙推考,催促使之入直,何如?傳曰,允。
又啓曰,今日臺諫接待時,史官終始不爲入來,事體殊極可駭。上番翰林崔後尙,下番翰林尹敬敎,請竝命從重推考。傳曰,允。又啓曰,待敎崔後尙,檢閱尹敬敎,以投疏徑出,竝命推考入直事,蒙允之後,屢度催促,使之入番,而終不入來,闕門垂閉,勢將闕直,以其體例相爭,而莫重史局上下番,一時俱空,事極可駭。請竝推考,牌招入直。傳曰,終始相爭之狀,誠極驚駭,竝拿問定罪。
政院啓曰,莫重史局,闕直未安,豫備奉敎李世長·李選,竝爲牌招,留門入直,何如?傳曰,允。又啓曰,奉敎李世長·李選,來到闕門外云,故留門,標信請出矣,李世長則入來,而李選則欲爲陳疏,臣等,以閉門後不得陳疏之意,送言,而李選終不入來,還爲退去,以致闕直,誠極可駭,請推考。傳曰,一體拿問定罪。已上朝報
傳曰,明日命官觀武才時,大將外親臨,別爲試射之類,捧擧案試射事,分付。
兵曹啓曰,云云事,傳敎矣。前日親臨觀武才時,別軍職·內官等,竝爲試射,而掖庭署所屬之人,亦爲伏地,自願試取之時,別軍職·內官外,掖庭署自願者,今亦依前一體擧案乎?敢稟。傳曰,依啓。所謂掖庭所屬,伏地之類,則勿令試取,挾輦將及內乘,則一體試射,可也。已上備局謄錄
答吏曹參議尹鏶疏曰,省疏具悉。嘉爾爲國之誠,疏中議處事,當令廟堂稟處,爾其勿辭,從速察職。
答淸風府院君金佑明箚曰,省箚具悉卿懇。卿無所失,何用辭爲?卿其安心,勿辭察職。
答掌令金益廉疏曰,省疏具悉。爾無所失,爾何辭爲?從速察職。噫,疏末所陳之言,可見憂愛之誠,可不留心焉?已上記草
政院啓曰,下番史官,雖有自已不安之事,不得離其直所者,乃是古例,而卽者檢閱尹敬敎投疏之後,任意出去,事甚可駭,請推考,催促使之入直,何如?傳曰,允。已上朝報
上在昌德宮。停常參·經筵。
巳時,太白見於未地。
謝恩,軍資判官許崙。
假注書趙嘉錫出使,代姜弼周。落點
大殿,政院·玉堂問安。答曰,知道。
藥房提調臣鄭知和,右承旨臣金禹錫啓曰,伏未審夜來,慈殿氣體若何,自上頭疼之候,幾盡差愈乎?前劑入加味四物湯,當盡於昨日,連進與否,必須詳知症候而後,方可議定,臣等區區憂慮,敢來問安,竝此仰稟。答曰,知道。慈候無事,予之所患,當言于醫官矣。
禁府,李選·崔後尙·尹敬敎拿囚。啓。
領中樞府事李景奭箚子。大槪,因天變怪,各陳所懷事。入啓。
藥房再啓曰,卽伏聞醫官所傳之言,卽與諸御醫商議,則皆以爲自上感冒餘症,雖已差復,而累度發汗之後,腠理未固,或於起居之際,輒有畏寒之候,當進益氣養神湯,加柴胡·黃芩酒炒各七分,黃連酒沙五分,淸□熱固表,而連進十餘貼,宜當云,此藥三貼,爲先劑入,何如?答曰,知道。
左議政洪命夏箚子。大槪,史官等所犯,速賜裁處,使實錄書役,不至停廢事。入啓。
正言鄭載禧啓曰,臣於賞加還收之論,有終不敢隨參之嫌,未得聯名,至今仍冒,已極苟且,昨日同僚,以長官疏中之語,與本院啓辭,意見不同,引避退待。臣於此論,旣不敢是非於前後,則處置難便,與前無異,因此一事,引避至三,臣罪至此尤大,決不可一刻仍冒,請命遞斥臣職。答曰,勿辭。
大司諫李尙眞啓曰,諸僚偕避,由臣疏語,不敢自是,亦嫌處置,請命遞斥臣職。答曰,勿辭。
禮曹啓曰,傳敎矣。故掌令鄭植子婦李氏·承旨吳挺垣養母尹氏之烈行,誠如筵臣所達,合有旌表之典,卽令該曹竪旌門,而所謂李家婦·任氏女,卽故學生李浚平妻也,曾在辛丑年間,因左參贊宋浚吉所啓,烈女旌門事,覆啓蒙允,卽爲分付於該司矣。至今不立旌門,事甚可駭,査問厥由於該監及本家,則非徒連有事故,且借入他人之家,故不得擧行云,本家事勢,雖或如此,至於累年掩置,尙今不竪,該監所爲,誠涉稽緩,當該官吏,令攸司推治,卽立旌門牒報之意,分付,何如?傳曰,允。
憲府箚子。大槪,聖候違豫,不敢更請賜對,敢達短箚,以備財省事。入啓。
禮曹啓曰,傳敎矣,各道孝子烈婦等第,已報政府者外,未及等第之類,亦多有之,待判書李一相出仕之後,卽爲擧行,而其中忠淸監司任義伯所啓,榮川士人,是鄭道昌,爲其父報仇,前後服衰十四年,盡除賊徒之後,始爲娶妻,里人感其誠孝,私刻孝子里三字於里前岩石,似當以別施褒奬之意,陳達。上曰,言于該曹可也事命下,而莫重褒旌之事,臣等不敢獨爲回啓,待判書李一相出仕矣。今者筵臣所啓內,辭意如此,士人鄭道昌孝子旌門,令本道從速擧行後,啓聞之意,分付,何如?傳曰,允。
執義金萬基,持平申命圭啓曰,臣等,伏見領敦寧府事金佑明箚辭,盛筆呵叱,靡所不至,遣辭下語,實出於意慮之外,臣等,竊不勝瞿然而驚,慨然而歎。歷觀前代史牒,事係戚畹之臣,則莫敢發舌,斷非治世之事,今臣等之循例相規,旣非聖朝之所厭聞,而亦不料其大以爲憾恨也。臣金萬基之以規外進獻之事,進達於去年者,恐其有乖於聖世惟正之供也。近日本府之啓,亦欲其體聖上恤弊之意也。前後之事,俱是職事之當然,而乃指臣等,以有若用意齮齕者然,此豈非不諒臣等之心,而亦恐後日以臣等爲戒也?妓外之遷上,有非常例,致爲其弊,旣命罷送之後,則雖使先已移屬,亦卽停止,是其宜也。惜其不然,而若其行文之在於榻前啓達之前云者,臣等初非不審其曲折,而猶有所未能詳者耶?至於吏文之遲滯,若責臣等之未卽致察,則亦所不辭,而頌祿前後,初非臣等之所言,而有此云云,未可曉也。臣等遭此詬罵,貽羞臺席,論事之際,亦且缺詳,不可冒沒在職,請命遞斥臣等之職。答曰,勿辭。
傳曰,日者忽得寒疾,意以爲差過一兩日,可以出入,故三司請對時,以過一兩日後賜對之意,丁寧言送矣,今過五六箇日而出入無期,當此遇災之時,請對累日,尙無黑白,誠爲未安,諸臣所懷,未卽陳達,亦涉未妥,其令三司,各書所懷以啓,俾無遷延未安之事。
政院啓曰,以下敎之意,兩司城上所牌招言送,而皆方引避退待,出仕後言送之意,敢啓。傳曰,知道。已上朝報
有政。吏批,校書博士單魏定相,成均博士單金粹五,學錄單權脩。兼持平趙遠期,以全命龍爲寧海府使,李敏敍爲南學敎授,南天澤爲蔚山府使,鄭知和爲大司憲,李光載爲濟用正,朴世城爲刑曹參議。已上朝報
上在昌德宮。停常參·經筵。
巳時,太白見於未地。夜一更二更,有霧氣。三更,有霧氣,電光。
以領議政十九度呈辭,傳曰,噫,予意懃懇,已悉於前後之批矣。卿辭不斷,奚至於十九度之數也?天災孔棘,卿不可就閑,國事杌揑,卿不可恝視。嗚呼,卿歷事兩朝,恩遇最隆,其可無欲報之誠乎?故予之疇倚者,深重,卿之引入不恤,胡至於此也?來章雖急,萬無允許之理,宜勿控辭,速出論道,以副上下之望。
答左議政洪命夏箚曰,省箚具悉卿懇。莫重實錄謄來之事,不可少緩,不可無變通之擧,崔後尙,卽令放送進去,俾無遷就之患。
答領府事李景奭箚曰,省箚具悉。嗚呼,人心不淑,國事孔艱,此誠何時,而天怒又從而層疊之,其予憂遑罔措之情,曷有極哉?今觀箚辭,卿之憂國誠忠,老而冞篤,不覺感歎之至也。噫,予以凉德,當天怒孔棘之日,此心驚憂,若殞淵谷,箚中誡誨事,予當留心惕念,而議處事,當令廟堂議處焉。
吏曹啓曰,來初十日祿都目爲之之意,敢啓。傳曰,知道。
謝恩,大司憲鄭知和,兼南學敎授李敏敍,濟用正李光載,兼學錄權脩。
答憲府箚曰,嗚呼,日者雷電,遽發於純陰閉藏之月,而燁燁虩虩,慘目驚心。噫,是何景象耶?終宵驚遑,若殞淵谷,不幸遘疾,遷就今日,昔疾未瘳,難遂賜對之意,病裏心懷,誠爲未安矣。箚中辭意,縷縷懃懇,誡誨寡躬,或論時弊,予當留心體念而後,與廟堂議處焉。
大殿,政院·玉堂問安。答曰,知道。
慈殿,藥房問安。答曰,知道。
政院啓曰,來十一日專經文臣殿講日次,取稟。傳曰,爲之。
藥房提調臣鄭知和,右承旨臣金禹錫啓曰,伏未審夜來,慈殿氣體若何,聖候亦何如,昨入益氣養神湯,已爲進御乎?臣等區區憂慮,敢來問安。答曰,知道。慈候無事,予之所患,與昨無異矣。
京畿監司書目,果川呈,以左參贊宋浚吉辭職上疏上送事。又書目,衿川呈,以司直尹絳,病重上去不得事。
大司憲鄭知和啓曰,兩司多官,引避退待,而臣子正言鄭載禧,亦在其中,臣嫌不敢處置,請命遞斥臣職。答曰,勿辭。
判義禁洪重普箚子。大槪,因承傳罪人放送時,不爲草記,雖是前例,郞廳旣已被推,惶恐待罪事。入啓。
玉堂箚子。大槪,司諫李秞,獻納尹抃,正言洪萬衡·鄭載禧,執義金萬基,持平申命圭,大司憲鄭知和,竝命出仕,大司諫李尙眞遞差事。入啓。答曰,依啓。已上朝報
政院啓曰,待敎崔後尙,放送傳旨,去夜初更量,分付,而放送草記,旣不來呈,事極可駭,禁府當該郞廳,請推考。傳曰,允。
又啓曰,王獄罪人囚放之際,必爲啓知者,乃所以詳愼刑獄之體例,而欽恤之意,亦在其中,考諸古事,此例甚多,況崔後尙之下理,出於特命,而旋因大臣箚請,夜深之時,自上不留一刻,卽命放送,此非尋常囚推罪人判付公事之比,該府所當以趁卽擧行之意,啓達,可也。昨夜命下之後,了無皀白,臣深以爲怪,朝者累次使人問之,亦無回報,故當該郞廳,循例請推矣。卽伏見判義禁洪重普箚子,以罪人放送,未有草記之規,爲辭,其所援例,無乃近間百事懈怠之謬規歟?取考本院所在日記,則丁丑六月初十日,罪人沈·安仁遠等放送時,及甲午三月十五日罪人金穡放送時,俱有本府草記,此實流來規例當然之事也。今者郞廳請推,不是異事,而重臣陳箚,至於自爲待罪,臣不勝未安之至,惶恐敢啓。傳曰,知道。已上禁府謄錄
政院啓曰,同知春秋館事李尙眞,以赤裳史庫實錄謄出事,今當辭朝,而本職大司諫,旣已遞差,明日待開門,口傳政事,付軍職,使之及期發行,何如?傳曰,允。已上朝報
上在昌德宮。停常參·經筵。
巳時,太白見於未地。夜一更二更,有霧氣。
下直,結城縣□金時輝。
兵曹佐郞趙遠期,兼持平減下肅拜。
謝恩,刑曹參議朴世城,校書博士魏定相,成均博士金粹五,繕工僉正睦嗜善。
大殿,政院·玉堂問安。答曰,知道。
參知洪處厚上疏。大槪,臣以父母墳拜掃事,旣受恩由,方將下歸鄕里,都試之前,勢難及期往來,請遞臣所帶職名,以便公私事。入啓。
江原都事書目,災傷差錯春川府使李汧,罷黜事。
大司憲鄭知和,司諫李秞,獻納尹抃,正言鄭載禧·洪萬衡,執義金萬基,持平申命圭,就職。
吏曹啓曰,臺諫有闕,政事,取稟。
戶曹啓曰,卽接廣興倉所報,則領議政方在呈告中,今冬等祿俸□不受云,依前例令倉官領納之意,敢啓。傳曰,知道。
兵曹,口傳政事,副護軍李尙眞。
藥房提調臣鄭知和,右承旨臣金禹錫啓曰,伏未審夜來,慈殿氣體若何,自上起居之際,畏寒之候,比昨何如?臣等憂慮未弛,敢來問安。答曰,知道。慈候無事,予之所患,與昨一樣矣。
謝恩,副護軍李尙眞。
府前啓,無城上所,姑停。
同春秋李尙眞,待敎崔後尙,實錄謄出事,茂朱地出去。
答判義禁洪重普箚曰,省箚具悉卿懇。卿其安心勿待罪。
副校理金錫胄辭職上疏。入啓。
院前啓,諸臣加資及六品遷轉之命,未及收回者,累日論列,而天聽邈然,尙靳一兪,臣等竊惑焉。以下同前請諸臣加資及六品遷轉之命,未及收回者,一倂還收。
諫院箚子。大槪,當此遇災之日,敢陳芻蕘之說,冀蒙財擇事。入啓。
答參知洪處厚疏曰,遞差。
以司直尹絳辭狀,傳曰,知經筵遞差。
玉堂箚子。大槪,因聖敎,敢以箚陳,冀蒙財察事。入啓。
答諫院箚曰,省箚具悉。嗚呼,日者雷電,遽發於純陰閉藏之月,而曄曄虩虩,慘目驚心。噫,是何景象耶?終宵驚遑,若殞淵谷,不幸遘疾,遷就今日,昔疾未瘳,難遂賜對之意,病裏心懷,誠爲未安矣。箚中辭意懃懇,或誡寡躬,或論時弊,予當留心體念而後,與廟堂議處焉。
答院曰,不允。已上朝報
上在昌德宮。停常參·經筵。
辰時至未時,日暈。夜二更,月暈,白雲一道如氣,起自西方,直指艮方,長竟天,廣尺許,良久乃滅,電光。三更,月暈,黑雲一道如氣,起自坤方,直指巽方,長竟天,廣尺許,移時乃滅,流星出軒轅星下,入東方天際,狀如鉢,尾長一二尺許,色赤,光照地,電光。四更五更,電光。
下直,態川縣監張信立。
謝恩,引儀權說。
領議政鄭太和上疏。大槪,伏奉呈辭批答,臣罪萬死,乞削臣職,仍正臣罪事。入啓。
大殿,政院·玉堂問安。答曰,知道。
藥房提調臣鄭知和,右承旨臣金禹錫啓曰,伏未審夜來,慈殿氣體若何,聖候亦何如?前劑入益氣養神湯,當盡於昨日,又三貼,今當劑入,臣等憂慮未弛,敢來問安,竝此仰稟。答曰,知道。慈候無事。
明日專經文臣殿講時,考官二,金壽恒·趙復陽,參考官四,姜栢年·曺漢英·吳斗寅·南二星。
政院啓曰,明日專經文臣殿講時,命官,何大臣進去乎,敢稟。傳曰,左相進去。
判義禁洪重普箚子。大槪,臣之待罪,出於惶恐之意,而反被政院之斥,何敢自以爲是,苟冒其任乎?所帶判義禁之任,亟賜遞免事。入啓。
院前啓,措語見上隨駕藥房外,請諸臣加資及六品遷轉之命,未及收回者,一倂還收。答曰,不允。
同副承旨李晩榮上疏。大槪,臣昏妄所致,禁府郞廳,誤爲請推,以致重臣竝陳辭箚,乞削臣職事。入啓。
吏曹判書金壽恒上疏。大槪,寒疾猝劇,明日殿講考官之列,斷無强起進參之望,冒死陳懇,乞遞職名,仍改考官之任,以便公私事。入啓。答曰,省疏具悉卿懇。考官之任,當令改差,卿其勿辭,調理察職。
府前啓,無城上所,姑停。
答判義禁洪重普疏曰,省疏具悉卿懇。卿無所失,而本院之請推,殊極不察,該郞推考,當令棄之,卿其安心,勿辭察職。已上朝報
有政。吏批,以尹文擧爲大司諫,趙珩兼知義禁,金是聲爲春川府使,張善瀓爲參知,金萬基爲舍人,成後卨爲靈光郡守,尹宣擧爲執義,兼持平李慶果,兼掌令崔逸。已上朝報
上在昌德宮。停常參·經筵。
答領議政鄭太和疏曰,省疏具悉卿懇。予意不必多誥,卿其安心勿辭焉。
答玉堂箚曰,省箚具悉。嗚呼,日者雷電,遽發於純陰閉藏之月,而燁燁虩虩,慘目驚心,是何景象也?終宵驚遑,若殞淵谷。不幸遘疾,遷就今日,昔疾未瘳,難遂賜對之意,病裏心懷,誠爲未安矣。今觀箚辭,不覺寒心也。惟此一事,可見今日君臣間情義之未孚。噫,惟此以往浮薄世道,何足道哉?予深慨歎也。箚中辭意,縷縷懃懇,或誡寡躬,或論時弊,予當留心體念而後,與廟堂議處焉。
謝恩,掌令金益廉,知義禁趙珩,訓鍊都正李東顯,參知張善瀓,廣興守尹宗之,舍人金萬基。
下直,星州牧使李之翼。
司僕正崔逸,兼掌令,減下肅拜。
大殿,政院·玉堂問安。答曰,知道。
藥房提調臣鄭知和,右承旨臣金禹錫啓曰,伏未審夜來,慈殿氣體若何,聖候亦何如?臣等憂慮未弛,敢來問安。答曰,知道。慈候無事矣。
專經文臣殿講,申厚載,易略,裵榮成,春略,金聖佐,春粗,李夏·金潤璋·吳始復,書粗,柳梃,詩通,盧說之,詩略。
院前啓,措語見上人心所同,公論所在之地,則決不可以一時私意,有所制抑,請隨駕藥房外,諸臣加資·六品遷轉之命,未盡收回者,一倂還收。新除授執義尹宣擧,時在忠淸道尼山地,請斯速乘馹上來事,下諭。答曰,不允。下諭事依啓。
獻納尹抃啓曰,新除授行大司諫尹文擧,卽臣之從父也。在法應避,請命遞斥臣職。答曰,勿辭,退待物論。
副提學趙復陽,應敎李敏敍,校理吳斗寅,修撰洪萬容,副修撰李程等上疏。大槪,伏承聖批,不勝惶恐震越之至。乞削臣等之職,以爲妄言者之戒事。入啓。
院前啓,臣等,以諸臣加資及六品遷轉之命,未及收回者,論執已久,而天聽邈然,尙靳一兪,臣等,竊惑焉。聖上酌量刪仍之意,臣等,亦非不知,而第其所未反汗者,亦未知其特有可賞之勞,猶未免爲濫施僭受之歸,臣等之苦口力爭,烏可已乎?隨駕藥房之援例加恩,固無不可,均是藥房,而至於守宮之臣,則只備留直而已,實與隨駕有異,不當一例論賞,若夫陪從諸臣,元無分寸可論之微勩,只以數日程陪從往來之故,遍加恩賞,決無是理,此臣等之所以爭執,而殿下槪已允臣等之啓,則是殿下不以臣等之言爲非,而亦知其不可賞矣,如知其不可,則宜卽快賜竝允,而殿下之持難於此,若而人獨靳準許,抑何意也?凡論賞報功之道,一資半級,亦必愼惜,賞當其功,則其數雖多,不必爲拘,賞不當功,則雖一二人,亦不宜舛加,人之多寡,元非可論,今雖減數,及其無功,則一也。終若虛授而冒受,則其爲濫與僭,與前何異?臣等,竊想聖意,必授其任事而區別之,捨彼取此,欲其仍授,而臣等,猶以爲不然也。顧其掌管之任,假令與他臣差殊,亦不過曰,摠領軍政,宣布號令而已,承命行宮,監董整頓而已,是亦各其職耳。旣無奔走效勞之事,終止於隨衆陪從,則有何特異於諸臣者,而獨加無名之典,不念愼賞之戒乎?至如史官之記事,內侍之使令,亦皆有職分之當然,則豈可竝論於施賞之中,陞資進秩,有若酬勞應授者然哉?隨駕藥房外,諸臣加資及六品遷轉之命,未及收回者,一倂還收,引嫌而退,相避,在下當遞,請獻納尹抃遞差,大司諫尹文擧,時在忠淸道石城地,請斯速乘馹事,下諭。答曰,不允。處置事,下諭事,依啓。
答領敦寧金佑明箚曰,省箚具悉卿懇。卿其安心,勿辭察職。
備忘記,殿講居首成均博士柳梃,司直申厚載,半熟馬一匹賜給。
備忘記,産室廳都提調領議政鄭太和,前都提調右議政許積,提調李一相,各熟馬一匹,副提調都承旨朴世模,捲□官右參贊朴長遠,醫官柳後聖·鄭後啓·權愉·梁濟臣,各熟馬一匹,掌務官邊永淸·韓道昌,各兒馬一匹,奏時官姜宗基·韓相信,各上弦弓一張,令本衙門高品付祿,假注書金德遠·李沃·吳始復,記注官朴靖,記事官李選·崔後尙,各不粧弓一張賜給,醫女及下人等,米布磨鍊題給,次知內官李舜壽·張翼,各半熟馬一匹,差備內官尹三近·朴彦麟,各上弦弓一張賜給。已上朝報
備邊司啓曰,領中樞府事李景奭箚子,啓下已久,而領相尙未出仕,右相以觀武才命官,方在試所,不得趁卽覆啓之意,敢啓。答曰,知道。已上備局謄錄
義禁府啓曰,以黃海兵使狀啓,因刑曹粘目,許沙僉使鄭粲漢,移本府處置事,允下矣。鄭粲翰,時在任所,依例府羅將發遣拿來,何如?傳曰,允。已上禁府謄錄
以觀武才各技單子,傳曰,各技中,有等畫而不爲比較,徑先罷場,何耶?承旨啓曰,命官之意以爲,與科擧有異,未知施賞之如何,不必比較云,故不爲取稟矣。傳曰,雖非科擧,自前觀武才時,等畫比較,非止一再,諸試官及承旨,皆不知而不爲擧行耶?又啓曰,命官觀武才,稀有之事,故試官及小臣,俱未諳前例,未及仰稟,不勝惶恐,等畫單子,還下卽時,比較,何如?傳曰,明朝更爲比較,可也。已上訓局謄錄
政院啓曰,弘文館上下番陳疏之後,出在闕門外,疏批旣下,又呈辭單,自本院還爲出給,則終不入來,以致闕直,殊甚可駭。當該應入上下番,竝爲推考,卽爲牌招,留門入直,何如?傳曰,允。已上朝報
上在昌德宮。停常參·經筵。
謝恩,左尹李時楳,都摠經歷韓,仁遮外萬戶張萬敵,春川府使金是聲。
答同副承旨李晩榮疏曰,省疏具悉。爾其勿辭察職。
刑曹判書金佐明上疏。大槪,行期已迫,本職·兼帶,竝乞遞改,乞削臣名於輔導之列,以謝公議,以安微分事。入啓。
吏曹啓曰,臺諫有闕,政事,取稟。
大殿,政院·玉堂問安。答曰,知道。
刑曹啓目,黃州判官鄭華齊矣,本州田三稅,二月上納,乃是事目,而六月海暗之時,始爲裝載發船致敗罪,杖一百,盡奪告身。啓功減一等。
藥房提調臣鄭知和,右承旨臣金禹錫啓曰,伏未審夜來,慈殿氣體若何,聖候亦何如?日氣寒溫不適,恐有妨於調攝,臣等憂慮未弛,敢來問安。答曰,知道。慈候無事。
傳曰,政事,明日爲之。
院前啓,措語見上隨駕藥房外,請諸臣加資及六品遷轉之命,未收回者,一倂還收。
府前啓,措語見上請隨駕藥房外,諸臣加資·六品遷轉之命,未盡收回者,一倂還收。答府·院曰,不允。
政院啓曰,同副承旨李晩榮疏批旣下,而今日亦不仕進,卽爲牌招察任何如?傳曰,允。
司僕正崔逸上疏。大槪,略陳沿路聞見,以備睿覽事。入啓。已上朝報
上在昌德宮。停常參·經筵。
下直,舒川郡守李益亨。
大殿,政院·玉堂問安。答曰,知道。
藥房提調臣鄭知和,副提調臣李慶億啓曰,伏未審夜來,慈殿氣體若何,聖候亦何如?前劑入益氣養神湯,應盡於昨日,又三貼,今當劑入,臣等區區憂慮,敢來問安,竝此仰稟。答曰,知道。慈候無事,今後勿爲逐日問安。
有政。
吏批,判書金壽恒進。缺兵批,行判書洪重普賓廳進,參判柳赫然習陣進,參議姜栢年病不來,參知張善瀓進,都承旨李慶億進。
以崔逸爲獻納,申櫟爲蔚珍縣令,韓友琦爲黃州判官,鄭始成爲禮賓寺正,金聖佐爲奉常寺參奉,李三錫爲成均館學正,李程爲副應敎,尹抃爲副司直。
吏批啓曰,玉堂東壁,今當差出,而擬望之人乏少,外任竝擬,何如?傳曰,允。
李慶億啓曰,今日左承旨鄭萬和,以病不進,同副承旨李晩榮,連日呈疏,不爲仕進,出納之際,事多苟簡。左承旨鄭萬和,同副承旨李晩榮,倂卽牌招,使之察任,何如?傳曰,允。
又以都摠府言啓曰,都摠管吳挺一,除標信,賓廳坐起進去之意,敢啓。傳曰,知道。
以賓廳進不進單子,傳于李慶億曰,大臣·備局堂上引見。
兵批,口傳政事,副司直金佐明。
李慶億,以備邊司言啓曰,歲幣雜物,明日當爲封褁,而冬至正使金佐明,旣遞本職,時無職名,令該曹卽爲口傳付軍職,使之進參,何如?傳曰,允。
李晩榮,以義禁府言啓曰,奉敎李選,檢閱尹敬敎等,當爲照律,而今日榻前,有分揀放送之命,不爲照律之意,敢啓。傳曰,知道。
夜一更二更,月暈。四更,月暈左珥。
李慶億啓曰,大臣·備局堂上引見事,命下矣,三司長官中,大司憲當爲入侍,大司諫在外,諫院次官,牌招入侍,而至於玉堂副提學,以病呈辭,日勢已晩,玉堂入直上番,入侍乎?副提學,牌招入侍乎?敢稟。傳曰,入直上番入侍。已上燼餘
引見時,左議政洪命夏所啓,弭災之道,當以減役恤民,爲先,今年農事失稔之中,豆太尤甚。前此自上有各道稅太減捧之命,此事爲先議定,何如?戶曹判書鄭致和曰,因前日上敎,就考本曹黃豆見存之數,只有九萬石,以此計減各道一年應納,則僅足以半減矣。洪命夏曰,各道中畿內尤甚云矣。且各道今年稅太收捧之際,以赤豆,從自願代捧,亦似便當矣。上曰,依此爲之,而京畿,則竝減,各道,則半減,可也。上曰,箚子所陳之事,備局從當回啓,而進宴一款,不可不面議以定,天災之孔慘,旣如此,先朝又有遇災退行之事,進宴退行於明春,可也。左議政洪命夏所啓,領府事箚子中,所謂各衙門儲蓄銀貨,蓋爲不時之需,而都民,以銀貨絶貴爲悶,此後斟酌轉換,以便公私事,使各其衙門,知悉擧行,何如?上曰,依爲之。又所啓,領府事箚辭中,軍兵兒弱十五歲以下,竝停收布,一戶之內,如有四五人應役者,只收二人之布,意非偶然者,査出雖甚不易,軍士身役,不可不變通,待領相出仕,商確稟處,何如?上曰,依爲之。又所啓,領府事箚子中,耗穀一款,亦當變通矣。鄭致和曰,自金應祖陳疏之後,會付耗穀,全歸於常平所管,而各官取用者,甚少。故各邑元穀逋欠,亦無推移充上之路,此後常平廳應取之耗,使各邑取用,以充逋欠,何如?洪命夏曰,限三年使之取用,似當矣。上曰,依爲之。又所啓,領府事箚子中,軍資監所儲太,都民及畿民,從優分給,待秋還捧本數事,依此施行,何如?上曰,依爲之。又所啓,當此遇災之日,不可無恤刑之擧,審理雖已爲之,中外時囚罪人之冤枉者,似當令攸司讞議疏放,待領右相出仕擧行,何如?上曰,依爲之。又所啓史官等事,前已箚陳,崔後尙,則以實錄事,旣命放釋,而其餘兩人,尙未結末,且尹敬敎,之以議薦事,徑先陳疏,群議皆以爲不當,此則果有其失矣。李選,則下番旣已陳疏,其在史局規例,自不得不爾矣。凡史官之坐罷,適足以中其願,而兩人囚繫,足懲其罪,分揀放釋,何如?上曰,兩人所犯,若是其別矣,一體放釋,可乎?都承旨李慶億所啓,兩人當初只以闕直之罪被囚,故議薦事,則初不擧論於本府回啓中矣。上曰,然則竝爲放釋。都承旨李慶億所啓,本院之事,雖涉細,實關朝廷體統,不得不陳達。政院,以出納之司,號令百司,事體尊重,而至于今日,隳壞甚矣。仁祖朝,出身,則直下禁府,明有受敎,付在廳壁,而近來或不能遵守,直下刑曹之時,亦多矣。頃日武試所監的官李之華,囚禁時,同副承旨李晩榮,以下禁府,捧傳旨矣。刑曹堂上,以其時試官,以爲李之華,卽司謁李之元之同生,疑其院吏,與之元,符同,而直下禁府,以此䝱持政院,至於院吏進來捧招,李晩榮,以自已之事,不敢自是,雖已待罪,請治下吏,而承旨設有做錯,自有規正之地,非該曹所敢督過,況禁府與刑曹,於罪人,本無輕重利害之別,而且有受敎者乎?以承旨捧傳旨之事,該曹改責於下吏,此實前所未有之事,揆諸事體,殊極可駭,請刑曹當該堂上,推考。上曰,推考,可也。已上朝報
領議政鄭太和箚曰,伏以臣,誠未能格天,病不得自力,帶職癏曠,日子已久,況當災異孔棘,大小奔遑之日,冥然蟄伏,若無耳目,臣罪到此,萬死猶輕。臣又不幸,新觸風寒,右邊齒牙之痛,猝劇於一夜之間,竝與鬂頰而如剌如碎,叫號靡定,當此之時,雖欲扶曳强起,實所末由,自承嚴批之後,惶不敢更呈辭單,而亦不敢淹延,累日泯默而已。臣之情勢,吁亦窘矣。臣之本職,旣不可一向仍授,至於所兼諸司中,司譯院都提調,連有應行考講坐起,而緣臣病重,遂致廢衙,設令臣獲保縷喘,復出行公,身有痼疾,時屬寒沍,決無例赴該院,開坐察任之望,伏乞聖明,曲垂憐悶,將臣本職兼帶,竝命鐫改,以便公私,缺答曰,省箚具悉卿懇。譯院提調,當勉副焉,卿其安心勿辭。
右議政許積箚子。伏以臣患寒疾不汗,不特五日而已,輾轉沈綿,日甚一日,其苦痛難支之狀,卽人人之所共見知者也。種種危症,臣不敢縷陳,而病緣積傷,氣力隨敗,貼身床席,轉側須人,雖欲强起,其勢末由,當玉候違和之日,旣不能趍參於問安之列,値上天示警之時,又未進詣於賓廳之坐,揆以分義,罪合萬殞。伏乞聖慈,亟治臣罪,仍將臣兼帶內局提調之任,先賜遞免,以便公私,不勝萬幸。取進止。答曰,省箚具悉卿懇。卿其安心勿辭,從容調理。仍傳曰,遣內醫看病。
上在昌德宮。停常參·經筵。
藥房提調臣鄭知和,右副承旨臣李時術啓曰,伏未審夜來,慈候氣體若何,聖候亦何如?昨於未寧之中,引接臣僚,酬酢移時,不瑕有添傷之患乎?臣等,區區憂慮,敢來問安。答曰,知道。慈候無事,予之所患,當言于醫官矣。
李晩榮,以摠戎廳言啓曰,本廳壯抄壯軍,依前例十月十五日爲始,分三運上番,準一朔替代之意,前已入啓矣。初運軍兵,今已來逢點,實數三百二十二名,以此分作三番,與廣智營入直訓鍊都監軍兵,明日替代之意,敢啓。傳曰,知道。
又啓曰,傳曰,觀武才賞格,當爲磨鍊,兵房承旨,雖未仕進,卽令入來事,命下矣。都承旨李慶億,今日以病不得仕進,卽爲牌招之意,敢啓。傳曰,知道。
鄭萬和啓曰,明日儒生殿講時,命官,何大臣進去乎?敢稟。傳曰,左相進去。
李慶億啓曰,觀武才賞格加資敎旨,今當下批,當日開政,何如?傳曰,允。
吏批,判書金壽恒進,參判李慶徽受由在外,參議尹鏶受由在外,左承旨鄭萬和進。
兵批,行判書洪重普進,參判柳赫然都試進,參議姜栢年都試進,參知張善瀓進,同副承旨李晩榮進。
以吳挺一爲刑曹判書,洪命夏爲司譯院都提調,李弘祖爲軍器判官,金玉鉉爲司僕寺正,內官全以性,今加嘉義,觀武才時,騎芻四中加資,承傳。
兵批啓曰,觀武才試才入格,訓鍊都監哨官前引儀丁爰相,御營廳哨官前主簿朴弼聖,出身申廷潤等,加資事,命下矣。丁爰相,則未經準職,申廷潤,則未出六品,朴弼聖,則資未準,何以爲之?敢稟。傳曰,竝特陞堂上。
以蓬山君烱信爲副摠管,南定星爲宣沙浦僉使,觀武才柳葉箭貫一中邊二中,前引儀丁爰相,前主簿朴弼聖,及第申廷潤,竝今加折衝,丁爰相,則柳葉箭貫一中邊三中,朴弼聖·申廷潤,則片箭貫一中邊一中,金佐明爲知中樞,丁爰相·朴弼聖·申廷潤爲副護軍。
司諫李秞啓曰,措語見上隨駕藥房外,請諸臣加資及六品遷轉之命,未及收回者,一倂還收。答曰,不允。
行大司憲鄭知和,掌令金益廉啓曰,措語見上請隨駕藥房外,諸臣加資及六品遷轉之命,未盡收回者,一倂還收。答曰,不允。
上在昌德宮。停常參·經筵。
慈殿,藥房問安。答曰,知道。
藥房提調臣鄭知和,副提調臣李慶億啓曰,冬雨連宵,日氣沈陰,伏不審慈殿氣體若何,聖候亦何如?臣等區區憂慮,敢來問安。答曰,知道。慈候無事,予之所患,當言于醫官矣。
藥房再啓曰,卽伏聞醫官所傳之言,自上淸涕咳嗽之候,出於引接時,發汗過多,又爲微感之致。淸火化痰湯,加乾葛·知母生各一錢,蘇葉七分,連進三貼宜當云,此藥劑入之意,敢啓。答曰,知道。
李時術,以備邊司言啓曰,江都事目定奪事,依榻前傳敎,本司有司堂上洪重普,與江華留守徐必遠,往議于領議政,校生一款,改磨鍊書入之意,敢啓。傳曰,知道。
掌令金益廉啓曰,措語見上請隨駕藥房外,諸臣加資,六品遷轉之命,未盡收回者,一倂還收。答曰,不允。
司諫李秞,正言洪萬衡啓曰,措語見上隨駕藥房外,請諸臣加資·六品遷轉之命,未及收回者,一倂還收。答曰,不允。缺二行
李慶億啓曰,小臣觀武才賞格分給事,進去下直。傳曰,知道。
李時術,以備邊司言啓曰,三司箚子,啓下本司,而領相時未出仕,右相病未參坐,待諸大臣齊會,相議覆啓之意,敢啓。傳曰,知道。
李慶億啓曰,小臣與中使,觀武才賞格畢分給之意,敢啓。傳曰,知道。
夜二更,月暈。
上在昌德宮。停常參·經筵。
都承旨李慶億,以都摠府言啓曰,都摠管金壽恒,吏曹坐起進去晝仕,請出標信。傳曰,知道。
又以訓鍊都監言啓曰,昨者觀武才入格軍兵賞給時,鞭蒭入格鄭海龍等十五名內,十一名騎蒭,三名柳葉箭兼藝之故,不着本藝服色,泛然入參於受賞之列,其間曲折,不過如斯,而且其中李當立·金繼琳·金廷立等,皆入騎蒭兩技,而各以其服色受賞,以此觀之,則鄭海龍十四名,不無其罪,隨率出身李善男,則無兼藝,而以戰服戰笠,直爲入參,此則不有都監申飭之令,殊甚可駭。自都監,分輕重治罪之意,敢啓。傳曰,知道。
李晩榮,以兵曹言啓曰,卽接典獄署牒報,則全家罪人順已妻永分,重得寒疾,去夜身死云,令漢城府,依例停屍處檢屍,何如?傳曰,允。
又以弘文館言啓曰,本館上番副應敎李程,朝者陳疏出去,疏批未下,不敢入來,他無替直之員,上番卽爲闕直,事甚未安,副應敎李程,牌招入直,何如?傳曰,允。
以備忘記,傳于李晩榮曰,長番內官金成輝,當爲莫重批答,錯認換出,事極駭愕,從重推考。
司諫李秞,正言洪萬衡啓曰,措語見上隨駕藥房外,請諸臣加資及六品遷轉之命,未及收回者,一倂還收。答曰,不允。
掌令金益廉啓曰,措語見上請隨駕藥房外,諸臣加資,六品遷轉之命,未盡收回者,一倂還收。答曰,不允。
李晩榮啓曰,弘文館史官上下番,曾被下理,故奉敎李世長,與兼春秋,分直上下番矣,昨暮奉敎李選,檢閱尹敬敎,竝蒙全釋,李選則已爲入直,而尹敬敎,尙不入來,殊極可駭,請推考,卽爲牌招,使之入直,何如?傳曰,允。
領敦寧府事金佑明箚曰,伏以臣橫被口語,急於丐骸,連上辭箚,至再至三,惶悚殞越,罔知攸措。第臣之賤疾,一向沈痼,同席虛拘,已至累朔,則瀝血更陳,烏得已乎?伏乞聖慈,快許憐察焉。臣之所患,別無指的作痛之處,而凡有可喜可愕可悲可樂之事,不平有動於心,則足部先冷,面熱如火,耳閉眼暗,奄奄若絶,坐如泥塑,急用降火之劑,然後稍得更甦,月異歲加,植根漸痼,數年以來,已到十分地頭,今雖謝事閑退,藥餌爲事,固知無益於已定之限若於虛費廩料,曠闕職事等事,免有不自安之念,則須臾未死之前,其爲臣身之大幸,果如何哉?進宴廳堂上啓下,幾八十日,臣之參坐,僅兩日,未入摠府之直,已三朔,尙方廢衙,又如摠府,而不特臣一人而已,禮曹判書李一相,臣在首席,缺二行爲害於國事,益加大矣。言念及此,心火如焚,對案忘食,夜不交睫,自罪自訟,涕泗交頤,臣之情事,其亦慽矣。伏顧聖明,將臣自劾之章,付諸掌憲之手,照當行罰,亟賜退斥,俾掩惡無恥患失之輩,有所警畏,則國家幸甚,微臣幸甚。取進止。答曰,省箚具悉卿懇。卿辭至此,樂院提調與摠管之任,當勉副焉,卿其安心勿辭,調理察職。
提學趙復陽疏曰,伏以臣孼自已作,誠未上格,陳章待罪,不准微懇,呈告請急,又阻政院,進退維谷,罔知攸出。昨者伏聞下筵中之敎,聖敎至此,臣罪愈重,惶恐震越,危涕自迸,尤不知置身之所也。自古人臣,當君上過擧,危言直諫,不避忌諱者,固有之矣。今玆之事,有異於是,則聖旨丁寧,有若慈父之於愚子者此也。顧念臣等當初進箚之時,實無一毫他腸,有意於觸犯規切者,目見災害之慘急,不勝憂慮之迫切,徒知臥內晉接之美,不知起居難便之節,而屬辭之際,未能知擇,惟思感動於天聽,而不覺辭語之過激,遂自陷於僭越之罪,反覆循省,誠合萬殞。寸衷莫白,咋舌無及。尤所恨者,生逢聖上,感激恩私,願效愚忠,靡所不至,而狂率昏昧,又此妄發,一片憂愛之誠,乃歸不信,咫尺堂陛之間,自貽伊阻,雖有區區血忱,又何敢一二自陳於天日之下?惟有亟蒙罪斥,庶可少安微悃,臣之卽今大願,只此而已。重以積傷餘喘,添患外感,衆症交作,呻痛苦劇,薾然委頓,生意都盡,亦無非福過災生之致,而有所不暇言者矣。惟是負犯至重,尙無指揮,職名在身,頃缺二行察,將臣職名,亟賜鐫削,使得屛伏省愆,且以保其危喘,不勝悶迫戰慄之至。謹昧死以聞。答曰,省疏具悉。爾其勿辭,從速察職。
應敎李敏敍,應敎李程,修撰洪萬容等疏曰,伏以臣等情勢悶蹙,不敢自恕,相率陳章,庶幾少暴危衷,而誠意淺薄,只抱窮悶。伏聞日者筵中聖敎,臣等震恐殞越,益無措躬之所,臣等昵居近密,適會災變異常,言狂而不知裁,慮過而無所避,自陷於不信之罪,誠合萬殞。今何敢干冒鈇鉞,仰首申白乎?雖然,待罪累日,譴罰不降,堂陛深遠,自貽伊阻,徊徨踧踖,進退維谷。今若自列於天地父母之前,不獲自盡,則實非近臣事君之義,而亦豈無隱之道哉?當初進箚之時,臣等非不知聖候之不安,而只以天災迫切於目前,淺慮自激於語次。臥內接引,恐或不妨,而動作難强之節,外臣不知,率意妄言底罪戾,辭語之未擇,亦有附於古人所謂不激切,則不能動人主之聽者,曷嘗有他意於其間哉?且臣等竊觀人臣之告戒其君,常失於委曲,而不失於深切,人君聽言之道,亦貴於寬假,而盡臣下之情實,此所以上下相親,而能成交泰之福者也。生逢聖明,仰侍天聰,必欲面對進所懷,此臣等區區願忠之意,而疎遠之誠,拙訥之辭,不能仰副,而輾轉觸冒,情不自暴,誠不敢冒居於近列,且臣敏敍·臣萬容,旣犯闕直之罪,方待有司之勘律,固當縮伏以俟,而情事未白,雖一日有不敢自安者,敢伸危懇,伏乞聖明缺一行餘。答曰,省疏具悉。爾等勿辭,從速察職。
上在昌德宮。停常參·經筵。
慈殿,藥房問安。答曰,知道。
藥房提調臣鄭知和,副提調臣李慶億啓曰,雨後寒威漸緊。伏未審數日來,慈殿氣體若何?自上淸涕咳嗽之候,進藥之後,其有差減之效乎?臣等區區憂慮,敢來問安。答曰,知道。予之所患,別無差減之效矣。
李慶億啓曰,今日,入直軍士,中日習射,請出標信。傳曰,知道。
行大司憲鄭知和,掌令金益廉啓曰,措語見上請隨駕藥房外,諸臣加資·六品遷轉之命,未盡收回者,一倂還收。答曰,不允。
正言洪萬衡啓曰,措語見上隨駕藥房外,請諸臣加資及六品遷轉之命,未及收回者,一倂還收。答曰,不允。
吳挺垣,以戶曹言啓曰,方物紙地及封裹油芚,例於春初,分定三南矣。方物封裹,在於明日,而永川郡所定白綿紙一百九卷,油芚一番,至今不爲來納,不得已缺二行刑推,以爲懲戒之地,何如?傳曰,允。
掌令閔汝老上疏。伏以臣以衰老無識,濫蒙洪造,出入臺閣,今已六七年矣。前月中忝冒言職,當其科試之時,召牌臨門,而緣臣遭慽,時未成服,故私情慘怛,未果詣闕,慢命之罪,在所難逃,而及其罷職之後,旋有分揀之命,臣是何人,猥蒙謬恩,至於此哉?還歸鄕里,曾未踰月,而又於玆者,新命鼎至,臣祇受有旨,感淚先零。臣非不知行不俟駕之爲義,而第臣本以癃疾之人,衰朽已甚,下來之時,途中重致落傷,右脚幾至折骨,不得運步,而前患胸腹之痛又發,委頓床席,末由趨肅,惶蹙之至,無地自容。第念職是言責,若以身不進而言亦不進,則非臣子有懷必達之義也。臣請極言袞職之有闕,當今之疵政,惟殿下平心而澄省之,不以爲罪,而可採者採之,則非臣之幸,國家之幸也。噫,天人一理,君民一體,不可以二而看者也,是以古之明王,必須上盡敬天之道,下盡勤民之實,以致人心悅豫,乾象澄著者,此理之常也。嗚乎,此何等時耶?頃者冬春彗孛揚芒,累日乃滅,重以秋間,諸道海溢烈風大作,而太白之晝見,無日無之,又於近日,冬雷怒吼,則上天之譴告極矣。連歲凶歉,十室懸罄,賦役煩重,人不料生,則斯民之困悴極矣。當此之時,雖使君臣上下,惴惴慄慄,恐懼修省,無一念之或怠,無一事之敢忽,勤恤民隱,務祛積弊,猶恐不克有濟,而今也視爲尋常,宴安方酣,徒聞進宴設廳,溫陽築宮而已,詩曰,天之方蹶,無敢泄泄,其此之謂歟?殿下當妖星示警之初,聖心驚惕,下敎勤懇,其所以求助於臣隣者,可謂切矣。曾未數月,怠心已萌,日玩月愒,有若平常無事時然,了無奮勵自强保民經邦之策,臣竊歎之。嗚乎,殿下之爲國也,旣無必爲之心,而且怠於爲政。故雖尋常循例間政事,不卽裁決,遲延留滯,動經旬月者,比比有之,若是而能國,殊未前聞。夫以一邑守宰居官也,若怠於公事,久不坐衙,則缺二行父母,若父母怒於其子,大加警責,爲其子者,所當夔夔齊栗,起敬起孝,以致親心之悅豫,若一向嬉嬉,徒事放肆,則只自益其怒,而終無以得其歡心矣。今日事天之道,何以異是?古之帝王,因災而修省,轉亂而爲治者,載在方冊,殿下何不幡然改圖,礪精求治,思所以祈天永命之道乎?殿下睿聖仁厚,聖度弘廣,有帝王之天資,有帝王之地步,眞所謂大有爲之君也。誠能奮然興發,乾乾夕惕,頻設經筵,勉進聖學,或晉接儒臣于便殿,講論治道,或引見宿將于禁中,詢以兵事,臺諫則責以盡言,銓官則責以得人,至於道臣閫帥之辭朝,列邑守宰之下直,或咨其弊瘼,或訪以疾苦,有所變通,施措得宜,則環東土數千里億萬生靈,咸戴聖德之如天,而辦得數十年少康之治,斯不難矣。若委靡頹惰,深居九重之內,惟婦寺嬖幸是親,惟嬉遊宴樂是事,一復一日,泄沓如前,忠直日退,諂諛日進,頌聲洋洋,而國勢扤揑,太平文餙,而危亡立至矣。伏願殿下,繼自今,言必取逆耳,士必取忠鯁,臨事快斷,賞罰明信,則其於安民致理之道,其效豈淺淺也哉?且自十餘年來,一種之論,有爲國邊爲民邊之說,慈詳豈弟,政拙催科者,謂之民邊,嚴刑峻刻,專務聚斂者,謂之國邊,民與國分岐之說,此亡國之言也。君依於國,國依於民,安有分而二之之理哉?以勢而論之,則刻迫辦事者,其民雖苦,而於己則便,寬平仁恕,雖得民情,類多罹罰,而且自近來,上司之催督,愈往愈急,法網之苛察,大異平時,爲官司者,苟冀無事,惟以得失爲慮,刻期迫促,隨以殘刑,殿下之赤子,於是而爲魚肉爲圈豚矣,若此不已,無所變通,則殿下之國,其亡不遠矣。臣嘗讀古史,至昏亂之世,政令苛刻,民不堪苦,未嘗不掩卷太息,豈料今日,聖德寬仁,賢能贊治,復有此亂世之政乎?蓋爲政之道,急迫寬緩,利害懸殊,缺二行察諸道之豐凶,量國用之缺以爲盈縮,緩其期限,得以寬紓,而申嚴監司,其於守令之居官也,必以平易近民爲主,而苛刻之尤甚者,或罷黜之,或課殿之,則刻迫之風以祛,而斯民得蒙一分之惠矣。天奪我食,連歲荐飢,今年則黍粟大無,豆菽不實,木棉之無花,處處皆然。惟海邑落種之稻,雖爲稍勝,而山郡移秧之處,則失農尤甚,且以凶荒之故,窮民無儲,不能播種者有之,農夫阻飢,不得鋤耘者有之,田野不闢,在在陳荒,而當此西成之日,方有凍餒之患。伏願殿下,下令郡國,被災尤甚之處,量減其賦稅,而陳荒之田畓,亦一一給災焉。臣在鄕曲,伏見年分踏驗之時,該司文移,列邑田結,例以比上年爲準,故守令恐其生事,類多以陳爲起,以災爲實,此斯民之最冤痛處也。惟聖明,勿以結卜欠縮爲慮,一以實驗爲準焉。前者以木棉稀貴,大同之米一結五斗,春減一斗,秋減二斗,疲氓相賀,頌祝聖德,於此一事,可見親上之心矣。且夫軍士應役之苦,在齊民爲尤甚,以騎步兵言之,則一年例納,綿布二疋,後木二疋,細綿布則例以七升木四十五尺爲之,後木則以實正木爲之,而一家之內,男丁多者,或至五六名,然則逐年所應之役,以常木計之,則其價不下於一同木矣。其他諸色軍兵之所徵納者,大底皆同,而至於漕水軍,則其苦尤甚,此而猶不堪也,而又有一族之徵納者,又有老除而代丁未得,則仍爲納布者,甚至於其身已死,而猶且缺。
上在昌德宮。停常參·經筵。
下直,郭山郡守高處明。
藥房提調鄭知和,副提調李慶億啓曰,伏未審夜來,慈殿氣體若何?自上淸涕咳嗽之候,比昨何如?淸火化痰湯,已進三貼,而無差減之效,則似當加劑以入,而詳知卽今症候,然後方可議定,臣等區區憂慮,敢來問安,竝此仰稟。答曰,知道。慈候無事,予之所患,當言于醫官矣。
缺二行太廟薦新不能檢飭事待罪狀啓,傳于李晩榮曰,勿待罪事,回諭。
以京畿監司金壽興狀啓,吏曹參議尹鏶病重上去不得事,傳于李萬榮曰,下該曹。
李晩榮,以兵曹言啓曰,禁軍都試,方爲設場,今朔武臣堂上及文臣試射,不得爲之之意,敢啓。傳曰,不必停止,退行於都試罷場之後,可也。
鄭萬和,以禮曹言啓曰,麗朝王太祖陵及諸陵內,偸葬造家耕田者,每三年一次別遣本曹郞廳摘奸事,曾已定奪啓下矣,自壬寅年摘奸後計之,則今年當爲應次,依前例,發遣郞廳,諸陵頹毁處及步數內村氓冒犯處,一一摘奸後,稟處,何如?傳曰,允。
又以禮曹言啓曰,去九月二十八日大臣·備局堂上引見時,左議政洪命夏所啓,北道各陵奉審,近年廢閣不行,事甚未安,自今限年定式擧行,何如?上曰,五年一奉審,定式施行事,命下矣。今年則寒節已屆,依大臣所啓,自明年爲始,擧行之意,敢啓。傳曰,知道。
又以禮曹言啓曰,禮文內,朔祭時若値別祭,則只行別祭云,而來十一月十五日,中宗恭僖大王忌辰祭,與冬至祭相値,忌辰與節祭,輕重有間,只行忌辰祭,而祝文中,以此添入事,分付,何如?傳曰,允。
又以禮曹言啓曰,本曹時急之事,臣等相議啓稟擧行,而全羅監司閔維重狀啓,道內列邑社稷位版,城隍位版,多有誤書之處,使之改題,及黃海監司姜裕後狀啓,康翎縣社稷位版所題,與他邑相左,依他邑例改題事。咸鏡監司閔鼎重狀啓,四書·三經·儀禮·經傳·五禮儀·龍飛御天歌等諸書,印出下送事,史官缺二行事俱係重大,臣等以佐貳之官,不敢獨爲回啓,待判書李一相出仕後,回啓之意,敢啓。傳曰,知道。
李晩榮,以兵曹言啓曰,卽接部將廳移牒,則本廳一會將鬼薦後,其薦記,封置樻中矣。部將李貫一,乘夜開樻,渠之所薦人名下,潛爲加畫,以准點數云,其用情之狀,殊極可駭。部將李貫一,汰去,何如?傳曰,允。
正言洪萬衡啓曰,措語見上隨駕藥房外,請諸臣加資及六品遷轉之命,未及收回者,一倂還收。答曰,不允。
行大司憲鄭知和,掌令金益廉啓曰,措語見上請隨駕藥房外,諸臣加資·六品遷轉之命,未盡收回者,一倂還收。傳曰,不允。
李晩榮,以兵曹言啓曰,別試初試入格人中,平壤閑良金孝順,正兵李夫得,不入戶籍,故自漢城府,移文本曹矣,卽接平安監司移文,則金孝順·李夫得,曾於癸卯年戶籍時,戶籍單子書呈,而本府監色,落漏不書於成冊中云云,當該監官,至於捧招刑推後論移曲折,孝順等,果爲書呈單子,而監色落漏不書,則不入戶籍,似非渠輩之罪,而其姓名,旣不載於漢城府帳籍中,依他拔去,錄名時鄕所色吏,不考帳籍,都目成給之罪,不可不治,令本道,治罪,何如?傳曰,允。
又以兵曹言啓曰,今見漢城府移文,則別試初試入格人中,靈巖保人朴有章,不入帳籍云,榜目中姓名拔去後,令本道,朴有章及錄名時都目成給鄕所色吏,依事目定罪,當該守令,亦難免不察之失,姑先推考,何如?傳曰,允。
又以兵曹言啓曰,卽見慶尙左道式年武科初試榜目,則擧子姓名下,只書居住,不書其本,而兵使全東屹啓本中,有曰試官等,旣已撤場,各還任所,往復改修正之際,勢將日字遲延,故擧子本,則不得開坐云云,莫重御覽榜目,不書其本,有違規例,事甚可駭,而式年會試,當在明年,則試場雖罷,勿拘遲速,修正上送,未爲不可,而以試所所送榜目,仍爲啓聞,兵使亦不無其失,當該試官及兵使全東屹,竝推考,榜目中擧子本貫,更令修正啓聞何如?傳曰,允。
鄭萬和,以禮曹言啓曰,今十月十三日大臣·備局堂上引見時,上曰,三司箚子所陳之事,備局從當回啓,而進宴一款,不可不面議以定,天災之孔慘旣如此,先朝又有遇災退行之事,進宴退行於明春,可也。缺二行爲稟旨擧行,明春退行之意,分付本廳,何如?傳曰,允。
李晩榮,以備邊司言啓曰,本司堂上無故之員甚少,且有未差之窠,本司堂上趙復陽,仍差有司,使之察任,何如?傳曰,允。
夜二更,有霧氣。
禮曹判書李一相疏曰,伏以臣於近來,宿疾復劇,經月沈綿,加以情勢事勢,有狼狽悶迫者,而拘於體例,亦不敢陳疏乞免,只憫默縮伏而已。今則公私狼狽,有倍於前,區區體例之嫌,有不暇顧,玆敢冒死仰籲,臣不勝惶悚之至。頃者以尙方事,臺諫論啓之後,本院首提調,旣已陳箚辭職,則臣亦同是提調也,不可獨自晏然,而第於向日賞典之下,臣之恩命,則其時該曹,已卽循例下批於臺啓未發之前,諸臣之受此恩典者,則雖在兩司啓請還收之中,而猶能坐衙供職者,以未及下批故也。臣則下批後有臺啓,則不得行公者,例也。卽以臺啓,方在縮伏之中,則雖是別事,亦不敢有所自列者,亦例也,以此臣於進宴廳及摠府之直,尙方之缺二行例兼進宴廳堂上,而往參本廳之坐者,只當初數番而已,以至摠府之直,尙方之坐,亦皆曠廢者久矣,而今者領敦寧府事金佑明,以久未參三處之坐,累度陳箚,已蒙恩遞,則臣尤何敢一向虛帶,重貽癏曠之罪乎?此不惟臣之私情狼狽悶迫而已。伏乞聖慈,俯察危懇,亟遞臣本職,及兼帶進宴廳堂上,掌樂院·尙衣院·司譯院提調,都摠管等任,以便公私,不勝幸甚。臣無任祈懇屛營之至,謹昧死以聞。已上燼餘
答曰,省疏具悉。卿其安心勿辭,調理察職。已上朝報
上在昌德宮。停常參·經筵。
金禹錫啓曰,以正朝太皇太后狀。傳曰,紙品,比他紙不好,安寶補畫之際,亦且生毛,不可仍用事,命下矣。臣等旣爲察見,則紙品果似不好,卽爲改寫以入之意,敢啓。傳曰,知道。
又以弘文館言啓曰,九月二十八日引見時,副提學趙復陽所啓,本館書籍略少,今番使行,量給價本,以爲貿來之地,何如?上曰,可備之冊,抄出書入事,命下矣。本館缺一行半各樣冊子,隨所遇貿來之意,分付使行以送,何如?傳曰,允。
李時術,以兵曹言啓曰,當日私奴得信稱名人,自金虎門入來,差備門外擊錚,極爲駭愕,令攸司囚禁治罪,同門守將趙敏吉,常時不能禁斷雜人,以致闌入,極爲非矣,推考何如?傳曰,允。
正言洪萬衡啓曰,頃日本院箚中,略及訓局大將久曠重任,不可之意矣,晩聞大臣,以措語間下字之失,至言於公座云,臣不勝瞿然之至。當初進箚時,與諸僚,非不熟講,而遣辭之際,泛下渠字,謂其不妨用於告君之辭,而不覺其有欠相敬,不復致意矣。大臣之言,旣如此,外議亦以不卽自列爲非,以此以彼,不可仍冒,請命遞斥臣職。答曰,勿辭。
李時術啓曰,正言洪萬衡,再啓煩瀆,退待物論云矣。
掌令金益廉啓曰,刑曹判書吳挺一,曾拜本職時,不但才短於決獄,人言亦多,及今再任,物議喧騰,臣於今日本府之坐,以論遞之意發言,則長官,有所持難,而第不以臣言爲非,則臣亦不可謂不見信於長官,而猶不卽從,則臣亦難一刻仍冒,自甘疲軟之歸,請命遞斥臣職。答曰,勿辭。
正言鄭載禧啓曰,臣近緣賤疾,呈單請急,見阻政院,惶悚縮伏之中,卽伏見同僚引避,則以本院箚中下字之失爲辭,臣亦其時聯名之一也,不敢晏然,與同僚無異,請命遞斥臣職。答曰,勿辭。
金禹錫啓曰,掌令金益廉,正言鄭載禧,再啓煩瀆,退待物論矣。
巳時,太白見於未地。夜四更,火星入〈於〉太微東垣內。
上在昌德宮。停常參·經筵。
慈殿,藥房問安。答曰,知道。
藥房副提調臣李慶億啓曰,伏未審數日來,慈殿氣體,若何?聖候調攝,亦何如?湯藥連進之後,咳嗽之患,漸有差減之效乎?臣憂慮未弛,敢來問安。答曰,知道。慈候無事,予之所患,當言于醫官矣。
李晩榮,以都摠府言啓曰,今日入直軍士,中日習射,請出標信。傳曰,知道。
李慶億,以戶曹言啓曰,方物封裹時所用敦厚白休紙,司贍寺官員,終不得進排,其尸居不職之狀,委屬可駭,當該官員,爲先汰去,次知色吏,亦令攸司,囚禁重治,何如?傳曰,允。
行大司憲鄭知和啓曰,昨日本府之坐,同僚言論刑曹判書吳挺一,而臣意以爲,吳挺一曾任本職,幾至一朞,久處詞訟之地,安得無情外人言?況正卿論劾,與庶官自別,尤宜愼重,臣反覆商確,終未苟同,同僚亦不堅持,有若以前啓連啓,先起詣闕矣,及見吏報,知其引避,而乃以不以爲非爲辭,臣竊訝焉。緣臣執迷不回,致此起鬧,而日勢已晩,今始自列,所失尤大,請命遞斥臣職。答曰,勿辭。
李晩榮啓曰,大司憲鄭知和,再啓煩瀆,退待物論矣。傳曰,知道。
又啓曰,大司憲鄭知和,掌令金益廉,避嫌退待,執義尹宣擧,掌令閔汝老,持平魚震翼·申命圭在外,今日以監察茶時之意,敢啓。傳曰,知道。
以備忘記,傳于李晩榮曰,昨觀掌令金益廉之避辭,專用私意,其態不美,欲正弊習,而其中長官不以爲非之說,尤有可觀之態,故待長官之引避矣,今觀長官之避辭,大加相反,誠可駭也。噫。近日人心,公不勝私,恩怒於彼此之間,護斥於同異之別,今日之事,眞是爲國之公言耶?予末可知也。其隱然用意,暗邪行事,已非正人之態,護此攻彼,又是國家之所痛惡處也。誠極驚駭,掌令金益廉遞差。
傳曰,若不啓辭,則金益廉遞差傳旨,何不卽捧耶?右副承旨李時術對曰,該房入直之時,則凡傳旨,該承旨例爲出入,而同副承旨李晩榮,以啓下藥材出庫事,進去藥房,還來後書入,故以致遲延矣。
政院啓曰,臣等卽伏見備忘記,十行聖敎,辭旨嚴峻,頻下臺官遞差之命,臣等不勝驚悚之至。金益廉之欲劾刑官,蓋出於隨聞相規,則自是職分之當然,豈有私意於其間哉?其避辭中措語,雖有差謬之失,若斷之以隱然用意,則殊非本情,至於暗邪等敎,尤非聖朝禮待臺官之道,不亦未安之甚乎?臺官避辭,當付之公議,以待處置之如何,不宜輕示好惡,以駭瞻聆也。臣等待罪近密,目見聖上過當之擧,竊附古人覆逆之義,區區所懷,敢此仰達,伏乞聖明,平心恕察,還收金益廉遞差之命。傳曰,觀此啓辭,極力救解之狀,誠爲可駭。其習俗之難變,乃至於此耶?勿煩。
政院,以刑曹言啓曰,本曹判書吳挺一,未肅拜,參判南龍翼,方在呈告中,啓下緊重公事,臣朴世城不敢獨爲回啓,待判書出仕,回啓之意,敢啓。傳曰,知道。
政院啓曰,臣等卽伏承聖批,以極力救解爲敎,臣等惶悚震悸,不知所措。臣等非以金益廉避辭,爲無所失也。竊以爲臺官引避,雖或有差謬之辭,在聖上禮待之道,固宜優容寬假,以付公議之處置,而今此備忘之敎,殊欠和平,臣等覆逆之啓,實欲納吾君於無過之地,豈有一毫救解之意哉?臣等誠意淺薄,未能回天,反承嚴批,臣等之罪大矣。然區區所懷,實出於愛君之忱,伏乞聖明,更加恕察,前下備忘,亟命還收。傳曰,勿煩。
李晩榮啓曰,臺諫出仕事,命下矣。今已夜深,明日待開門,命招之意,敢啓。傳曰,知道。
夜一更,有霧氣。二更,月暈。三更,月暈左珥。
司諫院獻納崔逸上疏。伏以臣之無似,屢叨匪據,涓埃無補,罪戾徒積,尋常愧慄,若無所容。不意玆者,新命又降,臣誠殞越,罔知攸處。只當含恩戀寵,奔走就列,而臣於行役之餘,重感風寒,頭眩腹痛,症勢危苦,兼以目疾極重,不能視物,以此病勢,固難供職,而臣心又有大不安者,臣之曾忝憲職,處事憒憒,重被臺評,纔有數朔,彈墨未乾,訿謗不止,臣雖欲强顔行公,其如公議何?臣之情勢又如此,其不可冒居言地決矣。伏乞聖明,諒臣危懇,亟賜鐫免,以安微分,不勝幸甚。仍竊伏念殿下之處臣以臺閣,非爲臣一身之榮寵,蓋將以借視聽於聾瞽也。臣若喑無一言,泯默而退,則是負殿下之盛意,而圖一己之自便也。臣之罪惡,益無所逃矣,玆敢不避煩瀆,仰陳狂妄之說。伏願聖上,憐其志而恕其僭焉。臣聞生朝之桑,升鼎之雉缺二行以正其表,敷錫實惠於施措之際,以安其民,其民旣安,則災轉爲祥,治道隆赫,此所以中宗·高宗爲殷盛德之主也,況今天災地異,人妖物怪,前代史籍所不載者,咸萃於一時,天之所以警動我殿下者,可謂大矣。殿下恐懼修德,爲如何哉?然每當一變之生,殿下恐懼之意,不過寓於言語文字之間而已,過旬月,則晏然恬然,依舊泄泄,未嘗有一政一令,可以安養斯民,仰答天心者,則仁愛之天,安得不更出變異,以諄諄勸戒之乎?今月雷雨之作,震驚千里,上天之意,必有所以宜殿下之惕厲戒懼,發於綸音,而但恐復如前日之因循,未有赫然奮發之擧,則天怒不可回,國事不可爲,漸至於危亡而莫之救也。無其殿下以災畢疊現,而不見朝夕之應,爲無傷於國家也耶?以殿下之聖明,豈有是哉?抑殿下欲有所振作而事有未遑耶?天下之事,無大於此者,豈可捨是而他求哉?天命靡常,懷于有仁,祈天永命,必然之理,殿下苟能自强,則三代不難及,自畫,則亂亡亦難免,惟在殿下一心之操舍而已。殿下誠自奮發曰,國已危矣,予不可自怠也,刮洗膠固之舊習,振作大勇之意思,屛去私昵之徒,收召正直之士,竝聚于朝,日與賢士大夫,講劘治心之道,咨訪出治之方,都兪吁咈,日夕孜孜,雖當玉體未寧之日,亦可引入臥內,如家人父子,情義交孚,講論不輟,使無一息之間斷,又令該司,各持公事,頻頻輪對,探其利病之源而變通之,又下懇惻之敎於中外,開導臣民,悉陳其所欲言,啓下之後,三司之臣,齊會于備局,議其可否,可者施之,否者置之,如是則下情得以上達,民隱可以悉聞,然後臣無蔀屋之歎,民無覆盆之冤,缺一行餘主管周旋然後,家事乃成,國有后王,一心治道,必輔佐之臣,擔當贊襄,然後國事乃又,其理同也。今殿下之於治道,豈不盡心?而擔當贊襄之臣,果誰人哉?以子産之賢,尙未免鄕校之謗議,而子産不撓,終致鄭國之强,則今之三公,少有人言,輒自引嫌,無意擔當者,果何意也?臣以爲殿下信之不篤,任之不專,責之不重,悠悠泛泛,玩愒日月而然也,誠如齊桓之於管仲,昭烈之於諸葛,唐太宗之於房·杜,委任責成,則三公雖不欲擔當,烏可得乎?誠使三公,擔當國政,則何事不可做,格君心正其本,在於斯,革弊政除民瘼,在於斯,進忠良退不肖,在於斯,公賞罰振紀綱,在於斯,杜請托抑僥倖,在於斯,夫如是然後,方可謂三公盡其職,而百工允釐,庶績咸熙矣,何患乎民怨之不可弭,天怒之不可回乎?臣又伏念人君之求賢士,所以共天位治天職也,非爲觀美而已,向者李惟泰之承召入京也,所上疏章,鑿鑿有理,皆可底行,而留之半歲,卒無一事之施行,便殿賜對,亦不過一二番,而竟使罷歸,今年宋浚吉之趨朝也,接待之禮,雖極隆重,而未聞殿下虛己傾心,以聽其啓沃,至誠咨訪,以求其籌畫,安民之策,弭災之擧,無一講論之擧,留邸五月,終未免浩然而去,苟如是,則雖使賢士接踵而至,果何所益哉?此正所謂魯繆公,徒知禮賢,而不知用賢也,不幾於詩之所云執我仇仇,亦不我力者乎?宋時烈之不至,蓋亦有見於此,而巖穴蘊櫝之士,誰肯爲虛禮所拘,而賁然遠來乎?國無賢士,是謂空虛,空虛則禍敗隨至,豈非可懼之甚哉?伏願殿下,反求諸己,至誠籲俊,及其至也,叩其缺二行之所望於殿下者,又有大於此者,殿下毋□菲薄,存心遠大,誠以帝堯之克明峻德,平章百姓爲心,則其於修己之道,不容自小,而作新斯民,不如今日之姑息矣,以文王之不遑暇食,周公之坐以待朝爲心,則其於出治之本,不容少懈,而萬機之酬應,不如今日之遲滯也,以唐堯之土階茅茨,漢文之不營露臺爲心,則其於宮室之宏侈,臺榭之修餙,必不爲聖念之所及也,以夏禹之惡衣服菲飮食爲心,則尙方之珍玩,八路之貢獻,在所酌損也。以文王之卽康功田功爲心,則其於安民之道,養民之政,不容少緩矣。以王者無私,宮府一體爲心,則宜令內帑之物,歸之於該府,而內獄之囚,付之於有司也。以仁義而已,何必曰利爲心?則各衙門貨殖征利之事,宜卽禁斷,而各道屯田,一倂革罷也。以舍己從人,從諫不咈爲心,則臺閣所論,宜有虛受之美也。凡臣所言,皆是蒭狗,雖極迂緩,而殿下苟能行之,則其於警省之道,必有大益,而敬天勤民之要,亶不外於是矣。臣本無學識,又乏才略,徙以葵藿之心,仰陳芹曝之誠,伏願殿下,勿以人廢言,特賜採納,不勝幸甚。臣無任激切祈懇之至,謹昧死以聞。答曰,覽爾疏辭,進戒勤懇之意,溢於辭表,可見爾愛君憂國之誠矣。予當書紳而服膺焉,爾其勿辭察職。
行弘文館副提學臣趙復陽,應敎臣李程等,伏以正言洪萬衡,以頃日本院箚中略,及訓局大將久曠重任不可之意矣。晩聞大臣以措語間下字之失,至言於公坐云,臣不勝瞿然。進箚時,遣辭之際,泛下渠字,謂其不妨用於告君之辭,而不覺其有欠於敬大臣之言如此,不可仍冒。正言鄭載禧,以伏見同僚引避,則以本院箚中下字之失爲辭,臣亦其時聯名之一也。不敢晏然,與同僚無異爲辭。大司憲鄭知和,以昨日本府之坐,同僚言論刑曹判書吳挺一,而臣意以爲,吳挺一曾任本職,幾至一朞,久處詞訟之地,安得無情外人言?況正卿論劾,與庶官自別,尤宜愼重,臣反覆商確,終未苟同,同僚亦不堅持,有若以前啓連啓,先起詣闕矣,及見吏報,始知其引避,而乃以不以爲非爲辭,臣竊訝焉。緣臣執迷不回,致此起鬧,今始自列,所失尤大,竝引嫌而退,渠之一字,古人常用,本不是輕侮之稱,無害於告君之辭,雖有大臣之言,別無可避之嫌,僚席之論,旣循物議,則反覆持難,殊欠臺閣之體,請正言洪萬衡·鄭載禧出仕,大司憲鄭知和遞差。且臣等,卽伏見備忘記,有掌令金益廉特遞之敎,而聖敎嚴峻,出於意外,臣等竊念臺諫,任一時糾劾之責,凡有刺擧是非,從違一時之公議,公聽順應,乃是人君聽言之道,苟或疑其形迹,責其細節,逆詐而億不信,遽加摧折,則言路阨塞,臺職曠廢,非聖朝之福也。刑曹判書吳挺一,前在本職,旣有物議,則臺臣之欲爲論遞,乃其職耳。其時臺席之言,臣等雖未知其曲折,而長官之泛辭持難,終未免爲苟且,是非所在,實非難辨,以不稱職而論遞,本非重論,而聖明,乃疑以彼此同異,至以不美暗邪等語爲敎,特遞其職,此豈聖朝待臺官之道也?聖明每於臺閣之論,不加平心察理,徐究其本末,而輒以一時疑阻,輕施此等處分,使臺閣喪氣,瞻聆拂鬱,臣等竊爲聖明惜此擧措也。前此聖上,譴責臣僚,雖甚大罪,辭旨未有若此之迫切,好惡未有若此之輕示,此群下所以尤爲駭惑。臣等此言,豈爲一金益廉而發哉?請加省察,還收掌令金益廉遞差之命,取進止。答曰,不允,處置事,依啓。
上在昌德宮。停常參·經筵。
下直,水原府使具文治。
鄭萬和啓曰,左副承旨吳挺垣,連日病未仕進,今日又呈辭單,而聞其所患,不至大段云,卽爲牌招,察任何如?傳曰,允。
李晩榮啓曰,大司憲·掌令一員,未差,執義尹宣擧,掌令閔汝老,持平魚震翼·申命圭在外,今日以監察茶時之意,敢啓。傳曰,知道。
鄭萬和,以吏曹言啓曰,臺諫有闕,政事何以爲之?取稟。傳曰,明日爲之。
正言洪萬衡·鄭載禧啓曰,措語見上隨駕藥房外,請諸臣加資及六品遷轉之命未及收回者,一倂還收,臣伏見昨日下政院之敎,十行辭旨,極嚴且峻,至有掌令金益廉特遞之命,臣竊以過當也。噫,殿下之以耳目爲任者,非臺閣而誰也?匡君闕遺,論人是非之責,實在臺閣,凡有所論,苟不優容察納,疑其心迹,輒先摧折,則幾何其不至於杜塞言路,而亦豈聖朝之美事也?今者金益廉,旣在可言之地,隨其所聞,欲其論劾,自是職責之當然,究厥本情,斷無一毫私意於其間,循例相規,元非隱然用意之事,而殿下疑之太遽,斥之太過,峻責之辭,多出情外,斷之以專意用私,目之以護斥同異,至以暗邪等語,加之於臺閣之臣,不瑕有歉於禮待之道乎?傳曰,不逆詐,不億不信,今以大聖人恢弘之量,不愼於出言之際,因一彈劾之擧,拈出其避辭中措語,遽下其未安之敎,有若眞有不美之情態者然,是豈所望於聖明者哉?雖庶位微官,亦不當以一時辭氣之怒,勒加如許之稱,何殿下之待臺官,若是其太薄乎?況凡有臺官之引避退待也,處置一款,付諸公議,自是流來故事,而今殿下不待處置之如何,徑先特遞,尤是常例之外,終未免失中之歸,此等處分,尤非穩當底擧措,而亦恐有後日之弊也。聖旨一下,瞻聆駭惑,請少霽雷威,亟收掌令金益廉遞差之命。答曰,不允。
夜一更,流星出危星上,入天津星下,狀如甁,尾長五六尺,色赤,光照地,有聲。
副校理金錫胄上疏。伏以臣,昨在試院,荐感風寒,而試事至重,力起考校,未及復命,又聞襁褓女息之訃,驚哀之餘,症勢益劇,歸家苦痛,頭部如碎,寒熱相搏,咳喘隨發,不得不冒昧謁告,以圖休沐,而辭單未入,召牌忽降,臣雖愚迷,粗識不俟駕之義,非不欲祗承嚴命,而床席之身,無以自力,竟負逋慢之戾,又犯闕直之科,一身二罪,只俟罷遞,而第以問備往復,例致遲延,奏當勅批,亦必費日,則以臣應罷之人,又何可苟且仍因,久玷經幄之班乎?伏乞聖明,特鑑微懇,亟於未及勘律之前,先賜罷退,以公以私,不勝萬幸。且臣竊有區區所懷,涉於愚妄,而當聖上遇災修省,特詢近列之日,不敢以戴罪自嫌,略效芹曝之獻,亦願聖明俯察而財幸焉。嗚呼,皇天之所以仁愛我聖上者,可謂至矣。前歲之彗,卽數百年來所未有之災也。當彗之始出也,聖上之所以憂惶震惕,激勵興發者,雖商宗周王,無以過此,一此而不懈,則夫豈特弭皇天之警怒而已?蓋將以致中興回至治,而無所難矣。曾未幾時,妖芒幸消,而一日二日,聖懷漸紓,震惕者,變以爲阻縮,興勵者,變以爲弛惰,以當日避殿減膳之心,而復轉以爲平日宴安姑息之心矣。以當日求言修政之心,而復轉以爲平日輟講停務之心矣,是何周歲之間,聖心之敬肆檢放,不齊之至於此耶?今者天戒又作,冬雷洊發,轟轟燁燁,光怪非常,此固無他。仁愛之天,蓋欲以復警我聖上之心,以鼓其沮縮之氣,以振其弛惰之政耳。於此其可不思所以體天之心,答天之譴,以盡其修省之缺二行地奮豫先王以作樂,夫雷之出於地者,蓋有樂之象,而今以純陰之月,乃有虩虩之震,則是無乃皇天之有戒於非時之鼓樂耶?今此進宴之設,固是以國爲養,萬不可已之擧,而第念王者之孝,異於匹庶之孝,夫必待布筵設席,擧樂稱觴而後,以爲壽者,此乃常人之孝也。至於奉宗廟安國家,以四海之歡心爲壽者,惟王者之孝爲然,目今冬雷晝星,天災孔棘,禾損菽無,民事轉慘,俯仰四顧,憂虞溢目,微臣愚妄之忱,竊以爲維我東朝,亦必蹙然不寧於今日之受此樂也。倘聖上亟下姑罷之令,更竢時和歲豐而爲之,使斯民之有父母者,皆得以懽忻鼓舞,同此樂焉,則其於王者,事天事親之道,豈不兩盡而無遺憾乎?夫曩者,溫泉之效,可謂至神矣。祛聖躬積歲之沈痾,啓我東萬世之洪慶,雖在祖宗朝屢次巡駐之日,若論其效,蓋未有若斯之神者也。今國家方事興造,有明歲之計,而慈聖亦且遠臨云,臣愚竊伏想聖明,以慈候於今夏,違和最久,而局醫技拙,恒劑效遲,則不得不有此奉駕之意焉。噫,非樂而爲此也,將以醫君父之疾也,民有不堪,有不暇恤,事有難便,亦不可暇顧,則其誰敢曰未可也?然而微臣愚妄之忱,竊恐今日之爲計,又不若曩者之計之爲周詳也。夫聖候之宜於溫泉,則言之久矣。粵自癸卯之夏,已有置傳汲取之事,亦以少試之矣。厥後聖躬,連歲未寧,症候不一,而苟究根源,固無非濕熱之爲主,故雖非從事軒岐之門者,皆莫不明知其萬萬無疑,而及乎鍼藥皆無所可試,然後別議也乃決。今者慈聖之候,必宜於溫泉,萬萬無疑者,其果如曩者聖候之比乎?其曩藥之皆無可施者,其果如曩者聖候之比乎?況彼諸醫之論,譬如狃勝之將,難以語兵,風聲所及,亦多從而靡者,此可缺二行常人履屐之間,猶不可以不愼,況玉趾之臨御於數百里之遠耶?至於得志而再往,尤爲邵氏之明戒,聖上於此,亦宜惕然反顧,劃然改慮,罷不急之興造,而熟思而善圖焉。嗚呼,玆二事,國家擧措之大者也,而臣旣得以妄言之,則臣請復言今日之民事,方今民生之困瘁,可謂極矣。以一身而爲數人之役,以一戶而爲數口之征,以一歲而輸數年之稅,嗷嗷怨讒,八路皆然,而國家之所刻法督意,每不少恕者,唯在於積逋之懲,退賦之捧,微臣愚妄之見,竊不知此果何計也。夫積逋之弊,前後諸臣,論之累矣。蕩減之議,蓋嘗一發於今春,事幾行矣,忽復爲操切之言所中格,其所謂明査指徵無處與否者,卽使斯民,不得蒙其澤之言也。夫旣曰指徵無處,則此必以隣以族,皆無可指者也,此必不待蕩滌,而皆無可以着手者也。以此而釐文簿則可也,又何可借此而虛寄美名,以爲愚斯民耳目之資而已乎?嗚呼,留之不足以得國粟,去之則可以得民心,蠲其虛簿,以施實惠,計莫善於此者,而今者必欲擁其虛簿,以招實怨,則臣竊未知此果何益於國家耶。假使虛簿之中,果有一二指徵之處,得以浚殘民之膏血,而想其催斂,亦必無多矣,而況自有明査之令,今世之所謂才有司者,擧皆詰民如詰盜,德音未遍於窮閭,而怨聲已徹於蒼穹,則臣竊未知此果何益於國家耶。至於退捧一事,其始也本欲爲惠於民,而終至於爲民之大害,夫民旣不得納矣,國雖不捧於民,而猶可以支也,故於是而有蠲減之意,而今旣不得捧矣,又不忍便棄之於民,故於是而有退捧之令,其所謂退捧者,卽今日之所以爲積欠者也。臣嘗觀蘇軾知楊州時論積欠狀,其言曰方今兩浙·京西·淮南缺二行臣每屛吏卒,親入村落,訪問父老,則皆有憂色云,豐年缺一字如凶年,天災流行,民雖乞食,縮衣節口,猶可以生,若豐年,擧催積欠,胥徒在門,枷棒在身,則人戶求死不得,言訖淚下,臣亦不覺流涕。又所至城邑,多有流民,官吏皆云以夏麥旣熟,擧催積欠,故流民不敢歸鄕,嗚呼,此數語者,其可謂善言窮民之情者矣。積欠之害,古猶若此,民怨之酷,今亦何異?伏願聖上,深察百姓之怨苦,回收前日明査指徵之命,而特令諸道,竝取癸卯以前積年雜色欠額,悉行蠲免,只將於見年正額,責令盡完,以一施曠蕩之恩,而自今以往,苟遇凶歲,有可減則減之,不可減則不減,毋苟爲退捧之令,以爲民害,則今日救民之道,寧復有大於此乎?昔在皇明萬曆初年,輔臣張居正當國,以爲與其脧剝,以資奸貪,孰若盡蠲舊逋,以利窮民,令行而天下大悅,臣每觀此事,以爲居正不過一時之才相,而其規模廣大,能識先務者,乃至於此,宜乎做十五年之治平也。今聖上,若以神宗已行之政,施之於民,以居正識務之道,責之於輔相,則今日吾國吾民,亦豈無粗安之效乎?頃者諫臣,陳疏請取京衙門所儲銀布,以代一歲之布役,此其言亦美,而然而終不可施者,何也?今朝廷,方欲取窮民口吻之餘,以充積逋,又豈肯捐京府腹心之藏,以濟貧民乎?雖然,臣於去秋,忝在兵郞,適掌軍布,得以知京府腹心之藏,亦頗有尾閭之泄矣。淑敬公主房之營造也,土功木役,三年乃畢,臣竊算其工匠募役之價,多至於二百十四同零,以金而折之,蓋不下七八千兩,而若復以度支之糧料,內司之所費而計之,則必至於備萬而有餘矣。噫嘻,可謂多矣。苟能以一宮營作之需,而移之於一歲之民布,設有不足,其亦幾何?臣於缺二行今臣於病伏呻痛之中,神思怳然,不能畢罄平素之所思,祗將數款,粗貢微衷,苟聖明不以爲愚妄,而採而施之,則此豈特微臣之幸?抑亦國家之幸也。臣無任激切屛營之至,謹昧死以聞。答曰,省疏具悉。嘉爾進言之誠矣,所陳之言,予當留心,而逋欠一款,當令廟堂議處,爾其勿辭察職,啓下備邊司。
備邊司啓目,粘連啓下弘文館副校理金錫胄疏中所陳逋欠蕩滌一款,曾已行會諸道,使之査報,而或有未及報來之處,待其齊到,一時覆啓施行,何如?同年十月二十三日,啓依允。
上在昌德宮。停常參·經筵。
慈殿,藥房問安。答曰,知道。
藥房都提調臣許積,副提調臣李慶億啓曰,伏未審數日來,慈殿氣體,若何?自上調攝之候,亦漸向差乎?臣等憂慮未弛,敢來問安。答曰,知道。慈候無事,予之所患,已言于醫官矣。
有政。
吳挺垣啓曰,今日爲政事,命下矣。都承旨李慶億,藥房進去,左承旨鄭萬和,缺二行廳中只有臣挺垣,右副承旨李時術,吏批政廳,何承旨進去乎?敢稟。傳曰,兵·吏批兼進。
吏批,判書金壽恒進,參判李慶徽受由在外,參議尹鏶受由在外,同副承旨李晩榮進。
兵批,行判書洪重普進,參判柳赫然備局進,參議姜栢年進,參知張善瀓病,承旨兼進。
以朴長遠爲大司憲,李夏爲黃海都事,吳命說爲康津縣監,鄭致和爲掌樂提調,姜復先爲梁山郡守,李晸爲密陽府使,鄭知和爲漢城府判尹,尹抃爲光州牧使,李彦晢爲司贍寺主簿,崔雲瑞爲司憲府監察,宋周亨爲軍器副奉事。
以鄭后亮爲都摠府經歷,鄭昌期·趙亨源爲守門將,李仁夏爲宣傳官,趙裒爲羽林衛將,申起立爲木浦萬戶,丁爰相爲慶德宮假衛將,李挺漢爲都摠管,鄭貴顯爲群山浦萬戶。
李晩榮啓曰,大司憲掌令一員,未差。執義尹宣擧,掌令閔汝老,持平魚震翼·申命圭,在外,今日以監察茶時之意,敢啓。傳曰,知道
又以承文院官員,以都提調意啓曰,權知副正字吳挺昌·李渻·權瑎,俱在罷散中,依例隷習官啓下,付軍職,冠帶常仕,何如?傳曰,允。
李時術,以備邊司言啓曰,江原道防禦使春川府使金是聲牒報本司,今月十八日到任,所管原州·鐵原兩鎭軍兵秋操,將以十一月初三日·二十二日擇日擧行云,本道嶺西民事,雖不至如嶺東饑荒,而亦未免失稔,今已節屆深冬,薄衣軍卒裹糧往來,殊甚可慮,今年秋操,特令竝與嶺東,一體停止,以除飢民悶悶之弊,何如?傳曰,允。
李晩榮,以司饔院官員,以都提調意啓曰,今日監膳時,京畿日次生蟹及生鮮前日下,皆體小,不合御供,屢度點退,施以笞杖,而終不得大者,値此天寒水冷,生鮮之難得好品,似非人力所可容,而莫重御供,苟充封進,極爲可駭。當該下人,則自本院,從重治罪,而闕供未安,擇其稍優,捧入之意,敢啓。傳曰,允。
以賓廳進不進單子,傳于李慶億曰,大臣·備局堂上,引見。
李晩榮啓曰,大臣·備局堂上引見事,命下矣。兩司長官,當爲入侍,而大司諫在外,諫院次官及新除授大司憲朴長遠,竝爲牌招入侍之意,敢啓。傳曰,知道。
李慶億啓曰,大臣·備局堂上引見時,大司憲朴長遠牌招事,旣已蒙允矣。大司憲出牌之際,自至日晩,又無憲府次官入侍之員,何以爲之?敢啓。傳曰,大司憲勿爲牌招,使之速爲入侍可也。
又啓曰,應敎李敏敍,修撰洪萬容,引見時請對矣。傳曰,一體入侍。
李晩榮,以義禁府言啓曰,來二十五日別試殿試時,闕內禁亂官二員,慕華館禁亂官二員,本府公事郞廳一員,交代郞廳一員,當直一員外,餘存郞廳只二員,而其中當爲赴擧者三人,郞廳一人,則身病方重,不得行公,不足之數,當爲二員,令該曹,假都事二員差出,使之代察,何如?傳曰,允。
乙巳十月二十三日上御養心閣,大臣·備局堂上引見時,入侍領議政鄭太和,左議政洪命夏,右議政許積,行兵曹判書洪重普,戶曹判書鄭致和,吏曹判書金壽恒,兵曹參判柳赫然,行副提學趙復陽,都承旨李慶億,應敎李敏敍,修撰洪萬容,獻納崔逸,假注書姜弼周·李敏采,記事官李選·尹敬敎。許積進曰,近日自上感冒之症,已盡平復乎?上曰,別無大段所痛,而但一向畏風爾。積曰,此由證候彌留而然也,唯愼攝,則自當康寧矣。鄭太和曰,臣曾有狗馬之疾,退伏私室,適有冬雷之變,而不能自力,今始强疾而來矣。臣之請遞,實非循例引咎之譬,而誠未格天,黽勉復出,如臣無似,冒據鼎軸,召災致異,實由於此,前頭安知復有何許變怪,伏於冥冥之中乎?凡諸進言者,雖不斥言時宰策免三公,自有古事,請先斥缺二行何必過爲謙抑?太和曰,三司箚子,今當定奪,許多條件,豈可一一盡施乎?請就其中可行者稟定也。因以玉堂箚進奏曰,逐處條件,先已節該付標,今以付標處仰達矣。箚中依宋朝古事,詢問在野儒臣,先令具實封以聞云,今此在野儒臣,皆非果於忘世者,請令政院,依此擧行。上曰,依爲之。太和曰,箚中請給田災云,旱田災實,今難査覈,而國家曾已量減稅太,則惠已及民,給災一款,群議皆以爲難矣。命夏曰,平安道旱田,尤爲不實云,其道稅太,或半減或全減,何如?積曰,目今田穀收穫已久,何田之不熟?何田之稍稔?誠難以區別矣,差等旣難,全減猶可,而兩南之稅,例納於宣惠廳,則貢物主人,亦吾民也,其奈無以償納何?平安田穀,最爲不實,此則全減稅太何如?復陽曰,旱田災實,誠難區別,而旣無所收,徭賦如前,則民之稱冤,宜矣。今縱未能給災,量宜減之,何如?上曰,平安道稅太,亦依京畿例全減,其餘諸道,則半減可也。復陽曰,海西旱田,亦爲不實云矣。上曰,諸道旣已半減矣。致和曰,凡經費,必須節用,然後方可減稅,如不量入爲出,則不可減之矣。太和曰,箚中畿邑豆菽之糴,已許代捧,竝令諸道,一體代捧云,諸道亦依京畿,竝許以他穀代捧,明春分給,待秋還捧時,以本穀收捧,何如?上曰,依爲之。太和曰,今此擧行條件,當付黃籤於元箚,更入之矣。又曰,箚中請減捧畿邑還上云,民力已盡,不可准捧,南漢·江都,厥數甚多,尤難准捧矣。積曰,減數追捧,近於姑息,頃日金錫胄疏中,亦有勿退捧之語云矣。太和曰,南漢·江都兩處還上,一戶多至百石,當此民窮財竭之日,雖欲准捧,何可得也?積曰,守令,爲民要譽,不爲督捧,爲民者,或因怠頑不納,或因貧窮不納,今年還上,必無准捧之理矣。太和曰,今年則決難准捧矣,上曰,姑觀將來處之。太和曰,箚中湖西大同餘米作木,請令全減云矣。致和曰,作木之弊,誠如箚辭,而湖西大同,決難支用,作木之際,或可加給米斗,而不可全然減之矣。命夏曰,減缺二行木量加斗數云,山郡大同,議者多以爲不便矣。上曰,山郡大同未行之前,人皆以左右道均行爲可,而到今非之,何也?太和曰,山郡之民,一向稱冤,故言者以爲可罷矣。臣亦初謂不可旋設旋停,有同兒戱,而民情如此,勢有難支,則罷之可也。命夏曰,宋時烈上疏,亦云矣。積曰,若欲均役,則不可以民之便不便,猝然更改,而到今民怨已極云,臣亦以爲可罷也,但纔設旋罷,大非朝家事體矣。太和曰,民若呼冤,何顧事體?上曰,試問民怨,如何?及當罷與否於道臣後,處之。太和曰,箚中半減各樣軍布,以兵曹所儲布,充給云,兵曹所儲,其數尙多,若只用於京中,則猶之可也,至於外方各浦入防,則無路充補矣。上曰,更觀將來,必不得已後,徐議爲之,可也。敏敍曰,前者亦有他役全減之時,當此木花全無之歲,不可不均惠矣。太和曰,李景奭以爲,江都所儲之木,可以需用云矣。上曰,今雖量減,不可歲以爲常,來年木花,若復如今年則奈何?復陽曰,一戶疊役應納三疋者,減其一疋,何如?命夏曰,兒弱收布,亦當減半也。敏敍曰,粟米絲麻一也,而只減粟米之征,不減絲麻,非政也。上曰,砲保軍布,今已上來,只減外方軍布,如何?太和曰,然則外方,不能支用矣。積曰,水軍布三疋,與砲保木二疋相敵,砲木極好矣。上曰,砲手一名之保,幾何?赫然曰,三名矣。上曰,砲保應納三疋之類,特減一疋,以兵曹所儲之布,充給其代,可也。太和曰,箚中京畿大同收米,反加於湖西,不均之大云矣。復陽曰,畿甸當輕而加重,遠道宜多而反少,不均之嘆,果如所云,湖西收米,加定斗數,何如?上曰,不然。寧減前數,不可加捧也。太和曰,箚中良民身役,苦歇懸殊,請均捧二疋云矣。上曰,必加得閑丁,然後可以均捧,此法行之訓局,已有實效矣。頃因左相所啓,知會諸道,自可漸次施行矣。太和曰,箚中虛錄奴婢,一依潭陽府例蕩滌云,奴婢數多之邑,實爲巨弊,爲守令者,不堪其苦云矣。致和曰,此事不可輕易變通也,推刷事目,使不得以逃亡懸頉。故逃亡者,雖不得頉下,而今則以缺二行其自此盡失矣,上無發落。太和曰,箚中全羅監營牙兵,因道臣啓聞,永蠲收布,專事鍊習,請通行諸道云矣。上曰,各道監兵使處,除收布,專意鍊習事,分付,可也。赫然曰,然則各營牙兵,必定其限數,可也,若無定數,則民將樂其除布,投屬者必多矣。上曰,有身役者,使勿許屬各營,時存名數,使之從實査啓後,處之。太和曰,箚中貢案詳定,在於燕山朝,歷世因之,不加釐正云,臣曾在仁祖朝入侍時,仁祖敎曰,貢案之定,實非燕山時事云矣,改貢案事,磨鍊爲之乎?上曰,磨鍊,可也。命夏曰,今雖改定,所減則少,而徒有其弊,臣則以爲不可改也。慶億曰,雖改之,所減者,不過八百石,民之蒙惠者,些少矣。積曰,兩湖則已設大同,別無可議矣。敏敍曰,各道貢案,多不以土産,故雖微細之物,苟其不産之處,則其費十倍,願以土産改定。命夏曰,嘗觀貢案,則錦城貢生蕨,生蕨豈獨錦城之所産?而必定於遐遠之邑者,其意有在,臣意以爲都民生理,專在貢物,當初詳定時,元爲貢物主人,欲資其生業,故不必以土産,分定矣。積曰,凡一邑田稅,所當納於一處,而分納各司,至於三四處,臣嘗深疑設法之本意。以貢物一事觀之,乃知欲使京倉主人,得用作紙之故也,作紙之出於民,不過各收圭撮,而都民之蒙惠則大矣,貢物之爲都民設,不必計其土産者,亦此意也。敏敍曰,是大不然。古者元無防納之弊,設法之初,豈爲都民防納,而作貢案哉?命夏曰,夫所謂防納之爲非者,只是士大夫家隴斷罔利之謂也。都民計活,唯在防納,則古何嘗禁之乎?命夏·積皆曰,今雖改定,徒有虛名,而必無實效,不如不改也。致和曰,玉堂之意,本欲惠及於民,而徒爲紛擾,別無惠民之理,且改之而不得其宜,則非但惠不及,反有民弊矣。積曰,徒害於民爾。上曰,然則勿改,可也。命夏曰,臣官卑年少時,所見亦如玉堂之人。故嘗爲如此之論矣,及其爵位漸大,更歷漸多,擔當此事,諳練曲折然後,方知前見之謬矣。太和曰,箚中缺行半各件一一抄錄,以便考覽。太知曰,箚中諸臣賞典,請還收矣,上無發落。太知曰,箚中李堥言及相臣,責罰深重,上關國體,且啓後弊云矣。積作而言曰,凡言者獲罪,元非盛世之事,當時臣箚,亦已備陳,厥後非不欲更陳請宥,而第恐他人不知臣之本情。故次且而不敢矣。今觀此箚,不覺竦然,宜卽快釋,俾安臣心。太和曰,右相之言,儘出至誠,李堥之疏,固已狂妄,而右相每以此,不安於心,且以論劾大臣,罪其言者,亦非美事,願賜恩宥。命夏曰,自上譴責是矣,而右相之請宥,亦是好意,願釋其門黜之罪,何如?上曰,釋其門外黜送之罪。太和曰,內外刑獄,勿拘請刑之常例,許令奏議伸理云矣。上曰,此事,不可爲常規矣,三公皆曰,聖敎至當。太和曰,箚中外方獄訟,遷延滯決,敗船漕卒,囚繫年久云矣。上曰,外方獄訟,則申飭,使之速決,而敗船文書,俱在該曹,着令査出其尤甚冤枉者,稟處。太和曰,箚中外方官吏,輕施酷刑,閫帥·營將,妄用棍杖,另加嚴禁云矣。上曰,自前禁斷,非止一再,而濫刑之弊,尙爾如前,誠極痛惡。更加申飭,嚴禁可也。太和曰,箚中請擧行李惟泰疏中鄕約云矣。先正臣李珥,以鄕約,爲難行,珥之時,尙以爲難,況今日乎?臣則以爲不可行也。命夏曰,鄕約之設,非不爲美,而當此飢饉之年,猝然設行,豈不難乎?此非造次間可爲之事也。積曰,鄕約之法,或有不宜於今者,亦有因之起弊者,若欲行之,則稍改節目,然後可也。此法雖好,而不可猝然爲之矣,上無發落。太和又以司憲府箚子進曰,此憲府箚也,兩司箚中條件,有與玉堂箚語相類者,則已爲稟定,只拈出玉堂所不言者,稟之矣。憲箚中,甲戌量後,無主陳田,從立案,先後折給,使宮家,不得橫奪云矣。命夏曰,當初百姓,樂其稅輕,以其田地,投屬於宮家免稅,及今宮家重稅之後,還爲拒逆,此等情狀,亦可痛也。太和曰,民自以其田,投托於宮家,元非宮家勒奪之事也。民之情態,亦可憎也。上曰,宮家,不可以田稅之規,一樣收稅也。太和曰,免稅中缺二行宮家免稅者,一切罷之可也。上曰,無主陳巟田地,甲戌量案,雖以無主懸錄,其後民人等,耕食應役,而各衙門諸宮家,稱以量案,無主竝與民人已耕處而奪占者,曾前已令還給於先爲開墾之民矣,如或復有如此之弊,本道監司啓聞後,自該曹明査稟處。太和復以諫院箚進曰,此箚中,訓局軍兵,不過遊手之驕卒,空費難繼之廩料,請依御營軍例,分番相替云矣,上無發落。太和曰,一家四父子,俱有身役者,曾有一名給侍丁之規,申飭各道,何如?上曰,令該曹,更加申飭,可也。積曰,定役之後,不問兒弱,盡爲收布,極爲冤枉,合有變通之道矣。上曰,兒弱未滿十歲者,令各道,査覈啓聞,可也。上曰,刑曹判書吳挺一,必無行公之理,遞差,南龍翼亦爲遞差,明日開政差出,可也。壽恒曰,前者宋浚吉所達,輔養官加出事,當爲定奪矣。太和曰,輔養官,則朴長遠·趙復陽可合,僚屬則李惟泰·尹宣擧允當矣。壽恒曰,宋浚吉,今已歸鄕,金佐明又爲出使,胄筵之任,唯有小臣,不可不速爲差出也。上曰,開政時,依此書入可也。積曰,整理使,亦當啓下矣。上曰,依爲之。壽恒曰,臣之前日北道民瘼疏中,大臣一人主管事,允下之後,時未擧行,今日定奪,何如?太和曰,臣已衰謝,不堪重任,左右相中,主之可也。命夏曰,臣則主管江都事,右相當爲之矣。上曰,右相句管可也。重普曰,草芝萬戶,當爲差出矣。上曰,兵曹差出,別爲擧行條件。太和曰,連年凶歉,稅入不敷,而竊聞今秋三朔所用之木,至於八百八十八同之多云,恐非節用之道也。戶判同在一家。故詳知所用之數矣。致和曰,砲手中旬賞格之布,歲弊之價及各處上下之木,用度極廣,誠爲悶慮矣。太和曰,國家經費,有加無減,此時民力,誠爲可慮。伏望自今留意節用何如?上曰,自下稟告,然後可知其闊狹矣。積曰,願以節用二字,留心焉。命夏曰,內帑之財,內局之藥,亦當節用矣。致和曰,內局藥價,皆自戶曹給之,其數不億,前頭用度,極可悶也。積曰,元子冊禮,待領相出仕後議定事,命下矣。缺二行纔六歲矣,國朝仁廟六歲冊封云,而仁廟,則想必岐嶷夙成矣。太和曰,伏見元子,岐嶷夙成,無以加矣,群情皆願速行冊禮矣。上曰,小兒人事,雖一二朔之間,漸覺成長,若到來秋,猶或可議,而春首則誠難矣。積曰,前者謁見,極其岐嶷,仁宗六歲之夙成,想無以過之矣。太和曰,冬雷之變,至今驚懼,必有大警動擧措然後,可以應天消災,而自上殊無振發之道,群下悶迫之情,曷有極哉?書傳曰,逸者,人君之大戒,一篇辭意,揭在屛風,願聖上,深留意焉。書又曰,不作無益,害有益,外人皆以爲大內工匠無益之事頗多云,若然則不瑕有害於聖德乎?書又曰,無啓寵納侮,竊觀今日近習,或至親昵,而宮闈亦似不嚴矣,如有啓寵之端,必致納侮之弊,伏願恒加體念焉。命夏曰,金益廉遞差事,暗邪之敎,殊非待臺臣之道,群情罔不駭惑矣。上曰,觀其避辭所引之語,其事不正矣。太和曰,處置一款,付之臺諫可也,何可徑示好惡乎?敏敍曰,冬雷之後,擬陳所懷,而聖候未寧,竟阻登對,敢以瞽見,草草書啓,而措語過激,至承嚴敎,厥後輾轉,未暴情事,迨不勝惶恐。領相陳戒之辭,深得人臣告君之體,而臣等箚中,亦以此事,略陳之矣。九重深密,大內之事,非外人之所可詳,而閭巷間,或有傳聞,實有大可憂者,宮闈之不嚴,殊異乎祖宗朝古事,公主王孫,引接頻數,出入無節,宮中之言,或有因此而出於外處云,國體甚嚴,不同私家。私逕一開,後弊可畏,未知實有是事乎?願聖上,有則改之,無則加勉焉。重普曰,敏敍之言,是也。自前遇災之時,聖心警惕,孰不欽仰?而旣過之後,玩愒猶前,伏願終始如一焉。敏敍又曰,醫官輩,歷朝不以士大夫,待之矣。仁祖末年,症候沈綿,醫官雖數出入,而承旨·史官,未嘗不偕入,此誠大聖人慮患深遠之意也。伏聞醫官輩,與內侍,同爲寢處,議藥之事,藥房不知,又況提調所議則不進,此輩所議則進御云,此語誠然乎?啓寵納侮,實由於此,後患不可不慮,防閑不可不嚴也。上曰,啓寵納侮之戒,誠缺行半且醫官李東馨起復出入事,於渠不足多責,而此實國家風敎之所關也。上曰,起復議藥,有何大段不可?太和曰,其時署經於兩司矣。積曰,東馨起復事,臣之所建白,而亦有前例之可據矣。敏敍曰,災異之說,古人以爲傅會,而推類而觀之,則陽氣不鼓蟄,冬日太溫,及冬雷之變,皆由於政令之解弛,紀綱之頹廢,此猶影也,應變之道,非必在於嚴刑酷法,唯在自上勤于政事,振起頹綱而已,弛緩稽滯,實是聖德之偏處,願自今勇猛勤勵,痛祛疵病焉。大凡變通之道,大事變通,則功利遠及,小事變通,則所及亦小,本館箚陳事,只於小事,略加稟定,至於大段事,則不爲擧行,此豈弭災之道乎?改貢案一事,大臣旣皆防塞,更無所達,而臣意以爲,善爲變通,則似有一分之惠矣。命夏高聲曰,改定貢案,豈有挽回世道之理乎?玉堂之人,只當討論文籍,輔導君德而已,如此等事,付之大臣,可也。復陽曰,聖候不安,臣亦知之,而晉接臣僚,不宜曠罕,雖在靜攝之中,豈無當接之時乎?誠願自今頻頻引接,何如?重普曰,曾在頃年,聖候連有違豫,不能頻接,其勢固然矣,雖在靜攝之中,不必拘以末節,玉堂上下番,頻頻引見於臥內,討論經史,講劘治道,不亦可乎?敏敍曰,庚子年間,頻爲夜對,今已成古事矣。夜氣淸明之時,最宜進講,今後更尋前事何如?上曰,每以眼患,稍厭燈火矣。敏敍曰,遮障火光,則可矣。又曰,故參判李應蓍女子,爲學生李震冕妻,震冕早歲喪母,死於喪中,李痛其夫死,旣葬之後,處置家事,書訣父母,沐浴更衣,仰藥而死,其從容就死,誠極可嘉。合與鄭植子婦,一體旌表矣。太和曰,震冕,乃臣之族,故詳知其事矣,義烈之行,無異鄭家婦矣。積曰,臣亦知之矣。比諸鄭婦,尤得從容處死矣。上曰,然則一體擧行,可也。重普曰,金益廉,隨事論劾,固其職也,文字間,雖有未瑩之事,豈可以疑之太過,而輒加摧折乎?上曰,疑惑等語,似有意缺二行曰今雖遞職,特遞之命,還收何如?上曰,與罷職有異,別無還收之擧爾。復陽曰,凡事,必以彼此同異疑之,則無乃未安乎?上曰,旣有色目,則安得無疑乎?復陽曰,此則朝廷之不幸也。上曰,如知其不幸,則何其如是也?敏敍曰,臺官隨事論列,擧皆以此疑之,不可也。上曰,以其事觀之,則可知矣,豈可事事而疑之乎?命夏曰,大司憲避嫌之辭,殊涉過當,嚴旨之降,實由於此矣。敏敍曰,凡人才局,各有攸宜,吳挺一之不合刑官之長,物議同然矣。逸曰,諸臣賞典,論執已久,而尙靳一兪,臣竊未曉也。留都藥房,旣與隨駕有異,而摠領·監董·宣傳之任,亦不過各其職耳,有何特異於諸臣,而獨加無名之典乎?若夫史官之記事,內侍之使令,亦皆職分之當然,豈可竝論於施賞之中乎?名器至重,公議益激,隨駕藥房外,諸臣加資,六品遷轉之命,未及收回者,一倂還收。上曰,不允。逸又曰,匡君闕遺,論人是非之責,寔在臺閣,凡有所論,苟不諒恕察納,遽疑心跡,輒先摧折,則幾何不至於杜塞言路,而亦豈聖朝之美事也?今者金益廉,旣在可言之地,隨其所聞,欲爲論劾,自是職責之當然,究厥本情,斷無私意,循例相規,元非隱然用意之事,而殿下疑之太遽,斥之太過,峻責之辭,多出情外。斷之以專意用私,目之以護斥同異,至以暗邪等語,加之臺閣之臣,不瑕有歉於禮待之道乎?凡有臺官之引避退待,處置一款,固當付諸公議,而不待處置之如何,徑先特遞,尤是常例之外,此等處分,大非穩當擧措,亦恐有後日之弊也。聖旨一下,瞻聆駭惑,請亟收掌令金益廉遞差之命。上曰,不允,諸臣罷出。
上在昌德宮。停常參·經筵。
夜四更,流星出柳星下,入畢星上,狀如鉢,尾長五六尺許,色赤。五更,北方電光,流星出太微東垣內,入巽方天際,狀如鉢,尾長六七尺許,色赤。
謝恩,左副承旨金禹錫,五衛將金濈·南淑,兵曹正郞閔重魯,禮賓別提朴世圭。
府前啓,措語見上請隨駕藥房外,諸臣加資,六品遷轉之命未盡收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,永興府使李益達罷職不敍事。入啓。
院前啓,措語見上隨駕藥房外,請諸臣加資及六品遷轉之命,未及收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
禁府,李拿囚。啓。
答府院曰,不允。已上朝報
上在昌德宮。停常參·經筵。
辰時,日有兩珥,左珥有蒼白氣,長丈餘,良久乃滅。
謝恩,執義朴烶,司宰主簿黃晙。
咸鏡監司書目,安邊府使李殷相,與兵使,異姓四寸兄弟,法當相避,令該曹,照例處置爲白乎矣。秋糴收捧,賑穀運送,方爲緊急,姑令留察本任,別爲分付事。
府前啓,措語見上請隨駕藥房外,諸臣加資,六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪〈業〉等減死定配之命,永興府使李益達,罷職不敍事,入啓。
院前啓,措語見上隨駕藥房外,請諸臣加資及六品遷轉之命,未及收回者,一倂還收,臣等以朴泂等罪犯極重,而混入於末減之典,實爲失刑之大者,故敢有爭執,備盡論列,而殿下不賜允兪者,何哉?將以泂等罪名雖重,而情有可恕耶,則各人等罪狀,具錄於推案中,非暗昧難明之事矣,抑以已經大臣讞議,非如臣等卑微之官所可容喙耶,則國君之非卿大夫,莫敢矯,卿大夫之非士庶人,莫敢矯,以致衛政之日,非子思之所懼也,然則臣等今日,安得心非而口不言乎?夫滿贓者之伏法,殺人者之償命,國家金石之典,有所受之也。後世嗣王之所當堅守,豈敢荒墜,自底於委靡之域乎?大辟之贖,周代之亂政也,大眚之肆,春秋之深譏也。在今日敬天弭災之道,固宜取法於哲王之所行,而反效衰世之弊政,臣等竊爲聖明惜之也。請加三思,快示乾剛,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,不允。
平安監司書目,勅行,初六日午前,當到鳳城云云事。朝報
上在昌德宮。停常參·經筵。
夜五更,流星出北斗星下,入軫星上,狀如鉢,尾長六七尺許,色赤。
下直,宣沙浦僉使南定星。
謝恩,掌樂正朴增輝,禮曹正郞權諔,部將申漢輔,禧陵參奉姜文粹,兼大司成趙復陽。
平安監司書目,勅行,初六日已到鳳城,初八日當爲越江事。
慈殿,藥房問安。答曰,知道。
藥房都提調臣許積,提調臣鄭致和,副提調臣吳挺緯啓曰,雪後寒緊。伏未審數日來,慈殿氣體,若何?聖候亦何如?臣等憂慮未弛,敢來問安。答曰,知道。慈候,已言于醫官矣。
戶曹啓曰,本曹佐郞李堂揆,病重不得察任,當此多事之時,不得等待其差復,李堂揆改差,其代,以在京無故人,後政差出,何如?傳曰,允。
藥房再啓曰,卽伏聞醫官所傳之言,慈殿,自四五日前,有感冒之候,仍患咳嗽之證,胸膈煩悶,痰勢亦盛,寢睡不安云,臣等不勝驚慮之至,卽與柳後聖·鄭後啓·李東馨等諸御醫商議,則皆以爲二母淸順湯,加黃連薑汁炒一錢,連進五貼宜當云,此藥一貼,爲先卽爲劑入之意,敢啓。答曰,知道。
黃州迎慰使朴世模,出去。
院前啓,措語見上隨駕藥房外,請諸臣加資及六品遷轉之命,未及收回者,一倂還收,請加三思,快施乾剛,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
副應敎金萬基上疏。大槪,冒陳便養之願,冀蒙矜愍事。入啓。
府前啓,措語見上請隨駕藥房外,諸臣加資,六品遷轉之命,未盡回收者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,永興府使李益達罷職不敍事。入啓。答曰,不允。李益達事,更加詳察,處之。
答院曰,勿煩。
副應敎金萬基上疏。啓下該曹。
明日放榜時,開門差早。已上朝報
傳曰,今下弓矢,宣沙浦僉使南定星處,給送。已上記送
上在昌德宮。停常參·經筵。
未時申時,日暈。夜自一更至三更,月暈。
慈殿,藥房問安。答曰,知道。
藥房都提調臣許積,提調臣鄭致和,副提調臣吳挺緯啓曰,伏未審夜來,慈殿氣體,若何,二母淸順湯進御之後,得有差減之效乎?自上侍藥之中,氣候亦何如?臣等終宵憂慮,敢來問安。答曰,知道。慈殿證候,連進湯劑之後,咳喘痰升之候,頗有顯效,夜來寢睡,亦似安寧矣。
京畿監司書目,安山呈,以判尹尹絳病重上去不得事,啓,遞差。
遠接使書目,勅行,初七日來宿馬轉,明日越江事。
大司諫李時術啓曰,無狀小臣,濫荷洪造,纔遞近密,旋授本任,病伏之中,情勢悶蹙,不得不冒陳危悃,冀蒙恩遞。聖鑑未諒,反下勿辭之批,臣誠惶感,益無所容。諫長之任,非如臣劣所可承當,況惟又未進參於賀班,尤不可一刻苟據,而賤疾苦劇,末由起動,虛帶累日,一味悚惕,今始扶曳,出肅自列,臣之罪戾,至此尤大,請命遞斥臣職。答曰,勿辭。
府前啓,措語見上請隨駕藥房外,諸臣及六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠刑曹罪人孟豪業等減死定配之命,永興府使李益達罷職不敍事,入啓。
院前啓,措語見上隨駕藥房外,請諸臣加資及六品遷轉之〈命〉,未及收回者,一倂還收,請加三思,快施乾剛,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,引嫌而退,推勘在身,據例應遞,請大司諫李時術遞差。答曰,不允。遞差事,依啓。
答府曰,不允。
吏曹參判李慶徽上疏。啓下該曹。
吏曹啓曰,臺諫有闕,政稟。
遠接使書目,勅行,初八日當爲渡江緣由事。
忠淸都事書目,大興縣監朴隆準,田十負五束,以起爲陳,見捉罷黜事。
京畿監司書目,廣州呈,以工曹判書李浣上疏上送事。以上朝報
答工曹判書李浣疏曰,省疏具悉卿懇。卿其安心勿辭,從容調理,從速上來。以上記草
傳曰,政事,明日爲之。
上在昌德宮。停常參·經筵。
辰時,日有右珥。夜一更,有霧氣,月有小暈。
遠接使書目,勅行,初八日申時量,無事渡江,而明日仍留事。又書目,延勅吉日來卄五日,當爲入京事。
慈殿,藥房問安。答曰,知道。
藥房都提調臣許積,提調臣鄭致和,副提調臣吳挺緯啓曰,昨日問安之批,伏承咳嗽痰升之候,頗有顯效之敎,伏未審夜來,益向差境乎?二母淸順湯,加劑以入乎?自上當此苦寒,連日侍藥,恐有致傷之患,臣等不勝憂慮,敢來問安。答曰,知道。慈候,比昨別無加減,詳審差晩症候,然後或更議他藥,可也。
政院啓曰,憲府久未開坐,推考公事,多數積滯,大司憲宋浚吉,掌令郭聖龜·閔汝老,皆在外,持平魚震翼,遭服制,無故之員,只有執義朴烶,而持平鄭載禧,時未出仕,卽爲牌招肅拜,使之開坐,何如?傳曰,允。
吏曹啓目,靈光郡守成後卨除授後,過限未肅拜,改差何如?啓依允。
謝恩,持平鄭載禧。
藥房再啓曰,卽伏聞醫官所傳之言,慈殿症候,大勢雖已減歇,咳嗽痰盛等症,猶未快祛云,臣等不勝憂慮之至,仍與鄭後啓·李東馨等商議,則皆以爲淸心化痰湯元方,去芒硝,加知母密水炒,地骨皮·天花粉·蘇葉各一錢,連進三貼宜當云,此藥卽爲劑入之意,敢啓。答曰,知道。
刑曹啓目,咸安郡守李尙彦,矣本郡甲辰條田稅米太,節晩發船,私穀添載,以致敗船罪,杖一百,贖,盡奪告身啓,功減一等。又啓目,林俊業·尹培等,係是朝官,移義禁府,決杖定配,何如?啓依允。
院前啓,措語見上隨駕藥房外,諸臣加資及六品遷轉之〈命〉,未及收回者,一倂還收,請加三思,快施乾剛,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
府前啓,措語見上請隨駕藥房外,諸臣加資,六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命,永興府使李益達罷職不敍事,入啓。答曰,不允。末端事,依啓。
忠淸監司書目,鎭岑呈,以掌令閔汝老病重上去不得事。已上朝報
有政。吏批,以權尙矩爲安邊府使,金弘振爲戶曹佐郞。通禮院引儀劉勳,禮賓寺別提朴世圭相換,禹糾爲幽谷察訪,朴長遠爲判尹,李尙淵爲大興縣監,南龍翼兼同知義禁,鄭始成爲靈光郡守,曺漢英爲大司諫,崔商翼爲注書,吳挺垣爲兵曹參議,柳時蕃爲奉常主簿,李世長爲典籍。
上在昌德宮。停常參·經筵。
中宗大王忌辰齋戒。
下直,咸安郡守姜好奭,蔚珍縣令申濼,仁遮外萬戶張萬敵。
謝恩,同義禁南龍翼,光州牧使尹抃,寧海府使全命龍,大興縣監李尙淵,兵曹佐郞吳挺垣。
以掌令閔汝老辭狀。傳曰,遞差。
吏曹啓曰,臺諫有闕,政事,敢稟。傳曰,過國忌後,爲之。
慈殿,藥房問安。答曰,知道。
藥房都提調臣許積,提調臣鄭致和,副提調臣吳挺緯啓曰,伏未審夜來,慈殿氣體,若何?淸火化痰湯進御之後,咳嗽痰盛等症,比昨差減乎?聖候亦何如?臣等區區憂慮,敢來問安。答曰,知道。慈候,已言于醫女矣。
政院啓曰,新除授注書崔商翼,依例卽令肅謝察任,則有身病云,病之輕重,姑未可知,而前注書姜弼周,仍令察任之意,敢啓。傳曰,知道。
吏曹啓目,粘連副應敎金萬基上疏云云,金萬基爲親乞郡,有此陳章,縷縷懇迫之辭,誠足感動,特爲許副其願,亦是孝理之政是乎矣。當此乏人之時,經幄論思之臣,出補外邑,事體重大,疏內辭緣,勿施何如?啓,依回啓施行爲乎矣,令該曹,考例賜米可也。又啓目粘連。吏曹參判李慶徽上疏云云,本曹參判李慶徽,再呈辭章,備陳病狀,乞遞甚懇是白臥乎所,當此朝家多事之日,如非大段疾病,則必不如是固辭是白在果,本曹別無鞅掌之務,且有他僚,可以推移察任,大政當前,尤難輕許遞改,使之調理行公宜當是白乎矣,宰臣進退,該曹不敢擅便,上裁敎是乎旀,兼帶備局提調乙良,令本司,稟處何如?啓。依回啓施行。
傳曰,大臣·備局堂上,引見。
禁府林俊業·尹培拿囚。啓。
院前啓,措語見上隨駕藥房外,請諸臣加資及六品遷轉之未及收回者,一倂還收。國家紀綱,在於刑政,刑政不擧,則紀綱解弛,漸至於危亡之境,必然之理也。今朴泂·宋繼宗·劉廷式之犯贓狼藉,以法論之,在所罔赦,李溫·柳濠·孟豪業之殺獄顯著,償命之外,原無他事,而皆入於末減之典,刑政之不擧,莫此爲甚,臣之爭執,實循公議,小無過激,而殿下久未允兪,臣竊惑焉。貪贓者免刑,則手滑者無所懲,而犯贓,必多矣,殺人者不死,則剛戾者無畏忌,而殺獄,漸滋矣,然則今日之寬貸泂·溫等,乃以敎來者之貪虐,而勸他人之擅殺也,此豈非國家大段謬誤之擧乎?自古聖賢之君,非無好生之德,而其所肆赦者,不過眚災而已,其於罪犯較著者,則刑法必加焉,故書曰,宥過無大,刑故無小,今泂·溫等所犯,旣非過誤,則乃故犯也,故犯之罪,在所必刑,烏得免三尺之法乎?請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死之命。
引見時,禮曹判書李一相,內醫提調鄭致和改差,當日爲政事,榻前定奪。
答院曰,不允。已上朝報
備邊司啓曰,南漢還上監捧事,守禦使從事官申厚載,出往本城,除授諫官,承召上來,從事官李敏敍,今當替往察任,依前例,使朝辭往來何如?答曰,允。已上備局謄錄
有政。吏批,以洪萬衡爲兵曹佐郞,盧錠爲氷興府使,李彦哲爲監察,李秞爲禮賓寺正,洪重普爲內醫提調,李慶億爲戶曹參議,申命圭爲掌令,尹絳爲禮曹判書。
引見時,領議政鄭太和所啓,京畿監司金壽興瓜滿,在於開月云,而楊州量田未畢,畢量田後,差出交代,何如?上曰,以何間,以定限耶?領相曰,限明春仍任,似當矣。上曰,依爲之。左議政洪命夏所啓,前日以宗室停朝市收議,有榻前定奪之敎矣。上曰,宗室職是二品,親亦大功之喪,則二日停朝市,此以下職秩不及者,則雖大小功之親,勿爲擧論,而只以品秩爲限,何如?領·左相曰,上敎出於參酌,似當以此定式矣。上曰,依爲之。執義朴烶所啓,請隨駕藥房外,諸臣加資,六品遷轉之命,一倂還收事。上曰,亟停勿煩。又所啓,請還收朴泂等六人減死定配之命,上曰,不允。已上朝報
傳曰,今此慶安君之喪,家窘不能成樣云,瓮家成殯廳之價,當自該廳給價,而其家必不能及期周旋,白給其價,令本道,造給事分付,可也。已上記草
上在昌德宮。停常參·經筵。
中宗大王忌辰齋戒。
謝恩,五衛將李·洪錫遇,靈光郡守鄭始成,司僕正金玉鉉,禮賓正李秞,別提劉勳,幽谷察訪禹糾,典籍任相元,副摠管金汝初,瓦署別提金禮吉,奉常主簿柳時蕃。
遠接使書目,勅行,初十日義州離發,到良策止宿事。又書目,勅行,十一日林畔止宿事。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,夜來大雪,天氣沈陰。伏未審此時,慈殿氣體若何?咳嗽等症,漸向差減乎?自上昨日引接臣僚,勞動之餘,氣候何如?臣等區區憂慮,敢來問安。答曰,知道。慈候,已言于醫女矣。
府·院前啓,國忌齋戒,以今明日姑停。以上朝報
政院啓曰,勅使接見時說話,依例書入,而措語間未盡處,令廟堂,預爲講定,以備睿覽,何如?傳曰,允。
勅使接見時,行禮後,上曰,皇帝氣體何如?勅使曰云云,上曰,皇帝旣正中壼之儀,繼行尊崇之典,宣詔外服,且有便蕃之錫,一視同慶之恩至渥也,不勝感激之至。勅使曰云云,上曰,諸王·貝勒,皆平安否?勅使曰云云,上曰,兩大人冒寒,行路辛苦,遠來跋涉之餘,氣力何如?勅使曰云云,上曰,年事大無,一路凋弊,供億之具,必不成形,而諸大人不爲督過,反加裁減,蒙惠實多。雖用感激,而其在主人之道,待客之道,還切未安。勅使曰云云。已上備局謄錄
上在昌德宮。停常參·經筵。
謝恩,都摠管鄭知和,副摠管金始振,兵曹佐郞洪萬衡,監察李彦哲,永興府使盧錠,軍器參奉鄭士謙。
大王大妃殿·王大妃殿·大殿·中殿,政院·玉堂·二品以上·六曹問安。答曰,知道。
政院啓曰,新除授注書崔商翼,其子方患拘忌之疾,陳疏到院,不敢捧入,當此多事之時,不可等待,姑爲改差,時假注書姜弼周,使之仍察,何如?傳曰,允。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,天回斗柄,一陽來復。伏未審此時,慈殿氣體,若何?聖候亦何如?慈殿進御淸火化痰湯三貼,已盡於昨日,必須詳知夜來咳嗽等症加減,然後或加進前藥,或更議他藥,臣等區區憂慮,敢來問安,竝此仰稟。答曰,知道。慈殿議藥,當待入診後,更議他藥可也。
遠接使書目,勅行,十二日定州止宿事。
藥房再啓曰,卽伏聞醫女所傳之言,慈殿昨日又有微感之候,咳嗽之症,亦未快祛云,臣等不勝憂慮之至,仍與鄭後啓·李東馨等商議,則皆以爲前進淸火化痰湯元方,去芒硝,加乾葛·荊芥各一錢,連進三貼宜當云,此藥劑入之意,敢啓。答曰,知道。已上朝報
備邊司啓曰,政院啓辭,勅使接見時說話,依例書入,而措語間未盡處,令廟堂,預爲講定,以備睿覽,何如?傳曰,允事,命下矣。客使接見時,問答說話,政院磨鍊,似無未盡之處,此外彼若別有所言,則唯在臨時隨機酬答,敢啓。答曰,知道。已上備局謄錄
中宗大王忌辰。
上在昌德宮。停常參·經筵。
謝恩,五衛將朴日省,引儀朴世圭。
下直,梁山郡守姜復先。
遠接使書目,勅行,十三日嘉山止宿事。
慈殿,藥房問安。答曰,知道。
藥房提調臣洪重普,副提調臣吳挺緯啓曰,昨日天寒倍緊。伏未審慈殿氣體,若何?微感之候,已得和解乎?聖候亦何如?臣等區區憂慮,敢來問安。答曰,知道。慈候已言于醫女矣,予之所患,當言于醫官矣。
京畿監司書目,冒死陳悃,亟許遵例遞改事,上疏上送事,啓。答曰,省疏具悉。卿其安意勿辭,從速察職。
藥房再啓曰,卽伏聞醫官所傳之言,自上有外感頭疼之候,不勝驚慮之至。仍與鄭後啓·李東馨等商議,則九味羌活湯,加乾葛·荊芥·蘇葉各一錢,連用三貼,而今則連進二貼,以爲及時發散之地宜當云,此藥三貼,卽爲劑入之意,敢啓。答曰,知道。
院前啓,措語見上隨駕藥房外,請諸臣加資及六品遷轉之命,未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死之命。
府前啓,措語見上請隨駕藥房外,諸臣加資,六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。新啓,近來紀綱解弛,守令除授之後,少有厭薄之心,輒生圖遞之計,或有肅謝而托病呈狀者,或有過限而不爲肅謝者,終至於必遞而後已,其不顧分義,取便自恣之習,誠極可惡。從前如此之類,雖不可一一査出論罪,朝家固不當任其所爲,而日後之弊,亦不可不慮。此後,除授後不赴任者,依赴任後棄官之例,一體罷職事,請令該曹,捧承傳施行。新除授掌令申命圭,時在江原道原州地,請斯速乘馹上來事下諭。答曰,不允,末端事及下諭事,依啓。
答院曰,不允。已上朝報
答京畿監司金壽興疏曰,省疏具悉。卿其安意勿辭,從速察職。已上記草
禮曹啓曰,自前頒詔勅使時,因備局啓辭,有迎詔翌日頒敎之擧,今亦依此擧行。傳曰,允。已上備局謄錄
上在昌德宮。停常參·經筵。
夜三更,白雲一道,起自乾方,直指東方,長竟天,廣尺許,良久乃滅,月暈。四更五更,月暈。
下直,密陽府使李晸。
謝恩,戶曹參議李慶億,蔚山府使南天澤。
京畿監司書目,廣州呈,以工曹判書李浣上疏上送事。
遠接使書目,勅行,十四日安州止宿事。
禮曹啓曰,新除授本曹判書尹絳,時在京畿安山地,當此勅行,察任事緊,斯速乘馹上來事,下諭何如?傳曰,允。
政院啓曰,冬至已過,罪人啓覆,今當擇日啓稟,而勅行入京不遠,其前勢難擧行,過勅後,卽爲更稟處之,何如?傳曰,允。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何?自上感冒之候,九味羌活湯進御之後,得有和解之效乎?臣等區區憂慮,敢來問安。答曰,知道。慈候,已言于醫女矣,予之所患,與昨無異。
忠淸監司書目,懷德呈,以大司憲宋浚吉病重上去不得事啓,遞差。
吏曹啓曰,臺諫有闕,政事,取稟。
院前啓,措語見上隨駕藥房外,請諸臣加資及六品遷轉之〈命〉未及收回者,一倂還收。請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
執義朴烶啓曰,臣於數年前,除授南原府使,伊時證勢,萬分危劇之狀,人所共知,而竟未免呈狀遞任矣。昨日席上,同僚論近來新除守令圖遞之弊,臣於此事,固當嫌不敢可否,而歲月已久,昏不覺悟,終至於循例隨參,而退而思之,不勝瞿然,措語間如從前如此之類,雖不可一一査出論罪等語,尤非臣所敢言,而矇不致察,至於如此,臺閣重地,臣何敢晏然仍冒乎?請命遞斥臣職。答曰,勿辭。
府前啓,措語見上請隨駕藥房外,諸臣加資,六品遷轉之命,一倂還收。請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命,引嫌而退,論啓之意,欲矯後弊,久遠之事,不必引咎,請執義朴烶出仕。
傳曰,政事,明日爲之。
答院曰,亟停勿煩。
答府曰,不允。出仕事,依啓。已上朝報
上在昌德宮。停常參·經筵。
巳時,白雲一道如氣,起自西方,直指巽方,長竟天,廣尺許,良久乃滅。未時,日暈。
答工曹判書李浣疏曰,省疏具悉卿懇。卿無所失,何必深加引嫌,其不安若是耶?卿其安心,勿爲控辭,從速上來。
下直,寧海府使全命龍,光州牧使尹抃,康津縣監吳命說。
遠接使書目,勅行,十五日順安止宿事。
京畿監司書目,廣州呈,以應敎李敏敍上疏上送事。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何?前劑入淸火化痰湯,當盡於昨日,症候如未快復,則似當更議他藥,而自上感冒之候,加減亦何如?必須詳知卽今症候,然後繼進之藥,方可議定,臣等不勝憂慮,敢來問安,竝此仰稟。答曰,知道。慈候,已言于醫女矣,予之所患,當言于醫官矣。
執義朴烶就職。
禮曹,來丙午式年,進士覆試正月二十六日,生員覆試同月二十八日,生進放榜二月十二日辰時,文科講經及武科覆試同月十五日,文科會試,講畢後間一日,文武科殿試三月初四日,雜科覆試同月初六日,文武科放榜同月初九日卯時,雜科放榜同月初十日辰時推擇。啓。
執義朴烶啓曰,臣與大司憲朴長遠,三寸叔侄,法當相避,不可仍冒,請命遞斥臣職。答曰,勿辭。
院前啓,措語見上隨駕藥房外,請諸臣加資及六品遷轉之〈命〉未及收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府前啓,措語見上請隨駕藥房外,諸臣加資,六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。引嫌而退,相避之法,在下當遞,請執義朴烶遞差,新除授大司憲朴長遠,以遠接使西下,請斯速乘馹上來事,下諭。
藥房再啓曰,卽伏聞醫官所傳之言,慈殿咳嗽之症,自昨更發,以致寢睡不安云,臣等不勝憂慮之至。仍與鄭後啓·李東馨等商議,則以爲二母淸順湯,加黃連薑汁炒一錢,連進二貼宜當,自上感冒之候,雖已發散,餘熱尙存,小柴胡湯,加白芍藥炒,知母酒炒,麥門冬·乾葛各一錢,黃連酒炒,梔子炒各七分,連進三貼宜當云,此藥竝爲劑入之意,敢啓。答曰,知道。
問禮官金錫胄入來。
答院曰,不允。
答府曰,不允。遞差事,依啓。大司憲竣事後,當爲上來,姑勿下諭。已上朝報
傳曰,日寒如此,薄衣軍士,令該曹,繻衣題給。
傳曰,曰寒如此,宿衛軍士處,空石題給。以上記草
有政。吏批,以朴長遠爲大司憲,奉常奉事單任弘亮,成均博士李英甲。
上在昌德宮。停常參·經筵。
京畿監司金壽興,勅使迎候事,出去。
開城府迎慰使金始振,別迎慰承旨李晩榮,出去。
謝恩,成均博士李英甲,兵曹正郞李翊相,兼春秋減下肅拜。
遠接使書目,勅行,十六日平壤止宿事。
吏曹啓曰,臺諫有闕,政事,取稟。傳曰,政事,明日爲之。
藥房都提調臣許積,提調臣洪重普,副提調臣吳挺緯啓曰,寒威夜來尤酷,伏未審此時,慈殿氣體,若何?咳嗽之症,得有藥效乎?自上小柴胡湯進御之後,餘熱亦向差減乎?臣等區區憂慮,敢來問安。答曰,知道。慈候,已言于醫女矣,予之所患,與昨無異。
應敎李敏敍上疏。下該曹。
藥房再啓曰,卽伏聞醫女所傳之言,慈殿自去夜,頭疼及熱候,有加於前,咳嗽亦不止息云,臣等不勝憂慮之至,仍與鄭後啓·李東馨等商議,則皆以爲此非感冒而然,乃是從前升降之熱,四物湯元方熟地黃,代以生地黃,加柴胡·牧丹皮·黃連·山梔炒·黃芩·知母酒炒各一錢,黃栢酒炒七分,連進三貼宜當云,此藥三貼,卽爲劑入,何如?答曰,知道。
王大妃殿,藥房問安。答曰,知道。
院前啓,措語見上隨駕藥房外,請諸臣加資及六品遷轉之〈命〉未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
府前啓,措語見上請隨駕藥房外,諸臣加資及六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。臣等伏見前府使柳檉緘辭,則侵攻臺官,不有餘力,至以與相位相揖敬待等語,顯有自尊之意,其無識猥濫,有不足責,而所謂簡通憲府,捉致奴子云者,其時諫院,以檉之下人,有拒逆不恭之言,不可不推治之意,移簡於本府,本府依例捉致其下人,而問其曲折,則似非下人之罪,故旋卽還送矣。憲府之官,責在隨事糾檢,凡有可問可罪之事,雖係尊貴之家,以某家下人,出標推捉,例也,而今檉,乃敢以此,視爲大駭之擧,張皇誣餙,隱然有脅制臺官之計,其驕謇自恣之狀,不可置而不論,請前府使柳檉罷職。答曰,不允。
傳曰,典獄摘奸,輕囚放送。已上朝報
上在昌德宮。停常參·經筵。
謝恩,禮曹正郞李守恒。
遠接使書目,勅行,十七日中和止宿事。
京畿監司書目,安山呈,以禮曹判書尹絳上疏上送事。
遠接使書目,勅行,十八日黃州止宿事。
答禮曹判書尹絳疏曰,省疏具悉。卿其勿辭,從速上來。
慈殿,藥房問安。答曰,知道
藥房都提調臣許積,提調臣洪重普,副提調臣吳挺緯啓曰,伏未審夜來,慈殿頭疼·咳嗽等症,比昨何如?自上小柴胡湯進御之後,餘熱漸向消減乎?臣等區區憂慮,敢來問安。答曰,知道。慈候,已言于醫女矣,予之所患,與昨無異,今後,勿爲逐日問安。
右副承旨朴世城書啓,臣承命馳往典獄署,在囚罪人一一點閱,則覆啓罪人二名,啓下罪人四名,刑曹罪人十名,來關罪人二十名,各司罪人二十八名內,刑曹所囚良人李興白,以其弟自剌其身之事,稱以他人所剌,而誣訴事也。私婢受香,以朴嶔呈狀,逃婢推尋事也。迎接都監所囚掌務畫員次知私婢三禮,以畫員不爲定送事也。洞內有司次知婢八今,以皮匠不爲定送事也。承政院所囚奴承福·奴雖伊·婢次命等,以上竝朔書篆文不書事也。兵曹下吏崔有定,以薄衣軍士趁不摘奸事也。以上八名,則依聖上軫恤之敎,卽爲放送矣,漢城府所囚犯肉罪人婢二趨里·奴天龍等,所犯頗重,姑爲保放,使之速爲處置,而其餘罪囚,竝令各其衙門,趁卽處決,俾無滯獄之患,何如?傳曰,依啓。
義州迎慰使洪處大入來。
府前啓,措語見上請隨駕藥房外,諸臣加資,六品遷轉之命,未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。臣等伏見前府使柳檉緘辭,則侵攻臺官,不遺餘力,至以與相位相揖敬待等語,誣餙自明,誣罔天聽,其無識猥濫,甚矣。大臣體面截然,豈有相揖於堂上官之理乎?做此謬戾之說,顯有自尊之意,而語涉大臣,無所顧忌,則慢蔑臺官,有不足言,而至於諫院,以檉之下人不恭之事,移簡本府之後,捉來推問,自是法府之常事,而凡於推捉之際,雖係尊貴之家,以某家奴子,出標捉來,亦其例也。今檉,乃敢以此,視爲大駭之擧,費辭張皇,隱然有脅持臺官之計,其驕謇自恣之狀,不可置而不論,請前府使柳檉罷職。答曰,不允。
院前啓,措語見上隨駕藥房外,請諸臣加資及六品遷轉之〈命〉未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。已上朝報
義禁府啓曰,勅使所館處各門把守,及勅使出入時禁喧假都事竝五員,依前例,令該曹,各別擇差,何如?傳曰,允。已上禁府謄錄
有政。吏批,以朴烶爲司成,吳斗寅爲執義,南斗臨爲掌苑別提,吳挺一爲判尹,南二星爲兼校理。
上在昌德宮。停常參·經筵。
辰時,日有兩珥。夜五更,月入太微西垣內。
大司諫曺漢英辭職上疏。入啓。答曰,省疏具悉。爾其勿辭,從速察職。
謝恩,戶曹佐郞金弘振,掌苑別提南斗臨。
京畿監司書目,水原府使具文治,十三歲穉兒,重杖五十,仍爲致斃,爲先罷黜事。
忠淸監司書目,尼山呈,以前執義尹宣擧上疏上送事。
遠接使書目,勅行,十九日鳳山止宿事。
答僚屬尹宣擧疏曰,省疏具悉爾懇。若選厥任,舍爾其誰?疏中强嫌引咎,何用乃爾?爾其勿辭,從速上來。
吏曹啓曰,水原有闕,依近例,令備邊司,議薦何如?傳曰,允。
政院啓曰,客使已迫,站上事緊,水原府使當急差送,爲一守令開政,雖無前例,不可膠守常規,當日爲政差出,卽爲發送,何如?傳曰,允。
定州迎慰使宋時喆入來。
院前啓,措語見上隨駕藥房外,請諸臣加資及六品遷轉之〈命〉未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府前啓,措語見上請隨駕藥房外,諸臣加資,六品遷轉之命,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,請前府使柳檉罷職。
答府·院曰,不允。留都藥房及六品遷轉還收事,依啓。
安州迎慰使權尙矩入來。
謝恩,安邊府使權尙矩,水原府使朴烶,謝恩後,仍爲下直。已上朝報
有政。吏批,以朴烶爲水原府使,李旰爲穩城府使。
上在昌德宮。停常參·經筵。
問慰官李英馧入來。
謝恩,兼校書校理南二星,穩城府使李旰。
遠接使書目,勅行,二十日瑞興止宿事。
判尹吳挺一上疏。大槪,意外新命,決難冒出,更申前懇,乞遞本職及兼帶備局提調等任,以礪廉隅,以謝公議事入啓。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,伏未審數日來,慈殿氣體,若何?自上感冒餘熱,尙未快祛乎?前劑入小柴胡湯,當盡於昨日,必須詳知卽今症候然後,連進與否,方可議定,臣等憂慮未弛,敢來問安。答曰,知道。慈候,已言于醫女矣,予之所患,猶未快減矣。
中路問安使洪宇紀入來。
黃州迎慰使朴世模入來。
忠淸監司書目,懷德呈,以左贊成宋時烈上疏上送事。
遠接使書目,勅行,二十一日平山止宿事。
院啓,今此諸臣賞典之失,當初無彼此之異,而昨日伏承聖批,只令還收留都·藥房及六品遷轉之命,而其餘諸臣加資之竝宜改正者,未蒙准許,臣等竊惑焉。自上苟有行幸之擧,則摠領軍務,傳宣號令,監董整理者,皆不過各率其職,循例應行之事,有何可紀之績而,區別獨存,濫加無名之典,不念僭賞之戒乎?況內侍之使令,亦是職分當然,何可竝論於施賞之中,特陞資級,有若應授者然哉?國家之所重者名器,臺閣之爭執者公議,請勿留難,隨駕藥房外,諸臣及內侍加資之未及收回者,一倂還收。前啓措語見上請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府啓,臣昨伏承聖批,只收留都·藥房及六品遷轉之命,而其餘諸臣賞加之還收,尙此持難,臣竊惑焉。環衛是職,整理爲任,傳宣號令,俱是職事之當然,有何特異之功,而獨被無名之典乎?至於內侍之奔走使令,尤不當混入於施賞之中,今此還收之請,初無彼此之別,而或刪或仍,猶未准許,則豈不有歉於聖上愼賞之道乎?公共之論,久而益激,請隨駕藥房外,諸臣及內侍加資未及收回者,一倂還收,前啓措語見上請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,前啓前府使柳檉罷職事,停啓。
答府·院曰,毋庸瀆擾。以上朝報
答判尹吳挺一疏曰,省疏具悉卿懇。已諭於前疏之批,卿何辭爲?安心勿辭,從速察職。
答左贊成宋時烈疏曰,省疏具悉卿懇。已悉予意於前後之批,卿何邁邁若是?予心缺然,無以爲諭。疏端引付先賢之言,以戒今日之用功者,言要意約,誠合時務,可不書紳而服膺焉?宜勿固辭,從容善攝,速改遐心,以副至望。以上記草
政院啓曰,迎勅翌日頒敎事,該曹已爲啓稟定奪矣,明日大提學命招,使之製進敎書,何如?傳曰,允。已上朝報
上在昌德宮。停常參·經筵。
自巳時至未時,日暈兩珥。夜五更,月暈。
謝恩,大司諫曺漢英,部將鄭善養。
平壤迎慰使李袗入來。
備邊司啓曰,迎勅擧動,只隔一日,而禮曹判書尹絳,老病在外,上來未易,尹絳今姑遞差,令該曹,卽日開政,以在京無故人,差出何如?傳曰,允。
藥房都提調臣許積,提調臣洪重普,副提調臣吳挺緯啓曰,日氣陰寒,伏未審夜來,氣體若何?客使入京,只隔一日,而昨承問安之批,以所患猶未快減爲敎,聖候,今日亦未快復,則此時郊外擧動,恐有添傷之患,必須預爲定奪,可無臨時窘迫之事。臣等不勝憂慮之至,敢來問安,竝此仰稟。答曰,知道。予之所患,已言于醫官,更觀明日,定奪,可也。
院前啓,措語見上請勿留難,隨駕藥房外,諸臣加資及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
忠淸監司書目,保寧呈,以正言趙嘉錫病重,上去不得事,遞差。
持平魚震翼·鄭載禧啓曰,頃日前府使柳檉緘辭中,有大臣相揖敬待等語,所謂相揖者,與之抗禮之謂也。大臣體面尊重,如備局等坐,雖爵至卿宰者,進前拜禮之際,只擧袖答之而已,則檉之相揖云者,殊極猥濫,故略及於論啓中矣。今聞重臣,以相揖一款,語欠詳審,且以率爾停論爲言云,臣等何可以晏然於臺席乎?請命遞斥臣等之職。答曰,勿辭。
遠接使書目,勅行,二十二日開城府止宿事。已上朝報
有政。吏批,以金益廉爲司成,趙嘉錫爲京畿都事,李東稷爲正言,李一相爲禮曹判書。
上在昌德宮。停常參·經筵。
下直,蔚山府使南天澤。
謝恩,司成金益廉。
領議政鄭太和,都承旨吳挺緯,迎慰使南龍翼,弘濟院出去。
慈殿,藥房問安。答曰,知道。
藥房都提調臣許積,提調臣洪重普,左副承旨臣金禹錫啓曰,伏未審夜來,慈殿氣體,若何?自上感冒餘熱,尙未快祛,郊外擧動已迫,恐有添傷之患,臣等不勝憂慮之至。昨伏承明日定奪之敎,敢來問安,竝此仰稟。答曰,慈候無事,予之所患,已言于醫官矣。
忠淸監司書目,臣病勢情勢,俱難仍冒,懇乞遞罷臣職,以便公私事,啓。傳曰,安心勿辭,察職事,回諭。
遠接使書目,勅行,二十三日坡州止宿事。
平安監司書目,冬至使一行,本月二十日無事越江入去事。
政院啓曰,昨因備局啓辭,禮曹判書開政差出矣。客行明將入京,而新判書李一相,今日不爲出仕,且擧動時,漢城府堂上,例爲導駕,而左尹李時楳病重,不得行公,右尹未差,判尹吳挺一,亦未出仕,禮曹判書李一相,漢城府判尹吳挺一,竝卽牌招,察任何如?傳曰,允。
開城府迎慰使金始振,別迎慰承旨李晩榮入來。
判尹吳挺一,禮曹判書李一相,牌招肅拜。
明日郊外迎勅時,出宮初嚴,辰初三刻,二嚴,辰正二刻,三嚴,巳初三刻。
院前啓,措語見上請勿留難,隨駕藥房外,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,竝引嫌而退,語雖欠詳,本非大段,三啓乃停,亦出商量,不可以此,輕遞言官,請持平魚震翼·鄭載禧出仕。答曰,亟停勿煩,出仕事,依啓。
明日擧動時,開門差早。
刑曹啓目,甲山府使慶一會,矣奴婢貢米未捧,以已捧樣虛錄罪,杖一百,徒三年,盡奪告身啓,功議各減一等。
遠接使書目,勅行,當日午時,到弘濟院事。
領議政鄭太和,都承旨吳挺緯,迎慰使南龍翼入來。
禮曹判書李一相上疏。大槪,陳疏見却,召牌遽臨,不敢不扶曳出肅,而所患腰脚之痛,遇寒添劇,決無承當贊禮之望,不可晏然虛帶,本職亟命遞改,以便公私事。入啓。
明日郊外擧動時,出宮初嚴,辰初二刻,二嚴,辰正一刻,三嚴,辰正四刻以進定。
辰時,日暈,有霧氣。巳時午時,日暈兩珥。夜二更,流星出王良星下,入乾方天際,狀如拳,尾長二三尺許,色赤。五更,阿星出庫樓星上,入巽方天際,狀如鉢,尾長四五尺許,色白,月有小暈。已上朝報
上在昌德宮。停常參·經筵。
辰時巳時,日暈兩珥。午時,日暈。申時,日暈兩珥。夜四更,月入氐星。
謝恩,正言李東稷。
答禮曹判書李一相疏曰,省疏具悉卿懇。贊禮之任,旣差他人,何用辭爲?卿其安心,從速察職。
藥房都提調臣許積,提調臣洪重普,副提調臣吳挺緯啓曰,伏未審夜來,氣體若何?感冒之候,時無快愈之敎,日氣之猝寒,又如此,此際郊外擧動,恐有添傷之患,臣等不勝憂慮,敢來問安。答曰,知道。
持平魚震翼·鄭載禧就職。
大駕詣慕華館後,藥房·政院·玉堂問安。答曰,知道。
遠接使朴長遠,京畿監司金壽興入來。
謝恩,大司憲朴長遠。
傳曰,擧動時近仗軍士,何等重事,而不爲精擇,行步亦不如儀,事極可駭,當該郞廳拿推,色吏囚禁嚴治。
傳曰,啓螺取稟之後,傳敎勿吹,而誤傳吹螺,殊涉可駭,啓螺宣傳官推考。
傳曰,傳語今番,尤甚稽緩,兵曹當該郞廳,亦爲拿推。
拿推現告,兵曹佐郞洪萬衡·柳俔。
禁府,柳俔·洪萬衡拿囚。啓。
大駕還宮後,藥房·政院·玉堂·二品以上·六曹·兩司長官問安。答曰,知道。
兵曹判書洪重普箚子。大槪,亟罷臣本職及兼帶判義禁,仍治臣罪事。入啓。
府前啓,措語見上請隨駕藥房外,諸臣及內侍加資未及收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。
院前啓,措語見上請勿留難,隨駕藥房外,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,不允。
明日頒敎陳賀時,開門差早。已上朝報
都摠府啓曰,副摠管李挺漢,身病極重,今日擧動時,不得進參於侍衛之列,前頭館所陪從,亦將不得備員,合有變通之道,令該曹,稟處何如?已上都摠府謄錄
上在昌德宮。停常參·經筵。
答兵曹判書洪重普箚曰,省箚具悉。卿無所失,卿其安心勿辭,察職。
下直,許沙僉使崔聲善。
謝恩,草芝萬戶韓汝宗。
兵曹參判柳赫然,參議吳挺垣,參知張善瀓等上疏。入啓。
大殿,政院·玉堂問安。答曰,知道。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,寒威夜來尤酷,伏未審此時,慈殿氣體若何?自上調攝之中,出臨郊外,接客移時,不瑕有添傷之患乎?臣等終宵憂慮,敢來問安。答曰,知道。慈候無事,予之所患,已言于醫官矣。
忠淸監司書目,懷德呈,以大司憲宋浚吉上疏及公山呈,以副護軍李惟泰辭職上疏上送事。
答兵曹參判柳赫然等疏曰,省疏具悉。卿等安意勿辭,察職。
府前啓,措語見上請隨駕藥房外,諸臣及內侍加資未及收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
敎王若曰,備六禮於坤闈,兼聞慈極之進號,推一視於海域,幸覩天札之□□仰惟大朝之光啓,聿膺純嘏之駢臻,翼子以安,式彰徽音之辭,俔天作合,允協寤寐之求。申二字之稱儀,尊長樂長信,闡萬福之始敎,先九御九嬪。縟典旣成於中宸,寵渥仍逮於外服,絲綸渙汗,屈皇華之星軺,錫賚便蕃,分尙方之雲錦,方知洪化之溥博,無遠不覃。顧以小邦之遐荒,有慶必與,玆實八路之均歡,可無十行之誕告?於戱,傾否回泰自今日而更新,敎愛因親,囿群品而竝育,故玆敎示,想宜知悉。大提學金壽恒製進
院前啓,措語見上請勿留難,隨駕藥房外,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
答府院曰,不允。以上朝報
傳曰,日寒如此,館所別無緊事,今夜傳語軍,姑罷。已上訓局謄錄
延接都監啓曰,昨日副勅使,要見鍼藥醫各一人,故分付兩醫司,鍼醫咸得一,藥醫金時鑑,擇定入送矣。大通官等以爲,此醫術業雖精,旣非內局醫官,勅使見之,必有不滿之意,須以內醫中有名者定送云,而內醫,則自下不敢擅許,何以爲之?敢稟。答曰,令內局,鍼·藥醫各一人,定送可也。以上藥房謄錄
兵曹回啓。副摠管李挺漢,身病極重,勢難等待,其差歇間,改差何如?傳曰,允。已上都摠府謄錄
上在昌德宮。停常參·經筵。
夜一更,西方南方,有氣如火光。
下直,靈光郡守鄭始成。
京畿監司書目,傳語差使員永平縣令尹世喬罷黜爲白乎旀,惶恐待罪事,啓。勿待罪事,回諭。
禁府兵曹佐郞洪萬衡元情公事判付內,除刑推,照律爲乎矣,當該部將,一體拿問。
政院啓曰,出站時急,永平縣令尹世喬罷黜,卽爲口傳差出,仍令下直,何如?傳曰,允。
府前啓,措語見上請隨駕藥房外,諸臣及內侍加資未盡收回者,一倂還收,請還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。答曰,不允。
吏曹口傳政事,永平縣令權衍。
院前啓,措語見上請勿留難,隨駕藥房外,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
禁府,部將趙敬錫拿囚。啓。
永平縣令權衍,謝恩後,仍爲下直。已上朝報
備邊司啓曰,勅使回還之後,當有進賀謝恩之擧,使臣,令該曹差出,措備方物,撰出文書等事,分付各該掌,何如?答曰,依啓。使臣差出事,後日登對時,稟處可也。已上備局謄錄
上在昌德宮。停常參·經筵。
夜一更,流星出北極星下,入乾方天際,狀如鉢,尾長二三尺許,色赤,光照地。
謝恩,全州府尹沈榥。
答護軍李惟泰疏曰,省疏具悉爾懇。日者下諭,非止一再。予之所望,益用耿耿,今觀爾疏,予心缺然,無以爲諭。噫,爾何棄予若是?宜勿爲嫌,開陳所懷,從容上來,以副予意。
刑曹啓目,前府使慶一會,係是朝官,移義禁府,決杖定配,何如?啓依允。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,寒威之酷,夜來益甚,伏未審此時,慈殿氣體,若何?上候亦何如?臣等區區憂慮,敢來問安。答曰,知道。慈候無事,予之所患,當言于醫官矣。
再啓曰,卽伏聞醫官所傳之言,則自昨夜,微有咳嗽之候,雖不至大段,不可不用淸火治嗽之劑。故仍與諸御醫商議,則淸火化痰湯,勿爲加入,連進三貼宜當云,此藥三貼,卽爲劑入之意,敢啓。答曰,知道。
府前啓,措語見上請隨駕藥房外,諸臣及內侍加資未及收回者,一倂還收,請還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
院前啓,措語見上請勿留難,隨駕藥房外,諸臣及內侍加資之命,未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,不允。已上朝報
義禁府啓曰,本府罪人鄭德謙所犯,査覈啓聞,去九月十五日,覆啓蒙允,卽爲行會於全羅監司處矣。三朔將盡,尙無啓聞之擧,事甚稽緩,全羅監司閔維重推考何如?傳曰,允。已上禁府謄錄
答前大司憲宋浚吉疏曰,省疏具悉卿懇。覽卿疏辭之懃懇,念卿憂愛之誠忠,不覺感歎之交至,有改無勉,可不書紳而服膺焉?噫。益廉一款,中外相傳云,可想世道之寒心矣。至於疏端所陳民生困瘁等事,語意尤切,當與廟堂,相確議處,卿何控辭?從容善攝,速圖幡然,以副至望。已上記草
上在昌德宮。停常參·經筵。
下直,草芝萬戶韓汝宗。
謝恩,護軍安鏡,典籍李世長。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何?聖候亦何如?湯劑進御之後,咳嗽之症,得有差減之效乎?臣等區區憂慮,敢來問安。答曰,知道。慈候無事,予之所患,別無加減矣。
慈殿,藥房問安。答曰,知道。
府前啓,措語見上請隨駕藥房外,諸臣及內侍加資未盡收回者,一倂還收,請勿留難,還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。答曰,不允。
院前啓,措語見上請勿留難,諸臣及內侍加資之未及收回者,一倂還收。法者,所以齊民,一定而不可撓,法一撓,則刑失其當,而國不得爲國矣,今朴泂·宋繼宗·劉廷式之犯贓狼藉,罪在罔赦,李溫·柳濠·孟豪業之殺人償命,自有其律,而皆入於末減之典,刑政失當,莫此爲甚,臣等之爭執,實循公議,而殿下尙靳允兪,臣等竊惑焉。犯贓者免刑,殺人者不死,則貪暴者,無所懲戢,而將接迹而起矣。自古賢聖之君,非無好生之德,而其所肆赦者,不過眚災而已,怙終則賊刑焉,今泂·溫等所犯,非眚災也,乃怙終則烏得免三尺之法乎?請加三思,還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死之命。答曰,不允。已上朝報郞廳權穎校正。郞廳白鴻擧書。
上在昌德宮。停常參·經筵。
下直,大興縣監李尙淵。
謝恩,奉常奉事任弘亮。
藥房都提調臣許積,提調臣洪重普,副提調臣吳挺緯啓曰,伏未審夜來,聖候何如?湯劑進御之後,咳嗽之症,已向差減乎?臣等區區憂慮,敢來問安。答曰,知道。與昨無異。
漢城府啓曰,卽接東部主簿景時煥牒呈內,部屬館奴契居,館婢年香,亦本月二十八日,二男一女生産事。
刑曹啓目,前通津縣令朴世堅·尹飛卿·金聖鎰等,矣還上捧上冊,或有或無,見存者段置,雜亂虛疎,無路憑信,元穀亦不區別,各穀節節差錯,辛丑·壬寅·癸卯三年捧上冊不爲成置罪,朴世堅段,隆寒以杖一百贖,尹飛卿·金聖鎰等段,喪前所犯,以各杖一百贖,竝只盡奪告身啓,功議各減一等。
院前啓,臣等以諸臣賞加還收事,論列已久,而一兪尙靳,必以不允爲敎,臣等竊不勝悶鬱焉。行幸之時,環衛車駕,傳宣號令,及承命先行,整飭一路,此不過各率其職,以免夫罪廢耳,有何可紀之效,特異群臣,而仍授僭賞之資,獨不釐正乎?至於內侍之奔走役使,尤不當與論於施賞之中,加之以資級之重也。國家之所愼者,爵賞,臺閣之所循者,公議,請勿留難,諸臣及內侍加資之未及收回者,一倂還收。法者,所以齊民,一定而不可撓,法一撓,則刑政失其當,而國不得爲國矣。今朴泂·宋繼宗·劉廷式之犯贓狼藉,在法罔赦李溫·柳濠·孟豪業之殺人償命,自有其律,而皆入於末減之典,刑政之失當,莫此爲甚,臣等之爭執,實循公議,而殿下久不允兪,臣等竊惑焉。贓犯者免刑,殺人者不死,則貪暴者,無所懲戢,將接迹而起矣。自古聖賢之君,非無好生之德,而其所肆赦者,不過眚災而已,怙終,則賊刑焉。今泂·溫等所犯,非眚災也,乃怙終,則三尺之法,烏得免乎?請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府前啓,臣等伏承聖批,只收留都藥房及六品遷轉之命,而其於諸臣加資之還收,尙此持難,臣等竊惑焉。環衛之職,整理爲任,傳宣號令,俱是職事之當然,有何特異之功,而獨被無名之典乎?至於內侍之官,雖有奔走使令之勞,名不當混入於施賞之中,今此還收之請,初無彼此之別,而或刪或仍,猶未准許,則豈不有歉於聖上愼賞之道乎?公共之論,久而益激,請隨駕藥房外,諸臣及內侍加資未盡收回者,一倂還收,罪人定配還收事,論執已久,而未蒙允兪,臣等竊未曉聖意之所在也。朴泂·宋繼宗·劉廷式之貪贓,李溫·柳濠·孟豪業之擅殺,揆諸王法,斷不可容貸,尙此延息於囹圄之中者,已是失刑之大,而到今疏決之日,何可竝論於末減之典乎?三尺一撓,姦暴漸滋,而犯贓者,無以自戢,殺人者,得以不死,日後之弊,有不可勝言,豈非大可懼哉?亟收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,不允。已上朝報
答迎接都監草記曰,勅使深念予患,尤切感激,而留館多日,一未參宴,其於予心,誠甚未安,必欲親臨之意,措辭更請可也。已上記草
義禁府啓曰,凡擧動時差備軍,兵曹郞官,則只檢飭而已,至於抄擇調習,則分軍部將,專掌擧行,而其元情中,亦以親自點閱爲辭。故照律之際,有所區別矣,伏承下政院之敎,不勝惶恐之至。元公事,改付標以入之意,敢啓。傳曰,知道。已上禁府謄錄
上在昌德宮。停常參·經筵。
吏曹,謝恩兼進賀使單,靑平尉沈益顯,副使金始振,書狀官成後卨落點。
藥房提調臣洪重普,副提調臣吳挺緯啓曰,伏未審夜來,慈殿氣體,若何,聖候亦何如?前進淸火化痰〈湯〉,當盡於昨日,必須詳知卽今症候,或停前藥,或更議他藥,臣等區區憂慮,敢來問安,竝此仰稟。答曰,知道。慈候無事,予之所患,別無加減矣。
慈殿,藥房問安。答曰,知道。
忠淸監司書目,公山地,去月十六日地震事。
禮曹啓曰,臣一相,今日榻前,親承聖敎,考見癸卯式年監試初試京外榜目,則皆無書以加資之人,而庚子春本曹,以不書加資事,入啓定奪之後,卽爲行會於各道,而未及追錄於科擧事目中。故厥後仍循,癸卯及今番式年事目中,皆未得添入此一款之意,敢啓。傳曰,兩年事目不爲添入當該堂上推考,今年監試榜目中,書以加資之類,竝拔去可也。
禁府照目,部將趙敬錫矣,近仗軍士,不爲精擇罪,笞四十,贖,附過還職,啓依允。
藥房再啓曰,伏承聖批,以予之所患別無加減爲敎,臣等不勝憂慮之至,仍與諸御醫商議,則前進淸火化痰湯,加進二貼宜當云,此藥二貼,卽爲劑入,何如?答曰,知道。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,毋庸瀆擾。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。臣等伏見監察呈課,則奉常寺請臺捧上時,北靑所納中脯中八條,體制不正,且有刀痕。折而觀之,則似是已用,折脯沒數還送云,莫重祭享所用之物,守令所當十分精擇封進,而如是不謹,事極可駭。請當該封進官罷職,備局賓廳之坐,日次之外,非時有引見之擧,則兩司之官入侍與否,政院例當啓稟然後,或有不入之時,而昨日賓廳來會堂上入侍事命下之後,政院,以兩司長官不爲牌招入侍之意,直爲啓達,有違規例,且關後弊,請當該承旨推考。答曰,不允。罷職事,依啓。已上朝報
上在昌德宮。停常參·經筵。
咸鏡監司書目,富寧府使林商儒,災傷差錯,罷黜事。
京畿監司書目,十月令皮土花,過限不封緣由,掩置不報,當該差使員迎曙察訪李昱,爲先罷黜,待罪事。
刑曹啓目,永川郡守金洪慶矣,所定白綿紙等物,到今不爲來納,不得已推移充數罪,杖一百,贖,盡奪告身,私罪,啓依允。
禮曹啓曰,以本曹啓辭,今年監試榜目中,書以加資之類,竝拔去可也事,傳敎矣。慶尙左道李立命·成虎日,全羅右道趙慶會,江原道崔東稷·鄭奎源等,依聖敎拔去,原榜目中,付標以入,而監試錄名時,擧子等,有參下實職外,書以加資者禁斷一款,依庚子年定奪,添入事目中,亦爲付標以入之意,敢啓。傳曰,知道。
以京畿監司金壽興十月令進上皮土花不得封進事待罪狀啓。傳曰,勿待罪事,回諭。
藥房提調臣洪重普,副提調臣吳挺緯啓曰,夜來寒威甚惡。伏未審聖候調攝,何如,湯劑連進之後,咳嗽之症,亦無加減乎?臣等區區憂慮,敢來問安。答曰,知道。與昨無異。
吏曹啓曰,守令有闕,政事,取稟。傳曰,當日爲之。
院前啓,措語見上請勿留難,諸臣及內侍加資之未及收回者,一倂還收。請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
政院啓曰,憲府所啓,北靑府所納中脯封進官罷職事,昨夕蒙允之後,卽令奉常寺,現告當該官,則以本府陳省來呈,而陳省中,以九月二十九日判官南書塡,問於吏曹色吏,則前判官南夢星,去五月,父喪遞任云,又令奉常寺,査問於北靑吏金一海,則以爲南夢星遞任後,兼官封進云,此則旣無文書,其言不可取信,考見陳省,則南夢星,着署成貼,而月日所書處,顯有追後書塡之迹,此必以南夢星在任時陳省,追書月日,京人符同防納之致,而及其推問之時,變詐不直之狀,極爲可駭。色吏金一海,令攸司囚禁,嚴問査出,依法定罪,北靑封進官,則令本道,査覈啓聞後,當該官罷職事,捧傳旨何如?傳曰,允。
持平鄭載禧啓曰,昨日本府之坐,長官以再昨賓廳引見時,兩司長官入侍與否,政院不爲稟啓,直以不爲命招之意,啓達,有違規例,發言於席上,請推當該承旨,而臣不知何承旨爲當該,矇然隨參矣,退而聞之,所謂當該,卽臣之堂叔右承旨鄭萬和云,臣以一家之人,不當可否,亦不當聯名,而不能覺察,以致如此,何可晏然仍冒?請命遞斥臣職。答曰,勿辭。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,請當該承旨推考,持平鄭載禧,引嫌而退。請推承旨,只擧當該,則不知誰某,循例參啓,有何可避之嫌?請命出仕。答曰,不允。出仕事,依啓。
答院曰,亟停勿煩。
夜三更,流星出參星上,入坤方天際,狀如鉢,尾長三四尺許,色黃,光照地。五更,流星出角星上,入北斗星下,狀如鉢,尾長四五尺許,色赤。已上朝報
有政。吏批,以許崙爲永川郡守,韓爲甲山府使,李鳳齡爲富寧府使。
上在昌德宮。停常參·經筵。
平壤餞慰使李,出去。
謝恩,兵曹佐郞尹以濟,永川郡守許崙,迎曙察訪張汝衎。
慈殿,藥房問安。答曰,知道。
藥房提調臣洪重普,副提調臣吳挺緯啓曰,伏未審夜來,慈殿氣體,若何,自上咳嗽之候,比昨亦何如?前入湯劑,當盡於昨日,必須詳知卽今症候,方可議定連進之藥,臣等區區憂慮,敢來問安,竝此仰稟。答曰,知道。慈侯無事,予之所患,別無減歇之勢,入診後,議藥可也。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命,請當該承旨推考。
右議政許積箚子。大槪,病勢危劇,乞遞本職兼帶,以便公私事。入啓。
大殿,藥房入診。
藥房再啓曰,臣等退與諸御醫商議,則二母淸順湯,加連翹·黃連酒炒各一錢,黃栢酒炒五分,連進五貼宜當云,此藥三貼,姑先劑入之意,敢啓。答曰,知道。
答府曰,勿煩。
政院啓曰,參下官,必於判書開政時備望,故慶安道察訪,昨政不得差出矣,勅使發程,只隔二日,卽爲口傳差出,使之察任之意,分付該曹,何如?傳曰,允。
吏曹口傳政事,慶安察訪金德遠。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,勿煩。已上朝報
上在昌德宮。停常參·經筵。
答右議政許積箚曰,省箚具悉卿懇。卿其安心勿辭,從容調理。仍傳曰,遣內醫看病。
餞慰使,義州柳潝,定州洪錫武,黃州朴日省,開城府南龍翼,中路問安使尹,出去。
謝恩,富寧府使李鳳齡,慶安察訪金德遠,甲山府使韓。
咸鏡監司書目,鏡城府死囚引出放逃,品官張後齡,使令宋愛男等,請令廟堂,參考法文,別爲梟示,同府判官李奎鎭,重囚緩治,終至逃失,依法罷黜,其代,各別擇差下送事。
藥房提調臣洪重普,副提調臣吳挺緯啓曰,伏未審夜來,慈殿,氣體若何,聖候調攝,亦何如?昨日湯劑進御之後,咽喉之患,咳嗽諸症,得有差減之效乎?臣等區區憂慮,敢來問安。答曰,知道。慈候無事,予之所患,與昨無異矣。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,前啓當該承旨推考事,停啓。答府曰,不允。
院前啓,措語見上賞不可僭,倖不可啓,請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
伴送使朴長遠,京畿監司金壽興,勅使祗送事,出去。已上朝報
上在昌德宮。停常參·經筵。
夜五更,流星出翼星下,入南方天際,狀如鉢,尾長五六尺許,色赤。
左議政洪命夏,都承旨吳挺緯,餞慰使李慶徽,弘濟院出去。
安州餞慰使李延年,出去。
慈殿,藥房問安。答曰,知道。
藥房提調臣洪重普,左副承旨臣金禹錫啓曰,伏未審夜來,慈殿氣體,若何,自上咽喉之患,咳嗽之症,比昨加減,何如?臣等區區憂慮,敢來問安。答曰,知道。慈候無事,予之所患,與昨無異矣。
平安監司書目,甑山縣監李晛,取用民結罪狀,令該曹稟處事。
右議政許積箚子。大槪,更申危懇,乞遞本職及兼帶內局提調之任,以便公私事。入啓。
右承旨鄭萬和上疏。大槪,公議至嚴,不可晏然,乞削臣職,以正臣罪事。入啓。
答右議政許積箚曰,省箚具悉卿懇。卿其安心勿辭焉。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,不允。已上朝報
上在昌德宮。停常參·經筵。
下直,全州府尹沈榥,幽谷察訪禹糾。
答右承旨鄭萬和疏曰,省疏具悉。爾無所失,爾其勿辭,從速察職。
全羅監司書目,康津呈,以掌令郭聖龜病重,辭職上疏上送事。
答掌令郭聖龜疏曰,省疏具悉。爾其勿辭,從速上來。
藥房提調臣洪重普,副提調臣吳挺緯啓曰,伏未審夜來,聖候調攝,何如?連進二母淸順湯三貼,以日子計之,則當盡於昨日,必須詳知卽今症候,或連進,或更議他藥,臣等區區憂慮,敢來問安,竝此仰稟。答曰,知道。時無顯效矣。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
院前啓,措語見上況此非師行有嘉之比,而司馬之屬,偏加奬賞,臣等未知此何名耶?請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
藥房再啓曰,伏承聖批,以時無顯效爲敎,臣等不勝憂慮之至。仍與諸御醫商議,則治嗽莫如淸火化痰湯云,此藥三貼,卽爲劑入之意,敢啓。答曰,知道。
答府·院曰,毋庸瀆擾。
江原監司書目,掌令申命圭辭職上疏上送事。
傳曰,史官四員待命,騎馬十二匹立之,城內各司夜摘奸。已上朝報
上在昌德宮。停常參·經筵。
夜二更三更,南方,有氣如火光。
答掌令申命圭疏曰,遞差。
伴送使書目,臣本職及兼帶,令該曹,稟處事。又書目,勅使,初七日到高陽站,仍爲止宿事。
假注書姜弼周病,代李寅煥落點。
政院啓曰,罪人啓覆,過勅後更稟事,前已啓達矣。今當以無故擧行,十一日初覆,十三日再覆,十七日三覆,排日定奪,似爲便當,而第自上方在調攝中,連次出御,酬應文書,恐或有妨,何以爲之乎?敢稟。傳曰,以此日擧行,可也。
藥房提調臣洪重普,副提調臣吳挺緯啓曰,伏未審夜來,慈殿氣體若何,聖候調攝,亦何如?昨進淸火化痰湯後,咳嗽之候,得有差減之效乎?臣等區區憂慮,敢來問安。答曰,知道。慈候無事,予之所患,與昨無異矣。
吏曹啓曰,臺諫有闕,政事,取稟。傳曰,過國忌後,爲之。
府·院前啓,以國忌齋戒,姑停。已上朝報
上在昌德宮。停常參·經筵。
藥房提調臣洪重普,副提調臣吳挺緯啓曰,伏未審夜來,聖候調攝,何如,咽喉之患,今已快復乎?咳嗽之候,比昨加減,何如?臣等區區憂慮,敢此問安。答曰,知道。症候,當言于醫官矣。
伴送使書目,勅行,初八日開城府止宿事。
定州餞慰使洪錫武,黃州餞慰使朴日省,還爲入來。已上朝報
上在昌德宮。停常參·經筵。
下直,永興府使盧錠。
慶尙監司書目,臘日進上生鹿闕封,蔚山兼任彦陽縣監宋克悌,榮川郡守李敏厚罷黜事。
左承旨姜栢年,同副承旨李晩榮上疏。大槪,留院回啓公事一度遣失,臣等,俱以當夜直宿之員,難免不能檢飭之罪,請罷臣等之職,仍治臣罪事。入啓。
左副承旨金禹錫辭職上疏。入啓。
慈殿,藥房問安。答曰,知道。
政院啓曰,明日啓覆時,時任三司,依近例,當爲入參矣,政府西壁,則在前啓覆時日記入侍座目中,曾無不參之時,而今則西壁,無見存之員,今日政差出,使之依例入參,何如?傳曰,允。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何,自上咳嗽之症,比昨何如?前劑入淸火化痰湯,當盡於昨日,必須詳知卽今症候,方可議定連進與否,臣等區區憂慮,敢來問安,竝此仰稟。答曰,知道。與昨無異。
再啓曰,卽伏承問安之批,以與昨無異爲敎,臣等不勝憂慮之至。仍與鄭後啓·李東馨等諸御醫商議,則皆以爲淸火化痰湯,加進二貼宜當云,此藥卽爲劑入,何如?答曰,知道。
答左副承旨金禹錫疏曰,遞差。
傳,護軍朴始漢,僉知李後山,僉使金纘先,兵使成釴,權管宋應鉉,萬戶韓元緝,僉使金守三,虞候金景振·洪處九等,敍用,前僉使鄭粲翰,職牒還給。
傳,前留守柳淰·兪㯙·權堣,府使李時挺·鄭漢驥·嚴嵂,牧使金素,府尹沈世鼎·李天基,郡守成楚客,府尹李元禎,府使具文治,縣令李命猷·宋搏,縣監金庭謹,郡守柳炫,縣監尹以宣·李騫,郡守劉應文,縣監孫處愼·卞榥,府使閔勳,直長李瑞雨,參奉李祉述,牧使李泰老,監察韓紀百,副正字李渻,參奉申汝拭,郡守李詺立,府使鄭世輔,縣令柳卓然,縣監洪藼,牧使李東老,縣監具鎰,監察朴元在,府使丁昌燾,察訪鄭慶〈演〉,正郞金澄·李惇臨·閔宗道,縣監李猶龍,副正字吳挺昌·權堦,郡守吳熽·林,都事李鼎基,正言權斗樞,參奉睦林儒,縣監黃玧,牧使李休徵,縣令黃大誠,縣監趙䃏,牧使金益勳,副正字李藼,郡守金宗一,縣令尹世喬,郡〈守申〉嵩耉,完溪副令岌,內侍金以章等,敍用,前郡守趙志孟,府使李昌胄,判官金炫文,縣令韓井一,主簿趙弘璧,博士陳尙漸,郡守姜琠·朴宗均,假引儀趙相綱等,職牒還給事,下吏·兵曹。
明日宣政殿啓覆時,殿坐正時,巳初一刻。
右參贊趙珩上疏。大槪,新授職名,萬不近似,乞收成命,以謝公議,以安微分事。入啓。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
府前啓,措語見上請加三思,隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答府·院曰,毋庸堅執。
政院啓曰,臣等伏聞明日啓覆殿坐,排設於宣政殿,而親臨論囚,自是有國之大政,考例稟定,雖在於不得已,而適當聖候未寧之日,臣等區區憂慮,固已切矣,況宣政殿,深嚴寒凜,最妨調攝,熙政堂,則內有煥煖,猶可禦寒,而又是禮接郡下之所,則恐不必出於冷殿,以致添傷之患,依上年,移設於熙政堂,以便將攝,實合事宜,臣等忝在近密,惶恐仰稟。傳曰,近日日氣稍煖,且與上年有異,不必憂矣。
答右參贊趙珩疏曰,省疏具悉。卿其勿辭察職。
答左承旨姜栢年,同副承旨李晩榮疏曰,省疏具悉。爾等,勿辭察職。
二更,流星出南河星上,狀如鉢,尾長一二尺許,色赤,光照地。已上朝報
訓鍊都監啓曰,今乙巳春夏等褒貶,因大將身病,不得磨勘矣,今此秋冬等褒貶,一時等第啓聞之意,敢啓。答曰,知道。已上訓局謄錄
有政。吏批,以成玧爲司議,李世長爲禮曹佐郞,柳俔爲鏡城判官,金宗沇爲軍資判官,成後卨爲掌令,趙珩爲右參贊,姜膺爲彦陽縣監,趙復陽·李慶徽爲承文提調,李慶億爲承文副提調,李德夏爲榮川郡守,李延年爲承旨,宋時喆爲刑曹參議。左副〈承旨〉李延年,成均博士金潤璋,承文博士單朴相馨,正字單尹趾完。
上在昌德宮。停常參·經筵。
夜一更,月暈兩珥,白虹,出自兩珥,貫暈指月,良久乃滅。二更,月暈,白雲一道如氣,起自西方,直指東方,長竟天,廣尺許,良久乃滅。
傳于李延年曰,自昨夕,猝得寒疾,症勢雖不至深重,咳嗽咽喉等症,因此還作,必有難便於酬應文書之事,今日啓覆,退行事,分付。
藥房都提調臣許積,提調臣洪重普,副提調臣吳挺緯啓曰,卽伏聞下政院之敎,始知自上又有感寒之候,臣等不勝驚慮之至。必須詳知症候,然後方可議藥,卽爲入診,何如?答曰,知道。症候,已言于醫官矣。
藥房再啓曰,卽伏聞醫官所傳之言,自上所患,雖非大段,傷寒之症,寒熱往來,且有頭疼之候云,臣等不勝憂慮之至。仍與鄭後啓·李東馨等諸御醫商議,則皆以爲小柴胡湯,加乾葛·麥門冬·知母酒炒各一錢,黃連酒炒·梔子炒各七分,連進三貼,趁卽和解宜當云,此藥三貼,劑入何如?傳曰,知道。
鄭萬和,以都摠府言啓曰,都摠管趙珩,昨日政右參贊除授,除標信,肅拜廳進去之意,敢啓。傳曰,知道。
朴世城啓曰,本月初一日刑曹,以慶尙監司啓本,永川郡守金洪慶,方物紙地,封裹油芚不納事推考公事,奪告身照律,入啓,允下矣。卽見司憲府時推錄啓,則永川當該郡守,以此事被推,尙在未勘之中,取考刑曹所在元公事,則當初戶曹草記請推,故自本院,捧傳旨,下於司憲府,而戶曹不知傳旨之已下於憲府,又以草記啓下辭緣,移文本道,則遲晩取招啓本,下於戶曹,移送刑曹,已爲勘畢,而亦無關由憲府之事,憲府之仍錄時推,勢所然也。金洪慶旣已被罪,憲府推考,不可疊施,似當勿論,何以爲之?敢稟。傳曰,勿論可也。
朴世城啓曰,以內摘奸有頉官員推考傳旨,傳曰,此中,亦有當爲下刑曹者,而何不各捧傳旨,混同書入耶事,傳敎矣。傳旨捧入之時,全不覺察,致勤聖敎,不勝惶恐。元傳旨付標,應爲下刑曹者,別書以入之意,敢啓。傳曰,知道。
備忘記,傳于李延年曰,史官四員待命,騎馬六匹立之。
大殿,政院·玉堂問安。答曰,知道。
大殿,二品以上單子問安。答曰,知道。
吳挺緯啓曰,來十五日儒生殿講日次,取稟。傳曰,爲之。
朴世城啓曰,史官四員待命事,命下矣,史官不備,宣傳官二員代送之意,敢啓。傳曰,知道。
司諫李程,獻納崔逸啓曰,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠,刑曹罪人孟豪業等減死定配之命。新啓,政院,居出納之地,事事皆當致察,不容疏漏,今此回啓公事之見失,勿論其文書之輕重,事涉駭異,不能檢飭,難免其責,請當該承旨推考。答曰,不允。推考事,依啓。
持平魚震翼啓曰,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
正言申厚載疏曰,伏以臣以南漢收糴事報知備局,仍卽下來,不爲朝辭,雖有前例,職在臺閣,尤切惶蹙,臣來到之後,嚴飭本府,使之催促,停捧之限,歲翻爲期,其間日字,自至遷延,念臣所叨職名,非如閑漫之比,豈容虛帶,以重臣罪?伏乞聖慈,俯察危懇,將臣職名,亟許遞改,以便公私,不勝幸甚,謹昧死以聞。啓下吏曹粘目。從事之帶職往來,自有前例兺不喩,收糴之期,雖或遲延,自有他從事,可以相替察,不當輕許遞改爲白乎矣,諫臣進退,該曹不敢擅便,上裁何如?啓依回啓施行。已上燼餘
江華留守書目,辭職上疏上送事。答曰,省疏具悉。卿其勿辭察職。仍傳曰,下備邊司。
左議政洪命夏箚子。大槪,賤疾苦劇,不得趨詣於起居之列,惶恐待罪事。入啓。答曰,省箚具悉卿懇。卿其安心勿辭,亦勿待罪。仍傳曰,遣內醫看病。已上朝報
上在昌德宮。停常參·經筵。
大殿,政院·玉堂問安。答曰,知道。
慈殿,藥房問安。答曰,知道。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何?自上頭疼之候,煩熱之症,小柴胡湯進御之後,得有差減之效乎?臣等憂慮未弛,敢來問安。答曰,知道。慈候無事,予之所患,與昨無異,今後勿爲逐日問安。缺
持平魚震翼·鄭載禧啓曰,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,勿煩。
司諫李程,獻納崔逸,正言李東稷啓曰,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。新啓,凡詞訟之規,京外各有官長,因其所在而呈官訟辯者,自是國法之當然,而近來鄕曲非理之徒,或攀緣曲逕,或符同下吏,直呈刑曹,移文州縣,終至售奸而後已,從前聽理之官,亦不禁塞此路。故其弊漸滋,外方之民,將不勝紛紜,此非國家當初設法之本意也。自今京外就訟之人本官誤決伸理者外,令所居官決給,如有冒法越訴者,一切禁斷,勿許聽理事,捧承傳施行,何如?頃者,宣惠廳江倉捧米時,有一軍士,偸竊米斗而現發者,郞廳捉入決罪之後,結縛倒置於凍地,自晝至夜,以致受杖第六日身死,偸米之罪,雖不可不治,而人命之重,至使殞斃,則誠極可駭,人言藉藉,久而未已,當該郞廳,請令攸司,査出科罪,無論杖數多寡,而限內致死,則兵曹査啓時,所當據例請罪,而徒然回啓,殊欠詳覈之意,政院之矇然捧入,亦難免不察之失,請兵曹當該堂上及政院當該承旨,竝命推考。答曰,不允。捧承傳事及査出科罪事,依啓。
朴世城,以工曹言啓曰,今乙巳秋等褒貶,本曹郞廳及屬司官員等,依例等第,而尙衣院提調有故,四山則漢城府堂上不齊,未及周議磨勘之意,敢啓。傳曰,知道。已上燼餘
左尹李時楳辭職上疏。入啓。答曰,省疏具悉。卿其勿辭,調理察職。
伴送使書目,勅行,初十日瑞興止宿事。以上朝報
備邊司啓曰,江華留守徐必遠上疏,啓下本司,當爲回啓,而文字恐未詳盡,後日登對時,陳達之意,敢啓。答曰,知道。已上備局謄錄
上在昌德宮。停常參·經筵。
吳挺緯啓曰,左承旨姜栢年,連日病狀,不爲仕進,揆以事體,殊甚未妥,卽爲牌招察任,何如?傳曰,允。
朴世城,以都摠府言啓曰,副摠管金始振,刑曹坐起進去晝出仕,請出標信。傳曰,知道。
缺朴世城,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
李延年,以禮曹言啓曰,來十五日王大妃殿誕日,百官陳賀及缺磨鍊節目,依所啓施行事,判下矣。在前百官陳賀,則依例行禮,而命婦朝賀,則權停矣,今亦依此擧行乎?敢此仰稟。傳曰,依爲之。
朴世城,以刑曹言啓曰,政院啓曰,以黃海道災傷差錯啓本,刑曹粘目照律公事傳旨內,李知白,旣已罷黜,則功臣付標何耶事,傳敎矣,凡差錯守令,旣已罷黜,更無照勘之事,則今此李知白,元無功臣付標之事,而捧入之時,未及覺察,致勤聖敎,不勝惶恐。此公事還出給,使之改入何如?傳曰,允事傳敎矣。前康翎縣監李知白,旣已罷黜,應在勿論,而元啓本緘辭中,功臣懸錄,故矇然不察,付標以入,致勤聖敎,不勝惶恐。粘目中,去其付標,還入之意,敢啓。傳曰,知道。
以吏曹進賀兼謝恩使譯官等口傳啓目,傳于李延年曰,依益平尉例,今番亦令自望加定以送事,分付該院。
姜栢年,以戶曹言啓曰,本曹所屬各司,今乙巳秋冬等褒貶,等第啓聞,而司䆃寺提調金佑明,時方呈辭,內資寺提調李尙眞,奉使在外,漢城府左尹李時楳有病,司䆃寺·內資寺及五部官員等殿最,限內不得磨勘之意,敢啓。傳曰,知道。
傳于李延年曰,日候如此,藏氷官員,雖爲下直,姑待日寒,出去之意,分付。
司諫李程,獻納崔逸,正言李東稷啓曰,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,請兵曹當該堂上及政院當該承旨,竝命推考。答曰,不允。
持平魚震翼·鄭載禧啓曰,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。
禮曹判書李一相疏曰,伏以臣之所患腰脚之痛,根柢已痼,每當寒節,輒復發作,頃日猝遇酷寒,連處冷地,以致輾轉添劇,叫呼刺痛,若不堪忍,而適値多事之時,不敢言病,忍痛扶曳,冒曉連進於備局及諸司之坐,且於客行發京之日,將赴郊外之班,馬蹶氷路,落傷甚重,舊症新痛,一時俱劇,不得已冒昧請急,得蒙恩由,急於治療,鍼灸竝施,非但未及見效。自再昨,右脚內外,赤毒遍滿,或浮或爛,隨處作濃,漸及腹背上,醫言此是難名別症云。委頓床席,不能屈伸,轉側倚壁,達夜亦不得交睫,危惡之症,忽然如此。旬月之間,決無起動之望,曠廢職務,益增罪戾,況前頭本曹及兼帶諸司褒貶,勢將皆不得進參,病伏焦煎,罔知攸措。伏乞聖慈,特賜矜察。亟遞臣本職及兼帶知春秋館·尙衣院·掌樂院·承文院·司譯院提調等任,以便公私,不勝幸甚,謹昧死以聞。答曰,省疏具悉。卿其勿辭,調理察職。以下缺以上燼餘
全羅監司書目,都事洪受河,受由歸家,稱以病重,不參褒貶,罷黜事。
伴送使書目,勅行,十一日鳳山止宿事。已上朝報
上在昌德宮。停常參·經筵。
未時申時,日暈。夜一更二更,月暈。五更,月入東井星,火星入太微左執法星。
慈殿,藥房問安。答曰,知道。
藥房都提調臣許積,副提調臣吳挺緯啓曰,雨雪之後,天寒頗緊。伏未審夜來,慈殿氣體,若何,自上調攝,亦何如?前劑入小柴胡湯,當盡於昨日,必須詳知卽今症候,方可議定進藥與否,臣等區區憂慮,敢來問安,竝此仰稟。答曰,知道。慈候無事,予之所患,當言于醫官矣。
朴世城,以都摠府言啓曰,都摠管鄭知和缺進去晝仕,請出標信。傳曰,知道。
鄭萬和,以兵曹言啓曰,本曹壯抄軍三運軍兵,今已上來,缺百二十四名,以此分作三番,依前例,與廣智營初運軍兵,明日替代之意,敢啓。傳曰,知道。
李延年,以儀賓府言啓曰,本府郞廳,今秋冬等褒貶等第,當爲磨勘啓聞,而堂上多有病故,限內不得爲之之意,敢啓。傳曰,知道。
鄭萬和,以敦寧府言啓曰,本府郞廳今乙巳年秋冬等褒貶,當爲磨勘,而領事臣金佑明,身有病患,方在呈告中,限內不得爲之之意,敢啓。傳曰,知道。
李延年,以宗親府言啓曰,本府今秋冬等褒貶,當爲磨勘,而有司堂上三員內,崇善君澂,檜原君倫,俱有身病,限內不得爲之之意,敢啓。傳曰,知道。
李延年,以忠勳府言啓曰,今乙巳年秋冬等褒貶,當爲限內磨勘啓聞,而有司堂上咸陵君臣李澥,病未行公,不得爲之之意,敢啓。傳曰,知道。
鄭萬和,以兵曹言啓曰,判書洪重普,方在被論中,本曹褒貶,限內不得爲之之意,敢啓。傳曰,知道。
以刑曹高榮國照律公事,傳于朴世城曰,此照律,豈有如是輕歇之理耶?問啓。
吳挺緯啓曰,今十二月十五日仁政殿儒生殿講時,命官,何大臣進去乎?敢稟。傳曰,領相進去。
朴世城,以禮曹言啓曰,今乙巳年秋冬等本曹褒貶,當爲磨勘等第,而判書臣李一相,身病受由,時未行公,限內不得磨勘之意,敢啓。傳曰,知道。
缺朴世城,以漢城府言啓曰,本府今秋冬等褒貶,當爲等第,而左尹臣李時楳,身病陳疏,右尹未差,限內不得磨勘之意,敢啓。傳曰,知道。
正言李東稷啓曰,臺閣體例,與該司自別,論事之際,未嘗有稟啓之規,而再昨本院啓辭中,冒法越訴者,勿許聽理事捧承傳一款,以何如結辭?蓋緣其日發簡通議於同僚,措語末端,有何如二字,臣以城上所傳啓之時,所當刪去,而往復詣臺,日勢已暮,匆匆傳書,只憑當初簡通文字,以致誤書,而未及刪正,今聞物議,皆以爲非,臣新入臺閣,未免生疏,有此違例之失,臣何敢晏然仍冒乎?請命遞斥。答曰,勿辭。
司諫李程啓曰,再昨本院啓辭中,捧承傳一款,城上所發簡歸一之後,以搆草,來詣臣家,臣以爲簡通措語,旣已詳備,別無可搆之事,且緣日勢已暮,急於詣臺,就其簡通,略改數字以送矣,城上所之以簡通中,與同僚相議二字,誤爲仍書,出於忙遽之致,而物議以此爲非,同僚至於仍避,則臣亦何敢晏然仍冒乎?請命遞斥臣職。答曰,勿辭。
獻納崔逸啓曰,卽者同僚,以再昨啓辭中,結語文字誤書之,故引避退待,臣旣聯名於誤書之啓,則何敢自謂無失,而晏然處置乎?請命遞斥臣職。答曰,勿辭。缺
持平魚震翼·鄭載禧啓曰,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪〈人〉孟豪業等減死定配之命。答曰,不允。
朴世城啓曰,罪人啓覆退行事,前已命下矣。今十七日,雖無故,而自十八日,至二十日,則臘享大祭齋戒,二十一日有拘忌,二十二日爲吉,而二十三日·二十四日,又是國忌齋戒,此後則立春前,餘日無多,外方罪囚,一則在於海南,一則在於吉州,雖以十七日爲初覆,而念後再覆·三覆,則日子急迫,勢未及知委,今年啓覆,不得爲之之意,敢啓。傳曰,知道。已上燼餘
政院啓曰,前日自上未寧調攝之中,故視事頉稟蒙允矣,卽今上候,非但方在未寧中,而且値節屆隆寒,視事仍爲頉稟之意,敢啓。傳曰,知道。
吏曹判書金壽恒上疏。大槪,賤疾猝劇,呈單見阻,方切悶蹙,明日殿講考官,尤無進參之勢,冒死仰籲,懇乞遞改,仍將本職兼帶,竝賜鐫免事。入啓。答曰,省疏具悉。卿其勿辭,調理察職。
伴送使書目,勅行,十二日黃州止宿事。已上朝報
上在昌德宮。停常參·經筵。
吳挺緯,以司饔院官員,以都提調意啓曰,今日咸鏡道十二月朔物膳中,大殿所封生鹿,尾端折傷無肉矣。取而視之,則必是中路不能敬謹之致,似非當初封進官之失。故詰問于陪持人,則到淮陽地,馬蹶致傷云,不得已仍爲捧入,而生鹿,尾舌最重,當該陪持人所爲,極可痛駭,令攸司囚禁治罪,何如?傳曰,允。缺二行
又啓曰,今日仁政殿殿講時,命官大臣以下,待開門皆已齊到,而參考官李光載,尙今不來,下吏,則自本院,已爲治罪,而事極可駭,李光載從重推考。傳曰,允。
鄭萬和啓曰,咸鏡南道兵使李斗鎭,今乙巳秋冬等虞候·邊將等褒貶啓本外封上面,印迹違戾,殊無敬謹之意,李斗鎭請推考。傳曰,允。
李延年啓曰,今秋冬褒貶啓本中,江原監司李俊耉,邊將等第,無一人居下,殊無嚴明殿最之意,請推考。傳曰,允。
持平魚震翼·鄭載禧啓曰,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,竝引嫌而退。文字誤下,出於忙遽,雖云欠詳,本非大段,旣參其論,仍且聯名,不敢處置,其勢亦然,請正言李東稷,獻納崔逸,司諫李程,竝命出仕。答曰,不允。出仕事,依啓。
備忘記,殿講居首生員權瑜,給一分,之次進士尹,生員崔東老·尹爾霖,幼學池達淮,各紙四卷·筆四柄·墨三笏賜給。
李延年,以吏曹言啓曰,臺諫有闕,政事,取稟。傳曰,明日爲之。已上燼餘
上在昌德宮。停常參·經筵。
大王大妃殿,藥房隆寒問安。答曰,無事。
王大妃殿,隆寒問安。答曰,知道。
中殿,隆寒問安。答曰,知道。
藥房都提調臣許積,副調臣吳挺緯啓曰,寒威復緊。伏未審慈殿氣體若何,聖候亦何如,感冒餘熱,未及快祛乎?臣等區區憂慮,敢來問安。答曰,知道。慈候無事,予之所患,今幾差愈,而失音咳嗽之症,猶未減歇矣。
藥房再啓曰,卽伏承問安之批,以失音咳嗽之症,猶未減歇爲敎,臣等不勝憂慮之至。仍與李東馨等諸御醫商議,則皆以爲淸火化痰湯,加蘇葉一錢,連進二貼宜當云,此藥卽爲劑入,何如?答曰,知道。
吏批,判書金壽恒病不來,參判李慶徽服制,參議尹鏶進,左副承旨李延年進。
兵批,判書洪重普病,參判柳赫然,參議吳挺垣進,參知張善瀓病,右副承旨朴世城進。
吏批啓曰,判書金壽恒病不來,參判李慶徽服制,小臣獨政未安,何以爲之?敢稟。傳曰,只出緊任。
吏批,以李慶億爲大司諫,完溪副令岌。
兵批,以柳淰·兪㯙·權堣·金禹錫·曺漢英·沈世鼎·李元禎·金素·具文治·鄭漢驥·崔嵂·成楚〈客〉·李後山·成釴·金纘先·金守三爲副護軍,李東老爲副司直,柳東發爲副司果。
朴世城,以都摠府言啓曰,都摠管鄭載崙,以社稷臘享大祭初獻官,肄儀進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。
李延年,以禮曹言啓曰,傳曰,日候如此,藏氷官,雖爲下直,姑待日寒出去之意,分付事傳敎矣。夜來日氣,如是緊寒,且接西氷庫所報,則江氷頗爲堅厚云,主梗官等,旣已下直,卽爲發送,使之始役,何如?傳曰,允。
朴世城啓曰,正言李東稷,再啓煩瀆,退待物論矣。傳曰,知道。
又啓曰,持平魚震翼·鄭載禧,再啓煩瀆,退待物論矣。傳曰,知道。已上燼餘
正言李東稷啓曰,臣旣有做錯之失,決難仍冒言地,而處置請出,實出慮外。今聞物議,皆以爲訝,何敢一刻抗顔於臺閣之上乎?請命遞臣職。答曰,勿辭。
持平魚震翼·鄭載禧啓曰,臣等,昨日處置諫院之際,以爲誤下文字之失,不至大段。故相議請出矣。卽伏見正言李東稷引避,則以當遞請出,物議爲非爲辭,臣等處置乖當之失,著矣,請命遞斥臣職。答曰,勿辭。已上朝報
辰時,日暈兩珥。巳時午時,日暈。
有政。吏批,完溪副令岌,李慶億爲大司諫。
上在昌德宮。停常參·經筵。
夜四更五更,月暈。
朴世城啓曰,大司憲朴長長,掌令郭聖龜,執義吳斗寅,掌令成〈後〉卨,未肅拜,持平魚震翼·鄭載禧,引嫌退待,今日以監察茶時之意,敢啓。傳曰,知道。缺數行
朴世城啓曰,司諫李程,再啓煩瀆,退待物論矣。答曰,勿辭。
獻納崔逸啓曰,臣於同僚之避,不敢處置之嫌,與前無異,而同僚,又以請推承旨論罰太輕,見非物議,及宣惠郞廳論啓中,誤書江倉措語欠詳等語,至於引咎,臣於此兩款之論,亦旣隨參,則尤不可晏然仍冒,請命遞斥臣職。答曰,勿辭。以下缺以上燼餘
伴送使書目,勅行,十五日順安止宿事。
司諫李程啓曰,同避之僚,旣以當遞請出引嫌,憲府之官,亦以處置乖當自列,則臣不可獨爲苟冒也明。且臣昨日,以政院之遺失公事,請推當該承旨矣,今聞物議,以論罰太輕爲非,至於宣惠郞廳請罪之啓,內倉,以江倉誤書,又有倒置凍地至夜之語,而卽見刑曹査覆公事,則各人招辭,或稱結縛刑板,自未至申,或稱治罪,仍爲結縳,夕時解放,其結縳之狀則已著,而倒置之語,則無之,論事措語,未免欠詳,前後做錯,俱難在職,而昨緣賤疾,今始來避,所失尤大,請命遞斥臣職。答曰,勿辭。
刑曹啓目,前縣監高斗興段,其母移殯時,不爲從往,洪鍾發段,其祖母破舊墳時,不爲往參罪,高斗興杖六十,徒一年,洪鍾發杖八十之律,以此定罪,何如?啓依允。又啓目。高斗興,係是朝官,移義禁府,決杖定配,何如?啓依允。又啓目。宣惠廳郞廳金卨,軍士決笞之後,仍爲結縳移時,因爲致傷,至於殞命,則難免其罪,移義禁府,處置何如?啓依允。已上朝報
義禁府啓曰,以司諫院啓辭,因刑曹粘目,宣惠廳郞廳金卨,移本府處置事,允下矣。金卨,方待命於本府,卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
午時未時,日暈。夜一更二更,月暈兩珥。三更,月暈。
禁府,金卨拿囚。啓。
謝恩,護軍成釴·鄭漢驥。
江華留守書目,辭職上疏上送事。
慈殿,藥房問安。答曰,知道。
統制使書目,加德僉使金俊琬,父在喪事。
藥房都提調臣許積,副提調臣吳挺緯啓曰,天氣沈陰,日氣漸緊。伏未審此時,慈殿氣體,若何,聖候亦何如?前劑入淸火化痰湯,當盡於昨日,失音咳嗽等症,猶未減歇乎?必須詳知卽今症候,方可議定繼進之藥,臣等區區憂慮,敢來問安,竝此仰稟。答曰,知道。慈候無事,予之所患,已言于醫官矣。
藥房再啓曰,卽伏聞醫官所傳之言,咳嗽·失音等症,雖已差減,咽喉腫痛,有加於前云,臣等不勝憂慮之至。仍與李東馨等諸御醫商議,則皆以爲咽喉門加味四物湯元方,熟地黃,代以生地黃,甘草三錢內,減二錢,加柴胡·黃連酒炒·梔子炒·黃芩酒炒·連翹·玄蔘·牛蒡子炒硏各一錢,連進三貼宜當云,此藥卽爲劑入之意,敢啓。答曰,知道。
玉堂箚子。大槪,請正言李東稷,持平魚震翼·鄭載禧,司諫李程,獻納崔逸,竝命遞差事。入啓。答曰,依啓。
吏曹判書金壽恒,楊州地子息成婚呈辭,大祭齋戒,留政院。
吏曹啓曰,臺諫有闕,政事,取稟。傳曰,過齋戒後,爲之。
弘文錄,七點李翊相·閔蓍重,六點李溟翼·李東溟·金澄·李觀徵·鄭重徽·鄭載嵩·李嵆·趙聖輔·李奎鎭·洪萬衡·申命圭·李奎齡·金萬重。已上朝報
上在昌德宮。停常參·經筵。
伴送使書目,勅行,十六日肅川止宿事。
刑曹啓目,靈光郡守尹城矣,本郡妓生心安乙,爲書吏高榮國,許令代婢納官,率去京中,非有啓下公事,而擅許代婢放役罪,杖一百,贖,告身盡行追奪,私罪。啓功減一等。
傳曰,史官三員待命,騎馬九匹立之,宗廟·社稷·南別殿祭所內摘奸。已上朝報
上在昌德宮。停常參·經筵。
慈殿,藥房問安。答曰,知道。
慶尙監司書目,尙州牧使朴承健,咸安郡守崔文治等,病重,民不見面,罷黜事。
又書目,仁同·星州·大丘·高靈等呈,以今月初八日地震,變異非常事。
伴送使書目,勅行,十七日安州止宿事。
藥房都提調臣許積,副提調臣吳挺緯啓曰,伏未審數日,慈殿氣體若何,聖候亦何如?加味四物湯進御之後,咽喉腫痛之症,尙無差減之效乎?臣等區區憂慮,敢來問安。答曰,知道。慈候無事,予之所患,已言于醫官矣。
禮曹,進賀兼謝恩使拜表,來丙午二月十五日,方物封裹,同月十六日推擇,啓。
藥房再啓曰,卽伏聞醫官所傳之言,自上所患熱勢,雖似減歇,咽喉腫痛,一向作苦,最有妨於飮啖云,臣等不勝憂慮之至。仍與柳後聖·李東馨等諸御醫商議,則皆以爲淸胃瀉火湯,加石膏煅一錢半,牛蒡子炒硏·生知母各一錢,日再進,連用五貼,且金銀花茶,調牛黃末,亦爲連進宜當云,牛黃·金銀花,卽爲封入,湯藥亦爲劑入,何如?答曰,知道。
政院啓曰,右承旨鄭萬和,以女息及婢僕輩相繼臥痛,不敢出入於近密之意,陳疏到院,元疏不敢捧入,而左承旨姜栢年,同副承旨李晩榮,俱被臺論,不得行公,今已累日。臺啓究竟未易,位甚不齊,事多苟簡,未有甚於近日。鄭萬和合有變通之道,何以爲之?敢稟。傳曰,然則遞差,可也。
吏曹判書金壽恒,楊州地子息成婚呈辭。入啓,給由。
謝恩,右承旨李延年。
政院啓曰,新除授同副承旨,必於當日內,肅謝行公,乃是流來故規,卽者同副承旨金萬基,以前任應敎,入直玉堂,受點之後,自本院,累度發牌催促,而無意入來,投疏出去,揆以古例,殊涉未妥,請同副承旨金萬基牌招察任,何如?傳曰,允。
謝恩,同副金萬基。
夜二更,月入太微垣內。四更,月暈。五更,月暈,白氣一道,起自西方,直指東方,長竟天,廣尺許,漸進北方,良久乃滅。
吏曹,各司直宿官員巡檢時,長興庫奉事尹坪闕直。啓。以上朝報
有政。吏批,以金萬基爲同副承旨,鄭繼胄爲司諫,崔寬爲持平,蘇斗山爲持平,權斗樞爲全羅都事,兪命夔爲戶曹佐郞,柳淰爲全平君,任相元爲禮曹佐郞,洪萬容爲獻納,丁昌燾爲正言,曺漢英爲戶曹參議,鄭萬和爲大司諫,李慶億爲右尹,右承旨李延年,左副朴世城,右副李晩榮,同副金萬基。
上在昌德宮。停常參·經筵。
辰時,日有重暈,內暈有兩珥,暈上有背,外暈上有戴,色皆內赤外靑。巳時,日有交暈兩珥,暈上有背,背上有戴,暈下有履,左右有戟,色皆內赤外靑,白虹貫暈,漸滅。未時申時,日有重暈兩珥,暈上有冠,冠上有背,色皆內赤外靑。
下直,安邊府使權尙矩。
謝恩,掌令成後卨。
副修撰李端夏上疏。大槪,賤疾危苦,乞遞職名,兼陳所懷,冀蒙裁處事。入啓。
忠淸監司書目,丹陽郡守南斗極,今月十七日身死事。
伴送使書目,勅行,十八日嘉山止宿事。
答江華留守徐必遠疏曰,省疏具悉。前疏之下籌司,今已久矣,卿何辭爲?安意勿辭,從速察職。
藥房都提調臣許積,副提調臣吳挺緯啓曰,伏未審夜來,氣體若何?咽喉腫痛之症,淸胃瀉火湯進御之後,亦無減歇之效乎?臣等終宵憂慮,敢來問安。答曰,知道。症候,已言于醫官矣。
吏曹啓曰,守令有闕,政事,取稟。傳曰,明日爲之。
政院啓曰,近來憲府,久未開坐,公事淹滯甚多,守令·都事,亦有未署經者,而憲府之官一員,今始肅謝,不得備員,兩司未出仕人員,竝卽牌招,使之察任何如?傳曰,允。
傳曰,史官二員待命,騎馬六匹立之。
藥房再啓曰,卽伏聞醫官所傳之言,咽喉腫痛之症,久而不歇,將有成爛之漸云,臣等不勝驚慮之至。仍與李東馨·尹後益·崔有泰諸御醫商議,則皆以爲及時散鍼當處,消散熱氣宜當云,而咽喉受鍼,不可不愼重,臣等與諸醫,爲先入診,更加詳審後,稟處何如?答曰,知道。
謝恩,獻納洪萬容,正言丁昌燾,執義吳斗寅,持平崔寬。
正言丁昌燾啓曰,臣以疲劣無似,奉職不稱,久在罪罷之中,不意敍命纔下,旋叨誤恩,復齒臺席之末,驚惶踧踖,若無所容,唯當感激洪私,黽勉供職之不暇,昨於試射無分,應被推勘,而素患脇痛,遇寒猝劇,達宵呻痛,未卽自列,召牌之下,不得不扶曳來避,靜攝之中,未免瀆擾,臣罪至此尤大。請命遞斥臣職。答曰,勿辭。
藥房三啓曰,臣等退與柳後聖·鄭後啓·李東馨等諸御醫商議,則皆以爲前劑入淸胃瀉火湯,仍爲進御,鵬砂散,去龍腦,塗付當處,牛黃亦爲連續進御宜當云。鵬砂散,卽爲劑入,牛黃亦爲封入,何如?答曰,知道。
兵曹判書洪重普箚子。大槪,乞遞本職及兼帶判義禁,以安微分事。入啓。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。卽接監察呈課,則宗廟臘享大祭時祝史甄昌令㮨,以其弟安昌令檍代送,奉俎官武兼宣傳官沈歲顯,日晩追後來到云,祭享,是何等重事,而受香後,追到享所,已極可駭。至於其兄之私自代送,其弟之乃敢代行,俱極無據,此曾所未有之事,不可循常處之,且宗親府書吏,非不知其兄弟之相換,而終始符同,以其兄㮨,書呈擧案,亦難免其罪,請祝史甄昌令㮨,其弟安昌令檍,竝拿問定罪,奉俎官沈歲顯罷職,宗親府當該書吏,令攸司,囚禁重治,新除授持平蘇斗山,時在全羅道益山地,請斯速乘馹上來事,下諭。答曰,不允。末端事及下諭事,依啓。
政院啓曰,以出納多事之地,廳僚不可一日暫曠,而左承旨姜栢年,右副承旨李晩榮,初以文書閪失被論,而今又臺避峻發。李晩榮,且以宣惠廳致斃軍士査覈公事捧入承旨,繼被臺論,姜栢年·李晩榮等,不得仕進,或過五日,或過十餘日,左副承旨朴世城,纔遭服制,臣挺緯,以臘藥監劑,長在藥房,廳中只有右承旨李延年,同副承旨金萬基,而明日爲政事命下,且與望闕禮,王大妃殿誕日習儀相値,無他推移進參之員,左承旨姜栢年,右副承旨李晩榮,俱難行公,臺啓究竟遲速,亦未可期,合有變通之道,何以爲之?敢稟。傳曰,然則遞差,可也。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。近來百隷怠職,事委下吏,至於喉司,專管出納,爲任之重,非如他司之比,則凡大小文書,親自看檢,乃其職耳。頃者入啓公事之遺失,實是前所未有,政本如此,則他何足責?其不能擧職,莫此爲甚,日後之弊,亦不可不慮。豈但推考而止哉?請當該承旨,竝命罷職。前啓,兵曹當該堂上及當該承旨推考事,停啓。答曰,不允。已上朝報
上在昌德宮。停常參·經筵。
夜三更,流星出柳星下,入五車星上,狀如鉢,尾長四五尺許,色赤,月暈。
答兵曹判書洪重普箚曰,省箚具悉卿懇。卿其安心勿辭,從速察職。
謝恩,禮曹佐郞任相元。
東西氷庫內摘奸。
答副修撰李端夏疏曰,省疏具悉。疏辭,當令廟堂議處焉,爾其勿辭察職。
慈殿,藥房問安。答曰,知道。
吏曹啓曰,昨日本曹開坐,各司官員發牌,大典考講,則通禮院引儀宋時粲,司僕寺主簿李達行,典獄署主簿金有達,皆不通,司畜署別提金千連,瓦署別提李禮吉,稱病不進,竝汰去何如?傳曰,允。
伴送使書目,勅行,十九日定州止宿事。
藥房都提調臣許積,提調臣洪重普,副提調臣吳挺緯啓曰,伏未審夜來,慈殿氣體,若何,聖候亦何如,咽喉腫痛之症,尙無差減之效乎?鵬砂散,已爲塗附乎?臣等昨日,仰聆玉音,詳審症候,恐有成爛之患,終宵憂慮,敢來問安。答曰,知道。慈候無事,予之所患,已言于醫官矣。
政院啓曰,廳中僚員之不齊,莫有甚於近日,出納之際,事多苟簡,新除授左副承旨宋時喆,牌招察任,右承旨李尙逸,時在慶尙道星州地,斯速乘馹上來事,下諭何如?傳曰,依啓。
禁府,安昌令檍拿囚。啓。
謝恩,左副承旨宋時喆。
府前啓,措語見上請隨駕藥房外,諸臣加資及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。請當該承旨,竝命罷職,引嫌而退,旣有應被之推,勢難仍在諫職,請正言丁昌燾遞差。
答府曰,不允。
答院曰,不允。遞差事,依啓。
副校理金錫胄,文臣朔試射時,稱病不進,依承傳罷職。已上朝報
有政。吏批,以李尙逸·宋時喆爲承旨,姜頊爲尙州牧使,李程爲副校理,權諔爲咸陽郡守,鄭必達爲丹陽郡守,左承旨李延年,右承旨李尙逸,左副宋時喆,右副朴世城。
上在〈昌德〉宮。停常參·經筵。
夜一更,流星出北河星下,入鬼星上,狀如鉢,尾長五六尺許,色赤。二更,流星出井星下,入軒轅星上,狀如甁,尾長六七尺許,色赤。五更,月暈。
謝恩,左承旨李延年,丹陽郡守鄭必達。
政院啓曰,以司憲府李殷相等照律公事,傳曰,已遞之官,不書前字,何如是矇矓耶事,傳敎矣。捧入之時,未及致察矣,下敎之後,更加考閱,則李益達等,果是已遞,而竝不書前字,此公事,還出給之意,敢啓。傳曰,知道。
左議政洪命夏箚子。大槪,賤疾沈痼,決無陳力之望,懇乞遞免,以便公私事。入啓。
吏曹啓曰,臺諫有闕,政事,取稟。傳曰,政事,來二十六日爲之。
京畿監司書目,陽智縣監朴世樑,十二月二十日父在喪事。
伴送使書目,勅行,二十日林畔止宿事。
藥房都提調臣許積,提調臣洪重普,副提調臣吳挺緯啓曰,伏未審夜來,聖體若何,咽喉之症,漸向減歇乎?臣等區區憂慮,敢來問安。答曰,知道。症候,已言于醫官矣。
府·院前啓,國忌齋戒,以今明日姑停。
執義吳斗寅,掌令成後卨啓曰,臣等,昨於習儀罷後,開坐本府,推緘照勘之際,自致日晩,事多悤卒,前安邊府使李殷相等照律公事中,不書前字,而臣等昏不覺察,矇然照入,致勤聖敎,臣等不勝瞿然之至。莫重入啓文書,旣有不察之失,臣等何敢晏然仍冒?請命遞斥臣等之職。答曰,勿辭。
吏曹啓曰,都目政事,來二十六日爲之之意,敢啓。傳曰,知道。
答左議政洪命夏箚曰,省箚具悉卿懇。嗚乎,災異之作,何代無之?未有甚於今日,淫虹之敢射太陽,歲未盡而又作,是何天之警告於上至此,而人之不能修省於下若是耶?予心憂遑,罔知攸爲矣。今見卿箚,誡誨殊切,予深歎感。固當留心愓念焉,卿亦須勿爲嫌爲辭,益懋厥德,共濟時艱,以補寡昧之不逮,爲己任焉。
府啓,執義吳斗寅,掌令成後卨,引嫌而退,未察一字,此是微失,不可以此,輕遞臺臣,請竝命出仕。答曰,依啓。已上朝報
上在昌德宮。停常參·經筵。
謝恩,全羅都事權斗樞,咸陽郡守權諔。
慈殿,藥房問安。答曰,知道。
執義吳斗寅,掌令成後卨就職。
政院啓曰,右副承旨朴世城,同姓七寸叔軍器寺僉正朴滋身死,服制已行四日,出仕何如?傳曰,允。
藥房都提調臣許積,提調臣洪重普,副提調臣吳挺緯啓曰,天氣沈陰。伏未審夜來,慈殿氣體,若何,聖候亦何如,咽喉之症,今已快差乎?臣等憂慮未弛,敢來問安。答曰,知道。慈候無事,予之所患,與昨無異,今後,勿爲逐日問安。
黃海道褒貶,信川郡守洪柱彦,瓮津縣令禹敬錫,長連縣監李晩榮,龍媒萬戶李後隆以上中,兎山縣監鄭後榮下。
禁府,甄昌令㮨拿囚。啓。
明日王大妃殿誕日陳賀時,開門差早。已上朝報
上在昌德宮。停常參·經筵。
下直,富寧府使李鳳齡,穩城府使李旰。
王大妃殿誕日,大王大妃殿·王大妃殿·大殿·中殿,政院·玉堂問安。答曰,知道。
忠淸監司書目,牙山縣監朴敏行病重,罷黜事。
平安監司書目,宣川府李經漢,有不謹接待之事,小有所責,則反爲生怒,旋卽棄官馳出,極爲驚駭,爲先罷黜,其罪狀,令朝廷處置事。
政院啓曰,黃海監司姜裕後,今秋冬等邊將褒貶,無一人居下,殊無嚴明殿最之意,極爲非矣,請推考。傳曰,允。
院前啓,近以諸臣賞加還收事,苦口論列,必以得請爲期,而聖批尙靳允兪,上下相持,誠意之不孚如此,臣竊不勝悶鬱焉,當行幸之時,環衛車駕,傳宣號令,及承命先行,整飭一路,此不過各率其職,可幸無罪而已,有何特異之勞,敢稱酬報之典乎,況此非師行有嘉之比,而司馬之屬,偏加奬賞,臣未知此何名耶?至於內侍之奔走役使,尤不當與論於施賞之中,加之以命德之器也,賞不可僭,倖不可啓,請勿留難,諸臣及內侍加資之未及收回者,一倂還收。措語見上請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,請當該承旨,竝命罷職。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。
答府·院曰,不允。
刑曹啓目,粘連忠淸監司啓本云云,綱常罪人承世,旣已承服,令該曹,差遣敬差官,按覈啓聞後,處置何如?啓依允。
吏曹,忠淸道推考敬差官魚震翼。
左議政洪命夏箚子。大槪,臣之病勢,一向苦劇,不得趨詣於賀班,惶恐待罪,仍懇乞鐫免事。入啓。
未時,日暈,暈上有戴。申時,日暈。夜一更二更,有霧氣。五更,月暈兩珥,白雲一道,起自坤方,橫過月傍,直指艮方,長竟天,廣尺許,良久乃滅。
政院啓曰,春帖子,當於明日製進,而與都目政相値,大提學金壽恒,以吏曹判書,當進政廳,提學趙復陽,明日待開門牌招,出韻科次,何如?傳曰,允。已上朝報
傳曰,今下弓矢,穩城府使李旰,富寧府使李鳳齡處,給送。已上記草
上在昌德宮。停常參·經筵。
大司諫鄭萬和辭職上疏。入啓。
右尹李慶億上疏。大槪,陞擢之命,出於慮外,惶懼踧蹜,不敢承當,懇乞還收成命,以安微分事。入啓。
慈殿,藥房問安。答曰,知道。
伴送使書目。勅行,二十二日到義州止宿,廾五日定爲渡江事。
藥房都提調臣許積,副提調臣吳挺緯啓曰,伏未審夜來,慈殿氣體若何,聖候亦何如,咽喉之症,尙未快復乎?臣等,憂慮未弛,敢來問安。答曰,知道。慈候無事,予之所患,幾盡差減矣。
假注書姜碩昌病,代權瑎落點。
答大司諫鄭萬和疏曰,省疏具悉。爾其勿辭察職。
答右尹李慶億疏曰,省疏具悉。今玆新命,意非偶然,卿其勿辭,從速察職。
答左議政洪命夏箚曰,省箚具悉。卿其安心勿辭,亦勿待罪。
府前啓,措語見上請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,毋庸瀆擾。
獻納洪萬容啓曰,新除授正言李世長,卽臣異姓四寸兄也,法當相避,請命遞斥臣職。答曰,勿辭。
辰時,日有右珥。夜五更,月有微暈。已上朝報
答領府事李景奭箚曰,省箚具悉卿懇。嗚乎,災異之作,何代無之?未有甚於近日,淫虹之敢射太陽,歲未盡而又作,是何天之警告於上至此,而人之不能修省於下若是耶?予心憂遑,罔知攸爲矣。今見卿箚,誡誨殊切,予深歎感。固當留心惕念,而可以議處事,當與廟堂,議處焉。已上記草
有政。吏批,以成熙胄爲牙山縣監,李允溥爲延日縣監,李元龜爲歸厚別提,林世喬爲宗廟直長。校書著作單金聖佐,承文副正字單兪夏益,花川副正淝。沈樑爲高城郡守,李松齡爲泰安郡守,具元弼爲慶興府使,楊震行爲奉常僉正,鄭弼祥爲司贍奉事,趙汴爲聞慶縣監,李世長爲正言,沈之瀗爲典牲主簿,李聖麟爲兎山縣監,南得朋爲新溪〈縣令〉,李後山爲承旨,趙重素爲司贍主簿,韓翊周爲監察,韓如愚爲司䆃直長,許濟爲雲峯縣監,尹敏道爲連山縣監,羅得聖爲藍浦縣監,崔碩儒爲宗廟奉事,尹世衡爲掌樂直長,李集成爲軍資奉事,權是經爲玄風縣監,都汝垣爲工曹正郞,趙仲耘爲咸悅縣監,洪處恭爲造紙別提,權大胤爲抱川縣監,蔡時欽爲鎭岑縣監,金弘振爲戶曹正郞,金邦杰爲禮曹佐郞,趙碩耉爲海美縣監,盧說之爲監察,許墴爲禮賓別提,沈轍爲茂朱縣監,任濬爲司宰僉正,李彦哲爲陽智縣監,丁昌燾爲三陟府使,李象鼎爲司贍直長,鄭東卨爲禁府都事,洪處恭爲監察,黃德輿爲監察,閔汝老爲綾州牧使,蔡以恒爲平市令,崔逸爲宗簿正,李時顯爲尙衣直長,朴纘先爲禁府都事,成釴爲江界府使,沈之瀗爲監察,李英馦爲典籍,李元龜爲司評,廉振名爲義盈奉事,金命碩爲內贍直長,尹搢爲引儀,鄭好信爲宣川府使,朴純爲禮曹正郞,李元祿爲典籍,睦林馨爲濟用直長,金禹錫爲刑曹參議,許墴爲引儀,兼參軍金嗣胤爲南部主簿,梁侙爲甲山府使,宋奎光爲典獄主簿。成均博士單任弘亮。學正三金海一·李三錫·尹理,學錄三李馣·金啓光·李循先,學諭二柳英立·趙始久。李奎齡爲京畿都事,趙渭叟爲宗簿直長,邊尙一爲瓦署別提,金壽賓爲司畜別提,李有相兼西學敎授。邊益中爲廣興主簿,朴尙郁爲內資奉事,崔定爲軍資主簿,金基發爲司圃別提,李碩堅爲禁府都事,金命說爲江華經歷,尹搢爲禁府都事,李光翼爲禁府都事,宋誨吉爲繕工直長,黃震耉爲造紙別提,尹湊爲司宰直長,朴世柱爲繕工監役,金益昌爲引儀,李葂爲內贍奉事,李時顯爲司僕主簿,吳斗憲爲典籍,尹後衡爲禮賓別提,金重器爲歸厚別提,閔灦爲內資主簿,崔浣爲刑曹正郞,宋奎光爲監察,方以遠爲引儀,金壽賓爲長興主簿,朴世柱爲典牲主簿,洪萬熙爲尙衣直長,李葆爲司饔直長,金琥爲掌苑別提,鄭勔爲古阜郡守,李山賚爲軍器僉正,邊寓爲西部主簿,柳璍爲司饔奉事,任允錫爲尙衣別提,權得生爲典牲主簿,尹漪爲司饔參奉,張來吉爲內需司書題,李程爲副應敎,沈之淹爲司畜別提,崔時奭爲典獄參奉,姜汝㦿爲平安都事,朴錞爲繕工監役,李久松爲禮賓參奉,李東溟爲宗簿正,李翎爲假引儀。宗簿直長趙渭叟,內瞻直長金命碩相換。尹垿爲健元陵參奉,許垓爲典設別檢,金翼亮爲童蒙敎官,李之晢爲尙瑞副直長,金洧爲社稷參奉,校書副正字二單,金澤·李碩蕃。鄭珉爲氷庫別檢,宋旻爲寧陵參奉,洪萬容爲吏曹正郞,朴世址爲司饔參奉,崔渲爲宗廟副奉事,白以恭爲北部參奉,洪柱文爲繕工監役,南二星爲吏曹正郞,崔逸爲獻納,李壽曼爲栗峯察訪,朴承後爲童蒙敎官,金益炳兼引儀,鄭行一爲尙瑞直長,朴信圭爲戶曹佐郞,金麟錫爲假引儀,趙汝耘爲假監役,韓鼎相爲典設別檢,李粹全爲濟用參奉,鄭胤錫爲典設別檢,宋有光爲敬陵參奉,金世輔爲寧陵參奉,李之濂爲童蒙敎官,黃克順爲童蒙敎官。
上在昌德宮。停常參·經筵。
謝恩,戶曹參議曺漢英。
左議政洪命夏初度呈辭。傳曰,不允批答。
戶曹判書鄭致和辭職上疏。入啓。
左承旨李後山上疏。大槪,犬馬之齒,今已七十,喉舌重地,決非所堪,亟許遞免事。入啓。
禁府,慶一會拿囚。啓。
傳曰,大臣·備局堂上,引見。
戶曹參議曺漢英上疏。大槪,乞遞職名,歸掃先壠事。呈政院,入啓。
謝恩,僉知黃應鶴。
引見時,大司諫鄭萬和所啓,本院方以公事遺失,請罷當該承旨,臣亦其時承旨也,不可晏然參論,請命遞斥臣職。答曰,勿辭。
執義吳斗寅所啓,措語見上請隨駕藥房外,諸臣及內侍加資,一倂還收。請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。答曰,不允。又所啓,大司諫鄭萬和,引嫌而退,本院所論,旣云當該則其時他承旨,別無可避之嫌,請命出仕。答曰,依啓。已上朝報
政院啓曰,備邊司郞廳,以大臣意來言,今日賓廳坐起日次,而國忌齋戒相値,不得來會,外司開坐之意,敢啓。傳曰,無故日來會事,分付。已上備局謄錄
訓鍊都監啓曰,前縣監洪柱天,都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。已上訓局謄錄
上在昌德宮。停常參·經筵。
慈殿,藥房問安。答曰,知道。
藥房都提調臣許積,副提調臣吳挺緯啓曰,沈霧四塞,日候不佳。伏未審此時,慈殿氣體若何,聖候亦何如?大政纔罷,引接竟夕,不瑕有添傷之患乎?臣等區區憂慮,敢來問安。答曰,知道。慈候無事,予亦無事,今後勿爲間日問安。
答戶曹判書鄭致和疏曰,省疏具悉。卿其勿辭,從速察職。
答戶曹參議曺漢英疏曰,省疏具悉。爾其勿辭往來。
答左承旨李後山疏曰,省疏具悉。爾其勿辭察職。
正言李東稷啓曰,如臣無似,忝居言責,承命惶駭,罔知攸措。第臣試射無分,方在被推中,揆以法例,不可仍冒,請命遞斥臣職。答曰,勿辭。
備忘記,觀祭官單子,有宗廟初獻官實豫差,皆以一品差塡,而至於永寧殿,則謂之絶無可合之人,皆以二品差塡,歷數一品,豈無可合之人哉?該曹所爲,殊極驚駭,四時大祭,是何等重事,而豈敢如是視之尋常乎?當該堂上·郞廳,竝姑先推考。
大司諫鄭萬和啓曰,引嫌而退,旣被推勘,勢難在職,請正言李東稷遞差。傳曰,正言李東稷推考,棄。
政院啓曰,正言李東稷推考傳旨,旣已付標而下,依前承傳,請正言李東稷牌招之意,敢啓。傳曰,知道。
府院前啓,國忌齋戒,今明日姑停。
玉堂箚子。大槪,目見災異之慘,不任憂遑之切,敢達瞽言,冀蒙裁擇事。留政院。
左議政洪命夏再度呈辭不允批答,王若曰,昔疾自當今愈,方切造朝之望,大任未可輕免,奚上丐閑之章?予不多誥,卿勿復言。惟卿三朝老成,一節終始,孝友淸白,足以激薄而廉貪,忠謹貞良,足以經世而宰物。肆先朝有爲之日,受曠世非常之恩,歷揚淸班,四方想望其風采,綜理庶務,一世咸服其才猷。屢秉銓衡,士林倚以爲重,兼摠戎政,師徒莫不歸心。逮予嗣服以來,於卿注意之彌切,早負公輔之望,何待夢卜之求?爰陟台鼎之尊,冀見燮理之效,寇萊公之在宋,地無起樓,晏平仲之相齊,豚不掩豆。當此艱虞之極,盡其施措之宜,何意引咎之章,遽及仰成之際?進退關於時運,此何等時,安危在於大臣,其責甚大。歲飢民困,若缺時變天災,其誰能講?缺湖西大同之弊瘼,雖已變更,江都保障之機要,方急裁處。唯當先國之急,敢曰在家不知,朝綱已頹,非卿則無以振肅,士論靡定,非卿則無以調劑,念夙夜盡瘁之餘,雖未免疾病之作,而精力未衰之境,亦自有神明之扶,臥閤論道之是希,引疾請急之何遽?顧小子之微誠,縱有未孚於卿意,追先王之殊遇,詎緩圖報於寡躬?益竭濟屯之忠,毋思釋負之計。於戱,賴一木之支廈,卿不可自便,若大水之無津,予未知攸濟。所辭宜不允,故茲敎示,想宜知悉。知製敎李端夏製進以上朝報
上在昌德宮。停常參·經筵。
謝恩,全羅左水使李敏發,尙瑞直長鄭行一,宗廟奉事崔錫儒,宣傳官趙顓,書題張來吉,典牲主簿朴世柱,監察洪處恭,義盈奉事廉振名,平市令蔡以恒,都摠經歷申汝哲,城津僉使車憲,訓鍊副正李泰英,僉正魚尙佶,判官金鎰,主簿呂安弼·李尙馪,僉知洪重亨,西學兼敎授李有相,工曹正郞都汝垣,典獄主簿韓得連,宣傳官洪聖疇,司饔奉事柳璍,司宰僉正任濬。延日縣監李允溥,藍浦縣監羅得聖,撫夷萬戶邊起望,司圃別提金基發,兔山縣監李聖麟,禁府都事尹搢·李光翼,軍資奉事李集成,三陟府使丁昌燾。缺內贍主簿趙重素,江界府使成釴,金甲島萬戶尹廷國,禁府都事朴纘先,戶曹佐郞朴信圭,加德僉使尹時達,牙山縣監成熙胄,禁府都事李碩堅·鄭東卨,羅暖萬戶金祿生,禮賓別提尹後衡,正言李世長,都摠都事沈選,司贍奉事鄭弼祥,多慶浦萬戶李爀,都摠都事朴思濟,將軍坡萬戶尹昌宜,丑山萬戶吳克誠,造山萬戶崔重卓,鎭岑縣監蔡時欽,海美縣監趙碩耉,所斤僉使表偗,三□僉使許煒,永宗萬戶金有鼎,掌苑別提金琥,朱乙溫萬戶金英男。缺濟用直長睦林馨,尙瑞副直長李之晢,南桃浦萬戶尹商彦,宣傳官黃昌孫,引儀方以遠,兼引儀金益炳,僉知宋義英,茂山僉使丁爰相,玄風縣監權是經,軍器僉正李山賚,西部主簿邊寓,連山縣監尹敏道,歸厚別提金重器,缺軍資主簿閔灦,缺監察沈之溟,掌樂直長尹世衡,栗峯察訪李壽曼,咸悅縣監趙仲耘,宗廟直長朴世喬,副奉事崔渲,寧陵參奉金世輔,廣興主簿邊益中,護軍李元禎,同知李尙立,濟用參奉李粹全,司評李元龜,茂朱縣監沈轍,繕工直長宋誨吉,甲山府使梁侙,抱川縣監權大胤,監察盧說之·黃德衡·韓翊周,雲峯縣監許濟,奉常僉正楊震行,宗簿正李東溟,吏曹正郞南二星,呂島萬戶金瑩。以下缺以上朝報
上在昌德宮。停常參·經筵。
大王大妃殿,藥房問安。答曰,知道。
王大妃殿問安。答曰,知道。
大殿問安。答曰,知道。
中殿問安。答曰,知道。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。請當該承旨,竝命罷職。答曰,不允。
左議政洪命夏再度呈辭不允批答,王若曰,卿胡以無妄之疾,累勤上章?予故以難退之辭,已悉前批。夫何不諒無以爲懷?矧小子獲戾于天,値前古罕有之變,乾文無一日不警,天意難諶,民飢連數歲之中。邦本將蹶,陰虹干日。嗚乎,此何等災,震雷鳴冬?憂懼有不忍說,其他不可盡記。有一足以喪邦,卿以係安危之身,實有共休戚之義。英猷敏識,若龜卜於決疑,素檢淸彝,譬氷蘗而萬潔。宋廣平以天下爲任,知無不言,忠武侯報先帝之心,死而後已。每於密勿經綸之際,去其深文,所以從容觀風之間,藹然相感。肆寡昧,視猶手足,有大事,必敷腎腸,調百味於鼎鼐,而辛甘醎淡之可以嘗,作大廈棟樑,而風雨寒暑之可以避,何意求退之請,遽及仰成之辰?論卿之宿德通才,久已叶望,語卿之精華筋力,亦無難者,榮衛或愆,縱緣夙夜之盡瘁,時候漸煦,可冀神明之有扶。所貴者情義相孚,不必以趨走爲禮,臨深履薄,其孰恤乎寡躬?釋負處休,亦匪安於卿意,宣諭懇至,謂遐心之已回,控辭頻煩,愧予誠之未篤。
