上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀·大司憲正朝單子問安。答曰,知道。
藥房都提調韓用龜,提調金蓍根,副提調李好敏啓曰,歲律載新,景祿滋至,賀儀誕擧,聖孝冞光,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如,嘉順宮氣候,何如,世子宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
傳于朴宗珩曰,藥房入侍,時原任大臣·閣臣同爲入侍。
傳于李好敏曰,藥房問安勿爲之,間日問安,亦勿爲之。
傳于權丕應曰,領府事李時秀,判府事徐邁修內外,奉朝賀李敬一內外,領議政金載瓚,右議政金思穆,令該曹,歲饌外食物衣資加送,仍令存問以來,故西春君爗妻卞氏,故安恩君妻尹氏,故廣陵君烻妻辛氏,竝依昨年例擧行。
趙晉和啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
李好敏啓曰,吏曹郞廳來言,百官加下批政事,取稟。傳曰,當日爲之。
以廣州留守趙尙鎭還餉未捧之夥然,惶恐待罪事,傳于李愚在曰,勿待罪事,回諭。
以江華留守朴宗京狀啓,還餉未捧,若是夥多,惶恐待罪事,傳于李愚在曰,勿待罪事,回諭。
以慶尙監司李存秀狀啓,熊川縣人物渰死事,傳于李愚在曰,聞甚矜惻,原恤典外,別加顧助,如有生前身還布,竝蕩減,未拯之類,各別搜拯,卽爲厚埋事,分付。
傳于李好敏曰,發遣吏郞,諸執事淸齋與否,摘奸以來。
李好敏,以吏批言啓曰,侍從臣父年七十以上人,每於歲首,抄啓加資事,載在法典矣。侍從臣父年七十以上人員,別單書入之意,敢啓。傳曰,知道。
李愚在,以兵曹言啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,排擬無路,依定式代差以入,而其中時無職名人,口傳付軍職,何如?傳曰,允。
有政。吏批,判書李肇源進,參判趙萬元病,參議徐有聞病,右承旨趙晉和進。啓曰,會寧府使,今當差出,而當品中可擬之人乏少,堂上曾經兵使,竝擬,何如?傳曰,允。百官加下批,以朴慶九爲持平,金鐮爲校理,李彦淳爲副修撰,尹範五爲禁府都事,李鼎圭爲江華經歷,金見臣爲會寧府使,李游爲南部令,奉常直長單徐承烈,學正單李命純,學諭單康國龍,承文著作單姜橒,假監役尹景壽,司饔奉事沈能植相換。
兵批,行判書朴宗來病,參判李羲甲病,參議鄭景祚入直進,參知鄭元容病,右副承旨安光宇進。以朴煐爲南陽監牧官,安宗植爲晉州監牧官,慶尙左兵使申絅仍任事承傳,同知二單張漢逵·咸正禧,副護軍李鼎會·朴宗和·柳漢源·權逴·洪致範·趙恩錫·崔信燁·柳基常·李溶·李吉培·閔植·鄭宅休,副司直李濟翼,以上竝單付。
趙晉和,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今此正朝朝賀及惠慶宮寶齡望九稱慶陳賀時,諸道所封箋文中,慶尙左兵使申絅,以應封官,兼別軍職,故依例各爲封箋矣,一體着審捧入之意,敢啓。傳曰,知道。
又以禮曹言啓曰,惠慶宮寶齡望九之慶,祗告廟宮,頒赦中外,設科飾喜,亦係應行之事,今番慶科,以何科設行,而以何間擇吉乎?敢稟。傳曰,以庭試磨鍊,十月擇入。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
勸農綸音,王若曰,粤我先大王,嘗親製休老勞農綸音,用播告于爾小大臣民,小大臣民,尙克以先王之心爲心,播穫不違其時,畛隰咸得其宜,歲奏屢豐之頌,民歌含哺之曲。式至于今,樂其樂而利其利者,莫不有於戲不忘之思,予雖否德,惟先王志事,是繼是述,夙夜不敢遑寧。凡係重民天之事,靡不孜孜講究,奈之何比年以來,荐遭饑荒,去歲比前尤甚,始旱而終澇,早霜而又雹,無災不有,無穀不病。八路同然,萬姓喁喁,靜惟厥故,寔由予不穀,不能克享天心,使爾民塡于溝壑,實非爾農民不能致力而然,是則然矣。若以爲民之道言之,豈可曰或豐或歉,無奈乎天,而不思所以益盡其力之道乎?今日卽月正元日,而豳風所謂三之日也。于耟擧趾,不遠伊邇,咨爾農民,雖欲盡力乎田疇,而救死不贍之餘,儲農糧而備田種者,能有幾人乎?莫曰九重之深邃,朝夕頷顑之狀,若接於目,向在屢朔之靜攝,老弱顚連之憂,不忘乎心。凡所以蠲恤之策,賑賙之政,許令廟堂之臣,實心區劃,字牧之任,實心對揚,農糧之罄竭者,移粟以繼之,田種之乏絶者,發倉以貸之,俾爾農民,得以盡其力焉。天心孔仁,豈欲使無辜之民,盡劉而後已哉?臘前屢雪,可徵嗣歲之嘉祥,辛日祈穀,尙冀上帝之居歆,來牟先受厥明,黍稌次第告熟,飢者以飽,憂者以樂,則豈不休哉,豈不休哉?傳曰,人一能之已百之,人十能之已千之,豈惟學問之功爲然?爲農之道,亦不外是,灌漑盡百千之功,則涇水之泥,可以決渠爲雨,糞壤盡百千之功,則兗州之田,可以變瘠爲饒,或耘或耔,無或愆期。迺疆迺理,無一閒土,人人而懷百千之心,家家而奏百千之效,則百室盈而千倉積。乃是必至之勢,古語曰力穡之家,天不能窮。況天心庶期於悔禍,天時可卜於回泰哉?嗚呼,使爾民終塡于溝壑,則寔予之咎,使爾民免于溝壑,而不勤於農,則其責在民,咨爾方伯居留守宰之臣及大小民人等,咸聽予言,益勸于農哉?左承旨權丕應製進。
敎中外大小臣僚耆老軍民閑良人等書,王若曰,躋慈齡於大耋,慶曠簡編,擧縟禮於元正,懽溢區宇。追先王孝,廣八方恩,恭惟京室之嬪,聖人之母,昔閟宮四重騰頌。珩珮配七章之儀,我寧考九五光臨,萱闈膺千乘之養,三朝周寢,長瞻慈慶堂歡顔,七酌豳觥,尙傳乙卯春盛事,猗保佑逮予小子,繄愛戴惟我慈天。殷郊毓受䪅之祥,符日月於沙麓,漢宮藹含飴之樂,婉晨昏於萊衣。若顧我復我之恩,每仰母臨之孔邇,推親心爲心之思,恒恐子職之未修。受多福而如昇如恒,已驗天心之克享,祝遐籌而俾壽俾艾,更願山斗之與躋。屬新元運啓千千,迺邵齡數叶九九。歲又在乙,愴寶甲奉冊之儀,天其用申,邁八旬稱觴之禮。猗歟華封之獻祝,展也姫夢之發祥,魯壽母之遐齡,大德必得,周文孫之篤慶,徽音彌長。鏤竹模銀,慈志莫回於謙挹,肆筵設席,邦禮未暇於豐亨,式體昔年報暉之誠,誕擧大庭呼嵩之典。三殿之喜氣融洩,罔非陟降之攸庥,千官之曉班濟蹌,咸惟舞蹈之不足。放四海而準,自三代敦興孝之治,斂五福用敷,亦萬姓歸同仁之化。爰沛解澤,庸宣渙音,自本月初一日昧爽以前,除謀叛·大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人·魘魅蠱毒,關係國家綱常,贓汚·强竊盜外,雜犯死罪以下徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,慈化與陽和同流,囿萬品於慶雲瑞日,寶籙如天地彌久,躋一國於壽域春臺。故玆敎示,想宜知悉。藝文提學李相璜製進。
安光宇,以義禁府言啓曰,時囚罪人朴應浩,杖八十收贖,告身盡行追奪,徒二年定配照律公事,判付內,依允,議減一等事,命下矣。朴應浩,議減一等,杖七十收贖,告身盡行追奪,黃海道鳳山郡釰水驛,徒一年半定配,而以議啓內辭意具罪目,依例發遣府書吏,押送配所,何如?傳曰,允。
乙亥正月初一日辰時,上御大造殿。藥房入侍,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎李鶴秀,同副承旨朴宗珩,記事官李驥秀,領府事李時秀,鰲恩君李敬一,領議政金載瓚,右議政金思穆,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀,以次進伏。醫官吳千根·秦東秀·吳仁豐·鄭重周·洪旭浩·金宇敬·權以中·李宜春·李命運·李彦厚·李重恒·朴器成·白時昌,進伏楹外訖。時秀等曰,三陽泰回,百祿鼎臻,殿宮寶齡彌邵,玉體日益康寧,大庭呼嵩,聖孝愈光,此日慶忭,薄海同情,臣有采薪,間未趨造矣。還御以來,寢睡·水刺,一味無損乎?上曰,然矣。各殿宮氣候亦一樣矣。時秀等曰,付貼處今已如常,而起居步履,亦爲連試乎?上曰,雖未如常,而漸就差復,試步則姑未及矣。仍命入診。以中診候,退奏曰,脈候左右三部調匀矣。惠慶宮進服加味益氣湯,依前方一貼煎入事。出榻敎上命退,諸臣以次退出。
上在昌德宮,停常參·經筵。
安光宇啓曰,行大司憲韓用鐸,掌令金世忠呈辭,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
傳于趙晉和曰,禮房承旨馳詣宗廟·永寧殿,奉審摘奸以來。
李好敏啓曰,藥房三提調持湯劑來待矣。傳曰,入侍。
注書李驥秀病,代以權中復爲假注書。
權中復有頉,代以李在鶴爲假注書。
趙晉和啓曰,吏曹郞廳來言,應資老人下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書李肇源,參判趙萬元,參議徐有聞有身病,不得開政云,竝卽牌招,何如?傳曰,允。
又啓曰,吏曹判書李肇源,參判趙萬元,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又以弘文館言啓曰,本館上番闕直,事甚未安,修撰尹致鼎,卽爲牌招,以爲姑陞入直,何如?傳曰,允。
又以弘文館言啓曰,本館上番闕直,事甚未安,今日政新除授玉堂,竝待下批牌招,以爲推移入直之地,何如?傳曰,允。
有政。吏批,判書李肇源牌不進,參判趙萬元進,參議徐有聞牌不進,右副承旨安光宇進。啓曰,判書李肇源,參議徐有聞竝牌不進,小臣獨政未安,何以爲之?敢稟。傳曰,仍爲之。以李墷爲副校理,李鍾運爲修撰,李得養爲掌樂僉正,韓用鎬爲社稷令,金履萬爲軍器判官,趙亨鎭爲引儀,金載浩爲典設別提,幼學李台鉉·尹崇烈,翊衛李述模,以上侍從臣父年七十,加資事,承傳,前都正鄭世煥,前參議尹文東,前府使卞緯鎭,前僉知李師彬,前中軍申協,前正言李萬運,前郡守徐季修,前縣監趙鎭坤,忠勳都事鄭東杓,前郡守權偗,前縣監黃道源,前縣令金健柱,前郡守李觀城,前縣令吳晉秀,前令金應一·張趾元,前參奉金載翼,前直長趙有憲,前學官張翰,前虞候申虎文·金聖祜,前都事金夏璉,以上朝官年八十,依定式加資事承傳,故通德李山壽贈戶參例兼,故通德李徵祥贈左承旨,以上前慶尙左兵使李吉培兩代追贈,會寧府使金見臣今加嘉善加資事承傳。
兵批,行判書朴宗來病,參判李羲甲入直進,參議鄭景祚病,參知鄭元容病,左副承旨李愚在進,同知單安亨迪·鄭弘德·金德彩·朴得孫·趙昌運·朴致弘·鄭世右·姜載文·朴萬榮·金斗善·金道恭·金厚辰·黃達明·全龍山·金順才·孫世允·金昌瑞·趙昌杰·曺壽興·金白中·朴甘男·禹寅善·尹重九·孫庚戌·辛五尹·嚴國正·李昌元·李海望·李昌發·李應高·金應鎭·林浮邑碩·申介老味·金允白·朴東佑·金益瑞·林允元·金萬守·韓鳳儀·朴履漢·金載綏竝單付。
以吏曹參議徐有聞再牌不進罷職傳旨,傳于趙晉和曰,只推。
以修撰尹致鼎牌不進罷職傳旨,傳于趙晉和曰,只推。
以禁府赦單子,傳于安光宇曰,李近冑放。
趙晉和,以弘文館言啓曰,新除授副修撰李彦淳,時在慶尙道禮安地,經筵入番事緊,請斯速乘馹上來事,下諭。答曰,依啓。
李愚在,以都摠府言啓曰,今日入直內三廳武兼禁軍及軍兵等,當爲中日習射技放,而春享大祭齋戒相値,不得設行之意,敢啓。傳曰,知道。
權丕應,以戶曹言啓曰,判付事徐邁修內外,時在果川地云。歲饌外食物衣資及存問等事,令該地方官,依已例擧行事,分付該道道臣之意,敢啓。傳曰,知道。
乙亥正月初二日辰時,上御大造殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官柳可均·李昌瑞,檢校直閣李魯益,以次進伏訖。用龜奉進湯劑。上曰,自內入之。命醫官入診。用龜曰,湯劑入侍,本無醫官隨入之例,而皆待令於閤外矣。上曰,上番翰林出去召入,可也。秦東秀·權以中進前診候訖,退奏曰,脈候一樣調均矣。用龜等曰,夜來聖體,若何?上曰,無損,而各殿宮氣候一樣矣。上曰,下番翰林誰也?昌瑞起伏奏職姓名,進御加味地黃湯前方中,去人蔘,自今日一貼式煎入事。出榻敎惠慶宮進服蔘吉茶,自今日一貼式煎入事。出榻敎上命退,諸臣以次退出。
上在昌德宮。停常參·經筵。
安光宇啓曰,行大司憲韓用鐸,掌令金世忠呈辭,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
備忘記,永宗僉使李觀植下直,長弓一張·長箭一部·片箭一部·筒兒一箇賜給。
李好敏啓曰,藥房提調·副提調持湯劑來待矣。傳曰,入侍。
注書李羲肇病,代以朴容壽爲假注書。
傳于李好敏曰,發遣吏郞,諸執事淸齋與否,摘奸以來。
以江華留守朴宗京狀啓,長寧殿正朝祭享,病未進參,使通津府使鄭宅升,升實擧行,惶恐待罪事,傳于趙晉和曰,勿待罪事,回諭。
以黃海兵使趙岐狀啓,止番御營軍一名,及其上京,有此逃躱闕點之擧,惶恐待罪事,傳于李愚在曰,勿待罪事,回諭。
趙晉和,以弘文館言啓曰,副校理李墷,修撰尹致鼎·李鍾運,旣有只推之命,與校理金鐮,一體牌招察任,何如?傳曰,允。
以副校理李墷,修撰李鍾運牌不進罷職傳旨,傳于趙晉和曰,只推。
行護軍李文會,行都承旨李好敏等疏曰,伏以崇德報功,國家之彝典,繼絶存亡,聖王之仁政,臣等之先祖故大司憲全城君襄簡公李恕長,當施愛稱亂之時,從征削平,策勳敵愾,成績紀于太常,祀版世以不祧。今其宗孫之在海美者,身故而無子,又無强近族之可以繼其後,先祖香火之托,於是乎替矣。我朝待功臣之道,與他自別,故如或有嫡長之屬絶者,則因其後孫之陳懇,許以支派之移宗,從前爲例,非止一再,而粤在英宗朝,臣等本生先祖故全城君平簡公李禮長之祀孫,傳至屢世而無後。臣等之族祖故判書德壽,與臣好敏之曾祖故正言德載,相議立宗,乃引坡平君尹坤家故事,聯名陳疏,請以平簡公九世孫牧使徵瑞,尸其祀,聖批若曰,疏請事令該曹,特爲許施焉。徵瑞子孫,至于今恪修宗事,襲封勳爵,則此非但他例之可據也。亦自有臣家之已行者,臣等曾與諸族會議,將以襄簡公十一世孫前兵使吉培,移奉祠版,敢此陳聞。伏乞聖明,俯垂矜諒,特命該曹,援例許施,俾臣祖功臣之祀,得以復延於百世,千萬至祝,臣等無任云云。答曰,省疏具悉。所請依施。
乙亥正月初三日辰時,上御大造殿。藥房提調·副提調持湯劑入侍時,提調金蓍根,副提調李好敏,記事官李羲肇,記注官林景祚·李昌瑞,檢校直閣鄭元容,以次進伏訖。蓍根奉進湯劑,上進御。蓍根等曰,夜來聖體,若何?上曰,無損,而各殿宮氣候皆一樣矣。蓍根曰,醫官今旣待令于閤外,使之入來診候好矣。上曰,入診,可也。秦東秀進前診候而退。蓍根曰,每日湯製入侍時,醫官數三人輪回隨入好矣。上曰,唯。蓍根曰,行步運用,果已試之乎?上曰,姑未及試矣。又敎曰,都提調何不入侍乎?蓍根曰,適有采薪之憂,未克趨造矣。好敏曰,水原府庭試拔去人幼學辛德羽,復科事命下,試券紅籤,自本院擧行矣。紅牌當自吏曹成給,而榜出年久,第次未定,尙不得擧行,而復科判下,已至經歲,紅牌之尙未成給,不但當者之齎鬱,亦非朝家特施之本意,故敢此仰達。第次則付之,原榜末端,成給紅牌事,分付該曹,何如?上曰,依爲之。出擧條上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
安光宇啓曰,行大司憲韓用鐸,掌令金世忠呈辭,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
安光宇啓曰,御營廳將官來言,今日本廳軍兵,日次私習云矣,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房入侍,大臣·閣臣同爲入侍。
安光宇啓曰,事變假注書林正起,身病猝重,勢難察任,今姑改差,何如?傳曰,允。
林正起改差,代以金祖欽爲事變假注書。
傳于趙晉和曰,禮房承旨馳詣社稷,奉審摘奸以來。
傳于李好敏曰,藥房都提調左議政韓用龜,前都提調右議政金思穆,各內廐馬鞍具一匹面給,子壻弟姪中一人,初仕除授,豹皮一令賜給,提調禮曹判書金蓍根,副提調行都承旨李好敏各加資,豹皮一令賜給,廐馬一匹面給,別入直領敦寧府事金祖淳,議政府左參贊朴宗慶,各內廐馬鞍具一匹賜給,子壻弟姪中一人,初仕調用,注書李羲肇,別兼春秋李紀淵,兼春秋朴思彦各陞敍,御醫秦泳熟馬一匹賜給,吳千根·秦東秀各加資,吳仁豐·李彦厚,鍼醫崔遂燁·安昌禧,議藥同參李敬培·李漢臣·卞之錞·鄭重周,各熟馬一匹賜給,鍼醫金宇敬·朴器成·李重恒·白時昌·白成五,各相當職待窠調用,議藥同參洪旭浩加資,權以中·李宜春守令除授,李命運外職除授,御醫鄭楠秀,內醫崔漢植,各相當職調用,內醫崔暄·朴致秀·慶輯·金近源·李圭南·吳俊瑞,御醫方禹疇·崔源·李惟鐸·高景殷·崔遠基·金壽仁·金景琳·金龜紹·李思仁·李福膺·方孝德·玄禹瑞·李命鎰,鍼醫李允馨·李弼鎬·張得信·劉賢基·李儀臣,議藥同參金景勳·李元豐·柳曾模·金時中·金宗友·李昌佐·趙宗翊,各上弦弓一張賜給,其餘負役等,依乙丑年例施賞。
以校理金鐮,副校理李墷,修撰尹致鼎·李鍾運牌不進罷職傳旨,傳于趙晉和曰,只推。
趙晉和,以吏曹言啓曰,今此山川祭祭官中,時無職名人員,令該曹,口傳付軍職,何如?傳曰,允。
安光宇,以訓鍊都監言啓曰,本局新差把摠金文基,身在鄕閭,久未來現,汰去,何如?傳曰,允。
趙晉和,以成均館大司成意啓曰,文廟守僕,依宗社守僕例試才抄擇,別單啓下事,曾有定式矣。守僕鄭繼參自退,代以生徒守僕,試才抄擇,備三望受點次,別單書入之意,敢啓。傳曰,知道。
乙亥正月初四日辰時,上御大造殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,假注書李在鶴,記注官朴思彦,別兼春秋李紀淵,檢校待敎李鶴秀,左副承旨李愚在,假注書朴容壽,領議政金載瓚,右議政金思穆,提學徐榮輔,直提學金履喬,檢校直閣徐俊輔·鄭元容,檢校待敎朴宗薰,以次進伏。醫官吳千根·秦東秀·吳仁豐·卞之錞·鄭重周·洪旭浩·權以中·李彦厚·朴器成·白時昌·李命運·李宜春,進伏楹外訖。用龜奉進湯劑,上進御。命醫官入診。以中診候,退伏奏曰,脈候左右三部調均矣。載瓚等曰,夜間聖體諸節,若何?上曰,一樣矣。各殿宮氣候亦皆一樣矣,進御加味地黃湯前方中,加麥門冬一錢,自今日一貼式煎入事。出榻敎上命退,諸臣以次退出。
上在昌德宮。停常參·經筵。
李愚在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,合辭許久闕啓,事甚未安,兩司諸臺,除在外外,未肅拜·呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
李愚在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李好敏啓曰,藥房提調·副提調,持湯劑來待矣。傳曰,入侍。
權丕應啓曰,注書李羲肇陞敍代,被薦人李若愚·朴齊明·趙雲從薦狀,依例成送吏曹之意,敢啓。傳曰,知道。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
傳于朴宗珩曰,待令中官梁大宜·金承業,各熟馬一匹面給,趙文遠加資。
權丕應,以弘文館言啓曰,校理金鐮,副校理李墷,修撰尹致鼎·李鍾運,旣有只推之命,竝卽牌招察任,何如?傳曰,允。
以校理金鐮,修撰尹致鼎·李鍾運牌不進罷職傳旨,傳于權丕應曰,只推。
兵曹口傳政事,副司果李遠翊。
權丕應,以吏曹言啓曰,在前頒赦時,有別歲抄書入之例矣,今番則何以爲之乎?敢稟。傳曰,依例書入。
權丕應,以吏曹言啓曰,別歲抄書入事,命下矣。居中居下,一體書入乎?敢稟。傳曰,書入。
權丕應,以禮曹言啓曰,以惠慶宮寶齡望九慶科取稟草記,傳曰,以庭試磨鍊,十月擇入事,命下矣。在前庭試,有初試設行之例,或有除初試設行之例,而若以除初試設行,則有卽日放榜之例,亦有擇日放榜之例,今番則何以爲之乎?敢稟。傳曰,除初試,卽日放榜。
權丕應,以禮曹言啓曰,行護軍李文會,行承政院都承旨李好敏聯名上疏內,其先祖全城君襄簡公恕長宗孫之在海美者,身故而無子,又無强近族之可以繼其後,請以襄簡公十一世孫前兵使吉培,移奉祀版爲言,而所請依施事批下矣。依聖敎,立案成給之意,敢啓。傳曰,知道。
李愚在,以兵曹言啓曰,五衛將金亨倜·金載裕,景福宮衛將裵仁錫,慶熙宮衛將張漢逵病難供職,呈狀乞遞,新除授大邱營將李顯英,承重祖母,今年爲八十四歲,古豐山萬戶鄭漢成,老母今年爲八十歲,俱以法不當遠離赴任,呈狀乞遞,竝改差,何如?傳曰,允。
右議政金思穆箚曰,伏以惟天惟祖宗,默佑陰隲,玉候諸節,遄復天和,上以弛殿宮惟憂之念,下以答億兆顒祝之望,於萬無疆,自今伊始,而聖孝格天,慈候康復,寶齡望九,賀儀誕擧,吉慶咸湊,景籙鼎新,帀域含生之倫,莫不蹈舞於歡聲喜氣之中,臣於久違之餘,力疾登筵,少伸欣忭之忱,榮幸極矣,志願畢矣。卽伏見藥院賞典下者,以臣提擧之曾忝,亦蒙恩賚之便蕃,臣誠惝怳驚惑,莫省所以,夫身居保護之任,而適値設直之時,周旋於嘗藥之列,奔走於起居之班,自是臣分之常,初非可紀之勞,況臣奇疾闖發於伊時,微誠莫效於前後,至以區區之去就,屢煩靜攝中酬應,自顧惶隕,無所容措,廐馬文豹之寵錫,已是優異之典,子壻弟姪中除命,尤係非常之渥,而以若罔功之賤,混被濫及之賞,無論臣心之惶蹙不安,其在淸朝綜核之政,明主嚬笑之愛,果何如也?又況臣之於君,猶子之於父也,父母有疾,子而侍湯,而輒受勞賞之典,則寧有不蹴然而不敢當者乎?伏乞聖慈,俯垂諒察,亟命還收,俾恩賞無屑,微分獲安焉。取進止。答曰,省箚具悉卿懇。卿其勿辭,安心領受。仍傳于朴宗珩曰,此批答,遣史官傳諭于右議政。
領敦寧金祖淳箚曰,伏以皇天祖宗,默垂景佑,玉度漸臻於天和,縟儀將擧於嵩祝,殿宮回憂而日豫,中外相告而雷歡,此誠我東方莫大無疆之慶,豈蕪辭拙筆所可形容其萬一哉?善端生於病餘,至戒存乎少愈,此古昔賢哲之格言至論也。伏望殿下,勿以已瘳而遂忘疢疾之憂,勿以粗安而或忽彊勉之方。體天之健,合天之德,享康强之福,恢奮勵之圖,用答我百僚萬姓攢手拭目之忱,豈不休哉,豈不盛哉?仍念臣於今玆賞典,有不任怵惕而愧騂者,出入臥內,起居保護,卽如臣者之常分耳,藉使眞有可紀之勞,本不當論及,況百餘日來,不過隨行而進,逐隊而退,實無涓塵之效,而徒積猥越之罪矣。廐馬鞍轡之副,家人祿仕之推,皆所謂上賞殊典也,以何功勩,自與外廷嘗藥之臣,混同蒙被,若臣之靦面汗背,固不足恤,其不有損於惜嚬之大德乎?玆敢冒入文字,仰暴微諒。伏乞亟命收還,以示聖朝愼重恩賞之意,不勝幸甚。取進止。答曰,省箚具悉卿懇。卿其勿辭,安心領受。仍傳于朴宗珩曰,此批答,遣史官傳諭于領敦寧。
乙亥正月初五日辰時,上御大造殿。藥房提調·副提調,持湯劑入侍時,提調金蓍根,副提調李好敏,假注書李在鶴,記注官林景祚·朴思彦,檢校直閣鄭元容,以次進伏,醫官權以中,進伏楹外訖。蓍根奉進湯劑,上曰,自內入之,可也。命醫官入診,以中診候,退伏奏曰,脈候左右三部調均矣。蓍根等曰,夜間聖體諸節,若何?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。嘉順宮氣候,何如?上曰,一樣矣。蓍根曰,醫官言內,脚部頻頻運動,調攝之節,甚有益云,日後則必爲種種運用,是臣等之區區所望也。上曰,唯。仍命退,諸臣以次退出。
上在昌德宮。停常參·經筵。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
備忘記,慶興府使權膺祜,方山萬戶李仁弘下直,各長弓一張,長箭一部,片箭一部,筒兒一箇賜給。
李好敏啓曰,藥房三提調,持湯劑來待矣。傳曰,入侍。
李好敏啓曰,假注書李在鶴,身病猝重,勢難察任,今姑改差,何如?傳曰,允。
李在鶴改差,代以尹豐烈爲假注書。
李好敏啓曰,吏曹判書李肇源,參判趙萬元,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書李肇源牌不進,參判趙萬元進,參議徐有聞牌不進,右承旨趙晉和進。啓曰,判書李肇源,參議徐有聞竝牌不進,小臣獨政未安,何以爲之?敢稟。傳曰,仍爲之。又啓曰,輔德今當差出,而擬望之人乏少,承旨竝擬,何如?傳曰,允。以權丕應爲輔德,韓耆裕爲戶曹參議,李若愚爲注書,李敬修爲忠勳都事,禮曹判書金蓍根今加正憲,行都承旨李好敏今加嘉義,戶曹參議洪旭浩今加嘉善,醫官吳千根今加崇祿,秦東秀今加正憲,加資事承傳。
兵批,行判書朴宗來病,參判李羲甲病,參議鄭景祚入直進,參知鄭元容受由,左副承旨李愚在進。護軍鄭世煥·尹文東·卞緯鎭·李師彬·申協,副護軍權偗·黃道源·金健柱·李觀城·吳晉秀·金應一·金夏璉·張趾元·鄭東杓·李台鉉·金載翼·尹崇烈·李述模·趙有憲·申虎文·李萬運·金聖浩·徐季修·張翰·趙鎭坤·元在明,副司果李羲肇竝單付。
李愚在啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
趙晉和啓曰,新除授注書李若愚,卽爲牌招入直,何如?傳曰,允。
傳于趙晉和曰,發遣吏郞,諸執事淸齋與否,摘奸以來。
傳于李好敏曰,吏兵批歲抄點下者,依例捧傳旨。
以掌令金世忠,正言趙奎昇·金敬淵牌不進罷職傳旨,傳于李愚在曰,只推。
李好敏,以吏曹言啓曰,成均館典籍李奎鉉呈狀內,矣身素患痰癖之症,挾感添劇,時月內,萬無起動供職之望云,身病旣如是,則有難强令察任,改差,何如?傳曰,允。
趙晉和,以禮曹言啓曰,以惠慶宮寶齡望九慶科庭試有初試除初試取稟草記傳曰,除初試,卽日放榜事,命下矣。文武科庭試吉日,令日官池景泌推擇,則來十月初七日爲吉云,以此日定行,何如?傳曰,允。
乙亥正月初六日辰時,上御大造殿。藥房三提調,持湯劑入侍時,都提調韓用龜,提調金蓍根,副提調李好敏,假注書李在鶴,記注官李昌瑞·朴思彦,檢校直閣鄭元容,以次進伏,醫官權以中·吳千根·秦東秀·李命運,進伏楹外訖。用龜奉進湯劑,上曰,姑爲留置,可也。命醫官入診,以中·千根·東秀·命運診候,退伏奏曰,脈候左右三部調均矣。用龜等曰,夜間聖體,若何?上曰,一樣矣。寢睡·水刺之節,何如?上曰,一樣矣。各殿宮氣候亦皆一樣矣。用龜曰,日昨伏聞諸醫所傳,則聖候快復,諸節益臻康寧,而脚部種種運用,然後尤宜於調攝之節云,日後則必爲頻頻行步,臣所區區之望也。上曰,當留念矣。用龜曰,臣待罪保護之任,獲覩聖候康復之曠古大慶,蹈舞懽忻之忱,有難以言語,形容其萬一,此際伏見別單判下傳敎,便蕃之恩,遍及於藥院諸臣,至若臣之所蒙,尤爲曠絶優渥,裒然爲一院之首,榮耀無比,感祝益切,第念臣,曾無尺寸之功,而奔奏殫竭於議藥承候之節,卽是臣職分內事也,有何可紀之勞而今此踰濫之賞,遽及於罔功之賤,臣心惶忸,雖不足恤,豈不有欠於聖朝惜嚬笑之政乎?文字陳懇,極涉煩猥,適登前席,敢暴微悃,乞收成命,以重賞典焉。上曰,安心勿辭領受。用龜曰,別單判下,已至多日,政官牌招開政,加資下批似好,故敢此仰達矣。上可之。上命退,諸臣以次退出。
上在昌德宮。停常參·經筵。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
趙晉和啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
李好敏啓曰,藥房提調·副提調,持湯劑來待矣。傳曰,入侍。
傳于趙晉和曰,禮房承旨·左副承旨·同副承旨分詣受香諸處,奉審摘奸以來。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
以吏曹參議徐有聞再牌不進罷職傳旨,傳于朴宗珩曰,只推。
義禁府啓目,厚州僉使柳相斗原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
趙晉和,以弘文館言啓曰,校理金鐮,修撰尹致鼎,旣有只推之命,竝卽牌招察任,何如?傳曰,允。
李愚在,以都摠府言啓曰,副摠管柳畊,以刑曹參判,本曹坐起,晝仕出去之意,敢啓。傳曰,知道。
李愚在,以兵曹言啓曰,惠慶宮寶齡望九慶科庭試別試文武科,來十月初七日設行事,自禮曹推擇啓下矣。武科則例有初試,吉日令日官金性錡推擇,則來九月二十四日爲吉云,以此日擧行,而在前慶科庭試初試,取人之數,多寡不同,或取三四百人,或取五六百人,或取八百人,或取一千人矣。今番則取幾人乎?敢稟。傳曰,取三百人。
趙晉和,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
乙亥正月初七日辰時,上御大造殿。藥房提調·副提調,持湯劑入侍時,提調金蓍根,副提調李好敏,記事官李若愚,記注官林景祚·李昌瑞,檢校直閣李光文,以次進伏,醫官權以中·吳千根·李命運·秦東秀,以次進伏楹外訖。蓍根奉進湯劑,上曰,自內入之。蓍根等曰,夜來聖體,若何?上曰,一樣,而各殿宮氣候,皆一樣矣。因命醫官入診,以中等,以次入診訖。蓍根曰,脈體奏之。以中等曰,左右三部調均矣。上命退,諸臣以次退出。
上在昌德宮。停常參·經筵。
李愚在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,假注書朴容壽,身病猝重,勢難察任,今姑改差,何如?傳曰,允。
備忘記,永明尉,外廐馬一匹面給。
備忘記,廣梁僉使韓黎矢下直,長弓一張,長箭一部,片箭一部,筒兒一箇賜給。
李好敏啓曰,藥房三提調,持湯劑來待矣。傳曰,入侍。
朴容壽改差,代以柳幼麟爲假注書。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
以校理金鐮牌不進罷職傳旨,傳于趙晉和曰,只推。
以修撰尹致鼎牌不進罷職傳旨,傳于趙晉和曰,只推。
趙晉和,以禮曹言啓曰,今正月十六日,上候平復陳賀節目,當爲磨鍊,而謹稽列聖朝已例,則有親臨受賀之例。或有權停例擧行之例矣,今番則乃是無前之大慶,親臨受賀之節,何以爲之乎?敢稟。傳曰,權停例爲之。
乙亥正月初八日辰時,上御大造殿。藥房三提調,持湯劑入侍時,都提調韓用龜,提調金蓍根,副提調李好敏,記事官李若愚,記注官林景祚·朴思彦,檢校直閣李光文,以次進伏,醫官吳千根·秦東秀·權以中·李命運,進伏楹外訖。上曰,湯劑自內入之。仍命醫官入診,以中·東秀診候訖。上曰,脈體奏之。以中等曰,左右三部調均矣。上曰,入侍閣臣,誰也?好敏曰,檢校直閣李光文也。用龜曰,日候尙未夬解,夜來聖體,若何?上曰,一樣矣。用龜曰,王大妃殿氣候,何如?上曰,各殿宮氣候,皆一樣矣。用龜曰,凡於振發精神,宣行榮衛之道,專在於梳洗,而今則聖候凡節,似不妨於巾櫛之間矣,趁今試爲巾櫛,是臣區區之望也。惠慶宮進服蔘吉茶停止,益氣調元湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,臣愚在,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李好敏啓曰,藥房提調·副提調,持湯劑來待矣。傳曰,入侍。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
禮曹,今正月十六日,上候平復頒敎陳賀權停例行禮時應行節目,參考前例磨鍊,依此擧行,何如?判付啓,依回啓施行爲良如敎。
兵曹口傳政事,護軍單洪旭浩,副護軍單鄭元容。
以慶尙監司李存秀狀啓,宜寧等邑民家失火事,傳于朴宗珩曰,聞甚矜惻,元恤典外,別加顧助事,廟堂分付。
趙晉和,以弘文館言啓曰,校理金濂,修撰尹致鼎,旣有只推之命,竝卽牌招察任,何如?傳曰,允。
趙晉和,以禮曹言啓曰,今正月十六日,上候平復頒敎陳賀時,王大妃殿·中宮殿·惠慶宮·嘉順宮,百官進致詞箋文表裏行禮儀註,直爲書入各殿宮之意,敢啓。傳曰,知道。
趙晉和,以禮曹言啓曰,三名日及各殿宮誕日陳賀時,王世子當有進箋致詞表裏之禮,而冠禮前,則依前例權停,自內只進表裏事,前已啓下矣。今此上候平復陳賀時,亦依此磨鍊以入之意,敢啓。傳曰,知道。
兵曹,來九月二十四日,惠慶宮寶齡望九慶科庭試別試武科初試時規矩,貫革五矢一百二十步一巡一中,柳葉箭五矢一百二十步一巡二中,鳥銃三柄一巡二中,講書粗以上,取二技落點。
乙亥正月初九日辰時,上御大造殿。藥房提調·副提調,持湯劑入侍時,提調金蓍根,副提調李好敏,假注書柳幼麟,記注官李昌瑞·朴思彦,檢校待敎李鶴秀,以次進伏,醫官吳千根·秦東秀·權以中·李命運,進伏楹外訖。蓍根曰,夜來聖體,若何?上曰,一樣矣。蓍根曰,王大妃殿氣候,何如?上曰,各殿宮氣候一樣矣。蓍根奉進湯劑,上曰,自內入之。仍命醫官入診,以中診候訖。蓍根曰,脈候奏之。以中曰,左右三部調均矣。上曰,入侍注書,誰也?好敏曰,假注書柳幼麟也。蓍根曰,前參議洪旭浩陞資後,未付軍銜,明日日次,勢難入參,分付該曹,口傳付軍職,以爲入參診筵之地,何如?上曰,依爲之。出擧條好敏曰,伏聞諸醫官之言,則撤直已至多日,自今以後,脚部頻頻運動,然後似無艱澁之慮云,此後則必置交倚,時時升降,試爲運用脚部之地,是臣區區之望矣。上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,昌洲僉使安熙倜,森森坡萬戶黃石老下直,各長弓一張,長箭一部,片箭一部,筒兒一箇賜給。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍時,原任大臣·閣臣同爲入侍。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
以校理金鐮,修撰尹致鼎牌不進罷職傳旨,傳于趙晉和曰,只推。
趙晉和,以弘文館言啓曰,校理金鐮,修撰尹致鼎,旣有只推之命,竝卽牌招察任,何如?傳曰,允。
趙晉和啓曰,今十六日,上候平復稱慶陳賀頒敎文,當爲製進,藝文提學李相璜,待明朝牌招,何如?傳曰,允。
李好敏,以吏曹言啓曰,新除授江界府使安橚戶奴呈狀內,矣上典,歲前重病,幾危僅甦,多般藥治,有加無減,時月之內,萬無起動之望,卽速入啓遞改云。其身病旣如是,則有難强令往赴,罷黜,何如?傳曰,允。令該曹口傳差出,催促下送。
李好敏,以內醫院都提調·提調意啓曰,進上鍼子及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
李愚在,以都摠府言啓曰,副摠管張鉉宅,以御營中軍,本營諸將官射會監試事,南小營晝仕出去之意,敢啓。傳曰,知道。
李愚在,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
李愚在,以備邊司言啓曰,癸酉增廣式年出身已越宣薦人及六臘越薦出身,昨年庭試出身已越宣薦人及六臘越薦出身,當爲分防西·北,而西·北兩道,亦不得免歉,不無主客俱困之慮,在前如此之時,特爲除防,多有已例,今番亦爲除赴防之意,分付,何如?傳曰,允。
李愚在,以備邊司言啓曰,酒禁本出爲民救荒之意,而聞自近日以來,班戶犯禁,愈往愈甚,榷利者必歸圖免,無告者偏罹其害,法禁漸壞,怨讟愈多,其所以救民者,今反爲厲民而止。若使法官,善爲對揚,則豈或至此之極,而況聞假稱禁隷,奪掠民産之弊,因此尤甚,閭里騷繹,益無可言云。刑·漢城府堂上·左右捕將,姑先從重推考,使之痛加禁斷,而禁隷掠民之類,自捕廳依律嚴繩之意,分付,何如?傳曰,允。
李愚在,以備邊司言啓曰,都下流丐,死亡日多,街路之上,僵尸相望,故頃自本司,捧甘賑廳·京兆,使之隨卽掩瘞,而寒沍漸劇,殣殍愈多,該廳·該府,亦無以一一收埋,往往多躶棄委巷,積骸成堆云。聽聞所及,萬萬驚惻,令京兆,發遣本府及各部郞官,分排日限,遍行摘奸後,賑廳及各該營門,各出事力,眼同董飭,體昔年掩骸之政,倣古人叢塚之法,使之隨所有便卽深埋,俾無如前暴露之患,亦自本司,間十日發遣郞廳,看審形止,若或有不善擧行之弊,則當卽草記論勘之意,申飭賑廳·京兆及各該營門,至於流丐饋粥,旣非如例設賑,不過一時救急,而此亦有虛實相蒙之歎,毋論設粥與乾糧,隨時從便,期有實效之意,分付賑恤廳,何如?傳曰,允。
禮曹,來丙子式年諸科擇日,進士鄕漢城試初試八月二十日,生員鄕漢城試初試同月二十二日,文武科鄕漢城試初試九月初二日,雜科初試同月十二日。
吏曹參判趙萬元疏曰,伏以惟天惟祖宗,默祐陰騭,玉候快臻平復,賀儀不日將擧,而殿宮回憂而日康,臣民攢手而崗祝,此誠吾東方無疆之大慶,歡忻蹈忭,曷有其極?仍伏念臣於見職,豈有一分堪承之望?適値僚堂有故,不得不一再代斲,而冥行埴,觸事僨誤,至於今月初二日老職下批之政,而臣之昏謬顚錯之罪,益無所逃矣。蓋應資推恩之法,本邑修成冊報于監營,監營移送臣曹,臣曹則不過按例擧行而已也,臣旣跧伏鄕廬,孤陋寡聞,至於人家姓譜,尤所茫昧,初不識鄭世煥之爲罪人日煥之兄,混擧於啓下之列,今始聞之,毛骨俱悚。噫,彼日煥,罪犯至重,聲討方張,則渠之親兄,雖倖免應坐之律,其何可擧論於政目之間哉?臣之矇然擧行,萬萬惶蹙,玆敢不避猥越,短章自列。伏乞聖明,亟降威譴,以懲臣溺職之罪,世煥之加資職帖,卽命還收,軍銜,亦爲勿施,以嚴隄防,千萬幸甚。臣無任云云。答曰,省疏具悉。所陳依施。
乙亥正月初十日辰時,上御大造殿。藥房入診持湯劑,大臣·閣臣·承候,同爲入侍時,都提調韓用龜,提調金蓍根,副提調李好敏,記事官李若愚,記注官李昌瑞·朴思彦,檢校待敎李鶴秀,右承旨趙晉和,假注書柳幼麟,領府事李時秀,領議政金載瓚,右議政金思穆,提學南公轍·徐榮輔,直提學金履喬,檢校直閣李魯益·徐俊輔·鄭元容,檢校待敎朴宗薰,原任待敎朴綺壽,以次進伏,醫官吳千根·秦東秀·卞之錞·吳仁豐·洪旭浩·權以中·李彦厚·朴器成·白時昌·李命運·李宜春,進伏楹外訖。用龜跪進湯劑,上曰,自內入之。時秀曰,夜來聖體,若何?上曰,一樣矣。時秀曰,王大妃殿氣候,何如?上曰,各殿宮氣候皆一樣矣。仍命旭浩入診,旭浩入診訖,退奏曰,左右三部調均,而脈度諸節,比向來大有差勝矣。時秀曰,今則聖候已臻平復,時時動作起居,使血氣流通,然後自然日益康寧,常以此留意,是臣區區之望也。載瓚曰,咸鏡監司及平安兵使,昨年以限歲前仍任之意,仰請蒙允矣。今已限滿,依例差代,何如?上曰,依此爲之。載瓚曰,引接臣隣,咨訪治道,爲人君圖理之本,而向來靜攝,已過屢朔,緣此而殿下之不得躬親庶務,亦云久矣。今旣撤直,又當歲首,不可無一番次對,而矧今年穀告歉,中外頷顑,甚至輦轂之下,餓莩相望,而外邑景像,臣雖未能目覩,略以聽聞所及言之,其爲遑急之狀,不言可知,此豈殿下一時安閑暇豫之時乎?幸於從近宣對,詢諮政謨,周察民隱,俾無廟務之積滯,實爲區區之望也。時秀曰,引接臣隣,諮諏政謨,實爲今日急先務,而歲首次對,亦是我朝應行之規也。不可許久停止,而今則聖候,平復有日,頻接臣隣,此其時也,伏望益加留念焉。載瓚曰,見今廟務,雖無大段積滯者,方當聖候平復之日,中外民庶,擧切欣忭顒祝之望,其在慰悅鎭安之道,不可無歲初引對之擧矣。臣等匪不知靜攝之餘,難於酬應,而齗齗仰奏,不敢知止者,誠以事係緊急,有不容少緩者也。昔我英廟朝,雖在靜攝之中,每於集慶堂臥內,召接諸臣,不廢月六之古規,聖意所存,猶可仰認,且於宣廟朝時,先正臣李珥,以經筵之許久停止爲可悶,請以常常延接臣僚,討論問難,此實我朝之故事也。幸以此常爲留念焉,每當入侍之際,承候纔畢,輒有退去之命,故臣等雖有所懷,未及陳奏,趑趄怵惕,相率而退,因此而上下之情志莫通,中外之事務多滯,此臣等之常所抑鬱者也。雖非日次之時,頻頻延對諸臣,從容詢諮似好矣。時秀曰,此時酬應,非不爲難,而方當玉候冞康,春晷向舒之日,時時延見,常常召接,而又或特召承旨·玉堂,諮詢政事,論難講學,非但爲圖治勤政之道,亦足爲靜攝餘消遣之資,因是而血氣流行,榮衛宣暢,則尤合於日就康寧之道矣。載瓚曰,世子宮睿齡漸長,此時講學之工,不容少緩,而向因直宿,又當劇寒,書筵之停輟,亦已屢朔矣。臣亦忝叨師傅之任,全乏輔導之方,而仄聞宮僚之臣,亦無一人以此事提稟者,臣於此,不勝慨然,雖今明日,必爲設行書筵,俾免寒曝之歎,而殿下,亦於自內常常戒飭,無至間斷焉。臣等之所仰望而祈祝者,惟在於殿下之頻接臣僚,春宮之日勤講讀,今日悠悠萬事,豈有過於此二者乎?王大妃殿進御加味益氣湯,參貼製入事。出榻敎惠慶宮進服益氣調元湯,依前方五貼製入事。出榻敎上命退,諸臣以次退出。
上在昌德宮。停常參·經筵。
安光宇啓曰,行大司憲韓用鐸,掌令金世忠呈辭,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
李好敏啓曰,藥房提調·副提調,持湯劑來待矣。傳曰,入侍。
趙晉和啓曰,臣晉和依定式,進詣香室奉審,則香祝樻·祝板袱子精潔之意,敢啓。傳曰,知道。
傳于趙晉和曰,禮房承旨馳詣元陵,奉審摘奸,局內諸陵,一體奉審以來。
傳于趙晉和曰,頒敎文中,赦句添入。
趙晉和啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學李相璜,旣在闕中,使之添入,何如?傳曰,允。
以校理金鐮,修撰尹致鼎牌不進罷職傳旨,傳于趙晉和曰,只推。
吏曹口傳政事,以李身敬爲江界府使。
備邊司,以李羲甲爲咸鏡監司,鄭周誠爲平安兵使。
李愚在啓曰,兵曹郞廳來言,平安兵使下批,政事,取稟。傳曰,當日爲之。
趙晉和,以吏曹言啓曰,今此宗廟·景慕宮望祭及兼告由祭,永寧殿·社稷告由祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單金陽淳·李奎鉉。
李愚在,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李愚在,以備邊司言啓曰,卽見咸鏡監司金履陽狀啓,則以爲,本道沿海十五邑,每年二十三次貢獻物種及別進上·閏朔·到界等不恒有之策應,率皆徵斂,情費甚多,故往往有海津殆空,移斂於陸民,爲今變通之計,唯是營作貢一策而已。今以年例元進上海民所納二萬兩中,減給一萬兩零,其餘一萬兩及大同民庫應下六千餘兩,合一萬六千餘兩,作爲營貢之資,別設進獻庫於本營。
乙亥正月朔膳爲始,自本庫封進,而至若別進上,各殿宮竝爲封進之時,則一次所入,爲六千餘兩,至於當殿封進之時,亦近二千兩,此若不一體彌綸,則非時漁獵,民斂當倍,此亦鳩集錢穀於進獻庫,以爲取耗滋殖,竝與閏朔進上,酌定物價,隨時貿封,且道臣瓜遞後,到界進上之斂於海民,而事甚無謂,此後新舊伯自備封進事,著爲定例,而第此進獻庫儲留之物財,尙或有入不當出之慮,以本道營賑耗蕩債給代元數中,壬申爲始還錄條每年六百五十石,移補取用,實合便當,本道進獻生魚物中松魚·鰱魚·銀魚·苽魚·黃魚·靑魚·文魚·大口魚等八種,隨節早晩,産有遲速,而月令朔膳之封,俱有無定之期,每致愆時,輒請退限矣。往在辛未,薦新生苽魚·大口魚兩種,特蒙隨産封進之命,其餘六種,義無異同,一體停當事,竝請令廟堂稟處矣。貢獻之需,水産居多,策應之役,海民偏苦,物價日益刁䠮,情費歲漸增加,莫重上供,乃爲海民切骨之弊,誠爲萬萬悚悶。今此營作貢之擧,實爲尊事體除民瘼之政,而況一萬兩蠲減,尤爲實惠之大,道臣今已設庫創例,庶見十五邑息肩之效,依所請,自今年施行別進上及閏朔進上,竝與新舊道臣到界供獻,或附本庫,從便彌綸,或自本營,措備擧行,果皆得宜,第本庫事力,必有不給之慮,蕩債給代後,還錄條每年六百五十石,旣異於會內元穀,許令移附本庫,俾爲取殖繼用之地,各種生魚,亦依苽魚·大口〈魚〉例,隨所産封進一款,令該曹稟處,何如?傳曰,允。
趙晉和,以禮曹言啓曰,卽伏見備邊司草記,則因咸鏡監司金履陽狀啓,薦新及進上生魚物中松魚·鰱魚·銀魚·文魚·黃魚·靑魚等六種,依苽魚·大口魚例,隨其産出封進事,令該曹稟處事,允下矣。謹稽謄錄,則凡薦獻物種,勿拘月令,待其産出封進事,載在禮文,而去辛未年,因本道陳弊冊子,生苽魚·生大口魚,隨其産出,或先或後,無礙封進之意,著爲令式,則此六種,亦不可異同,依所請施行之意,分付道臣,何如?傳曰,允。
靑城尉沈能達疏曰,維天維祖宗,默垂陰騭,聖候腫癤,不日康復,慈宮患候,亦奏翼瘳之慶,直宿撤罷,賀儀將擧,我東方億萬無疆之基,基於今日,臣民慶忭之忱,曷有其極?仍伏念臣之賤疾,以風痺之症,已成十數年貞痼,頭目眩暈,手足癱瘓,體若枯木,未及秋而枝葉先萎者也。雖尋常跬步之際,必須左右,而咫尺房闥之間,起而還仆,殆同籧篨,而人莫不憐之矣。近添寒感,諸症益肆,肢節刺痛,精神昏瞢,氣息凜綴,頃刻難支,委頓床褥,宛轉呻囈,永寧殿告由祭獻官名帖際至,固當蹶趨承,不敢言私,而第以臣癃病之形,末由自力於駿奔將事之列,且筋力奔走,殫竭微誠,卽臣分之當然,而苟有一半分蠢動之望,則當此無前之盛慶,疲癃殘疾,咸得蹈舞,而其何敢以疾病之狀,仰塵於黈纊之下乎?罪上添罪,只甚惶懍而已,玆不得〈不〉疾聲呼籲。伏乞聖慈,俯垂矜憐,亟令銓曹改付標,以重享禮,仍治臣瀆擾之罪,以肅朝綱焉。臣無任云云。答曰,省疏具悉卿懇。疏辭許令該曹改付標。仍傳于趙晉和曰,此批答,遣史官傳諭。
乙亥正月十一日辰時,上御大造殿。藥房提調·副提調,持湯劑入侍時,提調金蓍根,副提調李好敏,記事官李若愚,記注官林景祚·朴思彦,檢校待敎李鶴秀,以次進伏,醫官吳千根·秦東秀·權以中·李命運,以次進伏楹外訖。蓍根奉進湯劑,上曰,自內入之。蓍根曰,夜來聖體,若何?上曰,一樣矣。蓍根曰,王大妃殿氣候,何如?上曰,各殿宮氣候,皆一樣矣。仍命醫官入診,權以中·秦東秀·李命運,以次入診訖。上曰,脈體奏之。以中等曰,左右三部調均矣。上命退,諸臣以次退出。
上在昌德宮。停常參·經筵。
夜自二更至五更,月暈。
安光宇啓曰,行大司憲韓用鐸,掌令金世忠呈辭,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
李好敏,以侍講院言啓曰,新除授兼弼善洪儀泳,自鄕上來,而時無職名,令該曹口傳付軍職,何如?傳曰,允。
兵曹口傳政事,副司果單洪儀泳。
兵曹口傳政事,副司果徐憲輔。
李好敏啓曰,吏曹郞廳來言,政事當日爲之事,命下矣。判書李肇源,參判趙萬元,參議徐有聞,俱以病不來云,判書·參判·參議,竝卽牌招,何如?傳曰,允。
又啓曰,吏曹判書李肇源,參判趙萬元,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書李肇源,參判趙萬元,參議徐有聞再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
傳于李好敏曰,氷庫提調,與司䆃提調相換。
有政。吏批,判書李肇源牌不進,參判趙萬元進,參議徐有聞牌不進,右副承旨安光宇進。啓曰,判書·參議竝牌招不進,小臣獨政未安,何以爲之?敢稟。傳曰,仍爲之。以金熙周爲承旨,徐俊輔爲兼輔德,申溆爲兵曹參判,金爲參知,南公轍爲弘文提學,李肇源爲同成均,李羲肇爲典籍,洪顯周爲氷庫提調,曺敬振爲嘉山縣監,咸鏡監司單李羲甲,承文副正字單鄭郁東,巨濟府使權聖祜今加通政加資事承傳,成均博士韓發翼,學正洪煥,學祿金祖欽竝單付,書題單趙完碩仍任事承傳,氷庫提調洪顯周,司䆃提調李肇源相換。
兵批,行判書朴宗來病,參判未差,參議鄭景祚進,參知未差,同副承旨朴宗珩進。平安兵使單鄭周誠,大護軍金履陽,護軍李忠運,副護軍鄭湋·鄭煥宗·李馨秀·白泳鎭·李寬彬竝單付。
李好敏啓曰,吏曹參議徐有聞三牌不進,依定式,禁推傳旨捧入之意,敢啓。傳曰,知道。
以吏曹參議徐有聞三牌不進禁推傳旨,傳于李好敏曰分揀。
朴宗珩,以兵曹言啓曰,癸酉增廣式年出身已越宣薦人及六臘越薦出身,昨年庭試出身已越宣薦人及六臘越薦出身等,纔因備局草記,旣已除赴防矣,除赴防則有納米之例,而亦有因特敎除納米之時,今番則何以爲之乎?敢稟。傳曰,除納米。
又以備邊司言啓曰,卽見統制使徐英輔狀啓,則以爲,本營穡事慘歉,穀簿大縮,將士支放,飢民賙賑,萬無變通之策,諸道某樣穀中限一萬石,特許請令廟堂,稟旨分付矣。本營年例支放,專資還耗與屯稅,而値此無前之歉荒,還旣多停,稅又見縮,本營事勢,誠亦可悶,支放之外,方春賑貸,尤係目下急務,接濟之政,軍民何間,而第今諸路枵然,自救不贍,更無擬議排劃之處,先就嶺南所在本營句管支放元還中,限一萬石姑許取用,元穀見縮之數,則令帥臣,講究變通充報之策,具意見報司,以爲從後稟處之地,仍以此意,分付該帥臣及該道道臣,何如?傳曰,允。
乙亥正月十二日辰時,上御大造殿。藥房三提調,持湯劑入侍時,都提調韓用龜,提調金蓍根,副提調李好敏,假注書柳幼麟,記注官林景祚·李昌瑞,檢校直閣徐俊輔以次進伏,醫官吳千根·秦東秀·洪旭浩·權以中·李命運,進伏楹外訖。用龜曰,夜來聖體,若何?上曰,一樣矣。用龜曰,王大妃殿氣候,何如?上曰,各殿宮氣候,皆一樣矣。用龜跪進湯劑,上曰,自內入之。用龜曰,旭浩入診,旭浩入診訖。用龜曰,脈度奏之。旭浩曰,左右三部調均矣。上命退,諸臣以次退出。
上在昌德宮。停常參·經筵。
自初昏至夜三更,月暈。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴宗珩啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,伐登萬戶田致學,平南萬戶崔華男下直,各長弓壹張,長箭壹部,片箭壹部,筒兒壹箇賜給。
李好敏啓曰,藥房三提調,持湯劑來待矣。傳曰,入侍。
傳于朴宗珩曰,十五日次對,依例來會。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
以全羅監司金啓溫狀啓,井邑縣監鄭胄煥身死事,傳于金熙周曰,令該曹口傳差出,催促下送。
吏曹口傳政事,以金昊淳爲井邑縣監。
金熙周,以弘文館言啓曰,校理金鐮,修撰尹致鼎,旣有只推之命,竝卽牌招察任,何如?傳曰,允。
又以禮曹言啓曰,今正月十六日,上候平復陳賀時,各殿宮方物物膳,依下敎,勿爲封進之意,行會諸道,而關文未到之前,咸鏡道觀察使所進方物,已爲封發上來矣。在前如此之時,以還下送之爲弊,有稟旨捧入之例,今亦依前例捧入,何如?傳曰,允。
朴宗珩,以都摠府言啓曰,副摠管柳畊,以刑曹參判,本曹坐起,晝仕出去之意,敢啓。傳曰,知道。
又以兵曹言啓曰,五衛將嚴再光,慶熙宮衛將崔後彦·李周晃,俱以病難供職,呈狀乞遞,竝改差,何如?傳曰,允。
又以備邊司言啓曰,各道春操稟啓,今已齊到矣。莫重戎政之遇歉停退,殆近十年,論以陰雨之戒,非不爲悶,而見今六道設賑,民憂莽蒼,兩西則雖幸免歉,各道移貿移轉之擧,偏萃兩道,疲於奔命,窮春民邑之勢,殆無異於以南諸道,若使詰戎之政,竝擧此時,則目下事勢,實有行不得者,各道·四都水陸諸操·巡歷·巡點,竝姑停止,官鎭門聚點,與元操雖有大小之別,其爲動民役民,殆無異同,設賑各邑,依近例姑停,外此邑鎭,勿以停操,少或弛忽,必各惕勤擧行之意申飭,關東都試,道臣旣請退行,一體許施,全羅兵使稟操之啓,過期不來,誠爲未安,從重推考,何如?傳曰,允。
又以備邊司言啓曰,江原道鬱陵島搜討,今年爲當次,而船隻格軍渡海物種,自本道及嶺南,當爲分定擧行事,當及時知委,使之待風和入去,而第今本道沿海各邑,俱未免歉,嶺南民邑之勢,尤無可言,遇歉停免,前旣有例,今亦待後年次擧行之意,分付,何如?傳曰,允。
積城縣監南達孫疏曰,伏以臣待罪積城,今已周歲于玆矣。責重芻牧,才短盤錯,居常愧懼,若隕淵谷。迺於昨年秋,以還逋事,至有前道臣筵奏,與七邑守令,同被拿勘之命,而何幸聖度天大,恩宥遽降,臣且悚且感,夙宵殫竭,以爲萬分一涓埃之報,而其奈積弊已痼,了勘無期,今若祗畏瀆擾之誅,訖無通變之策,不爲陳達於聽卑之天,自歸孤負於分憂之地,則厥罪滋大,尤合重律,玆不得不冒昧仰懇,伏望聖明,垂察焉。本縣逋穀,爲八千一百石零,巡營査啓,廟堂覆奏,請令限七年竝耗排捧,歲以一千二百七十二石十四斗零爲準,此誠紓民力重糴法之意,竝行不悖者也。臣固當蹶奉行之不暇,而第其起逋,已過二十年,溯考原簿,逐名査櫛,而各人之死亡流離者,十居八九,餘存無幾,而亦皆至貧無依之類也。剝椎無益,收捧沒策,欲以責諸吏廳也,則小邑殘吏,無所聊賴,十包以上,辦出不得,欲以責諸村間也,則凶年疲氓,旣煩賦役,一緍以下,橫斂可悶,且外此還簿,又加萬石,統計人戶,未滿千數,樂歲農穀,亦未足於應糴之數,而如此大無之時,無非我躬不閱,遑恤我後者,則道啓擧條中所請廳徵面徵,其勢末由,而惟有上下撙節,商確拮据者,可以不煩民力,而歲得近七百金之路矣,然而近七百金,未滿各穀六百石詳定之價,則限以十五年,然後始可以準其八千之逋矣。不如是而果以七年爲限,則不惟行之不得,抑恐其巧侵橫徵,終歸於民,而邑將益弊矣。且況斯民也,卽我殿下之如傷若保者也,臣職忝字牧,不能撫摩,一任其濱死嗷嗷,而更使白納其不受之物,督責於慘歉之時,以致其不堪其苦,扶携溝壑,則臣雖被斧鉞之誅,寧足以少贖其僨誤之罪耶?謀始之道,不宜或諉於後來之人,毋隱之義,不敢自阻於仁覆之天。伏望聖慈,特垂諒察,許以本縣逋還八千一百石零,退限十五年排捧,俾得有所措置,自底準充,則民邑之幸,莫大於此。臣無任云云。省疏具悉。疏辭令廟堂稟處。
乙亥正月十三日辰時,上御大造殿。藥房三提調持湯劑入侍時,都提調韓用龜,提調金蓍根,副提調李好敏,記事官李若愚,記注官林景祚·朴思彦,檢校直閣徐俊輔,以次進伏,醫官吳千根·秦東秀·權以中·李命運,進伏楹外訖。用龜奉進湯劑。上曰,自內入之。仍命醫官入診,以中入診訖。上曰,脈體奏之。以中曰,左右三部調均矣。用龜曰,夜來聖體,若何?上曰,一樣,而各殿宮氣候亦一樣矣。蓍根曰,陳舊江蔘內入時,其中最腐傷不堪用者,爲十三兩零,此則不敢竝入留置,而以此數,載之月計,殆不誠實,故擇出僅存形殼者,則爲四兩五錢,使之傳掌,而其餘蠹屑蘆頭之留置無用者,會減於來朔月計中,似好矣。上可之。上問注書,誰也?賤臣起伏對曰,注書臣李若愚也。進御加味地黃湯前方中,鹿茸減一錢,自今日一貼式煎入事。出榻敎王大妃殿進御加味益氣湯,依前方三貼製入事。出榻敎上命退,諸臣以次退出。
上在昌德宮。停常參·經筵。
朴宗珩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴宗珩啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金熙周曰,禮房承旨馳詣社稷·宗廟·永寧殿·景慕宮,奉審摘奸以來。
李好敏啓曰,藥房提調·副提調,持湯劑來待矣。傳曰,入侍。
朴宗珩啓曰,嘉山縣監鄭周誠,移拜平安兵使,有除朝辭赴任之命矣。密符則以前兵使李元植所佩仍佩,諭書則安寶,使院吏齎傳,何如?傳曰,允。
金熙周啓曰,吏曹郞廳來言,嘉山縣監曺敬振,諫院則旣已署經,憲府則尙未署經云,除在外外,呈告人員,竝卽牌招,何如?傳曰,一司除署經。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
以校理金鐮,修撰尹致鼎牌不進罷職傳旨,傳于金熙周曰,只推。
朴宗珩啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以都摠府言啓曰,副摠管張鉉宅,以御營中軍,軍兵等中日試射放事,南小營晝仕出去之意,敢啓。傳曰,知道。
乙亥正月十四日辰時,上御大造殿。藥房提調·副提調,持湯劑入侍時,提調金蓍根,副提調李好敏,記事官李若愚,記注官李昌瑞·朴思彦,檢校直閣鄭元容,以次進伏,醫官吳千根·秦東秀·權以中·李命運·李宜春,進伏楹外訖。蓍根曰,夜來聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候,皆一樣矣。蓍根奉進湯劑,上曰,自內入之。仍命醫官入診,蓍根呼吳千根入診,上特命權以中入診,以中診候訖。上曰,脈體奏之。以中曰,脈候左右三部調均矣。上問注書,誰也?賤臣對曰,注書臣李若愚也。上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,問安。答曰,知道。
備忘記,潼關僉使鄭弼煥下直,長弓一張,長箭一部,片箭一部,筒兒一箇賜給。
李好敏啓曰,藥房三提調,持湯劑來待矣。傳曰,入侍。
傳于朴宗珩曰,大臣·備局堂上引見。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
以掌令金世忠,獻納朴鳴和,正言趙奎昇·金敬淵牌不進罷職傳旨,傳于安光宇曰,只推。
有政。吏批,判書李肇源進,參判趙萬元牌不進,參議未差,右承旨金熙周進。啓曰,副提學今當差出,而擬望之人乏少,外任竝擬,何如?傳曰,允。
又啓曰,說書今當差出,而前望中只有二人,以二望擬入之意,敢啓。傳曰,知道。
以金履載爲吏曹參議,金履喬爲副提學,洪起燮爲副應敎,金敎喜爲說書,李憲琦爲禮曹參議,宋啓榦爲工曹參議,李集斗爲判義禁,李元默爲社稷令,咸鏡監司李羲甲,行都承旨李好敏,行護軍鄭尙愚以上今加資憲,正卿陞擢,吏曹參議徐有聞,行副護軍金會淵,禮曹參議南履翼,右承旨金熙周,副護軍申絢今加嘉善,亞卿陞擢事承傳,祭酒宋稚圭,執義宋啓榦各加一資事承傳,故執義李宗榮贈禮參例兼,同知李周冕考。金熙周,以吏批言啓曰,行都承旨李好敏今陞資憲矣,依例送西後,兼都承旨下批之意,敢啓。傳曰,知道。
朴宗珩,以兵批言啓曰,都承旨李好敏,自吏曹送西矣,資級係是資憲,知中樞有闕之代,依例下批之意,敢啓。傳曰,知道。
兵批,行判書朴宗來進,參判申溆病,參議鄭景祚病,參知金入直,同副承旨朴宗珩進。以鄭尙愚爲都摠管,申絢·徐有聞爲副摠管,吳晉秀·金健柱·李述模爲五衛將,權師億爲忠壯將,黃應冽爲景福將,李濟憲·趙後永·崔弘迪爲慶熙將,申光赫·李晉保爲訓鍊僉正,朴宗大爲翊衛,閔修顯爲大丘營將,廉極台爲文城僉使,黃命祖爲古豐山萬戶,知事單李好敏,僉知單嚴再光,部將單成建鎭,全羅左水虞候秦東運,前虞候金衡遠,以上今加折衝加資事啓下,大護軍鄭尙愚,護軍徐有聞·金會淵·南履翼·申絢·李元植·徐有鳳,副護軍宋啓榦,副司果黃燾,以上竝單付。
趙晉和啓曰,館錄爲之事,命下矣。新除授副提學金履喬,卽爲牌招,以爲擧行之地,何如?傳曰,允
又啓曰,副提學金履喬牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以觀象監領事·提調意啓曰,本監天文學兼敎授金漢正有頉代,三曆官前主簿金晉榮,術業頗精,依例差下,使之付軍職,冠帶常仕,何如?傳曰,允。
咸鏡監司李羲甲疏曰,伏以惟天惟祖宗,默佑陰騭,玉候諸節,遄復天和,上而弛殿宮唯憂之念,下而答億兆顒祝之望,於萬無疆,自今伊始,賀儀將擧,吉日載邇,歡欣蹈舞,大小同情。臣於日昨,伏奉除旨,以臣爲咸鏡道觀察使者,臣聞命以來惝怳震駴,誠莫知措躬之所。噫,關北一路,最重於海東諸藩,其地則豐沛於漢家也,其風則燕代於中國也,朝家之眷顧,自昔迥別,而壤土與殊俗相錯,邊圉之虞,無日可忘,儘乎北門鎖鑰,有非所重臣,則不可以輕畀也,曾於二十年前,佐戎北幕,周覽山川,詢訪疾苦,鐵嶺以北,迤邐千有餘里,阧入於山海之間,土性磽确,物産又尠,家收十包之粟則饒戶也,市販一擔之布則富商也,視夫三南之飯稻羹魚,兩西之通功易事,生理之饒瘁,已不可同日而論,道里脩夐,關河阻絶,長安渺若日邊,王化隔如天上,剝膚之政,吏雖恣行,切骨之冤,民莫赴愬,挽近以來,歲比不登,戶口日縮,蓄積日匱,邊禁日益疎虞,民俗日益澆薄,衆瘼蝟集,病在膏肓,較諸二十年前,不知落下幾層,而目下事勢,雖異湖·嶺之遑汲,沿南各邑,旣用轉輸,迤北諸郡,又議賑貸,澒洞之憂,不啻齊岑,八路民命之休戚,孰不係於方伯之得人與否,而至於今日,本道尤有急焉,苟非其人,顚沛之患可立而俟矣。臣本無似,最居人下,本末長短,莫逃淵鑑,尋常任使,已懼不稱,以何威望,坐鎭勁强之俗,以何才識,頓整叢殘之局哉?今若貪戀恩寵,不自量度,厭然爲冒赴之計,則在臣一身,榮耀雖極,尸位素餐,必致厥職之瘝曠,畢竟使一方之民,益受其弊,重貽我殿下北顧之憂,則臣罪至此,顧無以自贖,而爲累於則哲者,又當如何也?反復思惟,自知甚明,玆敢披瀝衷懇,仰瀆崇嚴。伏乞天地父母,俯賜鑑諒,將臣新授北臬之任,亟行鐫免,以幸公私,不勝大願。臣無任云云。答曰,省疏具悉。卿其勿辭,往欽哉。
慶尙監司李存秀疏曰,伏以惟天惟祖宗,默垂眷佑,聖候康復,率普群生,歡欣蹈舞,惠慶宮邸下寶籌望九,月正元日,誕擧縟禮,聖孝冞光,吉慶洊湊,臣跡滯外藩,不得趨造於嵩呼之列,北望雲闕,不勝結之忱。仍伏念臣,以本道切急之狀,申請災結之準劃矣,及伏見回啓下者,八千九百餘結,尙在見減之中,臣誠悶隘,不知爲計。我國田賦,本自紊錯,奸吏百弊,皆在田政,故災實停當之際,道臣每多剋削於邑報,廟堂亦或更削於道啓,蓋不得不然也。且況今年之饑,非徒嶺南也,諸道災結,多有減削,廟堂之一例均削於嶺南,勢所不免,而此亦不可硬定也。天之降災於諸道也,災形本自不均,今於削災給災之際,亦隨以不均乃所以均之也,而前後覆啓,每以均削,爲均一之道,此臣所以悶迫罔措,屢煩而不知止者也。見今民間光景,誠有所不忍言者,死於道者,到處相望,死於家者,尤有倍焉,最是右道諸邑及左之沿邑,闔家盡劉,處處皆然,全材空虛,比比有之,雖其未及死者,亦皆浮黃委頓,不能自力於掩埋其先死者,生者死者,同臥一室,若其死於道者,則村里已虛,無以掩瘞,故申飭列邑,使之自官埋之,而所謂官吏官校,亦是饑餓將死之類也,一出之後,太半竝作僵屍,遂至於相枕,似此慘絶之狀,雖兵燹之後,恐不至若是之甚也。於是乎人無恒心,甚至有河內民傷於水旱之變,邑報之來,不覺體粟,章奏之上,未忍泚筆,大抵俵災之政,雖曰民命所係,苟於尋常歉歲,雖有多少減俵,未必爲民命必死之端,而至於今年,卽是無前之大侵,雖施非常之曠典,尙患其不濟,況可責之以無蓺之稅乎?今以八千餘結,減俵於各邑,則各邑勢無奈何,必將還實災處,白地責稅矣。減俵雖不過爲一紙關辭知委之事,而其於畢竟民命之攸係何哉?惟我聖上,矜恤嶺民,迥出常格,停常膳之貢,發內帑之藏,恩至渥也,德之至矣,便是推食而食之也,雖此溝壑之命,豈有憾恨,而一邊施以曠絶之恩,一邊責以白懲之稅,則竊恐爲權輿之不承,仞簣之虧功矣。以今孑遺之民命,較看於若干之災結,在國計,其輕重得失,果何如哉?臣之請災,以啓以疏,至再至三,屢瀆之罪,已無所逃,兩度追劃,亦示軫恤之德意,揆以常情,更以災結一事,仰煩宸聽,而瀆擾之誅,止於臣身,生死之機,實關民命,臣之所以力懇而苦不止者,良以此也。京司收租之案,列邑作伕之簿,過時未完,掣礙多端,而以此見減之數,知委勘俵,斷無其望,不得已冒萬死更請處分,乞令廟堂,依臣前請,許以準劃,俾得及時分俵,以幸一路災民焉。臣無任云云。答曰,省疏具悉。疏辭令廟堂稟處。
乙亥正月十五日辰時,上御大造殿。藥房入診持湯劑,大臣·備局堂上引見,同爲入侍時,領府事李時秀,都提調韓用龜,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校直閣鄭元容,以次進伏,醫官吳千根·秦東秀·卞之錞·吳仁豐·洪旭浩·鄭重周·權以中·李彦厚·朴器成·白時昌·李命運·李宜春,進伏楹外訖。上曰,大臣·備局堂上,使之入侍,可也。驥秀承命出去,上曰,大臣盡爲入來乎?好敏曰,時任大臣,則將參於賓對,原任大臣,爲承候隨入矣。上曰,諸閣臣不爲入來乎?好敏曰,只入直閣臣入來矣。時秀等曰,朝寒聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。用龜奉進湯劑,上曰,自內入之。仍命醫官入診,旭浩入診訖,退伏奏曰,脈度調均矣。時秀曰,脚部間果頻試運用之節乎?上曰,姑未試之矣。時秀曰,頻數試步,然後自可便利於動用矣。蓍根曰,若不趁卽試步,則久而愈難矣。上曰,原任大臣先退。時秀曰,今日賓對,乃歲首初行,且是久曠之餘也,臣旣登筵,欲於賓對入侍後,同爲退出矣。上曰,提調兼帶備堂乎?好敏曰,然矣。上曰,副提調則不兼備堂乎?好敏曰,然矣。上曰,閣臣例不參次對入侍乎?元容曰,無入參之例矣。驥秀與同副承旨朴宗珩,記事官李若愚,事變假注書金祖欽,領議政金載瓚,右議政金思穆,知中樞府事南公轍,行兵曹判書朴宗來,行漢城判尹朴崙壽,吏曹判書李肇源,水原留守李益運,戶曹判書李相璜,刑曹判書李堯憲,訓鍊都正李溏,漢城左尹李海愚,吏曹參判趙萬元,戶曹參判金基厚,開城留守尹序東,行護軍韓致應·金魯敬·鄭尙愚·金履喬,副校理任俊常,偕入進伏訖。載瓚等曰,日間聖體,若何?上曰,一樣矣。仍命藥房先退,好敏·元容退出。上曰,次對爲之。載瓚曰,今日賓對,卽聖候遄復後爲政之一初也,臣等慶忭之忱,容有其極,而竊自有區區所仰勉者,愼疾之道,少愈爲戒,翌瘳之餘,善端先發,適起居節宣之方,明天理人慾之分,喜怒中節,動靜遵度,養氣養性,合以爲一,則方可爲保嗇聖躬,用答景命之道矣。況今八路饑荒,殣殍枕藉,公私匱竭,拯救無策,民國存亡,只隔毫忽,固知宵旰之憂,不遑寧處,而第伏念,積月靜攝,百度叢脞,九重深䆳,八方隔遠,中外遑汲之狀,果無以一一上徹,此臣等所以日夕憂迫,不知攸計者也。今則玉候已復天和,聖躬復親庶務,吾東方回安之基,政在今日,然而春寒尙峭,調護宜愼,六對三講,雖未敢如例仰請,而必於便殿臥內,特以家人視臣之義,頻接大小臣僚,諮訪軍國訏謨,且於燕閑之中,特召入直儒臣,或令講讀經史,或令討陳時政,而淸心靜思,留神收聽,則不但有補於治法政謨,亦當爲調養聖候之良方,伏望特加體念焉。上曰,所陳好矣,當留念矣。出擧條載瓚曰,臣於日前,以王世子書筵久停,有所仰陳,而世子睿齡,已臻七歲,尙未了孝經一書,明年卽就傅入學之歲,而卽今所講讀,未滿數冊,又復屢月停撤,不免十寒一曝,尙何望日就之效乎?悠悠萬事,唯在於成就睿學,而大有違於臣等之所仰望者,臣等忝在師傅之任,憂悶之忱,尤有所不自己者,自上益加勸勉,迨今春晷舒長之時,無或有如前停講之歎,區區之望也。上曰,所陳好矣,當留念矣。出擧條載瓚曰,向以都下流丐饋粥或給糧事,草記允下,而見今城內外流丐,日益死亡,僵仆相續,若到深春,勢必盡劉矣。設賑雖難輕議,而輦轂咫尺,一任捐瘠,不思拯活,豈仁政之所可出乎?外邑則設賑抄飢,日益方張,都下則寂無攸爲,只將立視,有非若保之至意也,計今流民,數亦無多,六幕所聚,要不過五六百內外,就其中抄出各邑流入之類,依壬申已例,定差員領付原籍官,使之追付賑口,以爲繼述資活之地,領去時,使沿路邑,饋以粥飯,使之分屬該邑,則京中原居流丐,尤當不甚夥多,使京兆,抄出五部饑口,定爲某部爲幾口後,仍以標紙或標牌,各令分佩,俾無虛實難辨之弊,始自賑廳,限麥秋日給乾糧,而無論以錢以米,每日分給以二時糊口之資,逐日爲式,俾得保而得活,則所費幾何,而德意所及,有足以導迎天和,以此分付京兆·賑廳,何如?上曰,依爲之。出擧條載瓚曰,斥左道定民志,卽治敎之先務,我朝之家法也,泮儒驅逐巫女於泮宮,世宗至下予疾欲愈之敎,松都儒士毁松岳淫祠,明廟優批亟嘉之,逮我先朝,禁巫覡僧尼,無得出入城內,仍爲法府禁令,近聞巫女比丘尼輩,藏踪出沒,略無顧忌,幻惑漸滋於城闉,祈賽殆遍於寺刹,聽聞所及,騷訛轉廣云,此豈列聖朝斥左道定民志之盛德至敎哉?令京兆·秋曹,謹遵先朝受敎,窮加搜索,竝卽逐送于城外,俾無敢接迹於近京之地,如有冒禁藏匿之類,亟施刑配之典,何如?上曰,依爲之。出擧條載瓚曰,正卿近甚乏人,排望極爲苟艱,亞卿非不濟濟,堂上多有久次,都承旨李好敏,咸鏡監司李羲甲,行護軍鄭尙愚,竝正卿陞擢,吏曹參議徐有聞,前輔德金會淵,副護軍申絢·南履翼,右承旨金熙周,竝亞卿陞擢,山林耆德,已盡凋零,方在旌招之列者,惟贊善宋稚圭,前執義宋啓榦二人,各加一資,以示禮遇之意,仍降別諭,益加敦召,以爲出入書筵,裨補睿學之地,何如?上曰,依爲之。出擧條載瓚曰,館錄今已多年,玉堂近甚苟艱云,副提學開政差出,館錄使之從速擧行,何如?上曰,依爲之。出擧條載瓚曰,別兼春秋只有一人,番次甚艱,應付人,竝爲口傳還付,使之推移入直,何如?上曰,依爲之。出擧條載瓚曰,年前以名入繡貶之人,謹遵都政時下敎,申飭銓曹,俾勿擧擬於守令之任矣。蓋聖意旣在於懲勵,廟議亶出於申明,然而此非一入繡啓則永枳字牧之意也。若使不分輕重,一例竝錮,則有非核實之政,更令銓曹,考其所犯深淺,苟非大關贓汚,則許令次第檢擬,一以爲試可之地,一以爲疏鬱之道似好,故敢達矣。上曰,依爲之。出擧條載瓚曰,前兵使朴孝晉,慶尙左兵使申絅,法當追榮推恩,而所後家,無可施處云,依近例,許令移施其本生家,何如?上曰,依爲之。出擧條上曰,大臣就坐,諸宰奏事。公轍曰,各道收租文書,姑未盡上來,而先以假量料度,則本廳經用之不足,不可不於分給前,有所拮据,兩南所在常賑米太,兩西之本廳句管各穀中,勢將以三萬石作米,從便取用,穀數則今方往復廟堂,商量分排,而近來道臣,每於此等區劃,輒以民勢持難,民邑事勢之此時難便,臣亦豈不知之,而經費之重,自是必劃乃已之事,則其在共濟之道,決不當更有相持,以致愆期狼狽之歎,爲先以此意,嚴飭各道道臣,何如?上曰,依爲之。出擧條公轍曰,大同事目,至爲嚴重,裝發上納,各有期限,而近來外邑,不知法意,拖至秋冬者有之,前此筵稟或草記申飭,不啻屢次矣。今番兩湖諸邑米太,則多數氷泊,或有尙未發船之處,錢木亦多愆期,至於經年者,事未前有,萬萬寒心,當該守令,事當依定式勘罪,而大賑方張之時,許多邑迎送之弊,不可不念,雖不直請罷拿,而來頭擧行,若苦或一毫不謹,解氷之後,更有玩愒,則加倍之律,不可不施,姑爲戴罪擧行之意,先爲嚴飭,考尺之法,近又蕩然,以致惟正之過歲不納,常時不能董飭之失,亦不可置而不論,全羅監司金啓溫,忠淸監司趙貞喆,竝從重推考,何如?上曰,依爲之。出擧條宗來曰,今都政新除授大邱營將李顯英,以親年,前已草記改差矣。旣未赴任,所授加資,依例還收,何如?上曰,大臣之意,何如?載瓚曰,新陞資而如或無故還降,則許以新資施行,旣有已例云,官雖已遞,資則仍施似好矣。上曰,依爲之。出擧條崙壽曰,每當都下發賣之時,漏籍之戶,例不得許付,今因一視之惠澤,特許竝付,莫不歡欣鼓舞,而第念籍法至嚴,漏戶不可與有籍之民,比而同之,自前特敎抄付之際,無論口數之多少,竝付下戶,今亦依此擧行,何如?上曰,依爲之。出擧條相璜曰,各官房免稅之自本曹輸送者,硬定元數,初無豐歉之別,臣竊以爲此或有欠於宮府一體之義矣。上而田稅正供,有給災之規,下而各司貢物,外而營邑需米,皆有減分之法,而獨宮稅之遇災無減,揆以事面,終未允當,且此乃元結中劃給者,元結旣減,則劃給者之隨而減省,理勢則然,旣有每年災實,一從元結給災之數,分排裁省於各宮稅納,然後始可爲均齊之政,而若逐年如是,則宮房事勢,亦不可不念,姑從最輕之例,只於遇災減分之年,分數裁減,視營邑需米或各司貢物之例,恐合事宜,而事係變通,下詢大臣處之,何如?上曰,大臣之意,何如?載瓚曰,正稅尙許給災,貢物亦且減分,則惟於宮稅,不計豐歉,加減不得者,誠是未易曉者,此後若當貢物減分之年,則宮稅亦爲分數計減之意,定式施行似宜矣。上曰,依爲之。出擧條相璜曰,以漕轉愆納之弊,惠堂有所仰達,自臣曹,亦當一體嚴飭,申明舊典,而大抵近來法綱,轉益解弛,外邑守令,全不念正供法意,過限晩裝,便成歲課,若一任其如此,則漕轉事目,將永歸於束閣而後已,事之寒心,莫此爲甚,且今曹儲枵然,自三月支計,而惟待新捧之趁限上來,若又如前玩愒,違越定式,則經用之狼狽,尤無可言,今年則無論漕船站船及初再運,直納各邑,一依頒降事目,十分警惕,必於當限內,一齊準納,而如是筵稟定奪之後,如或晩時裝發,復循前習,當該裝載官·領運差員,直令本道道臣,考其發船日限,過限邑則指名馳啓,依本律施行,斷無容貸之意,措辭分付於各該道臣,何如?上曰,依爲之。出擧條上曰,玉堂有所懷乎?俊常曰,無所懷矣。宗珩曰,今日賓對,兩司諸臺,無一人進參,本院請推之外,無他可施之罰,何以爲之乎?載瓚曰,今日賓對,卽聖候平復一初視事之會,況於歲首,出自特敎,而兩司諸臺,無一人進參,誠萬萬未安,不可問備而止,竝施罷職之典,何如?上曰,依爲之。出擧條惠慶宮進服益氣調元湯,依前方自今日五貼式,日次製入事,榻前下敎。上命大臣先退,載瓚等退出,又命退,承史以次退出。
上在昌德宮。停常參·經筵。
安光宇啓曰,大司憲·掌令一員未差,執義崔時淳,掌令鄭日泰,持平崔漢翼·朴慶九在外,監察茶時之意,敢啓。傳曰,知道。
朴宗珩啓曰,御營廳將官來言,今日本廳軍兵,日次私習云矣,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
朴宗珩啓曰,判義禁李集斗,旣入闕中,不爲肅謝,直爲出去,事甚未安,推考,何如?傳曰,允。
安光宇啓曰,義禁府都事來言,今日陳賀後赦單子,當爲修入,而判義禁李集斗未肅拜,次堂例不得擧行云,判義禁,卽爲牌招,何如?傳曰,允。
又啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
朴宗珩啓曰,副提學金履喬再牌不進推考傳旨,今方捧入,而館錄命下之後,連事違召,不卽承膺,揆以事體,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,副提學金履喬牌不進推考傳旨,今方捧入,而館錄命下,已至經宿,尙未擧行,事甚未安,更爲牌招,何如?傳曰,允。
安光宇啓曰,判義禁李集斗牌不進推考傳旨,今方捧入,而赦單子,尙未修正,事甚未安,更爲牌招,何如?傳曰,允。
朴宗珩啓曰,吏曹郞廳來言,百官加下批,政事,取稟。傳曰,當日爲之。
安光宇,以吏批言啓曰,侍講院贊善,今當差出,而儒賢只有二人,故二望擬入之意,敢啓。傳曰,知道。
有政。吏批,判書李肇源進,參判趙萬元病,參議金履載未肅拜,右副承旨安光宇進。以鄭尙愚爲大司憲,金景煥爲掌令,金熙華爲獻納,權中淸·申在陽爲正言,宋穉圭爲贊善,李厚老爲長寧殿令,金履陽爲知春秋,洪奭周爲同經筵,洪義浩爲造紙提調,韓鍾運爲昭寧園守奉官,沈能稷爲京畿都事。
兵批,行判書朴宗來病,參判申溆病,參議鄭景祚病,參知金入直進,同副承旨朴宗珩進。同知崔弘迪,僉知吳晉秀·金健柱·李述模,副護軍秦東運·金衡遠,副司果金晉榮竝單付。
朴宗珩啓曰,副提學金履喬再牌不進推考傳旨,今方捧入,而館錄命下,已至經宿,連事違召,無意承膺,事體所在,極爲未安,所當更請牌招,而係是一日三牌,何以爲之?敢稟。傳曰,更爲牌招。
朴宗珩,以吏曹言啓曰,在前頒赦時,有別歲抄書入之例矣,何以爲之乎?敢稟。傳曰,書入。
又以兵曹言啓曰,在前別歲抄時,有居中居下書入之例,今番則何以爲之?敢稟。傳曰,書入。
傳于朴宗珩曰,吏兵批歲抄點下者,依例捧傳旨。
吏曹口傳政事,別兼春秋二單金陽淳·洪敬謨。
朴宗珩啓曰,別兼春秋金陽淳·洪敬謨,旣已還付,竝卽牌招,以爲推移入直之地,何如?傳曰,允。
吏曹口傳政事,別兼春秋單朴齊聞。
注書李若愚病,代以朴宗學爲假注書。
朴宗珩啓曰,別兼春秋朴齊聞,旣已還付,一體牌招,何如?傳曰,允。
朴宗珩,以禮曹言啓曰,上候平復之慶,祗告廟·社,頒赦中外,設科取士,乃是應行之事,謹稽謄錄,則有增廣設行之例,亦有庭試設行之例,今番以何科設行,而以何間擇吉乎?敢稟。傳曰,合慶爲之。
又以禮曹言啓曰,今正月十六日,上候平復頒赦陳賀時,諸道所封箋文中,慶尙左兵使申絅,以應封官,兼別軍職,故依例各爲封箋矣,一體看審捧入之意,敢啓。傳曰,知道。
敎中外大小臣僚耆老軍民閑良人等書。王若曰,寡人有疾,閱月遘違豫之憂,皇穹垂庥,不日奏康復之喜,爰遵彝典,庸答群情,嗟,寡昧十載廈氈,而夙夜一念淵谷,所以付畀者甚重,惟天地惟祖宗,恒若陟降之俯臨,一興居一跬步,凡今悠悠萬事,莫如保嗇心身,顧予眇眇一人,叨此艱大基業,非忽孔聖愼疾之義,偶致大易无妄之憂,百靈攸呵,疢疾無闖干之理,六氣互感,榮衛失調護之宜,始也體度之暫愆,謂當天和之遄復,終焉腫候之寢苦,遂至翼瘳之久淹,廷候始自九秋,院直亦已屢朔,寢膳動作之俱損,殿宮之憂念每勤,刀圭薰洗之迭陳,臣民之焦遑普切,萬幾之酬接多滯,詎或勤惕之弛心,四道之賙賑方殷,不啻恫瘝之在已,何幸新卜之罔害,聿見舊祟之斯除,內托外消,譬猶雪瀜而雲捲,神淸氣旺,驗玆陽復而春回,瑞運屆旃蒙之年,追肅祖稱慶之擧,靜攝移景春之殿,符聖痘勿藥之休,時則三陽泰來,允矣百祿鼎至,宸枕穩夜分之漏,弛長樂不寐之思,廚膳薦日御之珍,藹承華亦飯之喜,殆若乾旋而坤轉,非亶藥餌之效靈,從此松茂而川增,將見基命之永鞏,萱闈之慈顔始展,縱慰養志之微誠,蔀屋之民憂孔艱,何安飾喜之盛典,然神庥曰有所受,而群請不可終孤,寧考之默祐孔昭,益覺孺慕之增愴,慈宮之諐度纔復,竊幸邦慶之荐臻,格七廟洋洋之靈,肅薦芬苾,副百姓欣欣之告,渙發絲綸,自本月十六日昧爽以前,除謀叛·大逆謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜外,雜犯死罪以下徒流付處,安置充軍,已至配所未至配所,已發覺未發覺,已決正未決正,咸宥除之,敢以有旨前事,相告言者,以其罪罪之,在官者各加一資,資窮者代加,於戲,爾惟咸歸於至治,予方益戒於少愈,若兪·扁之奏良技,孰有醫國之方?亦堯·舜之病博施,願聞濟衆之說,故玆敎示,想宜知悉。藝文提學李相璜製進。
乙亥正月十六日辰時,上御大造殿。藥房三提調,持湯劑入侍時,都提調韓用龜,提調金蓍根,副提調李好敏,記事官李驥秀,記注官李昌瑞,別兼春秋李紀淵,檢校直閣鄭元容,以次進伏,醫官吳千根·秦東秀·權以中·李命運,進伏閾外訖。用龜奉進湯劑,上曰,自內入之。仍命診候,以中·東秀,診候退奏曰,脈候左右三部調均矣。用龜曰,日吉辰良,賀儀將擧,歡忭之極,無容形言,夜間聖體,若何?上曰,一樣,各殿宮氣候亦一樣矣。用龜曰,房闥之間,連試行步,運用之節,得無難便乎?上曰,連試之矣。用龜曰,臣於年前,以慶源前府使申綋,海南前縣監李邦億犯贓事,有所論奏,施以永錮其身,勿揀赦典之律矣。申綋則因繡啓,行査本道,所犯諸條,皆得昭脫,李邦億則聞其本事,雖難免挪移之律,而果無染指之眞贓云,今於邦慶无疆,霈澤旁流之時,一向置之錮廢之科,有違聖朝寬貸之政,分付該曹,申綋·李邦億罪名,依例書入於歲抄中,以待處分,何如?上曰,依爲之。出擧條王大妃殿進御加味益氣湯前方中,前胡減五分,五貼製入事。出榻敎上命退,諸臣以次退出。
上在昌德宮。停常參·經筵。
安光宇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,同副承旨朴宗珩,今日不爲仕進,卽爲牌招,何如?傳曰,允。
安光宇啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,三品官之無得過三日循例請牌,曾有定式矣,吏曹參議金履載,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李愚在啓曰,藥房提調,持湯劑來待矣。傳曰,入侍。
備忘記,南兵使徐春輔下直,長弓一張,長箭一部,筒兒一箇賜給。
安光宇啓曰,判義禁李集斗再牌不進推考傳旨,今方捧入,而赦單子之尙未修正,揆以事體,極爲未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,副提學金履喬三牌不進推考傳旨,今方捧入,而館錄命下,已至經宿,連事違召,尙不承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,別兼春秋朴齊聞,時無職名,令該曹口傳付軍職,何如?傳曰,允。
兵曹口傳政事,副司果單朴齊聞。
以別兼春秋朴齊聞牌不進罷職傳旨,傳于安光宇曰,只推。
安光宇啓曰,別兼春秋朴齊聞,旣有只推之命,卽爲牌招,以爲推移入直之地,何如?傳曰,允。
又啓曰,判義禁李集斗牌不進推考傳旨,今方捧入,而赦單子,當爲修正以入,如是違牌,事甚未安,更爲牌招,何如?傳曰,允。
又啓曰,判義禁李集斗再牌不進推考傳旨,今方捧入,而赦單子,尙未修正以入,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李集斗三牌不進推考傳旨,今方捧入,而赦單子之不爲修正,已至經宿,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,行大司憲鄭尙愚牌不進,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
以同副承旨朴宗珩牌不進罷職傳旨,傳于李愚在曰,只推。
以吏曹參議金履載牌不進罷職傳旨,傳于安光宇曰,只推。
大司諫徐鼎輔啓曰,臣於言責之職,已萬萬不稱,而薇垣新除,忽降於待罪西邑之時,是職也長於一院,責任尤別,有非如臣空疎者所可冒居,且臣於合啓中,有私義之難安者屢煩引避,皆蒙體諒,今臣處義,與前無異,昨緣賀儀之誕擧,冒沒出肅,粗伸慶忭之忱,而不遑言私,今始來避,所失尤大,請命遞斥臣職。答曰,依啓。
獻納金熙華啓曰,臣於淸朝耳目之任,豈有一分堪承之望,而納言除旨,忽下於千萬夢想之外,天牌繼降,義分是懼,雖不得不章皇出肅,而第臣於本院,旣經亞諫,揆以格例,自在當遞,以此情踪,其何可一刻仍冒於臺次乎?請命遞斥臣職。答曰,依啓。
安光宇,以禮曹言啓曰,以上候平復慶科取稟草記,傳曰,合慶爲之事,命下矣。惠慶宮寶齡望九慶科庭試,前已擇吉啓下,以合二慶慶科庭試擧行之意,敢啓。傳曰,知道。
又以侍講院言啓曰,王世子書筵,進講孝經,今將垂畢矣,繼講冊子,依例問議于師傅·賓客,何如?傳曰,允。
又以侍講院言啓曰,新除授贊善宋穉圭,時在忠淸道懷德地,書筵入番事緊,斯速乘馹上來事,下諭,何如?傳曰,允。
又以都摠府言啓曰,副摠管白東運,以武臣堂上朔試射試官,慕華館晝仕出去之意,敢啓。傳曰,知道。
兼都承旨李好敏疏曰,伏以惟天惟祖宗,默佑我邦家,聖候康復,院直載撤,慈齡望九,諐度旋安,元月中旬,賀儀荐擧,歡聲喜氣,洋溢八域,臣於是,適忝近密之任,久隨起居之末,慶祝欣聳,自倍他人,而恩陞一級,賞頒上駟,榮感之極,愧甚罔切,千萬不自意,上卿剡擢之命,又及於平素期想之外,旬日之中,超躋二資,儼然廁名於八座九官之列,臣是何人,得此殊異之典乎?驚惶恧蹙,五內失守,誠不知措躬之所也。噫,今玆之擢,卽周官上大夫之秩也,階級旣尊,責任自別,苟非才德兼備,望實俱隆者,莫宜授之,是豈如臣庸陋所可不日而躐進,以速負乘之災乎?不衷之譏,踰分之懼,猶屬臣一身私憂,而其於違朝家命爵難愼之義,豈細故也哉?左右思惟,承當無路,而幸際呼嵩之時,爲伸蹈舞之忱,雖不得不冒沒出肅,而仍因蹲據,冞切惶忸,玆敢短章呼籲,仰瀆宸嚴。伏乞天地父母,俯垂矜諒,亟命收還臣新授資秩,以重公器,以安微分,不勝區區至幸。臣無任云云。答曰,省疏具悉。卿其勿辭行公。
行護軍徐有聞疏曰,伏以皇天眷佑,玉候康復,慶溢宗社,喜動殿宮,寔惟我東方億萬年無疆之休,而慈候遄臻於翼瘳,寶齡儼躋於大耋,聖孝增光,吉慶咸湊,爰循群請,載陳賀儀,凡在簪紳之列,擧伸蹈舞之忱,而臣於此際,猥以至無似之蹤,忽紆不敢當之寵,徊徨踧踖,進身無路,竟乃自阻於嵩呼之班,瞻望宸極,懍惕靡措。仍伏念臣,空疎湔劣,本不足備數於百執事之末,而偏荷先大王曲遂之仁,周旋邇密,揚歷殆遍,仍被我聖上拂拭之恩,濫竽淸顯,遷除相續,涯量已逾,淵氷交懷,復豈有攀躋榮塗,更進一步之念哉?惟當優遊散地,隨分守拙,此固臣夙昔之志也。不料玆者,亞卿晉擢之命,忽下於千萬夢想之外,繼以臣爲都摠府副摠管,臣手擎華誥,感激如天,而獨未知此恩,胡爲而及於臣身也。噫,臣早年通籍,濫躋下大夫之列者,已過一紀,意者必以臣,爲簪履之舊物,而曲施造化之天,垂此曠絶之寵,有若以履歷久次,循序漸進者然,而夫二品之爵,朝廷命德之位也,苟非才猷足以了世,謀謨足以經邦,則上而不可輕授,下而不可冒膺。今臣自知,最爲庸愚,顧安敢以久於仕籍,而晏然承當,徒致玷汚名器,厚招四方之譏議也哉?今若仰戴恩顧之深,俯循義分之嚴,冒非其據,視若當來,則戒旣忽於循墻,咎必速於致寇,此又臣之所大懼也。玆敢瀝陳衷懇,仰瀆崇嚴。伏乞聖明,亟命收還臣新授爵秩,俾官方重而微分安焉。臣無任云云。答曰,省疏具悉。卿其勿辭行公。
咸鏡監司李羲甲疏曰,伏以日吉辰良,賀儀誕擧,群情共展於岡祝,景錄益膺於川至,歡聲喜氣,洋溢寰宇,慶忭蹈舞,曷有其極?仍伏念臣於日昨之疏,猥暴藩寄不稱之實,誠淺辭拙,固不足以仰感至尊,而蓋其衷曲之憂迫,不啻如縛者之求解,及奉批旨,未蒙允可,茫然失圖,縮首抑鬱,千萬不自意,正卿陞擢之命,又下此際,臣震悖惝怳,不覺四體之投地也。有人於此,身負重擔,而筋骨綿弱,不能支吾,疾聲鳴呼,丐其弛釋於人,而人之視之者,不惟不爲之矜憫,乃反加之以任載,則畢竟狼狽而顚躓,勢所必至,今臣之狀何以異此?況八座之列,班聯最峻,地望自別,在周居六官之長,於漢爲九卿之尊,苟非之德之才,名實兼備者,則上不可以濫授,下不可以冒膺。臣家世受國恩,官冕相承,而凡所以父詔子守者,本色不改於寒素,雅規只在於謹拙,臣又爲人庸碌,文質無當,早竊科第,不出祿仕之計,過蒙我先大王拂拭之恩,亦粵我殿下特達之知,節次推排,滾到亞卿,亦旣有年,則竽觴已濫,簪裾徒侈,每一循省,竊不勝面騂而背汗,耿然一念,惟以不避夷險,筋力奔走,爲追先報今之圖而已,過此以往,更進一步,非但臣夢想之所不到,在庭僚寀,亦何嘗擬議於臣身,而今於時日之間,外而重寄,內而崇秩,恩除寵擢,聯翩相續,雨露之澤,若偏一己,日月之明,尙有遺燭,僬僥千勻,猶屬私憂,猿狙衣冠,必駭衆視,臣若憑恃寵靈,猖披放倒,任他嗤點,以進爲榮,則聖簡之貽累,名器之玷辱,所失非一,是豈細故也哉?殿下聖明,知臣莫如,臣有何才能,有何聲望,可以受此非常之光寵,而據此華顯之爵位乎?踰分之憂,過福之戒,理所無幸,情亦斯窮,伏惟殿下,天地於臣,父母於臣,覆燾顧復之慈念,不待臣言之畢,而必有以惻然矜憐也,臣豈敢一毫飾辭崇讓,重干不誠之罪哉?玆敢瀝血陳懇,仰首疾籲。伏乞聖慈,還收臣新授資級,以重公器,以安賤分焉。臣無任云云。答曰,省疏具悉。卿其勿辭行公。
行左承旨金熙周疏曰,伏以惟天惟祖宗,默佑陰騭,聖候快復於天和,縟儀載擧於新正,臣民慶忭,曷有其極?伏念臣,以嶺外孤畸之蹤,猥蒙兩朝特達之恩,陶鑄於講製之列,拔擢於緋玉之班,前後歷揚一出恩造,而絲毫圖酬,此生無路,惟以跧伏田野,歌詠聖澤,爲不報之報矣。昨冬水部佐貳之命,適値庭班奔遑之日,蹶上來,義分粗伸,旋逢慶會,復參邇列,瞻依於日月之光,蹈舞於太和之中,叨千一之晠際,喜咫尺之不違,旣榮且感,復有何求,而不意玆者,不以臣卑鄙,擢臣爲亞卿,聞命惝怳,如夢如眞,滿心恧蹙,莫有攸措,夫命德重器也,陞擢異數也,所以遴簡之法,與庶僚有別,自非望實俱而踐歷優,則莫宜居之,如臣無似,於斯數者,無一攸當,則未知聖朝簡選之政,何所取臣而誤恩至此也?顧臣鄕居逖遠,門族單寒,從前兜攬,罔非踰分,今又手擎恩誥,歸詑故舊,則寵光所被,村隣動色,豈不誠至榮甚幸,而奈臣不衷之實,非分之寵,左右思惟,承膺無路何哉?臣私義固知循墻之不暇,而迺者慶禮隔宵,懽喜居先,且身帶該房,擧行在卽,黽勉蹲冒,若固有之,歷日愧悚,置身無地,玆敢退伏私次,冒陳衷懇。伏乞聖慈,俯垂鑑諒,亟收臣擢陞之命,一以重名器,一以安私分焉。臣無任云云。答曰,省疏具悉。卿其勿辭行公。
忠淸監司趙貞喆疏曰,伏以惟天惟祖宗,默垂眷佑,玉候康復,縟儀將擧,慈宮寶齡,誕躋望九,吉慶咸奏,此實吾東方無疆之休,臣民忭懽,曷有其極?臣無似猥膺藩寄,三載于玆,再當大賑,才疎識短,兼又穀簿枵然,拯濟沒策,晝宵憂懼,惟譴何是竢而已,際伏見吏曹參判趙萬元疏本,始知鄭世煥,以罪人日煥之兄,混入於歲抄應資老人成冊之中,臣之昏謬不識之失,至此而尤無所逃矣。噫,彼日煥,罪犯甚重,旣施追律,而聲討及於支屬,則世煥幸逭應坐,亦出於我殿下寬仁曠絶之恩也,其何可廁之朝紳之列,而同被優老之典耶?臣以三十年海島之蹤,纔出世路,仍又六載居外,茫昧於人家譜派,是不過邑以面報,臣用邑牒,按例移送于該曹者,而彼以罪逆同氣,濫受恩資,則莫非臣矇然不察之致,臣驚心竦骨,實莫省其攸措也。世煥之加資職牒,雖幸旋卽收還,足以伸國綱嚴隄防,而臣罪未勘之前,罔非懍惶之日,玆敢不避僭猥,短章自列。伏乞聖慈,亟降威罰,以嚴公法焉。臣無任云云。答曰,省疏具悉。卿其勿辭察任。
別兼春秋朴齊聞疏曰,伏以臣,年淺學蔑,性拙村薄,僥倖科第,已犯不幸之戒,近密叨陪,益增竊吹之愧,居恒悚恧,未嘗不背汗顔騂,昨春翰圈有命,別兼差下也,以臣曾經,未免苟充,而議不歸一,事竟未完,閱月虛縻,罪積屢逋,至今追思,惶蹙冞切。日者賓筵,大僚以番次甚艱,有別兼應付人,竝還付推移入直之奏,仍蒙允下矣。及伏見該曹啓下之單,則臣名不廁其間,臣誠莫知其所以,竊念本館故規,若値實官不備,別兼差下之時,則自下達上,次次陞付例也。臣旣忝居前銜,序又在下,則揆以第次,固所當付,而無端見拔,已乖常格,末乃忽地追付,尤是意慮之所不到,夫遵守故事,毋論實兼而皆然,參圈備直,不以外內而有拘,故居外職而帶是銜者,亦嘗比比,且臣之昨年冒叨,旣在待罪外任之時,則前所還付,今豈異例?始以外任而不論,終謂遞解而啓下,無例之例,至煩入稟,法規之壞了,已無可言,擧措之逕庭,能不貽笑,國朝典憲,孰非嚴重,而翰苑故規之尤莫嚴重,違越不得者,蓋爲惜名器重廉防也。今此右位之越次徑付,外任之待遞始付,臣未知有甚他例之可據,而若使臣,見待以曾經,則恐不宜緣臣而創此例也。如臣無似,雖不足數,而流來成規之一朝毁改,此尤臣難冒之端,藝苑一步,鐵限在前,召牌之下,進身無望,玆敢略控情實,仰干崇嚴。伏乞聖明,俯垂諒察,亟命削臣所帶之兼銜,以存舊規,刊臣姓名於史局,以全微諒,千萬幸甚。臣無任云云。省疏具悉。爾其勿辭察職。
乙亥正月十七日辰時,上御大造殿。藥房提調持湯劑入侍時,提調金蓍根,左副承旨李愚在,假注書朴宗學,記注官朴思彦,別兼春秋洪敬謨,檢校待敎李鶴秀,以次進伏,醫官吳千根·秦東秀·李命運,進伏楹外訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候,一樣矣。蓍根奉進湯劑,上曰,自內入之。上命李命運入診,蓍根曰,脈候比昨,何如?命運曰,脈候一樣矣。上命退,諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,右承旨趙晉和,同副承旨朴宗珩,今日不爲仕進,竝卽牌招,何如?傳曰,允。
李好敏啓曰,藥房都提調·副提調,持湯劑來待矣。傳曰,入侍。
金熙周啓曰,卽者別兼春秋洪敬謨,謂有館規,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
安光宇啓曰,判義禁李集斗四牌不進推考傳旨,今方捧入,而赦單子,尙不修正,已至經宿,連事違召,揆以事體,萬萬未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,義禁都事來言,本府赦單子及各道放未放回啓,當爲修正以入,而判義禁未差,次堂例不得擧行云,判義禁未差之代,政官牌招開改差出,待下批仍卽牌招,以爲擧行之地,何如?傳曰,允。
金熙周啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,參判趙萬元在外,判書李肇源,更爲牌招,何如?傳曰,允。參議只推,一體更爲牌招。
以右承旨趙晉和,同副承旨朴宗珩牌不進罷職傳旨,傳于金熙周曰,只推。
金熙周啓曰,別兼春秋洪敬謨疏批已下,卽爲牌招,何如?傳曰,允。
又啓曰,別兼春秋朴齊聞疏批已下,卽爲牌招,何如?傳曰,允。
以別兼春秋洪敬謨·朴齊聞牌不進罷職傳旨,傳于金熙周曰,只推。
金熙周,以侍講院言啓曰,王世子書筵繼講冊子,問議于師傅·賓客事,允下矣。問議于師傅·賓客,則師領議政金載瓚,以爲謹稽列聖朝進講冊錄,則先朝初講孝經·小學抄略,繼講童蒙先習,又繼講小學全篇矣,孝經今若畢講,則仰遵先朝講學程式,以小學抄略進讀,果爲循序之工,況小學,初學入德之書,而允爲天德王道之本,且抄略,乃是一篇中大旨要語,文約而意備,最緊於身心收功之道,臣意則以小學抄略繼講似好矣。傅左議政韓用龜,以爲蒙養之方貴於豫,故程子曰,古人生子,自能食能言,敎之以大學之法,使格言至論,日陳於前,久自安習,若固有之,此雖近於高遠難行,而實爲堅久不忘之要訣也,伏惟春宮睿齡,未屆就傅,大學進講,固難可議,而今若先講小學,作爲進修之根基,則其開悟培養之方,必有漸磨成就之效,臣意繼講冊子,以小學爲定儘好矣。左賓客沈象奎,以爲沖齡講讀,小學與史略,均爲切要,而第小學訓義,則篇目殊鉅,抄略則節錄或簡,史略始自三古,歷載百王,可以鑑聖賢之蹟,識治亂之故,愚見則以此書繼講恐好,如小學抄略,時於召對,間間兼課,尤有裨於時敏日就之工,而不敢質言仰對矣。右賓客徐榮輔,以爲沖年講學,先從平易易知者而下工,則其於將就,收效尤易,史略一書,亦列聖朝胄筵進講者,以此繼講,足以鑑賢聖之蹟,識治亂之故矣,愚見如此,而不敢質言云。左副賓客南公轍,以爲史略,知歷代治亂之故,小學一部,自灑掃應對,以至大人之事具焉,師傅·賓客之或以小學爲先,或以史略爲先者,俱有意義,而謹稽列聖朝進講故事,小學輒先於史略,蓋以沖年進修次第,此爲基本,而古人之嘉言善行,最切於開悟成就而然也,愚見則繼講冊子,以小學爲定爲好,而不敢質言仰對。右副賓客朴宗來,以爲人生八歲,皆入小學,蓋其入德之方,莫要於此書故也,訓義則卷篇不簡,沖年進講,或慮汗漫,是以有抄略也,謹按先朝開講次第,孝經畢後,繼講小學抄略,今亦仰遵故事,繼講冊子,以小學抄略爲定則似好,而愚見不敢質言仰對之意,敢啓。傳曰,以小學抄略繼講。
又以侍講院言啓曰,王世子繼講冊子,以小學抄略繼講事,命下矣。以鑄字所所在昨年孝經所印鑄字,印出進講之意,敢啓。傳曰,知道。
又以弘文館言啓曰,新錄事,命下矣。應敎朴綺壽在外,副應敎洪起燮有身病,不得備員擧行,何以爲之?敢啓。傳曰,竝許遞,前望單子入之。
玉堂前望單子入之。應敎趙琮鎭,副應敎金箕殷落點。
安光宇,以義禁府言啓曰,卽接月令醫員安與善手本,則時囚罪人柳相斗,屢日處冷之餘,素患疝積之症,挾感復發,又添泄痢之症,登溷頻數,食飮全却,症形危重云。罪人病勢如此,則一邊保放,一邊草記,曾有定式矣。柳相斗,姑爲保放之意,敢啓。傳曰,知道。
行兵曹判書朴宗來疏曰,伏以惟天惟祖宗,默垂眷佑,聖候快復,縟儀誕擧,此實吾東方曠古無疆之大慶,八域含生,歡欣蹈舞,太平萬歲,其始自今。仍伏念臣,據匪當據,强所難强,公而職務瘝曠,私而衰病轉劇,累章陳懇,尙靳兪音,感恩畏義,不能終辭,遲廻黽勉,居然月屢易而歲已翻矣。臣於見職,前後屢叨,尙免大戾者,非臣庸孱可以致此,實荷聖明曲加體諒,有辭輒許,曾不久淹,使其衰頹得以扶持,醜拙得以彌縫故耳。今番受命之初,臣亦以此自恃,遂乃拚廉冒恥,承乏備位,竊自以爲如是捱過,過了時月,當止而止,庶不大繆,庸是自期,旣經大政,則事當卽地圖免,還他本分,而時値院直,小大焦遑,不敢爲言私瀆撓之計,荏苒之頃,臘政又迫,遂未免淟涊盤礴,恬若固有,此豈臣始料所及哉?誠以事勢所湊,迫不得已焉耳。今則都政再過,瘡疣百出,驢技已殫,麟楦畢露,瘝職爲罪,息劓無策,此臣所以夙夜憂悸,求解一念,不啻如縛者也。噫,古人有言曰,陳力就列,不能者止,總轄戎政,本兵之任,而臣不能焉,甄敍韜靲,銓衡之責,而臣不能焉,筋力趨走,宿衛之職,而臣不能焉,以至於醻接事務,剸利財賦,何莫非其事,而臣又不能焉不能之實狀旣如是,而若復徒貪榮利,恬不知止,靦然久據,則畢竟顚沛,理必不幸,一身之災,雖不足恤,其於國事之僨誤,聖簡之辜負何哉?噫,以臣庸陋,過蒙聖寵,匪分之職,猥躋崇秩,犬馬之齒,奄屆七旬,以古人懸車之年,犯鍾漏不息之戒,貪冒蹲仍,宜遞不遞,駸駸然至於妨公事而損身名,則區區平生之所自勉者,從此而壞了無餘,臣雖奊詬,亦具廉愧,顧何忍一向抗顔,甘自處於四維之外乎?且臣自來痰癖貞疾,近又添劇於屢月積瘁之餘,泄痢頻作,而眞元日益陷下,痔瘇大肆,而榮衛漸就銷鑠,重以眩暈怔營等宿祟,交浸竝作,賀班纔歸,諸症倍劇,見方宛轉床笫,不省四到,以此病醜之狀,萬無束帶供職之望,私義之難冒旣若彼,病情之難强又若此,玆敢略控短章,仰瀆崇聽。伏乞聖慈,天地父母,特賜矜諒,念重任之不可久曠,察臣言〈之〉匪出飾讓,將臣本兼之任,特許鐫遞,以安私分,不勝幸甚。臣無任云云。答曰,省疏具悉。卿其勿辭行公。
判義禁李集斗疏曰,伏以皇天垂佑,祖宗陰騭,殿宮患候,次第平復,大慶荐降,縟儀再擧,新正懽忭,大小同情。仍伏念臣於見職,自來情勢,有難冒據,而適緣事會,黽勉暫膺,昨夏以議律之不審,大僚相繼論罷,此與尋常官規有異,職是議讞,而不能堪任,遽遭公評,臣實自取,更誰何咎,而從玆以來,奄成大防,金吾一步,便同鐵限,其在義分,屢違召命,萬殞餘罪,以若情踪,實難忘廉抛恥,自同無故,晏然出膺,略陳短章,冒死呼籲。伏乞聖明,天地父母,俯垂鑑諒,特遞臣所帶之職,俾存廉防,仍治臣瀆擾之罪,以安私分,千萬幸甚。臣無任云云。答曰,省疏具悉。所請依施。
副摠管申絢疏曰,伏以惟天惟祖宗,默佑陰騭,聖候康復,縟儀誕擧,上而弛殿宮之憂,下而副臣民之望,太平萬世,自今伊始,懽欣蹈忭,曷有其極?仍伏念臣於本月十五日,伏奉敎旨,以臣擢授嘉善大夫者,繼又有摠管恩除,臣聞命惝怳,不知所出。夫爵位者,聖王所以尊有德而待有功也,苟或不度其德,不計其功,循資格而漸進,因徼倖而竊據,則人無不爵,爵無不濫,金銀攬於銅鐵,珠璣混於瓦礫,顧何足爲勵世磨鈍之具也?臣性本愚魯,材又譾薄,文質無當,最居人下,通籍數十年間,厚沐兩聖朝陶甄之澤,歷試內外,遍揚華顯,猥從下大夫之後,涯分已溢,績用無稱,碌碌浮浸,徒竊榮祿,每中夜點檢,不覺愧汗浹背。況又近年以來,悲纏風樹,歸依松楸,一年之內,强半在鄕,雖戀結象魏,時入脩門,有除輒膺,粗伸犬馬之忱,而若其榮塗進取,夢想不到,今乃一朝,進之於亞卿之列,寵之以命德之器,臣心之萬萬惶愧,固無可言,而其於聖朝愼惜名器之政,亦豈細失也哉?歷日揣量,稱當無路,玆敢略控肝膈之懇,仰瀆黈纊之聽。伏乞聖明,俯垂照察,亟命收還臣新授資級,以重公器,以安微分,不勝幸甚。臣無任云云。答曰,省疏具悉。卿其勿辭行公。
別兼春秋洪敬謨疏曰,伏以臣直中,得伏見別兼春秋臣朴齊聞疏本,則以爲,別兼之還付也,右位之越次徑付,爲難進之端,認以自下達上例,至謂當付見拔爲辭。蓋別兼之職,與參下檢閱有異,自前或多越次付職之規,故臣多年逖違之餘,又當無前之慶辰,只知昵近之爲幸,隨牌就直矣。僚疏旣以此引義,又責之以廉防,則臣實越次徑付之右僚,何敢晏然在直,不思所以自引乎?時値門鑰已下,呼籲無路,今始短章自列,徑出禁扃。伏乞聖明,亟遞臣職,仍治臣擅離之罪,以肅朝綱,不勝幸甚。臣無任云云。省疏具悉。爾其勿辭察職。
別兼春秋李紀淵疏曰,伏以臣,卽伏見僚員臣朴齊聞疏本,則以右位之越次徑付,外任之待遞始付,謂自引之端,至謂之法規壞了,擧措徑庭,臣於是,不勝瞿然慙恧之至。蓋別兼之任,與實銜有異,外任兼帶,間或有之,而若値會圈之時,則乃有馹召同參之例,未嘗以番次責之,故圈事而付,則竝擧外任,直事而付,則不論外任,卽本館舊規也。今番大僚筵奏之後,臣復停當,只以自臣以上無故二人還付,而齊聞則雖在臣之下位,時帶京畿都事,故以外任,不爲竝擧矣。不踰日而齊聞解外任,故卽爲言送喉院,以當付之由,入稟追付,伊日事狀,不過如斯而已,則顧何嘗有意存拔於其間耶?昨春之竝付齊聞,以圈事之不拘外任也,今日之始拔齊聞,以外任之不可輪番也,其所謂還付,今豈異例云者,實不知其何謂也。然而若使臣,熟諳規例,自重廉防,則寮寀之間,豈有此不相孚之言耶?其所引義,旣緣臣身,在臣自處,不可晏然,玆敢據實仰籲於崇嚴之下。伏乞聖明,俯賜諒察,亟治臣不職之〈罪〉,以安私分,以重館規焉。臣無任云云。省疏具悉。爾其勿辭察職。
別兼春秋金陽淳疏曰,伏以臣之逖違文陛,居然三載于玆矣。私制甫闋,餘哀在抱,東華一步,前塵已邈,西淸舊跡,何必復躡,而不料兼銜還付,恩召踵臨,是日也値國家無前之大慶,廷賀方擧,群情胥忭,以臣區區戀軒之念,不敢自恤其私,彈冠進赴,粗伸一謝之忱矣。伏見臣朴齊聞引章,乃以越次毁規爲言,臣是右僚而還付者也,誠不勝瞿然慙恧。大臣筵奏,意在直次應付而付,遂及於臣,故臣認以爲無傷於館規,循例而進身,僚引旣如此,臣義難晏然,短章自列,仰瀆崇嚴。伏乞亟賜遞斥,以靖私義焉。臣無任云云。省疏具悉。爾其勿辭察職。
乙亥正月十八日辰時,上御大造殿。藥房都提調·副提調持湯劑入侍時,都提調韓用龜,副提調李好敏,假注書朴宗學,記注官李昌瑞·朴思彦,檢校直閣徐俊輔進伏,醫官秦東秀·權以中·李命運,進伏楹外訖。上曰,湯劑自內入之。仍命權以中入診,以中入診訖,退伏奏曰,脈候左右三部調均矣。上曰,下番誰入乎?思彦起伏奏曰,兼春秋臣朴思彦。用龜曰,日間聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。嘉順宮氣候,何如?上曰,一樣矣。用龜曰,提調則積月勞憊之餘有身病,今日診筵,不得入參矣。上命退,諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,右承旨趙晉和,左副承旨李愚在,同副承旨朴宗珩,今日不爲仕進,竝卽牌招,何如?傳曰,允。
備忘記,大丘營將閔修顯,魚游澗僉使崔宅禮,防垣萬戶崔鎭有下直,各長弓一張,長箭一部,片箭一部,筒兒一箇賜給。
李好敏啓曰,藥房都提調·副提調,持湯劑來待矣。傳曰,入侍。
金熙周啓曰,別兼春秋金陽淳·洪敬謨·李紀淵·朴齊聞,竝卽牌招,以爲推移入直之地,何如?傳曰,允。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下之後,連事違牌,不卽承膺,事體所在,誠甚未安,判書所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,吏曹判書李肇源,參議金履載牌不進推考及罷職傳旨,今方捧入,而開政命下,已至經宿,連事違召,無意承膺,事體所在,誠甚未安,判書更爲牌招,何如?傳曰,允。參議只推,一體更爲牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至經宿,連事違召,無意承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,吏曹參議金履載三牌不進,依定式,禁推傳旨捧入之意,敢啓。傳曰,分揀,更爲牌招。
以右承旨趙晉和,左副承旨李愚在,同副承旨朴宗珩牌不進罷職傳旨,傳于金熙周曰,只推。
以別兼春秋金陽淳·洪敬謨·李紀淵·朴齊聞牌不進罷職傳旨,傳于金熙周曰,只推。
金熙周,以弘文館言啓曰,新錄事,命下矣。新除授副應敎金箕殷在外,應敎趙琮鎭卽爲牌招,以爲備員擧行之地,何如?傳曰,允。
又以弘文館言啓曰,新錄事,命下矣。應敎趙琮鎭疏批已下,卽爲牌招,以爲備員擧行之地,何如?傳曰,允。
又以禮曹言啓曰,卽接報恩幼學金鼎運所志,則以爲,族弟就潤,嫡妾俱無子,以其同姓二十二寸兄慶昌第二子相澤,欲爲立後,諸族同議完定,而兩家父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長金鼎運所訴旣如此,依定式,金慶昌第二子相澤,立爲金就潤之後,何如?傳曰,允。
安光宇,以漢城府言啓曰,五部抄飢,幾皆垂畢,其中東部未及告竣,而該部令李在純,以其實病,有難强責,令該曹口傳相換,以爲及時擧行之地,何如?傳曰,允。
吏曹口傳政事,東部令李在純,社稷令李元默相換。
又以賑恤廳言啓曰,各道流民上來之類抄出,定差員領付原籍官,付賑資活事,自廟堂筵稟蒙允矣。各道流民,京畿一百八十二口,海西六十口,關東三十一口,湖西六口,自京兆,爲先抄出報來,故分給乾糧,出付各該差使員處,使之下送,而五部流丐之聞風來集者,亦多顑頷可矜之類,計其口數,一體分給乾糧之意,敢啓。傳曰,知道。
吏曹判書李肇源疏曰,伏以惟天惟祖宗,默佑陰騭,玉候康復,賀儀載擧,矧玆三陽開泰之運,又値九如介壽之慶,是誠我東方萬億年無疆之休,朝野共忭,動植均歡,區區攢賀之忱,曷有其極?仍伏念臣,叨此重任,因仍盤礴,鑽燧遽已三易,而廉隅之所宜去,疾痛之所必呼,前後乞免之章,今且八九度耳。人之見聞,莫不爲之太支離,而臣亦自覺其極猥屑,則顧安望孚格崇高之聽,獲遂至切之願也哉?第臣嘗讀歐陽脩乞致仕表,有曰雖情有迫於危,心不知自止,而辭已窮於屢牘,幾至無言,惟以至誠,期於必達,自乞憐於君父,不復訊於蓍龜。噫,此數句語,卽臣之今日情地也。惟玆必辭之懇,昔非不足於廉隅也疾痛也,而歸之於徒飾虛讓,則心固莫暴,責之以猶可强起,則身不敢有,此其所以上下相持,因循迄于今者也。雖欲追古人至誠必達之擧,其可得乎?臣請刊去從前所陳重複之語,只就目下第一義諦之不得不遞者,刳肝瀝血,疾聲呼籲,惟殿下,哀閔而垂察焉。臣竊見掌銓之臣,輒以一經京察,爲瓜熟之期,人或謂之近規俗套,而臣則曰是必古例也。何以知其然也?夫銓家辭單,在常時則法所禁格,而及至都政日,則纔罷其席,卽許捧入者,恐不但爲其人俾伸廉讓而已,豈非以權要之柄,礪磨之具,決非一介臣專且久者而然歟?由此論之,則國朝制法之義,人臣去就之際,槪可想已,至於呈告之三度加由,京察之六臘連行,自是特恩罕例,容或有之,終非故常也。此之猶然,若乃不間一手,而洊當三大政者,殊未敢知百年內外,曾有是否,假使臣之公之愼,無愧乎山濤之啓事,郭祚之下筆,其在聖朝任使之方,固不當若是偏係,以惑四方之聽聞,況臣三歲居銓,毫無對揚,瘡疣焉百出,譏笑焉四至,朝夕憂悚,譴何是竢者乎?噫,臣雖奊詬,粗具省覺,豈不欲連章力辭,限之以嶺海鈇鉞,而靜攝之中,義不敢瀆擾,成命之下,法不當稽緩,遂至拚廉强疾,行此人所不行之擧,而瓜熟蒂落,物理攸常,今臣所經京察之限,方之以瓜,則熟已三矣,其落可立而待,辭單三徹之日,非直臣心之私自慰幸,一世之人,亦皆處臣以已遞之官矣。千萬不自意,加由特恩,又復如初,譬若蚊負之幾釋而旋添,帝縣之將解而重結,錯莫失圖,未究厥由,殿下縱不欲爲臣之地,獨不念曹例之絶無,國體之甚苟乎?過玆以往,臣不敢張皇巽牘,以蘄倖免,只當跼高蹐厚,竊附古人死不敢奉詔之義而已。嗚呼,神功不宰,而萬物得以曲成者,惟各從其欲,天聽雖邈,而一言可以感動者,在能致其誠,積逋嚴召,冞增罪戾。伏乞聖慈,憐臣迫隘之情,察臣危苦之懇,特許鐫改,俾便公私,千萬幸甚。臣無任云云。答曰,省疏具悉。卿其勿辭行公。
知經筵洪奭周疏曰,伏以惟天惟祖宗,篤斐我邦家,聖候奏翼瘳之慶,大庭擧嵩呼之儀,六氣時順,萬幾日覽,無疆惟休,益自今迓,凡在含生,普切抃躍,臣獨以苫堊之餘,屛伏窮巷,帽鈒在篋,彈束未忍,曾不獲與虞廷百獸同在率舞之列,瞻望雲天,惟有夢想,分義都隳,罪當萬死,不意玆際,忽奉除旨,以臣爲同知經筵事者,臣於是,惝怳掩抑,不自知血淚之無從也。尙記臣始叨經幄之任也,臣父惓惓語臣曰,吾家世受國恩,天高地厚,顧今所以圖報者,莫大於輔導聖學,汝雖不才,尙克勉之,今臣之職名如舊,而臣父之言,已不可復聞矣,尙忍言哉。仍念臣,夙藉先庥,厚沐洪造,歷玷華貫,塵冒宰列,位不可謂不顯矣,祿不可謂不厚矣,而進旣不能竭忠宣力,光昭職業,以顯其親於立揚,退不能以君恩之所曁,自盡於甘旨滫瀡之供,以效其口體一日之養,徒以其不肖無知之軀,貽臣父履滿居盛之懼而已。重以貪戀寵榮,不遑顧養,平居而定省恒曠,疾病而藥餌多愆,終焉獲戾神明,抱慟終天,而頑然不死,食息如故,勿將復齒於平人,爲子不孝,世未有如臣之甚者也。竊惟臣父,職雖末蔭,身被殊私,耿耿忠愛,一念靡他,平日家庭之內,諄諄誡誨,惟在於急公忘私,殫竭報效,每語及前後所蒙恩造,往往繼之以聲淚,臣之無狀,不克遵奉,當官遇事,或時有近於顧私占便者,則呵責之嚴,輒威於檟楚,泉塗雖邈,遺音在耳,臣雖至頑,寧忍遽忘?且況存沒之際,眷渥尤摯,賻贈勸弔,恩命相續,至於侑酹之特侈,別是夐越之隆典,雲漢輝映,重壤改照,例曠前牒,榮動闔宗,使逝者有知,尙當銘鏤於泉下,是豈臣世世生生糜粉摩放,所能少答其萬一哉?今臣之逖違文陛,四載于玆矣。玉候新復,八域延頸,雖里巷婦孺,尙願一望淸光,臣嘗待罪閣班,五日起居,例當隨諸臣後,而顧乃泯然跧伏,自阻於脩門咫尺之地,臣亦粗具彝性,寧獨無戀結之私哉?顧以不孝之罪,如上所陳,徹壤貫穹,痛恨難畢,誠不敢以未死之喘,更冒恩榮,紆緋曳紫,以累聖朝興孝之化也。華誥在手,拊躬驚疑,欲進不得,冞增悚惕,玆敢忍涕封疏,仰瀆黈纊之下,倘蒙聖慈俯諒苦衷,刊臣職秩,俾勿更廁於榮塗,則區區微分,庶可少安,若臣之生死隕結之忱,又豈敢以官銜有無,爲輕重也哉?惟聖明,哀矜而賜察焉。臣無任云云。答曰,省疏具悉。卿其勿辭行公。
行護軍南履翼疏曰,伏以惟天惟祖宗,默垂庥騭,玉候諸節,快復天和,紓殿宮惟憂之念,而聖孝有光,慰朝野顒祝之情,而邦籙無疆,縟禮誕擧於嵩呼,景祿方應於川至,欽欣蹈舞,帀域惟均。仍伏念臣,庸愚湔劣,最居人下,文質無當於適用,銖寸罔效於已試,量能揣分,其得從大夫之後,亦云倖耳。嗚呼,以臣孤畸之蹤,早涉榮塗,穩步亨衢,世所稱淸銜要職,歷揚殆遍,節次推排,以至于今者,罔非我先大王曁聖上攸賜,恩山德海,若偏臣身,臣每一循省,未嘗不先之以感涕,繼之以愧汗,只恨涓埃之莫報,自知涯量之已足。至於向前一步,初非意望所到,而迺者亞卿陞擢之命,忽下於歲首賓對之日,臣誠惝怳悸惕,若隕淵谷,殆不知措躬之所也。夫朝家官賞,孰非可愼,而命德之秩,其選尤重,非若郞官庶僚之可以循例序陞,苟非才識兼優,望實俱茂者,則上不得以輕授,下不得以僥冒,況臣無似,有何閥閱功能,而特以年次之久,得之人望之外,則冥升之懼,猶屬私憂,而其累聖簡而招物議何哉?兢惶之極,歷日靡定,今始收召神精,略暴血懇。伏乞天地父母,念公器之不容濫及,察臣情之非出飾讓,亟收臣所叨新秩,以重官方,以安微分,千萬幸甚。臣無任云云。答曰,省疏具悉。卿其勿辭行公。
應敎趙琮鎭疏曰,伏以臣,向蒙恩敍,獲趨賀班,感惶之餘,蹈忭方切,不意昨夜,伏蒙前望之特除,感激恩私,達宵怵惕,覲光之願,此時尤切,而第臣有區區情勢,有不得冒膺者。臣於昨年夏初,以館職持被也,適値私情之悲切,且有賤疾之轉苦,猥引他例,陳章乞暇,見阻喉院,且依揭壁之新定式,以病狀言送喉院,亦不見諒,旣極悶隘,亦甚慙恧,不得晏然於職次,具由陳疏,自速禁扄徑出之罪,竟被承宣問備之請,特蒙分揀之恩命,獲展悲慕之至情,亦得調息賤疴,聖渥淪肥,感淚被面,惟隕結是期,及夫屢朔之後,李光文之以館職陳疏自引也,如己尤他,歷論數人,攙及臣事,圇說去,其疏中附語,藉相規之官箴,而遞後提論,旣出伊時僚員,則臣於是職,不可復膺也決矣。何可以時月之稍久,不自深引耶?況今館錄有命,會圈在卽?如臣情地,承乏赴坐,初非可論,召牌之下,承膺無路,情旣恧蹙,罪增違逋,略陳事槪,冒瀆崇聽。伏乞聖明,俯垂鑑諒,亟賜鐫斥臣職,俾存廉防,仍治臣瀆撓之罪,以肅朝綱,不勝幸甚。臣無任云云。省疏具悉。爾其勿辭察職。
乙亥正月十九日辰時,上御大造殿。藥房都提調·副提調持湯劑入侍時,都提調韓用龜,副提調李好敏,記事官李驥秀,記注官李昌瑞·朴思彦,檢校待敎李鶴秀,以次進伏。醫官秦東秀·權以中,進伏閾外訖。用龜奉進湯劑,上曰,自內入之。仍命診候,以中診候退奏曰,脈候左右三部調勻矣。用龜曰,夜間聖體,若何?上曰,一樣,各殿宮氣候亦一樣矣。用龜曰,脚部連試運用,然後漸當有便利之喜,果爲留念强作乎?上曰,連試之矣。用龜曰,諸節今已康復矣,入診諸醫,使之依番次輪回例直,院中又旣無事,則提調亦令依例進退,似好矣。上曰,依此爲之,可也。上曰,下番翰林,誰也?思彦,以職姓名仰對。上命退,諸臣以次退出。
上在昌德宮。停常參·經筵。
夜四五更,月暈。
藥房都提調韓用龜,提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,右承旨趙晉和,左副承旨李愚在,同副承旨朴宗珩,今日不爲仕進,竝卽牌招,何如?傳曰,允。
安光宇啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金熙周曰,藥房入侍,大臣·閣臣同爲入侍。
李好敏啓曰,藥房都提調·副提調,持湯劑來待矣。傳曰,入侍。
備忘記,江界都護府使李身敬下直,長弓一張,長箭一部,筒兒一箇賜給。
金熙周啓曰,別兼春秋金陽淳·洪敬謨·李紀淵·朴齊聞,旣有只推之命,竝更牌招,以爲推移入直之地,何如?傳曰,允。
吏曹口傳政事,以韓用鐸爲內醫院提調。
安光宇啓曰,藥房提調韓用鐸,時無職名,令該曹口傳付軍職,何如?傳曰,允。
兵曹口傳政事,大護軍單韓用鐸。
金熙周啓曰,吏曹判書李肇源再牌不進推考傳旨及參議金履載牌不進罷職傳旨,今方捧入,而開政命下,已至多日,一向違召,終不承膺,事體所在,誠甚未安,判書所當更請牌招,而係是一日三牌,何以爲之?敢稟。傳曰,參議只推,一體更爲牌招。以吏曹參議金履載牌不進罷職傳旨,傳于金熙周曰,只推。
金熙周啓曰,吏曹判書李肇源牌不進推考傳旨,今方捧入,而開政命下,已至多日,連事違召,終不承膺,事甚未安,參議金履載,旣有只推之命,與判書一體牌招,何如?傳曰,允。
注書李驥秀病,代以吳駿常爲假注書。
以別兼春秋金陽淳·洪敬謨·朴齊聞·李紀淵牌不進罷職傳旨,傳于金熙周曰,只推。
以右承旨趙晉和,左副承旨李愚在,同副承旨朴宗珩牌不進罷職傳旨,傳于金熙周曰,只推。
以應敎趙琮鎭牌不進罷職傳旨,傳于金熙周曰,只推
金熙周,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于金熙周曰,只推。
吳駿常有頉,代以南履炯爲假注書。
金熙周啓曰,吏曹判書李肇源疏批已下,一體牌招,何如?傳曰,允。
又以侍講院言啓曰,小學大文抄略新印事,命下矣。集註亦爲抄略添印之意,敢啓。傳曰,知道。
又以弘文館言啓曰,副應敎金箕殷,時在水原地,經筵入番事緊,請斯速乘馹上來事,下諭。答曰,依啓。
安光宇,以都摠府言啓曰,今日入直內三廳武兼禁軍及軍兵等,當爲中日習射技放,而社稷春奉審相値,不得設行之意,敢啓。傳曰,知道。
又以都摠府言啓曰,副摠管張鉉宅,以文臣朔試射試官,訓鍊院晝仕出去之意,敢啓。傳曰,知道。
又以備邊司言啓曰,慶尙監司李存秀上疏,有廟堂稟處之命矣。取見其疏本,則備陳本道災形之孔酷,民情之遑汲,仍請見減災八千九百餘結,特許準劃矣。道臣之以災仰請者,至於再啓而再疏矣,前此覆啓劃下,計實結則所餘無幾,視諸路則分數最多,以此排比,豈至於無蓻白徵之冤,而一向煩陳,必以準請爲期者,道臣事雖欠穩當,然旣以民事爲請,且災形則尤酷於他路,亦不可一切防塞,姑從寧失之義,三千結特許加劃,以示朝家曲軫嶺民之意,何如?傳曰,允。
又以義禁府言啓曰,京畿監司朴宗薰狀啓內,果川縣監金基常罪狀,令攸司稟處事,啓下矣。金基常,今方待命,拿囚之意,敢啓。傳曰,知道。
又以漢城府言啓曰,過期未婚之類,分付各部搜訪報來矣,中·北兩部,以無乎報來,故東·西·南三部所報,別單書入之意,敢啓。傳曰,知道。
金熙周,以承文院意啓曰,本院寫字官前銜金榮·崔秉健·金振鏞·崔秀峻·金良桓·洪義運·閔厚根·彭元性·李健永·全海烈·全興祖陞實代及趙應奎·趙世奎·李梅有頉,代以崔宗鉉·羅敬三·林祥麟·金仁述·朴文衍·朴弘植·朴鼎植·李時懋·李八元·劉運五·朴致鏞·趙陽杓·朴存行·崔鼎鎭,依例付軍職,冠帶常仕,隷習陞補,代以金泰鏞·鄭福悅·李好吉·朴榮甲·劉快男·金喜吉·朴再吉·劉運七·高景煥·朴興孫筆才,頗有成就之望,故屬于本院肄習,使之鍊業,何如?傳曰,允。
大司憲鄭尙愚疏曰,伏以皇天祖宗,默垂陰騭,玉候遄復,縟儀誕擧,殿宮回憂而爲喜,臣民胥欣而相告,此誠我東方億萬年無疆之慶,蹈舞歡忭,中外惟均。仍伏念臣於日前賓對,趨進前席,忱誠粗伸於昵近,榮幸倍切於他日,及夫大僚之奏事,以正卿乏人,仰達陞擢,而臣名亦入歷擧之中,至蒙允可之命,臣誠惝怳懍惕,靡所容措。夫淸朝官人,一資半級,何莫非其難其愼,而至於八座,世所稱峻秩也,視三公下一等,處六部爲長席,任大責重,迥別於庶官,其所難愼,自古而然,如非德望器局,見推於當世,莫宜居之,其在不備惟人之義,不可以位著之苟簡,人人濫授也明矣。噫,臣性本狷滯,才又疎闇,不足備數於百執事之末,而特蒙先大王眷遇之私,陶鑄之澤,釋褐十年之間,歷揚淸顯,滾到宰列,恩至渥也,德至厚也,然而榮寵旣偏於臣家,齮齕自積於半世,間者遭罹之奇怪,遂致闔門之廢枳,復起爲人,望絶此生,幸賴我聖上,天地以覆燾之,日月以燭照之,獲伸覆盆之冤,重荷記簪之私,到底洪造,感結幽明,詩曰欲報之德,昊天罔極,殆寫臣今日情悃也。臣於邇來,病與年深,床笫爲命,風波有憂畏之積,鍾漏斷進取之念,一切世事,已屬灰冷,區區所自矢者,懲前時驟躐之災,戒後日涯分之踰,優遊散班,不擇夷險,爲一半分報效之道,餘生餘願,如斯而已,今忽更進一步,巍然置之上大夫之列,未知聖明,何所取而有此誤恩也。若以臣可用,則碌碌賤品,已試蔑效,若以臣承乏,則濟濟群彦,不患無人,於此於彼,俱無所據,臣雖欲忘廉冒恥,出而承膺,人必曰崇顯之位,此子亦參,則私心愧恧,猶屬餘事,物議嗤點,誠非細故。此際伏奉都憲除命,此又臣難進之一端,職名雖曰宿趼,情勢自來鐵限,前後除旨之下,以疏以避,備陳難冒之狀已屢矣。竊想聖聰,亦或記有,其所鞶帶之褫,必不待臣言之畢矣。連違召命,罪積逋慢,縮蹙徊徨,如負大何,玆敢瀝血陳懇,仰瀆崇嚴。伏乞聖明,俯垂鑑諒,將臣新授資級,特命收還,仍遞臣風憲之任,以重公器,以安私分,千萬幸甚。臣無任云云。答曰,省疏具悉。卿其勿辭行公。
校理金鐮疏曰,伏以臣自來情地,初豈有復隨冠冕,重入脩門之望?只緣邦國大慶,曠古希有,天地懽忻,跛躄咸起,臣於是,蹈舞慶忭,不遑他顧,章皇出肅,周旋嵩呼之班,仍又就直,依近日月之光,臣之至願,於斯畢矣。今雖卽地溘然,亦與有榮,而自顧情踪,固萬萬非始料所到也。噫,臣黯昧至恨,九死難䏃,震懍餘悸,十年如昨,一疏自明,略陳號呼之情,而情有未暴,志亦莫伸,區區自處,惟有泣血訟愆,杜門鏟跡,永矢自靖之義,劃絶當世之念,而不意聖朝無棄,大德有容,湔拂之恩,疏滌之典,若偏臣身,到底罔極,玉署臺省,除旨聯翩,乍褫又甄,恩數便蕃,若以倘來之職,畀諸無故之人,枯楊而華,墨池而雪,每膺一遭除命,輒增一層悸惶,前後違傲,尤合萬誅,畢竟譴罷,匪罪伊榮,而瀆擾是懼,更不敢爲控籲申暴之計者,又三年于玆矣。今乃夤緣慶會,遽起彈束,班聯三呼,雖是道理之不容已者,冒昧一肅,實非私義之有所伸也。若使臣仍此,而自齒恒人,晏然冒居,密邇靑綾之直,出入金華之班,揚揚若初無事故之人,則是倖會反爲貪榮之階,伸分終致喪守之譏,而眞是無忌憚之甚者也。臣身顚沛,固不足恤,其爲玷汚名器僇辱明時,爲如何哉而淸朝四維之治,必有所以處臣者。伏乞聖明,諒此危蹙之情,亟命鐫斥臣職名,以安微分焉。臣方伏地俟勘,又不敢以經幄自居,則區區私懇,極知濫猥,而聖人在上,以孝爲治,錫類以仁,無物不遂,朝紳之爲親陳情者,莫不曲循其願,臣亦有至切之衷情,比人尤別,而若徒懷嚴畏,不一鳴號,則是自阻於仁愛之天,而不免爲忠孝俱虧之歸,玆敢不避猥越而陳之,惟殿下,少垂察焉。臣母年迫七耋,夙抱貞疾,近因鄕居,水土爲祟,病入膏肓,醫治無路,不得不扶曳入京,僦屋留接,臣家素貧窶,計又短拙,自從蔭仕,殆今二十年,未曾以一味甘旨,左右就養,而仳離京鄕,荐遭饑荒,目下朝夕,亦至屢空,藥餌扶將,尤無其望,病隨而劇,見甚危綴,景迫西山,戀結南陔,人情到此,寧欲溘死?惝殿下,特推惻怛之仁,仍命選部,畀臣一小縣,則芻牧之才,雖非所長,如臣情勢,屛退外邑,亦爲息補之道,庶可以殫竭駑鈍,仰答恩造,而苟有捧祿之餘,用作洗腆之慶,自今以後,臣母之餘日,莫非聖上之攸賜,銜恩感德,河海莫量,惟當隕結,以報塵刹焉。臣無任云云。省疏具悉。疏辭下該曹稟處,爾其勿辭察職。
吏曹啓目粘連,觀此弘文館校理金鐮上疏,則以爲臣母年迫七耋,夙抱貞疾,病入膏肓,醫治無路,臣家素貧窶,計又短拙,未曾以一味甘旨,左右就養,人情到此,寧欲溘死?命選部畀一小縣亦爲白有臥乎所,金鐮之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之情是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
乙亥正月二十日辰時,上御大造殿。藥房入診持湯劑,時原任大臣·閣臣承候,同爲入侍時,都提調韓用龜,副提調李好敏,記事官李驥秀,記注官李昌瑞·柳可均,行左承旨金熙周,假注書朴宗學,領府事李時秀,右議政金思穆,原任提學沈象奎,提學徐榮輔,原任直提學洪奭周,檢校直閣李光文·鄭元容,檢校待敎朴宗薰·李龍秀·李鶴秀,以次進伏,醫官吳千根·秦東秀·吳仁豐·洪旭浩·鄭重周·權以中·李彦厚·朴器成·李命運·李宜春,進伏閾外訖。用龜奉進湯劑,上曰,自內入之。仍命診候,旭浩診候退奏曰,脈候左右三部調均矣。時秀等曰,數日來始有春意,聖體,若何?上曰,無損矣。時秀等曰,寢睡·水刺,亦無損乎?上曰,然矣,各殿宮氣候亦皆一樣矣。時秀等曰,脚部運用,近益有勝,而常留聖念,連試行步乎?上曰,間間試之矣。用龜曰,本院提調金蓍根,實病難强,不得仕進,嘗藥重任,勢難久曠,今姑許遞,其代令該曹口傳差出,待下批牌招察任,何如?上曰,依爲之。出榻敎王大妃殿進御加味益氣湯前方中,去前胡,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,右承旨趙晉和,左副承旨李愚在,同副承旨朴宗珩,今日不爲仕進,竝卽牌招,何如?傳曰,允。
朴宗珩啓曰,來二十五日,朝參日次矣,敢稟。傳曰,停。
李好敏啓曰,藥房副提調,持湯劑來待矣。傳曰,入侍。
又啓曰,藥房副提調,持湯劑來待矣。傳曰,入侍。
金熙周啓曰,吏曹判書李肇源三牌不進,參議金履載再牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,參議只推,一體更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,一向違召,終不承膺,事體所在,誠甚未安,判書更爲牌招,何如?傳曰,允。參議只推,一體更爲牌招。
又啓曰,別兼春秋金陽淳·洪敬謨·李紀淵·朴齊聞,旣有只推之命,竝更牌招,何如?傳曰,允。
以右承旨趙晉和,左副承旨李愚在牌不進罷職傳旨,傳于朴宗珩曰,只推。
以別兼春秋朴齊聞牌不進罷職傳旨,傳于朴宗珩曰,只推。
金熙周,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于朴宗珩曰,只推。
金熙周,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以禮曹言啓曰,寧陵祭享受香,以程道稍遠,兩官中一員,前期受香,而忌辰祭在於來二月二十四日,寒食節享,在於同月二十七日,各日受香,恐涉掣礙,依前例忌辰祭,兼受陪往之意,分付,何如?傳曰,允。
又以禮曹言啓曰,皇壇壇上奉審及祭器等物,每年孟春,戶禮曹堂上奉審事定式矣。今正月二十七日,臣曹與戶曹堂上,同爲進去,奉審後稟處,何如?傳曰,允。
又以禮曹言啓曰,大報壇祭享,每年三月上旬內,擇日擧行事定式矣。吉日令日官池宅鵬推擇,則來三月初七日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行爲之。
朴宗珩,以都摠府言啓曰,副摠管張鉉宅,以司僕寺兼內乘,今日官調馬進參事,晝仕出去之意,敢啓。傳曰,知道。
安光宇,以義禁府言啓曰,卽接月令醫員崔學修手本,則時囚罪人金基常,素患疝積之症,處冷添劇,達夜叫痛,食飮全却,目下症形,實爲極重云。罪人病勢如此,則一邊保放,一邊草記,曾有定式矣。金基常,姑爲保放之意,敢啓。傳曰,知道。
乙亥正月二十一日辰時,上御大造殿。藥房副提調持湯劑入侍時,副提調李好敏,假注書朴宗學,記注官朴思彦·柳可均,檢校直閣李光文,以次進伏,醫官吳千根·鄭重周·權以中·李命運,進伏楹外訖。好敏奉進湯劑,上曰,自內入之。好敏曰,夜間聖候,若何?上曰,一樣矣。王大妃殿氣候,何如?上曰,一樣,各殿宮氣候亦一樣矣,仍命入診,以中診候訖,退伏奏曰,左右三部調均,而右三部脈候,似有滯候矣。好敏曰,伏聞醫官所奏,右三部微有滯候云,湯劑當更爲議定矣。好敏問以中曰,今朝湯劑,當爲進御乎?以中曰,湯劑今日姑停止,更爲議定以入,似好矣。上可之。上曰,提調不爲入來乎?好敏曰,聞有私故,不得入參矣。上命退,諸臣以次退出。
乙亥正月二十一日午時,上御大造殿。藥房副提調持湯劑入侍時,副提調李好敏,假注書朴宗學,記注官柳可均·朴思彦,以次進伏訖。上曰,閣臣胡不入來?注書出去催促,可也。賤臣承命出傳于李光文。好敏奉進湯劑,上進御。好敏曰,今日湯劑入侍,雖爲再次,而朝前湯劑,旣已停止,則朝報以一次書出恐好矣。上可之。進御加味地黃湯停止,加味養胃湯,自今日一貼式限三貼煎入事。出榻敎上命退,好敏曰,臣等旣承退去之敎,閣臣入侍置之,何如?上曰,唯。諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
朴宗珩啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,右承旨趙晉和,左副承旨李愚在,今日不爲仕進,竝卽牌招,何如?傳曰,允。
金熙周啓曰,藥房都提調·提調,持湯劑來待矣。傳曰,入侍。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,連事違召,終不承膺,揆以事體,誠甚未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,萬萬未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,一向違召,終不承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
又啓曰,別兼春秋朴齊聞,旣有只推之命,卽爲牌招,以爲推移入直之地,何如?傳曰,允。
以右承旨趙晉和,左副承旨李愚在牌不進罷職傳旨,傳于金熙周曰,只推。
以應敎趙琮鎭再牌不進罷職傳旨,傳于金熙周曰,只推。
以別兼春秋朴齊聞牌不進罷職傳旨,傳于金熙周曰,只推。
金熙周啓曰,別兼春秋朴齊聞,旣有只推之命,更爲牌招,以爲推移入直之地,何如?傳曰,允。
又以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于金熙周曰,只推。
以別兼春秋朴齊聞再牌不進罷職傳旨,傳于金熙周曰,只推。
金熙周,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以內醫院都提調·提調意啓曰,陰竹縣監安載述,旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單安載述。
朴宗珩,以備邊司言啓曰,卽見咸鏡監司金履陽狀啓,則以爲,深北民情轉急,賑事方張,而王府重辟,偏在於此,貽弊無限,干連重囚外,量罪度地,均排於同省之內,俾爲便民之一助事,令廟堂稟處矣。關北荐饑,民事其棘,而重以配囚輪饋,貽弊至此,若干係深重之類,雖不可擬議於移配,外此諸囚之量罪度地,推移分排,庶可爲災邑除弊之政,依道臣所請,使從便擧行後馳啓,何如?傳曰,允。
乙亥正月二十二日辰時,上御景春殿。藥房都提調·提調持湯劑入侍時,都提調韓用龜,提調韓用鐸,行左承旨金熙周,假注書朴宗學,記注官朴思彦,別兼春秋洪敬謨,檢校直閣李光文,以次進伏,醫官秦東秀·權以中·李命運,進伏楹外訖。用龜跪進湯劑,上進御。上曰,下番誰也?敬謨職姓名仰對。上命醫官入診,命運·以中診候訖,命運退伏奏曰,脈候左右三部調均,而右三部,尙有微滯矣。以中退伏奏曰,左右三部調均矣。用龜曰,近日聖體,若何?上曰,一樣,各殿宮氣候亦一樣矣。用龜曰,移御後聖體勞動,或無損節乎?上曰,一樣矣。用龜曰,前此登筵時,以頻試行步,屢屢仰奏矣,近伏聞未有間試之節云,脚部頻頻運用,久則自然榮衛斡旋,行氣亦有順理之效,常常試步,何如?上曰,間間試之矣。用龜曰,伏聞比來,水刺所進,小減於前云,伏望加意進御爲好矣。上曰,唯。仍命退,用龜等先退。光文奏曰,今番書筵,繼讀小學抄略,以鑄字所印進之意,春坊纔已草記蒙允,而鑄所開局,非特敎閣臣受點監印,則例不得爲之矣。前後經筵冊子,多有自芸館印進之例,且孝經印出之鑄字,亦在於芸館,小學抄略,今亦令芸館印進之意,分付,何如?上曰,唯。承吏等以次退出。
上在昌德宮。停常參·經筵。
朴宗珩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
朴宗珩啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,右承旨趙晉和,左副承旨李愚在,今日不爲仕進,竝卽牌招,何如?傳曰,允。
李好敏啓曰,藥房三提調,持湯劑來待矣。傳曰,入侍。
金熙周啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下之後,屢日違召,終不承膺,事體道理,俱極未安,判書所當更爲牌招,而係是一日四牌,何以爲之?敢稟。傳曰,參議分揀,與判書一體更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,萬萬未安,判書更爲牌招,何如?傳曰,允。參議只推,與判書一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,終始違召,無意承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
又啓曰,別兼春秋朴齊聞,旣有只推之命,更爲牌招,何如?傳曰,允。
以應敎趙琮鎭再牌不進罷職傳旨,傳于金熙周曰,只推。
又以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以左副承旨李愚在牌不進罷職傳旨,傳于金熙周曰,只推。
以應敎趙琮鎭牌不進罷職傳旨,傳于金熙周曰,只推。
以別兼春秋朴齊聞牌不進罷職傳旨,傳于金熙周曰,只推。
又以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又啓曰,假注書朴宗學,身病猝重,勢難察任,今姑改差,何如?傳曰,允。
朴宗學改差,代以趙忠植爲假注書。
以慶尙監司李存秀狀啓,聞慶等邑民家失火事,傳于趙晉和曰,聞甚矜惻,元恤典外,別加顧助事,分付。
漢城判尹朴崙壽疏曰,伏以臣之先壠,在於京畿積城地,而間膺藩寄,三載始返,奄迫桑楡之景,益增松楸之感,且況新阡石役,尙有未完,迨此往幹,情理切急,而府務方殷,告暇非時,今則飢簿已整,職役稍歇,始可以言私矣。修墓之事,古人所傷,詞訟之地,瘝廢可悶。伏乞聖慈,諒臣至切之懇,遞臣京兆之任,俾公務無曠,不勝懇禱。臣無任云云。答曰,省疏具悉。卿其勿辭往省焉。
乙亥正月二十三日午時,上御大造殿。藥房三提調持湯劑入侍時,都提調韓用龜,提調韓用鐸,副提調李好敏,假注書朴宗學,記注官李昌瑞,別兼春秋洪敬謨,檢校待敎李鶴秀,以次進伏,醫官吳千根·秦東秀·權以中·李命運,進伏楹外訖。用龜跪進湯劑,上進御後,命醫官入診,以中診候訖,退伏奏曰,脈候左右三部調均矣。用龜曰,聖體,若何?上曰,一樣,各殿宮氣候亦一樣矣。用龜曰,移御處所雖至近,還御勞動之餘,別無損節乎?上曰,一樣矣。用龜曰,伏聞近日,未有梳櫛之節云,近或試之乎?上曰,未能也。用龜曰,臣待罪嘗藥之地,曾以仰瞻玉候之意,屢屢仰達,而未蒙允兪之音,下情尙不勝抑鬱,今又仰請,萬萬惶悚矣。以臣之所經歷言之,十餘年前,纔經大病之後,肢體艱涉,聞醫者之言,房闥之間,攀以引索,頻頻起動,則始有難意,漸得其效,一旬之內,能免跛躄之症,臣以此仰陳,極涉猥屑矣,然而聖候平復以後動作諸節,臣等一未仰瞻,雖於暫時之間,今日則以引索運用於房闥,使入侍諸臣仰瞻,則臣等尤不勝慶忭矣。上命退,諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,左副承旨李愚在,今日不爲仕進,卽爲牌招,何如?傳曰,許遞,前望單子入之,待下批牌招察任。
備忘記,廢茂山萬戶康思學下直,長弓一張,長箭一部,片箭一部,箇兒一箇賜給。
金熙周啓曰,藥房提調,持湯劑來待矣。傳曰,入侍。
承旨前望單子入之。尹羽烈落點。
趙晉和啓曰,別兼春秋朴齊聞,旣有只推之命,更爲牌招,以爲推移入直之地,何如?傳曰,允。
又啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下之後,連事違召,無意承膺,揆以事體,萬萬未安,判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,萬萬未安,判書更爲牌招,何如?傳曰,允。參議只推,一體更爲牌招。
以別兼春秋朴齊聞牌不進罷職傳旨,傳于趙晉和曰,只推。
以應敎趙琮鎭再牌不進罷職傳旨,傳于趙晉和曰,只推。
傳于趙晉和曰,發遣吏郞,諸執事淸齋與否,摘奸以來。
金熙周啓曰,明日傳香,禮房承旨當爲齋宿,右承旨趙晉和,卽爲牌招入直,何如?傳曰,允。
趙晉和,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以禮曹言啓曰,來二月初一日,行文宣王釋奠祭,初二日,行社稷大祭,初四日,行景慕宮春享大祭,所用犧牲,小宗伯與本署提調,前期眼同看品,而本曹參判有闕未差,令政院稟旨差出,以爲擧行之地,何如?傳曰,令該曹口傳差出,可也。
吏曹口傳政事,以徐有聞爲禮曹參判。
趙晉和,以禮曹言啓曰,昨年十月,英陵·寧陵沙汰諸處補築之役,待春和擧行事,草記蒙允矣。見今解土在邇,日晷漸長,莫重補築之役不容少援,始役吉日時,令日官池景泌推擇,則來二月二十八日辰時爲吉云。以此日時擧行,而先告事由祭,同月二十七日寒食節享兼行,祝文中措辭添入,所入物役及機械措備等事,依丙寅年例,令畿營及驪州牧使,預先區劃,該牧使,仍令吏曹,差下補土堂上,亦令兩陵官員,依例兼監役,眼同擧行事,分付,何如?傳曰,允。
又以吏曹言啓曰,今此社稷大祭攝行祭祭官中,時無職名人,令該曹口傳付軍職,何如?傳曰,允。
兵曹口傳政事,護軍單李魯益,副司果單趙奎昇。
安光宇,以都摠〈府〉言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
尹羽烈,以義禁府言啓曰,北評事兪應煥狀啓內,會寧前府使徐有鳳罪狀,令攸司稟處事,啓下矣。徐有鳳,時在任所云,依例發遣府書吏,交代後拿來,何如?傳曰,待待命拿囚。
又以刑曹言啓曰,內侍朴在純家潛釀之說,有所入聞,故禁隷爲其捕捉,纔入大門,朴在純與內侍趙瓊藺,合力助勢,毆打禁吏,言辭極涉悖慢,渠輩以幺麽內侍,抗拒法司,少無顧忌,紀綱所在,萬萬痛駭,竝令該府,拿問嚴勘,何如?傳曰,允。
靑城尉沈能建疏曰,伏以臣,病伏昏涔之中,伏見吏曹名帖,以臣差社稷大祭初獻官矣。臣固蹶趨承,不敢言私,而第伏念臣風痺之症,已成癃痼,頭目眩暈,肩臂癱瘓,臂不能使指,指不得拘攣,而脚部尤爲不遂,雖尋常跬步之際,蹣跚而顚赴,咫尺房闥之間,須人而轉側,直一籧篨也。且當換節之候,一倍添劇,萬無蠢動之望,日前告由祭獻官,猥陳短章,特蒙體諒之恩,至今伏悚且感,莫知攸措矣,曾未幾何,敢此屢瀆,罪上添罪,只切惶隘而已。伏乞聖明,俯垂矜憐,亟令該曹改付標,以重享禮,仍治臣瀆擾之罪,以肅朝綱焉。臣無任云云。答曰,省疏具悉卿懇。疏辭許令該曹改付標。仍傳于安光宇曰,此批答,遣史官傳諭于靑城尉。
行兵曹判書朴宗來疏曰,伏以臣癃痼一疾,沈綿在床,欲出而供仕,則氣息不接,欲入而調病,則瘝曠是懼,進退不得,氷炭交中,冒昧呼籲,冀蒙體諒,及奉恩批,終靳兪可,豈以臣占便托病,隨衆飾讓而然歟?抑以臣一時所祟,不日可瘳而然歟?臣徊徨抑塞,益不知所以自措也。臣之病狀,前後雖已累陳,而若其危劇之形,醜惡之症,猥不敢悉,聖明亦何由而盡燭其實狀耶?臣脆薄之稟,宿抱痰癖,少壯之時,猶不能比諸恒人,及其年至氣衰,發作無時,平時委頓,寢席居半,自叨見職以來,力綿責重,憂畏勞心,酬接殫精,神氣日銷,病勢日深,駸駸至於莫可支吾,而積勞强策,一直不休,賀班政席,拚死趨赴,而歸輒昏頓不省,忽自五六日前,重添毒感,宿症兼發,寒熱往來,咳痰孔劇,食飮全却,而眞元日漸陷下,泄痢交作,而氣力已就凜綴,眩暈怔營等症,一倍添劇,胸膈痞悶,手脚痿軟,轉側須人,藥餌蔑效,此豈近日輪症?外感內傷,臣又年衰氣短,不能敵耐,加之重任未缷,憂惱弸中,有加無減,日甚一日,若得及今釋負,庶可安意調治,復尋生路,臣情到此,吁,亦慼矣。且臣兼帶賓客之任,方當春晷漸舒,講筵已開,諸僚滾滾,循序周旋,而臣獨抱玆癃病,逐日懸頉,義分都虧,悚蹙罕切,玆敢悉暴情懇,仰瀆崇聽。伏乞聖慈,俯賜矜諒,亟許鐫削臣本兼諸任,仍治臣罪,以肅朝綱焉。臣於治疏將上之際,伏奉吏曹名帖,見差於纛祭獻官矣。目下症形,如右所陳,隨香在明,萬無蠢動之望,伏枕惶蹙,生不如死,玆不得已竝此仰椌,亦令該曹,亟賜變通,使享禮無闕,私心獲安,千萬幸甚。臣無任云云。答曰,省疏具悉。卿其勿辭,調理行公。
護軍金會淵疏曰,伏以惟天惟祖宗,眷佑我邦家,聖候康復,賀儀已擧,慈宮奏翌瘳之喜,震邸添干尺之長,吉慶咸湊於新元,歡忭普切於中外。仍伏念臣,才器鹵下,年紀衰邁,淸朝百執事之末,無一堪承之望,而特荷聖慈過加拂拭,通籍未久,奄躋緋玉之列,歷試內外,華膴殆遍,而曾無絲毫之報,徒積尸素之愧,又玆陞擢之命,遽下於千萬無似之身,臣於是,冞增惶忸,不覺騂汗之交發矣。夫亞卿之班,卽古槐棘之次也,參貳諸曹,聯武宰列,苟究責任,亶宜愼重,有非容易遴簡,節次推擢也審矣,臣是何人,乃敢當此。噫,臣之一身,非所自有,昔在庚申兩坊新設之初,首被洗馬之恩點,及忝慶科,洊荷說書之特除,玆皆出於我先朝不世之眷,龍光異渥,聳動衿紳,至於昨歲,更叨我東宮講院之任,再登胄筵,承聆英音,私心榮幸,倍自激勵,惟期夷險不擇,筋力爲禮,而顧今所蒙,奈非參倚之可諉。聞命以還,歷日靡措,千官環佩,獨阻呼嵩之班,五夜魂夢,倍切祝崗之忱,玆敢收召神精,今始冒控衷懇。伏乞聖明,俯垂鑑察,亟收新授資秩,以重官人之方,以安匹夫之諒,不勝區區顒祝。臣無任云云。答曰,省疏具悉。卿其勿辭行公。
乙亥正月二十四日午時,上御大造殿。藥房提調持湯劑入侍時,提調韓用鐸,行左承旨金熙周,假注書南履炯,記注官柳可均,別兼春秋洪敬謨,檢校待敎李鶴秀,以次進伏,醫官卞之錞·吳千根,進伏楹外訖。用鐸跪進湯劑,上進御後命入診,之錞診候而退。上曰,醫官誰某入來乎?用鐸曰,卞之錞·吳千根入侍矣。上曰,吳千根則置之,脈候奏之。之錞曰,脈候左右三部調均矣。用鐸曰,夜間聖體,若何?上曰,一樣矣。用鐸曰,王大妃殿氣候,何如?上曰,殿宮氣候,亦皆一樣矣。進御加味養胃湯,依前方自今日一貼式,限二貼煎入。出榻敎上命退,諸臣以次退出。
上在昌德宮。停常參·經筵。
藥房都提調韓用龜,提調韓用鐸,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
尹羽烈啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹羽烈曰,藥房入侍,大臣·閣臣同爲入侍。
傳于金熙周曰,傳香承旨馳詣受香諸處,奉審摘奸以來。
李好敏啓曰,藥房三提調,持湯劑來待矣。傳曰,入侍。
尹羽烈啓曰,訓鍊大將李海愚,御營大將李溏,以東·南關王廟獻官,今方受香出去矣,所佩命召及李海愚兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,訓將禁將兼察,御將摠使兼察,捕將他邊大將兼察,仍佩往來。
又啓曰,訓將禁將兼察,御將摠使兼察,捕將他邊大將兼察事,命下矣。兼察訓鍊大將李堯憲,兼察御營大將金基厚,兼察左邊捕盜大將申鴻周,竝卽牌招聽傳敎,何如?傳曰,允。
以右承旨趙晉和牌不進罷職傳旨,傳于金熙周曰,只推。
尹羽烈啓曰,摠戎使金箕厚,時無職名,令該曹口傳付軍職,何如?傳曰,允。
兵曹口傳政事,護軍單金基厚。
安光宇啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,日事違召,終無變動,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,一向違召,無意承膺,事體道理,俱極未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至屢日,一向違召,終無變動,事體道理,俱極未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以應敎趙琮鎭牌不進罷職傳旨,傳于安光宇曰,只推。
安光宇,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于安光宇曰,只推。
以北兵使元永胄狀啓,淸差接待,不善察飭,惶恐待罪事,傳于安光宇曰,勿待罪事,回諭。
安光宇,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
乙亥正月二十五日辰時,上御大造殿。藥房入診,時原任大臣·閣臣承候,同爲入侍時,都提調韓用龜,提調韓用鐸,副提調李好敏,假注書南履炯,記注官朴思彦,別兼春秋金陽淳,左副承旨尹羽烈,假注書趙忠植,領府事李時秀,右議政金思穆,原任提學沈象奎,提學南公轍·徐榮輔,直提學金履喬,原任直提學洪奭周,檢校直閣李魯益·徐俊輔·鄭元容,檢校待敎朴宗薰·李龍秀·李鶴秀,以次進伏,醫官吳千根·秦東秀·卞之錞·吳仁豐·洪旭浩·鄭重周·金宇敬·權以中·李彦厚·李命運·李宜春,以次進伏楹外訖。上命醫官入診。旭浩診候而退,上曰,脈候奏之。旭浩曰,脈候左右三部調均矣。時秀曰,霜朝甚寒,聖體,若何?上曰,一樣,而各殿宮氣候,亦一樣矣。時秀曰,寢睡·水刺之節,何如?上曰,一樣矣。時秀曰,臣竊瞻今日巾櫛儀容,上已梳櫛乎?上曰,梳櫛則未果爲之矣。時秀曰,向以時時習步,運用脚部之意,有所仰奏矣,未知近日果或試之乎?上曰,間間爲之矣。時秀曰,然則似當有漸次差勝之效矣。用龜曰,嗽口方荊芥湯,連爲煎進,而近若不試,則停止,何如?上可之。上曰,別兼春秋爲誰?好敏曰,金陽淳也。好敏曰,別兼春秋上下番,俱已承牌,而朴齊聞,屢次違召,處義過當,嚴飭牌招,何如?上曰,唯。上命退,諸臣以次退出。
乙亥正月二十五日午時,上御大造殿。藥房三提調持湯劑入侍時,都提調韓用龜,提調韓用鐸,副提調李好敏,假注書南履炯,記注官朴思彦,別兼春秋金陽淳,檢校直閣徐俊輔,以次進伏,醫官吳千根·秦東秀·卞之錞,進伏楹外訖。用龜奉進湯劑,上進御。用龜曰,醫官診候,何以爲之乎?上曰,朝旣爲之,今番則寘之,可也。王大妃殿進御加味益氣湯,自今日停止事。出榻敎上命退,諸臣以次退出。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,右承旨趙晉和,同副承旨朴宗珩,今日不爲仕進,竝卽牌招,何如?傳曰,竝許遞,前望單子入之,待下批牌招察任。
備忘記,會寧府使金見臣,美錢僉使洪壽昌下直,各長弓一張,長箭一部,片箭一部,筒兒一箇賜給。
金熙周啓曰,藥房提調,持湯劑來待矣。傳曰,入侍。
承旨前望單子入之。任厚常·李光文落點。
金熙周啓曰,新除授右承旨任厚常,時在江原道伊川府任所,斯速乘馹上來事,下諭,何如?傳曰,允。
又啓曰,右承旨任厚常,已爲自鄕上來云,卽爲牌招,何如?傳曰,允。
又啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下,已至多日,日事違召,無意承膺,事體所在,萬萬未安,判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
任厚常啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,屢日違召,無意承膺,揆以事體,萬萬未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,一向違召,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以應敎趙琮鎭牌不進罷職傳旨,傳于任厚常曰,只推。
任厚常,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭再牌不進罷職傳旨,傳于任厚常曰,只推。
任厚常,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以吏曹言啓曰,南學訓導金持純,除拜後過限未肅拜,依例改差,何如?傳曰,允。
又以禮曹言啓曰,崇義殿監,以前朝後裔,世襲其職,而本殿監未差之代,望報已久,尙未啓下,春節享,在於來二月初四日,將事無人,卽令該曹,口傳啓下,以爲帶職擧行之地,何如?傳曰,允。
尹羽烈,以都摠府言啓曰,副摠管張鉉宅,以御營中軍,軍兵等中日試射放事,南小營晝仕出去之意,敢啓。傳曰,知道。
安光宇,以刑曹言啓曰,依下敎,龍洞宮大廳直金宗淵,內人尙每,各嚴刑一次後,宗淵咸鏡道明川府,尙每平安道熙川郡,遠地定配所,卽爲押送之意,敢啓。傳曰,知道。兵曹啓目,向前水原留守李益運,京畿監司朴宗薰狀啓,果川縣軍器偸出罪人裵千孫罪狀,依法典,令兵曹啓稟事,啓下矣。取考大典通編,則軍器偸取者,啓稟梟示亦爲白有旀,小註有曰鳥銃三柄以下,刑推三次,減死定配亦爲白有罪,今此裵千孫偸出鳥銃之數,至於九十柄之多,事當依法典,境上梟示是白去乎,在前楊州軍器偸出罪人梟示時,以守禦廳所管邑,分付該廳擧行是白置,果川旣是水原府屬邑,軍物亦是水原之所管,則今亦依此例,分付該府使,使卽擧行,何如?判付啓,依允。
北評事兪應煥疏曰,伏以臣,行到咸興,審知自上違豫,區區下情,不勝煎灼,而旣銜命矣,不得已攢程北入,則邊政疎漏,有一二可以仰陳者,然惟瀆擾靜攝是懼,至今泯默,及伏見去冬十一月藥院啓辭,有不日康復之語,臣於是,歡忭頌祝,少紓憂慮,而今焉三易月而爲新年矣。竊庶幾天休滋至,已臻翌瘳,故玆敢千里封章,以陳一得之見,惶悶僭猥,無所逃罪,而事係邊政,誠有不可忽者,惟聖明,試垂察焉。夫咸鏡一路,卽周之岐漆,漢之豐沛也,在國家念先追本之道,固宜有優異之典,而咸興,龍盤虎踞,民殷物富,黍稷稻粱而足其食,金銀銅鐵而贍其用,士農工賈而分其職,葬埋喪祭而盡其禮,前阻鐵嶺,背負摩雲·摩天,實有一夫當關,萬夫莫開之勢,而海焉而三南之漕轉可通,陸焉而兩西之飛挽可開,則此又一路之大都會也。故臣嘗以爲,狄人之侵,倘致太王之去邠,趙襄之走,必以晉陽而爲歸,及臣今來,深入窮髮,則山川風氣,又大異焉,自吉州至慶興千餘里之間,山川皆低塌麤粗,必無人物鍾靈之理,然此是女眞野人,老土靺鞨之舊地也,遼金之常以此制勝於天下者何歟?蓋其俗至鹵,而民不知詐,其生至儉,而性耐飢渴,誅求椎剝,實是八路之所未有也,而民且俛焉盡力,出粟米麻絲以事上,則可見其畏法而懼誅矣。向來西變時,親騎衛皆以不飼粥者,改備戰馬,十官儒武,亦多束裝,以待徵發,則可知其親上而事長矣。由是觀之,平時撫摩,不失其心,張詠遺治蜀之愛,吳起施吮疽之惠,則他日臨陣對敵之際,樂爲之用,不避湯火,此必然之勢也。故臣又以爲,據咸興之形勝,以爲根本,選北關之騎士,以明組練,則將以戰以守,進退有裕矣。雖然,守令不能廉明,吏鄕專售奸滑,侵漁百端,流毒生靈久矣。至於軍制,尤爲蕩然,彼薄鎭殘堡,月俸不過數三石,則固無以責繕兵治甲,而北兵營,以元帥衙門,亦患苟且,雖有入番防軍,日操於三門之內,而無火藥,不得試銃手,則餘皆推類而可知也。自古與他國爲隣者,防守必嚴,而今北關之所與爲隣者,素以强胡,著名於天下者也。豆滿江,發源於白頭山,入於造山,其間五百餘里,皆與彼人,鳴鏑相聞之地,而我國軍制,若是疎忽,脫有不虞之變,發於朝夕,而不得控一弦放一砲,則雖有十萬强兵,將焉用哉?思之及此,不覺凜然而寒心矣。且每年評事所到邑,以詩賦試士例也,而其所施賞,多者黃麻紙一束,少者或至數三張,而此亦非官府之所備也,就儒生鄕塾間私儲而取用之,親騎衛,則不能辦此,初不試射,而每有向隅之歎焉,夫一日儒武之施賞,其備至些也,而行之幾百年,終無區劃,未免苟艱,則將何以養兵實邊,而陰雨有所備,緩急有所恃哉?臣竊覸餉穀,謂有所重,年年會錄,然餉穀常不加多,則其亦隨事取用,畢竟乾沒矣,名曰軍餉,而因他乾沒,則惡在其重軍餉之意哉?臣以爲北關餉耗七百八十石,別爲劃下,每鎭分十石,則二十八鎭合爲二百八十石,十石雖小,而歲歲增修,則鎭卒本自零星,可以免軍器不給之患矣。每邑分二十石,則十邑合爲二百石,而每邑親騎衛多者,近二百人矣,每歲試藝,以爲犒賞之資,則可以免向隅之歎矣。三百石,付之兵營,軍器之可合實用者如弓矢鳥銃槍劍之屬,歲歲造出,而使評事,親自巡檢,考其勤慢,則軍情胥悅,器械自精,而不出十年,將有實效之可觀矣。言者必以軍餉爲難,而此有不然者,昔漢鼂錯上書言兵事曰,臨戰合刃之急有三,一曰得地形,二曰卒服習,三曰器用利,故兵法,器械不利,以其卒予敵也,卒不可用,以其將予敵也,將不知兵,以其主予敵也,君不擇將,以其國予敵也。今咸興之形便,親騎衛之忠勇,可謂有其地有其卒,而器械則固已不利,奚暇論其服習乎?鼂錯所云以其卒予敵者,不幸近之矣。李牧居代雁門,以便宜置吏,市租皆輸入幕府,爲士卒費,日擊數牛饗士,如是數歲,減襜襤破東胡,而李牧爲趙之良將,由是觀之,餉穀固爲臨亂饗士之需,而餉之於平居無事之時,士飽而歌,人願一戰,然後始可以得其力也。且況移軍餉而設軍賞繕軍器,不猶愈於因他乾沒乎?雖然此亦未足以大慰一路之人心也。我朝用人,專尙門地,多失人才,西北尤甚,而北則一路之中,取捨亦偏,有寢郞七窠,而南關之人,近於巡營,近於京洛,故道薦初仕,皆出於南關,而北關則絶無而僅有焉。夫北關距京師,殆近三千里,故業儒而觀光于京師者,十不一二,惟以追逐評事,私試詩賦爲榮,則雖有經術文章,茂才異等,而何以自拔於遐荒之俗,致身於科宦之列哉?臣以爲寢郞三窠,付之北關,必以北關人,隨闕差擬,定式遵行,則北闕儒生,始有通籍之路,而所餘四窠之屬於南關者,不爲不多,則必不以失此三窠爲冤矣。設或爲冤,而朝廷獨不念一路之均惠耶?親騎衛,則巡營·南兵營·北兵營每歲都試及第出身,殆以百數,而其所調用,不過世所稱不願邊將數三窠而已。一經玆窠,更無可求,有才莫售,掩屈無聞,是豈收羅才俊,固結民心之道哉?近者大臣筵稟,以吾村權管爲初仕窠,北路武士果大悅,而吾村一窠,何以揀每歲以百數之及第耶?臣以爲就三營固有之邊將,如設初仕二窠,與吾村合而爲三,三營各取一窠,必以親騎衛之已及第有才藝者,隨闕差擬,仕滿遷轉,一如寢郞,則武士始可以入京求仕,攀援拔身,而如有才器過人,技藝絶等者,勿拘常格,別爲陞擢,如古之兵·水使·別軍職之出於北路,則豈不爲激勸之道哉?言者必以添設初仕爲難,而設官之道,當視職務輕重之如何耳,苟其冗散也,雖已久而可革,苟其緊要也,雖新創而不憚,豈宜恬於故常,難於更張,而不思一路之向背,他日之緩急耶?且儒生初仕,多至七窠,則武士三窠,雖謂之太少,可也。況臨急號召,執芟先登者,乃武士乎?朝廷不當以二窠加設爲難而失南·北關軍民之望也審矣。臣待罪洪原,周年之久,得以備諳咸興之形便,而北關則州府鎭堡,山川風俗,又是今行之所足踏而目覩者也。其民不知詐也如此,性耐飢渴也如此,畏法而懼誅也如此,親上而事長也如此,朝家苟有撫摩之惠,則可必他日之得力也如此,而北關穀賤,則七百八十石不多矣,只取其耗,則元餉不減矣,歲造强弓勁弩,則器械自精矣,寢郞三窠,永屬北關,則可以均惠於一路矣,邊將初仕,加設二窠,則竝吾村,可以分屬於三營矣,在經費固無所損,在官方無甚難便,而其所以爲奬勸之資,開薦拔之階,則實不外是矣。伏乞聖上,追惟枌楡之社,深軫桑土之念,俯垂澄省,卽蒙採納,則非但一路儒武之歡欣蹈舞,感激圖報而已,餉耗分給之際,臣亦有以區劃於未還朝之前,而免爲空言無實之歸,則不勝幸甚,不勝幸甚。臣無任云云。省疏具悉。疏辭令廟堂稟處。
乙亥正月二十六日辰時,上御大造殿。藥房提調持湯劑入侍時,提調韓用鐸,行左承旨金熙周,假注書南履炯,記注官朴思彦,別兼春秋朴齊聞,檢校直閣徐俊輔,以次進伏,醫官秦東秀·吳千根,進伏楹外訖。用鐸奉進湯劑,上進御訖。命醫官一人入診,東秀診候訖,退伏奏曰,脈候左右三部調均矣。用鐸曰,夜間聖體,若何?上曰,一樣,而各殿宮氣候,亦一樣矣。進御加味地黃湯前方中,去麥門冬·酸棗仁,加便香附·貝母各一錢,自今日一貼式煎入事。出榻敎上命退,諸臣以次退出。
上在昌德宮。停常參·經筵。
巳時,日暈。
安光宇啓曰,大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
李光文啓曰,來初一日,輪對日次,而社稷大祭齋戒相値,頉稟之意,敢啓。傳曰,知道。
金熙周啓曰,藥房都提調,持湯劑來待矣。傳曰,入侍。
李光文啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下,已至多日,連違召命,終不承膺,揆以事體,萬萬未安,判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,極爲未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,連違召命,無意承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以應敎趙琮鎭牌不進罷職傳旨,傳于李光文曰,只推。
李光文,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭再牌不進罷職傳旨,傳于李光文曰,只推。
李光文,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以禮曹言啓曰,臣蓍根,與戶曹判書臣李相璜,進詣皇壇奉審,則奉室第三位坐榻下所排豆錫菊花童七箇,排目一箇,風遮草芚一浮,懸竹一箇,雨傘二柄,雉尾箒一柄,壇上鋪陳黃花席二張,北邊紅箭門箭木四箇,饌卓巾三件,尊卓巾一件,座面紙二件,幣篚蓋具四坐,鼎羃二箇,籩十坐,籩羃六箇,尊羃三箇,木豆一坐,隅板二坐,鉶耳一箇,鍮東海一坐,俎床二坐,闕字牌黃花方席一立,敬奉閣風遮大草芚竹具二浮,雉尾箒一柄,御齋室風遮大草芚竹具二浮,雉尾箒一柄,從享位彩花席一件,白紋席三件,紅紬衣十一件,皁紬衣十四件,白紬中單二十件,白紬裙二十五件,白紬帶十件,白布襪十部,烏皮履十五部,金銅革帶六件,价幘冠八部,進賢冠六部,皮弁冠八部,幞頭一部,冠服所盛柳笥一部,鍾三枚,鍾流蘇七層,磬雉尾羽十層,鍾磬結紅索二艮衣,磬懸絲五把,角搥四柄,琴絃六箇,瑟絃五箇,麾一坐,照燭一坐,干十箇,戚五箇,舞翟八層,路鼗纓四箇,晉鼓索一艮衣,風物所盛柳笥一部,壇上甲黃羃一浮內七幅改備,八幅改染,甲黃帳一部內五幅,內簷甲黃帳二浮內三幅,甲黃帳二浮內四幅,油遮日三浮,白布遮日一浮內四幅,白紬木內揮帳二浮內三幅,前面黃帳一浮內二幅,白木外揮帳二浮內四幅,黃綿絲大束乼一艮衣,中束乼一艮衣,三甲所三艮衣,廣別大束乼一艮衣,大束乼一艮衣,中束乼二艮衣,小束乼二艮衣,三甲所三艮衣,排設竹八箇,從享位白布遮日一浮內二幅,白布揮張一浮內一幅,油遮日一浮,中束乼一艮衣,三甲所一艮衣,排設竹二箇,登軒架白布遮日二浮內四幅,小束乼一艮衣,三甲所一艮衣,排設竹二箇,饌幕白衣遮日一浮內二幅,白布揮帳一浮內一幅,小束乼一艮衣,三甲所一艮衣,排設竹二箇,典祀廳油遮日一浮,白布揮帳一浮內二幅竝破傷,趁卽改備修補事,分付各該司,何如?傳曰,允。
又以禮曹言啓曰,郊壇四孟朔遣禮郞,看審有無頉草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·祈雨壇·馬祖壇·漢江壇·司寒壇·厲壇,壇上及四面紅箭門墻垣階砌,俱爲無頉,而先農壇,墻垣間間頹圮,先蠶壇,東邊紅箭門柱根朽傷,雩祀壇,北邊紅箭門頹圮,東邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
又以吏曹言啓曰,來二月初一日,行宗廟·景慕宮朔祭及文宣王釋奠祭,祭官中時無職名人員,令該曹口傳付軍職,何如?傳曰,允。
兵曹口傳政事,副司果金熙華·朴鳴和·姜俊欽·任存常·趙象基·李基栽竝單付。
尹羽烈,以都摠府言啓曰,副摠管張鉉宅,以能麽兒堂上,本廳諸坐起事,晝仕出去之意,敢啓。傳曰,知道。
又以備邊司言啓曰,義州府尹李勉求,身病猝重,呈狀乞遞,數遞雖甚可悶,病情果是難强,今姑改差,何如?傳曰,允。
又以備邊司言啓曰,卽見江華留守朴宗京狀啓,則以爲,麰還,本是半分半留者,而見今麰耕在卽,民難辦種,擧仰還麰之盡分,依已例,當留條一千二百五十九石零,一體分糶事,請令廟堂稟旨分付矣。以應分麰還,不能當當年麰種,則宜有闊狹之政,盡分雖甚可悶,春耕今當方張,依所請許施,何如?傳曰,允。
又以備邊司言啓曰,卽見忠淸監司趙貞喆所報,則以爲,荒年鳩粟,莫要於空名帖,而以前頒下八百張,分俵各邑,則擧皆加請,又或有今始請報者,加設嘉善折衝二百張,更爲成送爲辭矣。各道空名帖,每爲減數成送,而本道之又此加請,蓋由於賑資之無他措處,二百張,依所請更爲成送,何如?傳曰,允。
李光文,以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
尹羽烈,以訓鍊都監言啓曰,本局把摠李圭男,身病甚重,勢難察任,改差,何如?傳曰,允。
乙亥正月二十七日辰時,上御大造殿。藥房都提調持湯劑入侍時,都提調韓用龜,行左承旨金熙周,同副承旨李光文,假注書南履炯,記事官李昌瑞,別兼春秋朴齊聞,以次進伏,醫官吳千根·泰東秀,進伏楹外訖。用龜奉進湯劑,上進御。命醫官入診,東秀·千根,以次診候訖,退伏奏曰,脈候左右三部調均矣。用龜曰,霜朝日候甚寒,聖體,若何?上曰,一樣,而各殿宮氣候,亦一樣矣。仍命退,諸臣以次退出。
上在昌德宮。停常參·經筵。
辰時,日有兩珥,巳時,日暈。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常啓曰,藥房提調,持湯劑來待矣。傳曰,入侍。
又啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下,今至幾日,一向違召,終無變動,事體所在,誠極未安,判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,連事違召,無意承膺,揆以事體,誠極未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,日事違召,無意承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以應敎趙琮鎭再牌不進罷職傳旨,傳于任厚常曰,只推。
又以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于任厚常曰,只推。
備邊司薦望,以徐有聞爲義州府尹。
任厚常,以吏曹言啓曰,今此景慕宮春享大祭祭官中,時無職名人,令該曹口傳付軍職,何如?傳曰,允。
兵曹口傳政事,副護軍單朴宗珩。
尹羽烈,以備邊司言啓曰,會寧開市,旣已完畢,令槐院撰出咨文,別定禁軍騎撥下送于灣府,使之傳給鳳凰城將處,以爲轉致北京之地,何如?傳曰,允。
又以備邊司言啓曰,卽見忠淸監司趙貞喆狀啓,則以爲,昨秋綿歉,近古所無,窮春民勢,轉益艱窘,十九邑大同木及免稅木本色責納,萬無其路,特許純錢代納事,請令廟堂稟旨分付矣。諸道綿歉,雖無優劣之分,而兩湖實爲最甚,大同及免稅之木邊責納,勢必無奈,而特以事關經費,有難輕許,向於湖南道臣狀請,雖不得已防啓,今則民勢轉至弩末,果無以本色準捧,湖西·湖南大同及免稅木,竝令三分一代錢,何如?傳曰,允。
又以兵曹言啓曰,文臣兼宣傳官申綽,除授在外,過限未肅拜,南周獻,宣傳官李光龍,身病猝重,勢難供職,廟洞權管具弼國,老母年迫八十,近添泄痢,萬無離側赴任之望,俱爲呈狀乞遞,竝改差,古豐山萬戶黃命祖,素抱痰癖之症,一倍添劇,時月之內,實無登道赴任之望,呈狀乞遞,病旣如此,則不可强令赴任,罷黜,何如?傳曰,允。
又以禁衛營言啓曰,本營千摠李文植,身病猝重,勢難察任,改差,何如?傳曰,允。
金熙周,以賑恤廳言啓曰,五部都民處再巡發賣米,自今日分給,而中部五十七契三百九十二戶,東部三十三契一千五十一戶,北部四十契二千八百六十七戶,米六百五十六石五斗,先爲分給之意,敢啓。傳曰,知道。
又以賑恤廳言啓曰,中部石井契任掌金廷根,今月二十八日,本洞路傍,得二歲遺棄女兒,同里居良女朱召史,欲爲收養,東部於義洞契任掌權聖大,今月二十八日,本洞路傍,得一歲遺棄男兒,同里居良女金召史,欲爲收養,蓮池洞契任掌崔順昌,今月二十八日,本洞路傍,得一歲遺棄女兒,同里居良女金召史,欲爲收養,西部倉洞契任掌鄭成位,今月二十八日,本洞路傍,得二歲遺棄男兒,同里居良女徐召史,欲爲收養,南部鑄字洞契任掌宋再秀,今月二十八日,本洞路傍,得二歲遺棄男兒,同里居良女金召史,欲爲收養,倭館洞契任掌宋福新,今月二十八日,本洞路傍,得二歲遺棄男兒,同里居良女金召史,欲爲收養,會賢洞契任掌朴巨福,今月二十八日,本洞路傍,得二歲遺棄男兒,同里居良女車召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
乙亥正月二十八日辰時,上御大造殿。藥房提調持湯劑入侍時,提調韓用鐸,右承旨任厚常,假注書南履炯,記事官柳可均,別兼春秋朴齊聞,檢校待敎李龍秀,以次進伏,醫官吳千根·鄭重周,進伏楹外訖。用鐸奉進湯劑,上曰,自內入之。上曰,醫官誰某入來乎?用鐸曰,吳千根·鄭重周入侍矣。上命診脈,重周·千根,診候退伏。上曰,脈候奏之。重周等曰,脈候左右三部調均,而左關脈滯候,亦已快勝矣。用鐸曰,夜間聖體,若何?上曰,一樣,而各殿宮氣候,亦一樣矣。仍命退,諸臣以次退出。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,藥房提調,持湯劑來待矣。傳曰,入侍。
任厚常啓曰,吏曹判書李肇源,參議金履載三牌不進推考傳旨及禁推傳旨,今方捧入,而開政命下,爲日已久,一向違召,無意承膺,事體所在,誠爲未安,判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招,嚴飭入來。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,特敎嚴飭之下,又復違牌,終不承膺,揆以事體,萬萬未安,判書更爲牌招,何如?傳曰,允。參議只推,一體牌招。
又以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
以應敎趙琮鎭牌不進罷職傳旨,傳于任厚常曰,只推。
任厚常,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行之地,何如?傳曰,允。
又以議政府三公意啓曰,本府每於歲首,例爲觀察使·節度使薦,而臣等俱有故,限內不得議薦之意,敢啓。傳曰,知道。
又以吏曹言啓曰,敬陵令金在浩呈狀內,矣身素患痰癖之症,當此換節之時,無時發作,時月之內,萬無起動供職之望云。身病旣如是,則有難强令察任,改差,何如?傳曰,允。
尹羽烈,以摠戎廳言啓曰,本廳哨官李漢忠,受由過限,不爲還現,爲先汰去之意,敢啓。傳曰,知首。
金熙周,以賑恤廳言啓曰,今日西部城內二十八契六百九十四戶,南部五十二契三千二百七十二戶,米五百九十一石一斗分給之意,敢啓。傳曰,知道。
兵曹啓目粘連,觀此水原留守李益運狀啓,則向前果川縣軍器偸出罪人裵千孫梟示之節,事當依關辭擧行是向乎矣,臣與判官·中軍,俱以華寧殿殿官,五日奉審,專當進參,故雖於殺越之獄,例不得檢驗,亦不得囚推,則況此斬馘之刑,恐不可自臣營擧行,罪人旣在果川,竊發亦在果川,則分付該邑,使之擧行,亦爲警衆之道,玆敢枚擧登聞,更令該曹,稟旨分付亦爲白有臥乎所,在前守禦廳所管楊州軍器偸出罪人梟示時,分付該廳擧行,而該廳則分付該邑,使之擧行是白如乎,今亦依此例,令本府分付該邑,使之擧行之意,更爲分付,何如?判付啓,依允。
乙亥正月二十九日辰時,上御大造殿。藥房提調持湯劑入侍時,提調韓用鐸,右承旨任厚常,假注書南履炯,記事官朴思彦,別兼春秋洪敬謨,檢校待敎李龍秀,以次進伏,醫官吳千根·鄭重周,進伏楹外訖。用鐸奉進湯劑,上進御。上命醫官診脈,重周·千根,診候退伏。上曰,脈候奏之。千根等曰,脈候左右三部調均矣。用鐸曰,夜間聖體,若何?上曰,一樣矣。用鐸曰,寢睡·水刺之節,何如?上曰,一樣,而各殿宮氣候,亦一樣矣。仍命退,諸臣以次退出。
上在昌德宮。停常參·經筵。
藥房都提調韓用龜,提調韓用鐸,行左承旨金熙周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于安光宇曰,藥房入侍,大臣·閣臣同爲入侍。
金熙周啓曰,藥房都提調·提調,持湯劑來待矣。傳曰,入侍。
傳于任厚常曰,禮房承旨馳詣宗廟·景慕宮,奉審摘奸,仍詣文廟,奉審摘奸以來。
任厚常啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至多日,特敎嚴飭之下,屢違召命,終不承膺,揆以事體,萬萬未安,判書所當更請牌招,而係是一日三牌,何以爲之?敢稟。傳曰,參議只推,與判書更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,特敎嚴飭,又爲經宿,而一向違召,終不承膺,揆以事體,萬萬未安,判書更爲牌招,何如?傳曰,允。參議只推,與判書一體牌招。
又啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至屢日,特敎嚴飭,亦爲經宿,一向違牌,終不承膺,事體道理,極爲未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以應敎趙琮鎭再牌不進罷職傳旨,傳于任厚常曰,只推。
任厚常,以弘文館言啓曰,新錄事,命下矣。應敎趙琮鎭,旣有只推之命,卽爲牌招,以爲備員擧行,修撰李鍾運,受香出去,下番闕直,事甚未安,副修撰李彦淳在外,一員未差,修撰尹致鼎,牌招入直,何如?傳曰,允。
以應敎趙琮鎭,修撰尹致鼎牌不進罷職傳旨,傳于任厚常曰,只推。
任厚常,以弘文館言啓曰,新錄事命下,已至多日,下番闕直,事甚未安,應敎趙琮鎭,修撰尹致鼎,旣有只推之命,應敎趙琮鎭牌招,以爲備員擧行,修撰尹致鼎,一體牌招入直,何如?傳曰,允。
傳于任厚常曰,發遣吏郞,諸執事淸齋與否,摘奸以來。
尹羽烈,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
金熙周,以賑恤廳言啓曰,今日西部城外五十二契四千五百八十五戶,米六百五十四石十一斗分給,再巡已畢之意,敢啓。傳曰,知道。
又以賑恤廳言啓曰,中部魚物廛契任掌李景賢,今月三十日,本洞路傍,得三歲遺棄女兒,同里居良女朴召史,欲爲收養,西部大平館契任掌朴點福,今月三十日,本洞路傍,得二歲遺棄男兒,同里居良女黃召史,欲爲收養,南部典牲署內契任掌高福成,今月三十日,本洞路傍,得二歲遺棄男兒,同里居良女劉召史,欲爲收養,北部三淸洞契任掌金宗連,今月三十日,本洞路傍,得二歲遺棄男兒,同里居良女張召史,欲爲收養,宣惠廳契任掌宋大中,今月三十日,本洞路傍,得二歲遺棄男兒,同里居良女林召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
乙亥正月三十日辰時,上御大造殿。藥房入診持湯劑,時原任大臣·閣臣承候,同爲入侍時,都提調韓用龜,提調韓用鐸,行左承旨金熙周,假注書南履炯,記注官朴思彦,別兼春秋洪敬謨,右副承旨安光宇,假注書趙忠植,領府事李時秀,領議政金載瓚,右議政金思穆,原任提學沈象奎,提學徐榮輔,原任直提學洪奭周,直提學金履喬,檢校直閣李光文,檢校待敎朴宗薰·李龍秀,以次進伏,醫官吳千根·秦東秀·崔遂燁·卞之錞·吳仁豐·鄭重周·洪旭浩·李彦厚·權以中·李命運·李宜春,以次進伏楹外訖。用龜奉進湯劑,上進御。時秀曰,近日日氣甚得調和,雨澤亦爲適時矣,靜攝中聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,脚部運用之節,近果何如?上曰,漸次差勝矣。時秀曰,王大妃殿氣候,何如?上曰,各殿宮氣候,皆一樣矣。用龜曰,醫官來待,診候何以爲之?上曰,午間當爲之矣。載瓚曰,畿伯發巡,例在陵幸取稟啓下之後,而今番則各邑賑務方殷,有難遲待矣,陵幸取稟之前,使之趁時發行之意,分付,何如?上可之。載瓚曰,果川縣監金基常,以本邑軍器見失,今方就理,未及勘律矣,聞軍器卽爲還推,罪人亦已斯得云,非無不謹典守之失,而亦與無端永失有異,且本邑賑政方張,曠官已久,民事實屬可悶,合有參恕之道,今姑分揀放送,使之戴罪察任,何如?上曰,依爲之。出擧條載瓚曰,兼都承旨李好敏,聞有實病,藥院日次,亦不得進參云,今姑許遞,何如?上曰,依爲之。出擧條惠慶宮進服益氣調元湯前方中,麥門冬加五分,自今日五貼式日次煎入事。出榻敎上命退,諸臣以次退出。
上在昌德宮。停常參·經筵。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,來初五日朝參日次矣,敢啓。傳曰,停。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,藥房提調持湯劑來待矣。傳曰,入侍。
傳于任厚常曰,禮房承旨馳詣社稷,奉審摘奸以來。
傳于安光宇曰,都承旨有闕之代,前望單子入之,待下批牌招察任。
都承旨前望單子入之,李儒慶落點。
任厚常啓曰,吏曹判書李肇源,參議金履載三牌不進,推考傳旨及禁推傳旨,今方捧入,而開政命下,今至屢日,特敎嚴飭,亦已經宿,揆以事體,誠極未安,判書所當更請牌招,而係是一日四牌,何以爲之?敢稟。傳曰,判書·參議,更爲牌招。
以吏曹參議金履載,三牌不進禁推傳旨,傳于任厚常曰,分揀。
任厚常啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至多日,特敎又何等截嚴,一向違召,終不承膺,揆以事體,極爲未安,判書更爲牌招,何如?傳曰,允。參議只推,一體牌招。
以應敎趙琮鎭,修撰尹致鼎再牌不進罷職傳旨,傳于任厚常曰,只推。
任厚常,以弘文館言啓曰,新錄命下,已至多日,下番闕直,事甚未安。應敎趙琮鎭,修撰尹致鼎,旣有只推之命。應敎趙琮鎭牌招,以爲備員擧行。修撰尹致鼎,副修撰尹致鼎,副修撰李鍾運,一體牌招,以爲推移入直之地,何如?
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
乙亥二月初一日辰時,上御大造殿。藥房提調持湯劑入侍時,提調韓用鐸,行左承旨金熙周,假注書南履炯,記注官李昌瑞,別兼春秋洪敬謨,檢校直閣鄭元容,以次進伏。醫官吳千根·李彦厚進伏楹外訖。用鐸奉進湯劑,上進御。上曰,醫官誰入?用鐸曰,吳千根·李彦厚入來矣。上曰,針醫誰入番乎?注書出去知入。賤臣承命出問後入奏曰,針醫張得信入番矣。用鐸曰,夜間聖體,若何?上曰,一樣矣。用鐸曰,寢睡·水刺之節,何如?上曰,一樣矣。用鐸曰,王大妃殿氣候,何如?上曰,各殿宮氣候亦一樣矣。用鐸曰,診候何以爲之?上曰,今番則置之,可也。仍命退,諸臣以次退出。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
安光宇啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,藥房都提調持湯劑來待矣。傳曰,入侍。
尹羽烈啓曰,今此乙亥年京外守令·邊將薦擧單子三百八十三張,依例捧入,而其中應薦不薦人,令該曹察推,何如?傳曰,允。
任厚常啓曰,吏曹判書李肇源,參議金履載再牌不進,推考傳旨及罷職傳旨,今方捧入,而開政命下,已至多日,特敎申飭,何等截嚴,連事違牌,終不承膺,揆以事體,誠極未安,判書所當更請牌招,而係是一日三牌,何以爲之?敢稟。傳曰,竝更爲牌招。
以吏曹參議金履載再牌不進罷職傳旨,傳于任厚常曰,只推。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而政命之下,今已閱月,飭敎以後,又至多日,一向違牌,不思變動,揆以事體,萬萬未安,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金履載再牌不進,推考傳旨及罷職傳旨,今方捧入,而政命之下,今已閱月,飭敎之後,又至多日,連事違召,無意變動,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
任厚常,以弘文館言啓曰,應敎趙琮鎭,修撰尹致鼎·李鍾運牌不進。副應敎金箕殷,副校理任俊常,副修撰李彦淳在外,一員未差,下番闕直,事甚未安。校理李鼎秉·金鐮,卽爲牌招,以爲推移姑降入直之地,何如?傳曰,允。
以應敎趙琮鎭,修撰尹致鼎,副修撰李鍾運牌不進罷職傳旨,傳于任厚常曰,只推。
以校理李鼎秉·金鐮牌不進罷職傳旨,傳于任厚常曰,只推。
傳于任厚常曰,發遣吏郞,諸執事淸齋與否,摘奸以來。
假注書南履炯書啓,臣於本月初一日酉時量,以外南山植木摘奸事,敬奉聖敎,出宿于城外是白遣,翌日暁至南關王廟,登主山及案山植木處,摘奸是白乎則,松木鬱然,橡木間之,未見斧斤之痕是白遣,仍到靑鶴亭,松林愈盛,北麓尤密是白遣,迤南而北至舊失火處,則所植木今已年久,蒼然茂菀,不減於他處是白遣,仍至典牲署後面冷井洞則落落多大松是白遣,下山詣南壇看審是白乎則,繞墻累砌及紅箭門,竝無圮傷處,而主山與案山,松樹甚盛是白遣,歷文峴至梨泰院後麓,由松橡間作行,到水閣峴,則山脊犖确,木性非宜,略有穉松,姑未成林是白遣,前至馬石橋,松樹蒨鬱,僅漏日光,而烙印舊痕,歲久難尋是白遣,又前而登雁峯,則植木亦已茂密,迤東而至畫景谷,左右松杉,蒙翳相接,遵斗湖而歷審司寒壇是白乎則,墻砌無頉,山木亦茂,歷案靜谷登無學峯,則土氣雖爲瘠薄,松林亦得茂盛是白遣,外山諸處,一一周審,竝無斫痕之意,敢啓。答曰,知道。
任厚常,以弘文館言啓曰,新錄命下,已至多日,下番闕直,事甚未安。應敎趙琮鎭,修撰尹致鼎·李鍾運,旣有只推之命,竝卽牌招,以爲推移入直,備員擧行之地,何如?傳曰,允。
尹羽烈,以都摠府言啓曰,副摠管張鉉宅,以御營中軍,軍兵等中日試射放事,南小營晝仕出去之意,敢啓。傳曰,知道。
又以訓鍊都監言啓曰,本局把摠金鎭億身病甚重,勢難察任,改差,何如?傳曰,允。
乙亥二月初二日辰時,上御大造殿。藥房都提調持湯劑入侍時,都提調韓用龜,行左承旨金熙周,假注書趙忠植,記注官柳可均,別兼春秋金陽淳,檢校直閣鄭元容,以次進伏。醫官權以中·秦東秀·李彦厚,進伏楹外訖。用龜奉進湯劑,上進御,仍命醫官入診。以中·東秀診候訖,退伏奏曰,脈候左右三部調均矣。用龜曰,夜間聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣,各殿宮氣候亦皆一樣矣。仍命退,諸臣以次退出。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,藥房提調持湯劑來待矣。傳曰,封入。
傳于任厚常曰,禮房承旨馳詣景慕宮,奉審摘奸以來。
任厚常啓曰,吏曹判書李肇源,參議金履載三牌不進,推考傳旨及禁推傳旨,今方捧入,而開政命下,已至閱月,特敎嚴飭,又至多日,連違召命,無意承膺,事體道理,誠極未安,判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招。
又啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,飭敎又何等截嚴,而一事違召,終無變動,揆以事體道理,誠極未安,判書更爲牌招,何如?傳曰,竝許遞,前望單子入之。
吏曹判書前望單子入之,朴崙壽落點。
任厚常啓曰,新除授行吏曹判書朴崙壽,卽爲牌招,以爲開政之地,何如?傳曰,允。
尹羽烈啓曰,事變假注書金祖欽身病猝重,勢難察任,今姑改差,何如?傳曰,允。
金祖欽改差,代以姜弼煥爲事變假注書。
以應敎趙琮鎭,修撰尹致鼎·李鍾運牌不進罷職傳旨,傳于任厚常曰,只推。
任厚常,以弘文館言啓曰,新錄命下,已至多日,下番闕直,事甚未安。應敎趙琮鎭,修撰尹致鼎·李鍾運,旣有只推之命,竝卽牌招,以爲推移入直,備員擧行之地,何如?傳曰,允。
以應敎趙琮鎭,修撰尹致鼎·李鍾運牌不進罷職傳旨,傳于任厚常曰,只推。
任厚常,以吏曹言啓曰,今此先農壇祭,祭官中時無職名人員,令該曹口傳付軍職,何如?傳曰,允。
尹羽烈,以義禁府言啓曰,前南兵使李石求狀啓內,端川府使尹明儉,爲先罷黜,其罪狀,令攸司稟處事,啓下矣。尹明儉時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
尹羽烈啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,右副承旨安光宇今日不爲仕進,卽爲牌招,何如?傳曰,允。
備忘記,咸鏡監司李羲甲下直,長弓一張,長箭一部,片箭一部,筒兒一箇賜給。
金熙周啓曰,藥房提調持湯劑來待矣。傳曰,入侍。
傳于金熙周曰,藥房入侍,咸鏡監司同爲入侍。
任厚常啓曰,行吏曹判書朴崙壽,牌不進推考傳旨,今方捧入,而開政命下之後,如是違牌,事甚未安。參判趙萬元在外,參議未差,判書更爲牌招,何如?傳曰,允。
任厚常啓曰,行吏曹判書朴崙壽,牌不進推考傳旨,今方捧入,而開政命下之後,如是違牌,事甚未安,更爲牌招,何如?傳曰,允。
任厚常啓曰,行吏曹判書朴崙壽再牌不進,推考傳旨,今方捧入,而開政命下之後,連事違牌,不卽承膺,揆以事體,誠極未安,所當更請牌招,而係是一日三牌,何以爲之?敢稟。傳曰,更爲牌招。
任厚常啓曰,行吏曹判書朴崙壽三牌不進,推考傳旨,今方捧入,而開政命下之後,如是違牌,事甚未安,所當更請牌招,而係是一日四牌,何以爲之?敢稟。傳曰,更爲牌招。
任厚常啓曰,行吏曹判書朴崙壽,四牌不進,推考傳旨,今方捧入,而開政命下之後,連事違牌,無意承膺,事體所在,極爲未安,所當更請牌招,而係是一日五牌,何以爲之?敢稟。傳曰,更爲牌招。
以右副承旨安光宇,牌不進罷職傳旨,傳于尹羽烈曰,只推。
金熙周啓曰,假注書趙忠植身病猝重,勢難察任,今姑改差,何如?傳曰,允。
趙忠植改差,代以辛德羽爲假注書。
辛德羽有頉,代以李寅溥爲假注書。
任厚常,以弘文館言啓曰,新錄命下,已至多日,下番闕直,事甚未安。應敎趙琮鎭,修撰尹致鼎·李鍾運,旣有只推之命,竝卽牌招,以爲推移入直,備員擧行之地,何如?傳曰,允。
以應敎趙琮鎭,修撰尹致鼎·李鍾運牌不進罷職傳旨,傳于任厚常曰,只推。
尹羽烈啓曰,卽伏見江原監司趙弘鎭狀啓,則右承旨任厚常伊川府使仍任事,有所仰請矣。邇列之臣,外任請仍,有違格例,原狀啓事當還下送,而事係民隱,故雖不得不捧入,其在體例,不可無警,該道臣推考,何如?傳曰,允。
以京畿監司朴宗薰狀啓,安山郡守尹亨植身死事,傳于任厚常曰,令該曹口傳差出,催促下送。
以江原監司趙弘鎭狀啓,寧越府民家失火事,傳于金熙周曰,聞甚矜惻,元恤典外,別加顧助事,分付。
尹羽烈,以兵曹言啓曰,宣傳官李勉植,五衛將李述模,俱以身病猝重,勢難供職,呈狀乞遞,竝改差,何如?傳曰,允。
敎咸鏡監司李羲甲書。王若曰,中朝簡屛翰之材,誰是二千石良吏,北門掌鎖鑰之重,庸畀卄三州雄藩,遂擢卿月之崇班,仍作福星之流照,瞻彼咸鏡一道,卽我豊沛舊基,兩宮之佳氣鬱蔥,風雲護龍興之地,六府之雄鎭控引,山河按虎踞之形,土瘠人貧,生理素乏於稻蟹,俗獷民猂,邊釁多在於蔘貂,而來歉荒之歲仍,以致生靈之日困,水旱風雹之相繼,人物則襁負而塡梁溝,倉囷蓄積之俱空,計策焉弩末之穿魯縞,移粟設八邑之賑,遐荒民之期望方深,泛舟哺兩湖之人,交濟倉之區劃亦急,苟欲凋弊之蘇息,莫若按察之揀掄,庚癸之呼若聞,屢頌如綸如綍,乙丙之憂仰體,疇可來旬來宣,當是時屬之誰乎,非宿望莫可使也。惟卿,材器通敏,風範端凝,靜制動而簡制煩,權衡靡差於處事,和不流而淸不耀,規度素定於律身,文學政事之竝優,夙叶宰輔之望,內外任使之歷遍,旣著勤飭之譽,張乖厓之方面全才,試之灣府海臬,陸敬輿之盡心邦務驗諸籌司銓曹,何適不宜,利器須別於盤錯,吾與縻爾,重寄專責於藩屛,玆授卿以咸鏡道觀察使兼兵馬水軍節度使·都巡察使·咸興府尹,卿其克殫乃誠,秪服寵命,省風俗而察幽隱,益勉懷保之方,懲貪饕而簡廉能,須明黜陟之政,武力卽俗習所尙,宜奬弓馬之材,文敎乃王化之源,毋忽述蛾之敎,自餘稟斷,厥有典章。於戲,朝廷之委任不輕,書生之擔負亦大,淸香畫戟,豈無運甓之閒,熟路輕車,宜勵叱馭之思,故玆敎示,想宜知悉。知製敎李鍾運製進。
行都承旨李儒慶疏曰,伏以,皇天垂騭,陟降顧佑,玉候康復,縟儀旣擧,臣民慶忭,曷有其極?仍伏念,臣天地間僇人耳,情踪之危臲,匪今斯今,蓋臣以臣舅之甥,爲向時所棄廢,殆五六年餘,虛弦曲木,無往非驚,穽石駭機,隨處可怕,欲敍臣平生,尙有餘懍,臣舅白地橫罹,丹書猶在,臣與臣舅,死生憂戚,義當與同。臣之一身,有不自恤,特蒙我聖上不世之恩,復廁周行,有若無故,聯翩府牧之除,密邇夙夜之職,天地不足以喩大,河海不足以喩深,臣則生存,獨沾記簪之恩,臣舅則抱冤泉下,未蒙覆盆之照,臣之私心痛悼,當如何哉?第臣舅之有罪無罪,聖明之天,實所監臨,非臣私言所敢自明,而顧其情則以至切之親,未能如宋何珫,納其舅馬伸遺藁,以暴當世,臣每撫心傷慟,未嘗不掩卷而流涕也。去夏臣之待罪知申也,適有伸理臣舅之疏,至承廟堂稟處之批,臣旣在院與知,喜公議之可見,感聖明之俯燭,私心冀幸,顒俟處分,豈意臺評峻發,盛斥喉院,論列備至?臣於此時,義急同罪,情實難安,草草短章,蒼黃自引,儱侗疎率,辭不達意,只知公法之有拘,不念私情之可恕,遣辭之間,全失照檢,處義之際,不免顚倒,致有大僚之筵斥,其所事理之乖當,官職之蹲仍,莫非滄浪。俯仰慙恧,此何人斯,人孰無舅甥,而臣之所處,特異於人,早失怙恃,生命險釁,鞠養成就,賴舅之力,親雖舅甥,恩兼父子,實是通朝之所共知,只以愚昧妄發之疏,忽得罔測敗倫之目,斷以情外,寧欲無言,臣若分疏,有傷事面,臣雖無似,亦一倫彝中物,豈欲自悖於身名,而由臣自孽,有此古今所無之遭罹,豈不爲臣之崩迫慟恨者乎?臣舅之含冤齎鬱,今爲十五年之久,臣誠無狀,徒壞嚴畏,隱忍囁嚅,終不能剚腹剖心,以明臣舅之冤,尙論之士,以此罪臣,臣固甘心,而今以非情之辭,竟陷罔測之案,臣雖自取,情實至冤,撫躬自悼,如窮無歸,寧欲卽地溘然而不可得也。聖明寬大,無物不遂,特以含垢之量,遽下收敍之命,闔門感泣,如死者之復生,而以臣滓穢之蹤,不敢遽入淸禁,候班賀庭,一未趨簉,尤增大何,聖恩愈摯於拂拭,造化曲費於陶甄,銀臺特點,忽降於蟄伏自廢之中,驚惶震懍,罔知攸措。此生此世,圖報無地,臣於見職,尤是僨誤僇辱之地,鐵限在前,坐違嚴召,實無蠢動之路,瞻望象魏,徒切霣結之忱,以臣情踪,不可以釁休自解,復沾衣冠,玆敢略暴衷悃,仰瀆崇嚴。伏乞聖慈,憐臣情地之危蹙,特命永刊仕籍,不齒人類,以勵廉防,以靖私分,千萬幸甚。臣無任云云。答曰,省疏具悉。卿其勿辭行公。
乙亥二月初四日辰時,上御大造殿。藥房提調持湯劑,咸鏡監司同爲入侍時,提調韓用鐸,右承旨任厚常,記事官李驥秀,記注官朴思彦,別兼春秋朴齊聞,檢校直閣李光文,咸鏡監司李羲甲,以次進伏。醫官吳千根·權以中,進伏楹外訖,用鐸奉進湯劑。上曰,自內入之,醫官入診,可也。以中入診退奏曰,脈候左右三部調勻矣。用鐸曰,昨因醫官所傳,伏承有微滯之意,夜間聖體,若何?上曰,無損矣。用鐸曰,寢睡·水刺之節,何如?上曰,一樣矣。用鐸曰,王大妃殿氣候,何如?上曰,各殿宮氣候皆一樣矣。仍命羲甲進前,問職姓名,羲甲仰對訖。上曰,下去着實爲之也。命退,羲甲退出,又命退,諸臣以次退出。
上在昌德宮。停常參·經筵。
藥房都提調韓用龜,提調韓用鐸,行左承旨金熙周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
又啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,右副承旨安光宇今日不爲仕進,卽爲牌招,何如?傳曰,允。
尹羽烈啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金熙周曰,藥房入侍,大臣·閣臣同爲入侍。
任厚常啓曰,行吏曹判書朴崙壽五牌不進,推考傳旨,今方捧入,而開政命下之後,連違召命,不卽承膺,揆以事體,誠極未安,所當更請牌招,而係是一日六牌,何以爲之?敢稟。傳曰,更爲牌招。
任厚常,以內醫院都提調·〈提調〉意啓曰,副提調李儒慶今日問安,不爲仕進,卽爲牌招,何如?傳曰,許遞,前望單子入之,待下批牌招察任。
傳于任厚常曰,承旨有闕,代前望單子入之。
承旨前望單子入之,金敎根落點。
任厚常啓曰,行吏曹判書朴崙壽牌不進推考傳旨,今方捧入,而開政命下之後,如是違牌,事甚未安,更爲牌招,何如?傳曰,允。
又啓曰,行吏曹判書朴崙壽疏批已下,卽爲牌招,何如?傳曰,允。
又啓曰,行吏曹判書朴崙壽牌不進推考傳旨,今方捧入,而開政命下之後,連事違牌,終不承膺,揆以事體,誠極未安,更爲牌招,何如?傳曰,允。
又啓曰,行吏曹判書朴崙壽再牌不進,推考傳旨,今方捧入,而政命之下,連事違牌,不卽承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以右副承旨安光宇牌不進罷職傳旨,傳于金熙周曰,只推。
任厚常,以弘文館言啓曰,新錄命下,已至多日,下番闕直,事甚未安。應敎趙琮鎭,副應敎金箕殷,修撰尹致鼎·李鍾運,旣有只推之命。修撰尹致鼎·李鍾運,竝卽牌招,推移入直。應敎趙琮鎭,副應敎金箕殷,一體牌招,以爲備員擧行之地,何如?傳曰,允。
以應敎趙琮鎭,副應敎金箕殷,修撰尹致鼎·李鍾運牌不進罷職傳旨,傳于任厚常曰,只推。
又以弘文館言啓曰,新錄命下,已至多日,下番闕直,事甚未安。應敎趙琮鎭,修撰尹致鼎·李鍾運,旣有只推之命。修撰尹致鼎·李鍾運,竝卽牌招,以爲推移入直。應敎趙琮鎭,一體牌招,備員擧行之地,何如?傳曰,允。
傳于任厚常曰,發遣吏郞諸執事,淸齋與否,摘奸以來。
尹羽烈,以都摠府言啓曰,副摠管張鉉宅以御營中軍,軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,卽接弘化門入直哨官鄭日復手本,則弘化門南邊月廊外壁築墻一間許外面缺落云,爲先令紫門監,以杻把子堅實圍排樹柵,卽速修築,而內壁自如,則此與全體頹圮有異,弘化門入直軍中,令該營量宜除出,限改築間晝察夜巡之意,分付,何如?傳曰,允。
又以訓鍊都監言啓曰,因兵曹草記,弘化門南邊月廊外面一間許頹圮處,弘化門軍五名除出,將校一人率領,限改築間晝察夜巡之意,敢啓。傳曰,知道。
行吏曹判書朴崙壽疏曰,伏以,臣向陳私懇,幸蒙恩暇,擬於旬日之間,調治病軀,歸掃先壠,以伸曠省之情,忽玆夢想之外,伏奉除旨,以臣爲吏曹判書者,臣自聞此命,且驚且懍,神爽飛越,終夜繞壁,罔知所以自措也。噫,臣之本末,卽我聖明之所俯燭,而直不過空疎一物耳,通籍三十年餘,偏荷兩聖朝不世之遇,節次推遷,濫躋崇秩,淸要華膴,歷敭殆遍,而襪線無適於實用,絲毫罔裨於屢試,每一循省,愧懼交中,矧今所叨,卽古所謂天官冢宰之職也。首六部而掌權衡之平,甄庶品而責鑑別之精,政注之得失,而治道以之汚隆,激揚之當否,而人材以之盛衰,爲任之重且大果何如也?顧今俗尙日漓,物情難齊,仕路爲躁競之門,選司作睢盱之場,雖使山吏部之明於藻識,宋廣平之公於選擧,固難期其叶輿望而鎭囂習,況可以千不近萬不似之碌碌如臣者,苟然一日承乏於是職也哉?臣於銓地,亦嘗一再冒膺於佐貳之任,而參聞自異於長席,代斲較輕於專管,注措之間,其得免僨敗亦幸耳。今若不量己分,視若倘來,晏然進據於匪據之地,則臣身之狼狽顚仆,縱不暇恤,而將於國事何哉,世道何哉?臣性本迂拙,齒及衰邁,昏滯有甚於少日,參尋且罕於同朝,一切物議,漠然不經於心目,今雖欲按簿循格,依樣塗抹,而聾瞽之鍾鼓丹靑,決無以强所不能,聖朝官人,必須使之以器,人臣供職,亦必量而後以入,以臣燥濕自效之心,寧被慢命之誅,而不敢爲進身之計者,誠有自知者審,而匪直爲循墻之恭而已,牌招荐臨,株守莫移,玆敢刳瀝心肝,畢暴衷懇。伏乞天地父母,曲垂矜憐,念重寄之不容暫曠,察微諒之非出飾讓,亟賜鐫免,以重公器,以安私分,千萬至祝。臣無任云云。答曰,省疏具悉。卿其勿辭,卽爲入來肅命。
乙亥二月初五日辰時,上御大造殿。藥房入診,大臣·閣臣承候同爲入侍時,都提調韓用龜,提調韓用鐸,行左承旨金熙周,記事官李驥秀,記注官李昌瑞,別兼春秋朴齊聞,同副承旨李光文,假注書李寅溥,領議政金載瓚,右議政金思穆,原任提學沈象奎,提學南公轍·徐榮輔,原任直提學洪奭周,檢校直閣徐俊輔·鄭元容,檢校待敎朴宗薰·李龍秀·李鶴秀,以次進伏。醫官吳千根·秦東秀·卞之錞·吳仁豐·鄭重周·洪旭浩·李彦厚·權以中·李命運·李宜春·金宇敬,以次進伏楹外訖。上命醫官入診,旭浩·以中以次診候訖。退伏奏曰,脈候左右三部調均矣。載瓚等曰,近日春氣漸暢,而朝氣尙峭,聖體諸節,若何?上曰,一樣矣。載瓚等曰,王大妃殿氣候,何如?上曰,殿宮氣候皆一樣矣。用龜曰,昨因醫官,伏承脈候微有泥滯之意云,故今日湯劑,筵退後當更議定,而過夜諸節,若何?上曰,無滯意矣。用龜曰,平復以來,一味靜攝,過存愼疾之戒,反欠行氣之要,脈度泥滯,未必不由於此,春氣漸暢,時時作氣以試行步,伏望。載瓚曰,歲首一番賓對之後,又未免屢次間斷,民邑所關,奏事者多,而臥內異於正殿,不得頻請召接,殷務委滯,已屬可悶,況此春氣溫和之時,燕居深處,有欠於順時行氣之方,且時時動作,臨殿延訪,瞻聆所及,外面亦好,初十日日次,臣等當率諸宰,依例來會,卽賜召接,區區之望也。載瓚曰,兵曹判書朴宗來,除拜今已經歲,實病亦爲難强,曹務委積,實屬可悶,宜有體諒之道,故敢此仰達矣。上曰,依爲之。出擧條載瓚曰,館錄成命,已至多日,而聞以東壁不備,尙未得擧行云。時任東壁,一則私義不當深引,而自處有若永劃,不免爲因事圖避之歸,一則頃雖下鄕,今已上來云,而無意出膺,亦極未安。自前館錄命下之後,未嘗數日少稽,而今則或引不當引之義,或在京無故,初不出膺,以致虛宿成命,寧有如許朝綱?自政院另加嚴飭,竝令出肅,以爲隨卽會圈之地,何如?上曰,依爲之。出擧條載瓚曰,都承旨李儒慶向來所遭,宜令一伸,且兼藥院之任,不可一任久曠,今姑許遞,何如?上曰,依爲之。出擧條載瓚曰,驪州兩陵寢補土之役,依丙寅已例,不設都監,今將始役,而役處若非要害切急之處,則當此災歲,動民赴役,亦不可不念,道臣奉審時,更爲看審,如果不甚切急,則秋成後擧行似好,故敢達矣。上曰,依爲之。出擧條進御加味地黃湯,自今日停止事。出榻敎上命退,諸臣以次退出。
上在昌德宮。停常參·經筵。
李光文啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
金熙周啓曰,右副承旨安光宇今日不爲仕進,卽爲牌招,何如?傳曰,允。
傳于金熙周曰,傳香承旨馳詣先農壇,奉審摘奸以來。
又啓曰,行吏曹判書朴崙壽三牌不進推考傳旨,今方捧入,而開政命下之後,連違召命,終不承膺,揆以事體,誠極未安,所當更請牌招,而係是一日四牌,何以爲之?敢稟。傳曰,更爲牌招。
又以弘文館言啓曰,本館下番姑降入直,事甚未安,今日政新除授玉堂,待下批牌招入直,何如?傳曰,允。
李光文,以備邊司言啓曰,伊川府使任厚常,移拜承旨,而道臣以本邑設賑,狀請仍任矣,賑邑守令,臨賑遞易,誠爲可㦖,依所啓施行,何如?傳曰,允。
吏曹口傳政事,以李憲圭爲安山郡守。
有政。吏批,判書朴崙壽進,參判趙萬元在外,參議未差,右副承旨尹羽烈進。以趙德潤爲兵曹判書,金履載爲大司諫,宋翼淵爲獻納,李鶴秀爲副修撰,李東永爲弼善,沈能岳爲司書,金履陽爲判尹,金會淵爲禮曹參判,宋稚圭爲工曹參判,申絢爲同敦寧,徐榮輔爲判義禁,鄭尙愚爲知經筵,李龍秀爲同義禁,金熙周爲同義禁,李肇源爲弘文提學,李羲肇爲兵曹佐郞,李若烈爲敬陵令,李相遠爲典籍,李功敏爲平市直長,趙亨鎭爲禁府都事,安國煥爲兼引儀,李應植爲端川府使。學正李源一,學諭金輦,兼祭酒宋稚圭,義州府尹徐有聞竝單付。校書判校柳英喆今加通政加資事承傳。通德申大烈今加通政。慶尙左兵使申絅本生父,前郡守金植今加通政加資事承傳,故吏議鄭元始贈吏判例兼,都摠管鄭尙愚考,故通德申晊贈左承旨,及第申啓夏贈器正。以上慶尙左兵使申絅兩代,伊川府使任厚常仍任事承傳。再政。以洪旭浩爲戶曹參判。
兵批,判書未差,參判申溆病,參議鄭景祚入直進,參知金病,行左承旨金熙周進,同知李濟憲,上護軍朴宗來,大護軍李肇源,護軍李儒慶·李志淵·權烒·李錫奎·安橚,副護軍李愚在·趙晉和·呂東植·徐鼎輔·金履載·李勉求,副司直朴綺壽·洪起燮竝單付。
李光文啓曰,新除授兵曹判書趙德潤,卽爲牌招,傳授命召,何如?傳曰,允。
又啓曰,兵曹判書趙德潤牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,兵曹判書趙德潤再牌不進,推考傳旨,今方捧入,而命召傳授,一時爲急,連事違牌,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁徐榮輔牌不進推考傳旨,今方捧入,而赦單子當爲修正以入,如是違牌,事甚未安,更爲牌招,何如?傳曰,允。
金熙周啓曰,吏曹郞廳來言,承旨有闕,政事,取稟。傳曰,前望單子入之,待下批牌招察任。
以右副承旨安光宇,牌不進罷職傳旨,傳于金熙周曰,只推。
以修撰尹致鼎·李鍾運再牌不進罷職傳旨,傳于金熙周曰,只推。
以副應敎金箕殷牌不進罷職傳旨,傳于金熙周曰,只推。
金熙周,以弘文館言啓曰,新錄命下,已至多日,下番姑降入直,事甚未安,副應敎金箕殷,修撰尹致鼎·李鍾運,旣有只推之命,竝卽牌招,以爲備員擧行,推移入直之地,何如?傳曰,允。
上在昌德宮。停常參。
經筵自辰時至午時,日暈。
尹羽烈啓曰,行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,右副承旨安光宇,今日不爲仕進,卽爲牌招,何如?傳曰,允。
又啓曰,來十一日朝參日次矣,敢稟。傳曰,停。
金熙周啓曰,來十一日輪對日次矣,敢稟。傳曰,當次人受點後日次待令。
承旨前望單子,朴瑞源落點。
傳于尹羽烈曰,藥房副提調許遞,前望單子入之。
又啓曰,兵曹判書趙德潤,三牌不進推考傳旨,今方捧入,而命召傳授,一時爲急,連違召命,不卽承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁徐榮輔再牌不進,推考傳旨,今方捧入,而赦單子當爲修正以入,連事違牌,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書趙德潤,牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,判義禁徐榮輔,牌不進推考傳旨,今方捧入,而赦單子,修正以入爲急,連事違召,不卽承膺,事體所在,誠甚未安,更爲牌招,何如?傳曰,允。
又啓曰,兵曹判書趙德潤,再牌不進,推考傳旨,今方捧入,而命召傳授,一時爲急,連事違召,終不承膺,揆以事體,誠爲未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁徐榮輔,再牌不進,推考傳旨,今方捧入,而赦單子當爲修正,連事違召,無意承膺,事體所在,誠爲未安,陳疏到院,而原疏以國忌正日,纔已退却矣,所當更請牌招,而係是一日三牌,何以爲之?敢稟。傳曰,原疏捧入。
又啓曰,兵曹判書趙德潤,三牌不進,推考傳旨,今方捧入,而命召傳授,一時爲急,連事違召,無意承膺,揆以事體,誠極未安,陳疏到院,而原疏以國忌正日,纔已退却矣,所當更請牌招,而係是一日四牌,何以爲之?敢稟。傳曰,原疏捧入。
傳于尹羽烈曰,留院上疏入之。
傳于尹羽烈曰,兵曹疏批已下,卽爲牌招。
傳于尹羽烈曰,判義禁未差之代,前望單子入之,待下批牌招察任。
判義禁前望單子入之,南公轍落點。
傳于尹羽烈曰,判義禁南公轍賓客之任,許遞。
又啓曰,判義禁南公轍,牌不進推考傳旨,今方捧入,而赦單子當爲修正,如是違牌,事甚未安,更爲牌招,何如?傳曰,允。
傳于尹羽烈曰,發遣吏郞諸執事,淸齋與否,摘奸以來。
以右副承旨安光宇,牌不進罷職傳旨,傳于尹羽烈曰,只推。
以副應敎金箕殷,再牌不進罷職傳旨,傳于尹羽烈曰,只推。
以修撰尹致鼎·李鍾運牌不進罷職傳旨,傳于金熙周曰,只推。
尹羽烈,以吏曹言啓曰,今此南壇祭壇下執禮,前司書李敎源塡差,而時無職名,令該曹口傳付軍職,何如?傳曰,允。
兵曹口傳政事,副司果單李敎源。
尹羽烈,以吏曹言啓曰,新除授敦寧主簿權昌彦除拜後過限未肅拜,依例改差,何如?傳曰,允。
又以兵曹言啓曰,弘化門南邊月廊外壁築墻缺落處,今已畢築矣,晝察夜巡軍,解送直所之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊外面頹圮處,今已畢築,晝察夜巡弘化門軍,還入直所,將校解送之意,敢啓。傳曰,知道。
判義禁徐榮輔疏曰,伏以,臣昨奉金吾除旨,繼以召牌降臨,臣雖愚昧,豈不知不俟駕屨之義哉?第緣私義公格,防限莫越,冒犯違傲,歷日而至于三四,臣誠惶悶阨塞,罔知攸措。臣於再昨年間,嘗叩是職,以議讞失當,洊被堂疏峻斥,聲罪狼藉,踪地危臲,到今追思,餘悸汗背,金吾一步,已成鐵限,似此情勢,卽通朝之所見諒,輿儓之所共知者也。我朝立國,敦尙廉義,四百年來,紳之士,居官以失職遭彈駁者,雖於復叨其職,未嘗有出膺者,不惟廉防至重,不可毁劃,肆惟我列聖朝培植砥礪之盛德至意,斷可知矣。臣亦四維中物耳,雖欲包羞抗顔,冒沒趨承,何可得也?且臣方帶宮銜,宮銜之不得兼金吾,法例卽然,昨年之夏,見除是官,其時亦以私義公格,具疏仰陳,卽蒙體諒,今時之私義公格,卽昨夏之私義公格,則聖朝體諒之恩,宜無異同,此臣所以仰恃終始之澤,不敢自阻於仁覆之天也,玆敢仰控短章,仰瀆崇嚴。伏願聖明,諒私義之不可枉志,念公格之自在當遞,亟改臣金吾之任,以伸私義,以存公格,不勝幸甚。臣無任云云。答曰,省疏具悉。所請依施。
兵曹判書趙德潤疏曰,伏以,惟天惟祖宗,眷佑我邦家,聖候康復,賀儀載擧,此實億萬年無疆之慶,蹈舞歡忭,中外惟均,仍伏念,臣冥升不已,濫躋卿月,崇資峻秩,自知匪據,閒曹漫局,尙憂不堪,乃者中權新命,又下於千萬意外,臣誠震悚惶隘,不知所以自措也。噫,六官之長,誰非重任,而至於本兵,尤有別焉。統轄五衛之戎部,進退一代之靺韋,外而籌畫邊圍,內而巡扈宮省,一官之擔夯衆務,未有若是其要且劇者也。苟非才足以通練韜鈐,識足以辨別人物,威望足以彈壓,筋力足以奔走者,則莫宜居之,是豈如臣老拙一書生所可晷刻冒據者哉?臣之獲事我殿下,亦旣有年矣。內外試歷,本末畢見,其空侗無取,庸懦沒用之實,計已莫逃於淵鑑,則今不敢費辭陳列,反冒應文之嫌,而最是跡本冗散,性又疎慵,平居杜門,罕接人客,同朝士夫,識面亦少,況八方之許多武夫,皆是聲聞之邈然不及者,則姓名資歷,常患旋聞而旋忘,材器幹能,遑辨孰優而孰劣哉?苟使强而行政,則古人所謂按簿一吏足者,豈非箚着臣身之一大笑囮乎。加之蒲柳早衰,桑楡已迫,素患風濕,蘋蘋發作,肥膚未見甚痒,而手足長時不忍,枕席委頓,動輒經旬,房闥興居,或難如常,而一朝負屬鞬,從事於鹵簿行陳之列,則將立見其顚蹶而不能自持矣。設令臣有才有望,足堪是任,卽此病劣,可以自劃,況其萬萬不稱,不待言說而悉者乎?噫,臣以百無一能之姿,徒荷兩聖朝不世之遇,節次遷擢,致位至此,卽無辭爵之節,只切報恩之念,苟在其知力所及,則隨分殫竭,少效涓埃,豈不誠區區大願,而僬僥千勻,自量已審,與其顚沛僨誤,累聖簡而玷名器,無寧逋慢違傲,罪止於一身而已。仰惟聖明在上,器使群工,鞶帶之遞,理無終朝,玆敢略入文字,仰瀆宸嚴。伏乞天地父母,俯賜鑑諒,亟許鐫改,回授可堪之人,以幸公私,仍治臣瀆擾之罪,以昭法紀焉。臣無任云云。答曰,省疏具悉。卿其勿辭行公。
吏曹參判趙萬元疏曰,伏以,臣之忝叩見職,于今經年又閱月矣,向因先壠有事,不得不陳章忙發,情雖切急,罪在擅行,私心悚惶,久而冞深,臣之素患血症,又添於鞍馬驅馳之餘,見方委頓床玆,少無起色。時月之內,强疾登道,萬無其望,雖係閒漫職務,猶不敢一向虛帶,況此銓衡亞席,此豈臣養病之坊,而不思所以丐免之道乎?且伏聞長銓陳懇辭巽,三銓病未供仕,政命之下,已過一旬,尙未擧行,臣亦銓任中一人也,若以身居鄕外,獨自晏然而已乎,則私心之悚蹙,固無可言,朝體之苟艱,倘復如何?繼又聞長堂雖有新命,三銓則舊望只是一人,而兩堂備員,然後始可以新通矣。臣旣病且居外,參政無路,則三銓之望,其將緣臣而不得擬入乎?又況佐貳前望,群彦林立,且多通望未經之人,臣之一直蹲冒,妨賢多端,此臣所以公私悶蹙,靡所容措者也。且經筵之銜,責任不輕,金吾之職,亦宜備員,而顧臣賤疾,如右難强,實無自力入城,玆敢不避猥越,縣道陳籲。伏乞聖明,俯垂鑑諒,亟遞臣本兼諸任,俾公務無曠,私分獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
午時未時,日暈。
朴瑞源,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
尹羽烈啓曰,合辭方張之時,兩司無詣臺之員,事甚未安,除在外,未署經外,未肅拜人員,竝卽牌招,何如?傳曰,允。
朴瑞源啓曰,御營廳長官來言,今日本廳軍兵日次私習云矣,敢啓。傳曰,知道。
金敎根啓曰,右副承旨安光宇今日不爲仕進,卽爲牌招,何如?傳曰,許遞,前望單子入之,待下批牌招察任。
朴瑞源啓曰,禮曹參判金會淵,同敦寧申絢,同義禁李龍秀除拜後過三日不爲出肅,竝依定式推考警責,仍卽牌招察任,何如?傳曰,允。
傳于金熙周曰,禮房承旨·右承旨分詣受香諸處,奉審摘奸以來。
承旨前望單子入之,尹魯東落點。
尹羽烈啓曰,判義禁南公轍,再牌不進,推考傳旨,今方捧入,而赦單子當爲修正,如是違牌,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
尹魯東,以弘文館言啓曰,新錄事,臣等齊會本館,雖已備員,而副校理任俊常,副修撰李彦淳在外,上來遲速,有難等待,不得已與在京僚員,相議圈點之意,敢啓。傳曰,知道,在外竝許遞。
又以弘文館言啓曰,臣等以實錄事,今方齊會本館,而副應敎金箕殷,校理金鐮,修撰尹致鼎,副修撰李鶴秀,竝卽牌招,以爲同參會圈之地,何如?傳曰,竝許遞。
兵曹口傳政事,副司果單李鶴秀。
尹羽烈啓曰,行大司憲鄭尙愚牌不進,執義崔時淳,掌令鄭日泰·金景煥,持平崔漢翼·朴慶九在外,監察茶時之意,敢啓。傳曰,知道。
以大司諫金履載牌不進罷職傳旨,傳于尹羽烈曰,只推。
金校根啓曰,吏曹郞廳來言,端川府使李應植,兩司當爲署經,而憲府則行大司憲鄭尙愚未肅拜,執義崔時淳,掌令鄭日泰·金景煥,持平崔漢翼·朴慶九在外,諫院則大司諫金履載未肅拜,司諫姜世綸,獻納宋翼淵,正言權中淸在外,申在陽未署經,不得備員署經云,何以爲之?敢稟。傳曰,在外人竝許遞,前望單子入之。
臺諫前望單子入之,執義李龜雲,司諫李垿,掌令金鍾文·李奎鎭,獻納姜浚欽,持平吳鵬南·姜世鷹,正言韓啓玉落點。
金敎根啓曰,端川府使李應植兩司當爲署經,行大司憲鄭尙愚,大司諫金履載與新除授臺諫,一體牌招,以爲備員署經之地,何如?傳曰,允。
行左承旨金熙周書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物祭器祭井看審則精潔,諸執事進排官摘奸則無頉,仍詣漢江,神位版奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所待將事還奉神位版後,復命之意,敢啓。傳曰,知道。
尹魯東,以內醫院官員,以都提調·提調意啓曰,本院提調,例不得兼帶金吾之任矣,副提調金熙周所帶同義禁,許遞,何如?傳曰,允。
朴瑞源,以都摠府言啓曰,副摠管張鉉宅以御營中軍,軍兵等中日試射放事,南小營晝仕出去之意,敢啓。傳曰,知道。
金敎根,以吏曹言啓曰,因承政院啓辭,守令薦應薦不薦人,令該曹察推事,允下矣。行大護軍金在昌,行護軍金銑·李庚運·吳泰賢·任希存·宋祥濂·豐安君柳相祚,行護軍金魯敬·李錫奎·吳翰源,禮曹參判金會淵,同知敦寧府事申絢,行護軍南履翼,侍講院輔德權丕應,通禮院右通禮柳遠鳴,俱爲應薦而不薦,竝依法典推考警責,何如?傳曰,允。
朴瑞源,以兵曹言啓曰,因承政院啓辭,邊將應薦不薦人,令該曹察推事,允下矣。行大護軍金在昌,同知敦寧府事申絢,禮曹參判金會淵,行護軍金庚運·金銑·任希存·金魯敬·吳泰賢·宋祥濂·吳翰源·南履翼·李錫奎,豐安君柳相祚,侍講院輔德權丕應,通禮院右通禮柳遠鳴,竝應薦而不薦,依法典推考警責,何如?傳曰,允。
禁府啓目,內侍朴在純·趙瓊藺等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目粘連,江原道放未放修啓冊子中,本府所關徒年罪人未放秩乙良,竝以依啓聞施行,何如?判付啓,依允。又啓目粘連,忠淸道放未放修啓冊子中,本府所關徒年罪人稟秩鎭川尹尙度,溫陽金守基,黃澗權就一,淸州徐長輔,罪名旣是徒配,値此大霈,合有疎放之典,竝放送事,分付該道道臣爲白遣,未放秩乙良,依啓聞施行爲白乎旀,他餘罪人,令刑曹稟處,何如?判付啓,依允。又啓目粘連,黃海道放未放修啓冊子中,本府所關徒年罪人稟秩長連李翼鉉,罪名旣是徒年,徒配之遇赦蒙放,自是法典,放送事,分付該道道臣爲白遣,他餘罪人,令刑曹稟處,何如?判付啓,依允。又啓目粘連,全羅道放未放修啓冊子中,本府所關定配罪人仍秩乙良,竝只依啓聞施行爲白乎旀,他餘罪人,令刑曹稟處,何如?判府啓,依允。又啓目粘連,平安道放未放修啓冊子中,本府所關充軍罪人仍秩乙良,依啓聞施行爲白乎旀,他餘罪人,令刑曹稟處,何如?判府啓,依允。又啓目粘連,慶尙道放未放修啓冊子中,本府所關定配罪人稟秩金處漢·李顯宅段,一則事關師律,一則罪犯贓汚,疎放之典,有難遽議,竝置之爲白遣,未放秩乙良,竝只依啓聞施行爲白乎旀,他餘罪人,令刑曹稟處,何如?判付啓,依允。又啓目粘連,咸鏡道放未放修啓冊子中,本府所關定配罪人放秩南會英,放送,未放秩,竝只依啓聞施行爲白乎旀,他餘罪人,令刑曹稟處,何如?判付啓,依允。
同敦寧申絢疏曰,伏以,臣伏奉除旨,以臣爲同知敦寧府事,臣聞命兢惶,感激恩造,固宜趁卽趨肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,亟令該曹照例遞改,俾存公法,以安私分,千萬幸甚。臣無任云云。答曰,省疏具悉。疏辭下該曹稟處。
戶曹參判洪旭浩疏曰,伏以,惟皇天惟祖宗,默佑我邦家,玉候日復天和,賀儀載擧,匝域均歡,仍伏念,臣卽一窮措大耳,跧伏田野,文質無當,始因父母之有疾,偶閱岐扁之遺方,而技未精通,名反誤徹,伏荷先大王不世之恩,濫廁一命之官,旋畀百里之任,至今追思,感極而涕,復蒙我殿下出尋常萬萬之眷庇,出入禁近,外內兜攬,竟躋下大夫之班。又叨右侍郞之銜,榮耀過分,夢寐非期,居常惶懼,若隕淵谷,至於向日晉秩之命,尤是千萬望外,奔走議藥之列,乃是臣子職分耳。術乏所效,勞無可紀,而末蔭冷跡,百辱命德之器,雖不敢爲唐突辭免之計,而日夕戰恐,如集于木,不意地部佐貳之除,有隕自天,聞命驚惶,五內失守,誠莫知所以措躬也,冒沒叩謝,爲伸惶感之忱而已,退自思惟,愈久愈悚。噫,蔭官亞卿,素稱峻選,世家常調,歷數絶罕,則臣是何人,敢當此不敢當之異數,晏若固有,揚揚比肩於金軺宰月之列,仰而累九重嚬笑之愛,俯而招四方嗤譏之來乎?陳情蘄解,亦涉僭越,而踰分之極,有懷無隱。伏乞天地父母,俯垂諒察,亟收臣新授資級與職名,以重公器,以安賤分,不勝千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自初更至三更,月暈。
尹羽烈啓曰,行大司憲鄭尙愚未肅拜,執義李龜雲,掌令李奎鎭·金鍾文,持平吳鵬南·姜世鷹在外,監察茶時之意,敢啓。傳曰,知道。
尹魯東啓曰,玉堂上下番俱空,事甚未安,應敎趙琮鎭,副校理李墷,竝卽牌招,何如?傳曰,允。
又啓曰,守令署經事,命下矣。憲府則行大司憲鄭尙愚牌不進,執義李龜雲,掌令金鍾文·李奎鎭,持平吳鵬南·姜世鷹在外,諫院則大司諫金履載,司諫李垿牌不進,獻納姜浚欽,正言韓啓玉在外,申在陽未署經,不得備員署經,何以爲之?敢稟。傳曰,更爲牌招。
以大司諫金履載,司諫李垿牌不進罷職傳旨,傳于尹魯東曰,只推。
尹羽烈啓曰,今日三省推鞫時,憲府無進參之員,除在外外,未肅拜人員,卽爲牌招,何如?傳曰,允。
又啓曰,今日推鞫,憲府當爲進參,而行大司憲鄭尙愚牌不進,更爲牌招,何如?傳曰,允。
尹魯東啓曰,端川府使李應植,兩司當爲署經,而憲府則行大司憲鄭尙愚牌不進。執義李龜雲,掌令李奎鎭·金鍾文,持平吳鵬南·姜世鷹在外。諫院則大司諫金履載,司諫李垿牌不進。獻納姜浚欽,正言韓啓玉在外。申在陽未署經,無以署經,何以爲之?敢稟。傳曰,在外臺諫竝許遞,前望單子入之,待下批牌招察任。
臺諫前望單子入之,執義李鼎秉,獻納宋應圭,掌令韓啓玉·趙直永,持平康聖翊·吳泰長,正言李鍾運落點。
傳于尹羽烈曰,新除授臺諫,三省推鞫,先進參後謝恩。
以大司諫金履載,司諫李垿牌不進罷職傳旨,傳于尹羽烈曰,只推。
傳于尹魯東曰,發遣吏郞諸執事,淸齋與否,摘奸以來。
尹魯東,以奎章閣言啓曰,景慕宮望廟樓今春大奉審,臣龍秀與本宮提調徐榮輔,進詣展奉,奉審無頉之意,敢啓。傳曰,知道。
金敎根,以吏曹言啓曰,今此毓祥宮春享祭大祝,前都事金喆遠塡差,懿昭廟春享祭典祀官兼大祝,前正言金敬淵塡差,而俱爲時無職名,竝令該曹口傳付軍職,何如?傳曰,允。
兵曹口傳政事,副司果單金敬淵·金喆遠。
尹魯東,以奉常寺都提調·提調意啓曰,祭享所用春等中脯,依定式,今二月初九日始造之意,敢啓。傳曰,知道。
尹羽烈,以義禁府鞫廳委官意啓曰,三省推鞫,今方開坐擧行,而禁府堂上不備,在外同義禁許遞,與未差之代,令該曹口傳差出,待下批牌招察任,何如?傳曰,允。
吏曹口傳政事,以徐能輔·吳翰源爲同義禁。
義禁府,別問事郞廳韓用儀·李沆。
朴瑞源,以兵曹言啓曰,本曹佐郞李羲肇身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
本館錄四點,朴光錫·尹永輝·柳訸·沈鈁·兪理煥·徐有素·沈能稷·李基栽·李應奎·李儒象·李紀淵·朴升鉉·趙秀仁·尹景鎭·尹應大·金鎭·金陽淳·趙璟鎭·李友秀·權中淸·趙萬永·李九會·李奎鉉·李羲肇·申綽·洪益聞·朴台壽·徐憲輔·金敬淵,以上凡二十九人。
吏曹啓目粘連,觀此同知敦寧府事申絢上疏,則以爲,臣伏奉除旨,以臣爲同知敦寧府事者,第臣本無敦寧,揆以公格,自在當遞,令該曹照例遞改亦爲白有臥乎所,旣無敦寧,則似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
三省推鞫時罪人私奴德順,原情後仍捧結案。
義禁府罪人私奴德順年二十六矣結案白等,矣身根脚段,父興金,父矣父名不知,母德伊,母矣父名不知,竝只故白良乎,父母以胎生於楊州地,居生於西部灼灼洞,隨父母長養,入籍居生是白乎旀,行兇節次段,矣身上典家門前菜田,矣身以賭地,請得耕食,而賭地錢未卽備納矣。矣身內上典還奪菜田,故矣身不勝憤冤,突入內房,石打足踢,竟至戕殺,矣身弑內上典罪狀,萬剮猶輕的實,遲晩的只罪,不待時凌遲處死事。
上在昌德宮。停常參·經筵。
藥房都提調韓用龜,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,行大司憲鄭尙愚未肅拜,執義李鼎秉,掌令韓啓玉,持平康聖翊·吳泰長在外,掌令趙直永傳旨未下,監察茶時之意,敢啓。傳曰,知道。
朴瑞源啓曰,御營廳長官來言,今日本廳軍兵日次私習云矣,敢啓。傳曰,知道。
朴瑞源啓曰,備邊司郞廳來言,今日賓廳日次,而毓祥宮仲朔祭齋戒相値,不得來會云矣,敢啓。傳曰,知道。
傳于尹魯東曰,禮房承旨,左副承旨分詣受香諸處,奉審摘奸以來。
金熙周啓曰,藥房都提調·副提調持湯劑來待矣。傳曰,入侍。
傳于金熙周曰,藥房入侍,大臣·閣臣同爲入侍。
以應敎趙琮鎭,副校理李墷牌不進罷職傳旨,傳于尹魯東曰,只推。
以掌令趙直永牌不進罷職傳旨,傳于尹羽烈曰,只推。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至經宿,事甚未安,應敎趙琮鎭,副校理李墷,旣有只推之命,竝卽牌招入直,何如?傳曰,允。
以洪學淵,爲假注書。
傳于尹羽烈曰,留院公事入之。
尹魯東啓曰,玉堂上下番俱空,事甚未安,應敎趙琮鎭,副校理李墷,旣有只推之命,竝更牌招,以爲入直之地,何如?傳曰,允。
以平安監司鄭晩錫狀啓,江東縣監柳訸遭母喪事,傳于金敎根曰,令該曹口傳差出。
以慶尙監司李存秀狀啓,金泉察訪李埴遭母喪事,傳于金敎根曰,令該曹口傳差出,催促下送。
以金在昌爲內醫提調。
以朴宗璜爲江東縣監。
吏曹啓目粘連,觀此咸鏡監司金履陽狀啓,則以爲,端川府使尹明儉,始因微事,終至論罷之境是白乎矣,本邑方設公賑,民勢之遑急,無異尤甚,迎送之弊,在所當念兺除良,本倅綜理事務,民望藹蔚,忽地坐罷,群情頗騷,捨此著績,付之生手,實非邑事之幸是白乎所,該府使尹明儉特爲仍任事,令該曹稟處亦爲白有臥乎所,該倅雖已差代,道臣狀辭旣如此,前端川府使尹明儉,依狀請仍任,何如?判付啓,依允。
尹羽烈,以義禁府言啓曰,弑內上典罪人德順,旣已承服正刑,依法文,破家瀦澤,降其邑號,子女爲奴等事,令各該司奉承傳擧行,何如?傳曰,允。
同義禁吳翰源疏曰,伏以,惟天惟祖宗,默佑陰騭,聖候康復,縟儀誕擧,此實吾東方曠古無疆之慶,八域含生,鼓舞歡欣,太平萬世,自今伊始,仍伏念,臣以迹則孤畸,以才則魯愚,百無一似,最居人下,而猥蒙聖朝特達之恩,除自南鄙,移掌西鑰,效蔑涓埃,辜負山邱,逖違天陛,已六年于玆矣。戀結之忱,不能自已,遙瞻象魏,徒切耿耿,匪意亞卿恩秩,忽下待罪邊門之日,奉命震懍,無所容措,而職在外邑,拘於官規,尙未得以章自劾,滿心慙恧,直欲循墻而末由,惟願歸伏窮巷,永作晠世之逸民,歌詠聖德,以圖不報之報矣。今於遞還之後,又伏承義禁府同義禁除拜之命,臣於是,益增惶霣,誠莫知措躬之所也。夫明試以功,車服以庸,卽古昔聖王所以賞有德也,無德而有賞,謂之濫爵,爵濫則非所以勸有功也。如臣無狀,猥叨匪據,宜僇而反榮,當黜而愈陞,兜攬恩寵,若固有之,臣雖淟涊無恥,其奈上而虧殿下則哲之則,下而壞朝家廉防之路,何哉?且況狗馬之齒,已踰衰朽,蒲柳之質,夙抱貞疾,積祟於濱海瘴厲,添損於絶塞風寒,痰濕交攻,頭眩手痺,居然作癃廢之人,榮塗一念,消磨已盡,以此病踪,顧何敢隨後於大夫之列,不自量其僬僥之力也?玆敢瀝血陳懇,仰首疾籲。伏乞聖慈,曲賜鑑諒,亟收臣新授資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
乙亥二月初十日辰時,上御大造殿。藥房入診,大臣·閣臣承候同爲入侍時,都提調韓用龜,副提調金熙周,記事官李驥秀,記注官柳可均,別兼春秋朴齊聞,檢校待敎李鶴秀,行都承旨金敎根,記事官李若愚,領府事李時秀,領議政金載瓚,右議政金思穆,原仕直提學洪奭周,檢校直閣李魯益·徐俊輔·李光文,檢校待敎李龍秀,以次進伏。醫官吳千根·秦東秀·卞之錞·吳仁豐·洪旭浩·李彦厚·權以中·張得信·李命運·李宜春,進伏楹外訖,時秀等曰,春氣日以和暢,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀曰,因藥院伏聞泥滯之候云,夜來更何如?上曰,無損矣。時秀曰,無損之敎,不審快勝之謂歟,抑初不至甚緊乎?上曰,初不甚緊矣。時秀曰,其間連試行步乎?上曰,間間爲之矣。時秀曰,試步之效,漸臻便利,不復艱澁乎?上曰,如常矣。時秀曰,梳櫛亦復試之乎?上曰,姑未及矣,仍命醫官入診。旭浩·以中以次診候訖,退伏奏曰,脈候調均,而右關稍重,似有滯意矣。時秀等曰,王大妃殿氣候,何如?上曰,各殿宮氣候皆一樣矣。載瓚曰,齊·厚兩陵寢,歲以松留奉審,而今春則道臣爲本邑監賑,旣入其境矣,不必以前例爲拘,仍爲奉審以來似好,以此分付,何如?上曰,依此爲之,可也。仍命退,時秀等先退。用龜曰,嘗藥之任,關係甚重,雖有僚嫌,不敢引義,不但本院故事,自來如此,亦有近例之斑斑可據者,日前前副提調金敎根與提調韓用鐸,有嫌避違牌蒙遞,此亦有違院例,而提調以此難安。今日日次,不爲仕進副提調遞任之後,其所引義,無足爲怪,今姑許遞,其代令該曹卽爲口傳差出,待下批牌招察任,何如?上曰,依爲之。進御加味養胃湯自今日一貼式限三貼煎入事。出榻敎上命退,諸臣以次退出。
乙亥二月初十日辰時,上御大造殿。藥房都提調·副提調持湯劑入侍時,都提調韓用龜,副提調金熙周,記事官李驥秀,記注官林景祚,別兼春秋朴齊聞,檢校直閣李光文,以次進伏訖。用龜奉進湯劑。上曰,自內入之。惠慶宮進服益氣調元湯前方中,加生白䓀莄三錢,自今日五貼式日次製入事,王大妃殿進御加味六君子湯,自今日五貼式日次製入事。竝出榻敎上命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴瑞源,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
尹魯東啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
傳于尹魯東曰,禮房承旨馳詣受香所,奉審摘奸以來。
金熙周啓曰,藥房副提調持湯劑來待矣。傳曰,入侍。
尹羽烈啓曰,行大司憲鄭尙愚,執義李鼎秉牌不進。掌令韓啓玉,持平康聖翊·吳泰長在外,掌令趙直永陳疏,監察茶時之意,敢啓。傳曰,知道。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,應敎趙琮鎭,副校理李墷,旣有只推之命,竝卽牌招入直,何如?傳曰,允。
吏曹口傳政事,以李以澹爲金泉察訪。
以執義李鼎秉,正言李鍾運牌不進罷職傳旨,傳于尹羽烈曰,只推。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,事甚未安,應敎趙琮鎭,副校理李墷,旣有只推之命,竝卽牌招,何如?傳曰,允。
兵曹口傳政事,護軍單金履喬。
尹羽烈,以刑曹言啓曰,義禁府啓辭,弑內上典罪人德順,旣已正刑,依法文,破家瀦澤,降其邑號,子女爲奴等事,令各該司擧行事,命下矣。德順以仰役奴,旣無其家,初不娶妻,子女爲奴,不得擧行之意,敢啓。傳曰,知道。
尹羽烈,以刑曹言啓曰,忠淸監司趙貞喆啓本內,道內定配罪人懷德婢松愛等七名發配,旣在赦令之前,令攸司稟處云矣。懷德婢松愛潛釀犯禁,黃磵崔大孫非理起訟,所坐俱不深重,同罪亦已蒙放,合有疎釋之典,放送。木川白仁得墓木偸斫,報恩梁達福,沃川金錫夏,槐山金辰成,丹陽吳昌福等私掘露棺,罪犯不輕,到配屬耳,竝仍配之意,分付道臣,何如?傳曰,允。
大司諫金履載啓曰,臣之無似,本不合於淸朝耳目之任,而諫長除旨,乃下於經年病伏之中,屢違召牌,罪積逋慢,雖不得不章皇出肅,第臣於合啓中,有區區私義之不可冒參者,前此引避,輒蒙恩遞,到今處義,宜無異同,以此情踪,其何可一刻晏然於臺次乎?請命遞斥臣職,答曰,依啓。
司諫李垿啓曰,臣姿性庸陋,言議巽軟,本不合於淸朝耳目之任,從前屢叨,輒皆逡巡,臺端一步,便成鐵限,而亞諫特除,忽下於千萬夢想之外,庚牌屢臨,義分是怵,雖不得不章皇出肅,第臣於合啓中,有不可聯參者,以此引避,屢蒙體諒之恩,顧臣情勢,與前無異,間値齋日,今始來避,所失尤大,請命遞斥臣職。答曰,依啓。
大護軍金在昌疏曰,伏以,皇天祖宗,默佑陰騭,聖候康復,慈齡彌卲,二慶竝湊於新年,三呼連擧於吉日,協氣歡聲,自朝達夜,蹈舞忭祝,群情惟均,仍伏念,臣於昨秋,以京畿七邑吏逋事,因前道臣擧措,有大僚筵奏,罰止薄罷,情地甚蹙,蒙敍之初,連値廷候,他不暇顧,冒沒參班,迹涉唐突,尙切慙愧,昨伏奉內局除旨,當此湯劑監煎之時,保護之地,固宜殫誠,覲光之願,日急一日,而私義悚恧,進身無路,召牌之下,坐犯違傲,伏地隕越,靡所容措,玆陳短章,仰瀆崇聽。伏乞聖明,俯加諒察,亟遞藥院之任,仍治慢命之罪,以肅朝綱,以安私分,不勝幸甚。臣無任云云。答曰,省疏具悉。卿其勿辭行公。
掌令趙直永疏曰,伏以,臣以人則百不肖似,以迹則四無墻壁,淸朝耳目之任,初豈近似於臣身,而加以年迫桑楡,念斷彯纓,迺者柏府新除,有隕自天,召牌儼臨,窮廬動色,臣敢不竭蹶趨承,不俟駕屨,而適會狗馬賤疾,値玆換節之交,多日添㞃,食飮全却,氣息凜綴,房闥之間,亦不得轉動,罪著違傲,悚蹙靡措,玆不得不冒入文字,仰瀆崇嚴。伏乞聖慈,特遞臣所帶之職,仍治臣瀆擾之罪,以昭法紀,以安私分焉,臣方丐免之不暇,不宜贅及他說,而事在目前,有不容終默,敢此附陳,惟聖明少垂察焉。噫,淸朝官爵,何莫非名器,而瀛館之選,最稱難愼,備顧問之列,任啓沃之責,自古遴選之法,嚴且重矣。苟非識足以開益聖志,學足以發揮經旨,不得與焉,而至於今番館錄,何若是淆雜之甚也?金敬淵之釁累,沈鈁之病廢,金鎭之狂易,無所拘礙,次第收錄,而至如朴升鉉,輕佻浮薄,全沒省覺,重以心疾,以至自刎,擧世喧傳,不齒人類久矣,抑又何心,强覓而苟充也哉?名門華閥,多識博學之士,何患無人,而必以此釁孽病狂之徒,俱收竝蓄,看作奇貨,心迹莫掩於愛護,手法盡露於濫猾,辜負委畀之重,全沒顧忌之心,此而尋常處之,其可曰國有法乎?臣謂副提學金履喬,施以刊削之典,斷不可已也。且以原錄中諸人言之,文華才識,無非簪纓世族,而豈肯與此輩,等列而爲榮也哉?今番館錄,特令改圈,無使名器玷汚,淸選混淆焉。顧今穡事荐歉,民情岌嶪,賙恤救活之方,專係守令之得人,而洪陽縣監申光軾,貪饕剝割,怨聲載路,懷德縣監李普漢,侮辱儒賢,擧措駭妄,此時字牧之任,不可屬之於此輩,竝施罷黜之典宜矣。臣無任云云。答曰,省疏具悉。疏辭令廟堂稟處,爾其勿辭察職。
乙亥二月十一日辰時,上御大造殿。藥房副提調持湯劑入侍時,副提調金熙周,記事官李若愚,記注官朴思彦,別兼春秋朴齊聞,檢校直閣鄭元容,以次進伏,醫官吳千根進伏楹外訖,熙周奉進湯劑。上曰,自內入之,仍命醫官入診。千根入診訖,奏曰,脈候調均矣。熙周等曰,夜來聖體,若何?上曰,一樣矣。熙周等曰,寢睡·水刺之節,何如?上曰,一樣矣。仍命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經,未肅拜·呈告人員,竝卽牌招,何如?傳曰,允。
尹魯東啓曰,玉堂備員間視事頉稟之意,敢啓。傳曰,知道。
金敎根啓曰,同副承旨李光文今日不爲仕進,卽爲牌招,何如?傳曰,允。
藥房提調·副提調持湯劑來待矣。傳曰,入侍。
尹羽烈啓曰,大司憲鄭尙愚,執義李鼎秉,掌令趙直永牌不進。掌令韓啓玉,持平康聖翊·吳泰長在外,監察茶時之意,敢啓。傳曰,知道。
以應敎趙琮鎭,副校理李墷再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招入直,何如?傳曰,允。
以執義李鼎秉,掌令趙直永,正言李鍾運牌不進罷職傳旨,傳于尹羽烈曰,只推。
以應敎趙琮鎭,副校理李墷牌不進罷職傳旨,傳于尹魯東曰,只推。
傳于尹羽烈曰,工曹參判宋稚圭疏批,令地方官傳諭。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝更牌招,以爲入直之地,何如?傳曰,允。
注書李若愚病,代以鄭基善爲假注書。
金敎根,以吏曹言啓曰,今此宗廟望祭兼修改告由祭及永寧殿修改告田祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單金鐮·趙萬永。
金敎根,以吏曹言啓曰,新除授典設司別提金載祜除拜後過限未肅拜,依例改差,何如?傳曰,允。
朴瑞源,以兵曹言啓曰,僉知中樞府事崔禧延,病在鄕廬,末由上來,五衛將金益憲,武臣兼宣傳官閔琇除授在外,過限未上來,五衛將金健柱,忠將衛將權師億,慶熙宮衛將崔弘迪,俱以病難供職乞遞,竝改差,何如?傳曰,允。
尹羽烈,以義禁府言啓曰,保放罪人柳相斗,還囚議處以入之意,敢啓。傳曰,允。
禁府啓目粘連,向前柳相斗亦,橫占土地,勒奪民財,法外濫施之刑,諸般入己之物,道臣論列,若是狼藉,不可以囚供之發明,有所容恕,以此照律,何如?判付啓,依允。又啓目,向前朴在純·趙瓊藺等亦,潛釀之說,渠雖發明,毆打禁隷之狀,該曹論啓,旣甚丁寧,竝只以此照律,何如?判付啓,分揀放送爲良如敎。
左議政韓用龜箚曰,伏以,臣之父母墳山,在於廣州數舍之地,而三歲曠省,每切霜露之感,今又修改封塋,期日已迫,而若不得躬幹,將無以竣事,此時情理,益難堪抑,第念臣忝在保護之地,不敢以聖體之冞康,憧憧微忱,暫弛于中,則本任未解之前,仰請恩暇,有非義分之所敢安,玆將短箚,冒瀆宸嚴。伏願聖明,俯垂鑑諒,亟遞臣內局提擧之任,特許旬日之暇,使重任無曠,至情獲伸,千萬幸甚。取進止。答曰,省劄具悉卿懇,卿其勿辭,安心往省焉。仍傳曰,此批答遣史官傳諭,給由馬,澆奠床備給。
工曹參判宋穉圭疏曰,伏以,天佑宗祊,聖候康復於屢月,愼攝之餘,賀儀已擧,慶誥載頒,臣民忭祝,八域惟均。仍伏念,臣僥冒國子之銜,歲將再周,而一疏控免,未承兪音,仍遂泯默,以至于今,雖懷瀆聰之懼,難逭慢命之誅,且臣於諸臣嘗藥之日,未能奔走承候,百僚呼崇之班,未能蹈舞伸忱,草萊賤蹤,其勢或然,而揆以臣分,掃地蔑如,臣方欲自劾,而未及陳章,兢惕之極,食息靡寧,忽此夢寐之外,恩旨乃下,陞臣一資,兼有贊善新命,而繼以馹召,是臣有罪而逃刑,罔功而叨賞,仰戴韜瑕之大度,益覺措躬之無地也。噫,辨賢否以定上下,紀綱政事之先務,去闒冗以正左右,輔養儲貳之要道,朱子之告於其君者蓋如此,而舍是無以爲國矣,今以臣庸愚懵陋,濫被殊寵,愈往愈隆,其爲損國體而虧朝綱者,果何如哉?夫贊善之職,實爲國朝官僚之極選,而必求一世道學之碩儒,其責任之重,遴簡之愼,尤非誤及於妄庸者,非其人而居是任,則未見德性薰陶之益,而反致調護疎略之失,臣雖欲貪戀恩榮,冒沒承膺,誠有所不敢,況臣罪戾,宜被重勘,其何以抗顔趨朝也?臣狗馬之疾,近益沈苦,不離床席,無望强策,而臣之陳乞,顧不暇及此矣。伏乞聖明,俯垂洞察,亟收召旨,將臣職秩,竝加鐫削,仍命有司,治臣之罪,以重名器,以肅朝綱,千萬幸甚。臣無任云云。答曰,省疏具悉卿懇。曩予有疾,實賴我祖宗陟降景佑,旋獲翌瘳之喜,此誠朝野臣民同慶胥悅之時,矧卿世祿之裔也,輔導之願,愛戴之忱,有非如高蹈遠引果於忘世者之爲,則其於進退之義,亦已講之審矣。予所晉卿一秩,畀以敎胄之責者,誠以卿先正之孫,而不以弓旌爲禮以敦迫之,則以誠也不以文也,豈意巽牘忽至,竟失所圖?嗚乎,予雖否德,得賢以共理,尙克有爲,而儒者之所以學者,欲行其道也。以卿所學,莫肯惠我,若是邁邁,則是誠予反省處也,然顧今我元良,知思日開,講學日就,緝熙光明,蒙養作聖之功,政在此時,不可忽也,卿是世祿之裔也,豈不念及於此乎?春煦和暢,美琦自臻遄復,望須幡然造朝,以副予側席之望,同副承旨李光文製進。
乙亥二月十二日辰時,上御大造殿。藥房提調·副提調持湯劑入侍時,提調金在昌,副提調金熙周,檢校直閣鄭元容,假注書洪學淵,記注官朴思彦,別兼春秋朴齊聞,以次進伏。醫官吳千根進伏楹外訖。在昌奉進湯劑,上曰,自內入之。在昌曰,李命運方待令閤外,請入診焉。上曰,與吳千根同爲入診,可也。千根·命運診候訖,退伏奏曰,脈候左右三部調均,而滯意少愈矣。在昌等曰,日氣陰冷,聖體,若何?上曰,一樣矣。寢睡·水刺之節,何如?上曰,一樣矣。在昌等曰,連進湯劑,諸節,若何?上曰,無損矣。仍命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外,未署經外,未肅拜·呈告人員,竝卽牌招,何如?傳曰,允。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,奏御文字何等審愼,卽伏見北兵使元永胄親騎衛抄定狀啓,則大臣名字,不爲書塡,事極疎忽,做錯非細,原狀啓事係軍務,故雖不得不捧入,該帥臣不可無警,從重推考,何如?傳曰,允。
以應校趙琮鎭,副校理李墷再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應校趙琮鎭,副校理李墷,旣有只推之命,竝卽牌招入直,何如?傳曰,允。
尹羽烈啓曰,行大司憲鄭尙愚,執義李鼎秉牌不進,掌令韓啓玉,持平康聖翊·吳泰長在外,掌令一員未差,監察茶時之意,敢啓。傳曰,知道。
以執義李鼎秉,正言李鍾運牌不進罷職傳旨,傳于尹羽烈曰,只推。
兵曹口傳政事,副司果金箕殷。
朴瑞源,以都摠府言啓曰,副摠管張鉉宅,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,端川府使尹明儉,因道臣狀請,今已仍任矣。新除府使李應植,不可使無故落職,令該曹還付本職,何如?傳曰,允。
又以備邊司言啓曰,掌令趙直永,疏論日前館錄,而有廟堂稟處之命矣,今日一分維持之道,惟在於定朝廷鎭人心,而館錄纔出,臺言旋發,無中生有,惹出無限風色,世道之憂,容有其已,釁累本係法外,疾病且無明證,況館錄改圈,前所未有,而至請改圈,必欲敗其全錄者,尤見不靖之習,不可以臺言,置而不論,當該臺臣,施以削職之典。湖西兩守令所犯,果如臺言,俱爲深重,而語未別白,罪無指的,令道臣詳覈以啓,以爲照法定罪之地,何如?傳曰,允。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義李鼎秉呈辭。掌令韓啓玉,持平康聖翊·吳泰長在外。掌令一員未差,監察茶時之意,敢啓。傳曰,知道。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
傳于尹魯東曰,禮房承旨馳詣弘陵,奉審摘奸,局內諸陵,一體奉審以來。
傳于金熙周曰,左承旨馳詣宗廟·永寧殿·景慕宮,奉審摘奸以來。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招,以爲入直之地,何如?傳曰,允。
傳于金熙周曰,留院上疏入之。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招,以爲入直之地,何如?傳曰,允。
朴瑞源,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
黃海監司趙鍾永疏曰,伏以,皇穹默佑,聖候遄康,景命屬維新之會,洪籙闡無疆之休,匝域含生之倫,莫不歡欣舞蹈,頌太平之伊始,而矧惟慈宮寶齡,儼望九旬,茀祿滋至,縟儀載擧,臣躬逢盛際,遠滯職守,同慶之忱,冞不自任,仍伏念,臣濫叨重寄,恬然冒據,報瓜之期,近在初夏,臣誠反顧落驚,益知其報恩蔑效之罪,無所自逃,則非誠之不切,以材之劣也。且今部內民情,困於荐歉,倉枵市踴,握粟抵金,泛舟之役,益以大窘,憂虞溢目,奠濟沒策,居常悚惕,尤何敢一日自安於心,而解符之期不遠,褫鞶之懇已晩,臣固不以是爲辭也。臣之所不可强者,卽臣之蒲柳之質,本自脆弱,痰眩癖積,宿病已痼,宛轉呻吟,逢春益㞃,雖簿書在案,期會是急,而往往昏倒不省,滯務居多,惟此症狀,蓋無以策憊而任劇矣。又於玆際,臣之三寸叔父,病歿京師,殯斂已過,窀穸且營,而臣乃樹牙建纛,邅如海濱,當其入地之日,而竟不得一哭,則是親爲叔姪,而反不若執彿之客也,在臣情理,雖欲自抑,得乎哉?臣非不知私制陳懇,有違於公格,而瓜期在前,計以數朔,其視藩務,無甚加損,則又安得不仰首一號,而自阻於仁覆之下哉?巡省漸近,事多相掣,情病俱苦,有難自强,玆敢冒上文字,仰瀆崇嚴。伏乞聖慈,俯垂聽卑之仁,旁推給暇之義,亟命遞解臣職名,俾公私無曠而私分獲伸焉。臣無任云云。答曰,省疏具悉。所請依施。
上在昌德宮。停常參·經筵。
金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,行大司憲鄭尙愚未肅拜,執義李鼎秉呈辭,掌令韓啓玉,持平康聖翊·吳泰長在外。掌令一員未差,監察茶時之意,敢啓。傳曰,知道。
朴瑞源啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金熙周曰,藥房入侍,大臣·閣臣同爲入侍。
金敎根啓曰,假注書洪學淵身病猝重,勢難察任,今姑改差,何如?傳曰,允。
以應敎趙琮鎭,副校理李墷再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招,以爲入直之地,何如?傳曰,允。
洪學淵改差,代以南履懋爲假注書。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奉常寺都提調·提調意啓曰,祭享所用春等中脯三百四十六貼八條,今二月十五日畢造,而所入牛隻爲三十五首矣,進上看品中脯二貼,依定式封進之意,敢啓。傳曰,知道。
乙亥二月十五日卯時,上御大造殿。藥房入診,大臣·閣臣承候入侍時,提調金在昌,副提調金熙周,假注書洪學淵,記注官朴思彦,別兼春秋洪敬謨,行右承旨尹魯東,同副承旨李光文,假注書鄭基善,領府事李時秀,領議政金載瓚,右議政金思穆,原任提學沈象奎,提學南公轍·徐榮輔,原仕直提學洪奭周,檢校直閣徐俊輔,檢校待敎李龍秀·李鶴秀,以次進伏。醫官吳千根·秦東秀·卞之錞·吳仁豐·洪旭浩·崔遂燁·李彦厚·權以中·李命運·李宜春,進伏楹外訖。時秀等曰,日氣漸和,聖體,若何?上曰,一樣矣。時秀曰,寢睡·水刺之節,何如?上曰,一樣矣。各殿宮氣候亦一樣矣。時秀曰,連進養胃湯後,滯候果已疏導乎?上曰,然矣,仍命入診。旭浩·以中以次診候訖,退伏奏曰,脈候左右三部調均矣。時秀曰,前日診筵,屢次仰奏,而行步運用,連爲試之乎?上曰,間間爲之矣。時秀曰,頻頻試步,漸次慣熟,則效著朝夕,自當遄復矣。上曰,唯。載瓚曰,御營大將李溏,有事先壠,方作省行,而在前將臣省墓時,或有特許仍佩往來之例,今亦依此許之似好矣。上曰,依此爲之。出榻敎公轍曰,咸興·永興別差,今將交代,而本閣書吏劉相祐,自先朝壬子以後,至于今封裹時效勞甚多,今番則特許差送,以爲酬勞之典似好,故敢此仰達矣。上曰,更待下敎爲之。王大妃殿進御加味六君子湯前方中,加便香附一錢,竹瀝·薑汁半匙,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
夜四更,月暈。
尹羽烈啓曰,行大司憲鄭尙愚未肅拜,執義李鼎秉呈辭,掌令韓啓玉,持平康聖翊·吳泰長在外,掌令一員未差,監察茶時之意,敢啓。傳曰,知道。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招,以爲入直之地,何如?傳曰,允。
又啓曰,假注書鄭基善身病猝重,勢難察任,今姑改差,何如?傳曰,允。
鄭基善改差,代以趙雲從爲假注書。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝更牌招,以爲入直,何如?傳曰,允。
朴瑞源,以備邊司言啓曰,卽見廣州留守趙尙鎭狀啓,則以爲,本營昨秋都試,旣已退今秋設行,今春都試,一體退設於今秋事,請令廟堂稟旨,分付矣,昨秋都試旣許退行今秋,今年春等,亦令待秋合設,何如?傳曰,允
又以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
上在昌德宮。停常參·經筵。
自卯時至巳時,灑雨下雨,測雨器水深三分。夜自二更至五更,灑雨下雨,測雨器水深四分。
尹羽烈啓曰,行大司憲鄭尙愚未肅拜,執義李鼎秉呈辭。掌令韓啓玉,持平康聖翊·吳泰長在外,掌令一員未差,監察茶時之意,敢啓。傳曰,知道。
朴瑞源啓曰,御營廳長官來言,今日本廳軍兵日次私習云矣,敢啓。傳曰,知道。
又啓曰,來二十一日朝參日次矣,敢稟。傳曰,停。
尹魯東啓曰,來二十一日輪對日次矣,敢稟。傳曰,當次人受點,後日次待令。
以應敎趙琮鎭,副校理李墷再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安。應敎趙琮鎭,副校理李墷,旣有只推之命,竝卽牌招入直,何如?傳曰,允。
傳于尹羽烈曰,黃海監司未差之代,政官牌招開政。
尹魯東啓曰,卽者工曹郞廳來言,明日宗廟,景慕宮修改時,本曹堂上各一員,當爲進參,而參判宋稚圭,參議宋啓幹在外,只有判書閔命爀一員,無以分進擧行云,何以爲之?敢稟。傳曰,在外竝許遞,今日政差出,待下批牌招察任。
以應敎趙琮鎭,副校理李墷牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,今日政新除授玉堂,竝待下批牌招入直,何如?傳曰,允。
尹魯東,以吏批言啓曰,侍講院說書,今當差出,而前望中只有二人,故以二望擬入之意,敢啓。傳曰,知道。
有政。吏批,行判書朴崙壽進,參判趙萬元在外,參議未差,右副承旨尹羽烈進。啓曰,黃海監司今當差出,而擬望之人乏少,他道守令,竝擬,何如?傳曰,允。又啓曰,宣川縣監今當差出,而擬望之人乏少,同道已準朔守令,竝擬,何如?傳曰,允。以金履載爲吏曹參議,尹益烈爲大司諫,趙琮鎭爲司諫,金在浩爲掌令,洪起燮爲副應敎,曺錫正爲校理,金熙華爲副校理,洪羲弼爲修撰,金鐮爲副修撰,李同淳爲說書,尹文東爲同敦寧,申絢爲工曹參判,鄭文始爲工曹參議,朴宗慶爲左副賓客,洪周命爲兵曹佐郞,沈東潤爲禮曹佐郞,李朝鉉爲司僕正,朴孝成爲司成,金初燮爲校書判校,李宗心爲司藝,柳致明爲典籍,李進奎爲敦寧主簿,洪樂拯爲引議,白時昌爲典設別提,李勉昇爲黃海監司,李運植爲宣川縣監,訓鍊提調單趙德潤,禁衛提調單趙德潤,御營提調單趙德潤。以趙德潤爲軍器提調,端川府使尹明儉仍任事承傳,以李肇源爲右參贊,故縣監洪純輔贈吏參例兼,戶曹參判洪旭浩考,同知金始東贈吏參例兼,前同義禁金熙周考。再政。以韓用儀爲校理,洪翼淵爲副修撰,南履翼爲右尹,金瑩爲兵曹佐郞,鄭弼漢爲司藝,金基周·李寓中爲典籍,李文哲爲長興主簿,金爲安東府使,李義權爲博川郡守。左副賓客單朴宗來,右副賓客單朴宗慶。
兵批,判書趙德潤進,參判申溆病,參議鄭景祚病,參知金入直進,左副承旨朴瑞源進。以金履陽爲都摠管,金會淵·南履翼·吳翰源·尹文東·李元植爲副摠管,愼宜學爲僉知,李鐵求爲宣傳官,徐季修·鄭東杓·尹崇烈·金植爲五衛將,李緯坤爲忠壯將,申大履爲慶熙將,申㫻爲宣傳官,趙德永爲中樞都事,朴升煥爲武兼,南錫圭爲宣傳官,白泓鎭爲全羅右水使,柳基恒爲全羅兵虞候,李時權爲全羅左水虞候,吳準常爲城津僉使,李命運爲楊州監牧官,備邊司郞廳李應植還付本職事承傳,全羅兵虞候李得馨,前參軍韓淞,及第鄭健行以上今加折衝加資事覆啓判下。護軍申絢·趙鍾永,副護軍金履載·安光宇·宋啓榦·柳英喆·金植,副司直李龜雲·崔時淳·李垿·姜世綸·鄭日泰·金景煥·金鍾文·李奎鎭·任俊常·宋翼淵·姜浚欽·崔漢翼·朴慶九·吳鵬南·姜世鷹,副司果尹致鼎·權中淸。再政。以李日會爲訓鍊副正,尹懿成爲都摠經歷,兪範柱爲都摠都事,金榮秀爲訓鍊主簿,金鐮·權中淸爲文兼,朴尙炫爲古豐山萬戶,雙靑權管單蔡宗郁,廟洞權管單韓光熙。
朴瑞源,以都摠府言啓曰,今日入直內三廳武兼禁軍及軍兵等當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義李鼎秉呈辭。掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
金熙周啓曰,同副承旨李光文,今日不爲仕進,卽爲牌招,何如?傳曰,允。
朴瑞源啓曰,御營大將李溏省掃事,楊州地今方出去矣,將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將訓將兼察事,命下矣。兼察御營大將李海愚,卽爲牌招聽傳敎,何如?傳曰,允。
以副應敎洪起燮,校理曺錫正·韓用儀,副校理金熙華,副修撰金鐮牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安。副應敎洪起燮,校理曺錫正·韓用儀,副校理李墷·金熙華,副修撰金鐮,旣有只推之命,竝卽牌招,以爲推移入直之地,何如?傳曰,允。
以副應敎洪起燮,校理曺錫正·韓用儀,副校理李墷·金熙華,副修撰金鐮牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,事甚未安。副應敎洪起燮,校理曺錫正·韓用儀,副校理李墷·金熙華,副修撰金鐮,旣有只推之命,竝更牌招,以爲推移入直之地,何如?傳曰,允。
以京畿監司朴宗勳狀啓,楊州牧人物燒死事,傳于金熙周曰,聞甚矜惻,原恤典外,別加顧助,如有生前身還布,竝蕩減事,分付。
以慶尙左水使梁垸狀啓,淸河縣人物渰死事,傳于金熙周曰,聞甚矜惻,元恤典外,別加顧恤,如有生前身還布,竝蕩減,屍身未拯,亦爲驚慘,各別披拯事,分付。
尹羽烈,以侍講院言啓曰,新除授說書李同淳時在慶尙道禮安地,書筵入番事緊,斯速乘馹上來事,下諭,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李松蕃自退,代以生徒守僕試才抄擇,備三望受點次,別單書入之意,敢啓。傳曰,知道。
又以禮曹言啓曰,莊陵令鄭弼漢,今方入直,參奉祗受寒食祭香祝陪往,而令鄭弼漢,昨日政,移拜成均館司藝矣。本陵令有闕之代,所當新差下送,而程道遙遠,享日在近,似難及期進參,本陵前令鄭弼煥雖已移直,依前例仍爲將事後上來就職之意,分付,何如?傳曰,允。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外。未署經外,未肅拜·呈告人員,竝卽牌招,何如?傳曰,允。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
金敎根啓曰,右參贊李肇源,右尹南履翼,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣,吏曹參議金履載除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴瑞源啓曰,卽伏見黃海水使柳命源去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
尹魯東啓曰,右參贊李肇源旣入闕中,兼帶弘文提學,不爲肅謝,直爲出去,事甚未安,推考警責,何如?傳曰,允。
以副應敎洪起燮,校理曺錫正·韓用儀,副校理李墷·金熙華,副修撰金鐮再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,副修撰金鐮,旣有只推之命,竝卽牌招,以爲推移入直之地,何如?傳曰,允。
以副應敎洪起燮,校理曺錫正·韓用儀,副校理李燁·金熙華,副修撰金鐮牌不進罷職傳旨,傳于尹魯東曰,只推
司諫趙琮鎭啓曰,臣之庸愚,初不近似於淸朝耳目之任,而亞諫除旨,忽下於夢想之外,臣且惶且感,冒昧出肅,粗伸叩謝之忱,而第於合啓中區區私義,有不宜聯參者,在前引避,輒蒙恩遞,到今處義,宜無異同,以此情悰,其何可一刻晏然於臺次乎?請命遞斥臣職,答曰,依啓。
尹羽烈啓曰,行大司憲鄭尙愚,執義李鼎秉牌不進。掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以執義李鼎秉,正言李鍾運牌不進罷職傳旨,傳于尹羽烈曰,只推。
以吏曹參議金履載,牌不進罷職傳旨,傳于金敎根曰,只推。
朴瑞源啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,博川郡守李運植,移拜宣川防禦使,有除朝辭赴任之命矣,密符則以前宣川防禦使金燨所佩仍佩,諭書則安寶,使院吏齎傳,何如?傳曰,允。
吏曹參判趙萬元疏曰,伏以,臣久叨匪據,病又難强,向陳衷懇,恩批靳允,私心惶感,繼之以悶隘,第臣素患血症,每當冬春換節之時,如期添劇,委頓床玆,已過數旬,食飮全減,神精昏眩,時月之內,萬無起動之望。顧此銓部佐貳,是何等重務緊任,則緣臣病故,一任其瘝曠,揆以朝體,亦豈不萬萬苟且之甚乎?且有目下事務之不容不緩者,館錄旣已圈點,都堂會圈,又在次第,而銓堂若不備員,則事多掣礙,將無以如例擧行矣。此又臣病伏之中,晝霄惶蹙,益不知措躬之所也,雖欲力疾登途,其勢末由,玆敢不避猥越,縣途申籲。伏乞聖明,俯垂鑑諒,亟遞臣所帶銓職,俾公務無滯,私分獲安焉。臣無任云云。答曰,省疏具悉。卿其勿辭調理,上來行公。
護軍金履喬疏曰,伏以,臣聞古人之論當世,有曰事之不如意者十常七八,臣嘗以爲過語,不意於臣身親當,卽今番館錄事是已,彼投疏之趙直永直一假辭之徒,固不足與之辨,而館錄之六年始行,是設錄以後罕有之事,況於其間,科榜稠疊,得人尤盛,華胄世族,林立麻列,而臣以無似,猥主遴選。竊自念一時盡取,非不華國,而瀛官選法,有簡無濫,寧可一年有再錄之擧,不宜一錄,創無前之數,臣於是,積費櫽括,細分秤量,或稽諸古規之簡嚴,或參之近例之方便,或斷以物議之所靳持,以爲去就先後之本,見其始則雖若有取捨之殊,要其終則皆可得成就之義,臣之顧名器爲後進之苦心,不過如此,非有毫末低仰之意,參於其間也。豈意忿怒忽積於選外,疵摘至及於圈中,竟使終始周遍之本意,反媒一場乖張之風色?此臣所以繞壁永歎,深有契於古人不如意之恨也。彼直永,不過假辭之徒,顧何足與之辨哉?雖然金敬淵之指爲釁累,謂其爲尙魯之從曾孫故也。從曾孫本無相及之法,且故相金致仁,丙申之初,首膺陳奏之命,後復重入三事,未嘗有礙,今在敬淵,寸數則無異,服制則尤疎,乃謂有累而不可用乎?況其人器學識,綽有古家之典型,釋褐陞六,卽通臺侍之淸班,今於瀛選,何故而不取?沈鈁,持身恬約,見詡於同儕,杜門斂跡,獨遺於屢選,今又不錄,謂可以永枳乎?金鎭,不但孝友有稱,儒素飭躬,又其年前一疏,申大義於擧世寥寥之中,倡同仇之群議,折奸萌於嘗試,朴升鉉,自是忠賢之裔,早年登第,素抱文華,特以其叔基宏之先被瀛選,爲其侄者,尙今未錄,若如言者之心,則必以其叔之故,而永沮其姪,然後爲快耶。此數人者,設有一時无妄之疾,疾病之來,人所不免,自古及今,未聞有以疾病而枳淸選者,前輩之事,班班可徵也。大凡圈選之法,取捨雖在於主圈之人,亦必待諸僚之純無異辭,方許入錄,若於此四人者,苟或有不可之論,發於僚席,臣安得完圈乎?伊日停當之際,諸僚亦或各有所主,意見未始無牴牾也,辨難未始不煩複也。至於此四人者,名出於臣口,而圈成於諸手,初無携貳持難之事,卽此可知,公議之同然,而人心之不相遠也,豈料完錄之後,有此傍伺之橫議耶?昔先正臣李珥主圈,而臺臣猶議其猥襍,夫各異者人見,難平者物情,平論可否,亦何所不可,而如今之以心迹手法等語,公肆詬罵,必欲脅勒而擠陷者,古無是也,臣不暇爲身憂,而爲世道憂也。其時先正之言,以削罷則全圈引義,大有騷擾,爲不可,館錄之無改圈,自此爲始,遂爲館中之故事,今之爲臺疏者,豈不知此,而必以改圈力請,顧其意不專在臣,而專在於全圈,吁可異也。然其所以致此者,豈徒今俗之不如古而然哉?亶由臣之苦心誠意,萬萬不及古人,事事違料,生此紛紜,乃使積年未行之圈,纔完而旋搖,許多新進之彦,無故而貽累,一則臣罪,二則臣罪,撫躬慙恨,尙復何云?伏乞聖明,亟降威罰,勘臣溺職之罪,以謝人言,以昭法紀,千萬幸甚。臣無任云云。答曰,省疏具悉。不必深引,卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深九分。
藥房提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
朴瑞源,以都摠府言啓曰,今日入直內三廳武兼禁軍及軍兵等中日習射技放,請出標信,答曰,知道。
尹羽烈啓曰,行大司憲鄭尙愚,執義李鼎秉牌不進。掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴瑞源曰,大臣·備局堂上引見。
尹魯東啓曰,玉堂上下番俱空,已至多日,事甚未安。副應敎洪起燮,校理曺錫正·韓用儀,副校理李墷·金熙華,副修撰金鐮,旣有只推之命,竝更牌招,以爲推移入直之地,何如?傳曰,允。
金熙周啓曰,藥房提調·副提調持湯劑來待矣。傳曰,入侍。
尹魯東啓曰,吏曹郞廳來言,臺諫有闕,政事,取稟。傳曰,當日爲之。
又啓曰,今日政新除授玉堂,待下批一體牌招,以爲入直之地,何如?傳曰,允。
有政。吏批,行判書朴崙壽進,參判未差,參議金履載未肅拜,行右承旨尹魯東進。以金魯敬爲吏曹參判,趙台榮爲司諫,李晉淵爲修撰,李基崇爲兵曹參知,金履陽爲掌樂提調,弼聖齎爲禮曹正郞,金永範爲莊陵令,書題單李昌孝。
兵批,判書趙德潤戎器點考進,參判申溆病,參議鄭景祚入直進,參知李基崇在外未肅拜,同知單趙後永。僉知三單,徐季修·鄭東杓·尹崇烈。護軍趙萬元。副護軍李得馨·韓淞·鄭健行·沈擇之。副司直趙琮鎭竝單付。
以吏曹參議金履載牌不進罷職傳旨,傳于尹魯東曰,只推。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮牌不進罷職傳旨,傳于尹魯東曰,只推。
以執義李鼎秉,正言李鍾運牌不進罷職傳旨,傳于尹羽烈曰,只推。
以平安道放未放成冊,傳于尹羽烈曰,韓國良放。
以慶尙道放未放成冊,傳于尹羽烈曰,金處漢·李顯宅竝放。
尹魯東,以吏曹言啓曰,新除授厚陵令南正和除拜後過限未肅拜,依例改差,何如?傳曰,允。
朴瑞源,以都摠府言啓曰,副摠管張鉉宅以御營中軍,軍兵等中日試射放事,南小營晝仕出去之意,敢啓。傳曰,知道。
乙亥二月二十日辰時,上御大造殿。藥房入診,大臣·備局堂上引見入侍時,提調金在昌,副提調金熙周,記事官李驥秀,記注官朴思彦,別兼春秋洪敬謨,檢校直閣李光文,左副承旨朴瑞源,假注書南履懋,事變假注書姜弼煥,領議政金載瓚,右議政金思穆,行吏曹判書朴崙壽,右參贊李肇源,戶曹判書李相璜,刑曹判書李堯憲,漢城左尹李海愚,行護軍韓致應·金魯敬·金基厚,以次進伏。醫官吳千根·秦東秀·卞之錞·洪旭浩·鄭重周·李彦厚·劉賢基·權以中·李宜春·李命運,以次進伏楹外訖。載瓚等曰,雨後春寒猶峭,聖體,若何?上曰,一樣矣。載瓚等曰,寢睡·水刺之節,何如?上曰,無損矣。載瓚等曰,王大妃殿氣候,何如?上曰,各殿宮氣候皆一樣矣,仍命醫官入診。旭浩·以中以次診候,退伏奏曰,脈候左右三部調勻矣。上曰,藥房先退,次對爲之。在昌等退出,載瓚曰,近年畓農之偏被旱災,卽移秧之故也,移秧古無是法,而我朝中古以後,始自南方仍播,諸道轉相效倣,愈往愈多,未有如近年之最盛時也。付種則必四耘五耘,而方可食實,移秧則不過再耘,可取全功,故農民之懶於服力者,厭勞而取逸,一以移秧爲業,凡略有水根之畓,輒皆引水注秧,待雨移揷,而一移之後,不勞力而漸見成就。苟使雨能知時,移不失期,則非不爲治農之捷效,食穀之良法,而若或當移而無雨,則仍爲全荒,已移而旋旱,則遂判無秋,此所以移秧而倖望食效,曷若付種之十全無虞也。蓋今畓農,若爲十分,則移秧幾過七八,而況當移時,每致惜乾,故近歲禾穀之連歉,實由於移秧之偏多也。古嘗設法而禁之,移秧二字,未敢登聞於朝廷,雖無古律之到今可攷,而大抵在朝家勸農之政,宜禁而不可使之自値良貝也。然而地形與水源,亦有不可不移秧處,此則惟當循勢相時,不必禁止,至於前所付種,而今爲移秧者,令地方官躬審農畝,曉告農民,必使之依前付種,無更移秧,則雖或不幸有水旱,庶不至到秋全失,迨今東作,以此意行會諸道,俾各遍飭列邑,何如?上曰,依爲之。出擧條載瓚曰,農功全在水利,古者溝洫陂澤之政,卽務稼穡備水旱之本也。天雖閟澤,地旣貯水,則農不失時,民蒙其利,豳原之懋本,周家之屢豐,實不外于是矣。我國則如嶺南之恭儉池,湖西之大蓮堤及義林池,海西之南大池,肇自三韓,爲邦內之四大澤功利之及人,自昔已然。我朝置堤堰司,掌八路堤堰,每當春初,董領修築,疏理之役,有國之重,水利興農,政有如是矣。近歲以來,吏不守法,民不重本,雖以四大澤之大堙塞,幾盡耕犂齊入,昔之千頃之陂,今成一泓之水,而無意刊鑿,漸見荒廢,此外堤筒池洑之各在郡邑者,都不貯水,擧皆成陸,以是之故,如一遇小旱,膏澤已竭,四野全涸,三農竝失,試看己巳後六年之荒,則連歲大無,專由於旱,旱且無水,穀何從生,而國家之憂,此豈小故也?凡爲方伯守令者,焉得辭罪,而苟欲修復古法,則亦非方伯守令,更何以哉?今則民力已窮,無以大興功役,而先就小小堤筒,或捐財疎鑿,或勸民修築以爲當農均漑之道,守令若有慢命不勤者,道臣摘發上聞,從重論罪,至若四大澤,則待年豐民裕,雖動隣郡之民,竝一路之力,必期徹底開滌,俾復古址,如是而又事因循,嚴勘道臣之意,行會各該道臣,以示先甲之意,何如?上曰,依爲之。出擧條載瓚曰,周禮荒政,除盜賊爲急務,而鄭康成註曰,除者,急其刑而除之也,急卽峻也,宋湖帥辛棄疾賑民榜文曰,劫禾者斬,瓊山丘濬釋其義曰,劫禾尙斬,況劫貨,又況戕人乎?由是觀之,自古救荒之時,必先弭盜之政,而非嚴法峻刑,無以弭之也。聞今邑里掠奪之患,隣保放火之變,無邑不有,松都之城內剽劫,富民盡蕩,楊州之獨戶被燒,五人俱斃,此外聲聞之可驚可愕,不勝其多。此若諉之以迫於飢寒,不用周官除盜之法,古人劫禾之律,則向後之憂,馴致何變乎?今京外戢盜之官,大加詗捕,凡爲首惡者,先梟首後啓聞之意,分付各該道臣,何如?上曰,依爲之。出擧條載瓚曰,都下竊發之患,日益滋多,甚至公肆敺劫,當面爲盜,而兩捕廳無意詗戢,一任熾蔓,謂之以無奈,視之若固有,如是而法何以立,民何以堪乎?左右捕將,姑以末勘,竝從重推考,如此之時,宜用勸徵之政,向來墓所神褥偸竊罪人,今番三省罪人捉納捕校,特爲帖加成給,何如?上曰,依爲之。出擧條載瓚曰,吏曹堂上久未備員,在外參判,聞有實病,許遞,政官牌招開政差出,待下批仍卽牌招察任,何如?上曰,依爲之。出擧條載瓚曰,庚戌水原科榜人辛德羽,因其子上言,旣許復科矣,同榜人金星運,先己身故,不得同被恩典,以同榜同拔之人,不可使一復一否,依辛德羽已施之例,一體復科似好,故敢此仰達〈矣〉。上曰,依爲之。出擧條載瓚曰,前持平朴慶九,宜有侍從追恩之典,而聞其所後家,無可施處,依近例許令移施其本生親,何如?上曰,依爲之。出擧條載瓚曰,全羅右水使白泓鎭,聞有實病,無以赴任,呈狀乞遞,改差,何如?上曰,依爲之。出擧條載瓚曰,卽見江原監司趙弘鎭狀啓,則枚擧寧越府使李若洙牒呈,以爲今正月十七日,東倉倉底民家失火,倉舍三十四間,還穀一千九百七十六石零,民家十四戶,竝爲被燒,燒餘各穀爲七百九十石零,而取考謄錄,則去丁未癸亥年平康·橫城等邑倉舍及還穀燒火後,因道臣狀請,被燒穀蕩減,燼餘穀分作三等,上秩除耗分給,中秩分給後每石減三斗,下秩減七斗捧上,倉舍則以常賑廳及備局句管穀中量劃改建事,自廟堂回啓蒙允矣,已例雖有可據,還法本自嚴重,竝令廟堂考例稟處爲辭矣。被燒及燼餘各穀,旣有平康·橫城年前已例,今不可異同,使之依此施行,倉舍改建,亦依兩邑例,從便取用之意,分付,何如?上曰,依爲之。出擧條載瓚曰,積城縣監南達孫上疏,有廟堂稟處之命矣,取見其疏本,則以爲,本邑逋穀八千一百石零,向因道啓,限七年竝耗排捧,而各人流亡,十居八九,餘存者且是至貧無依之類,當此慘歉,竝元還督捧,其勢末由。今有不煩民力,歲得近七百金之道,以此未滿各穀六百石之價,逐年排捧,則限十五年,然後可準八千石之逋爲辭矣。逋穀分捧,道臣旣定以七年,而倅臣則請退以十五年,邑勢民情,雖當如此,年條進退,合有商量,令道臣更爲論理啓聞後稟處,何如?上曰,依爲之。出擧條載瓚曰,頃因長湍府使李德鉉上疏,該邑舊逋,令道臣依七邑例,分定年限啓聞之意,覆啓行會矣,卽見京畿監司朴宗薰狀啓,則以爲,該邑流逋各穀二千九百九十八石零,限五年排捧,庶可準充,吏民中犯逋多石者,自本營依律勘處事,請令廟堂稟旨分付矣。道臣旣爲計石排年,請依七邑例分捧,依此許施,逋負最多者,已有勘定之律,使之從本律嚴處,何如?上曰,依爲之。出擧條載瓚曰,北評事兪應煥上疏批旨,有令廟堂稟處之命矣。取見其疏本,則其一,北關餉耗七百八十石,別爲劃下,二百八十石則二十八鎭,各分十石,俾修軍器,二百石則十邑各分二十石,以爲親騎衛試賞之資,三百石則付之北閫,歲備强弓勁弩之屬,而使評事巡考勤慢事也。其一,道內初仕有寢郞七窠,而皆出於南關,三窠永付北關,必以北關儒生差擬,定式遵行,俾示一視之惠事也。其一,巡營南北兵營邊將窠,加設初仕二窠,與吾村,合而爲三,三營各取一窠,必以親騎衛之已及第有才藝者,隨闕差擬,仕滿遷轉,一如寢郞,而如有才器過人者,勿拘陞用事也。本營雖甚凋弊,餉體本自至重,從違之間,宜加審愼,至於道內寢郞之分屬南北,事涉官制,竝令新道臣,消詳論理以啓,南北兵營加抄親騎衛,各以邊將一窠,才已許畀,今又以陞遷之例,竝許三鎭,則激勸非不爲益,仕路固當致愼,果難遽許,今姑置之,以待更加審量後稟處,何如?上曰,依爲之。出擧條堯憲曰,臣營太條罄竭,戰馬放太,無以排比,江華留營倉留庫太,姑爲取用,待秋還報,何如?上曰,依爲之。出擧條肇源曰,本庫氷丁,有朝晝供上,而自前藏氷於闕內,名之以內庫,而分兩時進排矣。昔在先朝,深軫江民運輸之弊,特令戶·兵曹,劃下伐氷與馱運之價,仍罷內庫藏氷之規,而移之江外,朝供上則紫門監進排,晝供上則西氷庫進排,氷政一也,而以他司而分掌兩時之進排,不無難便之端,且鑿氷時官員供饋,員役料下,皆是科外冗費。自今紫門監監藏一事,置之,以戶·兵曹所劃給者,移屬於西庫,伐氷藏氷,與朝晝供上,使本庫官員擧行,至於氷丁之體樣,進排之數爻,依內庫例,如前爲之,則其在省費之道,進排之節,恐合兩宜,故敢此仰達矣。上曰,依爲之。出擧條上曰,諸宰有司連爲進奏,可也。崙壽等曰,別無可奏者矣。瑞源曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條進御加減歸脾湯,自今日一貼式煎人事。出榻敎王大妃殿進御加味六君子湯前方中,加川芎·天麻各一錢,只殼五分,自今日五貼式日次製入事。出榻敎上命退,載瓚等退出,又命退,承史以次退出。
乙亥二月二十日辰時,上御大造殿。藥房提調·副提調持湯劑入侍時,提調金在昌,副提調金熙周,記事官李驥秀,記注官朴思彦,別兼春秋洪敬謨,檢校直閣李光文,以次進伏訖。在昌奉進湯劑,上進御。仍命退,諸臣以次退出。
上在昌德宮。停常參·經筵。
自人定至二十一日開東,灑雨下雨,測雨器水深六分。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴瑞源啓曰,來二十五日朝參日次矣,敢稟。傳曰,停。
金熙周啓曰,藥房提調·副提調持湯劑來待矣。傳曰,入侍。
尹羽烈啓曰,行大司憲鄭尙愚,執義李鼎秉牌不進。掌令韓啓玉·金在浩,持平康聖翊·吳泰長在外。監察茶時之意,敢啓。傳曰,知道。
尹魯東啓曰,玉堂上下番俱空,已至多日,事甚未安。副應敎洪起燮,校理曺錫正·韓用儀,副校理李墷·金熙華,修撰李晉淵·副修撰金鐮,旣有只推之命,竝卽牌招,以爲推移入直之地,何如?傳曰,允。
以執義李鼎秉,正言李鍾運牌不進罷職傳旨,傳于尹羽烈曰,只推。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝卽牌招,以爲推移入直之地,何如?傳曰,允。
以黃海監司趙鍾永狀啓,瑞興府使朴宗輿身死事,傳于尹魯東曰,令該曹口傳差出。
朴瑞源,以都摠府言啓曰,副摠管張鉉宅以司僕寺兼內乘,令日官調馬進參事,晝仕出去之意,敢啓。傳曰,知道。
尹魯東,以禮曹言啓曰,厚陵寒食祭享,兩官中一員,前期受香,以爲備員將事,而參奉今方入直,令有闕未差,本陵令未差之代,卽令該曹,以在京無故人口傳差出,以爲備員擧行之地,何如?傳曰,允。
又以禮曹言啓曰,因大臣筵達,庚戌水原科拔榜人金星運,依辛德羽已施之例,一體復科事,允下矣。依前例榜目令成均館修入,試券付紅籤,紅牌成給等事,令政院·吏曹稟旨擧行,何如?傳曰,允。
尹羽烈,以義禁府言啓曰,慶尙道放未放冊子中淸道金處漢,南海李顯宅名下,放字書下矣。金處漢·李顯宅竝卽放送事,分付該道道臣之意,敢啓。傳曰,知道。
乙亥二月二十一日辰時,上御大造殿。藥房提調·副提調持湯劑入侍時,提調金在昌,副提調金熙周,記事官李驥秀,記注官李昌瑞,別兼春秋洪敬謨,檢校直閣李光文,以次進伏訖。在昌奉進湯劑,上進御,仍命醫官診候。醫官吳千根診候退奏曰,脈候左右三部調勻矣。上曰,醫官只一人入來乎?在昌曰,然矣。仍奏曰,雨餘風氣稍緊,聖體,若何?上曰,一樣矣。寢睡·水刺之節,何如?上曰,一樣矣。光文曰,臣於昨年秋,進詣江華府外奎章閣,奉審曝曬,則有皇明御筆簇子數本,亦在尊閣之中,而年久蠹傷,帋爛墨觖,殆無形體,其時與該守臣,議以改粧之方,而未及經稟,不得擧行,若於今年,又經暑潦,則誠恐有壞爛埋沒之歎,自本閣知委本府,春間曝曬時,該守臣親檢改粧,事甚便當,故敢此仰達矣。上曰,依此爲之,命退,諸臣以次退出。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金熙周啓曰,藥房提調·副提調持湯劑來待矣。傳曰,入侍。
尹魯東啓曰,假注書南履懋身病猝重,勢難察任,今姑改差,何如?傳曰,允。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
吏曹口傳政事,以洪赫爲瑞興府使,鄭義命爲厚陵令。
傳于尹魯東曰,瑞興府使,使之當日辭朝。
朴瑞源啓曰,行大司憲鄭尙愚,執義李鼎秉牌不進,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以執義李鼎秉,正言李鍾運牌不進罷職傳旨,傳于朴瑞源曰,只推。
以平安監司鄭晩錫狀啓,朔州府使李祜植屢朔沈病,許久廢務,不得已罷黜事,傳于尹魯東曰,令該曹口傳差出,催促下送。
吏曹口傳政事,以沈能俊爲朔州府使。
南履懋改差,代以李冕植爲假注書。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
吏曹參判金魯敬疏曰,伏以,臣於本月二十日,祗奉恩誥,以臣爲吏曹參判者,臣始焉倘怳,歷日震悚,殆不知措躬之所也。臣之本末,臣自知之,綿薄之材,鹵莽之識,歷數在廷,最居人下,不自意雨露不擇於朽株,鞭策亦及於駑馬,釋褐未幾,寵渥偏隆,出入於文石之陛,滾到於卿月之班,于今十有餘年矣。恩荷邱山,效蔑絲毫,居恒懍惕,若隕淵谷,臣之至願,惟在於斂迹榮盛之途,置身冗散之地,以無用之用,爲不報之報,今此天官佐貳之命,初何嘗一毫近似於臣也?夫六典設職,孰非重任,而天官之選,最居其右,愼簡百僚,甄別流品,使公道恢張,物情平允,卽其責耳。貳佐之任,雖異於長僚,苟或代爲之政,則不擇緊漫,皆得差除,不如參議之只出緊任而止,若非鑑識優長於衆中,望實俱隆於一世者,則决不可濫授而冒據也明矣。今臣百務無當,寸長都乏,加以性本寡諧,病亦相隨,同朝之過從常罕,當世之見聞甚狹,生受茫昧,樣不入俗,其何以參坐於銓衡之席,與聞其末議也,噫,量材而授,聖朝之當務也,知難而退,古人之明訓也,爲任如彼其重,不計能否而授之,則貽累於則哲者大矣。自知若是甚明,而徒事貪戀而居之,則鮮免於僨誤之歸矣,蚊蚋負泰華之重,鷄鶋享鍾鼓之音,夫人皆知其不可,臣雖欲憑恃寵靈,强其所不能,當其所不堪,亦知其必不可也。擧世之嗤點,一身之猖披,固不足言,其於羞淸朝而玷名器,何哉?百爾思惟,承膺無望,玆敢冒入文字,披瀝而陳之。伏乞天地父母,諒臣言之非出飾讓,特許鐫免,以幸公私,不勝大願。臣無任云云。答曰,省疏具悉。卿其勿辭行公。
全羅監司金啓溫疏曰,伏以,皇穹篤佑,吉慶滋至,慈齡彌邵,玉候康復,斯誠曠萬古無疆之休,懽忻忭祝,中外同情,仍伏念,臣拚棄至難强之勢,冒膺不敢當之任,負乘蹲仍,居然半載餘矣。湖南一路,卽國家根本之地,而己庚以來,荐被歉荒,民物殘敗,畜儲枵竭,崩潰顚蹶之憂,固已非朝伊夕,而不幸今歲之大侵,又復十倍於己庚,譬如大病之餘,重添難醫之危證,幾百萬生齒,無不在於宛轉呼號之中,而一路憂虞,茫然若涉大水之無涯,斯誠國計贏詘,斯民存亡之一大關頭。雖使副手良工,彌綸接濟,尙患其擔夯不起,奈何不下?況如臣者,姿本下中,無所適當,尋常百執事之列,猶難堪任,而謬荷重寄,猝當災歲,威望之素淺,短於彈壓,知慮之所偏,拙於措處,自謂其信心而疎迂,祗足害事,非不欲彈誠,而實惠不能下究,觸事闇憒,無往非罪,早夜悸懍,不知所出。嗚呼,湖民之命,吁亦危且迫矣。荐饑餘命,貧富俱困,雖遇豐年,已難爲生,而大荒振古,綿力已詘,初秋則田間自生之稊稗,猶能爲穀腹之資,而未及深冬,甁罌已罄,扶携丐乞,圖延一時之命者,猝遇隆寒,顚仆道路,死者相枕,無邑不然,隣保未暇其收瘞,行路皆爲之錯愕,而況又饑癘相仍,輒復如期,觱栗之時,猶復肆行,暄暖之後,尤益熾盛,飢者兼病,札瘥愈多,到處孔慘,有不忍言,水火塗炭之厄,曾不過此,而饑寒所迫,民失恒性,白晝搶掠,看作常事,暮夜放火,無處無之,擧一路如在兵燹火之中,而傳聞所及,往往幾於易子而析骸,卽今如此,窮春可知。嗚呼,災歲恤民,莫若寬紓,而今年湖民之受殿下字恤之澤,恩至渥也。賙賑則捐鉅萬大農之貲,蠲減則停一路供獻之需,以至於別頒帑藏,渙發德音,恩言所被,跛躄咸聳,垂死窮氓,得此奚憾?竊伏念,聖明之曲恤幽隱,至於如此,而臣以守土之臣,旣不能早先措畫,使民無捐瘠,又不能悉達民隱,使朝廷或有所未及畢燭,而聖朝蠲恤之政,萬一不免於有始而無終,則臣之罪,於是乎雖萬殞而難贖矣。方今民情之危迫,臣旣略數于前,然而國計有重於民情,以今板蕩之經費,固難議到於大寬紓之政,而災荒亦有淺深,寬紓亦有緩急,國計民情,亦或有互相輕重之時,若以今年災荒之狀,只行平歲寬紓之政,則彼此緩急之間,不亦經重之失倫乎?顧今正供經用之當出於民者,卽大同與軍布是也,而正稅事體,旣嚴且重,收捧有程限,裝載有常式,雖遇歉年之如甲寅己巳,停退之恩,每出特旨,未嘗敢自下仰請,而彼蚩者氓,但見今年之慘歉,有浮於甲寅己巳。又見民力之窮困,百倍於甲寅己巳,雖欲竭力,實亦無策,則妄生希覬,或冀停弛,勢旣固然,情亦甚慼,而以臣見之,亦見其如此則餘民猶可支持,不如此則存者恐亦無幾者何也?米穀絲麻,皆出於地者也,昨年湖南通一路所出之米粟,必不能爲百餘萬人數月之食,雖悉罄其所出,以爲糊口之饘粥,猶此强半不足,況以此而輸糴,以此而納稅,其將何所出乎?常年則固或有通貨貿遷之路,而湖民錢路,專靠木綿,綿旣慘歉,錢無可辦,錢穀俱荒,生財無術,又將使之督納其所當納,則其勢唯有流離而止耳。且況流離而至於死亡者,自秋冬始,已不可勝計,有主之土,亦多虛地,無藝之稅,又添愁苦,死者已矣,生者亦不堪於隣族之侵困,則亦將次第蕩析,無有遺類而後已,民旣靡遺,稅將焉出?臣之此言,萬萬非過計夸辭,默推景象,的然如此,至於沿海三邑之當納於昨年者,尙多未收,有關紀綱,誠亦寒心,不能董飭,臣實有罪,又何敢費辭自解,而民雖至愚,亦知正稅之至重,則豈敢故爲頑拒,期欲玩愒哉?誠以沿邊諸邑,自己巳以後,七年六賑,不見樂歲,村閭空虛,邑里蕭條,田多汙萊,野稀人煙,不幸今年,又加以雪上之嚴霜,不死則逃,存者幾希,而亦皆方秋顑頷,未冬浮黃,徒欲僥倖延活,仰哺於賙賑者耳。今乃椎剝於此輩,徵迫於此輩,非但責之以自己之當納,逃者死者之陳田廢田,昨年今年之舊稅新稅,無不一時竝督,龜刮益甚,鴻鳴轉哀,餘民則荷擔而已,長吏則束手而已。臣愚死罪,與其任其延他,徒損國體,莫如先勘賤臣不職之罪,次講斯民息肩之方,渙降恩言,別加顧恤,則未死沿民,其將隕結於無窮矣。又若木産邑三分一代捧之令,災民紓力,誠亦萬幸,而細察民情,尺寸之微,猶屬無麪之托,且況昨年之綿歉,不啻再昨年之比,則其所蠲代,不宜異同。凡此數事,俱關正供,宜不敢直有祈請,而臣旣目見民力之窮迫無餘,拘於文法,不一聞於殿下,則是豈對揚若保之德意哉?至若軍布保米之或停或代,非但甲寅己巳之已例爲然,尋常災歲亦莫不咸被惠澤。至于今年,以其有浮於甲己,而竝與尋常災歲所被之惠澤,或不免有分數之差減,則罔知經用之告窘,但苦椎責之及髓,愁怨悲號,勢所必至。臣於是,蚤夜渴悶,多般譬曉,力之所及,皆令畢辦,而其奈民勢,已到竿頭,春窮轉成弩末,衣鶉面鵠,朝不慮夕者,咸曰賙賑猶不願受,徵督盍且少寬云爾,則亦可見其切急之甚矣。且其應保米之役者,本皆窮民殘戶,不堪力役之類也。常年亦且艱辛,今年又多死散,而粒米如金,推貸路絶,惟正之供,猶且敢議於闊狹,則經用雖重,其將不暇於責納,況又歉年代納,匪今斯今,則以今年之歉歲,今年之民力,獨靳於全數代納,亦豈不有缺於聖朝仁恤之政乎?伏惟聖鑑光明,下燭蔀屋,鬻男賣女,家啼野哭之慘,必當不聞而如聞,沿門叫丐,僵臥氷雪之狀,必當不見而如見,其所以惻然而垂憐,思欲而拯活奠安之者,亦必不待臣言之畢矣。伏願殿下,亟發明旨,今春大同,許待秋成,木納邑許以全數代錢,而咸平·務安·羅州三邑未捧之數,亦令別例措處,或停或代,竝寬期限,其餘軍布保米之當停當代,一遵甲寅故事,己巳特恩,悉行大寬紓之政,使此南民,得以少須臾無死,千萬幸甚。且有一事之不容不尾陳者,有土則有稅,而遇災則必有停減者,雖王稅所重,不得不然,誠以災民之不可白徵故也。本道所在各宮房各司各營稅納,昨秋因廟堂筵稟,有一從災實執摠之關飭,故災民莫不欣然相告,以爲今而後可免於白徵也。該司該營,或以支計所須,不許減摠,勿問陳起,悉令督稅,則災民輩又莫不愕然失圖,擧將渙散。且於月前,因扶安縣監臣李魯集上疏,本縣所在糧餉屯稅,特蒙蠲減之盛典,扶安之民,得免於白徵之冤苦,而雖以糧餉屯言之,其布在列郡者,又不止於扶安一縣,則彼以守臣疏請之故,得被蠲減,其餘則無所因極,仍在勿減者,此疆爾界,非但窮民之向隅而已,其在朝廷事體,國家恩典,亦豈容若是之班駁不均乎?且彼以一守臣,抗疏叫閽,得被殊典,而臣乃猥叨旬宣之任,顧不能一例陳請,均獲蠲停,則臣將何辭,自解於南民,而亦豈不爲守臣之罪人乎?亦願一依昨秋行會,各宮房各司各營所在屯稅,一從災實,許其執稅,仍作一副令式,永久遵行,亦湖民寬紓中一大事也,民事所迫,語多章皇,伏地戰悸,冞增隕越。臣無任云云。答曰,省疏具悉。疏辭令廟堂稟處。
禁府啓目粘連,咸鏡道放未放修啓冊子中本府所關定配罪人未放秩乙良,竝只依啓聞施行爲白乎旀,他餘罪人,令刑曹稟處,何如?判付啓,依允。又照目粘連,原州前僉吏柳相斗矣本府議啓內,橫占土地,勒奪民財,法外濫施之刑,諸般己入之物,道臣論列,若是狼藉,不可以囚供之發明,有所容恕,以此照律,罪從重論,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
乙亥二月二十二日辰時,上御大造殿,藥房提調·副提調持湯劑入侍時,提調金在昌,副提調金熙周,記事官李驥秀,記注官林景祚,別兼春秋洪敬謨,檢校待敎李鶴秀,以次進伏訖。在昌奉進湯劑,上進御。在昌曰,夜間聖體,若何?上曰,一樣矣。在昌曰,寢睡·水刺之節,何如?上曰,一樣矣。在昌曰,王大妃殿氣候,何如?上曰,各殿宮氣候皆一樣矣。仍命退,諸臣以次退出。
上在昌德宮。停常參·經筵。
朴瑞源啓曰,行大司憲鄭尙愚未肅拜,執義李鼎秉呈辭,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙周啓曰,藥房提調·副提調持湯劑來待矣。傳曰,入侍。
注書李驥秀病,代以權中復爲假注書。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
又以吏曹言啓曰,今此宗廟各陵殿宮園墓,寒食祭祭官,當爲磨,而老病公故外,實無推移分排之路,依近例刑官及司饔院官員年六十以上人員,通融塡差以入之意,敢啓。傳曰,知道。
又以吏曹言啓曰,今此寒食祭,祭官中,時無職名人員,令該曹口傳付軍職,何如?傳曰,允。
朴瑞源,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,李鳳燁等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
又以義禁府言啓曰,時囚罪人柳相斗杖一百收贖,告身盡行追奪,流三千里定配照律公事判付內,依功減一等事,命下矣。柳相斗功減一等,杖一百收贖,告身盡行追奪,黃海道豐川府安山驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
又以賑恤廳言啓曰,五部都民處,三巡發賣米,自今日分給,而東部三十二契一千四十六戶,西部城內外五十五契三千一百二十一戶,米六百十七石六斗,先爲分給之意,敢啓。傳曰,知道。
又以賑恤廳言啓曰,今日中部五十八契四百十八戶。東部一契一百八十八戶。西部沿江二十六契二千二百四戶。南部城外十八契一千七百六十四戶。米六百五十六石五斗分給之意,敢啓。傳曰,知道。
又以賑恤廳言啓曰,中部鄕校洞契任掌沈同伊,今月二十三日本洞路傍,得三歲遺棄男兒,同里居良女張召史,欲爲收養。丁萬碩契任掌李慶炫,今月二十三日本洞路傍,得二歲遺棄男兒,同里居良女吉召史,欲爲收養。東部蓮池洞契任掌崔順昌,今月二十三日本洞路傍,得一歲遺棄男兒,同里居良女金召史,欲爲收養。西部太平館契任掌朴點福,今月二十三日本洞路傍,得二歲遺棄男兒,同里居良女黃召史,欲爲收養。倉洞契任掌鄭成位,今月二十三日本洞路傍,得二歲遺棄男兒,同里居良女宋召史,欲爲收養。南部明禮洞契任掌郭成奉,今月二十三日本洞路傍,得二歲遺棄男兒,同里居良女宋召史,欲爲收養。貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道
乙亥二月二十三日辰時,上御大造殿。藥房提調·副提調持湯劑入侍時,提調金在昌,副提調金熙周,記事官李驥秀,記注官柳可均,別兼春秋朴齊聞,檢校待敎李鶴秀,以次進伏。在昌奉進湯劑,上進御。在昌曰,日氣晴佳,聖體,若何?上曰,一樣矣。在昌曰,寢睡·水刺之節,何如?上曰,一樣矣。在昌曰,近間連試行步,已復常度乎?上曰,然矣。在昌曰,王大妃殿氣候,何如?上曰,殿宮氣候一樣矣。仍命退,諸臣以次退出。
上在昌德宮。停常參·經筵。
卯時,日有兩珥。
尹魯東啓曰,行大司憲鄭尙愚未肅拜,執義李鼎秉呈辭,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
金熙周啓曰,藥房提調·副提調持湯劑來待矣。傳曰,入侍。
以應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰,李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝卽牌招,以爲推移入直之地,何如?傳曰,允。
傳于尹魯東曰,留院上疏入之。
尹魯東,以都摠府言啓曰,副摠管張鉉宅,以御營中軍,本營諸將官射會監試事,南小營晝仕出去之意,敢啓。傳曰,知道。
慶尙監司李存秀疏曰,伏以,臣遭値艱虞,受命南來,階前蔀屋,仰體聖念,有事輒聞,無願不懇,煩瀆之罪,實無所逃,而至於大關民命,不可不仰請處分者,亦安敢以屢瀆爲嫌,而不以上聞乎?本道結摠,今始停當,各樣租賦,方將徵捧,開倉裝船,急於風火,徵布索租,刻以時日,按例責辦,視同常年,哀彼孑遺,方在涸轍,小大睊睊,具曰胥死溝壑,在前追呼,在後保抱携持,若就觳觫,臣若緘默以度,則環一道幾百萬倒懸之民,雖騈首而就死,其無以一呼籲於仁覆之下矣。疾痛必呼,人情之常,而呼猶不得,情當如何?臣請爲嶺民仰首而鳴呼,惟聖明垂察焉。夫飢者不得食則死,寒者不得衣則死,有一於此,理無必全,況兼之乎?嶺之爲郡,被山帶沿,山宜於綿,沿宜於稻,飯稻衣綿,甲於國中,時或金火迭代,豐儉殊形,山氓憂於食則沿穀以濟之,沿人憂於衣則山綿以救之,貴賤相須,有無交遷,曾不踰嶺,飽煖之源,已辦於四境之內矣。是以粟米麻絲,底愼常賦,春漕夏稅,罔或愆期,交兌考尺,爲諸路先,非惟民俗之質厚爲然,抑亦地利之肥饒使之然也。設或水旱交湊,山沿俱歉,公儲尙不至蕩然,發廩猶可以救之,故獲免於盡劉,至若昨年之爲災,振古所無,魃威所被,赤土相望,水害乃去,白沙無際,禾無分苗,綿不盈筐,饘粥米遑,杼柚奚論,粵自夏秋,甚於春窮,始則煮荳葉而爲粥,終焉拾橡實而爲糧,如是數朔,此猶難繼,松無完皮,草不留根,挈瓢四出,織於道路,老弱先踣,壯健繼之。原野之間,僵者相枕,入冬以後,凍餒益甚,一粒之難,難於珠玉,寸絮之貴,貴於金帛,切近之災,甚於剝床,哀號之聲,可以干霄,於是乎軀命是謀,情性都喪。東家之牛犬,攘於西家,上里之釜甑,掠於下里,見粒米則忙攫而生嚼,望炊烟則群赴而相奪,甚至有妻不識夫,慈不保子而極矣。爻象如此,餘尙何說?有識之憂,宜無不至,而可幸無事,式至于今者,惟有民心可恃者存故耳。今民有言曰,國之有穀,民之自出,民不能輸,國焉有穀,穀旣不敷,亦何由人人濟之?勢所無奈,死固無憾,而倘我國家,寬我之賦,弛我之徭,春漕退之於秋,綿布代之以錢,稍寬時月之限,俾開容旋之路,驅督不聞,鞭捶不及,則雖明日不見賑而死,固當甘心,而感泣於地下,吁其戚矣。今夫一瓢粥一斗粟,得則生,不得則死,猶有以此易彼之心,死猶可能,而米與布無可辦之道也。然而耿耿一心,惟在正供,以米則不敢望其全寬,而惟半租之待秋是懇,以木則不敢望其停退,而惟純錢之代納是願。非徒此也,方秋省部之日,鳥形鵠面,相與啜泣於荒蕪之田間曰,天實爲之,已矣吾民,其如公賦何,雖以豳民之獻豜,周女之恤緯,何以加是?推此數言,民情大可見,莫非我祖宗朝深仁厚澤,入人之深也,爲今之計,莫如保是心而已矣。雖有難行之事,掣礙之端,固當爲民之地,以爲上下交相忠愛之道,況此半租之待秋,綿布之代錢,卽不過轉移間事耳。進退之間,月日無多,換代之際,損益無關,而民命之存亡在於是,民心之咷笑在於是,以此較彼,其輕重得失,果何如也?昨秋近侍之慰諭,歲初別諭之渙宣,拯濟憫恤之德意,藹然於十行之間,愚夫愚婦,莫不聳聽而感涕,今若於寬限換代之事,趑趄而不敢仰請,則是奪粒於顑頷之吻中,而曰救汝之飢,剝皮於枯槁之骨上,而曰救汝之寒,至愚而神者,孰不解體?與其鞭背椎髓而竟莫能捧,徒令民與賦之俱失,曷若優之以期限,許之以代捧,上可以徵其稅,下可以保其心之爲愈,此其利害,較然明甚。第今諸道皆歉,經費枵然,臣雖無似,亦嘗從大夫後,與聞於廟謨之末,語及國計,未嘗不哀痛而憂歎者也,寧敢以一朝居外,便置於相忘之域,輕爲此寬代之請,以自陷於瀆擾之科哉?夫藏於秋者窮於春,需於冬者匱於夏,物之情也,今乃以秋之所未藏,責之〈於〉春,冬之所未需,徵之於夏,飢而不得食者,責之於飢者,寒而不得衣者,徵之於寒者,揆之於情,近乎否乎。然猶責之不已,徵之愈迫,則其勢必至於靡有孑遺,設有幸而得全者,斗來不啻百錢,尺布價增三倍,而轉販之費,又不在此中矣,參之以勢,可乎否乎。責民以有,仁者猶爲不忍,況責之於無乎,置民於生,君子不以爲德,況置之於死乎?言之及此,誠可於悒。夫忘國家之大計,沽目前之小惠,臣之所不爲也,徇一時之人言,棄全道之民命,臣之所不忍也,斷斷此心,皦如出日。伏願聖上,亟垂鑑諒,漕邑大同,姑令折半,待秋收納,綿布邑之錢木參半者,許以純錢,至於稅木,則事體尤異於大同,有難遽議於闊狹,而本是純木也,窮民之艱辦,尤倍於大同,故分數代錢,亦有可據之例,況以今年之民勢,不施曠絶之典,實無保存之望,雖未敢竝請純錢,而許令折米代錢,以爲一分紓力之道焉。臣以民情之切迫,不避僭猥,如是屢瀆,語多妄率,無任云云。答曰,省疏具悉。民情聞甚慘然,所請特爲許施。
乙亥二月二十四日辰時,上御大造殿。藥房提調·副提調持湯劑入侍時,提調金在昌,副提調金熙周,假注書李冕植,記注官朴思彦,別兼春秋朴齊聞,檢校待敎李鶴秀,以次進伏。在昌奉進湯劑,上進御。在昌曰,夜間聖體,若何?上曰,一樣矣。在昌曰,王大妃殿氣候,何如?上曰,各殿宮氣候一樣矣。仍命退,諸臣以次退出。
上在昌德宮。停常參·經筵。
自初昏至二十六日開東,下雨,測雨器水深三分。
藥房都提調韓用龜,提調金在昌,副提調金熙周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴瑞源啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金熙周啓曰,藥房三提調,持湯劑來待矣。傳曰,入侍。
傳于李光文曰,藥房入侍,大臣·閣臣同爲入侍。
以副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮再牌不進罷職傳旨,傳于尹魯東曰,只推。
尹魯東啓曰,玉堂上下番俱空,已至多日,事甚未安,副應敎洪起燮,校理曺錫正·韓用儀,副校理李墷·金熙華,修撰李晉淵,副修撰金鐮,旣有只推之命,竝更牌招,以爲推移入直之地,何如?傳曰,允。
行大司諫尹益烈啓曰,臣年衰而病痼,淸朝耳目,今非可論,而昨自鄕廬,歸到私次,則薇垣除命,亦已多日矣。臣感激恩私,隨牌出膺,而第臣於合啓中,有不可聯參者,前此引避,輒蒙恩遞,到今處義,宜無異同,請命遞斥臣職。答曰,依啓。
尹羽烈啓曰,行大司憲鄭尙愚,執義李鼎秉牌不進。掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以執義李鼎秉,正言李鍾運牌不進罷職傳旨,傳于尹羽烈曰,只推。
以副應敎洪起燮,副校理李墷,修撰李晉淵牌不進罷職傳旨,傳于尹魯東曰,只推。
以慶尙監司李存秀狀啓,草溪郡守尹喜成身死事,傳于金敎根曰,令該曹口傳差出,當日下送。
尹魯東,以禮曹言啓曰,卽接徽陵參奉所報,則今二月二十七日寒食節享,兩官當爲備員將事,而別檢有闕未差云,莫重祭享,兩官不可不備,本陵別檢有闕之代,卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以趙徽鑑爲草溪郡守,朴熙輔爲徽陵別檢。
兵曹口傳政事,副司果朴鳴和·李游誠·趙奎昇·李敎源·任存常·趙象基·李遠翊·柳春東以上竝單付。
朴瑞源,以都摠府言啓曰,副摠管吳翰源,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,禁御兩營嶺南上番軍停番,而昨年禁衛營嶺南番次時,建陽門·銅龍門入直,姑令御營廳海西軍替代矣。來三月,又値嶺南番次,建陽門·銅龍門及東營入直軍,似當依前例竝令訓局軍替代,而內外各處,訓局專當入直,不無偏苦,銅龍門三十名,以禁御兩營京中哨軍,使之輪回替直,建陽門六十名,東營四十名,以訓局軍替代入直之意,分付,何如?傳曰,允。
李光文,以戶曹言啓曰,各道年終錢穀御覽會計,每於翌年二月二十五日啓請受出,自是定式矣。今年各道會案,幾盡上來,而忠淸道·全羅道·慶尙道,則道內還穀之停退,未捧夥多,考準査正之間,自致遲延,限內不得修正之意,三道道臣,旣已狀聞,御覽會計,待其會案齊到,修正以入之意,敢啓。傳曰,知道。
又以賑恤廳言啓曰,今日南部城內三十五契一千五百四十戶。北部四十契二千九百七十一戶,米六百九十二石十一斗分給,三巡已畢之意,敢啓。傳曰,知道。
乙亥二月二十五日辰時,上御大造殿。藥房入診持湯劑,大臣·閣臣承候同爲入侍時,都提調韓用龜,提調金在昌,副提調金熙周,假注書李冕植,記注官李昌瑞,別兼春秋朴齊聞,同副承旨李光文,假注書權中復,領府事李時秀,右議政金思穆,原任提學沈象奎,提學徐榮輔,原仕直提學洪奭周,檢校直閣徐俊輔,檢校待敎李龍秀,以次進伏。醫官吳千根·秦東秀·卞之錞·鄭重周·金宇敬·洪旭浩·權以中·李命運·李宜春,以次進伏楹外訖。上命醫官入診,旭浩·以中以次診候訖,退伏奏曰,脈候左右三部調均矣。時秀等曰,日前甘霈注下,雨後日氣連爲和暢,聖體,若何?上曰,一樣矣。寢睡·水刺之節,何如?上曰,一樣矣。各殿宮氣候皆一樣矣。時秀等曰,近日行步諸節,若何?上曰,諸症竝差愈矣。王大妃殿進御加味六君子湯,自今日停止事。出榻敎惠慶宮進服益氣調元湯前方中,去麥門冬,加便香附·貝母各一錢,唐木香五分,自今日五貼式日次製入事。出榻敎仍命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·差祭外,未肅拜·呈告人員,竝卽牌招,何如?傳曰,允。
金熙周啓曰,藥房提調·副提調,持湯劑來待矣。傳曰,入侍。
傳于尹魯東曰,禮房承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
朴瑞源啓曰,訓鍊大將李海愚以厲祭獻官,今方受香出去矣,所佩命召及兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,禁將兼察,仍佩往來,捕將,他邊大將兼察。
又啓曰,訓鍊大將禁將兼察,捕將他邊大將兼察事,命下矣。兼察訓鍊大將李堯憲,兼察左邊捕盜大將申鴻周,卽爲牌招聽傳敎,何如?傳曰,允。
尹羽烈啓曰,行大司憲鄭尙愚牌不進,執義李鼎秉差祭,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以正言李鍾運牌不進罷職傳旨,傳于尹羽烈曰,只推。
朴瑞源,以都摠府言啓曰,副摠管申絢在外,張鉉宅·李元植·吳翰源·金會淵差祭,都摠管金履陽,副摠管白東運·尹文東·南履翼俱有身病,只有任聖說一人,伴直無人,令政院稟旨變通,仍令該曹口傳差出,待下批牌招,以爲推移入直之地,何如?傳曰,允。
朴瑞源啓曰,因都摠府草記,副摠管申絢在外,張鉉宅·李元植·吳翰源·金會淵差祭,都摠管金履陽,副摠管白東運·尹文東·南履翼俱有身病,只有任聖說一人,伴直無人,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以閔命爀爲都摠管,以曺允遂·金相休·趙鍾永·李志淵·權烒·洪旭浩·李石求·金益彬爲副摠管。
尹魯東,以弘文館言啓曰,本館下番闕直,事甚未安,副應敎洪起燮,副校理李墷,修撰李晉淵,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,修撰洪羲弼時在忠淸道天安地,副修撰宋翼淵時在京畿永平地,經筵入番事緊,請竝斯速乘馹上來事,下諭。答曰,依啓。
以副校理李墷,修撰李晉淵牌不進罷職,傳于尹魯東曰,只推。
尹魯東,以弘文館言啓曰,本館下番闕直,事甚未安,副校理李墷,修撰李晉淵,旣有只推之命,竝卽牌招,以爲推移入直之地,何如?傳曰,允。
又以司饔院監膳提調意啓曰,今日監膳時,各殿宮日下生鮮,屢次點退,終欠體小,日勢漸晩,不得不捧入,而莫重御供,如是不謹,揆以事體,萬萬痛駭,貢人今方移法司照律嚴繩,而臣亦惶恐待罪之意,敢啓。傳曰,知道,勿待罪。
又以禮曹言啓曰,卽接林川幼學朴亮欽所志,則以爲,同姓十寸兄希默嫡妾俱無子,以其同生兄希德第三子尙塾,欲爲立後,兩家同議與受,未及禮斜,而希默夫妻,俱爲作故,到今拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長朴亮欽所訴旣如此,依定式,朴希德第三子尙塾,立爲朴希默之後,何如?傳曰,允。
朴瑞源,以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,全羅監司金啓溫上疏,備陳本道民勢之到春益窘,仍請今春大同待秋退捧,山邑木大同,全數代錢,咸平·務安·羅州三邑昨年大同未捧,或停或代,各軍門軍布保米,依甲寅己巳例停代,各宮房各司各營屯稅,一依昨秋行會,從實執卜,仍爲定式,而有廟堂稟處之命矣。諸道大無之災,從古何限,而未嘗有大同退限之自本道直請者,蓋以民勢非不切急,公稅尤爲至重,除非特敎進退,則下無得以闊狹於其間故也。況今年收租,比前大縮,雖使三道漕稅,及期齊到,經用無以支繼,都民無以資活,而況此兩南之穀,半停全停,則國計民命,尤當何如也?道臣異於守令,體國安民,固當兩行不悖,而惟正之納,一疏請退,獨不念民國重輕,各有其時耶。且湖南災荒,較勝於嶺南,而今請全數都停,卽嶺南之所未有也,若使此路一開,則後當告歉之歲,將無納賦之民,此豈細憂也?兩南道臣,竝從重推考,羅州等三邑未收,尤異於今年當納,卽是再昨年稅穀之漸致拒納,過春過冬,拖至於今者也,此乃已捧於民結,見弄於吏手,仍爲從間乾沒者,則又將一任其習,更退今秋耶?國綱所在,誠極萬萬未安,使之竝卽收捧,及時上納,山郡大同木,旣許以三分一代錢,而本道綿歉,果爲偏甚,三分之於折半,不甚相遠,特令折半代錢,軍布保米,前已參倚民勢,分數行會,今無以更加移易,置之。各宮房各衙門屯稅,勿送京差,從實執稅之意,草記定奪,申明行會,而間多有不遵朝令,依前濫徵之弊,至登道臣疏請,近來京外之不有著式,惟意毁劃,卽此而可以推類,從此朝廷命令,何以示信於民耶?依道臣所請,永爲定式,無敢低仰之意,嚴飭各宮房及各營各司,何如?傳曰,允。
又以訓鍊都監言啓曰,御營廳鄕軍停番間,建陽門東營,以訓局軍替代,銅龍門,以禁御兩營京中哨軍替代事,自兵曹草記蒙允矣。建陽門則本局別武士二人,軍六十名,禁衛營把摠率領,東營則本局軍四十名,御營廳哨官率領,來三月初一日,與御營廳鄕軍替代入直,西營,集春營入直將領,以禁衛營·御營廳哨官,依前仍領,本局軍替直,而竝待標信擧行之意,敢啓。傳曰,知道。
又以禁衛營言啓曰,御營廳鄕軍停番間銅龍門入直,以禁御兩營京中哨軍替代事,自兵曹草記允下矣。銅龍門入直軍,以本營京中哨軍三十名,來三月初一日,待標信替代,與御營廳京中哨軍,每朔輪回,本營將官率領入直,建陽門入直,御營廳將官,西營入直,訓局將官,竝以本營將官,率訓局軍替直,而新營入直軍三十五名內,五名減數,把摠則依前移直於建陽門之意,敢啓。傳曰,知道。
又以御營廳言啓曰,本廳鄕軍停番間銅龍門入直,以禁御兩營京中哨軍替直,建陽門東營入直,以訓局軍替代事,自兵曹草記蒙允矣。來三月初一日銅龍門入直將官軍兵,則以禁御兩營京中哨軍三十名,間一朔輪回入直,而禁衛營將官率領替代,建陽門東營入直將官軍兵,則以禁衛營把摠,本廳哨官,率訓局軍替代,竝待標信擧行後,下番鄕軍,仍爲放送。建陽門把摠,依例移直於新營,而東營入直騎士,該番將率領仍直,集春營入直訓局將領,與本廳哨官替代,新營則京標下軍三十名,別破陣十二名,入直之意,敢啓。傳曰,知道。
乙亥二月二十六日辰時,上御大造殿。藥房提調·副提調持湯劑入侍時,提調金在昌,副提調金熙周,假注書李冕植,記注官林景祚,別檢春秋洪敬謨,檢校直閣徐俊輔,以次進伏。在昌奉進湯劑,上進御,在昌等曰,夜間聖體,若何?上曰,一樣矣。在昌等曰,王大妃殿氣候,何如?上曰,各殿宮氣候一樣矣。仍命退,諸臣以次退出。
上在昌德宮。停常參·經筵。
酉時,雨雹狀如小豆。
尹羽烈啓曰,合辭方張之時,兩司無詣臺之員,事甚未安,除在外·未署經·差祭外,未肅拜·呈告人員,竝卽牌招,何如?傳曰,允。
尹魯東啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
金熙周啓曰,藥房提調·副提調持湯劑來待矣。傳曰,入侍。
朴瑞源啓曰,行大司憲鄭尙愚牌不進,執義李鼎秉差祭,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以正言李鍾運牌不進罷職傳旨,傳于尹羽烈曰,只推。
以副校理李墷,修撰李晉淵再牌不進罷職傳旨,傳于尹魯東曰,只推。
以副應敎洪起燮,校理曺錫正·韓用儀,副修撰金鐮牌不進罷職傳旨,傳于尹魯東曰,只推。
尹魯東,以弘文館言啓曰,本館下番闕直,事甚未安,副應敎洪起燮,校理曺錫正·韓用儀,副校理李墷,修撰李晉淵,副修撰金鐮,旣有只推之命,竝卽牌招,以爲推移入直之地,何如?傳曰,允。
又以司饔院監膳提調意啓曰,因特敎,供上生鮮,以本色如例擇進之意,各別嚴飭於漁夫契貢人等處,而昨日進排生鮮,全不成樣,故該貢人,已爲移法司照勘矣。卽者貢人等所告內,近日風勢不順,沿江上下,四處求貿,終不得可合生鮮,今日日供,萬無封進之勢,不勝罔措云,莫重供上,不善措備,特敎之下,又若是煩告者,貢人輩擧行,萬萬駭痛,方令該曹加等勘罪,臣之不能檢飭,惶懍待罪,而到今事勢,實無以如例封進,姑許以活鷄,全數代捧,何如?傳曰,勿待罪,弊瘼若如此草記,則姑爲代捧可也。
乙亥二月二十七日辰時,上御大造殿。藥房提調·副提調持湯劑入侍時,提調金在昌,副提調金熙周,假注書李冕植,記注官朴思彦,別兼春秋洪敬謨,檢校直閣李光文,以次進伏。在昌奉進湯劑,上命自內入之。在昌等曰,夜間聖體,若何?上曰,一樣矣。在昌等曰,寢睡·水刺之節,何如?上曰,一樣矣。在昌等曰,王大妃殿氣候,何如?上曰,各殿宮氣候一樣矣。仍命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
金敎根啓曰,同副承旨李光文今日不爲仕進,卽爲牌招,何如?傳曰,允。
金熙周啓曰,藥房三提調持湯劑來待矣。傳曰,入侍。
尹羽烈啓曰,行大司憲鄭尙愚,執義李鼎秉牌不進,掌令韓啓玉·金在浩,持平康聖翊·吳泰長在外,監察茶時之意,敢啓。傳曰,知道。
以執義李鼎秉,正言李鍾運牌不進罷職傳旨,傳于尹羽烈曰,只推。
以副應敎洪起燮,校理曺錫正·韓用儀再牌不進罷職傳旨,傳于尹魯東曰,只推。
以副校理李墷,修撰李晉淵牌不進罷職傳旨,傳于尹魯東曰,只推。
以副修撰金鐮牌不進罷職傳旨,傳于尹魯東曰,只推。
尹魯東,以侍講院言啓曰,司書沈能岳屢日入直矣,身病猝重,纔已出去,兼司書李晉淵呈辭受由,說書李同淳在外,下番闕直,事甚未安,兼輔德徐俊輔,以閣臣除本仕,兼弼善未差,輔德權丕應,文學南周獻,兼文學洪敬謨,竝卽牌招,以爲姑降推移入直之地,何如?傳曰,允。
以輔德權丕應,文學南周獻,兼文學洪敬謨牌不進罷職傳旨,傳于尹魯東曰,只推。
以江原監司趙弘鎭狀啓,楊口縣監具悌元身死事,傳于金敎根曰,令該曹口傳差出,催促下送。
尹魯東,以弘文館言啓曰,本館下番闕直,事甚未安,副應敎洪起燮,校理曺錫正·韓用儀,副校理李墷,修撰李晉淵,副修撰金鐮,旣有只推之命,竝卽牌招,以爲推移入直之地,何如?傳曰,允。
金敎根,以吏曹言啓曰,來三月初七日,行大報壇祭,獻官,時原任大臣中當爲塡差,而領議政金載瓚,右議政金思穆,領府事李時秀,俱有身病,奉朝賀李敬一致仕。左議政韓用龜,藥院都提調,例不得塡差,何以爲之?敢稟。傳曰,依前例代差。
尹魯東,以禮曹言啓曰,卽接中和幼學林英春所志,則以爲,同姓九寸叔弼賢嫡妾俱無子,以其同姓四寸弟碩柱第三子澤春,欲爲立後,諸族同議完定,而兩家父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長林英春所訴旣如此,依定式,林碩柱第三子澤春,立爲林弼賢之後,何如?傳曰,允。
朴瑞源,以兵曹言啓曰,慶熙宮衛將李濟憲除授在外,過限未上來,羽林衛將李鍾文,景福宮衛將黃應冽,文臣兼宣傳官金鐮,俱以病難供職,呈狀乞遞,竝改差,何如?傳曰,允。
乙亥二月二十八日辰時,上御大造殿。藥房三提調持湯劑入侍時,都提調韓用龜,提調金在昌,副提調金熙周,記事官李若愚,記注官朴思彦,別兼春秋洪敬謨,檢校直閣鄭元容,以次進伏訖。用龜奉進湯劑,上曰,自內入之。上問,注書誰也?賤臣起伏奏曰,注書臣李若愚也。用龜等曰,日間聖體,若何?上曰,一樣矣。用龜等曰,王大妃殿氣候,何如?上曰,各殿宮氣候皆一樣矣。仍命退,諸臣以次退出。
上在昌德宮。停常參·經筵。
卯時,日有兩珥。午時,日暈。
李光文,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
金會淵啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,竝許遞,前望單子入之,待下批牌招察任。
金敎根啓曰,右承旨尹魯東今日不爲仕進,卽爲牌招,何如?傳曰,許遞,前望單子入之,待下批牌招察任。
金熙周啓曰,藥房提調·副提調持湯劑來待矣。傳曰,入侍。
承旨前望單子入之,金會淵落點。
臺諫前望單子入之,大司憲金蓍根,大司諫權常愼,執義金熙華,司諫尹久東,掌令金鍾文·李毅遠,持平李應奎·任文白·獻納尹致鼎,正言金蘭淳·閔鼎秀落點。
執義金熙華啓曰,臣於淸朝耳目之任,萬不近似,而亞憲特點,忽下於玉署持被之中,天牌儼臨,臣感激恩私,怵畏義分,雖不得不章皇出肅,少伸叩謝之忱,而第於昨夏洪時濟疏出,而兩司諸臺之以當言不言,堂箚臺疏,論斥備至,臣亦不言兩司中一也。至今追惟,慙恧靡措,臺端一步,便成鐵限,其何可一刻晏然蹲冒於臺次乎,請命遞斥臣職。答曰,依啓。
司諫尹久東啓曰,臣言議風采,本自蔑如,淸朝耳目之任,萬不近似,而不意今者,伏奉司諫院司諫特除,繼以天牌儼臨,臣惶隕震惕,罔知攸措。揆以分義,宜卽竭蹶趨進,以效一日之責,而第臣於合啓中,有私義之不可隨參者,前後辭避,輒蒙體諒之聖恩,今臣處義,與前無異,以此情踪,其何敢一刻晏然於臺次乎?請命遞斥臣職。答曰,依啓。
金熙周啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
臺諫前望單子入之,執義具康,司諫任俊常落點。
以副修撰金鐮,再牌不進罷職傳旨,傳于金熙周曰,只推。
以副應敎洪起燮,校理曺錫正·韓用儀,副校理李墷,修撰李晉淵牌不進罷職傳旨,傳于金熙周曰,只推。
金熙周啓曰,應敎一員,副校理一員未差,修撰洪羲弼,副修撰宋翼淵在外,玉堂上下番俱空,事甚未安,副應敎洪起燮,校理曺錫正·韓用儀,副校理李墷,修撰李晉淵,副修撰金鐮,旣有只推之命,竝卽牌招,以爲推移入直之地,何如?傳曰,允。
以副應敎洪起燮,校理曺錫正·韓用儀,修撰李晉淵,副修撰金鐮牌不進罷職傳旨,傳于金熙周曰,只推。
金熙周啓曰,玉堂上下番俱空,事甚未安,副應敎洪起燮,校理曺錫正·韓用儀,修撰李晉淵,副修撰金鐮,旣有只推之命,副校理李墷疏批已下,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎李龜雲,副應敎趙民和,校理姜世綸·洪命周,副校理尹致鼎·金箕殷,修撰朴孝成,副修撰李鍾運落點。
金熙周啓曰,前望修正,何等審愼,而卽見玉堂前望點下者,校理李瀅夏方在遭故中,該曹初不付籤,以至蒙點,臣之矇然捧入,不勝惶恐,而當該堂上,不可無警,推考,何如?傳曰,允。
吏曹口傳政事,以權以中爲楊口縣監。
以持平李應奎·任文白,獻納尹致鼎,正言金蘭淳牌不進罷職傳旨,傳于金會淵曰,只推。
李光文啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
金熙周,以吏曹言啓曰,今此大報壇祭攝行祭祭官中時無職名人員,令該曹口傳付軍職,何如?傳曰,允。
金熙周,以吏曹言啓曰,今此景慕宮朔祭大祝,前執義金熙華塡差,而時無職名,令該曹口傳付軍職,何如?傳曰,允。
兵曹口傳政事,副司果洪起燮·李墷·金熙華·李鼎秉竝單付。
金熙周,以侍講院言啓曰,輔德權丕應,文學南周獻,兼文學洪敬謨,旣有只推之命,與司書沈能岳,竝卽牌招,以爲推移入直之地,何如?傳曰,允。
以輔德權丕應,文學南周獻,兼文學洪敬謨,司書沈能岳牌不進罷職傳旨,傳于金熙周曰,只推。
完原君李惟命疏曰,伏以,臣之八耋偏母,素抱貞疾,長在牀笫,寧日恒少,自歲初猝得輪行毒感,跨朔沈重,屢經危域,近幸少減,而諸般證情,尙多餘憂。夙宵焦遑,不能釋慮,忽於夜間,挾滯猝劇,舊新証,一時竝發,寒熱交作,食飮全却,氣息凜凜,若將垂盡,目下症勢,實有朝夕難支之慮,臣方左右扶將,躬執藥餌,此際見差景慕宮朔祭獻官,淸齋在卽,豈敢言私,而第臣情理,萬萬煎迫,晷刻離捨,實無其路,玆敢忙陳短章,仰瀆崇嚴。伏乞聖慈,俯垂矜諒,特命該曹亟賜變通,以幸公私,仍治臣瀆擾之罪,以肅朝綱焉。臣無任云云。答曰,省疏具悉。疏辭許令該曹改付標。
副校理李墷疏曰,伏以,臣學術空疎,見識淺短,論思之任,實非可堪當,而前後濫叨,不止一再,輒敢强顔祇肅,持被登筵者,亦已屢矣。竊自幸近淸光奉玉音,優異之寵,非不榮耀,顧無足以承顧問而資啓沃,則不但自知甚明,抑亦聖明之所俯燭也。觸事憒劣,畢露醜拙,每自循省,惶恧靡措,而臣之冒沒,固已大矣。且念臣年前,重經瘧癘,調治失宜,而痰爲之祟,眩隨而作,至於昏瞀迷悶,如墮烟霧中,如在舟車上,方其㞃時,腰脅牽痛,屈伸俱妨,重之以久苦眼眚,赤暈白瞖,尋常視物,纈若霧縠,冒風對燈,輒致增劇,時或少歇,黽勉供仕,而寮采之所共知,親識之爲代憫者也。以此病勢,實難久居職次,而雖欲强策趨命,亦安可得也?又有目下區區難安之情,臣於日前,猥隨諸僚之後,參瀛圈之坐,圈事纔完,而憲臺之疏出矣。蓋圈選之法,長官與東壁,雖爲之主,而及其停當之際,取舍可否,參坐諸員,未始不與聞,則臣亦今番參坐中人也。其所處義,臣與長僚,宜無異同,顧何敢以西壁冗員,晏然自恕,而若無故也哉?從此玉署一步,便成鐵限,伊時諸僚,皆已後先遞去,臣獨尙此虛縻,已切淟涊之媿,且値空番之時,召牌日降,積犯違傲,彌增死罪,臺評旣如彼峻發,長僚又已上對章,豈不思所以繼卽自引,而先於諸僚,亦涉唐突,泯默伈泄,以至于今矣,玆敢隨牌詣闕,仰暴情實。伏乞聖明,亟降威罰,以謝人言,仍治臣瀆擾之罪,以昭法紀,千萬幸甚。臣無任云云。答曰,省疏具悉。爾其勿辭察職。
乙亥二月二十九日辰時,上御大造殿。藥房提調·副提調持湯劑入侍時,提調金在昌,副提調金熙周,記事官李若愚,記注官李昌瑞,別兼春秋朴齊聞,檢校直閣鄭元容,以次進伏。在昌奉進湯劑,上曰,自內入之,仍命醫官入診,湯劑奉入。醫官秦東秀入診訖,退奏曰,脈體調勻矣。在昌等曰,夜間聖體,若何?上曰,一樣,而各殿宮氣候皆一樣矣。仍命退,諸臣以次退出。
上在昌德宮。停常參·經筵。
夜自一更至三更,灑雨下雨,測雨器水深五分。
藥房都堤調韓用龜,提調金在昌,副提調金熙周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
行大司憲金蓍根,持平李應奎·任文白牌不進,執義具康傳旨未下,掌令金鍾文·李毅遠在外,監察茶時之意,敢啓。傳曰,知道。
傳于李光文曰,大臣·備局堂上引見。
金熙周啓曰,藥房三提調,持湯劑來待矣。傳曰,入侍。
傳于金熙周曰,禮房承旨馳詣宗廟·景慕宮,奉審摘奸以來。
以執義具康牌不進罷職傳旨,傳于金會淵曰,只推。
以持平李應奎·任文白,正言金蘭淳牌不進罷職傳旨,傳于金會淵曰,只推。
金敎根啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
臺諫前望單子入之,獻納金洛龍落點。
吏曹口傳政事,以韓永逵爲洪陽縣監。
以副應敎趙民和,校理洪命周,副校理尹致鼎·金箕殷,修撰朴孝成,副校撰李鍾運牌不進罷職傳旨,傳于金會淵曰,只推。
金熙周啓曰,玉堂上下番俱空,已至經宿,事甚未安,副應敎趙民和,校理洪命周,副校理尹致鼎·金箕殷,修撰朴孝成,副修撰李鍾運,旣有只推之命,竝卽牌招入直,何如?傳曰,允。
金敎根,以議政府領左相意啓曰,都堂會圈,臣等今方來會擧行,弘文提學·吏曹堂上,令政院卽爲稟旨牌招,以爲進參之地,何如?傳曰,允。
金熙周啓曰,弘文提學李肇源牌不進推考傳旨,今方捧入,而今日都堂會圈,當爲進參,如是違牌,事甚未安,更爲牌招,何如?傳曰,允,嚴飭牌招。
吏曹,都堂錄四點,朴光錫·尹永輝·柳訸·沈鈁·兪理煥·徐有素·沈能稷·李基栽·李應奎·李儒象·趙萬永·權中淸·李友秀·趙璟鎭·金陽淳·金鎭·尹應大·尹景鎭·趙秀仁·朴升鉉·李紀淵·李九會·李奎鉉·李羲肇·申綽·洪益聞·朴台壽·徐憲輔·金敬淵。
以吏曹參議金履載牌不進罷職傳旨,傳于金敎根曰,只推。
金熙周,以侍講院言啓曰,下番連日闕直,事甚未安,輔德權丕應,文學南周獻,兼文學洪敬謨,司書沈能岳,旣有只推之命,竝更牌招,以爲推移入直之地,何如?傳曰,允。
以輔德權丕應,文學南周獻,兼文學洪敬謨,司書沈能岳牌不進罷職傳旨,傳于金熙周曰,只推。
以副應敎趙民和,校理洪命周,副校理尹致鼎·金箕殷,修撰朴孝成,副修撰李鍾運牌不進罷職傳旨,傳于金熙周曰,只推。
以京畿監司朴宗薰狀啓,薦新生蛤等物限內不得封進,惶恐待罪事,傳于金熙周曰,卿其勿待罪事,回諭。
以江原監司趙弘鎭狀啓,杆城郡人物渰死事,傳于金熙周曰,聞甚矜惻,原恤典外,別加顧助,如有生前身還布,竝蕩減事,廟堂區劃分付。
以水原留守李益運狀啓,還餉未捧,不勝惶恐待罪事,傳于朴瑞源曰,卿其勿待罪事,回諭。
以濟州防禦使許溟狀啓,進上靑橘不得如例封進,惶恐待罪事,傳于金熙周曰,勿待罪事,回諭。
金敎根,以吏曹言啓曰,受由上京守令催促下送事,命下矣。自臣曹催促,則尙州牧使金箕憲以爲,身病猝重,不得下去云,義城縣令閔致和以爲,親病沈重,不得下去云,此時南邑之一日曠官,誠甚悶然,而親病身病,旣如是沈篤,則不可强令還任,閔致和改差,金箕憲罷黜,何如?傳曰,允。
金熙周,以禮曹言啓曰,卽伏見濟州牧使許溟狀啓謄報,則二月朔所封靑橘,一一摘取,只爲五百四十六箇,薦新二百八十八箇,依例封進,所餘二百五十八箇,較諸進上定例,排數無路,謹援已例,都封上送,以爲稟旨進獻事爲辭矣,莫重進上節果,如是減數封進,誠爲未安,而在前如此之時,已有稟旨封進之例,今亦依例令該院捧入,何如?傳曰,允。
金熙周,以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕鄭尙元汰去,代以事知守僕試才抄擇,備三望受點次,別單書入之意,敢啓。傳曰,知道。
李光文,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
金會淵,以義禁府言啓曰,江原監司趙弘鎭狀啓,三陟府使權太應,營將成元柱罪狀,竝令攸司稟處事,啓下矣。權太應時在任所,依例發遣府羅將拿來,成元柱亦在任所,發遣府書吏,交代後拿來,何如?傳曰,待待命拿囚。
乙亥二月三十日辰時,上御大造殿。藥房入診,大臣·備局堂上引見入侍時,都提調韓用龜,副提調金熙周,記事官李若愚,記注官柳可均,別兼春秋朴齊聞,領府事李時秀,檢校直閣鄭元容,同副承旨李光文,假注書權中復,事變假注書姜弼煥,領議政金載瓚,右議政金思穆,知事南公轍,行吏曹判書朴崙壽,戶曹判書李相璜,兵曹判書趙德潤,訓鍊都正李溏,漢城左尹李海愚,以次進伏。醫官吳千根·秦東秀·卞之錞·洪旭浩·李彦厚·安昌禧·權以中·李命運·李宜春,進伏楹外訖。時秀等曰,近日日氣極爲調順,聖體,若何?上曰,一樣矣。時秀等曰,近來每爲殿座,諸節益臻差勝乎?上曰,果漸差勝矣。時秀等曰,王大妃殿氣候,何如?上曰,各殿宮氣候皆一樣矣,仍命醫官入診。旭浩·以中以次診候,退伏奏曰,脈候左右三部調均矣。上曰,湯劑何不入之乎?用龜曰,時刻稍早,未及入之矣。上曰,提調何不入來乎?用龜曰,提調監煎,故不爲隨入矣。上曰,提調持湯劑入侍,可也。若愚承命出去,上曰,次對爲之。載瓚曰,卽伏見江原監司趙弘鎭謄報,則北道南運穀所載船四十餘隻,致敗於該道三陟·杆城等地前洋云,聞極驚慘,此是北民口吻中物,而專爲嶺民一半分救急之計,艱辛收聚,裝載以送者,而渰失之數,至爲三分一之多,當此嶺民十分遑汲之時,惟待此穀之利泊,以補賑資,而今至此境,大可哀痛。臣與僚相及諸宰,講究嶺民接濟之方,而終未得善策,更欲自他道移粟,則非但諸道之無所措手,輸送之際,必有後時之歎,又欲自京司給錢貿穀,則京外所儲,俱爲罄乏,無以區劃。設或有錢,目今嶺南,實無一包穀貿取之道,思之茫然,誠不知何以爲計,哀彼嶺民,必將盡劉而後已。一分拯濟之道,惟在於本道某樣上納之姑爲停留,以補賑資,而此亦無多,極爲罔措,臣筵退後當與諸宰,更爲爛商以奏矣。若愚,與提調金在昌,持湯劑偕入進伏訖,用龜奉進湯劑。上曰,自內入之。載瓚曰,永陵大王陵上莎土蹲縮處,戊辰秋幸行時親奉審,己巳又爲遣承旨奉審,待秋補築,已有成命,而連値事故,尙未擧行矣。今春解凍後,與王后陵上,封土漸縮,莎草脫落,至有陵官枚報禮曹,今則修改之役,不容經夏,第三月內有拘忌,待四月節,卽爲擇日擧行之意,分付該曹。謹依乙丑·丁卯健陵修改,丙寅元陵補築時例,勿設都監,只政府以下進去監董,恐合事宜,故敢此仰達〈矣〉。上曰,依爲之。出擧條載瓚曰,嶺南大同之因道臣疏請,特許停退,實出於不恤經費,悶念嶺民之至意盛恩也。臣等不勝讚歎,而第道臣之不爲留難,徑先陳請,果欠十分斟量矣。大同卽禹貢三賦九等之制,而國計民命,所關莫大,凡進退闊狹,下無敢干請,蓋自來已然。且念比年收租,逐歲漸縮,雖今經用,尤爲大詘,致使諸道竝力,稅穀及期,京廳支計,已萬萬罔措,惟以兩南漕期,指日是俟,今若退以幾月,拖過秋後,則今年國用,更無處着手,況又都民資活,全靠貢米,而已自春等,頒貢無路,部內幾萬口食,外無貿遷之勢,內絶沾漑之道,而鄕外藉或食麥,都下何所生穀乎?新穀未生之前,勢必坐而盡劉,而朝家亦將立視無策,念之及此,寧欲無言,今此嶺·湖兩道臣疏擧,非不知其迫不獲已,第不能深量周審則極矣。嶺南之不分三等邑緩急,竝請折半停捧,湖南之泛擧一道內郡邑,直請全數退限,俱爲節節慨然,此所以問備示警者也。然而嶺南旣施特恩,而果難全道竝退。湖南雖已防啓,而亦涉未蒙均惠,各依年分時分等分數之例。嶺南則右沿之以米當納,爲二十三邑,而其中十五邑,災形最爲偏酷,比他尤甚,十五邑大同,三分一退秋。湖南則納米沿邑之入於尤甚者爲十八邑,而羅州等六七邑,最爲尤甚,四分一停退,以示一視兩道,均施廣惠之德意。外此諸邑,竝使之及時收捧,如期輸納,而守令如或不勤董飭,未趁元定之限,則本律外另施加倍,斷不容貰之意,行會兩道,何如?上曰,依爲之。出擧條載瓚曰,前原州僉使柳相斗貪虐不法之罪,道臣査啓,臚列無餘,而及其勘律,不過中道徒配而止,然則貪吏何所畏,贓法何所施乎?亟施極邊遠竄之典,勿揀赦典,何如?上曰,依爲之。出擧條載瓚曰,前監司尹光顔,被謫蒙放,姑未收敍,而聞己身故云,凡帶罪作故者,輒蒙蕩滌之命矣。尹光顔罪名,亦令蕩滌,何如?上曰,依爲之。出擧條上命藥房先退,時秀·在昌等退出。載瓚曰,左右相以藥院勞,竝承子壻弟姪錄用承傳,而子壻弟姪,俱無可仕之人云,前亦有特爲移施之例矣,左相則有從孫,右相則有外孫,竝許移施似好,故敢達矣。上曰,依爲之。出擧條載瓚曰,諸道設賑邑守令,多有受由上京者云,此時災邑,豈可一任久曠?竝催促下送之意,分付該曹,何如?上曰,依爲之。出擧條載瓚曰,洪陽縣監今方有闕,而本邑賑政方張,不容暫曠,令該曹口傳各別擇差,待下批當日給馬下送。此外賑邑未畢賑前,如或有差代之事,必勿拘班資格例,一以擇人爲事之意,申飭銓曹,何如?上曰,依爲之。出擧條載瓚曰,上護軍李集斗,漢城判尹金履陽,護軍洪奭周,竝備堂還差,而金履陽湖西句管兼察,正卿亦多可合參聞廟謨,而未及差下之人,大護軍韓用鐸,兵曹判書趙德潤,大護軍金在昌,工曹判書閔命爀,大司憲金蓍根,大護軍李好敏,竝備堂差下,何如?上曰,依爲之。出擧條載瓚曰,卽見前咸鏡監司金履陽狀啓,則以爲,北路營閫親騎衛都試,例以五技取才,而其中鳥銃一技,不宜馬用,有名無實,而新設別砲衛,同有衛名,技精而不試,宜有所抑鬱,親騎衛都試時,除却鳥銃一技,移施於別砲衛,每年都試,合同試取,勿用沒技,通計四等長畫,左右列各取居首一人,一例登聞,則騎步專技,砲射無闕,請令廟堂稟處矣。事關試規,有難遽改,而第銃技不合於騎兵,砲衛本精於射放,以鳥銃移施,果爲得宜,竝與都試時,合設試取,左右列居首登聞之請,依施,何如?上曰,依爲之。出擧條載瓚曰,頃因江界府使上疏所陳諸條中,蔘錢之改定年限,防將之差送邊將,令道帥臣論報之意,覆啓行會矣。卽見平安監司鄭晩錫所報,則枚擧江界府使金啓河,兵使李元植所報,以爲,信蔘錢未捧條中三千八百四十三兩,旣是可捧,依前定限,嚴飭收捧,其餘二萬三千五十三兩五錢,以今民勢,實難督捧,自乙亥爲始,限十年排捧,防將之邊將陞差,帥臣論報,亦無貳議,依畿校灣撥例,每年以防功最著者一人,自該府薦報兵曹,差送兩西邊將,實爲激勸之道爲辭矣。以今本邑民力,二萬餘兩之同時竝督,必有錢未捧而民先散之慮,但十年之限,失之太遠,使之限五年畢捧,防守之勞,殆甚於騎撥之役,而苟欲責力,宜先酬功,以淸北鎭堡中,京校不願一窠,待該邑薦報,隨窠差送,仍爲定式之意,分付該曹該道,何如?上曰,依爲之。出擧條用龜曰,春等羅蔘,已爲捧上,自今入用於各殿宮之意,敢達。上可之,仍命大臣就座,諸宰奏事。公轍曰,惟正事體,至爲重大,朝家旣以災結磨勘以給之後,外道擧行,惟當董飭列邑,及期裝載,趁時上納,而今番兩南道臣之疏請秋大同,雖緣民勢之切急,而國計贏縮,實有不能料量者矣。本廳經用,以今年收租計之,不但入不當出,累萬石減縮,將無以推移塗抹,方此罔措之中,惟是新捧之如期入來,如諺所謂洗鼎待之食,而道臣忽發此言,貢價自享祀所用,皆是供上之需,經用有裕之時,決不可法外退限,況今國計哀痛,貢勢倒懸之時,限一年無價進排,事係行不得之外,貢人之呼冤,都下之許多朔不見一粒,將有大騷擾難言之歎,目下之憂,孰甚於此?廟堂回啓,雖已嚴防,而道臣疏辭一播之後,以今紀綱,民人之觀望,守宰之玩愒,不言可知。若於自四月以後,諸處漕船,如不絡續到倉,以致貢價絶巡之境,則民國狼狽,已無可言,而方伯守令,厥罪何居?諸道道臣,猶在遠外,本廳事勢之至於竿頭弩末無奈何之境,似未及詳細盡知,或認以有一分可爲之道,而有如前泛忽之弊,則此後事將不知至於何境。俄者大臣,以此縷縷筵奏,而亦自本廳將此擧條,措辭關飭,使之專力此事,刻期上送,如是而或有筵拖時日,未及齊到,貢價上下,以至乏絶之患,則方伯守令,斷當依事目勘罪之意,兩南道臣處,預先知委,京畿·湖西,一體申飭,何如?上曰,依爲之。出擧條公轍曰,昨年大同之過歲未納者,其數甚多,臣於向日筵奏時,漕邑守令,非不知如式請勘,而冬則催科方張,春則大賑相値,迎送之際,慮有一毫民邑之受病,姑以先甲之意,只爲關飭而已。湖南之羅州·咸平·務安等三邑,昨年未收,尙不上送,或竝與發船狀,周歲不來,道臣至以別例措處爲請,此是有漕法以來所未有之事,如此而又復仍置,則寧有如許國綱乎?全羅監司金啓溫,從重推考,欲令列邑一分惕念於漕事,則不可無懲一之擧,上項三邑守令,竝令該府拿問嚴處,何如?上曰,依爲之。出擧條載瓚曰,羅州等三邑漕運愆期事,當該守令,惠堂方請拿問嚴勘,而三邑俱是尤甚賑邑,待畢賑拿來,何如?上曰,依爲之。出擧條光文曰,今日賓對,兩司無一人進參者,事甚未安,違牌諸臺,竝推考,何如?上曰,依爲之。出擧條上命大臣先退,載瓚等退出,又命退,承史以次退出。
上在昌德宮。停常參·經筵。
金會淵啓曰,行大司憲金蓍根,執義具康,持平李應奎·任文白未肅拜,掌令金鍾文·李毅遠在外,監察茶時之意,敢啓。傳曰,知道。
金熙周啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,藥房提調·副提調,持湯劑來待矣。傳曰,入侍。
又啓曰,玉堂上下番俱空,已至經宿,事甚未安,副應敎趙民和,校理洪命周,副校理尹致鼎·金箕殷,修撰朴孝成,副修撰李鍾運,旣有只推之命,更爲牌招,副修撰宋翼淵,自鄕上來云,一體牌招,以爲推移入直之地,何如?傳曰,允。
李光文啓曰,別付料兵房來言,西北別付料親臨試射,每年春季朔初一日取稟事,曾有定式矣,今春季朔親臨試射,以何日爲之乎?敢稟。傳曰,命官爲之,初六日訓鍊院,兵判進去。
正言金蘭淳啓曰,臣之言議風采,初不近似於淸朝耳目之任,薇垣特旨,忽下於千萬夢想之外,感激恩私,怵畏義分,雖不得不章皇出肅,而第臣於合啓中,有私義之不可冒參者,前此引避,已蒙恩遞,今臣處義,宜無異同,以此情踪,其何可一刻晏然於臺次乎?請命遞斥臣職,答曰,依啓。
金敎根啓曰,吏曹郞廳來言,臺諫有闕政事,取稟。傳曰,前望單子入之,待下批牌招察任。
臺諫前望單子入之,正言李明緖落點。
金敎根啓曰,吏曹郞廳來言,楊口縣監權以中,兩司俱未署經云,除在外外,未肅拜人員,竝卽牌招,以爲備員署經之地,何如?傳曰,允。
行大司憲金蓍根啓曰,臣於淸朝耳目,初何嘗髣髴,而都憲前望,特點遽下,感激洪私,祗肅恩命,而臣於合啓中,有難聯參者,從前如臣處地,輒皆引避,得蒙體諒,則今臣處義,宜無異同,請命遞斥臣職。答曰,依啓。
以獻納金洛龍牌不進罷職傳旨,傳于金會淵曰,只推。
李光文,以備邊司言啓曰,嶺南賑邑守令未差之代,令政院,政官牌招,開政差出,何如?傳曰,允。
傳于金熙周曰,玉堂竝許遞,今日政差出。
金熙周啓曰,玉堂上下番俱空,已至多日,事甚未安,今日政新除授玉堂,竝待下批牌招,以爲推移入直之地,何如?傳曰,允。
有政。吏批,行判書朴崙壽進,參判金魯敬進,參議金履載式暇,左副承旨朴瑞源進。以尹應大·趙秀仁爲校理,徐憲輔·洪益聞爲副校理,趙璟鎭·李基栽爲修撰,李紀淵·尹景鎭爲副修撰,朴蓍壽爲兼弼善,金箕殷爲兼司書,金履陽爲禮曹判書。趙萬元爲禮曹參判,趙鐘永爲同義禁,李肇源爲左副賓客,金基周爲禮曹正郞,安亨鎭爲禮曹佐郞,李東冕爲司成,李仁承爲奉常主簿,洪羲人爲司饔主簿,金光素爲假引儀,邊達秀爲孝昌墓守衛官,李晩奎爲尙州牧使,柳尋春爲義城縣令,承文博士二單徐承烈·姜標,學錄二單朴齊輝·康國龍,南學訓導單禹夏哲,幼學朴敏國,年七十六今超通政,侍從臣前持平朴慶九,本生父,加資事承傳,博川郡守李義權,前縣監趙雲豪,熊川縣監權顯中,已上今加通政加資事承傳,贈吏參金憲行贈吏判例兼,贈吏議金時述贈吏參例兼,以上判尹金履陽兩代,故通德南庚老贈吏參例兼,右尹南履翼考,故校理尹得敬贈吏參例兼,同敦寧尹文東考,故通政申大烈贈戶參例兼,前慶尙左兵使申絅本生父移贈事承傳。再政。以李好敏爲漢城判尹,趙永傑·閔祖榮爲成均典籍,朴綺壽爲應敎,左副賓客單朴宗慶,右副賓客單李肇源。兵批,判書趙德潤進,參判申溆病,參議鄭景祚病,參知李基崇入直進,行右承旨金會淵進。以金在昌爲知事,李師彬爲同知,安策爲僉知,吳慶德·李緯坤爲羽林將,李景燁爲景福將,趙鎭淳爲慶熙將,李應植爲訓鍊副正,元策爲中樞都事,洪枃·李宗馨·金弘鍾爲訓鍊主簿,李鍾運爲文兼,李勉大·李志說·金魯赫爲武兼,李勉植爲慶尙左兵使,李民秀爲全羅右水使,金植爲三陟營將,李吉培爲管城將,僉知三單金植·李緯坤·申大履,大護軍鄭尙愚,護軍尹益烈·尹魯東·金爔,副護軍崔禧延·白泓鎭,副司直趙台榮·尹久東·李龜雲·趙民和·金在浩·韓啓玉·曺錫正·洪命周·韓用儀·姜世綸·尹致鼎·金箕殷·吳泰長·康聖翊·宋應圭,副司果李晉淵·洪羲弼·朴孝成·金鐮·李鍾運·宋翼淵·申在陽·金蘭淳,以上竝單付。再政。以朴敏國爲五衛將,崔翼爲忠壯將,李商駿爲宣傳官,趙命喆爲翊衛,蔡大永·金慶稷爲武兼,李楨植爲部將。
金熙周,以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月初十日辰時,衣襨香燭祭品奉詣吉日,同月十一日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,下番闕直,已至多日,事甚未安,輔德權丕應,文學南周獻,兼文學洪敬謨,司書沈能岳,旣有只推之命,竝更牌招,以爲推移入直之地,何如?傳曰,允。
又以禮曹言啓曰,永陵大王陵上,王后陵上,莎土蹲縮處修改,待四月節,勿設都監,政府以下,進去監董事,大臣筵稟定奪矣。修改吉日時,卽令日官池景泌推擇,則來四月十五日卯時爲吉云,以此日時擧行,何如?傳曰,允。
李光文,以備邊司言啓曰,本司武郞廳李濟完,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,卽見忠淸監司趙貞喆狀啓,則以爲,道內麰還,數本不敷,荐歉農民,種糧艱乏,各衙門留庫麰中,限三千石特許加分事,請令廟堂,稟旨分付矣。麰耕方張,麰種不足,道臣加分之請,其勢固然,依所請之數,許令及時加分,何如?傳曰,允。
又以兵曹言啓曰,卽接訓鍊都監旗牌官申光翊手本,則逌瞻門南邊,含春苑墻垣四間許及挾門一間頹圮云,爲先令繕工監,堅實圍排,依例樹柵,急速修築,挾門則姑爲假門設立,一體改建,而衛軍二名定立,限改築間守直,亦令巡邏營門,申飭校卒,各別巡察之意,分付,何如?傳曰,允。
金會淵,以義禁府言啓曰,豐川府徒配罪人柳相斗,極邊遠竄,勿揀赦典事,承傳啓下矣。柳相斗咸鏡道茂山府,極邊遠竄,勿揀赦典,而以承傳內辭意,俱罪目依例發遣府書吏,自豐川府執捉,仍令押送于新定配所,何如?傳曰,允。
朴瑞源,以賑恤廳言啓曰,西部大平館契任掌朴龍福,今月三十日,本洞路傍,得二歲遺棄男兒,同里居良女金召史,欲爲收養。鍾閣契任掌金成雲,今月三十日,本洞路傍,得二歲遺棄男兒,同里居良女金召史,欲爲收養。大平館契任掌朴點福,今月三十日,本洞路傍,得一歲遺棄男兒,同里居良女林召史,欲爲收養。南部會賢洞契任掌朴巨福,今月三十日,本洞路傍,得二歲遺棄男兒,同里居良女金召史,欲爲收養。明禮坊部契任掌朴千甲,今月三十日,本洞路傍,得二歲遺棄男兒,同里居良女金召史,欲爲收養。北部司宰監上牌契任掌文福仁,今月三十日,本洞路傍,得二歲遺棄男兒,同里居良女盧召史,欲爲收養。俊秀坊司圃署契任掌全性裕,今月三十日,本洞路傍,得二歲遺棄男兒,同里居良女安召史,欲爲收養。司宰監上牌契任掌文福仁,今月三十日,本洞路傍,得二歲遺棄男兒,同里居良女李召史,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
乙亥三月初一日辰時,上御大造殿。藥房提調·副提調,持湯劑入侍時,提調金在昌,副提調金熙周,記事官李若愚,記注官朴思彦,別兼春秋朴齊聞,檢校直閣李光文,以次進伏訖。在昌,奉進湯劑,上曰,自內入之。在昌等曰,夜來雷雨乖候,聖體,若何?上曰,一樣矣。在昌等曰,寢睡·水刺之節,何如?上曰,一樣,而各殿宮氣候,皆一樣矣。在昌等曰,卽聞昨日,有童便入之命,世子宮,亦入童便云,伏未知緣何進御,而進御後,諸節,何如?世子宮諸節,亦何如?上曰,無損矣。仍命退,諸臣以次退出。
上在昌德宮。停常參·經筵。
金會淵啓曰,大司憲未差,執義具康,持平李應奎·任文白,傳旨未下,掌令金鍾文·李毅遠在外,監察茶時之意,敢啓。傳曰,知道。
金熙周啓曰,藥房三提調,持湯劑來待矣。傳曰,入侍。
朴瑞源啓曰,事變假注書姜弼煥,身病猝重,勢難察任,今姑改差,何如?傳曰,允。
姜弼煥改差,代以李衡柱爲事變假注書。
金熙周啓曰,新除授應敎朴綺壽,時在京畿龍仁地,校理尹應大,時在慶尙道安義縣,經筵入番事緊,竝斯速乘〈馹〉上來事,下諭,何如?傳曰,允。
金敎根啓曰,守令署經事,命下矣。憲府則大司憲未差,掌令金鍾文·李毅遠在外,執義具康,持平李應奎·任文白,旣有只推之命,竝卽牌招,諫院則大司諫權常愼,司諫任俊常,正言李明緖·閔鼎秀在外,只有獻納金洛龍一人,不得備員署經,何以爲之?敢稟。傳曰,更爲牌招。
又啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李好敏落點。
金敎根啓曰,新除授大司憲李好敏,一體牌招,以爲備員署經之地,何如?傳曰,允。
又啓曰,守令署經事命下,而憲府,則行大司憲李好敏,執義具康,持平李應奎·任文白牌不進,掌令金鍾文·李毅遠在外,諫院,則行大司諫權常愼,司諫任俊常,正言李明緖·閔鼎秀在外,只有獻納金洛龍一人,無以備員署經,何以爲之?敢稟。傳曰,違牌人只推,更爲牌招。
以執義具康,持平李應奎·任文白牌不進罷職傳旨,傳于朴瑞源曰,只推。
金敎根啓曰,守令署經事命下,而行大司憲李好敏,執義具康,持平李應奎·任文白再牌不進,掌令金鍾文·李毅遠在外,諫院,則大司諫權常愼,司諫任俊常,正言李明緖·閔鼎秀在外,只有獻納金洛龍一人,無以備員署經,何以爲之?敢稟。傳曰,更爲牌招。
以執義具康,持平李應奎·任文白再牌不進罷職傳旨,傳于朴瑞源曰,只推。
以校理趙秀仁,副校理徐憲輔·洪益聞,修撰趙璟鎭·李基栽,副修撰李紀淵·尹景鎭牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽,副修撰李紀淵·尹景鎭,旣有只推之命,竝更牌招,以爲推移入直之地,何如?傳曰,允。
以校理趙秀仁,副校理徐憲輔·洪益聞,修撰李基栽,副修撰李紀淵·尹景鎭牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰趙璟鎭·李基栽,副修撰李紀淵·尹景鎭,旣有只推之命,竝卽牌招,以爲推移入直之地,何如?傳曰,允。
以輔德權丕應,文學南周獻,兼文學洪敬謨,司書沈能岳牌不進罷職傳旨,傳于金熙周曰,只推。
傳于朴瑞源曰,留院上疏入之。
金熙周,以侍講院言啓曰,下番闕直,已至多日,事甚未安,輔德權丕應,文學南周獻,兼文學洪敬謨,司書沈能岳,旣有只推之命,昨日政,新除授兼弼善朴蓍壽,兼司書金箕殷,一體牌招,以爲推移入直之地,何如?傳曰,竝許遞,前望單子入之,待下批牌招察任。
輔德·兼弼善·文學·兼文學·司書·兼司書前望單子入之,輔德李廷奎,兼弼善洪敬謨,文學尹命圭,兼文學韓用儀,司書李翊會,兼司書趙琮鎭落點。
以司書李翊會牌不進罷職傳旨,傳于金熙周曰,只推。
以東萊府使洪秀晩狀啓,海民漂越,不能嚴束,惶恐待罪事,傳于朴瑞源曰,勿待罪事,回諭。
朴瑞源,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,武臣兼宣傳官徐有稙,身病猝重,勢難供職,呈狀乞遞,改差,何如?傳曰,允。
又以兵曹言啓曰,新除授慶尙左兵使李勉植戶奴呈狀內,矣上典老母,今年七十二歲,且無兄弟,法不當赴任,卽爲入啓遞改云。閫帥之親年七十無兄弟者,許遞其任,載在法典,依法典改差,何如?傳曰,允。
又以備邊司言啓曰,嶺南賑邑,昨日政新除守令,使之當日辭朝,給馬下送,而義城縣令柳尋春,方在道內近邑云,除朝辭,星火赴任之意,申飭,何如?傳曰,允。
又以備邊司言啓曰,卽見忠淸監司趙貞喆所報,則以爲,常賑穀都數,折米爲二萬五千四百餘石,而其中二萬石,已劃賑資,三千餘石,以儲置不足條,自該廳取用,餘數無幾。各邑今年詳定不足條及其他應下,實無以排比,依已例,均廳軍作穀·補還穀·加錄米及嶺南穀,北穀舊退,船價米中,折米限四千石,移作常賑,俾爲及時排劃爲辭矣。本道各樣應下,每以常賑各穀取用,而比年以來,元摠大縮,自當年公用之不可闕者,而無以排比,事勢誠可悶,不可無推移區劃之政。均廳軍作穀·補還穀·加錄米及嶺南穀·北穀舊退船價米中,折米限四千石,依所報,許令移錄於常賑穀,使之從便取用,何如?傳曰,允。
成歡察訪李鋗疏曰,伏以臣百不近似之姿,猥忝科第,待罪本驛者,今二周年于玆,徒費月俸,圖報無階。區區盡職之責,惟在傳命之無滯,馬政之無闕,而見今驛勢凋殘,八路同然,三南諸驛之中,本道尤甚,本道五驛之中,本驛尤甚。本驛北自京畿之陽城,南至全羅之礪山,首尾二百餘里之間,設置七站,大小傳命,逐日奔走者,惟是本驛之馬與卒也,則凋弊難堪,勢所固然。臣謹考本驛流來事目,則復戶也,軍卒也,位土也,三等馬數之排布設施,視彼連原·栗峰·金井·利仁四驛,大同小異,而到今人民之多寡,財力之豐薄,若是懸殊者,職由孔路與僻路,使役之苦歇,不啻倍蓰而然也。粵在龍蛇之亂,四驛則以地僻役簡之故,僅保前日之規模,而至於本驛,則屢經干戈之衝突,重以冠蓋之織路。財力民物,蕩殘無餘,垣場基址,盡入蓬蒿,故其時察訪臣僦室僑居于淸州之長命驛者,殆過三十年矣。天啓甲子,因察訪臣申達道啓聞,自廟堂,嚴飭道臣,申復舊規,未幾値丙子之亂,又至絶站之境,而伊時道臣,以千餘石租劃下。其後辛巳,又以八百石租劃下,其後壬辰,又以七百石租劃下,其後庚戌,又以三百石租劃下,其後壬子,因察訪臣李挺龍陳疏,自廟堂,以加分耗米一百二十石,逐年會減。噫,蕞爾成歡,只是外道之一小驛,而朝家之顧恤,道臣之保護如此,其眷眷也,縷縷也,終莫能振弊而蘇瘼者,雖緣於受命任事之臣,未盡振刷之致,而究其弊源,則專在於使役之徧重也。地在三南之通衢,故使星之迎送,本驛獨當,又處營門之直路,故道臣之巡行,使喚之來往,本驛倍當。以此數者而觀之,本驛之徧苦難支,尙百倍於四驛,況此道臣狀啓封上之役,本是五驛均當之法例,則未知緣何事故,而本驛獨任其役,謬例相仍,轉成痼弊,一年所費,殆過千餘金,而四驛之春秋添助者,都不過一百七十五兩,其餘則本驛專當。假使本驛財富而馬健,尙爲無義之贅役,以若凋殘之勢,應彼無限之費者,于今不知其幾十年矣。以他道已例考之,則湖南之各驛,共立狀啓軍於營下,而均當財力,無弊遵行,以此推之,則道內四驛之添助一百七十五兩者,此亦湖南之一例也。旣爲湖南之一例,則當如湖南之共立狀啓軍於營下,而均當財力,可也。何必使成歡,獨立狀啓軍於本驛,而略略添助而已哉?道內五驛之中,四驛皆實,而成歡獨殘,則其在一視之仁,均濟之道,宜有裒多益寡,稱物平施之政。臣謂本驛狀啓之役,均排於四驛,使勞逸互資,閑劇相須,則於四驛,不過爲還應本役而已,而於成歡,極爲蘇革之大幸也。臣自到驛之後,詳察驛中諸般弊瘼,則復戶之漏失也,軍卒之見侵良役也,位土之割入民田也,三等馬之駑駘無用也。至如站馬之仍把上京,私行之科外濫騎,富卒之因人圖贖等,許多痼弊,不一其端。幸賴道臣之隨事力救,可徵者徵之,可禁者禁之,前後釐革之事,庶爲萬一之效,而至於狀啓專當之弊,有非道臣之所可擅便,且況富卒之圖贖,亦爲近來之一弊也。驛卒之不得許贖,自是朝家之成憲,而法久弊生,禁令解弛,故驛屬之稍富者,圖囑於功臣子孫家,稱以賜牌奴婢名色。呈出該曹關文,已贖者三名,將贖者三名,若此不已,則驛卒之稍實者,必將盡失而後已。臣謂分付道臣,已贖之驛卒,依舊刷還,以杜日後將贖之弊,斷不可已也。大抵驛弊之不可不矯救者,指不勝屈,而天陛崇嚴,臣不敢猥自煩屑,苟係自下變通者,則臣與道臣,已有所釐正者,將有所商處者,而若其右項所陳狀啓,專當,富卒圖贖,兩件事,此乃本驛最難堪之巨瘼,而向所謂非道臣之所可擅便者,果是實狀也。臣之此言,非循私之臆說也,皆有法文可據之節目,他道已行之規例,臣言不行,則驛路難支,驛路難支,則其於命令之不通,何哉?顧今矯革之策,一日爲急,必須嚴加申飭,別立科條,如新設草創之時,然後方可爲一分支保之道矣。伏乞不以人廢言,下臣此疏于廟堂,竝令採施,俾有實效,則將見回死爲生,變呻爲謠,軍卒之應役,無彼此之不均,朝家之命令,如呼吸之相須,則豈不美哉,豈不休哉?臣無任云云。省疏具悉。所陳,令廟堂稟處。
乙亥三月初二日辰時,上御大造殿。藥房三提調,持湯劑入侍時,都提調韓用龜,提調金在昌,副提調金熙周,記事官李若愚,記注官朴思彦,別兼春秋朴齊聞,檢校直閣鄭元容,以次進伏訖。用龜,奉進湯劑。上曰,自內入之。用龜等曰,雨後日氣,連爲調和,聖體,若何?上曰,一樣矣。用龜等曰,寢睡·水刺之節,何如?上曰,一樣,而各殿宮氣候,皆一樣矣。仍命退,諸臣,以次退出。
上在昌德宮。停常參·經筵。
尹羽烈啓曰,行大司憲李好敏未肅拜,執義具康,持平李應奎·任文白禁推傳旨未下,掌令金鍾文·李毅遠在外,監察茶時之意,敢啓。傳曰,知道。
金熙周啓曰,禮曹判書金履陽,除拜後過三日不爲出肅,依定式,推考警責,仍卽牌招察任,何如?傳曰,允。
傳于金熙周曰,禮房承旨,馳詣懿昭墓,奉審摘奸以來。
備忘記,成津僉使吳準常下直,長弓一張,長箭一部,片箭一部,筒兒一箇賜給。
金熙周啓曰,藥房提調·副提調,持湯劑來待矣。傳曰,入侍。
以校理趙秀仁,副校理徐憲輔·洪益聞,修撰李基栽,副修撰李紀淵再牌不進罷職傳旨,傳于金熙周曰,只推。
傳于金熙周曰,藥房入侍。
金熙周啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽,副修撰李紀淵,旣有只推之命,竝卽牌招入直,何如?傳曰,允。
金熙周啓曰,藥房提調·副提調,持湯劑來待矣。傳曰,入侍。
注書李若愚病,代以吳駿常爲假注書。
金熙周啓曰,守令署經事命下,而憲府,則行大司憲李好敏三牌不進,推考傳旨,及執義具康,持平李應奎·任文白三牌不進,遞差傳旨及禁推傳旨,今方捧入,而掌令金鍾文·李毅遠在外,諫院,則行大司諫權常愼,司諫任俊常,正言李明緖·閔鼎秀在外,只有獻納金洛龍一人,不得署經,何以爲之?敢稟。傳曰,禁推分揀,有實故及在外臺諫,竝許遞,政官牌招開政。
金熙周啓曰,行吏曹判書朴崙壽,參判金魯敬,參議金履載牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以吏曹參議金履載再牌不進罷職傳旨,傳于金熙周曰,只推。
以副修撰尹景鎭牌不進罷職傳旨,傳于金熙周曰,只推。
有政。吏批,行判書朴崙壽進,參判金魯敬牌招不進,參議金履載牌招不進,行左承旨金熙周進。以李肇源爲大司憲,徐能輔爲大司諫,金箕殷爲執義,金熙華爲司諫,李晉淵·李集運爲掌令,趙奎昇·李中鎭爲持平,李遠翊·李基承爲正言,韓用鐸爲判尹。故參奉李海柱,贈吏參例兼,故奉直郞李友欽,贈吏議,以上同知李師彬,兩代追贈。
兵批,判書趙德潤進,參判申溆病,參議鄭景祚病,參知李基崇入直,右副承旨尹羽烈進。以金蓍根爲知事,金尙埰爲忠翊將,金熙朝·尹商大爲景福將,洪雲錫爲都摠經歷,金鍾謙爲武兼,元榘爲備邊郞,金煐爲慶尙左兵使。同知趙鎭淳,僉知朴敏國,大護軍金蓍根·李好敏,護軍權常愼,副護軍李勉植,副司直具康·任俊常·金鍾文·李毅遠·李應奎·任文白。副司果閔鼎秀·李明緖,竝單付。
尹羽烈啓曰,今日政,新除授臺諫,竝卽牌招,以爲守令署經之地,何如?傳曰,允。
金熙周,以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
尹羽烈,以備邊司言啓曰,卽見東萊府使洪秀晩狀啓,則以爲,東萊民人八名,康津民人十二名,昌原民人五名,或因捉魚,或因移舍,乘船出海,遇風漂到於對馬島,而東萊漂民一名病死,昌原漂民三名渰沒。只二十一名,順付領來,故詳細問情,則別無故漂之跡,而昌原民人三名,領來禁徒倭,不與同載,任騎危船,致此渰沒,殊非救濟領送之義。昌原漂民順付書契,不可循例捧上,許捧當否,請令廟堂稟旨分付矣。沿民之外洋恣行,雖異故漂,卽係犯禁,未能操束,不可無警,東萊府使洪秀晩,姑先從重推考。昌原民之船敗渰死,卽渠不爲移騎,非倭不與同載,在倭差,旣無所失,不必退却書契,依例捧納之意,分付,何如?傳曰,允。
又以戶曹言啓曰,時御所內各司,依定式,發遣本曹正郞趙厚鎭,與兵曹參知李基崇,佐郞洪周命,東所衛將金,西所衛將鄭宅亨,南所衛將金啓滉,北所衛將李重協,眼同看審後,有頉處,別單書入,而修改則擇日擧行,何如?傳曰,允。
乙亥三月初三日辰時,上御大造殿。藥房提調·副提調,持湯劑入侍時,提調金在昌,副提調金熙周,假注書權中復,記注官李昌瑞,別兼春秋金陽淳,檢校直閣鄭元容,以次進伏訖。在昌奉進湯劑。上曰,自內入之。在昌曰,聞醫官言,則夜間有滯候云,聖體,若何?上曰,一樣矣。仍命退,在昌退出。元容進前曰,臣有所區區仰達者矣。國之所依,民也,民之休戚,國之治亂判焉,顧今饑饉荐臻,困窮特甚,卽生民極戚之會,國安得不亂乎?臣聞古語,人主無惻怛至誠憂民之心,雖無苛政虐刑,國日以亂,伏覩近日殿下,無一政令一辭敎之及於民事者,民若以殿下無惻怛憂民之心,知之,則民生何以保,民情何以懷乎?惟彼無告之民,其誰依恃?其所依而所恃者,惟殿下,而望哺之情,若赤子之於父母,愁冤切於心,則惟曰有吾君,饑寒迫於肥,則亦惟曰有吾君,民之所望於殿下者,若是懇切,而殿下則不能以副其望。三南·畿甸,大賑方張,而無一言董勵之者,耕作方始,助補宜時,而無一言勸飭之者,日前杆城穀物致敗事,驚心何言?卽嶺一道民命攸關也。嶺民之聞此者,其震驚愕錯,不知死所之慘狀,如在目中,而殿下亦無一字哀痛之敎,民之言若曰,吾之所恃者,惟吾君,而吾君於民事,全無惻怛愛恤之心,吾輩何以生云爾,則殿下將何以辭其責乎?民心向背,在於毫忽,而皇天豫怒,惟在於是,民背天怒而國不亡者,自古及今,未之有也。臣雖愚迷,每念王室,不覺中夜起而流涕,殿下何爲而立視其亂亡之至而不之救乎?惟伏願克加猛省,以惻怛心,行惻怛政,頻下傳敎,或飭賑政,或慰災民,以爲維持民心之道焉,廟堂雖有日日關飭,感動人心,不如殿下之一言一字,臣等每登筵席,或伏聆玉音之有下敎者,又於啓達文字,如有措辭批答,則雖不當着於自己身上者,自不覺其中心之喜悅。惟彼遐土濱死之民,若聞恤渠愛渠,惻怛渠之聖敎,則豈不感結于中乎?言語之化民,雖是末政,而亦可爲一分維持之道,伏望留念焉。命退,又奏曰,古人之論治國,以誠意正心爲本者,亶以人主一心,爲萬化之源也。心是活物,故動作無常,朱夫子,大賢也,而同安縣聞鍾聲,以爲鍾聲未已,此心走作,操存之難,蓋如是矣。且心無二用,亦未可無所用心,雖以常人言之,或讀書或執事,則心專於是,若其無所事而獨居,則思念動作矣。未知殿下,近日留心於何事乎?萬幾多曠,則不留心於政事矣,三講長停,則不留心於學問矣。此殿下非不能也,不爲也,殿下以大有爲之姿,當春秋鼎盛之時,正是爲學問爲政事之時,而虛抛好箇光陰於燕閑幽獨之中,如是而臣等何以望殿下爲聖君乎?臣過蒙恩私,十餘年來,昵侍左右,五六年前,每侍前席,伏覩勤學好問,酬酢如響,而有志之士,猶以淵默太過,情志難孚爲恨。今則比之曩時,非但有不如昔之歎,筵席之間,未嘗聞玉音之有一言酬酢者,臣僚纔登前席,則每遽命退,如此而何以望上下之際,情志流通乎?此臣等所以嘆君德之難就,恨至治之難覩,而私竊痛心而自傷者也。殿下多讀聖賢之書,豈不知學問工夫乎?牢確持心,堅固立志,斷以講學政事爲己分內事,今日行之,明日行之,勿撓勿奪,習與性成,則竟至於欲罷不能矣。顧今世子宮,睿齡漸長,知思益開,殿下遇物之誨雖勤,終不若以身敎之,而殿下之怠於政事,厭於講學如此,則其於躬率之方,可謂未盡其道矣。當此春晷舒長之時,或御外殿,或於臥內,頻召大臣·籌堂·承史·儒臣,咨訪政治,討論經史,日以爲常,而殿下自今日如是立心,則豈有一分難行之理乎?臣之憂愛微衷,耿結在中者,久矣。今玆敢達,特賜採納,千萬區區之望也。上命退,承史閣臣,以次退出。
乙亥三月初三日辰時,上御大造殿。藥房入診入侍時,提調金在昌,右副承旨尹羽烈,假注書權中復,記注官林景祚,別兼春秋金陽淳,檢校直閣鄭元容,以次進伏,醫官吳千根·秦東秀·卞之錞·洪旭浩·權以中·鄭重周,以次進伏楹外訖。上命醫官入診,旭浩·以中,入診退伏,奏曰,脈候調均,而似有微滯矣。近來日氣和暢,有時行步,則似有差勝之效矣。仍命退,諸臣,以次退出。
乙亥三月初三日午時,上御大造殿。藥房提調·副提調,持湯劑入侍時,提調金在昌,副提調金熙周,假注書權中復,記注官林景祚,別兼春秋金陽淳,檢校直閣鄭元容,以次進伏。在昌奉進湯劑。上曰,自內入之。進御加減歸脾湯停止,加味養胃湯,自今日一貼式,限三日煎入事。出榻敎仍命退,諸臣,以次退出。
上在昌德宮。停常參·經筵。
李光文啓曰,行大司憲李肇源未肅拜,執義金箕殷,掌令李晉淵,持平趙奎昇·李中鎭,傳旨未下,掌令李集運在外,監察茶時之意,敢啓。傳曰,知道。
傳于金熙周曰,禮房承旨,馳詣元陵,奉審摘奸,局內諸陵,一體奉審以來。
尹羽烈啓曰,藥房提調,持湯劑來待矣。傳曰,入侍。
金熙周啓曰,左副承旨朴瑞源,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金魯應落點。
以校理趙秀仁,副校理徐憲輔·洪益聞,修撰李基栽,副修撰李紀淵牌不進罷職傳旨,傳于金魯應曰,只推。
以執義金箕殷,掌令李晉淵,持平趙重昇·李中鎭,司諫金熙華,正言李遠翊·李基承牌不進罷職傳旨,傳于李光文曰,只推。
金熙周啓曰,守令署經事命下,已至多日,事甚未安,執義金箕殷,掌令李晉淵,持平趙奎昇·李中鎭,司諫金熙華,正言李遠翊·李基承,旣有只推之命,與行大司憲李肇源,行大司諫徐能輔,一體牌招,以爲署經之地,何如?傳曰,允。
金魯應啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽,副修撰李紀淵·尹景鎭,旣有只推之命,竝卽牌招,以爲推移入直之地,何如?傳曰,允。
以校理趙秀仁,副校理徐憲輔·洪益聞,修撰李基栽,副修撰李紀淵·尹景鎭牌不進罷職傳旨,傳于金魯應曰,只推。
以司諫金熙華,正言李遠翊·李基承牌不進罷職傳旨,傳于李光文曰,只推。
金魯應啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽,副修撰李紀淵·尹景鎭,旣有只推之命,竝更牌招,以爲推移入直之地,何如?傳曰,允。
金會淵,以備邊司言啓曰,新除授義州府尹,除拜經月,尙不辭朝,本邑曠官,已屬可悶,夫馬滯京,亦所當念,使之當日辭朝,卽速赴任,何如?傳曰,允。
傳于李光文曰,義州府尹留待。
傳于李光文曰,義州府尹入侍。
備忘記,義州府尹徐有聞下直,長弓一張,長箭一部,片箭一部,筒兒一箇賜給。
金魯應,以禮曹言啓曰,今三月初七日,行大報壇祭享所用犧牲,依定式,小宗伯,與本署提調,眼同看品,而新除授本曹參判趙萬元,在外未肅拜,不得擧行。令政院,稟旨變通,以爲趁卽看品之地,何如?傳曰,允。
又啓曰,因禮曹草記,今三月初七日,行大報壇祭享,所用犧牲,依定式,小宗伯,與本署提調,眼同看品,而新除授本曹參判趙萬元在外,不得擧行,令政院,稟旨變通事,允下矣,合有變通之道,何以爲之?敢稟。傳曰,許遞,令該曹,口傳差出。
吏曹口傳政事,以洪奭周爲禮曹參判。
行大司諫徐能輔啓曰,臣於淸朝耳目之任,初何嘗彷彿,而至於薇院長席,地望自別,尤非如臣譾劣,所可濫竽,不意昨者,伏蒙特點,繼以召牌儼臨。臣於是,感激怵畏,不知所措,荐違是懼,雖不得不冒沒祗肅,而臣於合啓之中,有不可冒參者,前所引避,已蒙恩遞,今臣處義,宜無異同,以此情踪,何可晏然於臺次乎?請命遞斥臣職。答曰,依啓。
執義金箕殷啓曰,臣於淸朝諫諍之任,初無一分堪承之望,而亞憲除旨,忽下於夢想不到,署經有命,召牌連降。其在義分,不敢屢違,雖不得不顚倒趨承,黽勉出肅,而第臣於合啓中,竊有私義之不可聯參者。前此屢叨臺職,輒敢以是引避,無不曲賜允許,擧蒙遞解,踪地無異於今昔,恩施宜均於前後,請命遞斥臣職。答曰,依啓。
金魯應啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫韓興裕,執義洪百儀落點。
金會淵,以備邊司言啓曰,卽見江原監司趙弘鎭狀啓,則以爲,道內穀摠,近益不敷,以若常分之數,萬無排巡之路,應分外二萬八千石,特許加分事,請令廟堂,稟旨分付矣。元還果爲不敷,則加分已成年例,依所請許施,何如?傳曰,允。
又以備邊司言啓曰,濟州牧使許溟,身病沈重,呈狀乞遞,地旣絶遠,病果難强,聞其情理,合有體念,改差,何如?傳曰,允。
乙亥三月初四日辰時,上御大造殿。藥房提調,持湯劑入侍時,提調金在昌,同副承旨李光文,假注書權中復,記注官柳可均,別兼春秋金陽淳,以次進伏訖。在昌奉進湯劑。上曰,自內入之。在昌曰,夜間聖體,若何?上曰,一樣矣。在昌曰,寢睡·水刺之節,何如?上曰,一樣矣。在昌曰,滯候,何如?上曰,一樣矣。在昌曰,王大妃殿氣候,何如?上曰,各殿宮氣候,皆一樣矣。在昌曰,醫官使之入診,何如?上曰,唯。吳千根,診候訖,退伏奏曰,脈候左右三部調均,而滯候比昨日稍勝矣。光文曰,副提調奉審進去,故未爲入侍,湯劑啓辭中,副提調三字,抹去矣。上可之。仍命退,諸臣,以次退出。
乙亥三月初四日午時,上御大造殿。義州府尹入侍時,同副承旨李光文,假注書吳駿常,記注官林景祚,別兼春秋朴齊聞,義州府尹徐有聞,以次進伏訖。上曰,義州府尹,奏職姓名。有聞起伏以奏。上曰,下去善爲之。上命義州府尹先退,有聞退出。上曰,注書年今幾何?賤臣對曰,二十一歲矣。仍命退,承史,以次退出。
上在昌德宮。停常參·經筵。
藥房都提調韓用龜,提調金在昌,副提調金熙周啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,口傳問安。答曰,知道。
李光文啓曰,行大司憲李肇源,執義洪百儀未肅拜,掌令李晉淵,持平趙奎昇·李中鎭呈辭,掌令李集運在外,監察茶時之意,敢啓。傳曰,知道。
金魯應啓曰,判尹韓用鐸,除拜後,過三日不爲出肅,依定式,推考警責,仍卽牌招察任,何如?傳曰,允。
金會淵啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金熙周曰,藥房入侍,大臣·閣臣,同爲入侍。
備忘記,三陟營將金植下直,長弓一張,長箭一部,片箭一部,筒兒一筒賜給。
金熙周啓曰,藥房三提調,持湯劑來待矣。傳曰,入侍。
以校理趙秀仁,副校理徐憲輔·洪益聞,修撰李基栽,副修撰李紀淵·尹景鎭再牌不進罷職傳旨,傳于金熙周曰,只推。
金魯應啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽,副修撰李紀淵·尹景鎭,旣有只推之命,竝卽牌招,以爲推移入直之地,何如?傳曰,允。
傳于金魯應曰,發遣史郞,諸執事淸齋與否,摘奸以來。
備邊司薦望,以尹久東爲濟州牧使。
以校理趙秀仁,副校理徐憲輔·洪益聞,修撰李基栽·趙璟鎭,副修撰李紀淵·尹景鎭牌不進罷職傳旨,傳于金魯應曰,只推。
金魯應啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰李基栽·趙璟鎭,副修撰李紀淵·尹景鎭,旣有只推之命,竝更牌招,以爲推移入直之地,何如?傳曰,允。
金會淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
乙亥三月初五日卯時,上御大造殿。藥房入診,大臣·閣臣承候,同爲入侍時,都提調韓用龜,提調金在昌,副提調金熙周,假注書權中復,記注官朴思彦,別兼春秋朴齊聞,檢校直閣李光文,行右承旨金會淵,假注書吳駿常,領議政金載瓚,右議政金思穆,提學徐榮輔,原任直提學洪奭周,檢校直閣鄭元容,檢校待敎李龍秀·李鶴秀,以次進伏。醫官吳千根·秦東秀·卞之錞·洪旭浩·鄭重周·李彦厚·朴器成·權以中·李命運·李宜春,進伏楹外訖。用龜曰,養胃湯進御,已有日矣,聖體諸節,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣,而各殿宮氣候,亦皆一樣矣。仍命醫官入診。旭浩·以中,診候訖,退伏奏曰,脈候左右三部調均,而滯候亦差勝矣。惠慶宮進服益氣調元湯前方中,人參加五分,去便香附·貝母,自今日五貼式,日次製入事。出榻敎上命退,諸臣,以次退出。
乙亥三月初五日辰時,上御大造殿。藥房三提調,持湯劑入侍時,都提調韓用龜,提調金在昌,副提調金熙周,假注書權中復,記注官朴思彦,別兼春秋朴齊聞,檢校待敎李龍秀,以次進伏訖。用龜,奉進湯劑。上曰,湯劑自內入之。上曰,繼進湯劑,已爲議定乎?用龜曰,臣等筵退後,方欲議定矣。上曰,始自何日煎入乎?用龜曰,前進湯劑,合今日爲三貼,則新進湯劑,筵退後,若議定,則自明日煎入矣。上命退。用龜等退出,又命退,承史,以次退出。
上在昌德宮。停常參·經筵。
巳時午時,日暈。夜一更,月暈。
李光文啓曰,行大司憲李肇源,執義洪百儀未肅拜,掌令李晉淵,持平趙奎昇·李中鎭呈辭,掌令李集運在外,監察茶時之意,敢啓。傳曰,知道。
傳于金魯應曰,禮房承旨,進詣大報壇,奉審摘奸以來。
傳于金魯應曰,禮房承旨,馳詣先蠶壇,奉審摘奸以來。
以校理趙秀仁,副校理徐憲輔·洪益聞,修撰李基栽·趙璟鎭,副修撰李紀淵·尹景鎭再牌不進罷職傳旨,傳于金魯應曰,只推。
金魯應啓曰,玉堂上下番俱空,已至多日,事甚未安,校理趙秀仁,副校理洪益聞,修撰李基栽·趙璟鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
以校理趙秀仁,副校理洪益聞,修撰趙璟鎭·李基栽,副修撰李紀淵牌不進罷職傳旨,傳于金魯應曰,只推。
金魯應,以奎章閣言啓曰,御定洪翼靖公奏藳頒賜件,安寶次,奎章之寶,請出之意,敢啓。傳曰,知道。
金敎根,以吏曹言啓曰,新除授成均館司成李東冕呈狀內,矣身素患痰癖之症,挾感添劇,時月之內,萬無供職之望云。身病旣如是,則有難强令察任,改差,何如?傳曰,允。
金會淵,以兵曹言啓曰,謹依傳敎,臣進詣訓鍊院,西北別付料軍官試取後,入格別單,書入之意,敢啓。傳曰,知道。
上在昌德宮。停常參·經筵。
金會淵啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,竝許遞,政官牌招開政。
金熙周啓曰,同副承旨李光文,今日不爲仕進,卽爲牌招,何如?傳曰,許遞,前望單子入之,待下批牌招察任。
金會淵啓曰,來十一日,朝參日次矣,敢稟。傳曰,停。
金魯應啓曰,來十一日輪對日次矣,敢稟。傳曰,當次人受點,後日次待令。
承旨前望單子入之,李龍秀落點。
金會淵啓曰,大司憲·執義·掌令二員,持平二員未差,監察茶時之意,敢啓。傳曰,知道。
兵曹口傳政事,副護軍李光文。
以慶尙監司李存秀狀啓,永川郡守趙咸永,移轉穀不爲出給,爲先罷黜事,傳于金熙周曰,令該曹,口傳差出,催促下送。
吏曹口傳政事,以徐有膺爲永川郡守。
金熙周啓曰,行吏曹判書朴崙壽,參判金魯敬,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
以校理趙秀仁,副校理徐憲輔·洪益聞,修撰趙璟鎭·李基栽,副修撰李紀淵·尹景鎭牌不進罷職傳旨,傳于金魯應曰,只推。
金魯應啓曰,玉堂上下番俱空,已至多日,事甚未安,校理趙秀仁,副校理徐憲輔·洪益聞,修撰趙璟鎭·李基栽,副修撰李紀淵·尹景鎭,旣有只推之命,竝卽牌招,以爲推移入直之地,何如?傳曰,允。
有政。吏批,行判書朴崙壽進,參判金魯敬牌不進,參議金履載牌不進,右副承旨金魯應進。以趙萬元爲大司憲,安策爲大司諫,朴孝成爲執義,李垿爲司諫,李紀淵·李鍾運爲掌令,任存常·朴熙顯爲持平,徐憲輔爲獻納,朴聲漢·李元延爲正言,鄭尙愚爲右參贊,尹致鼎爲司成,申在陽爲奉常判官,濟州牧使尹久東,加資事承傳。再政。以洪起燮爲副應敎,金陽淳爲副校理,申綽爲副修撰,李相遠爲兵曹佐郞。
兵批,判書趙德潤病,參判申溆病,參議鄭景祚入直進,參知李基崇病,同副承旨尹羽烈進。同知單尹商大,僉知單崔翼·金尙埰,大護軍李肇源,護軍徐能輔·趙萬元·趙光存,副護軍韓興裕·朴瑞源·權丕應·許溟·趙雲豪·金鍾殷。司直金箕殷·洪百儀·金熙華·金洛龍·李集運·李晉淵·李中鎭·趙奎昇。司果李基承·李遠翊·南秉寬,以上竝單付。
以吏曹參議金履載再牌不進罷職傳旨,傳于金熙周曰,只推。
尹羽烈啓曰,今月初三日政事中,景福將望筒全熙朝,誤以金熙朝書入,至於蒙點之境,事甚未安,當該堂上,不可無警,推考,何如?傳曰,允。
金會淵,以兵曹言啓曰,今月初三日政事中,景福宮衛將全熙朝,誤以金熙朝書之,至於蒙點。臣之不審,不勝惶恐,而原望筒,改付標以入之意,敢啓。傳曰,知道。
又以兵曹言啓曰,西北別付料軍官及未付料軍官,試射入格人,謹依判下,別單施賞,而筒箇·弓矢·上弦弓·箭竹,以軍器寺所在者,取來頒給之意,敢啓。傳曰,知道。
又以御營廳言啓曰,本廳中軍張鉉宅,身病甚重,勢難察任,改差,何如?傳曰,允。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
行護軍李志淵疏曰,伏以臣賦命奇險,罪通神明,七年之內,再遭偏母之喪,深恩莫報於劬勞,至願永斷於便養,頑忍不孝,視息苟全,居然隙駟之間,三霜奄過,衣冠如舊,雖緣禮制之有限,風樹靡逮,不禁愴慕之如新。自分從今以往,永辭榮途,以畢餘生,千萬不自意,乃者以簪履不遺之聖眷,至及於草土垂死之餘喘,摠管新除,忽下於窮巷蟄伏之際,臣聞命踧踖,且惶且感,實不知措躬之所也。嗚呼,臣雖冥頑如木石,亦有彝性之同得於天者,顧此天陛之逖違,旣爲累年玉候之康復,亦已閱月,戀結之誠,自異於他人,昵瞻之願,尤切於此時。固當以不俟駕之義,蹶承命,少伸叩謝之忱,而第自近年以來,屢經喪禍,衰病相仍,素患風眩之證,一倍添劇。眼視不能如常,便成膏肓之疾,精神有時昏迷,如在雲霧之中,至於尋常接物,亦多顚倒而失度,若夫奔走供職,實難强策而試可。玆敢不避屑越,備陳實狀,冒入文字,仰瀆崇嚴,伏乞聖慈,諒臣言之非出例讓,察臣情之寔出由中,特賜鑑憐,亟遞臣所帶職名,而特命選部,勿復檢擬,仍治臣瀆擾之罪,以肅朝綱,以安微分焉。臣無任云云。答曰,省疏具悉。卿其勿辭行公。
黃海監司李勉昇疏曰,伏以臣,卽一樗櫟冗散之材耳,特荷聖上拔擢之恩,間膺外邑字牧之任。臣且榮且感,夙宵圖報,而但才未優於剸理,識未周於措置,迄無涓埃之報,可以仰答聖眷,而昨年之待罪南州,適値近古未有之歉荒。公私俱罄,民命盡劉,殫心竭力,寸效未著,臣方憂厲憫隘,食息靡安,忽於去月十七日,伏奉聖旨,以臣爲黃海道觀察使者,臣承命悖恐,莫省攸措矣。今之道臣,卽古方伯之職也,任旬宣之責,按黜陟之典,使部內民庶,敦風而化俗,樂業而安生者,皆其已分內事,苟非才猷素著,威望俱隆,有足以悅服衆情,彈壓一方者,莫能當是任也。況今日海西一省,尤有別焉,臣於年前,以谷山按覈事,淹留數朔,略知其俗習之難治,疵瘼之積痼,而最是糴政紊亂,閭里已空於誅求,使客旁午,郵傳不勝其凋瘵。辛未以後,加之以飢癘,繼之以徵發,洊經劫運,流毒未蘇,以今春言之,倉儲枵於移漕,民食益艱,私穀竭於厚售,市直高踴,塡壑之患,迫在朝夕。譬如病在膏肓,九候將絶,雖有扁鵲·兪跗,勢將望而走矣。觀於前道臣疏辭,益可見其十分遑汲,則政宜妙簡在廷,必得其人,以之振刷而撫摩之,然後可以弛九重西顧之憂,慰一道喁喁之望也。豈可畀之於空疎無當,勞績蔑效之若臣者乎?錯節盤根,非鈍刃之可試,太行羊腸,非羸驂之可越,臣若貪戀榮寵,冒膺重寄,則臣身狼狽,固不可論,而其於累聖簡而玷名器,何哉?臣聞命登途,入城有日,而連値齋戒,未暴衷懇,今始冒威陳章。伏乞聖明,俯賜鑑燭,念重任之不可以濫授,諒臣言之非出於飾讓,臣所帶藩任,特命鐫免,以幸公私,千萬幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
金會淵啓曰,大司憲趙萬元,持平朴熙顯在外,執義朴孝成,掌令李鍾運·李紀淵,持平任存常未肅拜,監察茶時之意,敢啓。傳曰,知道。
又啓曰,行左副承旨李龍秀,今日不爲仕進,卽爲牌招,何如?傳曰,允。
傳于金魯應曰,禮房承旨,馳詣昭寧園,奉審摘奸,仍詣綏吉園,一體奉審以來。
金會淵啓曰,訓鍊大將李海愚,以本營習陣事,明日鷺梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
金魯應啓曰,玉堂上下番俱空,已至多日,事甚未安,校理趙秀仁,副校理洪益聞,修撰趙璟鎭·李基栽,副修撰尹景鎭,旣有只推之命,竝更牌招。今日政,新除授副應敎洪起燮,副校理金陽淳,副修撰申綽,一體牌招,以爲推移入直之地,何如?傳曰,竝許遞,前望單子入之,待下批牌招察任。
傳于金魯應曰,應敎·校理一員竝許遞,前望單子入之,待下批牌招察任。
玉堂前望單子入之,應敎李龜雲,副應敎金箕殷,校理李晉淵·趙民和,副校理任俊常·李鍾運,修撰洪命周·姜世白,副修撰金鐮·李沆落點。
金魯應啓曰,新除授應敎李龜雲,時在慶尙道禮安地,副校理任俊常,時在京畿廣州地,修撰洪命周,時在陽智地,姜世白,時在慶尙道尙州地,經筵入番事緊,竝斯速乘馹上來事,下諭。傳曰,允。
以副應敎金箕殷,校理李晉淵·趙民和,副校理李鍾運,副修撰金鐮·李沆牌不進罷職傳旨,傳于金魯應曰,只推。
金魯應啓曰,玉堂上下番俱空,已至多日,事甚未安,副應敎金箕殷,校理李晉淵·趙民和,副校理李鍾運,副修撰金鐮·李沆,旣有只推之命,竝更牌招,以爲推移入直之地,何如?傳曰,允。
尹羽烈啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令尹東壽落點。
兵曹口傳政事,副司果金陽淳。
兵曹,以朴宗柱爲御營中軍。
以慶尙監司李存秀狀啓,豐基郡守朴善浩,隣邑移轉穀,屢次防報,終不出給,罷黜事,傳于尹羽烈曰,令該曹,口傳差出,催促下送。
吏曹口傳政事,以李集玉爲豐基郡守。
以江原監司趙弘鎭狀啓,金化縣民家失火事,傳于尹羽烈曰,聞甚矜惻,元恤典外,別加顧助事,廟堂分付。
金會淵,以都摠府言啓曰,今日入直內三廳武兼禁軍及軍兵等,當爲中日習射技放,而昭寧園忌辰祭齋戒相値,不得設行之意,敢啓。傳曰,知道。
又以義禁府言啓曰,因慶尙前左兵使申絅狀啓,兵曹回啓內,軍器失火,守令之依律照勘,載在法典,梁山郡守愼性眞罪狀,令該府稟處事,啓下矣。愼性眞,時在任所,依例發遣府書吏,拿來,何如?傳曰,待待命拿囚。
上在昌德宮。停常參·經筵。
金會淵啓曰,大司憲趙萬元,掌令尹東壽,持平朴熙顯在外,執義朴孝成,掌令李紀淵,持平任存常未肅拜,監察茶時之意,敢啓。傳曰,知道。
又啓曰,行左副承旨李龍秀,右副承旨金魯應,今日不爲仕進,竝卽牌招,何如?傳曰,允。
尹羽烈啓曰,右參贊鄭尙愚,除拜後過三日不爲出肅,依定式,推考警責,仍卽牌招察任,何如?傳曰,允。
金會淵啓曰,假注書吳駿常,身病猝重,勢難察任,今姑改差,何如?傳曰,允。
吳駿常改差,代以朴潞壽爲假注書。
朴潞壽有頉,代以洪彦謨爲假注書。
以校理李晉淵·趙民和,副校理李鍾運,副修撰李沆再牌不進罷職傳旨,傳于尹羽烈曰,只推。
以副應敎金箕殷,副修撰金鐮牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安,副校理金箕殷,校理李晉淵·趙民和,副校理李鍾運,副修撰金鐮·李沆,旣有只推之命,竝卽牌招,以爲推移入直之地,何如?傳曰,允。
以校理李晉淵·趙民和,副校理李鍾運,副修撰李沆牌不進罷職傳旨,傳于尹羽烈曰,只推。
以副應敎金箕殷,副修撰金鐮再牌不進罷職傳旨,傳于尹羽烈曰,只推。
尹羽烈啓曰,行都承旨金敎根,行左副承旨李龍秀,今日不爲仕進,行左承旨金熙周式暇,右副承旨金魯應,傳旨未下,行右承旨金會淵,慶熙宮齋宿進去,院中只有臣一人,伴直無人,行左副承旨李龍秀,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨金魯應牌不進罷職,傳于尹羽烈曰,只推。
尹羽烈啓曰,行左副承旨李龍秀再牌不進,伴直無人,右副承旨金魯應,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招,左副承旨許遞,前望單子入之。
承旨前望單子入之,李顯默落點。
兵曹口傳政事,護軍李龍秀。
上在昌德宮。停常參·經筵。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金敎根啓曰,同副承旨李顯默,今日不爲仕進,卽爲牌招,何如?傳曰,允。
傳于金敎根曰,藥房入侍,大臣·閣臣,同爲入侍。
金熙周啓曰,藥房三提調,持湯劑來待矣。傳曰,入侍。
傳于金魯應曰,禮房承旨,馳詣宣武祠,奉審摘奸以來。
傳于金敎根曰,未下直監司·閫帥·守令·邊將,皆令明日辭朝。
執義朴孝成啓曰,臣於臺職,言議風采,本不近似,自來情勢,又成鐵限,凡有除拜,未敢承膺,昨年夏因試所事急,深夜特除司諫,至有先進去後謝恩之命,飭敎之下,逃遁不得,暫出副急,鎖圍八日,自外退歸私次,則其間洪時濟疏出矣。繼而臺臣任㸁,論斥不言臺諫,至請譴罷之典,臣亦不言中一人,身爲言官,以緘默被論於人,以此情踪,其何可一刻晏然於臺次乎?請命遞斥臣職。答曰,依啓。
司諫李垿啓曰,臣之庸陋,本不合於淸朝臺閣之任,而迺者亞諫除旨,式月斯降,臣義分是怵,章皇出肅,第於合啓中,有不可聯參者,以此引避,屢蒙體諒之恩,顧臣處義,與前無異,請命遞斥臣職。答曰,依啓。
獻納徐憲輔啓曰,臣於淸朝耳目之任,固萬萬不稱,而且於合啓中,有私義之不可隨參者,前此引避,已蒙體諒矣。今於納言新除之下,雖不得不隨牌出肅,少伸叩謝之忱,而當遞之義,與前無異,其何敢一刻蹲冒於臺次乎?請命遞斥臣職。答曰,依啓。
以同副承旨李顯默牌不進罷職傳旨,傳于金敎根曰,只推。
以大司諫安策,正言朴聲漢,掌令李紀淵,持平任存常牌不進罷職傳旨,傳于尹羽烈曰,只推。
金魯應啓曰,玉堂上下番俱空,已至多日,事甚未安。副應敎金箕殷,校理李晉淵·趙民和,副校理李鍾運,副修撰李沆·金鐮,旣有只推之命,竝更牌招,以爲推移入直之地,何如?傳曰,允。
以副應敎金箕殷,校理李晉淵·趙民和,副校理李鍾運,副修撰金鐮·李沆牌不進罷職傳旨,傳于金魯應曰,只推。
金魯應,以戶曹言啓曰,臣相璜,與正郞臣李翼榮,進詣慶熙宮,差備內及內各司,依節目眼同看審,則姑無頉處之意,敢啓。傳曰,知道。
乙亥三月初十日卯時,上御大造殿。藥房入診,大臣·閣臣,承候入侍時,都提調韓用龜,提調金在昌,副提調金熙周,記事官李若愚,記注官朴思彦,別兼春秋金陽淳,檢校直閣李光文,行都承旨金敎根,假注書洪彦謨,領府事李時秀,領議政金載瓚,右議政金思穆,原任提學沈象奎,提學徐榮輔,原任直提學洪奭周,以次進伏。醫官吳千根·秦東秀·卞之錞·洪旭浩·鄭重周·李彦厚·李重恒·權以中·李命運·李宜春,以次進伏楹外訖。時秀等曰,日氣比益和暢,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,近間日氣快爲調和,行步之節,連爲試之乎?上曰,間間爲之矣。時秀等曰,然則漸臻差勝乎?上曰,無所差勝矣。時秀等曰,王大妃殿氣候,何如?上曰,各殿宮氣候,皆一樣矣。仍命醫官入診。旭浩·以中入診訖,奏曰,脈候左右三部調勻矣。上曰,湯劑,退出議定以入。仍命退。時秀等,以次退出。象奎曰,胄筵開講之後,凡諸頉稟,一依春坊所在元定式爲之矣。近始考見日記,則曾在英廟乙丑,以一日寢講可悶,而頉稟名目夥多,下敎曰,此後則國忌·私忌日,例當有依胄筵例召對之事,而其大享及修改動駕相値外,凡諸頉稟,其令春坊,一倂除之。此亦一體載大典爲敎,其後大享齋戒,則本院,直以召對依書筵例爲之之意入達,而賓客亦依法講例入參矣。又於先朝庚申,以陵廟修改日,待其時過,書筵爲之事下敎,又因親臨文武科殿試相値,特命改入頉稟,而此後似此大殿座,則以頉稟定式事,下敎矣。兩朝受敎,旣如此,今番開講之初,未及博考頉稟之規,只依元式,而今旣考出日記之後,遵此擧行,恐不可已矣。至於各殿宮誕日,則謹稽先朝春邸時春坊日記,大殿·中宮殿誕日,皆入頉稟,今亦依例頉稟爲宜,故敢此仰達矣。上曰,依爲之。出擧條象奎曰,近日伏聞,書筵新受音讀數,依下敎,以三十遍爲定云,臣等愚見,竊以爲此不便,硬定遍數,鎭日開講,自止或有多寡,而受讀之生熟不同。若是自止多行,受讀未熟,則雖過三十遍,未爲不可,若是行少而讀熟之時,不必以三十遍爲限,或十餘遍或數十遍,要以讀熟爲準,恐好,故敢此仰達矣。上可之。進御加味歸脾湯,依前方,自今日,一貼式煎入事。出榻敎仍命退,象奎等,以次退出。
乙亥三月初十日辰時,上御大造殿。藥房三提調,持湯劑入侍時,都提調韓用龜,提調金在昌,副提調金熙周,記事官李若愚,記注官李昌瑞,別兼春秋金陽淳,檢校直閣李光文,以次進伏訖。用龜,奉進湯劑。上曰,自內入之,自明日,湯劑煎入,待下敎爲之,可也。用龜曰,煎入時刻,將待下敎爲之乎?上曰,自明日,須待下敎煎入也。仍命退,諸臣,以次退出。
上在昌德宮。停常參·經筵。
進御加減歸脾湯,自今日停止事,榻前下敎。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
金敎根啓曰,同副承旨李顯默,今日不爲仕進,卽爲牌招,何如?傳曰,許遞,前望單子入之,待下批牌招察任。
備忘記,黃海監司李勉昇下直,長弓一張,長箭一部,賜給。
備忘記,慶尙左兵使金煐,全羅右水使李民秀,濟州牧使尹久東,古豐山萬戶朴尙炫下直,長弓一張,長箭一部,片箭一部,筒兒一箇賜給。
承旨前望單子入之,南惠寬落點。
金熙周啓曰,玉堂上下番俱空,已至多日,事甚未安,副應敎金箕殷,校理李晉淵·趙民和,副校理李鍾運,副修撰金鐮·李沆,旣有只推之命,竝更牌招,以爲推移入直之地,何如?傳曰,允。
以副應敎金箕殷,校理李晉淵·趙民和,副校理李鍾運,副修撰金鐮·李沆牌不進罷職傳旨,傳于金熙周曰,只推。
尹羽烈啓曰,大司憲趙萬元,掌令尹東壽,持平朴熙顯在外,執義未差,掌令李紀淵,持平任存常牌不進,監察茶時之意,敢啓。傳曰,知道。
以大司諫安策,正言朴聲漢,掌令李紀淵,持平任存常牌不進罷職傳旨,傳于尹羽烈曰,只推。
注書李若愚受由在外,代以徐承烈爲假注書。
以黃海監司趙鍾永狀啓,平山府使洪聖禧,遭生父喪事,傳于金敎根曰,令該曹,口傳差出,催促下送。
金敎根,以吏曹言啓曰,今此宗廟·景慕宮望祭,祭官中,時無職名人員,令該曹,口傳付軍職,何如?傳曰,允。
兵曹口傳政事,副司果洪益聞·趙璟鎭。
尹羽烈,以都摠府言啓曰,副摠管李石求,以訓鍊都監中軍,本營諸將官射會監試事,北營晝仕出去之意,敢啓。傳曰,知道。
又以兵曹言啓曰,五衛將朴敏國,病在鄕廬,末由上來,內禁衛將朴孝晉,五衛將徐季修·吳晉秀·李春求,慶熙宮衛將申大履·趙鎭淳,俱以病難供職,呈狀乞遞。領軍之將,輪番之任,不可久曠,竝改差,何如?傳曰,允。
敎黃海監司李勉昇書。王若曰,有地四千里,壃域何由一人兼治?分我三百州,山河乃置八道方伯,雖有大小遠近之各異,其爲保障捍衛則惟同。眷彼黃海一區,亦我靑邱重鎭,介松·箕而地利最關要衝,其勢若唇齒輔車,環溟岳而人物素稱富殷。厥産則魚鹽銅鐵,風信月警於唐舶,防堡多虞,星行歲織於燕軺,邑里俱弊,矧今滿目之凋瘵,實緣連年之飢荒,儲蓄悉罄於公私。千瘡百孔,顚連相續於道路,十室九亡,周遺幾餘,摠我赤子之赴井,漢募無定,半是黃口之徵錢。優恤之令屢煩,未見安集之效,賙賑之策垂畢,尙多愁恨之聲,惟今年穡事之可望,誰能同此憂者?顧此時藩任之尤重,思之可謂茫然。惟卿,通鍊之才,謹厚其性,簪組世襲,允爲館閣之讓頭,淸華力辭,久矣國子之拭目,持身必尙儒素,早已斂跡江湖,居官無愧龔·黃。近又著跡關嶺,爲政剛明,旣前後歷試也備,所守恬約,而內外何適不宜?向者持斧按覈,尙多西土之著稱,今復馳節召還,奚顧南民之願借,肆値藩寄之愼掄,況有廟議之僉可。玆授卿以黃海道觀察使兼兵馬水軍節度使·巡察使·海州牧使。卿其祗膺寵命,往宣德音,懷保小民則和若春溫,殫壓一道則嚴如秋肅,束濕懲逋之政,必思刷洗出來。黜幽陟明之方,無或糊塗過了,心淸則貪泉可變,志壹則棼絲可調,聽訟如之何?用刑卽無刑之道,會計當而已,節財乃生財之要,勸學校絃誦之徒,懋宣振儒風之化,奬營鎭韋靺之輩,亦盡備陰雨之方。於戲,往其欽哉,行且召矣。芙蓉夜燭,奚但憂民之思,蓬萊曉雲,應切戀君之悃,故玆敎示,想宜知悉。知製敎金鐮製進。
上在昌德宮。停常參·經筵。
夜自五更至十三日開東,灑雨下雨,測雨器水深八分。
尹羽烈啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
金熙周啓曰,行右承旨金會淵,今日不爲仕進,卽爲牌招,何如?傳曰,允。
尹羽烈啓曰,大司憲趙萬元,掌令尹東壽,持平朴熙顯在外,執義未差,掌令李紀淵,持平任存常牌不進,監察茶時之意,敢啓。傳曰,知道。
金熙周啓曰,玉堂上下番俱空,已至多日,事甚未安,副應敎金箕殷,校理李晉淵·趙民和,副校理李鍾運,副修撰李沆·金鐮,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
傳于金熙周曰,應敎·副校理一員,修撰二員竝許遞,前望單子入之,待下批牌招察任。
玉堂前望單子入之,應敎洪起燮,副應敎朴綺壽,校理李垿·李鼎秉,副校理金熙華·李東冕,修撰李沆·趙民和,副修撰金箕殷·趙琮鎭落點。
以應敎洪起燮,校理金熙華,修撰李沆·趙民和,副修撰金箕殷·趙琮鎭牌不進罷職傳旨,傳于金熙周曰,只推。
以大司諫安策,正言李元延,掌令李紀淵,持平任存常牌不進罷職傳旨,傳于尹羽烈曰,只推。
吏曹口傳政事,以李忠運爲平山府使。
南惠寬啓曰,卽者別兼春秋金陽淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,左右史不可不備,別兼春秋洪敬謨·朴齊聞,竝卽牌招,以爲推移入直之地,何如?傳曰,允。
金熙周,以內醫院都提調·提調意啓曰,鍼醫白成五,旣已闋服,依例還屬本院,令該曹,口傳付軍職,冠帶常仕,何如?傳曰,允。
金魯應,以都摠府言啓曰,副摠管李石求,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
南惠寬,以漢城府言啓曰,四巡發賣時急,而中部令金原淳,身病難强,都事宋啓朱,受由在外,無以擧行,令該曹,他司中,口傳相換,以爲及時抄戶之地,何如?傳曰,允。
吏曹口傳政事,中部令金原淳,司圃別提李命峻相換。中部都事宋啓朱,懿陵參奉朴晦壽相換。
金魯應,以備邊司言啓曰,卽見江原監司趙弘鎭狀啓,則以爲,南運穀所載船四十三隻,到杆城郡,致敗形止,今始詳審,則北關船四十一隻,裝載各穀二萬五千七百五十四石零內,下陸爲八百六十七石,拯出爲五千六十五石,漂失爲一萬九千八百二十二石零。本道船二隻,裝載各穀四百三十四石內,拯出爲八十二石,漂失爲三百五十二石,渰死人,北關二十七名,關東二名,而拯出十一名,未拯十八名。北關移轉中拯出穀,待乾淨改斛量,竝與下陸穀,裝送於嶺南本道移轉中,拯出穀,方自本道,改量還分。更以沿邑還穀,區劃換送,而至於漂失穀,則本道事勢,萬無以更劃,漂失穀免徵,拯出穀除耗,移轉穀減數事,竝請令廟堂,稟旨分付。本道穀領運差使員平海郡守金時弼,地方官杆城郡守李海魯,不善擧行之罪,請令攸司稟處。北關穀領運差使員三陟前營將成元柱,方在就囚,恭俟處分爲辭矣。嶺運穀裝發之後,日望其如期利泊,而忽此臭載之報,萬萬驚心,寧欲無言,日前道臣馳啓,只報其槪,未及詳悉,故向於前席,以待更報稟定之意,有所仰奏。今見道啓,則始以該邑所報,一一區別以聞,而船隻致敗,爲四十三隻,穀物沈沒,爲二萬六千一百餘石,人物渰死,爲二十九名矣。今此東北穀七萬石南運,卽是減一石不得,遲一日不得者也。嶺民之幾萬性命,惟靠是穀,朝家之日夕憂虞,亦在是穀,計程指日,惟利泊是俟。今於七萬包之內,二萬六千石沈沒,幾爲三分居一,而其所謂下陸及拯出,只不過六千石零數,道臣所報前後無加減矣。到今急先務,無論穀錢,當以二萬石給貸之資,汲汲移送,以爲及時繼巡之地,此實晷刻難失,毫忽是爭,而但今若更爲移轉,則已有緩不及之歎,而況歷數他道,餘穀已竭,如欲以京司錢馱送,如庚午湖南,昨年北關之爲,則聞今本道無穀可貿。況且京司無錢可辦,只爲懸空摸索,坐失時日,則嶺民事,益無可爲,而立視而乃已,誠不勝節節罔措。嶺南見存之穀,雖已在在枵然,而分賑分還之外,亦必有多少留庫,且當有營邑所在銀錢·木布及京各司諸般當納之需,令道臣,卽爲從便取用,雖未充二萬石之代,分邑排移,觀勢排巡,則尙可爲目下支繼之道。以此意,星火行會於嶺南道臣,臭載穀物,則北穀之拯出者,本道遠,無以更令改色,使之精加乾曬後,與下陸各穀,改量分載,不日裝送。東穀拯出,數旣無多,以沿邑他穀,照數換送,而拯穀則依拯劣米例,除耗分還於附近諸邑。兩道漂失穀,昨年丑山浦臭載,已令勿徵,沙格竝許蕩減,且各邑燒燼穀,亦有蠲減之例,無論漂失燒失,其爲永失則同。今此未拯各穀二萬一百餘石,特爲蕩減,地方官則渰死人名數之前後相左,倉皇馳報,無怪其有所差誤。今姑分揀,使之戴罪行公,刻期裝運,無或少滯,領運差員等,未畢運之前,不可先勘,待竣事更令稟處,何如?傳曰,允。
別兼春秋金陽淳疏曰,伏以臣父所患風痰之疾,今已閱歲而踰朔矣。委頓床笫,一直彌留,在臣情私,實難暫時離捨,而祗緣依近耿光,黽俛就直矣。卽接家信,則近因日候之不適,重以將護之失宜,精神暈眩,元氣澌綴,臣於是,方寸憂悶,按住不得,忙陳短章,徑出禁扃。伏乞聖明,俯垂諒察,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至巳時,灑雨下雨,測雨器水深三分。
尹羽烈啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,大司憲趙萬元,掌令尹東壽,持平朴熙顯在外,執義未差,掌令李紀淵,持平任存常牌不進,監察茶時之意,敢啓。傳曰,知道。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華,修撰李沆·趙民和,副修撰金箕殷·趙琮鎭,旣有只推之命,竝更牌招,以爲推移入直之地,何如?傳曰,允。
以別兼春秋洪敬謨·朴齊聞牌不進罷職傳旨,傳于金熙周曰,只推。
金熙周啓曰,別兼春秋洪敬謨·朴齊聞,旣有只推之命,竝卽牌招,以爲推移入直之地,何如?傳曰,允。
以別兼春秋洪敬謨牌不進罷職傳旨,傳于金熙周曰,只推。
以應敎洪起燮,校理李垿,副校理金熙華,修撰李沆·趙民和,副修撰金箕殷牌不進罷職傳旨,傳于金熙周曰,只推。
以大司諫安策,正言李元延,掌令李紀淵,持平任存常牌不進罷職傳旨,傳于尹羽烈曰,只推。
以黃海監司趙鍾永狀啓,薦新生石首魚,限內不得封進,惶恐待罪事,傳于金敎根曰,勿待罪事,回諭。
以全羅左水使李尙謙狀啓,興陽縣三島民漂入倭國,回還之後,修啓趁未擧行,今始修報,惶恐待罪事,傳于南惠寬曰,勿待罪事,回諭。
金魯應,以兵曹言啓曰,今月十六日,一內禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以朴應浩爲內禁將。
金魯應,以兵曹言啓曰,新除授內禁衛將朴應浩,時無職名,依例口傳付軍職,何如?傳曰,允。
兵曹口傳政事,副護軍單朴應浩。
副修撰趙琮鎭疏曰,伏以臣於館職,有鐵限之情勢,不當一日復縻,卽通朝之所共知也,惟聖明少垂察焉。向於館錄有命之時,適叨是職,以區區難安之端,陳章違牌,跨朔逋慢,不勝悚蹙,際有大僚之筵奏,謂臣以因事圖避,繼有嚴飭之命。惶隘之極,逃遁不得,黽勉冒應,竟赴圈坐,而以臣疎闇,充員備數,已多罷軟不勝之愧矣,迺者臺臣,疏請刊削副學。噫,臣卽其時冒叨東壁之人耳,主圈雖係於長官,而東壁之職,視他僚尤爲緊焉。人言之來,其爲情勢與長官,宜無異同,固將疏引,旋蒙移除,未及仰陳披瀝之懇,而從此玉署,已成艮限。上不可以復至濫授,下不敢以復或猥玷,固是擧朝之所共知,而亦庶爲天日之所悉燭矣。不意是職之除命,復及臣身,臣驚惶慙恧,繼以震懍,誠不知置身之所也。昨者退自胄筵,冒違庚牌,顒祝體諒,祗俟鞶禠矣,及夫今朝,復降召命,尙靳鐫免,臣於是,益不勝惶悸抑塞之忱,敢陳自列之章,仰籲聽卑之天。伏乞聖明,亟降威罰,仍命選部,永刊館職之望,以謝人言,以靖私義,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
金魯應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
傳于金熙周曰,禮房承旨,馳詣宗廟·景慕宮,奉審摘奸以來。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華,修撰李沆·趙民和,副修撰金箕殷,旣有只推之命,竝更牌招。副修撰趙琮鎭,疏批已下,副校理李東冕,自鄕上來云,竝一體牌招,以爲推移入直之地,何如?傳曰,允。
尹羽烈啓曰,大司憲趙萬元,掌令尹東壽,持平朴熙顯在外,執義未差,掌令李紀淵牌不進,持平任存常未署經,監察茶時之意,敢啓。傳曰,知道。
以應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭牌不進罷職傳旨,傳于金熙周曰,只推。
以大司諫安策,正言李元延,掌令李紀淵牌不進罷職傳旨,傳于尹羽烈曰,只推。
尹羽烈啓曰,明日次對,兩司當爲進參,除在外,未署經外,未肅拜人員,竝待開門牌招,何如?傳曰,允。
上在昌德宮。停常參·經筵。
自辰時至酉時,日暈。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,大司憲趙萬元,掌令尹東壽,持平朴熙顯在外,執義未差,掌令李紀淵牌不進,持平任存常未署經,監察茶時之意,敢啓。傳曰,知道。
傳于金魯應曰,大臣·備局堂上引見。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭,旣有只推之命,竝更牌招,以爲推移入直之地,何如?傳曰,允。
金敎根啓曰,假注書洪彦謨,身病猝重,勢難察任,今姑改差,何如?傳曰,允。
洪彦謨改差,代以金逸淵爲假注書。
吏曹口傳政事,以李宜春爲魯城縣監。
以大司諫安策,正言李元延,掌令李紀淵牌不進罷職傳旨,傳于尹羽烈曰,只推。
以應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭牌不進罷職傳旨,傳于金熙周曰,只推。
以京畿監司朴宗薰狀啓,朔寧郡民家失火事,傳于金會淵曰,聞甚矜惻,元恤典外,別加顧助事,分付。
以忠淸監司趙貞喆狀啓,魯城縣監李在紹身死事,傳于金敎根曰,令該曹,口傳差出,催促下送。
金熙周,以奎章閣言啓曰,景慕宮望廟樓,今望奉審無頉之意,敢啓。傳曰,知道。
乙亥三月十五日卯時,上御大造殿。藥房入診,大臣·備局堂上引見入侍時,都提調韓用龜,提調金在昌,副提調金熙周,假注書洪彦謨,記注官朴思彦,別兼春秋朴齊聞,檢校待敎李鶴秀,左副承旨金魯應,假注書徐承烈,事變假注書李衡柱,領議政金載瓚,右議政金思穆,行吏曹判書朴崙壽,禮曹判書金履陽,戶曹判書李相璜,刑曹判書李堯憲,行護軍韓致應,訓鍊都正李溏,漢城左尹李海愚,吏曹參判金魯敬,行護軍金基厚,以次進伏。醫官吳千根·秦東秀·卞之錞·洪旭浩·鄭重周·金宇敬·李彦厚·李命運·李宜春,進伏楹外訖。載瓚等曰,好雨及時,而雨後頗寒,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。仍命醫官入診。上曰,湯劑,何以議定乎?用龜曰,診筵退出後,謹當議定矣。旭浩入診訖,千根進前。上曰,吳千根退去,李命運入診,可也。命運入診訖。上曰,脈候奏之。旭浩·命運等,起伏奏曰,脈候左右三部調均矣。用龜曰,湯劑,因特敎停止,或因滯候之未降而有此敎乎?上曰,無滯氣矣。載瓚等曰,日氣近益和暢,行步,何如?上曰,漸勝矣。載瓚等曰,春晷漸長,行步果有差勝之節,則時臨外殿,召接臣等,是區區之望也。上命藥房先退。在昌等,以次退出。上曰,次對爲之。載瓚曰,都下米穀,日益翔貴,市上之蓄儲漸渴,江外之貿遷頓阻,每等各貢,餘瀝無幾,諸道三稅,告泊尙遠,公私之間,生穀無路。目下民情,萬萬憫急,秋成無論,夏窮尤劇,京外紓急之望,只在兩麥早登,而今去麥秋,尙爲數朔,麥前資活,一日爲憫。然而在今活民,匪麥則更無他措手,決不容暇豫度日,令戶惠之廳,另講辦麥之道,惠廳則均廳麥還之散在京畿·三南者,數本不少。待麥登後開倉,初無論耗條與元穀,必以本色,限三萬石,汲汲船運上京,戶曹則亦以某樣錢,廣貿諸道中最登處,限數萬石,及時輸來,則麥旣到京,自可有濟用及民之方,以此豫爲分付於該廳該曹,何如?上曰,依爲之。出擧條載瓚曰,嶺運穀致敗,大關民命,實欲無言,而至於人物渰死,至於二十九名,尤切萬萬傷惻。北運船格,皆北人也,爲救南民之饑,驅勒北人於必死之地,竟至於死後乃已,是誠何辜?橫罹至此,實無異於死於王事也。雖是生存者,千里涉海,幾危堇甦,而況是濱海漁獵之民,抛十口一年之業,就重溟九死之地,而顧其事則爲他道他民而然者也,比諸陸地之百苦千辛,不啻爲幾倍矣。凡今番嶺運穀乘船沙格,無論生者死者,北民東民,今年漁鹽船稅,特令蕩減。且風濤所激,人力難容,無他隱情,不必更査,在囚諸人,竝卽放送,杆城地方官,旣爲分揀,三陟地方官及營將,亦爲一體分揀,何如?上曰,依爲之。出擧條載瓚曰,新除守令歷辭之法,豈徒然哉?自方伯·連帥,至守令·邊將,凡於新除之初,必歷見朝廷諸人者,意有攸在,卽自來不易之舊規也。濟州牧使尹久東,謝恩後數日,初不歷辭,因促敎仍爲辭朝下去,外官之不爲歷辭,直爲赴任,前所未有,大關朝體,固當仰請重勘,而今已受符登途,遞易爲弊,姑先從重推考,何如?上曰,依爲之。出擧條載瓚曰,黃海監司,今雖辭朝,而若於到營後發巡,則已爲後時,徒貽民邑之弊,若或晩時交龜,特停行部,前亦有例矣。今年春巡,使之停止,何如?上曰,依爲之。出擧條載瓚曰,新差備局堂上,今日賓對,俱不進參,處義太過,事體未安,竝推考,令政院牌招,使之進參,何如?上曰,依爲之。出擧條載瓚曰,成歡察訪李鋗上疏,備陳本驛凋弊之狀,仍請道啓封上之役,本是五驛均當,而近則本驛,獨任其役,一年所費,殆過千金。自今依前均排於各驛,且驛卒,法不許贖,而稍富者,冒稱功臣家賜牌奴婢,圖囑頉免,請已贖驛卒,竝爲刷還,而有廟堂稟處之命矣。驛役均定,驛卒刷還,不必至於上煩,令道臣査處,何如?上曰,依爲之。出擧條載瓚曰,頃因江界府使疏請,本府屬夞怪·楸坡·從浦·馬馬海等四鎭,待年豐移設於各該留防所之意,覆奏行會矣。卽見道臣擧邑報狀啓,則以爲,四鎭中,從浦鎭居狹窄,公廨傾圮,若不及今修改,必致當夏顚壓,而本鎭西,有上土鎭舊址,城堞廨宇,依舊完存,姑令就此先移,待留防所新設,次次移入事,請令廟堂稟處矣。四鎭,自當待年豐移設,而從浦之今姑權接於上土舊基,果無不可,依此許施,何如?上曰,依爲之。出擧條用龜曰,典設司別提白時昌,卽鍼醫廳待令醫官也。本司自多進排之役,職務或有相妨之時,分付銓曹,閑司相換,何如?上曰,依爲之。出擧條仍命大臣就座,諸宰奏事。魯應曰,今日賓對不參諸臺,竝推考,何如?上曰,依爲之。出擧條進御瓊玉膏,不拘時調進次,降氣茶,自今日,五貼式日次製入事。出榻敎上命大臣先退。載瓚等退出,又命退,承史,以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭,旣有只推之命,竝更牌招,以爲推移入直之地,何如?傳曰,允。
尹羽烈啓曰,大司憲趙萬元,掌令尹東壽,持平朴熙顯在外,執義未差,掌令李紀淵牌不進,持平任存常未署經,監察茶時之意,敢啓。傳曰,知道。
以大司諫安策,正言李元延,掌令李紀淵牌不進罷職傳旨,傳于尹羽烈曰,只推。
以應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭牌不進罷職傳旨,傳于金熙周曰,只推。
金魯應,以備邊司言啓曰,京畿設賑時,空名帖八百張成送,而今又請四百張加劃矣。賑資果爲不足,至有加請之報,依此數成送,何如?傳曰,允。
贊善宋穉圭疏曰,伏以臣,冒陳微懇,祈免宮僚誤恩,疏未及達,除旨又降,以臣爲工曹參判,臣聞命惝怳,心神飛越。竊以號籲據實,宜蒙俯燭,庶幾新舊職名,竝獲鐫解,及承聖批,大違所料,辭意之隆摯,有非庸陋賤臣,所敢聞者,臣且愧且悚,求死不得。噫,臣本以魯下之資,夙嬰膏肓之疾,學無所成,才無可取,久竊虛名,屢辱恩命,在家爲忝祖之孫,在國爲欺君之臣。此不惟臣之所以自知者甚明,凡人之與臣相識而相愛者,莫不謂然,而憂其榮寵之踰濫矣。今乃畀以敎胄之責,擢置亞卿之烈,則負山之蚊,乘軒之鶴,未足以喩其不似,其駭聽聞而招譏笑,尤當如何哉?臣揣量己分,旣無望於進身,而有所裨益,則屛蟄邱壑,粗守廉恥,庶不失乎奉塵刹報佛恩之道矣。況臣狗馬賤疾,年衰益篤,私次動作,不免宛轉叫呼,雖欲强策趨造,筋力爲禮,又何可得也?臣瞻望雲天,冞切兢惶,玆敢披瀝肝血,仰瀆宸嚴。伏乞聖明,特念胄筵之不可混雜,天工之不可曠廢,亟降指揮,收臣職秩,更選賢能,千萬幸甚。臣無任云云。答曰,省疏具悉卿懇。予惟進德之本,亶在乎典學,而典學之方,必待乎得賢,顧予寡昧,側席一念,思得林下讀書之士,使之朝夕左右,以補不逮已。是予如渴之望,而且今元良之知思日長,銅龍之書筵頻開,倘於此時,致卿簉朝,俾盡薰陶啓沃之方,則其所資益,豈有量哉?以是延佇之誠,有倍前日,豈意遐心莫回,巽牘又至,惘然失圖,誠不知所喩也。水衡佐貳之任,向已鞶禠,則在卿少無難安之義,春煦見方和暢,美疴自可良已,卿須體予至意,幡然改圖,卽速登途,以副予日夕懇懇之望也。同副承旨南惠寬製進,傳于南惠寬曰,贊善疏批,令地方官傳諭。
上在昌德宮。停常參·經筵。
金魯應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭方張之時,兩司無詣臺之員,事甚未安,除在外未署經外,未肅拜人員,竝卽牌招,何如?傳曰,竝許遞,前望單子入之,待下批牌招察任。
金熙周啓曰,來二十一日,輪對日次矣,敢稟。傳曰,當次人受點,後日次待令。
金魯應啓曰,來二十一日,朝參日次矣,敢稟。傳曰,停。
金熙周啓曰,三皇忌辰日,親臨望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,當日,遣承旨奉審。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭,旣有只推之命,竝更牌招,以爲推移入直之地,何如?傳曰,允。
臺諫前望單子入之,大司憲李好敏,大司諫李錫奎,執義李龜雲,司諫朴孝成,掌令文粲奎·李運恒,持平鄭進明·金洛龍,獻納李廷璞,正言李基禎·金鍾文落點。
行大司諫李錫奎啓曰,臣姿性庸愚,言議巽軟,初不近似於淸朝耳目之任,而千萬不自意,伏奉薇垣除旨,天牌踵臨。臣怵畏義分,雖不得不祗肅恩命,而第臣於合啓中,有區區私義之不可冒參者,曾叨是職,以此引避,輒蒙體諒之恩。今臣情踪,與前無異,其何敢晏然於臺次乎?請命遞斥臣職。答曰,依啓。
行大司憲李好敏,持平金洛龍牌不進,執義李龜雲,掌令文粲奎·李運恒,持平鄭進明在外,監察茶時之意,敢啓。傳曰,知道。
以持平金洛龍,司諫朴孝成牌不進罷職傳旨,傳于尹羽烈曰,只推。
以應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭牌不進罷職傳旨,傳于金熙周曰,只推。
兵曹口傳政事,副司果單李紀淵。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
金熙周啓曰,玉堂上下番俱空,已至多日,事甚未安,應敎洪起燮,校理李垿,副校理金熙華·李東冕,修撰李沆·趙民和,副修撰金箕殷·趙琮鎭,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎李龜雲,校理李儒象,副校理李紀淵·金陽淳,修撰李友秀·權中淸,副修撰趙萬永·洪益聞落點。
金熙周啓曰,副校理李紀淵,旣在闕中,不爲肅謝,直爲出去,事甚未安,推考警責,何如?傳曰,允。
又啓曰,別兼春秋李紀淵,移拜館職矣。左右史不可不備,別兼春秋洪敬謨·朴齊聞,竝卽牌招,以爲推移入直之地,何如?傳曰,允。
金敎根啓曰,吏曹郞廳來言,魯城縣監李宜春,兩司當爲署經,而憲府,則行大司憲李好敏未肅拜,執義·持平一員未差,掌令李運恒·文燦奎,持平鄭進明在外,諫院,則大司諫未差,司諫朴孝成未肅拜,獻納李廷璞,正言李基禎·金鍾文在外,不得署經云。行大司憲李好敏,司諫朴孝成,竝卽牌招,未差之代,政官牌招,開政差出,待下批仍卽牌招,以爲備員署經之地,何如?傳曰,允。
以司諫朴孝成牌不進罷職傳旨,傳于尹羽烈曰,只推。
以副校理李紀淵·金陽淳,副修撰趙萬永·洪益聞牌不進罷職傳旨,傳于金熙周曰,只推,在外玉堂竝許遞,前望單子入之,待下批牌招察任。
玉堂前望單子入之,應敎朴綺壽,校理金箕殷,修撰洪起燮·李沆,落點。
金敎根啓曰,假注書金逸淵,身病猝重,勢難察任,今姑改差,何如?傳曰,允。
金逸淵改差,代以閔永勳爲假注書。
金敎根啓曰,行吏曹判書朴崙壽,參判金魯敬牌不進推考傳旨,今方捧入,而改政命下之後,如是違牌,事甚未安。參議金履載在外,判書·參判,竝更牌招,何如?傳曰,允。
金敎根啓曰,行吏曹判書朴崙壽,參判金魯敬再牌不進推考傳旨,今方捧入,而開政命下之後,連事違召,不卽承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
有政。吏批,行判書朴崙壽牌招不進,參判金魯敬進,參議金履載受由在外,右承旨金會淵進。啓曰,判書朴崙壽,牌招不進,參判金魯敬進,參議金履載受由在外,小臣獨政未安,何以爲之?敢稟。傳曰,仍爲之。以吳翰源爲大司諫,李東冕爲執義,南秉寬爲持平,閔命爀爲右參贊,朴崙壽爲判義禁,金羲淳爲弘文提學,金會淵爲同義禁,盧尙熙爲典籍,卞宜豐爲尙衣主簿,朴思彦爲連原察訪。典設別提白時昌,瓦署別提高道成相換。承文正字單鄭郁東,學諭二單李興遂·白思坤。故同知尹東美,贈吏判例兼,故知義禁尹光顔考,故文科金星運贈弘文正字,未分館前身死,依法典相當職,故學生尹恒東,贈童蒙敎官,孝行卓異,贈職事,承傳。
兵批,判書趙德潤進,參判申溆入直,參議鄭景祚病,參知李基崇病,左副承旨金魯應進。以李希祖爲僉知,安策爲曹司五衛將,金載翼·李觀城·李台鉉·白思祖爲五衛將,金聖麟·金大源爲慶熙將,李濟完爲訓鍊判官,吳熙常爲司禦,成載淳爲翊贊,鄭瑋爲訓鍊主簿,梁學曾爲珍島監牧官。同仁權管單申漢升,同知單全熙朝。大護軍鄭尙愚,護軍趙萬元·李錫奎,副護軍安策·李顯默,副司直朴孝成·尹東壽·李龜雲·徐憲輔·朴熙顯·任存常·趙秀仁·李垿·尹應大·李晉淵·李儒象·李鼎秉·任俊常·李鍾運·李東冕·金熙華,副司果李元延·朴聲漢·李友秀·權中淸·趙民和·李基栽·洪命周·姜世白·申綽·尹景鎭·金鐮,竝付單。
金熙周,以侍講院言啓曰,兼司書趙琮鎭,時無職名,令該曹,口傳付軍職,何如?傳曰,允。
兵曹口傳政事,副司果趙琮鎭。
持平金洛龍啓曰,臣言議風采,本不合於淸朝耳目之任,而迺者栢府新除,有隕自天,繼以召牌儼臨,臣怵畏義分,雖不得不章皇出肅,而第臣於本府,旣經掌憲,揆以公格,其何可一刻晏然於臺次乎?請命遞斥臣職。答曰,依啓。
上在昌德宮。停常參·經筵。
自巳時至未時,日暈。
尹羽烈啓曰,合辭方張之時,兩司無詣臺之員,事甚未安,除在外·傳旨未下外,未肅拜人員,竝卽牌招,何如?傳曰,允。
又啓曰,執義李東冕,持平南秉寬,司諫朴孝成,旣有只推之命,一體牌招,何如?傳曰,允。
傳于南惠寬曰,戶房承旨,與禮曹堂上·戶曹郞廳,依定式,馳詣宣武祠,奉審摘奸以來。
以校理金箕殷,副校理李紀淵·金陽淳,修撰洪起燮·李沆,副修撰趙萬永·洪益聞牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,校理金箕殷,副校理李紀淵·金陽淳,修撰洪起燮·李沆,副修撰趙萬永·洪益聞,旣有只推之命,竝卽牌招,推移入直之地,何如?傳曰,允。
以執義李東冕,持平南秉寬,司諫朴孝成牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。執義李東冕,持平南秉寬,司諫朴孝成,旣有只推之命,與行大司憲李好敏,行大司諫吳翰源,一體牌招,以爲署經之地,何如?傳曰,允。
以別兼春秋洪敬謨·朴齊聞牌不進罷職傳旨,傳于金熙周曰,只推。
金熙周啓曰,別兼春秋洪敬謨·朴齊聞,旣有只推之命,竝卽牌招,推移入直之地,何如?傳曰,允。
尹羽烈啓曰,行大司憲李好敏,執義李東冕,持平南秉寬牌不進。掌令文粲奎·李運恒,持平鄭進明在外,監察茶時之意,敢啓。傳曰,知道。
以執義李東冕,持平南秉寬,司諫朴孝成牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。執義李東冕,持平南秉寬,司諫朴孝成,旣有只推之命,與行大司憲李好敏,行大司諫吳翰源,竝更牌招,以爲備員署經之地,何如?傳曰,允。
以別兼春秋朴齊聞牌不進罷職傳旨,傳于金熙周曰,只推。
金熙周啓曰,左右史不可不備,別兼春秋朴齊聞旣有只推之命,更爲牌招入直,何如?傳曰,允。
以校理金箕殷,修撰洪起燮·李沆牌不進罷職傳旨,傳于金熙周曰,只推。
以江原監司趙弘鎭狀啓,鉄原府民家失火事,傳于南惠寬曰,聞甚矜惻,元恤典外,別加顧助事,分付。
金熙周,以禮曹言啓曰,各陵園墓所,今春植木及播橡,纔已畢役,株數斗數,區別報來,故依定式別單書入之意,敢啓。傳曰,知道。
別兼春秋洪敬謨疏曰,伏以臣猥以無似之賤,濫廁史官之列,周歲之間,乍遞旋付,凡爲數遭矣。臣於是,惶愧之餘,繼之以榮感,惟以趨承恩命,爲一分報效之道,復尋華省之舊直,自幸文陛之叨陪,今已三箇月于玆,不敢爲言私之計矣。第臣偏母,病在膏肓,以時隨添,與歲俱深,苟或調將之失宜,輒致諸症之越劇,忽於十數日以來,又添輪行之感。宿症益肆,委身床笫,積塊衝上而未堪牽引之痛,衰氣漸下而唯須轉側於人,臣方左右扶將,親檢藥餌。離側供職,實非如臣者情理之所敢出,而迺者替直有命,召牌屢降,一直違傲,尤增悚阨,玆敢冒死呼籲,仰瀆崇聽。伏乞聖慈,俯垂矜諒,亟遞臣別兼之任,以便救護,仍治臣瀆撓之罪,以警具僚,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
午時未時,日暈。
藥房提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
傳于金熙周曰,藥房入侍,大臣·閣臣,同爲入侍。
金魯應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭方張之時,兩司無詣臺之員,事甚未安,除在外·牌招啓辭傳旨未下外,呈告人員,竝卽牌招,何如?傳曰,允。
金魯應啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金熙周啓曰,右參贊閔命爀,判義禁朴崙壽,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,卽者別兼春秋朴齊聞,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,已至多日,事甚未安,校理金箕殷,副校理李紀淵·金陽淳,修撰洪起燮·李沆,副修撰趙萬永·洪益聞,旣有只推之命,竝更牌招,以爲推移入直之地,何如?傳曰,允。
以校理金箕殷,副校理李紀淵·金陽淳,修撰洪起燮·李沆,副修撰趙萬永·洪益聞牌不進罷職傳旨,傳于金熙周曰,只推。
尹羽烈啓曰,合啓事體,何等嚴重,而昨日兩司臺諫,俱爲肅謝,後謂以承牌之有先後,不爲合啓,各出姑停望。諫院,雖以憲府不備,出姑停,憲府追後入來,則諫院之隨入合辭,自是臺體,而兩司之竝出姑停望,事未前有,壞損臺體。當初呼望之時,臣之矇然不察,不勝惶恐,而當該臺臣,不可無警,竝從重推考,何如?傳曰,允。
以司諫朴孝成,持平南秉寬牌不進罷職傳旨,傳于尹羽烈曰,只推。
金熙周啓曰,守令署經事,命下矣。憲府,則行大司憲李好敏,執義李東冕再牌不進,掌令文粲奎·李運恒,持平鄭進明在外,只有南秉寬一人,諫院,則行大司諫吳翰源再牌不進,獻納李廷璞,正言李基禎·金鍾文在外,只有司諫朴孝成一人,無以備員署經。大司諫,所當更請牌招,而係是一日三牌,何以爲之?敢稟。傳曰,更爲牌招。
以執義李東冕再牌不進罷職傳旨,傳于尹羽烈曰,只推。
金熙周啓曰,執義李東冕,旣有只推之命,一體牌招,以爲守令署經之地,何如?傳曰,允。
又啓曰,司諫朴孝成,持平南秉寬,避嫌承批之後,不爲傳啓,直爲出去,事甚未安,竝推考,何如?傳曰,允。
尹羽烈啓曰,執義李東冕,旣有只推之命,與行大司憲李好敏,行大司諫吳翰源,一體牌招,何如?傳曰,允。
金魯應啓曰,今三月二十二日,祿都目政事爲之之意,敢啓。傳曰,知道。
又以備邊司言啓曰,卽見忠淸監司趙貞喆狀啓,則以爲,道內穀簿,自來不敷,只以應分,排巡無路,而荐歉之餘,民勢極艱,應加分外,各樣還軍餉留庫條中,限八千石,特許加分事,請令廟堂稟旨分付矣。本道穀簿,平年亦患不足,災歲尤難排巡,依所請,石數許令加分,何如?傳曰,允。
又以兵曹言啓曰,同知中樞府事李師彬,老病在鄕,末由上來,羽林衛將吳慶德,景福宮衛將尹商大,俱以身病猝重,勢難供職,呈狀乞遞。文臣兼宣傳官權中淸,除授在外,過限未肅拜,竝改差,何如?傳曰,允。
司諫朴孝成,持平南秉寬啓曰,臣等或老廢聾憒,或新進生疎,凡於臺體,只憑近例之耳聞者,率爾行之,昨以署經事,一日之內,天牌三臨,臣等怵畏義分,章皇出肅,昏黑時,臣孝成先詣臺次,以憲府不備,只出姑停,退出闕門外。臣秉寬,於路相逢,臺諫去就,亦不可旣出還入,臣秉寬,亦爲獨詣,以諫院不備,依例出姑停矣。今自政院,謂〈事〉未前有,請以重推,政院所執,卽云古規,臣等所失,只憑傳聞,名以臺臣,遇事冥行,至被喉院之請勘,以此情踪,其何可一刻晏然於臺次乎?請命遞斥臣等之職。答曰,勿辭,亦勿退待。
別兼春秋朴齊聞疏曰,伏以臣母,素抱風痰之証,居恒凜綴,到老添劇,春夏之交,如期頓肆。臣以終鮮之身,晝宵扶將,未忍離捨,而祗緣史直難曠,諸僚有故,雖不敢不抑情就直,禁廬經宿,伻人待朝,憧憧一念,罔知攸定。退自前筵,接見家信,母病越添,証形尤篤,促臣歸視,臣自聞此報,心神飛越,按住不得,忙陳短籲,徑出禁扄。伏乞聖慈,俯垂諒察,亟遞臣別兼之任,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
乙亥三月二十日辰時,上御大造殿。藥房入診,大臣·閣臣,承候入侍時,提調金在昌,副提調金熙周,假注書徐承烈,記注官林景祚,別兼春秋朴齊聞,檢校待敎李鶴秀,同副承旨南惠寬,假注書閔永勳,領府事李時秀,領議政金載瓚,右議政金思穆,提學南公轍·徐榮輔,原任直提學洪奭周,檢校直閣鄭元容,檢校待敎朴宗薰·李龍秀,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·李重恒·李命運·李宜春,進伏楹外訖。時秀等曰,日氣調和,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀曰,瓊王膏進御乎?上曰,然矣。時秀曰,連爲進御乎?上曰,每日一次矣。仍敎曰,各殿宮氣候,亦一樣矣。上命醫官入診。千根·漢臣等,以次診候訖,退伏奏曰,脈候左右三部調均矣。載瓚曰,近來行步之節如常乎?上曰,如常矣。載瓚曰,驪州兩陵寢補土之役,道臣春巡時,更爲奉審,若非緊要切急之處,待秋始役之意,頃有筵奏,而今聞道臣奉審後所傳,且見本陵官報禮曹辭意,則諸般役處,俱不可又經今夏。令禮曹,卽爲擇日,依丙寅年例,及時擧行,似好,故敢此仰達矣。上曰,依爲之。出擧條上命退,諸臣,以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·傳旨未下外,未肅拜·呈告人員,竝卽牌招,何如?傳曰,允。有實故人倂許遞,前望單子入之,待下批牌招察任。
金魯應啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
金熙周啓曰,玉堂上下番俱空,已至多日,事甚未安,校理金箕殷,副校理李紀淵·金陽淳,修撰洪起爕·李沆,副修撰趙萬永·洪益聞,旣有只推之命,竝更牌招,以爲推移入直之地,何如?傳曰,允。
以執義李東冕牌不進罷職傳旨,傳于尹羽烈曰,只推。
臺諫前望單子入之,大司憲金羲淳,大司諫任希存,執義具康,掌令李紀淵,持平趙經鎭,獻納趙琮鎭,正言鄭禮容·金裕憲落點。
金熙周啓曰,新除授臺諫,竝卽牌招,以爲守令署經之地,何如?傳曰,允。
以校理金箕殷,副校理李紀淵,修撰洪起燮·李沆,副修撰趙萬永牌不進罷職傳旨,傳于金熙周曰,只推。
以執義李東冕牌不進罷職傳旨,傳于尹羽烈曰,只推。
以執義具康,掌令李紀淵,正言鄭禮容·金裕憲牌不進罷職傳旨,傳于尹羽烈曰,只推。
以司諫朴孝成,持平南秉寬牌不進罷職傳旨,傳于尹羽烈曰,只推。
以正言鄭禮容·金裕憲牌不進罷職傳旨,傳于尹羽烈曰,只推。
以慶尙監司李存秀狀啓,聞慶縣民家失火事,傳于南惠寬曰,聞甚矜惻,元恤典外,別加顧助事,分付。
金熙周,以侍講言啓曰,兼司書趙琮鎭,時無職名,令該曹,口傳付軍職,何如?傳曰,允。
兵曹口傳政事,副司果單趙琮鎭。
金熙周,以禮曹言啓曰,驪州兩陵寢補土之役,俱不可又經今夏,令禮曹擇日,依丙寅年例,及時擧行事,大臣筵稟定奪矣。修改吉日時,卽令日官洪晩中推擇,則來四月初十日卯時爲吉云。以此日時擧行,而先告事由祭,同日曉頭設行,祝文,令藝文館撰出,物力區劃,機械措備等事,令道臣及補土堂上·驪州牧使,磨鍊擧行,亦令兩陵官員,依例兼監役眼同監董事,竝以分付,何如?傳曰,允。
金魯應,以都摠府言啓曰,副摠管李石求,以能麽兒堂上,本廳講坐起事,晝仕出去之意,敢啓。傳曰,知道。
獻納趙琮鎭啓曰,臣之無似,初不合於淸朝耳目之任,而納言除旨,特下於夢想之外,署經有命,天牌踵臨,臣且惶且感,章皇出肅,粗伸叩謝之忱,而第臣於合啓中,有私義之不可冒參者,在前引避,每蒙恩遞,到今處義,宜無異同。且於本院,曾經亞諫,揆以公格,亦所當遞,以此情踪,其何可晏然於臺次乎?請命遞斥臣職。答曰,依啓。
掌令李運恒啓曰,噫嘻,逆鏔窮天之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知。又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止。盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不可暇論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致·辭各證,凶祕之跡,如印一板。寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀。凡此六囚之於嗣永,或爲切姻至親,或爲血黨死友,而嗣永凶書,以爲渠輩,莫不願此事云爾,則凡爲邪術者,尙必知此箇凶謀,況此六囚之至切甚密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測。邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,則刑政之失,姑置勿論,宗社之憂,實爲無窮。請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻痛矣,十數年來,賊勢益肆,人心靡定,顧瞻他日之徒,爲賊右袒之輩,踵相接也,惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠,雖爲薄物細故,而亦可見隱若有恃,縱恣無忌之一端。今幸乾斷赫然,五字刀削此等黨與,不可仍置。請周爀,亟令王府,嚴鞫得情,快正典刑。三啓中諸賊,罪關宗社,憤切神人,其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於二年之後,尙在不連不停之科。噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,則言之便覺汚口,渠於履猷,卽是聲氣漠然之間,而托跡輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻痛矣,宋國仁,窮凶絶悖之情節,可勝誅哉?渠以幺麽賤弁,潛懷怨懟,少無畏忌,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性猶鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之夬施。請物故罪人國仁,支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請李紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面,而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語?故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者。賊裕之凶疏,逆煥之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停。其後基慶之罪,出於聲討之疏,則伊時聖批,若曰李基慶事,渠以停啓事被謫,更何加焉爲敎。至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆何所知懼哉?請亟李基慶給牒之命,仍施屛裔之典。答曰,不允。
副校理金陽淳疏曰,伏以臣珥彤筆而上金鑾,進退風雲之會,瞻仰日月之光,滲漉恩露,游泳渥海者,居然六七年于玆矣。以至愚之姿,蒙不世之造,强荒疎之跡,玷淸邇之班,無非臣之至榮厚幸也,而每當玉署諸臣,抱經而登筵,資問難而勤講討之日,臣方且含香而傍侍,尙亦與覩而欣聳矣。不料玆焉新除,乃用是職,以任則可謂稍重,以秩則不翅加進,以責則啓沃君德,而論思時務也,此豈如臣鹵莽蔑劣,百不近似者,所可議到者哉?臣自聞命以來,震駴汗恧,不省所喩,飾讓之辭,臣不暇張皇,而抑臣有私義之不可苟冒者,人有以向時館錄而言者,其意雖未嘗在臣,而旣有言矣,則是圈也可謂圈而非圈也。在臣,固不可謂之圈,而强進也,在朝家,亦不可强之進,而壞其廉防也,此其爲義,不但一重鐵限也。且臣父年迫八耋,癃疾轉痼,經冬徂春,沈淹床笫,臣之一身,左右扶將,曠省無路,日前藝苑之直,將此情實,仰進一疏。獲蒙由暇,恩造所及,感戴爲日,而宿症尙未痊可,私情冞切焦迫。此時又有誤恩疊下,荐召踵臨,而承膺無計,逋慢徒積,且惶且懼,若無所屆,玆敢披瀝衷懇,仰瀆崇嚴。伏乞聖慈,俯垂諒察,斥臣難冒之職,以全微諒,許臣至切之懇,以便護養,千萬幸甚。臣無任云云。省疏具悉。爾其勿辭救護。
副修撰洪益聞疏曰,伏以臣,學不足以通方,才不足以需世,自在韋布,最居人下,不自意晩暮一第,名忝朝籍,釋褐踰歲,淸塗華貫,次第揚歷,誠不敢知奚取於臣,而誤恩如是其洊加也。居常懍惕,如臨淵谷,今此玉署新命,又下於千萬夢想之外,乍遞旋除,有若非臣莫可者然。臣聞命以來,歷日震悸,罔知攸措,天牌屢降,蓬蓽動色,非不知趨走之爲恭,而違逋之爲傲也。第伏念,國家之置館職,將以侍經幄而備顧問也。其地望之淸峻,掄選之謹嚴,在具僚無與爲比,苟非博通經術,賁飾皇猷,盡啓沃之責,裨休明之治者,固不可以濫授也,明矣。今臣所習者,不過功令之文,所業者,不過口讀之學,而加以年紀衰邁,神精昏耗,尙何以挾冊文石之陛,進身香案之前,朝夕討論,日月獻納,以效其職分之萬一哉?卽此而尙不敢以玉署自居,況復被錄之初,人言峻發,旨意深險,同圈之人,多入於捏辱之中,主圈之臣,直驅於罔測之地。指全圈爲淆雜,而結之以改錄之請,臣誠莫曉其所以也。噫,自古圈事之後,參差之論何限,而不過就事論事而已,何嘗有全圈之請改?又況被捏諸人之文學人器,亦何嘗一毫近似於人之云云,而爲言乃至於此乎?此其意實在於壞敗全圈,而彼被捏諸人,不幸顯受其鋒銳耳。以一己而言,則東家之唾笑,無干於西家之苦樂,以一圈而言,則諸體之自如,無補於全身之不遂矣。不意休明之世,有此乖刺之象,世道之慮,容有極乎?臣不暇爲臣私計之憂也。雖使臣,含恩畏義,進進爲榮,一世之人,具有心眼,其不曰彼夫也,亦圈中之人,昧淆雜之目,冒改圈之論,而揚揚自得爾云乎?若此則臣身之放倒,姑舍無論,其爲辱聖簡而玷名器,又當何如哉?此臣所以瀛館一步,便成鐵限,寧被逋慢之誅,不敢爲媒進之計者也?玆暴衷懇,仰瀆崇嚴。伏乞天地父母,特垂鑑諒,亟許鐫遞臣職名,仍治臣違傲之罪,以肅朝綱,以靖私義,不勝大願。臣無任云云。省疏具悉。爾其勿辭察職。
上在昌德宮。停常參·經筵。
自辰時至午時,日暈。
尹羽烈啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
金熙周啓曰,玉堂上下番俱空,已至多日,事甚未安,校理金箕殷,修撰洪起燮·李沆,副修撰趙萬永,旣有只推之命,副修撰洪益聞,疏批已下,一體牌招,以爲推移入直之地,何如?傳曰,允。
又啓曰,玉堂上下番俱空,已至多日,事甚未安,今日政新除授玉堂,竝待下批牌招,何如?傳曰,允。
又啓曰,別兼春秋洪敬謨,由限已過,卽爲牌招入直之地,何如?傳曰,允。
有政。吏批,行判書朴崙壽進,參判金魯敬病,參議金履載受由在外,行都承旨金敎根進。啓曰,春坊闕員,今當差出,而擬望之人乏少,相避竝擬,何如?傳曰,允。
以趙萬永爲獻納,以趙琮鎭爲副應敎,李應奎爲校理,李儒象爲副校理,李鶴秀爲弼善,李好敏爲工曹判書,南履翼爲同義禁,曺錫鯤爲禮曹正郞,金履協爲軍器判官。故學生尹恒東贈童敎,孝行卓異事承傳。故同知尹東美贈吏判例兼。故知義禁尹光顔考,故及第金星運贈弘正未分館前身死,依法典贈相當職。
兵批,判書趙德潤進,參判申溆病,參議鄭景祚病,參知李基崇病,左副承旨金魯應進。以趙鍾永爲同知,成在坤爲羽林將,韓昌福爲景福將,曺錫正爲文兼,李殷常爲武兼,趙禹錫爲備邊郞,全萬弘爲晴川別將,金箕書爲侍直,宋欽人爲洗馬。同知單趙復永,僉知三單金履裕·洪致伯·李周百。大護軍李好敏,護軍吳翰源。副司直李東冕·李廷璞·文燦奎·金洛龍·鄭進明。副司果金鍾文·李基禎·李鳳秀·金璐,竝單付。
以副應敎趙琮鎭,校理金箕殷·李應奎,修撰洪起燮·李沆,副修撰趙萬永·洪益聞牌不進罷職傳旨,傳于金熙周曰,只推。
尹羽烈啓曰,新除授獻納趙萬永,一體牌招,何如?傳曰,允。
以司諫朴孝成,獻納趙萬永,掌令李運恒·李紀淵,持平南秉寬牌不進罷職傳旨,傳于尹羽烈曰,只推。
以別兼春秋洪敬謨牌不進罷職傳旨,傳于金熙周曰,只推。
尹羽烈啓曰,皇壇事體,至重且嚴,而卽聞守直官王相說,與五衛將林述祚,部將趙濟建·張啓豐·許緝·李道英·陳環·姜四哲等,多率雜類,群聚酣號者,事未前有,萬萬驚駭,不可尋常處之。雖以伊日守直官及兵曹堂郞言之,常時不能檢飭之失,亦不可無罪,所當重勘,而本院請推之外,無他可施之罰,何以爲之,而守僕輩,亦令攸司,照法嚴繩,何如?傳曰,允。竝拿問處之。
金魯應,以兵曹言啓曰,皇壇事體,何等嚴重,而五衛將·部將等,不知法意,多率雜類,狼藉酣號於肅敬之地,有此駭悖之擧者,揆以法意,萬萬驚駭。臣之常時不能檢飭,不勝惶恐,而此等之類,不可尋常處之。五衛將林述祚,部將張啓豐·陳環·李道英·趙濟建·許楫·姜四哲,爲先汰去,其罪狀,令該府,拿問嚴勘。王相說,身爲守直官,不惟不能禁斷,反爲參涉者,尤極無嚴,亦爲汰去,一體拿問重勘,何如?傳曰,允。
又以都摠府言啓曰,副摠管李石求,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
南惠寬,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則文昭殿碑閣·蠶壇碑閣·養正齋,姑無頉處,追慕洞碑閣,雨漏一庫,淨業院碑閣,雨漏二庫。流霞亭,雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,臣相璜,與正郞臣趙厚鎭,工曹參判臣申絢,佐郞臣李羲先,依定式,進詣於義本宮奉審,則姑無頉處之意,敢啓。傳曰,知道。
又以賑恤廳言啓,五部都民處,四巡發賣米,自今日分給,而中部五十八契四百十二戶,東部三十三契一千二百十八戶,西部城內三十契七百六十戶,南部五十四契三千二百八十七戶,米八百四十四石三斗,先爲分給之意,敢啓。傳曰,知道。
尹羽烈,以刑曹言啓曰,因承政院啓辭,皇壇至嚴之地,群聚酣號之守僕,令攸司,照法嚴繩事,命下矣。謹按律文,則大明律制書有違條有曰,凡奉制書,有所施行而違者,杖一百。當該守僕王德胤,依此律勘放之意,敢啓。傳曰,知道。
執義具康啓曰,請正法罪人鏔,亟施孥戮之典。措辭見上請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,快正典刑。措辭見上請周爀,亟令王府,嚴鞫得情,夬正典刑。措辭見上請亟下三啓依允之傳旨,令該府擧行焉。措辭見上請古今島定配罪人李東萬,亟令王府,設鞫嚴問。措辭見上請物故罪人國仁支屬應坐之類,亟施島配之典。措辭見上請朴紀淳,亟令王府,拿來嚴問,以重國體。措辭見上請洪原縣屛裔罪人尹致謙,拿鞫嚴問,明正其罪。措辭見上請亟收李基慶給牒之命,仍施屛裔之典。措辭見上新除授持平趙經鎭,時在江原道鐵原地,請斯速乘馹上來事,下諭。答府曰,不允。下諭事,依啓。
上在昌德宮。停常參·經筵。
尹羽烈啓曰,行大司憲金羲淳,掌令李紀淵未肅拜,執義具康,掌令李運恒,持平南秉寬呈辭,趙經鎭在外,監察茶時之意,敢啓。傳曰,知道。
金熙周啓曰,行右承旨金會淵,今日不爲仕進,卽爲牌招,何如?傳曰,允。
又啓曰,別兼春秋洪敬謨,旣有只推之命,卽爲牌招,何如?傳曰,允。
又啓曰,別兼春秋朴齊聞,由限已過,卽爲牌招入直,何如?傳曰,允。
以別兼春秋洪敬謨·朴齊聞牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,副應敎趙琮鎭,校理金箕殷·李應奎,修撰洪起燮·李沆,副修撰洪益聞,旣有只推之命,竝更牌招,以爲推移入直之地,何如?傳曰,允。
以副應敎趙琮鎭,校理金箕殷·李應奎,修撰洪起燮·李沆,副修撰洪益聞牌不進罷職傳旨,傳于金熙周曰,只推。
獻納趙萬永啓曰,臣於臺職,本不近似,而納言除旨,又下於玉署違傲之中,臣怵畏義分,雖不得不章皇出肅,而第臣於合啓中,有不可冒參者,曾蒙體諒之恩矣。今臣處義,與前無異,以此情踪,其何可一刻晏然於臺次乎?請命遞斥臣職。答曰,依啓。
金熙周啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,徐憲輔落點。
金魯應,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金魯應,以備邊司言啓曰,卽見戶曹所報,則以爲,本曹經用,米邊之不足者,已自至臘以後,取用於惠廳貢米之除留條,而亦無以繼用,欲爲推移補用於訓局兼料之自惠廳上下者矣。惠廳亦以廳儲罄盡,勢無以準數出給云,而頒祿在明,曹事萬萬罔措,京外各處,無他擬議之處,而惟北漢城餉,稍有餘儲,就此中毋論訓禁衛三倉管城所各倉,今朔本曹料祿不足條,限一千二百石,姑先留庫中取用。來朔所需,雖待新捧之上來,而目今事勢,恐無以及期入倉,準當一朔應下之數,亦不可不隨其不足,一體貸用於城餉,卽爲啓達區劃,俾免狼狽,而報償一款,續當論爲辭矣。大農告匱,自今朔經用,已無以排比,有此臨急請貸之報,國計至此,誠極哀痛。城留法意,本自嚴重,有不容遽議挪貸,而料祿之重,旣不可闕而不頒,且京外俱竭,無他着手之處,則亦不可無權宜闊狹之政。今朔所需與來朔不足條,姑許依所報貸用,而此係緩急所需之不得已一時推移者,則決不可不趁卽拮据。準充元數,措處還報之方,令該曹,急速講究,論報本司,以爲憑處之地,仍以此意,竝爲分付於該廳該曹,何如?傳曰,允。
禁府啓目,皇壇守直官黃胤,兵曹參知李基崇,佐郞李相遠等原情云云。黃胤·李相遠等段,傳旨內辭緣,泛稱遲晩,竝只刑推得情爲白乎旀,李基崇段,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允爲旀,黃胤·李相遠等段,竝只除刑推議處爲良如敎。又啓目,皇壇守直官王相說,五衛將林述祚,部將趙濟建·張啓豐·許楫·李道英·陳環·姜四哲等原情云云,傳旨內辭緣,泛稱遲晩,刑推得情,何如?判付啓。除刑推議處爲良如敎。
上在昌德宮。停常參·經筵。
尹羽烈啓曰,行大司憲金羲淳,掌令李紀淵,持平趙經鎭未肅拜,執義具康,掌令李運恒,持平南秉寬呈辭,監察茶時之意,敢啓。傳曰,知道。
金敎根啓曰,左副承旨金魯應,今日不爲仕進,卽爲牌招,何如?傳曰,許遞,前望單子入之,待下批牌招察任。
又啓曰,工曹判書李好敏,同義禁南履翼,除拜後,過三日不爲出肅,竝依定式推考警責,仍卽牌招察任,何如?傳曰,允。
承旨前望單子入之,李愚在落點。
金會淵啓曰,別兼春秋洪敬謨·朴齊聞,旣有只推之命,竝更牌招,以爲推移入直之地,何如?傳曰,允。
以應敎金箕殷,校理李垿,副校理金熙華,修撰李九會,副修撰李奎鉉牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,副應敎趙琮鎭,校理金箕殷·李應奎,修撰洪起燮·李沆,副修撰洪益聞,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
又啓曰,副校理金陽淳,由限已過,卽爲牌招入直之地,何如?傳曰,允。
傳于金會淵曰,應敎一員,副校理二員,竝許遞,前望單子入之。
玉堂前望單子入之,應敎金箕殷,副應敎朴綺壽,校理李龜雲·李垿,副校理李鼎秉·金熙華,修撰李友秀·李九會,副修撰李奎鉉·申綽,落點。
以別兼春秋洪敬謨·朴齊聞牌不進罷職傳旨,傳于金會淵曰,只推。
金會淵啓曰,別兼春秋洪敬謨·朴齊聞,旣有只推之命,與別兼春秋金陽淳,一體牌招,以爲推移入直之地,何如?傳曰,允。
金熙周啓曰,明日傳香,禮房承旨,當爲齋宿,行右承旨金會淵,卽爲牌招,何如?傳曰,允。
金會淵,以侍講院言啓曰,兼司書趙琮鎭,時無職名,令該曹,口傳付軍職,何如?傳曰,允。
金敎根,以吏曹言啓曰,今此宗廟夏享大祭,攝行祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果趙琮鎭·李應奎·金陽淳·趙萬永,竝單付。
尹羽烈,以義禁府言啓曰,卽接月令醫員洪燁手本,則時囚罪人李基崇,素患痃癖之症,添劇於傷寒危篤之中,左右寸脈微虛,食飮全却,氣息奄奄云。罪人病勢如此,則一邊保放,一邊草記,曾有定式矣。李基崇,姑爲保放之意,敢啓。傳曰,知道。
金熙周,以賑恤廳言啓曰,今日西部城外二十六契二千四百戶,北部四十契二千九百六十六戶,米八百十六石八斗,分給之意,敢啓。傳曰,知道。
靑城尉沈能建疏曰,伏以臣本以脆弱之質,又迫桑楡之暮景,而一疾沈綿,轉成癃痼,其源則頑痰凝結于上,而濕熱流注于下,四大之部,咸受其委。左瘓右癱,手足痿軟,脚膝則尤爲不遜,腿重而無力,股栗而不植,雖房闥之間,啓處之際,必待扶持而起,起而還仆者,亦數矣。挽近以來,症勢月異而歲不同,駸駸然如水益下,至於刀圭莫可爲之境,此醫家所謂風入四肢,病在五痺,最難醫者也。今當肝木用事·脾土受尅之時,一倍添劇,神精蒙昧,如墜煙霧,胸膈痞悶,若呑芒刺,內損榮衛,食飮頓減。外厭風寒,肢節刺痛,委貼床褥,轉側須人,如此癃廢之實,卽通朝之所共知,而亦莫不憐之矣。宗廟夏享大祭初獻官名帖,際此臨至,在臣分義,固當蹶趨承,不敢言私,而第伏念,莫重者祀典也,莫嚴者享禮也。以臣十步九之狀,其何敢於濟濟駿奔之列,肅肅將事之末乎?且臣之一半分報效之道,惟在於筋力奔走,殫竭微誠,而今焉已矣,情病所窮,吁亦慼矣?若以猥越,不據實而仰暴,則聖明亦何由而俯燭?玆不得不冒入文字,疾聲呼籲。伏乞聖慈,俯垂矜憐,許令該曹,亟爲變通,以重享事,仍治臣瀆撓之罪,以肅朝綱焉。臣無任云云。答曰,省疏具悉卿懇。疏辭,許令〈該〉曹,改付標。仍傳曰,此批答,遣史官傳諭。
上在昌德宮。停常參·經筵。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,行大司憲金羲淳,掌令李紀淵,持平趙經鎭未肅拜,執義具康,掌令李運恒,持平南秉寬呈辭,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金敎根啓曰,行右承旨金會淵,今日不爲仕進,卽爲牌招,何如?傳曰,允。
傳于李愚在曰,藥房入侍,大臣·閣臣,同爲入侍。
傳于金會淵曰,傳香承旨,馳詣明陵,奉審摘奸,局內諸陵,一體奉審以來。
以應敎金箕殷,校理李垿,副校理金熙華,修撰李九會,副修撰李奎鉉牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,應敎金箕殷,校理李垿,副校理金熙華,修撰李九會,副修撰李奎鉉,旣有只推之命,竝更牌招,以爲推移入直之地,何如?傳曰,允。
以別兼春秋洪敬謨·朴齊聞再牌不進罷職傳旨,傳于金會淵曰,只推。
金會淵啓曰,別兼春秋洪敬謨·金陽淳·朴齊聞,旣有只推之命,竝卽牌招,以爲推移入直之地,何如?傳曰,允。
以別兼春秋金陽淳牌不進罷職傳旨,傳于金會淵曰,只推。
以別兼春秋朴齊聞牌不進罷職傳旨,傳于金會淵曰,只推。
以京畿監司朴宗薰狀啓,砥平縣民家失火事,傳于金熙周曰,聞甚矜惻,元恤典外,別加顧助事,分付。
以司鑰金得龜手本,別監劉宗孫,與藥房書員金峻煥,相鬪被打之狀,萬萬痛駭,除下,其代各別擇差事,傳于尹羽烈曰,令攸司,從重科治。
金會淵,以內醫院都提調·提調意啓曰,掖隷之無得接足於藥院近處,卽先朝受敎也。揭板定式,炳若日星,伊後飭敎,又不啻申嚴,故雖微瑣之物,掖隷輩,不敢徵索於院屬,而近年以來,法綱凌弛,舊習不悛,無厭之求,至悖之擧,非止一再,而院屬輩,慮其因事逞憾,一任其恣橫,而莫敢誰何。於是乎宿習漸滋,眼無國法,日前掖隷劉宗孫,來索芙蓉香於香色書員,而謂以香品之甚劣,又索轎子香,因此爭詰,惟意作挐,一院騷擾,此已萬萬驚駭,而此輩餘憤未已,又於閤門深嚴之地,成群作黨,捽曳進上陪進之書員,衣冠破裂,毆踢狼藉,此誠莫大之變怪,渠輩如有一分嚴畏之心,焉敢乃爾?此若尋常處之,法無所施,當該掖隷,出付該曹,嚴加刑訊,亟施島配之典,不能禁飭之司謁,亦爲照律嚴勘,何如?傳曰,允。
尹羽烈,以義禁府言啓曰,卽接月令醫員洪燁手本,則時囚罪人李相遠,素患疝積,挾感添劇,寒熱交作,食飮全却,轉側須人,症形危重云。罪人病勢如此,則一邊保放,一邊草記,曾有定式矣。李相遠,姑爲保放之意,敢啓。傳曰,知道。
金熙周,以賑恤廳言啓曰,今日,西部沿江二十六契二千一百十七戶,米二百九十四石四斗分給,四巡已畢之意,敢啓。傳曰,知道。
乙亥三月二十五日辰時,上御大造殿。藥房入診,大臣·閣臣,承候同爲入侍時,都提調韓用龜,提調金在昌,副提調金熙周,記事官李驥秀,記注官李昌瑞·柳可均,檢校直閣鄭元容,左副承旨李愚在,假注書閔永勳,右議政金思穆,提學徐榮輔,原任直提學洪奭周,檢校直閣李光文,檢校待敎朴宗薰,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·劉賢基·李命運·李宜春,進伏楹外訖。用龜曰,今日日氣陰濕,聖體,若何?上曰,一樣矣。用龜曰,寢睡·水刺之節,何如?上曰,無損矣。用龜曰,王大妃殿氣候,何如?上曰,各殿宮氣候,皆一樣矣。仍命醫官入診。旭浩·命運,診候退伏奏曰,脈候左右三部調勻矣。上曰,今日不議定湯劑乎?用龜曰,醫官診察,筵退後,當爲議定矣。上曰,退出,議入湯劑,可也。王大妃殿進御調中君子湯,五貼製入事。出榻敎諸臣,以次退出。
上在昌德宮。停常參·經筵。
尹羽烈啓曰,行大司憲金羲淳,掌令李紀淵,持平趙經鎭,未肅拜。執義具康,掌令李運恒,持平南秉寬呈辭,監察茶時之意,敢啓。傳曰,知道。
金會淵啓曰,玉堂上下番俱空,已至多日,事甚未安,應敎金箕殷,校理李垿,副校理金熙華,修撰李九會,副修撰李奎鉉,旣有只推之命,竝更牌招,以爲推移入直之地,何如?傳曰,允。
又啓曰,新除授副應敎朴綺壽,時在京畿龍仁地,修撰李友秀,時在安山地,副修撰申綽,時在廣州地,校理李龜雲,時在慶尙道禮安地,副校理李鼎秉,時在慶州地。經筵入番事緊,斯速乘馹上來事,下諭,何如?傳曰,允。
以應敎金箕殷,校理李垿,副校理金熙華,修撰李九會,副修撰李奎鉉牌不進罷職傳旨,傳于金會淵曰,只推。
以慶尙監司李存秀狀啓,聞慶縣民家失火事,傳于金熙周曰,聞甚矜惻,原恤典外,別加顧助事,分付。
李愚在,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
尹羽烈啓曰,合辭方張之時,諫院無詣臺之員,事甚未安,未署經外,未肅拜·呈告人員,竝卽牌招,何如?傳曰,允。
金會淵啓曰,來初一日輪對日次矣,敢稟。傳曰,當次人受點,後日次待令。
以應敎金箕殷,校理李垿,副校理金熙華,修撰李九會,副修撰李奎鉉牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,應敎金箕殷,校理李垿,副校理金熙華,修撰李九會,副修撰李奎鉉,旣有只推之命,竝更牌招,以爲推移入直之地,何如?傳曰,允。
持平趙經鎭啓曰,臣本聾瞽,其於耳目之任,萬萬不稱,而栢府特除,忽下於省楸之日,馹召恩命,繼降於復路之後,臣感恩怵義,章皇出肅,而第臣於合啓中,有不可冒參者,以此引避,屢蒙體諒,見職與前旣同,處義到今無異,以此情踪,其何可晏然於臺次乎?請命遞斥臣職。答曰,依啓。
以司諫朴孝成,獻納徐憲輔牌不進罷職傳旨,傳于尹羽烈曰,只推。
以京畿監司朴宗薰狀啓,朔寧郡民家失火事,傳于金熙周曰,聞甚矜惻,元恤典外,別加顧助事,分付。
以慶尙監司李存秀狀啓,淸道郡民家失火事,傳于金熙周曰,聞甚矜惻,元恤典外,別加顧助事,分付。
李愚在,以兵曹言啓曰,逌瞻門南邊,含春苑墻垣頹圮處,今已畢築,挾門亦爲改建,守直衛軍,解送之意,敢啓。傳曰,知道。
又以兵曹言啓曰,守門將崔雲岑,呈辭在外,過限未上來,依法典改差,何如?傳曰,允。
尹羽烈,以刑曹言啓曰,今三月二十五日,內醫院啓辭內,掖隷之無得接足於藥院近處,卽先朝受敎也。揭板定式,炳若日星,伊後飭敎,又不啻申嚴,故雖微瑣之物,掖隷輩,不敢徵索於院屬,而近年以來,法綱凌弛,舊習不悛,無厭之求,至悖之擧,非止一再,而院屬,慮其因事逞憾,一任其恣橫,而莫敢誰何。於是乎宿習漸滋,眼無國法,日前掖隷劉宗孫,來索芙蓉香於香色書員,而謂以香品之甚劣,又索轎子香,因此爭詰,惟意作拏,一院騷擾,此已萬萬驚駭,而此輩餘憤未已,又於閤門深嚴之地,成群作黨,猝曳進上陪進之書員,衣冠破裂,毆踢狼藉,此誠莫大之變怪,渠輩如有一分嚴畏之心,焉敢乃爾?此若尋常處之,法無所施,當該掖隷,出付該曹,嚴加刑訊,亟施島配之典,不能禁飭之司謁,亦爲照律嚴勘,何如?傳曰允事,命下矣。依下敎,別監劉宗孫,嚴刑一次後,黃海道長淵縣白翎鎭,定配所,卽爲押送。謹按律文,則大明律制書有違條有曰,凡奉制書,有所施行而違者,杖一百。司鑰金得龜,依此律勘放之意,敢啓。傳曰,知道。
行護軍尹益烈疏曰,伏以臣,卽伏見吏曹差帖,以臣爲宗廟朔祭獻官者,臣敢不蹶趨承,以效駿奔之忱,而第臣自六七日前,忽得暴泄之症,晝宵苦劇,長在溷上,食飮全却,奄奄垂盡,以此醜穢之狀,綿綴之力,强疾將事,其勢末由,玆敢倩人構疏,疾聲呼籲。伏乞聖慈,亟令付標,以重祀典,千萬幸甚。臣無任云云。答曰,省疏具悉。疏辭,許令該曹,改付標。
上在昌德宮。停常參·經筵。
尹羽烈啓曰,行大司憲金羲淳,掌令李紀淵未肅拜,執義具康,掌令李運恒,持平南秉寬呈辭,一員未差,監察茶時之意,敢啓。傳曰,知道。
金會淵啓曰,玉堂上下番俱空,已至多日,事甚未安,應敎金箕殷,校理李垿,副校理金熙華,修撰李九會,副修撰李奎鉉,旣有只推之命,竝更牌招,以爲推移入直之地,何如?傳曰,允。
金敎根啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,洪益聞落點。
傳于金會淵曰,回還使臣留待。
傳于金會淵曰,回還使臣入侍。
傳于金敎根曰,留院上疏入之。
傳于金會淵曰,發遣吏郞,諸執事請齋與否,摘奸以來。
金會淵,以禮曹言啓曰,來四月初三日,行宗廟夏享大祭,所用犧牲,依定式,小宗伯,與本署提調,眼同看品,而本曹參判洪奭周有實故,不得擧行,令政院,稟旨變通,以爲趁卽看品之地,何如?傳曰,允。
又啓曰,因禮曹草記,來四月初三日,宗廟夏享大祭犧牲看品,本曹參判洪奭周,有實故,不得擧行,令政院,稟旨變通事,允下矣,合有變通之道,何以爲之?敢稟。傳曰,許遞,政官牌招開政。
金敎根啓曰,吏曹參判金魯敬牌不進推考傳旨,今方捧入,而開政命下之後,如是違牌,事甚未安。判書朴崙壽,參議金履載在外,參判更爲牌招,何如?傳曰,允。
有政。吏批,行判書朴崙壽受由在外,參判金魯敬進,參議金履載受由在外,行左承旨金熙周進。啓曰,行判書朴崙壽,參議金履載俱受由在外,小臣獨政未安,何以爲之?敢稟。傳曰,仍爲之。以南履翼爲禮曹參判,以孫錫祉爲典籍。贈吏參李端會,贈吏判例兼,贈吏議李元培,贈吏參例兼,以上工曹判書李好敏兩代。
兵批,判書趙德潤病,參判申溆病,參議鄭景祚入直進,參知李基崇就理,行左承旨金熙周進。同知單金大源,僉知三單,金載翼·李觀城·李台鉉。護軍洪奭周·李師彬,副護軍金魯應,副司直李儒象·趙經鎭,副司果洪起燮·李沆,竝單付。
以應敎金箕殷,校理李垿,副校理金熙華,修撰李九會,副修撰李奎鉉牌不進罷職傳旨,傳于金會淵曰,只推。
李愚在,以兵曹言啓曰,今三月二十七日,立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
金熙周,以賑恤廳言啓曰,東部蓮池洞契任掌崔順昌,今月二十七日,本洞路傍,得二歲遺棄男兒,同里居良女池召史,欲爲收養。於義洞契任掌權成大,今月二十七日,本洞路傍,得二歲遺棄男兒,同里居良女姜召史,欲爲收養。西部太平館契任掌朴龍福,今月二十七日,本洞路傍,得三歲遺棄女兒,同里居良女金召史,欲爲收養。南部蓮城尉契任掌朴允喆,今月二十七日本洞路傍,得二歲遺棄男兒,同里居私婢乭禮,欲爲收養。靑坡契任掌金明元,今月二十七日,本洞路傍,得一歲遺棄男兒,同里居良女李召史,欲爲收養。北部部契任掌裵仁福,今月二十七日,本洞路傍,得三歲遺棄男兒,同里居良女金召史,欲爲收養。貧不自食,皆願受料,告于本府,自各該部,同日牒呈,故依節目,竝爲給料,使之乳養之意,敢啓。傳曰,知道。
副修撰申綽疏曰,伏以臣,於本月二十七日,祗奉聖旨,以臣爲弘文館副修撰,仍令臣,乘馹上來,恩光降燭,鄕里動色,第念臣區區情理,自異於人,遇榮益蹙,窮窮焉如無所歸,臣若以猥越爲懼,不以一章自聞,聖明何以俯燭,銓地何以辨別?臣於往歲己巳,隨父在西邑,値國家因慶試士,臣以父命,赴擧到京,月餘纔得入場呈券,而臣兄弟,專人報來,父病猝重,臣蒼黃爲行,倍日兼程,未及數舍之地,竟至於聞喪奔赴,科榜追到,報喜無地。臣竊自傷木石之頑,獨無古人心驚之驗,自罹鮮民不卒之慟,天地有窮,此恨無窮。嗚呼,子不終養,親不逮榮者,從古何限,而情理之絶悲,復豈有如臣者哉?一出應榜,反告父墓,以復存時之言,仍依松楸,晨夕省掃,以畢首邱之願,卽臣所以自分者也。至若夤緣進步,歷揚仕道,忘終身之哀,徇一朝之榮,是則爲貪戀科宦之歸,而益重臣不孝之罪。情之所不忍爲,義之所不敢出,所以前此所叨官職,一未敢出肅,而聖德寬仁,旋蒙恩遞,今者玉署除命,又何爲而及於臣身也?以臣之謏聞寡學,猥玷淸班,人器之不稱也,館選遭殫,至請改圈,物議之不協也,素抱貞疾,耳聾口吃,情病之難强也。凡此三者,孰非臣不可冒進之實狀,而今不敢以此煩縷者,臣情所急,如右所陳,疾痛之呼,未暇及他也。伏乞聖明,俯垂矜察,亟遞臣新授職名,仍命所司,永刊朝籍,俾遂匹夫自盡之志,千萬幸甚。臣無任云云。省疏具悉。爾其勿辭察職。
乙亥三月二十八日申時,上御大造殿。回還使臣入侍時,右副承旨尹羽烈,假注書閔永勳,記注官李昌瑞,別兼春秋洪敬謨,上使林漢浩,副使尹尙圭,以次進伏訖。上曰,使臣進前。漢浩·尙圭,進前。上曰,無事往還乎?漢浩等起伏奏曰,王靈攸曁,善爲往返矣。上命退,漢浩等退出。又命退,承史,以次退出。
上在昌德宮。停常參·經筵。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,行大司憲金羲淳,掌令李紀淵,持平洪益聞,未肅拜,執義具康,掌令李運恒,持平南秉寬呈辭,監察茶時之意,敢啓。傳曰,知道。
李愚在啓曰,備邊司郞廳來言,今日賓對日次,而國忌正日相値,不得來會云矣,敢啓。傳曰,知道。
傳于金熙周曰,藥房入侍,大臣·閣臣,同爲入侍。
傳于金會淵曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
金會淵啓曰,玉堂上下番俱空,已至多日,事甚未安,應敎金箕殷,校理李垿,副校理金熙華,修撰李九會,副修撰李奎鉉,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎洪起燮,校理金陽淳,副校理趙璟鎭,修撰朴台壽,副修撰徐憲輔落點。
傳于金會淵曰,在外校理·副校理·修撰·副修撰,各一員竝許遞,前望單子入之,待下批牌招察任。
玉堂前望單子入之,校理韓用儀,副校理尹景鎭,修撰權中淸,副修撰趙萬永落點。
李愚在,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今番大報壇守直官差代也,使諸漢旅圈點,以準點人王德新,首擬蒙點矣。卽接本壇守直官王德五牒報,則曾經守僕者,不得爲守直官,改差事,入稟云。毋論守直官與漢旅守僕,俱是皇朝人子孫,已行守僕者,爲守直官,本無等級之可論,而自渠廳,昨日圈點者,今曰不可,渠敢肆然入稟者,揆以事體,極爲駭然。且渠廳元無可據文蹟,旣非循序陞遷之窠,則尤焉敢乃爾?如此輕錯妄率之人,不可置之守直之地,王德五汰去,王德新仍置守直官,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見補土堂上驪州牧使金愚淳狀啓,則以爲,本州兩陵寢,役處浩大,所入物力錢五千兩,先以某衙門區劃,至於抹木·撻古木·杻枺木·空石·鐵器械·雜物,進排等節,相地官·奏時官定送,竝依丙寅例,後錄磨鍊,請令廟堂稟處矣。兩陵補土物力之以京營錢區劃,旣有丙寅已例,今亦依此例,以兵曹·禁衛營錢各一千五百兩,御營廳錢二千兩,使之分當擧行,而所入木物·器械·空石等雜種,亦依丙寅例,自本所,往復取用於京外各營衙門,相地官·奏時官,亦以依前定送之意,分付該監,何如?傳曰,允。
乙亥三月二十九日辰時,上御大造殿。藥房入診,大臣·閣臣,承候同爲入侍時,都提調韓用龜,提調金在昌,副提調金熙周,記事官李驥秀,記注官林景祚,別兼春秋洪敬謨,檢校待敎李鶴秀,行都承旨金敎根,假注書閔永勳,領府事李時秀,領議政金載瓚,提學徐榮輔,檢校直閣徐俊輔·鄭元容,檢校待敎朴宗薰·李龍秀,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·朴器成·李命運,進伏楹外訖。時秀等曰,連日有風,聖體,若何?上曰,一樣矣。寢睡·水刺之節,何如?上曰,一樣矣。各殿宮氣候,亦一樣矣。時秀等曰,久未仰瞻矣,面部右邊,微有浮意乎?上曰,以齒痛而然矣。仍敎醫官入診。旭浩·命運,以次診候訖,退伏奏曰,脈候左右三部調均矣。時秀曰,令醫官按摩仰瞻,何如?旭浩,仰瞻按摩,退奏曰,浮高處,旣無結核,色澤又無所損,似是一時風熱流行之候,近日閭巷,亦多此症,差過數日,自當有勿藥之喜矣。時秀曰,旣是齒痛所祟,則自內達外,可驗疏散之漸,而咀嚼之節,得無不便乎?上曰,稍不便矣。用龜曰,瓊玉膏連爲進御乎?上曰,唯。時秀曰,數日以來,風氣固不佳,而每當和暢之時,輒軫動作之節,雖招接臣等,亦必於便殿,以爲順時行氣之方焉。載瓚曰,黃海監司李勉昇,以水使柳命源,不呈公狀,請令廟堂稟處矣。帥臣之周年五遞,非不切悶,公狀不呈,法在當罷,柳命源罷職,其代,不可循例差遣,必以屢經閫任,夙有聲績者,各別擇差之意,申飭,何如?上曰,依爲之。出擧條王大妃殿進御調中君子湯,依前方五貼製入事。出榻敎惠慶宮進服益氣調元湯前方中,加只角五分,自今日五貼式,日次製入事。出榻敎上命退,時秀等先退。又命退,承史,以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,未署經外,未肅拜·呈告人員,竝卽牌招,何如?傳曰,允。
李愚在啓曰,來初五日朝參日次矣,敢稟。傳曰,停。
傳于金熙周曰,藥房入侍。
金熙周啓曰,藥房三提調,持湯劑來待矣。傳曰,封入。
以應敎洪起燮,校理金陽淳·韓用儀,副校理趙璟鎭,修撰朴台壽,副修撰徐憲輔·趙萬永牌不進罷職傳旨,傳于金會淵曰,只推。
以副校理尹景鎭牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,應敎洪起燮,校理韓用儀·金陽淳,副校理趙璟鎭·尹景鎭,修撰朴台壽,副修撰徐憲輔·趙萬永,旣有只推之命,竝卽牌招,以爲推移入直之地,何如?傳曰,允。
又啓曰,新除授修撰權中淸,時在江原道三陟府,經筵入番事緊,斯速乘馹上來事,下諭,何如?傳曰,允。
以應敎洪起燮,校理韓用儀·金陽淳,副校理趙璟鎭·尹景鎭,修撰朴台壽,副修撰徐憲輔·趙萬永牌不進罷職傳旨,傳于金會淵曰,只推。
持平洪益聞啓曰,臣言議風采,初不近似於臺閣之任,而迺者栢府新命,出於特點,臣含恩畏義,雖不得不隨牌出肅。第臣於合啓中,竊有私義之不可聯參者,曾叨見職,以是引避,旣蒙體諒之恩,今臣處義,宜無異同,以此情踪,其何敢一刻晏然於臺次乎?請命遞斥臣職。答曰,依啓。
以執義具康,掌令李運恒·李紀淵,持平南秉寬,司諫朴孝成牌不進罷職傳旨,傳于尹羽烈曰,只推。
以執義具康,掌令李運恒·李紀淵,持平南秉寬牌不進推考傳旨,傳于尹羽烈曰,竝許遞,前望單子入之,待下批牌招察任。
以司諫朴孝成牌不進推考傳旨,傳于尹羽烈曰,許遞,前望單子入之,待下批牌招察任。
臺諫前望單子入之,執義李垿,司諫姜世綸,掌令任俊常·趙琮鎭,持平洪益聞·李九會,獻納李沆落點。
尹羽烈啓曰,卽者義禁府都事來言,時囚毋得過三日滯囚,曾有定式矣。時囚罪人李基崇等議處及各道放未放回啓,當爲擧行,而判義禁朴崙壽在外,次堂例不得擧行云,何以爲之?敢稟。傳曰,令次堂擧行。
兵曹口傳政事,副司果單李紀淵。
傳于金會淵曰,發遣吏郞,諸執事淸齋與否,摘奸以來。
李愚在,以禁衛營言啓曰,本營中軍金益彬,身病甚重,勢難察任,今姑改差,何如?傳曰,允。
兵曹,以李元植爲禁衛中軍。
金會淵,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
金熙周,以戶曹言啓曰,時御所內各司雨漏執頉別單時,仁政殿雨漏處,一體修改之意,已有所草記蒙允矣。修改吉日,令日官池景泌推擇,則四月十六日卯時爲吉云,以〈此〉日時擧行,而役處在於上層春舌之間,浮橋機械,不可不前期輸入鋪排,自今初七日,先爲始役之意,敢啓。傳曰,知道。
李愚在,以兵曹言啓曰,今四月初三日宗廟夏享大祭時,守門當爲塡差,而五衛將排擬無路,依定式,時帶軍門堂上將官,代差以入之意,敢啓。傳曰,知道。
又以兵曹言啓曰,去春等能麽兒考講時,訓鍊院判官洪聖益,武臣兼宣傳官鄭復齡·權宜秉·韓永杓,部將李濟弘·申彦謨,工曹佐郞申義直,內贍寺主簿李時鎬,二次不通。訓鍊院主簿李明植,武臣兼宣傳官朴升煥·李玄升,守門將李昇淵,造紙署別提李民植,一次不通。依定式從重推考,何如?傳曰,允。
金熙周,以賑恤廳言啓曰,東部蓮池洞契任掌崔順昌,今月二十九日,本洞路傍,得二歲遺棄男兒,同里居良女沈召史,欲爲收養。西部太平館契任掌朴龍福,今月二十九日,本洞路傍,得二歲遺棄男兒,同里居良女鄭召史,欲爲收養。南部倭館洞契任掌宋福新,今月二十九日,本洞路傍,得二歲遺棄女兒,同里居私婢正月,欲爲收養。會賢洞契任掌李得伊,今月二十九日,本洞路傍,得二歲遺棄女兒,同里居私婢蓮德,欲爲收養。北部司宰監上牌契任掌文福仁,今月二十九日,本洞路傍,得三歲遺棄女兒,同里居良女姜召史,欲爲收養。部契任掌裴仁福,今月二十九日,本洞路傍,得二歲遺棄男兒,同里居良女李召史,欲爲收養。貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
同義禁金會淵·南履翼疏曰,卽因本府都事言送啓辭,有令次堂擧行之命,臣等旣忝居同知事之列,固當蹶趨承之不暇,而第伏念,放未放回啓,原無替行之例,至於議讞,亦有先朝受敎,昭載本府故事,昨年諸臣,以是陳疏,不得奉行,顧今臣等所處,實無異同。成命之下,承膺無路,玆敢聯陳短章,仰瀆崇嚴。伏乞亟寢次堂擧行之命,以存公格,以安私分焉,臣等無任云云。答曰,省疏具悉。判義禁許遞,政官待開門牌招開政,待下批牌招,時囚議處放未放回啓。
乙亥四月初一日辰時,上御大造殿。藥房三提調率醫官入侍時,都提調韓用龜,提調金在昌,副提調金熙周,記事官李驥秀,記注官李昌瑞,別兼春秋洪敬謨,檢校直閣徐俊輔,以次進伏。醫官吳千根·李漢臣·秦東秀·卞之錞·洪旭浩·鄭重周·李彦存·李宜春進伏楹外訖。用龜曰,夜間聖體,若何?上曰,一樣矣。用龜曰,面部浮意,仰瞻別無差減,齒齦疼處,亦復若何?昨日所進漱口茶,連爲含漱乎?上曰,無加減矣。仍命診察。旭浩·命運·千根以次診候,仰瞻按摩後退奏曰,脈候則一向調勻,浮氣則散而旁敷,比昨稍低,不日可以如常矣。用龜曰,齒痛之餘,至有頭疼之候云,今日則有減勢乎?上曰,略有之矣。用龜曰,進御湯劑,別有所重,各殿宮所進,雖有日次製入之例,而至於大殿,自本院逐日監煎,持入以進矣。向者以瓊玉膏調進,有降氣茶製入之事,此是不拘時進御之劑,或早或晩,自下無以的定,故雖不得已製入五貼,而其爲未安,則誠萬萬矣。茶飮雖異於湯劑,而進御所重則一也。不爲監煎,因以製入爲例,終非臣先嘗之義,亦非重事體之道,自明日爲始,謹當依前監煎,仍請持入矣。上曰,待下敎,可矣。用龜曰,連日進御之時,若待下敎,則亦恐有間斷之慮矣。上曰,然則商量爲之,可矣。進御升葛飮一貼製入事。出榻敎命退,諸臣,以次退出。
上在昌德宮。停常參·經筵。
尹羽烈啓曰,行大司憲金羲淳未肅拜,執義李垿,掌令趙琮鎭,持平李九會·洪益聞傳旨未下,掌令任俊常在外,監察茶時之意,敢啓。傳曰,知道。
金會淵啓曰,臣會淵,依定式進詣香室奉審,則香祝櫃·祝板袱子,精潔之意,敢啓。傳曰,知道。
傳于金會淵曰,禮房承旨,馳詣宗廟,奉審摘奸以來。
傳于金熙周曰,藥房入侍。
金熙周啓曰,藥房三提調,持湯劑來待矣。傳曰,封入。
金會淵啓曰,玉堂上下番俱空,已至多日,事甚未安,應敎洪起燮,校理韓用儀·金陽淳,副校理趙璟鎭·尹景鎭,修撰朴台壽,副修撰徐憲輔·趙萬永,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎李龜雲,校理宋翼淵·趙秀仁,副校理李應奎·金鐮,修撰朴光錫,副修撰尹永輝·林處鎭落點。
以校理宋翼淵·趙秀仁,副校理李應奎·金鐮,副修撰尹永輝牌不進罷職傳旨,傳于金會淵曰,只推。
傳于金會淵曰,在外玉堂竝許遞,前望單子入之,待下批牌招察任。
玉堂前望單子入之,應敎趙民和,副應敎金箕殷,修撰曺錫正·韓用儀,副修撰李儒象,落點。
有政。吏批,行判書朴崙壽受由在外,參判金魯敬進,參議金履載受由在外,行都承旨金敎根進。啓曰,俱受由在外,小臣獨政未安,何以爲之?敢稟。傳曰,仍爲之。以趙鐘永爲右尹,朴宗來爲判義禁,具康爲相禮,洪起燮爲兵曹正郞,李顯膺爲濟用副奉事,兼掌令李鍾穆,冬至書狀官減下。
兵批,判書趙德潤病,參判申溆入直進,參議鄭景祚病,參知李基崇就理,左副承旨李愚在進。同知單李景燁,僉知二單成在坤·白思祖。副司直朴孝成·具康·金箕殷·李運恒·李龜雲·金熙華·李鼎秉·南秉寬,副司果李友秀·申綽,以上竝單付。
尹羽烈啓曰,判義禁朴宗來牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁朴宗來再牌不進推考傳旨,今方捧入,而開坐命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴宗來三牌不進推考傳旨,今方捧入,而開坐命下之後,連事違召,無意承膺,事體所在,誠極未安,陳疏到院,而原疏,以宗廟夏享大祭齋戒,纔已退却矣。所當更請牌招,而係是一日四牌,何以爲之?敢稟。傳曰,原疏捧入。
傳于尹羽烈曰,判義禁未差之代,前望單子入之,待下批牌招察任。
以執義李垿,掌令趙琮鎭,持平李九會·洪益聞,獻納李沆牌不進罷職傳旨,傳于尹羽烈曰,竝許遞,前望單子入之,待下批牌招察任。
臺諫前望單子入之,執義崔時淳,掌令吳鵬南,持平朴時源·金蘭淳,獻納宋應奎落點。
兵曹口傳政事,副司果單李奎鉉。
金會淵,以侍講院言啓曰,兼司書趙琮鎭,時無職名,令該曹口傳付軍職,何如?傳曰,允。
兵曹口傳政事,副司果單趙琮鎭·金陽淳。
宣傳官趙毅存書啓,臣於本月初一日辰時量,敬奉聖敎,馳往內南山,始自崇禮門東邊,至于光熙門西邊,大小山麓,一一看審是白乎則,一牌之蠶頭以下倉洞·會賢洞·瑚珀洞·在山樓·南山洞等後麓,二牌之彭木洞·浥栢堂·守禦廳洞·南別營左右等後麓,三牌之琵琶亭·雙栢堂·南小門洞·七松亭·南小營左右等後麓,毋論山腰上下,大中小松橡,擧皆茂密是白遣,熢燧軍守直等節,亦無見頉是白乎旀,蓋因松禁之截嚴,樵童潛入之跡,木根新斫之痕,無一見捉是白齊。傳曰,知道。
宣傳官趙熙錫書啓,臣於本月初一日辰時量,伏奉聖敎,馳往外南山,自一牌之靑鶴亭·冷井洞·壇後長登·湔川等處諸麓,大中小松,枝葉茂密,筍榦茁秀,蔚乎蒼蒼,小腰以上,則小松太密,自生之稚松,或不無因緣萎黃之慮是白乎旀,梨峴·漁隱洞兩洞之如干植橡,鱗次參差是白遣,二牌之加音巖洞·冷井高晴洞·馬石橋內外負兒峙·水珀峴諸洞,鬱密落落,無異於一牌是乎旀,三牌之化景峴·水鐵里·讀書堂峴·大峴南伐阿峙諸處,無論松雜木,比諸一二牌,稍爲不及,而鷹峰伏兵峴之山脊脫沙處,間多枯損是白遣,四牌之水鐵店案山·安靜寺洞·明太洞·舞鶴洞·兔只去里·都將洞·阿只堂洞等諸麓之松,或有昂藏叢雜之處,而蓊鬱成林,到底一般是乎旀,南壇·雩祀壇·龍壇,旣是所經之地,故一體奉審是乎則,俱爲無頉是白齊。傳曰,知道。
宣傳官申㫻書啓,臣於本月初一日辰時量,以東南蠶室摘奸事,敬奉聖敎,馳往楊州牧古楊州南面東蠶室,看審是白乎則,幅圓段,東西長爲一千一百三十餘步,南北廣爲四百二十餘步,而各年所植桑木,合爲七千七百六十七株內,自枯爲十五株,而無論大中小木,擧皆茁茂是白遣,今年新植五十株段,已爲着根,方有滋蔓之漸是白遣,轉往果川縣上北面沙坪里南蠶室是白乎則,幅圓段,東西長爲七百九十餘步,南北廣爲三百三十餘步,而各年所植桑木,合爲七千四百九十株內,自枯爲八十株,其餘雖有大小之別,初無斫伐之痕,亦爲鬱密是白遣,今年新植一百株段,亦爲着根向靑,故該掌各人等處,以看護培養之意,各別申飭是白齊。傳曰,知道。
判義禁朴宗來疏曰,伏以臣於病伏昏涔之中,伏奉除旨,以臣爲判義禁府事者,繼以時囚之積滯,回啓之尙遲,天牌儼臨。在臣分義,固當蹶趨膺之不暇,而第臣自月前,䐉後忽生大腫,分野旣重,毒氣益肆,根核未拔,䐉項浮高,薰貼莫效,晝宵苦痛,首尾數十餘日,眞元隨以大下,眩暈委薾,房闥之間,動作亦難,其餘醜惡之症,猥不敢仰陳,而目下病形,萬無蠢動之勢,荐犯違傲,冞增死罪,玆不得不疾聲仰號,冒瀆崇嚴。伏乞聖慈,俯垂諒察,特命亟遞臣職,以便公私,兼治臣瀆撓之罪,以肅朝綱,千萬幸甚。臣無任云云。答曰,省疏具悉。所請依施。
乙亥四月初二日辰時,上御大造殿。藥房入侍時,都提調韓用龜,提調金在昌,副提調金熙周,記事官李驥秀,記注官林景祚,別兼春秋朴齊聞,檢校待敎李鶴秀,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·李宜春·安昌禧進伏楹外訖。用龜曰,夜間聖體,若何?上曰,一樣矣。仍命入診。旭浩診候仰瞻,以手按摩頰輔曰,手按處,無相薄之意乎?上曰,不然矣。旭浩曰,浮意比昨多有減勢,所進漱口方,連爲含漱,則好矣。脈候調勻,而左部似有外氣,恐是齒頰不安之候,爲惱而然矣。用龜曰,齒痛則不甚苦乎?上曰,然矣,今日湯劑議定以入,可矣。進御升葛飮一貼煎入事。出榻敎命退,諸臣,以次退出。
上在昌德宮。停常參·經筵。
李愚在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經傳旨未下外,未肅拜人員,竝卽牌招,何如?傳曰,允。
傳于金熙周曰,藥房入侍。
金熙周啓曰,假注書閔永勳,身病猝重,勢難察任,今姑改差,何如?傳曰,允。
以持平金蘭淳牌不進罷職傳旨,傳于南惠寬曰,只推。
尹羽烈啓曰,持平金蘭淳,旣有只推之命,一體牌招,何如?傳曰,允。
判義禁前望單子入之,南公轍落點。
尹羽烈啓曰,判義禁南公轍牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁南公轍再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁南公轍三牌不進推考傳旨,今方捧入,而開坐命下之後,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
閔永勳改差,代以洪彦謨爲假注書。
以應敎趙民和牌不進罷職傳旨,傳于南惠寬曰,只推。
以應敎趙民和再牌不進罷職傳旨,傳于南惠寬曰,只推。
以副應敎金箕殷,修撰曺錫正·韓用儀牌不進罷職傳旨,傳于南惠寬曰,只推。
以副應敎金箕殷,校理宋翼淵·趙秀仁,副校理李應奎·金鐮,修撰韓用儀·曺錫正,副修撰尹永輝牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安,應敎趙民和,副應敎金箕殷,校理宋翼淵·趙秀仁,副校理李應奎·金鐮,修撰曺錫正·韓用儀,副修撰尹永輝,旣有只推之命,竝卽牌招,以爲推移入直之地,何如?傳曰,允。
以應敎趙民和再牌不進推考傳旨,傳于南惠寬曰,許遞,前望單子入之,待下批牌招察任。
以副應敎金箕殷,校理宋翼淵·趙秀仁,副校理李應奎·金鐮,修撰曺錫正·韓用儀,副修撰尹永輝牌不進推考傳旨,傳于南惠寬曰,竝許遞,前望單子入之,待下批牌招察任。
玉堂前望單子入之,應敎趙琮鎭,副應敎朴綺壽,校理金陽淳·李友秀,副校理權中淸·趙萬永,修撰李奎鉉·申綽,副修撰徐憲輔,落點。
尹羽烈啓曰,行大司憲金羲淳,持平金蘭淳牌不進,執義崔時淳,掌令吳鵬南·任俊常,持平朴時源在外,監察茶時之意,敢啓。傳曰,知道。
以持平金蘭淳再牌不進罷職傳旨,傳于尹羽烈曰,只推。
以持平金蘭淳再牌不進推考傳旨,傳于尹羽烈曰,許遞,前望單子入之,待下批牌招察任。
持平前望單子入之,姜世白落點。
南惠寬,以內醫院都提調·提調意啓曰,院鍼醫鄭國誠,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果鄭國誠。
平安監司鄭晩錫疏曰,伏以臣之冒控血懇,凡幾遭矣,夫君之於臣,語其尊則天也,語其嚴則父也。苟非有切至窮隘之情,固不敢唐突瀆撓,而一之猶難,況至於屢乎?臣所祈免,前後九疏,而恬然若不知僭畏者,蓋其情實,有所萬萬不獲已而然也。但誠意淺薄,天心未格,尙廁竽濫,終靳鞶禠,一月二月,且及二瓜,其所切至而窮隘者,愈往愈甚,玆又不得不冒昧號籲,尤合死罪。臣性本迂滯,識又淺短,旣不能鍊達治體,又不能綜察事務,其於見任,殆若僬僥之强千斤,矇瞍之辨五采,隨處顚躓,遇事昏昧,必不能理棼絲而涉巨津矣。是以瘡疣莫掩,醜拙畢露,怨讟載於道路,謗訕騰於遠邇,反躬自省,無面可施,今不可復自內而淟涊,外而閟護,而一朝冒居也,審矣。且臣犬馬之齒益邁,蒲柳之質易萎,五載覉旅,不服水土,榮衛削,眞元凘脫,危症敗兆,疊見層出,而自昨秋來,又復添劇。水涸火升,胸膈痞滯,風眩發作,精神昏霿,几案上簿牒,全未考閱,房闥間運動,亦多艱澁,尙何望宣化察俗,澄淸四十二州郡乎?向在臣病不至甚,猶且疲軟不勝,大小僨誤而無以收拾,東西壞缺而無以補綴。況今委身床笫,奄奄有朝夕將盡之狀,則其所尸素,尤當如何哉?各邑吏鄕輩,皆知賤疾之漸劇,辭本之屢上,認以爲五日京兆,而更無所顧忌,威不能憚,令不能行。此政朱夫子所謂不復以尊重難危見期者,亦豈非久留無爲之一端耶?昨秋所下批旨若曰,久任爲關西也,臣於是悚怖惶愧,益不知所以自措。我殿下智周萬物,明照八表,豈不俯燭臣癃病疲軟之狀,而始旣備任使,終必欲庇護,有此鄭重之恩言,而然而夷考其實,如右所陳。其所久於任者,適足以害之,復安有所爲者哉?臣旣自知甚明,自量甚熟,而今若藉此恩批,晏然蹲據,上以累聖知,下以瘨民生,臣之罪,尤萬殞難贖矣。其情之切至窮隘,較前日又不啻倍蓰,而煩瀆之罪小,辜負之罪大,何敢自阻於仁覆之天,而不思所以仰首鳴號乎?伏乞聖明,俯察苦懇之非由占便,且念重藩之決難久瘝,特命遞改臣職名,仍治臣煩瀆之罪,以幸公私焉。臣無任云云。答曰,省疏具悉。卿其勿辭察任。
乙亥四月初三日卯時,上御大造殿。藥房三提調率醫官入侍時,都提調韓用龜,提調金在昌,副提調金熙周,記事官李驥秀,記注官柳可均,別兼春秋李紀淵,檢校待敎李鶴秀,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·李命運·安昌禧進伏楹外訖。用龜曰,朝夕風氣殊不佳,夜間聖體,若何?上曰,一樣,各殿宮氣候,亦一樣矣。仍命診候。旭浩診候按摩,退奏曰,脈候調勻,面部浮意頓低矣。湯劑疏散,不必多進,今日則只以漱口茶,頻頻含漱,好矣。用龜曰,仰瞻天表,今幾如常,誠爲萬幸,齒齦浮高,亦已差減乎?上曰,猶未夬減矣。用龜曰,上焦風熱,疏散梳櫛,亦頗有效,留念頻御,毋使有壅鬱之氣,伏望。命退,諸臣,以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,竝許遞,前望單子入之,待下批牌招察任。
金熙周啓曰,行右承旨金會淵,今日不爲仕進,卽爲牌招,何如?傳曰,允。
以永明尉洪顯周掃墳呈辭,傳于金熙周曰,給由馬·澆奠牀備給。
洪彦謨有頉,代以李冕植爲假注書。
以應敎趙琮鎭,校理金陽淳,副校理趙萬永,修撰李奎鉉,副修撰徐憲輔牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,應敎趙琮鎭,校理金陽淳,副校理趙萬永,修撰李奎鉉,副修撰徐憲輔,旣有只推之命,竝卽牌招,以爲推移入直之地,何如?傳曰,允。
臺諫前望單子入之,大司憲鄭尙愚,大司諫宋祥濂,執義金熙華,司諫李東冕,掌令洪百儀·姜世白,持平趙夢璟·李集運,獻納李沆,正言閔哲儒·申綽,落點。
尹羽烈啓曰,行大司憲鄭尙愚,執義金熙華,掌令洪百儀牌不進,姜世白,持平趙夢璟·李集運在外,監察茶時之意,敢啓。傳曰,知道。
以執義金熙華,掌令洪百儀,司諫李東冕牌不進罷職傳旨,傳于尹羽烈曰,只推。
金熙周啓曰,玉堂上下番俱空,已至多日,事甚未安,應敎趙琮鎭,校理金陽淳,副校理趙萬永,修撰李奎鉉,副修撰徐憲輔,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理金陽淳,副校理趙萬永,修撰李奎鉉,副修撰徐憲輔牌不進罷職傳旨,傳于金熙周曰,只推。
尹羽烈啓曰,明日次對,兩司當爲進參,除在外,未肅拜人員,竝待開門牌招,何如?傳曰,允。
金熙周,以侍講院言啓曰,兼文學韓用儀,時無職名,令該曹口傳付軍職,何如?傳曰,允。
兵曹口傳政事,副司果韓用儀。
金熙周,以禮曹言啓曰,今此永陵兩陵上莎土蹲縮處修改時,雖不設都監,工役浩大,不可無別看役之人,前郡守李基岳·田遇聖差下,使之擧行,何如?傳曰,允。
李愚在,以兵曹言啓曰,卽接大報壇守直官牒報,則守直官王德新,身病猝重,時月之內,萬無入直之路云。內禁衛將朴應浩,五衛將李台鉉·李觀成,景福宮衛將全熙朝·李景燁,文臣兼宣傳官李鍾運,俱以病難供職,呈狀乞遞。領軍之將,輪番之任,不可久曠,竝改差,何如?傳曰,允。
尹羽烈,以義禁府言啓曰,保放罪人李基崇·李相遠,還囚議處以入,而李基崇病勢,一味苦劇,仍爲保放之意,敢啓。傳曰,知道。
禁府啓目粘連,向者王相說·林述祚·趙濟建·張啓豐·許楫·李道英·陳環·姜四哲等亦,莫重嚴敬之地,多率雜類,群聚酣號,聽聞所及,萬萬驚悚。不可以渠輩粧撰,有所容貸,竝只以此照律,何如?判付啓,依允。又啓目粘連,向者黃胤段,渠以守直之官,衛將輩之多率雜類,群聚酣號,矇不禁飭,李基崇·李相遠等段,莫重之地,有此事端,而身爲入直堂郞,不能檢飭,不可以初未詳知,有所寬恕,竝只以此照律,何如?判付啓,依允。
禁府啓目粘連,江原道放未放修啓冊子中,本府所管徒配罪人放秩洪川南迪老,依啓聞放送爲白乎旀,平海李基鼎段,道啓雖置放秩,當初所犯,不可以尋常徒配論,置之仍秩,何如?判付啓,依允。又啓目粘連,忠淸道放未放修啓冊子中,本府所管定配罪人未放秩乙良,依啓聞施行爲白乎旀,他餘罪人,令刑曹稟處,何如?判付啓,依允。又啓目粘連,全羅道放未放修啓冊子中,本府所管定配罪人仍秩乙良,竝只依啓聞施行爲白乎旀,他餘罪人,令刑曹稟處,何如?判付啓,依允。又啓目粘連,慶尙道放未放修啓冊子中,本府所管定配罪人未放秩乙良,竝只依啓聞施行爲白乎旀,他餘罪人,令刑曹稟處,何如?判付啓,依允。又啓目粘連,濟州放未放修啓冊子中,本府所管定配罪人未放秩,依啓聞施行爲白乎旀,他餘罪人,令刑曹稟處,何如?判付啓,依允。
獻納李沆啓曰,臣言議風采,初不合於淸朝耳目之任,而且於合啓中,有私義之不可聯參者,前此引避,輒蒙體諒矣。今此納言新除,恩出特點,庚牌儼臨,怵畏義分,雖不得不章皇出肅,少伸叨謝之忱,而當遞之義,與前無異,其何可晏然於臺次乎?請命遞斥臣職。答曰,依啓。
上在昌德宮。停常參·經筵。
未時,日暈。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
尹羽烈啓曰,行大司憲鄭尙愚,執義金熙華,掌令洪百儀牌不進,掌令姜世白,持平李集運·趙夢璟在外,監察茶時之意,敢啓。傳曰,知道。
傳于李愚在曰,大臣·備局堂上引見。
金會淵啓曰,玉堂上下番俱空,已至多日,事甚未安,應敎趙琮鎭,校理金陽淳,副校理趙萬永,修撰李奎鉉,副修撰徐憲輔,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理金陽淳,副校理趙萬永,修撰李奎鉉,副修撰徐憲輔再牌不進罷職傳旨,傳于金會淵曰,只推。
金敎根啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
獻納前望單子入之,林處鎭落點。
注書李驥秀病,代以金載成爲假注書。
以執義金熙華,掌令洪百儀,司諫李東冕牌不進罷職傳旨,傳于尹羽烈曰,竝許遞,前望單子入之,待下批牌招察任。
臺諫前望單子入之,執義李泰淳,司諫姜世綸,掌令李泰熙落點。
李愚在啓曰,事變假注書李衡柱,身病猝重,勢難察任,今姑改差,何如?傳曰,允。
李衡柱改差,代以卓瑊爲事變假注書。
李愚在,以兵曹言啓曰,今月初八日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以安宗厚爲內禁將。
金會淵啓曰,應敎趙琮鎭,校理金陽淳,修撰李奎鉉,副修撰徐憲輔牌不進,副應敎朴綺壽,校理李友秀,副校理權中淸,副修撰李儒象在外,副校理趙萬永陳疏入啓,修撰一員未差,玉堂上下番俱空,事甚未安,未差之代,政官牌招開改差出,待下批仍卽牌招,以爲入直之地,何如?傳曰,允。
以應敎趙琮鎭,校理金陽淳,修撰李奎鉉,副修撰徐憲輔牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,應敎趙琮鎭,校理金陽淳,修撰李奎鉉,副修撰徐憲輔,旣有只推之命,竝更牌招,副校理趙萬永,疏批已下,一體牌招,以爲推移入直之地,何如?傳曰,允。
又啓曰,新除授副應敎朴綺壽,時在京畿龍仁地,校理李友秀,時在安山地,副校理權中淸,時在江原道三陟地,副修撰李儒象,時在忠淸道天安地,經筵入番事緊,竝斯速乘馹上來事,下諭,何如?傳曰,允。
以掌令李泰熙牌不進罷職傳旨,傳于尹羽烈曰,只推。
有政。吏批,行判書朴崙壽受由在外,參判金魯敬進,參議金履載受由在外,行都承旨金敎根進。啓曰,判書朴崙壽,參議金履載,俱受由在外,小臣獨政未安,何以爲之?敢稟。傳曰,仍爲之。又啓曰,禮曹正郞金基周呈狀內,矣身素患痰癖之症,當此換節之時,一倍添劇,旬月之內,萬無束帶供職之望,卽爲入啓遞改云。其身病旣如是沈重,則有難强令察任,改差,何如?傳曰,允。
以兪理煥爲修撰,金箕殷爲兼弼善,尹錫永爲典籍,李鎭華爲明陵別檢,延喜周爲昭顯墓守衛官,宋晃爲懿昭墓守衛官,李慶旭爲黃海都事,李鍾祐爲獜啼縣監。兼春秋單安亨鎭,折衝秋載豐今加嘉善,武臣堂上祿試射時,連三次居首,加資事承傳。吏批,再政。魚在濂爲禮曹正郞,李奎說爲刑曹正郞,兼養賢庫主簿尹錫永。
兵批,判書趙德潤病,參判申溆病,參議鄭景祚入直進,參知李基崇就理,左副承旨李愚在進。同知單金聖獜,大護軍金羲淳,護軍任希存。副司直金熙華·李垿·崔時淳·李東冕·李龜雲·趙民和·金箕殷·任俊常·洪百儀·吳鵬南·李沆·宋應奎·宋翼淵·趙秀仁·趙璟鎭·尹景鎭·李應奎·金鐮·李九會·洪益聞·朴時源·金蘭淳。副司果朴台壽·朴光錫·曺錫正·尹永輝·鄭禮容·金裕憲,竝單付。
副校理趙萬永疏曰,伏以臣材本凡庸,不中時需,涯分自足於祿仕,志望不到於名塗,而倖竊一第,徒藉先武,臺銜宮班,迭次冒玷,華綰之榮雖切,而濫竽之愧實多。不自意瀛館新命,又辱謬恩,除旨聯翩,庚牌荐降,臣且感且惶,不知所以自措也。夫是職也,所處則近密淸峻之班,所任則啓沃論思之責也。苟非學術足以裨聖工,才識足以贊洪猷,則莫宜居之,是以古之名碩宿儒,亦未嘗不逡巡而不敢進,而若臣者,素乏稽古之力,又昧經世之方。雖尋常小牘,功令薄技,每患其空疎鹵莽,不猶於人,尙奚可擬於廁跡橫經之列,仰備顧問之資哉?況於館錄之初,臺言峻發,論斥備至,始指以淆雜,末請以改圈,則全錄沮敗,不待兩言,臣亦錄中人也,內自循省,慚恧之不暇,其何敢貪榮冒恥,恬然若不相關於被論也哉?且遴選之法,弘錄最嚴,辭受之節,館職尤別,臣雖無似,亦旣忝名,則非但以一身之廉隅言,名器所重,不敢緣臣而毁棄也,審矣。臣於是左右參倚,惶惕轉深,旬月之間,三叨恩除,一味違傲,寧速方命之誅,誠不忍穢淸選而累聖簡也。自非然者,華銜至榮也,邇列大願也,何苦爲退縮自劃之計乎?仍伏念,臣世受國恩,與天罔極,圖報一念,矢在肝肺,而臣又通籍明時,陳力有地,凡在百執事之末,固夷險不擇,以追臣父臣祖願忠之忱,而至於玉署一步,便成艮限,此非臣本志然也。揆分揣義,株守莫變,玆不得不略控微諒,仰瀆崇聽。伏乞天地父母,俯賜監察,亟削臣職名,以重公器,以伸私分,千萬幸甚。臣無任云云。省疏具悉。爾其勿辭察職。
乙亥四月初五日卯時,上御大造殿。藥房入診,大臣·備局堂上引見入侍時,都提調韓用龜,提調金在昌,副提調金熙周,記事官李驥秀,記注官李昌瑞,別兼春秋李紀淵,檢校直閣鄭元容,左副承旨李愚在,假注書李冕植,事變假注書李衡柱,領議政金載瓚,右議政金思穆,禮曹判書金履陽,知中樞府事金蓍根,戶曹判書李相璜,工曹判書李好敏,訓鍊都正李溏,漢城左尹李海愚,吏曹參判金魯敬,行護軍金基厚,以次進伏。醫官吳千根·崔遂燁·李漢臣·秦東秀·卞之錞·洪旭浩·鄭重周·李彦厚·李命運,以次進伏楹外訖。載瓚等曰,近日日氣淸和,而麥秋過涼,朝晝不適,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,皆一樣矣。仍命醫官入診。旭浩·命運,以次診候,退伏奏曰,脈候左右三部調均矣。用龜曰,面部浮意,今已快低乎?上曰,已快低矣。命藥房先退,熙周等退出。上曰,湯劑議定乎?用龜曰,筵退後當爲議定矣。上曰,提調出去,議定以入,可也。仍命次對爲之。載瓚曰,近日玉堂事,誠悶矣,新錄則旣遭改錄之論,引義固也,舊錄之從而自劃,抑又何故也?似聞舊錄,爲勸出新錄,擧皆撕捱云,政官若勸出僚堂,則同違政牌有之,而至於舊錄勸出新錄,與同處義,如今日之爲者,實未之聞也,以是而雙直俱空,一館長鎖,今雖似冗官漫職,而顧名思義,實不勝悚然永歎,在昔玉堂之設,豈徒華其銜榮其人而止者哉?是宜自上飭勵,俾改謬習,而一番違牌,輒許一竝遞改,乍遞乍差,日以爲例,上而命令,太涉輕褻,下而去就,無異戲劇,卽此一事,今日朝綱,將作何許貌樣?臣竊爲之耿耿憂歎也。此後則舊錄無他情勢,如前違牌,政院初勿呼望之意,申飭,何如?上曰,依爲之。出擧條載瓚曰,成均館,以儒生飯米不足,至有請貸於戶曹之擧,舊貸未報,新貸又繼,戶曹無以支排,食堂終必闕供,賢館闕供,古豈有是哉?丙申以前,薤鹽之需,綽有餘裕,以其羨餘,移作本館經用,自丙申後,年減歲縮,應入不能當應下。今則餘裕無論,加下漸多,不免先下於戶曹,負債於戶曹,朝夕養士,殆不成食堂舊樣,而此亦將見其闕供云。大抵丙申前後之贏縮判異,必有所以然之故,而不能釐弊,今至收拾不得者也。令大司成,詳考自古恒式,緣何漸乖,挽近恒用,緣何漸耗之由,如有矯救之方,出意見論報本司,以爲稟處之地。泮民失業,逐年愈甚,東西泮村櫛比之盛,日漸蕭索,將至支保無路,朝夕渙散云。此亦必有其故,而何以則可以救得弊原,使之一體論報,何如?上曰,依爲之。出擧條載瓚曰,稅穀之不能限內裝發,罪在守令,而至其裝發後作奸,卽船格之罪也。所謂作奸,愈往愈甚,捧價於邑民,貿米於京江,卽防納也,防納是一律也,僞托臭載,偸竊穀物,卽故敗也,故敗亦極罪也。甚至於自本邑裝送之後,故爲逗留,不爲前進,必待寒節,謂以氷泊,冬春幾朔,惟意幻弄,和水和沙,無奸不售,只計斛數,夤緣納倉,此尤爲前所無之弊,而自數年尤甚者也。至於日前淸州稅船,奸狀莫掩,隱情畢露,當直施以通編所在本律,而猶以審克之道,自本廳,付本道更覈矣。此若一任其習,輒爲容貸,則國法無所施,公稅無以完,而來後之弊,必無所不至,莫重漕穀,將不得輸致京倉,此豈細故也?今後則如有防納故敗及僞稱氷泊,仍爲作奸之事,則直以梟首之律,卽其地處斷。淸州漕船,令本道卽爲嚴覈,如果得情,則啓聞後,必用通編本律之意,分付該道·該廳,何如?上曰,依爲之。出擧條載瓚曰,西北別付料,卽朝家慰悅西北武士之意也。自本道抄上,令本曹付料,試藝則必爲親臨,久勤則輒除邊將,設置之本意,不輕而重,而近聞京中遊手之輩,冒扥圖入。不待本道抄上,先自本曹付料,橫占乘障之任,作爲牟利之窠,以致西北武士,莫不解體,此蓋由於本曹循私襲謬之故也。令本曹,各考三式年帳籍,一一汰正,若有冒托之類,則竝用科場代射幻名之律,仍以擧行形止,草記登聞。若又有闕當充,則各使本道,考籍試才,依事目選上,而自京又或違式,當該堂上,論以制書有違之典,何如?上曰,依爲之。出擧條載瓚曰,頃因臺臣所論,洪陽縣監貪饕剝割,懷德縣監侮辱儒賢之罪,令本道詳覈以啓之意,覆啓行會矣。卽見道臣査啓,則以爲,洪陽縣監申光軾,徵出吏錢,雖補賑資,而名色不正,封標民穀,謂禁客商,而亦係騷擾,至若倉米之擅賣,還錢之私分,軍政之紊亂,一任吏奸,全不察戢。懷德縣監李普漢,以前參奉宋啓栢還上愆納,推捉奴子,則啓栢怒其捉奴,反治倉吏,故普漢又爲刑囚其奴。當初事端,雖緣互失,侮辱之說,全是爽實,竝請令廟堂稟處矣。申光軾所犯,雖異貪饕,吏供中五條,俱係不法,令該府拿問詳覈,果如道査,則照律定罪。李普漢侮辱,旣無是事,臺言自歸爽實,置之。宋啓栢發怒於督還,私治邑吏,誠極該然,拿處,何如?上曰,依爲之。出擧條載瓚曰,卽見江原監司趙弘鎭狀啓,則枚擧原州判官李牒呈以爲,司倉失火,倉舍二十八間,還穀九十八石零,民家四戶,俱爲被燒,燒餘各穀,爲二百三十一石零矣。向於寧越倉舍燒燼時,全燒穀蕩減,燼餘穀分作三等,上秩除耗分給,中秩分給後每石減三斗,下秩減七斗,倉舍則以常賑廳及備局句管穀中,量劃改建事,自廟堂回啓蒙允矣,已例雖有可據,還法本自嚴重,請令廟堂稟旨分付矣。倉穀失火後,分等區處,頃於寧越,旣已考例許施矣,今亦使之依寧越例,施行,何如?上曰,依爲之。出擧條載瓚曰,軍餉居末拿問,居二決杖,居三推考,還上居末決杖,居二推考,居三勿論,旣有元事目,還上未準捧居末拿問,而若邊地守令,則依前決杖,載在大典通編矣。卽見平安監司鄭晩錫狀啓,則以爲,還上未捧居末碧團僉使梁潤河,居二牛峴僉使柳漢忠,居三平南前萬戶崔垠,揆以糴法,誠甚可駭。居三外未準捧江界前府使金啓河,寧遠郡守李碩遠,寧城僉使張遇良,委曲僉使金鳳魯,楸仇非權管曺允豐,小吉號里權管金載垕,龍淵前別將崔廷珤,新頒定式之下,有難置之,其罪狀,竝令廟堂稟處矣。己巳以後諸道未捧,特用寬典,竝施問備,而今年關西,歲旣免歉,民亦少裕,而還餉之未能準捧,難逭當律。居末居二居三,竝依元事目施罪,此外守令邊將之未捧者,雖在三等之外,旣犯新頒之式,姑從末勘,竝從重推考,何如?上曰,依爲之。出擧條載瓚曰,頃因積城倅上疏,本縣逋穀八千一百石零,排捧年限,更令道臣商量啓聞之意,筵奏行會矣。卽見道臣狀啓,則以爲,當初之七年排定,蓋爲事體與糴政,邑倅之十五年請退,實緣邑勢與民情,年條進退,事係闊狹,請令廟堂稟處矣。倅臣旣請十五年寬限,而道啓亦無異辭,依此許施,何如?上曰,依爲之。出擧條載瓚曰,今番永陵陵上修改時告由祭及告安祭獻官諸執事,依丁卯年健陵修改時例,以監董諸臣及隣陵官,差出,何如?上曰,依爲之。出擧條載瓚曰,冬至兼謝恩使回便齎來咨文中,有賜物事,使臣參宴事,以前頭使行別伸謝悃之意,撰出咨文,正書安寶後,定禁軍騎撥下送于灣府,使之入送鳳城將處,以爲轉致北京之地,何如?上曰,依爲之。出擧條愚在曰,今日賓對,兩司諸臺無一人進參,事甚未安,推考,何如?上曰,依爲之。出擧條上命退,載瓚等退出。又命退,承史,以次退出。
上在昌德宮。停常參·經筵。
自午時至人定,灑雨下雨,測雨器水深八分。自人定至夜五更,灑雨下雨,測雨器水深一分。
李愚在啓曰,行大司憲鄭尙愚,掌令李泰熙未肅拜,執義李泰淳,掌令姜世白,持平趙夢璟·李集運在外,監察茶時之意,敢啓。傳曰,知道。
金會淵啓曰,右副承旨尹羽烈,今日不爲仕進,卽爲牌招,何如?傳曰,允。
以副校理趙萬永,修撰兪理煥牌不進罷職傳旨,傳于金會淵曰,只推。
以校理金陽淳,修撰李奎鉉,副修撰徐憲輔再牌不進罷職傳旨,傳于金會淵曰,只推。
金會淵啓曰,玉堂上下番俱空,已至多日,事甚未安,校理金陽淳,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,應敎趙琮鎭,疏批已下,一體牌招,以爲推移入直之地,何如?傳曰,允。
以應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金會淵曰,只推。
金會淵啓曰,玉堂上下番俱空,事甚未安,應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,以爲推移入直之地,何如?傳曰,允。
又啓曰,應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔牌不進,副應敎朴綺壽,校理李友秀,副校理權中淸,副修撰李儒象在外,玉堂上下番俱空,事甚未安。副提學未差之代,政官牌招開改差出,待下批牌招入直,何如?傳曰,允。
有政。吏批,行判書朴崙壽受由在外,參判金魯敬進,參議金履載受由在外,行右承旨金會淵進。啓曰,判書朴崙壽,參議金履載,俱受由在外,小臣獨政未安,何以爲之?敢稟。傳曰,仍爲之。又啓曰,副提學今當差出,而擬望之人乏少,外任竝擬,何如?傳曰,允。以金履喬爲副提學,沈魯崇爲刑曹正郞。
兵批,判書趙德潤病,參判申溆入直進,參議鄭景祚病,參知李基崇就理,左副承旨李愚在進。啓曰,兵批無緊窠,吏批無送西之人,無政事之意,敢啓。傳曰,知道。
以右副承旨尹羽烈牌不進罷職傳旨,傳于金會淵曰,只推。
以慶尙監司李存秀狀啓,知禮縣民家失火事,傳于南惠寬曰,聞甚矜惻,元恤典外,別加顧助事,分付。
以黃海監司李勉昇狀啓,遂安郡民家失火事,傳于南惠寬曰,聞甚矜惻,元恤典外,別加顧助事,分付。
李愚在,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見開城留守尹序東狀啓,則以爲,本府穀摠,自來不敷,今當農時,種糧未辦,民訴邑報,竝請加糶,各邑鎭倉留庫各穀,合七千五百四十五石,特許盡分事,請令廟堂稟處矣。今此留穀請分之數,合爲七千五百餘石矣。穀簿漸縮之時,一府所加分,殆近萬石,非不太過,而今年民勢,與前自異,依所請許施,何如?傳曰,允。
又以備邊司言啓曰,卽見統制使徐英輔狀啓,則以爲,巨濟府臥峙等山松田失火,延及於栗浦·加背梁·永登境。固城及三千浦,亦爲失火,延燒各山,而中間稚松,多被燒燼。失火根因,固城,則或因流丐,或因紙軍,而巨濟及三千浦,則諉以飢民之採葛遺火,終不摘發,誠極痛駭,事當重勘,而松田失火守令勿罷,旣有新頒事目,故不敢指一仰請。巨濟府使權聖祜,固城縣令元永駿,三千浦權管朱應天等罪狀,請令廟堂稟處矣。封山失火,勿罷守令,雖有新定事目,而不謹守護,不可無警,兩邑守令,竝從重推考,當該邊將,令帥臣拿致嚴棍,何如?傳曰,允。
又以兵曹言啓曰,本曹佐郞洪周命,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以摠戎廳言啓曰,本廳中軍吳載重,身病猝重,勢難察任,改差,何如?傳曰,允。
又以義禁府言啓曰,前參奉宋啓栢拿處事,傳旨啓下矣。宋啓栢,時在忠淸道懷德地云,依例發遣府羅將,拿來,何如?傳曰,待待命拿囚。
應敎趙琮鎭疏曰,伏以臣於見職,有鐵限之情勢,卽通朝之所共知也。向旣疏陳事實,而副學,以館錄事,旣遭人言,則伊日參坐之東壁,卽臣也,臣與長官,其爲情勢則一也。故今於恩除之下,屢違召命,惶蹙靡措,卽者喉院,謂有大僚之筵奏,不捧違牌之傳旨,臣取見筵奏之本,則有曰,舊錄無他情勢,如前違牌,政院勿捧傳旨,此謂無情勢而違牌者而言也,非指如臣有鐵限之情勢者而言也,審且明矣。臣之情勢旣如許,而承宣之不捧傳旨,臣未可曉也。屢度往復,終不許捧,玆不得不忙陳短章,仰瀆崇聽。伏乞聖明,俯垂鑑諒,特命遞改,仍命選部,永刊臣名於館職之望,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
李愚在啓曰,行大司憲鄭尙愚,掌令李泰熙未肅拜,執義李泰淳,掌令姜世白,持平趙夢璟·李集運在外,監察茶時之意,敢啓。傳曰,知道。
金熙周啓曰,行右承旨金會淵,右副承旨尹羽烈,今日不爲仕進,竝卽牌招,何如?傳曰,允。
李愚在啓曰,來十一日朝參日次矣,敢稟。傳曰,停。
金熙周啓曰,來十一日輪對日次矣,敢稟。傳曰,當次人受點,後日次爲之。
以應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐輔再牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事體所在,萬萬未安。應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,竝更牌招,以爲推移入直之地,何如?傳曰,允。
以應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安。應敎趙琮鎭,校理金陽淳,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,竝更牌招,以爲推移入直之地,何如?傳曰,允。
傳于南惠寬曰,留院公事入之。
以右副承旨尹羽烈牌不進罷職傳旨,傳于南惠寬曰,只推。
金熙周啓曰,卽者吏曹郞廳來言,麟蹄縣監李鍾祜,兩司當爲署經,憲府,則除在外外,未肅拜人員,竝卽牌招,諫院,則行大司諫宋祥濂,司諫姜世綸,獻納林處鎭,正言申綽·閔哲儒在外,何以爲之?敢稟。傳曰,允。在外臺諫竝許遞,政官牌招開政。
李愚在啓曰,今日政,新除授臺諫,竝待下批牌招,以爲守令署經之地,何如?傳曰,允。
有政。吏批,行判書朴崙壽受由在外,參判金魯敬進,參議金履載受由在外,左副承旨李愚在進。啓曰,判書朴崙壽,參議金履載,俱受由在外,小臣獨政未安,何以爲之?敢稟。傳曰,仍爲之。以申絢爲大司諫,李東煥爲執義,趙台榮爲司諫,權熀爲掌令,鄭禮容·沈能栻爲持平,金陽淳爲獻納,李潞·尹心圭爲正言,權拚爲兵曹佐郞。
兵批,判書趙德潤病,參判申溆入直進,參議鄭景祚病,參知李基崇就理,同副承旨南惠寬進。同知單韓昌福,護軍宋祥廉,副司直姜世綸·李泰淳·林處鎭·姜世白·趙夢璟·李集運。副司果申綽·閔哲儒,以上竝單付。
以掌令李泰熙牌不進罷職傳旨,傳于李愚在曰,只推。
兵曹,以白東運爲摠戎中軍。
以平安監司鄭晩錫狀啓,平壤府民家失火事,傳于金熙周曰,聞甚矜惻,元恤典外,別加顧助事,分付。
李愚在,以義禁府言啓曰,江原監司趙弘鎭狀啓內,寧越府倉穀民戶燒燼事,請令廟堂稟處。常時不能檢飭之該府使李若洙罪狀,令攸司稟處事啓下,備邊司穀物一款,已自廟堂覆啓稟處矣。李若洙,時在任所云,依例發遣府書吏,拿來,何如?傳曰,待待命拿囚。
又以義禁府言啓曰,江原監司趙弘鎭狀啓內,原州牧倉穀民戶燒燼事,請令廟堂稟處。常時不能檢飭之該判官李罪狀,令攸司稟處事啓下,備邊司穀物一款,已自廟堂覆啓稟處矣。李,時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
李愚在啓曰,行大司憲鄭尙愚,掌令李泰熙牌招啓辭未下,執義李東煥,掌令權熀,持平鄭禮容傳旨未下,沈能栻在外,監察茶時之意,敢啓。傳曰,知道。
金熙周啓曰,行右承旨金會淵,右副承旨尹羽烈,今日不爲仕進,竝卽牌招,何如?傳曰,允。
李愚在啓曰,臣愚在,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以應敎趙琮鎭,副校理趙萬永,修撰李奎鉉·兪理煥,副修撰徐憲輔再招不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,應敎趙琮鎭,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,一體牌招,以爲推移入直之地,何如?傳曰,允。
金熙周啓曰,應敎趙琮鎭,副校理趙萬永,修撰李奎鉉·兪理煥,副修撰徐憲輔牌不進,副應敎朴綺壽,校理李友秀,副校理權中淸,副修撰李儒象在外,校理一員未差,玉堂上下番俱空,事甚未安,副提學金履喬,更爲牌招,何如?傳曰,允。
以應敎趙琮鎭,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金熙周曰,只推。
金熙周啓曰,玉堂上下番俱空,已至多日,事甚未安,應敎趙琮鎭,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,何如?傳曰,允。
金熙周啓曰,應敎趙琮鎭,副校理趙萬永,修撰李奎鉉·兪理煥,副修撰徐憲輔再牌不進,副應敎朴綺壽,校理李友秀,副校理權中淸,副修撰李儒象在外,校理一員未差,玉堂上下番俱空,事甚未安,副提學金履喬,所當更請牌招,而係是一日三牌,何以爲之?敢稟。傳曰,更爲牌招。
以應敎趙琮鎭,副校理趙萬永,修撰李奎鉉·兪理煥,副修撰徐憲輔再牌不進罷職傳旨,傳于金熙周曰,只推。
金熙周啓曰,應敎趙琮鎭,副校理趙萬永,修撰李奎鉉·兪理煥,副修撰徐憲輔,旣有只推之命,一體牌招,以爲推移入直之地,何如?傳曰,允。
尹羽烈啓曰,掌令李泰熙,旣有只推之命,與行大司憲鄭尙愚,一體更爲牌招,以爲守令署經之地,何如?傳曰,允。
以執義李東煥,掌令權熀,持平鄭禮容,獻納金陽淳,正言李潞牌不進罷職傳旨,傳于尹羽烈曰,只推。
尹羽烈啓曰,執義李東煥,掌令權熀,持平鄭禮容,獻納金陽淳,正言李潞,旣有只推之命,與行大司諫申絢,一體牌招,以爲備員署經之地,何如?傳曰,允。
以執義李東煥,掌令李泰熙·權熀,持平鄭禮容,獻納金陽淳,正言李潞牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。執義李東煥,掌令李泰熙·權熀,持平鄭禮容,獻納金陽淳,正言李潞,旣有只推之命,與行大司憲鄭尙愚,行大司諫申絢,竝更牌招,以爲備員署經之地,何如?傳曰,允。
以平安監司鄭晩錫狀啓,祥原郡民家失火事,傳于金熙周曰,聞甚矜惻,元恤典外,別加顧助事,分付。
金熙周,以吏曹言啓曰,本曹佐郞許兟呈狀內,矣身素患痰癖之症,當此換節之時,一倍添劇,萬無時月內供職之望,卽速入啓遞改云。其身病,旣如是沈篤,則有難强令察任,改差,何如?傳曰,允。
李愚在,以兵曹言啓曰,五衛將尹崇烈·金載翼,慶熙宮衛將金聖麟,文臣兼宣傳官曺錫正,俱以病難供職,呈狀乞遞,竝改差,何如?傳曰,允。
禁府照目,洪陽前縣監申光軾原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
上在昌德宮。停常參·經筵。
自午時至申時,日暈。
李愚在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
傳于李愚在曰,當該承旨,從重推考。
以應敎趙琮鎭,副校理趙萬永,修撰李奎鉉·兪理煥,副修撰徐憲輔三牌不進禁推傳旨,傳于李愚在曰,分揀。
李愚在啓曰,麟蹄縣監李種祜,憲府旣已署經,諫院則行大司諫申絢,獻納金陽淳,正言李潞再牌不進,司諫趙台榮,正言尹心圭在外,不得署經,何以爲之?敢稟。傳曰,一司除署經。
以執義李東煥,持平鄭禮容,獻納金陽淳,正言李潞再牌不進罷職傳旨,傳于尹羽烈曰,只推。
李愚在啓曰,玉堂上下番俱空,已至閱月,事甚未安,副提學金履喬,應敎趙琮鎭,副校理趙萬永,修撰李奎鉉·兪理煥,副修撰徐憲輔,竝卽牌招,以爲推移入直之地,何如?傳曰,允。
又啓曰,副應敎朴綺壽,校理李友秀,副校理權中淸,副修撰李儒象在外,校理一員未差,副提學金履喬,應敎趙琮鎭,副校理趙萬永,修撰李奎鉉·兪理煥,副修撰徐憲輔牌不進,玉堂上下番俱空,已至閱月,事甚未安,副提學更爲牌招,未差之代,政官牌招,開改差出,待下批仍卽牌招,推移入直之地,何如?傳曰,允。
以應敎趙琮鎭,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于李愚在曰,只推。
李愚在啓曰,應敎趙琮鎭,副校理趙萬永,修撰李奎鉉·兪理煥,副修撰徐憲輔,旣有只推之命,一體牌招,以爲推移入直之地,何如?傳曰,允。
尹羽烈啓曰,行大司憲鄭尙愚,掌令李泰熙·權熀牌不進,執義李東煥,持平鄭禮容未肅拜,持平沈能栻在外,監察茶時之意,敢啓。傳曰,知道。
以掌令李泰熙·權熀牌不進罷職傳旨,傳于尹羽烈曰,只推。
以應敎趙琮鎭,副校理趙萬永,修撰李奎鉉·兪理煥,副修撰徐憲輔再牌不進罷職傳旨,傳于李愚在曰,只推。
以慶尙監司李存秀狀啓,泗川縣監趙德壤身死事,傳于李愚在曰,今日政差出,催促下送。
有政。吏批,行判書朴崙壽受由在外,參判金魯敬進,參議金履載受由在外,右副承旨尹羽烈進。啓曰,判書朴崙壽,參議金履載俱受由在外,小臣獨政未安,何以爲之?敢稟。傳曰,仍爲之。又啓曰,玉堂闕員,今當差出,而擬望之人乏少,外任竝擬,何如?傳曰,允。以沈鈁爲校理,趙鍾永爲工曹參判,李相璜爲左副賓客,金鼎元爲吏曹正郞,姜時煥爲左通禮,南周憲爲奉常正,李彦輔爲社稷令,李元豐爲泗川縣監,左副賓客單李肇源,右副賓客李相璜。
兵批,判書趙德潤病,參判申溆病,參議鄭景祚入直進,參知李基崇就理,左副承旨李愚在進。啓曰,兵批無緊窠,吏批無送西之人,無政事之意,敢啓。傳曰,知道。
李愚在啓曰,副提學金履喬,應敎趙琮鎭,副校理趙萬永,修撰李奎鉉·兪理煥,副修撰徐憲輔再招不進,玉堂上下番俱空,已至閱月,事甚未安,副提學所當更請牌招,而係是一日三牌,何以爲之?敢稟。傳曰,更爲牌招。
以慶尙監司李存秀狀啓,薦新生竹笋,限內不得封進,惶恐待罪事,傳于李愚在曰,勿待罪事,回諭。
以全羅監司金啓溫狀啓,錦山郡民家失火事,傳于南惠寬曰,聞甚矜惻,元恤典外,別加顧助事,分付。
尹羽烈,以義禁府言啓曰,保放罪人李基崇,還囚照律以入之意,敢啓。傳曰,知道。
禁府照目粘連,皇壇守直官王相說,五衛將林述祚,部將趙濟建·張啓豐·許楫·李道英·陳環·姜四哲等矣本府議啓內,莫重嚴敬之地,多率雜類,群聚酣號,聽聞所及,萬萬驚悚。不可以渠輩粧撰,有所容貸,竝只以此照律罪,王相說·林述祚·趙濟建·張啓豐·許楫·李道英·陳環·姜四哲等段,從重論,各杖八十收贖,奪告身盡行追奪,徒二年定配,竝只私罪,奉敎依允爲旀,趙濟建段,功議各減一等,張啓豐·李道英·陳環·姜四哲等段,竝只功減一等爲良如敎。又照目粘連,皇壇守直官黃胤,兵曹參知李基崇,佐郞李相遠等矣本府議啓內,莫重之地,有此事端,而身爲入直堂郞,不能檢飭,不可以初未詳知,有所寬恕,竝只以此照律罪,黃胤段,杖八十收贖,奪告身三等,李基崇·李相遠等段,各笞五十收贖,解見任別敍,竝只私罪,奉敎依允爲旀,李基崇·李相遠等段,竝只功減一等爲良如敎。又啓目粘連,向前申光軾,亦吏錢之補賑,民穀之封標,名色不正,怨言所起,而其外三條所犯,不能察奸之失,在所難免,以此照律,何如?判付啓,依允。
尹羽烈,以義禁府言啓曰,卽接月令醫員高在暐手本,則時囚罪人申光軾,屢日滯囚,重得輪感,寒熱交作,食飮全却,症形危重云。罪人病勢如此,則一邊保放·一邊草記,曾有定式矣。申光軾姑爲保放之意,敢啓。傳曰,知道。
上在昌德宮。停常參·經筵。
藥房都提調韓用龜,提調金在昌,副提調金熙周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮,氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
尹羽烈啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金敎根啓曰,行右承旨金會淵,今日不爲仕進,卽爲牌招,何如?傳曰,允。
傳于金敎根曰,藥房入侍,大臣·閣臣同爲入侍。
金敎根啓曰,假注書李冕植,身病猝重,勢難察任,今姑改差,何如?傳曰,允。
尹羽烈啓曰,行大司憲鄭尙愚,執義李東煥,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義李東煥,掌令李泰熙·權熀,獻納金陽淳,正言李潞牌不進罷職傳旨,傳于尹羽烈曰,只推。
金敎根啓曰,玉堂上下番俱空,已至多日,事甚未安,應敎趙琮鎭,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,副提學金履喬三牌不進,所當更請牌招,而係是一日四牌,何以爲之?敢稟。傳曰,允。更爲牌招。
以校理沈鈁牌不進罷職傳旨,傳于金敎根曰,只推。
金敎根啓曰,校理沈鈁,旣有只推之命,一體牌招,何如?傳曰,允。
李冕植改差,代以趙忠植爲假注書。
趙忠植有頉,代以李在鶴爲假注書。
金敎根啓曰,副提學金履喬,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進,玉堂上下番俱空,已至閱月,事甚未安,副提學更爲牌招,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金敎根曰,只推。
金敎根啓曰,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再招不進罷職傳旨,傳于金敎根曰,只推。
金敎根啓曰,玉堂上下番俱空,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,何如?傳曰,允。
又啓曰,副提學金履喬,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再牌不進,玉堂上下番俱空,已至閱月,事甚未安,副提學所當更請牌招,而係是一日三牌,何以爲之?敢稟。傳曰,更爲牌招。
又啓曰,別兼春秋朴齊聞,以其親病,陳疏徑出,原疏纔以捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,別兼春秋洪敬謨·李紀淵,竝卽牌招,以爲推移入直之地,何如?傳曰,允。
以別兼春秋洪敬謨·李紀淵牌不進罷職傳旨,傳于金敎根曰,只推。
金敎根啓曰,左右史不可不備,別兼春秋洪敬謨·李紀淵,旣有只推之命,竝更牌招,何如?傳曰,允。
尹羽烈啓曰,卽伏見刑曹坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
又啓曰,禁衛大將李堯憲卒逝,將兵之任,不可一刻無摠察之人,何以爲之?敢稟。傳曰,訓將兼察。
又啓曰,禁衛大將,訓將兼察事,命下矣。兼察禁衛大將李海愚,卽爲牌招聽傳敎,何如?傳曰,允。
以慶尙左水使梁垸狀啓,東萊等邑人物渰死事,傳于金敎根曰,人物渰死,聞甚矜惻,元恤典外別加顧助,渰死人如有生前身還布,竝蕩減事,廟堂,分付。
金敎根,以侍講院言啓曰,王世子書筵進講小學抄略,今將垂畢矣。繼講冊子,依例問議于師傅賓客,何如?傳曰,允。
尹羽烈,以備邊司言啓曰,卽見咸鏡監司李羲甲狀啓,則以爲,本道穀簿,挽近益損,而窮春民勢,比前尤艱,只以應分之數,萬無塗抹之路,各邑所在元還軍餉交濟久置留庫條中折米,限三萬石特許加分事,請令廟堂稟旨,分付矣。本道還穀,近漸不敷之中,又以嶺運屢萬石,元摠益復大縮,應分穀之無以排巡,其勢固然,穀名石數,依狀請許令加分,何如?傳曰,允。
又以訓鍊都監言啓曰,本局把摠金魯甲,身病甚重,勢難察任,改差,何如?傳曰,允。
又以義禁府言啓曰,時囚罪人王相說·林述祚·趙濟建·張啓豐·許楫·陳還·李道英·姜四哲等,各杖八十收贖,告身盡行追奪,徒二年定配照律公事,判付內依允,趙濟建功議各減一等,張啓豐·陳還·李道英·姜四哲,功減一等事,命下矣。趙濟建功議各減一等,杖六十收贖,告身盡行追奪,忠淸道天安郡新恩驛,徒一年定配,張啓豐·陳還·李道英,竝功減一等,各杖七十收贖,告身盡行追奪。張啓豐忠淸道鎭川縣長楊驛,陳環黃海道瑞興府龍泉驛,李道英江原道江陵府臨溪驛,徒一年半定配,王相說·林述祚·許楫,各杖八十收贖,告身盡行追奪。王相說江原道旌善郡碧呑驛,林述祚黃海道長連縣朴山驛,許楫殷栗縣文羅驛,徒二年定配,而以議啓內辭意,具罪目,依例發遣府書吏羅將,押送于各其配所。姜四哲功減一等,杖七十·徒一年半定配,以其父年七十五無兄弟獨身,依法典收贖,告身盡行追奪,放送,何如?傳曰,允。
兵曹判書趙德潤疏曰,伏以臣姿本愚劣,年又衰邁,遇事茫眛,觸處昏憒,雖尋常百執事之末,猶難備數,況此本兵重任,不啻若蚊蝱之負泰山,僬僥之强千勻,則夫豈有毫分堪承之望,而辭不獲命,冒沒行公,自知顚頓,匪朝伊夕。迺者無前駭悖之擧,遽出莫嚴肅淸之地,法綱所關,聽聞可驚,雖其事在宮城巡綽之內,責歸當日入直之員,而若論常時不能彈壓董飭之罪,則臣實爲之首也。噫,名以本兵之長,不能使韎韋刀筆之幺麽賤品,知所重而畏法禁,致有此無嚴悖妄之習者,顧其溺職,豈可與一時持被之次堂,比而同之哉?滿心慙悚,宜卽自列,而僚堂未蒙戡之前,則跡涉分疏,懼在唐突,尙此泯默,益無容措,今則府讞已議於當律,罪名偏歸於僚員,臣雖奊詬,實不敢厭然自揜,幸其獨逭,而抗顔冒據於匪據之職,復貽淸朝之羞矣。玆敢略入文字,仰瀆宸嚴。伏乞聖慈,俯垂鑑諒,亟賜鐫削,以警具僚,以安私分,千萬幸甚。臣無任云云。答曰,省疏具悉。卿其勿辭行公。
別兼春秋朴齊聞疏曰,伏以臣於前月,猥陳焦迫之私,得蒙救護之恩,歸視母病,少伸子職,感結于中,無以圖報。第臣母病,已成貞疾,老益沈痼,苦歇無常,氣力隨敗,長在床笫,寧日恒少,非比一時無妄之自可差復,惟以左右扶將,迭試藥餌,爲一分支過之道,在臣情理,豈忍離捨而供職哉?祗緣史直不可暫曠,私懇難以屢瀆,黽俛就直,亦旣有日矣。門鑰一下,伻信亦斷,中宵繞壁,寸心如割,卽接家書,自臣入來之後,母病添感,一倍委劇,促臣歸視,求醫問藥,臣自聞此報,心神飛越,告暇屬耳,今又煩瀆,固知萬萬惶懍,而情在切急,不敢緩聲於孝理之下,忙陳短章,徑出禁扃。伏乞聖慈,諒臣情私,削臣職名,俾得專意於救護,仍治臣屢瀆之罪,以肅朝綱,千萬幸甚。臣無任云云。省疏具悉。爾其勿辭救護。
乙亥四月初十日卯時,上御大造殿。藥房入診,大臣·閣臣承候入侍時,都提調韓用龜,提調金在昌,副提調金熙周,假注書李冕植,記注官林景祚,別兼春秋朴齊聞,檢校直閣李光文,行都承旨金敎根,假注書金載成,領府事李時秀,右議政金思穆,原任提學沈象奎,提學南公轍·徐榮輔,檢校直閣李魯益·鄭元容,檢校待敎李龍秀以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·朴器成進伏楹外訖。時秀等曰,日前甘霈之後,日氣淸涼矣,聖體,若何?上曰,一樣矣。寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。仍命醫官入診,千根·旭浩診候,退伏奏曰,脈候左右三部調均矣。時秀曰,近日梳櫛之節,何如?上曰,或間間爲之矣。時秀曰,今則日氣稍勝,每當和暢之時,輒作梳櫛,以爲工夫樣做成,則似爲無難矣。上命退,諸臣以次退出。
上在昌德宮。停常參·經筵。
尹羽烈啓曰,行大司憲鄭尙愚,執義李東煥未肅拜,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
金敎根啓曰,行左承旨金熙周,行右承旨金會淵,今日不爲仕進,竝卽牌招,何如?傳曰,允。
金會淵啓曰,副提學金履喬,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔三牌不進,玉堂上下番俱空,已至閱月,事甚未安,副提學所當更請牌招,而係是一日四牌,何以爲之?敢稟。傳曰,更爲牌招。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔三牌不進禁推傳旨,傳于金會淵曰,分揀。
金會淵啓曰,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有分揀之命,一體牌招,以爲推移入直之地,何如?傳曰,允。
又啓曰,行副提學金履喬,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進,玉堂空番,已至閱月,事甚未安,副提學更爲牌招,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金會淵曰,只推。
金會淵啓曰,玉堂空番,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,一體牌招,以爲推移入直之地,何如?傳曰,允。
以別兼春秋洪敬謨·李紀淵再牌不進罷職傳旨,傳于金會淵曰,只推。
金會淵啓曰,別兼春秋洪敬謨·李紀淵,旣有只推之命,竝卽牌招,推移入直之地,何如?傳曰,允。
以別兼春秋洪敬謨·李紀淵牌不進罷職傳旨,傳于金會淵曰,只推。
金會淵啓曰,別兼春秋洪敬謨·李紀淵,旣有只推之命,竝更牌招,以爲推移入直之地,何如?傳曰,允。
又啓曰,吏曹郞廳來言,泗川縣監李元豐,憲府則雖已署經,諫院則行大司諫申絢,獻納金陽淳,正言李潞未肅拜,司諫趙台榮,正言尹心圭在外,不得署經云。未肅拜人員,竝卽牌招,以爲署經之地,何如?傳曰,一司除署經。
備邊司,以李海愚爲禁衛大將。
傳于李愚在曰,訓鍊大將未差之代,前望單子入之,訓鍊大將前望單子入之,朴宗慶落點。
兵曹,訓鍊大將單朴宗慶,禁衛大將單李海愚。
李愚在啓曰,新除授訓鍊大將朴宗慶,禁衛大將李海愚,竝卽牌招,傳授命召,何如?傳曰,允。
又啓曰,訓鍊大將朴宗慶牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,訓鍊大將朴宗慶再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲嚴飭牌招,違牌勿爲呼望。
金會淵,以侍講院言啓曰,王世子繼講冊子,問議于師傅賓客,則師領議政金載瓚,以爲小學抄略,卽抄出要旨大略,而非全書原本也。今旣畢講抄略,論以進學序次,當以小學全書,繼抄略進講,以爲由淺入深,貫徹首尾之工宜矣。傅左議政韓用龜,以爲向日孝經畢講後,一二賓客,以繼講史略獻議,蓋是書,具載百王治亂之蹟,有足以開發睿知矣。小學抄略,今又畢講,初學切要,莫如史略,以此繼講似好,而不敢以愚見,質言仰對矣。左賓客沈象奎,以爲臣於向日,孝經畢講,繼講冊子收議之時,以曾先之十七史略,始自三古,歷載百王治亂得失,約略粗備,沖齡講讀,最資鑑鏡,故已陳愚見,區區之意,今亦無異,而有不敢質言矣。右賓客徐榮輔,以爲講學之法,先要通曉文理,文理旣通,然後聖經賢傳之微辭奧旨,方可以啓其關鍵,而入德之門路階梯,次第可尋矣。史略一書,其事易知,其文易曉,其於沖年講學,必收日就之效,而下學上達,允爲作聖之功矣。況伏念三皇·五帝·禹·湯·文·武·周公·孔子諸聖人事實,忠良正直之臣嘉謨偉績,與夫治亂得失之故,賢愚邪正可勸可懲之鑑,具載是書,迨此睿學方進之時,以此書進講,則爲益亦必大矣。臣於月前獻議,敢以繼講史略爲宜之意,仰陳區區愚見,與前無異,而事體重大,不敢質言。左副賓客李肇源,以爲史略一部,其書則該括歷代之治亂,其效則易獲文理之通解,沖齡初學,恐莫切於是書之繼講,而區區愚見,不敢質言云矣。右副賓客李相璜,以爲未肅拜,不得獻議云,敢啓。傳曰,以史略爲之。
李愚在,以兵曹言啓曰,今四月十一日武臣賓廳武經講書日次,而停朝市相値,不得爲之之意,敢啓。傳曰,知道。
尹羽烈,以義禁府言啓曰,全羅監司金啓溫啓本內,全州判官徐有永,羅州牧使洪養默,扶安縣監李魯集,和順前縣監李光植,罪狀竝令攸司稟處事,啓下矣。李光植,今方待命,拿囚,徐有永·洪養默·李魯集,時在任所云。依例發遣府羅將,竝拿來,何如?傳曰,待待命拿囚。
上在昌德宮。停常參·經筵。
以別兼春秋洪敬謨·李紀淵牌不進罷職傳旨,傳于金會淵曰,只推。
金會淵啓曰,別兼春秋洪敬謨·李紀淵,旣有只推之命,竝更牌招,以爲推移入直之地,何如?傳曰,允。
以別兼春秋洪敬謨·李紀淵再牌不進罷職傳旨,傳于金會淵曰,只推。
金會淵啓曰,別兼春秋洪敬謨,李紀淵,旣有只推之命,竝更牌招,以爲推移入直之地,何如?傳曰,允。
又啓曰,假注書金載成,身病猝重,勢難察任,今姑改差,何如?傳曰,允。
金載成改差,代以徐承烈爲假注書。
金會淵啓曰,玉堂空番,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金會淵曰,只推。
金會淵啓曰,玉堂空番,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,一體更爲牌招,以爲推移入直之地,何如?傳曰,允。
金會淵啓曰,副提學金履喬,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再牌不進,玉堂空番,已至閱月,事極未安,副提學金履喬,所當更請牌招,而係是一日三牌,何以爲之?敢稟。傳曰,更爲嚴飭牌招。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再牌不進罷職傳旨,傳于金會淵曰,只推。
執義李東煥啓曰,臣姿乏諫諍,淸朝耳目,初不近似,病伏涔涔中,忽伏承亞憲新除,庚牌荐降,分宜蹶,而第臣於府啓中,有不得聯參者,曾所屢叨,每荷體諒之典,顧今處義,亦無異同,以此情踪,其何敢蹲冒於臺次乎?請命遞斥臣職。答曰,依啓。
金會淵啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,洪百儀落點。
以黃海監司李勉昇狀啓,載寧郡民家失火事,傳于南惠寬曰,聞甚矜惻,元恤典外別加顧助事,分付。
以黃海監司李勉昇狀啓,殷栗縣監安光直遭母喪事,傳于金會淵曰,令該曹口傳差出,催促下送。
金會淵以侍講院言啓曰,司書李翊會,屢日入直矣。身病猝重,纔已出去,下番闕直,事甚未安,說書李同淳受由在外,兼說書未差,兼司書趙琮鎭,卽爲牌招入直之地,何如?傳曰,允。
李愚在,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以備邊司言啓曰,頃因扶安縣監疏請,該邑舊逋,令道臣詳査以啓之意,覆啓行會矣。卽見道臣査啓,則枚擧邑報,以爲該邑奴逋三千二百四十石,始自乙丑,民逋四千四百八十石,始自己巳,年年反逋,至昨年始爲覈逋,而以今民勢,實無一時準捧之道,竝限五年排捧事,請令廟堂,稟處矣。京畿七邑逋穀,已令道臣,定年限啓聞後,使之依此排捧,今亦依七邑例,許令限五年分捧,何如?傳曰,允。
又以備邊司言啓曰,安岳逋穀當捧條,除耗限三年分捧之意,依前道臣所報,覆啓許施矣。卽見新道臣報辭,則未捧尙多,民勢已窮,以此三年之限,無以準捧,請更退以一年之限矣。旣許以限年分捧,則三年之於四年,無甚進退,依所請許施,何如?傳曰,允。
又以備邊司言啓曰,卽見全羅監司金啓溫狀啓,則全州·羅州·扶安·和順等四邑守令,還穀未準捧罪狀,請令攸司,稟處矣。還穀未捧,自有當律,固當卽爲勘罪,而四邑今方設賑,待畢賑拿來之意,分付該府,何如?傳曰,允。
金會淵以觀象監領事意啓曰,今此永陵陵上修改時,臣以政府進去矣。本監提調亦當進去,而臣旣領本監,依例兼進之意,敢啓。傳曰,知道。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
以別兼春秋洪敬謨·李紀淵再牌不進罷職傳旨,傳于金會淵曰,只推。
金會淵啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納金陽淳,正言李潞牌不進罷職傳旨,傳于尹羽烈曰,只推。
金會淵啓曰,別兼春秋朴齊聞,由限已過,一體牌招,何如?傳曰,允。
以別兼春秋朴齊聞牌不進罷職傳旨,傳于金會淵曰,只推。
金會淵啓曰,玉堂空番,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,一體竝更牌招,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔牌不進罷職傳旨,傳于金會淵曰,只推。
金會淵啓曰,玉堂上下番俱空,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,一體更爲牌招,以爲推移入直之地,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再牌不進罷職傳旨,傳于金會淵曰,只推。
以兼司書趙琮鎭牌不進罷職傳旨,傳于金會淵曰,只推。
吏曹口傳政事,以李祖馨爲殷栗縣監。
金會淵,以侍講院言啓曰,兼司書趙琮鎭,旣有只推之命,與司書李翊會,竝卽牌招,以爲推移入直之地,何如?傳曰,允。
李愚在,以兵曹言啓曰,因領議政金載瓚所啓,西北別付料,卽朝家慰悅西北武士之意也。自本道抄上,令本曹付料,試藝則必爲親臨,久勤則輒除邊將,設置之本意,不輕而重,而近聞京中遊手之輩,冒托圖入,不待本道抄上,先自本曹付料,橫占乘障之任,作爲牟利之窠,以致西北武士,莫不解體,此蓋由於本曹循私襲謬之故也。令本曹,各考三式年帳籍,一一汰正,若有冒托之類,則竝用科場代射幻名之律,仍以擧行形止,草記登聞,若又有闕當充,則各使本道,考籍試才,依事目選上,而自京又或違式,當該堂上,論以制書有違之典,何如?上曰,依爲之事,命下矣。西北別付料抄上法意,蓋出於懷綏遠人,奬勸才藝之擧,而其所抄選之方,前後飭敎,極爲截嚴,臣待罪之初,適承試射之命,考閱案冊,則近或有自京冒托淆雜之類,故一一査出,至於十六人之多,竝爲汰正後,行關各該道,使之試取代定矣。今不必更加査正,而大臣筵奏,又若是申嚴,以此擧條內辭意,嚴飭各該道道帥臣,一依原節目試才抄上,又自本曹,考準三式年帳籍後,始許入屬事,定式施行之意,行移知委,何如?傳曰,允。
又以兵曹言啓曰,本曹正郞洪起燮,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,考見諸道今春官鎭門聚點狀啓,則黃海兵使趙岐狀啓中,道內束伍軍兵聚點時,平山等六邑鎭,戰馬瘦駑,服色麤劣,軍器什物,不無執頉云。南兵使徐春輔狀啓中,道內各邑鎭軍兵聚點時,高原郡,服色或不鮮明,器械間多破傷云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令邊將,竝推考警責,何如?傳曰,允。
又以左邊捕盜廳言啓曰,本廳兼從事官具載龍,身病猝重,勢難察任,改差,何如?傳曰,允。
尹羽烈,以義禁府言啓曰,保放罪人申光軾,還囚照律以入之意,敢啓。傳曰,知道。
禁府照目粘連,洪陽前縣監申光軾矣本府議啓內,吏錢之補賑,民穀之封標,名色不正,怨聲所起,而其外三條所犯,不能察奸之失,在所難免,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
禁府啓目,梁山郡守愼性眞原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?啓,依允。又啓目,和順前縣監李光植原情云云。問目內辭緣,泛稱遲晩,刑推得情,何如?啓,除刑推議處爲良如敎。
尹羽烈,以義禁府言啓曰,卽接月令醫員李德厚手本,則時囚罪人愼性眞,屢日滯囚,猝得重感,寒熱交作,晝夜叫痛,食飮全却,症形危重云。罪人病勢如此,則一邊保放·一邊草記,曾有定式矣。愼性眞姑爲保放之意,敢啓。傳曰,知道。
上在昌德宮。停常參·經筵。
尹羽烈啓曰,行大司憲鄭尙愚,執義洪百儀未肅拜,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
金敎根啓曰,行左承旨金熙周,今日不爲仕進,卽爲牌招,何如?傳曰,許遞,前望單子入之,待下批牌招察任。
傳于李愚在曰,禮房承旨,馳詣宗廟·景慕宮,奉審摘奸以來。
承旨前望單子入之,朴宗珩落點。
以應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔再牌不進罷職傳旨,傳于李愚在曰,只推。
李愚在啓曰,玉堂空番,已至閱月,事甚未安,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,旣有只推之命,與副提學金履喬,一體更爲牌招,以爲推移入直之地,何如?傳曰,允。
以應敎趙琮鎭,校理沈鈁,副校理趙萬永,修撰李奎鉉·兪理煥牌不進罷職傳旨,傳于李愚在曰,只推。
李愚在啓曰,應敎趙琮鎭,校理沈鈁,副校理趙萬永,修撰李奎鉉·兪理煥,旣有只推之命,與副提學金履喬,一體更爲牌招,以爲推移入直之地,何如?傳曰,允。
又以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以內醫院都提調·提調意啓曰,本院提調,例不得兼帶金吾之任矣。副提調金會淵所帶同義禁,許遞,何如?傳曰,允。
尹羽烈,以訓鍊都監言啓曰,本局把摠李圭男,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
朴宗珩啓曰,行大司憲鄭尙愚,執義洪百儀未肅拜,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
尹羽烈啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金敎根曰,藥房入侍,大臣·閣臣同爲入侍。
以應敎趙琮鎭,校理沈鈁,副校理趙萬永,修撰李奎鉉·兪理煥再牌不進罷職傳旨,傳于李愚在曰,傳旨勿施,違牌勿爲呼望。
以副修撰徐憲輔牌不進罷職傳旨,傳于李愚在曰,傳旨勿施,違牌勿爲呼望。
李愚在啓曰,玉堂空番,已至閱月,特敎申飭,何等截嚴,而應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,謂有情勢,奉牌闕外,無意承膺,揆以事體,萬萬未安,竝從重推考,何如?傳曰,允。
以慶尙監司李存秀狀啓,星州牧民家失火事,傳于南惠寬曰,民家失火,聞甚矜惻,元恤典外別加顧助事,分付。
李愚在,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
朴宗珩,以義禁府言啓曰,全羅監司金啓溫狀啓內,扶安縣乙丑以後反逋穀物,限年分捧事,令廟堂稟處,各年捧還守令,後錄馳啓,其罪狀,令攸司稟處事啓下,備邊司穀物一款,已自廟堂,覆啓稟處矣。丁卯戊辰縣監尹尙圭,己巳縣監柳遠鳴,庚午辛未壬申縣監朴蓍壽,今方待命,拿囚,乙丑縣監李錫祜,以淮陽府使,時在任所,發遣府書吏拿來,丙寅縣監金愚淳,以驪州牧使,時在任所,而本州陵寢局內,有修築之役,不可無地方官,待畢役,發遣府書吏拿來,何如?傳曰,允。待待命拿囚。
又以義禁府言啓曰,卽接月令醫員李德厚手本,則時囚罪人李光植,屢日處濕之餘,素患痰癖之症,挾感添劇,達夜叫痛,轉側須人,食飮全却,症形危重云。罪人病勢如此,則一邊保放·一邊草記,曾有定式矣。李光植姑爲保放之意,敢啓。傳曰,知道。
乙亥四月十五日卯時,上御大造殿。藥房入診,大臣·閣臣承候入侍時,都提調韓用龜,提調金在昌,副提調金會淵,假注書李在鶴,記事官安亨鎭,別兼春秋洪敬謨,檢校待敎李龍秀,行都承旨金敎根,假注書徐承烈,領府事李時秀,檢校直閣李光文·鄭元容以次進伏。醫官吳千根·李漢臣·秦東秀·卞之錞·洪旭浩·鄭重周·李重恒進伏楹外訖。時秀等曰,近日日氣淸和,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,一樣矣。各殿宮氣候,皆一樣矣。仍命醫官入診,旭浩診候訖,退伏奏曰,脈候左右三部調均矣。時秀曰,連試行步,而梳櫛亦復爲之乎?上曰,然矣。王大妃殿進御檳蘇散,五貼製入事。出榻敎惠慶宮進服益氣調元湯,前方中人蔘減五分,去唐木香,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,假注書李在鶴,身病猝重,勢難察任,今姑改差,何如?傳曰,允。
執義洪百儀啓曰,臣之言議風裁,本不合於淸朝耳目之任,而亞憲特點,忽下於夢想之外,庚牌嚴儼臨,臣感激恩私,屢違是懼,雖不得不章皇出肅,而第臣於昨夏待罪掌憲也。洪時濟之疏出,而以兩司諸臺之當言不言,堂箚臺疏,相繼論斥,至請譴罷,臣亦其時不言中一人也。名以言官,旣以不言被斥,則臺端一步,不可更爲冒進也,決矣。頃叨見職,適値齋日,旋蒙恩遞,今又賤疾適苦,未卽來避,所失尤大,以此情踪,其何可一刻晏然於臺次乎?請命遞斥臣職。答曰,勿辭,亦勿退待。
朴宗珩啓曰,執義洪百儀,避嫌承批之後,不爲傳啓,直爲出去,事甚未安,推考,何如?傳曰,允。
李愚在啓曰,應敎趙琮鎭,校理沈鈁,副校理趙萬永,修撰李奎鉉·兪理煥,副修撰徐憲輔,特敎嚴飭之下,謂有情勢,奉牌闕外,連爲催促,終無變動,事體道理,俱極未安,竝從重推考,何如?傳曰,竝施以罷職不敍之典,政官牌招開政,待下批牌招察任。
有政。吏批,行判書朴崙壽進,參判金魯敬牌不進,參議金履載在外,右副承旨朴宗珩進。以洪起燮爲應敎,李晉淵爲校理,李基栽爲副校理,宋翼淵·洪命周爲修撰,金鎭爲副修撰,金陽淳爲弼善,林景鎭爲兼司書,林漢浩爲刑曹判書,金啓河爲右尹,趙德潤爲知經筵,李志淵爲同義禁,李敎源爲兵曹正郞,李鍾運爲掌樂正,朴周燮爲監察。
兵批,判書趙德潤進,參判申溆病,參議鄭景祚病,參知李基崇入直,左副承旨尹羽烈進。以吳翰源爲同知,金燨爲副摠管,趙在昇爲兼司僕將,黃道源·權偗·韓淞·鄭健行·李得馨爲五衛將,金王燁·崔世英爲景福將,沈秉泰爲慶熙將,尹喜豐爲都摠經歷,具錫朋爲訓鍊僉正,尹之濂爲主簿,朴台壽爲文兼,徐羽淳爲部將,李友信爲侍直,沈煥永爲武兼,李學道·李世茂·洪梡·金鎰·蔡光臣爲部將,金儞根·慶聖熙爲守門將,鄭學畊爲黃海水使,李漢良爲蒜山僉使,金永逵爲木浦萬戶,護軍金熙周,副司直李東煥。
李在鶴改差,代以任鼎常爲假注書。
傳于李愚在曰,永陵莎草修改時監董大臣以下,別單書入,以永陵兩陵上莎土修改時監董大臣以下別單,傳于朴宗珩曰,領議政金載瓚,熟馬一匹面給,禮曹判書金履陽,繕工監提調戶曹判書李相璜,各熟馬一匹賜給,地方官坡州牧使朴友淵,禮曹正郞弼聖賚,繕工監役宋儒載,兼監役本陵令趙吉源,參奉金履禛,莎草浮出繕工奉事鄭謙容,進排官典設司別檢李度明,竝陞敍,別看役前郡守李基岳·田遇聖,各相當職調用,其餘擇日官·相地官·奏時官·救療官·領役將校·計士員役·工匠等,竝考例施賞。
兵曹口傳政事,副司果單李鶴秀。
以掌令李泰熙·權熀,獻納金陽淳,正言李潞牌不進罷職傳旨,傳于朴宗珩曰,只推。
以京畿監司朴宗薰狀啓,陰竹縣監柳本學遭母喪事,傳于李愚在曰,令該曹口傳差出,催促下送。
吏曹口傳政事,以吳彦先爲陰竹縣監。
尹羽烈,以兵曹言啓曰,兼司僕將李克豐,身病猝重,時月之內,萬無供職之望,呈狀乞遞,領軍之將,不可久曠,改差,何如?傳曰,允。
禁府啓目,扶安前縣監尹尙圭·柳遠鳴·朴蓍壽等原情云云。問目辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓,依允。
又啓目,前參奉宋啓栢原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
朴宗珩,以義禁府言啓曰,卽接月令醫員安廷麟手本,則時囚罪人柳遠鳴,素患痰癖之症,挾感添劇,食飮全却,朴蓍壽疝積之症,闖發處冷之餘,又添毒感,病勢不輕云。罪人病勢如此,則一邊保放·一邊草記,曾有定式矣。柳遠鳴·朴蓍壽,竝姑保放之意,敢啓。傳曰,知道。
上在昌德宮。停常參·經筵。
未時,灑雨下雨,測雨器水深三分。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹羽烈啓曰,來二十一日,朝參日次矣,敢稟。傳曰,停。
李愚在啓曰,來二十一日,輪對日次矣,敢稟。傳曰,當次受點,後日次待令。
朴宗珩啓曰,黃海水使鄭學畊,兼銜甕津府使下批前,徑先肅謝,事極疎忽,臣之矇然捧入,不勝惶恐,而當該水使,不可無警,推考,何如?傳曰,允。
李愚在啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,趙民和落點。
朴宗珩啓曰,新除授獻納趙民和,一體牌招,何如?傳曰,允。
又啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納趙民和,正言李潞牌不進罷職傳旨,傳于朴宗珩曰,只推。
李愚在,以弘文館言啓曰,副應敎朴綺壽,校理李友秀,副校理權中淸,修撰洪命周·宋翼淵,副修撰李泰淳·李儒象在外,本館下番闕直,事甚未安,應敎洪起燮,副校理李基栽,旣有只推之命,竝卽牌招,以爲推移姑降入直之地,何如?傳曰,允。
又以弘文館言啓曰,修撰洪命周,時在京畿陽智縣,宋翼淵時在永平地,副修撰李泰淳,時在慶尙道禮安地,經筵入番事緊,請斯速乘馹上來事,下諭。答曰,依啓。
以應敎洪起燮,副校理李基栽牌不進罷職傳旨,傳于李愚在曰,只推。
兵曹,以張鉉宅爲禁軍別將。
李愚在,以侍講院言啓曰,新除授兼司書林景鎭,時無職名,令該曹口傳付軍職,何如?傳曰,允。
兵曹口傳政事,副司果單林景鎭。
尹羽烈,以司僕寺一二提調意啓曰,兼內乘尹喜豐,昨日政移拜都摠府經歷矣。其代,令該曹卽爲口傳差出,何如?傳曰,允。
又以兵曹言啓曰,新除授兼司僕將趙在昇,時無職名,依例口傳付軍職,何如?傳曰,允。
兵曹口傳政事,以申義直爲內乘,副護軍趙在昇。
領議政金載瓚箚曰,伏以夜伏見傳敎下者,以臣有永陵莎土修改時監董之勞,至有熟馬面給之命,陵寢有功役,政府以下齊進董工,卽重其事備其禮之意,而今此本陵修改,只是補綴莎草,未半日而功已告成,大小執事之臣,俱無勞勣之可紀,況臣不過以名忝諸堂之右,隨例進詣而已。初未嘗奔走竣事,如諸堂之爲,則反以是謂臣有勞,特賜殊賞,不但名實之太未相副,在聖朝愼賞之政,恐非小失也,區區辭受之義,有不暇言也。玆敢猥陳短箚。伏乞亟寢成命,以重殊典,以安賤分,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于領議政。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,〈請〉出標信。傳曰,知道。
又啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,刑曹判書林漢浩,同義禁李志淵,除拜後過三日不爲出肅,竝依定式推考警責,仍卽牌招察任,何如?傳曰,允。
獻納趙民和啓曰,臣於耳目之任,初不近似,而納言特除,忽下於夢想之外,天牌屢臨,臣怵畏義分,感激恩私,雖不得不章皇出肅,而第臣於合啓中,竊有私義之不可冒參者,屢叨臺職,以此引避,輒蒙體諒之恩,今臣處義,前後無異,以此情踪,何可一刻晏然於臺次乎?請命遞斥臣職。答曰,依啓。
又啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
獻納前望單子入之,洪益聞落點。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,正言李潞牌不進罷職傳旨,傳于尹羽烈曰,只推。
李愚在啓曰,卽者吏曹郞廳來言,陰竹縣監吳彦先,憲府則雖已署經,諫院則不得署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
以應敎洪起燮,副校理李基栽牌不進罷職傳旨,傳于李愚在曰,只推。
李愚在,以弘文館言啓曰,副應敎朴綺壽,校理李友秀,副校理權中淸,修撰宋翼淵·洪命周,副修撰李泰淳·李儒象在外,本館下番闕直,事甚未安,應敎洪起燮,副校理李基栽,旣有只推之命,竝卽牌招,以爲推移姑降入直之地,何如?傳曰,允。在外玉堂竝許遞,前望單子入之,待下批牌招察任。
玉堂前望單子入之,副應敎金箕殷,校理金熙華,副校理申綽,修撰曺錫正·李鶴秀,副修撰尹永輝·尹景鎭落點。
尹羽烈,以義禁府言啓曰,卽見平安監司鄭晩錫狀啓啓下者,枚擧雲山郡守金翼基牒呈,仍以爲錄啓死囚,不善防守,逃失未捕,事當論勘,而失囚邑守令論罪一款,刑官論理啓處事,前有成命,其罪狀,請令攸司,稟處矣。重囚逃躱邑倅罷拿,卽金石之典憲,法久弊生,奸無不有,故縱獄囚圖逐官長之弊,往往有之,故庚午定式,亶出於折奸杜弊之意,而觀此狀辭,該郡失囚。乃是鎖卒之捧賂故縱,未有謀逐之顯著情跡,則該倅之常時不能防束,罪固難逭,其在重大辟嚴獄體之道,有不可自下闊狹,金翼基時在任所,發遣府羅將拿來,何如?傳曰,待待命拿囚。
又以義禁府言啓曰,保放罪人愼性眞·李光植·柳遠鳴·朴蓍壽,還囚議處以入之意,敢啓。傳曰,知道。
禁府啓目粘連,向前尹尙圭段,還穀之舊逋新縮,旣登道査,則囚供雖有自明,不察之失,有難容恕。柳遠鳴段,全數停退之歲,初無勘簿之事,則虛錄有無,不必更論,而民逋始於己巳,則揆以糴法,不可全然無罪。朴蓍壽段,兩次報逋,亦多所捧,而末梢收殺,未及準充,竝只以此照律,何如?判付啓,依允。又啓目粘連,向前愼性眞,亦火藥什物之燒燼,雖無別般根因,而不飭之失,在所難免,以此照律,何如?判付啓,依允。又啓目粘連,向前李光植,亦遞歸雖在封庫之前,還餉未捧,數旣不些,以此照律,何如?判付啓,依允。又啓目粘連,向前宋啓栢,亦觀此囚供,雖與發怒督還有異,官吏之私門捉治,實係法外,以此照律,何如?判付啓,依允。
平安監司鄭晩錫疏曰,伏以臣賤疾漸至危劇,重任終難仍冒,不避煩瀆之誅,敢控切至之懇,竊庶幾仁覆之天,臨照下土,矜憐殘喘,俾得以復尋生路,及承批旨,未蒙體諒,職名依舊,虛縻於癃病之身。臣於是愕然失圖,悚然靡措,直欲鑽地而不可得也。臣之病狀,前已屢陳,不敢更有煩屑,而膏肓沈痼,轉成不治,刀圭雜試,未見其效,廢却食飮,委頓床笫,守宰之遠來者,未卽酬接,簿書之相仍者,末由省閱,尸素二字,猶屬例語,而西門重藩,便作養痾之坊,揆以事面,豈不萬萬乖當哉?臣受恩如天,圖報無地,賤軀糜粉,實所甘心,客土顚仆,不足暇恤,而只緣臣一人之瘝曠,使國事無限臭載,民生無限受病,臣於伏枕涔涔之中,每念及此,不覺惶汗沾背,憂悸交懷,病上添病,反不若速死之爲愈,其情誠悲且窮矣。倘蒙及今卸免,歸伏田里,則已痼之疾,雖難遽期更甦,而身脫重擔,庶可安心而瞑目也。玆敢收召精神,略具文字,申暴肝膈之懇。伏乞聖慈,天地父母,特垂哀憐,亟許鐫改,俾便公私,千萬血祝。臣無任云云。答曰,省疏具悉。卿其勿辭察任。
上在昌德宮。停常參·經筵。
朴宗珩啓曰,合辭方張之時,兩司無詣臺之員,事甚未安,除在外·未署傳旨未下外,未肅拜·呈告人員,竝卽牌招,何如?傳曰,允。
又啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以獻納洪益聞牌不進罷職傳旨,傳于朴宗珩曰,只推。
以執義洪百儀,掌令李泰熙·權熀,正言李潞牌不進罷職傳旨,傳于朴宗珩曰,只推。
以副修撰尹景鎭牌不進罷職傳旨,傳于李愚在曰,只推。
以應敎洪起燮,校理金熙華,副校理李基栽,副修撰尹永輝牌不進罷職傳旨,傳于李愚在曰,只推。
朴宗珩啓曰,卽者校理李晉淵,因僚員之疏,陳章徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹羽烈啓曰,校理李晉淵陳疏徑出,副校理申綽,修撰曺錫正在外,李鶴秀內閣進,玉堂上下番俱空,事甚未安,應敎洪起燮,副應敎金箕殷,校理金熙華,副校理李基栽,副修撰尹永輝·尹景鎭,竝卽牌招,以爲推移入直之地,何如?傳曰,允。
又啓曰,校理李晉淵,疏批已下,一體牌招,何如?傳曰,允。
朴宗珩啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以慶尙監司李存秀狀啓,寧海府民家失火事,傳于金會淵曰,聞甚矜惻,元恤典外別加顧助事,分付。
尹羽烈,以都摠府言啓曰,副摠管李志淵,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,新除授黃海水使鄭學畊戶奴呈狀內,矣上典老母,今年八十一歲,宿病近益沈痼,轉側須人,萬無離捨赴任之望云。親病旣如是沈重,則不可强令赴任,改差,何如?傳曰,允。
又以兵曹言啓曰,內禁衛將安宗厚,慶熙宮衛將沈秉泰·金大源,俱以病難供職,呈狀乞遞,領軍之將,輪番之任,不可久曠,竝改差,何如?傳曰,允。
禁府啓目粘連,扶安前縣監尹尙圭·柳遠鳴·朴蓍壽等矣本府議啓內,尹尙圭段,還穀之舊逋新縮,旣登道査,則囚供雖有自明,不察之失,有難容恕。柳遠鳴段,全數停退之歲,初無勘簿之事,則虛錄有無,不必更論,而民逋始於己巳,則揆以糴法,不可全然無罪。朴蓍壽段,兩次報逋,亦多所捧,而末梢收殺,未及準充,竝只以此照律罪,尹尙圭段,杖八十收贖,奪告身三等,柳遠鳴·朴蓍壽等段,各笞五十收贖,解見任別敍,竝只私罪,奉敎依允爲旀,尹尙圭·柳遠鳴等段,各功減一等,朴蓍壽段,功議各減一等爲良如敎。又照目粘連,和順前縣監李光植矣本府議啓內,遞歸雖在封庫之前,還餉未捧,數旣不些,以此照律,罪杖八十收贖,奪告身三等,私罪奉敎依允爲旀,功議各減一等爲良如敎。又照目粘連,前參奉宋啓栢矣本府議啓內,觀此所供,雖與發怒督還有異,官吏之私門捉治,實係法外,以此照律,罪杖八十收贖,奪告身三等,私罪奉敎依允爲旀,功議各減一等爲良如敎。又照目粘連,梁山郡守愼性眞矣本府議啓內,火藥什物之燒燼,雖無別般根因,而不飭之失,在所難免,以此照律,罪杖八十徒二年,以公罪收贖,奉敎依允爲旀,功減一等爲良如敎。
副應敎金箕殷疏曰,伏以臣伏奉昨下傳旨,以臣爲弘文館副應敎,恩誥纔宣,召牌繼降,臣初無情病之難强,固當駕屨之不竢,而第臣邇來屢違之擧,專爲新錄勉出之地。大抵今番館錄以後,臺言至以改圈爲請,則其在新進學士寧激毋渝之義,一二次撕捱,容或無怪,而至於以此看作鐵限,全一錄擧皆自劃,論以處義,太過分數。考之古例,亦無是事,舊錄若於此際,謂之以彼旣曰引義,而我無可引之端,則何必互相推諉,無一言出而行公,晏然就直,在臣一己上,或可謂榮寵之極,而若使他人觀之,必將曰彼夫也,使新錄中許多群彦,由渠而便作眞箇有情勢之人,殆同欲入而閉其門云爾,則到此地頭,臣實無辭自解。雖知逋慢之極涉悚惶,而不敢趨走之自以爲恭,前後連事違傲者,亶出此也。今若特降明詔,別般嚴飭,諭其自引之過,開其進身之路,使圈中諸人,毋敢更事逡巡,而飭敎之下,萬一有如前違越者,隨現另加重勘,期於使之膺命,則新圈出仕之日,臣亦謹當隨與之同爲周旋,而新錄未出之前,雖被嚴譴,承膺無路,朝廷之上,分義雖重,去就之間,廉防爲大,臣之區區株守,終始如此。今於召命之下,未敢卽爲出肅之計,隨牌來詣闕下,忙陳短章,略暴微悃,伏願聖明,察臣言之非出飾讓,念群才之難以永棄,俯垂鑑諒,特賜裁處。仍命遞臣見帶之職,以安私分,治臣干冒之罪,以肅朝綱,千萬幸甚。臣無任云云。省疏具悉。爾其勿辭察職。
校理李晉淵疏曰,伏以臣於見職,本無一分堪承之望,而數月以來,乍遞旋授,除旨聯翩,適會新錄纔完,群彦林立之時,屢犯違傲,蓋爲勉出新進之地,而幸蒙體諒,輒許鞶褫矣。日昨恩除,又降於病伏呻吟之中,華誥纔宣,庚牌踵臨,時則値大僚筵奏之後,縮伏無路,豹直久空之際,義分是懼,章皇出肅,因仍持被,徒知趨走之爲恭,益切兢惕之私忱。際伏見副應敎金箕殷疏本,則槪以爲新錄引義,而舊錄行公,則在我有媒進榮寵之端,在彼爲眞作情勢之嫌,末迺結之以欲其入而閉其門,臣實愚闇,顧未能念及於此,而若論其遽然膺命者,卽臣是已,大抵始以勉出而違召,臣與箕殷,無以異也。終以或進或否,而臣則以不得勉出而黽勉出膺,箕殷則以必欲勉出而一味逡巡,所以不同也。朝廷之上,分義雖重,去就之間,廉防亦大云者,其言果是矣。嗟呼,若非箕殷之言,幾乎使臣,招貪榮之譏,使新進,添難進之義矣。瞿然之極,不敢晏然在直,玆敢忙陳短章,徑出禁扃。伏願聖明,特遽臣職,以安私分,仍治臣擅離之罪,以肅朝綱焉。臣無任云云。省疏具悉。爾其勿辭察職。
上在昌德宮。停常參·經筵。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
傳于尹羽烈曰,大臣·備局堂上引見。
李愚在啓曰,副應敎金箕殷,校理李晉淵,陳疏承批之後,奉牌闕外,連爲催促,終無變動,已至經宿,尙不入來,揆以事體,萬萬未安,竝從重推考,何如?傳曰,允。
以執義洪百儀,掌令李泰熙·權熀,獻納洪益聞,正言李潞牌不進罷職傳旨,傳于朴宗珩曰,只推。
李愚在啓曰,副應敎金箕殷,校理李晉淵,旣承問備之後,一向奉牌,無意變動,其在事體,極爲未安,竝從重推考,何如?傳曰,允。
南惠寬啓曰,副應敎金箕殷,校理李晉淵,荐承問備之下,一向奉牌,終不變動,事體道理,萬萬未安,竝從重推考,何如?傳曰,允。
以副修撰尹景鎭再牌不進罷職傳旨,傳于李愚在曰,只推。
以應敎洪起燮,校理金熙華,副校理李基栽,副修撰尹永輝牌不進罷職傳旨,傳于李愚在曰,只推。
兵曹,以鄭學畊爲摠戎中軍。
尹羽烈,以兵曹言啓曰,翊衛司洗馬宋欽人,身病猝重,勢難供職,呈狀乞遞,陪衛之任,不可久曠,改差,何如?傳曰,允。
乙亥四月二十日卯時,上御大造殿。藥房入診,大臣·備局堂上引見入侍時,都提調韓用龜,提調金在昌,副提調金會淵,記事官李驥秀,記注官李昌瑞,別兼春秋洪敬謨,左副承旨尹羽烈,假注書徐承烈,事變假注書卓瑊,領議政金載瓚,右議政金思穆,行知中樞府事南公轍,行吏曹判書朴崙壽,禮曹判書金履陽,知中樞府事金蓍根,兵曹判書趙德潤,右參贊閔命爀,工曹判書李好敏,訓鍊都正李溏,漢城左尹李海愚,吏曹參判金魯敬,行護軍金基厚以次進伏。醫官吳千根·李漢臣·秦東秀·卞之錞·洪旭浩·李彦厚·安昌禧·李命運,以次進伏楹外訖。載瓚等曰,節屆麥秋,朝夕過涼,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。各殿宮氣候,皆一樣矣。仍命醫官入診,旭浩·命運以次診候訖,退伏奏曰,脈候左右三部調均矣。上曰,藥房先退,次對爲之。載瓚曰,戶惠廳米條,俱無以目前排用,戶曹則不得頒料,而未免姑貸山餉,惠廳則不得頒貢,而將至解用樁錢。此不過爲數朔捱過之計,而惟以三南稅穀之及期齊到,計日以待,然而民習狃於拒納,守令計在姑息,雖使道臣,董率列邑,嚴加操束,尙患其緩不及事。況自兩道臣請退之後,民情一齊解紐,倅臣從以藉口,兩南漕穀,尙無一二邑裝載之報,如是而將何以各出誠力,必捧其難捧,趁元限上納乎?歲旣荐歉,民果倒懸,非不知粒粒辛苦,而國用已至罔措,則民勢有難曲恕,苟使有一分法綱,官民之初不警惕,豈或至此耶?諸道漕船,雖不得一時齊上,如能絡續繼發,次第告泊,則猶可以隨時隨用,不至於貢祿絶巡之患,道臣守令,果知似許事勢,寧或各自伈泄乎?以此意,星火關飭於各該道臣,何如?上曰,依爲之。出擧條載瓚曰,天行輪疾,近又大熾,流丐饑羸之類,偏罹是病,呻喟顚仆,道路相續,而療治無路,死亡漸多,當此災荒,加以疾病,目下民憂,益無可言矣。朝家之設置東西活人署,政爲小民濟生救死之地,而徒存虛名,專無實政,使此癃殘之類,仍無依庇之所,反使之傷生促死者,豈仁政之所可爲乎?令京兆遍尋坊曲,無論方痛始痛,若有無所依歸者,則竝付兩活人署,俾之分掌救療之責,三軍門結幕賑廳給糧,惠民署定醫官看審,各以相當藥物,隨時備給,使朝家愛欲生之至意,無或閼而不行,何如?上曰,依爲之。出擧條載瓚曰,臺諫許以風聞,卽古臺諫之謂也。古者臺諫,糾察都下,如有大罪過難赦者,月臺開衙,按法治之,朝貴擧皆斂氣,都民莫不屛息,世謂以霜臺坐起,鷄犬亦無聲云,以是而聲威所及,有可以張國勢而整民俗矣。近則臺諫擧職,難保其今亦如古,而只以風聞二字,作爲漁虐之一副題目,臺垣初不一開,風聞每見四出,或無中惹有,或構虛幻實,操縱之間,無弊不生,囚放之際,有耳皆聞,良民之稍自食力者,往往多白地散敗,民言莫掩,臺風日卑,秋曹京兆之所不爲,惟臺諫橫占偏擔者,未知抑有何事端,而大抵羞朝廷而虐平民則極矣。旣往未必推理,而此後則臺諫,若復托以風聞,私室出牌,侵虐民間,有所現覺,則官長施以重勘,下屬之慫慂從爲者,出付法曹,竝爲嚴刑島配,何如?上曰,依爲之。出擧條載瓚曰,各邑之京司上納,本有所謂元人情別人情,各有定數,已爲公家之所知,而近來諸般情債,愈往愈甚,做出許多名色,一以誅求爲事,故無論水陸所運,若當捧納之時,該司員役輩,操縱在手,徵索無厭,昔之所費,今不啻爲三四加倍,列邑吏屬,若或一經領納,莫不卽地蕩敗,而畢竟收殺之弊,終歸於小民矣。法紀漸壞,奸猾無忌,以此有限之財,刮諸無告之民,然而各該郞官,知若不知,一任其習,尤萬萬切可駭痛,今當各邑公納,次第方張,若有法外橫徵,有所現覺之事,當該員役,各卽嚴刑,限己身遠惡島定配,不飭之郞官,亟施投畀之典,堂上亦爲譴罷,斷不容貸之意,先爲甘飭於各宮各司及各軍門,何如?上曰,依爲之。出擧條載瓚曰,濟州別儲穀,粵在先朝乙卯,爲濟民備荒之方,以湖南沿邑還牟一萬石,船送濟州,別爲儲置,名之以別儲穀,隨時敷斂,以其耗,爲本州支放者,卽別儲穀之始末也。向者己巳,湖南大饑,將設全道之賑,而無穀可繼,不得不以別儲穀,還爲輸來,用爲沿邑賑資,雖緣事勢之不獲已,而蓋非創置之本意也。固卽爲還送,依舊儲置,而己巳以後,本道連値荐歉,沿民旣無以資活,島穀尤何從辦報乎?於焉因循,今爲七年之久,尙不得備送矣。島農雖幸免歉,水旱本在不虞,每念及此,實爲惕然憂悶,今年本道麥事,最優於近年,較勝於諸道,而沿邑尤登云。若於如此之時,不思還報,則更待何時乎?然而今以萬石穀物,一齊討出於屢飢之餘,則勢必有行不得者,定以三年之限,每年以三千餘石,從便輸送,以爲限三次準萬石之地,先以此意,行關本道,何如?上曰,依爲之。出擧條載瓚曰,今番衛將部將輩之罪,焉逭重勘,而但許楫,卽許沆之子,而實有所冤矜者矣。聞年纔二十,初入京中云,以遐土穉騃之踵,渠何能辨東西識高低耶?似不過被人所誘,無知妄作,而混入於同勘之中者也。雖論以律文,當在邂逅者減等之科,且許沆,爲國殉身,切可傷惻,今以其一介遺孤,自朝家特命收錄,曾不數月,不但降官落職,又從以加施竄配之律,渠雖不足言,關西將士,豈不解體而齎咨乎?世宥自是王政,功減且有邦典,許楫罪名,宜有分揀之道,敢此仰達矣。上曰,依爲之。出擧條載瓚曰,許楫罪名,旣有分揀之命矣。本職卽爲待窠調用之意,分付兵曹,何如?上曰,依爲之。出擧條載瓚曰,原州判官,以倉穀失火,行將因道啓拿處,而本邑今方設賑,依湖南賑邑守令例,使之待畢賑拿來,何如?上曰,依爲之。出擧條載瓚曰,正言洪光一上疏,有師傅稟處之命矣。取見其疏本,則以爲,輔導世子,莫先於涵養薰陶,師傅之官,不可不擇,延聘儒賢,置之胄筵,又擇臣僚家子弟,左右侍讀,則師友輔養,庶幾有日躋之美爲辭矣。成就睿學,責在師傅,而如臣等無似,亦忝是任,宜臺言之先請擇人也,亟命斥退臣等,改卜賢德,區區之望也。儒賢在野,尙不造朝,若備弓旌之禮,務盡延聘之方,則豈或固守東岡,不思幡然乎?至於臣僚家子弟侍講之請,此非臺臣之言,卽宋朝故事也。然而在今則有不然者,昔在顯廟朝,先正臣宋浚吉,欲請選士夫家子弟之年幼聰明者,侍讀書筵,故相臣鄭太和挽之曰,我國與中國有異,使小兒輩,近侍宮筵,則不過數日,必大作遊戲,以閭巷猥雜之事,聞於春宮,非徒無益,終必有大害,而小兒之父兄,亦不免無妄之厄也,先正遂止之,故相深遠之慮。先正捨從之美,尙可以令人歎仰,臣等愚迷,別無他見,故敢此仰達矣。上曰,依爲之。出擧條用龜曰,被謫蒙放罪人李顯宅,身故之後,罪名尙在,在前如此之類,皆蒙蕩滌之典,故敢此仰達矣。上曰,依爲之。出擧條上曰,大臣就座,諸宰奏事,可也。公轍曰,惠廳收租數爻,太半不足,萬無排比之道矣。均廳樁錢,勢將貸用,而必待經稟,然後爲之,故敢此仰達矣。上曰,依此爲之。公轍曰,內閣經用,專靠於各處屯稅,而近年以來,稅摠漸縮,事勢誠悶然矣。向於兵曹錢給代後,一年應下,尙有不足者云。顧今均廳財力,姑無優數相助之道,而本閣支用,極其艱乏之狀,臣旣詳知,每年一千兩屯稅復舊間,加區劃以送之意,分付均廳,何如?上曰,依爲之。出擧條崙壽曰,承文判校,卽堂下正三品窠,而未通淸文官之一除此職者,移遷未易,故擧多厭避,便作冗官,今若以已經臺通之人,差擬準朔,則自當依例陞資,雖未準朔,移遷不患無岐,以厭避之窠,爲疏通之階,實合兩便,而事係官制,下詢大臣處之,何如?上曰,大臣之意,何如?載瓚曰,聞古法則以通淸文官,通瀜輪差云。今亦依古法爲之,似無不可矣。上曰,依爲之。出擧條羽烈曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條王大妃殿進御檳蘇散,依前方五貼製入事。出榻敎上命大臣先退,載瓚等退出。又命退,承史以次退出。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹羽烈啓曰,來二十五日,朝參日次矣,敢稟。傳曰,停。
獻納洪益聞啓曰,臣於臺閣重任,本不近似,而迺者納言新命,忽出於特點,臣怵畏義分,雖不得不冒沒出肅,而第臣之私義,已悉於前後引避之啓,屢蒙體諒之恩,今臣處義,宜無異同,以此情踪,其何敢一刻晏然於臺次乎?請命遞斥臣職。答曰,依啓。
李愚在啓曰,副應敎金箕殷,校理李晉淵,莫重召牌,奉置闕外,再至經夜,而荐承問備,尙無變動,揆以事體,萬萬未安,竝從重推考,何如?傳曰,允。
又啓曰,副應敎金箕殷,校理李晉淵,朝房奉牌,今旣屢日,玉堂空番,已至閱月,而一向逡巡,終無變動,有傷事體,莫此爲甚,竝從重推考,何如?傳曰,允。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,正言李潞牌不進罷職傳旨,傳于朴宗珩曰,只推。
李愚在啓曰,副應敎金箕殷,校理李晉淵,屢度問備,一直奉牌,徒增事體之虧壞,致此啓達之煩瀆,分義所在,尤極未安,竝從重推考,何如?傳曰,允。
尹羽烈,以兵曹言啓曰,今四月二十一日武臣賓廳講書日次,而中日相値,不得爲之之意,敢啓。傳曰,知道。
又以備邊司言啓曰,卽見黃海監司李勉昇所報,則枚擧延安府使李魯在牒呈,以爲該邑荐被大歉,麥又判凶,目下民勢,一倍遑汲,新舊各樣公納之此時竝督,萬無其路,無寧姑且緩期,不至渙散,各宮各司各營軍錢米布之辛壬停退,與當年應納者,特令待秋成退捧爲請矣。宮房各營衙門之各樣上納,其事體之嚴,雖云有異於三稅正供,或係軍需之有所重,或係公用之不可闕,排當定限,無敢違越,卽當初制法之本意也。決不容擬議於闊狹,而該邑事勢,實有不可以常例論者,徵發之餘,瘡痍未蘇,而三歲荐歉,民力益窮,轉至於莫可收拾,則亦不可無隨時紓力之政,道報諒非得已,民事實所當念,旣知實狀之如此,姑爲依道報許施,俾知朝家軫恤懷保之德意,何如?傳曰,允。
又以備邊司言啓曰,向以均廳麰還之在諸道者,限三萬石運來,戶曹則限數萬石貿來之意,筵奏分付矣。卽見戶曹所報,則以爲,本曹舊儲已竭,新稅又縮,貿麥之資,無以辦出,姑就湖西營賑麰·元山倉麰中三千石,湖南備局句管嶺南麰·別檢麰·私備麰·戶曹會付麰中三千石,嶺南元會麰·備局句管麰中三千石,海西常賑麰·倉元麰·管餉麰中一千石,區劃運來,其代以今年加分耗,準折充報,實爲兩便之道爲辭矣。京曹之以麰取用,貿麰與還麰一也,而該曹事勢,旣以貿麰爲難,則姑就四道還麰中許劃,其代則就出麰各該道當年秋穀加分耗中,使之折換充報,不害爲從便之政,竝依所報施行。仍以此意,分付於該曹及各該道,何如?傳曰,允。
朴宗珩,以義禁府言啓曰,殷栗縣徒配罪人許楫,放送後罪名分揀事,承傳啓下矣。許楫罪名分揀,卽爲放送事,分付該道道臣之意,敢啓。傳曰,知道。
上在昌德宮。停常參·經筵。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,正言李潞牌不進罷職傳旨,傳于朴宗珩曰,只推。
李愚在啓曰,副應敎金箕殷,校理李晉淵,奉牌旣經三夜,問備凡爲六次,而一味逡巡,無意變動,事體道理,去益虧損,所當重勘,而本院請推之外,無他可施之罰,何以爲之?敢稟。傳曰,從重推考。
尹羽烈,以都摠府言啓曰,副摠管李石求,以諫鍊都監中軍,本營諸將官射會監試事,南小營晝仕出去之意,敢啓。傳曰,知道。
朴宗珩以漢城府言啓曰,五巡發賣,今當分給,病民摘奸,亦爲時急,而南部令李游,身病猝重,都事未差,無以擧行,令李游,他司口傳相換,都事未差之代,亦令口傳差出,以爲及時擧行之意,分付該曹,何如?傳曰,允。
上在昌德宮。停常參·經筵。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
金敎根啓曰,行左承旨金會淵,今日不爲仕進,卽爲牌招,何如?傳曰,允。
朴宗珩啓曰,大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以南履炯,爲假注書。
吏曹口傳政事,以金履禛爲南部都事,南部令李游,禁府都事閔毅顯相換。
李愚在以侍講院言啓曰,兼文學韓用儀,屢日入直矣。身病猝重,纔已出去,兼輔德未差,弼善金陽淳呈辭,輔德李廷奎,兼弼善金箕殷,文學尹命圭,竝卽牌招,以爲入直之地,何如?傳曰,允。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
又啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,正言李潞牌不進罷職傳旨,傳于朴宗珩曰,只推。
以文學尹命圭牌不進罷職傳旨,傳于李愚在曰,只推。
以黃海監司李勉昇狀啓,金川郡守李憲祖,受由上京,還任無期,不得已罷黜事,傳于李愚在曰,令該曹口傳差出,催促下送。
吏曹口傳政事,以鄭持容爲金川郡守。
尹羽烈,以備邊司言啓曰,黃海水使罷黜已久,尙未出代,災年夫馬之弊,實爲可悶,令政院,政官牌招開改差出,待下批,使之不多日內辭朝,仍卽赴任,何如?傳曰,允。
有政。吏批,行判書朴崙壽進,參判金魯敬牌不進,參議金履載受由在外,右副承旨朴宗珩進。以尹景鎭爲獻納,李光文爲兼輔德,趙德潤爲知春秋,李潞秀爲戶曹正郞,李游爲漢城判官,朴和源爲濟用判官,李以敬爲典籍,金永孚爲弘陵參奉,李㝡在爲永陵參奉,徐命胤爲崇靈殿參奉,兼春秋單李祖馨,故學生尹㙉贈吏參例兼,故學生尹光遇贈吏議,以上同知尹宗鎭兩代追贈。再政。以韓用儀爲副修撰,宋儒載爲禁府都事,李度明爲引儀,趙德林爲南部都事,甕津府使單李春英。
兵批,判書趙德潤進,參判申溆病,參議鄭景祚病,參知李基崇入直,右承旨李愚在進。以柳和源爲內禁將,鄭弘相爲訓鍊判官,洪遠謨爲文兼,成舜民爲武兼,金鑅爲洗馬,李春英爲黃海水使,蔡達蓮爲潼關僉使,同知單崔世英,僉知三單黃道源·權偗·沈秉泰,護軍鄭學耕,副司直朴綺壽·李友秀·權中淸·趙民和·洪益聞,副司果宋翼淵·洪命周·李泰淳·李儒象·金履禛。再政。以沈應奎爲衛率,李志淵爲左捕廳從事官,許潤爲守門將,部將單許楫調用事,承傳。
以慶尙監司李存秀狀啓,大邱府民家失火事,傳于李愚在曰,聞甚矜惻,元恤典外,別加顧助事,分付。
李愚在,以禮曹言啓曰,卽接順陵參奉所報,則今日早朝,因上直守僕來告,奉審則丁字閣殿內神御床褥衣紫的紬,昨夜見失云。萬萬驚悚,褥席,令該曹新備,擇日告由安排,入直齋郞不謹守護之罪,不可置而勿論,令該府拿問處之,入番守僕,令該曹從重科罪,偸竊人,令左右捕廳,各別跟捕,依律處斷事,竝分付,何如?傳曰,允。
尹羽烈,以訓鍊都監言啓曰,謹依大臣擧條批旨,本局字內,南自玄石里,北至漢北門外,發遣將校,一一摘奸,則病幕合爲一百六十一處,而其中無幕者,爲四名,故爲先結構草幕,使之居接,如又出來者,則一體擧行之意,敢啓。傳曰,知道。
又以禁衛營言啓曰,謹依大臣擧條批旨,本營字內,東自南伐院,西至大峴諸處,發遣將校,一一摘奸,則病幕合爲三百四十四處,而其中不蔽風雨者,分給長木空石,隨毁隨補,露處道傍者,新構五處,使之入接,而日後又有出來者,隨卽摘奸,結幕奠接之意,敢啓。傳曰,知道。
又以御營廳言啓曰,謹依大臣擧條批旨,本廳字內,北自水踰峴,南至光熙門外諸處,發遣將校,一一摘奸,則病幕合爲一百十五處,而其中不蔽風雨者,分給長木空石,俾卽修補,露處道傍者,新構六幕,使之入接,而又有出來者,則一體擧行之意,敢啓。傳曰,知道。
朴宗珩,以義禁府言啓曰,順陵參奉李思默拿問處之事,傳旨啓下矣。李思默今方入直云,待替直拿囚之意,敢啓。傳曰,知道。
右尹金啓河疏曰,伏以臣幸蒙恩暇,往省先壟,行纔數日,誤恩遄降,以臣爲漢城右尹,臣路次承命,隕越愧懼,不知所以措躬也。竊念臣特一樗散無用之賤品耳,濫叨洪造,歷試內外,前後忝竊,罔非踰涯,臣於向來,待罪邊邑,非不欲殫竭心力,少效涓埃,而才實綿薄,識又鹵莽,凡係民隱邑瘼,無以矯捄,仰體分憂之聖意,昕夕兢惶,若隕淵谷,千萬不自意,亞卿晉秩之命。降自九天,臣誠慙駴,早宜露章自效,而職在外邑,義不敢出,强顔莅民,惶蹙至今,乃玆反面未幾,除旨遽辱,法府詞訟,任重責鉅,是豈如臣闒茸,所可濫竽也哉?噫,名器輕重,上關國體,凡百有位,罔非難愼,矧惟貳卿峻秩,古所謂命德之器,苟非夙著聲望,明試績用者,上不可輕授,下不敢冒膺,以臣才具,以臣望實,置之緋玉之列,尙患不稱,況可以更進一步乎?昔漢宣帝,綜核名實,輒以璽書增秩,而僞增戶口之王成,得以貽譏於後世,臣之空疎蔑效,又非王成之可比,則後之視今,將謂斯何?臣身之僥冒虛僞,雖不足論,竊恐有累於聖朝董正治官之政也。況臣狗馬之疾,十年貞痼,重以四載塞堧,積傷風土,舊疴新症,迭發越添,肢體之顫掉,手脚之瘈瘲,聲音之嘶啞,精神之眩瞀,倍劇於往時,種種醜穢之狀,雖不敢一一煩陳,以溷崇嚴之聽,而自諒病情,實無時月間束帶趨朝之望,以義則在所必辭,以病則末由自力,參倚前衡,惟有一遞而已。玆不得不冒昧陳籲於天地父母之前。伏乞聖慈,曲賜鑑諒,亟收臣前授資級與新授職名,以重公器,以安私分,不勝大幸。臣無任云云。答曰,省疏具悉。卿其勿辭行公。
上在昌德宮。停常參·經筵。
卯時辰時,灑雨下雨,測雨器水深一分。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹羽烈啓曰,備邊司郞廳來言,今日賓對日次,而無時急稟定事,不得來會云矣,敢啓。傳曰,知道。
傳于李愚在曰,藥房入侍,大臣·閣臣同爲入侍。
金會淵啓曰,藥房三提調,持湯劑來待矣。傳曰,封入。
朴宗珩啓曰,卽者刑曹郞廳來言,順陵入番守僕,從重科治事,命下矣。所當卽爲擧行,而判書林漢浩未肅拜,次堂例不得擧行云,判書卽爲牌招,何如?傳曰,允。
傳于朴宗珩曰,坐起次堂擧行。
兵曹口傳政事,以安橚爲黃海水使,副司果單金陽淳。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
傳于李愚在曰,玉堂空番已久,而舊錄之爲新錄處義,在古亦有是例否,國體所在,萬萬駭然,奉牌玉堂招致,啓板前問啓以入。
李愚在啓曰,副應敎金箕殷,校理李晉淵招致,啓板前問啓以入事,命下矣。箕殷以爲,新錄之全數引義,古無其例,則舊錄之勉出前例,未敢臆對,而曾聞故文烈公朴泰輔,以舊錄入直本館,於新錄會圈之日,謂以新錄將出,舊錄當退,陳疏而徑出,當時不以爲非,至今傳爲美事,大抵新錄完圈以後,雖以政注言之,新錄居前,舊錄爲後。若使臣,遽然出膺於新錄未行公之前,則新錄便同永枳之人,舊錄實有妨賢之嫌,竊意淸朝進退之義,僚寀禮讓之風,似不當如是苟然。故不敢爲冒進之計,妄有所陳疏之擧,雖伏承勿辭之批,而區區迷執,終不知變,奉牌多日,致勤問啓,惶恐震越,不知所達云。晉淵以爲,新錄完圈之後,舊錄之以勉出新進,逡巡退讓,自是美規,而近因大僚筵奏,分義是懼,冒昧出肅矣。僚員旣以新錄未行公之前,舊錄徑先出仕,有關廉防,引義陳疏,則舊錄中出而就直者,卽臣一人,其在廉隅,不可蹲仍,故以此陳疏,徑出禁扃。雖伏承勿辭之批,而當初冒膺,實出黽勉,到今處義,宜無異同,迷滯之見,終難變改,多日奉牌,不敢爲進身之計,致承問啓之命,惶霣震越,不知所達云矣,敢啓。傳曰,見其問啓,別無可引之前例,政院各別申飭,卽爲入直後稟達。
又啓曰,明日常參·經筵,取稟。傳曰,停。
以慶尙監司李存秀狀啓,固城縣令元永駿身死事,傳于李愚在曰,令該曹口傳差出,催促下送。
吏曹口傳政事,以具康爲固城縣監,兼甕津府使單安橚。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴宗珩曰,只推。
尹羽烈,以禮曹言啓曰,卽接永陵令所報,則本陵兩陵上莎草修改後,晝則遮陽,夜則沾露,漸有綠意,着根庶幾無慮,而灑水等節,依例擧行云矣,敢啓。傳曰,知道。
又以禮曹言啓曰,來五月初八日嘉順宮誕辰陳賀,國忌相値,依定式當爲退行,而初九日·初十日·十一日連値齋日,以十二日擧行,磨鍊節目以入之意,敢啓。傳曰,知道。
禮曹,來五月初八日綏嬪邸下誕辰陳賀,以十二日退行時,應行節目,參考前例,磨鍊爲白去乎,依此擧行,何如?判付啓,旣承慈令,權停爲良如敎。
尹羽烈,以都摠府言啓曰,副摠管洪旭浩,以騎兵點考坐起事,外兵曹晝仕出去之意,敢啓。傳曰,知道。
又以訓鍊都監言啓曰,將官之領軍入直,何等重大,而本局入直千摠李春英,以甕津水使移拜後,不爲面看替代,徑先歸家,揆以紀律,萬萬駭然,其在徵後之道,不可仍置,令該府拿問處之,何如?傳曰,允。
禁府啓目,寧越府使李若洙原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,順陵參奉李思默原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
刑曹判書林漢浩疏曰,伏以臣稟賦虛脆,素多疾病,自少愼攝,有倍他人,及其年紀衰邁,種種形症,迭發交攻,隨宜調將,僅延殘縷,迺者奉命赴燕之路,病勢始形於連夜露宿之時,而王程有限,未遑暇息,驅馳晨昏,觸犯風寒,內損外感,宿症越添,過灣抵燕,迨無日不呻痛,逮夫竣事復路之日,春節稍早,天候暄暢,病氣賴是少安,歸轍亦復期緩,馱舁殘骸,全保性命,歸入脩門,獲瞻耿光,非臣始料之所及,實荷王靈之攸曁,退伏私次,心竊喜幸,弛其愼疾之慮,紓其積苦之氣,庶幾沈痾自去,而其奈衰耗所使,久勞成祟,放意所致。素患復發,風眩之症,一倍添劇,有時昏矇,神識迷錯,虛汗長流,頭骨刺痛,又兼痔漏之疾,結核於內,膿潰於外,諸般醜惡之狀,有不可向人道者。際此秋曹除旨,忽下於逖違天陛之餘,顧臣義分,宜卽肅命,而病狀如右,末由自强,或冀連加調治,庶期少愈出膺,爲日已久,苦不知減,叩謝此稽,瘝曠已多,此爲臣病中添病之端。今又以陵卒勘處事,成命已下,罪犯莫重,罰宜亟加,而身爲首堂,未卽奉行,至煩崇聽,繼降天牌,按法之官,法不能按,虞旌之招,招又敢違,病情雖緣難强,臣分到此都虧,且惶且悚,莫知爲計。玆將必呼之忱,兼附自列之義,忙陳短章,略暴衷情。伏乞聖慈,俯諒微懇,特賜鐫削,以昭朝廷之法紀,以便賤疾之調護,千萬顒祝。臣無任云云。答曰,省疏具悉。卿其勿辭,調理行公。
乙亥四月二十五日辰時,上御大造殿。藥房入診,大臣·閣臣承候同爲入侍時,都提調韓用龜,提調金在昌,副提調金會淵,假注書徐承烈,記注官李昌瑞,別兼春秋朴齊聞,檢校直閣鄭元容,右承旨李愚在,假注書南履炯,領議政金載瓚,右議政金思穆,提學徐榮輔,原任直提學洪奭周,檢校直閣李魯益·李光文,檢校待敎李龍秀·李鶴秀以次進伏。醫官吳千根·李漢臣·秦東秀·卞之錞·洪旭浩·金宇敬·李彦厚·李命運進伏楹外訖。載瓚等曰,久旱之餘,幸得甘雨,而朝候稍涼,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,皆一樣矣。仍命醫官入診,旭浩·漢臣·命運以次診候而退。上曰,脈候奏之。旭浩·漢臣奏曰,脈候調均矣。命運奏曰,脈候調均,而右三部,微有沈滯之候矣。用龜曰,進御之中,或有可滯之物而有滯候乎?上曰,別無是矣。載瓚曰,黃海水營,數遞爲弊,收刷無路,頃以勿拘擇差之意,有所仰奏矣。昨日政新除水使李春英,近甚老病,難以責成,改差,令該曹口傳差出,政官之以老病人差擬,亦涉未審,推考,何如?上曰,依爲之。出擧條愚在曰,玉堂奉牌闕外,已至多日,無意承膺,事體所在,萬萬未安,何以爲之?敢此,仰達矣。進御加味養胃湯,自今日一貼式限五貼煎入事。出榻敎上命退,諸臣以次退出。
上在昌德宮。停常參·經筵。
朴宗珩啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日常參·經筵,取稟。傳曰,停。
金會淵啓曰,藥房提調·副提調,持湯劑來待矣。傳曰,封入。
李愚在啓曰,今此端午帖製述人抄啓中,時無職名人,令該曹口傳付軍職,何如?傳曰,允。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴宗珩曰,只推。
李愚在,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以弘文館言啓曰,副校理申綽,修撰曺錫正在外,李鶴秀內閣進,本館下番姑降入直,事甚未安,應敎洪起燮,校理金熙華,副校理李基栽,副修撰韓用儀·尹永輝,竝卽牌招,以爲推移入直之地,何如?傳曰,允。
以應敎洪起燮,校理金熙華,副校理李基栽,副修撰韓用儀·尹永輝牌不進罷職傳旨,傳于李愚在曰,只推。
李愚在,以弘文館言啓曰,本館下番姑降入直,事甚未安,應敎洪起燮,校理金熙華,副校理李基栽,副修撰韓用儀·尹永輝,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,副校理申綽,時在廣州地,修撰曺錫正,時在京畿驪州地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,兼司書林景鎭,屢日入直矣。身病猝重,纔已出去,下番闕直,事甚未安,說書李同淳,受由在外,兼說書未差,司書李翊會,卽爲牌招入直之地,何如?傳曰,允。
尹羽烈,以都摠府言啓曰,副摠管李志淵,以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,本局把摠具載默,身病甚重,勢難察任,改差,何如?傳曰,允。
南惠寬,以賑恤廳言啓曰,五部都民處五巡發賣米,自今日分給,而中部五十八契四百十八戶,東部三十三契一千二百十七戶,西部城內三十契七百八十八戶,米三百五十八石,先爲分給之意,敢啓。傳曰,知道。
吏曹啓目粘連,啓下是白有亦,觀此黃海監司李勉昇狀啓,則以爲,道內谷山府,辛未邑變之後,便成難治之局,而該府使申緯,三載居官,悉心撫摩,積弊幾蘇,流民漸還,方當瓜熟,民情惜去兺除良,本府年事,連値歉荒,邑務尙多艱虞,此時遞易,實爲可悶。該府使申緯,限一年特許仍任,令該曹稟處亦爲白有臥乎所,守令之瓜熟遞改,自是法典,而該府連値歉荒,尙多艱虞,道啓之限一年請仍,以責成效,必有所商量而然,依狀請施行,何如?判付啓,依允。
禁府啓目,訓鍊都監千摠李春英原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。
知敦寧徐榮輔疏曰,伏以卽見吏曹報本府,以臣差景慕宮夏享大祭初獻官矣。在臣分義,豈敢不蹶趨承,而念臣痔脫貞疾,極其醜穢,不敢置身於淸齋肅敬之地,此箇實狀,卽聖鑑之所俯燭,通朝之所共諒,昨歲因永寧殿春享大祭,初獻官之臨受香而有頉,銓曹以臣差代,時則日已過午,事體萬萬悚惶。故臣於是乎不得已受香進詣,而駿奔祼薦,非可擬議,自政院據實入稟,卽差他人以代之,自是之後,雖於享官苟簡之時,銓曹更不以臣擧擬者,誠以痔脫者之不可使爲享官,如聾者之不可使審音律,痿者之不可使供趨走也。況臣本疾,昨冬以來,一倍添劇,付貼之藥,不暫離身,致齋澡潔,已無望矣。今玆之役,雖欲自力,何可得也?臣之此言,非恤其身,乃以祀典莫重,不敢褻汚也。伏願聖明,諒臣病醜之實,亟命銓曹改付標,仍命勿復差擬於享官,以重祀典。仍治臣瀆擾之罪,以肅法綱,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,明日常參·經筵,取稟。傳曰,停。
又啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
金會淵啓曰,藥房三提調,持湯劑來待矣。傳曰,封入。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴宗珩曰,只推。
南惠寬啓曰,端午帖製述人,旣已抄啓矣。弘文提學金羲淳,待明朝牌招,以爲出韻科次之地,何如?傳曰,允。
以應敎洪起燮,校理金熙華,副校理李基栽,副修撰韓用儀·尹永輝再牌不進罷職傳旨,傳于南惠寬曰,只推。
南惠寬,以弘文館言啓曰,本館下番姑降入直,事甚未安,應敎洪起燮,校理金熙華,副校理李基栽,副修撰尹永輝,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,本館下番校理臣李晉淵,以禁衛營從事官,今日本營朔下上下坐起時,晝仕出去之意,敢啓。傳曰,知道。
尹羽烈,以都摠府言啓曰,副摠管李志淵,以同知義禁府事,本府坐起,晝仕出去之意,敢啓。傳曰,知道。
南惠寬,以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·先蠶壇·馬祖壇·漢江司寒壇·厲壇壇上及四面紅箭門墻垣階砌,俱爲無頉,而雩祀壇階砌石塗灰剝落,祈雨壇西邊紅箭門柱根朽傷,塗灰剝落,竝卽修改事,分付該監,而此後看護等節,另加申飭之意,敢啓。傳曰,知道。
又以賑恤廳言啓曰,今日西部城外二十六契二千四百二十六戶,南部五十四契三千三百六戶,米八百五十七石八斗,分給之意,敢啓。傳曰,知道。
又以賑恤廳言啓曰,中部衣廛二契任掌陳千得,今月二十七日本洞路傍,得二歲遺棄男兒,同里居良女黃召史,欲爲收養,大寺洞一牌契任掌鄭六奉,今月二十七日本洞路傍,得二歲遺棄男兒,同里居良女趙召史,欲爲收養,東部昌善坊契任掌金得成,今月二十七日本洞路傍,得二歲遺棄男兒,同里居良女李召史,欲爲收養,西部西小門內契任掌金龍福,今月二十七日本洞路傍,得一歲遺棄男兒,同里居私婢順今,欲爲收養,倉洞契任掌鄭成位,今月二十七日本洞路傍,得二歲遺棄女兒,同里居良女安召史,欲爲收養,南部倭館洞契任掌宋福新,今月二十七日本洞路傍,得三歲遺棄女兒,同里居良女沈召史,欲爲收養,北部司宰監上牌契任掌文福仁,今月二十七日本洞路傍,得一歲遺棄男兒,同里居良女韓召史,欲爲收養,下牌契任掌李幸得,今月二十七日本洞路傍,得三歲遺棄男兒,同里居良女金召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
朴宗珩,以義禁府言啓曰,京畿監司朴宗薰狀啓內,慶安察訪吉顯範罪狀,令攸司稟處事,啓下矣。吉顯範今方待命,拿囚之意,敢啓。傳曰,知道。
又以左右捕盜廳言啓曰,因禮曹草記,順陵神御床褥衣紫的紬偸竊罪人,各別跟捕,依律處斷事,允下矣。左右廳多發校卒,刻期跟捕,今月二十七日申時量,捉得賊漢文宗煥,施威嚴問,則渠以本陵陵軍,見奪當次守僕之役於裴季喆處,不勝憤惋,敢生逞憾之心,欲爲謀害季喆,圖差其役,果有此乘時作變之擧,前後情節,箇箇承款,罪犯一律,依例移送秋曹之意,敢啓。傳曰,知道。
知中樞府事李集斗疏曰,伏以臣素患癬疥之症,經載未瘳,滿身成瘡,兩腕十指,㿀痕狼藉,晝夜搔癢,兼以毒感,委床叫苦之中,以臣差景慕宮仲朔大祭獻官,預差陞實,揆以分義,固當蹶膺命,而病異他症,不潔之身,肅敬之地,事體道理,俱難冒參。向因差祭,承宣微稟,特蒙改差之恩,到今享役,前後一疾,宜無異同。玆敢略陳短章,冒死呼籲。伏乞聖明,天地父母,俯垂鑑諒,卽令該曹,以爲變通享官之任,以安私分。仍治臣瀆撓之罪,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日常參·經筵,取稟。傳曰,停。
金會淵啓曰,藥房提調·副提調,持湯劑來待矣。傳曰,封入。
李愚在啓曰,弘文提學金羲淳牌不進推考傳旨,今方捧入,而端午帖出韻命下之後,如是違牌,事甚未安,更爲牌招,何如?傳曰,允。
又啓曰,弘文提學金羲淳再牌不進推考傳旨,今方捧入,而出韻科次,一時爲急,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學金羲淳三牌不進推考傳旨,今方捧入,而出韻科次命下之後,一向違牌,無意承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,弘文提學金羲淳四牌不進推考傳旨,今方捧入,而出韻科次命下之後,一直違傲,終不承膺,其在事體,誠極未安,所當更請牌招,而係是一日五牌,何以爲之?敢稟。傳曰,更爲牌招。
禮曹,來五月十五日中宮殿誕日陳賀時,應行節目,參考前例摩鍊,依此擧行,何如?判付啓,權停爲良如敎。
尹羽烈啓曰,今日仕記,以省記注書南履炯,誤以申退書入,事之疎忽,莫此爲甚。臣之矇然捧入,不勝惶恐,而當該注書,不可無警,從重推考,何如?傳曰,允。
李愚在啓曰,弘文提學金羲淳五牌不進推考傳旨,今方捧入,而出韻科次,一時爲急,連事違召,終不承膺,揆以事體,尤爲未安,所當更請牌招,而係是一日六牌,何以爲之?敢稟。傳曰,更爲牌招。
又啓曰,弘文提學金羲淳六牌不進推考傳旨,今方捧入,而出韻科次命下之後,一直違傲,無意承膺,事體所在,極爲未安,所當更請牌招,而係是一日七牌,何以爲之?敢稟。傳曰,更爲牌招。又啓曰,弘文提學金羲淳七牌不進推考傳旨,今方捧入,而出韻科次命下之後,如是屢違,日已向昏,事體所在,誠極未安,所當更請牌招,而係是一日八牌,何以爲之?敢稟。傳曰,更爲牌招。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴宗珩曰,只推。
兵曹口傳政事,護軍單金履喬。
朴宗珩啓曰,刑曹郞廳來言,順陵神御床褥衣偸竊罪人文宗煥,今旣就捕,所當卽爲推覈,而判書林漢浩未肅拜,參判柳畊有身病,竝卽牌招,參議申在植在外,無以備員擧行云,何以爲之?敢稟。傳曰,竝許遞,政官牌招開政。
有政。吏批,判書朴崙壽進,參判金魯敬牌不進,參議金履載牌不進,右承旨李愚在進。以曺錫正爲弼善,金蓍根爲刑曹判書,金啓河爲參判,安廷善爲參議,李肇源爲藝文提學,南吉寬爲相禮,朴齊顯爲典設別檢,韓忠裕爲假監役,任泰濬爲慶安察訪,谷山府使申緯,限一年仍任事承傳。
再政。以金鐮爲修撰,吳翰源爲右尹,林鶴聞爲奉常主簿。
兵批,判書趙德潤病,參判申溆病,參議鄭景祚入直進,參知李基崇病,左副承旨尹羽烈進,大護軍林漢浩,護軍柳畊,副護軍申在植,同知單金書燁,僉知單李得馨·韓淞·鄭健行。
朴宗珩啓曰,今日政新除授刑曹判書金蓍根,參判金啓河,參議安廷善,竝卽牌招,以爲開坐之地,何如?傳曰,允。
以吏曹參議金履載牌不進罷職傳旨,傳于金敎根曰,只推。
以應敎洪起燮,校理金熙華,副校理李基栽,副修撰尹永輝牌不進罷職傳旨,傳于李愚在曰,只推。
李愚在,以弘文館言啓曰,校理洪起燮,副校理李基栽,副修撰尹永輝,旣有只推之命,竝卽牌招察任,何如?傳曰,允。
尹羽烈,以兵曹言啓曰,宣傳官李鐵求,兼帶別軍職,職務相妨,文臣兼宣傳官朴台壽,病難供職,俱爲呈狀乞遞,卽接大報壇守直官牒報,則守直官王道賢,身病猝重,時月之內,萬無蠢動之望云,竝改差,何如?傳曰,允。
禁府啓目粘連,向前李若洙,亦倉庫穀物之燒燼,雖値上京之時,而常時不能檢飭之失,在所難免,以此照律,何如?判付啓,依允。
又啓目粘連,向前李春英,亦北營入直,事體不輕,而不待面看,徑先歸家,極爲駭然,以此照律,何如?判付啓,依允。又啓目粘連,向前李思黙,亦前後陵寢褥席見失之時,大臣謹依先朝下敎,引殿牌作變守令勿罷之文,特爲分揀矣。今番陵官所坐,亦當有照例從輕之道是白乎矣,事係莫重,王府不敢擅便,上裁,何如?判付啓,依回啓施行爲良如敎。又啓目粘連,濟州牧放未放修啓冊子中,本府所管定配罪人未放秩乙良,依啓聞施行爲白乎旀,他餘罪人,令刑曹稟處,何如?判付啓,依允。又啓目,扶安前縣監李錫祜·金愚淳等原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓,依允。又啓目,慶安察訪吉顯範原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
朴宗珩啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日景慕宮仲朔大祭齋戒相値,視事頉稟之意,敢啓。傳曰,知道。
尹羽烈啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李愚在曰,藥房入侍,大臣·閣臣同爲入侍。
金會淵啓曰,藥房三提調,持湯劑來待矣。傳曰,封入。
傳于李愚在曰,禮房承旨,馳詣宗廟·景慕宮,奉審摘奸以來。
李愚在啓曰,弘文提學金羲淳八牌不進推考傳旨,今方捧入,而出韻科次,一時爲急,荐違召命,揆以事體,萬萬未安,所當更請牌招,而係是一日九牌,何以爲之?敢稟。傳曰,更爲牌招。
又啓曰,弘文提學金羲淳牌不進推考傳旨,今方捧入,而出韻科次命下,已至經宿,期日漸迫,連事違召,無意承膺,事體所在,誠極未安,更爲牌招,何如?傳曰,允。
又啓曰,弘文提學金羲淳再牌不進推考傳旨,今方捧入,而帖子期日漸迫,出韻一時爲急,連事違召,終無變動,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
朴宗珩啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
傳于李愚在曰,發遣吏郞,諸執事淸齋與否,摘奸以來。
李愚在啓曰,弘文提學金羲淳三牌不進推考傳旨,今方捧入,而帖子期日漸迫,科次一時尤急,如是屢違,終不承膺,其在事體,萬萬未安,所當更請牌招,而係是一日四牌,何以爲之?敢稟。傳曰,許遞,前望單子入之,待下批牌招察任。
弘文提學前望單子入之,南公轍落點。
李愚在啓曰,弘文提學南公轍牌不進推考傳旨,今方捧入,而端午帖出韻科次命下之後,如是違牌,事甚未安,更爲牌招,何如?傳曰,允。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴宗珩曰,只推。
以應敎洪起燮,副修撰尹永輝牌不進罷職傳旨,傳于李愚在曰,只推。
以京畿監司朴宗薰狀啓,朔寧郡守宋仁載諸條所犯,俱係不法,爲先罷黜,其罪狀,令攸司稟處事,傳于李愚在曰,令該曹口傳差出,催促下送。
吏曹口傳政事,以李基承爲朔寧郡守。
吏曹口傳政事,以韓百衍爲景慕宮令。
朴宗珩,以備邊司言啓曰,黃海水使安橚,除拜已久,尙不辭朝,促敎之下,萬萬駭然,姑先從重推考,使之當日辭朝,何如?傳曰,允。
備忘記,黃海水使安橚下直,長弓一張,長箭一部,片箭一部,筒兒一箇賜給。
以應敎洪起燮,副校理李基栽,副修撰尹永輝牌不進罷職傳旨,傳于李愚在曰,只推。
李愚在,以弘文館言啓曰,今日政新除授修撰金鐮,卽爲牌招察任,何如?傳曰,允。
又以弘文館言啓曰,應敎洪起燮,副修撰尹永輝,旣有只推之命,竝卽牌招察任,何如?傳曰,允。
朴宗珩,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
南惠寬,以賑恤廳言啓曰,今日西部沿江二十六契二千六十六戶,北部四十契二千九百七十一戶,米七百四十六石十二斗分給,而發賣旣至五巡,麥事今已登場,依已例自來朔,仍爲停止之意,敢啓。傳曰,知道。
禁府照目粘連,寧越府使李若洙矣本府議啓內,倉庫穀物之燒燼,雖値上京之時,而常時不能檢飭之失,在所難免,以此照律,罪杖八十徒二年,以公罪收贖,奉敎依允爲旀,功減一等爲良如敎。又照目粘連,訓鍊都監千摠李春英矣本府議啓內,北營入直,事體不輕,而不待面看,徑先歸家,極爲駭然,以此照律,罪杖六十收贖,奪告身一等,私罪奉敎依允爲旀,功減一等爲良如敎。又啓目粘連,向前吉顯範,亦馹騎濫借,法禁何如,而替作他驛之文蹟,私與罪人,萬萬駭然,以此照律,何如?判付啓,依允。又啓目粘連,向前李錫祜段,賑穀欠縮,旣已徵捧於由吏,而奴逋之始於乙丑,旣登道啓,則雖與虛勘有異,不察之失,在所難免,金愚淳段,莅任不過數朔,遭故遞歸,倉逋之未能窮覈,雖有可恕之端,而道啓論列如此,揆以糴政,不可全然無罪,竝只以此照律,何如?判付啓,依允。
禁府照目粘連,扶安前縣監李錫祜·金愚淳等矣本府議啓內,李錫祜段,賑穀欠縮,旣已徵捧於由吏,而奴逋之始於乙丑,旣登道啓,則雖與虛勘有異,不察之失,在所難免。金愚淳段,莅任不過數朔,遭故遞歸,倉逋之未能窮覈,雖有可恕之端,而道啓論列如此,揆以糴政,不可全然無罪。竝只以此照律罪,各笞五十收贖,解見任別敍,私罪奉敎依允爲旀,竝只功減一等爲良如敎。又照目粘連,慶安前察訪吉顯範矣本府議啓內,馹騎濫借,法禁何如,而替作他驛之文蹟,私與罪人,萬萬駭然,以此照律,罪杖一百收贖,告身盡行追奪,流三千里定配,私罪奉敎依允。
刑曹啓目,今四月二十三日禮曹啓辭內,卽接順陵參奉所報,則今日早朝,因上直守僕來告,奉審殿內則神御床所排褥衣紫的紬,見失云。萬萬驚悚,不謹守護之入直齋郞,令該府拿問處之,當該守僕,令該曹科罪,偸竊罪人,令捕廳各別跟捕,何如?傳曰,允。左右捕廳啓辭內,褥衣偸竊漢文宗煥,今旣捉得,移送秋曹之意,敢啓。傳曰,知道。啓目內罪人文宗煥,偸出褥衣節次,箇箇承款,係是一律罪人,依例結案取招後,稟處,何如?判付內,依允。
乙亥四月二十九日辰時,上御大造殿。藥房入診,大臣·閣臣承候同爲入侍時,都提調韓用龜,提調金在昌,副提調金會淵,假注書徐承烈,記注官林景祚,別兼春秋洪敬謨,檢校待敎李龍秀,右承旨李愚在,假注書南履炯,領議政金載瓚,提學徐榮輔,原任直提學洪奭周以次進伏。醫官吳千根·李漢臣·秦東秀·卞之錞·洪旭浩·李彦厚·朴器成·李命運·權以中進伏楹外訖。上命醫官入診,旭浩·以中診候而退。上命奏脈候,旭浩等曰,脈候左右三部調均矣。載瓚等曰,亢旱若此,朝候過涼,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,亦皆一樣矣。用龜曰,臣以執藝之義,業欲一陳愚悃而未果矣。向來醫官有闕,入新差啓目,而旋卽還下,仍有以卞鍾淳書入之命,臣於是實不勝訝惑之忱,惟彼醫官,卽卑微之類,其爲任也,與正職有異,粵在先朝,亦或有特差之命,而皆有可據來歷。今此卞鍾淳,初非知名世醫之後,卽是蔑稱譯官之孫,如渠蟣蝨之賤,殿下深居九重,其名姓之誰某,何從而聞知,至有此特差之敎耶?事雖微細,貽累於聖德則大矣。臣之所憂歎者,非直爲一醫官事也,從此倖門大開,奔競成風,則竊恐無窮之弊,至及於朝廷,以致王綱日卑,仕路益淆,豈不大可懼哉?伏願惕然深思,凡於政令施措之際,務歸大公至正之域,以爲防微杜漸之道焉。載瓚曰,臣亦因言端有仰奏者,左相所陳,實爲憂愛之言矣。蓋國家之設寘東西兩銓,量才擬望,除官拜職,何莫非我殿下特恩異數,而近來或有以某人擬某官之命,而聞其名則悉是戚聯家人,是乃古所稱中批除旨,而比諸中批,反有所不如者矣。自古聖王,莫不審愼於政令施爲之間,克恢公正之道焉。大抵王者之一言一動,或未允協於大公至正之道,則初雖微細之事,利害之所及甚遠,而有累於聖德不細,臣於近日政注之事,不勝惶愧矣。又有所仰達者,殿下以今日爲何等時耶?連歲歉荒,生民之塗炭已極,目下之暵乾太甚,百姓騷嗷,臣等憂遑罔措,夜不能寐,殿下宵旰之憂,可以仰想,則召接之時,必有所下詢之語,或有所提敎之事,臣等又豈無從容敷奏之言,而及登前席,問候未畢,旋承退去之命,臣不任憂鬱之忱矣。在易之卦,天地交爲泰,而上無俯詢之事,下無陳達之路,都兪吁咈之言,不聞於晉接之筵,則上下之情,何由孚達,而以濟交泰之美乎?今日許多之民憂國計,一委於庸愚如臣之一二臣者,臣等將何以承堪哉?敢效無隱之義,略暴衷懇,更願穆然深思,亟圖有爲之治,千萬至祝矣。愚在曰,玉堂春坊,若有親病,則陳疏徑出,旣有前規,而至於身病徑出,初無是例,近來春坊,謂有身病,不通政院,微稟于世子宮,直爲出去,方當書筵開講之日,若以春坊之空番,不得備員,則事體之寒心,莫此爲甚,自今以後,更有身病徑出之事,則自本院,直捧禁推傳旨,何如?上曰,依爲之。出擧條進御加味養胃湯停止,香砂六君子湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日常參·經筵,取稟。傳曰,停。
尹羽烈啓曰,來初五日,朝參日次矣,敢稟。傳曰,停。
李愚在啓曰,右副承旨朴宗珩,今日不爲仕進,卽爲牌招,何如?傳曰,允。
金會淵啓曰,藥房提調·副提調,持湯劑來待矣。傳曰,封入。
傳于李愚在曰,禮房承旨馳詣景慕宮,奉審摘奸以來。
李愚在啓曰,弘文提學南公轍牌招不進推考傳旨,今方捧入,而端午帖出韻科次,一時爲急,連事違召,不卽承膺,事體所在,誠極未安,更爲牌招,何如?傳曰,允。
又啓曰,弘文提學南公轍再牌不進推考傳旨,今方捧入,而出韻科次命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
以右副承旨朴宗珩牌不進罷職傳旨,傳于李愚在曰,只推。
以修撰金鐮牌不進罷職傳旨,傳于李愚在曰,只推。
李愚在,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,今此宗廟各陵殿宮園墓端午祭祭官,當爲磨鍊,而老病公故外,實無推移排比之路,依近例,刑官及司饔院官員年六十以上,通瀜塡差以入,而其中時無職名人員,令該曹口傳付軍職,何如?傳曰,允。
又以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代捧之意,敢啓。傳曰,知道。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以御營廳言啓曰,本廳把摠徐致輔身病甚重,勢難察任,改差,何如?傳曰,允。
尹羽烈,以義禁府言啓曰,京畿監司朴宗薰狀啓內,朔寧郡守宋仁載,爲先罷黜,其罪狀令攸司稟處事,啓下矣。宋仁載今方待命,拿囚之意,敢啓。傳曰,知道。
又以義禁府言啓曰,時囚罪人吉顯範杖一百收贖,告身盡行追奪,流三千里定配照律公事判付內,依允,啓下矣。吉顯範杖一百收贖,告身盡行追奪,咸鏡道安邊府,流三千里定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,卽接月令醫員趙豐運手本,則時囚罪人宋仁載身熱頭疼,目赤口渴,語多謊譫,目下症形,十分危重云。罪人病勢如此,則一邊保放·一邊草記,曾有定式矣。宋仁載姑爲保放之意,敢啓。傳曰,知道。
上在昌德宮。停常參·經筵。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴宗珩今日不爲仕進,卽爲牌招,何如?傳曰,允。
南惠寬啓曰,明日再明日寧陵忌辰祭齋戒正日相値,視事頉稟之意,敢啓。傳曰,知道。
金會淵啓曰,藥房三提調,持湯劑來待矣。傳曰,封入。
尹羽烈啓曰,大司憲鄭尙愚,執義洪百儀牌不進,掌令李泰熙·權熀差祭,持平鄭禮容未署經,沈能栻在外,監察茶時之意,敢啓。傳曰,知道。
以右副承旨朴宗珩牌不進罷職傳旨,傳于南惠寬曰,只推。
以執義洪百儀,正言李潞牌不進罷職傳旨,傳于尹羽烈曰,只推。
南惠寬,以弘文館言啓曰,應敎洪起燮,副校理李基栽,修撰金鐮,副修撰尹永輝,旣有只推之命,竝卽牌招察任,何如?傳曰,允。
以應敎洪起燮,副校理李基栽,修撰金鐮,副修撰尹永輝牌不進罷職傳旨,傳于南惠寬曰,只推。
尹羽烈,以都摠府言啓曰,副摠管李石求,以訓鍊都監中軍,本營別武士取才事,南別營晝仕出去之意,敢啓。傳曰,知道。
又以兵曹言啓曰,兼司僕將李炯,景福宮衛將韓昌福·金玉燁,翊衛司翊衛趙命喆,俱以病難供職,呈狀乞遞,領軍之將,輪番之任,不可久曠,竝改差,何如?傳曰,允。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每以仍停都試,代行祿試射之例,今亦依此擧行,何如?傳曰,允。
又以備邊司言啓曰,卽見黃海監司李勉昇狀啓,則以爲,農民種糧,專靠公穀,而旣多未捧,且經移貿,以若應分,無以排巡,道內會付各穀留庫條中,限二萬五千石特許加分事,請令廟堂稟旨,分付矣。諸道加分之請,已皆許施,而海西民勢之到今艱食,無異於以南各邑,道臣所請,必有商量,留還二萬五千石,許令加分,何如?傳曰,允。
上在昌德宮。停常參·經筵。
朴宗珩啓曰,行大司憲鄭尙愚未肅拜,執義洪百儀呈辭,掌令李泰熙·權熀差祭,持平鄭禮容未署經,沈能栻在外,監察茶時之意,敢啓。傳曰,知道。
金會淵啓曰,藥房提調·副提調,持湯劑來待矣。傳曰,封入。
尹羽烈啓曰,事變假注書卓瑊身病猝重,勢難察任,今姑改差,何如?傳曰,允。
卓瑊改差,代以金持純爲事變假注書。
尹羽烈啓曰,事變假注書金持純時無職名,令該曹依例付軍職,冠帶常仕,何如?傳曰,允。
以京畿監司朴宗薰狀啓,長湍府人物燒死事,傳于李愚在曰,聞甚矜惻,元恤典外,別加顧恤,燒死人如有生前身還布,倂蕩減事,分付。
以京畿監司朴宗薰狀啓,安城郡民家失火事,傳于李愚在曰,聞甚矜惻,元恤典外,別加顧助事,分付。
以慶尙監司李存秀狀啓,醴泉郡民家失火事,傳于李愚在曰,聞甚矜惻,元恤典外,別加顧助事,分付。
兵曹口傳政事,副司果單李海淸·李東永。
尹羽烈,以都摠府言啓曰,副摠管李石求,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以御營廳言啓曰,本廳哨官孫善郁啓下,已至多日,尙不刺現,揆以體統,萬萬可駭,爲先汰去之意,敢啓。傳曰,知道。
上在昌德宮。停常參·經筵。
自巳時至申時,日暈。
朴宗珩啓曰,行大司憲鄭尙愚未肅拜,執義洪百儀呈辭,掌令李泰熙·權熀差祭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日常參·經筵,取稟。傳曰,停。
傳于李愚在曰,禮房承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
李愚在啓曰,藥房提調,持湯劑來待矣。傳曰,封入。
朴宗珩啓曰,明日次對兩司當爲進參,除在外·未署經·差祭外,未肅拜·呈告人員,竝待開門牌招,何如?傳曰,允。
李愚在,以弘文館言啓曰,校理臣李晉淵差祭出去,本館上番闕直,事甚未安,應敎洪起燮,副應敎金箕殷,副校理李基栽,修撰金鐮,副修撰尹永輝,竝卽牌招,以爲推移入直之地,何如?傳曰,允。
以應敎洪起燮,副校理李基栽,修撰金鐮,副修撰尹永輝牌不進罷職傳旨,傳于李愚在曰,只推。
南惠寬啓曰,卽者司書李翊會以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
李愚在,以侍講院言啓曰,司書李翊會以其親病,陳疏徑出,說書李同淳受由在外,兼說書未差,下番闕直,事甚未安,兼司書林景鎭,卽爲牌招入直,何如?傳曰,允。
朴宗珩,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,卽接西所衛將鄭宅亨牒報,則泰秋門東邊內宮墻三間許,因大松一株,爲風所折,橫壓頹圮云。爲先令金虎門入直軍十五名除出,限修築間嚴加守直,待開門,令紫門監,杻把子及長木堅實圍排,落松則令該所依例斫去之意,分付,何如?傳曰,允。
又以訓鍊都監言啓曰,因兵曹草記,泰秋門東邊內宮墻三間許頹圮處,金虎門軍十五名除出,將校一人率領,限修築間嚴加守直之意,敢啓。傳曰,知道。
上在昌德宮。停常參·經筵。
藥房都提調韓用龜,提調金在昌,右承旨李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
朴宗珩啓曰,行大司憲鄭尙愚,執義洪百儀牌不進,掌令李泰熙·權熀差祭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日常參·經筵,取稟。傳曰,停。
傳于尹羽烈曰,大臣·備局堂上引見。
李愚在啓曰,藥房都提調·提調,持湯劑來待矣。傳曰,封入。
傳于李愚在曰,翰林召試,初七日命官爲之,處所以春塘臺爲之。
傳于朴宗珩曰,當此憫旱之時,京外罪囚,宜有疏釋,義禁府·刑曹徒流案及捕廳文案,竝入之。
傳于李愚在曰,發遣吏郞,諸執事淸齋與否,摘奸以來。
傳于朴宗珩曰,刑曹文案,三堂齊會,各別審理以入。
兵曹,以鄭學耕爲左邊捕盜大將。
尹羽烈啓曰,新除授左邊捕盜大將鄭學耕,卽爲牌招,傳授命召及大將牌·傳令牌,何如?傳曰,允。
禮曹,祈雨祭不卜日,今五月初七日,三角山·木覓山·漢江,遣堂下三品官,虔誠設行,何如?判付啓,依所啓施行爲良如敎。
禮曹,厲祭不卜日設行事,命下矣。謹稽謄錄,則別厲祭,每於北郊及東·西·南三郊設行,而例有前期三日城隍發告祭是白如乎,今五月初七日,先行城隍發告祭於南壇,初十日四郊虔誠設行事,分付,何如?判付啓,依所啓施行爲良如敎。
金敎根,以吏曹言啓曰,木覓山祈雨祭獻官,前校理金熙華塡差,而時無職名,令該曹口傳付軍職,何如?傳曰,允。
兵曹口傳政事,副司果單金熙華。
以執義洪百儀,正言李潞牌不進罷職傳旨,傳于朴宗珩曰,只推。
以平安監司鄭晩錫狀啓,平壤府民家失火事,傳于南惠寬曰,聞甚矜惻,元恤典外,別加顧助事,分付。
李愚在,以內醫院都提調意啓曰,副提調金會淵,今日問安,不爲仕進,卽爲牌招,何如?傳曰,允。
又以弘文館言啓曰,應敎洪起燮,副校理李基栽,修撰金鐮,副修撰尹永輝,旣有只推之命,竝卽牌招察任,何如?傳曰,允。
尹羽烈,以兵曹言啓曰,兼司僕將趙在昇,五衛將權偗,翊衛司司禦吳熙常,翊贊成載淳,俱以病難供職,呈狀乞遞,領軍之將,輪番之任,不可久曠,竝改差,何如?傳曰,允。
廣州留守趙尙鎭疏曰,伏以,臣猥以衰朽之賤品,謬膺保障之隆寄,辭不獲命,恬若固有,居然歲一周而月又屢易矣。增陴浚隍,卽臣之責,而臣未之行焉,峙糧演武,乃臣之職,而臣未之能焉。威望輕淺,而吏校莫可憚壓,精識昏昧,而民隱末由綜察,坐糜廩食,苟度時月,凡百猷爲,無一修擧,聖眷莫副於委畀,私心只切於愧懍,古人云陳力就列,不能者止。職無內外,宜蹈斯訓,臣於其間,非不知據實陳暴,早自引去,而不幸前夏以來,旱澇相仍,年穀大侵,闔境饑荒,憂虞溢目,旋又大賑當前,區劃多端,身爲守土之臣。此時乞遞,極涉占便,遂未免淟涊官次,捱到今春,而若其釋負之願,結在心曲,初何嘗食息暫弛也?況念災邑賑濟,素稱戛戛乎難哉?自非年力富强,材智贍敏者,實無以着手彌綸,捄得一分,而臣則受任於癃衰之境,莅事於荒弊之局,息肩之政,無所預講,顑頷之狀,莫能存恤,倉糶面賑,雖曰繼巡,實惠未究,捐瘠居多,致使我聖上如傷若保之深仁厚澤,不得布施於窮蔀之下,辜恩溺職之罪,臣方自訟之不暇,然而麥事今幸登場,賑政纔已告畢,斯民遑汲之憂,從此而或可少紓,則殆此閑暇,臣亦始可以言私矣。臣之材器不稱,已試蔑效之狀,聖鑑之下,不復臚陳,而臣本受稟虛脆,奇疾嬰身,雖在少壯之歲,已不得以恒人自居,況今餘景奄迫於崦嵫,危症轉深於膏肓,癖積之衝肆也,痰飮之膠結也,痞泄之暴注也。逐歲增加,寧日絶少,病氣之所沈綿,心血從以耗縮,毋論公私事務,漸不能耐煩持久,少涉思量,輒發血症,神精銷落,昏瞀忒甚,闔眼伏枕,長在煙霧,雖値病情稍歇之時,亦不過尸居餘氣,政宜息慮屛事,閉戶調痾,以延歲年之喘而已。今雖處身以冗職慢務,尙患其瘝曠隳廢,況民社大事也,保釐重任也,抖擻弊弊之精,扶策綿綿之力,將何以蘇殘祛瘼,克盡一境分憂之責乎?若又瀆撓是懼,泯默自在,徒使漢南雄府,作臣養病之坊,一任其官靡吏荒,民受其弊,則臣罪至此,尤萬萬難贖矣。左右參倚,夙宵揣量,惟有褫鞶納節,是爲臣究竟法,玆敢披瀝情實,冒瀆崇嚴。伏乞聖慈,諒賤疾之難强,念民事之至重,亟遞臣居留之任,俾營務無曠,私分獲安,不勝幸甚。臣無任云云。答曰,省疏具悉。卿其勿辭察任。
乙亥五月初五日辰時,上御大造殿。藥房入診,大臣·備局堂上引見入侍時,都提調韓用龜,提調金在昌,右承旨李愚在,記事官李若愚,記注官林景祚,別兼春秋朴齊聞,檢校待敎李鶴秀,左副承旨尹羽烈,假注書南履炯,事變假注書金持純,領議政金載瓚,右議政金思穆,行吏曹判書朴崙壽,禮曹判書金履陽,漢城判尹韓用鐸,戶曹判書李相璜,兵曹判書趙德潤,右參贊閔命爀,工曹判書李好敏,訓鍊都正李溏,左尹李海愚,行護軍韓致應·金基厚,副應敎金箕殷,以次進伏。醫官吳千根·李漢臣·秦東秀·卞之錞·洪旭浩·鄭重周·李彦厚·朴器成·權以中,以次進伏楹外訖。載瓚等曰,數日旱熱而朝候猶涼,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,皆一樣矣。仍命醫官入診,旭浩·以中診候而退。上命奏脈候,旭浩等曰,脈候左右三部調均矣。用龜曰,滯候今則豁然快勝乎?上曰,一樣矣。命藥房先退,在昌等退出。上曰,次對爲之。載瓚曰,見今旱憂政甚,牟麥已失始望,秋穀亦多受病,民情農形,實爲切悶,夏至雖隔一旬,而不可拘於節氣,祈雨祭使之不卜日設行,諸道則各從緩急,隨時擧行之意,令該曹卽爲知委,何如?上曰,依爲之。出擧條載瓚曰,自前憫旱之時,得雨之道,雖靡所不用其極,而恤囚之政,爲急先之務,蓋冤枉之獄,最能上干天和,雨暘休咎之徵,捷於影響,故在列聖朝錄囚之日,亦往往得霈然之應矣。近自己巳以後,無歲不旱,至於七年之久,安知非獄情幽鬱之致乎?今當暵乾之時,合有疏放之道,而不可虛徐矣。京中鄕外之原犯諸罪,干連衆人之許多繫獄者,必有抱枉莫伸,有此干和召災之事,而其中干連之如殺獄所坐之類,旣非首犯,而亦多未卽蒙放,積年滯囚者矣。豈不誠極矜愍乎?竝令本府秋曹及捕廳,修入罪囚文案,自上親爲閱視,一一裁處,如有疑案,許令法司堂上詳覈覆啓,如又有未決之事,亦爲詢及於臣等,俾卽詳議稟旨,以施疏釋之典,何如?上曰,唯。載瓚曰,酒禁專出於爲民救荒之意,而今則行禁已過半年,麥農幸得免歉,諸道賑事,又將垂畢,從此民憂,庶有少紓之望,不可無隨時弛張之政。此後則私家祀享,許令用酒,大小讌集,亦不必一切嚴禁,而至於大釀酗酒,旣是自來禁令,此則切勿因此少弛,另加痛禁,俾絶如前蕩然之意,分付法司·捕廳,何如?上曰,依爲之。出擧條載瓚曰,今番酒禁,比諸己巳,尤不成貌樣,七年之間,法紀之壞落,有如是矣。自昨年八月以後,京司則雖爲依樣擧行,而至於外邑,則聞命之後,初不設禁,南而五江以外,西而礪石以下,公肆賣買,惟意酗亂,便成無禁之世,然則五部之外,初不得令行禁止耶?宋朝新法,天下騷然,而司馬光爲陜西安撫使,一邊上疏力爭,一邊奉令頒法,蓋朝令旣不得寢,則守土之臣,只當承奉而已故也。若使司馬光視今日,則未知將何以處之也。雖屬過境,有關朝綱,京畿道臣,四都守臣,竝從重推考,何如?上曰,依爲之。出擧條載瓚曰,時氣大行則設行厲祭,卽祀典所在,而謹考已例,每以特敎設行,壬子己未,有無名之疾,遍行京外,亦命如例行祭矣。見今時氣殆甚於兩年輪疾,宜施祈禳之禮,而該曹不敢先爲稟旨云,故敢此仰達矣。上曰,依爲之。出擧條載瓚曰,頃以長津待豐移邑,別害姑設獨鎭之意,因前道臣所報,覆啓行會矣。卽見道臣李羲甲狀啓,則備陳長津不可不移邑之由,且論別害形便,以爲,基址天作,土地膏沃,公廨及民戶,已成邑治,雖使及今移設,更無營建遷徙之弊,三水李淑嶺以西,旣已割屬別害,則三水無以成樣,以甲山別海別社兩面,畫屬三水,端川·雙靑·黃土,去本邑絶遠,與甲山便近,以此兩社,移屬甲山,則彼此得失,無甚利害爲辭矣。長津土薄民散,別害地要人聚,亶合移邑之論,自前已然,而今又新舊道臣,前後力請,況公廨民戶,更無營建之弊,不必遲待年豐之意,一辭質言,然則邑勢民願之俱無異議,卽此可推,而無容更加審愼,依所請許令移設,至於三甲·端川割界移屬事,非無自來輿論,而第疆理分割,事係重大,更令以利害便否,博議於各該守令·道臣·帥臣,又爲往復爛商,各出意見,指一論啓,始爲稟定,何如?上曰,依爲之。出擧條載瓚曰,咸鏡監司李羲甲狀啓,則以爲,元還未捧居末造山堡萬戶康鵬擧,居二西水羅萬戶孔志文,居三慶興前府使鄭煥宗,軍餉未捧居末慶興前府使鄭煥宗,居二穩城府使具絎,交濟久置散在未捧居末慶興前府使鄭煥宗,請令廟堂,稟處矣。餉還未捧居末守令邊將之從重科罪,居二居三之分等論勘,俱有法典所載,頃於關西,已令一依法典施行矣。此亦從律文勘處之意,行會,何如?上曰,依爲之。出擧條載瓚曰,翰圈今已經年,召試尙未設行,召試之經年不行,不但無例,史官之許久未備,實爲可悶。令政院詳考本院謄錄,翰苑故事,稟旨擧行,何如?上曰,依爲之。出擧條載瓚曰,禁衛大將李海愚兼帶左捕將之任,而職務相妨許遞,何如?上曰,依爲之。出擧條載瓚曰,入侍承旨不書榻敎,徑先奏達,雖是生疎所致,不可無警,推考,何如?上曰,依爲之。出擧條仍命大臣就坐,諸宰奏事。崙壽曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以準朔守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?上曰,依爲之。出擧條羽烈曰,左邊捕盜大將李海愚許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察。羽烈曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?上曰,依爲之。出擧條羽烈曰,今日賓對,兩司諸臺無進參之員,事甚未安,竝推考,何如?上曰,依爲之。出擧條載瓚曰,臣前有所屢次仰奏,而今此大造殿,卽內殿差備也。不但臣等之出入爲非便,熙政堂·誠正閣,皆是前殿,而在先朝常御之處也。今則日氣和暖,政宜時時臨御,以爲節宣動作之方,以爲從容召接之地,則其在聽聞所及,亦豈不欣幸乎?上曰,將爲之矣。羽烈曰,玉堂奏所懷。箕殷曰,無奏達事矣。進御香砂六君子湯停止,加味溫膽湯。自今日一貼式煎入事。出榻敎上命退,諸臣以次退出。
上在昌德宮。停常參·經筵。
光陵大王陵上失火後,大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房·朝廷二品以上·六曹堂上·奉朝賀·大司諫口傳問安。答曰,知道。
朴宗珩啓曰,行大司憲鄭尙愚未肅拜,執義洪百儀,掌令李泰熙呈辭,權熀差祭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日再明日長陵忌辰祭齋戒正日,初九日初十日獻陵忌辰祭齋戒正日,十一日孝昌墓忌辰祭正日相値,視事頉稟之意,敢啓。傳曰,知道。
傳于李愚在曰,禮房承旨·左副承旨分詣受香諸處,奉審摘奸以來。
李愚在,以禮曹言啓曰,卽接光陵令所報,則今初五日午時量,無根之火,起於丁字閣下西邊林木間,谷風兼起,霎時延及於大王陵上,幾爲過半云。莫重陵上,有此千萬意外之變,聞極驚悚,王后陵上,同奉一局之內,慰安祭似當一體設行,兩陵慰安祭,不卜日今初九日設行,而依前例政府以下進去,奉審後稟處,當日入番守僕等,令本牧嚴囚究覈,當該入直官員常時不能審愼之罪,令該府從重勘處,何如?傳曰,允。莫重陵上,有此驚悚之擧,政府以下卽爲進去,奉審以來。〈以〉陵官言之,常時不能審愼之罪,在所難免,令該府拿問正罪,守僕與陵軍輩,亦令該曹,失火根因,各別嚴覈,依律重繩。
又以禮曹言啓曰,光陵陵上失火,出於千萬意外,不勝驚悚,取考謄錄,則在前陵上失火,則自上有變服避正殿減膳撤樂三日而止之節目矣。自今日依此磨鍊以入之意,敢啓。傳曰,知道。
南惠寬啓曰,藥房三提調,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
金會淵啓曰,藥房三提調,持湯劑來待矣。傳曰,入侍。
金敎根啓曰,應敎洪起燮旣入闕中,不爲肅謝,直爲出去,事甚未安,推考,何如?傳曰,允。
朴宗珩啓曰,行大司諫申絢,不出姑停望,直爲出去,事甚未安,推考,何如?傳曰,允。
尹羽烈啓曰,筵說事體何等審愼,而昨日次對筵說中,副應敎,誤以副校理書入者,事甚疎忽,臣之矇然捧入,不勝惶恐,當該注書,不可無警,從重推考,何如?傳曰,允。
傳于朴宗珩曰,日旱如此,不可無疏鬱之擧,禁府·刑曹徒流以下竝放送,輕囚亦爲放釋。
朴宗珩啓曰,臣敬奉聖敎,馳往義禁府,取考囚徒案,則時囚罪人宋仁載,以前朔寧郡守,所犯雖涉不輕,霈澤實合均被,故依傳敎放送。仍爲馳往典獄署,取閱囚徒案,則神御床褥衣偸竊罪人一名,御寶僞造罪人四名,殺獄罪人二十六名,囑付凶榜罪人一名,大將牌偸竊罪人一名,捕廳移文罪人二名,印信僞造罪人二名,俱是重囚,故竝爲仍囚。毆打人物辜限間嚴囚罪人二名,不可以輕囚論,故一體仍囚。其餘錢穀不報,潛屠發賣罪人崔德龍·金宗祐·奴百中·順乭·成得·李祥仁·吳復亮·全尙禧·宋儀秀·金宗世·李時爀·姜尙集·朴履完·金重喆·安思默·李完基·安大命等十七名,旣係輕囚,故竝依傳敎放送之意,敢啓。傳曰,知道。
以應敎洪起燮,副校理李基栽,修撰金鐮,副修撰尹永輝牌不進罷職傳旨,傳于李愚在曰,只推。
李愚在,以禮曹言啓曰,今初九日光陵慰安祭時,兩官當爲備員將事,而今魏魯喆方在拿命中,爲先改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以朴宗大爲光陵令。
尹羽烈,以兵曹言啓曰,今月初九日,一兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李重協爲兼司僕將。
尹羽烈,以兵曹言啓曰,卽接西所衛將鄭健行牒報,則泰秋門東邊內宮墻頹圮處,今已修築云,把守軍兵還爲入直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻頹圮處,今已畢築,把守軍兵還入直所,將校解送之意,敢啓。傳曰,知道。
朴宗珩,以義禁府言啓曰,光陵令魏魯喆,令該府拿問定罪事,傳旨啓下矣。魏魯喆方在入直云,待替直拿囚之意,敢啓。傳曰,知道。
乙亥五月初六日午時,上御大造殿。藥房三提調·時原任大臣·閣臣承候入侍時,都提調韓用龜,提調金在昌,副提調金會淵,記事官李若愚·安亨鎭,別兼春秋朴齊聞,同副承旨南惠寬,假注書南履炯,領府事李時秀,鰲恩君李敬一,領議政金載瓚,右議政金思穆,提學徐榮輔,原任直提學洪奭周,檢校直閣李魯益·李光文·鄭元容,檢校待敎李龍秀·李鶴秀,以次進伏訖。用龜奉進湯劑,上曰,自內入之。時秀等曰,意外光陵陵上失火,聖心伏想大爲驚動矣。時秀等曰,卽因藥院伏聞,有感冒之候云,夜來寢睡·水刺之節,別無所妨乎?上曰,一樣矣。時秀等曰,昨日有惡寒頭痛之症云,夜來更何如?上曰,一樣矣。用龜曰,滯候與外氣有異矣。未知何症候較緊乎。上曰,無損矣。時秀等曰,進御水刺之節,比前何如乎?上曰,一樣矣。時秀等曰,王大妃殿氣候,何如?上曰,各殿宮氣候一樣矣。仍命醫官入診,用龜曰,非診候入侍,故醫官不爲待令矣。惠寬曰,翰林召試,以初七日爲之事已有成命,而停朝市相値,例不得設行,故敢此仰達矣。上曰,初十日爲之。出擧條進御加味溫膽湯停止,加減正氣散一貼煎入事。出榻敎上命退,諸臣以次退出。
上在昌德宮。停常參·經筵。
初七日夜一更二更,月暈。
朴宗珩啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
尹羽烈啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
李愚在啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
傳于金會淵曰,藥房入侍。
傳于朴宗珩曰,捧納承旨推考。
傳于金敎根曰,當此憫旱之時,祈雨祭今方設行,如有上京守令,使之卽日催促下送。
傳于南惠寬曰,留院上疏入之。
以魏魯喆囚單子,傳于朴宗珩曰,勿拘齋日開坐。
朴宗珩啓曰,卽者刑曹郞廳來言,光陵守僕·陵軍等處,失火根因,所當卽爲究覈,而連値齋日,不得擧行云,何以爲之?敢稟。傳曰,勿拘齋日開坐。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
朴宗珩,以義禁府言啓曰,日旱如此,不可無疏鬱之擧,禁府·刑曹徒流以下竝放送事,命下矣。今此審理疏決之擧,實出於遇災導和之聖德至意,瞻聆所及,孰不欽仰,而詳考本府所管徒流案,則逆獄邪學干連諸人,關係甚重,隄防至嚴,其中臺啓方張者,自前以來,法不得擧論於疏放之典,竝爲仍置。慶源李海昇,安邊吉顯範,丹城韓始裕,平海李基鼎,天安趙濟建,鎭川張啓豐,長連林述祚,瑞興陳環,旌善王相說,江陵李道英,放逐鄕里罪人朴基宏·朴大圭竝放送。慶興金錫衡,北靑姜彙鈺,茂山柳相斗,罪犯深重,或在永錮與勿揀赦典之律,而在前如此之時,除非惡逆干犯及重獄所關者,則多有一體擧行之例,亦爲放送事,分付各該道臣,何如?傳曰,允。
又以刑曹言啓曰,今五月初六日傳曰,日旱如此,不可無疏鬱之擧,禁府·刑曹徒流以下竝放送,輕囚亦爲放釋事,命下矣。江原道定配罪人襄陽吳漢明,橫城韓舜民·姜云伊,麟蹄蘇應哲,平海金振玉,金化延昌孫,平昌金四孫·朴大根,麟蹄金進瑞,旌善姜渭得,平昌南有英,旌善李介未致·奴貴金,金城林寅喆·尹孟春,杆城高虎福,淮陽奴龍雲,麟蹄宋一韓,杆城柳民植,麟蹄安南山,高城孫弘喆,金化金厚錫,旌善奴福三,金城金德淳,襄陽張順恒,杆城千壽億,旌善李瑞夏,三陟奴聖福,平海鄭長孫,高城李得春,金城李東完,襄陽李萬賢,楊口奴次孫,麟蹄姜哲中,平昌李禮男,狼川韓判孫等,忠淸道定配罪人大興劉汗儀,溫陽金召史,木川白仁得,丹陽池有泓,靑陽李薰慶,永春鄭達元,延豐柳芳仁,丹陽尹龍甲,忠州李漢崇,連山兪漢城,恩津趙錫天,淸州魯萬北,黃澗金斗振,鎭川李興伊等,黃海道定配罪人兎山李景祿,瑞興奴再福,豐川劉興大,黃州李大成,安岳朴光國,文化洪德良,黃州崔德行,長連李守正,安岳李億孫·權貴得,信川奴順乭,殷栗尹行簡·奴大興,長連卞聖福,瑞興李龍雲,安岳李坤載,鳳山金致聲,殷栗崔聖玉,載寧金福成,長連崔命得,信川奴一參,文化兪國成,長連僧允藏·朴民成等,平安道定配罪人咸從李光郁,全羅道定配罪人玉果禹永鎭,光州金命煥,昌平金東倫,任實李喜善,高山石夢金,順川李得春,錦山金寶元等,慶尙道定配罪人寧海朴極瑞,新寧潘景澤,眞寶李甲孫,金海朱大璟等,咸鏡道定配罪人安邊沈胄永,洪原梁宗學·金孫伊,端川梁道行,吉州孫志賢,安邊姜成新,高原吳奎尙等,諸道定配不入徒流案秩中。陽德李萬孫,同福金鍾和,長興吳啓玉,丹陽李源基,沃川姜啓壽,堤川鄭再得,淸風奴孫伊,鎭川婢聖德,槐山朴龍大,延豐田大得,木川孫召史,淸安金宗元,燕岐柳,堤川陳俊喆,永春成世彦,洪川金崙秀,平海崔命喆,淮陽宋翊栽,獜蹄金昌永,瑞興徐俒修,載寧高景順,長連嚴喜福·李同白,白翎劉宗淳等,本曹發配,未至配所秩中。金化廉光錫,橫城金震伊,襄陽金興孫,金城安良甲,高城尹景完,江陵金萬金,安峽任圭白,狼川安於仁老味,槐山吳文哲,鎭川婢得延,沃川李大得,鎭川高命鐸·婢五德,殷栗婢點德,載寧金召史,鳳山洪貴得,兎山李秉元等,竝卽放送,其餘逆獄干連邪學干犯及罪犯深重者,仍配之意,敢啓。傳曰,知道。
平安監司鄭晩錫疏曰,伏以,臣之所辭,是豈可已而不已者哉?藩任之屢控微懇,非不知其僭越也,賤疾之冒煩崇聽,非不知其屑瀆也。且況再瓜,迥出常格,十疏連承溫諭,其所以委任責成者,誠近世之所罕睹,則曷敢不感激殊恩,殫竭圖報也?今反頑然若無知覺,而冒犯其僭越屑瀆之誅者,實有所萬萬不獲已而然也。臣才具之不可承當,情私之不可按住,廉隅之不可淟涊,凡此數者,何莫非必辭之端?猶且黽勉盤礴,荏苒日月,再瓜之期,只隔了六七朔,復何所憚於少須臾遲待也?然而目下病狀,轉益沈痼,危症敗兆之疊見層出者,比前疏所陳,不啻倍蓰,方其劇也,或不無時日難保之慮,承流宣化,尙矣無論,充位備數,亦無其望,曠務瘝職,熏心焦慮,其情之悚悸悶隘,生不如死之久矣。夫疾病之來,人所難免,而非筋力之可以自强,則雖欲復如前者之黽勉盤礴,其勢誠末由,臣安得不懇扣辭避,而不知止也?冒死陳籲,今又屢矣,而尙未蒙體諒者,豈其忱誠菲薄,言辭拙澁,未能悉暴衷曲,聖意猶以爲不至於不可强耶?臣本至愚極劣,不肖無狀,雖無擇於木石豚魚,深感聖眷之罕隆,王事之靡盬,顧何敢故爲飾辭,自欺而欺天,甘自陷於不測之科哉?凡人之有疾痛,必號父母,而痛到極處,自不覺連聲屢號,臣何可徒懷嚴畏,自阻於孔邇,不思所以仰首鳴號,冀蒙矜憐乎?玆敢披肝瀝血,復申前懇。伏乞聖慈,亟賜處分,以卒天地生成之澤焉。臣無任云云。答曰,省疏具悉。所請依施。
全羅監司金啓溫疏曰,伏以,臣受命南來,遭値災荒,歷稽前古,無昨年比,萬命近止,莩殣載塗,鶉衣鵠面,日塡溝壑,哀此五十州無辜之民,理無一全,而惟我殿下,宵旰憂勤,曲加恤保,內帑之貲,全付補賑,大農之賦,猶許蠲惠,有請必遂,無事不周,遂使嗷嗷之命,得保孑遺,式至今日,恩至渥也,德至厚也。臣旣身膺重寄,不能豫講措劃,竭力拯濟,而觸事聾聵,漫不猷爲,有萬僨誤,無一對揚,臣罪至此,萬殞難贖。然猶郵罰不加,厚廩徒糜,一路之怨咨朋興,四方之譏笑日至,畢竟狼狽,臣實自分,於是乎理盈罪極,獲譴神明,殊鄕旅館,忽遭奇殃,情理慘毒,世所罕比。臣素以虛脆之質,新經危惡之病,近日以來,寸腸摧斷,五情遁失,胸膈痞噎,肌肉柴脫,勺水粒米,近口輒嘔,有時昏窒,溘然欲盡者,一月于玆,種種症形,不但文字之所難形容,實是聖鑑之不敢煩浼。以臣情事,以臣疾病,雖京司閒漫之職,尙無以束帶供仕,況使之按大藩旬宣之地,任災歲撫字之責,彈壓守宰,綜理簿書,萬萬無其望也。臣之目下情病,日甚一日,求解寸心,晷刻是爭,而賑事方張,未敢言私,徊徨按抑,方寸如沸,見今王靈攸曁,天心垂佑,兩麥已熟,登場在卽,列邑分賑,次第告畢,而殿屎之餘憂尙殷,板蕩之舊儲難充,蘇捄整頓之策,決非臣垂死之喘所可擔夯,臣若不趁此來牟之成,早乞符節之解,竟使微軀,朝露奄及,則竊恐生而蔑涓埃之效,死又貽民邑之弊,只增臣不瞑之恨而已。臣之窮苦實狀,通朝共諒,行路爲悲,伏惟聖上,天地於臣,父母於臣,豈不惻然而垂憐也耶?顧今畢賑之簿,雖未告勘,而須代之頃,容旋有餘,公務旣無妨礙,私懇亦非徑遽,玆敢收召神精,略具短牘,仰瀆於閔覆之下。伏乞聖慈,曲垂照燭,亟命遞臣藩任,俾得歸守邱隴,少延殘喘,則終始生成之澤,臣敢不隕結以報。臣無任云云。答曰,省疏具悉。卿其勿辭察任。
校理李龜雲疏曰,伏以,臣托名經幄,今三十年矣。粵自先朝,偏被謬恩,前後除名,殆至百數,惶懍感激,去益靡措,而旣無尺寸之能,未效涓涯之報,惟以不憚夷險,有除輒膺,爲一副當義理,承命則蹶道路,蒙遞則退歸田野,如是一生經過,太半是旅店宿食,而今則狗馬賤齒,居然七十有二矣。疾病侵尋,筋力衰鑠,奔走供職,已無其望,榮途進取,萬念灰冷,所以蟄伏窮廬,隨分調息,淵魚林鳥,共遂性命,山氓野老,涵泳聖澤,自以爲餘生不報之報而已。不自意聖眷尤異,不棄老物,一朔之內,除旨聯翩,而不待銓官之檢擬,輒下前望之特批,倘非念舊之聖意,出尋常萬萬,顧此疎逖癃癈之蹤,何以得此?臣誠惝怳隕越,直欲鑽地而不可得也。靑綾舊步,魂夢猶懸,彤墀一肅,志願已久,迨玆病狀之不至添劇,日氣之漸得溫和,將欲扶曳作行,重入脩門,仰暴微懇,乞歸骸骨矣。纔到安東地,宿祟眩氣,闖發於半日勞動之餘,頃刻之間,昏倒不省,此蓋頹老者氣血俱虛之例症也。多般治救,雖幸小醒,而以此症形,萬無驅馳長途之望,玆未免自此徑還,而從縣道略入文字,疾聲哀呼,其勢則然,而其情則慼矣。伏乞聖慈,俯垂矜憐,特許遞改臣職名,俾得安意調病,以畢餘年焉。臣於乞免之章,不宜贅及他說,而目下憂憤,有不容泯默者,敢此尾陳,惟聖明垂察焉。惟彼西洋之說,添入我東,斁敗倫常,汚衊衣冠,此實一國神人之所共羞憤,而惟此慶尙一道,則幸不濡染,獨保淸淨,故惟我先大王祭臣先祖文純公臣滉之文,有曰縱有異端,載胥以誑,環嶠七十,一不迷向,是謂鄒魯,繄誰之功?嶺中人士,感先王之嘉奬,仰先賢之遺訓,交相戒飭,庶不爲邪說所動矣。近聞靑松老萊山中,有一種流寓之徒,轉聚黨類,自作窩窟,稱師稱弟,誦說其學,至入於兩鎭譏詗,方在逮捕中云。噫嘻,痛矣。粵自辛未以後,兩朝所以深惡而痛繩之者,可謂靡不用極,而此輩猶不知革心歸化,種下生種,愈往愈甚,鳥駭鼠竄,聚散無常,蛇盤蚓結,行惡依舊,其人則固非嶺産,其地則似非士類,而旣以此學,入於此境,則將使嶠南一區,不免爲無父無君之鄕,此豈不大可寒心哉?道臣帥臣,旣已詗察而跟捕,則懲治之方,必不虛徐,而第伏念,從前京鄕之大行懲討也。雖皆繩之以極律,而未聞用破家瀦澤之典,今於此賊,亦用此例,誅止其身,而不破其家,則又不知何來何賊,更爲踵跡而盤援。伏乞嚴加申飭,殄滅其首從,掃蕩其巢穴,而如或有餘孽之藏匿他山者,卽卽譏捕,一一勦滅,使亂賊有所懲畏,嶺土無受穢惡,千萬幸甚。臣無任云云。省疏具悉。所陳令廟堂稟處,爾職已許遞矣。
乙亥五月初七日卯時,上御大造殿。藥房入侍時,都提調韓用龜,提調金在昌,副提調金會淵,假注書南履炯,記注官李昌瑞,別兼春秋朴齊聞,檢校直閣鄭元容,以次進伏。醫官吳千根·秦東秀·李彦厚·洪旭浩·卞之錞·鄭重周·權以中,進伏楹外訖。用龜等曰,夜間聖體,若何?上曰,一樣,而各殿宮氣候,亦皆一樣矣。用龜等曰,昨日正氣散進御後,感候果有差勝之效乎?上曰,一樣矣。仍命醫官入診,旭浩·以中診候而退。上曰,脈候奏之。旭浩等曰,脈候左右三部調均矣。上曰,湯劑,筵退後,議定以入。仍命退,諸臣以次退出。
上在昌德宮。停常參·經筵。
嘉順宮誕日,大殿·王大妃殿·中宮殿·惠慶宮·世子宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。嘉順宮,內閣·政院·玉堂·朝廷二品以上·六曹堂上·奉朝賀單子問安。答曰,知道。
朴宗珩啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨奉審。
金敎根啓曰,假注書南履炯身病猝重,勢難察任,今姑改差,何如?傳曰,允。
南履炯改差,代以鄭知容爲假注書。
鄭知容有頉,代以趙忠植爲假注書。
傳于李愚在曰,發遣吏郞,諸執事淸齋與否,摘奸以來。
備邊司薦望,以李相璜爲平安監司。
尹羽烈啓曰,吏曹郞廳來言,平安監司下批政事,取稟。傳曰,當日爲之。
又啓曰,吏曹郞廳來言,政事當日爲之事,命下矣。吏曹判書朴崙壽,參議金履載,俱有身病,參判金魯敬服制,不得開政云。判書·參議,竝卽牌招,何如?傳曰,允。
又以吏批言啓曰,受由上京守令催促下送事,命下矣。自臣曹催促,則谷山府使申緯,沃川郡守李馨秀,高城郡守李復鉉,黃澗縣監朴齊一,鎭川縣監趙原永,俱爲下去,淸風府使宋文晦身病猝重,不得下去云。雖未知病勢之如何,而特敎催促之下,不卽下去,揆以事體,誠甚未安,罷黜,何如?傳曰,允。令該曹口傳差出,當日下送。
吏曹口傳政事,以李復鉉爲淸風府使。
傳于尹羽烈曰,高城郡守之代,令該曹口傳差出。
吏曹口傳政事,以宋一衡爲高城郡守。
李愚在啓曰,卽者副修撰韓用儀以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又以弘文館言啓曰,本館下番闕直,事甚未安,修撰金鐮,副修撰尹永輝,竝卽牌招,以爲推移入直之地,何如?傳曰,允。
以修撰金鐮,副修撰尹永輝牌不進罷職傳旨,傳于李愚在曰,只推。
以京畿監司朴宗薰狀啓,光陵陵上有此失火,惶恐待罪事,傳于李愚在曰,勿待罪事,回諭。
禮曹再次祈雨祭,不卜日今初十日,龍山江·楮子島,依例遣宰臣設行之意,分付,何如?判付啓,依所啓施行爲良如敎。
吏曹啓目粘連,啓下是白有亦,水原留守李益運狀啓據賑恤廳覆啓內,補賑人權世敏·宋贊慶論賞,令該曹考例稟處事,允下敎是乎所,觀此狀啓,則安東出身權世敏,納租一千石代錢,淸州居通政宋贊慶,亦納租一千石代錢是如爲白有臥乎所,竝依事目施以實職除授之典是白乎矣,係干恩典,臣曹不敢擅便,上裁,何如?判付啓,依回啓施行爲良如敎。
李愚在,以禮曹言啓曰,光陵大王陵上失火處修改,令該曹卽爲擇日擧行事,啓下矣。問于日官,則五月六月七月,俱以拘忌,陵上役事,例不得擧行云。姑待八月節候,卽爲擇吉擧行,何如?傳曰,允。
又以禮曹言啓曰,光陵陵上失火,自上變服避正殿減膳撤樂三日而止事,已爲磨鍊,啓下矣。三日之限,止於今日,來初九日還御正殿進吉服復常膳復樂等事,知委擧行,何如?傳曰,允。
尹羽烈,以備邊司言啓曰,卽見訓鍊都監所報,則以爲,本局中旬,今當年限,所用賞格木一百同,依例劃給,而木若不敷,則以米代劃,俾爲及時設行爲辭矣。訓局中旬物力之報請區劃,自有定式,而木儲不敷,則亦有以米代劃之例矣。今年卽訓局中旬當次,而如欲以木邊區劃,則在在枵然,無以責辦,就嶺南右兵營軍餉中折米二千石,左水營別餉米中一千三百石,合三千三百石,準木百同價,許令移劃取用,仍以此意,分付於該營該道,何如?傳曰,允。
朴宗珩,以義禁府言啓曰,京畿監司朴宗薰狀啓內,楊州牧使洪大淵罪狀,令攸司稟處事,啓下矣。洪大淵時在任所,依例發遣府書吏拿來,何如?傳曰,待待命拿囚。
又以義禁府言啓曰,因咸鏡監司李羲甲還餉捧未捧狀啓,領議政金載瓚所啓內,卽見咸鏡監司李羲甲狀啓,則以爲,元還未捧居末造山堡萬戶康鵬擧,居二西水羅萬戶孔志文,居三慶興前府使鄭煥宗,軍餉未捧居末慶興前府使鄭煥宗,居二穩城府使具絎,交濟久置散在未捧居末慶興前府使鄭煥宗,請令廟堂稟處,而餉還未捧守令,邊將之從重科罪,居二居三之分等論勘,俱有法典所載,頃於關西,已令一依法典施行,此亦從律文勘處之意,行會事,允下矣。大典通編倉庫條,有曰軍餉居末拿問,居二決杖,居三推考,還上未捧居末者拿問,若邊將·守令則決杖,如已遞歸,則令金吾擧行矣。時任邊地守令·邊將,自該道依頃日關西例,當分等施行,而鄭煥宗前已遞歸,今方待命拿囚之意,敢啓。傳曰,知道。
禁府啓目,光陵令魏魯喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴宗珩啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
尹羽烈啓曰,禁衛大將李海愚以厲祭獻官,今方受香出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,禁衛大將以訓將兼察事,命下矣。兼察禁衛大將朴宗慶,卽爲牌招聽傳敎,何如?傳曰,允。
傳于李愚在曰,禮房承旨馳詣受香諸處,奉審摘奸以來。
李愚在啓曰,校理李晉淵,副校理李基栽,修撰金鐮差祭,副校理申綽在外,修撰李鶴秀內閣進,校理一員未差,玉堂上下番俱空,事甚未安,應敎洪起燮,副應敎金箕殷,副修撰韓用儀·尹永輝,竝卽牌招,以爲推移入直之地,何如?傳曰,允。
南惠寬啓曰,卽者兼司書林景鎭,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
趙忠植有頉,代以金樂壽爲假注書,金樂壽有頉,代以金逸淵爲假注書。
以慶尙監司李存秀狀啓,泗川縣監李元豐身死事,傳于南惠寬曰,與江西縣令未差之代,令該曹口傳差出,催促下送。
吏曹口傳政事,以金元根爲江西縣令,李鼎五爲泗川縣監。
南惠寬啓曰,行吏曹判書朴崙壽,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
李愚在啓曰,玉堂上下番俱空,事甚未安,今日政新除授玉堂,待下批牌招入直,何如?傳曰,允。
以全羅監司金啓溫狀啓,珍島郡守柳鎬源遭母喪事,傳于南惠寬曰,今日政差出,催促下送。
李愚在,以吏批言啓曰,新除授禮曹正郞魚在濂,除拜後過限未肅拜,依例改差,何如?傳曰,允。
又以吏批言啓曰,新除授繕工監假監役官韓忠裕呈狀內,矣身所患痰癖之症,每當換節之時,一倍添劇,萬無供職之路云。身病旣如是,則有難强令察任,改差,何如?傳曰,允。
有政。吏批,行判書朴崙壽進,參判金魯敬服制,參議金履載牌不進,右承旨李愚在進。以韓用鐸爲戶曹判書,申在業爲校理,金銑爲同經筵,曺允遂爲同春秋,金羲淳爲右副賓客,金魯敬爲平市提調,李大濟爲監察,南進和爲平市主簿,韓守一爲兼引儀,李時鎬爲桃源察訪,李度衎爲長水察訪,金秉淵爲松蘿察訪,平安監司單李相璜,故通德南鏽贈童蒙敎官,孝行卓異贈職事承傳,以洪祐燮爲禮曹正郞,金相種爲假監役,朴宗浩爲思陵參奉。再政。以李一輝爲珍島郡守。
兵批,判書趙德潤進,參判申溆病,參議鄭景祚病,參知李基崇入直,同副承旨南惠寬進。以鄭晩錫爲知事,趙恪爲同知,沈擇之爲宣傳官,柳基常爲兼司僕將,趙鎭坤·趙昌憲爲五衛將,南耆喆爲忠壯將,李彦秀·徐興國爲慶熙將,安性淵爲都摠經歷,曺允鵬爲訓鍊僉正,元榘爲訓鍊判官,李章顯·趙鎭翼爲翊衛,徐英修爲司禦,李羲肇爲文兼,鄭時綏爲翊贊,金城別將單張憲,大護軍鄭晩錫,護軍吳文常,副護軍鄭觀綏·韓兢履,副司正金持純竝單付。
以應敎洪起燮,副應敎金箕殷,副修撰韓用儀·尹永輝牌不進罷職傳旨,傳于李愚在曰,只推。
李愚在啓曰,應敎洪起燮,副應敎金箕殷,副修撰韓用儀·尹永輝,旣有只推之命,竝更牌招,以爲推移入直之地,何如?傳曰,允。
以吏曹參議金履載牌不進罷職傳旨,傳于南惠寬曰,只推。
李愚在啓曰,翰林召試,初十日命官爲之事,命下矣。領監事以下館閣堂上,竝待開門命招,何如?傳曰,允。
以慶尙監司李存秀狀啓,東萊府人物渰死事,傳于南惠寬曰,聞甚矜惻,元恤典外,別加顧助,渰死人如有生前身還布,竝蕩減事,分付。
李愚在,以侍講院言啓曰,兼司書林景鎭,以其親病陳疏徑出,說書李同淳受由在外,兼說書未差,下番闕直,事甚未安,司書李翊會,卽爲牌招入直,何如?傳曰,允。
尹羽烈,以刑曹言啓曰,今五月初六日,因禮曹啓辭光陵陵上失火事,傳曰,莫重陵上,有此驚悚之擧,政府以下卽爲進去,奉審以來,陵官言之,常時不能審愼之罪,在所難免。令該府拿問定罪,守僕與陵軍,亦令該曹,出火根因,各別嚴覈,依律重繩事,命下矣。謹依下敎,守僕陵軍及應問各人等,一竝捉來,嚴訊究覈,則入番守僕李厚中,長番軍李德起·全三大等所供內,以爲,今初四日夜端午祭享罷後,所用炬火,渠與火番軍李遇春·林得漢等,合力撲滅,掘土深埋,汲水灌之,平明時,喫飯次暫往齋室矣。土坑中旣滅之火,因風更起,延及於陵寢之至近之地,而始爲覺得,驚遑出來,卽地撲滅,而亢暘孔酷,風勢甚緊,至及於莫重莫嚴之地,罪死無惜云。火番軍李遇春·林得漢等所供內,以爲,過享後滅炬灌水等節,非不審愼,而火起土坑,以至延燒,則不善擧行之罪,無所容逃云。書員孫奉先所供內,以爲,渠以所掌之各異,等待齋所,而初五日午時量,望見煙氣,始覺失火,與入番守僕陵軍等,蒼黃上去,則火從風熾,不得趁時撲滅,事已至此,無辭可達云。事知守僕車順奉所供內,以爲,渠非當日入番,故過享後退歸渠家矣。午後得聞失火之報,急入洞口,則火已盡滅,詳察火起之處,則始自滅炬埋土之中,漸次延燒,此專由於入番守僕及長番軍擅離直所,火番軍不善滅炬之致云。巡山軍尹德重·崔命福等所供內,以爲,渠等在於火巢外,禁斷樵軍,故失火根因,無以詳知云矣。李厚中·李德起·全三大,以入番守僕與長番軍,滅炬灌水等節,不能致愼,又況擅離直所,火起之初,趁未覺察,以致延燒者,萬萬痛惋,李遇春·林得漢,以當夜火番軍,滅炬之際,不善擧行,致有此宿灰復燃之擧,論以情犯,俱係罔赦,書員孫奉先,事知守僕車順奉,巡山軍尹德重·崔命福等,觀其所供,參以情跡,不無差殊之別,竝分輕重懲治放送。入番守僕李厚中,長番軍李德起·全三大,火番軍李遇春·林得漢等,謹按律文,則大明律失火條,有曰山陵兆域內失火,延燒林木者,杖一百流二千里,他無旁照之律。今此失火,至及於莫重莫嚴之地,則當用加倍之律,而加律一款,非臣曹所可擅便,上裁,何如?傳曰,問議大臣,稟處。
尹羽烈,以備邊司言啓曰,卽見慶尙監司李存秀狀啓,則以爲,本道移轉東北穀一千五百石所載船一隻,到長鬐甫川致敗,而所拯改量穀爲六百五十六石零,一千三百石所載船一隻,到東萊廣石浦致敗,而所拯改量穀爲一百十三石,沙工一名,仍爲渰死,兩邑未拯穀二千三十石零,果無奸情,免徵於沙格,拯出穀除耗事,請令廟堂稟旨,分付矣。嶺運穀之前後致敗,幾近三萬石之多,爲嶺民尤萬萬驚歎,長鬐·東萊兩邑臭載穀物,依關東例,已拯穀除耗分給,未拯穀竝令蕩減,何如?傳曰,允。
又以備邊司言啓曰,卽見慶尙監司李存秀狀啓,以爲,本道移轉北穀,到三陟·杆城臭載後,拯出運來,而改量實數,合爲四千六百五十八石零,故卽爲分還,依關東拯穀例除耗事,請令廟堂稟旨,分付矣。關東拯穀之分給民間者,旣令除耗,今亦依關東例許施,何如?傳曰,允。
上在昌德宮。停常參·經筵。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
進御加味六君子湯,自今日一貼式煎入事,榻前下敎。
王大妃殿進御加味通順散,自今日五貼式日次製入事,榻前下敎。
惠慶宮進服益氣調元湯前方中,人蔘加五分,去枳殼,自今日五貼式日次製入事,榻前下敎。
南惠寬啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金敎根啓曰,左副承旨尹羽烈今日不爲仕進,卽爲牌招,何如?傳曰,允。
傳于李愚在曰,禮房承旨馳詣孝昌墓,奉審摘奸以來。
傳于金會淵曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
金會淵啓曰,藥房三提調,持湯劑來待矣。傳曰,封入。
金逸淵有頉,代以崔浩人爲假注書。
李愚在啓曰,假注書崔浩人時無職名,令該曹,依例付軍職冠帶常仕,何如?傳曰,允。
又啓曰,弘文提學南公轍,藝文提學李肇源,內閣提學南公轍·徐榮輔,直提學金履喬,知春秋趙德潤,同春秋金履喬牌不進推考傳旨,今方捧入,而翰林召試命下之後,如是違牌,事甚未安,竝更牌招,何如?傳曰,允。
又啓曰,弘文提學南公轍,藝文提學李肇源,內閣提學南公轍·徐榮輔,直提學金履喬,知春秋趙德潤,同春秋金履喬再牌不進推考傳旨,今方捧入,而翰林召試命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,召試被選人鄭基善,令該曹口傳付職,卽爲牌招入直,何如?傳曰,允。
吏曹口傳政事,檢閱單鄭基善。
以左副承旨尹羽烈牌不進罷職傳旨,傳于金敎根曰,只推。
以應敎洪起燮,副應敎金箕殷,副修撰韓用儀·尹永輝再牌不進罷職傳旨,傳于李愚在曰,只推。
以校理申在業牌不進罷職傳旨,傳于李愚在曰,只推。
李愚在啓曰,玉堂上下番俱空,已至經宿,事甚未安,應敎洪起燮,副應敎金箕殷,副修撰韓用儀,旣有只推之命,與校理李晉淵,副校理李基栽,修撰金鐮,一體牌招,以爲推移入直之地,何如?傳曰,允。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀牌不進罷職傳旨,傳于李愚在曰,只推。
以司書李翊會牌不進罷職傳旨,傳于李愚在曰,只推。
以慶尙監司李存秀狀啓,醴泉郡民家失火事,傳于南惠寬曰,聞甚矜惻,元恤典外,別加顧助事,分付。
南惠寬,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,今番徒流罪人放釋之命,實出於憫旱疏鬱之擧,而苟或罪重倖逭,刑政乖當,則反非所以導和弭災之義,慶興府定配罪人金錫衡,北靑府定配罪人姜彙鈺,慶源府定配罪人李海昇,茂山府定配罪人柳相斗,以若罪犯,尙貸當律,已是失刑之大,成命之下,該府雖不得不奉而擧行,而若使因此疏放,則將何以懲貪吏而嚴師律乎?竝卽仍配之意,分付義禁府,何如?傳曰,允。
又以訓鍊都監言啓曰,去夜初更量,幼學金鉛,犯夜被捉,而係是士子,依例移送秋曹之意,敢啓。傳曰,知道。
又以義禁府言啓曰,羅州牧使洪養默,咸平縣監李完植,務安縣監崔秀俊等,令該府拿問嚴處事,傳旨,啓下矣。洪養默·李完植·崔秀俊,時在任所,而已爲畢賑,依例發遣府羅將,竝拿來,何如?傳曰,待待命拿囚。
又以刑曹言啓曰,因訓鍊都監啓辭,去夜初更量,犯夜幼學金鉛,移送秋曹事,命下矣。金鉛依更數,決笞三十度,放送之意,敢啓。傳曰,知道。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,玉堂備員間視事頉稟之意,敢啓。傳曰,知道。
又啓曰,右副承旨朴宗珩今日不爲仕進,卽爲牌招,何如?傳曰,允。
又啓曰,戶曹判書韓用鐸,除拜後過三日不爲出肅,依定式推考警責,仍卽牌招察任,何如?傳曰,允。
金會淵啓曰,藥房提調·副提調,持湯劑來待矣。傳曰,封入。
傳于李愚在曰,發遣吏郞,諸執事淸齋與否,摘奸以來。
李愚在啓曰,玉堂上下番俱空,已至經宿,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀牌不進罷職傳旨,傳于李愚在曰,只推。
李愚在啓曰,玉堂上下番俱空,已至多日,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝更牌招,以爲推移入直之地,何如?傳曰,允。
禮曹三次祈雨祭,不卜日今十三日,南壇·雩祀壇,遣宰臣虔誠設行事,知委,何如?判付啓,依所啓施行爲良如敎。
以右副承旨朴宗珩牌不進罷職傳旨,傳于李愚在曰,只推。
以司書李翊會牌不進罷職傳旨,傳于李愚在曰,只推。
李愚在,以吏曹言啓曰,新除授江西縣令金元根呈狀內,矣身素患痰癖之症,近益添劇,委頓床笫,食飮全却,以此病狀,時月之內,萬無赴任之望,卽速入啓遞改云。其身病旣如是沈重,則促敎之下,有難等待其差歇,罷黜,何如?傳曰,允。令該曹口傳差出,催促下送。
吏曹口傳政事,以尹永鎭爲江西縣令。
李愚在以侍講院言啓曰,下番連日闕直,事甚未安,司書李翊會,旣有只推之命,更爲牌招入直,何如?傳曰,允。
尹羽烈,以都摠府言啓曰,副摠管李石求,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以禁衛營言啓曰,去夜初更量幼學宋一顯,本營巡邏被捉,而係是士子,依例移送秋曹之意,敢啓。傳曰,知道。
又以義禁府言啓曰,卽接月令醫員李厚源手本,則時囚罪人洪大淵素患痰癖之症,一倍添劇,又得毒感,食飮全却,轉側須人,症形危重云。罪人病勢如此,則一邊保放·一邊草記,曾有定式矣。洪大淵姑爲保放之意,敢啓。傳曰,知道。
又以刑曹言啓曰,光陵陵上失火守僕陵軍等嚴覈草記批旨內,問議于大臣稟處事,命下矣。謹依傳敎,問議于大臣,則領中樞府事李時秀病未獻議,判中樞府事徐龍輔,判中樞府事徐邁修在外,奉朝賀李敬一病未獻議,領議政金載瓚以爲,今此失火之變,專由於不謹埋火之致。入番軍·火番軍,則初不得善爲灌瘞,後未能隨卽撲滅,罪實爲首,守僕則不善董飭,自無所逃,而旣非執炬滅炬之任,法當爲次,與兩番軍,似有分等之端,至於加倍之律,別無他可執隱情,則何可以法文中所無之法,遽議創行乎?伏惟上裁云。左議政韓用龜以爲,失火於莫重之地,專由炬燼之復燃,惟彼守僕與番軍輩,果能合力撲滅,埋之土而灌之水,則豈有此意外之變乎?若論其罪,兩軍爲首,守僕爲次,而杖百流二,旣是當律,則法外加律,恐無所據,伏惟上裁云。右議政金思穆以爲,今番失火之變,專出於滅炬灌水之際,不善擧行,以至宿灰之復燃者,極爲痛惋,臣於奉審之行,詳察形止,若能趁時撲滅,豈有此延燒之境?當該守僕及長番軍之擅離職所者,罪無異同,旣有律文之可據,則不當創行無於法之法,用之以加倍之律,伏惟上裁云矣。大臣之議如此,上裁,何如?傳曰,依大臣議施行。
又以刑曹言啓曰,因禁衛營啓辭,去夜初更量巡邏被捉幼學宋一顯,移送秋曹事,命下矣。幼學宋一顯,依更數,決笞三十度,放送之意,敢啓。傳曰,知道。
上在昌德宮。停常參·經筵。
寅時,有霧氣。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
傳于李愚在曰,禮房承旨馳詣受香諸處,奉審摘奸以來。
尹羽烈啓曰,右副承旨朴宗珩今日不爲仕進,卽爲牌招,何如?傳曰,允。
金會淵啓曰,藥房三提調,持湯劑來待矣。傳曰,封入。
李愚在啓曰,卽者吏曹郞廳來言,珍島郡守李一輝,憲府則雖已署經,諫院則尙未署經云。除在外外,未肅拜·呈告人員,竝卽牌招,何如?傳曰,一司除署經。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀再牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝卽牌招,以爲推移入直之地,何如?傳曰,允。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝更牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安,司書李翊會,旣有只推之命,與兼司書林景鎭,一體牌招,以爲推移入直之地,何如?傳曰,允。
以司書李翊會,兼司書林景鎭牌不進罷職傳旨,傳于尹羽烈曰,只推。
李愚在啓曰,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
尹羽烈啓曰,行都承旨金敎根不爲仕進,行左承旨金會淵藥院進,右承旨李愚在奉審進去,右副承旨朴宗珩傳旨未下,同副承旨南惠寬式暇,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨朴宗珩牌不進罷職傳旨,傳于尹羽烈曰,只推。
尹羽烈啓曰,行左承旨金會淵牌不進,伴直無人,右副承旨朴宗珩,旣有只推之命,更爲牌招,何如?傳曰,允。
又啓曰,右副承旨朴宗珩再牌不進,伴直無人,行左承旨金會淵,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨朴宗珩再牌不進罷職傳旨,傳于尹羽烈曰,只推。
以江原監司趙弘鎭狀啓,原州牧民家失火事,傳于尹羽烈曰,聞甚矜惻,元恤典外,別加顧助事,分付。
尹羽烈,以禮曹言啓曰,卽接永陵參奉所報,則兩陵上新改莎草,今初八日半日霏灑之雨,兩日陰翳之間,庶有着根葆生之望,灑水遮陽等節,連爲擧行云矣,敢啓。傳曰,知道。
又以訓鍊都監言啓曰,本局中軍李石求身病甚重,勢難察任,改差,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深四寸九分。
自人定至十四日開東,灑雨下雨,測雨器水深五分。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,右副承旨朴宗珩今日不爲仕進,卽爲牌招,何如?傳曰,許遞,前望單子入之。
金會淵啓曰,藥房提調·副提調,持湯劑來待矣。傳曰,封入。
傳于李愚在曰,未下直守令·察訪·邊將,當日下送。
承旨前望單子入之,金履載落點。
李愚在啓曰,新除授右副承旨金履載,卽爲牌招,何如?傳曰,允。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于尹羽烈曰,只推。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀再牌不進罷職傳旨,傳于李愚在曰,只推。
李愚在啓曰,玉堂上下番俱空,已至多日,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝卽牌招,以爲推移入直之地,何如?傳曰,允。
以應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀牌不進罷職傳旨,傳于李愚在曰,只推。
李愚在啓曰,玉堂上下番俱空,已至多日,事甚未安,應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝更牌招,以爲推移入直之地,何如?傳曰,允。
李愚在,以侍講院言啓曰,下番闕直,已至多日,事甚未安,司書李翊會,兼司書林景鎭,旣有只推之命,竝更牌招,以爲推移入直之地,何如?傳曰,允。
以司書李翊會,兼司書林景鎭牌不進罷職傳旨,傳于李愚在曰,只推。
李愚在,以內醫院都提調·提調意啓曰,松羅察訪秦東老旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單秦東老。
以黃海兵使趙岐狀啓,長連縣監安光貞,還分次旣入九月山城,不能察飭,軍器被燒,該別將金鼎煥,常時不爲禁察,爲先罷黜事,傳于李愚在曰,令該曹口傳差出,催促下送。
吏曹口傳政事,以李重恢爲長連縣監。
兵曹口傳政事,以李完植爲九月別將,申鴻周爲都監中軍。
吏曹啓目粘連,觀此江原監司趙弘鎭狀啓,則以爲,東穀差使員平海郡守金時弼,昨年南穀一萬六千餘石北運時,無事領付,已見其勤幹是白遣,今年東穀二萬石南運時,又當領運之任,首任六朔,勞績甚多,令該曹稟處亦爲白有臥乎所,金時弼之兩年領運,六朔效勞,極爲嘉尙,其在激勸之政,合施陞敍調用之典是白乎矣,係干恩賞,臣曹不敢擅便,上裁,何如?判付啓,依回啓施行爲良如敎。
平安監司李相璜疏曰,伏以,臣菲才蔑識,最居人下,而偏荷先大王曁我殿下天地覆燾之澤,以至孤畸之蹤,而上之所以倚信,則如朝廷素重之臣,以至空疎之姿,而上之所以畀委,則如望實俱隆之人,前後揚歷,非邇密淸華,則乃要重腴膴,節次推遷,滾到八座,而若問其稱塞報答之爲何事,則絲毫涓埃,無可藉口,殿下所以生成臣榮顯臣者,豈欲臣如是而止哉?鉛刀已殫伎倆,而鴻爐尙費陶鎔,今又授臣以西門鎖鑰之重,臣誠惝恍失守,莫省所謂,臣之受節按部,周旋於湖海之間者,亦嘗多歷歲月,其間豈無艱虞之時,而大抵遭値寧謐,非若目下遑急靡屆之比。然猶未效共理之責,徒積素餐之愧,況以今日關西,而擬議於如臣不才乎?關西,國之重藩也,貨財之所委輸,倉庾之所饒裕,村閻櫛比,畦塍繡錯,民物之殷,形勝之雄,甲於諸路,自檀·箕以來,迄于今上下五千年,常爲國都,我朝爲觀察治國家之所倚以爲重者,非但以地鄰遼瀋,用是爲藩蔽保障而已。惟其緩急有恃,將以外府視也,而頃自潢池竊發,塗炭一路,創殘餘民,存者無幾,邱墟蒿萊,非復古昔盛時,雖幸溝壑袵席,念勤西顧,俾有以懷保而全安之,然其流散者未盡復也,其力役者未盡減也,其瘡痍呻吟者,未盡蘇且起也,而宿逋新瘼,糾纏交加,雖使西土之民,自爲身謀,惟欲是循,尙茫然不知攸濟,況以蔑裂鈍拙如臣等輩,責之以來旬來宣,洗刷刮磨,使之厚民生而淑民心,則於理果何如也?量而後進,臣亦嘗奉敎於君子,而朝家所以用人於板蕩之時者,一有蹉跌,其爲狼狽於民國,又如何哉?非不知進身之爲榮,逋命之爲悚,退則違慢之罪,止於臣身,出而憤敗之害,將安所歸?於是乎臣之去就,不待兩言而決矣。仍竊伏念,君臣義嚴,宜不敢干以私,而臣之情事,竊有至悲至苦,結轖在中者,臣本險釁,幼失所怙,臣時蒙騃,未有省識,自窀穸之事,而不能審擇安厝,風水多舛,龜筮少吉。然臣始孤弱,無以自力,旣又通籍于朝,王事在身,奔走四方,而若臣之情,則未嘗一日不寢而忘睡,食而忘味,耿耿獨語,顙爲之泚者屢矣。猶趑趄囁嚅,不敢遽發者,方臣年少,謂有餘日可待,荏苒之頃,臣年遽及衰暮,重以疾病侵尋,神精消脫,自臣視臣,諒非久視之物,苟或溘先朝露,未能了此心願,則生將爲不孝之人,死將爲不瞑之鬼,抱此苦衷,若不一聞於上,則得不幾於自阻大化乎?臣之前叨度支,經用方匱,雖不敢言私於新稅未到之前,而擬待數處漕舶有信,仰首哀籲,冀蒙體諒,與堪輿之師,躬踏郊畿,轉入東峽,期卜一區粗安之土,酬此平生至切之願。乃於匪意,遽移見職,今若嚴畏逋傲,黽勉往赴,則其還有不可以時月期,若又轉輾如是,人事難卜,定計易舛,徊徨迫塞,廻腸屢轉,況臣不天,獲罪神明,前後丁憂,在於客館,而皆關西屬邑也。風樹纏痛,奉檄如新,臣以何心,又忍遊宦於關西乎?所治雖別,實在於管轄之內,原隰之所經過,將吏之所來往,棖觸舊哀,情理不堪,凡此兩事,雖係於公法之外,而不過臣一己情私,然亦庶幾體下之仁,有以愍憐而委曲之也。公而有決難承當之實,私而有不可排抑之情,左右揣量,無望出膺,玆敢披瀝衷懇,干瀆崇嚴。伏乞聖慈,特垂愍念,將臣新除職名,亟行汰免,使公器不至濫授,私懇有以獲遂,千萬幸甚。臣無任云云。答曰,省疏具悉。卿其勿辭,往欽哉。
戶曹判書韓用鐸疏曰,伏以,自古人臣之過蒙拂拭,而遭不世之寵,素乏材具,而竊匪據之職者,豈或無之,而亦未有如臣之今日所叨也。臣自聞新命,惝怳震懍,神守迷錯,若墜煙霧,歷屢日而罔知所以攸措焉。蓋人之資質,賢愚不齊,而亦莫不知有通塞,材有長短,如臣者本無通與長之可言,而至於幹辦之局,綜理之才,尤其所塞而所短也。是以凡於世務物情,蒙昧疎闊,漫不省何狀,況能鉤察簿書之繁亂,料理錢穀之浩汗乎?夫地部之任,所重,何如?摠國家之經費,管生民之休戚,周官司徒,尙矣無論,下此而劉晏之度支,陳恕之鹽鐵,遡求古昔,亦落落而不多得焉。其才之難也如此,故苟非見識材幹,素爲一世之所推,莫能當其剡薦,而雖前輩名碩,未有不逡巡於是任也。矧玆堯潦湯旱,連値不幸,荐歲饑癘,村里荒虛,助徹之盈縮,從可知矣。雖在常年,入不當出,那移補苴,苟且彌縫,而今則昨年租收,僅及其半,督科括遺,百無善策,內外之積儲俱空,生靈之膏血已竭,重以來牟之獲告歉,雲漢之憂更切,言念國事,茫無涯畔,而荒政節省之方,不講已久,經用闕乏之責,有司則存,當此之時,雖精揀可堪之才,以作救時之用,猶懼不濟,迺以如臣之蒙昧疎闊,千不近萬不似者,擧而畀之,是奚異於責矇瞍以辨五紋,强僬僥以負九鼎哉?臣不敢知則哲之聖,何以有此誤恩,而倘令臣不自揆度,晏然冒膺,則畢竟不能一措手,坐使國勢,日益岌岌,而莫之收拾,於是乎嶺海斧鉞,亟加臣身,而顧何及哉?譬如危濤孤舟,袽漏檣傾之時,急招慣水梢工,操而正之,猶可及救,而反使生手無能之人,任其擊汰之任,則萬無一幸矣。以殿下日月之明,有照於此,則必恤然有以處之矣。顧今材彦林立,足以當是任而濟艱虞者,亦必有人,臣之此言,非事飾讓,非圖占便,斷斷赤衷,亶出於自知明而爲國謀者,非徒通朝之共諒,抑亦鬼神之昭質,玆敢坐犯違傲,披瀝悃愊。伏乞聖慈,推宵旰殷憂之念,軫群工器使之政,亟遞臣職,以便國事,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調韓用龜,提調金在昌,副提調金會淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮口傳問安。答曰,知道。
金履載啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日毓祥宮夏享祭齋戒相値,視事頉稟之意,敢啓。傳曰,知道。
傳于李愚在曰,禮房承旨馳詣宗廟·景慕宮,奉審摘奸以來。
金會淵啓曰,藥房三提調,持湯劑來待矣。傳曰,封入。
李愚在啓曰,玉堂上下番俱空,已至多日,事甚未安。應敎洪起燮,副應敎金箕殷,校理李晉淵,副校理李基栽,修撰金鐮,副修撰韓用儀,旣有只推之命,竝卽牌招,以爲推移入直之地,何如?傳曰,允。
以應敎洪起燮,校理李晋淵,副校理李基栽,副修撰韓用儀牌不進罷職傳旨,傳于李愚在曰,只推。
以應敎洪起燮,副校理李基栽牌不進罷職傳旨,傳于李愚在曰,只推。
傳于李愚在曰,史官分遣,四郊農形,摘奸以來。
金履載啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于金履載曰,只推。
以副應敎金箕殷,修撰金鐮牌不進罷職傳旨,傳于李愚在曰,只推。
以修撰金鐮再牌不進罷職傳旨,傳于李愚在曰,只推。
傳于李愚在曰,發遣吏郞,諸執事淸齋與否,摘奸以來。
注書李若愚書啓,臣於本月十四日午時量,敬奉聖敎,馳往東郊,看審雨澤農形是白如乎,出自興仁之門,過鍾岩拜峰牧場,逶迤歷石串·沙阿里等處,從惠化門入所經諸處,這這看審是乎,則旱餘一霈,洽慰三農,田種各穀豆太黍粟,恰受沾潤,擧皆茁長是白遣,秧畓移揷,亦爲方張是白乎矣,臣於歷過溝塍之際,招致農人,詳問雨澤多寡是乎,則農民言內,汚下有水根灌漑處,雖已優渥是乎乃,邱陵高燥之地,尙有不足之歎,繼此沛然,方切顒望云矣是白齊。臣則仍爲復命之意,敢啓。傳曰,知道。
兼春秋林景祚書啓,臣於本月十四日午時量,敬奉聖敎,雨澤農形看審次,馳往西郊,由敦義門,出踰慕華峴,歷過楊州西信坪,高陽礪石峴等處,這這詳察是白乎,則農形段,秋牟幾皆收穫,春牟·小麥,擧已黃熟,根耕豆太,見方始役,畓穀移秧,得雨方張是白乎旀,雨澤段,汚下川渠,間間有漲溢處,而高燥陵坂,尙未周洽是如乎,大抵久旱之餘,雖得一霈,乾涸已深,沾潤未易,猶有不足之歎是白齊。臣則仍爲復命之意,敢啓。傳曰,知道。
兼春秋李昌瑞書啓,臣於本月十四日午時量,敬奉聖敎,雨澤農形看審次,南出崇禮門,渡鷺梁津,以至始興倉坪,這這詳察是白乎,則牟麥間或刈取,而僅爲免歉是白遣,昨日甘霈,田穀則恰受沾潤,而畓穀則方始移揷是白乎乃,汚下之地,擧皆優渥,高燥之處,猶未周洽,而積月久旱之餘,得此沛然之雨,滿野農民,無不懽悅是白遣,且況密雲四合,陰意尙濃,繼此一霔,尤切顒望是白齊。臣則仍爲復命之意,敢啓。傳曰,知道。
事變假注書金持純書啓,臣於本月十四日午時量,敬奉聖敎,馳往北郊,看審雨澤農形次,出自惠化門,自狄踰嶺·小水踰·大水踰,逶迤雙葛門·樓院坪等諸處,這這詳察是白乎,則昨日甘霈,得之旱餘,田穀則黍粟豆太,洽受沾潤,皆得勃然是白遣,畓秧則下濕之地,旣已引水移揷,而至於高燥之處,尙未周洽是白如乎,招致農夫,詳問雨澤,則所答與臣所見,無甚異同是白遣,見今陰雲四合,薰風連吹,繼此沛然,庶有其望矣是白齊。臣則仍爲復命之意,敢啓。傳曰,知道。
李愚在,以侍講院言啓曰,下番闕直,已至多日,事甚未安。司書李翊會,兼司書林景鎭,旣有只推之命,竝更牌招,以爲推移入直之地,何如?傳曰,允。
以司書李翊會牌不進罷職傳旨,傳于李愚在曰,只推。
李愚在,以吏曹言啓曰,今此毓祥宮夏享祭大祝,前佐郞許兟塡差,而時無職名,令該曹口傳付軍職,何如?傳曰,允。
兵曹口傳政事,副司果單許兟。
又以禮曹言啓曰,圭璧三擧,靈應斯捷,甘澍霈然,夜以繼晝,見今濕雲密塞,雨意尙濃,慰滿三農,民事萬幸。祈雨祭停止,宜有報謝之擧,而立秋後設行,禮典所在,且是近例,南壇,雩祀壇報謝祭,待秋節卽爲擧行,何如?傳曰,允。
尹羽烈,以兵曹言啓曰,五衛將趙有憲病在鄕廬,末由上來,金,文臣兼宣傳官洪遠謨,俱以病難供職,呈狀乞遞,竝改差,何如?傳曰,允。
金履載,以義禁府言啓曰,卽接月令醫員李厚源手本,則時囚罪人鄭煥宗,屢日處濕之餘,素患痰癖之症,一倍添劇,重得血痢,度數頻數,症形危重云。罪人病勢如此,則一邊保放,一邊草記,曾有定式矣。鄭煥宗姑爲保放之意,敢啓。傳曰,知道。
上在昌德宮。停常參·經筵。
中宮殿誕日,大殿·王大妃殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。中宮殿,內閣·政院·玉堂·朝廷二品以上·六曹堂上·奉朝賀單子問安。答曰,知道。
金履載啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日常參·經筵,取稟。傳曰,停。
尹羽烈啓曰,備邊司郞廳來言,今日賓廳日次,而毓祥宮夏享祭齋戒相値,不得來會云矣,敢啓。傳曰,知道。
傳于李愚在曰,禮房承旨馳詣受香諸處,奉審摘奸以來。
金會淵啓曰,藥房三提調持湯劑來待矣。傳曰,封入。
金履載啓曰,卽者行大司諫申絢,謂以先壠有事,陳疏徑行,事甚未安,原疏纔已退却矣。推考,何如?傳曰,允。
注書李若愚病,代以姜在勉爲假注書。
傳于金敎根曰,前縣令金元根,敍用付軍職。
傳于李愚在曰,旱氣太甚之餘,得此甘霈,萬萬喜幸,獻官以下賞典,依己巳年例捧傳旨。
姜在勉有頉,代以李菡甲爲假注書。
傳于南惠寬曰,留院公事入之。
以平安監司鄭晩錫狀啓,祥原郡民家失火事,傳于南惠寬曰,聞甚矜惻,元恤典外,別加顧助事,分付。
南惠寬,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以成均館大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣。司成尹致鼎,直講李箕淵,俱以身病呈旬,典籍尹錫永差祭進去,時無入直之員,以他郞官,姑爲代直,何如?傳曰,允。
禁府啓目,慶興前府使鄭煥宗原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,雲山郡守金翼基原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,楊州牧使洪大淵原情云云。問目內辭緣,泛稱遲晩,所當請刑是白乎矣,曾經敦寧都正,勿爲請刑,載在大典通編,議處,何如?判付啓,依允。又啓目粘連,向前魏魯喆亦,莫重陵寢,有此萬萬驚悚之變,身爲陵官,常時不能愼火之罪,在所難逭,以此照律,何如?判付啓,依允。
金履載,以義禁府言啓曰,保放罪人洪大淵還囚捧供以入,而病勢一味苦劇,仍爲保放之意,敢啓。傳曰,知道。
全羅監司金啓溫疏曰,伏以,臣情窮勢迫,生意都盡,披瀝肝血,冒上辭本,瞻望宸極,日俟兪音,及伏奉批旨,以勿辭察任爲諭,臣誠惶悶抑塞,不知所以自處也。噫,子有疾痛,必呼父母,人之所欲,天必從之,夫病之劇則至慈之念,尤有所矜憐,願之切則蓋高之聽,亦有所感格,今臣決難可强之狀,斷然必退之義,以我聖上天地父母之心,豈或視之邈然,而不加照察耶?此必臣之窮窘號呼,猶有所未能自盡於閔覆之下者,文辭之短拙,誠意之淺薄,臣竊自悼焉。嗚呼,臣之情病,尙可以遲回蹲據於是任也哉?臣才疎識蔑,本不足任使,而辭不獲命,冒昧承當,立視溝壑,無所拯濟,幸賴我殿下南顧一念,曲加懷保,遂使殿屎餘民,得有今日,麥旣登場,賑亦告畢,眼前剝床之急,稍可少紓。譬若上瀨之舟,辛苦挽曳,僅得止泊,而以臣之故,又復失手,瞥然放退,已在數百步之外,不知前頭,費了幾番挽曳,乃復得與向來止泊之時相似也。如是而臣又淟涊盤礴,不早祈免,坐費厚廩,辜負隆畀,則臣罪至此,尤合萬殞,臣身之狼狽,固不足恤,將奈國事何,民生何?臣雖不肖,粗知分義,使臣少可以抖擻心神,綜理事務,則豈敢一疏再疏,不知自止,而甘自陷於瀆撓之誅哉?且夫人之所恃而應接事爲者,惟方寸而已,方寸已亂,雖欲策勵駑鈍,其勢末由。臣之窮苦情私,雖不敢一一仰瀆,而最是狗馬賤疾,近益沈痼,五內怔忪,百體顫掉,有時昏窒,如墜烟霧。此皆內攻外爍,無可救藥之致,誠恐一朝溘然,則雖於他日,收拾餘生,欲效一分殫竭,亦無其路矣。且以朝家事宜言之,決知其病情之難於自强,而又何可不卽處分,使方岳重任,一向瘝廢而莫之恤乎?斷斷衷情,不敢一毫文飾,以欺天聽。伏乞聖慈,曲垂憐察,特賜遞改,使臣得以安意調治,復延殘喘,則雖死之日,猶生之年,不勝大幸。臣無任云云。答曰,省疏具悉。卿其勿辭察任。
上在昌德宮。停常參·經筵。
月有食之。
自巳時至酉時,灑雨下雨,測雨器水深一寸。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,明日常參·經筵,取稟。傳曰,停。
金履載啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,藥房提調持湯劑來待矣。傳曰,封入。
金履載啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于金履載曰,只推。
南惠寬啓曰,卽者吏曹郞廳來言,長連縣監李重恢,憲府則雖已署經,諫院則尙未署經云。除在外外,未肅拜人員,竝卽牌招,何如?傳曰,一司除署經。
又以弘文館言啓曰,應敎洪起燮,副校理李基栽,修撰金鐮,旣有只推之命,竝卽牌招察任,何如?傳曰,允。
尹羽烈,以備邊司言啓曰,卽見全羅監司金啓溫所報,則以爲,因禮曹啓下關,道內厲祭,待香祝下來,道臣當爲躬行,而疾病沈痼,萬無擧行之望,成命之下,亦不敢從便替行,亟賜啓稟變通,俾爲及時行事爲辭矣。道臣旣有身病,將不得行祭,則不可遲待其病差,以道內秩高守令,使之替行,何如?傳曰,允。
又以兵曹言啓曰,兼司僕將柳基常,五衛將李得馨,俱以病難供職,呈狀乞遞。領軍之將,輪番之任,不可久曠,竝改差,何如?傳曰,允。
平安監司李相璜疏曰,伏以,臣之前疏附陳,卽不過爲一己之私,旣已辭不獲命,宜不敢更有干冒,重犯瀆擾之誅,而情實切悲,聲不暇擇,荐入文字,以冀倖於聽卑之天,惟聖明哀憐而垂察焉。臣畸人也,幼而孤露,旣不能致養於平日,又不能盡分於終事之地,草草完襄,今經四十年所。臣於時節省掃,每見風氣欠密,山勢不收,輒憧憧於地中安否,周旋徊徨,久不能去,而堪輿之家,從而言當移者,又十之八九矣。臣之晨夕寤寐,結轖在中者,惟在更卜吉岡,少伸自盡之道,而迄今荏苒,未有經紀,此實臣不孝之故,撫躬忉怛,如窮無歸。臣年纔踰五旬,豈遽至於衰暮癃殘,而其奈脆質易凋,奇疾相守,一年之間,强半以床玆爲命,而匪才重寄,比又奔走於內外,心血俱焦,形殼徒存,自臣視臣,奄然成朝暮之人,若又差過歲年,竟當作何貌樣?雖欲尋師踏山,了此苦衷,決知其不能矣。方擬迨此未死,陳情丐閑,專意於靑烏之卜,忽此藩寄,命臣西出,材器之相舛,稱塞之無望,豈非臣之深憂大恐,而公私重輕,忽又倒錯,不暇念及於西路休戚,而驀然上心者,先壠者耳,氷炭交中,靡所止屆。今若黽勉往赴,將使此計不諧,更欲遲待來後,則視陰之景,又安能計到明年乎?如竟齎恨入地,綿綿如結,穹壤何極?一籲再籲,極知唐突不敢,而旣又思之,臣若丐恩於朝,獲遂至懇,則量己之義,於公爲得,而私可以效爲子之職,在朝家,亦去一不肖之有司,而造化曲遂之功,兼寓於其中,豈不誠重有光於大化乎?下雖以私懇爲悚,上方以孝理爲先,庶幾閔覆之仁,不待臣言之畢,而有以處之也。伏乞聖慈,特垂愍諒,劃賜鐫遞,仍治臣屢溷之罪,使公法私情,得以兩伸焉。臣無任云云。答曰,省疏具悉。卿其勿辭行公。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
尹羽烈啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
南惠寬啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金履載今日不爲仕進,卽爲牌招,何如?傳曰,允。
南惠寬啓曰,藥房提調持湯劑來待矣。傳曰,封入。
傳于南惠寬曰,英陵·寧陵修改後,補土堂上以下,別單書入。
以右副承旨金履載牌不進罷職傳旨,傳于尹羽烈曰,只推。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納林景鎭,正言李潞牌不進罷職傳旨,傳于尹羽烈曰,只推。
以應敎洪起燮,副校理李基栽,修撰金鐮牌不進罷職傳旨,傳于南惠寬曰,只推。
南惠寬,以弘文館言啓曰,應敎洪起燮,副校理李基栽,修撰金鐮,旣有只推之命,竝卽牌招察任,何如?傳曰,允。
以京畿監司朴宗薰狀啓,驪州牧民家失火事,傳于南惠寬曰,聞甚矜惻,元恤典外,別加顧助事,分付。
尹羽烈,以義禁府言啓曰,時囚罪人魏魯喆,今當照律以入,而謹考律文,則大明律失火條云,山陵兆域內失火者,杖八十徒二年,大典通編推斷條,有曰陵上失火,陵官以本律照勘後,公罪收贖。大抵律文,多倣大明律,而原·續典有當律者,宜從二典,則今此魏魯喆之擬律,似當以通編所載爲準,而我朝陵上失火者之公罪收贖,反輕於大明律兆域內失火者制律之本意。臣等謏淺之見,終未能詳知,陵上事體,至爲嚴重,問議大臣後稟處,何如?傳曰,允。
又以義禁府言啓曰,保放罪人洪大淵·鄭煥宗,還囚議處以入,而兩囚病勢,一向苦劇,仍爲保放之意,敢啓。傳曰,知道。
義禁府啓目,向前金翼基亦,錄啓罪人,不善防守,致有乘夜逃躱之擧,常時不能檢飭之罪,在所難免,依新頒定式,照律,何如?判付啓,依允。又啓目,向前洪大淵亦,莫重嚴敬之地,有此意外之變,身爲地方官,不可無不能董飭之罪,以此照律,何如?判付啓,依允。又啓目,向前鄭煥宗亦,還上居末,雖値歉歲民情之遑急,而旣登道啓之後,不可以前已蕩滌,有所寬恕,以此照律,何如?判付啓,依允。
上在昌德宮。停常參·經筵。
惠慶宮進服二錢重人蔘粟米飮,自今日一貼式,限五貼煎入事,榻前下敎。
李愚在啓曰,明日常參·經筵,取稟。傳曰,停。
尹羽烈啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金履載今日不爲仕進,卽爲牌招,何如?傳曰,允。
李愚在啓曰,藥房都提調持湯劑來待矣。傳曰,封入。
以英陵·寧陵補土畢役後書啓,傳于李愚在曰,補土堂上驪州牧使金愚淳內下虎皮一令賜給,兼監役英陵令金致均,參奉宋基鼎,寧陵令韓若霖,參奉金在熊竝陞敍,別看役嘉善金致謹·金文澤邊將除授,監董裨將前府使具載重,前縣監洪聖源,營校前萬戶李孝錫,司果李鼎漢,以上各長弓一張賜給,相地官·奏時官及領役都牌將·守僕·員役·工匠各差備將吏等,竝考例施賞。
以右副承旨金履載牌不進罷職傳旨,傳于南惠寬曰,只推。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于尹羽烈曰,只推。
以應敎洪起燮,副校理李基栽,修撰金鐮牌不進罷職傳旨,傳于李愚在曰,只推。
李愚在,以弘文館言啓曰,應敎洪起燮,副校理李基栽,修撰金鐮,旣有只推之命,竝卽牌招察任,何如?傳曰,允。
尹羽烈啓曰,訓鍊都監中軍申鴻周,以本營習陣事,明日沙阿里出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍牌往來。
尹羽烈,以義禁府言啓曰,保放罪人洪大淵·鄭煥宗,還囚照律以入之意,敢啓。傳曰,知道。
義禁府照目粘連,慶興前府使鄭煥宗矣本府議啓內,還上居末,雖値歉歲民情之遑急,而旣登道啓之後,不可以前已蕩滌,有所寬恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,楊州牧使洪大淵矣本府議啓內,莫重嚴敬之地,有此意外之變,身爲地方官,不可無不能董飭之罪,以此照律,罪笞四十收贖,附過還職,私罪。奉敎依允爲旀,功減一等爲良如敎。又照目粘連,雲山郡守金翼基矣本府議啓內,錄啓罪人,不善防守,致有乘夜逃躱之擧,常時不能檢飭之罪,在所難免,依新頒定式,照律,罪杖七十,徒一年半定配,以公罪收贖。奉敎依允。
上在昌德宮。停常參·經筵。
初昏,流星出天中淡雲間,入南方天際,狀如拳,尾長二三尺許,色赤,光照地。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日·再明日顯隆園忌辰祭齋戒·正日相値,視事頉稟之意,敢啓。傳曰,知道。
金敎根啓曰,行左承旨金會淵,右副承旨金履載今日不爲仕進,竝卽牌招,何如?傳曰,允。
李愚在啓曰,藥房提調持湯劑來待矣。傳曰,封入。
傳于李愚在曰,檢校直閣李光文,馳詣顯隆園,奉審摘奸,仍詣健陵·華寧殿,一體奉審以來。
以右副承旨金履載牌不進罷職傳旨,傳于南惠寬曰,只推。
尹羽烈啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于尹羽烈曰,只推。
以應敎洪起燮,副校理李基栽,修撰金鐮牌不進罷職傳旨,傳于李愚在曰,只推。
尹羽烈,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以義禁府言啓曰,本府啓辭內,時囚罪人魏魯喆擬律,問議大臣稟處事,允下矣。謹依批旨內辭意,問議于大臣,則領中樞府事李時秀,奉朝賀李敬一病未獻議,判中樞府事徐龍輔·邁修在外。領議政金載瓚以爲,我國律文,當以大明律及通編,參互援用矣。今若準以大明律,則陵官當與陵軍,同爲杖配,在陵官太重,若準以通編,則陵軍當與陵官,同爲收贖,在陵軍太輕。參以二典所載,陵官則收贖,陵軍則發配,似合於輕重相稱之義,而事係法律,伏惟上裁。左議政韓用龜以爲,粵在肅廟朝,有孝陵·章陵·恭陵陵上失火之變,而陵官之罪,皆止於推考,或特命勿推,蓋聖意與殿牌作變邑倅勿罷之法,同一揆也。今此通編推斷條,比之大明律,雖甚輕歇,此是先朝定制,參互於原典·續典,斟酌乎適輕適重,作爲時王之制,則恐不敢以矇昧之見,遽然議到於低昂之間,伏惟上裁。右議政金思穆以爲,今此擬律,旣不用之以陵軍杖百流二之法文,則參互大明律及通編所載,以定其輕重相稱,恐合於愼重之道,而矇昧之見,不敢指的仰對,伏惟上裁云矣。大臣之意如此,上裁,何如?傳曰,依領相議施行。
上在昌德宮。停常參·經筵。
藥房都提調韓用龜,提調金在昌,右承旨李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮口傳問安。答曰,知道。
進御加味六君子湯,自今日停止事,榻前下敎。
王大妃殿進御加味通順散,停止,加味六君子湯,自今日五貼式,日次製入事,榻前下敎。
惠慶宮進服益氣調元湯前方中,去白桔梗,加便香附·白扁豆各一錢,枳殼五分,自今日五貼式,日次製入事,榻前下敎。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,右副承旨金履載今日不爲仕進,卽爲牌招,何如?傳曰,允。
尹羽烈啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
李愚在,以內醫院都提調·提調意啓曰,副提調金會淵今日問安,不爲仕進,卽爲牌招,何如?傳曰,允。
以右副承旨金履載牌不進罷職傳旨,傳于尹羽烈曰,只推。
以應敎洪起燮,副校理李基栽,修撰金鐮牌不進罷職傳旨,傳于李愚在曰,只推。
李愚在,以弘文館言啓曰,應敎洪起燮,副校理李基栽,修撰金鐮,旣有只推之命,竝卽牌招察任,何如?傳曰,允。
又以禮曹言啓曰,卽接永陵參奉所報,則兩陵上莎草,近因雨澤頻仍,宛有抽芽之效,可驗着根之望,而灑水等節,姑爲停止云矣,敢啓。傳曰,知道。
尹羽烈,以義禁府言啓曰,時囚罪人魏魯喆,依大典通編陵上失火陵官杖八十徒二年公罪懸入之文,收贖放送之意,敢啓。傳曰,知道。
又以義禁府言啓曰,全羅監司金啓溫狀啓內,防踏前僉使鄭義鎭罪狀,令攸司稟處事,啓下矣。鄭義鎭今方待命,拿囚之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人鄭義鎭,以輪行之時疾,方在苦痛,而觸風添劇,言語謊澁,四到昏迷,症形十分危重云。罪人病勢如此,則一邊保放,一邊草記,曾有定式矣。鄭義鎭姑爲保放之意,敢啓。傳曰,知道。
又以備邊司言啓曰,卽見京畿監司朴宗薰狀啓,則以爲,大賑之餘,麥事失稔,農糧難繼,民勢遑汲,留庫各穀中,限二萬石特許加分事,請令廟堂稟處矣。本道應分之還,本自不敷,而況今賑資,專出於還穀,排還不足,比前尤甚,農務方殷,農糧切急,依所請石數,許令加分,何如?傳曰,允。
又以義禁府言啓曰,京畿監司朴宗薰狀啓內,楊州牧殺獄罪人李云得越獄逃躱,跟捕今滿百日之限,而尙未捉得,萬萬駭然,該牧使洪大淵,令攸司稟處事,啓下矣。洪大淵今方待命,拿囚之意,敢啓。傳曰,知道。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,明日常參·經筵,取稟。傳曰,停。
尹羽烈啓曰,來二十五日朝參日次矣,敢稟。傳曰,停。
李愚在啓曰,右副承旨金履載今日不爲仕進,卽爲牌招,何如?傳曰,允。
注書李驥秀病,代以李在鶴爲假注書。
傳于南惠寬曰,留院公事入之。
以忠淸監司趙貞喆狀啓,沃川郡守李馨秀受由上京,身病猝重,還任無望,不得已罷黜事,傳于李愚在曰,令該曹口傳差出,催促下送。
吏曹口傳政事,以朴會壽爲沃川郡守。
傳于李愚在曰,同福縣監未差之代,令該曹口傳差出,催促下送。
吏曹口傳政事,以李奎說爲同福縣監。
以右副承旨金履載牌不進罷職傳旨,傳于尹羽烈曰,只推。
尹羽烈,以義禁府言啓曰,卽接月令醫員金興信手本,則時囚罪人洪大淵,素患痰癖之症,尙未差復,又添毒感,食飮全却,氣息奄奄,目下症形,實有難保之慮云。罪人病勢如此,則一邊保放,一邊草記,曾有定式矣。洪大淵姑爲保放之意,敢啓。傳曰,知道。
上在昌德宮。停常參·經筵。
自卯時至酉時,灑雨下雨,測雨器水深一寸一分。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李愚在啓曰,明日·再明日健元陵忌辰祭齋戒·正日相値,視事頉稟之意,敢啓。傳曰,知道。
李愚在啓曰,右副承旨金履載今日不爲仕進,卽爲牌招,何如?傳曰,允。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
以右副承旨金履載牌不進罷職傳旨,傳于李愚在曰,只推。
以忠淸監司趙貞喆狀啓,淸州牧民家失火事,傳于南惠寬曰,聞甚矜惻,元恤典外,別加顧助事,分付。
李愚在,以弘文館言啓曰,應敎洪起燮,副校理李基栽,修撰金鐮,旣有只推之命,竝卽牌招察任,何如?傳曰,允。
李愚在啓曰,卽者兼司書林景鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李愚在,以侍講院言啓曰,兼司書林景鎭,以其親病,陳疏徑出,下番闕直,事甚未安。司書·兼說書未差,說書李同淳受由在外,不得已以上番姑降,而兼輔德李光文,以閣臣除本仕,兼弼善金箕殷,兼文學韓用儀玉堂入直。輔德李廷奎,弼善曺錫正,竝卽牌招,以爲推移姑降入直之地,何如?傳曰,允。
南惠寬,以都摠府言啓曰,入直軍兵等中日習射技放事,標信啓下矣。雨勢如此,不得設行之意,敢啓。傳曰,知道。
又以義禁府言啓曰,淸州牧使李瑗奎拿來,與京畿監司朴宗薰狀啓宣惠廳粘目憑閱處之事,傳旨啓下矣。李瑗奎時在任所云,依例發遣府羅將,拿來,何如?傳曰,待待命拿囚。
又以義禁府言啓曰,保放罪人洪大淵·鄭義鎭,還囚捧供以入,而兩囚病勢,一味苦劇,仍爲保放之意,敢啓。傳曰,知道。
義禁府啓目,務安縣監崔秀俊原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,羅州牧使洪養默原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,防踏前僉使鄭義鎭原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,楊州牧使洪大淵原情云云。問目內辭緣,泛稱遲晩,所當請刑是白乎矣,曾經敦寧都正,勿爲請刑,載在大典通編,議處,何如?判付啓,依允。又啓目,全州判官徐有永,扶安縣監李魯集等段原情云云。徐有永段,問目內辭緣,泛稱遲晩,刑推得情是白乎旀,李魯集段,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀,徐有永段,除刑推議處爲良如敎。
兼司書林景鎭疏曰,伏以,臣之老父,年旣衰耄,病仍沈痼,又因隣巷之不淨,閱月避寓,調將失宜,向於直中,忽聞添疾之報,蒼黃歸護,多方救療,而時當書筵之時開,繼有召牌之荐降,義分是懼,未敢言私,承命就直,亦至多日矣。卽接家信,則臣父宿症,復劇於捿屑之中,痰火交升,食飮全却,轉側須人,促臣歸視。臣自聞此言,心神飛越,按住不得,玆敢忙陳短章,徑出禁扃。伏乞聖慈,俯垂矜諒,亟賜鐫改,以便救護,仍治臣擅離之罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
尹羽烈啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李愚在啓曰,右副承旨金履載今日不爲仕進,卽爲牌招,何如?傳曰,與都承旨·左承旨竝許遞,前望單子入之,待下批牌招察任。
傳于李愚在曰,禮房承旨馳詣健元陵,奉審摘奸,局內諸陵,一體奉審以來。
承旨前望單子入之,洪奭周·吳泰賢·李光文落點。
尹羽烈啓曰,行都承旨洪奭周時在京畿長湍地,斯速乘馹上來事,下諭,何如?傳曰,允。
傳于南惠寬曰,留院公事入之。
尹羽烈啓曰,吏曹郞廳來言,同福縣監李奎說,憲府則雖已署經,諫院則尙未署經云。除在外外,未肅拜·呈告人員,竝卽牌招,何如?傳曰,一司除署經。
又以侍講院言啓曰,輔德李廷奎,弼善曺錫正牌不進罷職傳旨,今方未下,而當此書筵日開之際,下番闕直,一時爲悶,司書未差之代,令政院稟旨差出,以爲入直之地,何如?傳曰,允。
又啓曰,因侍講院草記,輔德李廷奎,弼善曺錫正牌不進,當此書筵日開之際,下番闕直,一時爲悶,司書未差之代,令政院稟旨差出,以爲入直之地事,允下矣。政官牌招,開改差出,何如?傳曰,允。
又啓曰,右承旨李愚在奉審進去,臣羽烈吏兵批兼進之意,敢啓。傳曰,知道。
有政。吏批,行判書朴崙壽進,參判金魯敬進,參議未差,左副承旨尹羽烈進。以鄭觀綏爲吏曹參議,李鍾運爲校理,趙冀永爲司書,鄭基善爲兼說書,鄭晩錫爲判尹,金熙周爲右尹,李文會爲同經筵,韓用鐸爲禮賓提調,閔秉勳爲兵曹正郞,沈魯榮爲刑曹正郞,李鍾穆爲司成,辛景烈爲康陵令,方禹矩爲司圃別提,李嗣萬爲引儀,金相種爲童蒙敎官,邊相岱·李鍵爲假引儀,崔斗顯爲掌樂主簿,洪治九爲崇靈殿參奉,康致衢爲武烈祠參奉。訓鍊提調單韓用鐸,承文著作單鄭郁東。懷德縣監李普漢,唐津縣監趙基復相換事承傳。
兵批,判書趙德潤進,參判申溆病,參議鄭景祚入直,參知李基崇病,左副承旨尹羽烈進。以鄭晩錫爲都摠管,李朋錫爲司僕將,李厚重·趙學永·朴鐄爲五衛將,姜最顯爲忠翊將,孫相秀·李大成爲景福將,李勉學爲都摠經歷,鄭鵬采爲都摠都事,金鎭永爲訓鍊判官,李元敬爲右捕盜從事官,李昇淵爲備邊郞,成永豐·金魯喆爲宣傳官,李鎭國爲文城僉使,金鼎秀爲知世浦萬戶,趙德演爲黔毛浦萬戶,楊繼弘爲加背梁萬戶,沈憲永爲蔚山監牧官。前判官李載豐,今加折衝加資事覆啓判下。同知李彦秀,僉知趙鎭坤·柳基常,護軍金敎根·金會淵,副護軍金履載·朴宗珩·李春英,副司果李羲肇·金元根·金在元,副司勇權世敏,以上竝單付。
以輔德李廷奎,弼善曺錫正牌不進罷職傳旨,傳于李愚在曰,只推。
以應敎洪起燮,副校理李基栽,修撰金鐮牌不進罷職傳旨,傳于李愚在曰,只推。
尹羽烈,以訓鍊都監言啓曰,宿衛事體之嚴重,內外營無異,而日前廣智營軍卒,無端闕番,現捉於考察之時,身爲將領,初不覺察,揆以師律,已是難恕,而若其私自勘棍,掩置不報,尤極駭然。該哨官沈,汰去之意,敢啓。傳曰,知道。
南惠寬,以義禁府言啓曰,卽接月令醫員金俊男手本,則時囚罪人李魯集,多日驅馳之餘,猝得暑癨之症,上吐下瀉,氣息奄奄,又添毒感,症形危重云。罪人病勢如此,則一邊保放,一邊草記,曾有定式矣。李魯集姑爲保放之意,敢啓。傳曰,知道。
吏曹啓目粘連,觀此忠淸監司趙貞喆狀啓,則以爲,懷德素以難治之邑,近年以來,百弊蝟興,若不別般釐革,實多民邑之憂,而時縣監李普漢,非不孜孜願治,恐難一朝振刷是白遣,唐津縣監趙基復,人旣精詳,政又綜密,可以委畀責成。懷德縣監李普漢,唐津縣監趙基復,使之相換,各盡其力,恐合便宜,令該曹稟旨施行亦爲白有臥乎所。較邑務之劇易,量人才之短長,從便換差,各當其力,旣多已例是白如乎,兩邑守令相換一款,依狀請施行,何如?判付啓,依允。
上在昌德宮。停常參·經筵。
南惠寬啓曰,明日常參·經筵,取稟。傳曰,停。
又啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
又以侍講院言啓曰,下番闕直,已至多日,事甚未安,新除授兼說書鄭基善翰苑入直,司書趙冀永,卽爲牌招入直,何如?傳曰,允。
以司書趙冀永牌不進罷職傳旨,傳于南惠寬曰,只推。
南惠寬啓曰,卽者副修撰韓用儀,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
南惠寬,以弘文館言啓曰,本館下番闕直,事甚未安,應敎洪起燮,校理李鍾運,副校理李基栽,修撰金鐮,副修撰尹永輝,竝卽牌招,以爲推移入直之地,何如?傳曰,允。
尹羽烈啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以慶尙監司李存秀狀啓,禮泉郡民家失火事,傳于尹羽烈曰,聞甚矜惻,原恤典外,別加顧助事,分付。
吏曹啓目粘連,觀此咸鏡監司李羲甲狀啓,則以爲,定平一邑,以孔道至殘之局,百弊蝟集,已自常年,莫可支保,而比歲以來,連値歉荒,邑事則殆如亂麻,民勢則甚於倒懸。況又今番亢暵,數朔孔棘,被災尤酷,目下本邑民情之遑汲,爲一道之最是白在如中,該府使尹禹鉉,人旣剛明,治又諳熟,莅任三載,成績已著,而中途陞資,瓜期在卽,此時迎送之貽弊邑民,萬萬可悶。同府使尹禹鉉,限明年麥秋,特爲仍任,恐合事宜,請令該曹履啓稟處亦爲白有臥乎所。守令之準瓜差代,卽金石之典,而該邑事勢,若有難付生手之慮,則說邑勢之緩急,量朔數之遠近,陳請仍任,以責成效,旣多已例是白如乎,今此狀辭,必有所揣量而然。定平府使尹禹鉉,依狀請限明年麥秋,特許仍任,何如?判付啓,依允。
上在昌德宮。停常參·經筵。
藥房都提調韓用龜,提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知道。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,玉堂備員,間視事頉稟之意,敢啓。傳曰,知道。
李光文啓曰,右尹金熙周,除拜後過三日不爲出肅,依定式推考警責,仍卽牌招察任,何如?傳曰,允。
傳于尹羽烈曰,大臣·備局堂上引見。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
李光文啓曰,卽者副應敎金箕殷,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
南惠寬啓曰,副應敎金箕殷受由,校理李晉淵,副校理申綽在外,副修撰韓用儀陳疏徑出,玉堂上下番俱空,事甚未安。應敎洪起燮,校理李鍾運,副校理李基栽,修撰金鐮·李鶴秀,副修撰尹永輝,竝卽牌招,以爲推移入直之地,何如?傳曰,允。
以應敎洪起燮,校理李鍾運,副校理李基栽,修撰金鐮,副修撰尹永輝牌不進罷職傳旨,傳于南惠寬曰,只推。
南惠寬啓曰,卽者文學尹命圭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
南惠寬,以侍講院言啓曰,文學尹命圭,以其親病,陳疏徑出,上番闕直,事甚未安,兼輔德李光文,以閣臣除本仕,兼弼善金箕殷玉堂入直矣。陳疏受由,輔德李廷奎,弼善曺錫正,兼文學韓用儀,竝卽牌招,以爲推移入直之地,何如?傳曰,允。
又以禮曹言啓曰,卽接廣州幼學兪彦佑所志,則以爲,族侄漢敎,嫡妾俱無子,以其同姓十六寸兄漢商第二子中柱,欲爲立後,兩家諸族,同議完定,而漢商夫妻,俱爲作故,拘於常規,不得循例立案,依定式草記稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長兪彦佑所訴旣如此,依定式,兪漢商第二子中柱,立爲兪漢敎之後,何如?傳曰,允。
尹羽烈,以兵曹言啓曰,翊衛司侍直李友信除授在外,過限未肅拜,景福宮衛將崔世英,慶熙宮衛將李彦秀·徐興國,俱以病難供職,呈狀乞遞,竝改差,何如?傳曰,允。
禁府啓目,原州判官李原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
知事南公轍疏曰,伏以,臣歷觀前史,必先擇掌財賦之人,或稱得廉士以任之,或稱用正人以處之,掄揀之重,不下於文學政事。蓋賦稅者,謂公田什之一,及工商衡虞之人,仰以供宗廟社稷之祀,上躬奉養,百官祿食,軍馬徒隷之役與不時賜予之需也。其事至繁,其責至重,苟非淸足以律己,才足以辦事,智足以周知物情,威足以憚壓郡縣者,莫宜居之。嗚呼,此何等時也,饑饉癘疫,積尸如山,京外蓄積,在在枵然,謂之無一包之穀,一疋之布,殆非過語也。而以臣之病痼,以臣之庸疎,使之久掌財賦之任,欲責成效者,聖朝綜核之政,誠不料若是之過誤。聾瞽之辨聲色,焦僥之負千勻,決知其不可强也。國家自七八年以來,連値無前之大歉,舊蓄已罄,新入漸縮,至於昨歲,自度支所用,勢如弩末竿頭,而臣所管惠局,以一年之入,計一年之出,則收租小欠,將近五萬石之多。臣於向日筵稟後,自明年新捧以前貢價,皆以錢代米,分數磨鍊,預先出給,此實出於深軫貢民難支之弊,欲其有一分紓力之道也。諸道漕稅,以今凶荒,雖未能如期盡輸於京倉,竊意捧載裝發,皆有不易之定限,設使隨捧隨發,鱗次徐到,一朔僅得七八千石,則庶可爲一朔之用,臣之所待,不可謂太侈,而妄自以爲如此,則亦可苟且塗抹,支過一歲。今則夏序過半,一船不至,至於錢木,亦全數不來,前月貢米,旣不得出給,苦待今朔,而又無到倉,竝與米錢而亦將闕等。貢人軍兵失哺可矜之狀,猶屬第二,享需上供之未及授價,督責進排,不但事體之苟艱,亦係行不得之政,而因此而都下市直,日漸翔貴,民心嗷嗷,莫可底定,豈外邑民情之困乏,今至無奈何耶?抑守宰奉法,漸不如前,干譽之政,多歸公納,而甚則吏鄕之乘時射利,無所不至耶?抑如臣者,淟涊居職,誠力不能孚感於人,而威望不足警彈列邑而然耶?以言乎民情,則事目給災之後,道臣請之又請,加劃至多,此猶不足,以其尤甚,待秋寬限,則朝家之惠澤,至矣盡矣。然猶玩愒,不以惟正之供,視爲應納之物者,寧有是理?以言乎守宰,則雖有尤無良之人,國綱不至盡頹,凡上所云,臣未敢必信,此專由於臣之無似,不能事事,筵奏行會者,守令差員,漠若不聞,前後關飭,則閱月經時,少無實效,京廳經用之破敗罄竭,至於此極。昔平原君家,不肯出田稅,田部吏捕治平原用事〈者〉九人,韋澳爲京兆判官,凡權貴不輸官賦者,竝逮繫之,賦稅之法,至嚴且重,公子貴人,以法從事,不稍饒貸。而今則遐鄕下土之富豪頑民,猶且角勝朝令,視爲常事,公稅輸納,恥居人先,守土之吏,督運之官,撫摩太過,病在姑息,而畢竟罰無所加,恩則歸己,故轉相倣效,無復顧憚。近日生靈之倒懸,歉荒之慘酷,臣雖愚迷,亦豈不念,而大抵此事,不專在於民窮之故,歲歉之罪也,言之及此,寧不寒心?且臣疾病沈痼之狀,聖明之所俯燭,而通朝之所共知,顔貌非復昔日,精神不及凡人,居常淹淹,卽是床笫上一物耳。理宜乞得長暇,安意調治,而適値艱虞之會,身縻重任,竊恐言私之懇,或歸避事之科,因仍蹲冒,拖至許久,而今則病狀日篤,廳勢日急,決非魯材綿力,視纔養病坊之時。且念目下理財之術,雖未易言,苟求踰於臣者,不患無人。臣若嚴畏遲回,終不言去,則臣身狼狽,猶屬細故,一日在職,有一日之憂,二日在職,有二日之弊,僨誤之害,竟歸於公,則臣雖萬被誅罰,不可追矣。百爾思量,計不獲已,玆敢仰首祈懇於天地父母之前。伏願殿下,念重務之不宜虛縻,諒至懇之未可終咈,特許遞免,回授可堪之人,仍命攸司,議臣僨事之罪,以昭法紀,公私不勝幸甚。臣無任云云。答曰,省疏具悉。卿其勿辭行公。
兼弼善金箕殷疏曰,伏以,臣之周旋禁直,已爲旬有餘日矣。獲參賓對,昵近日月之光,叨陪胄筵,時瞻溫文之容,分願已足,榮幸無比。而惟是離違病父,不得將護,在臣私情,日夜憂慮。卽自賓筵退出,家信踵以來到,臣父近因避寓棲遑,調攝失宜,素患痰癖之症,挾感倍添,寒熱往來,精神昏眩,眞元大下,氣息綿綴,臣心倍切焦灼,不得安坐直廬,玆敢忙陳短章,徑出禁扃。伏乞聖慈,曲垂矜諒,亟許遞臣本兼職名,俾得專意救護,仍命治臣擅離之罪,以肅朝綱之地,不勝幸甚。臣無任云云。省疏具悉。爾其勿辭救護。
文學尹命圭疏曰,伏以,臣之偏母,素患風痺之疾,年老漸痼,寧日恒少,臣無兄弟,每獨將護,以若情勢,實無離側供職之望,而感宿趼之特除,欣胄筵之昵侍,未敢言私,趨走於講僚之末,已三箇月,而近因番次之艱乏,滯直又多日矣。卽見家信,則臣母宿病呻囈之中,又添外感,胸痰肆頑,寒熱交攻,形症忽地危劇,促臣歸視,急伻踵至,臣聞此報,方寸焦灼,按住不得,玆敢忙陳短章,徑出禁扃。伏乞聖慈,俯垂矜諒,亟鐫臣職,俾便救護,仍治臣擅離之罪,以肅朝綱,不勝幸甚。臣無任云云。省疏具悉。爾其勿辭救護。
乙亥五月二十五日卯時,上御大造殿。藥房入診,大臣·備局堂上引見入侍時,都提調韓用龜,提調金在昌,副提調李光文,記事官李若愚,別兼春秋朴齊聞,記事官鄭基善,檢校待敎李鶴秀,左副承旨尹羽烈,假注書李在鶴,事變假注書金持純,領議政金載瓚,右議政金思穆,行吏曹判書朴崙壽,刑曹判書金蓍根,戶曹判書韓用鐸,兵曹判書趙德潤,工曹判書李好敏,行護軍韓致應,訓鍊院都正李溏,韓陵君李海愚,行護軍金基厚,副應敎金箕殷,以次進伏,醫官吳千根·秦東秀·卞之錞·洪旭浩·鄭重周·金宇敬·權以中,進伏楹外訖。載瓚等曰,近日雨暘雖適,日候甚熱,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,亦皆一樣矣。仍命醫官入診,旭浩診候訖,退伏奏曰,脈候左右三部調均矣。上命藥房先退,在昌等退出。上曰,次對爲之。載瓚曰,久未登筵,下情紆鬱,今日爲承候來待,而其於稟定之事,實爲無多矣。仍奏曰,都下米穀,近益刁蹬,若或日晩赴市,將至有錢未售,民間悶急之勢,殆甚於春初。蓋今都民資活,惟以江上穀商之及時發賣,爲一分救荒之望,而近聞五江富商,藏穀不賣,以待穀價益貴之時云。見今一包之直,將近二十緍,而此猶不厭其慾,必俟更加騰貴者,此其罪已固罔赦。況前已貿藏者,乘夜裝載,還置於杏洲以下,未及貿來者,故不入京,觀望於造江以上,或將散之他道,惟意射利,或又潛結外邑,圖得防納之故,自近日以來,江上儲穀,一齊枵然,都下民食,益無所資,閭里騷繹,若將不保。大抵外邑則麥已登場,今方食實,且過數朔,則早稻早粟,亦當成實,尙可以因此延活,至於都下,則稅船過期不來,貢米亦爲代錢,而又失此許多商穀,則他無所靠,將何以爲生乎?然而富商輩暋不爲念,意在貪多,竝與已到迫之穀,還爲運去者,合用極律,尙有餘罪矣。自京江至沿浦各處,嚴加詗察,若是載穀之船,無論大小多少,一切防禁,俾無得放過一船,若其京商之造謀售奸者,外邑之行貨防納者,竝卽捉囚營獄,窮覈登聞,亟施當律之意,關飭京畿道臣。江上留穀,如或有散佚之他之弊,左右捕將,從重勘處,又或京各司下屬,藉此爲利,更添一弊,則各卽一一摘發,嚴刑島配,而先以此意,嚴加申飭,何如?上曰,依爲之。出擧條載瓚曰,前校理李龜雲上疏,以本道近有邪學之徒,見捉鎭營,今當究覈,竝用破家瀦澤之典,殄滅首從爲辭,而有令廟堂稟處之命矣。凶徒又倡邪學,流入嶺南,將使鄒魯之鄕,亦被汚染之患,尤極萬萬驚惋,道臣頃以此事,已報梗槪矣。嚴覈得情後,自當更爲登聞,極請當律,待道啓上來,始爲稟處,儒臣則憂憤所激,請以洞加鋤治則爲可,而硬定大逆極層之律名,不分首從,直請竝施,未知其果爲得體,推考,何如?上曰,依爲之。出擧條載瓚曰,卽見慶尙監司李存秀狀啓,則以爲,元會常賑未捧居末陜川郡守鄭昌耆,居二昌寧縣監尹弘圭,軍餉未捧居末居昌府使尹彝鉉,居二龍宮縣監宋啓洙,居三草溪前郡守尹喜成,別會穀未捧居末安義縣監尹聲大,丙寅別置米未捧居末陜川郡守鄭昌耆,請令廟堂稟處矣。己巳湖南,辛未關西,俱以遇歉最甚,凡未捧守令,竝從末勘,以推考勘處矣。昨年嶺南,比之兩年兩道,殆有甚焉,宜有參諒之政,依兩道已例,無論三等,以從重推考施行,何如?上曰,依爲之。出擧條載瓚曰,月食已過,禮部回咨,依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?上曰,依爲之。出擧條載瓚曰,禮曹判書金履陽備局有司堂上差下,戶曹判書韓用鐸貢市堂上差下,兵曹判書趙德潤湖南句管堂上差下,使之察任,何如?上曰,依爲之。出擧條上曰,大臣就座,諸宰奏事。崙壽曰,春坊遞職後,一依玉堂例置處,卽是古法,而近來久未擧行矣。自今以後,春坊之遞職者,依例送西,以復古規,何如?上曰,依爲之。出擧條羽烈曰,注書李驥秀仕日已滿十五朔之限,仕滿狀依例成送吏曹,何如?上曰,依爲之。出擧條羽烈曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條惠慶宮進服益氣調元湯前方中,便香附加五分,加山査肉一錢,自今日五貼式日次製入。出榻敎上命大臣先退,載瓚等退出。又命退,承史以次退出。
上在昌德宮。停常參·經筵。
巳時午時,日暈。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,玉堂上下番俱空,事甚未安。應敎洪起燮,校理李鍾運,副校理李基栽,修撰金鐮,副修撰尹永輝,旣有只推之命,竝卽牌招,以爲推移入直之地,何如?傳曰,允。
以應敎洪起燮,副校理李基栽,修撰金鐮,副修撰尹永輝牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至經宿,事甚未安。應敎洪起燮,副校理李基栽,修撰金鐮,副修撰尹永輝,旣有只推之命,校理李鍾運疏批已下,竝更牌招,以爲推移入直之地,何如?傳曰,允。
以應敎洪起燮,校理李鍾運,副校理李基栽,修撰金鐮,副修撰尹永輝牌不進罷職傳旨,傳于南惠寬曰,只推。
以輔德李廷奎,弼善曺錫正,兼文學韓用儀牌不進罷職傳旨,傳于南惠寬曰,只推。
南惠寬,以侍講院言啓曰,上番連日闕直,事甚未安。輔德李廷奎,弼善曺錫正,兼文學韓用儀,旣有只推之命,竝更牌招,以爲推移入直之地,何如?傳曰,允。
以輔德李廷奎,弼善曺錫正,兼文學韓用儀牌不進罷職傳旨,傳于南惠寬曰,只推。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
南惠寬,以吏曹言啓曰,歙谷縣令申大翕今年歲首,年滿七十,當爲改差,而以該邑設賑,限麥秋仍任矣。今則賑事已畢,依例改差,何如?傳曰,允。
吏曹啓目粘連,觀此江原監司趙弘鎭別單,則以爲,平康縣監金徹淳段,以連年慘歉之邑,有衆民將散之憂,而捐廩蠲俸,實惠旣多,査逋均糶,績弊頓祛,才諝幹局,可見盤錯之利器,論其實績,果爲諸邑之最,自備各穀一百六石是如爲白有臥乎所,三載營賑,一副規模,聲績如是茂著,其在褒嘉之政,似當施以陞敍調用之典是白乎旀。鐵原府使趙雲衢段,蠲俸而紓民力,辦財而貿賑資,緩急盡宜,賙賑不乏,境無流氓,路播稱頌,自備各穀一百五十三石零是如爲白乎旀,通川郡守韓用諴段,荐荒之餘,營賑旣勤,分穀亦精,千餘飢口,一無捐瘠,自備各穀二百六石零是如爲白有臥乎所,上項兩邑守令等段,盡心賑政,亦甚嘉尙,似當竝施兒馬賜給之典是白乎旀。歙谷縣令申大翕段,付還抄飢,有條不紊,饋粥給糧,旣精且厚,自備各穀十二石零是如爲白乎旀,原州判官李段,預先經紀,隨事殫竭,抄飢精約,民無捐瘠,自備各穀一百七十六石是如爲白乎旀,伊川府使任厚常段,旣務蘇革,亦勤撫恤,試行里賑之法,民有便易之頌,自備各穀七十一石零是如爲白有臥乎所,任厚常段,以邇列之臣,出膺百里之任,善治善賑,係是職分內事是白遣,李段,因道啓纔已拿處是白遣,申大翕段,克盡職分內事,而別無表異之著稱,自備亦旣不多,竝只置之爲白乎旀。伊川閑良申在旻願納錢五百兩,貿各穀一百五十石,補賑是如爲白有臥乎所,依事目施以帖加成給之典爲白乎矣,竝只係干恩賞,臣曹不敢擅便,上裁,何如?判付啓,依回啓施行爲良如敎。
校理李鍾運疏曰,伏以,臣頃叨館銜,隨參圈座,圈事纔完,而臺言旋發,參座諸人,次第引義,蓋主圈完圈,雖出於長僚,參聞可否,臣亦與焉,從此玉署一步,鐵限萬重,乃者新除,又及臣身,臣誠驚惶慙恧,益不知措躬之所也。庚牌之下,承膺無路,玆陳短章,仰瀆崇嚴。伏乞聖慈,俯垂鑑諒,亟削臣職,以安微分,仍治臣瀆擾之罪,以肅朝綱焉。臣無任云云。省疏具悉。爾其勿辭察職。
上在昌德宮。停常參·經筵。
自辰時至人定,灑雨下雨,測雨器水深四寸一分。
自人定至二十八日開東,灑雨下雨,測雨器水深四分。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,來初一日輪對日次,而救食齋戒相値,頉稟之意,敢啓。傳曰,知道。
尹羽烈啓曰,同副承旨李光文今日不爲仕進,卽爲牌招,何如?傳曰,允。
南惠寬啓曰,玉堂上下番俱空,已至多日,事甚未安。應敎洪起燮,校理李鍾運,副校理李基栽,修撰金鐮,副修撰尹永輝,旣有只推之命,與副修撰韓用儀,一體牌招,以爲推移入直之地,何如?傳曰,允。
以應敎洪起燮,副校理李基栽,修撰金鐮,副修撰尹永輝再牌不進罷職傳旨,傳于南惠寬曰,只推。
以校理李鍾運牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎洪起燮,校理李鍾運,副校理李基栽,修撰金鐮,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
以應敎洪起燮,校理李鍾運,副校理李基栽,修撰金鐮,副修撰尹永輝·韓用儀牌不進罷職傳旨,傳于南惠寬曰,只推。
南惠寬啓曰,卽者義禁府都事來言,時囚無得過三日滯囚,曾有定式矣。時囚罪人崔秀俊·洪養默·徐有永·李,保放罪人鄭義鎭·洪大淵·李魯集,當爲議處,而判義禁南公轍受由,次堂例不得擧行云,何以爲之?敢稟。傳曰,令次堂擧行。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
南惠寬,以侍講院言啓曰,上番闕直,已至多日,事甚未安,缺字。
輔德李廷奎,弼善曺錫正,兼文學韓用儀牌不進罷職傳旨,傳于南惠寬曰,只推。
以京畿監司朴宗薰狀啓,加平郡人物燒死事,傳于尹羽烈曰,聞甚矜惻,元恤典外,別加顧助事,分付。
南惠寬,以成均館大司成意啓曰,食堂供士,事體重大,而今日夕食堂,有闕供之擧。臣聞極驚駭,馳詣泮宮,招致支供該掌,査問其由,則以爲,多士支供之需,官下飯米之外,懸房專當擧行,而懸房之失業,日甚一日,雖欲竭力奉行,辦出無路,竟至闕供之境云。事勢雖云如此,堂堂賢關,遽然闕供,事極驚悚。泮民之勢,旣至無奈,本庫飯米,久已罄竭,無他變通設堂之道。臣猥忝養士之地,不能先事董飭,致此闕供之擧,惶恐待罪之意,敢啓。傳曰,聞甚未安。懸房救弊之前,姑令戶曹量宜區劃,毋至闕供之境。食堂爲弊之事,泮民失業之由,令廟堂以救弊之道,消詳論理草記稟處,勿待罪。
同義禁趙鍾永·李志淵·南履翼聯名疏曰,伏以,卽者本府時囚議處,有令次堂擧行之命矣。臣等旣忝居同知事之列,固當竭蹶趨承之不暇,而第伏念,王府議讞,事體至重,次堂替行,本非常例,故曾有先朝受敎,昭載本府故事。昨年諸臣,以是陳疏,不得奉行。月前議處,又復援例,旣蒙允許,顧今臣等所處,實無異同。成命之下,冒膺無路,玆敢聯陳短章,仰瀆崇聽。伏乞亟寢次堂擧行之命,以存公格,以安私分焉。臣無任云云。答曰,省疏具悉。判金吾許遞,前望單子入之,待下批牌招議處。
上在昌德宮。停常參·經筵。
自開東至申時,灑雨下雨,測雨器水深八分。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
南惠寬啓曰,玉堂上下番俱空,已至多日,事甚未安。應敎洪起燮,校理李鍾運,副校理李基栽,修撰金鐮,副修撰尹永輝·韓用儀,旣有只推之命,副應敎金箕殷由限已過,一體牌招,以爲推移入直之地,何如?傳曰,允。
以應敎洪起燮,校理李鍾運,副校理李基栽,修撰金鐮,副修撰尹永輝·韓用儀牌不進罷職傳旨,傳于南惠寬曰,只推。
判義禁前望單子入之,朴崙壽落點。
南惠寬啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
以應敎洪起燮,副應敎金箕殷,校理李鍾運,副校理李基栽,修撰金鐮,副修撰尹永輝·韓用儀牌不進罷職傳旨,傳于南惠寬曰,只推。
以忠淸監司趙貞喆狀啓,鎭川縣民家失火事,傳于南惠寬曰,聞甚矜惻,元恤典外,別加顧助事,分付。
南惠寬,以侍講院言啓曰,上番闕直,已至多日,事甚未安。輔德李廷奎,弼善曺錫正,兼文學韓用儀,旣有只推之命,兼弼善金箕殷,文學尹命圭由限已過,一體牌招,以爲推移入直之地,何如?傳曰,允。
以輔德李廷奎,弼善曺錫正,兼弼善金箕殷,文學尹命圭,兼文學韓用儀牌不進罷職傳旨,傳于南惠寬曰,只推。
南惠寬,以禮曹言啓曰,卽接南關王廟守直官所報,則今番雨後,本廟正殿樑上塗灰剝落,中閤上及神門與左右行閣,間間滲漏,北邊虹俠門年久朽傷,卽速修改云矣。見今雨水頻仍,有難動役,修改之節,姑待快晴,擇吉擧行,何如?傳曰,允。
尹羽烈,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
尹羽烈,以備邊司言啓曰,以成均館食堂闕供事草記,傳曰,聞甚未安,懸房救弊之前,姑令戶曹量宜區劃,毋至闕供之境。食堂爲弊之事,泮民失業之由,令廟堂以救弊之道,消詳論理草記稟處,勿待罪事,命下矣。今此闕供之由,不但供米之已匱,專以懸房支供錢之不得策應,以至闕供之境,事未前有,萬萬驚歎。戶曹元劃米,無待稅穀之入來,卽爲推移先送,十月給代錢,亦是自戶曹輸送者,而目下排用,無他容措,不可遲待十月之限,與供米竝卽前期輸送之意,分付戶曹。至於懸房捄弊之方,更爲爛加商議,從後稟處,何如?傳曰,允。
南惠寬,以成均館大司成意啓曰,本館闕供草記,答曰,聞甚未安,懸房救弊之前,姑令戶曹量宜區劃,毋至闕供之境。食堂爲弊之事,泮民失業之由,令廟堂以救弊之道,消詳論理草記稟處,勿待罪事,命下矣。因聖批自戶曹區劃米錢,今方來到,故仍設夕食堂,臣卽退去之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深一寸。
夜自人定至三十日開東,灑雨下雨,測雨器水深二寸五分。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰金鐮,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,修撰金鐮,副修撰尹永輝·韓用儀牌不進罷職傳旨,傳于南惠寬曰,只推。
尹羽烈啓曰,明日傳香禮房承旨當爲齋宿,而右承旨李愚在今日不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批牌招察任。
承旨前望單子入之,徐鼎輔落點。
以弼善曺錫正,兼弼善金箕殷,文學尹命圭牌不進罷職傳旨,傳于尹羽烈曰,只推。
尹羽烈,以侍講院言啓曰,上番闕直,已至多日,事甚未安。輔德李廷奎陳疏,兼文學韓用儀呈辭入啓,弼善曺錫正,兼弼善金箕殷,文學尹命圭,旣有只推之命,竝更牌招,以爲推移入直之地,何如?傳曰,允。
徐鼎輔啓曰,卽者司書趙冀永以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹羽烈啓曰,輔德李廷奎,兼文學韓用儀,司書趙冀永受由,兼輔德李光文,閣臣除本仕,說書李同淳在外,兼說書鄭基善翰苑入直,春坊上下番俱空,事甚未安。弼善曺錫正,兼弼善金箕殷,文學尹命圭,旣有只推之命,與兼司書林景鎭,一體牌招,以爲推移入直之地,何如?傳曰,允。
徐鼎輔啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于徐鼎輔曰,只推。
徐鼎輔啓曰,明日傳香禮房承旨當爲齋宿,左副承旨尹羽烈,卽爲牌招,何如?傳曰,允。
尹羽烈,以吏曹言啓曰,今此宗廟朔祭大祝,前司書李翊會塡差,而時無職名,令該曹口傳付軍職,何如?傳曰,允。
兵曹口傳政事,副司果單李翊會。
徐鼎輔,以都摠府言啓曰,副摠管李志淵,以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,本局局別將蔡翼永身病甚重,勢難察任,改差,何如?傳曰,允。
又以義禁府言啓曰,保放罪人洪大淵·鄭義鎭·李魯集,還囚議處以入之意,敢啓。傳曰,知道。
禁府啓目粘連,向前洪養默亦,沿海大邑,荐値歉荒,民情事勢,非不軫念,而大同事目,還餉法意,至重且嚴,則竟未準捧,致此登聞,其不善董督之罪,在所難逭,以此照律,何如?判付啓,依允。又啓目粘連,向前崔秀俊亦,正供所重,事體自別,違越期限,各有當律,雖値災歲,事目之外,莫敢闊狹,法意至嚴,則尙多未捧,過期不納者,大違定制,有難參恕,以此照律,何如?判付啓,依允。又啓目粘連,向前鄭義鎭亦,定配罪人,不謹防守,以致逃失,過期未捕,揆以法意,誠極駭然,以此照律,何如?判付啓,依允。又啓目粘連,向前李魯集·徐有永等亦,還餉法意,本自至重,向來嚴飭,又何等申嚴,而未捧夥多,至登道啓,論以糴法,自有本律,不可以災歲,有所參恕,竝只以此照律,何如?判付啓,依允。又啓目粘連,向前李亦,民家失火,延及倉舍,以至穀物之燒燼,常時不能檢飭之罪,在所難免,以此照律,何如?判付啓,依允。又啓目粘連,向前洪大淵亦,錄啓重囚之越獄逃躱,紀綱所在,難逭重勘,而觀於囚供,不無故縱之跡,依新頒定式,本律啓勘後,公罪收贖,何如?判付啓,依允。
司書趙冀永疏曰,伏以,臣之老母,年迫六旬,素患痰癖之症,比來添加,每當潦暑之時,如期輒發,便成貞痼。惟左右扶將,惟及時調治,僅免頃刻之慮,而今當夏令,或恐昔疾復劇,日夕洞屬,適會胄筵日開,召牌荐降,義分是懼,私情莫恤,章皇就直矣。卽接家信,則臣母宿病,復發於跨旬之霖熱,頑痰凝結於胸膈,積氣從以衝亘,氷炭交作,食飮全却,臣聞此報,方寸煎灼,玆敢忙陳短章,徑出禁扃。伏乞聖慈,俯垂矜諒,亟遞臣職,以便救護,仍治臣擅離之罪,以肅朝綱,不勝幸甚。臣無任云云。省疏具悉。爾其勿辭救護。
輔德李廷奎疏曰,伏以,臣於見職,特點曠數也,侍講至榮也。又況由單加限,逈異常格,在臣感激之忱,有病而不敢言病,宜遞而不敢丐遞,隨處自力,此心斷斷。方當鎭日開筵之時,召牌之屢違,直廬之久曠,豈私分之所敢安,而臣母素患暑症,當夏如期,間添膈滯,嘔泄交劇,眞元澌綴,神識昏瞀,臣方左右扶將,雜試刀圭,離捨供職,其勢末由,敢控短籲,仰干崇嚴。伏乞聖慈,矜臣之情,遞臣之職,俾便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
自開東至辰時,灑雨下雨,測雨器水深一寸三分。
藥房都提調韓用龜,提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
王大妃殿進御加味六君子湯前方中,去天麻,加蒼朮·神麯各一錢,自今日五貼式日次製入事,榻前下敎。
惠慶宮進服益氣調元湯前方中,人蔘加五分,去半夏·便香附·枳殼,自今日五貼式日次製入事,榻前下敎。
徐鼎輔啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹羽烈曰,禮房承旨馳詣宗廟·景慕宮,奉審摘奸以來。
徐鼎輔啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依定式除標信開閉之意,敢啓。傳曰,知道。
尹羽烈啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰金鐮,副修撰尹永輝,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,副修撰尹永輝牌不進罷職傳旨,傳于尹羽烈曰,只推。
以兼弼善金箕殷再牌不進罷職傳旨,傳于尹羽烈曰,只推。
以弼善曺錫正,文學尹命圭,兼司書林景鎭牌不進罷職傳旨,傳于尹羽烈曰,只推。
尹羽烈啓曰,春坊上下番俱空,已至經宿,事甚未安。弼善曺錫正,兼弼善金箕殷,文學尹命圭,兼司書林景鎭,旣有只推之命,竝卽牌招,以爲推移入直之地,何如?傳曰,允。
以弼善曺錫正,文學尹命圭再牌不進罷職傳旨,傳于尹羽烈曰,只推。
以兼弼善金箕殷牌不進罷職傳旨,傳于尹羽烈曰,只推。
以兼司書林景鎭牌不進罷職傳旨,傳于尹羽烈曰,只推。
徐鼎輔啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于徐鼎輔曰,只推。
徐鼎輔,以兵曹言啓曰,卽接西所衛將鄭健行牒報,則大報壇東北水門箭鐵,爲雨水所激,全數拔落云。令紫門監堅實樹柵,卽速修改,而把守軍兵,廣智營入直砲手八名除出,限修改間,嚴加守直之意,分付,何如?傳曰,允。
又以訓鍊都監言啓曰,因兵曹草記,大報壇北墻東北水門鐵箭拔落處,廣智營軍八名除出,將校一人率領,限修築間,嚴加守直之意,敢啓。傳曰,知道。
南惠寬啓曰,標信出納,何等嚴重,而今日大報壇水門通修改間,把守軍除出時,本無待標信擧行之例,而該營將校以標信請出,誤爲來告,至於請出之境。臣之矇然不審,極爲惶恐,而該營大將,亦不可無警,推考,何如?傳曰,允。
徐鼎輔,以兵曹言啓曰,今五月各廳堂下武臣朔試射,臣曹連有故,不得爲之之意,敢啓。傳曰,知道。
禁府照目粘連,務安縣監崔秀俊矣本府議啓內,正供所重,事體自別,違越期限,各有當律,雖値災歲,事目之外,莫敢闊狹,法意至嚴,則尙多未捧,過期不納者,大違定制,有難參恕,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,全州判官徐有永,扶安縣監李魯集等矣本府議啓內,還餉法意,本自嚴重,向來廟飭,又何等申嚴,而未捧夥多,至登道啓,論以糴法,自有本律,不可以災歲,有所參恕,竝只以此照律罪,各杖一百收贖,告身盡行追奪,竝只私罪。奉敎依允爲旀,竝只功減一等爲良如敎。又照目粘連,原州判官李矣本府議啓內,民家失火,延及倉舍,以至穀物之燒燼,常時不能檢飭之罪,在所難免,以此照律,罪杖八十,徒二年定配,以公罪收贖。奉敎依允爲旀,功減一等爲良如敎。又照目粘連,楊州牧使洪大淵矣本府議啓內,錄啓重囚之越獄逃躱,紀綱所在,難逭重勘,而觀於囚供,不無故縱之跡,依新頒定式,本律照勘後,公罪收贖罪,杖七十,徒一年半定配,以公罪收贖。奉敎依允爲旀,功減一等爲良如敎。又照目粘連,羅州牧使洪養默矣本府議啓內,沿海大邑,荐値歉荒,民情事勢,非不軫念,而大同事自,還餉法意,至重且嚴,則竟未準捧,致此登聞,其不善董督之罪,在所難逭,以此照律,罪杖一百收贖,告身盡行追奪,私罪。奉敎依允。又照目粘連,防踏前僉使鄭義鎭矣本府議啓內,定配罪人,不謹防守,以致逃失,過朔未捕,揆以法意,誠極駭然,以此照律,罪杖一百收贖,告身盡行追奪,私罪。奉敎依允。
慶尙監司李存秀疏曰,伏以,臣猥以無似,叨受重寄,做事昧方,疵疣山積。以此人器,應此職任,雖在尋常無事之時,猶難責其成效,況値大荒振古,環一道盡劉之患,勢所不免,尤豈如臣材疎計拙者,所可萬一承當者哉?第臣之受任,適在此時,雖曰不幸之會,卽是報效之秋,愚不自量,向前擔夯,庶可以仰仗王靈,俯竭微誠,粗效一日之責,不敢爲逡巡前却之計,蹲冒挨過,已至于今。今則賑事方畢,嶺民麥食之日,卽臣瓜熟之期也。譬如大海無津,一葦孤杭,方在其中流也,傾覆之患,間不容息,此時爲梢工者,不暇以操舟之技拙,斂手而告退,及其僥倖前迫,喘息少定,則力已殫矣,氣已疲矣,惟當汲汲讓與別人,以圖善後之策,此常理之所當然也。且況嶺南是國家根本之地,而公私赤立,着手無處,未有如近年之甚者也。任此時接濟之策者,不可但以湊合零星之米穀,屑屑於設糜粥分鹽藿之事,自以爲荒政之善策,救民之實惠也。必也立紀綱而嚴黜陟,明法制而謹典守,然後方可有一半分豫備蘇殘之效。祗緣臣威望不足以憚壓,力量不足以轉移,守令之犯科者,名雖斥遣,卽不過因事而區處,故不知懲畏,府庫之蕩然者,縱欲去實,終不能按簿而覈實,故依舊枵罄。田簿之陳起相渾,而不能革其謬,軍籍之隣族替徵,而不能充其伍,爲政殆近周歲,成效無一可觀。若復沁泄度日,久據匪據,則旣往憂虞,實是方來之明驗,此所以上念國計,下恤民隱,量力揣分,決不欲仍叨於蔑效之地者也。惟聖明,察臣言之非出飭讓,諒臣心之非爲占便,亟賜遞改,回授可堪之人,以幸一道之民焉。仍伏念,近日國計之哀痛,愚夫愚婦之所共知,臣雖儱侗,亦豈全然不知,而特以漕邑民勢之萬不獲已,向有大同請退之疏。本道幅圓雖廣,任土作貢,山沿各異,大同之納以錢布者,爲四十餘邑,盡劃儲置,以作倭供,以米上納者,本不過十九邑,又因大臣所奏,減而爲十五邑,三分一停退,所還收者爲二千餘石,見停者不過四千餘石。大無之歲,大同請停,非但本道,他道之有其例也,先輩奏箚,亦可按而知之。雖然此蓋不得已也,曷嘗爲應行之事也?今此四千餘石,在常時不足有無,而到今停與不停,苟關都民騷與鎭之判,則嶺民事勢,有不可顧念,三分一見停者,掌賦之地,更爲盡請還收,亦無所不可,藩臣之所請,拘於事勢,見格於有司,自是常事,設或如是爲之,此是執經法之意,在臣身未必爲難安之端。而第緣本道民情導達之疏,至謂都下之騷擾,登諸筵奏,頒之中外,固知出於慮國計憂貢民之意,而災歲之民,本自易騷,且不識諸道貢賦之稅,粟米麻絲,隨處各殊,謂以嶺南一道幾萬大同米,一時盡停,無以頒給貢價,故如是爲慮,眞箇有缺望之歎,不無反添騷擾之慮。若知如此,漕邑民勢,雖極愍惻,臣豈有陳疏之擧乎?臣非以此爲引也,事實如是,故附陳於疏末,語涉煩瀆,不勝悚惶。臣無任云云。答曰,省疏具悉。卿其勿辭察任。
上在昌德宮。停常參·經筵。
自卯時至午時,灑雨下雨,測雨器水深五分。
徐鼎輔啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
傳于尹羽烈曰,吏兵批歲抄點下者,依例捧傳旨。
尹羽烈啓曰,卽者檢閱鄭基善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金陽淳·洪敬謨·李紀淵·朴齊聞,竝卽牌招,以爲推移入直之地,何如?傳曰,允。
以別兼春秋金陽淳·洪敬謨·朴齊聞牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝,旣有只推之命,竝更牌招,以爲推移入直之地,何如?傳曰,允。
以修撰金鐮牌不進罷職傳旨,傳于尹羽烈曰,只推。
尹羽烈啓曰,修撰金鐮,旣有只推之命,一體牌招,何如?傳曰,允。
以應敎洪起燮,副應敎金箕殷,校理李鍾運,副校理李基栽,副修撰尹永輝牌不進罷職傳旨,傳于尹羽烈曰,只推。
以修撰金鐮再牌不進罷職傳旨,傳于尹羽烈曰,只推。
尹羽烈啓曰,春坊上下番俱空,已至經宿,事甚未安。弼善曺錫正,兼弼善金箕殷,文學尹命圭,兼司書林景鎭,旣有只推之命,竝更牌招,以爲推移入直之地,何如?傳曰,允。
以弼善曺錫正,兼弼善金箕殷,文學尹命圭,兼司書林景鎭牌不進罷職傳旨,傳于尹羽烈曰,只推。
尹羽烈啓曰,吏曹郞廳來言,守令多窠,政事,取稟。傳曰,政官牌招開政。
又啓曰,今日政新除授春坊,竝待下批牌招,以爲入直之地,何如?傳曰,允。
尹羽烈,以吏批言啓曰,兵曹佐郞李相遠,受由過限不上來,依例改差,何如?傳曰,允。
有政。吏批,行判書朴崙壽進,參判金魯敬牌不進,參議鄭觀綏在外未肅拜,左副承旨尹羽烈進。啓曰,羅州牧使·全州判官,今當差出,而兩邑俱以湖南劇邑,物衆地大,素稱難治,不可不擇差,同道及他道,有聲績未準朔·已準限守令,竝擬,何如?傳曰,允。以金羲淳爲弘文提學,李同淳爲兵曹佐郞,李度明爲刑曹佐郞,曺錫正爲掌樂正,李亨會爲典簿,宋啓楨爲健陵令,李民植爲軍器主簿,李秀淵爲假監役,朴宗正爲永興府使,趙鎭宣爲羅州牧使,朴孝晉爲竹山府使,沈有祖爲通津府使,申在植爲靈光郡守,宋雲載爲全州判官,韓淳爲歙谷縣令,李沆爲扶安縣監,南秉寬爲務安縣監。定平府使尹禹鉉,限明年麥秋,仍任事承傳。再政。以洪儀泳爲弼善,尹豐烈爲說書,李相龍爲兵曹佐郞,沈存之爲敦寧判官,趙學廉爲中部都事,金命淵爲長城府使,趙雲路爲林川郡守。三政。以趙亨鎭爲龍安縣監。四政。以金載琬爲信川郡守。五政。以金在三爲公州判官。
兵批,判書趙德潤進,參判申溆病,參議鄭景祚入直,參知李基崇病,右承旨徐鼎輔進。以金熙周爲副摠管,金健柱爲曹司衛將,趙雲豪·申虎文爲五衛將,張文煥爲景福將,金箕豐·徐成逸爲慶熙將,趙德永爲訓鍊僉正,韓用夏爲都摠都事,魚錫命·曺光振爲訓鍊主簿,朴晦壽爲侍直,李義輔爲楊花別將。僉知李明錫·朴鑌·孫尙秀,副護軍李愚在·金命海,副司果金鎭國·崔致峻·辛耆榮竝單付。再政。以李普天爲同知,姜在謙爲中樞都事,金元根爲翊贊,徐羽淳爲訓鍊主簿。
傳于尹羽烈曰,新除授守令及未下直守令·邊將,皆令明日辭朝。
禮曹,今六月十八日大殿誕日陳賀時應行節目,參考前例磨鍊,依此擧行,何如?判付啓,權停爲良如敎。今六月十八日惠慶宮誕辰陳賀時應行節目,參考前例磨鍊,依此擧行,何如?判付啓,旣承慈敎,權停爲良如敎。
尹羽烈,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
徐鼎輔,以兵曹言啓曰,大報壇東北水門箭鐵,今已修改矣。把守軍兵,本處還爲入直之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而日食齋戒相値,不得設行之意,敢啓。傳曰,知道。
南惠寬,以奉常寺都提調·提調意啓曰,東耤親耕田所種大麥打作,則所出爲六石,小麥打作,則所出爲一石三斗之意,敢啓。傳曰,知道。
檢閱鄭基善疏曰,伏以臣,猥以菲才,濫叨華選,簪筆邇班,欣耿光之昵覲,挾冊胄筵,仰睿學之日就,只切在公之榮,何敢言私之計,而第臣老母,素多衰病,積聚關格,尤爲貞疾,小或失攝,則如期輒發,而臣終鮮兄弟,獨自扶將,自臣就直之後,無人診視,暑潦之妨於將護,藥餌之失於調導,本症越添,歷日委頓。臣家委伻,促臣歸視,臣自聞此報,情私煎迫,玆敢忙陳短章,徑出禁扃。伏乞聖慈,察臣懇迫之私,特遞臣職,治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至辰時,灑雨下雨,測雨器水深三分。
徐鼎輔啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李光文啓曰,昨日守令·邊將明日辭朝事命下,而邊將,有該曹初不知委,今日無一人辭朝,該曹擧行,萬萬未安。當該堂上,不可無警,從重推考,何如?傳曰,允。
又啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰金鐮,副修撰尹永輝,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,副修撰尹永輝牌不進罷職傳旨,傳于李光文曰,只推。
李光文啓曰,輔德李廷奎,司書趙冀永,由限已過,竝卽牌招入直,何如?傳曰,允。
以弼善洪儀泳牌不進罷職傳旨,傳于李光文曰,只推。
李光文啓曰,弼善洪儀泳,旣有只推之命,一體牌招,何如?傳曰,允。
以輔德李廷奎,弼善金箕殷,文學尹命圭,司書趙冀永牌不進罷職傳旨,傳于李光文曰,只推。
李光文啓曰,別兼春秋金陽淳·洪敬謨·朴齊聞,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·朴齊聞牌不進罷職傳旨,傳于李光文曰,只推。
李光文啓曰,事變假注書金持純,身病猝重,勢難察任,今姑改差,何如?傳曰,允。
金持純改差,代以金輦爲事變假注書。
徐鼎輔啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于徐鼎輔曰,只推。
南惠寬啓曰,春坊上下番俱空,已至多日,事甚未安。兼弼善金箕殷,文學尹命圭,兼司書林景鎭,旣有只推之命,竝更牌招,以爲推移入直之地,何如?傳曰,允。
以黃海監司李冕昇狀啓,遂安郡守兪碩柱秋還各穀發賣取剩,民訟鄕任賂門旁開,爲先罷黜,其罪狀,令攸司稟處事,傳于南惠寬曰,令該曹口傳差出,催促下送。
吏曹口傳政事,以金鐮爲遂安郡守。
以慶尙監司李存秀狀啓,晉州牧使金思羲,身病沈淹,不得已罷黜事,傳于南惠寬曰,令該曹口傳差出,催促下送。
吏曹口傳政事,以李潢爲晉州牧使。
傳于南惠寬曰,潭陽府使未差之代,令該曹口傳差出,催促下送。
吏曹口傳政事,以金思采爲潭陽府使。
傳于南惠寬曰,金堤郡守未差之代,令該曹口傳差出,催促下送。
南惠寬,以吏曹言啓曰,今此永禧殿慰安祭大祝,前修撰李奎鉉塡差,而時無職名,令該曹口傳付軍職,何如?傳曰,允。
兵曹口傳政事,副司果單李奎鉉。
南惠寬,以承文院都提調意啓曰,日食已過,禮部回咨,依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
又以禮曹言啓曰,卽接永禧殿官員所報,則連日陰雨之餘,本殿第一室前面月臺上層一塊,今日卯時量頹落,望瘞位後面內墻半間,亦爲頹圮云矣。不勝驚悚,臣履陽,進詣奉審,則果如殿宮所報,莫重之地,有此頹圮之患,不可無慰安之擧。慰安祭,不卜日今初四日設行,墻垣頹圮處,分付該監,卽爲圍排,改築之節,待快晴擇日擧行,何如?傳曰,允。
李光文,以備邊司言啓曰,卽見京畿監司朴宗薰道內還穀未捧守令·邊將請勘狀啓,昨年畿農,雖未免全歉,而還穀未捧,若是夥多,誠萬萬駭歎。各該守令·邊將,焉逭當勘之律,而第今賑事雖畢,麰還當前,及時收捧,不容少緩,而諸倅拿勘,適會此時,災年糴政,必有渙散之慮。待麰還畢捧後稟處之意,分付義禁府,何如?傳曰,允。
李光文,以訓鍊都監言啓曰,因兵曹草記,大報壇東北水門鐵箭拔落處,今已修改,把守軍還入直所,將校解送之意,敢啓。傳曰,知道。
徐鼎輔,以義禁府言啓曰,黃海監司李冕昇狀啓內,遂安郡守兪碩柱爲先罷黜,其罪狀,令攸司稟處事,啓下矣。兪碩柱,時在任所,依例發遣府書吏,拿來,何如?傳曰,允。
兼司書林景鎭疏曰,伏以臣,向者陳疏徑出矣,不賜譴罰,溫批救護,到底聖恩,感祝無地。臣之父病,尙此彌劇,晝宵焦遑之餘,臣有賤疾,偶添暑感之症,寒熱交攻,眩暈苦痛,又値番次之苟艱,召牌荐降,坐犯違傲,或有一分可强之勢,其在義分,豈敢自歸於慢命之科哉?況今胄筵頻開,睿學日就,如臣無似,猥忝講僚之列,榮寵極矣,志願遂矣。固當蹈抃趨承,粗效微忱之萬一,而目下以救護中委頓之狀,時月之內,實無就直之望。情窮勢隘,不避屢瀆之誅,玆敢略構文字,仰籲於崇嚴之下。伏乞聖慈,特許鐫遞,俾便公私,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
南惠寬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
吳泰賢啓曰,左副承旨尹羽烈,今日不爲仕進,卽爲牌招,何如?傳曰,許遞,前望單子入之。
傳于吳泰賢曰,傳香承旨馳詣永禧殿,奉審摘奸以來。
承旨前望單子入之,朴周壽落點。
吳泰賢啓曰,新除授右承旨朴周壽,卽爲牌招,何如?傳曰,允。
注書李若愚病,代以金周默爲假注書。
吳泰賢啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝,旣有只推之命,與副修撰韓用儀,一體牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀牌不進罷職傳旨,傳于吳泰賢曰,只推。
吳泰賢啓曰,春坊上下番俱空,已至多日,事甚未安。輔德李廷圭,弼善洪儀泳,兼弼善金箕殷,文學尹命圭,司書趙冀永,旣有只推之命,竝更牌招,以爲推移入直之地,何如?傳曰,允。
以兼弼善金箕殷,司書趙冀永,文學尹命圭牌不進罷職傳旨,傳于吳泰賢曰,只推。
吳泰賢啓曰,別兼春秋金陽淳·洪敬謨·朴齊聞,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·朴齊聞牌不進罷職傳旨,傳于吳泰賢曰,只推。
吳泰賢啓曰,別兼春秋金陽淳·洪敬謨·朴齊聞,旣有只推之命,竝更牌招,以爲推移入直之地,何如?傳曰,允。
以右承旨朴周壽牌不進罷職傳旨,傳于南惠寬曰,只推,更爲牌招。
傳于南惠寬曰,承旨未差之代,前望單子入之。
以右承旨朴周壽再牌不進罷職傳旨,傳于南惠寬曰,許遞,前望單子入之,待下批牌招察任。
承旨前望單子入之,元在明·李止淵落點。
南惠寬啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
吏曹口傳政事,以朴宗岱爲金堤郡守。
傳于南惠寬曰,龍潭縣令未差之代,令該曹口傳差出,催促下送。
吏曹口傳政事,以李鳳圭爲龍潭縣令。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
南惠寬啓曰,卽者吏曹郞廳來言,龍安縣監趙亨鎭,憲府則雖已署經,諫院則尙未署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
兵曹口傳政事,上護軍單朴宗慶。
吏曹口傳政事,以元錫玄爲宗廟令。
以全羅右水使李民秀狀啓,蝟島僉使具始芳身死事,傳于南惠寬曰,令該曹。口傳差出,催促下送。
元在明,以侍講院言啓曰,新除授說書尹豐烈,時在京畿長湍地,書筵入番事緊,斯速乘馹上來事,下諭,何如?傳曰,允。
全羅監司金啓溫疏曰,伏以臣,冒控血懇,再瀆崇聽,誠淺辭拙,未蒙允兪,徊徨抑塞,罔知攸措。臣之連章疾呼,必欲祈免者,似若不堪於情私之悲切,要自爲釋負調疴之計,而臣雖無似,亦嘗奉敎於君子,粗知公私輕重之分,豈敢以一己之私慼,忘公家之大計,而不憚瀆擾,至再而至三也哉?臣請冒萬死,畢暴未罄之情,以冀天地父母之矜察焉。臣本庸愚,百無一能,尋常百執事之列,亦知不堪,則藩宣重任,初非夢想之所到。至如湖南弊敗之局,尤豈如臣之所可擔夯,而受命之初,適會有萬萬難强之情,急於自引,冒犯違逋,區區不稱之實情,未遑竝列,而仍承嚴命,蒼黃登途。所自擬者,正在於稍俟時月,卽暴微懇,而不幸又値大侵,民命近止,全湖一方,自此多事,荏苒因循,迄未之果,然其求解一念,結在方寸,不啻如痿者之不忘起矣。莅任已至周歲,瘡疣尤益層積,疎闊之才識,不足以綜理事務,短淺之威望,不足以憚壓强禦,平時坐鎭,常有負乘之憂,荒歲措處,寧無僨誤之咎?饑莩相續,而漫無異於袖手,村閭殆空,而不能使之息肩,凡所猷爲,罔非辜負,甚至於稅納寬限之請,而全昧格例,只循民情,干恩慢分,益無可言。噫,正供國計之攸關,而頑民由臣而拒納,王都四方之根本,而人心由臣而騷動,苟聲其罪,合置何辟?縱荷聖度天大,事事寬容,拖至今日,尙逭大戾,而若其惶蹙悚恧之情,則未嘗一日弛也。惟有早卸重任,還他本分,庶幾爲一半分息補之圖,而賑事方張,末由言私,低徊盤礴,黽勉按住,麥熟之期,屈指以俟,擬申瀝血之情,恭俟褫鞶之恩矣。賑未告畢,而疾又旋添,喪戚之所剝,水土之所傷,凜然有朝夕難支之憂。求遞之章,雖不得不擧此爲說,而其實則雖使臣,平常而無事,已試蔑效,十目所視,不待情理之悲苦,疾病之危凜,而有不容斯須冒居。況此情病之兩至,而未蒙恩遞,則一路民事,將至於收拾不得者耶?臣之情病實狀,略暴於前疏,今不敢拖長爲說,而要之,留一日則有一日之害,留二日則有二日之害,害歸於民,而斯民之僅經瘡痍,存十一於千百者,又將緣臣而盡劉,則臣之必欲求褫,是豈專爲臣身?實亦爲南民請命,而尙未承體諒之恩,此臣所以蚤夜惶隕,尤不知所以爲計者也。噫,人臣辭官,固非一道,而亦有終不可辭者。才具雖不堪,而求解不得,則不可辭也,事務雖方殷,而遁逃無處,則不可辭也,至於身有疾病,而心無省覺者,則雖欲不辭,亦不可得也。今臣之不稱之實,難冒之端,姑舍勿言,只是狗馬賤疾,卽所謂欲不辭而不可得者也。雖復不度能分,拚棄廉隅,殫竭爲心,糜粉是事,亦理勢之所行不得也。目今一倍添劇,時異而日不同,醫藥莫效,生還無望,此猶臣之私也,而最是精力消耗,神息昏瞀,朝發之令,夕已遺忘,昨施之事,今又抛置,如是而欲仰答委畀之眷,俯塞整頓之責,則誠恐湖南一方之事,終至於不可爲矣。思之及此,寧不凜然而寒心也?臣於是,情窮勢蹙,未暇緩聲,玆又不避猥越,重犯煩瀆之誅。伏乞聖明,念一方民事之罔措,軫賤臣實狀之如右,亟許鐫罷,以幸公私,仍治臣不識分義之罪,以礪綱紀,千萬幸甚。臣無任云云。答曰,省疏具悉。卿其勿辭察任。
左副承旨徐鼎輔疏曰,伏以臣與右承旨臣朴周壽,爲異姓四寸之親,揆以格例,下僚當遞,玆敢援例陳章。伏乞聖明,亟許遞改,俾存公格,千萬幸甚。臣無任云云。省疏具悉。所請依施。
上在昌德宮。停常參·經筵。
夜自五更至初五日開東,灑雨下雨,測雨器水深二分。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
元在明啓曰,右副承旨李止淵,今日不爲仕進,卽爲牌招,何如?傳曰,允。
以應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀再牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基裁,副修撰尹永輝·韓用儀牌不進罷職傳旨,傳于元在明曰,只推。
金周默有頉,代以趙忠植爲假注書。
趙忠植有頉,代以金逸淵爲假注書。
以別〈兼〉春秋金陽淳·洪敬謨·朴齊聞再牌不進罷職傳旨,傳于元在明曰,只推。
元在明啓曰,左右史不可不備,檢閱鄭基善,由限已過,卽爲牌招入直,何如?傳曰,允。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
兵曹口傳政事,副護軍單朴周壽。
兵曹口傳政事,以申大履爲蝟島僉使。
元在明,以侍講院言啓曰,下番闕直,已至多日,事甚未安。司書趙冀永,旣有只推之命,更爲牌招入直之地,何如?傳曰,允。
南惠寬,以司饔院提調意啓曰,漁夫契貢人等呼訴內,近因大雨,江水漲溢,設網屢日,擧皆空還,明日日下生鮮,將至闕供之境,願以活鷄,限捉得間,全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,知道。依例代封。
南惠寬,以備邊司言啓曰,卽見平安前監司鄭晩錫狀啓,則以爲,本道歉歲農糧,比前益艱,當分還摠,末由排巡,毋論各邑鎭城,平還年例應加今一萬三千石外,一千七百九十六石,特許加分事,請令廟堂稟旨分付矣。本道應分之還,近甚不敷,而歉年窮節,尤難排巡,各邑留還,依所請石數,許令加分,何如?傳曰,允。
平安監司李相璜疏曰,伏以臣,猥膺藩寄,行將陛辭矣。臣之父母墳山,在於京畿楊州地,臣旣係官于朝,時節省掃,亦已曠歲,今當遠出,而歸期未卜遲速,瞻望松楸,益增霜露之感,玆敢仰首陳籲。伏乞聖慈,特許往來之暇,俾伸至情焉。臣無任云云。答曰,省疏具悉。卿其往省焉。
右副承旨李止淵疏曰,伏以臣,卽伏承恩除,以臣爲承政院右副承旨者,記簪之聖念隆摯,戀軒之微忱陡激,固當卽地竭蹶,粗伸叩謝,而第伏念,臣之昨年所遭人言,非比尋常橫逆而已,蓋其旨意,專出於擠陷,句語都歸於構勒,駭機憯鋒,必欲甘心,過境追惟,尙覺懍悸,倘非我聖上日月之明,臣安得保有今日耶?臣慨人志之無良,而不辨爲主,感恩私之偏庇,而圖報無地。惟以杜門屛跡,斷念當世,爲一分自靖之道,故前後除拜,一未敢遽然承膺,而況此銀臺宿趼,卽臣狼狽之所也。虛舟暫歇於驚浪,而僨轍猶怯於舊跡,此臣所以視同鐵限,甘犯違傲者也。玆敢略暴情懇,仰塵崇聽。伏乞聖慈,俯垂鑑察,亟許鐫斥,俾遂微諒,仍治臣瀆擾之罪,以昭法紀,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房都提調韓用龜,提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
元在明啓曰,明日乃是初伏,自明日處暑間,視事頉稟之意,敢啓。傳曰,知道。
南惠寬啓曰,合辭方張之時,兩司無詣臺之員,事甚未安,除在外·未署經外,未肅〈拜〉·呈告人員,竝卽牌招,何如?傳曰,允。
元在明啓曰,右副承旨李止淵,今日不爲仕進,卽爲牌招,何如?傳曰,允。
南惠寬啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于元在明曰,藥房入侍,大臣·閣臣同爲入侍。
金逸淵有頉,代以金永鎭爲假注書。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
吏曹口傳政事,檢閱單金道喜。
元在明啓曰,卽者檢閱鄭基善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考,與別兼春秋金陽淳·洪敬謨·李紀淵·朴齊聞,一體牌招,以爲推移入直之地,何如?傳曰,允。
又啓曰,行吏曹判書朴崙壽,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判金魯敬服制,判書更爲牌招,何如?傳曰,允。
以吏曹參議鄭觀綏牌不進罷職傳旨,傳于元在明曰,只推。
又啓曰,吏曹參議鄭觀綏,旣有只推之命,一體牌招,何如?傳曰,允。
又啓曰,行吏曹判書朴崙壽再牌不進推考傳旨,今方捧入,而開政命下之後,如是違牌,不卽承膺,事體所在,誠甚未安。參議鄭觀綏疏批已下,卽爲牌招,判書所當更請牌招,而係是一日三牌,何以爲之?敢稟。傳曰,更爲牌招。
有政。吏批,行判書朴崙壽進,參判金魯敬服制,參議鄭觀綏進,右承旨元在明進。以趙秀仁爲修撰,金履載爲輔德,趙經鎭爲兼弼善,洪遠謨爲文學,李應奎爲兼文學,趙萬永爲兼司書,金履陽爲左參贊,李元默爲司宰僉正。成均生員朴長翼贈戶參例兼,前同知朴孝晉本生考,移贈事承傳。
兵批,判書趙德潤服制,參判申溆病,參議鄭景祚病,參知李基崇入直進,左副承旨南惠寬進。同知單金箕豐,僉知三〈單〉趙雲豪·申虎文·李大成,護軍嚴耆·鄭宅升,副護軍尹羽烈·徐鼎輔·李廷奎·尹鼎烈·李源祖·柳命源·李邦翊·李翼鉉·韓國良·沈正綽,副司直尹命圭竝單付。
元在明啓曰,吏曹郞廳來言,龍潭縣令李鳳奎,憲府雖已署經,諫院尙未署經云。除在外外,未肅拜人員,竝卽牌招,何如?傳曰,一司除署經。
傳于元在明曰,未下直守令,當日辭朝,催促下送。
以右副承旨李止淵牌不進罷職傳旨,傳于元在明曰,只推。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
以應敎洪起燮,副應敎金箕殷,校理李鍾運,副校理李基栽,副修撰韓用儀·尹永輝牌不進罷職傳旨,傳于元在明曰,只推。
以檢閱金道喜牌不進罷職傳旨,傳于元在明曰,只推。
以京畿監司朴宗薰狀啓,楊州牧使洪大淵,以其親病,屢呈辭狀,不得已罷黜事,傳于元在明曰,令該曹口傳差出,催促下送。
吏曹口傳政事,以鄭學耕爲楊州牧使。
南惠寬啓曰,左邊捕盜大將鄭學耕,移拜楊州牧使矣。捕將之任,不可一刻無摠察之人,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?傳曰,允。
元在明,以吏曹言啓曰,今此明陵忌辰祭典祀官兼大祝,前修撰兪理煥塡差,而時無職名,令該曹口傳付軍職,何如?傳曰,允。
兵曹口傳政事,副司果單兪理煥。
南惠寬,以都摠府言啓曰,都摠管金熙周,以漢城府右尹,本府坐起,晝仕出去之意,敢啓。傳曰,知道。
吏曹參議鄭觀綏疏曰,伏以臣,罪積釁深,身持本生齊衰之喪,三霜迅於流電,一縷頑於木石,祥禫甫訖,冠裳如舊,俯仰穹壤,此何人斯?彈琴切切,姿雖慙於古人,束帶揚揚,念已灰於當世,斂跡蟄伏,形影相弔。忽於前月二十三日,伏奉敎旨,以臣爲吏曹參議者,臣聞新命而擎華誥,徊徨踧踖,自不覺聲淚之交逬,而五情之糜潰也。夫天倫至情,秉彝惟均,是固智愚賢不肖之所同得,而若臣則早歲失怙,偏被慈母撫育之恩,榮枯哀樂,相依爲命,敎養成就,兼以父道,及臣倖竊科第,濫被恩造,則每於除命之下,休沐之暇,母子相對,且榮且感,詔之以移事之義,申之以履滿之戒。今焉萬事都已,殘喘猶存,慨廓之痛,若窮人之無歸,而收錄之寵,比昔日而有加,若將歸告鶴髮,攢祝鴻私,如前之爲,而終不可得,則臣雖冥頑,當作何懷?嗚呼,士生斯世,求爲顯達者,豈不以下而爲親養,上而報主恩哉?今臣以私則風樹餘生,徒增五釜之感,於公則鉛刀鈍質,素乏一割之用,雖在閑司漫局,實不忍復作彯纓結綬之樣,而亦不敢更爲貪榮冒祿之計,此特臣情事然耳,而況三銓之職,是果何等峻選也?雖其秩高任專,有異於長亞,而官以銓名,其責自在,備員參坐,則甄別通塞之無不與聞,承乏代斲,則緊任見窠之時或擧行,聖朝揀才之方,名碩進身之路,必皆權輿於玆。故無古無今,最重是選,自非風裁峻正,足以杜絶私干,鑑識精明,可以搜剔遺隱,則莫宜居之,歷數前後,曷嘗有如臣至愚極劣,百無一可者之濫竽於其間哉?況今世路淆雜,百度墮壞,聖心惕厲,丙枕屢起。周成之蕫正治官,漢宣之綜名責實者,實係今日急務,而苟論其要,銓衡是已。今也將以用人之道,責之銓衡,而先自銓衡而不擇其人,則其名實之不副,擧措之乖當爲如何?臣本材薄跡寒,不足有無於世,加以賦性狷拙,與人寡合。惟願謹守先規,優閒明時,而過蒙我聖上簡拔之私,釋褐十餘年,歷揚華要,驟躋下大夫之列,度力量能,涯分已踰,今此所叨,夫豈夢寢攸到?內自循省,懍然不知措躬之所,而顧視周行,材彦滾滾,器使之地,不患無人,臣若恬若固有,抗顔冒膺,則受人笑罵,猶屬臣一己事,而若其累聖簡而玷名器,豈細故也哉?臣雖愚魯無狀,亦嘗出入邇列,犬馬微誠,炳然不泯,逖違文陛,日月已多,豈不欲趨謝恩命,依近耿光,而由前而哺烏之悲,旣不能自抑,由後而梁鵜之譏,又不敢不恤。斷斷衷情,參倚前衡,庚牌之下,承膺無路,玆敢披瀝肝血,仰瀆崇嚴。伏乞聖慈,諒臣悲苦之情,察臣不稱之實,亟命鐫改臣銓銜,以安微分,以重公器,千萬幸甚。臣無任云云。省疏具悉。爾其勿辭察職。
乙亥六月初五日卯時,上御大造殿。藥房入診,大臣·閣臣同爲入侍時,都提調韓用龜,提調金在昌,副提調李光文,記事官李若愚,記注官柳可均,記事官鄭基善,右承旨元在明,假注書李在鶴,領議政金載瓚,檢校直閣李魯益·鄭元容,檢校待敎朴宗薰·李龍秀·李鶴秀,以次進伏,醫官吳千根·秦東秀·卞之錞·洪旭浩·鄭重周·李彦厚·白時昌·權以中·李命運,進伏楹外訖。載瓚等曰,連日陰濕,潦炎轉劇,日候甚不調,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,皆一樣矣。仍命醫官入診,旭浩·以中,以次診候訖,退伏奏曰,脈候左右三部調勻矣。上曰,湯劑,出去議定以入,可也。用龜曰,羅蔘餘數無多,此後則不得已大殿湯劑,只入羅蔘,而殿宮湯劑,以江蔘代入爲定矣。上曰,唯。用龜曰,近有丸藥三劑製入之命,而所入麝香太不足,依例取用於戶曹之意,敢達矣。上曰,唯。載瓚曰,今當書筵日開之時,春坊番次,聞甚苟艱云,有實故違牌春坊,竝許遞,政官牌招,開政差出,何如?上曰,依爲之。出擧條基善曰,翰林被選人,間月付職,自是常規,而或値上下番不備之時,筵稟後翌月付職,亦成近例。檢閱當次人金道喜,令該曹口傳單付,以爲牌招入直之地,何如?上曰,依爲之。出擧條惠慶宮進服一錢五分重人蔘粟米飮,自今日一貼式煎入事,及三仁粥,自今日煮入事。出榻敎仍命退,諸臣以次退出。
上在昌德宮。停常參·經筵。
南惠寬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
元在明啓曰,右副承旨李止淵,今日不爲仕進,卽爲牌招,何如?傳曰,允。
以別兼春秋金陽淳·洪敬謨·李紀淵·朴齊聞,檢閱鄭基善牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,副修撰尹永輝·韓用儀,旣有只推之命,與新除授修撰趙秀仁,一體牌招,以爲推移入直之地,何如?傳曰,允。
又啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝卽牌招,以爲推移入直之地,何如?傳曰,允。
又啓曰,假注書李在鶴,身病猝重,勢難察任,今姑改差,何如?傳曰,允。
李在鶴改差,代以鄭知容爲假注書。
兵曹口傳政事,以李石求爲左邊捕盜大將。
南惠寬啓曰,新除授左邊捕盜大將李石求,卽爲牌招,傳授命召及大將牌·傳令牌,何如?傳曰,允。
鄭知容有頉,代以朴容壽爲假注書。
以右副承旨李止淵牌不進罷職傳旨,傳于元在明曰,只推。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
元在明啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
南惠寬啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于南惠寬曰,只推。
兵曹,以吳載重爲摠戎中軍。
以全羅監司金啓溫狀啓,海南縣稅船致敗裝載官該縣監李馥秀,致敗地方官古群山僉使朴宗文,竝罷黜,其罪狀,令攸司稟處事,傳于元在明曰,令該曹口傳差出,催促下送。
南惠寬,以禁衛營言啓曰,本營騎士別將李東憲,身病猝重,勢難察任,改差,何如?傳曰,允。
副修撰韓用儀疏曰,伏以臣,向於在直之時,忙陳請急之章,罪犯擅離,罰止問備,臣歸對病父,感極而涕,益不知圖報之所也。顧今豹直俱空,天牌荐臨,在臣分義,固當竭蹶,而第臣父病,近因潦暑之方劇,自致調將之失宜,寢啖全却,神氣凜綴,臣獨自扶將,日夕焦熬,以若情私,實無離捨赴公之路,震懍靡措,隨詣朝房,冒入文字,仰干宸嚴。伏乞天地父母,俯賜諒察,亟遞臣所帶之職,以便救護,仍治臣瀆撓之罪,以肅綱紀,不勝幸甚。抑臣有至願深懇之按住不得者,玆敢冒昧一陳之。臣父年老病淹,日甚一日,榮衛積損,氣血潛消,祗緣臣家本貧寒,計拙謀生,菽水之供,尙患難繼,藥餌之補,尤何暇論?且況百口生活,反貽老父之憂,一日怡悅,莫效人子之道,有子如此,生亦何爲?每念年前獲蒙東邑之恩除,幸遂專城之致養,宿病頗減,筋力稍勝,曾未幾何,還守本分,窮乏居多,症形益痼,臣每誦事親日短之語,未嘗不掩抑太息也。伏惟我殿下,政先養老,恩推錫類,前後從班之臣爲親陳情者,無不俯燭而矜許之。倘蒙聖慈憐臣至切之情,特垂一視之惠,爰命選部,畀臣小縣,俾得以少伸烏鳥之哺,則天地高厚之德,非臣隕結所可酬答其萬一也。臣無任云云。省疏具悉。爾其勿辭救護。疏辭,下該曹稟處。
上在昌德宮。停常參·經筵。
南惠寬啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
元在明啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,右副承旨李止淵,今日不爲仕進,卽爲牌招,何如?傳曰,允。
又啓曰,左參贊金履陽,除拜後過三日不爲出肅,依定式推考警責,仍卽牌招察任,何如?傳曰,允。
傳于元在明曰,禮房承旨馳詣明陵,奉審摘奸,局內諸陵,一體奉審以來。
朴容壽有頉,代以柳榮輔爲假注書。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李基栽,修撰趙秀仁,副修撰尹永輝,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
元在明啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝再牌不進罷職傳旨,傳于元在明曰,只推。
以別兼春秋金陽淳·洪敬謨·李紀淵·朴齊聞再牌不進罷職傳旨,傳于元在明曰,只推。
以檢閱鄭基善·金道喜再牌不進罷職傳旨,傳于元在明曰,只推。
元在明,以侍講院言啓曰,兼弼善趙經鎭,兼文學李應奎,兼司書趙萬永,除拜屢日,尙不出肅,竝卽牌招察任,何如?傳曰,允。
南惠寬啓曰,行都承旨洪奭周在外,行左承旨吳泰賢不爲仕進,右承旨元在明奉審進,右副承旨李止淵傳旨未下,同副承旨李光文內閣直,院中只有臣一人,伴直無人。行左承旨吳泰賢,所當牌招,而拘於廳規,不得請牌,何以爲之?敢稟。傳曰,牌招。
以右副承旨李止淵牌不進罷職傳旨,傳于南惠寬曰,只推。
南惠寬啓曰,行都承旨洪奭周在外,行左承旨吳泰賢牌不進,右承旨元在明奉審進,同副承旨李光文內閣直,院中只有臣一人,伴直無人。右副承旨李止淵,旣有只推之命,更爲牌招,何如?傳曰,允。
以行左承旨吳泰賢牌不進推考傳旨,傳于南惠寬曰,與右副承旨竝許遞,前望單子入之,待下批牌招察任。
承旨前望單子入之,金會淵·朴周壽落點。
吏曹口傳政事,以李朝鉉爲海南縣監。
兵曹口傳政事,以韓廷勳爲古群山僉使。
南惠寬,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,全羅監司金啓溫狀啓內,海南縣監李馥秀,古群山僉使朴宗文,竝爲姑先罷黜,其罪狀,令攸司稟處事,啓下矣。李馥秀,時在任所,發遣府羅將拿來,朴宗文,亦在任所,發遣府書吏,交代後拿來,何如?傳曰,待待命拿囚。
上在昌德宮。停常參·經筵。
夜自四更至初九日開東,灑雨下雨,測雨器水深三分。
惠慶宮進服三仁粥,自今日停止事,榻前下敎。
惠慶宮進服人蔘粟米飮前方中,人蔘加五分,加白吉更二錢,陳皮五分,自明日一貼式煎入事,榻前下敎。
朴周壽啓曰,行大司憲鄭尙愚未肅拜,執義洪百儀,掌令李泰熙·權熀呈辭,持平鄭禮容未署經,沈能栻在外,監察茶時之意,敢啓。傳曰,知道。
李光文啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝牌不進罷職傳旨,傳于李光文曰,只推。
李光文啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于李光文曰,只推。
以檢閱鄭基善·金道喜牌不進罷職傳旨,傳于李光文曰,只推。
李光文,以侍講院言啓曰,兼弼善趙經鎭,兼文學李應奎,旣有只推之命,竝更牌招察任,何如?傳曰,允。
以兼文學李應奎牌不進罷職傳旨,傳于李光文曰,只推。
李光文,以侍講院言啓曰,司書趙冀永以服制,纔已出去矣。下番闕直,事甚未安,說書尹豐烈在外,兼司書趙萬永,兼說書鄭基善,竝卽牌招,以爲推移入直之地,如何?傳曰,允。
李光文,以禮曹言啓曰,光陵莎草失火處修改,以數朔之拘忌,待八月節擇吉擧行事,前已啓下矣。卽接本陵官所報,則近因雨水之頻仍,欄干石以下莎草,擧皆茁長,與未燒舊莎,同然一色,陵上莎草,則新生莎葉,比他稍疎,差過旬月,可期蘇完云。故發遣郞廳,詳細奉審,則果如陵官所報,而見今八月節候,尙多餘日,姑待夏潦之快霽,秋序之將屆,臣曹堂上,更爲進去奉審後稟處,何如?傳曰,允。
又以戶曹言啓曰,明政殿月臺動頹處改築吉日,令日官金性錡推擇,則今六月初九日辰時爲吉云,以此日時擧行之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深九分。
夜自四更至初十日開東,灑雨下雨,測雨器水深二寸四分。
朴周壽啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,楊州牧使鄭學畊下直,長弓一張·長箭一部·片箭一部·筒兒一箇賜給。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝,旣有只推之命,竝更牌招,以爲推移入直之地,何如?傳曰,允。
又啓曰,副修撰韓用儀,由限已過,一體牌招,何如?傳曰,允。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝·韓用儀牌不進罷職傳旨,傳于元在明曰,只推。
元在明啓曰,左右〈史〉不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
朴周壽啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴周壽曰,只推。
南惠寬啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
元在明,以侍講院言啓曰,下番連日闕直,事甚未安。兼司書趙萬永,兼說書鄭基善,旣有只推之命,竝更牌招,以爲推移入直之地,何如?傳曰,允。
以兼司書趙萬永,兼說書鄭基善牌不進罷職傳旨,傳于元在明曰,只推。
南惠寬,以兵曹言啓曰,五衛將趙鎭坤,老病沈痼,末由肅謝,鄭東杓·黃道源·趙雲豪,忠壯衛將申光羽,慶熙宮衛將趙後永·金箕豐,俱以病難供職,呈狀乞遞,竝改差,何如?傳曰,允。
吏曹啓目粘連,觀此弘文館副修撰韓用儀上疏,則以爲,臣父年老病淹,日甚一日,榮衛積損,氣血潛消,祗緣臣家本貧寒,計拙謀生,菽水尙患難繼,藥餌尤何暇論?臣每誦事親日短之語,未嘗不掩抑太息也。爰命選部,畀臣小縣,俾得以少伸烏鳥之哺亦爲白有臥乎所。韓用儀親老且病,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
吏曹啓目粘連,觀此忠淸監司趙貞喆畢賑狀啓及別單取考成冊,則瑞山郡守李顯綏段,事事修擧,惠自及民,而開賑之前,多般賙恤,抄飢之際,躬自檢察,疲癃老弱,無或冤漏,分穀饋粥,務從優厚,窮民安堵,頌聲溢境,而仰念國穀,不敢虛糜公賑,自備乃爲一千三百九十石零。賑民外無依流乞,計日給糧,終始延活者,亦至數百餘石之多是如爲白有臥乎所,歉歲賙賑,若是勤勵,自備穀物,旣爲最優,似當施以準職除授之典是白乎旀。林川郡守趙鎭宣段,律己以嚴,莅事以簡,不煩聲色,一境晏如,而賑事方始,條緖已擧,捐廩拮据,可見誠勤,逐口檢察,不致混漏,吏莫舞弄,民免捐瘠,自備穀物,亦爲一千三百七十九石零是如爲白臥乎旀。定山縣監金民淳段,誠力所推,庶務畢擧,精神所到,百里安堵,抄飢則親檢,而吏奸莫售,分穀則勤簸,而寬惠下究。還政則糴也任怨,糶也均排,稅穀則捧也有規,載也其先,災歲接濟,殆無餘憂,而以至殘之邑,捐出薄廩,不費公穀,自備濟賑之數,租爲一千一百三十餘石之多是如爲白乎旀。扶餘縣監吳鼎秀段,政尙嚴密,治有條理,隨事振刷,弊局庶蘇,而自當賑事,蚤夜焦思,抄飢無濫無漏,分穀必精必均,飢口賴活,一境稱頌,自備穀物,亦爲一千七十二石零是如爲白乎旀。舒川郡守李勉心段,嚴以束濕,勤於撫摩,積弊殘局,游刃有恢,三載設賑之邑,一倅連當者,道內惟舒川一郡,而前後措辦,費公穀甚鮮。雖以今年言之,抄飢無漏,分穀精實,賑事已了,民曰父母,自備租爲六百五十餘石是如爲白乎旀。平澤縣監朴寅秀段,念念圖報,孜孜爲民,三政俱擧,百弊咸釐,及夫賑政經紀,或慮一民失所,抄付克審,精濫得宜,毁譽不干,誠意做去。乃以斗邑,捐出薄廩,不藉公穀,不用營賑,又不受民納,獨自私辦,濟活全一邑飢口之數,租爲五百五十餘包,輿頌方蔚,惜屈小縣是如爲白有臥乎所。上項五邑前後守令等治績賑政,俱有實惠,捐廩自備,亦甚可尙,似當竝施承敍調用之典是白乎旀。利仁察訪安聖謩段,莅任以來,革謬蠲捧,約己便民,郵戶咸頌,開賑之前,凡有疾病與飢餒者,量給糧米,隨聞輒施,開賑之後,分穀饋粥,旣精且優,民皆賴活,頌播遠近,而不資公穀,終始擔當。且其屬驛之散在列邑者,無論公私賑,自是地方官擧行,初非郵官之所掌,而念在恤隱,慮切傳命,賑案所漏者,一一抄出,傾廩賙恤,其所自備租四百餘苞是如爲白有臥乎所,郵官之傾廩賙恤,極有著稱,其在激勵之政,似當施以守令除授之典是白乎旀。大興郡守吳澈常段,憂在災荒,政主懷保,官民相孚,惟恐或失,誠意及人,未忍欺負,開賑之後,益軫濟飢之方,抄付必審,分饋必均,而念糶簿之不敷,慮賑穀之難繼,自辦五百石穀物,終致千餘口賴活是如爲白乎旀。鴻山縣監徐有聲段,莅任不久,一邑改觀,而歲値大侵,接濟得宜,民免顚連,隣境願借,自備穀物,亦爲四百四十石零是如爲白有臥乎所,上項兩邑守令等,似當竝施兒馬賜給之典是白乎旀。願納人淸州通德郞朴思審,願納租二千石,本以士族,意非希賞,而誠心自願,添補許多邑公賑是如爲白有臥乎所,不待勸分,出義補賑,若是夥然,極爲嘉尙,不可無援例激勸之擧,依昨年北關補賑人洪樂極先付司果已例,實職待窠調用,恐合事宜是白乎旀。永同前五衛將朴春長,願納租一千六百石,而鴻山嘉善黃浩聖,願納租一千四十石,公州前五衛將金啓極,藍浦幼學李宗海,德山幼學李儒采,淸州折衝宋贊慶,願納租各一千石,已上六人,竝依事目,施以實職除授之典是白乎矣。其中朴春長·金啓極,俱經實職,似當施以邊將除授之典是白乎旀。鎭川幼學尹載升,願納租七百石,不吝重貨,出義補賑,其在聳動興起之道,合有別般褒奬之典是如爲白有臥乎旀,其在激勸之政,宜有拔例之擧,雖未滿千石,一體施以實職除授之典,以示優異之意,恐合事宜是白乎旀。靑山幼學韓思天,願納租二百十六石,全義閑良黃元宅,願納租二百石,恩津前五衛將權爔,願納租一百十一石,鴻山品官姜榮達,德山閑良馬思龍,溫陽嘉善金哲鳳,舒川嘉善吳象元,韓山幼學李元茂,淸州折衝趙時鳳·金錫泰·吳學成,願納租各一百石,已上十一人,竝依事目,施以帖加成給之典是白乎矣,其中權爔,係是朝官,置之,令本道優厚施賞,韓思天·李元茂,俱是士人,亦竝置之,依例郞階成給爲白乎旀。韓山幼學劉榮甲,願納租九十石,通政金安耆,魯城嘉善禹甲遜,願納租各八十石,文義出身崔宗煜,願納租七十石,天安幼學鄭雲始,願納租六十六石零,鴻山品官田明珠·金九鼎,德山嘉善李三宗,幼學黃鉉壽,恩津閑良梁成河,林川業儒尹輔國,淸州水營高三錫,永同嘉善金翊秋,結城嘉善嚴弘喆,願納租各五十石,以上十四人,竝依事目,施以限十年烟役勿侵之典,而其中崔宗煜,係是出身,置之,令本道營邑施賞爲白乎矣,竝只係干恩賞,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
自開東至巳時,灑雨下雨,測雨器水深六分。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
朴周壽啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
傳于南惠寬曰,大臣·備局堂上引見。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴周壽曰,只推。
元在明啓曰,卽者校理李晉淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
又啓〈曰〉,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰韓用儀·尹永輝牌不進罷職傳旨,傳于元在明曰,只推。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
以兼司書趙萬永,兼說書鄭基善牌不進罷職傳旨,傳于元在明曰,只推。
元在明啓曰,春坊兼職之無本職人,草記付軍銜,自是例也,而兼司書趙萬永,除拜之後,未付軍職,而肅謝行公,事甚疎忽。當初不卽草記之春坊及趙萬永,俱不可無警,竝從重推考,仍令該曹,卽爲口傳付軍職,何如?傳曰,允。
兵曹口傳政事,副司果單趙萬永。
元在明,以禮曹言啓曰,卽接元陵官員所報,則今日巳時量,大王陵上莎草,自辰方至午方,爲雨水蹲縮,以周尺尺量,則高爲五尺,廣爲十六尺云矣。莫重陵上莎草,有此蹲縮之患,萬萬驚悚。慰安祭,不卜日,今十二日設行,修改之節,政府以下,卽爲進去奉審後稟處。王后陵上,同奉一曲墻之內,慰安祭一體設行事,竝以分付,何如?傳曰,允。
南惠寬,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接廣智營入直哨官吳致聖手本,則大報壇西邊舊墻一間許,外面缺落云。爲先令紫門監,以杻杷子〈堅〉實圍排,依例樹柵,急速修築,而把守軍兵,廣知營入直砲手八名除出,限改築間,嚴加守直之意,分付該營,何如?傳曰,允。
又以訓鍊都監言啓曰,因兵曹草記,大報墻西邊舊墻一間許缺落處,廣智營軍八名除出,將校一人率領,限修築間,嚴加守直之意,敢啓。傳曰,知道。
校理李晉淵疏曰,伏以臣,向受恩暇,歸省松楸,情私獲伸於霜露,榮感益切於幽明。仍伏念,臣才疎學蔑,跡單根弱,不足有無於當世,而幸値聖明在上,前後歷揚,有踰涯分,涓埃之微,雖無裨益,塵刹之報,素所蓄積。顧今七載荐歉,百度皆隳,內而國計蕩竭,財賦無朝夕之備,外而民勢倒懸,生齒有溝壑之患,溢目艱虞,豈有甚於今日者哉?惟一脈維持之道,專在於大小臣工,精白一心,做事則聚精而會神,用人則公耳而忘私,必如袁安之每念而流涕,賈誼之長慮而太息,然後回國家岌嶪之勢,措之盤泰之固,拯民生塗炭之命,置諸袵席之安。顧其施設之要,無過於岳牧之得人,庶僚之擇差,若漢治之專資於良二千石,宋朝之愼簡於任子,而操其柄者,銓衡是已。近日以來,居選部而任政注者,固未必事皆循公而叶於物情,官皆惟人而洽於輿望,未有如今銓長之無忌憚而壞法度之甚者也。鑑別無分於姸媸,而惟臭味之是尋,衡錘不稱於輕重,而惟族黨之是濟,行私則十手皆指,向國則隻眼不開,莫重者公器也,而反爲私門之簸弄,至嚴者官方也,而無難一筆之壞亂。噫,朝家之倚毗,何如,而不思報答之義,世道之板蕩,何如,而罔念恢張之方,寧不慨然而寒心也哉?苟欲盡言,固難更僕,而恐傷同朝忠厚之風,臣不欲逐事指陳矣。且以西銓言之,初頭政注,非無可觀,而更事稍久,物論漸乖,推移於東西之席,而罅漏莫掩,兌換於人己之間,而苟且殊甚,豈意老成之人,同歸於魯·衛之政哉?臣謂兩銓長,竝施譴罷之典宜矣。臣之老父,年邁氣衰,長淹床笫,今當庚炎,宿暑復發,症形非輕,刀圭是事,人子情理,不可離捨,反面之日,不敢爲持被之計,畏暴情私,徑出禁扃。伏乞聖明,亟遞臣職,以便救護,仍治臣罪,以肅朝綱焉。臣無任云云。省疏具悉。所陳不允。爾其勿辭救護。
乙亥六月初十日卯時,上御大造殿。藥房入診,大臣·備局堂上引見入侍時,提調金在昌,副提調李光文,記事官李若愚,記注官李昌瑞,記事官安亨鎭,檢校待敎李鶴秀,右副承旨南惠寬,假注書柳榮輔,事變假注書金輦,領議政金載瓚,右議政金思穆,左參贊金履陽,刑曹判書金蓍根,工曹判書李好敏,訓鍊都正李溏,韓陵君李海愚,以次進伏。醫官吳千根·秦東秀·卞之錞·洪旭浩·鄭重周·李彦厚·劉賢基,進伏楹外訖。載瓚等曰,連日陰濕,潦炎轉甚,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候,皆一樣矣。仍命醫官入診,旭浩·千根,以次診候訖,退伏奏曰,脈候左右三部調均矣。上曰,次對爲之。仍命藥房先退,在昌等退出。載瓚曰,太歲乙亥,卽我太祖大王誕降之寶甲也。謹稽寶鑑,以是年十月十一日,誕降于永興黑石里私邸,卽位之三年,定都于漢陽,越明年乙亥,聖壽光躋回甲,而宗廟及宮室成,享先王先后于新廟,宴群臣于新宮,今已星霜八周,舊甲重屆,聖上追遠之感,臣民於戲之思,尤有所不自已者。粵在英廟乙亥,特以義起之禮,親行酌獻禮于永禧殿矣。以今年月若日,謹遵英廟朝已行之禮,行酌獻禮于南殿,允叶情文,庶慰群忱,故敢此仰達,而躬行與攝行,令儀曹臨時稟旨,何如?上曰,依爲之。出擧條載瓚曰,西北道科之不爲設行已久矣。蓋朝家或有事故,該道各値歉荒,雖不得如例設行,而邦典誠爲欠闕,輿情必當抑鬱,年前言官,果以是爲言,而以待年豐擧行,覆啓允下。今則兩道農形,可占有秋,而北道則尤異於他年,宜有拔例慰悅之擧,兩道道科,以十月設行,令該曹先期擇日,行會兩道,何如?上曰,依爲之。出擧條載瓚曰,西北人許通槐圈·宣薦,屢有成命,而該院·該廳,尙不擧行,已萬萬駭然。至於宣薦,則一年再薦,終始違拒者,誠不可使聞於八方,故昨臘,主薦人,至施竄配之典矣。今則大有關於國體朝綱,若其薦事之成與不成,特是餘事,今番又或如前頑拒,則力抗朝命,必欲務勝,國有常憲,斷無以容貸,以此更爲嚴飭,無使自抵重勘,何如?上曰,依爲之。出擧條載瓚曰,前以戶·惠廳貿牟,筵白允下,蓋以京中尤爲穀竭,都下無以資活故也。自戶·惠廳分俵各道之後,或因該道民情,果爲切悶,雖不得不依頉報略有加減,而至於以本穀當納處,則數旣無多,時又漸晩,況都下事勢,近益遑汲,不容一日虛徐。必於開倉初,卽爲裝發,而勿定差員,自各該道,直爲輸納,期於七月旬望,到泊京江,如或不勤董飭,致有後時之弊,道臣·守令,各當論勘之意,星火行會於該道道臣處,何如?上曰,依爲之。出擧條載瓚曰,見今穀價,日益騰貴,公儲已匱,私貿不入,目下悶急,已無可言,而來後資活,尤爲罔措。然而聞外道諸邑,凡私商之貿穀境內者,一切防禁,不許出境云,然則內無沾漑之資,外絶貿遷之路,則部內民口,將何以聊生乎?日前自本司,已爲行關嚴飭,俾不得防穀,而近來朝令之下,每見其慢不承奉,更加星夜知委,如或有一二船防遏之患,則守令,先施重勘,何如?上曰,依爲之。出擧條載瓚曰,京司經用,惟待稅穀之及時到泊,而嶺·湖漕泊,尙無來聲矣。日前湖南道臣報本司,請以已捧先爲收上,未捧陸續裝發,而公稅自有定制,漕限無或進退,自是漕法之不易者,則今不可創行無前之規,防題嚴飭矣。今則國計漸匱,民情益急,而若使湖漕,遲待畢捧,則實有緩不及之慮,宜有隨時闊狹之政,而不必膠守經法。依道臣前報,先以已捧,及時裝載,另擇守令·邊將中勤勵可堪者,別定差員,領運上送,元定兩差員,則姑爲仍留,董督列邑,準數畢捧,追後繼發,以爲前後相續,無或間斷之意,嚴飭道臣。大抵是擧,實出於不得已一時權宜之政,決不容更或爲例,後若以漕制,有所移易之請,則先罪道臣之意,載之戶·惠廳事目,何如?上曰,依爲之。出擧條載瓚曰,時雨連降,日候極調,注秧之庚前畢移,殆近所無,秋事登稔,此可推知。第今農糧已渴,時氣大熾,流離死亡,服田無人,或有初未落種,仍爲陳廢者,又或有秧未及移,苗不得耘,始起旋陳,坐而失農者云。蓋其無穀可種,初未開荒,則已矣何論,而至若或病或死,有土無主,使旣種之田,不免還廢,則尤豈非切可矜者乎?令地方官,不憚燥濕,遍審田野,若其無糧將廢者,雖斗給升分,俾資口食,各令自力就田,且或病沒仍陳者,雇丁貰牛,官作田主,期使到秋食實。秋成後道臣,按察能否,亟行黜陟,亦自備司,發遣郞官,抽栍摘奸,仰請賞罰,先以此意,行會於各道道臣,何如?上曰,依爲之。出擧條載瓚曰,近日賓對,堂上之懸病甚多,衆所共知老病人,雖難强令進參,而至於有情勢諸宰,昭晰已久之後,猶爲深引,一不參班,處義太過,事體未安,竝推考,令政院牌招察任,何如?上曰,依爲之。出擧條載瓚曰,雷肆講讀,輔導睿學,專在宮官之任,而今當日開書筵之時,日前春坊官之一齊違牌,以致空番,誠萬萬未安。固知其各有事故,不得不屢違,然而春坊之上下番俱空,臣則曾所未聞也。雖於已遞之後,不可無警。伊時違牌諸宮官,竝從重推考,此後若無衆所共知之實故實病,而無端違牌者,令政院一一察飭,俾無得惟意去就,何如?上曰,依爲之。出擧條載瓚曰,泮民莫保之狀,懸房失業之弊,頃因泮長報備司,條陳狀辭,今將草記釐革。第其食堂闕供,懸房撤屠,雖知其弩末之勢,而蓋藉此爲重,恐動朝家之習,切可駭痛,不可仍置。弊自弊而法自法,豈容因弊而弛法乎?懸房頭民,令大司成査出移法司,卽施定配之典,何如?上曰,依爲之。出擧條載瓚曰,卽見咸鏡監司李羲甲狀啓,則以爲,長津,旣令移設於別害,該鎭自當革罷,請令廟堂稟處矣。長津旣令移設,則別害自在當罷,而鎭將,不可使無故落職,令該曹,無論京職或相當邊將,從便區處,俾無稱冤之端,何如?上曰,依爲之。出擧條載瓚曰,卽見京畿監司朴宗薰所報,則以爲,本營軍需錢之散債取殖者,前以年久積逋,多有蕩減,而給代不足,支放難繼,就今番賑餘穀中,兩西移轉各穀七千三十三石零,劃付本營,取耗添補爲辭矣。兩西移穀,本非會付正還,卽是別貿雜穀之派分於各道賑資者也。賑後所餘,事當移作原還,而本營軍需錢之弊,政宜釐救,無他容措。依所請,以賑餘移轉各穀,移付該庫,以爲因此聊賴之地,何如?上曰,依爲之。出擧條載瓚曰,吏曹參判金魯敬,有切悲之情理,欲往果川地,而旣有實職,無以任意往來云,特爲軫念,許其往還,似好矣。上曰,唯。載瓚曰,守臣及道臣·帥臣,已有瓜滿者,或有限麥秋仍任,而限滿者,依例差代爲宜矣。上曰,依此爲之。惠寬曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條王大妃殿進御加味六君子湯停止,加味六和湯,自今日五貼式日次製入事。出榻敎上命大臣以下先退,載瓚等退出。又命退,承史諸臣,以次退出。
上在昌德宮。停常參·經筵。
進御加味茹藿湯一貼煎入事,榻前下敎。
惠慶宮進服益氣調元湯停止,白朮散一貼煎入事,榻前下敎。
〈朴周壽啓曰〉,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,允。
又啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
李光文啓曰,藥房三提調持湯劑來待矣。傳曰,封入。
以應敎洪起燮,副應敎金箕殷,校理李鍾運,副校理李基栽,修撰趙秀仁,副修撰韓用儀·尹永輝牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
朴周壽啓曰,行大司憲鄭尙愚,執義洪百儀,掌令李泰熙·權熀牌不進,持平鄭禮容未署經,沈能栻在外,監察茶時之意,敢啓。傳曰,知道。
以行大司憲鄭尙愚牌不進推考傳旨,傳于朴周壽曰,許遞,前望單子入之,待下批牌招察任。
以執義洪百儀,掌令李泰熙·權熀,獻納尹景鎭,正言李潞牌不進罷職傳旨,傳于朴周壽〈曰〉,竝許遞,前望單子入之,待下批牌招察任。
傳于朴周壽曰,大司諫·司諫·持平二員,正言一員,竝許遞,前望單子入之,待下批牌招察任。
臺諫前望單子入之,大司憲趙萬元,執義崔時淳,掌令李在璣·金陽淳,持平李基華·金遇順,大司諫尹羽烈,司諫趙台榮,獻納洪益聞,正言尹應大·李儒象落點。
元在明,以侍講院言啓曰,下番連日闕直,事甚未安,兼司書趙萬永,兼說書鄭基善,旣有只推之命,竝更牌招,以爲推移入直之地,何如?傳曰,允。
以兼司書趙萬永,兼說書鄭基善牌不進罷職傳旨,傳于元在明曰,只推。
南惠寬,以都摠府言啓曰,副摠管金熙周,以漢城府右尹,本府坐起,晝仕出去之意,敢啓。傳曰,知道。
又以訓鍊都監言啓曰,本局千摠李鼎會,身病甚重,勢難察任,改差,何如?傳曰,允。
朴周壽,以刑曹言啓曰,今六月初十日藥房入診,大臣·備局堂上引見入侍時,領議政金載瓚所啓,泮民莫保之狀,懸房失業之弊,頃因泮長報備司,條陳狀辭,今將草記釐革。第其食堂闕供,懸房撤屠,雖知其弩末之勢,而蓋藉此爲重,恐動朝家之習,切可駭痛,不可仍置。弊自弊而法自法,豈容因弊而弛法乎?懸房頭民,令大司成査出,移法司,卽施定配之典,何如?上曰,依爲之事,命下矣。謹依傳敎,懸房頭民李信蕃,江原道三陟府定配所,卽爲押送之意,敢啓。傳曰,知道。
護軍金相休疏曰,伏以臣,忽自六七日來,重得毒痢,身常在溷圊之間,口不近穀粒之食,四體投地,一息喘喘。此際伏奉元陵慰安祭獻官差帖,以此病狀,萬無四十里間馳往將事之望,將不免公私狼狽,自陷大戾之境。非不知萬萬悚惶,萬萬震懍,而疾痛之極,呼天呼父,亦係臣不容不已之常情,玆敢忙陳短章,疾聲號籲。伏乞聖明,諒臣病醜之實,亟命該曹改付標,以重祀典,仍治臣瀆擾之罪,以肅朝綱焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
自未時至酉時,灑雨下雨,測雨器水深二分。
朴周壽啓曰,大司憲趙萬元,執義崔時淳,掌令李在璣在外,金陽淳,持平李基華·金遇順傳旨未下,監察茶時之意,敢啓。傳曰,知道。
傳于元在明曰,藥房入侍。
李光文啓曰,藥房三提調持湯劑來待矣。傳曰,封入。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
元在明啓曰,左右史不可不備,別兼春秋洪敬謨·李紀淵·朴齊聞,旣有只推之命,竝更牌招,以爲推移入直之地,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于元在明曰,只推。
元在明啓曰,檢閱鄭基善·金道喜,旣有只推之命,竝更牌招,以爲入直之地,何如?傳曰,允。
以檢閱鄭基善·金道喜牌不進罷職傳旨,傳于元在明曰,只推。
以大司諫尹羽烈,獻納洪益聞,正言尹應大,掌令金陽淳,持平李基華·金遇順牌不進罷職傳旨,傳于朴周壽曰,只推。
元在明啓曰,玉堂上下番俱空,已至多日,事甚未安。應敎洪起燮,副應敎金箕殷,校理李鍾運,副校理李基栽,修撰趙秀仁,副修撰尹永輝·韓用儀,旣有只推之命,竝更牌招,以爲推移入直之地,何如?傳曰,竝許遞,政官牌招開政。
又啓曰,行吏曹判書朴崙壽,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,參議只推,一體牌招。
傳于元在明曰,吏判未差之代,前望單子入之。
吏曹判書前望單子入之,李肇源落點。
元在明啓曰,新除授吏曹判書李肇源,卽爲一體牌招,何如?傳曰,允。
又啓曰,吏曹判書李肇源牌不進,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,如是違召,不卽承膺,事甚未安。判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
備邊司薦望,以徐榮輔爲水原留守,金銑爲開城留守,申鴻周爲統制使。
南惠寬啓曰,右邊捕盜大將申鴻周,移拜統制使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李石求,卽爲牌招聽傳敎,何如?傳曰,允。
又啓曰,卽者兵曹郞廳來言,右邊捕盜大將,今當差代,而判書趙德潤有情勢,不得擧行云,何以爲之?敢稟。傳曰,捕將前望入之。
捕將前望單子入之,李溏落點。
南惠寬啓曰,新除授右邊捕盜大將李溏,卽爲牌招,傳授命召及大將牌·傳令牌,何如?傳曰,允。
元在明,以禮曹言啓曰,元陵大王陵上莎草蹲縮處修改,令該曹擇吉擧行事,啓下矣。問于日官,則六月七月,俱以拘忌,陵上役事,例不得擧行云,姑待八月節候,卽爲擇日擧行,何如?傳曰,允。
南惠寬,以都摠府言啓曰,副摠管金熙周,以漢城府右尹,本府坐起,晝仕出去之意,敢啓。傳曰,知道。
行吏曹判書朴崙壽疏曰,伏以臣於見職,夫豈一半分近似,而始緣怵畏,終成淟涊,居然半年之久矣。醜拙畢露,嗤點四至,早晩顚沛,臣所自料,果然人言峻發,臣罪彰著,逬出江干,數愆俟命,日夕震懍,若窮無歸。念臣性本狷滯,行又寡合,鑑識之明不明,固勿論已,臭味之同不同,非所與也。按例而人或謂壞格,信心而人或疑涉私,臣實受以爲罪,何敢費辭張皇,以傷事體,而第居選部,而行私壞法,卽人臣之極罪也。苟如其言,誅戮猶輕,歷日席藁,迄無處分,臣若不仰首鳴號,日月之明,亦何由俯燭也耶?一暴情實,退就鈇鑕,臣誠甘樂之無恨矣。噫,故人有言,非親非故,何以知其賢不肖,若使臣,擧其所知,官惟其人,則人雖爲言,內省不疚,此則臣不敢質言,重犯無忌憚之罪,而臣政見擬之族,皆寸外疎遠也。在法旣非應避,準限亦屬當遷,以臣在銓之故,廢而不擬,是亦私耳,前後照擬,各有所因,外面驟看,無怪不諒,臣本職闇甄別,技拙裁量,姸媸輕重,顧安能一一得宜哉?以此罪臣,臣固拜受之不暇,而至若簸弄公器,壞亂官方,隻眼不開,是何等罪案,而今乃容易加之,靜究厥由,莫曉所以。且其忠厚之意,不欲盡言,顧臣未著之罪,又不知其爲幾,有臣如此,合置何辟?嗚呼,顧今國計民憂,茫無涯畔,此時居銓者,苟有人心,其所自效之道,莫急於擇長吏。臣之斷斷苦心,心與口誓,一注擬一擧措之間,指摘吹覓,任他而不之恤,惠文之彈,在臣滄浪,何足爲怪,而所自悼者則有之,以臣平日圖報之寤寐至願,畢竟聲罪之狼藉,一切反是,爲世大僇,不免爲辜恩負國之歸。若使臣,行己有素,同朝見孚,則斯言奚爲而至也?此尤臣萬殞難贖之罪也。召牌遠臨,涕泣陳懇,今臣遭罹,不但以官職譴削論,惟願遄被刑章,塞衆怒而靖朝著而已。臣無任云云。答曰,省疏具悉。所請依施。
乙亥六月十二日卯時,上御大造殿。藥房三提調入侍時,都提調韓用龜,提調金在昌,副提調李光文,記事官李若愚,記注官李昌瑞,記事官安亨鎭,以次進伏,醫官吳千根·秦東秀·卞之錞·洪旭浩·鄭重周·李彦厚·權以中,進伏楹外訖。用龜曰,夜間聖體,若何?昨日湯劑進御後,大便度數,更何如?上曰,無損,而昨日度數,爲四五次矣。仍命醫官入診。旭浩·以中·東秀·之錞,以次診候訖,退伏奏曰,脈候左右三部調勻矣。旭浩曰,昨日所進湯劑,今日又進一貼,似好矣。用龜曰,或不無腹痛等症乎?上曰,別無所痛矣。用龜曰,登溷時便道,或無艱澁後重等症,而亦不點滴乎?上曰,別無如此等症矣。用龜曰,昨晝旣爲四五次,則入夜後度數,更何如?上曰,入夜後更不放下矣,湯劑待出去議定以入也。進御加味茹藿湯,依前方一貼煎入事。出榻敎惠慶宮進服白朮散,依前方一貼煎入事。出榻敎上命退,諸臣以次退出。
上在昌德宮。停常參·經筵。
進御加味六和湯,自今日一貼式煎入事,榻前下敎。
惠慶宮進服白朮散前方中,加乾薑一錢,一貼煎入事,榻前下敎。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴周壽啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
李光文啓曰,藥房三提調持湯劑來待矣。傳曰,封入。
元在明啓曰,左右史不可不備,別兼春秋洪敬謨·李紀淵·朴齊聞,檢閱鄭基善·金道喜,旣有只推之命,竝卽牌招,以爲推移入直之地,何如?傳曰,允。
洪奭周啓曰,吏曹判書李肇源再牌不進,參判金魯敬,參議鄭觀綏三牌不進推考傳旨及禁推傳旨,今方捧入,而開政命下之後,連事違召,不卽承膺,揆以事體,誠甚未安。所當更請牌招,而判書係是一日三牌,參判一日四牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書李肇源,參議鄭觀緩牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參判金魯敬在外,判書更爲牌招,何如?傳曰,允。參議只推,一體更爲牌招。
又啓曰,吏曹判書李肇源,參議鄭觀綏再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以獻納洪益聞,正言尹應大,持平金遇順牌不進罷職傳旨,傳于朴周壽曰,只推。
以別兼春秋洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
元在明啓曰,校理李晉淵,由限已過,卽爲牌招入直,何如?傳曰,允。
以校理李晉淵牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。校理李晉淵,旣有只推之命,更爲牌招入直,何如?傳曰,允。
大司諫尹羽烈啓曰,臣淸朝言責之任,本非如臣謭劣所可堪承,而諫長特除,忽下於夢想之外,召牌荐降,屢違是懼,雖不得不章皇出肅,少伸叩謝之忱,而臣於合啓中,有不可隨衆聯參者,曾叨是職,以此因避,輒蒙體諒之恩,則今臣處義,宜無異同,其何可一刻蹲冒於臺次乎?請命遞斥臣職。答曰,依啓。
掌令金陽淳啓曰,臣庸愚謭劣,淸朝言責,自知萬不近似,而掌憲新除,恩召踵下,臣且感且懼,雖不得不冒沒祗肅,而抑臣於合啓中,竊有區區私義之難於聯參者,從前似臣情踪者,輒蒙體諒,則今臣處義,宜無異同,請命遞斥臣職。答曰,依啓。
兵曹口傳政事,副司果單金陽淳。
元在明啓曰,左右史不可不備,別兼春秋洪敬謨·李紀淵·朴齊聞,檢閱鄭基善·金道喜,旣有只推之命,與別兼春秋金陽淳,一體牌招,以爲推移入直之地,何如?傳曰,允。
傳于南惠寬曰,兵曹判書未差之代,前望單子入之。
兵曹判書前望單子入之,南公轍落點。
南惠寬啓曰,新除授行兵曹判書南公轍,卽爲牌招,命召傳授,何如?傳曰,允。
又啓曰,行兵曹判書南公轍牌不進推考傳旨,今方捧入,而傳授命召,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書南公轍再牌不進推考傳旨,今方捧入,而命召傳授,一時爲急,如是違牌,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
元在明,以禮曹言啓曰,因大臣筵達,西北兩道道科,以十月設行,令該曹先期擇日事,允下矣。兩道道科文武試取吉日,令日官池景泌推擇,則來十月初八日·初十日·十五日俱吉云。以此日中,令道科試官下去,推移定行,而重臣試官,令該曹臨時差出,何如?傳曰,允。
南惠寬,以兵曹言啓曰,卽接西道參軍李鍾振牒報,則訓鍊都監所授白岳山東邊第一城廊近處體城四間許及第四城廊近處體城七間許頹圮云。爲先令繕工監,把子圍排,分授軍門,卽速修築,而兩處把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城,白岳山東邊第一城廊近處體城四間許·第四城廊近處體城七間許頹圮處,令該軍門卽速修築,把守軍兵,量宜定送事,自兵曹草記矣。今日爲始,砲手各二十名,將校各一人率領,限改築間,嚴加守直之意,敢啓。傳曰,知道。
兵曹判書趙德潤疏曰,伏以臣,卽一倥侗無用之老物耳。見識惛憒,才具鈍劣,本不足備數於任使之列,而偏荷兩朝之誤恩,濫躋八座之峻秩,涯分太踰,涓埃莫報。自念數十年來,內外揚歷,罔匪過福召災之端,而至於本兵重任,尤不啻僬千勻而蚊泰山,則早晩顚沛,自知亦明,而祗緣感激洪造,怵畏嚴命,終不敢爲連章力辭之計,則一念危懼,淵谷在前,大何之至,朝夕是俟矣。果然儒臣之疏出,而責之以物論,譏之以老成,畢竟請勘,止於譴罷,亦可見同朝忠厚,過與太恕,而至若推移兌換之目,乃是人臣蔑公濟私之極罪重犯,則官箴之來,非不拜受,而大質之虧,已無可論。且臣之尤所自悼者,事近巧排,拙性之所未敢,而冥擿不知,跡涉嫌疑,愚智之所同避,而昏謬莫察,致速人言,永辜聖恩,嶺海斧鉞,尙有餘罪,臣方杜門危蹙,惟願速被當律。迺者開政有命,捕將當差代,而殆若尋常無故之人,循例膺命者然,近日廉防,雖曰掃地,如臣所遭,寧或有一分束帶飄纓,揚揚冒出之望哉?臣旣不能殫誠盡職,以效一日之責,而又若自壞鐵限,不知有世間羞恥之事,則臣罪姑舍,其於羞朝廷而辱聖簡何哉?伏惟我殿下,至仁體下,始終生成,必不强之以不可强之義,任之以不堪任之任,區區微諒,庶幾容光之照燭,而狗馬餘齡,亦或爲息補之一端,跼高蹐厚,無所自容,玆敢披瀝衷懇,仰瀆崇聽。伏乞天地父母,察臣昏愚之實狀,諒臣情勢之危迫,亟賜處分,俾嚴朝綱,仍命永刊銓望,以警具僚,千萬幸甚。臣無任云云。答曰,省疏具悉。本職許遞。
上在昌德宮。停常參·經筵。
自卯時至人定,灑雨下雨,測雨器水深一寸五分。
朴周壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
傳于李光文曰,藥房入侍。
傳于元在明曰,禮房承旨馳詣宗廟·景慕宮,奉審摘奸以來。
李光文啓曰,藥房三提調持湯劑來待矣。傳曰,封入。
注書李若愚病,代以徐承烈爲假注書。
以校理李晉淵再牌不進罷職傳旨,傳于元在明曰,只推。
元在明啓曰,玉堂上下番俱空,已至多日,事甚未安。校理李晉淵,旣有只推之命,卽爲牌招入直,何如?傳曰,允。
以校理李晉淵牌不進罷職傳旨,傳于元在明曰,只推。
以別兼春秋洪敬謨·李紀淵·朴齊聞,檢閱鄭基善·金道喜再牌不進罷職傳旨,傳于元在明曰,只推。
以別兼春秋金陽淳牌不進罷職傳旨,傳于元在明曰,只推。
元在明啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝卽牌招,推移入直,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
洪奭周啓曰,吏曹判書李肇源,參議鄭觀綏三牌不進推考傳旨及禁推傳旨,今方捧入,而開政命下,已至經宿,連事違召,不卽承膺,揆以事體,萬萬未安。判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招。
又啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下,已至多日,如是違牌,事甚未安。判書更爲牌招,參判金魯敬,自鄕上來云,一體牌招,何如?傳曰,允。參議只推,一體牌招。
又啓曰,吏曹參判金魯敬牌不進,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判更爲牌招,何如?傳曰,允。參議只推,一體牌招。
又啓曰,吏曹判書李肇源疏批已下,一體牌招,何如?傳曰,允。
南惠寬啓曰,行兵曹判書南公轍三牌不進推考傳旨,今方捧入,而命召傳授,一時爲急,連事違牌,不卽承膺,揆以事體,誠甚未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書南公轍牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書南公轍疏批已下,卽爲牌招,命召傳授,何如?傳曰,允。
朴周壽啓曰,大司憲趙萬元,執義崔時淳,掌令李在璣在外,一員未差,持平金遇順牌不進,李基華未署經,監察茶時之意,敢啓。傳曰,知道。
以獻納洪益聞,正言尹應大,持平金遇順牌不進罷職傳旨,傳于朴周壽曰,只推。
以漢城府民家頹壓別單,傳于李光文曰,恤典,令該廳卽爲分給事,分付。
以漢城府民家頹壓別單,傳于李光文曰,恤典,令該廳卽爲分給事,分付。
吏曹判書李肇源疏曰,伏以頃蒙恩諒,獲解銓任,斂迹偸閑,還他本分之攸宜,杜門養痾,自幸餘生之優遊,循玆以往,纔不掩五六箇月,而忽地新命,又何爲而復及於臣身也?臣始焉驚懍,繼以抑塞,徊徨獨語,終莫省其所以也。倘謂隆恩過偏,縻爾好爵,則向來之除墨,猶未乾也,倘謂已試著效,更合驅使,則旣往之瘡疣,固自如也,於斯二者,誠無一之可說。而抑臣聞人臣,事君也有分義,處己也有廉隅,二者雖若有公私之分,而亦有時乎相爲輕重,若使今日士大夫,徒知以分義事君,而不復以廉隅處己,則此眞管子所謂四維不張者,豈朝廷之所宜有哉?若其多少不稱之實,臣未暇備辭張皇,重自歸於慢棄分義之科,而至於目下廉隅之大有係於國家治忽者,則臣請冒萬死瀝血而陳之。夫久於職事,責其功能,亦有制限,雖以唐·虞設法之美,考績不越乎三載者,蓋亦有所以也,邃古猶然,況近世乎?庶官猶然,況重任乎?至若我朝權要之任,莫最於銓官,故粵稽祖宗盛際,前輩名碩,磊落相望,當時居是任者,蔚然有進退激揚之績,而纔經一二政,輒皆力辭乃已者,非不知分義之爲嚴,趨走惟恭,而誠以久操權炳,有壞廉隅,此而一壞,餘無足觀,雖以列聖朝委任責成之念,每多勉循曲從之時者,亦非特爲其人地已耳。勵世興讓之風,寓在其中,挽近所覩記,雖不無一人之屢行大政者,然率皆復授於久解之餘,重膺於歷歲之後,而未有若如臣之三年一銜,一行三政者。今乃乍卸旋縻,纔退復進,以言乎職次,則雖若替以他人,而以言乎任事,則將不間一京察,而連當四大政,臣未敢知百餘年來,曾有是否。今使臣,諉之以寵命特加,有難慢蹇,揚揚爲冒膺之計,則其於分義之伸,非不至矣。擧一世之口,咸曰夫也何人,行前輩未敢爲之事,處列朝希有之例,勵世之具,由彼而虧矣,興讓之俗,由彼而壞矣云爾,則臣之自解與否,固不足論,而在聖朝崇四維之政,恐非直玷累而止,然則是豈獨關臣一己之私?上所云分義廉隅之相爲重輕者,不待兩言而明矣。噫,臣之事我殿下,已一紀餘矣。位忝八座,年迫六旬,平素所藉手,惟有以實無欺四箇字,官無大小,只知陳力就列,事無燥濕,必欲拚死向前。苟有一分可進之望,則豈或爲一毫飾讓之態,而以今必可遞之端,必欲解之願,不容不矢心自劃,以效匹夫之守,情窮勢迫,不知所裁,只有此以實無欺之區區寸誠,仰冀聖鑑之終始照察而已。伏乞天地父母,惻臣肝膈之懇,亟賜鐫遞臣職名,以重廉隅,以安微分。臣無任云云。答曰,省疏具悉。卿其勿辭行公。
行兵曹判書南公轍疏曰,伏以臣,方在强壯,尙不猶人,矧今貞疾纏綿,作一籧篨,平素自期者,不過是筋力奔走,而亦無望其如誠,此亦命也,謂之奈何?臣於頃日,猥上辭本,乞解惠局兼任,兼陳疾病實狀,庶幾父母惟憂之慈,特垂天地曰生之德,及承聖批,大失所圖,憫隘惶恧,如窮無歸。忽於玆際,伏奉西銓除旨,聞命惝惶,益不知措躬之所也。六部之中,兵爲最劇,一或瘝闕,則僨敗立至,戎務不可曰未學而全然抛置也,財幣不可只憑郞吏之口而莫省出入也。至於政注,尤係國家之用人,若不能鑑別能否,按簿模索而已,則是必病于其國,累于其身,公私何利哉?臣之病狀,宸聽之所累達,而通朝之所共知,更不敢張皇煩陳,而五六年來膏肓之疾,至今難治,咳嗽則經年閱月,便成宿症,達夜不寐,氣息欲絶,形貌則日漸澌削,長淹床笫,見者皆驚,食飮輒成嘔吐,精神如墜烟霧,人之姓名,擧皆錯遺,事之顚末,無以領會,藥餌終無其路,醫人望門却走。以此沈淹之樣,居重任當劇務,竟無一半分報效,而身且顚沛,則朝廷之無人,四方其將窺覘而譏笑之,此豈細故也?前辭之未獲,病症如添,新除之復降,夢想豈到?受符禮重,天牌屢臨,而左右思量,蠢動無路,念不俟駕屨之禮,尤合萬隕,玆敢冒入文字,仰暴危苦之情。伏願殿下,俯垂矜察,亟收臣新授職名,俾殘喘獲延,重務無曠,不勝幸甚。臣無任云云。答曰,省疏具悉。卿其勿辭行公。
乙亥六月十四日辰時,上御大造殿。藥房三提調率醫官入診入侍時,都提調韓用龜,提調金在昌,副提調李光文,記事官李驥秀,記注官林景祚,記事官安亨鎭,檢校直閣鄭元容,以次進伏,醫官吳千根·秦東秀·卞之錞·洪旭浩·鄭重周·李彦厚·權以中·李命運,進伏楹外訖。上命入診,旭浩診候,退伏奏曰,脈候左右三部調勻矣。用龜曰,連日蒸濕,聖體若何?泄候益勝乎?上曰,今則快差矣。用龜曰,泥滯之候,亦爲快勝乎?上曰,然矣。用龜曰,王大妃殿氣候,若何?上曰,一樣矣。用龜曰,惠慶宮憊候,尙未有快勝之節,下情極爲焦悶。筵退後,提調當率醫診候,議定湯劑,而世子宮泄候,又爲多日,雖是暑令一時之症,而焦悶之忱,有不容言。俄已入稟,當爲診察,而過夜加減,伏未審若何?上曰,一樣矣。惠慶宮進服人蔘粟米飮前方中,人蔘加一錢,去白吉更,自今日一貼式煎入事。惠慶宮進服白朮散前方中,乾薑加五分,一貼煎入事。竝出榻敎上命退,諸臣以次退出。
上在昌德宮。停常參·經筵。
藥房都提調韓用龜,提調金在昌,副提調李光文啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·世子宮口傳問安。答曰,知道。
進御加味六和湯前方中,黃連加五分,加猪苓·澤瀉·檳榔各一錢,唐木香五分,一貼煎入事,榻前下敎。
惠慶宮進服白朮散,依前方一貼煎入事,榻前下敎。
朴周壽啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
南惠寬啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
李光文啓曰,藥房三提調持湯劑來待矣。傳曰,封入。
元在明啓曰,玉堂上下番俱空,已至多日,事甚未安。校理李晉淵,旣有只推之命,卽爲牌招入直,何如?傳曰,允。
又啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
洪奭周啓曰,吏曹判書李肇源牌不進,參判金魯敬再牌不進,參議鄭觀綏三牌不進推考傳旨及禁推傳旨,今方捧入,而開政命下,已至經宿,連事違召,終不變動,揆以事體,萬萬未安。判書更爲牌招,參判所當更請牌招,而係是一日三牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書李肇源,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至屢日,一直違召,無意承膺,事體所在,誠甚未安。判書·參判,竝更爲牌招,何如?傳曰,允。參議只推,一體牌招。
又啓曰,吏曹判書李肇源,參判金魯敬,參議鄭觀綏再牌不進推考傳旨及罷職傳旨,今方捧入,而開政命下,已至多日,一向違召,終不承膺,揆以事體,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
元在明啓曰,卽伏見諸道今春夏等褒貶啓本,則江原監司趙弘鎭,忠淸監司趙貞喆,黃海監司李勉昇,全羅監司金啓溫,平安監司鄭晩錫,守令無一人居中·居下,殊無嚴明殿最之意,竝推考警責,何如?傳曰,允。
朴周壽啓曰,卽伏見諸道今春夏等褒貶啓本,則開城留守尹序東,京畿水使趙文彦,全羅監司金啓溫,全羅左水使李尙謙,平安監司鄭晩錫,慶尙監司李存秀,南兵使徐春輔,邊將無一人居中·居下,江華留守朴宗京,忠淸水使趙義鎭,慶尙左水使梁垸,邊將無一人居下,殊無嚴明殿最之意,竝推考警責,何如?傳曰,允。
朴周壽啓曰,大司憲趙萬元,執義崔時淳,掌令李在璣在外,一員未差,持平金遇順牌不進,李基華未署經,監察茶時之意,敢啓。傳曰,知道。
以獻納洪益聞,正言尹應大,持平金遇順牌不進罷職傳旨,傳于朴周壽曰,只推。
以校理李晉淵牌不進罷職傳旨,傳于元在明曰,只推。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
兵曹,以李石求爲訓鍊都監中軍。
以漢城府民家頹壓別單,傳于元在明曰,恤典,令該廳卽爲分給事,分付。
南惠寬,以兵曹言啓曰,今六月十五日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
元在明,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
洪奭周,以奎章閣言啓曰,本閣今乙亥年春夏等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
洪奭周,以吏曹言啓曰,今春夏等褒貶,當爲等第,而因本曹判書李肇源未肅拜,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今乙亥年春夏等褒貶,當爲等第,而領中樞府事臣李時秀有身病,判中樞府事臣徐龍輔,判中樞府事臣徐邁修俱在外,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等題,當爲磨勘,而以領事身病,不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以忠勳府言啓曰,本府今乙亥年春夏等褒貶,當爲磨勘,而有司堂上鰲恩君臣李敬一有身病,豐安君臣柳相祚在外,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今乙亥年春夏等褒貶,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今春夏等褒貶,當爲磨勘,而臣用鐸有故,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今乙亥春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以宣惠廳言啓曰,前牧使李綱重,本廳郞廳纔已啓下矣。本廳多有擧行事,令該曹口傳付軍職,以爲冠帶常仕之地,何如?傳曰,允。
兵曹口傳政事,副司果單李綱重。
又以漢城府言啓曰,本府郞廳及五部官員今乙亥年春夏等褒貶,當爲等第,而判尹臣鄭晩錫在外未肅拜,限內不得磨勘之意,敢啓。傳曰,知道。
元在明,以禮曹言啓曰,本曹今乙亥年春夏等褒貶,當爲磨勘,而判書未差,限內不得爲之之意,敢啓。傳曰,知道。
南惠寬,以兵曹言啓曰,本曹今乙亥年春夏等褒貶,判書臣南公轍未肅拜,限內不得磨勘之意,敢啓。傳曰,知道。
又以都摠府言啓曰,本府郞廳及部將等今乙亥年春夏等褒貶,當爲磨勘,而都摠管鄭晩錫在外,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今乙亥年春夏等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今乙亥春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今乙亥年春夏等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今乙亥年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨鍊以入,而臣崙壽,身病猝重,限內不得擧行之意,敢啓。傳曰,知道。
洪奭周,以工曹言啓曰,本曹郞廳今乙亥年春夏等褒貶及屬司掌苑署·瓦署官員等今乙亥年春夏等褒貶,合三度磨勘以入,而屬司尙衣院·繕工監·造紙署·典涓司今乙亥年春夏等褒貶,因各該司提調有故,限內不得磨勘,而去甲戌年秋冬等屬司褒貶,其時各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
元在明,以賑恤廳言啓曰,謹依漢城府民家頹壓別單判付,東部字內,全家頹壓八戶各錢二兩,完少頹多四戶各布一疋,西部字內,全家頹壓六十五戶各錢二兩,完少頹多二十九戶,二三間中完多頹少一戶各布一疋,南部字內,全家頹壓三戶各錢二兩,完少頹多五戶各布一疋,北部字內,全家頹壓一戶錢二兩,完少頹多二戶各布一疋,依例分給之意,敢啓。傳曰,知道。
上在昌德宮。停常參·經筵。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴周壽啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
傳于李光文曰,藥房入侍。
李光文啓曰,藥房三提調持湯劑來待矣。傳曰,封入。
元在明啓曰,玉堂上下番俱空,已至多日,事甚未安。校理李晉淵,旣有只推之命,卽爲牌招入直,何如?傳曰,允。
又啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
洪奭周啓曰,吏曹判書李肇源,參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已至多日,連違召命,終不變動,揆以事體,誠萬萬未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書李肇源,參判金魯敬,參議鄭觀綏牌不進推考傳旨及罷職傳旨,今方捧入,而開政有命,今已屢日,連事違召,無意承膺,事體所在,誠極未安。判書陳疏入啓,參判更爲牌招,何如?傳曰,允。參議只推,一體牌招。
又啓曰,吏曹參判金魯敬,參議鄭觀綏再牌不進推考傳旨及罷職傳旨,今方捧入,而開政命下,已至多日,一向違牌,不少變動,揆以事體,萬萬未安。判書李肇源疏批已下,卽爲牌招,參判所當更請牌招,而係是一日三牌,何以爲之?敢稟。傳曰,允。參議只推,與參判更爲牌招。
又啓曰,吏曹判書李肇源牌不進,參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已至多日,一向違召,終無變動,揆以事體,誠極未安。判書更爲牌招,參判所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
元在明,以奎章閣言啓曰,兼檢書官李光葵·李耆秀,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果李光葵·李耆秀竝單付。
朴周壽啓曰,大司憲趙萬元,執義崔時淳,掌令李在璣在外,一員未差,持平金遇順牌不進,李基華未署經,監察茶時之意,敢啓。傳曰,知道。
以獻納洪益聞,正言尹應大,持平金遇順牌不進罷職傳旨,傳于李光文曰,只推。
以校理李晉淵牌不進罷職傳旨,傳于元在明曰,只推。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
以漢城府民家頹壓別單,傳于金會淵曰,恤典,令該廳卽爲分給事,分付。
洪奭周,以司饔院監膳提調意啓曰,蘇魚所監捉官所報,以爲本所進上各種魚鮮,今幾畢封,而其中生大鰕,設箭以後,所捉不敷,元進上一千箇內,未封爲五十箇,而今方撤箭,萬無捉得之路,將至闕封之境云矣。在前如此之時,例有代封之規,今亦依定式,以他可合之魚,捧入之意,敢啓。傳曰,知道。
南惠寬,以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,卽接宗廟署入直部將金弘鍾牒報,則宗廟西門北邊墻垣舊築三間許頹圮云。臣公轍馳詣看審後,爲先令繕工監,以杻杷子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門申飭校卒,各別巡察之意,分付,何如?傳曰,允。
又以兵曹言啓曰,翊衛司翊贊金元根,素患痰癖之症添劇,旬日之內,無供職之路,呈狀乞遞,改差,何如?傳曰,允。
又以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,雖未滿朔,依例推移內遷,何如?傳曰,允。
又以兵曹言啓曰,今當儲窠之月,虛司果,例不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以訓鍊都監言啓曰,本局千摠李鐵求,時帶別軍職,職務相妨,勢難察任,今姑改差,何如?傳曰,允。
朴周壽,以刑曹言啓曰,依下敎,金黃玉·池萬孫及內需司書員等處,嚴加査實,則金黃玉所供內,以爲渠以內需司內洞任隨行矣,同里居崔秀得爲名漢,接置病漢於渠家,而身爲洞任,不能禁斷之致,今初七日,捉致渠子德祿與崔秀得,杖治放送,而十一日,秀得及渠之父子,竝爲移送刑曹,而秀得則知機逃躱,渠則受罪,德祿則以其有病,不爲受杖,而德祿,一自受笞於本司之後,仍爲添病,日漸沈重,今十四日朝,竟至身死,故悲憤所致,歸咎於伊日擧行之書員輩,果爲推尋爭詰,欲爲洩憤矣,又被本司之拘囚,至於移送之境云。池萬孫所供內,以爲渠與黃玉父子,初無相親之誼,而適於過路,得聞德祿受杖致死之說,有所參涉於相詰之時云。書員金啓豐·崔世業·金光洽·崔世億·崔命崑等所供內,以爲病漢之出送,卽各司通行之事,而至於本司,則擧行之緊重,與他司自別,而司內居崔秀得·金德祿輩,互相符同,接置病漢,故屢度申飭,終不知戢,以此告官後,捉致兩漢,各決笞十度,論移秋曹矣。黃玉受罪,德祿則以病免杖,退歸後過四日致死,而黃玉歸咎於當初本司之笞治,與池萬孫,同來擧行書員家,百般肆惡,復到司內,無限恐嚇,計在脅勒,擧措危怖,故以此意告于本司,竟至登撤云矣。爲逐病漢,笞治洞任,不是異事。況其笞數,不過十度,則因此致命,必無是理,而黃玉旣以此執言,則人命至重,在所審愼,故發遣月令醫,使之詳細摘奸,則杖痕熹微,初無毒氣,而外此形症,無非因病致死之驗,黃玉之藉此惹鬧,誠爲痛惡。池萬孫則不知本事之如何,只聞黃玉之言,而同往助勢,亦極駭痛。所當分輕重考律勘處,而旣有査實以入之命,上裁,何如?傳曰,觀此査實,厥漢之無嚴,萬萬痛惡,各別照律嚴處,以杜後弊。
吏曹判書李肇源疏曰,伏以臣,積違嚴召,甘犯逋傲之罪,委棄政命,自干慢蹇之誅者,是豈可已而不已者哉?臣之日前辭本,全以分義與廉隅,權衡於相爲重輕之際,刳肝瀝血,罄暴由中之情,伏地恭俟者,惟鞶褫之不終其日。及奉恩批,例降勿辭之音,至誠祈免,徒歸應文之科,臣於是,四大投地,五內失守,久乃自省,靦栗交極。噫,臣雖無狀,亦我聖上禮使中一物耳。苟不在於四維關係之地,則初何敢爲一毫飾讓之態,而以情則至難强也,以義則必可辭也,百爾思量,終不得其可進之說。非但臣之所自講于心者如此,凡知臣而論其去就者,亦莫不以必遞爲宜,此豈獨爲臣謀也哉?誠爲國家惜擧措也,爲朝廷重名檢也。臣若迫於嚴命,竟失咫尺之守,不顧一己之大防,任他嗤點之四至,則臣身放倒,固無足言,而豈不誠有歉於禮使群工之義也耶?抑臣亦嘗奉敎於君子矣,臣之於君也,從其義不從其令。今使臣從其義也,則分義雖虧,廉隅獲全,從其令也,則分義雖伸,廉隅頓喪,與其廉隅之頓喪,毋寧分義之暫虧。蓋虧分之罪,只屬臣之一身上事,而喪廉之罪,大有關於聖朝之治忽,世道之汚隆故耳。乃我殿下,視臣以尋常辭巽之例套,終靳曲諒之特恩,則古人所謂哀之命也,不哀之亦命也者,政爲臣今日情事道也。臣之斷斷自劃,旣無容更言,而忱誠未格,天聽尙邈,上下相持,曠引時日,政月奄已過半,京察又將愆期。國體之苟艱,事面之壞損,亦皆由臣之故,臣罪至此,尤非萬殞可贖,玆又冒死申控血懇。伏乞天地父母,亟賜體諒,以卒生成之澤,仍治臣積逋慢命之罪,以昭法紀焉。臣無任云云。答曰,省疏具悉。卿其勿辭行公。
乙亥六月十六日辰時,上御大造殿。藥房入侍時,都提調韓用龜,提調金在昌,副提調李光文,假注書徐承烈,記注官柳可均,記事官安亨鎭,檢校待敎李鶴秀,以次進伏,醫官吳千根·秦東秀·卞之錞·洪旭浩·鄭重周·李彦厚·權以中·李命運,以次進伏楹外訖。用龜曰,霖雨連霔,日氣蒸熱,聖體調攝若何?上曰,一樣矣。用龜曰,昨聞入診醫官之言,則便道頗有澁候云,自昨日至于今朝,而度數果爲幾次乎?上曰,今朝則姑不登溷,而昨日則果爲屢次矣。仍命醫官入診,旭浩·以中·東秀·命運,以次進候訖,退伏奏曰,脈候左右三部調均矣。上曰,提調出去,湯劑議入,可也。用龜等退出。鶴秀曰,本閣檢書官番次,近甚苟管,前檢書官李光葵·李耆秀,兼檢書差出,何如?上曰,依此爲之。進御加味六和湯前方中,黃連·猪苓各減五分,加神曲一錢,一貼煎入事。出榻敎惠慶宮進服白朮散,依前方一貼煎入,人蔘粟米飮,自明日停止事。出榻敎仍命退,諸臣以次退出。
上在昌德宮。停常參·經筵。
進御加味六和湯前方中,去黃連·檳榔,一貼煎入事。榻前下敎。
惠慶宮進服白朮散前方中,去乾薑,一貼煎入事。榻前下敎。
朴周壽啓曰,大司憲趙萬元,執義崔時淳,掌令李在璣在外,一員未差,持平金遇順未肅拜,李基華未署經,監察茶時之意,敢啓。傳曰,知道。
南惠寬啓曰,來二十一日,朝參日次矣,敢稟。傳曰,停。
元在明啓曰,來二十一日,輪對日次矣,敢稟。傳曰,當次人受點,後日次待令。
李光文啓曰,藥房三提調持湯劑來待矣。傳曰,封入。
元在明啓曰,玉堂上下番俱空,已至多日,事甚未安。校理李晉淵,旣有只推之命,更爲牌招入直,何如?傳曰,允。
又啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
洪奭周啓曰,吏曹判書李肇源再牌不進,參判金魯敬,參議鄭觀綏四牌不進推考傳旨及禁推傳旨,今方捧入,而開政命下,已至多日,連事違召,無意變動,事體所在,萬萬未安。所當更請牌招,而判書係是一日三牌,參判一日五牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書李肇源,參判金魯敬,參議鄭觀綏牌不進推考傳旨及罷職傳旨,今方捧入,而開政命下,今已屢日,連事違召,無意承膺,其在事體,誠極未安。判書·參判,竝更牌招,何如?傳曰,允。參議只推,與判書·參判,更爲牌招。
又啓曰,吏曹判書李肇源,參判金魯敬,參議鄭觀綏再牌不進推考傳旨及罷職傳旨,今方捧入,而開政有命,已至多日,一味違牌,無意變動,揆以事體,極涉未安。判書·參判,所當更請,而係是一日三牌,何以爲之?敢稟。傳曰,參議只推,與判書·參判,一體更爲牌招。
傳于洪奭周曰,前翊贊金元根,令該曹,口傳付軍職,使之承候。
兵曹口傳政事,副司果單金元根。
傳于朴周壽曰,日熱如此,刑曹·漢城府經囚放釋。
以別兼春秋金陽淳·洪敬謨·李紀淵·朴齊聞牌不進罷職傳旨,傳于朴周壽曰,只推。
以檢閱鄭基善·金道喜牌不進罷職傳旨,傳于朴周壽曰,只推。
金會淵,以戶曹言啓曰,時御所內各司,依定式發遣本曹正郞臣李翼榮,兵曹參知臣李基崇,佐郞臣李相龍,東所衛將臣黃道源,西所衛將臣金應璉,南所衛將臣李柱,北所衛將臣申虎文,眼同看審後,有頉處別單書入,而修改則擇日擧行,何如?傳曰,允。
上在昌德宮。停常參·經筵。
大殿·惠慶宮誕日,大殿·惠慶宮,內閣·政院·玉堂·朝廷二品以上·六曹堂上·奉朝賀單子問安。答曰,知道。王大妃殿·中宮殿·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮,口傳問安。答曰,知悉。
朴周壽啓曰,大司憲趙萬元,執義崔時淳,掌令李在璣在外,一員未差,持平金遇順未肅拜,李基華未署經,監察茶時之意,敢啓。傳曰,知道。
元在明啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
以別兼春秋金陽淳·洪敬謨·李紀淵·朴齊聞牌不進罷職傳旨,傳于元在明曰,只推。
以檢閱鄭基善·金道喜牌不進罷職傳旨,傳于元在明曰,只推。
朴周壽啓曰,臣敬奉聖敎,馳往典獄署,取閱囚徒案,則御寶僞造罪人四名,殺獄罪人二十三名,囑付凶榜罪人一名,大將牌偸竊罪人一名,捕廳移文罪人一名,印信僞造罪人二名,俱是重囚,故竝爲仍囚,毆打人物辜限間嚴囚罪人一名,承傳罪人二名,不可以輕囚論,故一體仍囚,其餘他錢不報·潛屠發賣·拒逆官令·鬪毆作挐·都賈罪人崔景華·李鎭儉·崔孟大·安致三·文成龍·崔守檍·金禧哲·金興甲·萬吉·粉伊·趙得藺·河宜淸·金忠得·李啓秀·朴壽興·李仁培·李大得·崔彦耇·梁復守·林必夏·金興謙·鄭國鎭·姜元福等二十三名,旣係輕囚,故竝依傳敎,放送之意,敢啓。傳曰,知道。
洪奭周啓曰,吏曹判書李肇源,參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已過多日,一向屢違,終不承膺,揆以事體,萬萬未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,吏曹判書李肇源,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已過多日,一向違牌,無意承膺,事體所在,萬萬未安。判書·參判,竝更牌招,何如?傳曰,允。參議只推,與判書·參判,一體牌招。
又啓曰,吏曹判書李肇源,參判金魯敬,參議鄭觀綏再牌不進推考傳旨及罷職傳旨,今方捧入,而開政命下,已過屢日,一向違召,無意變動,事體所在,極爲未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
元在明,以禮曹言啓曰,今六月十八日大殿誕日諸道所封賀箋中,慶尙左兵使金煐,以應封官,兼別軍職,故依例各爲封箋矣。一體看審捧入之意,敢啓。傳曰,知道。
南惠寬,以訓鍊都監言啓曰,本局把摠李煥益,以內入直領軍將官,軍兵替直後,晩時入來,揆以紀律,誠極駭然,爲先汰去之意,敢啓。傳曰,知道。
金會淵,以賑恤廳言啓曰,謹依漢城府民家頹壓別單判付,中部字內全家頹壓二戶各錢二兩,完少頹多四戶各布一匹,東部字內全家頹壓七戶各錢二兩,完少頹多九戶各布一疋,西部字內全家頹壓五十戶各錢二兩,完少頹多三十八戶,二三間中完多頹少六戶各布一疋,南部字內全家頹壓十七戶各錢二兩,完少頹多八戶各布一疋,北部字內全家頹壓十九戶各錢二兩,完少頹多十戶各布一疋,依例分給之意,敢啓。傳曰,知道。
上在昌德宮。停常參·經筵。
南惠寬啓曰,大司憲趙萬元,執義崔時淳,掌令李在璣在外,一員未差,持平金遇順未肅拜,李基華未署經,監察茶時之意,敢啓。傳曰,知道。
元在明啓曰,左副承旨朴周壽,今日不爲仕進,卽爲牌招,何如?傳曰,許遞,前望單子入之,待下批牌招察任。承旨前望單子入之,徐鼎輔落點。
傳于李光文曰,藥房入侍,平安監司同爲入侍。
備忘記,平安監司李相璜下直,長弓一張,長箭一部,片箭一部,筒兒一箇賜給。
傳于南惠寬曰,領議政一兩日間,進詣光陵,陵上莎草,奉審以來事,遣史官傳諭。
李光文啓曰,藥房三提調持湯劑來待矣。傳曰,封入。
南惠寬啓曰,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,允。
注書李驥秀病,代以徐承烈爲假注書。
南惠寬啓曰,吏曹判書李肇源,參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已至多日,一向違牌,終不承膺,事體道理,俱甚未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,吏曹判書李肇源,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已過多日,一味違召,終無變動,揆以事體,誠極未安。判書·參判,竝更牌招,何如?傳曰,允。參議只推,與判書·參判,更爲牌招。
又啓曰,吏曹判書李肇源,參判金魯敬,參議鄭觀綏再牌不進推考傳旨及罷職傳旨,今方捧入,而開政命下,爲日已多,一向違召,終無變動,事體道理,俱甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲嚴飭牌招。
又啓曰,行都承旨洪奭周,行左承旨金會淵,今日不爲仕進,右承旨元在明須資出去,左副承旨徐鼎輔牌不進,同副承旨李光文藥院進,院中只有臣一人,伴直無人,同副承旨,卽爲牌招,何如?傳曰,允。
以左副承旨徐鼎輔牌不進罷職傳旨,傳于李光文曰,只推。
以別兼春秋金陽淳·洪敬謨·李紀淵·朴齊聞牌不進罷職傳旨,傳于李光文曰,只推。
以檢閱鄭基善·金道喜牌不進罷職傳旨,傳于李光文曰,只推。
以慶尙監司李存秀狀啓,密陽府民家漂頹事,傳于李光文曰,聞甚矜惻,元恤典外,別加顧助事,分付。
以黃海監司李勉昇狀啓,平山府民家頹壓事,傳于李光文曰,聞甚矜惻,元恤典外,別加顧恤事,分付。
南惠寬,以禮曹言啓曰,元陵大王陵上莎草蹲縮處修改,姑待八月節候,擇吉擧行事,前已啓下矣。修改吉日時,令日官池景泌推擇,則來八月初八日辰時爲吉云。以此日時擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
又以弘文館言啓曰,本館上番校理臣李晉淵,以禁衛營從事官,今日本營捧上坐起時,晝仕出去之意,敢啓。傳曰,知道。
又以戶曹言啓曰,各道年終錢穀御覽會計,待忠淸道·全羅道·慶尙道會案上來,修整以入事,前已啓下矣。三道會案,今纔齊到,御覽會計受出修正之意,敢啓。傳曰,知道。
又以訓鍊都監言啓曰,本局別將李馨秀,身病甚重,勢難察任,改差,何如?傳曰,允。
又以禁衛營言啓曰,本營哨官姜昌一,以兼參軍,不勤巡山,屢次申飭之後,稱以犯松,橫捉不干之人,肆然瞞告,欲爲免罪之計,極爲駭然,嚴棍汰去之意,敢啓。傳曰,知道。
又以賑恤廳言啓曰,東部昌善洞契任掌金得成,今月十九日,本洞路傍,得二歲遺棄女兒,同里居良女李召史,欲爲收養,西部池下契任掌李不伊,今月十九日本洞路傍,得三歲遺棄男兒,同里居私婢江阿只,欲爲收養,大平館契任掌朴龍福,今月十九日,本洞路傍,得一歲遺棄男兒,同里居良女金召史,欲爲收養,米廛下契任掌朴東仁,今月十九日,本洞路傍,得二歲遺棄男兒,同里居良女崔召史,欲爲收養,南部二間屛門契任掌柳成得,今月十九日,本洞路傍,得二歲遺棄男兒,同里居良女柳召史,欲爲收養,典牲署內契任掌高福祥,今月十九日,本洞路傍,得三歲遺棄男兒,同里居良女李召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
吏曹判書李肇源疏曰,伏以臣,再控瀝血之懇,又奉靳許之批,辭意今已罄竭,而呼籲迄亦可休,進退便成維谷,而情地益復悶隘,此殆臣誠意淺薄,不能見信於君父而然耳。俯仰高厚,此何人斯?噫,君臣恩義,根乎性而不可解,極于天而無所逃。故君之臨下也,人情之所不忍者,則必有以曲體而不强之使行,臣之事上也,事理之所不可者,則必有以自守而不苟於從令,誠如是也。故天地上下之所以交泰而相與者,亦各盡其道矣。今聖明在上,天鑑孔昭,其於體物之政,無不曲循其情,而在下者,擧皆得遂其志,至於微臣之區區去就,必欲强其所不忍,行其所不可,臣雖愚頑冥迷,亦充一夫之數,而獨自外於仁覆之下者,乃至斯乎?臣於今春,積誠祈懇,必期其一遞乃已者,非出於意在苟免,自占便宜之圖也,誠以連行三京察,近例所罕,而又復蹲仍,大乖廉防故也。殿下之所以俯賜鐫改,不俟終朝者,非爲其久備,任使,姑許息肩之意也,亦以連行三京察,毋怪其必辭,而俾全微諒,實合禮使故也。今臣復叨,若在於間一二京察之後,則連章屢瀆,固臣之所不敢也,而宜聖明之終閟兪音也。不然而曾未屢朔,乍解旋縻,首尾三年之內,終始四京察,將出於臣之一手,此非特近例所罕而已。雖在古昔,未或僅有,則曩以連行三政也,而得以力辭,今爲連當四政也,而乃反冒進者,隱之以心,揆之以事,果成何許理致?我殿下,曾於三政之後,則曲加體諒,今於四政之期,又靳允許,臣愚死罪,竊恐大有歉於以仁率下之聖德也,而實不能無憾於天地之大也。顧今上下相持,凡幾日矣。駕屨之義,臣分都虧,逋慢之罪,譴罰不加,有限之政期,緣臣而稽淹,至重之曹務,由臣而曠廢,一日相持,便損一日之國體,二日相持,便損二日之國體,論臣罪犯,萬殞難贖,而臣若徒畏瀆擾之誅,泯默縮伏,因循時日,則出場無期,而臣之罪益重矣。玆又不得不大聲疾號於崇嚴之下,倘蒙聖鑑俯照,亟賜鐫免,則天地曰生之恩,父母止慈之眷,非臣隕首結草之所能報也。臣無任云云。答曰,省疏具悉。所請特爲許施。
敎平安監司李相璜書。王若曰,地部殫支計之勞,嘉乃三年之底績,浿疆須翰屛之責,授以一路之隆毗,式遵漢刺史之出自九卿,佇期周方伯之來旬四國。念我海東重地,最稱關西雄藩,井地之區劃尙存,驗仁賢八條之化,鎖鑰之控禦克壯,接遼薊一帶之疆,弓馬甲兵,依然趙代之風氣,子女玉帛,古稱川蜀之繁華。惟習俗漸至於澆漓,而弊瘼益難於矯捄,使星之冠蓋絡續,責重交隣,賈人之金繒委輸,奸生互市。尙矣龔黃之治,郡民幾多怨咨之聲,不以齊魯而待,人士或有暴棄之歎。公私之儲蓄俱罄,寧不寒心?邊邑之饑荒荐仍,良亦慘目。嗟,向日嘉定之稱亂,不過狐鼠者流,有王師威愛之竝行,旋致龍蛇之化。勖哉忠義之士,可喜培養之有由,哀彼瘡痍之民,益軫懷綏之以道。惟昔少康之際,尙患着手之爲難,顧今經亂之餘,尤宜簡心之必愼。疇與我共?僉以卿聞。惟卿,溫玉其姿,介石之操,未嘗爲切切之行,遇事則繩墨靡差,若不出吶吶其言,觸處是精神所注。翺翔乎簪筆論思之列,幾侈遴選之榮,歷揚于藩臬居留之任,夙著廉明之績。由泮席而躋文苑,允矣華國之猷,膺燕价而參廟籌,蔚有榦事之智。自先朝屢勤簡拔,而近日特加登庸,別利器於盤根,固知無適不可,展輕車於熟路,必欲盡叩其餘。玆授卿以平安道觀察使兼兵馬水軍節度使·都巡察使·管餉使·平壤府尹,卿其祗承寵命,勉恢良圖,褰帷著激揚之譽,精白則固所自有,登車勵澄淸之操,貪墨者皆可斂持,展也通敏之才,要得君重,至若黜陟之政,何煩予言?凡厥稟裁,自有典憲。於戲,遺愛尙存於下邑,應多父老之歡迎,新化克闡於西鄕,俾紓宵旰之憂念,行且召矣,往其欽哉。故玆敎示,想宜知悉。知製敎韓用儀製進。
乙亥六月十九日卯時,上御大造殿。藥房入侍,平安監司同爲入侍時,都提調韓用龜,提調金在昌,副提調李光文,記事官李若愚,記注官李昌瑞·柳可均,檢校直閣徐俊輔,平安監司李相璜,以次進伏,醫官吳千根·秦東秀·卞之錞·李彦厚·李命運·權以中,進伏楹外訖。用龜曰,數日極熱,聖體若何,寢睡·水刺之節,何如?上曰,一樣矣。用龜曰,大便度數,腹中不平之候,更何如?上曰,無損矣。仍命醫官入診。以中·命運入診訖,退伏奏曰,脈候左右三部調勻矣。上曰,湯劑出去議定入之也。光文曰,昨今兩日登溷度數,更何如?上曰,今日則不爲登溷矣。仍命平安監司進前,奏職姓名。相璜進奏訖。上曰,下去善爲之也。仍命光文曰,宣別諭,出去爲之也。用龜曰,齋日漸近,殿宮所進粟米飮,當依例煎入,故敢達矣。上曰,唯。進御加味六和湯,依前方自今日一貼式,限二貼煎入事。出榻敎惠慶宮進服白朮散,依前方一貼煎入事。出榻敎上命退,諸臣以次退出。
上在昌德宮。停常參·經筵。
巳時午時,灑雨下雨,測雨器水深六分。
藥房提調金在昌,副提調李光文啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御加味六和湯,自今日停止事,榻前下敎。
惠慶宮進服白朮散前方中,人蔘加一錢,縮砂減三分,加麥門冬一錢,自今日一貼式煎入事,榻前下敎。
徐俊輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
洪奭周啓曰,行左承旨金會淵,右承旨元在明,左副承旨徐鼎輔,今日不爲仕進,竝卽牌招,何如?傳曰,竝許遞,前望單子入之。
李光文啓曰,藥房提調·副提調,持湯劑來待矣。傳曰,封入。
承旨前望單子入之,宋祥濂·徐俊輔·朴宗珩落點。
洪奭周啓曰,新除授行左承旨宋祥濂,左副承旨徐俊輔,右副承旨朴宗珩,竝卽牌招,何如?傳曰,允。
南惠寬啓曰,左右史不可不備,別兼春秋金陽淳·洪敬謨·李紀淵·朴齊聞,檢閱鄭基善·金道喜,旣有只推之命,竝更牌招,以爲推移入直之地,何如?傳曰,竝許遞。
又啓曰,左右史不可不備,前檢閱鄭基善·金道喜,令該曹口傳還付,仍卽牌招入直,何如?傳曰,允。
吏曹口傳政事,檢閱二單鄭基善·金道喜。
洪奭周啓曰,吏曹參判金魯敬,參議鄭觀綏三牌不進推考傳旨及禁推傳旨,今方捧入,而政命已過多日,嚴飭之下,一向違召,終無變動,揆以事體,萬萬未安。判書未差,參判所當更請牌招,而係是一日四牌,何以爲之?敢稟。傳曰,參議分揀,與參判一體更爲牌招。
兵曹口傳政事,副護軍單朴周壽。
注書李若愚病,代以金周默爲假注書。
以右副承旨朴宗珩牌不進罷職傳旨,傳于南惠寬曰,只推。
徐俊輔啓曰,大司憲趙萬元,執義崔時淳,掌令李在璣在外,一員未差,持平金遇順牌不進,李基華未署經,監察茶時之意,敢啓。傳曰,知道。
以獻納洪益聞,正言尹應大,持平金遇順牌不進罷職傳旨,傳于徐俊輔曰,只推。
洪奭周,以吏批言啓曰,新除授中部都事趙學濂呈狀內,矣身素患痰癖之症,當此換節之時,一倍添劇,時月之內,萬無供職之望,卽速入啓遞改云。身病旣如是,則有難强令察任,改差,何如?傳曰,允。
又以兵曹言啓曰,翊衛司侍直朴晦壽,洗馬金鑅,俱以素患痰癖之症,當暑闖發,無望供職,呈狀乞遞,竝改差,何如?傳曰,允。
南惠寬,以弘文館言啓曰,本館下番闕直,事甚未安。今日政新除授玉堂,竝待下批牌招,以爲推移入直之地,何如?傳曰,允。
有政。吏批,判書未差,參判金魯敬進,參議鄭觀綏牌不進,右承旨南惠寬進。以金履陽爲吏曹判書。啓曰,新判書命招,同參政事,何如?傳曰,允。又啓曰,判書金履陽,參議鄭觀綏竝牌招不進,小臣獨政未安,何以爲之?敢稟。傳曰,仍爲之。以尹序東爲大司諫,金用默爲掌令,朴綺壽爲副應敎,朴台壽爲校理,金敬淵爲副校理,尹應大爲修撰,洪羲瑾·趙璟鎭爲副修撰,朴崙壽爲左參贊,鄭尙愚爲禮曹判書,金在昌爲知敦寧,金履陽爲知經筵,金履陽爲景慕宮提調,金蓍根爲知春秋,南公轍爲左賓客,南公轍爲軍器提調,李魯益爲繕工提調,李民植爲工曹佐郞,洪起燮爲司僕正,金履迪爲奉常僉正,洪羲謙爲司僕主簿,鄭海柱爲內贍主簿,林宗憲爲武烈祠參奉,訓鍊都監提調單南公轍,禁衛提調單南公轍,御營提調單南公轍,行水原留守單徐榮輔,開城留守單金銑,華寧殿提調單徐榮輔。再政。以李同淳爲正言,朴宗來爲右賓客,張振一爲直講,鄭泰誠爲東部令,李漢井爲軍器主簿,宋欽大爲義盈直長,李度謹爲中部都事,李濟和爲南陽府使,柳成逵爲寶城郡守。
兵批,兼判書南公轍進,參判申溆病,參議鄭景祚病,參知李基崇入直進,行左承旨宋祥濂進。啓曰,黃海兵使·慶尙右兵使·全羅左水使·忠淸水使,今當差出,而擬望之人乏少,他道兵使·守令·邊將·未準朔禁軍將竝擬,何如?傳曰,允。又啓曰,知訓鍊今當差出,而當品中擬望之人乏少,從二品竝擬,何如?傳曰,允。以朴宗來·趙德潤爲知中樞,李得濟爲知訓鍊,尹序東·金啓河·李元植爲副摠管,張爲僉中樞,柳英喆·卞緯鎭·申協·鄭宅升爲五衛將,李誾彬爲忠壯將,沈宜恭·洪鼎運爲慶熙將,鄭東晏爲翊贊,金蘭淳爲文兼,李秉逵·兪致逈·申錫祜爲武兼,李桓五·金邦孝爲部將,金正律·李得運爲守門將,兪秉柱爲侍直,李羲碩爲洗馬,李石求爲黃海兵使,吳文常爲慶尙右兵使,李儒秀爲全羅左水使,李載弘爲忠淸水使,林思圭爲別害僉使,統制使單申鴻周,同知單徐成逸,僉知三單金應璉·南耆喆·趙榮豐,大護軍李肇源·鄭尙愚·趙德潤·李益運,護軍申絢·吳泰賢·金會淵·尹序東·徐英輔·李惟秀,副護軍尹羽烈·元在明·徐鼎輔·李止淵·李載豐,副司直洪起燮·金箕殷·洪百儀·尹景鎭·李泰熙·權熀·鄭禮容·沈能栻·李鍾運·李基栽,副司果李潞·尹心圭·趙秀仁·韓用儀·尹永輝·朴思審,副司勇李宗海·李儒采·尹載昇以上竝單付。
以吏曹參議鄭觀綏牌不進罷職傳旨,傳于南惠寬曰,只推。
南惠寬啓曰,左邊捕盜大將李石求,移拜黃海兵使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李溏,牌招聽傳敎,何如?傳曰,允。
兵曹,以李海愚爲左邊捕盜大將。
又啓曰,新除授左邊捕盜大將李海愚,卽爲牌招,傳授命召及大將牌·傳令牌,何如?傳曰,允。
以京畿監司朴宗薰狀啓,長湍府人物渰死事,傳于宋祥濂曰,聞甚矜惻,元恤典外,別加顧助,如有生前身還布,倂蕩減事,分付。
南惠寬,以都摠府言啓曰,副摠管金熙周,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,卽見全羅監司金啓溫狀啓,則以爲昨年歉荒,近古所無,停糴旣多,新捧絶少,應分已竭,農糧難排,道內留庫各穀中,限五萬石,特許加分事,請令廟堂,稟旨分付矣。本道應分之穀,每患不敷,別請加分,已成年例,而況今災歲農糧,尤當艱乏,依所請石數,許令加分,何如?傳曰,允。
上在昌德宮。停常參·經筵。
徐俊輔啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
洪奭周啓曰,右副承旨朴宗珩,今日不爲仕進,卽爲牌招,何如?傳曰,許遞,政官牌招開政。
南惠寬啓曰,玉堂上下番俱空,事甚未安。校理朴台壽,副校理金敬淵,修撰尹應大,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以校理朴台壽,副校理金敬淵,修撰趙璟鎭牌不進罷職傳旨,傳于南惠寬曰,只推。
又啓曰,卽者校理李晉淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,應敎一員未差,副應敎朴綺壽,副校理申綽,副修撰洪羲瑾在外,校理李晉淵受由,玉堂上下番俱空,事甚未安。校理朴台壽,副校理金敬淵,修撰尹應大,副修撰趙璟鎭,旣有只推之命,與修撰李鶴秀,一體牌招,以爲推移入直之地,何如?傳曰,允。
又啓曰,應敎未差,副應敎朴綺壽,副校理申綽,修撰洪羲瑾在外,校理李晉淵受由,〈校理〉朴台壽,副校理金敬淵,修撰尹應大,副修撰趙璟鎭牌不進,修撰李鶴秀內閣進,玉堂上下番俱空,事甚未安。應敎未差之代,今日政差出,待下批牌招入直,何如?傳曰,允。
以校理朴台壽,副校理金敬淵,修撰尹應大,副修撰趙璟鎭牌不進罷職傳旨,傳于南惠寬曰,只推。
洪奭周啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金履陽,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,如是違牌,不卽承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
徐俊輔啓曰,兵曹佐郞李同淳,昨日政移拜正言,而今日監軍單子,混同書入,以致蒙點。奏御文字,何等審愼,而如是疎忽,萬萬未安。臣之矇然捧入,不勝惶恐,而當該兵曹堂上,不可無警,從重推考,何如?傳曰,允。
獻納洪益聞啓曰,臣之庸愚謭劣,本不合於言責之任,而迺者納言特除,忽下夢想之外,召牌屢臨,分義是懼,雖不得不叨謝恩命,而第臣於合啓中,有不可聯參者屢叨臺職,以是引避,旣蒙體諒之恩,今臣處義,宜無異同,請命遞斥臣職。答曰,依啓。
徐俊輔啓曰,大司憲趙萬元,執義崔時淳,掌令李在璣在外,金用默,持平金遇順牌不進,李基華未署經,監察茶時之意,敢啓。傳曰,知道。
以掌令金用默,持平金遇順,正言李同淳牌不進罷職傳旨,傳于徐俊輔曰,竝許遞,前望單子入之,待下批牌招察任。
臺諫前望單子入之,掌令姜世白,持平權中淸,正言朴時源落點。
兵曹,以徐英輔爲訓鍊都監中軍。
以漢城府民家頹壓別單,傳于宋祥濂曰,恤典令該廳,卽爲題給事,分付。
徐俊輔,以兵曹言啓曰,今六月十七日武臣堂上祿試射,後日退行事,草記蒙允矣。今二十二日設行,而試官望,備擬以入之意,敢啓。傳曰,知道。
又以兵曹言啓曰,今六月二十一日,武臣賓廳講書日次,而本曹褒貶相値,不得爲之之意,敢啓。傳曰,知道。
又以兵曹言啓曰,本曹今乙亥年春夏等褒貶啓本中,刀擦四處之意,敢啓。傳曰,知道。
又以兵曹言啓曰,本曹今乙亥年春夏等褒貶等第,磨鍊以入,而曹所屬軍器寺·司僕寺·訓鍊院官員·部將等褒貶,因各其司提調及堂上〈有故〉,不得一體磨勘。典設司官員等,去甲戌年秋冬等褒貶,其時官員,已多遞易,依例蕩滌之意,敢啓。傳曰,知道。
南惠寬啓曰,伏見兵曹褒貶啓本,則文臣兼宣傳官李羲肇,不書等第,事甚疎忽。當該堂上,不可無警,推考,何如?傳曰,允。
禁府啓目,淸州牧使李瑗奎原情云云。問目內辭緣,泛稱遲晩,刑推得情,何如?啓。除刑推議處爲良如敎。又啓目,遂安前郡守兪碩柱原情云云。問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?判付啓,依允。
水原留守徐榮輔疏曰,伏以臣,情踪孤畸,疾病纏痼,杜門窮巷,息影剷跡,投身床玆,藥餌爲命。乃於千萬匪意,伏承除旨,以臣爲水原府留守者,聞命惝怳,莫省所措。臣德薄能鮮,濫躋崇顯,不早知止,自速顚沛,遭罹以來,自悔自咎,無復當世之念,而惟月六承候之班,雷肆侍講之席,隨衆趨造,粗伸微誠。外此則一未嘗進身於卿大夫之列,是固臣矢心自劃者,而年前辭疏,備陳斯懇,伏惟聖聰,或賜記有矣。自是厥後,遂得以置身閑局,獲全微諒,樗櫟散材,不枉其性,桑楡餘景,庶以自靖。今玆之除,居守陪京,拱衛仙寢,地望甚峻,責任綦重,然而分司之職,號稱淸閒,視臣前所叨京官,冷暖略同,優游棲遲,似不至爲大踰濫矣。若臣之所大懼者則有之,恭惟我先大王,遷奉園寢,致隆致美,作于新邑,置留守之官,以奉行宮,於是乎松梓之培植,籩豆之蠲備,城濠樓櫓之壯,倉庾府庫之儲,賦稅賑糶之法,兵將府衛之制,悉出睿裁,著爲成憲,此皆二十年間經始整理,積累而成,制作之殷盛,規模之宏遠,非群下所敢仰窺,而蓋莫非大聖人精神之所運,誠孝之所著也。及夫喬陵奉月出之遊,眞殿瞻日表之臨,體貌彌嚴,禮節益尊,我聖上霜露怵惕之慕,繼志述事之孝,實在於是,舊臣遺黎於戲不忘之思,亦在於是,而供灑掃之職,任典守之責者,守臣是已,是不可人人而濫授也明矣。臣本疎闇孱劣,最居人下,久備任使,一無稱塞,每一循省,赧汗浹背。重以四五年來,二豎相守,五官皆衰,肥肉全消,徒存形殼,精爽已奪,若墮烟霧,食噉月計而漸減,積聚歲久而浸痼,凡此數者,皆是難醫之敗兆,至於腸痔醜穢之狀,有不敢煩陳,直是飾巾待盡之殘喘耳。尙何可擬議於膺重寄而擔重務也哉?嗚呼,以臣受恩罔極,瞻依陵殿,怳若疇昔之陪侍,恪恭官次,無墜舊時之法制,豈非臣餘生自效之道,而揣能度力,無望堪承,歷日思惟,泯伏是懼,玆敢披瀝控籲,冒瀆崇嚴。伏願聖明,俯垂鑑諒,亟賜遞改,以幸公事,以安微分,不勝幸甚。臣無任云云。答曰,省疏具悉。卿其勿辭行公。
開城留守金銑疏曰,伏以臣,以本月十二日,伏奉除旨,以臣爲開城府留守者,臣自聞命以來,憂官方之日卑,懼臣身之太濫,徊徨踧踖,歷屢日而未自定也。噫,今之留守,卽古所謂居守之任也。統管邑都,提持綱紀,天子之所倚重,朝廷之所想望,位齊公孤之班,職在方岳之上,成周之尹洛尹陜,尙矣無論,漢唐之盛,已有分司之例,必畀居留之名,而至於有宋,其制尤重,西京東都,各設留臺,以三公出爲是任,稱之爲留相,蓋以留京留都,與相臣等故耳。曁于我朝,雖不及於古昔盛際,苟非有地望之隆,負名德之重者,莫宜居焉。今雖位著不古,材彦漸乏,豈有如臣者,亦叨是職哉?伏況松都,卽國朝之西京也。民殷而物阜,地重而俗囂,自古平泰之時,尙患保釐之難,而近因歉荒荐臻,徵發兼至,官貨日耗,而將吏無資活之路,商利歲縮,而士民有渙散之急,輪蹄玉帛之場,索然無疇昔繁華,朝暮不保,其勢必至,雖使才足以典六府,威可以鎭三都者當之,必將却步斂手,更無以善其後也。今乃擧以委之於臣,而無少難愼,則臣之僨職敗事,固不暇自恤,而松之人士,謂朝廷當何如也?此臣所以憂官方之日卑,懼臣身之太濫,竟不敢爲晏然冒膺者也。玆敢披瀝衷情,仰瀆宸聽。伏乞亟遞臣新授居留之任,使官惟其人之盛,不獨專美於古,不勝大幸。臣無任云云。答曰,省疏具悉。卿其勿辭行公。
校理李晉淵疏曰,伏以臣,向陳請急之章,過蒙由暇,將護病父,藥餌幸得奏效,寢食幾至復常,臣回憂爲喜,安意就直矣。數日以來,庚炎轉酷,衰氣益憊,少愈之際,調攝偶多失宜,越添之症,頃刻一倍危篤,宿暑衝上,便泄暴下,起居不能自由,飮啖殆同全却,見方委頓床褥,氣息凜綴,家信踵至,促臣歸省。臣自聞此報,方寸如灼,按住不得,玆敢忙陳短章,徑出禁扃。伏乞聖明,亟遞臣職,俾便救護,仍治擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金在昌,副提調李光文啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
徐俊輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲趙萬元,執義崔時淳,掌令李在璣·姜世白,持平權中淸在外,李基華未署經,監察茶時之意,敢啓。傳曰,知道。
洪奭周啓曰,左參贊朴崙壽,禮曹判書鄭尙愚,除拜後過三日不爲出肅,依定式推考警責,仍卽牌招察任,何如?傳曰,允。
以校理朴台壽,副校理金敬淵,修撰尹應大,副修撰趙璟鎭再牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至經宿,事甚未安。校理朴台壽,副校理金敬淵,修撰尹應大,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
洪奭周啓曰,吏曹判書金履陽,參判金魯敬,參議鄭觀綏三牌不進推考傳旨及禁推傳旨,今方捧入,而開政命下之後,連事違召,終不承膺,揆以事體,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,極爲未安。判書·參判,竝更牌招,何如?傳曰,允。參議只推,一體嚴飭牌招。
又啓曰,吏曹判書金履陽,參判金魯敬,參議鄭觀綏再牌不進推考傳旨及罷職傳旨,今方捧入,而政命已久,飭敎繼下,連事違召,無意承膺,揆以事體,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
傳于徐俊輔曰,未下直閫帥·守令,使之明日辭朝。
傳于宋祥濂曰,奉審大臣留待。
傳于宋祥濂曰,奉審大臣入侍。
以校理朴台壽,副校理金敬淵,修撰尹應大,副修撰趙璟鎭牌不進罷職傳旨,傳于南惠寬曰,竝許遞,前望單子入之,待下批牌招察任。
玉堂前望單子入之,校理尹永輝,副校理趙秀仁,修撰尹景鎭,副修撰李儒象落點。
洪奭周,以司饔院監膳提調意啓曰,漁夫契貢人等呼訴內,大雨之餘,江漲未退,設網屢日,擧皆空還,明日日下生鮮,將至闕供之境,限捉得間,願以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,代封。
徐俊輔,以兵曹言啓曰,未下直閫帥,明日辭朝事命下,而新除授黃海兵使李石求,以其父病,離捨無望,呈狀乞遞。親病旣如此,則不可强令赴任,改差,何如?傳曰,允。
又以義禁府言啓曰,卽接月令醫員李厚源手本,則時囚罪人李瑗奎,素患風眩之症,處濕添劇,頑痰凝結,屈伸不得,轉側須人,症形危重云。罪人病勢如此,則一邊保放,一邊草記,曾有定式矣。李瑗奎,姑爲保放之意,敢啓。傳曰,知道。
又以摠戎廳言啓曰,本廳中軍吳載重,身病猝重,勢難察任,改差,何如?傳曰,允。
宋祥濂,以賑恤廳言啓曰,謹依漢城府民家頹壓別單判付,中部字內壓死三人恤典,每人各錢二兩,布一疋題給之意,敢啓。傳曰,知道。
左議政韓用龜箚曰,伏以臣,年迫桑楡,病在膏肓,藥院保護之任,夫豈有承當之望哉?然而有除輒膺,不敢辭遜,惟以殫竭奔奏,爲一分自效之圖,而如或積瘁爲祟,欲起還仆,則始乃冒昧陳懇,獲蒙體諒之恩,此是聖明之所俯燭也。臣之復叨是任,經歲經春,今又夏序垂窮,中間日月非不多矣,目下衰病非不劇矣。猶且拚死供劇,竊自附於盡悴之義,而忽於日前公退之後,重經暑癨,兼以嘔泄竝作,神氣昏綴,素患癖積之症,又從以乘虛猝劇,內而肚腹刺痛,外而頑痰流注,自來癱瘓,便成籧篨,房闥之間,尙難蠢動,則雖欲自力於承候議藥之列,其可得乎?今日起居之班,又未克趨簉,虧分闕禮,罪實難逭,情急必呼,短箚陳籲。伏乞聖慈,俯賜鑑憐,亟遞臣內局提擧之任,俾得以安意調治,仍勘臣曠職之罪,以警具僚焉。取進止。答曰,省箚具悉卿懇。卿其勿辭,安心調理視事。此批答,傳史官傳諭于左議政。
吏曹判書金履陽疏曰,伏以臣,材是樗櫟,性類鳧雁,本意散跡江湖,畢景田野,依歸於安身寡過之地者,事隨時遷,跡與心戾,遭際艱虞之會,栖遲輦轂之下,不敢復以便訣爲念,而猶以商能度器,投閒處冗,作爲分願,優游卒歲。千萬不自意,除旨遽下,擢首天官,臣聞命以來,瞢瞀失據,夜不遑席,食或喪匕。夫以官則至榮也,以恩則至渥也。臣以何心,以榮爲戚,有若集木而恂慄也哉?臣竊嘗聞,國家治忽之機,一日惟萬,而其要則官人焉已矣,官人之要,惟選部之得人焉已矣。非明無以辨臧否,非公無以絶偏倚,非勇且剛,不能拔流俗而屛關囑,兼有斯三者,然後始可以盡其職,而此非叔季之人所可髣髴者矣。其次見聞足以領略物情,踐歷足以諳練資格,則亦足以按例由章,彌綸做去,無此二者,而能不僨事者,未之聞焉。臣生長鄕井,見寡聞謏,一切世務,都不通方,天賦鈍根,病忘人名,張三李四,旋聞旋遺,惟其才有偏塞,性不相近,尋常政眼,看如不見,重以通朝籍二十有一年,居外者十六載,餘五歲周旋出入,亦不越於翰苑銀臺之間,故同朝昧面,十居七八,而問其年則六旬有餘,顧其位則八座之秩,臣之所以自知也。歇后如此,而世之所以責之也,截然相左,是則歷數搢紳,宜無如臣之萬不肖似者。況今京察過期,便成當陣而代將,思議無素,殆若臨渴而掘井,雖使明習典章,開廣聰明者當之,尙患窘跲之不暇,矧臣之荒謬,如上所陳者乎?若或不自量度,强所不能,冒昧承膺,則臣之摧敗顚躓,固不足言,而其累聖簡而招厚譏,壞世道而病治敎者,豈臣膏斧鑕所得以贖哉?臣言非飾,一出肝膈。伏乞聖慈,察臣必不堪之實,亟賜鐫改,回授俊彦,以幸國事,以安私分焉。臣無任云云。答曰,省疏具悉。卿其勿辭行公。
黃海監司李勉昇疏曰,伏以臣,人器則斗筲也,材具則樗櫟也。內而歷揚淸華,外而兜攬州府,已試蔑效,無往非罪,猶且備於朝廷記數之末,畀之以方面旬宣之責,此政臣感激恩光,圖報涓埃之秋也。量分度力,宜效循墻之義,而辭不獲命,遂有奉節之行,思所以恭盡厥職,少答殊眷,夫何本道受病,便入膏肓,有非庸毉末技所可下手者也。無事不弊,無弊不痼,固難一一毛擧,而民戶則十室九空,全一洞盡成蓬蒿者有之,錢穀則吏竊民逋,擧一倉遂無升龠者有之,闕賦闕稅,經用有不繼之歎,徵隣徵族,閭里無安堵之望,軍擁虛簿而疊役過半,田無定稅而橫斂不一,民生殿屎,盜賊滋熾,敗亡之患,迫在呼吸,若其布政而宣化,觀風而察俗,特平城干戚之舞耳。譬如車薪烈火,勺水無可救之方,大廈傾頹,朽木非可支之材,雖使文武兼備,望實俱隆者當之,必有蹙蹙然不敢當之意,況如臣不肖,尙可以晏若固有也哉?威不足以戢猾,明不足以察奸,使民生益悴,弊源益深,而猶且自用而自專,則是上負吾君,下欺吾心,臣雖無似,決不爲此。方欲一暴實狀,以冀曲諒之恩,際得見校理李晉淵疏本,則其論列政注之失,有曰設施之要,無過於岳牧之得人,今之方岳,卽古之岳牧也,而方伯之出於前銓臣之手者,卽臣一人而已。雖不指斥臣名,苟究其人,臣實當之,假使臣,才器優於剸理,聲望叶於物情,官職去就,有不可苟焉而已。況其不稱之實,自知甚明者乎?玆敢悉暴衷懇,仰瀆崇嚴。伏乞聖慈,俯垂鑑諒,特許鐫改,使私義獲伸,擇授才彦,使弊局復蘇,則豈但爲臣身之幸而已。亦一道生靈之幸也。臣無任云云。答曰,省疏具悉。何必深引?卿其勿辭察任。
乙亥六月二十二日申時,上御大造殿。光陵奉審大臣入侍時,行左承旨宋祥濂,假注書金周默,記事官鄭基善·金道喜,領議政金載瓚,以次進伏訖。載瓚曰,近日極熱,聖體,若何?上曰,一樣矣。載瓚曰,王大妃殿氣候,何如?上曰,各殿宮氣候一樣矣。載瓚曰,向來泄候,今已快復乎?上曰,唯。上曰,奉審則莎草形止,何如?載瓚曰,昨日書啓中已盡達,而莎草經燒處,新添雨潤,且當夏節,日益茁茂,芽葉鮮好,反有勝於前日,而但陵上封築處,則地氣之上升,終不如平地,故向來被燒處莎草,新芽雖抽,莎葉未盛,書啓中有少淺處云者此也。然而雨澤調均,日益加長,非久似與前樣無異,臣意則修改一節,非所可論矣。載瓚曰,成均館釐弊之方,今將草記稟處,而大司成,卽本館主管之任,而頃已出意見報本司,雖未及回啓,而深得弊源,語多中窾。今不可付之生手,呈告大司成呈辭勿施,釐弊前勿爲遞改之意,分付該曹,何如?上曰,依爲之。出榻敎仍命退,載瓚先退,承史以次退出。
上在昌德宮。停常參·經筵。
徐俊輔啓曰,大司憲趙萬元,執義崔時淳,掌令李在璣·姜世白,持平權中淸在外,李基華未署經,監察茶時之意,敢啓。傳曰,知道。
備忘記,統制使申鴻周,慶尙右兵使吳文常,忠淸水使李載弘下直,各長弓一張,長箭一部,片箭一部,筒兒一箇賜給。
以校理尹永輝,副校理趙秀仁,修撰尹景鎭牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。校理尹永輝,副校理趙秀仁,修撰尹景鎭,旣有只推之命,竝卽牌招,以爲推移入直之地,何如?傳曰,允。
以校理尹永輝,副校理趙秀仁,修撰尹景鎭牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。校理尹永輝,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,允。
洪奭周啓曰,吏曹參判金魯敬,參議鄭觀綏三牌不進推考傳旨及禁推傳旨,今方捧入,而政命已至多日,飭敎之下,無意承膺,揆以事體,誠極未安。判書金履陽疏批已下,更爲牌招,參判所當更請牌招,而係是一日四牌,何以爲之?敢稟。傳曰,允。參議分揀,與參判更爲牌招。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至多日,連事違召,誠甚未安。判書·參判,竝更牌招,何如?傳曰,允。參議只推,更爲牌招。
有政。吏批,判書金履陽進,參判金魯敬,參議鄭觀綏竝牌不進,行都承旨洪奭周進。以金會淵爲承旨,金敬淵爲獻納,金裕憲爲正言,趙琮鎭爲應敎,韓相殷爲兵曹佐郞,閔祖榮爲慶尙都事,李彦輔爲全羅都事,沈承奎爲平康縣監。
兵批,行判書南公轍病,參判申溆入直進,參議鄭景祚病,參知李基崇病,右副承旨徐俊輔進。同知趙岐·卞緯鎭,僉知柳英喆·李誾彬,護軍朴基豐·李石求,副護軍朴宗珩·尹佐東·趙義鎭·李尙謙,副司直洪益聞·金用默·金遇順·朴台壽·金敬淵,副司果李同淳·尹應大·趙璟鎭·李驥秀竝單付。
傳于洪奭周曰,都政勿拘齋日,以二十九日爲之。
洪奭周啓曰,注書有闕之代,被薦人朴齊明·趙雲從·朴心壽薦狀,依例成送吏曹之意,敢啓。傳曰,知道。
以吏曹參議鄭觀綏再牌不進罷職傳旨,傳于南惠寬曰,只推。
兵曹,以朴基豐爲摠戎中軍。
南惠寬,以禮曹言啓曰,卽伏見領議政金載瓚光陵奉審狀啓,則以爲月前失火處,今則新莎齊茂,舊痕已沒,而階砌以下,至於穴右前燒處,間經霖雨,且當夏節,嫰芽政抽,密葉交覆,與他處舊莎,已爲泯然同色,無跡可尋,陵上莎草,一齊生芽,莖葉勻敷,但爲日未久,姑不及盡爲抽茁,雖或有間間少淺處,而今若差過旬日,自當漸就茁長,修改之節,恐不可遽議,令該曹,詳考已例,更爲稟處,實合事宜爲辭矣。新莎旣漸茁長,秋候尙多餘日,姑待七月晦間,臣曹堂上,進去奉審後,謹稽已例,更爲稟處,何如?傳曰,允。
敎統制使申鴻周書。王若曰,水師分掌於諸洋,咸聽都督之節制,河魁動彩於南紀,新擢摠兵之威名,肆用錫命於師中,爰示托重於閫外。惟關防莫嚴於海鎭,而職任最重於統營,玉帳彈壓於蠻酋,尙傳神皇帝之賜印。轅門控制於湖·嶺,粵自李忠武之駐麾,大旆高旌,威過西北節度,樓船戰艦,塞斷東南要衝。武夫浮江漢之湯,坐鎭閑山島之險,元帥擁旄鉞之重,咸仰洗兵館之雄。惟其擇才而倚毗,必須戎壇之豪傑,所以膺命於前後,無非將門之子孫。溟波不揚,雖今日升平之已久,陰雨有戒,固南國鎖鑰之非輕。方連年歲荒之餘,邊士之餱糧莫峙,亦近世武嬉之弊,水軍之組練甚稀,苟欲是任之堪承,莫如重望之夙著。惟卿,歷揚已躋於亞卿,聲績亦優於當時。叔姪弟兄之竝掌鞱鈐,誰非干城之邦彦。州牧閫禦之歷試材器,允爲兜鍪之良臣。家門多笠轂之居,不讓出山西之漢將,班秩聯金帶之品,儘是佐上軍之晉材。有東京司隷之威,盜賊屛跡,同皇明副摠之職,軍旅誦仁。行當拜將於金壇,盍先禦侮於滄海。玆授卿以三道統制使兼慶尙右道水軍節度使,卿其祗服寵命,勉思良圖。驍兵馭豼貅之流,壁掛尙方之劍,蠻祲憶龍蛇之歲,海泛龜形之船。靑油坐籌,海上飭烽火之警,紅旗先導,道左列橐鞬之迎。於戲,火炮之精,犀甲之利,未知如古時乎?錢貨之竭,穀簿之虛,實是莫近日若。必思張益州之治蜀,先懋欹器之安,亦如王相國之臨邊,留意軍食之重,須存猛虎衛藿之勢,無孤摠戎揷貂之恩。故玆敎示,想宜知悉。知製敎李晉淵製進。
上在昌德宮。停常參·經筵。
李廷奎啓曰,大司憲趙萬元,執義崔時淳,掌令李在璣·姜世白,持平權中淸在外,李基華未署經,監察茶時之意,敢啓。傳曰,知道。
宋祥濂啓曰,行右承旨金會淵,右副承旨徐俊輔,今日不爲仕進,竝卽牌招,何如?傳曰,許遞。前望單子入之,待下批牌招察任。
承旨前望單子入之,李廷奎·柳鼎養落點。
備忘記,水原留守徐榮輔下直,長弓一張,長箭一部賜給。
以校理尹永輝,副校理趙秀仁,修撰尹景鎭再牌不進罷職傳旨,傳于南惠寬曰,只推。
以應敎趙琮鎭牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙琮鎭,校理尹永輝,副校理趙秀仁,修撰尹景鎭,旣有只推之命,校理李晉淵,由限已過,一體牌招,以爲推移入直之地,何如?傳曰,允。
以應敎趙琮鎭,校理李晉淵·尹永輝,副校理趙秀仁,修撰尹景鎭牌不進罷職傳旨,傳于南惠寬曰,只推。
兵曹口傳政事,副護軍單徐俊輔。
南惠寬,以吏曹言啓曰,今此健陵忌辰祭獻官,前承旨金會淵塡差,而時無職名,令該曹,口傳付軍職,何如?傳曰,允。
兵曹口傳政事,護軍單金會淵。
李廷奎啓曰,卽者義禁府都事來言,時囚無得過三日滯囚,曾有定式矣。時囚罪人兪碩柱·李瑗奎等,當爲議處,而判義禁朴崙壽有身病,次堂例不得擧行云。判義禁卽爲牌招,以爲開坐之地,何如?傳曰,次堂擧行。
南惠寬,以吏曹言啓曰,今日本曹褒貶坐起時,堂上不可不備員,而參判金魯敬病不來,令政院牌招,以爲同參開坐之地,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則朔寧郡守李基承,以莫尋僨轍,方載漏船爲目,眞寶縣監鄭煥恭,以分還報營,一不相符爲目,則俱宜置下考,而置諸中考。巨濟府使權聖祜,以島聞異陸,不可盡信爲目,碧潼郡守柳聖台,以小疵且略爲目,安北縣監李載延,以毁譽且置爲目,則俱宜置中考,而置諸上考,殊無嚴明殿最之意。三道道臣,推考警責,上項五邑守令,竝罷黜,何如?傳曰,允。
又以吏曹言啓曰,曹所屬宗簿寺·司饔院官員等,矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,新除授濟用監判官朴和源呈狀內,矣身素患痰癖之症,一倍添劇,時日之內,萬無起動供職之望云。身病旣如是,有難强令察任,改差,何如?傳曰,允。
又以承文院提調意啓曰,院吏文學官金永進有頉代,幼學閔時顯差下,使之付軍職,冠帶常仕,何如?傳曰,允。
柳鼎養,以兵曹言啓曰,坼見諸道褒貶啓本,則平安兵使鄭周誠啓本中,碧團僉使梁潤河,以糶糴欠精爲目,則宜置中考,而置諸上考。寧城僉使張遇良,以糴何不察爲目,西林僉使朴尙烈,以戒在循私爲目,植松萬戶金思說,以盍察民隱爲目,則宜置下考,而置諸中考,殊無嚴明殿最之意。該帥臣推考警責,碧團僉使梁潤河中考施行,寧城僉使張遇良,西林僉使朴尙烈,植松萬戶金思說,竝下考施行,何如?傳曰,允。
又以兵曹言啓曰,南桃浦萬戶孫大彦,位羅萬戶具采文,以三年窠邊將,兩次居中,其不職可知,竝依例罷黜,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
又以訓鍊都監言啓曰,本局千摠徐鳳淳,身病甚重,勢難察任,改差,何如?傳曰,允。
靑城尉沈能建疏曰,伏以臣,卽伏奉吏曹名貼,以臣差永寧殿秋享大祭初獻官矣。在臣分義,固當竭蹶趨承,不敢言私,而第伏念,臣之素患風痺之症,已成貞痼,左癱右瘓,手足痿軟,脚部則全不運用,雖咫尺房闥之間,必待扶持,而尋常啓處之際,亦多顚仆,則卽一籧篨也。且當三庚之盛熱,宿暑闖發,本症客候,十倍添劇,胸膈煩痞,食飮頓却,夜不交睫,神精昏瞢,貼席呻囈,轉側須人,以此癃病之狀,力疾自强,其勢末由。今若以猥越,自阻於仁覆之下,强其所不可强,則臣身之顚沛無足惜,而莫重者祀典也,莫嚴者享禮也,因臣僨誤,則厥罪尤重。玆敢據病之實,疾聲呼籲。伏乞聖慈,俯垂矜憐,亟令該曹改付標,以重享事,仍治臣瀆擾之罪,以肅朝綱焉。臣無任云云。答曰,省疏具悉卿懇。疏辭許令該曹改付標。仍傳曰,此批答,遣史官傳諭。
左參贊朴崙壽疏曰,伏以臣,纔上訟罪之章,乞被當勘之律,而聖度寬假,不惟不加之罪,溫批誕宣,殆若辭官者之循例解官,負累賤臣,何以得此?屛伏荒江,有淚如瀉。曾未幾何,忽伏奉除旨,以臣爲議政府左參贊者,臣誠驚惶震越,益不省置身之所也。噫,臣之不肖無狀,最出人下,處世居官,百無一可,而特蒙兩朝之洪造,節次推遷,遽躋崇顯,此豈臣夢想所到,知臣者,亦何嘗以此期臣?天道惡盈,人事招損,臣之所遇,適丁其時,不顚則躓,卽理勢之必然。臣方順應,人於何尤?嗚呼,臣今一僇人耳。滓穢非薰沐可施,涓埃非此生可效,而復以官職之事,仰貽酬應之煩,則此尤臣死罪中死罪也。雖不敢以危情苦語,輒溷聰聽,而以臣遭罹,抗顔周行,萬萬無望。今若憑恃寵靈,厭然復隨於冠冕之列,則臣固不足言,莫嚴者大防。殿下於臣,天地也父母也,必不忍置臣於四維之外,一任其放倒厮壞,以重得罪於辱朝廷而羞當世之歸也。玆敢略控哀籲,仰干崇嚴。伏乞聖慈,俯垂矜諒,將臣本兼諸任,竝行鐫免,仍令選部,勿復檢議,俾臣得以退伏畎畝,歌詠聖化,爲一分自靖之道,則終始生成之澤,隕結是圖。臣無任云云。答曰,省疏具悉。卿其勿辭行公。
同義禁趙鍾永·李志淵·南履翼等聯名疏曰,伏以臣等,俱忝禁府同知事之列,而時囚議處,有令次堂擧行之命矣。次堂替行,事體本重,故曾有先朝受敎,月前議處,亦以不敢當之由,援例陳章,特蒙允許,則到今尤何可異同哉?玆敢據實聯籲,仰冀鑑諒。伏乞亟寢成命,以存公格,不勝幸甚。臣無任云云。答曰,省疏具悉。所請依施。
敎水原留守徐榮輔書。王若曰,地則同漢之覇陵,唐之三原,爲國所重,職則是周曰保釐,宋曰留後,得人其難。玆撤九棘之崇班,庸煩一府之丕寄,眷華城拱護之地,卽寧考志事所存。卜萬年而奠盤泰之基,拱左右之柳川花岳,通三路而重管轄之勢,相表裏於沁府松京。樓櫓旣壯,城池旣深,遂爲大都護節鎭,兵農竝修,儒武竝用,孰非造化中陶甄?況靈兆繼卜仙陵,而孺慕常在玆土,園寢之岡麓密邇,地理非比尋常,眞殿之簾帷邃嚴,天威不違咫尺。滋雨露於一草一木,罔非遺澤之均霑,藹雲霞於某山某邱,尙說仙蹕之所駐。顧斯任在所必愼,當是時疇咨若予?惟卿,文淸肖孫,奎華雅望,每見有端凝之容恬雅之操,處事焉繩墨不踰,未嘗近紛華之具聲色之娛,禔躬則貞白自守。城南之松竹交映,奕世故家,衖外之車馬無喧,讀書宰相。遭際則歷兩朝而夷險一節,位秩則長三館而周流九卿,銓衡財賦之無適不宜,績庸難以悉擧,郡邑藩屛之所在爲治,望實從以益隆。任离筵輔導之功,豈欲捨而去也?念豐邑凋弊之歎,要得臥而治之。玆授卿以水原府留守兼總理使,卿其克恢令圖,勉守乃職,莅昔日扈鑾駕之地,當作何懷?體小子慕羹墻之思,無替休命。文學政事,固其所優,鍊達綜詳,不待加勉。莫曰重內而輕外,卿所處自異他人,若欲追先而報今,予所望亦在是任,其餘裁稟,厥有彝章。於戲,喬山之流光屢經,寧忽懷保之策?內閣之兼銜尙帶,每趁起居之班。故玆敎示,想宜知悉。知製敎李鶴秀製進。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御二錢重人蔘粟米飮,自今日一貼式,限四貼煎入事,榻前下敎。
惠慶宮進服二錢重人蔘粟米飮,自今日一貼式,限四貼煎入事,榻前下敎。
惠慶〈宮〉進服白朮散,依前方自今日五貼式,日次製入事,榻前下敎。
嘉順宮進服二錢重人蔘粟米飮,自今日一貼式,限四貼煎入事,榻前下敎。
柳鼎養,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李廷奎啓曰,大司憲趙萬元,執義崔時淳,掌令李在璣·姜世白,持平權中淸在外,李基華未署經,監察茶時之意,敢啓。傳曰,知道。
柳鼎養啓曰,備邊司郞廳來言,今日賓對日次,而大臣俱有身病,不得來會云矣,敢啓。傳曰,知道。
南惠寬啓〈曰〉,假注書徐承烈,身病猝重,勢難察任,今姑改差,何如?傳曰,允。
徐承烈改差,代以李趾秀爲假注書。
南惠寬啓曰,玉堂上下番俱空,已至多日,事甚未安。應敎趙琮鎭,校理李晉淵·尹永輝,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理李晉淵·尹永輝,副校理趙秀仁,修撰尹景鎭牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙琮鎭,校理尹永輝·李晉淵,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,允。
李廷奎啓曰,卽者義禁府郞廳來言,時囚議處,有次堂擧行之命,而次堂陳疏承批,判義禁朴崙壽有身病,不得擧行云。判義禁,卽爲牌招,以爲開坐之地,何如?傳曰,允。
又啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
吏曹判書金履陽疏曰,伏以千勻之石,非羸夫所可擧,泰山之重,非微蚊所可負,今臣所叨之理難堪勝,甚於斯二者,而披心乞解,誠慤不著,混歸虛讓,未蒙開許,則不惟召命荐降,徒積違傲之罪,京察過期,反厲交遞之邑,王臣匪躬,生死向前,卽臣一副矢心之義,故靡敢逡巡,率爾盲進,以爲趨走殫竭之計矣。事迺大謬,孽由已作,昨於赴公罷衙之時,升車回身之際,眩發躓墮,腰觸頑石,驚爽精魄,立成籧篨,擔舁還家,五體頹床,熏焫罔效,動輒叫苦,痰凝血瘀,漸覺浮高,經宿以還,有加無損,此殆濫榮招災,理猶影響。顧臣螻蟻之命,廢疾淹速,固不足恤,而宵旰一念,眷彼民邑,大政設行,期不踰月,至有勿拘齋日之特敎成命,臣所以竭蹶奉行,尤當十倍前日,而緣臣跬步之不愼,軫弊之聖恩,閼而不達,荐饑之遠邑,弊隨而生,臣罪至此,萬殞猶輕。假使臣之所苦,數日調治,自可良已也,則循臣本意,豈敢復以去就一款,煩瀆崇嚴,而顧此特地顚越,有非尋常災厄,驗諸旣往經歷,未見時月起動,不待醫者之言,臣亦自分甚明。差病之遲速,人力之所難必也,都政之進退,國體之大有關焉。近自庶僚百執事,外至重藩遐邑,注視等候於一人之病起者,其體貌之苟艱,非所以示遠邇也。因病祈免,非臣實情,以私害公,爲國疵政,擧世公議,期期不以臣言爲不可。伏乞聖慈,憐臣疾痛之呼,察臣肝膈之言,亟遞臣所帶之職,回授才彦,及時行政,以存國體,以安私分焉。臣無任云云。答曰,省疏具悉。卿其勿辭,調理行公。
左副承旨李廷奎疏曰,伏以臣,策名登朝,居然垂二十年矣。河海恩深,涓埃蔑效,每中夜以思,感極而涕,區區所自矢者,惟筋力奔走,爲一分不報之報而已。而偶然一疾,彌留四載,前後職役,非不自力,而休苦居多,悚惶徒積,此際夙夜之任,寵以特點,願切覲光,祗肅恩命,益增榮耀,此時陳情,豈分義之所敢出,而第伏念,處位疎遠者,私所願欲,或不能自盡於君父之前,而今臣過蒙洪渥,濫廁邇班,而凡有所懷,雖甚微瑣,言之非僭,奏之易達。況臣有私懇之萬萬至切,庶可以動聽卑之聰,徼體下之恩也耶?臣家本淸貧,母又老病,滫瀡不繼,刀圭全廢,居常遑汲,朝不謀夕。臣母語臣,一時官養,病可以瘳,傍人爲之代惻,臣心當作如何?日較短長,古語先獲,親極滋味,人子至願,若蒙天地父母,燭臣情理,授臣一縣,得以將母之任,專城爲養,則敦聖朝孝理之化,遂微臣懇迫之情,實公私之大幸也。玆敢齎誠封章,冒昧陳籲。伏乞聖慈,特垂矜許,以廣生成之澤,以培風化之本,千萬幸甚。臣無任云云。省疏具悉。疏辭令該曹稟處。
同副承旨李光文疏曰,伏以臣,材器魯下,本不足備數於任使之末,而早竊科名,幸叨嘉會,發軔於簪筆之班,進步於奎華之列,世所稱淸選華貫,揚歷殆遍,而不及强仕之年,已滾滾致身於緋玉之榮,愚陋如臣,實不自期。臣旣不能循分量力,知所選避,而徒見其辜恩僨職,自底罪戾,則聖明在上,理不可逭,而惟其天地之大,曲費陶甄,俾之咸囿於大化生成之中。臣於是,仰戴殊私,思以筋力奔走,爲一分報效之計,是故通籍十年,足跡不離於禁闥之中,忱誠輒伸於起居之班。夫周旋邇密,薰沐寵光,人臣之至願,臣豈欲逖違殿陛,以自阻於日月之光哉?抑臣區區私情,寤寐耿結,愈久愈迫,臣抱此至懇,不一呼籲於吾君之前,更將安往而控愬乎?嗚呼,臣弱齡失恃,惟老父是依,敎課之篤,鞠育之勞,嚴父而慈母,至于臣身,老大如此成立如彼,而臣父今年,奄已大耋矣。暮景已頹,寧日恒少,偶失一番攝養,輒致幾層耗敗,膚髮精力,非復昔時樣子,非肉不飽,而甘髓無以自給,惟藥爲命,而刀圭每患不及。噫,烏鳥反哺,物猶然矣,矧在人子之心,欲報之德,安得不瞿然媿懼,思效一日之養乎?且臣家本淸素,性又疎拙,家人産業,漫不省識,終歲契活,反貽憂念,臣之不肖,雖幸厚藉門蔭,獲添祿仕,不過爲一己之榮耀,而公而無少補於國,私而不克養其親,猶且干瀆是懼,低徊泯默,不及今少伸情願,則是子而不孝,亦何以藉手事君乎?玆敢披瀝衷懇,仰冀矜諒,倘惟錫類之仁,特軫及老之恩,亟命選部,畀臣以一小邑,俾遂專城之養,則生死隕結,豈足仰酬其萬一,而抑亦於聖朝孝理之政,不爲無助也。臣無任云云。省疏具悉。疏辭令該曹稟處。
吏曹啓目粘連,觀此承政院同副承旨李光文上疏,則以爲臣父,今年奄已大耋,暮景易頹,寧日恒少,偶失攝養,輒致耗敗,非肉不飽,而甘髓無以自給,惟藥爲命,而刀圭每患不及。且臣家本淸素,性又疎拙,家人産業,漫不省識,終歲契活,反貽憂念,亟命選部,畀臣一小邑,俾遂專城之養爲白有臥乎所,近密之臣,陳章乞養,輒許畀郡,卽是孝理之政也,體下之義也。今此李光文所陳請懇旣如是,似當許施是白乎矣。邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
李廷奎啓曰,大司憲趙萬元,執義崔時淳,掌令李在璣·姜世白,持平權中淸在外,李基華未署經,監察茶時之意,敢啓。傳曰,知道。
傳于李光文曰,檢校直閣李光文馳詣健陵,奉審摘奸,顯隆園·華寧殿,一體奉審以來。
以應敎趙琮鎭,校理尹永輝·李晉淵,副校理趙秀仁,修撰尹景鎭再牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙琮鎭,校理李晉淵·尹永輝,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,允。
以應敎趙琮鎭,校理李晉淵·尹永輝,副校理趙秀仁,修撰尹景鎭牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙琮鎭,校理李晉淵·尹永輝,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,允。
李廷奎啓曰,判義禁朴崙壽再牌不進推考傳旨,今方捧入,而開坐命下,已至經宿,連事違牌,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,連事違召,不卽承膺,事體所在,誠甚未安,更爲牌招,何如?傳曰,允。
李趾秀有頉,代以鄭光默爲假注書。
傳于洪奭周曰,未下直留守·閫帥·守令,勿拘齋日,催促下送。
洪奭周啓曰,卽者吏曹郞廳來言,平康縣監沈承奎,兩司俱未署經云,除在外·未署經外,未肅拜人員,竝卽牌招,以爲備員署經之地,何如?傳曰,允。
南惠寬,以禮曹言啓曰,各陵園墓所六朔焚香受香,兩官中一員,當爲陪往,而貞陵令·長陵令·寧陵令,俱爲有闕未差,參奉今方入直,受香無人,貞陵·長陵·寧陵令有闕之代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以柳晊爲貞陵令,盧尙熙爲長陵令,李寓中爲寧陵令。
李廷奎,以禁衛營言啓曰,本營鄕軍停番之限,在今八月矣。來九月當一番前部左司屬黃海道四哨軍兵,來八月二十五日,京中逢點,依例準二朔立番之意,本道監兵使處,預爲知委,何如?傳曰,允。
宋祥濂,以賑恤廳言啓曰,卽伏見全羅監司金啓溫畢賑狀啓,則以爲本道昨年災荒,古牒罕見,民情急於燃眉,長吏坐而束手,惟我聖上,爲民憂勤,德意所及,枯核生春,朝家劃給賑資錢作穀,劃下各穀,內下銀椒木代錢作穀,進上停封,價米帖文發賣,營邑鎭自備,富民願納各穀,合爲二十四萬一千一百四十一石零,十二巡飢民,爲二百二十六萬三千四百二十五口,分賑各穀,爲十六萬八千五十四石零,賑餘錢爲九千一百八十八兩零,各穀折米,爲二萬八千九百石零,而邑倅勞績,實無優劣之表著者,論賞一款置之,營邑鎭自備穀數,饒民補賑五十石以上姓名穀數,亦爲開錄,竝令該廳稟處,賑餘錢穀措劃之道,令廟堂稟處爲辭矣。昨年湖南災荒,雖曰少遜於己巳之慘,而六七年之間,連値大歉,民乏缻罌之儲,官無府庫之蓄,其所遑汲之狀,較諸己巳,反有甚焉。宸憂屢勤,溫綸渙發,凡所以懷保拯濟之方,靡不用極,災結之加俵,賑資之優劃,還餉保布之停代頉免,俱係特例,而至於內府銀椒之頒下,進獻常貢之蠲減,尤是曠絶之異渥,惠澤普洽,疲癃咸蘇,湖以南幾萬生靈之得有今日,莫非聖恩所曁。今則麥事登場,賑政告訖,言念民情,萬萬幸甚。守令賑績,道啓雖不區別論列,而自備穀,數旣不些,分等施賞,亦多已例。饒戶願納,初非勒分,而七十餘人所納之數,至爲七萬四千餘包之多,今年賑政,多賴此輩出義之力,其中四五千石備納,實是前所罕有。其在聳勸來後之道,宜有別般褒賞之典,竝令該曹,取見別單,論理稟處,穀物會減,依狀請施行,而賑餘錢穀區處,旣請令廟堂稟處,待廟堂覆奏,施行之意,分付,何如?傳曰,允。
領議政金載瓚箚曰,伏以式年監試初試期日,定在八月矣。監試之定以八月,卽每式年一定之規,而若有事故,或退以數月,又或退以一年,蓋隨時通變之意也。顧今諸路饑癘之狀,姑不暇言,而都下穀渴,殆前所無,民情遑汲,朝不謀夕,而況拖到八月,則舊穀益匱,新穀未出,城內外許多口食,更無以資活,而又以遠近赴試之士,咸聚此時,則此何但以主客俱困言哉?部內原居之民,尙不得聊生,京外寄旅之類,尤何以自食,而上下事勢,實有行不得者。若以九月念間,民食少裕之後退行,則一朔之內,無甚遲速,數旬之頃,大關便否,監試初試,令該曹,改擇日擧行,恐合事宜矣。取進止。答曰,省箚具悉卿懇。所請依施。仍傳曰,此批答,遣史官傳諭于領議政。
判敦寧李彦植疏曰,伏以臣,見差來初三日永寧殿秋享大祭攝行獻官,而第臣素患癖積之祟,當暑益肆,近甚苦劇。又自數昨,忽添暴泄,竟晝通宵,登溷無數,氣力漸凘,神精如墮烟霧,委頓床席,全不收拾,動輒須人,以此醜穢之病,豈敢冒進於祼獻肅敬之地乎?誓戒已過,肄儀隔日,而末由强疾,尤萬萬惶悚,玆陳短章,仰瀆崇嚴。伏乞聖慈,亟命改差,仍治臣瀆擾之罪,不勝幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
李廷奎啓曰,大司憲趙萬元,執義崔時淳,掌令姜世白,持平權中淸在外,掌令李在璣呈辭,持平李基華未署經,監察茶時之意,敢啓。傳曰,知道。
南惠寬啓曰,來初一日,輪對日次矣,敢稟。傳曰,當次人受點,後日次待令。
備忘記,開城留守金銑下直,長弓一張,長箭一部賜給。
宋祥濂啓曰,藥房提調持粟米飮來待矣。傳曰,封入。
李廷奎啓曰,判義禁朴崙壽再牌不進推考傳旨,今方捧入,而開坐命下,已至多日,一向違牌,無意變動,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,一向違牌,無意變動,事體所在,誠甚未安,更爲牌招,何如?傳曰,允。
以獻納金敬淵牌不進罷職傳旨,傳于李廷奎曰,只推。
李廷奎啓曰,平康縣監沈承奎,兩司當爲署經,而憲府則大司憲趙萬元,執義崔時淳,掌令姜世白,持平權中淸在外,李基華未署經,只有掌令李在璣一人。諫院則行大司諫尹序東,以前任開城留守,交龜前未肅拜,司諫趙台榮,正言朴時源在外,獻納金敬淵牌不進,正言金裕憲未署經,不得備員署經,何以爲之?敢稟。傳曰,在外及未署經兩司臺諫竝許遞,前望單子入之,待下批牌招察任,卽爲署經。
臺諫前望單子入之,大司憲金履喬,執義趙琮鎭,掌令李晉淵,持平趙秀仁·尹景鎭,司諫金箕殷,正言尹永輝·任文白落點。
李廷奎啓曰,行大司諫尹序東,一體牌招,以爲守令署經之地,何如?傳曰,允。
柳鼎養啓曰,密符親傳例也,而前開城留守尹序東,所佩密符,使其褊裨來納,事甚未安,推考,何如?傳曰,允。
以應敎趙琮鎭,校理李晉淵·尹永輝,副校理趙秀仁,修撰尹景鎭再牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙琮鎭,校理李晉淵·尹永輝,副校理趙秀仁,修撰尹景鎭,旣有只推之命,竝更牌招,以爲推移入直之地,何如?傳曰,遷轉之代,前望單子入之,待下批牌招察任。
玉堂前望單子入之,應敎趙民和,校理李泰淳·林景鎭,副校理韓用儀,修撰洪益聞落點。
南惠寬啓曰,新除授校理林景鎭,以前任務安縣監,方在解由未出中,何以爲之?敢稟。傳曰,勿拘。
執義趙琮鎭啓曰,臣庸愚湔劣,初不近似於耳目之任,而亞憲除旨,恩出特點,臣且惶且感,章皇出肅,粗伸叩謝之忱。第臣於合啓中,有私義之不可聯參者,在前引避,輒蒙恩遞,到今處義,宜無異同。以此情踪,其何可晏然於臺次乎?請命遞斥臣職。答曰,依啓。
李廷奎啓曰,守令署經事,命下矣。憲府則旣已署經,諫院則行大司諫尹序東,司諫金箕殷,正言尹永輝牌不進,只有正言任文白一人,無以備員署經。行大司諫,更爲牌招,獻納金敬淵,旣有只推之命,一體牌招,何如?傳曰,一司除署經。
南惠寬,以禮曹言啓曰,各陵園墓所六朔焚香受香,兩官中一員,當爲陪往,而顯隆園參奉有闕未差之代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以李俊秀爲顯隆園參奉。
南惠寬,以禮曹言啓曰,因大臣箚請,式年監試初試,以九月念間,改擇日擧行事,允下矣。監試初試,旣已退定,則文武科初試及雜科初試,亦當次次退定,故令日官池景泌,更爲一體擇吉,原粘目中,改付標以入之意,敢啓。傳曰,知道。
禮曹,進士鄕漢城試初試九月二十四日,生員鄕漢城試初試同月二十六日,文武科鄕漢城試初試十月初二日,雜科初試同月十五日,改付標啓下。
行兵曹判書南公轍疏曰,伏以臣,病伏㱡㱡之中,伏見吏曹移牒,以臣差永寧殿秋享大祭獻官矣。一時駿奔之役,其敢不蹶趨承,而臣之自來宿病,艱於行步,莫重祀享,常恐其失禮欠敬,而又當暑熱,忽得泄症,登溷頻數,元氣大脫,胸膈痞滯,食飮不下,戶庭之間,動作須人。以此奄奄之狀,旣無以自力於淸廟將事,而醜穢之身,尤不可擬議於齋沐之地,揆以事體,又豈不悚然之甚乎?玆敢倩人構疏,仰瀆宸嚴。乞令該曹付標,以重祀典,仍治臣瀆撓之罪,以昭法紀焉。臣無任云云。答曰,省疏具悉。疏辭許令該曹改付標。
護軍李儒慶疏曰,伏以臣,素患冷積,橫在心腹,當寒則腹痛孔劇,不禁醜穢之症矣。忽於今夏,飮啖失宜,伏熱爲祟,泄痢無常,刀圭罔效,自晝達夜,登溷不知幾次,而下焦虛滑,流矢居多。喘喘涔涔之中,懿陵享帖遽至,以若病勢,萬無駿奔之望,玆敢不避猥越,擧實仰籲於崇嚴之下。伏乞聖慈,亟賜變通,以完享事,仍治瀆擾之罪,以肅朝綱焉。臣無任云云。答曰,省疏具悉。疏辭許令該曹改付標。
敎開城留守金銑書。王若曰,殷邦畿肇域於四方,繄故都外陳時臬,虞師長咸建於五服,惟宰臣出膺居留,苟非得其重於臥淮,實難敷至化於分陜。是以唐家益部使節之任,無異馮翊扶風,亦粵宋朝開封分司之規,允邁鹽鐵轉運。顧玆西道筦理之命,必採當世輿誦之公,每思重鎭彈壓之才,誰是漢廷之無出,幸得淸朝儀圖之望,庶幾妹邦之用康。惟我國,西有沁而南有華,最松都,陪于京而控于海。前朝之洞峴猶在,遺風想洛師之頑,百堵之闤闠寔繁,保障同晉陽之重。車馬遍行於郡國,民習則弱冠而行商,市井好競於錐刀,土俗則自古而健詔。地視三輔之邇,不讓股肱之河東,秩用貳卿之尊,仍參機密之樞院。然甫經關西之土寇,又荐遭畿內之歲饑,商旅失業於逐時,禮成江之舟楫散落,盜賊竊發於乘夜,橐駝橋之閭里凋殘。況以天磨·花瀑之名區,四時遊人過客,樂浪·浿水之要路,每歲馹騎使星。方資叔子元凱之仁風,緩帶坐鎭,亦須張敞賈琮之威望,褰帷廣聽。惟卿,懿範則故家之靑氈,歷揚則淸班之玉筍,頎然爲邦國之彦,世推器局之周通,蔚乎騰朝著之譽,人稱資性之純愨。東壁之瑤躔上應,鑾坡持直夜之綾,北斗之雅望亦高,丹陛聽知申之履。御史之繡衣,曾耀靑州,侈持斧之榮,副价之輶軒,載馳西河,膺拭玉之命。奚但周行之美器?允合方面之委毗。姑未試按察使之旬宣,人自得於湖山千里,若授以大都會之管轄,憂可紓於宵旰九重。玆授卿以開城府留守兼管理使,卿其勉玆令猷,祗厥恩命,勝國之遺墟是按,坐聽南樓之鍾,京師之右臂甚要,留掌北門之鑰。惠日照於崧嶽,恩煦蔀屋之生靈,福星渡於臨津,榮同節旄之刺史,加以同君陳東洛之尹,允爲祖武之繩,若宋玉遺宅之傳,追挹山居之號。故國謂有喬木,稱到于今,昔人猶愛甘棠,何況其後?須體王庭迪簡之寵,克盡使相往釐之規。於戲,繕兵儲財,必思察瘼而蘇弊,建牙吹角,且務宣化而承流,故玆敎示,想宜知悉。知製敎李晉淵製進。
上在昌德宮。停常參·經筵。
李廷奎啓曰,大司憲金履喬未肅拜,執義未差,掌令李晉淵,持平尹景鎭·趙秀仁傳旨未下,掌令李在璣呈辭,監察茶時之意,敢啓。傳曰,知道。
宋祥濂啓曰,藥房提調持粟米飮來待矣。傳曰,封入。
傳于南惠寬曰,禮房承旨馳詣懿陵,奉審摘奸以來。
李廷奎啓曰,判義禁朴崙壽再牌不進推考傳旨,今方捧入,而開坐命下,已至多日,連事違牌,終無變動,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,一向違召,終無變動,揆以事體,誠極未安。更爲牌招,何如?傳曰,允。
傳于南惠寬曰,獻官以無故人塡差。
以應敎趙民和,校理林景鎭,副校理韓用儀牌不進罷職傳旨,傳于南惠寬曰,只推。
南惠寬啓曰,玉堂上下番俱空,已至多日,事甚未安。應敎趙民和,校理林景鎭,副校理韓用儀,旣有只推之命,竝卽牌招,以爲推移入直之地,何如?傳曰,允。
以應敎趙民和,校理林景鎭牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安。應敎趙民和,校理林景鎭,旣有只推之命,竝卽牌招,以爲推移入直之地,何如?傳曰,允。
以司諫金箕殷,正言尹永輝,掌令李晉淵,持平趙秀仁·尹景鎭牌不進罷職傳旨,傳于李廷奎曰,只推。
洪奭周啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
臺諫前望單子入之,執義洪百儀落點。
柳鼎養,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
南惠寬,以奉常寺都提調·提調意啓曰,東籍親耕田所種皮黍打作,則所出爲十二斗之意,敢啓。傳曰,知道。
柳鼎養,以訓鍊都監言啓曰,本局哨官金希淵,軍料監放時,謂以出去,而稱病不進,紀律所在,萬萬駭然。爲先汰去之意,敢啓。傳曰,知道。
行知中樞府事李集斗疏曰,伏以臣,桑楡暮景,奄迫八耋,筋力如縷,動作難强之中,癬疥之症,便成貞疾,跨歲叫苦,藥餌蔑效,以其不潔之故,前後享役,輒蒙體諒,非止一再,惶感交至。又以臣差永寧殿秋享獻官,肄儀當頭,不遑呼籲,曳疾强赴,而至於當日將事,事體道理,太欠肅敬,此非臣巧避之地,不淨之身,不安之心,實難冒膺,無望駿奔,罔避猥越,冒死仰瀆。伏乞聖慈,天地父母,俯垂鑑諒,特令該曹,亟爲變通,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御香薷君子湯,自今日五貼式,日次製入事,榻前下敎。
李廷奎啓曰,大司憲金履喬,掌令李晉淵,持平尹景鎭·趙秀仁未肅拜,執義洪百儀傳旨未下,掌令李在璣呈辭,監察茶時之意,敢啓。傳曰,知道。
柳鼎養啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于南惠寬曰,禮房承旨馳詣宗廟·景慕宮,奉審摘奸以來。
李廷奎啓曰,判義禁朴崙壽再牌不進推考傳旨,今方捧入,而開坐命下,已至多日,一向違召,終不變動,揆以事體,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,一向違召,終無變動,揆以事體,萬萬未安。更爲牌招,何如?傳曰,允。
傳于洪奭周曰,政官牌招開政。
洪奭周啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
又啓曰,吏曹判書金履陽,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏到院,而以國忌正日,纔已退却矣。判書·參判,所當更請牌招,而係是一日三牌,何以爲之?敢稟。傳曰,判書原疏捧入,參判·參議,待批下更爲牌招。
以吏曹參議鄭觀綏再牌不進罷職傳旨,傳于洪奭周曰,只推。
傳于洪奭周曰,吏曹判書前望單子入之。
吏曹判書前望單子入之,朴宗慶落點。
洪奭周啓曰,新除授行吏曹判書朴宗慶,一體牌招,何如?傳曰,允。
以執義洪百儀牌不進罷職傳旨,傳于李廷奎曰,只推。
以應敎趙民和,校理林景鎭再牌不進罷職傳旨,傳于南惠寬曰,只推。
以修撰洪益聞牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安。應校趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,允。
柳鼎養,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以備邊司言啓曰,前黃海兵使李石求,新除肅謝之後,以其親病,呈狀啓遞,姑未出代,而聞其親病,卽已差安,無他難强之情云。銓曹旣已擇差,不必更爲差代,以致久曠,李石求仍任,使之當日辭朝,仍爲催促赴任,何如?傳曰,允。
兵曹口傳政事,黃海兵使單李石求。
備忘記,黃海兵使李石求下直,長弓一張,長箭一部,片箭一部,筒兒一箇賜給。
柳鼎養,以備邊司言啓曰,京畿各邑還穀未捧,因道臣狀聞,二十九邑鎭守令·邊將,今將竝爲拿勘矣。當年應捧之還,各有定數,加減不得,苟或未捧,罪有當律,而始自己巳,湖南乃敢以未捧二字,別作名色,肆然登聞於公家文字,以致各道效尤,仍成年例,誠萬萬寒心。向自本司,筵奏嚴禁,而今此京畿還穀,幾至全一道未捧矣。邦憲自在,罷拿猶輕,第未捧勘律,本有事目,區別捧未捧石數,若其未捧最多者,置之居末,其次謂以居二居三,勘罪輕重,逐等加減,此固不易之規,核實之政,而本道則不用此例,自九千石至百餘石,而初不分等混處者,事面極涉囫圇,刑政有違綜理,反非所以嚴糶糴明黜陟之意也。令道臣,一從石數多寡,分三等更爲啓聞後,從事目施行。大抵還政至嚴,啓體莫重,不可使道各異例,初無一定之規,此後則還餉未捧守令·邊將,必爲分三等啓聞請勘之意,行會諸道,俾各定式擧行,若石數夥多,勿拘三等本律,竝用加倍之典,何如?傳曰,允。
又以備邊司言啓曰,備局書吏金德祖,年前北道設賑時,內下賑資,從間操執,極意偸幻,惠廳書吏李得春,乘西變騷亂之會,偸出本廳米千石,此皆萬殞猶輕,而只爲善地薄配,已是失刑之大者,且況曾不數朔,本道置之放秩,仍爲放還,依舊家居。自是以後,京外逋吏,益無所憚,將至於當面爲賊,乾沒公貨而乃已。從此象魏之法,將至束閣不行乎?今已年久,雖不必追施一律,決不可使乍配卽放,無故自在。令法曹諸堂,開坐通衢,聚會都民,準次嚴刑後,竝卽絶島爲奴,以爲戢奸吏謝都民之地,何如?傳曰,允。
又以備邊司言啓曰,紀綱頹而民無所畏,刑法亂而奸無不有,如水四潰,莫可收拾,而至於近日忠州稅穀和水事而極矣。忠州稅米五千石,日前到泊京江,輸入倉庭,則都數和水,無一石乾淨,半萬包穀物,擧皆紅腐等棄,若使國有法綱,寧或有是乎?大抵近年以來,漕法漸壞,百弊俱生,或民已收納,而吏必乾沒,或邑已裝發,而中路偸弄,又或斂錢於民,買穀於京,惟意出沒,極其牟利,將見莫重漕穀,無以及期上京,而況且恣意和水,尤是前所未有者,此後憂虞,有不可勝言。蓋江上奸民,締結船卒,互爲謀主,內外和應,至使一邑稅米,全數公棄,此其罪已不容誅,而大典通編,有稅穀和水者,首謀梟示之文,首謀諸漢,方在捕廳,旣皆承款,更無可覈,在法當斬。且五千石,旣爲分載各船,則一船之中,自當各有首從,竝與已捉囚諸漢,左右捕將,合坐訊覈,期於得情,而不可曠日遲延,以致獄老生奸。必令當日取服,卽依本律,出付當該軍門,大會民人於江上船在處,竝施梟首之典。捕廳苟或玩揭,未卽用法,兩捕將,當從重論勘,以此嚴飭。且聞奸民輩,僞稱大臣分付,譸張狂惑,疑亂人心云。此若不窮覈斯得,明正典憲,則國綱民志,必當更無餘地,此豈不大有所關?令兩廳,一體加刑盤詰,査得其造謀造言之人,卽用當律,何如?傳曰,允。
李廷奎,以義禁府言啓曰,卽接月令醫員金俊男手本,則時囚罪人兪碩柱,多日處濕之餘,重得泄痢之症,登溷頻數,寒熱交作,食飮全廢,眞元大脫,目下症形,十分危重云。罪人病勢如此,則一邊保放,一邊草記,曾有定式矣。兪碩柱姑爲保放之意,敢啓。傳曰,知道。
左議政韓用龜箚曰,伏以臣於日前,猥將疾痛之呼,仰徹紸纊之下,竊庶冀孔邇之天,特垂曰生之德,及伏奉批旨,恩言鄭重,有安心調理之命,至若所辭本任,未蒙許解,感祝之餘,實不勝惶隘之至。噫,藥院非暫時瘝曠之職,衰病無指日甦完之望,今此力辭重任,雖似占便,苟欲蹶趨簉,實難强策。臣誠左右思量,罔知所以爲計,而日來賤疾,有進無退,頭目暈眩,而精神有時迷錯,胸腹絞痛,而痰癖乘虛肆劇。至於肢體之拘攣,食飮之阻却,猶屬餘証,外此種種醜穢之狀,不敢輒事煩浼,而其不能力疾供劇則決矣。與其泯忍縮伏,虛縻莫重之任,曷若復申前懇,遄被屢瀆之罪?玆敢不避猥越,瀝血更籲。伏乞聖明,曲賜鑑諒,亟降處分焉。取進止。答曰,省箚具悉卿懇。愼節奉慮。卿其勿辭,安心調理視事。
吏曹判書金履陽疏曰,伏以今日,卽大政成命之日也。頃於命下之初,竊聞外邑胥徒輩留連京邸者,擧皆攢手翹足,欣欣然相告,及夫臣之忽地墮傷於公會稠人之中,莫不愁冤齎咨於街市岐路之間,臣之上墜君命,下拂民心,裨益則百無一焉,貽害則至於此極,有臣如此,將焉用爲?臣之日前陳章,字字皆從赤心中出來,或望聖慈俯燭,卽賜體諒。迺者恩批優容,許以調將,苟臣所苦,稍可自力,其敢不卽起彈束,少贖慢命之罪,而奈其顚委掁觸,深中要害,流痰乘虛,驚血交凝,呼吸動作,牽痛驚呼,頹床貼席,作一僵屍,重以炎暑外烘,惶懼中煩,夜苦明發,食若荼蓼,數日之間,舊容銷換,終身病廢,尙非過慮,時月蠢動,初非容議,凡人疾病之數,遲速無常,近或一兩月,遠或至年歲之久。假使臣病一旬未差,至於一月,一月未差,至於一歲,則國之大政,其將視此爲期,一任民邑之受瘼而不之恤乎?況今開政有命,承膺無路,臣罪至此,益無所逃。伏乞聖明,深存曠庶官之誡,推廣體群臣之義,亟遞臣所帶之職,兼治臣違命之罪,以爲公私之幸焉。臣無任云云。答曰,省疏具悉。所請依施。
上在昌德宮。停常參·經筵。
李廷奎啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
柳鼎養啓曰,來初五日,朝參日次矣,敢稟。傳曰,停。
傳于李光文曰,前平安監司留待。
傳于李光文曰,前平安監司入侍。
南惠寬啓曰,行吏曹判書朴宗慶牌不進,參判金魯敬,參議鄭觀綏三牌不進推考傳旨及禁推傳旨,今方捧入,而開政命下之後,一向違召,無意承膺,事體所在,誠甚未安。判書更爲牌招,參判所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,行吏曹判書朴宗慶,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至經宿,如是違牌,不卽承膺,事體所在,誠甚未安。判書陳疏,參判更爲牌招,何如?傳曰,允。參議只推,一體牌招。
又啓曰,吏曹參判金魯敬,參議鄭觀綏再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠極未安。判書未差,參判所當更請牌招,而係是一日三牌,何以爲之?敢稟。傳曰,參議只推,與參判更爲牌招。
傳于南惠寬曰,吏曹判書前望單子入之。
吏曹判書前望單子入之,韓用鐸落點。
南惠寬啓曰,新除授吏曹判書韓用鐸,一體牌招,何如?傳曰,允。
又啓曰,吏曹判書韓用鐸牌不進,參判金魯敬,參議鄭觀綏三牌不進推考傳旨及禁推傳旨,今方捧入,而政命已至經宿,終無變動,揆以事體,誠極未安。判書更爲牌招,參判所當更請牌招,而係是一日四牌,何以爲之?敢稟。傳曰,參議分揀,與判書·參判,一體牌招。
兵曹口傳政事,上護軍單朴宗慶。
柳鼎養啓曰,判義禁朴崙壽再牌不進推考傳旨,今方捧入,而開坐命下,已至多日,連事違召,終無變動,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁,朴崙壽牌不進推考傳旨,今方捧入,而開坐命下,已至閱月,一向違召,終無變動,事體道理,俱極未安,更爲牌招,何如?傳曰,允。
李廷奎啓曰,奏御文字,何等審愼,而卽伏見全羅道殺獄罪人稟處啓本,則前道臣李冕膺之冕字,以勉字誤書,事甚疎忽,不可無警,該道臣推考,何如?傳曰,允。
以修撰洪益聞再牌不進罷職傳旨,傳于南惠寬曰,只推。
以應敎趙民和,校理林景鎭牌不進罷職傳旨,傳于南惠寬曰,只推。
李廷奎啓曰,大司憲金履喬,執義洪百儀,掌令李在璣·李晉淵,持平趙秀仁·尹景鎭牌不進,監察茶時之意,敢啓。傳曰,知道。
傳于南惠寬曰,發遣吏郞,諸執事淸齋與否,摘奸以來。
南惠寬,以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
又以吏曹言啓曰,今此永寧殿秋享大祭堂上執禮,前執義趙琮鎭塡差,而時無職名,令該曹,口傳付軍職,何如?傳曰,允。
兵曹口傳政事,副司果單趙琮鎭。
柳鼎養,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,排擬無路,依定式,軍門將官代差以入,而其中時無職名〈人〉,口傳付軍職,何如?傳曰,允。
兵曹口傳政事,副司果李普榮·李尙德·李近植竝單付。
柳鼎養,以都摠府言啓曰,副摠管金啓河,以宗廟秋享大祭終獻官,祭物看品事,晝仕出去之意,敢啓。傳曰,知道。
又以左右捕盜廳言啓曰,謹依備邊司草記批旨,臣等來會于左捕廳,忠州大同米和水罪人牟英夏·韓鴻奎·朴孝升·趙忠永,沙工金福三·李麻當等,更加周牢,反覆嚴覈,則牟英夏·韓鴻奎·朴孝升·趙忠永,本以京城之漢,英夏爲物主,鴻奎·孝升·忠永爲英夏之差人,造謀首倡,設始營爲,皆出於英夏之指使,而及其英夏中路從陸上京之後,鴻奎·孝升·忠永等和水偸米之數,至於三百四十餘石之多,前後情節,箇箇承款,別無首從之可論。牟英夏·韓鴻奎·朴孝升·趙忠永,依備邊司草記批旨,出付該軍門,施以當律。金福三·李麻當,俱以沙工,甘聽四漢之慫慂,同爲作奸,雖甚可痛,此與首犯有異,竝移送秋曹,照法勘處,二十五隻船沙格等大同米入倉之後,旋卽下去云。令本道監營,捉致嚴覈,分輕重勘處之意,發關分付。僞造大臣分付一款,牟英夏與京居趙鎭亨,爛漫和應,而畢竟事未如意,自外僞傳,英夏雖爲輸款,已斷一律,更無可論,趙鎭亨,不無同參之迹,亦爲移送秋曹之意,敢啓。傳曰,知道。
吏曹啓目粘連,觀此承政院左副承旨李廷奎上疏,則以爲臣,家本淸貧,母又老病,滫瀡不繼,刀圭全廢,居常遑汲,朝不謀夕,日較長短,古語先獲,親極滋味,人子至願,授臣一縣,得以將母之任,專城爲養亦爲白有臥乎所,李廷奎家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣。邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
行吏曹判書朴宗慶疏曰,伏以臣,比年以來,凡於官職,不敢以情勢二字,仰瀆宸聽,聞命輒膺,揚揚束帶,有若無故之人者,臣雖無恥,亦豈樂爲而然哉?誠以跡忝戚畹,感激恩私,欲退則不忍便訣,欲辭則恐煩酬應,低徊黽勉,式至于今。向來戎垣寵命,非不知陳章力辭,還他本分,而耿耿愚忱,如右所陳,惟冀積誠祈免,期在早晩,人孰見諒?情實可慼。忽於此際,天官新除,又出特點,臣惝怳抑塞,五情失守。夫爲任之要且重,才器之稱不稱,其他情病有無,皆不暇言,而苟使臣,重攬政柄,更入睢盱之地,則人怒鬼猜,殃咎必至,鋒鏑隨起,到此地頭,殿下雖欲哀臣而憐臣,曲費造化,思所以全安之,其奈孽由自作,勢亦無及何哉?鐵限在彼,金木是俟,召牌之下,末由進身,情窮思蹙,不能長語,玆敢疾聲仰籲於紸纊之下。伏乞天地父母,特賜鑑諒,亟遞臣本兼之任,以卒終始生成之澤焉。臣無任云云。答曰,省疏具悉。吏判之任許施。
乙亥七月初一日午時,上御大造殿。前平安監司入侍時,同副承旨李光文,假注書鄭光默,記事官鄭基善·金道喜,前平安監司鄭晩錫,以次進伏訖。上曰,姓名奏之。晩錫進前奏曰,漢城判尹鄭晩錫也。上曰,卿新從關西來,本道弊瘼,無可達事乎?晩錫曰,關西弊瘼,積年沈痼,不啻百孔千瘡,而臣才識魯莽,誠意淺薄,受任四載,一未釐正,臣誠悚縮竢勘之不暇,何敢刺口歷陳,仰貽九重之宸憂?而就其中軍弊穀弊爲最甚,以軍弊言,則道內各營邑所管有布無布及雜色軍,合三十三萬餘名,而自經兵荒癘疫,死亡相續,流散極多,有無布虛額,至於十萬餘名,故臣於在任時,冒陳實狀,特蒙四萬二千三百三十三名,限蘇醒權減之處分。關西一路之保有今日,實賴我聖上至仁厚澤,窮蔀疲氓,無不感泣蹈舞,而自今年乙亥,漸次復摠,今年之所已復者,爲二千五百餘名,每年以此爲例,則將至二十年後,始可盡復舊摠矣。若使二十年,逐年査丁,則簿籍未有定制,官長旣無考據,任掌必夤緣作奸,村民必繹騷不安,又若減年數而從近復摠,則人丁未及生聚,實有俾出童羖之歎。爲今計,權減四萬二千三百三十三名,限折半永減,只以其二萬一千一百六十七名,除却今年已復之數,自明年限九年分排盡復,而監營則視各邑戶口而均排,各邑則視各坊戶口而均排,某邑某坊之有布幾名,無布幾名,定數酌定,待年捧疤之意,預成簿籍,知委坊民,使各坊民人輩,曉然知渠坊渠里之某年所當疤者爲幾名,則官長可以按簿,任掌無所容奸,而民免繹騷之弊矣。以穀弊言則道內穀摠,比年大縮,耗條經用,每犯原穀,若不及今變通,後必無限狼狽,各鎭堡罷斂給代,每年所下小米,爲六千石,當初定限,止於十年,而過限已久,尙未還寢者,爲慮民弊之如舊矣。今若以監營別備餘錢,依詳定出給,而本穀盡分取耗,則每年所殖,當得六百石米,在外鎭別無所損,在公穀庶有所益,此兩條,竝下詢廟堂處之,何如?上曰,依爲之。出擧條命先退,晩錫退出。光文進曰,臣以內閣事,有所仰達者。江陵鏡浦臺,曾奉肅廟朝御製懸板矣。年前鏡浦臺回祿後,本道道臣狀請待重建,令內閣重刊御製下送事,蒙允矣。今聞鏡浦臺重建已訖,御製懸板,卽當繕寫鏤刻,以爲奉送之地,而何閣臣書之乎?上曰,徐英輔書之。光文曰,臣謹稽列聖御製與本懸板謄本參考,則本篇中,有一字相舛處,此則依列聖御製本書送乎?上曰,唯。上曰,注書姓名何也?賤臣對曰,鄭光默也。上命退,諸臣以次退出。
上在昌德宮。停常參·經筵。
柳鼎養啓曰,大司憲金履喬未肅拜,執義洪百儀,掌令李在璣·李晉淵,持平趙秀仁·尹景鎭傳旨未下,監察茶時之意,敢啓。傳曰,知道。
傳于南惠寬曰,禮房承旨馳詣宗廟·永寧殿,奉審摘奸以來。
南惠寬啓曰,吏曹判書韓用鐸再牌不進,參判金魯敬,參議鄭觀綏四牌不進推考傳旨及禁推傳旨,今方捧入,而政命已至經宿,連事違召,無意承膺,揆以事體,誠極未安。判書·參判,所當更請牌招,而判書係是一日三牌,參判係是一日五牌,何以爲之?敢稟。傳曰,參議分揀,與判書·參判,一體更爲牌招。
又啓曰,吏曹參判金魯敬,參議鄭觀綏牌不進推考傳旨及罷職傳旨,今方捧入,而政命已至多日,一向違召,終不承膺,事體所在,誠極未安。判書韓用鐸差祭,參判更爲牌招,何如?傳曰,允。參議只推,一體牌招。
又啓曰,吏曹參判金魯敬,參議鄭觀綏再牌不進推考傳旨及罷職傳旨,今方捧入,而政命已至多日,終不承膺,事體所在,誠極未安。參判所當更請牌招,而係是一日三牌,何以爲之?敢稟。傳曰,參議只推,與參判更爲牌招。
柳鼎養啓曰,判義禁朴崙壽再牌不進推考傳旨,今方捧入,而開坐命下,已至閱月,一向違召,終無變動,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至閱月,一向違召,終無變動,事體道理,俱極未安。更爲牌招,何如?傳曰,許遞,前望單子入之。
判義禁前望單子入之,朴宗來落點。
傳于南惠寬曰,判義禁牌招,時囚議處。
南惠寬,以弘文館言啓曰,本館下番闕直,事甚未安。應敎趙民和,校理林景鎭,修撰洪益聞,旣有只推之命,卽爲牌招,以爲推移入直之地,何如?傳曰,允。
以應敎趙民和,校理林景鎭,修撰洪益聞牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安。應敎趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,允。
宋祥濂啓曰,假注書金周默,身病猝重,勢難察任,今姑改差,何如?傳曰,允。
金周默改差,代以姜弼煥爲假注書。
以執義洪百儀,掌令李在璣·李晉淵,持平趙秀仁·尹景鎭,司諫金箕殷,獻納金敬淵,正言尹永輝·任文白牌不進罷職傳旨,傳于柳鼎養曰,只推。
柳鼎養,以備邊司言啓曰,本司有司堂上金履陽,時無職名,令該曹,口傳付軍職,何如?傳曰,允。
兵曹口傳政事,大護軍單金履陽。
假注書金周默書啓。臣於本月初一日巳時量,敬奉聖敎,馳往明陵蜂峴,巡審摘奸是白乎,則防路之石築,少無傾頹,障谷之榛樾,近益茂密,牛馬遠跡,樵牧無痕是白遣,至於樹木段,土性瘠确,木根膚淺,春秋之播種雖勤,稚長之疎密不齊是白乎旀,峴上結幕處守直之節,如前着實是白如乎。仍詣昭顯墓,局內諸處,亦爲看審是白乎,則樹木有鬱密之美,山麓無汰落之患是白乎乃,但墓上東南邊莎草段,每歲春秋,這這修補,今年旱乾,間間枯損是白遣,丁字閣前面正間階砌石,爲今番雨水所頹圮,而丁字閣前面北邊春椽樑上與雜像四箇,亦爲破傷是白如乎。自本墓,已爲書報禮曹,自禮曹,亦爲文移戶曹,修改之役,非久爲之云,而其餘守衛之節,竝皆無頉矣。臣則昨値日暮,止宿於中路,今日復命之意,敢啓。傳曰,知道。
柳鼎養,以都摠府言啓曰,今日入直內三廳武兼禁軍及軍兵等,當爲中日習射技放,而秋享大祭齋戒相値,不得設行之意,敢啓。傳曰,知道。
宋祥濂,以戶曹言啓曰,軍資監判官林秉遠,今已箇滿,將出代,而當此庫儲匱乏,漕捧方張之時,多有修擧措處之事,不可付之生手,今姑仍任,何如?傳曰,允。
南惠寬,以吏曹言啓曰,新除授成均館典籍李以敬,除拜後過限未肅拜,成均館典籍柳致明,受由過限不上來,竝依例改差,何如?傳曰,允。
上在昌德宮。停常參·經筵。
柳鼎養啓曰,合辭許久闕啓,事甚未安。未肅拜·呈告人員,竝卽牌招,何如?傳曰,竝許遞,今日政差出。
宋祥濂啓曰,同副承旨李光文,今日不爲仕進,卽爲牌招,何如?傳曰,允。
柳鼎養啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋祥濂啓曰,吏曹參判金魯敬,參議鄭觀綏三牌不進推考傳旨及禁推傳旨,今方捧入,而政命已至多日,一向違牌,終不承膺,事體所在,誠極未安。參判所當更請牌招,而係是一日四牌,何以爲之?敢稟。傳曰,竝更爲牌招。
又啓曰,吏曹判書韓用鐸牌不進推考傳旨,今方捧入,而開政命下,已至多日,如是違召,不卽承膺,事體所在,誠極未安,更爲牌招,何如?傳曰,允。
又啓曰,吏曹判書韓用鐸再牌不進,參判金魯敬,參議鄭觀綏牌不進推考傳旨及罷職傳旨,今方捧入,而政命已至多日,如是違牌,終不承膺,揆以事體,極涉未安。判書所當更請牌招,而係是一日三牌,何以爲之?而參判更爲牌招,何如?傳曰,允。參議只推,與判書一體更爲牌招。
又啓曰,吏曹判書韓用鐸三牌不進,參判金魯敬,參議鄭觀綏再牌不進推考傳旨及罷職傳旨,今方捧入,而政命已至多日,一向違牌,終不承膺,揆以事體,誠極未安。判書·參判,所當更請牌招,而判書係是一日四牌,參判係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書韓用鐸四牌不進,參判金魯敬,參議鄭觀綏三牌不進推考傳旨及禁推傳旨,今方捧入,而政命已至多日,一向違牌,終不承膺,事體所在,極涉未安。判書陳疏,參判所當更請牌招,而係是一日四牌,何以爲之?敢稟。傳曰,參議分揀,與參判一體更爲牌招。
又啓曰,吏曹判書韓用鐸疏批已下,一體牌招,何如?傳曰,允。
以吏曹參議鄭觀綏三牌不進禁推傳旨,傳于宋祥濂曰,分揀。
柳鼎養啓曰,卽者義禁府都事來言,時囚議處事命下,而判義禁朴宗來在外,次堂例不得擧行云。何以爲之?敢稟。傳曰,許遞,前望單子入之,待下批牌招察任。
判義禁前望單子入之,南公轍落點。
柳鼎養啓曰,判義禁南公轍牌不進推考傳旨,今方捧入,而開坐命下,已至閱月,如是違牌,事甚未安,更爲牌招,何如?傳曰,允。
又啓曰,判義禁南公轍再牌不進推考傳旨,今方捧入,而開坐命下,已至閱月,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁南公轍疏批已下,卽爲牌招,以爲開坐之地,何如?傳曰,允。
以應敎趙民和,校理林景鎭,修撰洪益聞再牌不進罷職傳旨,傳于柳鼎養曰,只推。
柳鼎養,以弘文館言啓曰,本館下番闕直,事甚未安。應敎趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,允。
柳鼎養啓曰,卽者文學洪遠謨,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
柳鼎養,以侍講院言啓曰,文學洪遠謨,以其親病,陳疏徑出,上番闕直,事甚未安。兼輔德李光文,以閣臣除本仕,輔德金履載,弼善洪儀泳,兼弼善趙徑鎭,兼文學李應奎,竝卽牌招,以爲推移入直之地,何如?傳曰,竝許遞,今日政差出,待下批牌招,推移入直。
柳鼎養啓曰,御營大將李溏,以本營習陣事,明日露梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
柳鼎養,以都摠府言啓曰,副摠管金熙周,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,去夏等能麽兒考講時,訓鍊主簿吳致勛,武臣兼宣傳官李元緖,二次不通,武臣兼宣傳官具載豐,一次不通,依定式竝從重推考,何如?傳曰,允。
又以兵曹言啓曰,五衛將鄭健行·韓淞·白思祖·全應璉,俱以病難供職,呈狀乞遞,卞緯鎭老病在鄕,忠壯衛將李誾彬,前任順天營將,姑未上來,竝改差,何如?傳曰,允。
又以兵曹言啓曰,卽伏見黃海水使安橚去春夏等邊將褒貶啓本,則瓮津時任別將卽吳再敏,而以前別將朴致儉,塡書啓聞。奏御文字,何等審愼,而有此不審,不可無警,從重推考,何如?傳曰,允。
判義禁府事南公轍疏曰,伏以臣,卽伏奉判金吾除旨,時囚議處,方有擧行之事,召牌屢臨矣。其在不俟駕屨之義,事當聞命出膺,蹶不暇,而臣於宿病沈淹之中,近患泄症,多日調治,尙此委頓,藥餌無效,食飮全却,暑感闖入,寒熱交攻,房闥之內,難以起動,束帶出肅,誠末由也。大政當頭之時,以此病狀,銓任尙未卸免,兼務之繁劇,又偏臣身,實無自力堪承之望,惶隘之極,如添一症。且與宮銜,例不得兼帶,前此諸臣,皆蒙恩遞,玆敢力疾構草,仰首鳴號於仁覆之下。伏乞聖慈,特垂矜諒,先將臣金吾之任,亟許遞免,俾殘軀得尋生路,議讞無至久淹,公私不勝幸甚。臣無任云云。答曰,省疏具悉。賓客之任許遞。
吏曹判書韓用鐸疏曰,伏以地部天官之職,有國所重,莫要於此,實有以係生民之休戚,關世道之汚隆,故雖古名彦林立之時,揀掄而居是任者,十纔一二矣。臣是何人,未數月之間,歷踏二職,而若固有焉?臣誠莫曉其所以也。此必不材無德,而驟颺內外,濫竽卿月,鬼神忌盈,無乃將與非常之咎,而先加過分之福也耶?聞命以來,惝怳震悸,五內失守,罔知所以攸措。蓋臣本末長短,通朝之所稔知,聖鑑之所洞照,以質則疎野無當,以跡則孤畸寡合,涉世而到處冥擿,杜門而自甘聾瞽,眞所謂百無一能,而徒以奔走於執事之末,寓涓塵報效之誠而已,則今玆所叨之職,尤豈一毫彷彿於臣者哉?周官冢宰,尙矣無論,而繼玆以降,未有官非其人而國得以治者。爲官擇人,惟是選部之所掌,故別姸醜於毫忽,而謂之鑑藻,平輕重於分秒,而稱以銓衡,況復風氣寢衰,俗習轉乖,水火交逬,而未聞相濟之美,鹹酸雜陳,而難得調和之宜,其所由來者久矣。苟非才智雅望爲世所推者,莫能堪之,況使如臣儱侗昏矇,不辨東西,雖披籍按例之事,猶且茫昧而莫能措置者,一朝擧而畀之於京察當前之時,其蔑裂離披之狀,瘡疣玼纇之彰,可立而俟,畢竟僨誤狼狽,必知無幸,而此猶一身之私也。其於敗國家之選法,辱朝廷之名器,顧當,何如?事若至此,臣雖萬被誅罰,而不足以贖其愆矣。屢日違召,百爾思量,寧被逋慢之罪,實無冒膺之望,斷斷血衷,非敢飾讓,心惶辭拙,略此披瀝。伏乞殿下,天地以照臨之,父母以哀憐之,亟遞臣職,俾重任無至貽玷,微物亦得遂性,以便公私,千萬幸甚。臣無任云云。答曰,省疏具悉。卿其勿辭行公。
全羅監司金啓溫疏曰,伏以臣,情有所迫,聲不暇緩,四旬之內,三控辭章,只恃容光之照臨,罔念分義之截嚴,干冒瀆擾,尤增死罪,不意聖慈容覆,誤恩冞重,旣寬鈇鉞之誅,又靳鞶帶之褫,臣之惶懍震蹙,於是益切。旣不獲命,則惟當銘鏤至恩,夷險向前,義不敢以區區螻蟻之私,重煩聰聽,故黽勉抖擻,强復視事,而學力無素,方寸之結轖者,終不能自剋,病源旣深,神精之荒落者,亦末由收拾,忽忽如窮人之無告者,今又二十有餘日矣。旣而忽焉思之,則殿下之於臣,父母也。子有疾痛,必呼父母者,固其常也,而雖大呼疾呼,不一呼之,此亦至情之所迫,而未必有煩瀆僭妄之嫌,則君臣之間亦奚異?是臣之前後仰籲,非不懇至,而若其情私至切至窮之實狀,猶以猥屑之故,實有所未能實暴者,雖以父母之至慈,亦安得畢燭其幽隱,而曲施其顧復之恩乎?然則臣之更欲呼籲於聽卑之天,亦庶幾不至爲大罪,而實出於必呼不一呼之情,惟聖慈,恕其猥而垂察焉。臣本險釁,早歲孤露,又喪一兄,兄又無子,而臣兄卽四世傳重之身也。以臣晩得之子,立爲其後,頭角已稍長,而相携南來,遽爾夭折,行路聞之,猶當掩涕,況在臣心,當復如何?然而人之遭逆理者,亦復何限,則一己私慼,臣何敢自顧哉?臣家世受國恩,與天罔極,奕葉簪組,亦一世祿之裔,誠不忍至臣身覆墜,將復爲臣兄立後,而家門零替,至親鮮少,指擬無所,處置沒策,若非臣不計遠近,躬出四訪,實無以了此一事。顧乃官守有限,旣不能以任情自遂,而臣又澌鑠於喪威,積傷於風土,奄奄一疾,有如向秋之蒲柳,誠恐荏苒失時,蹉過歲月,旣無補於民國,又終貽私門不暝之恨而止,則臣之一門一家,固無足言,在聖朝曲成之仁,體下之政,匹夫之不獲自盡,亦豈不爲干和之事乎?雖然公私輕重,本自不侔,若使今之湖南,有如昨年之大歉,顚連之相枕者未已,賙賑之方張者未撤,則人臣之義,急病而先公,可也。而今則大賑纔了,麥旣新登,得雨雖晩,秧亦及期,一路人情,回跳爲笑,比之昨冬今春,則猶可以少紓其切急之憂。然則臣之乞解於此時者,亦非敢專爲私計,不顧公事者也。伏惟仁天在上,父母孔邇,其所以惻然衋然字恤而矜諒之者,必不待臣言之必矣。玆又不避猥越,悉陳未罄之懇。伏乞聖明,先治臣屢瀆昧分之罪,以礪紀綱,特令鐫遞臣職名,仍許長暇,俾得以遂臣至願,千萬顒祝。臣無任云云。答曰,省疏具悉。疏請依施。
侍講院文學洪遠謨疏曰,伏以臣閱日持被之餘,卽接家信,則臣之老母,自來患暑之症,夜來越添,重以暴泄闖劇,神識昏眩,食飮全却,轉側須人,目下症形,種種危惡。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,特遞臣職,以便救護,仍治臣擅離之罪,以肅朝綱,千萬幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
柳鼎養啓曰,大司憲·執義·掌令二員,持平二員未差,監察茶時之意,敢啓。傳曰,知道。
宋祥濂啓曰,假注書鄭光默,身病猝重,勢難察任,今姑改差,何如?傳曰,允。
柳鼎養啓曰,判義禁南公轍牌不進推考傳旨,今方捧入,而開坐命下,已至閱月,連事違牌,無意承膺,事體所在,極涉未安,更爲牌招,何如?傳曰,允。
又啓曰,判義禁南公轍牌不進推考傳旨,今方捧入,而開坐命下,已至閱月,如是違牌,不卽承膺,事體所在,誠甚未安,更爲牌招,何如?傳曰,允。
又啓曰,判義禁南公轍再牌不進推考傳旨,今方捧入,而開坐命下,已至閱月,一向違牌,終不承膺,事體道理,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁南公轍三牌不進推考傳旨,今方捧入,而開坐命下,已至閱月,一直違召,無意變動,事體道理,極涉未安。所當更請牌招,而係是一日四牌,何以爲之?敢稟。傳曰,更爲牌招。
洪奭周啓曰,吏曹判書韓用鐸牌不進,參判金魯敬,參議鄭觀綏四牌不進推考傳旨及禁推傳旨,今方捧入,而政命已至多日,一向違牌,終不承膺,事體所在,萬萬未安。判書更爲牌招,參判所當更請牌招,而係是一日五牌,何以爲之?敢稟。傳曰,判書·參判·參議,竝更爲牌招。
以吏曹參議鄭觀綏四牌不進禁推傳旨,傳曰,分揀。
洪奭周啓曰,吏曹判書韓用鐸,參判金魯敬,參議鄭觀綏牌不進推考傳旨及罷職傳旨,今方捧入,而開政有命,今已閱月,一直違召,無意承膺,事體道理,俱極未安。判書·參判,竝更牌招,何如?傳曰,允。參議只推,一體更爲牌招。
兵曹口傳政事,護軍金履喬。
有政。吏批,判書韓用鐸進,參判金魯敬牌不進,參議鄭觀綏牌不進,右承旨南惠寬進。啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,春坊多窠,今當差出,而擬望之人乏少,相避竝擬,何如?傳曰,允。
又啓曰,忠淸監司趙貞喆瓜滿之代,江原監司趙弘鎭瓜滿之代,今當差出,而擬望之人乏少,承旨竝擬,何如?傳曰,允。
以鄭晩錫爲戶曹判書,李益運爲大司憲,柳畊爲大司諫,任俊常爲執義,李羲發爲司諫,李羲準·宋翼淵爲掌令,朴英載·朴熙顯爲持平,李奎鉉爲獻納,趙冀永·尹豐烈爲正言,洪羲浚爲輔德,鄭觀綏爲兼輔德,李鍾運爲弼善,洪起燮爲兼弼善,李驥秀爲文學,洪羲瑾爲兼文學,尹序東爲同經筵,沈象奎爲左賓客,李羲先爲工曹正郞,尹成奎爲濟用判官,辛蓍根爲社稷令,朴齊明爲注書,洪奭周爲忠淸監司,李廷奎爲江原監司,洪羲眞爲谷城縣監,李應植爲興陽縣監,林正起爲昌樂察訪,申炯爲順懷墓守衛官,軍資判官林秉遠仍任事承傳,故郡守卞玉遠贈兵參例兼,故通德卞鼎夏贈左承旨,已上同知卞虎鎭兩代追贈。
再政。以金履喬·趙萬元爲承旨,朴齊聞爲司書,李肇源爲判尹,趙貞喆爲禮曹參議,鄭晩錫爲禮賓提調,宋明奎爲慶基殿令,韓用儀爲龍岡縣監,李東永爲殷山縣監,訓鍊都監提調單鄭晩錫,中學訓導單鄭光默,全羅監司金啓溫仍任事承傳。
兵批,行判書南公轍病,參判申溆病,參議鄭景祚入直進,參知李基崇病,左副承旨李廷奎進。以宋之英爲水原監牧官,同知單申協,赴戰嶺別將魏表錫,護軍趙萬元·尹序東,副護軍李憲琦·金履載·金啓溫·李寅植,副司果趙台榮·金箕殷·崔時淳·洪百儀·姜世白·李在璣·李晉淵·金敬淵·權中淸·李基華·尹景鎭·趙秀仁·洪儀泳·洪遠謨·朴時源·金裕憲·任文白·尹永輝·趙命喆,副司勇閔時顯竝單付。
以吏曹參議鄭觀綏再牌不進罷職傳旨,傳于南惠寬曰,只推。
南惠寬啓曰,正言趙冀永,旣在闕中,不爲肅謝,直爲出去,事甚未安,推考,何如?傳曰,允。
又啓曰,臣與左副承旨李廷奎伴直矣,移拜江原監司,伴直無人,右副承旨柳鼎養,卽爲牌招,何如?傳曰,允。
鄭光默改差,代以李趾秀爲假注書。
南惠寬啓曰,新除授注書朴齊明,卽爲牌招入直,何如?傳曰,允。
以應敎趙民和,校理林景鎭,修撰洪益聞牌不進罷職傳旨,傳于南惠寬曰,只推。
南惠寬,以弘文館言啓曰,本館下番闕直,事甚未安。應敎趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,允。
又啓曰,今七月初八日,都目政事爲之之意,敢啓。傳曰,知道。
南惠寬,以禮曹言啓曰,三次祈雨祭,南壇·雩祀壇得雨報謝祭,待立秋後設行事,前已啓稟蒙允矣。今當磨鍊,而在前秋節享設行之所,有報謝之擧,則謹依先朝下敎,連爲兼告擧行。南壇報謝祭,來八月初十日節享兼行,雩祀壇,旣無秋節享報謝祭,同日別爲一體設行,而祝文添入撰出等事,令藝文館擧行事,竝爲分付,何如?傳曰,允。
柳鼎養,以兵曹言啓曰,今七月初四日丁亥戌正三刻立秋,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,宣傳官元永麟,以其身病,呈狀乞遞,不可待其差復,今姑改差,何如?傳曰,允。
又以禁衛營言啓曰,本營騎士別將許溟,身病猝重,勢難察任,改差,何如?傳曰,允。
又以御營廳言啓曰,罪人牟英夏·韓鴻奎·朴孝升·趙忠永等,大會軍兵及坊民於沙場,梟示警衆之意,敢啓。傳曰,知道。
又以刑曹言啓曰,六月二十九日備邊司啓辭內,備局書吏金德祖,年前北道設賑時,內下賑資,從間操執,極意偸幻,惠廳書吏李得春,乘西變騷亂之會,偸出本廳米千石,此皆萬殞猶輕,而只爲善地薄配,已是失刑之大者,且況曾不數朔,本道置之放秩,仍爲放還,依舊家居。自是以後,京外逋吏,益無所憚,將至於當面爲賊,乾沒公貨而乃已,從此象魏之法,將至束閣不行乎?今已年久,雖不必追施一律,決不可使乍配旋放,無故自在。令法曹諸堂,開坐通衢,聚會都民,準次嚴刑後,竝卽絶島爲奴,以爲戢奸吏謝都民之地,何如?傳曰,允事,命下矣。謹依下敎,臣等開坐通衢,罪人金德祖·李得春等,各嚴刑一次後,德祖全羅道珍島郡金甲島,得春康津縣薪智島,竝爲奴定配所,卽爲押送之意,敢啓。傳曰,知道。
又以刑曹言啓曰,今七月初一日左右邊捕盜廳啓辭內,謹依備邊司草記批旨,臣等來會于左捕廳,忠州大同米和水罪人牟英夏·韓鴻奎·朴孝升·趙忠永,沙工金福三·李麻當等,更加周牢,反覆嚴覈,則牟英夏·韓鴻奎·朴孝升·趙忠永,本以京城之漢,英夏爲物主,鴻奎·孝升·忠永爲差人,造謀首倡,設始營爲,皆出於英夏之指使,而及其英夏中路從陸上京之後,鴻奎·孝升·忠永等,和水偸米之數,至於三百四十餘石之多,前後情節,箇箇承款,別無首從之可論。牟英夏·韓鴻奎·朴孝升·趙忠永,依備邊司草記批旨,出付該軍門,施以當律。金福三·李麻當,俱以沙工,甘聽四漢之慫慂,同爲作奸,雖甚可痛,此與首犯有異,移送秋曹,照法勘處。二十五隻船沙格等,大同米入倉之後,旋卽下去云。令本道監營,捉致嚴覈,分輕重勘處之意,發關分付。僞造大臣分付一款,牟英夏與京居趙鎭亨,爛漫和應,而畢竟事未如意,自外僞傳,英夏雖爲輸款,已斷一律,更無可論,趙鎭亨,不無同參之跡,亦爲移送秋曹啓。傳曰,知道事,命下矣。謹按律文,則大典通編漕轉條,有曰稅穀和水知情者,極邊定配,大明律詐僞條,有曰詐傳一品衙門官言語於各衙門,分付公事者,杖一百徒三年,金福三,咸鏡道穩城府,李麻當,鍾城府,竝極邊定配,趙鎭亨,決杖一百後,江原道平海郡定配所,卽爲押送之意,敢啓。傳曰,知道。
領議政金載瓚箚曰,伏以全羅監司金啓溫陳疏請遞,而有依施之批矣。聞其情私,果有難强,疏辭今至屢瀆,鞶褫之命,實出體下之恩,而第今湖南事勢,雖使副手良工,久任責成,尙難補苴罅漏,況又有請輒許,逐歲遞易,如閑局漫職之循例差代者,則本道事,更無可爲矣。自己巳七年之間,無歲不歉,公私倒懸,而至於昨秋今春,又經一大劫運,泉穀則一路都匱,死亡則十室九空,極目千里,烟火殆絶,而大賑纔訖,民情益急,倉廒如洗,簿書若麻,貪官乘時而掊克無憚,奸胥抵隙而舞弄愈肆,五十州存亡之機,只在此時,間不容髮,又使道臣,未及周年,無端遞去,則本道得失,姑且無論,朝家擧措,顧當何如也?非謂在朝諸彦,皆出於此道臣下,而大抵收拾敗器,生手自不如熟手,慣習頹俗,前尹必長於新尹,今於治未凝績,席不暇煖之時,忽又差改,則全道渙散,勢所必至,而單車馳代,亦難保於其必賢於前道臣何哉?雖以道臣言之,受命按道,目見板蕩之患,迫在朝夕,惟當國耳公耳。更何可自恤情私乎?特寢依施之命,仍任前職,俾責成效,箇滿之前,更勿以辭章煩徹,恐不可已矣。取進止。答曰,省箚具悉卿懇。所請依施。仍傳于南惠寬曰,此批答,遣史官傳諭于領議政。
京畿監司朴宗薰疏曰,伏以臣,才疎識闇,性又冗散,閑司漫職,尙懼不稱,重藩劇務,審非可堪,而受命畿甸,黽勉就職,居然周歲有餘矣。雖在寧謐無事,僨誤之患,理勢必至,況邑無不弊,弊無不痼,歷選古來,未有若今日本道之甚者。又況昨歲大侵,往牒所罕,野鮮秉束之收,民無甔石之貯,重以癘疫,死亡殆盡。此時按廉,智者無術,如臣庸孱,安望利濟?畢竟還穀事出,而臣之不職,益無所逃罪矣。沿峽六七邑外,擧皆以未捧勘報,考諸元簿,多者三之二,少者四之一,而摠計道內,纔及其半,法意之重,無容贅陳,儲積之政,益覺心寒。蓋還餉未準捧者,分以三等,自是法典,而及考本道已例,曾無分等之規矣。竊自櫽括于道例法典之間,妄意以爲糴法,本自至嚴,未嘗敢以未捧勘簿,設或有如干石未及淸帳者,決無一道過三邑之理,故法止居三,良以是歟?道例之無分等,亦必由於未捧之絶罕故耳。今若拘於法文,只以三等論列,則是三邑以外,當歸勿論,有罪無罪,或幸不幸,恐非制法本意,且闊狹之政,非藩臣所敢出,遂以首實之義,頃已條列以聞,未捧守令,竝請論勘矣。及伏見日昨籌司草記批下者,以不分等之非事目,至請更爲啓聞,臣乃怳然而悟,始知前見之太迂闇也。夫處事則涉於囫圇,刑政則違於綜理,一事兩失,厥罪何居?且況區區苦心,未嘗不在於嚴糶糴明黜陟,而反自歸於不嚴不明之科,其爲負心而墮職,顧如何哉?然臣所自咎,不亶在是,催科之政,雖屬守宰,董督之責,寔在道臣。臣乃不能事事,全一道還穀,過半虛欠,致煩朝家倍費裁處,而晏然諉罪於守宰,不思自效,則是豈分義之所可安乎?此臣所以惶怖愧恧,莫省措躬之地也。玆敢摭實陳暴,恭俟譴罰。伏乞聖明,亟命攸司,議臣不職之罪,以振頹綱,以靖私分。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。只醫官二人待令差備外,王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御香薷君子湯前方中,加牛膝二錢,自今日五貼式,日次製入事,榻前下敎。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南惠寬啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李光文啓曰,新除授行右承旨趙萬元,時在水原地,斯速乘馹上來事,下諭,何如?傳曰,允。
又啓曰,新除授注書朴齊明,時在忠淸道沃川地,斯速乘馹上來事,下諭,何如?傳曰,允。
南惠寬啓曰,事變假注書金輦,身病猝重,勢難察任,今姑改差,何如?傳曰,允。
金輦改差,代以白思坤爲事變假注書。
李光文啓曰,假注書姜弼煥,身病猝重,勢難察任,今姑改差,何如?傳曰,允。
姜弼煥改差,代以尹秉烈爲事變假注書。
南惠寬啓曰,判義禁南公轍四牌不進推考傳旨,今方捧入,而開坐命下,已至閱月,一向違召,終無變動,事體道理,萬萬未安。所當更請牌招,而係是一日五牌,何以爲之?敢稟。傳曰,更爲牌招。
以應敎趙民和,校理林景鎭,修撰洪益聞牌不進罷職傳旨,傳于李光文曰,只推。
李光文啓曰,玉堂上下番俱空,事甚未安。應敎趙民和,校理林景鎭,修撰洪益聞,旣有只推之命,竝更牌招,以爲推移入直之地,何如?傳曰,允。
以應敎趙民和,校理林景鎭,修撰洪益聞牌不進罷職傳旨,傳于李光文曰,只推。
李光文啓曰,玉堂上下番俱空,事甚未安。應敎趙民和,校理林景鎭,修撰洪益聞,旣有只推之命,竝更牌招,以爲推移入直之地,何如?傳曰,允。
李光文啓曰,春坊上下番俱空,事甚未安。司書朴齊聞,兼司書趙萬永,牌招入直,何如?傳曰,允。
以弼善李鍾運,兼司書趙萬永牌不進罷職傳旨,傳于李光文曰,只推。
以輔德洪羲俊,兼輔德鄭觀綏,弼善李鍾運,兼弼善洪起燮,文學李驥秀牌不進罷職傳旨,傳于李光文曰,只推。
李光文啓曰,春坊上下番俱空,已至經宿,事甚未安。輔德洪羲俊,兼輔德鄭觀綏,弼善李鍾運,兼弼善洪起燮,文學李驥秀,旣有只推之命,竝卽牌招,以爲推移入直之地,何如?傳曰,允。
南惠寬啓曰,大司憲李益運,掌令宋翼淵,持平朴英載·朴熙顯牌不進,執義任俊常,掌令李羲準在外,監察茶時之意,敢啓。傳曰,知道。
以獻納李奎鉉,正言趙冀永·尹豐烈,掌令宋翼淵,持平朴英載·朴熙顯牌不進罷職傳旨,傳于南惠寬曰,只推。
李光文,以禮曹言啓曰,卽接海州故學生,金妻周氏所志,則以爲家翁同姓十六寸兄故承旨孝秀,嫡妾俱無子,女矣第二子樂容,欲爲繼後,兩家同議完定,至成與受文記,而到今孝秀夫妻,俱爲作故,不得循例禮斜,依定式草記稟處事呈狀,而一邊之言,有難準信,使其門長,俱由呈狀,則門長幼學金孝永狀辭,果如周氏所訴矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,依定式,金第二子樂容,立爲金孝秀之後,何如?傳曰,允。
又以禮曹言啓曰,卽接鎭川幼學柳希源所志,則以爲同姓十二寸兄故學生一源,嫡妾俱無子,矣第三子庚孫,欲爲繼後,成置與受文蹟,未及禮斜之前,一源夫妻,俱爲作故,拘於常規,不得循例立案,依定式草記稟處事呈狀,而一邊之言,有難準信,使其門長,具由呈狀,則門長幼學柳師貞狀辭,果如柳希源所訴矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,依定式,柳希源第三子庚孫,立爲柳一源之後,何如?傳曰,允。
南惠寬,以備邊司言啓曰,卽見江華留守朴宗京狀啓,則以爲本營中軍以下朔料及各樣應下,例自修城庫上下,而庫捧屯穀,連入災減,自正月至九月不得磨鍊者,米爲二百八十餘石。故自本營,從便鳩聚,代錢排比,而猶有三百餘金不足之數,本營春麰加分耗一百二十五石零,令廟堂稟旨許劃矣。各樣應下,元數不足,則勢將給代上下,而無他拮据之道,當年麰還加分耗條,依所請石數,許令推移排比,何如?傳曰,允。
宣傳官沈擇之書啓。臣於本月初一日巳時量,敬奉聖敎,馳詣明陵蜂峴防路處,次第進入,詳細看審是白乎,則自昔日防路壘石,已作堅城,許多年所植雜木,漸成密林,人馬之通行,萬無其勢,樵牧之微徑,亦無其痕。且於峯巓結幕處,元定守直軍二名,每日晝夜交替防禁是白乎所,以臣所見,別無他慮是白乎旀,仍詣昭顯墓看審是白乎,則丁字閣前面北邊春椽樑上塗灰與雜像四箇,破傷是白乎旀,丁字閣前面正間階砌石,今夏雨後,頹圮是白乎所,墓官以修改之意,已報禮曹,非久始役是如是白乎旀,墓上東南邊莎草,爲春旱所乾,間間有枯損處是白乎旀,局內諸麓,樹木長養,到處蔚密是白乎矣。白虎一麓,沙石土品,自來瘠薄,每年所植松雜木,雖有漸次茁長之望是〈白〉乎乃,長短不齊,猶不如他麓之茂盛是白遣,次詣南蠶室摘奸是白乎,則老桑·中桑·兒桑合爲七千三百九十株內,八十株自枯,今春新植,又爲百株是白乎所,每年所種,或長或短,參差不齊,而磨以歲月,可期茁長之效是白遣,次詣東蠶室摘奸是白乎,則大桑·中桑·稚桑及每年所植,竝以實數,爲七千七百六十七株內,十五株自枯,今春新植,又爲五十株,而土品肥饒,枝葉繁密是白遣,次詣外南山周察是白乎,則自一牌至四牌之間,大松亭亭而不偃,穉松鬰鬰而密織,到處所見,一色無欠是白乎旀,四處祭壇,旣是所經處,故一體看審,則階砌莎草,擧皆精潔,紅箭門墻垣,亦爲無頉是白遣,內南山段置,自一牌至三牌,逐麓審察是白乎,則老松·穉松,鬰鬰蒼蒼,無一欠處,松禁截嚴,果無斧鎌之痕是白乎旀,烽燧軍守置等節,俱無見頉是白齊。
上在昌德宮。停常參·經筵。
南惠寬啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
宋祥濂啓曰,右副承旨柳鼎養,今日不爲仕進,卽爲牌招,何如?傳曰,允。
又啓曰,戶曹判書鄭晩錫,判尹李肇源,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽者檢閱鄭基善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
以右副承旨柳鼎養牌不進罷職傳旨,傳于宋祥濂曰許遞,前望單子入之,待下批牌招察任。前望單子入之,金會淵落點。
以應敎趙民和,校理林景鎭,修撰洪益聞牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,事甚未安。應敎趙民和,校理林景鎭,修撰洪益聞,旣有只推之命,竝更牌招,以爲推移入直之地,何如?傳曰,允。
李光文啓曰,臣光文,以今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,皆無頉,仍以傳敎內辭意勞問,則亦皆好在云矣,敢啓。傳曰,知道。
宋祥濂啓曰,卽者吏曹郞廳來言,興陽縣監李應植,兩司俱未署經,除在外外,未肅拜人員,竝卽牌招,以爲備員署經之地,何如?傳曰,允。
南惠寬啓曰,行大司憲李益運,掌令宋翼淵,持平朴英載·朴熙顯牌不進,執義任俊常,掌令李羲準在外,監察茶時之意,敢啓。傳曰,知道。
以獻納李奎鉉,正言趙冀永·尹豐烈,掌令宋翼淵,持平朴英載·朴熙顯牌不進罷職傳旨,傳于南惠寬曰,只推。
以應敎趙民和,校理林景鎭,修撰洪益聞牌不進罷職傳旨,傳于宋祥濂曰,只推。
宋祥濂,以侍講院言啓曰,下番闕直,已至多日,事甚未安。兼司書趙萬永,旣有只推之命,更爲牌招入直之地,何如?傳曰,許遞,前望單子入之,待下批牌招察任。前望單子入〈之〉,兼司書趙琮鎭落點。
宋祥濂,以侍講院言啓曰,司書朴齊聞,兼司書趙琮鎭在外,說書未差,兼說書鄭基善呈辭受由,下番闕直,事甚未安,兼文學洪羲瑾在外,輔德洪羲俊,兼輔德鄭觀綏,弼善李鍾運,文學李驥秀,竝卽牌招,以爲推移入直之地,何如?傳曰,允。
又以侍講院言啓曰,新除授兼文學洪羲瑾,司書朴齊聞,時在京畿楊州地,書筵入番事緊,竝斯速乘馹上來事,下諭,何如?傳曰,允。
南惠寬,以都摠府言啓曰,副摠管金啓河,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,本司武郞廳南成老,戊辰十二月宣傳官除授,庚午十二月遭父喪,甲戌六月本司郞廳啓下,通計前後仕,則勤仕已滿十五朔,依近例六品遷轉事,奉承傳施行,何如?傳曰,允。
又以義禁府言啓曰,保放罪人李瑗奎·兪碩柱,還囚議處以入,而兩囚病勢,一向苦劇,仍爲保放之意,敢啓。傳曰,允。
義禁府啓目粘連,向前李瑗奎亦,大同之京江水沈,雖在裝發之後,由前由後,不善檢飭之失,在所難免,以此照律,何如?判付啓,依允。
又啓目粘連,向前兪碩柱亦,莫重還穀,憑藉京司作錢,皆入於料販之中,事極痛駭,賂門旁開,民怨沸騰,道啓臚列,若是狼藉,以此照律,何如?判付啓,依允。
檢閱鄭基善疏曰,伏以臣母,素多貞疾,常少寧日之狀,臣於月前,請護之疏,已有陳籲,而自盛熱以後,積聚本症,挾暑尤劇,長委床笫,日事刀圭,如臣情私,實無離側供職之望,而向因館規,積犯違傲之餘,特遞旋除,恩出異數,感激趨膺,密邇禁直,今又月已周矣。昨於下鑰後,得接家信,臣母宿症,一倍添劇,食飮全却,眞元澌綴,扶將無人,委伻報臣。臣自聞此信,衷情煎迫,剪燭數更,度夜如年,玆敢忙陳短章,徑出禁扄。伏乞聖慈,諒臣至切之懇,特許遞免,治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自酉時至人定,灑雨下雨,測雨器水深一寸二分。
南惠寬啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
南惠寬啓曰,來十一日,朝參日次矣,敢稟。傳曰,停。
宋祥濂啓曰,來十一日,輪對日次矣,敢稟。傳曰,當次人受點,後日次待令。
宋祥濂啓曰,行左副承旨金會淵,今日不爲仕進,卽爲牌招,何如?傳曰,不爲仕進與在外承旨竝許遞,前望單子入之,待下批牌招察任。
承旨前望單子入之,金敎根·趙晉和·李止淵·鄭元容落點。
以右承旨趙晉和,同副承旨李止淵牌不進罷職傳旨,傳于宋祥濂曰,竝許遞,前望單子入之,待下批牌招察任。
承旨前望單子入之,李錫奎,徐長輔落點。
宋祥濂啓曰,玉堂上下番俱空,已至多日,事甚未安。應敎趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,允。
以應敎趙民和,校理林景鎭,修撰洪益聞牌不進罷職傳旨,傳于宋祥濂曰,只推。
宋祥濂啓曰,玉堂上下番俱空,已至多日,事甚未安。應敎趙民和,校理林景鎭,修撰洪益聞,旣有只推之命,竝更牌招,以爲推移入直之地,何如?傳曰,允。
南惠寬啓曰,行大司憲李益運陳疏,執義任俊常,掌令李羲準在外,宋翼淵,持平朴英載·朴熙顯牌不進,監察茶時之意,敢啓。傳曰,知道。
以掌令宋翼淵,持平朴英載·朴熙顯,獻納李奎鉉,正言趙冀永·尹豐烈牌不進罷職傳旨,傳于南惠寬曰,只推。
宋祥濂啓曰,守令署經事,命下矣。掌令宋翼淵,持平朴英載·朴熙顯,獻納李奎鉉,正言趙冀永·尹豐烈,旣有只推之命,與大司憲李益運,大司諫柳畊,一體牌招,以爲備員署經之地,何如?傳曰,允。
以掌令宋翼淵,持平朴英載·朴熙顯,獻納李奎鉉,正言趙冀永·尹豐烈牌不進罷職傳旨,傳于南惠寬曰,只推。
宋祥濂啓曰,守令署經事命下,而掌令宋翼淵,持平朴英載·朴熙顯,獻納李奎鉉,正言趙冀永·尹豐烈,旣有只推之命,大司憲李益運陳疏,與大司諫柳畊,竝更牌招,以爲備員署經之地,何如?傳曰,允。
以輔德洪羲俊,弼善李鍾運牌不進罷職傳旨,傳于宋祥濂曰,只推。
宋祥濂,以侍講院言啓曰,新除授弼善李鼎秉,時在慶尙道慶州地,書筵入番事緊,斯速乘馹上來事,下諭,何如?傳曰,許遞,前望單子入之,待下批牌招察任。
又以侍講院言啓曰,弼善李鍾運,旣有只推之命,更爲牌招察任,何如?傳曰,許遞,前望單子入之,待下批牌招察任。
又以侍講院言啓曰,新除授兼司書趙琮鎭,時在京畿安城地,書筵入番事緊,斯速乘馹上來事,下諭,何如?傳曰,許遞,前望單子入之,待下批牌招察任。春坊前望單子入之,兼司書朴蓍壽,弼善李鼎秉落點。
宋祥濂啓曰,卽者吏曹郞廳來言,判書韓用鐸,身病猝重,明日都政,不得爲之云,卽爲牌招,何如?傳曰,允。
兵曹口傳政事,護軍單金履喬。
兵曹口傳政事,副護軍單李光文。
宋祥濂,以成均館大司成意啓曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等書進所懷,以爲伏以臣等,猥居首善之地,厚沐樂育之恩,所學者尊聖道也,所講者闢異端也。噫,彼洋學,特一妖邪之淵藪,而前後鋤治,不啻如狂瀾之障回,陰沴之廓淸,謂當更無甹蘖矣。近者方外諸儒,相繼發通,蓋以衛正道闢邪術,爲今日之急務,而其略曰惟我先大王辛亥闢廓之功,實爲卓越千古,亦惟我貞純聖母曁我聖上,互揚盛德,亟行誅討,人得以爲人,國得以爲國矣。不意昨冬捕廳之邪,未盡究覈,今夏嶺南之賊,又出疏章,至有團聚山中之變,苟求其源,則前留守李益運是也。士夫女之名出捕廳,宰相子之棄親逃走,已是益運之當初斷案,而畢竟手殺其子,掩罪全身,又非人理之所可出,則臺疏獄簿,如彼狼藉,而近日之無礙政注,汚穢淸朝者,亦未知其何所據也。大抵益運,以家煥之血黨,若鏞之死友,樂敏之切姻,卽其家室之內,自成邪穢之窟,凡以邪爲名者,莫不藉其聲勢,以爲依歸,論其罪犯,固當不齒人類,永枳名塗,而不惟不加之罪,迺反視同平人,歷揚崇班,彼邪賊輩,安得不聞風而興起,乘時而躑躅乎?如欲蕩滅群邪,快斷根株,則不可不先自益運始也。儒通辭意,若是其至嚴,則十手所指,情跡難掩,一國齊聲,公議莫遏,臣等事當卽日治疏,以伸明張之義,而連値齋任之有故,未遑登聞矣。儒通又且峻發,至謂臣等緩於討邪,迺曰邪學不足憂耶?抑畏益運之勢力,莫敢誰何耶?徒費薤鹽,從他笑罵,自爲計則得矣,獨不念先大王先聖母之苦心至意也哉?臣等旣聞此言,始焉緩討之罪,終焉難安之跡,俱無一分自恕之道,靦然恧縮,無地自容。雖以目前言之,士論者一國之公議也。彼益運,名出儒通,聲討方嚴之際,遽擬憲長之任,有若角勝公議者然,如是則士論二字,殆無異於芭籬草莽,而不足輕重於聽聞也。此所以邪黨,無所懲畏,世道莫捄陷溺者也。此莫非臣等聲討不嚴,不能見重之致,以此情踪,何敢晏然入於食堂乎?臣以聖廟捲堂,事體至重,卽爲還入之意,縷縷開諭,多般勸入,諸生等終不回聽,無意還入,何以爲之?敢啓。傳曰,勸入。
又以成均館同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,今日爲之,弘文提學牌招,馳往泮宮,試取以來,可也。
又以成均館同知館事意啓曰,本館草記,傳曰,勸入事,命下矣。臣謹依聖敎,招致諸生,傳宣聖旨,更爲勸入,則諸生以爲義難抗顔,相率捲堂矣。及承聖敎,有不敢一向逡巡,謹當還入云。故仍設食堂,臣則退去之意,敢啓。傳曰,知道。
宋祥濂啓曰,弘文提學金羲淳牌不進推考傳旨,今方捧入,而七夕製命下之後,如是違牌,不卽承膺,事體所在,誠甚未安,更卽牌招,何如?傳曰,更爲牌招。
南惠寬,以備邊司言啓曰,卽見慶尙監司李存秀狀啓,則以爲慶州·安東兩鎭所捕邪徒,合爲七十一名,而朴師云等二十名,別無濡染之跡,故直爲放送,金祥善等十六名,今雖悔悟,始旣薰染,女松悅等二名,病未取招,故竝囚于各該邑,待究竟酌決,而其中朴有達等二名物故,崔奉漢等三十三名,捉致監營,多般威諭,則方萬東·金文岳兩漢外諸囚,迷不知悟,實無彼此,竝令廟堂稟處,營囚中崔奉漢等四名,因病物故爲辭矣。凡治邪之法,悟則生,不知悟則死,今此嶺獄在囚三十三人,除却悔悟二名,物故四名,則爲二十七人,而俱是無首從當斬者也。但道査非不嚴明,而覈止再問,刑施一次,遽爲捧結案請勘矣。只憑一番登聞,直斷三十死囚,在獄體,果欠愼重,更令道臣,親執窮査,如有覺非歸化者,容有傅生之道,而若最被蠱惑,終始不悟者,當竝施一律,以此意分付道臣,使之從速擧行。前後邪獄之自外道推上朝廷者,必請該曹稟處,而今乃直請廟堂稟處,稟處雖同,格例各異,道臣推考,後則一遵他道已例之意行會,何如?傳曰,允。
又以司僕寺一二提調意啓曰,濟州前牧使許溟遞任進上馬三疋,今玆上來,禾毛色別單書入,而依例內廐立養之意,敢啓。傳曰,知道。
又以御營廳言啓曰,本廳哨官姜秀說,由限已過,久不還現,萬萬可駭,爲先汰去之意,敢啓。傳曰,知道。
大司憲李益運疏曰,伏以臣,以十年僇廢之蹤,偏蒙天地罔極之恩,拔諸坑坎之中,置諸袵席之安,恩山德海,未足喩其高深,臣固當退守邱壑,沒身自靖,以矢不報之報,而惟以感激恩造,低徊不去,居然四三年來,內外揚歷,耳目赫然,依舊在卿大夫之列,恩至渥矣,身固榮矣,而耽耽傍伺者,視作眼中之釘,早晩駭機,如矢在栝者,固已久矣。果然前月還朝之後,迺有方外數三儒生,投通太學,至有捲堂之擧,心驚體栗,如不欲生。仍念臣獨立孑然,四無障壁,彼以白刃,臣則引頸受之而已。然臣亦橫目中一物也。質非金石,情非土木,而日聞至醜辱至殘忍可驚可怕之說,臣安得不剖心刳腸,仰首鳴號於閔覆之天乎?大抵今番儒論之發,根於辛酉僞通,今以儒通辭意,逐條較準,則便一辛酉之印本也。辛酉距今十有五年矣。歲月雖邈,機栝益急,蜚語造謗,構捏備至,積臣罪累,可高於空中之樓閣,而蔽一言曰,無辛酉之僞通,則無今日之儒通,無辛酉之譸張,則無今日之附起,臣若不見嫉於辛酉譸張之人,則亦不見斥於今日附起之人,譸張附起,竝未免一僞字所誤,則臣於彼三儒,無所事乎呶呶,而曾於丁卯辭疏,業已洞辨辛酉之誣,則今於辛酉之印本,又何必更事辨析乎?但權·趙章漢事,事在辛酉以後,而橫加疑謗,添一新罪,此實全篇之精神骨子也。蓋權·趙之疏啓,卽洪羲運·李基慶所坐之案,故謂臣嗾出,積成疑怒,甘心欲殺者,始百倍於辛酉矣。之陳疏,事在丙寅,臣時居父憂,蟄伏江郊,臣雖無狀,嘗聞非喪事不言之義矣。臣被衰麻,指揮臺閣,此豈人理之所忍爲哉?章漢之啓,近在昨年,而除職發啓,只隔一夜,則臣於其時,待罪華府,何由於一夜之間,操縱章漢於三舍之外乎?使彼反理而求,必無此疑,而特以積怒在身,事事皆疑,故橫着肚裏,不究事理之當否故耳。至於都試云云。卽指李晢之子而言耳。其父起廢以後,屢經州閫,則在其子,豈有可延之罰乎?況武試立落,視其技藝之能否,雖欲用意拔取,十目所視,其可掩乎?且所云筦泉之財,蕩盡於穽中求生之用云者,何其驅勒之甚也?臣旣不死而生,職在分司,則所謂穽中求生,尤非着題語,況公貨之儹那去來,文簿具在,何足多辨?其曰六十致仕,仰奏先朝,年迫七十,冒進不已云者,言雖强覓,臣實甘受。昔在乙卯,入侍齋殿,從容一堂,導使言志,臣以人臣丐身,須及康健,而臣則早歲通籍,服事日久,六十休官,是臣大願。于時天笑爲新,載在記注。至今追惟,往事如晨。今雖滄桑嬗改,萬事悠悠,而臣身未瞑之前,何嘗一日忘諸,而十數年間,或身編罪籍,或名登白簡,雖欲一暴,其路末由,及至壬申春,再玷朝行也。臣以三朝化育之物,當一紀逖違之餘,遽於收簪之初,唐突言私,極涉屑越,故囁嚅趑趄,欲退未退,而旋有儐使之命,繼承外除之音,三載于今,不得其會,雖曰勢也非意也,而臣不自言,使人言之,反顧恧蹙,無辭以解。臣將愧赧之不暇,何敢怨尤?且其名出捕廳,棄親逃走云者,彼雖急於擠陷,一何無倫脊之至此也?或唱出白地烏有之說,而謂之名出,或勒指蕭寺負笈之行,而謂之逃走,則誣之者雖是伎倆,受誣者不亦難乎?末乃結之以老萊山邪徒,以臣爲淵藪窩窟,此何言也?凡構罪之法,必得端緖脈絡之可證,形跡影響之可疑,然後始乃執其眞贓,定其罪案,未知嶺獄治邪之際,果有端緖脈絡之可執者耶?抑有形跡影響之可疑者耶?若無是事,而白地驅勒於淵窩之目,則是誣也。不執贓而謂之賊,則何人不可陷乎?況兩湖常賤之漏網逋逃於重嶺萬山之中者,奚啻若天之涯,地之角者乎?噫,臣之所刻骨隱痛于中者有之,夫崇正學闢異端,卽我先大王之苦心至意也。臣受先朝特達之知,爲先王近密之臣,區區所自矢者,卽以先王之心爲心也。故凡於邪學二字,所以明目張膽,嚴辨痛斥者,自謂不後於人。是以往在辛亥年間,妖賊嗣永,始有邪術之指目,故臣先幾折奸,貽書聲絶,痛斥其無倫亂常之罪,十年之後,嗣賊就鞫,而此書亦出於搜檢,參鞫諸人,無不目擊。又於丁巳春,奉使嶺南也,貽書於前持平臣鄭宗魯,極言邪學滔天之禍,而力勉其衛道距詖之方。伊後嶺中一臺臣之登筵也,亦以此書,仰達於先朝,則凡此公私文字之塗人耳目者,可按而知。且臣之待罪亞銓也,前後行政,非止十數,而凡係邪類之指目者,一不注擬於政眼,雖至散銜享官之循例塡差者,亦皆一不擧論,以示深惡痛絶之意,則今所云血黨死友者,無乃不近理之甚乎?是以前後持臣者,雖皆無所顧藉,亦不得不以嚴於斥邪,以寬其案,此所以辛酉之罪,捃摭備至,而至於邪魁二字,今始創聞,百端吹覓,究說不得,則乃以千萬不襯似之事,郢說燕書,傍引雜證,勒成躬犯之案,誠如是也,日用事爲,無非是躬犯邪學之端耶?愈見其言言牽强,事事破綻也。嗚呼,忝在含生之倫者,冒此名目,將何以自容於覆載之間乎?若有一毫近似,則誅殛之典,斷不可一刻稽緩,而以三儒言之,亦不當以如許至憯之目,無端勒加於人,渠旣明言而的證,則其端緖脈絡,必當有所聞有所受,而第學邪之徒,凶譎陰祕,非其黨則不說,非其類則不傳,彼三儒者,其果聞諸臣之家人耶,抑或聞諸邪類耶?天日在上,王章莫嚴,犯與不犯,誣與不誣,惟有一番對辨,安可使言者當者,俱在䵝䵢之中乎?伏乞亟削臣所帶之職,下臣司敗,與之對辨,苟有一毫疑似,則臣雖闔門滅死,誠萬萬無恨矣。情窮勢蹙,言不知裁。臣無任云云。答曰,省疏具悉。不必爲引,卿其勿辭行公。
忠淸監司洪奭周疏曰,伏以臣於待罪銀臺之中,忽伏奉本月初四日除旨,以臣爲忠淸道觀察使者,臣聞命悸恐,不自省其措躬之所也。臣早玷仕籍,濫叨顯秩,出入邇密,今已二十餘年矣。姸醜長短,固聖鑑之所悉燭,何假臣一二陳也?抑未知殿下,以今日爲何如時耶?天心未豫,而飢癘洊臻,國綱盡頹,而奸猾公行,徵斂雖煩,而大農無旬月之計,賙賑徒勞,而生靈阽頃刻之危,載路之殣,觀聽俱慘,伏莽之戎,憂虞孔殷,拯救之急,宜不啻捧漏沃焦,而朝著以避事爲美風,臣隣以營私爲得計,上下否隔,小大恬戲,漂然如風濤之船,維檝皆失,而蒿工舵師,縮手酣寢,宗國之事,臣將不知所稅駕矣。爲今計者,唯有愼簡長民之吏,使之宣布上仁,收拾人心,尙庶可維持牽架於目前,而長民之責,方岳視守宰尤重,誠使方岳而得其人也,則擧一道爲守宰者,皆可以化貪爲廉,革惰爲勤,斯其有繫於國計民命者,爲如何也,而乃可以若臣者,苟然充之耶?臣本庸愚,尤不曉世務,平日居家,未嘗問契活爲何事,出觀于野,茫然不辨穜稑之形,此非惟臣自知然也,同朝之厪識臣面者,蓋莫不知之矣。況湖右一方,治號最難,拱衛扶翊之要,次於畿輔,粟米麻紵之出,亞於兩南,而衣冠之所聚會,詩禮之所傳習,往往多儒賢世家之裔,苟得其人,而迪之以敎化,則朝家之所需用,當不啻漢之山東,而比年以來,歉荒相仍,公私竝匱,淆訛胥動,士民俱騷,整頓懷保之策,彈壓鎭靜之方,尤豈臣所擬其萬一哉?臣聞當官而思報者,人臣之常分也,受祿而致養者,人子之大願也。矧如臣者,君恩偏深,而功莫效於絲毫,親年日高,而力不逮於滫瀡,進旣蔑犬馬之勞,退反羨烏鳥之哺,苟使臣之才之力,有足以一分稱塞於是任,則張敞之願守劇郡,蔡襄之求知名州,古之人固有行之者矣。又使今玆之所叨,在於壤僻風淳,務簡弊省之地,則量能揆分,亦或可效其尺寸矣。又何苦飾辭欺心,以干瀆擾之誅哉?衷懇所迫,言未暇裁,支蔓猥屑,臣自知罪。伏乞聖慈,俯諒情實,亟命鐫改臣新授藩任,回授可堪之人,以幸公私,不勝大願。臣無任云云。答曰,省疏具悉。卿其勿辭往欽哉。
江原監司李廷奎疏曰,伏以臣,跡忝近密,身被寵光,間上陳情之籲,許遂專城之願,母子相對,攢頌恩私,曾不多日,忽伏奉東藩除命,臣誠惝怳感激,益不省何以得此於聖明也。噫,今之藩臬,卽古之方岳也。任大責重,閒劇惟均,非威望無以彈壓列郡,非才諝無以剸理衆務,今臣所叨,雖曰視他稍間,顧臣匪材,可謂無足比數,蚊山駑服,理必不堪。況念本道地廣邑殘,土瘠民貧,田制雖寬,而山戶之椎剝偏加,漁弊屢革,而海夫之誅求依舊,關嶺重隔,疾苦難察,氓俗喜動,流徙無常。近年以來,歉荒荐臻,公私之積儲俱匱,峽野之顚連相望,此時彌綸,必藉良手,如臣無似,何敢冒當?此臣所以聞命若驚,還不知官至刺史之爲大榮,養以板輿之爲大幸,外恃寵靈,內懷貪戀,不自揣量,從他笑罵,有非私分之所敢出。玆敢略控短籲,仰干崇嚴。伏乞聖慈,察臣懇之非出飾讓,念臣職之不宜濫授,特許遞改,以幸公私,不勝大願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
南惠寬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,合辭許久闕啓,事甚未安。除在外·傳旨未下外,未肅拜人員,竝卽牌招,何如?傳曰,允。
以同副承旨徐長輔牌不進罷職傳旨,傳于金敎根曰,只推。
金敎根啓曰,吏曹判書韓用鐸牌不進推考傳旨,今方捧入,而都政旣有成命,如是違牌,事甚未安,更爲牌招,何如?傳曰,允。違牌勿爲呼望,嚴飭開政。
又啓曰,吏曹判書韓用鐸,特敎嚴飭之下,奉牌闕外,無意承膺,事體所在,萬萬未安,推考,何如?傳曰,招致啓板前,問啓以入。
傳于金敎根曰,問啓置之,吏曹判書入侍。
金敎根啓曰,吏曹判書韓用鐸,筵敎申飭,何等截嚴,而謂有情勢,不爲開政,直爲出去,事體所在,萬萬駭然。所當重勘,而本院請推之外,無他可施之罰,何以爲之?敢稟。傳曰,別無深引之情勢,而入侍面諭,因爲出去,事甚未安。吏曹判書韓用鐸,施以竄配之典。
鄭元容,以義禁府言啓曰,吏曹前判書韓用鐸,施以竄配之典事,承傳啓下矣。韓用鐸,平安道中和府竄配,而以承傳內辭意具罪目,依例發遣府都事,押送配所,何如?傳曰,飭已施矣,竄配分揀,仍任前職,卽爲牌招開政。
傳于金敎根曰,勿拘齋日,明日都目政爲之。
傳于李錫奎曰,七夕製,明日通方外爲之,試紙用大好紙。
李錫奎啓曰,弘文提學金羲淳再牌不進推考傳旨,今方捧入,而七夕製命下之後,連事違召,不卽承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學金羲淳牌不進推考傳旨,今方捧入,而七夕製命下,已至經宿,連事違召,無意承膺,揆以事體,萬萬未安,更爲牌招,何如?傳曰,允。
又啓曰,弘文提學金羲淳再牌不進推考傳旨,今方捧入,而七夕製命下,已至經宿,一向違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
李錫奎啓曰,弘文提學金羲淳,七夕製命下,已至經宿,特敎申飭,何等截嚴,而謂有情勢,奉牌闕外,無意變動,事體道理,俱極未安,從重推考,何如?傳曰,允。此非大段情勢,況昭晳已久,如是引義,萬萬未安,以此意嚴飭,卽爲肅命。
又啓曰,弘文提學金羲淳,科試成命,已至經宿,特敎申飭,連爲截嚴,而謂有情勢,一向奉牌,終不入來,揆以事體,萬萬未安,從重推考,何如?傳曰,允。雖有微細情勢,已過多年,則宜皆伸矣。況七夕製試取之命,已至兩日,終無變動,欲爲角勝,分義道理,萬萬未安,嚴飭卽爲肅命。
又啓曰,卽者成均館官員來言,七夕製時,館堂一員,當爲進參,而知館事未差,同知館事李肇源方在受由,金履喬病不進,大司成申在明服制,時無進參之員云。同知館事金履喬,卽爲牌招,何如?傳曰,允。
又啓曰,同成均金履喬牌不進推考傳旨,今方捧入,而七夕製,當爲進參,如是違牌,事甚未安,更爲牌招,何如?傳曰,許遞,李龍秀除授。
吏曹,同成均單李龍秀。
李錫奎啓曰,新除授同成均李龍秀,卽爲牌招,七夕製進參之地,何如?傳曰,允。
以應敎趙民和,校理林景鎭,修撰洪益聞再牌不進罷職傳旨,傳于李錫奎曰,只推。
李錫奎啓曰,玉堂上下番俱空,已至多日,事甚未安。應敎趙民和,校理林景鎭,修撰洪益聞,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,應敎趙琮鎭,校理金箕殷,修撰徐憲輔落點。
以應敎趙琮鎭,校理金箕殷,修撰徐憲輔牌不進罷職傳旨,傳于李錫奎曰,只推。
春坊前望單子入之,弼善任俊常落點。
李錫奎,以侍講院言啓曰,新除授弼善任俊常,時在京畿廣州地,書筵入番事緊,斯速乘馹上來事,下諭,何如?傳曰,許遞,前望單子入之,待下批牌招察任。
弼善前望單子入之,李泰淳落點。
鄭元容啓曰,行大司憲李益運,掌令宋翼淵,持平朴英載·朴熙顯牌不進,掌令李羲準在外,執義未差,監察茶時之意,敢啓。傳曰,知道。
以掌令宋翼淵,持平朴英載·朴熙顯,獻納李奎鉉,正言趙冀永·尹豐烈牌不進罷職傳旨,傳于鄭元容曰,只推。
金敎根啓曰,守令署經事,命下矣。掌令宋翼淵,持平朴英載·朴熙顯,獻納李奎鉉,正言趙冀永·尹豐烈,旣有只推之命,與大司憲李益運,大司諫柳畊,一體牌招,以爲備員署經之地,何如?傳曰,允。
以掌令宋翼淵,持平朴英載·朴熙顯,獻納李奎鉉,正言趙冀永·尹豐烈再牌不進罷職傳旨,傳于鄭元容曰,只推。
行兵曹判書南公轍疏曰,伏以臣,才識愚闇,見聞謏寡,尋常百執事之任,猶懼不能堪承,而屢叨銓任,得不罹尤者,上以荷聖明庇覆之德,下以賴同朝忠厚之風,此豈無醜拙之可言,嗤點之自知者乎?至於今番本兵之除,材具之稱不稱,鑑識之明不明,固無論已,目下病情,日益沈痼,精神筋力,實無一半分擔夯之勢,而適當京察之漸近,未敢堅辭而瀆撓,姑且蹲仍,而畢竟僨誤,固所自料矣。卽伏見泮儒捲堂草記之出於朝紙者,其論都憲李益運事,極其狼藉,又擧月前儒通辭意以爲言,而至謂之無礙政注,汚穢淸朝,臣於去月初出行政之時,檢擬益運於政望,臣之情地之危蹙愧恧,益有所不安者矣。臣與此人,臭味聲息,本自漠然,而近日以來,歷揚內外,前後儒通,又未見知,故西樞散銜之望,臣果循例而擬之,事情如此而已,豈有他意哉?儒論之峻發,嚴於臺疏,先擬之難安,反甚東銓,臣之去就,不待臣之費辭自陳,而聖明,必有所體諒而處之者矣。噫,政命屢過其期,民邑偏受其弊,事體之虧損,孰有大於此者?而廉防者,人臣所以藉手事上,而國家賴以維持,以我殿下禮使群工,養以廉節之聖德至意,必不使之違拂方張之儒論,冒當銓注之重任,苟且行政而壞了四維也。進身一步,鐵限在前,玆敢忙陳短章,仰首鳴號。伏乞聖慈,俯察必辭之義,亟遞臣職,回授可堪,仍治臣辜恩僨職之罪,以謝人言焉。臣無任屛營祈懇之至,謹昧死以聞。答曰,省疏具悉。不必深引,勿辭行公。
吏曹判書韓用鐸上疏,伏以臣於本職,豈有一半分堪承之望,而恩除特降,京察過期,上念國體之重,下慮民邑之弊,辭不獲命,冒沒出肅,惟以挨過大政,力陳血懇,以爲釋負之計,不敢復以祈免仰煩矣。卽見泮儒捲堂所懷,則以臣之擧擬李益運於憲長事,侵斥備至,其遣辭之深重,結語之危懍,不覺瞿然而失圖也。蓋益運,近年以來,內外官職,無礙踐歷,都憲通望,卽其宿趼,遞外擬職,又是常格,而臣本却掃寡接,罕聞外事,近日儒通之方張,漠未及知,故只以舊望擧擬耳,豈有他說哉?然玆泮儒之論,雖未見諒,執言旣至此,則亦不過受而爲咎而已,都不必呶呶爭辨矣。但以職遭彈者何限,而士論也捲堂也,不輕而重者也。臣之目下所遭,卽與尋常被論有異,臣亦四維中一物,則其不可毁棄廉坊,晏然復據於政注之任者,灼然明矣。大政告期,卽在今日,而臣之進參,初非可論,玆敢忙陳短章,仰塵崇嚴。伏乞天地父母,特軫禮使之道,曲察必遞之義,卽令鐫削臣職名,回授可堪之人,毋使政期復至延拖,以省公私之弊,仍治臣瀆撓之罪,以肅朝綱,千萬幸甚。臣無任屛營祈懇之至,謹昧死以聞。答曰,省疏具悉。不必深引。且都政今日,卿其勿辭,卽爲入來開政。
乙亥七月初八日午時,上御大造殿。吏曹判書韓用鐸入侍時,右副承旨鄭元容,假注書尹秉烈,記注官柳可均,記事官金道喜,吏曹判書韓用鐸,以次進伏訖。上曰,都政今卽爲之。用鐸曰,臣雖不似,顧其官則大冢宰,而目下所遭,士論危險,分義雖嚴,廉隅亦重,今臣祈免,非直爲一伸之計,亦爲尊朝體之意,寧被嶺海斧鉞之典,決不敢承命。上曰,退出。仍又下敎曰,卽今若不開政,則予雖有暑症,當親臨開政,政望筒卽速書入。仍命退,承史以次退出。
上在昌德宮。停常參·經筵。
徐鼎輔啓曰,行大司憲李益運,掌令宋翼淵,持平朴英載·朴熙顯牌招啓辭未下,掌令李羲準在外,執義未差,監察茶時之意,敢啓。傳曰,知道。
金敎根啓曰,左副承旨南惠寬,同副承旨徐長輔,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,徐鼎輔·韓兢履落點。
李錫奎啓曰,檢閱鄭基善,由限已過,牌招入直,何如?傳曰,允。
以應敎趙琮鎭,校理金箕殷,修撰徐憲輔牌不進罷職傳旨,傳于李錫奎曰,只推。
李錫奎啓曰,玉堂上下番俱空,事甚未安。應敎趙琮鎭,校理金箕殷,修撰徐憲輔,旣有只推之命,竝更牌招,以爲推移入直之地,何如?傳曰,允。
金敎根啓曰,守令署經事,命下矣。掌令宋翼淵,持平朴英載·朴熙顯,獻納李奎鉉,正言趙冀永·尹豐烈,旣有只推之命,與行大司憲李益運,行大司諫柳畊,一體更爲牌招,以爲署經之地,何如?傳曰,允。
正言趙冀永啓曰,臣於臺職,本不近似,而薇垣除命,忽下於講院持被之中,徑出禁扃,屢違召命,臣於是,轉益惶蹙,義分是懼,雖不得不章皇出肅,而第臣於合啓中,有不可冒參者,曾於年前持憲,已蒙體諒之恩,今臣處義,與前無異,以此情踪,其何可一刻晏然於臺次乎?請命遞斥臣職。答曰,依啓。
李錫奎啓曰,弘文提學金羲淳,旣已承牌,奎章閣提學南公轍,卽爲牌招,以爲同參考試之地,何如?傳曰,允。
傳于宋祥濂曰,左承旨持此御題,與弘文提學,偕往泮宮,試取以來。
宋祥濂啓曰,臣與弘文提學金羲淳,偕往泮宮,七夕製儒生試取,則收券爲六百十三張矣。捧入之意,敢啓。傳曰,知道。
傳于李錫奎曰,七夕製賦居首三下一幼學趙鳴和直赴會試,之次三下二幼學金殷植,三下三進士成禹圭給二分,之次草三下生員李憲兢,幼學鄭喜魯給一分,次上進士姜時永等十人,令該曹考例施賞。
傳于李錫奎曰,入格儒生,明日待令。
以右副承旨韓兢履牌不進罷職傳旨,傳于金敎根曰,只推。
以掌令宋翼淵,持平朴英載·朴熙顯,獻納李奎鉉,正言尹豐烈牌不進罷職傳旨,傳于徐鼎輔曰,只推。
吏曹口傳政事,吏曹判書韓用鐸仍任事承傳。
李錫奎啓曰,吏曹郞廳來言,都目政事,今日爲之事命下,而判書韓用鐸在外,不得擧行云,何以爲之?敢稟。傳曰,昨日處分之後,別無可引之端,而如是相持,揆以國綱,誠極未安,爲先下義禁府推考。
徐鼎輔,以義禁府言啓曰,吏曹判書韓用鐸,爲先推考事,傳旨啓下矣。韓用鐸,方在京畿果川地,依例發遣府都事,拿來,何如?傳曰,待待命拿囚。
以吏曹判書韓用鐸囚單子,傳于李錫奎曰,分揀牌招。
李錫奎啓曰,吏曹判書韓用鐸牌不進推考傳旨,今方捧入,而前後飭敎,不啻申嚴,又此違傲,終不承膺,事體道理,俱極未安,更爲牌招,何如?傳曰,允。違牌勿爲呼望,卽爲入來開政。
李錫奎啓曰,吏曹判書韓用鐸,屢度催促,謂有情勢,陳疏到院,原疏以國忌齋日,纔已退却,而奉牌闕外,終不承膺,事體道理,俱極未安,從重推考,何如?傳曰,原疏捧入。
傳于李錫奎曰,吏判疏批已下,卽爲嚴飭牌招。
李錫奎啓曰,吏曹判書韓用鐸牌不進推考傳旨,今方捧入,而特敎申飭,又復截嚴,更事違召,不卽承膺,事體所在,萬萬未安,更爲牌招,何如?傳曰,允。屢度申飭之下,終不承膺,萬萬未安,嚴飭入來,違牌勿爲呼望。
以承傳色口傳下敎曰,夕水刺尙未進御,吏判入來開政事入稟後,當進御,以此意嚴飭。
傳于徐鼎輔曰,當該承旨推考。
吏批都政。判書韓用鐸進,參判金魯敬病,參議鄭觀綏進,行右承旨李錫奎進。啓曰,本曹參判金魯敬疏批已下,令政院牌招,同參政事,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
兵批都政,行判書南公轍進,參判申溆病,參議鄭景祚進,參知李基崇進,同副承旨鄭元容進。啓曰,今日都目政事時,本曹堂上,當爲備員,而參判申溆病不來,令政院牌招,同參政事,何如?傳曰,允。
又啓曰,邊地僉使及營將·中軍·虞候多窠,今當差出,而擬望之人乏少,已準限守令及未準朔虞候·禁軍將,竝擬,何如?傳曰,允。
傳于李錫奎曰,忠臣·淸白吏子孫,西北·松都人拔例收用事,分付兩銓。
傳于李錫奎曰,玉堂及臺諫在外·未肅拜·未署經·呈告人員,竝許遞,今日政差出。
傳于李錫奎曰,生民休慼,專係於守令,守令之治不治,亦在於初仕之擇不擇,每當大政,歸於例飭,別無實效,勿以文具視之,各別對揚事,分付兩銓。
傳于李錫奎曰,雖非親政,尙瑞官員·注書,依例陞六。
徐鼎輔,以兵批言啓曰,前江原監司趙弘鎭,自吏曹送西矣。瓜滿監司,例爲樞銜下批,而同中樞,時無見窠,依例作闕下批之意,敢啓。傳曰,知道。
又以兵批言啓曰,五衛將李厚重·趙學永·朴鐄,俱以病難供職,呈狀乞遞,竝改差,何如?傳曰,允。
又以兵批言啓曰,部將李學道,前以西道參軍,在任遭故,部將復職,通計前仕,則今都政,當爲出六,而參軍·部將,雖有計朔計日之法,已例皆許其通計,今番則何以爲之乎?敢稟。傳曰,依例通計。
傳于徐鼎輔曰,吏曹參判上疏入之。
傳于李錫奎曰,更鼓已深,都政姑罷,明日爲之。
傳于李錫奎曰,吏曹參判金魯敬,待開門牌招。
李錫奎,以侍講院言啓曰,新除授弼善李泰淳時在慶尙道禮安地,書筵入番事緊,斯速乘馹上來事,下諭,何如?傳曰,竝許遞,前望單子入之,待下批牌招察任。
弼善前望單子入之,李鍾運落點。
吏曹判書韓用鐸疏曰,伏以臣,情實難强,罪速犯分,惶懍震越,恭待嚴誅而已,不意旋宥編籍,而官職自如,卽拔囹圄,而天牌踵至,臣是何人,得此曠絶之恩於泥首俟罪之際乎?臣非木石,安得不感祝惶泣,雖赴湯蹈火,惟命之是從乎?第臣耿耿一念,實不敢爲一身之謀,而荐犯方命之科也。管仲伯佐也,其言猶曰四維不張,國乃滅亡,臣雖不肖,亦嘗奉古人之敎矣。蓋分義廉隅,如車輪鳥翼之相須,或拚棄廉隅,而進身於不當進之事,則有若出於嚴畏分義,而其實也廉恥喪盡,而朝廷日卑,習俗日渝。夫委質事君,雖不能效捐塵之補,而只緣一己之故,坐致國勢之不振,其虧損分義當如何,而合置何辟而可哉?今臣卽萬萬無似之質,而其職則冢宰也。論其所遭,士論峻發,而至於角勝公議,世道陷溺等說,構逼叵測,其不可晏然復據政注之任,夫孰曰不然哉?情勢之萬萬難强,有如此者,而徒以怵畏嚴命,憑藉寵靈,有若無故之人,而恣行銓衡之事,擧世唾罵,四方指笑,臣身狼狽,固不足恤,其於毁四維而損國體何哉?臣聞禮使群工,卽聖王之盛節,自古如臣情地者,未嘗不一蒙體諒,俾伸廉防,而臣亦陶匀中一物耳。特以至愚極陋之故,連被嚴截之敎於慈覆之天,蹙蹙如窮人無所歸,益玷名器,貽累淸朝,畢竟作一僇人而止耳。念之及此,惟願遄被金木之誅,上以尊朝廷於日月,下以安賤分於螻蟻。是豈止於一己之幸而已哉?玆敢疾聲呼籲,言不知擇。伏乞天地父母,淵然深思,恤然矜念,亟遞見職,回授可堪之人,無致京察之愆期,千萬至祝。臣無任屛營祈懇之至,謹昧死以聞。答曰,省疏具悉。卿稱情勢,一番則無怪,屢度嚴敎,而終不奉承,萬萬未安,勿辭開政。
吏曹參判金魯敬疏曰,伏以臣,庸愚湔劣,最居人下,況此天官佐貳之任,尤豈有一分堪承之望,而辭不獲命,黽勉就列,一再行政,瘡疣畢露,識者之譏,固已難免,而加以殃咎在躬,數月以來,荐遭慘喪,仍嬰重病,瘧痢交作,症形危劇,寒氷焦火,非但迭起於眼前,腸絞腹脹,殆若垂盡於頃刻,今則元氣日陷,形神大脫,委四體於床褥之間,寄殘縷於藥餌之中,亦已有日矣。顧今京察在卽,飭敎屢下,固當蹶趨參,而以此病情,實無以束帶赴公,與聞其末議,竊欲效疾痛之呼,冀蒙鞶褫之恩,際伏見泮儒捲堂辭意,則以大司憲李益運之近日無礙政注,汚穢淸朝,論斥甚急,臣亦向日行政時擬之宗伯者也。臣於彼,聲氣殆同燕越,自中委折,實所未詳,而竊見其近年以來,無礙歷揚,非獨銓地然也。伴送之峻選,保釐之重望,廟議推之,聖簡畀之,故及其瓜遞之後,臣亦循例檢擬,到今泮論之出,情地之危蹙難安,與長銓,豈有一毫異同乎?臣雖欲含恩戀寵,因仍蹲據,床玆之難强,猶屬餘事,四維之放倒,亦豈細故?玆不得不冒入文字,仰陳實狀。伏乞天地父母,俯垂諒察,特遞臣職名,以靖私義,以謝人言,不勝大願。臣無任屛營祈懇之至,謹昧死以聞。答曰,省疏具悉。此必無可引之端,卿其勿辭,卽爲入來,同參政事。
上在昌德宮。停常參·經筵。
藥房提調金在昌,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
徐鼎輔啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭元容啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金敎根啓曰,右副承旨韓兢履,今日不爲仕進,卽爲牌招,何如?傳曰,允。
尹秉烈陞六,代以申景雨爲假注書。
申景雨有頉,代以李冕植爲假注書。
李冕植有頉,代以李慶烈爲假注書。
趙晉和啓曰,玉堂上下番俱空,事甚未安。今日政新除授玉堂,竝待下批牌招,以爲推移入直之地,何如?傳曰,允。
金敎根啓曰,今日政新除授臺諫,竝待下批牌招,以爲守令署經之地,何如?傳曰,允。
鄭元容,以訓鍊都監言啓曰,本局局別將朴宗和,哨官吳致聖,俱有身病,勢難察任,改差,何如?傳曰,允。
都政。吏批,判書韓用鐸進,參判金魯敬牌不進,參議鄭觀綏進,都承旨金敎根進。以尹宗圭爲引儀,尹積圭爲活人別提,閔永勳爲內資主簿,李得養爲廣興守,徐珌修爲引儀,蘇輝國爲造紙別提,洪稷謨爲濟用主簿,黃鍾人爲典籍,金基豐爲掌樂僉正,李龜星爲長寧殿令,典籍單徐志輔·韓發翼·徐承烈·姜橒,廣興主簿單李義悅,趙翊相爲宗簿直長,盧命鼎爲禮賓直長,金永翼爲獻陵直長,成義浩爲丹城縣監,金敬寅爲河陽縣監,李升淵爲尙衣別提,成近默爲造紙別提,黃燾爲典籍,金炳文爲金山郡守,李厚重爲茂山府使。啓曰,平壤府庶尹·廣州府判官,今當差出,而兩府俱以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。朴齊尙爲典牲直長,林顯喆爲內贍直長,鄭謙容爲順陵直長,李鳴運爲平壤庶尹,韓景履爲廣州判官,洪樂極爲顯陵令,尹基東爲宗廟直長,金鑪爲靖陵直長,金鎔爲咸悅縣監,權中敏爲眞寶縣監,鄭東勉爲義盈奉事,李敬會爲掌苑奉事,金宅善爲內資奉事,朴駿煥爲昌陵令,李光一爲翼陵令,李基壽爲引儀,朴宗濂爲繕工奉事,徐秉淳爲司宰奉事,宋欽天爲旌善郡守,李游爲金化縣監,吳泰昌爲尙衣直長,金敬淵爲繕工奉事,趙雲明爲禁府都事,朴齊奎爲漢城判官,朴宗復爲金城縣監,金基拓爲禁府都事,洪翼弼爲長興奉事,吳慶德爲碧潼郡守,張鳳奕爲輸城察訪,朴大榮爲碧沙察訪,閔致殷爲造紙別提,金永錫爲工曹正郞,宋明奎爲平市令,康最顯爲保寧縣監,崔鎭一爲熊川縣監,洪容默爲尙瑞直長,李光文爲春川府使,崔斗顯爲慶基殿令,鄭日永爲仁同府使,具錫明爲巨濟府使,韓用大爲尙瑞副直長,黃量源爲思陵令,尹宗圭爲戶曹佐郞,白東臣爲樂安郡守,林景祚爲祥雲察訪,沈宜慶爲繕工副奉事,崔廷鎭爲典籍,金星翼爲長湍府使,曺錫鯤爲戶曹正郞,李升淵爲掌樂主簿,李埴·韓誓爲漢城主簿,洪稷謨爲禁府都事,金熙華爲朔寧郡守,趙台榮爲安北縣監,宗簿直長趙翊相,司䆃直長洪獻謨相換,尹景儀爲引儀,申常顯爲禁府都事,金履綱爲氷庫別檢,李尙熙爲恭陵令,李鋗爲陽智縣監,鄭時簡爲監役,辛蓍根爲禮曹正郞,兪秉柱爲掌樂主簿,李趾秀爲典籍,姜橒爲宗簿主簿,洪容默爲尙衣別提,韓相殷爲社稷令,尹稠爲繕工假監役,李中鎭爲梁山郡守,李運恒爲鏡城判官,韓用大爲尙瑞直長,鄭浣爲刑曹佐郞,鄭泰誠爲弘陵令,鄭時簡爲掌樂主簿,成近默爲工曹佐郞,沈能植爲監役,尹景儀·尹積圭·閔致殷爲監察,金永宗爲西部都事,李鳳秀爲活人別提,朴肯源爲假監役,許兟爲成歡察訪,鄭進明爲高山察訪。傳于金敎根曰,左承旨·右承旨竝許遞,今日政差出,待下批牌招察任。以李惟命爲左承旨,趙晉和爲右承旨,李顯膺爲尙瑞副直長,梁在孟爲兵曹佐郞,鄭時簡·李鳳秀爲監察,尹秉烈爲典籍,趙濟仁爲引儀,李大在爲濟用副奉事,李羲蓍爲造紙別提,南履煥爲禮賓直長,韓用圭爲順陵直長,朴肯源爲監役,鄭載慶爲典籍,成老鎭爲校書校理,軍資直長單李德秀依定式陞付,朴馨源爲假監役,李鼎耇爲禁府都事,李海存爲司䆃奉事,假監役尹稠,英陵參奉宋基鼎相換,鄭東時爲假監役,洪容默爲掌樂主簿,白思日爲東部令,鄭東時爲監役,李喜榮爲尙衣別提,金尙桓爲活人別提,池景興爲造紙別提,順陵直長韓用圭,禮賓直長南履煥相換,禁府都事金基拓,司䆃奉事李海存相換,李普榮爲軍器正,洪義浩爲冬至兼謝恩使,趙鍾永爲副使,曺錫正爲書狀官,趙德潤爲大司憲,尹行頤爲大司諫,洪百儀爲司諫,姜世綸爲執義,鄭尙愚爲同成均,洪羲弼·鄭日泰爲掌令,李明緖·姜斗煥爲持平,金洛龍爲獻納,申綽·權中淸爲正言。啓曰,玉堂多窠,今當差出,而擬望之人乏少,外任竝擬,何如?傳曰,允。朴綺壽爲應敎,洪羲弼·李鍾穆爲校理,洪益聞·尹景鎭爲副校理。吏批啓曰,兼說書,今當差出,而前望只有二人,以二望擬入之意,敢啓。傳曰,知道。以姜俊欽·李鍾運爲修撰,李儒象爲副修撰,金魯敬爲同經筵,金道喜爲說書,林處鎭爲掌令,洪命周爲弼善,李鼎秉爲司成,沈命永爲假監役,鄭淵始爲北部都事,趙元植爲永禧殿參奉,韓光善爲敬陵參奉,李應淵爲明陵參奉,成禹圭爲溫陵參奉,李秉遠爲穆陵參奉,洪羲瑜爲元陵參奉,金啓永爲康陵參奉,李容圭爲獻陵參奉,崔養重爲光陵參奉,安貞喜爲貞陵參奉,金重根爲崇陵參奉,吳顯相爲靖陵參奉,李祖榮爲慶基殿參奉,尹鼎植爲弘陵參奉,金容善爲長陵參奉,安廷瓚爲典獄參奉。
兵批,行判書南公轍進,參判申溆病,參議鄭景祚進,參知李基崇進,同副承旨鄭元容進。以林漢浩爲知事,洪義浩爲副摠管,李源祖·安大進·閔植爲五衛將,同知單張文煥,趙在昇爲宣傳官,李源龍·呂喆永爲五衛將,金在謙爲忠壯將,申命源爲訓鍊副正,訓鍊判官朴基煥,主簿李墉·李義根·金思運,以上依定式減下。沈豐祖·柳曮·柳煥寅爲五衛將,護軍單趙萬元·金會淵,副護軍單柳鼎養·趙晉和·李止淵·南惠寬·徐長輔·安光贊,副司直單趙民和·林景鎭·李鼎秉·任俊常,副司果單洪益聞·趙冀永,以李墉爲訓鍊判官,朴宗泰·趙明憲·全致常爲主簿,朴潤榮爲武兼,同知單鄭宅升,訓鍊主簿單禹寬澤。兵批啓曰,新除授五衛將李源龍前任廣州中軍,沈豐祖前任晉州營將,柳煥寅前任咸鏡監營中軍,呂喆永前任黃海監營中軍,忠壯衛將金載謙前任全羅監營中軍,俱在任所,上來間該廳番次苟艱云,竝改差,何如?傳曰,允。以朴宗和爲慶尙左水使,任希慶爲乫波知僉使,李蓍明爲晉州營將,權聖彦爲順天營將,李近植爲咸鏡監營中軍,僉知沈宜恭,副司果黃仁紀,李圭男爲尙州營將,柳基恒爲全州營將,李東膺爲江原中軍,尹致章爲阿耳僉使,柳曮爲惠山僉使,副護軍單元永獜·孫泰永·李仁達·趙文錫·李秉文。以洪栒爲廣州中軍,元在誠爲黃海監營中軍,南蓍喆爲全羅監營中軍,金敬淵爲北評事,孔志文爲部將,同知單趙弘鎭,僉知單沈豐祖·柳曮,副司果李元緖·尹秀烈·金時懋。以李東憲爲蛇島僉使,陳敏祜爲德積僉使,金世禎爲荏子島僉使,金亨璘爲善積僉使,金成澤爲臨淄僉使,護軍單李源龍,副護軍單柳煥寅·呂喆永·金載謙。以李有暻爲御營把摠,安光質爲平安中軍,丁載忠爲龜山僉使,洪致達爲西生僉使,金履敏爲西北僉使,護軍朴命燮,副護軍梁垸。以金植爲寧城僉使,洪龍憲爲西林僉使,丁興信爲吾义浦僉使,金定國爲安義僉使,許仁成爲古城僉使,護軍柳畊,副司直單李羲友·李羲準·宋翼淵·李奎鉉·朴英載·朴熙顯·李泰淳,以黃俊彦爲訓鍊僉正,蔡光臣·張有聞·李行淳·金鐘海爲武兼,副司直單趙琮鎭·朴綺壽·金箕殷·申綽·尹豐烈·徐憲輔·洪羲瑾·李儒象。以池有璜爲智島萬戶,韓錫範爲會寧浦萬戶,洪胤章爲南桃浦萬戶,金尙廉爲多慶浦萬戶,金尙玉爲馬島萬戶,尙州營將李圭男,全州營將柳基恒,江原中軍李東膺,平安中軍安光質,咸鏡中軍李近植,以上今加折衝加資事啓下。以金景大爲長峰萬戶,吳贊逸爲豆毛浦萬戶,洪聖永爲呂島萬戶,李世寬爲開雲浦萬戶,胡泳瑗爲文山萬戶,副護軍單李蓍明·李圭男·柳基恒。以金彩煥爲助泥萬戶,李亨達爲位羅萬戶,丁俊泰爲植松萬戶,洪羲純爲濟物萬戶,崔喆爲仇寧萬戶,洪受寬爲五衛將,金英秀爲訓鍊判官,朴兢淵爲主簿,曺光振爲西水羅萬戶,吳聖俊爲明月萬戶,具允鼎爲訓鍊主簿,林宗膺爲碧團僉使,金淵浩爲永達萬戶,張載良爲笠岩別將,李龍哲爲慈母別將,宋贊慶·玄宗澤·文應奎爲五衛將,韓用夏爲都摠經歷,鄭鵬采爲訓鍊僉正,朴師濂爲五衛將,吳景允·秦東運爲忠壯將,柳民儉爲訓鍊判官,金鍾謙爲主簿,副護軍單李德鉉,副司果單李行謹。啓曰,訓鍊正,今當差出,而擬望之人乏少,外任竝擬,何如?傳曰,允。金文基爲訓鍊正,洪楫爲全羅兵虞候,鄭珪爲夞怪萬戶,安載恭爲大峴別將,洪大濟爲浦項別將,李顯英爲內禁將,韓景禹爲忠翊將,南成老爲訓鍊主簿,李勉植爲武兼,徐命仁爲守門將,李膺緖·申義直爲都摠都事,張允誠爲武兼,鄭錫敎爲侍直,趙貞鎭爲神光僉使,李基東爲訓鍊主簿,李箕煥爲忠淸水虞候,護軍單李錫奎·宋祥濂,副護軍單洪冕燮。以沈日永爲宣傳官,李殷常爲訓鍊主簿,僉知三單朴師濂·吳景允·秦東運。以趙雲炯爲訓鍊判官,沈能完爲武兼,僉知單李顯英。以姜在謙爲訓鍊僉正,李元緖爲武兼,金弘洛爲中樞都事,兪致逈爲訓鍊主簿,尹秀烈爲武兼,金時懋爲守門將,副司果單權思奎·申彦模·李雨元·李良求·洪箕錫·盧命鼎·鄭謙容。以尹喜謙爲宣傳官,姜在浚爲南道參軍,南允東爲東道參軍,李元榮·簡德佾·李亨默爲部將,鄭錫祚·南獻圭·李景源爲守門將,三千浦權管單金應禹,栗浦權管單全千崗,大吉號里權管單全致坤·梁永,萬洞權管單康漢澄。
傳于金敎根曰,閫帥·守令·察訪·營將·虞候·中軍·邊將,皆令明日辭朝。
以右副承旨韓兢履牌不進罷職傳旨,傳于趙晉和曰,只推。
以全羅監司金啓溫狀啓,濟州牧人物渰死事,傳于鄭元容曰,聞甚矜惻,元恤典外,別加顧助,渰死人如有生前身還布,竝蕩減事,分付。
鄭元容,以司僕一二提調意啓曰,兼內乘申義直,今日都政,移拜都摠府都事矣。其代令該曹,口傳差出,以爲推移入直之地,何如?傳曰,允。
兵曹口傳政事,以洪雲錫爲內乘。
左議政韓用龜箚曰,伏以臣,再控微懇,罪著瀆撓,洊承溫批,恩荷包容,臣誠惶霣感祝,圖報無地,今何敢憑恃聖眷,更申必呼之情?而第臣目下所苦,非一時感冒之比,首尾數旬,有進無退,每念藥院重任之虛縻身上,不覺懍然而懼,惕然而驚,若値日次承候之時,則强覓袍帽,且戒徒御,若將待漏趨簉,而竟無以自力,頹倒不省者屢矣。是豈臣可强而不强者耶?臣之忝叨是任,適在承乏之際,今雖久於供劇,豈敢言勞,爲自占便宜之計,而臣聞人無智愚,而精力俱竭,則不可以任使,馬無駘駿,而蹄足已罷,則不可以驅策,此固人與馬相同,理與勢必然,今臣病情,如右所陳,其不堪於任使而驅策之者決矣。惟我殿下,天地於臣,父母於臣,若以好生之德,特推止慈之仁,許解嘗藥之任,俾得以安意調治,復尋生路,則餘生報答,亦惟在於鞠躬盡瘁四字而已。惟願聖明,哀憐而垂察焉。取進止。答曰,省箚具悉卿懇。愼節奉慮,卿其安心,調理視事。仍傳于趙晉和曰,遣史官傳諭于左議政。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射枝放,請出標信。傳曰,知道。
鄭元容啓曰,行大司憲趙德潤,掌令鄭日泰牌不進,執義姜世綸,掌令林處鎭,持平姜斗煥·李明緖在外,監察茶時之意,敢啓。傳曰,知道。
備忘記,慶尙左水使朴宗和,茂山都護府使李厚重,順天營將權聖彦,神光僉使趙貞鎭,寧城僉使金楗,西林僉使洪龍憲,安義僉使金廷國,古城僉使許仁成,夞怪萬戶鄭珪,植松萬戶丁俊泰,永達萬戶金淵浩,仇寧萬戶崔喆下直,各長弓一張,長箭一部,片箭一部,筒兒一箇,賜給。
趙晉和啓曰,高山察訪鄭進明,今日廳坐,旣呈肅單,不爲入來,事甚疎忽,所當重堪,而本院請推之外,無他可施之罰,何以爲之?敢稟。傳曰,從重推考。
又啓曰,卽者檢閱金道喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,卽者檢閱鄭基善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考,仍卽牌招入直,何如?傳曰,允。
以校理李鍾穆,副校理洪益聞·尹景鎭,副修撰李鍾運牌不進罷職傳旨,傳于趙晉和曰,只推。
又啓曰,玉堂上下番俱空,已至多日,事甚未安。校理李鍾穆,副校理洪益聞·尹景鎭,修撰李鍾運,旣有只推之命,竝卽牌招,以爲推移入直之地,何如?傳曰,允。
以校理李鍾穆,副校理洪益聞·尹景鎭,修撰李鍾運牌不進罷職傳旨,傳于趙晉和曰,只推。
李慶烈有頉,代以李菡甲爲假注書。
以大司諫尹行頤,司諫洪百儀,獻納金洛龍,掌令鄭日泰牌不進罷職傳旨,傳于鄭元容曰,只推。
趙晉和啓曰,守令署經事,命下矣。大司諫尹行頤,司諫洪百儀,獻納金洛龍,掌令鄭百泰,旣有只推之命,與大司憲趙德潤,一體牌招,以爲備員署經之地,何如?傳曰,允。
又啓曰,吏曹郞廳來言,興陽縣監李應植,樂安郡守白東臣,金城縣令朴宗復,咸悅縣監金鎔,仁同府使鄭日永,丹城縣監成義浩,河陽縣監金景寅,金化縣監李游,巨濟府使具錫明,兩司當爲署經,而諫院則旣已署經,憲府則行大司憲趙德潤,掌令鄭日泰牌不進,執義姜世綸,掌令林處鎭,持平姜斗煥·李明緖在外,不得署經云,行大司憲,更爲牌招,何如?傳曰,一司除署經,可也。
以大司諫尹行頤,掌令鄭日泰牌不進罷職傳旨,傳于趙晉和曰,只推。
鄭元容,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以備邊司言啓曰,頃以湖南已捧稅穀,守令·邊將中,擇定差員,領運上送,未捧穀,使元定差員,姑留畢捧,追後裝發之意,筵奏行會矣。卽見道臣金啓溫所報,則以爲稅穀,若以別定差員領運,則沿路迎護,漕卒防奸,終不如元定差員之眼同擧行,故群山·法聖兩倉已捧穀,使各該倉元差員,先爲領運,未收穀,則邑鎭中,別定差員,連加督捧,追後裝發爲辭矣。當初領運之別定差員,收捧之屬之元定,爲慮捧稅之換付生手,別生弊端矣。今則稅穀之已捧者多,而未捧者少,則所重在於領運,今此本道所請,必有斟量事情者存,依狀請施行之意,分付,何如?傳曰,允。
大護軍金羲淳疏曰,伏以,臣進不得以伸其義,退不得以守其志,徒以怵嚴威感恩諭,顚倒而趨召,黽勉而膺命,臣之猖披放倒,狼狽罔措,莫此之甚也,臣且懼且恧,不知所以爲喩也。噫,臣之旣往遭罹,尙今追惟,不覺夢噩而心驚,自玆以後,杜門屛居,息影潛伏,內自省愆,外絶嬰心,雖曰尙縻於朝籍,其實同歸於野人。官職於臣,直一附贅懸疣也,抉之則幸,不抉則非幸也。設有不當之恩,侈於無用之身,初非辭受之敢議,則適足以增臣之罪戾,而爲臣之震懼而已。況今臣所叨之銜,卽亦臣之昨年所叨,而乃以抗命斥退者也。臣之職猶前,臣之義猶前,則罪亦必猶前之爲,臣之所不敢辭焉,而迺者恩召降而飭諭宣,謂之以情勢之不大,謂之以昭晰之已久,字字恩言,委曲鄭重,此實非抱累如臣所敢期望於聖明,而聖敎乃及于玆,臣感惶隕結,不覺淸淚之被面也。至若角勝二字,臣子之所不敢承聆者也。噫,聖上何爲而發此言也?人臣之得聞此言於君上,乃其罪也,臣之罪固萬殞難贖,而臣雖無狀,竊嘗聞古人事君,不以趨走爲恭,亦不以違拂,爲不敬,而惟義之與比,義之所在,其守其爭,非所謂抗也,而角之一字,非所當論也。殿下夫豈不深燭此箇義,而以至尊臨群下,將此二字,爲一切箝勒之資,未暇論禮貌之如何,辭令之當否,其爲累於聖德,豈不大矣哉?況上以是脅制之,下以是承奉之,惟莫敢矯拂以爲恭,遂成一副規模,則四方聞之,惇史書之,當以今日爲何如時哉?臣於嚴令之下,不敢不趨而出應者,蓋以廉防尙屬於己私,而處分恐傷於國體故也。然而緣臣不肖,上累於王言,而王言一布,國體遂以是有傷焉,則是無論臣之出不出,而臣之罪萬萬矣。臣將抱此罪,而何以自立於天地之間也?此臣所以不敢以已出爲節拍,而從前所以危蹙兢惶之外,又添悚汗之一端也。玆敢坡瀝肝膈之懇,仰瀆崇嚴之聽。伏乞聖明,上以念國體,下以諒私懇,臣之所帶提學之任,竝賜遞斥,仍許屛閒投散,以畢餘生,不勝幸甚。臣無任云云。答曰,省疏具悉。角勝二字還收,卿其勿辭行公。
戶曹判書鄭晩錫〈疏曰〉,伏以,臣賤質已衰,積祟漸痼,炎程跋涉,重以中暍,實無自力趨承之望,而惟其五載逖違之餘,急於反面,躬自納符,昵覲耿光,粗伸微悃。及夫退伏私次,益復委頓,呻囈㱡㱡若將盡,忽於千萬夢想之外,伏奉除旨,以臣爲戶曹判書者。臣於是,始也震懍,終焉踧踖,負乘必將致寇,傴僂至於循墻,莫省所以自措。夫今之地部,卽周之大司徒,漢之大司農,唐·宋之度支三司使,國計之盈虛係於是,民力之舒慘由於是,苟非精通吏事,練達時務,才望幹局,允協輿論者,莫能一日叨據,掄選愼重,從古已然,而在今日,尤有甚焉。年事歉荒,稅入耗縮,三年之蓄,尙矣無論,數朔之用,亦難支繼,國計誠可哀痛,必須綜理有術,制度以節,然後庶可以牽架挨過,而以臣迂拙,其何能施措有方,損益得宜乎?私意日熾,綱紀日頹,奸竇之纖,有如鼠穿,耗弊之繁,不啻蝟興,倉儲莫可收拾,必須廉明自持,爬櫛無漏,然後庶可以防過典守,而以臣庸闇,其何能守法任怨,洗刷快蘇乎?只恐心與事違,動輒謗隨,孤踪自底狼狽,重務難免僨敗,一朝有誤,雖悔靡及,用是憂懼,決不敢唐突承當。且況外而箕藩,內而度支,世所稱膄要,而臣卽一措大耳,以其跡則至孤畸,以其地則至單寒,在朝如客,在家如僧,榮塗膴仕,自知非其本分,今乃迭次推遷,容易兜攬,殆天所以益其殃而促其死。臣竊拊躬悶悼,誠不暇以寵爲榮。然臣之一身,顧何足惜者?淸朝名器,緣臣而益輕,大府財用,由臣而益窘,則是豈細憂也哉?臣之此言,諒非飾讓,亦非避事,斷斷寸忱,自量甚審,不避煩瀆,冒死陳籲。伏乞聖慈,天地父母,諒臣疾病之難强,察臣人器之不稱,俯垂矜憐,特與鐫改,以幸公私,以安私分焉。臣無任云云。答曰,省疏具悉。卿其勿辭行公。
行都承旨金敎根疏曰,伏以,臣兄蓍根,方帶知春秋之任,臣之所叨春秋兼銜,揆以格例,在所當遞,玆敢援例陳章。伏乞聖明,亟賜鐫改,以存公格,以安私分,千萬幸甚。臣無任云云。答曰,省疏具悉。疏辭下該曹稟處。
左副承旨徐鼎輔疏曰,伏以,臣卽接家信,臣母以暑滯,症勢凜綴,促臣歸視,臣自聞此報,按住不得,玆敢忙陳短章,徑出禁扄。伏乞聖慈,亟賜遞改,俾便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
右副承旨韓兢履疏曰,伏以,臣卽一天下之窮人,早失所怙,恤焉靡至,依以爲命者,惟有偏母在堂,而臣稟質虛脆,居恒善病,賦性踈迂,計拙謀生,徒貽半生之憂惱,曾無一事之慰悅,每恨楡景漸頹,草心莫報。何幸年前,獲蒙如天之恩,得有奉檄之喜,方擬指日將往,粗伸烏哺之願,而顧臣罪積不孝,天降酷罰,到官纔旬,病報踵至,半途蒼黃,萬事永已,未效一日之養,反抱沒身之冤,茫茫穹壤,此何人斯?宜死不死,苟延殘喘,奄見穀燧屢易,冠裳如舊,俯仰斯世,廓無憑依,惟願歸護松楸,以畢餘生,少寓孺慕之痛,而千萬不自意,收錄之恩,至及於簪履之舊,煌煌除旨,有隕自天,臣手擎華誥,報喜無地,始也惝怳,終焉摧霣掩抑,只有淸血之被面而已。臣以出入邇列之踪,逖違軒陛,三載于玆,覲光之願,寤寐如結,豈不欲進而叩謝,退而殫竭,少效涓埃之報,而木石之頑,雖已復齒恒人,班聯之上,不忍更拂朝衣,似此悲苦之情,宜蒙聖明之所愍恤,玆敢抆血陳懇,仰瀆崇嚴。伏乞聖慈,俯垂矜憐,亟遞臣職,俾苴堊餘喘,獲遂微諒焉。臣於年前,待罪本院,以逆家上言之循例退却,臺言峻發,至請譴罷,每一追惟,悚懍靡措。承宣之責,惟在出納惟允,而僨誤至此,自速罪戾,今何敢以事屬旣往,自同無故,揚揚出膺也哉?此又臣難冒之一端,荐違召命,跡涉慢蹇,泥首俊勘,冞增惶蹙。臣無任云云。省疏具悉。爾其勿辭察職。
檢閱金道喜疏曰,伏以臣,本以魯莽之跡,猥廁淸華之選,密邇紫禁,喜耿光之昵覲,儤直靑綾,訟微分之不稱,叨塵是懼,情私奚遑?第以臣母,素患阿堵之症,每當換節之交,風熱肆氣,贅膜盛毒,必須月事針刺,日親刀圭而後,急勢雖或少止,餘症尙患不祛,胞刺如入芒沙,瞳視常隔煙霧,而且復胸腹之病,已成膏肓之祟,少因失攝,輒臻危篤,當其苦劇之時,凜有晷刻之慮,而根委漸痼,闖發無常,恒罕寧日者,已爲積年矣。今接家信,則母病自昨越添,眼眚當暑危劇,膈氣挾滯肆發,痛勢十倍前昔,症形萬分沈重,將護無傍倩之人,診藥有失時之患。臣自聞此報,情私遑迫,按住不得。玆敢忙陳短章,徑出脩門。伏乞聖慈,特遞臣本兼之任,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
夜一更,流星出天中淡雲間,入南方天際,狀如拳,尾長二三尺許,色赤,光照地。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,行左承旨李惟命,今日不爲仕進,卽爲牌招,何如?傳曰,允。
備忘記,尙州營將李圭男,波知僉使任希慶下直,長弓一張,長箭一部,片箭一部,筒兒一箇,賜給。
趙晉和啓曰,玉堂上下番俱空,已爲多日,事甚未安。校理李鍾穆,副校理洪益聞·尹景鎭,副修撰李鍾運,旣有只推之命,竝更牌招,以爲推移入直之地,何如?傳曰,允。
李菡甲有頉,代以姜弼煥爲假注書。
以校理李鍾穆,副校理尹景鎭·洪益聞,副修撰李鍾運牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安。校理李鍾穆,副校理尹景鎭·洪益聞,副修撰李鍾運,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,校理徐憲輔,副校理趙琮鎭·金鐮,副修撰金箕殷落點。
以大司諫尹行頤,司諫洪百儀,獻納金洛龍牌不進罷職傳旨,傳于鄭元容曰,只推。
趙晉和,以吏曹言啓曰,新除授長湍府使金星翼呈狀內,矣身素有痰癖之症,日益孔劇,萬無跨馬赴任之望云,茂山府使李厚重呈狀內,矣身猝得暑癨,症形十分危劇,時日之內,萬無赴任之望云。身病俱如是,則有難强令赴任,罷黜,何如?傳曰,允。口傳差出,催促下送。
鄭元容,以備邊司言啓曰,新除安北縣監趙台榮,聞方在外云。本邑經亂之後,百弊轉劇,久曠可悶,有難遲待其上來,今姑改差,茂山·長湍,一是深北荐歉之邑,一是近畿最弊之局,固當另擇,而俱以曾前居下之人,排擬受點,政官不審之失,推考。兩邑守令,亦爲改差,三邑之代,竝使之各別口傳擇差,待下批當日下送,何如?傳曰,允。
吏曹口傳政事,以柳英逵爲長湍府使,鄭宅升爲茂山府使,安廷善爲安北縣監。
備忘記,茂山都護府使鄭宅升下直,長弓一張,長箭一部,片箭一部,筒兒一箇,賜給。
趙晉和,以承文院都提調意啓曰,本院寫字官永付司果李東憲,今爲外任,其永付司果祿窠,自當減省,而本是特設賞典之窠,且係四十元額之內,減此一窠,則未滿元額,其永付祿窠,姑入於取才賞典之窠,待爪滿還付,何如?傳曰,允。
又以承文院都提調意啓曰,本院寫字官實訓長金尙桓遷轉,代以預差訓長金瑥,依例陞實,預差訓長,代以上護軍洪聖老差定,以爲依前勸奬之地,何如?傳曰,允。
吏曹啓目粘連,觀此承政院行都承旨金敎根上疏,則以爲,臣兄蓍根,本帶知春秋之任,臣之所叨春秋兼銜,揆以格例,在所當遞,亟賜鐫改,以存公格亦有白有臥乎所。相避之法,在下當遞,金敎根所帶春秋館修撰官之任,依例減下,何如?判付啓,依允。
江原監司李廷奎疏曰,伏以,臣冒膺藩寄,行將陛辭矣,臣之父母墳山,在於京畿豐德地,而間縻職役,省掃久曠,今當遠離,霜露增感。伏乞聖慈,特許往來之暇,俾伸至情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,行大司憲趙德潤,掌令鄭日泰牌不進,執義姜世綸,掌令林處鎭,持平李明緖·姜斗煥在外,監察茶時之意,敢啓。傳曰,竝許遞,前望單子入之,待下批牌招察任。
臺諫前望單子入之,大司憲金羲淳,掌令姜世白,執義崔時淳,掌令林景鎭,持平洪益聞·李晉淵落點。
鄭元容啓曰,行大司憲金羲淳,掌令林景鎭,持平李晉淵·洪益聞牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令鄭日泰牌不進罷職傳旨,傳于鄭元容曰,只推。
以校理徐憲輔,副校理趙琮鎭,副修撰金箕殷牌不進罷職傳旨,傳于趙晉和曰,只推。
趙晉和啓曰,應敎朴綺壽,校理洪羲弼,修撰姜俊欽,副修撰李儒象在外,副應敎未差,修撰李鶴壽內閣進,玉堂上下番俱空,事甚未安。校理徐憲輔,副校理趙琮鎭,副修撰金箕殷,旣有只推之命,竝更牌招,以爲推移入直之地,何如?傳曰,允。
傳于趙晉和曰,副校理金鐮落點勿施,前望單子入之,待下批牌招察任。
玉堂前望單子入之,趙萬永落點。
以副校理趙琮鎭·趙萬永,副修撰金箕殷牌不進罷職傳旨,傳于趙晉和曰,只推。
備忘記,全羅左水使李儒秀下直,長弓一張,長箭一部,片箭一部,筒兒一箇賜給。
以黃海監司李勉昇狀啓,薦新蓮實,未及成實,限內不得封進,惶恐待罪事,傳于鄭元容曰,卿其勿待罪事,回諭。
鄭元容,以備邊司言啓曰,頃以京畿還餉未捧守令·邊將,令道臣,一從石數多寡,分三等啓聞之意,草記行會矣。卽見該監司朴宗薰狀啓,則以爲,餉穀未捧居末龍仁縣令金萬鍾,居二安山前郡守尹亨植,居三坡州牧使朴友淵,始興縣令趙湕,果川縣監金基常,驪州牧使金遇淳,利川府使徐興輔,振威縣令黃基翼,交河郡守洪秉翼,安城前郡守朴宗敬,陽智前縣監洪允謨,豐德前府使李遇,楊州前牧使洪大淵,加平前郡守趙鎭翊,陰竹前縣監安載述,高陽郡守洪世周,仁川縣監鄭性愚,漣川前縣監金義友,南陽前府使李儒秀,竹山前府使李源祖,楊根郡守權,永宗前僉使白泳鎭,陽川縣令尹夔欽,長湍府使李德鉉,還穀未捧居末利川府使徐興輔,居二驪州牧使金愚淳,居三龍仁縣令金萬鍾,陰竹前縣監安載述,安城前郡守朴宗敬,楊州前牧使洪大淵,陽智前縣監洪允謨,竹山前府使李源祖,南陽前府使李儒秀,漣川前縣監金義友,豐德前府使李遇,交河郡守洪秉翼,砥平縣監洪履黿,陽城縣監李鋐,高陽郡守洪世周,通津前府使鄭宅升,加平前郡守趙鎭翼,坡州牧使朴友淵,仁川縣監鄭性愚,安山前郡守尹亨鎭,始興縣令趙湕,長湍府使李德鉉,振威縣令黃基翼,抱川縣監尹大東,陽川縣令尹夔欽,楊根郡守權,果川縣監金基常,永宗前僉使白泳鎭,德浦僉使文禧福等罪狀,竝令廟堂稟處,而安山前郡守尹亨植,以身故不得請勘爲辭矣。還餉未捧之多,本道爲最甚,道臣從重推考,各邑守令,今已分等,依事目施行之意,分付,何如?傳曰,允。
又以備邊司言啓曰,卽見東萊府使洪秀晩狀啓,則枚擧訓別等手本,以爲關白孫身死,告訃差倭,持書契·別輻出來,而關白之生子生孫,惟嫡嗣然後告慶,乃是已例。生旣告慶,死當通訃,所當許接,而事係初有,請令廟堂稟處矣。告訃差倭許接,旣有庚子已例,考例施行之意,分付該曹·該府,何如?傳曰,允。
又以兵曹言啓曰,內吹螺赤及龍虎營兼內吹,今秋等習角賞木,謹依判下,別單施賞之意,敢啓。傳曰,知道。
又以訓鍊都監言啓曰,本局兼內吹十二名,今秋等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單〈子〉啓下,李鳳燁等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今秋等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
又以義禁府言啓曰,龍仁縣令金萬鍾,利川府使徐興輔,竝拿問處之事,傳旨啓下矣。金萬鍾·徐興輔,俱在任所云,依例發遣府羅將,拿來,何如?傳曰,待待命拿囚。
趙晉和,以觀象監領事·提調意啓曰,本監禁漏官,爲任不輕,所賴至薄,以八窠斗祿,爲二十人輪食之資,實無以此應役之勢,而無他矯救之道。渠輩所願,二十原額內減五員,定爲十五員,則所食稍優。自今爲始,有闕勿補,準十五員後,始許報闕,而啓下單付,以重其任,在任丁憂者,待闋服還仕,一如他廳,則庶爲一分資賴之方是如爲有臥乎事,依其願施行,何如?傳曰,允。
副校理徐憲輔疏曰,伏以,臣菲才蔑學,最居人下,猥通科籍,今纔周歲有餘矣。徒藉先蔭,歷踐淸選,揆分自量,居常愧懼,玉署華貫,尤豈臣夢想之攸到哉?夫經幄之任,地望自別,乃朝廷之極選,人士之至榮,所處者深嚴之地,所任者論思之責,除非鴻儒博學足以裨補聖德,固不可輕授是職。如是也故,雖古之名碩,膺是職者,亦無不逡巡固讓,不敢遽然承當,則況如臣之不才無學,出於時望之外者乎?此已臣不稱之實,難進之端,而況復館圈纔完,臺言旋發,論以淆雜,請以改錄,噫,國家揀選之法,何官不愼,而弘圈最重,人臣去就之義,何官不審,而館銜尤別,雖尋常官職,司直之論旣如此,則決不可以冒進。況玆堂堂玉署之地,受此政圈之論,而貪戀榮寵,揚揚冒出,則臣之自愧,已無可言,而人之視臣,亦將謂何?人臣事君,分義爲重,士夫立身,廉防居先,故分義廉防,有時乎相爲輕重,而趨走非恭,違傲非慢,此個道理,較然明甚。今若諉以分義,先壞廉防,則是自貽伊羞而已,其於分義乎何有焉?臣用是自劃,作爲鐵限,屢除輒違,不敢爲冒進之計者,此豈臣樂爲也哉?向於飭敎之下,奉牌朝房,惟譴何是俟,聖度天大,罰止薄罷,曾未幾月,恩敍渙降,除旨聯翩,臣雖迷頑,豈不知感激洪私,出肅恩命,而第所叨職名,與前無異,所守微諒,到今難變,庚牌屢臨,一是違慢。伏乞聖明,察臣情之難强,諒臣言之非飾,亟削臣所帶之職,仍治臣蹇傲之罪焉。臣旣不以見職自居,則何敢贅及他言,而區區愚衷,自不泯默,惟聖明垂察焉。臣於昨年,猥忝官僚之選,冑筵陪講,亦屢遭矣,伏覩世子邸下質性淵悟,聰明邁絶,未及入學之年,已講孝經之書,掩卷背誦,句字靡錯,當筵發諷,音節弘暢,臣等傾心欽悅,動色相賀。伊後八九個月之間,臣不敢知睿學將就,果何如,而第伏聞盛熱以後,書筵不開,竝與召對而停止。沖年攝養,在所當愼,隆暑輟講,固多已例,而臣聞易失者光陰,無窮者事業。故易曰進德修業,欲及時也,此言學問之道,恒懼過時而或有勤苦難成之患也。詩曰日就月將,學有緝熙于光明,釋之者曰緝繼續也,熙明也,言能有繼續之道,然後克底于光明也。今夫閭巷匹庶之賤,其敎幼子也,必爲之嚴立程度,日有課誦,俾不敢一日廢業,以盡督課之勤者,何也?誠以學業,由於蒙養,工夫貴乎不斷,而如是然後,可以成就其才智故也。況儲貳之位,上有宗廟社稷之重,下膺億兆臣民之望,而薰陶德義之具,躬行心得之本,只在於書筵,則又何可拘法循規,以致一曝十寒之歎乎?又況講筵不御,深居內家,則日夜之所遊處,非宦侍則阿姆也,左右之所覩聞,非側媚則猥屑也,仁義之說,何從而聞之,薰染之益,誰從而求之哉?人之於幼少也,譬如泉水之在山,淸濁之性,隨所投入,東西之向,隨所導歸,耳目之所觀感,而心志定焉,居養之所稔習,而模範形焉,由是而器量之淺深,知識之昏明,罔不在童年視傚之如何耳,豈不大可愼哉?伏見召對之禮,比書筵稍爲簡便,撰其淸涼之暇,而隨時臨筵,祛其禮貌之繁,而便服坐堂,引接宮僚,從容討論,所聞者嘉言善行,所見者良範美規,其於開廣知思,補導德性之方,自有安行習成之效矣。伏願殿下深加聖念,如値書筵頉稟之時,則特命日一召對,毋或有間斷之患焉。仍伏念殿下,以止慈之聖,必勤遇物之誨,而誘掖導迪之方,言敎終不如身敎,殿下亦宜頻接臣隣,恒御經筵,立志典學,則以堯·舜自期,治敎政謨,則以祖宗爲法,其於一事一爲之間,自有是則是傚之工,則心法傳授之道,亦在於是矣,豈不休哉?臣無任云云。省疏具悉。所陳當留念,勿辭察職。
上在昌德宮。停常參·經筵。
鄭元容,以都摠府言啓曰,令日入直內三廳武兼禁軍及軍兵等,中日習射技放,請出標信。傳曰,知道。
以掌令林景鎭,持平洪益聞·李晉淵牌不進罷職傳旨,傳于鄭元容曰,只推。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙晉和啓曰,左副承旨徐鼎輔,今日不爲仕進,卽爲牌招,何如?傳曰,允。
傳于趙晉和曰,禮房承旨馳詣宗廟·景慕宮,奉審摘奸以來。
趙晉和啓曰,左右史不可不備,檢閱金道喜,由限已過,卽爲牌招入直,何如?傳曰,允。
又啓曰,卽者檢閱鄭基善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考,仍卽牌招入直,何如?傳曰,允。
以檢閱鄭基善牌不進罷職傳旨,傳于趙晉和曰,只推。
以檢閱金道喜牌不進罷職傳旨,傳于趙晉和曰,只推。
趙晉和啓曰,左右史不可不備,檢閱鄭基善·金道喜,旣有只推之命,竝更牌招,以爲入直,何如?傳曰,允。
傳于韓兢履曰,當該承旨,從重推考。
持平李晉淵啓曰,臣言議風采,本不合於淸朝耳目之任,而迺者持憲新命,有隕自天,繼以召牌荐降,臣怵畏義分,雖不得不章皇出肅,而第臣於本府,旣經掌憲,揆以公格,豈可一刻蹲冒於臺次乎?請命遞斥臣職。答曰,依啓。
趙晉和啓曰,玉堂上下番俱空,事甚未安。副校理趙琮鎭·趙萬永,副修撰金箕殷,旣有只推之命,校理徐憲輔疏批已下,修撰姜浚欽自鄕上來,竝卽牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永,副修撰金箕殷牌不進罷職傳旨,傳于趙晉和曰,只推。
趙晉和啓曰,應敎朴綺壽,校理洪羲弼,副修撰李儒象在外,修撰李鶴秀內閣進,姜浚欽差祭,副應敎未差,玉堂上下番俱空,已至閱月,事極未安。校理徐憲輔,副校理趙琮鎭·趙萬永,副修撰金箕殷,旣有只推之命,竝更牌招,以爲推移入直之地,何如?傳曰,允。
以左副承旨徐鼎輔牌不進罷職傳旨,傳于鄭元容曰,只推。
趙晉和,以侍講院言啓曰,下番兼司書朴蓍壽,纔以掃墳事,下直出去矣。司書朴齊聞在外,說書未差,兼說書金道喜呈辭入啓,替直無人,事甚未安,兼文學洪羲瑾在外。輔德洪羲俊,弼善洪命周,兼弼善洪起燮,文學李驥秀,竝卽牌招,以爲推移姑降入直之地,何如?傳曰,允。
以輔德洪羲俊,弼善洪命周,文學李驥秀牌不進罷職傳旨,傳于趙晉和曰,只推。
以大司諫尹行頤,司諫洪百儀,獻納金洛龍,掌令林景鎭,持平洪益聞牌不進罷職傳旨,傳于鄭元容曰,只推。
以濟州牧使尹久東狀啓,貢馬船致敗,惶恐待罪,差使員旌義縣監李種德,爲先罷黜,其罪狀令攸司稟處事,傳于鄭元容曰,勿待罪事,回諭。旌義縣監未差之代,令該曹口傳差出,催促下送。
吏曹口傳政事,以李彦懋爲旌義縣監。
趙晉和,以奎章閣言啓曰,明日卽書香閣秋孟朔大奉審日次,時原任閣臣,依節目擧行之意,敢啓。傳曰,知道。
鄭元容,以備邊司言啓曰,卽見忠淸前監司趙貞喆狀啓,則以爲忠州·文義·稷山·牙山等邑無賴徒黨六十餘名,自癸亥以來,出沒行賊,根柢甚固,而淸州營將李商一,設計捉得,勘罪蕩穴,使一路得以安堵,該營將超異之績,合有激勸之道,請令廟堂稟處矣。嶺·湖間近年火賊之患,誠非小憂,而以該鎭將之極力收捕,竝卽勦除,至登道臣之褒啓,誠甚嘉尙,宜有奬勸之政。淸州營將李商一,右職待窠,卽爲調用之意,分付該曹,何如?傳曰,允。
又以備邊司言啓曰,諸道道帥臣秋操稟啓,今已齊到矣。近歲停操,實由水旱,而全抛戎政,已近十年,疎虞之歎,更無可言。及今設行,不容少緩,而第兩西外六路饑癘,死亡幾半,雖或僅生,救死不贍。若於此時,責以赴操之役,則民力無論,民情先騷,勢必有行不得者。在今恤民之情,尤急於詰戎,且關西·海西,亦困於六路轉輸,窮竭之勢,無異六路。今秋諸道三都水陸各操·巡歷·巡點,竝令仍停,設賑諸邑,亦勿聚點,以爲少舒之地,其外邑鎭之當爲聚點處,各令着意擧行,器械必令繕修,組練一依元操,毋或少忽,自抵重律之意行會,各樣都試覆審考講,竝依例設行,而都試之前此停退者,一體爲之之意,分付,行操稟啓,自有定期,而統營啓聞,最爲後時,事體極爲未安,當該帥臣,從重推考,何如?傳曰,允。
又以訓鍊都監言啓曰,本局從事官朴蓍壽,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金在昌,副提調金敎根啓曰,伏永審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御香薷君子湯,自今日停止事,榻前下敎。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金敎根啓曰,左承旨李惟命,左副承旨徐鼎輔,今日不爲仕進,竝卽牌招,何如?傳曰,允。
以校理徐憲輔,副校理趙琮鎭·趙萬永,副修撰金箕殷再牌不進罷職傳旨,傳于趙晉和曰,只推。
以修撰姜浚欽牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安。校理徐憲輔,副校理趙琮鎭·趙萬永,修撰姜浚欽,副修撰金箕殷,旣有只推之命,竝卽牌招,以爲推移入直之地,何如?傳曰,允。
以修撰姜浚欽再牌不進罷職傳旨,傳于趙晉和曰,只推。
以校理徐憲輔,副校理趙琮鎭·趙萬永,副修撰金箕殷牌不進罷職傳旨,傳于趙晉和曰,只推。
以檢閱鄭基善·金道喜再牌不進罷職傳旨,傳于趙晉和曰,只推。
趙晉和啓曰,左右史不可不備,檢閱鄭基善·金道喜,旣有只推之命,竝卽牌招入直,何如?傳曰,允。
趙晉和,以觀象監領事·提調意啓曰,本監命課學兼敎授池景興遷轉代,諏吉官前主簿全宗周,術業頗精,依例差下,使之付軍職冠帶常仕,何如?傳曰,允。
趙晉和,以侍講院言啓曰,司書朴齊聞在外,兼司書朴蓍壽受由在外,說書未差,兼說書金道喜呈辭受由,下番姑降入直,事甚未安。在外及受由人員,令政院稟旨變通,竝與未差之代,一體差出,卽爲牌招,以爲推移入直之地,何如?傳曰,允。許遞,政官牌招開政。
韓兢履啓曰,吏曹判書韓用鐸疏批已下,一體牌招,以爲開政之地,何如?傳曰,允。
又啓曰,吏曹參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,一體牌招。
有政。吏批,判書韓用鐸,參判金魯敬竝牌招不進,參議鄭觀綏進,右副承旨韓兢履進。啓曰,判書韓用鐸,參判金魯敬竝牌招不進,小臣獨政未安,何以爲之?敢稟。傳曰,只出緊任。以朴鳴和爲持平,鄭禮容爲司書,李墷爲兼司書,洪遇燮爲刑曹參議。
兵批,行判書南公轍受由,參判申溆病,參議鄭景祚入直進,參知李基崇病,左副承旨徐鼎輔進。同知單玄宗澤,僉知二單文應圭·宋贊慶,北道參軍趙邦植,大護軍趙德潤,副司直姜世綸·鄭日泰·林處鎭·李明緖·姜斗煥·李晉淵·李種穆·尹景鎭,副司果李鍾運·朴齊聞·具宜默·宋基弼·閔致玉·李學道·全宗周,副司正任泰淳竝單付。
以檢閱鄭基善·金道喜牌不進罷職傳旨,傳于趙晉和曰,只推。
趙晉和啓曰,左右史不可不備,檢閱鄭基善·金道喜,旣有只推之命,竝更牌招,以爲入直之地,何如?傳曰,允。
徐鼎輔啓曰,行大司憲金羲淳,掌令林景鎭,持平洪益聞牌不進,執義崔時淳,掌令姜世白在外,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞牌不進罷職傳旨,傳于徐鼎輔曰,只推。
趙晉和,以奎章閣言啓曰,臣等進詣書香閣,御眞展奉,奉審無頉,而奉慕堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
韓兢履,以戶曹言啓曰,宗廟西門北邊外墻頹圮處改築吉日,令日官洪晩中推擇,則今七月十六日辰時爲吉云,以此日時擧行之意,敢啓。傳曰,知道。
又以戶曹言啓曰,時御所內各司雨漏處修改吉日,令日官池景泌推擇,則今七月十六日辰時爲吉云,以此日時擧行之意,敢啓。傳曰,知道。
徐鼎輔,以義禁府言啓曰,卽接月令醫員金昌手本,則時囚罪人李完植,纔經時疾,屢日處濕之餘,脚部不收,轉側須人,目下症勢不輕云。罪人病勢如此,則一邊保放,一邊草記,曾有定式矣。李完植,姑爲保放之意,敢啓。傳曰,知道。
又以義禁府言啓曰,濟州牧使尹久東狀啓內,旌義縣監李種德,爲先罷黜,其罪狀,令攸司稟處事,啓下矣。李種德,時在任所云,依例發遣府羅將,交代後拿來,何如?傳曰,待待命拿囚。
鄭元容,以扈衛廳言啓曰,三營門哨官中,例有本廳軍官遷轉之窠,而今番都政,禁衛營哨官鄭錫祚,移拜守門將矣,其代自本廳,備三望移送該營矣。末望姜致浩,以首望蒙點,故事甚疑怪,査究委折,則望單移送之際,渠輩私自換改,以致如此云。莫重入啓文字,軍官之從中幻弄,若是無嚴,事未前有。臣之常時不能檢飭之失,萬萬惶恐,而姜致浩,不可仍置,所帶禁衛營哨官之任,爲先汰去,其罪狀,令攸司照法重勘,何如?傳曰,允。
鄭元容,以司僕提調意啓曰,卽見各道監牧官畢賑後報本司狀辭,則順天監牧官金尙愼,自備賑資正租三百六十三石零,米九石零,太三石零,鹽二十三石九斗零,甘藿九十束,甘醬二十九斗零,公廨修補,新建三十六間,修補三十三間半,水原前監牧官玄烜,自備賑穀正租二百八十石零,公廨新建十七間矣。兩牧官之當此荐歉,捐廩補賑,辦材繕廨,俱極嘉尙,合有褒賞之典,而謹考癸丑啓下節目,則因本寺提調所啓,各該監牧官,若馬政蕃息,摠數準納,盡心奉公之人,本司隨卽草記,守令·察訪京復職,各隨其相當窠,卽爲懸註差擬之意,定式施行矣。今此兩牧官之補穀石數,繕廨間架,各有多小之不同,依事目竝爲分等施行之意,分付該曹。羅州監牧官韓鍰,盡心奉公,極力賙賑,以本牧最歉之地,能免捐瘠之患,而瓜限已滿,特爲限今年仍任,以示嘉奬之意,何如?傳曰,允。
吏曹判書韓用鐸疏曰,伏以,臣甘犯慢命之罪,特蒙不世之恩,威之以霜雪,濡之以雨露,坑坎袵席,甄造罔極。臣於是,嚴畏震剝,求死不得,抑情黽勉,竟行大政,退而思惟,惶媿冞切。蓋曲施不可測之造化,如期過政,而朝廷之威命旣行矣,拚棄不可强之情勢,趨承爲恭,而臣子之分義粗效矣。到今上下相持之事,幸賴處置之得宜,而所欠者,惟有臣一遞耳。諉之以事已出場,蹲冒不去,斷無是理。臣雖百無肖似,不足備數於搢紳之末,而不幸屢誤寵眷,問其秩則卿月也,顧其職則冢宰也。身居銓地,峻被人言,而仍爲行政,自前未聞。臣之今日所遭,人或謂以行遣置對,卽是節拍,而抑有不然者。中間層節,摠歸虛景,被論冒出,竟是實狀,則匹夫而失咫尺之守,名器而受玷辱之恥,論其情勢,固自若也。臣誠何心,更爲抗顔於堂堂天官之任乎?此臣之當遞一也。有國之重且要者,莫過於是職,臣之初疏,槪有所陳,而從古名碩,莫不逡巡却顧,未敢爲久據之計,故一過京察,視作瓜期,陳懇蒙許,班班可按,則如臣之賦性闇滯,孑立孤畸者,遽入睢盱之場,坐擅榮枯之柄,而藻識蒙昧,見聞謏寡,譬如揣籥而知日,認璞而爲寶,上而僨誤國事,下而僇敗身命,必至之勢也。果然一番注擬,已取狼狽,强赴都政,自底荒亂,畢竟瘡疣百出,訛謗四起,政府推緘,愆郵益著。若復憑恃淟涊,晏若固有,則又不知罪戾之至於何境,此臣之當遞二也。臣聞聖王之御世也,雖微末庶僚,情無不達,義無不伸,有如大匀之曲遂萬品,故四維振而朝無虧質之人,和氣伸而世皆完名之士,若夫驅勒之迫束之,使之顚倒猖披,以快目前之副急,用作駕馭之術,而不念體使之道者,恐非晠世之政,而殿下今番處分,乃反近之,此莫非如臣不肖者,負而且乘,職隨人輕,竟至貽累於聖德也,臣罪至此,誅殛難贖。顧臣情地之窮蹙,愈往愈急,而不一見諒於至仁至慈之天地父母,則抑亦何所庇,而自齒於大夫之後哉?臣自公退,深中暑暍,痞積闖發,而泄痢交作,神氣窒滯,而眩仆不省,實無時月內起動之望,而義在必辭,病不暇告,玆敢被瀝悃愊,疾聲哀籲於黈纊之下。伏乞聖明,深念難强之義,以樹廉防,曲軫必遞之情,亟賜鐫改,以幸公私,千萬至祝。臣無任云云。答曰,省疏具悉。卿其勿辭行公。
忠淸監司洪奭周疏曰,伏以,臣叨膺藩寄,行將辭陛而南出矣。念臣縗絰新免,符紱旋紆,板輿當駕,雖獲將養之願,鍾釜不洎,彌深失怙之悲,俯仰哽塞,以榮爲愴。臣父墳山,在京畿長湍地,頃蒙恩暇,得掃瑩域,爲日未久,宜不敢復事煩請,而今臣一出,動期三歲,瞻望松楸,黯然增傷,區區情私,亦有不容按抑者。玆敢昧死仰瀆,伏乞聖慈,俯諒微懇,特許往省,俾得以少伸靡逮之思,千萬幸甚。臣無任云云。答曰,省疏具悉。卿其勿辭往省焉。
上在昌德宮。停常參·經筵。
夜自五更,至十七日開東,灑雨下雨,測雨器水深一寸七分。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以校理徐憲輔,副校理趙琮鎭·趙萬永,修撰姜浚欽牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,修撰姜浚欽,旣有只推之命,竝更牌招,以爲推移入直之地,何如?傳曰,允。
注書李若愚病,代以蔡定永爲假注書。
徐鼎輔啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于徐鼎輔曰,只推。
以司書鄭禮容牌不進罷職傳旨,傳于趙晉和曰,只推。
趙晉和,以吏曹言啓曰,因慶尙監司李存秀狀啓,聞慶縣監金在範,催促下送事,允下矣。聞慶縣監金在範,方在京畿驪州地,故以星火還官之意,發關知委矣。卽接該牧使金愚淳所報內,以卽速還官之意,知委於該縣監所在處,則以爲,身病沈重,萬無還任之望云。雖未知其病勢之如何,而狀請催促之下,謂有身病,不卽下去者,揆以事體,誠甚未安,罷黜,何如?傳曰,允。令該曹口傳差出,催促下送。
吏曹口傳政事,以崔斗顯爲聞慶縣監。
趙晉和,以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付祿許礅有頉,代畫員李寅文,前後國役,多有勤勞,依例許付,何如?傳曰,允。
鄭元容,以備邊司言啓曰,蔭塗淆亂,莫近日若,雜岐多門,遷轉無礙,昔時官制,已不可復見,而至於各陵令·五部令,爲任自別,初非遐外卑微者之所可擬議,而今番都政,松都補賑人白思日爲東部令,北道納粟人洪樂拯爲顯陵令,銓曹不審之失,誠極未安。當該堂上,從重推考,原望筒勿施,而兩人之無罪見落,亦所當念,待相當窠,卽爲收用之意,分付,何如?傳曰,允。
徐鼎輔,以義禁府言啓曰,水原留守徐榮輔狀啓內,龍仁縣令金萬鍾,逃失獄囚,過期未捕,其罪狀,令攸司稟處事,啓下矣。金萬鍾,前以他罪,今已就囚,待開坐,添問目捧供之意,敢啓。傳曰,知道。
又以義禁府言啓曰,黃海監司李勉昇狀啓內,延安府使李魯在罪狀,爲先令該府,拿問處之事,啓下矣。李魯在,時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自開東至申時,灑雨下雨,測雨器水深五寸三分。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,行左承旨李惟命,左副承旨徐鼎輔,今日不爲仕進,竝卽牌招,何如?傳曰,允。
鄭元容啓曰,來二十一日,朝參日次矣,敢稟。傳曰,停。
趙晉和啓曰,來二十一日,輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰姜浚欽,旣有只推之命,竝更牌招,以爲推移入直之地,何如?傳曰,允。
鄭元容啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于鄭元容曰,只推。
以左副承旨徐鼎輔牌不進罷職傳旨,傳于金敎根曰,只推。
以全羅監司金啓溫狀啓,南海縣民家頹壓事,傳于韓兢履曰,聞甚矜惻,原恤典外,別加顧助事,分付。渰死人雖爲三人,身還布竝蕩減事,分付。
趙晉和,以侍講院言啓曰,兼文學洪羲瑾,自鄕上來云,卽爲牌招察任,何如?傳曰,允。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管金熙周,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以武臣堂上朔試射試官意啓曰,臣等來詣試所,射員亦皆聚會,而雨勢如此,不得爲之之意,敢啓。傳曰,知道。
又以兵曹言啓曰,卽接彰義門入直部將所告,則本門開鑰時,門鑰越矢開門,以致過時云。聞甚驚駭,該部將,自臣營從重棍治,守門軍卒,使當該營門科罪,而常時不能檢飭,臣亦惶恐待罪之意,敢啓。傳曰,知道,卿則勿待罪。
又以訓鍊都監言啓曰,卽接彰義門守門軍來告,則今日開門時,鎖鑰生頉,越矢不開,畢竟傷其鎖金而開之,則自爾遲滯。城門開閉,自有其時,而常時不能審愼,致此生頉,晩開守門將卒,不可無罪。當該部將,令兵曹棍治,守門軍,自臣營一體棍治,而臣亦惶恐待罪之意,敢啓。傳曰,知道。卿則勿待罪。
行左承旨李惟命疏曰,伏以,臣於日前,伏奉銀臺除旨,固當竭蹶趨應,不敢言私,而第臣之八耋偏母,病淹牀笫,屢朔沈痼,神精耗削,眞元脫敗,多方療治,刀圭罔效。近因涼燠之不適,將攝失宜,猝患泄痢,兼以暑感,胸膈塞,飮啖全却,咳喘達宵,寢眠不成,宿恙新祟,迭發交劇,而每添一症,氣力不啻跌下數層,凜然有朝夕難保之憂。臣無他兄弟,獨自扶護,目下情私,萬無晷刻離捨之望,召牌屢臨,積犯違傲。臣於是,實不勝惶隘煎灼之至,玆敢忙陳短章,仰瀆崇嚴。伏乞聖慈,俯垂矜諒,亟遞臣所帶之職,以便救護,仍治臣瀆擾之罪,以肅朝綱焉。臣無任云云。答曰,省疏具悉。所請依施。
右副承旨韓兢履疏曰,伏以,臣之叔父左議政臣用龜,內舅領議政臣金載瓚,俱帶春秋館事,臣之所帶兼銜,自在應避之科,玆敢援例陳章,仰瀆崇嚴。伏乞聖明,亟賜遞改,以存公格焉。臣無任云云。答曰,省疏具悉。疏辭下該曹稟處。
上在昌德宮。停常參·經筵。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,左副承旨徐鼎輔,今日不爲仕進,卽爲牌招,何如?傳曰,允。
又啓曰,假注書姜弼煥,身病猝重,勢難察任,今姑改差,何如?傳曰,允。
以校理徐憲輔,副校理趙琮鎭·趙萬永,修撰姜浚欽牌不進罷職傳旨,傳于金敎根曰,只推。
金敎根啓曰,玉堂上下番俱空,已至多日,事極未安。校理徐憲輔,副校理趙琮鎭·趙萬永,修撰姜浚欽,旣有只推之命,竝更牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永,修撰姜浚欽牌不進罷職傳旨,傳于金敎根曰,只推。
以左副承旨徐鼎輔牌不進罷職傳旨,傳于金敎根曰,只推。
姜弼煥改差,代以鄭元紀爲假注書。
金敎根啓曰,吏曹郞廳來言,承旨有闕,政事,取稟。傳曰,前望單子入之。承旨前望單子入之。李愚在落點。
鄭元容啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于鄭元容曰,只推。
以兼文學洪羲瑾牌不進罷職傳旨,傳于金敎根曰,只推。
金敎根,以侍講院言啓曰,兼文學洪羲瑾,旣有只推之命,更爲牌招察任,何如?傳曰,允。
韓兢履,以戶曹言啓曰,聖堂倉漕船,分劃各倉,使之捧上,則米品俱極麤劣,不可堪用,斷當全數退却,改備以納,而目下經用甚急,雖許黽勉捧納,若其麤劣之最甚者,不得不退却。正供事體,何等嚴重,而麤劣米之苟充上納,揆以法綱,萬萬駭然。不可以先他倉運納,有所參恕,當該監捧差使員金炳文,令該府拿問處之,各該監色及沙工,令該道照法嚴繩,何如?傳曰,允。
鄭元容,以禁衛營言啓曰,本營軍色從事官李晉淵,身病甚重,勢難察任,今姑改差,何如?傳曰,允。
行兵曹判書南公轍疏曰,伏以,臣之日前行政,夫豈樂爲也哉?侵夜飭敎,身不敢自有,拚棄廉隅,蒼黃赴公,諒臣之心者,謂之以分義居先,咎臣者,謂之以放倒猖披,司直之論,其或劾之耶,抑亦恕之耶?臣方一付之公議,而竊冀上天至慈,鞶帶之褫,必不終日,不意玆際,三度恩由,又出常格。臣於病伏欲死之中,重以此事,添一症形,氷炭交戰,寢食都忘,比之前日所陳,一倍加劇,雖欲須臾自忍,得報涓埃,何可得也?權要之職,雖以辭避爲節,人臣之義,惟當所在致死。臣於七八年來,適當艱虞之會,時又承乏,世所稱淸要華膴,長不離身,此非一人之才智筋力所可堪當,而有除輒膺,顚沛死生,都不計較者,竊欲自遠於避事占便之習,竭力盡分,而今則狥馬賤疾,日漸沈痼,臣之自量,人之視臣,萬無自力供劇之望,奔走殫竭,亦不能如誠,臣情到此,吁,亦慼矣。本兵重任也,使鍊達强壯者居之,政注之間,物情常患難平,軍旅之事,書生輒稱末學,而如臣愚昧,重纏奇疾,師律之已頹者,臣何以整頓之,財幣之旣竭者,臣何以牽補之?行步之蹣跚,而馳馬後先於陪扈之列,始旣不量,竟致顚仆,則其駭觀瞻而辱朝廷,當復如何哉?雖以今政言之,京外之課績履歷,茫然不記,人之姓名,朝聞而夕遺,題目一出,瘡疣百見,其無瘡疣者,亦不敢自信。且靺韋之士,例見政官,政官則開門款接,察其才貌,俾盡其所欲言,人人雖不與官,使自滿意而去,亦可稱也,而臣病症之中,厭煩最甚,酬酢稍繁,則精神如醉,裝束久坐,不得支耐,抱刺求見者,塡咽墻道,而一切謝却,不與之接,譏謗之交萃,不聞如覩,銓門之古法,壞自臣始。以此聰明,以此神氣,鑑別人才,尙矣無論,雖欲趨走供職,以塞一日之責,誠末由也。至於惠局兼任,前後苦懇,未蒙體諒,居然至兩年之久,國計之破敗罄竭,日甚一日,危亡在卽,言之哀痛。臣於頃日辭疏,略陳梗槪者,兼欲使外邑長吏,知所警勵,意或有一分之效,而秋節已屆,兩南·京畿之稅穀·稅錢,一直不來,貢米自享需·御供,無價進排者,今至三朔之久,錢則元不足引等磨鍊之外,封不動如干所儲,用亦殆盡,守一空空之庫舍,無捧無下,束手沒策而已。紀綱之頹墮,甚於荒歉,都民之困瘁,轉成怨謗,此誠四百年來兵革危亂之時所未聞所未有者,除非有大更張變通,大號令振作,則將不知稅駕於何地,而以臣之力量才具,不可以語此,下之文簿看詳,以此病憒,亦多委屬。噫,此何等時也?錢穀甲兵之任,雖使管·葛當之,其將曰戞戞乎難哉,而得一國至庸愚最病孱如臣者而任之,國事之不可爲,夫人皆知之,而廟堂尙不論奏,臺閣亦無擧劾,徒使臣勞心焦慮,只益其病而促之死,而國事則狼狽無餘矣。思之及此,寧不寒心?君之於臣,雖曰義重,亦以恩結,臣之於君,雖以趨命爲恭,而亦以量入爲禮,保全終始之謂相須相悉,拘執不捨之謂拂其素性,臣雖無似,自朝廷視之,亦一簪履之舊物也。濱死之危疾,宜蒙聖上一番之惻念,而情志漠然不通,許多年任使,其人之智愚賢不肖,畢露無餘,而有若全未俯燭者然,前望所在,則無論其堪與不堪而授之,屢牘言病,則不諒其强與難强,而例批應之,任人如此,國事不集,今日朝臣之所願於殿下者,豈若是哉?皇天邈矣,無一物之不遂,人君則之,有至誠者必成。伏願殿下,察臣危苦之情,竝將本兼諸任,亟賜遞政,仍命選部,勿復檢擬於官職,俾得以安分調治,國事得以無僨,殘軀隨而獲全,則臣當銜恩知感,結草爲期。臣無任云云。答曰,省疏具悉。秋節已屆,惟正之供,一不上來,誠極駭然。該道道臣,爲先從重推考,卽爲上送事,嚴明申飭。卿則勿辭行公。
刑曹參議洪遇燮疏曰,伏以,臣性本愚戇,涉世昧方,信心直行,不能顧後,瘡疣之露,郵罰之來,臣所自料。嚮於待罪下邑也,目見百弊蝟興,民勢罄懸,夙宵殫竭,思所以仰體聖上如傷若保之德意,而才不猶人,事與心違,終無一事之矯救,徒費六朔之廩祿,尋常惶悶,若隕淵谷。迺者微事細端,自速滄浪,顧何足呶呶更辨,而及夫大僚筵奏酌放之禁堂,至被不敍之重典。臣於是,覺體統之有截,訟愆尤之莫追,恧蹙悸懍,情地臲卼,縮伏鄕廬,永絶榮途之念。千萬不自意,伏奉本月十五除旨,以臣爲刑曹參議者。臣是何人,偏被聖渥,至此之極也?異恩雖感於記簪,所遭無望於彈冠,聞命若驚,有淚無從。怵畏義分,不敢不顚倒駕屨,卽日入城,而且臣素患痔漏之症,當暑益劇,委身床玆,宛轉叫楚,以情以病,承膺無路,玆敢呼籲於紸纊之下。伏乞天地父母,俯垂曲諒,特命鐫削臣職名,以肅朝綱,以安私分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
韓兢履啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,當日遣承旨,奉室奉審。
又啓曰,玉堂上下番俱空,已至多日,事極未安。校理徐憲輔,副校理趙琮鎭·趙萬永,修撰姜浚欽,旣有只推之命,竝更牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永牌不進罷職傳旨,傳于韓兢履曰,只推。
鄭元紀有頉,代以趙忠植爲假注書。
趙忠植有頉,代以李菡甲爲假注書。
傳于韓兢履曰,藥房提調有闕之代,令該曹口傳差出。
韓兢履啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于韓兢履曰,只推。
韓兢履,以兵曹言啓曰,五衛將洪受寬·玄宗澤,身病在鄕,末由上來,景福宮衛將張文煥,慶熙宮衛將徐成逸,病難供職,北評事金敬淵,身病猝重,時月之內,萬無起動赴任之望,大吉號里權管金致坤,老母今年七十二歲,且無兄弟,法不當赴任,俱爲呈狀乞遞,竝改差,何如?傳曰,允。
又以禁衛營言啓曰,本營把摠田遇聖,身病猝重,勢難察任,改差,何如?傳曰,允。
李愚在,以戶曹言啓曰,宗廟西門北邊外墻頹圮處改築之役,今已畢役,刻識年條,而改築間數及監董郞廳,看役計士姓名,依例書入,竝與工匠等姓名,載之謄錄,以爲後考之意,敢啓。傳曰,知道。
韓兢履,以兵曹言啓曰,宗廟西門北邊墻垣舊築三間許頹圮處,今已畢築矣。守直衛軍,解送之意,敢啓。傳曰,知道。
又以兵曹言啓曰,大報壇西邊舊墻一間許外面缺落處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,大報壇西邊舊墻外面一間許缺落處,今已修築,把守軍還入直所,將校解送之意,敢啓。傳曰,知道。
又以兵曹言啓曰,卽接東道參軍南允東牒報,則御營廳所授肅靖門東邊第二城廊近處體城四間許頹圮云。爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城四間頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直事,自兵曹草記矣。修築則今方擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以義禁府言啓曰,聖堂倉監捧差使員咸悅前縣監金炳文拿問處之事,傳旨啓下矣。金炳文,以金山郡守,已爲下去云,依例發遣府羅將,拿來,何如?傳曰,待待命拿囚。
又以義禁府言啓曰,卽接月令醫員張鍰手本,則時囚罪人徐興輔,屢日處濕之餘,素患濕瘡闖發,又添毒感,達夜苦痛,金萬鍾,猝得暑癨之中,素患積痰兼發,食飮全却,俱有難保之慮云。罪人病勢如此,則一邊保放,一邊草記,曾有定式矣。徐興輔·金萬鍾,姑爲保放之意,敢啓。傳曰,知道。
吏曹啓目粘連,觀此承政院右副承旨韓兢履上疏,則以爲,臣之叔父用龜,內舅領議政金載瓚,俱帶春秋館事,臣之所帶春秋兼銜,自在應避之科,亟賜遞改亦爲白有臥乎所。相避之法,在下當遞,韓兢履所帶春秋館修撰官之任,今姑減下,何如?判付啓,依允。
兵曹啓目粘連,觀此全羅監司金啓溫狀啓,則中軍金載謙,今月初十日政遞任矣,本府守城倉穀,中軍例爲糶糴,許多積逋,今方査櫛,待秋釐正,而若付生手,則弊復如前,限今秋勘糴間,姑爲仍任事,令該曹稟處亦爲白有臥乎所。道臣所請旣如此,前中軍金載謙,依此請今姑仍任,何如?判付啓,依允。
知敦寧府事金在昌疏曰,伏以,臣忝叨藥院,行且半載,職任旣重於保護,忱誠倍切於殫竭,顧何敢爲言私祈免之計,而第臣儜弱之質,素多疾病,暑濕之祟,近添泄痢,種種醜穢之狀,雖不敢煩陳,而元氣暴陷,客症層生,胃敗而却食,口渴而引飮,委頓床席,神精迷瞀,明日日次起居之列,實無强策趨造之望。曠職虧分,悚惶靡措,臣若徒懷嚴畏,昧然泯伏,則誠恐虛縻重任,爲罪滋大,玆敢不避僭猥,疾聲呼籲。伏乞聖慈,俯垂矜諒,亟遞臣所帶內局之任,仍治臣瀆擾之罪,俾朝綱肅而賤分安焉。臣無任云云。答曰,省疏具悉。所請依施。
上在昌德宮。停常參·經筵。
夜自四更至二十一日開東,灑雨下雨,測雨器水深五分。
藥房副提調金敎根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
徐鼎輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
吏曹口傳政事,以金履陽爲內醫院提調。
韓兢履啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,旣有只推之命,竝更牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永牌不進罷職傳旨,傳于韓兢履曰,只推。
韓兢履啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,旣有只推之命,竝更牌招,以爲推移入直之地,何如?傳曰,允。
又啓曰,應敎朴琦壽,校理洪羲弼,副修撰李儒象在外,副應敎一員,副修撰一員未差,修撰姜浚欽受由,李鶴秀內閣直,校理徐憲輔,副校理趙琮鎭·趙萬永牌不進,玉堂上下番俱空,已至閱月,事甚未安。未差之代,政官牌招開改差出,待下批仍卽牌招,以爲推移入直之地,何如?傳曰,允。
又啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
徐鼎輔啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于徐鼎輔曰,只推。
韓兢履,以禮曹言啓曰,元陵大王陵上莎草蹲縮處修改,以來八月初八日辰時擧行事,擇日啓下,而謹稽謄錄,則陵上修改時,有設都監擧行之例,因特敎勿設都監,只政府以下進去監董之例矣。今番則何以爲之乎?敢稟。傳曰,政府以下進去監董,可也。
徐鼎輔,以兵曹言啓曰,今此西北兩道道科,來十月初八日初十日十五日中,令道科試官,下去後,推移定行事,自禮曹推擇啓下矣。在前兩道道科武科取人額數,多少不一,或取一百人,或取二百人,或取三百人,或取四百人,而取考近例,則英廟朝乙亥咸鏡道,甲午平安道·咸鏡道,先朝壬寅平安道·咸鏡道,各取四百人,皆稟旨擧行矣。今番則兩道當各取幾人乎?敢稟。傳曰,各取三百人,可也。
又以兵曹言啓曰,新除授浦項別將洪大濟老父,今年八十一歲,法不當赴任,呈狀乞遞。邊將之親年七十五歲以上者,許遞其任,載在法典,依法典改差,何如?傳曰,允。
又以義禁府言啓曰,保放罪人李瑗奎·兪碩柱,還囚照律,李完植·徐興輔·金萬鍾,還囚捧供以入,而李完植·徐興輔·金萬鍾,病勢一味苦劇,竝姑保放之意,敢啓。傳曰,知道。
禁府照目粘連,淸州牧使李瑗奎矣本府議啓內,大同船之京江水沈,雖在於裝發之後,由前由後,不善檢飭之失,在所難免。以此照律,罪笞四十收贖,附過還職,私罪。奉敎依允爲旀,功減一等爲良如敎。又照日粘連,遂安前郡守兪碩柱矣本府議啓內,莫重還穀,憑藉京司作錢,皆入於料販之中,事極痛駭。賂門旁開,民怨沸騰,邑啓臚列,若是狼藉。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。又啓目,咸平縣監李完植原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,扈衛軍官姜致浩原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,海南前縣監李馥秀原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,龍仁縣令金萬鍾原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,利川府使徐興輔原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自開東時至人定,灑雨下雨,測雨器水深五分。
韓兢履啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
傳于趙晉和曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
以校理徐憲輔,副校理趙琮鎭·趙萬永再牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,旣有只推之命,竝卽牌招,以爲推移入直之地,何如?傳曰,允。
以江華留守朴宗京狀啓,經歷李鼎圭身死事,傳于韓兢履曰,今日政差出,催促下送。
趙晉和啓曰,吏曹判書韓用鐸,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,參議只推,與判書·參判,更爲牌招。
趙晉和,以吏批言啓曰,兼說書,今當差出,而前望中,只有二人,以二望擬入之意,敢啓。傳曰,知道。
有政。吏批,判書韓用鐸牌不進,參判金魯敬牌不進,參議鄭觀綏進,左承旨趙晉和進。啓曰,小臣獨政未安,何以爲之?敢稟。傳曰,只出緊任。以李龜雲爲副應敎,宋應圭爲副修撰,洪羲俊爲輔德,金道喜爲兼說書,申絢爲同義禁,沈存之爲東部令,徐洛修爲江華經歷,李宗心爲銀溪察訪,兼掌令單曺錫正。兼春秋單曺錫鯤。故通德申景說贈戶參例兼,故進士申普贈左承旨例兼,故通德申宅華贈僕正,以上同知申協三代追贈。故通德鄭弘毅贈戶參例兼,故通德鄭厚柬贈左承旨例兼,故及第鄭世遠贈訓正,以上同知鄭宅升三代追贈。
兵批,行判書南公轍病,參判申溆病,參議鄭景祚病,參知李基崇入直進,右副承旨韓兢履進。全羅中軍金載謙仍任事覆啓判下,羅州監牧官韓瑗仍任事承傳。副護軍單洪羲俊,副司果單金箕殷·尹湜。
趙晉和啓曰,卽者檢閱金道喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,卽者檢閱鄭基善,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考,仍卽牌招察任,何如?傳曰,允。
韓兢履啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨傳于韓兢履曰,只推。
鄭元容,以都摠府言啓曰,副摠管金熙周,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
趙晉和,以禮曹言啓曰,卽接宗廟署所報,則今番雨後,永寧殿東月廊西南角朴工女夫瓦二十餘張,墜落云矣。莫重正殿至近之地,有此瓦子墜落之患,不可無慰安之擧。慰安祭,不卜日,今二十三日設行,修改之節,待晴擇日擧行,何如?傳曰,允。
趙晉和,以司饔院監膳提調意啓曰,漁夫契貢人等呼訴內,雨水之餘,風勢不調,設網屢日,擧皆空還,明日日下生鮮,將至闕供之境,願以活鷄,限捉得間,全數代捧云。在前如此之時,曾有稟處變通之事,而莫重御供,自下不敢擅便,惶恐敢啓。傳曰,全數代封。
鄭元容,以兵曹言啓曰,謹稽謄錄,則在前西北道科時,本道直赴人,元無許赴之例,而先朝壬寅年,特念遠道武士往來赴試之弊,使之許赴於各其道科矣。顧今兩道直赴未唱第者,合爲一百十餘人之多,而壬寅已例,則係是特恩,今番則何以爲之乎?敢稟。傳曰,依壬寅例爲之。
韓兢履,以義禁府言啓曰,時囚罪人兪碩柱,杖一百收贖,告身盡行追奪,流三千里定配照律公事判付內,依允,功減一等事,命下矣。兪碩柱,功減一等,杖一百收贖,告身盡行追奪,忠淸道忠州牧連原驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
兵曹,咸鏡南北道別遣重臣武科試取時規矩,鐵箭三矢一百步,騎芻一次二中,柳葉箭五矢一百二十步一巡二中,取二技落點。
兵曹,平安道別遣重臣武科試取時規矩,鐵箭三矢一百二十步,騎芻一次二中,柳葉箭五矢一百二十步一巡三分,取二技落點。
吏曹判書韓用鐸疏曰,伏以,臣冒據匪據,情急勢蹙,不避僭越,屢陳血懇,誠淺語拙,終未見孚,一日二日,罔知自措。今則辭已窮矣,意已竭矣,披瀝無效,惶恧轉切,直欲鑽地而不可得也。臣雖無似,粗具省覺,以臣之情勢去就,反覆思量者,熟矣。本職之義當一遞,非敢出於强引規免之計也,參前倚衡,而不可掩者存焉。蓋前者京察過期,國綱不尊,故殿下爲是也,而荐下嚴命,曲施造化,令臣拚擲廉防,顚倒承膺者,實出於萬不獲已而抑亦有說焉。到今大政旣過之後,則因仍蹲冒,是無所依據,而直不過爲貪榮恃寵而止耳。夫上之所以命下,下之所以承上,俱處於四維之外,而擧一貪僉榮忘恥之人,置之天官之首,而使之盤礴不去,則非但四方之譏笑,後世看今時,爲何如耶?且有國官人之法,苟非其才,決不可以輕縻而濫膺也。然方授之初,容或有拂拭之誤,旣試之後,卽可明臧否之判,臣之赴銓,僅止兩次矣。顚錯之事,非一非再,而物議之疵摘益繁,不審之咎,愈看愈多,而廟堂之草記相續,溺職之失,於是大著,而試可之效,卽此可見。堂堂淸朝,材彦如林,殿下亦何取於如臣不肖,而一任其玷汚名器也哉?以此以彼,臣之臲卼情地,在所必辭,以我殿下至明至慈之德,必有以洞照而曲察之矣。昔臣之待罪春坊也,因書筵講義,泛及君使臣以禮之說,而殿下下敎曰,人君之於臣僚,待之以禮,誠是也,臣於伊時,感服欽歎,至今莊誦于中矣。迺臣所遭,摧抑鬱塞,言不見格,情不得伸,局局焉靡所容。當日聖敎之藹然德意,臣固不足以承當,而竟不得備數於禮使之末,臣尤所以撫躬而悼懼也。夫矇瞽而涉九折之險,僬僥而荷千匀之重,其顚墜糜碎,可立而俟,事若至此,殿下雖或惻然而哀憐之,亦無及矣。然此猶一身之謀,有不暇恤,臣之所耿耿顧惜者,卽朝著廉防之重,而不解職則不知止也。嶺海甘心,株守難變,玆敢悉陳衷懇,更干崇嚴之聽。伏乞殿下,察臣情之必不可强,念重任之不容虛縻,亟賜遞改,俾安微分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。卿其勿辭行公。
檢閱金道喜疏曰,伏以,臣於日前,得蒙恩暇,歸護母病,感祝洪私,天牌旋降,仍卽就直矣。卽接家信,臣母宿病,近因日候之不適,調將失宜,別症添加,昏昏床笫,轉側須人,急伻踵至,促臣歸護。臣自聞此報,衷情煎迫,按住不得,玆敢忙陳短章,徑出禁扄。伏乞聖慈,俯垂矜諒,亟遞臣本兼之任,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至午時,灑雨下雨,測雨器水深三分。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于鄭元容曰,傳香承旨馳詣永寧殿,奉審摘奸以來。
以檢閱鄭基善牌不進罷職傳旨,傳于金敎根曰,只推。
以校理徐憲輔,副校理趙琮鎭·趙萬永牌不進罷職傳旨,傳于金敎根曰,只推。
金敎根啓曰,左右史不可不備。檢閱鄭基善,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。校理徐憲輔,副校理趙琮鎭·趙萬永,旣有只推之命,竝更牌招,以爲推移入直之地,何如?傳曰,允。
鄭元容啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于鄭元容曰,只推。
以校理徐憲輔,副校理趙琮鎭·趙萬永牌不進罷職傳旨,傳于金敎根曰,只推。
金敎根啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,旣有只推之命,竝更牌招,以爲推移入直之地,何如?傳曰,允。
又啓曰,應敎朴綺壽,副應敎李龜雲,校理洪羲弼,副修撰李儒象·宋應圭在外,一員未差,李鶴秀內閣進,校理徐憲輔,副校理趙琮鎭·趙萬永牌不進,玉堂上下番俱空,已至閱月,事極未安。未差之代,政官牌招開改差出,待下批仍卽牌招入直,何如?傳曰,允。
又啓曰,吏曹判書韓用鐸,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
金敎根,以吏曹言啓曰,新除授江華府經歷徐洛修呈狀內,矣身與本府留守,有友壻應避之嫌,卽爲遞改云。旣與本府留守有應避,則不可往赴,改差,何如?傳曰,允。
有政。吏批,判書韓用鐸,參判金魯敬竝牌招不進,參議鄭觀綏進,左副承旨李愚在進。啓曰,判書韓用鐸,參判金魯敬竝牌招不進,小臣獨政未安,何以爲之?敢稟。傳曰,只出緊任。以兪應煥爲修撰,金履喬爲右副賓客,宋明圭爲敦寧判官,韓克裕爲江華經歷。
兵批,行判書南公轍病,參判申溆入直進,參議鄭景祚病,參知李基祟病,同副承旨鄭元容進。副護軍單李周顯,副司果單姜浚欽竝單付。
李愚在,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年依此擧行事,分付,何如?傳曰,允。
鄭元容,以兵曹言啓曰,今此西北道科時,本道直赴殿試人,皆令許赴於各其道科事,命下矣。謹依壬寅已例,直赴殿試人規矩單子書入之意,敢啓。傳曰,知道。
又以司僕寺一二提調意啓曰,濟州出來先運歲貢馬二百匹內,三十六匹渰斃,八匹中路病留,五匹到本寺病留,四十六匹訓鍊都監,十二匹禁衛營,十二匹御營廳,十二匹兵曹,軍馬分給除,實納馬六十九匹禾毛色,別單書入之意,敢啓。傳曰,知道。
又以司僕寺一二提調意啓曰,大靜前縣監白師健昨年遞任,進上馬中路故失代,改封進馬一匹,同載於今年歲貢馬船隻,亦入渰斃中矣。歲貢馬改封進時,同爲封進之意,分付濟州牧使,何如?傳曰,允。
兵曹,平安道別遣重臣武科試取時直赴殿試人規矩,片箭三矢一百三十步一巡一中,柳葉箭五矢一百二十步一巡一中,鳥銃三柄一巡一中,講書粗以上,取一技落點。
兵曹,咸鏡南北道別遣重臣武科試取時,直赴殿試人規矩,柳葉箭五矢一百二十步一巡一中,鳥銃三柄一巡一中,講書粗以上,取一技落點。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,右副承旨韓兢履,今日不爲仕進,卽爲牌招,何如?傳曰,允。
鄭元容啓曰,同義禁申絢,除拜後過三日,不爲出肅,依定式推考警責,仍卽牌招察任,何如?傳曰,允。
鄭元容啓曰,卽者社稷署官員來言,明日告由祭時,提調當爲進參,而提調趙德潤有身病,不得進參云。卽爲牌招,以爲進參之地,何如?傳曰,允。
以校理徐憲輔,副校理趙琮鎭·趙萬永再牌不進罷職傳旨,傳于鄭元容曰,只推。
以修撰兪應煥牌不進罷職傳旨,傳于鄭元容曰,只推。
又啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于鄭元容曰,只推。
以右副承旨韓兢履牌不進罷職傳旨,傳于鄭元容曰,只推。
鄭元容啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于鄭元容曰,只推。
鄭元容啓曰,社稷提調趙德潤牌不進推考傳旨,今方捧入,而明日告由祭,當爲進參,如是違牌,事甚未安,更爲牌招,何如?傳曰,允。
又啓曰,社稷提調趙德潤再牌不進推考傳旨,今方捧入,而明日告由祭,當爲進參,如是違牌,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,社稷提調趙德潤三牌不進推考傳旨,令方捧入,而明日告由祭,當爲進參,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
鄭元容,以侍講院言啓曰,新除授輔德洪羲俊,除拜屢日,不爲出肅,卽爲牌招察任,何如?傳曰,許遞,前望單子入之,待下批牌招察任。
輔德前望單子入之,權丕應落點。
以輔德權丕應牌不進罷職傳旨,傳于鄭元容曰,只推。
鄭元容,以兵曹言啓曰,卽接南道參軍姜在浚牒報,則禁衛營所授九嶷峯近處體城二間許頹圮云。爲先令繕工監,杷子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
鄭元容,以禁衛營言啓曰,本營分授九嶷峯西邊體城二間許頹圮處把守軍兵,令該軍門,量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以司僕寺一二提調意啓曰,濟州山馬監牧官金瀛礎甲戌條封進馬中路故失代改封進馬一匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵
申時酉時,灑雨下雨,測雨器水深一寸三分。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙晉和啓曰,右承旨徐鼎輔,右副承旨韓兢履,今日不爲仕進,竝卽牌招,何如?傳曰,允。
傳于趙晉和曰,傳香承旨馳詣社稷,奉審摘奸以來。
趙晉和啓曰,檢閱金道喜,由限已過,卽爲牌招入直,何如?傳曰,允。
又啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于趙晉和曰,只推。
趙晉和啓曰,玉堂上下番俱空,已爲閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以右承旨徐鼎輔,右副承旨韓兢履牌不進罷職傳旨,傳于趙晉和曰,只推。
鄭元容啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于鄭元容曰,只推。
趙晉和,以侍講院言啓曰,輔德權丕應,旣有只推之命,更爲牌招察任,何如?傳曰,允。
李愚在,以戶曹言啓曰,回泰門內行閣頹圮處修改吉日,令日官金性錡推擇,則今七月二十五日辰時爲吉云。以此日時擧行之意,敢啓。傳曰,知道。
鄭元容,以御營廳言啓曰,本廳字內肅靖門東邊第二城廊近處體城四間頹圮處,今方改築,而所入石子,依例浮取於蘆原地之意,敢啓。傳曰,知道。
又以義禁府言啓曰,保放罪人金萬鍾·徐興輔·李完植,還囚議處以入,而三囚病勢,一味苦劇,仍爲保放之意,敢啓。傳曰,知道。
禁府啓目粘連,向前徐興輔亦,還穀法意,何等嚴重,而未捧爲萬石之多,不可以歉歲民勢,有所〈參〉恕,以此照律,何如?判付啓。依允。又啓目粘連,向前李完植亦,惟正之供,經歲不捧,論以漕法,萬萬駭然,以此照律,何如?判付啓,依允。又啓目粘連,向前李馥秀亦,添載各有名色,邑例本自如是,而中路之致敗,船人之犯用,不能檢飭之失,在所難免,以此照律,何如?判付啓,依允。又啓目粘連,向前金萬鍾亦,還穀法意,何等嚴重,而萬餘流逋,雖以排年分捧之意,査報於營門,旣不得許題,則自在當捧之中,而因仍未捧,道臣至以居末論啓兺除良,罪人越獄逃躱,不能檢飭之罪,亦所難免,以此照律,何如?判付啓,依允。又啓目粘連,向前姜致浩亦,望單幻弄,事未前有,萬萬驚駭,不可以渠供之自明,有所容恕,以此照律,何如?判付啓,依允。
右副賓客金履喬疏曰,伏以,臣向以館錄事,厚被人言,指意深險,非止尋常官箴之比。自是以來,情地危蹙,跡雖縻於邇密,禮常闕於起居,日夕憂惶,惟譴何是俟。乃殿下,不惟不罪,而反加之恩念,瀛館·憲府,輒畀宿趼,銀臺·冑席,連侈新命,有若哀矜其所遭,而必欲其拂拭者然,不知無常賤臣,何以得此於聖明?臣誠感激,繼以踧踖。第伏念臣之所以事殿下,豈徒欲榮其身美其官,行呼唱於道路而已哉?區區不自忖量,事有來逼,恒思一分之稱塞,惟知稱塞之在於信心,不悟信心之反觸駴機,適自招於身災,了無補於國事,每一追思,愧悔交竝。苟使臣至公血誠,有以素孚於人,決無是也,又使臣風裁品論,有以取重於人,亦無是也。無此二者,而欲粗效於波奔之地,猶冀其無事歇泊,則臣亦妄矣。此臣所以反省多疚,屛息自靖,不敢爲晏然翺翔之計也,豈直爲人言之介介而然哉?噫,臣荷念於遺簪之舊,收身於深穽之中,起廢彈冠,亦已十年,區區報答之願誠,亦不後於人,而其奈根孤跡危,與世生澁,惴惴焉常憂吹毛而見痕,挾殫而隨後,此豈臣之過慮也哉?畢竟小幹當,遭此大噆螫,論人於非情,擬辭於不倫,推是以去,臣之一動一靜,將無往而非欛柄於人者也。如此則雖欲藉手於任使之末,殫心於裨補之地,其可得乎?與其報答之罔效而自歸僨誤,榮寵之徒憑而未免玷累,無寧斂跡朝班,避遠世路,收拾身名,以圖不報之報而已。見今所帶賓客之銜,又是書筵侍誦之任,以臣延頸之忱,豈無自效之願,而旣絶進身之望,徒增虛縻之懼。玆敢不避煩猥,冒陳衷懇。伏乞聖明,特垂矜憐,卽許遞改,以安微分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。不必深引,卿其勿辭行公。
上在昌德宮。停常參·經筵。
藥房都提調韓用龜,提調金履陽,副提調金敎根啓曰,伏未審日間,聖體若何,寢睡·水刺之節,何如?臣等率御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
徐鼎輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于韓兢履曰,藥房入侍,大臣·閣臣同爲入侍。
趙晉和啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于趙晉和曰,只推。
徐鼎輔啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于徐鼎輔曰,只推。
以輔德權丕應牌不進罷職傳旨,傳于趙晉和曰,只推。
趙晉和,以奎章閣言啓曰,原任待敎李敎信承重祖父同知中樞府事龍模喪,依定式遣檢書官,傳給內賜賻物以來之意,敢啓。傳曰,知道。
鄭元容,以禁衛營言啓曰,本營字內九嶷峯西邊體城頹圮處改築時所入石子,今月二十六日爲始,東郊蘆原近處,浮出取用之意,敢啓。傳曰,知道。
乙亥七月二十五日卯時,上御大造殿。藥房入診,大臣·閣臣承候入侍時,都提調韓用龜,提調金履陽,副提調金敎根,記事官李若愚·鄭基善·金道喜,檢校直閣徐俊輔,右副承旨韓兢履,假注書李菡甲,領府事李時秀,檢校直閣鄭元容,醫官吳千根·秦東秀·卞之錞·洪旭浩·李命運·白時昌,以次進伏訖。時秀曰,臣連有賤疾,間往江舍,逖違軒陛,今已踰月矣。節屆涼生,晩炎猶甚,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候一樣矣。上命醫官入診,旭浩入診訖,退伏奏曰,脈度左右三部調均矣。時秀曰,近年以來,連値荐歉,不惟民情之遑急,久貽九重宵旰之憂矣。今年則雨暘調適,八路皆有同豐之望云,仰惟聖衷,當益慰幸矣。時秀曰,臣適登筵,竊有區區所懷,敢此仰達矣。近日召接甚罕,臣等所望,只有日次入侍,躬承起居,而數月以來,久靳召接,藥院之批,輒下不必入侍之敎,承候之班,每有會且歸矣之嘆。夫臣僚登對,雖有月六常規,或齋日相値,大臣有病,常不過月一二次,而承宣之召接,儒臣之賜對,亦絶罕少,非但群情之抑鬱,亦豈無情志阻隔之歎乎?如臣者雖每登筵,不過仰覲耿光,粗伸戀結之忱而已,至若時任大臣,豈無廟謨間建白之事乎?以箚以啓,非曰無導達之路,而機務之間,亦自有面陳稟定之事矣。臣曾聞大臣入闕,未嘗有未蒙召接之時,且以藥院言之,都提調入來,亦未有不許入診之時矣。臣等雖無似,忝在大官之列,日次來會,每致虛還,則非但體貌之不然,其在聽聞,豈不有傷乎?伏願臣僚引對,加意許接。至於日次日藥房入侍,毋或靳許,得無上下間隔之歎,是臣區區之望也。時秀曰,日氣漸涼,臣將復爲江舍往還,而曾蒙從便往來之敎矣。今亦欲依前往還,而煩稟甚悚,道臣啓聞,亦令置之之意將達矣。上曰,唯。用龜曰,臣之妻山,在於果川,而今將移葬於水原地矣。往還之間,敢請由暇。上曰,往還,可也。時秀曰,左相有區區私情,而似涉煩屑,未敢仰達矣。其子方在廣州任所,而欲因此行,歷入暫留,程道不甚相左,日子不至過久,特許逶迤往返,似好矣。上曰,唯。用龜曰,臣之待罪藥院,今已九朔矣。忝在保護之地,豈敢爲言私之計,而臣之病情,漸益癃痼,筋力奔走,實無其望,三箚蘄免,悉暴衷懇,而未蒙體諒,不勝抑鬱,而今行之多日曠職,尤切悚悶。適借方寸,玆復申籲,特許遞免,以便公私,卽臣區區之望也。上命退,諸臣以次退出。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐鼎輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,部將金邦孝,去月二十六日肅謝,而今日又呈肅單,故査實其委折,則伊時部將李桓五肅單,誤書以金邦孝之名,仍爲肅謝,而桓五追覺其誤,更爲肅謝矣。邦孝其時在外,今始上來,肅拜本職,則拜謝法意,何等審愼,而桓五之不由政院,肆然更呈,今已綻露,事極駭然。所當重勘,而本院請推之外,無他可施之罰,何以爲之?敢稟。傳曰,拿處
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于趙晉和曰,只推。
趙晉和啓曰,玉堂上下審俱空,已至閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,以爲推移入直,何如?傳曰,允。
又啓曰,新除授應敎朴綺壽,時在京畿龍仁地,副應敎李龜雲,時在慶尙道禮安地,校理洪羲弼,副修撰李儒象,時在忠淸道天安地,副修撰宋應圭,時在淸州地,經筵入番事緊,請竝斯速乘馹上來事,下諭,何如?傳曰,允。
徐鼎輔啓曰,行大司憲金羲淳,掌令林景鎭,持平洪益聞·朴鳴和牌不進,執義崔時淳,掌令姜世白在外,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平洪益聞·朴鳴和牌不進罷職傳旨,傳于韓兢履曰,只推。
趙晉和,以奎章閣言啓曰,原任待敎李敎信承重祖父喪第三日,依定式遣檢書官,致弔勸粥以來之意,敢啓。傳曰,知道。
又以禮曹言啓曰,光陵大王陵上莎草,待七月晦間,臣曹堂上進去奉審後稟處事,前已草記蒙允矣。臣曹堂上,今二十七日,進去奉審之意,敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深二寸五分。自人定至二十八日開東,灑雨下雨,測雨器水深五寸三分。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,來初一日,輪對日次矣,敢稟。傳曰,當次人受點,後日次待令。
備忘記,碧團僉使林宗膺下直,長弓一張,長箭一部,筒兒一箇賜給。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于李愚在曰,只推。
李愚在啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于李愚在曰,只推。
又啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
持平洪益聞啓曰,臣言議風采,本不合於淸朝耳目之任,而迺者栢府特除,忽下於病暑涔涔之中,天牌屢臨,不卽趨膺,今始力疾出肅,而第臣於合啓中,有不可聯參者,前後屢叨臺職,皆蒙體諒之恩,今臣處義,宜無異同。請命遞斥臣職。答曰,依啓。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于徐鼎輔曰,只推。
李愚在,以備邊司言啓曰,卽見內瞻寺所報,則以爲,本寺事力,近甚凋弊,莫重御供,實無繼進之望,亟賜處分,從長救弊爲辭矣。該寺事情,果無一分支保之勢,將至目下闕供之境,前後論報,非一非再,而公貨到處枵然,通變萬無其路。故一味相持,空言無施,寔至于今矣。度支·惠廳,固知無可資之餘地,而莫重御供之闕,揆以國體,誠萬萬罔措。分付戶·惠堂,爛加商確,某樣拮据,期有實效,毋至徒煩往復,何如?傳曰,允。
又以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,一匹到中路故失,九匹到中路病留,七匹到本寺病留除,實納馬七十一匹禾毛色,別單書入之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深三寸七分。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,右副承旨韓兢履,今日不爲仕進,卽爲牌招,何如?傳曰,允。
又啓曰,注書朴齊明自鄕上來云,卽爲牌招入直,何如?傳曰,允。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于趙晉和曰,只推。
趙晉和啓曰,玉堂上下番俱空,已爲閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
徐鼎輔啓曰,行大司憲金羲淳,掌令林景鎭,持平朴鳴和牌不進,執義崔時淳,掌令姜世白在外,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于徐鼎輔曰,只推。
金敎根,以吏曹言啓曰,今此社稷大祭祭官中,時無職名人員,令該曹口傳付軍職,何如?傳曰,允。
兵曹口傳政事,副護軍單洪羲俊。
鄭元容,以都摠府言啓曰,今日午時量,光德門內西邊內宮墻一間許缺落之意,敢啓。傳曰,知道。
又以兵曹言啓曰,卽接北所衛將閔植牒報,則光德門西邊內宮墻一間許頹圮云。爲先令紫門監,以杻把子及長木,堅實圍排,而係是局出身直所近處,依例限修築間,令局出身,晝察夜巡之意,分付,何如?傳曰,允。
又以訓鍊都監言啓曰,因兵曹草記,光德門西邊內宮墻一間許頹圮處,崇智門入直局出身五人除出,限修築間,晝察夜巡之意,敢啓。傳曰,知道。
又以兵曹言啓曰,卽接西營入直哨官丁柱鶴手本,則明禮門西邊宮墻二間許頹圮云。爲先令紫門監,以杻把子,堅實圍排,依例樹柵,急速修築,而把守軍兵,西營入直訓局軍十名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,明禮門西邊宮墻二間許頹圮處,西營入直訓鍊都監軍十名除出,哨官一員率領,限修築間,嚴加守直之意,敢啓。傳曰,知道。
又以兵曹言啓曰,卽接西所衛將宋贊慶牒報,則泰秋門西邊內宮墻三間許頹圮云。爲先令紫門監,以杻把子及長木,堅實圍排,把守軍,以金虎門入直軍十五名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門西邊內宮墻三間許頹圮處,金虎門軍十五名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接西所衛將宋贊慶牒報,則永肅門西邊大松二株,拔根顚仆云。令該所,依例斫去之意,分付,何如?傳曰,允。
又以兵曹言啓曰,卽接宗廟署入直部將李基東牒報,則宗廟西門南邊舊築墻垣三間許,北邊舊築墻垣六間許及同近處舊築墻垣四間許頹圮云。臣公轍馳詣看審後,爲先令繕工監,以杻把子,堅實圍排,依例樹柵,而三處衛軍,各二名定立,限改築間,嚴加守直,令該曹,卽速修築,亦令巡邏營門,申飭校卒,另加巡察之意,分付,何如?傳曰,允。
又以御營廳言啓曰,去夜初更量,幼學李海擧,犯夜被捉,依例移送秋曹之意,敢啓。傳曰,知道。
徐鼎輔,以刑曹言啓曰,因御營廳啓辭,去夜初更量犯夜幼學李海擧,移送秋曹事,命下矣。依更數決笞三十度,放送之意,敢啓。傳曰,知道。
又以義禁府言啓曰,保放罪人徐興輔·金萬鍾·李完植,還囚照律以入之意,敢啓。傳曰,知道。
禁府照目粘連,利川府使徐興輔矣本府議啓內,還穀法意,何等嚴重,而未捧爲萬石之多,不可以歉歲民勢,有所參恕。以此照律,罪杖一百收贖,告身盡行追奪,私罪。奉敎依允爲旀,功議各減一等爲良如敎。又照目粘連,龍仁縣令金萬鍾矣本府議啓內,還餉法意,何等嚴重,而萬餘流逋,雖以排年分捧之意,査報於營門,旣不得許題,則自在當捧之中,而因仍未捧,道臣至以居末論啓兺除良,罪人之越獄逃躱,不能檢飭之罪,亦所難免。以此照律,罪杖七十,徒一年半定配,依新頒定式公罪收贖,告身盡行追奪,私罪。奉敎依允爲旀,功議各減一等爲良如敎。又照目粘連,海南前縣監李馥秀矣本府議啓內,添載各有名色,邑例本自如是,而中路之致敗,船人之犯用,不能檢飭之失,在所難免。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,咸平縣監李完植矣本府議啓內,惟正之供,經歲不捧,論以漕法,萬萬駭然。以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目粘連,扈衛廳軍官姜致浩矣本府議啓內,望單幻弄,事未前有,萬萬驚駭,不可以渠供之自明,有所參恕。以此照律,罪杖一百收贖,告身盡行追奪,流三千里定配,私罪。奉敎依允。
吏曹啓目粘連,觀此全羅監司金啓溫畢賑狀啓及成冊,則公賑邑雲峯縣監閔宗爀,自備租一千三百石,靈巖郡守李鍾英,自備各穀一千五百石是如爲白有臥乎所,上項兩邑守令補賑石數,旣過千包,似當施以陞敍調用之典是白乎旀。樂安前郡守李東膺,自備租七百四十石零,海南前縣監李馥秀,自備各穀六百石,康津縣監李元學,自備各穀五百石零,上項三邑守令,似當竝施以兒馬帖賜給之典是白乎旀。私賑邑長興府使李德謙,自備各穀二千三百三十一石零,光陽縣監具載恒,自備租一千六百五十石零,珍島前郡守柳鎬源,自備各穀一千四百二十石零,古阜郡守金載孟,自備各穀一千三百九十石零,光州牧使李民植,自備各穀一千三百七十石零,金溝縣令金魯鍾,自備各穀一千石,上項六邑守令自備之數,優過千包,雖極可尙是白乎矣,私賑邑不得請賞,已成近例,竝只置之爲白乎旀。願納人泰仁生員金命寬,願納租一千石,錢四千八百兩,而道啓中,以忠臣後裔,名登上庠,自請補賑,統爲五千石是如,在朝家激勸之政,合施拔例之典是白乎矣,本曹無可據之例,依近日湖西二千石補賑人朴思審例,先付司果實職,待窠調用是白乎旀。全州嘉善安廷允,願納租三千五百石,茂朱出身李馨壽,願納租三千六十石,茂長前五衛將朴大采,願納租三千石,全州嘉善金孝臣,願納租二千三百石,錢九百兩是如,其所補賑,若是夥然,不可只依事目論賞,二千石以上,旣蒙加資後實職除授之典是白乎則,今以三千石以上,遽用此例,有違激勸之政,安廷允·李馨壽·朴大采·金孝臣等四人,竝施以邊將除授之典,恐合事宜是白乎矣,其中安廷允段,石數稍高,似當施以善地邊將除授之典是白乎旀。潭陽嘉善李達性,願納租二千三百石,順天嘉善鄭俊默,願納租二千一百石,茂朱折衝金敬文,通政朴宗根,古今島僉使姜仁得,南原幼學黃一洙,願納租各二千石,已上六人補賑石數,洽滿數千石,依庚午年例,似當竝施以加資後實職除授之典是白乎矣,其中黃一洙段,係是士人,依定式先付參下軍銜是白乎旀。咸平·長湍前五衛將柳熀,願納各穀一千九百石,靈光·豐川前五衛將盧允輯,願納租一千四百石,上項兩人,俱以經實職,似當竝施以邊將除授之典是白乎旀。錦山嘉善崔昌郁,願納租一千七百五十石,古阜出身李得淵,願納錢二千兩,潭陽前萬戶羅得潤,願納各穀一千六百石,全州嘉善崔錫弘,願納錢一千六百二十六兩,昌平幼學徐有滿,願納各穀一千三百石,寶城前萬戶金慶采,願納租一千二百二十石零,羅州幼學任洙,願納租一千二百石零,光州幼學文東憲,願納租一千二百石,同福幼學金仁寶,願納租一千一百六十石零,嘉善金德淸,順天嘉善金壽翊,玉果幼學崔性全,金堤將校金重爀,願納租各一千一百石,古阜幼學裵翼臣,願納租一千八十石,金堤嘉善盧聖甲,淳昌幼學金益賢,願納租各一千五十石,羅州嘉善洪應星,興陽金浦幼學李義敬,康津嘉善金相孝,益山幼學蘇禮述,光州幼學申在岳,前僉知金時澤,長城折衝李耆淵,南原前主簿權昌彦,幼學林世鎭,嘉善朴光烈·鄭基豐,扶安嘉善李光震·盧壽齊,願納各穀一千石,咸平前五衛將張佑益,古阜幼學李義集·金基圭,願納錢各一千二百兩,泰仁通政鄭仁柱,願納租一百五十石,錢一千一百四十兩,閑良李宗燁,願納租一百二十石,錢一千五十六兩,嘉善方世柱,願納租五百石,錢六百兩,以上三十五人,依事目竝施以實職除授之典是白乎矣,其中權昌彦,係是朝官,似當施以陞敍調用之典是白乎旀,張佑翊段,已經實職,似當施以邊將除授之典是白乎旀,羅得允·金慶采等段,俱已經邊將,似當施以加資之典是白乎旀,綾州幼學梁致永·金斗秋,樂安將仕郞高擎宇,願納錢一千兩,全州嘉善河學潤,願納錢九百兩,靈光折衝申興祚,願納租七百石,長城前五衛將姜祉煥,願納皮牟六百四十石,長興閑良金光義,願納租六百石,靈岩折衝金尙宅,光州幼學朴儉,靈光折衝金鼎煥,願納租各五百石,以上十人,依事目竝施以賞加之典是白乎矣,其中梁致永·金斗秋·高擎宇·朴儉,係是士人,竝卽階帖成給是白乎旀。靈光前巡將李興燁,願納租四百石,高山閑良朴宗國,願納錢六百兩,興陽幼學韓世良,願納租四百十六石,靈岩幼學李再仁,嘉善文致敏,願納租各四百二十石零,求禮幼學王藎輔,私賑租三十石零,錢四百九十五兩,興陽鄕品鄭道運,願納租三百七十石零,南平·全州折衝張文澤,長城嘉善朴榮原,鄕品金位彬,將校吳得哲,南原嘉善鄭鎭哲,茂長幼學全命臣,願納租各二百石,求禮柳喆浩,私賑租四十石零,錢一百五十兩,羅州幼學文贊光,願納租一百石,已上十五人,依事目竝施以帖加成給之典是白乎矣,其中文贊光段,庚午春納穀一千石,已承付職之命,而今又願納,極爲嘉尙,實職待窠,卽爲調用是白乎所,韓世良·李再仁·王藎輔·全命臣·柳喆浩,係是士人,竝卽階帖成給是白乎旀。興德幼學鄭壽國,願納租六十石,依事目施以限十年烟役勿侵之典是白乎矣,竝只係干恩賞,臣曹不敢擅便,上裁敎是白乎旀,其餘閫帥·邊將·監牧官乙良,令兵曹稟處,何如?啓,依回啓施行爲良如敎。
吏曹啓目粘連,觀此慶尙道畢賑狀啓,守令·察訪及士民願納,竝令該曹,考例稟處事,允下矣。取見別單及成冊,則別單中公賑邑咸安郡守安㢞來,赴於被災最甚之後,實有難保朝夕之慮,而私行村里,撫摩安集,及其歲後設賑,抄飢則無濫無漏,分穀則必精必準,殫誠竭力,克有實效,自備牟六百餘石是如爲白有臥乎所,躬執賑政,誠心賙恤,論其實績,極爲嘉尙,合施加資之典是白乎旀。宜寧縣監李謙秀,安詳之治,慈惠之政,足令民恃而無恐,溢目災荒,誠心撫摩,出於民而爲官用者,太半蠲停,窮民賴而安堵,自備穀六百餘石是如爲白乎旀。安義縣監尹聲大,綜理不遺巨細,誠意可謂到底,非但設賑後抄拔之適宜,穀物之精實,催科之節,不弛不亟,務得其宜,閭里無驛騷之患,公穀有實捧之效,其爲災民保存之實效,實無減於捐廩補賑是如爲白有臥乎所,上項兩邑守令,似當施以準職除授之典是白乎旀。蔚山府使朴宗民,簡潔之政,以約己爲本,慈諒之治,以恤民爲先,其他爲民紓力,靡不庸極,民以賴活,自備穀七百餘石是如爲白乎旀。咸陽郡守金芝淳,雖當大無之年,民恃而無恐,抄飢則無濫,分穀則必精是如爲白乎旀。三嘉縣監洪鼎燮,本縣昨秋歉荒,無異於沿邑,而地非近沿,商舶之所未到,隣境俱歉,且無移轉之道,自秋預爲經紀,賑穀不至匱乏,抄飢則分饋之節,亦皆一一躬檢,飢口賴以得活是如爲白乎旀。比安縣監玄仁福,弊邑歉荒,着手無地,而躬行閭里,慰撫安集,抄飢而不委里任,分穀則無一麤荒,悉心奉公,極爲嘉尙是如爲白有臥乎所,上項四邑守令,似當竝施以陞敍調用之典是白乎旀。龍宮縣監宋啓洙,綜核之政,撫摩之方,本自得宜,民情恃而安堵,抄飢之節,精而無漏,分賑之政,厚而遵式是如爲白乎旀。咸昌縣監金熙臣,抄飢之政,不委吏鄕,當賑之民,無一遺漏,穀物則精實是如爲白乎旀。興海郡守趙濟民,抄飢分賑,皆以實心,災荒雖甚,克治濟活之效是如爲白有臥乎所,上項三邑守令,似當竝施以兒馬帖賜給之典是白乎旀。沙斤察訪朴蓍淳,勤幹精詳,足以了事,分還分穀,俱不匱乏,以若薄廩,自備百餘石穀物,公賑以外,濟活者甚多是如爲白有臥乎所,殘郵捐廩,濟活甚多,宜有拔例論賞之擧,似當施以守令除授之典是白乎旀。願納人別單中永川前五衛將李有亨,願納租三千石是如,前後補賑之數,若是夥然,不可無拔例激勸之擧,似當施以邊將除授之典是白乎旀。密陽幼學白思仁,願納各穀一千五百三十九石零,梁山出身鄭正旭,願納各穀一千三百三十九石零,安義幼學申光鶴,願納各穀一千三百五十八石,幼學孟道性,願納租一千三百二十石零,泗川幼學張喆籌,願納各穀一千六百六十石零,金海前五衛將尹殷臣,願納牟一千五百石,醴川嘉善姜順國,願納租一千石,已上七人,依事目施以實職除授之典是白乎矣,其中尹殷臣段,已經實職,似當施以邊將除授之典是白乎旀。淸河將仕郞郭時柱,願納錢二千兩,貿租五百石,東萊折衝李宜福,願納本米五百石,金海幼學金致聲,願納錢一千二百兩,貿租七百石,嘉善李德成,願納錢一千兩,貿穀五百八十三石零,上項四人,補賑石數,雖有多寡之別,而旣入於道臣別單中是白遣,且本道昨年歉荒,振古所無,五百石貿納之錢,少不下千兩,則足可比他道之千石是如,一體施以實職除授之典,恐合事宜是白乎旀。成冊中熊川幼學權尙平,願納錢八百十兩,依事目施以賞加之典是白乎旀。淸道幼學朴增耆,願納錢五百兩,東萊校生宋華辰,願納錢四百兩,淸道幼學千日聲,閑良尹德和,咸陽幼學鄭曦,願納錢三百兩,淸道幼學金宗嶽,願納錢二百五十兩,幼學金貴鼎,願納錢二百兩,東萊閑良金長碩,前巡將白尙繪,願納錢各一百六十八兩,慶山幼學全聖來,願納組五十石,錢一百六十兩,馬道亨·李聖寶,比安校生金元奎·李守一·朴春發,願納錢各二百五十兩,咸陽幼學鄭福龍·金有泰·金甫行,願納錢各二百兩,河大澄·河漢一,願納錢各一百五十兩,巨濟幼學鄭誠復,私願租一百五十石零,梁山幼學朴基宅,私願租一百二石,巨濟幼學金就榮,私願租一百四十六石,金光永,私願租一百四十三石零,義興閑良崔興祿·朴南璃,願納各穀各一百石,已上二十六人,依事目竝施以帖加成給之典是白乎矣,其中權尙平·朴增耆·千日聲·金宗嶽·金貴鼎·全聖來·馬道亨·李聖寶·鄭曦·鄭福龍·金有泰·金甫行·河大澄·河漢一·鄭誠復·朴基宅·金就榮·金光永等,係是士人,郞階帖成給是白乎旀。義興閑良林世文,新寧幼學申福命·韓寶劍,三嘉幼學金贊成,泗川幼學金養河,慶山幼學金東曄,願納租各五十石,三嘉幼學朴承翊,閑良崔加美,願納租各六十石,已上八人,依事目竝施以限十年烟役勿侵之典是白乎旀。永興官奴孟三,願納稷一百石,令本道從厚施賞是白乎矣,竝只係于恩賞,臣曹不敢擅便,上裁敎是白乎旀。別單中淸道金日達,願納各穀一千二百七十九石零,慶州驛吏吳興大,願納租七百八十六石零,三嘉驛吏金尙國,願納租五百六十石,金海驛吏林鶴盛,願納錢一千二百兩,成冊中昌樂驛民姜思昌,願納錢一百二十兩,金和雨,願納錢一百四兩是如乎,右項金日達等六人段,其所補賑,摠爲可尙,渠輩所願,只在免役,似當許施是白乎矣,驛屬頉役一款,非臣曹所管,與閫帥·邊將·監牧官乙良,令兵曹稟處,何如?判付啓,依回啓施行爲良如敎。
上在昌德宮。停常參·經筵。
藥房都提調韓用龜,提調金履陽,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
備忘記,忠淸監司洪奭周下直,長弓一張,長箭一部賜給。
傳于徐鼎輔曰,藥房入侍,大臣·閣臣同爲入侍。
傳于徐鼎輔曰,忠淸監司入侍。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于韓兢履曰,只推。
韓兢履啓曰,玉堂上下番俱空,已爲閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于韓兢履曰,只推。
韓兢履啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,以爲推移入直之地,何如?傳曰,允。
鄭元容啓曰,行大司憲金羲淳,掌令林景鎭,持平朴鳴和牌不進,執義崔時淳,掌令姜世白在外,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于鄭元容曰,只推。
以漢城府民家頹壓別單,傳于李愚在曰,恤典,令該曹,卽爲分給事,分付。
李愚在,以禮曹言啓曰,卽接貞陵參奉所報,則今當暴雨連日霔下之後,本陵陵上右邊曲墻內面一間餘,竝與瓦子頹壓云矣。陵上曲墻,有此頹壓之患,不可無慰安之擧。慰安祭,不卜日,來初二日設行,而修改之節,本曹堂上·郞廳進去奉審後稟處,何如?傳曰,允。
又以禮曹言啓曰,郊壇四孟朔遣禮郞,看審有無頉草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先蠶壇·祈雨壇·馬祖壇·司寒壇·厲壇,壇上及四面紅箭門·墻垣·階砌,俱爲無頉,而先農壇,西邊紅箭門柱根腐傷,雩祀壇,西邊紅箭門柱根塗灰剝落,漢江壇,南邊紅箭門頹圮,卽爲修改事,分付該監,而此後看護等節,另加申飭之意,敢啓。傳曰,知道。
鄭元容,以都摠府言啓曰,今日辰時量,明光門西邊內宮墻一間許,缺落之意,敢啓。傳曰,知道。
又以兵曹言啓曰,卽接北所衛將閔植牒報,則明光門西邊內宮墻一間許,半邊缺落云。爲先令紫門監,以杻把子及長木,堅實圍排,而此與全頹有異,弘化門入直軍,輪回晝察夜巡之意,敢啓。傳曰,知道。
又以訓鍊都監言啓曰,因兵曹草記,明光門西邊內宮墻一間許半邊缺落處,弘化門軍五名除出,限修築間,輪回晝察夜巡之意,敢啓。傳曰,知道。
又以兵曹言啓曰,卽接東道參軍南允東牒報,則御營廳所授興仁門北邊第三城廊近處體城三間許頹圮云。爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內興仁門北邊第三城廊近處體城三間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則今方擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以備邊司言啓曰,卽見戶曹所報,則以爲,本曹經用中米穀不足,洽滿五萬餘石。如此遑汲之時,大米·小米,有非暇擇,而兩西小米,成就最早,非久當納,就兩道所在京外某衙門公耗作錢中,小米各五千石,分劃於沿邑,擇其先捧極精者,準量出給,以爲未凍前運來之地,價本則依詳定貿取,而京衙門所納,自本曹從便換送,該營所管,則以本曹年例上納中計除爲辭矣。度支事情,政在悶急,實無他容措之勢。今此所請,不過應作錢中,從便推移,以本色推用,從詳定還報,在該司元無所失,在本曹猶可紓急,依所報許施,何如?傳曰,允。
又以備邊司言啓曰,卽見戶曹所報,則以爲,本曹經用,茫無涯畔,今以未上來之稅穀,假量分排,僅支十月料祿而止,必得米五萬餘石太五千餘石,然後冬春料祿,始可塗抹,而若非近沿留餉,則萬無氷塞前運來之道。就湖西雙樹·安興水營等處所留軍餉城餉中,米一萬五千石太三千石,卽爲許劃外,此目下時急所需之不足者,錢爲十餘萬兩,木爲七百餘同,而無他措劃之路。諸道賑餘穀中,湖西折米一萬石,湖南折米二萬石,嶺南折米二萬石,關東折米五百石,劃付本曹,從便作錢,以補經用爲辭矣。度支經用之消縮耗竭,誠非一夕之故,而見今事勢,轉至竿頭,至有劃軍餉頒祿料之請,言念國計,誠爲哀痛。第今諸路事情,在在穀竭,欲於留庫中劃出,未寒前轉輸,則捨此湖西餉穀,更無從他着手,姑就雙樹·安興餉穀留庫中,大米五千石太二千石,從便分排,期於九月內一齊船運之意,分付該道。餉穀事體,旣嚴且重,暫時移劃,雖爲權宜之政,一委空蕩,終非備預之道,本道賑餘穀中,推移換錄,以爲及時充補之地。至於四道賑餘穀請得,亦出於迫不得已之故,而近年以來,諸道穀簿,漸就空虛,俱有不閱之歎。中外緩急,雖有輕重之異,而一視之政,不宜偏重。湖南折米一萬石,嶺南折米一萬石,湖西折米五千石,劃付本曹,以爲從長取用之方,何如?傳曰,允。
又以義禁府言啓曰,時囚罪人姜致浩,杖一百收贖,告身盡行追奪,流三千里定配照律公事判付內,依允事,命下矣。姜致浩,杖一百收贖,告身盡行追奪,平安道安北縣,流三千里定配,而以議啓辭意,具罪目,依例發遣府羅將,押送配所,何如?傳曰,允。
李愚在,以賑恤廳言啓曰,中部昌廛行廊契任掌金貞根,今月二十九日,本洞路傍,得一歲遺棄男兒,同里居良女金召史,欲爲收養,南部蓮城尉契任掌許得,今月二十九日,本洞路傍,得一歲遺棄男兒,同里居良女金召史,欲爲收養,北部司宰監上牌契任掌趙好大,今月二十九日,本洞路傍,得二歲遺棄男兒,同里居良女黃召史,欲爲收養,部契任掌裵仁福,今月二十九日,本洞路傍,得一歲遺棄男兒,良女崔召史,欲爲收養,齋洞契任掌李春福,今月二十九日,本洞路傍,得一歲遺棄男兒,同里居私婢今連,欲爲收養,貧不自食,皆願受料,告于本部,自各該府,同日牒呈,故依節目,竝爲給料,使之乳養之意,敢啓。傳曰,知道。
大護軍趙德潤疏曰,伏以,日昨有事社稷,召牌屢降,事會迫急,雖不得不黽勉趨膺,而自顧廉防,慙負交中。卽者秋享亞獻官,又循例見差矣,暫時副急,容有可諉,晏然蹲仍,斷無是理。微末去就,不合屢瀆,而方社駿奔,職在司存,蠢動旣無其路,嗚呼,在所不已,且臣數日前,重經暑癨,仍成泄痢,委頓床簀,晝夜叫楚,醜穢之狀,難以枚陳。縱使臣無他情勢,卽此病狀,誠無以奔走自效於馨香薦祼之列,況此危蹙之踪,憂畏之私,不敢自同於平人者乎?玆敢略入文字,仰瀆宸嚴。伏願聖明,亟令該曹,享官變通,亦將臣所帶社稷提擧之任,趁時刊改,以便公私,不勝幸甚。臣無任云云。答曰,省疏具悉。疏辭許令該曹改付標。卿其勿辭行公。
敎忠淸監司洪奭周書。王若曰,官惟民牧,非賢曷治?政以學優,煩卿暫出,輟邇列於夙夜,毗隆寄於旬宣。惟卿,公孤相承,忠貞世篤,孝友篤備內行,醇謹早服庭敎。聰明則該括乎錢穀甲兵,而運之以籌謨,議論則縱橫於墳典邱索,而本之以經術,資啓沃如范淳夫之眞侍講,備顧問如虞世南之行祕書。以先王則哲之明,華褒屢發於筵席,逮近年歷試之遍,雅望推重於朝廷,內而賓冑筵而參佐天曹,外而吏西府而直指東都贊宏謨於廊廟,豈欲舍之?擇良才於屛藩,要得重耳。眷玆湖右,翰于吾東。衣冠詩·禮之相傳,其民多故家世族,麻絲粟米之所出,厥壤接三輔兩南。七八歲以來,饑饉殆歲荐至,五十邑之內,流亡無邑靡然。綱紀頹而民志益渝,簿書紊而吏奸滋甚。河內之粟屢發,倉廩皆虛,石村之吏橫行,徵索方急。殷憂若中流之失檝,難以歲登而少紓,輿情若重病之望醫,不以賑畢而有間。顧朝家懷保之政,雖不及於昔年,若弊局蘇救之方,亦無責於長吏。疇若予采,曰惟汝諧。玆授卿以忠淸道觀察使兼兵馬水軍節度使巡察使公州牧使,卿其勉恢令圖,期稱殊眷。勿寬以弛,勿明以苛,非廉不威,非公不服。所先務者,逋案漏戶之査其實,所當察者,滯訟疑囚之得其情。守宰之化貪爲廉,卿所言者,小民之回咷爲笑,予所望焉。至若通變設施,自有稟處裁斷。於戲,擧筆不忘規諫,歐陽曾在翰林,攬轡慨然澄淸,孟博今官刺史,舞彩衣於棠舍,安仁奉輿,望五雲於楓宸。子牟戀闕,吾且召矣。卿其欽哉。故玆敎示,想宜知悉。檢校直閣知製敎鄭元容製進。
乙亥七月二十九日辰時,上御大造殿。藥房入診,大臣·閣臣承候,忠淸監司同爲入侍時,都提調韓用龜,提調金履陽,副提調金敎根,記事官李若愚鄭基善·金道喜,右承旨徐鼎輔,記事官朴齊明,右議政金思穆,提學徐榮輔,檢校直閣徐俊輔·鄭元容,檢校待敎朴宗薰·李龍秀·李鶴秀,忠淸監司洪奭周,以次進伏。醫官吳千根·秦東秀·卞之錞·洪旭浩·鄭重周·朴器成·李命運,進伏楹外訖。用龜曰,秋雨差過,恐或痒稼,旋卽開霽,日氣淸明,民事甚幸,聖體,若何?上曰,一樣矣。用龜曰,王大妃殿氣候,何如?上曰,各殿宮氣候一樣矣。上命醫官入診,旭浩·命運入診訖,退伏奏曰,脈候左右三部調均矣。上曰,忠淸監司進前奏職·姓名,奭周進奏,上曰,下去着實爲之。水原留守徐榮輔曰,陵園所樹木疏剔之限,旣滿於昨年,而今年因前留守狀請,更爲五年退限矣。臣意則已往疏剔,旣已多年,目今疏密,恐無礙於長養。且當初十年定限,必有商量,限滿之後,不必加年,姑觀數年,更詳處之似好,故敢此仰達矣。上曰,依爲之。出擧條惠慶宮進服白朮散停止,香橘飮一貼煎入事。出榻敎上命退,諸臣以次退出。
上在昌德宮。停常參·經筵。
惠慶宮進服白朮散,依前方,自今日五貼式,日次製入事,榻前下敎
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,來初五日朝參日次,而社稷大祭齋戒相値,頉稟之意,敢啓。傳曰,知道。
趙晉和啓曰,文臣製述,以何日爲之乎?敢稟。傳曰,明日春塘臺,命官爲之。
又啓曰,文臣製述,春塘臺命官爲之事,命下矣。何大臣進去乎?敢稟。傳曰,領議政進去。
命官領議政有頉代,傳于趙晉和曰,命官左議政進去。
禮曹,今八月初九日王世子生辰,宗親·文武百官以黑團領,熙政堂權停例行禮事,知委擧行,何如?啓。權停爲良如敎。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
又啓曰,事變假注書白思坤身病猝重,勢難察任,今姑改差,何如?傳曰,允。
白思坤改差,代以李衡柱爲假注書。
徐鼎輔啓曰,行大司憲金羲淳,掌令林景鎭,持平朴鳴和牌不進,執義崔時淳,掌令姜世白在外,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于徐鼎輔曰,只推。
以忠淸監司趙貞喆狀啓,進上生松茸·早紅柿子,節序太早,限內不得封進,惶恐待罪事,傳于趙晉和曰,勿待罪事,回諭。
趙晉和,以吏曹言啓曰,今此文宣王釋奠祭祭官中時無職名人員,令該曹口傳付軍職,何如?傳曰,允。
兵曹口傳政事,副司果李魯新·洪益聞竝單付。
趙晉和,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
徐鼎輔,以備邊司言啓曰,本司武郞廳李書彬,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以兵曹言啓曰,羽林衛將李緯坤,五衛將申協,慶熙宮衛將沈宜恭,俱以身病猝重,時月之內,勢難供職,呈狀乞遞,守門將南獻圭,除授過限未入仕,竝改差,何如?傳曰,允。
又以訓鍊都監言啓曰,本局別將徐有鳳,身病甚重,勢難察任,改差,何如?傳曰,允。
兵曹啓目粘連,慶尙監司李存秀畢賑狀啓賑恤廳·吏曹回啓,驛屬頉役閫帥·邊將·監牧官,令兵曹稟處事,啓下矣。取見其別單及成冊,則公賑中前左兵使申綗,自備各穀爲三百八石零,前左水使梁垸自備各穀爲一百四十一石零,前右兵使朴基豐自備各穀爲一百三石零是如爲白臥乎所,當此歉荒之歲,捐廩濟活,俱極可嘉,而閫帥事體,與邊將有異,置之是白乎旀,邊將·監牧官等自備各穀,多者不過爲五十石以下,少者僅爲十石內外,以此數少之穀,不可論賞,竝只置之爲白乎旀。願納中淸道驛吏金日達各穀爲一千二百七十九石零,救急錢爲一百兩,慶州驛吏吳興大租爲七百八十六石零,三嘉驛吏金尙國租爲五百六十石,金海驛吏林鶴盛錢爲一千二百兩,成冊中昌樂驛民姜思昌錢爲一百二十兩,金和白錢爲一百四兩是如爲白臥乎所,上項六驛屬之出義,雖甚可尙。渠輩所願,俱在免役是白乎所,驛屬之頉役,雖無法典,當此大歉,不可膠守常例,金日達·吳興大·金尙國·林鶴盛等四人段,竝只依近例從願免役之意,分付該道道臣是白乎旀,姜思昌·金和白等段,亦令本道施賞之意,一體分付,何如?判付啓。依允。又啓目粘連,觀此全羅監司金啓溫畢賑狀啓本,私賑中左水使李尙謙自備各穀爲五百三石,法聖僉使柳相穆自備各穀爲四百四十五石,順天監牧官金尙愼自備各穀爲三百六十九石是如爲白有臥乎所,當此荐歉之歲,捐出廩餘,濟活窮民,俱合奬勸是白乎矣,閫帥則與邊將有間,左水使李尙謙段,置之是白乎旀,法聖僉使柳相穆段,以鎭將,自備之穀,殆近半千石,雖極可尙,係是分內事,私賑不得請賞,近成已例,亦爲置之是白乎旀,順天監牧官金尙愼段,已自司僕寺草記,請賞蒙允,今姑勿論,何如?判付啓。依允。
上在昌德宮。停常參·經筵。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于韓兢履曰,命官左議政有頉代,禮曹判書鄭尙愚爲之。
傳于韓兢履曰,讀券官刑曹判書金蓍根,命官爲之。
傳于韓兢履曰,文臣製述入格人,依例捧傳旨。
以校理徐憲輔,副校理趙琮鎭·趙萬永,修撰兪應煥再牌不進罷職傳旨,傳于韓兢履曰,只推。
韓兢履啓曰,玉堂上下番俱空,已至閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝卽牌招,以爲推移入直之地,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于韓兢履曰,只推。
徐鼎輔啓曰,行大司憲金羲淳,掌令林景鎭,持平朴鳴和牌不進,執義崔時淳,掌令姜世白在外,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于徐鼎輔曰,只推。
韓兢履,以奎章閣言啓曰,景慕宮望廟樓今秋大奉審,臣鶴秀與本宮提調金履陽,進詣展謁,奉審無頉之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
韓兢履,以賑恤廳言啓曰,謹依漢城府民家頹壓別單判付,南部字內全家頹壓二戶,各錢二兩,壓死一人,錢二兩,布一疋,依例題給之意,敢啓。傳曰,知道。
知事沈象奎疏曰,伏以,臣病淹懵昧之中,卽伏見吏曹移帖,以臣差景慕宮秋享獻官。祀典之重,有事爲榮,祼薦之列,獲與是幸,則其敢不竭蹶趨承,而臣於近項,釁殃洊禍,慘毒窮酷,遂成奇祟,葸葸若朝暮盡者,如內閤起居,伸誠瞻覲,亦不能强一進身,居已久矣。尋常耿切,一縷如結,卽使臣適無甚病,其委廢之狀已如此,況今重患泄痢,醜穢澌綴,形症俱惡,實無以自力於駿奔之末,而尤不可擬議於齋潔之地,玆不得不短章冒籲。伏乞聖慈,特垂愍矜,令該曹改標原單,以重享儀,仍治臣瀆擾之罪,以昭法紀焉。臣無任云云。答曰,省疏具悉。疏辭許。令該曹改付標。
左副承旨李愚在疏曰,伏以,臣猥以菲姿,偏蒙恩造,承宣殆無虛月,承奉於出納之際,隨參於起居之班,恩至渥矣,榮且極矣,感戴如天,圖報無地,惟當筋力爲事,夙夜供職,而臣之八耋老母,方在臣兄延安任所,衰病轉甚,寧日恒少,遠離曠省,居常憂煎,昨纔公退,得接專伻所報,則臣母新經暑証,近又失攝,寒熱交攻,飮啖全却,委頓床笫,長時昏沈,或有醒覺之時,則欲見臣面,促以歸護。臣自聞此報,心神飛越,按住不得。玆敢忙陳短章,徑發覲行。伏乞天地父母,特垂諒察,先治臣瀆擾之罪,亟遞臣所帶之職,以肅朝綱,以安私分,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,江原監司李廷奎下直,長弓一張,長箭一部賜給。
傳于鄭元容曰,江原監司留待。
傳于鄭元容曰,江原監司入侍。
鄭元容啓曰,玉堂上下番俱空,已爲閱月,事極未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,允。
以校理徐憲輔,副校理趙琮鎭·趙萬永,修撰兪應煥牌不進罷職傳旨,傳于鄭元容曰,只推。
鄭元容啓曰,玉堂上下番俱空,已爲閱月,事甚未安。校理徐憲輔,副校理趙琮鎭·趙萬永,修撰兪應煥,旣有只推之命,竝更牌招,推移入直,何如?傳曰,竝許遞,前望單子入之,待下批牌招察任。
玉堂前望單子入之,校理趙琮鎭,副校理金箕殷·韓用儀,修撰李垿落點。
鄭元容啓曰,今日文臣製述時,典籍李趾秀入於赴試擧案中,書啓捧入之後,謂已下鄕,不爲赴試,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
注書李若愚病,代以南履懋爲假注書。
南履懋有頉,代以李寅溥爲假注書。
李寅溥有頉,代以柳幼麟爲假注書。
鄭元容啓曰,行大司憲金羲淳,掌令林景鎭,持平朴鳴和牌不進,執義崔時淳,掌令姜世白,持平一員未差,監察茶時之意,敢啓。傳曰,知道。
以大司諫尹行頤,司諫洪百儀,獻納金洛龍,掌令林景鎭,持平朴鳴和牌不進罷職傳旨,傳于鄭元容曰,只推。
鄭元容啓曰,行都承旨金敎根不爲仕進,左承旨趙晉和式暇,右承旨徐鼎輔受由,左副承旨李愚在受由在外,右副承旨韓兢履須資出去,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金敎根不爲仕進,左承旨趙晉和式暇,右承旨徐鼎輔受由,左副承旨李愚在受由在外,右副承旨韓兢履牌不進,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批牌招察任。
承旨前望單子入之,韓致應·柳河源·洪遇燮·申星模·韓耆裕落點。
以右副承旨韓兢履牌不進罷職傳旨,傳于鄭元容曰,只推。
鄭元容,以備邊司言啓曰,全羅兵使尹郁烈,以其親病,屢狀乞遞。親病旣如是,則不可强令察任,改差,何如?傳曰,允。令該曹口傳差出,催促下送。
兵曹口傳政事,以徐鳳淳爲全羅兵使。
鄭元容,以義禁府言啓曰,成均館典籍李趾秀拿處事,傳旨啓下矣。李趾秀下去忠淸道沃川地云,依例發遣府羅將拿來,何如?傳曰,待待命拿囚。
鄭元容,以左邊捕盜廳言啓曰,本廳兼從事官朴升煥身病猝重,勢難察任,今姑改差,何如?傳曰,允。
禁府啓目,延安府使李魯在原情云云。問目內辭緣,惶恐遲晩,刑推得情,何如?判付啓,除刑推議處爲良如敎。又啓目,咸悅前縣監金炳文原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,部將李恒五原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
右承旨徐鼎輔疏曰,伏以,臣之八耋老母,疾病侵尋,長在床褥,臣之曠日離側,實無其望。向於見職除拜之初,猥暴情懇,得蒙由暇,感激恩私,安心救護,而由限遽滿,違傲是懼,不得不黽勉赴公,間或持被,而朝接家信,則臣母所患諸症,夜來添加,飮啖全却,氣息凜綴,伻書踵至,促臣歸視,方寸煎灼,按住不得。玆敢又陳短章,仰瀆崇嚴。伏乞聖慈,俯鑑至切之情,亟遞所帶之銜,以便歸護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
敎江原監司李廷奎書。王若曰,眷臬司而擇通鍊之才,責重方面,撤邇班而畀按察之任,簡由予心,委以關東,無出卿右。念彼江原一域,卽是山海要衝。作股肱於邦畿,利盡東海,控咽喉於嶺阨,地據上流。其産則賤魚鮮而重松蔘,每患厚征之弊,其壤則小膏腴而盡磽确,自多失稔之時。況近歲呰窳之轉深,哀彼卄六州黎庶,故來旬保釐之尤重,安得二千石循良?惟卿,姿本簡恬,知又綜密。忠貞世襲於賢祖,綽然有大家規模,蜚英早登於淸朝,守之以古人澹泊。嚮者鄕廬之置散,若無意於榮途,近日經筵之周旋,蔚有藉於文識。苟欲試才於盤錯,莫如委任於屛藩。玆授卿以江原道觀察使兼兵馬水軍節度使巡察使原州牧使。卿其祗服洪恩,克展素抱。黜陟則無憚大吏,察豈遺於秋毫?撫摩則徧及小民,謠復興於春脚。瘠土之民固易於嚮義,所宜先敎化而後政刑。方岳之責專在於懷綏,亦當課農桑而均賦稅。其餘裁稟,卽有彝章。於戲,一路爭瞻於福星,民以得重,萬里不遠於宸陛,卿其殫誠。故玆敎示,想宜知悉。知製敎李顯默製進。
乙亥八月初三日卯時,上御大造殿。江原監司入侍時,同副承旨鄭元容,記事官李若愚·鄭基善·金道喜,江原監司李廷奎,以次進伏訖。上曰,江原監司進前。廷奎進奏職·姓名,上曰,下去善爲之。元容曰,吏曹判書韓用鐸,謂以有事先壠,陳疏徑行,原疏則依例還給,而冢宰重任也,去就所關,與庶官自別,而不請由暇,拜章尋鄕者,事涉徑遽,推考,何如?上曰,依爲之。出擧條元容曰,近日春坊有窠時,每有前望單入之之敎,而凡官職前望之以曾經仕通人長望修正者,未經稟前,自該曹不得爲之。故每以備三望受點之望單入啓者,事甚苟簡矣。三司長望,旣有可援之例,此後則春坊亦以長望修正之意,分付該曹,恐好矣。上曰,依此爲之,可也。元容曰,密匣出納,法意謹嚴,而近見密匣之下者,則或有紙封坼解,櫃鎖改封之時,出納之際,豈不有疎虞之慮乎?此後若有如此之時,則密匣封紙,每踏小啓字以下,俾存審愼之意,恐好。故敢達矣。上曰,當如是爲之矣。基善曰,臣適登筵席,以職掌事有所仰達矣。本館辛未回祿後,列聖朝實錄,只餘六函,而移奉無處,不得已權安於弘文館登瀛閣,今已五年之久矣。以本館之未及重建,尙未行曝曬之節,曝曬法意,自有年限之定式,事體愼重,不在函數之多寡。且近年以來,屢經霖雨,曝曬擧行,尤不容少緩。自本館不多日內,擇日爲之,似好。故敢此仰達矣。上曰,依此爲之。仍命廷奎先退。元容曰,江原監司宣別諭,何以爲之乎?上曰,出去爲之,可也。又命退,承史以次退出。
上在昌德宮。停常參·經筵。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,竝許遞,前望單子入之,待下批牌招察任。
傳于洪遇燮曰,傳香承旨馳詣文廟,奉審摘奸以來。
以同副承旨韓耆裕牌不進罷職傳旨,傳于洪遇燮曰,只推。
洪遇燮啓曰,明日社稷節祭,傳香禮房承旨當爲齋宿。同副承旨韓耆裕,卽爲牌招,何如?傳曰,允。
傳于洪遇燮曰,有實故春坊許遞,前望單子入之。
輔德前望單子入之,洪羲俊落點。
臺諫前望單子入之,大司憲林漢浩,大司諫宋祥濂,執義崔時淳,司諫趙台榮,掌令李奎鎭·李在璣,持平任文白·韓啓玉,獻納趙民和,正言洪遠謨·李濟翼落點。
傳于韓耆裕曰,副校理韓用儀落點勿施,前望單子入之。
玉堂前望單子入之,副校理李羲俊落點。
以副校理金箕殷再牌不進罷職傳旨,傳于韓耆裕曰,只推。
以校理趙琮鎭,修撰李垿牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至閱月,事甚未安。校理趙琮鎭,修撰李垿,旣有只推之命,與新除授副校理李羲準,一體牌招,以爲推移入直之地,何如?傳曰,允。
又啓曰,副校理金箕殷旣有只推之命,一體牌招,何如?傳曰,允。
以校理趙琮鎭,修撰李垿牌不進罷職傳旨,傳于韓耆裕曰,只推。
以副校理金箕殷牌不進罷職傳旨,傳于韓耆裕曰,只推。
鄭元容啓曰,行大司憲林漢浩差祭,執義崔時淳,掌令李奎鎭·李在璣,持平韓啓玉在外,任文白牌不進,監察茶時之意,敢啓。傳曰,知道。
韓耆裕啓曰,吏曹郞廳來言,守令多窠,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書韓用鐸在外,參判金魯敬,參議鄭觀綏俱以病不來,不得開政云。參判·參議,竝卽牌招,何如?傳曰,允。
獻納趙民和啓曰,臣言議風采,初不近似於淸朝耳目之任,而納言特除,忽下於夢想之外,臣感激恩私,怵畏義分,雖不得不章皇出肅,而第臣於合啓中,竊有私義之不可聯參者。屢叨臺銜,以此引避,輒蒙體諒之恩,今臣處義,前後無異,以此情踪,其何可一刻晏然於臺次乎?請令遞斥臣職,答曰,依啓。
傳于韓耆裕曰,發遣吏郞,諸執事請齋與否,摘奸以來。
韓耆裕,以禮曹言啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,以今月初旬擇入。
又以禮曹言啓曰,以太廟秋展謁取稟草記,傳曰,以今月初旬擇入事,命下矣。殿謁吉日,令日官池景泌推擇,則今八月初六日爲吉云,以此日定行乎?敢稟。傳曰,以初十日爲之。
又以禮曹言啓曰,景慕宮展謁,每以孟春·孟秋定式取稟矣,今秋展謁吉日,以何間推擇乎?敢稟。傳曰,以今月初旬間擇入。
柳河源,以兵曹言啓曰,今八月初六日社稷大祭時,守門當爲塡差,而本曹郞廳,都摠府郞廳,排擬無路,依定式,軍門將官,代差以入之意,敢啓。傳曰,知道。
又以右邊捕盜廳言啓曰,軍官所佩通符,自有所重,雖大臣·卿宰,不得任意推治,英廟朝受敎,極其嚴截,而去夜二更量,都巡兵曹郞廳,逢着行巡軍官,謂以言辭之不遜,欲奪通符而決棍,則因軍官之據理不納,至於曳入本曹,刀割腰帶,勒奪通符,仍爲棍治,翌朝使書吏,袖送通符於臣所。事未前有,大關後弊,當該兵曹郞廳,令該府拿問處之,何如?傳曰,允。
上在昌德宮。停常參·經筵。
藥房都提調韓用龜,提調金履陽,副提調韓耆裕啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
柳河源啓曰,備邊司郞廳來言,今日賓廳日次,而社稷大祭齋戒相値,不得來會云矣,敢啓。傳曰,知道。
傳于鄭元容曰,藥房入侍,大臣·閣臣同爲入侍。
傳于韓耆裕曰,禮房承旨馳詣社稷,奉審摘奸以來。
韓耆裕啓曰,卽者檢閱金道喜以其親病,陳疏徑出,原疏以社稷大祭齋戒,纔已退却矣。所當直捧禁推傳旨,而此與無端徑出有異,推考,何如?傳曰,允。
又啓曰,卽者檢閱鄭基善謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
申星模啓曰,受押單子,何等體重,而景慕宮秋享大祭受押單子中,大字漏落不書,事極踈忽,萬萬駭然。臣之矇然捧入,不勝惶悚,而當該香室官員,所當重勘,而本院請推之外,無他可施之罰,何以爲之?敢稟。傳曰,拿處。
韓致應啓曰,吏曹參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議,只推,一體牌招。
傳于韓耆裕曰,輔德·兼說書許遞,今日政差出。
傳于韓致應曰,見窠皆令今日政差出。
韓致應,以吏批言啓曰,兼侍講院說書,今當差出,而前望中只有二人,以二望擬入之意,敢啓。傳曰,知道。
有政。吏批,判書韓用鐸在外,參判金魯敬牌不進,參議鄭觀綏進,左副承旨申星模進。啓曰,判書韓用鐸在外,參判金魯敬牌不進,小臣獨政未安,何以爲之?敢稟。傳曰,只出緊任。以趙萬永爲獻納,金陽淳爲兼文學,金逌根爲刑曹參議,朴宗球爲平市令,金履鋼爲軍資奉事,金喆淳爲伊川府使,南漢喆爲通津府使,徐殷輔爲龍仁縣令,李命緖爲咸平縣監。咸安郡守安㢞今加通政加資事,承傳。
再政。以元在明爲輔德,李好敏爲左參贊,李止淵爲戶曹參議,兪漢寔爲繕工副正,黃萬齡爲司藝,李進奎爲司䆃僉正,李亨會爲顯陵令,尹範五爲慶基殿令,柳榮輔爲司錄,趙鎭壽爲刑曹正郞,李鍾遠爲氷庫別檢,金道喜爲兼說書。奉常直長單鄭郁東,成均博士二單卓瑊·洪倫煥,承文博士單鄭郁東,承文副正字單李菡甲。
三政。以李止淵爲承旨,李寅升爲健元陵參奉。
四政。以洪義浩爲工曹判書,柳鼎養爲戶曹參議,徐洛修爲漢城庶尹,元錫玄爲典簿,鄭謙容爲敦寧主簿,金宗鉉爲禁府都事,鄭是容爲宗廟令。
兵批,行判書南公轍病,參判申溆病,參議鄭景祚差祭,參知李基崇進,右承旨柳河源進。大護軍金羲淳,護軍金敎根,副護軍尹行頤·趙晉和·徐鼎輔·李愚在·韓兢履·權丕應·尹郁烈,副司直洪百儀·姜世白·林景鎭·金洛龍·趙民和·朴鳴和·徐憲輔·趙萬永,副司果權中淸·申綽·兪應煥·金命寬,副司勇白思仁·申光鶴·孟道性·張喆籌·郭時柱·金致聲·黃一洙·徐有滿·任洙·文東憲·金仁寶·崔性全·裵翼臣·金益賢·李義敬·蘇禮述·申在岳·林世鎭·李義集·金基圭,已上竝單付。
韓耆裕啓曰,玉堂上下番俱空,已至閱月,事甚未安。校理趙琮鎭,副校理金箕殷,修撰李垿,旣有只推之命,竝卽牌招,以爲推移入直之地,何如?傳曰,允。
以副校理金箕殷,修撰李垿牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至閱月,事甚未安。副校理金箕殷,修撰李垿,旣有只推之命,竝更牌招,推移入直,何如?傳曰,允。
申星模啓曰,行大司憲林漢浩牌不進,執義崔時淳,掌令李奎鎭·李在璣,持平韓啓玉在外,任文白傳旨未下,監察茶時之意,敢啓。傳曰,知道。
以正言洪遠謨·李濟翼,持平任文白牌不進罷職傳旨,傳于申星模曰,只推。
柳河源,以兵曹言啓曰,今八月初十日大駕詣宗廟展謁時,何營軍兵隨駕,何營軍兵留陣,而禁·御兩營鄕軍則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓將率步軍七哨,馬軍二哨爲先廂,禁將率訓局步軍三哨,御營騎士一番爲後廂,留營·留陣,竝置之,扈衛軍官,置之,禁軍二番隨駕。景慕宮展拜時,因用此例,留陣則御營廳騎士一番,京軍一哨,御將率領,可也。
乙亥八月初五日辰時,上御大造殿。藥房入診,大臣·閣臣承候入侍時,都提調韓用龜,提調金履陽,副提調韓耆裕,記事官朴齊明,記注官李昌瑞,記事官鄭基善,左副承旨鄭元容,假注書柳幼麟,領府事李時秀,領議政金載瓚,右議政金思穆,提學徐榮輔·檢校待敎朴宗薰,醫官吳千根·秦東秀·卞之錞·洪旭浩·鄭重周·劉賢基·李命運,以次進伏訖。時秀曰,近日稍涼,朝晝異候,聖體,若何?上曰,一樣矣。〈時秀曰〉,寢睡·水刺之節,何如?上曰,一樣。各殿宮氣候亦一樣矣。仍命醫官入診。旭浩·千根以次診候訖,退伏奏曰,脈候左右三部調均矣。時秀曰,廟宮秋展謁擇日有命,聖慕克伸,民情聳喜,臣等不勝欣忭之忱矣。日候近淸,不至甚熱,差過四五日,蹕路似益淸涼矣。載瓚曰,領敦寧金祖淳,聞方有事下鄕,而當此荐歉之餘,恐貽沿路之弊,今番則欲以私行往還云。特許其從便來往,何如?上曰,依此爲之。載瓚曰,臣連有賤疾,久阻軒陛,而竊有區區所懷,私自憂歎於中者,故雖在旣往,玆因登筵,敢此敷陳矣。向日吏判韓用鐸,飭令開政之時,有夕水刺不進之敎,殿下何爲此過中之擧也?人君使臣之道,自有九經之常法,雖有不得已勉出之時,責之可也,罪之可也,不可以非常之擧,迫促以出之也。夫水刺,常膳也,豈以一銓官去就,至却御供之常膳乎?臣於此,別有所思者。殿下爲一重臣敦迫,過時而不進常膳,則實爲萬萬過擧矣。苟或爲其飭出,强設此敎,則其爲聖德之累,尤當如何哉?文王之不遑暇食,恐非謂此等處也。援古言之,卽不過漢唐中主顚倒之術而已,其在禮使群工之道,何可捨中庸九經之義,反用雜覇之術乎?古人云,天子有不召之臣,以天子之尊,豈有不可召之人,而聖王御世之法,必以廉防爲先。人臣事君之道,亦以出處爲重。難進易退之人,布列於朝廷,則朝廷始尊而君德益光矣。若以非常之敎,過中之擧,加之於去就之間,使群下進退不得,容措無所,雖有至難强之情勢,不暇顧一身廉隅,而惶懍趨走,則非但禮貌之有損,實非淸朝之美事。伏願殿下,克念此義,若其可進而進之,則固當如雷厲風飛,而苟或有難進之義者,則每加寬容,以軫養廉恥尊體貌之道,是臣區區之望也。載瓚曰,朝臣之以先壠有事,只出疏槪,直爲下鄕,古則元無是例,而近年以來,仍成應行格式,甚至時臺,亦爲無難尋鄕,已不勝訝歎,而況今銓長之徑尋鄕路,尤是前所未有者。冢宰去來,固自不輕,豈可以未徹之疏,看作得由之行,遽離職次,遽自下鄕乎?承宣雖已請推,不可以旣往勿論,吏曹判書韓用鐸,從重推考,政院之不能據理爭執,曲循出槪,亦極不審,罷職,何如?上曰,依爲之。出擧條思穆曰,元陵陵上莎草修改事,臣當不日出去,而蹲縮罅漏處,幾爲五六所,且經潦水,恐不無添生罅隙之慮。臣之下去後,謹當一一看審,而修改之節,從便爲之,似好。故敢此仰達矣。上曰,依此爲之。思穆曰,今番陵上修改之役,雖不設都監,不可無別看役。前五衛將李興潤,前部將陳環,別看役差下,以爲監董之地,何如?上曰,依此爲之。元容曰,江陵鏡浦臺肅廟朝御製懸板,提學徐榮輔奉敎敬書,已盡鏤刻,今將陪往奉安矣。御製事體至重,不可使閣吏獨爲陪往,京畿境上,則沿路守令·察訪中,定差員陪進,到原州境上後,又自本道定差員,陪進江陵之地,似好。故敢此仰達矣。上曰,依此爲之,可也。上命退,諸臣以次退出。
上在昌德宮。停常參·經筵。
柳河源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申星模啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓致應啓曰,右副承旨李止淵今日不爲仕進,卽爲牌招,何如?傳曰,允。
以校理趙琮鎭再牌不進罷職傳旨,傳于韓耆裕曰,只推。
以副校理金箕殷,修撰李垿再牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至閱月,事甚未安。校理趙琮鎭,副校理金箕殷,修撰李垿,旣有只推之命,竝卽牌招,推移入直,何如?傳曰,允。
獻納趙萬永啓曰,臣於臺職,萬萬不稱,而忽伏承納言除命,庚牌儼降,臣他不暇顧,冒沒叩謝,而第於合啓中,有不可聯參者。屢忝言地,輒蒙體諒,今臣所處,宜無前後之異,以此情踪,何敢晏然於臺次乎?請命遞斥臣職。答曰,依啓。
正言洪遠謨啓曰,臣才短識淺,本不近似於淸朝耳目之任,而前後揚歷,罔非踰濫,今玆薇垣新除,忽下於千萬夢想之外,怵畏義分,雖不得不章皇出肅,而第臣於合啓中,有不可聯參者。如臣處義,以此引避,輒蒙體諒之恩,今臣所處,宜無異同,以此情踪,其何可一刻晏然於臺次乎?請命遞斥臣職。答曰,依啓。
正言李濟翼啓曰,臣於言責之任,萬不近似,而薇垣特除,忽下於夢想之外,繼以召牌屢降,臣感激恩私,怵畏義分,雖不得不章皇出肅,第於合啓中,有不可聯參者。曾叨臺銜,以此引避,旣蒙恩遞,今臣處義,宜無異同,以此情踪,何敢晏然於臺次乎?請命遞斥臣職。答曰,依啓。
韓致應啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。臺諫前望單子入之,獻納洪命周,正言趙琮鎭·宋應圭落點。
申星模啓曰,行大司憲林漢浩,持平任文白牌不進,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
以持平任文白牌不進罷職傳旨,傳于申星模曰,只推。
以右副承旨李止淵牌不進罷職傳旨,傳于韓致應曰,只推。
以校理趙琮鎭牌不進罷職傳旨,傳于韓耆裕曰,只推。
以副校理金箕殷,修撰李垿牌不進罷職傳旨,傳于韓耆裕曰,只推。
傳于韓致應曰,發遣吏郞,諸執事淸齋與否,摘奸以來。
韓耆裕,以禮曹言啓曰,謹稽謄錄,則先朝壬寅年西北道科時,因特敎,本道文武直赴人,許赴於各其道科,而日前因兵曹草記,今此西北道科時,武科直赴人,依壬寅例爲之事,命下矣。平安道有文科直赴一人云,文武不宜異同,亦依壬寅年例,一體許赴,何如?傳曰,允。
又以禮曹言啓曰,西北兩道道科文科節目,當爲磨鍊,而取人之數,謹稽謄錄,則平安道五人,咸鏡道四人,而先朝壬寅年道科時,節目啓下後,因特敎,竝與預備而賜第,兩道各爲六人,此則係是特恩。今番節目中當以平安道五人,咸鏡道四人,依例磨鍊,而又考英廟朝乙亥年特設北道道科時謄錄,則以異於他年,南北關各取三人,合爲六額,而北關三額內,六鎭與北邑,各取一人,其餘一額,則勿拘六鎭與北邑,以文取之事,下敎矣。今番則何以擧行乎?敢稟。傳曰,依壬寅·乙亥年例爲之。
又以禮曹言啓曰,卽接燕岐幼學柳智永所志,則以爲,同姓四寸兄思永,嫡妾俱無子矣,第二子興烈,欲爲繼後,兩家同議完定,而思永夫妻俱爲作故,拘於常規,不得循例禮斜,依定式草記稟處事呈狀,而一邊之言,有難準信,使其門長具由呈狀,則門長幼學柳仁永狀辭,果如柳智永所訴矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式。依定式,柳智永第二子興烈,立爲柳思永之後,何如?傳曰,允。
柳河源,以兵曹言啓曰,今八月初八日景慕宮秋享大祭時,守門當爲塡差,而本曹郞廳,都摠府郞廳,排擬無路,依定式,軍門長官,代差以入之意,敢啓。傳曰,知道。
又以兵曹言啓曰,禁軍別將張鉉宅,兼帶司僕寺內乘,初十日動駕時,職務相妨,呈狀乞遞,別將之任,改差,何如?傳曰,允。
兵曹口傳政事,以朴基豐爲禁軍別將。
柳河源,以兵曹言啓曰,卽接西所衛將宋贊慶牒報,則泰秋門西邊內宮墻三間許頹圮處,今已修築云,把守軍兵,還爲入直之意,敢啓。傳曰,知道。
又以兵曹言啓曰,卽接北所衛將申虎文牒報,則明光門西邊內宮墻一間許半邊缺落處,今已修築云。弘化門入直軍晝察夜巡,依例停止之意,敢啓。傳曰,知道。
又以備邊司言啓曰,卽見全羅監司金啓溫狀啓,則以爲,本道纔經大賑,重以厲疫,而今年穡事,已判穴農,民勢切急,有倍於前。今秋戶籍·軍案,依庚午·壬申已例,退年磨勘事,請令廟堂稟旨分付矣。本道今雖免歉,饑厲之餘,瘡痍未蘇,凡所軫恤之政,宜不下於庚午·壬申,而兩年軍籍案,竝令退限磨勘矣。今年磨勘,亦爲依狀請許令退行,何如?傳曰,允。
又以備邊司言啓曰,卽見咸鏡監司李羲甲狀啓,則以爲,道內親騎衛及武學都試,當於九十月,分四等同時設行,而今年監試文武科東堂初試及道科,竝萃於此時,民邑貽弊,已不可言,而擧子糜費,實屬可悶。三試之中,一或退限,則試邑擧子,俱可紓力。親騎衛及武學都試,竝姑待明秋合設事,請令廟堂稟旨分付矣。三試之竝湊一時,不但邑力之無以支堪,武士赴試之弊,亦所當念,今秋各樣都試,竝令退行於明秋,何如?傳曰,允。
又以備邊司言啓曰,卽見黃海監司李勉昇狀啓,則以爲,來九月當禁衛上番軍,兵使當爲點送,而秋務方殷,廚傳爲弊,依已例虞候替行事,請令廟堂稟旨分付矣。上番軍點之虞候替行,旣多已例,依狀請許施,何如?傳曰,允。
又以訓鍊都監言啓曰,因兵曹草記,明光門西邊內宮墻一間許半邊缺落處,今已修築,晝察夜巡弘化門軍,還入直所之意,敢啓。傳曰,知道。
申星模,以義禁府言啓曰,卽接月令醫員崔啓進手本,則時囚罪人李魯在素患痰癖之症,時時奄奄,金炳文猝得泄痢,度數頻數,轉側須人,李敎源屢日處濕之餘,漏瘡添劇,達夜叫痛云。罪人病勢如此,則一邊保放,一邊草記,曾有定式矣。李魯在·金炳文·李敎源,竝姑保放之意,敢啓。傳曰,知道。
工曹判書洪義浩疏曰,伏以,臣本匪材,濫蒙恩造,滾躋卿列,負乘必菑,去歲秋末,猥叨司寇長官,任固不勝,疾亦無妄,丐免之章,適附愚見。蓋其時禁釀新令,民頑弗戢,以臣疲懦,難望摘發,略控目下實狀,秖效不得其職,則去之義而已,廟堂回奏,辭意嚴峻,勘止譴削,非罪伊榮。臣於是,惶恐恧蹙,無地容措,而恩敍旋降,資秩自在,旣幸伸誠於起居之班,有時進身於駿奔之役,晏若無故,寧不靦顔?噫,法官之論法寬嚴,竊自托於執藝,未覺其爲越俎,而言反歸延譽之科,名則登示諭之牓,大僚之義,固知出於申明法禁,而緣臣無似,以致朝廷之益輕,此又臣之罪也。臣誠自悼之不暇,顧何可章皇爲說,重傷事面也哉?自是以來,屛居窮巷,杜門訟尤,不思復齒於濟濟簪紳之間矣。迺於月前大政,紆以摠管恩批,繼之專對重任,除旨聯翩,榮感交極。臣豈不欲顚倒趨簉,以伸區區扣謝之忱,而默數往愆,慚悚居先,縮伏惶悶,若增大何,今又水部恩命,有隕自天,以臣已試僨誤之身,更何敢揚揚彈冠於淸朝六官之列哉?閟宮享役,受香隔宵,而情踪如右,實難冒膺,短疏仰籲,諒非獲已。伏乞天地父母,察臣難進之狀,憐臣自靖之義,亟遞臣新授職名,以安微分,不勝千萬蘄祝。臣無任云云。答曰,省疏具悉。卿其勿辭行公。
上在昌德宮。停常參·經筵。
申星模啓曰,行大司憲林漢浩,持平任文白未肅拜,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
洪遇燮啓曰,右副承旨李止淵今日不爲仕進,卽爲牌招,何如?傳曰,許遞,前望單子入之,待下批牌招察任。
柳河源啓曰,來十一日朝參日次矣,敢稟。傳曰,停。
韓耆裕啓曰,來十一日輪對日次矣,敢稟。傳曰,當次人受點,後日次待令。
韓耆裕啓曰,三品官之無得過三日循例請牌,曾有定式矣。刑曹參議金逌根,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于韓耆裕曰,禮房承旨馳詣景慕宮,奉審摘奸以來。
承旨前望單子入之,徐長輔落點。
傳于韓耆裕曰,未下直守令,不多日內,催促下送。
韓耆裕啓曰,玉堂上下番俱空,已至閱月,事甚未安。副校理金箕殷,修撰李垿,旣有只推之命,竝更牌招入直,何如?傳曰,允。
又啓曰,應敎朴綺壽,副應敎李龜雲,校理洪羲弼,副校理李羲準,副修撰李儒象在外,校理一員,副修撰一員未差,副校理金箕殷差祭,修撰李鶴秀內閣直,李垿牌不進,玉堂上下番俱空,已至閱月,事甚未安。未差之代,政官牌招開改差出,待下批仍卽牌招,以爲推移入直之地,何如?傳曰,允。
又啓曰,吏曹參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。判書韓用鐸在外,參判更爲牌招,何如?傳曰,允。參議只推,一體更爲牌招。
又啓曰,吏曹參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判所當更請牌招,而係是一日三牌,何以爲之?敢稟。傳曰,參議只推,與參判一體更爲嚴飭牌招。
以刑曹參議金逌根牌不進罷職傳旨,傳于申星模曰,只推。
以正言趙琮鎭牌不進罷職傳旨,傳于申星模曰,只推。
以獻納洪命周牌不進罷職傳旨,傳于申星模曰,只推。
以修撰李垿牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,事甚未安。修撰李垿,旣有只推之命,更爲牌招,何如?傳曰,許遞,前望單子入之,待下批牌招察任。
玉堂前望單子入之,修撰洪命周落點。
以修撰洪命周牌不進罷職傳旨,傳于韓耆裕曰,只推
以獻納洪命周牌不進推考傳旨,傳于申星模曰,未差之代,前望單子入之,待下批牌招察任。
獻納前望單子入之,李垿落點。
以獻納李垿牌不進罷職傳旨,傳于申星模曰,只推。
以咸鏡監司李羲甲狀啓,輸城察訪張鳳奕,人旣憒劣,語多顚錯,似此之人,實難一日堪任,不得已罷黜事,傳于韓耆裕曰,令該曹口傳差出,催促下送。
吏曹口傳政事,以李勉健爲輸城察訪。
兵曹,以張鉉宅爲摠戎中軍。
柳河源,以都摠府言啓曰,今八月初十日宗廟秋展謁時,侍衛寶劍·守宮,當爲備員,而副摠管金熙周受由在外,李元植以禁衛中軍陣上進,金燨身病未肅拜,三員未差,無以備員·令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。許遞。
兵曹口傳政事,以趙德潤爲都摠管,申絢·嚴耆·李惟命·李普天·趙岐爲副摠管。
韓耆裕以侍講院言啓曰,新除授輔德元在明,除拜屢日,不爲出肅,卽爲牌招察任,何如?傳曰,允。
又以吏曹言啓曰,成均館典籍李趾秀呈狀內,矣身素患痰癖之症,挾感添劇,萬無起動供職之路云,典籍尹秉烈呈狀內,矣身素患風眩之症,近益添苦,供職無望,卽速入啓遞改云。其身病旣如是,則有難强令,察任,竝改差,何如?傳曰,允。
柳河源,以備邊司言啓曰,卽見全羅監司金啓溫狀啓,則以爲,今番賑餘錢九千一百八十一兩,數甚零瑣,依近例付之本營,名之曰乙亥賑餘錢,浦稅錢之應下外餘數,進上旣已停封,固當修補賑資,而浦民旣多死亡,餘存無非賑口。故姑緩催督,而若其死亡之類,不可不量宜減稅,更令各該邑,從便收捧,無論多少,付之賑餘錢,竝皆從市直作穀,年豐則全耗會錄,歲歉則用於賑資。至於賑餘穀,則自當還錄,而向在庚午,本道京案付故伍,竝蕩其身布,限二年分半簽代,鄕案付故伍,以本道所在守城米一萬石,盡分取耗,限三年給代矣。昨年大歉,如經兵燹,故伍新頉,不啻倍蓰於己庚,若不大更張變通,則無以救目前之急。今此賑餘數折半一萬八千九百石零,以乙亥賑餘穀,會錄於備局句管,盡分取耗,當年耗劃,補於今年,故伍未及充丁之代,元穀則稍待歲登,還錄於各衙門事,請令廟堂稟旨分付矣。賑餘錢及浦稅錢之竝爲作穀,遇登會錄,當歉補賑,實爲備預之策,則無靳許之端。至於賑餘穀之盡分取耗,故伍給代,不過一時通變之政,本非經常可繼之道,而昨年本道之饑荒,無異己庚,一路民丁之死亡,有浮己庚,軍額不容減省,虛伍猝難盡充,破戶而責完戶之納,此里而兼彼里之役,則其勢必至於官不信令,民不料生。此今日中外之所共憂歎者,而道臣所以仰請者,亦非可已而不已也。第頃因度支經用之萬萬罔措,許以本道賑餘穀一萬石,從便取用矣。今此餘數折米一萬八千九百石零,依狀請許施,以爲補軍需紓民力之一助,恐合事宜。顧此方便,只是醫得眼前,而謂之經遠之道則未也。近日外邑,游手居多,今年死亡,雖甚過當,爲邑守者,苟能任怨括丁,刻意充額,則宜無虛錄疊懲之患,誠不可徒恃給代之本務,以爲姑息䌤縫之計也,明矣。竝以此意,分付道臣,何如?傳曰,允。
又以訓鍊都監言啓曰,因兵曹草記,泰秋門內宮墻三間許頹圮處,今已畢築,把守金虎門軍還入直所,將校解送之意,敢啓。傳曰,知道。
上在昌德宮。停常參·經筵。
惠慶宮進服白朮散停止,加減正氣散一貼煎入事,榻前下敎。
惠慶宮進服淡薑茶,淸心元半丸調入事,榻前下敎。
申星模啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓耆裕啓曰,玉堂上下番俱空,已至閱月,事甚未安。修撰洪命周,旣有只推之命,更爲牌招入直,何如?傳曰,允。
又啓曰,吏曹參判金魯敬,參議鄭觀綏三牌不進推考傳旨及禁推傳旨,今方捧入,而開政命下之後,終不承膺,揆以事體,尤極未安。參判所當更請牌招,而係是一日四牌,何以爲之?敢稟。傳曰,參議分揀,與參判一體更爲牌招。
以副校理金箕殷牌不進罷職傳旨,傳于韓耆裕曰,許遞,今日政差出。
傳于韓耆裕曰,見窠皆令差出。
有政。吏批,判書韓用鐸在外,參判金魯敬服制,參議鄭觀綏進,同副承旨韓耆裕進。啓曰,判書韓用鐸在外,參判金魯敬服制,小臣獨政未安,何以爲之?敢稟。傳曰,只出緊任。以趙琮鎭爲校理,宋應圭爲副校理,洪儀泳爲副修撰,李墷爲弼善,兪秉柱爲刑曹佐郞,朴宗慶爲弘文提學,具宜默·閔永勳爲典籍,權虎秉爲軍資主簿,奉常副奉事單李湜,承文院副正字段權。
兵批,行判書南公轍病,參判申溆病,參議鄭景祚進,參知李基崇病,右承旨柳河源進。副護軍李止淵·洪羲俊,副司直趙萬永·金箕殷,副司果洪遠謨·李濟翼竝單付。
傳于韓耆裕曰,發遣吏郞,諸執事淸齋與否,摘奸以來。
以校理趙琮鎭,修撰洪儀泳牌不進罷職傳旨,傳于韓耆裕曰,只推。
以獻納李垿,正言趙琮鎭牌不進罷職傳旨,傳于申星模曰,只推。
濟州防禦使許溟狀啓,薦新進上靑橘,所封之數,未滿定例,惶恐待罪事,傳于韓耆裕曰,勿待罪事,回諭。
柳河源,以兵曹言啓曰,今八月十一日一番羽林衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以林必榮爲羽林將。
大護軍金羲淳疏曰,伏以,臣伏見吏曹文移,以臣差南壇享官矣。禮莫重於秩祀,事莫榮於祼薦,凡百有司,齋沐駿奔,以殫其誠敬,職分之所當然,而臣有狗馬之疾,跨暑濕以作,癥癖亘上而彎下,溏泄兼晝而涉夜,宛轉床笫之間,都廢起居之節。受香於焉隔宵,而疾病猶未獲痊,以此賤穢,往而承事,虧於禮敬,厥罪爲大。極知瀆䙝之多懼,亦恐泯默之有誤,短章披瀝,仰干崇嚴。伏乞聖明,俯賜諒察,亟命該曹,改標祀單,以重享典,以安私分,不勝幸甚。臣無任云云。答曰,省疏具悉。疏辭令該曹付標。
上在昌德宮。停常參·經筵。
自申時至人定,灑雨下雨,測雨器水深五分。
世子宮生辰,大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀·大司諫口傳問安。答曰,知道。世子宮,單子問安。答曰,知悉。
惠慶宮進服淡薑茶,依前方煎入事,榻前下敎。
申星模啓曰,行大司憲林漢浩未肅拜,執義崔時淳,掌令李奎鎭·李在璣,持平韓啓玉在外,任文白呈辭,監察茶時之意,敢啓。傳曰,知道。
柳河源啓曰,禁衛大將李海愚,以南關王廟獻官,今方受香出去矣。所佩命召,兼帶左邊捕盜大將命召及大將牌·傳令牌,竝來請還納。將兵之任,不可一刻無摠察之人,何以爲之,而捕將則在前如此之時,有他邊大將兼察之例,今番則何以爲之?敢稟。傳曰,仍佩往來,禁將摠使兼察,捕將他邊大將兼察,牌招聽傳敎。
傳于韓耆裕曰,禮房承旨·右副承旨,分詣受香諸處,奉審摘奸以來。
韓致應,以弘文館言啓曰,本館上番闕直,事甚未安。校理趙璟鎭,副修撰洪儀泳,旣有只推之命,竝卽牌招,以爲推移入直之地,何如?傳曰,允。
以副校理趙璟鎭,副修撰洪儀泳牌不進罷職傳旨,傳于韓致應曰,竝許遞,前望單子入之,待下批牌招察任。
玉堂前望單子入之,校理宋應圭,副修撰金箕殷落點。
以副修撰金箕殷牌不進罷職傳旨,傳于韓致應曰,只推。
韓致應啓曰,卽者南關王廟獻官李海愚言送以爲,今此告由祭時,配位與門神香封,竝未受來,門神祭物,該寺亦不封進云。故祭物及香封,今方知委封進,而祭享事體,何等愼重,而該寺之不爲磨鍊,香官之初不擧行,萬萬疎忽。當該奉常寺提調及受香時不能照察之獻官,竝從重推考。該寺郞廳·香室官員,所當重勘,而本院請推之外,無他可施之罰,何以爲之?敢稟。傳曰,允。竝拿處。
同副承旨韓耆裕書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣南關王廟,殿內奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
韓致應啓曰,明日大駕詣宗廟入齋室後,王大妃殿·惠慶宮·嘉順宮問安,何承旨進去乎?敢稟。傳曰,右副承旨進去。
傳于柳河源曰,明日出宮門路,以協陽門爲之。
傳于柳河源曰,明日差早開門。
以忠淸監司洪奭周狀啓,唐津縣監李普漢身死事,傳于柳河源曰,令該曹口傳差出,催促下送。
吏曹口傳政事,以權敎仁爲唐津縣監。
柳河源,以都摠府言啓曰,今日入直內三廳武兼禁軍及軍兵等當爲中日習射技放,而王世子生辰相値,不得設行之意,敢啓。傳曰,知道。
韓致應,以吏曹言啓曰,康陵令申景愈呈狀內,矣身素多貞疾,又添寒熱之症,轉側須人,以此病狀,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
韓致應以奉常寺都提調·提調意啓曰,東耤親耕田所種皮稷打作,則所出爲二石七斗之意,敢啓。傳曰,知道。
柳河源以訓鍊都監·禁衛營·御營廳言啓曰,禁衛營字內明禮門西邊宮墻二間許頹圮處,今八月初十日爲始,合力改築之意,敢啓。傳曰,知道。
上在昌德宮。停常參·經筵。
藥房都提調韓用龜,提調金履陽,副提調韓耆裕啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
柳河源啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺郞廳來言,捲簾,取稟。傳曰,捲三面。
傳于柳河源曰,侍衛軍兵雨具。
傳于韓耆裕曰,雨勢如此,太廟展謁,待快晴,更爲涓吉以入。
傳于韓耆裕曰,太廟展謁,明日爲之。
傳于柳河源曰,明日出宮內門路,以協陽門爲之。
傳于柳河源曰,明日差早開門。
藥房口傳啓曰,惠慶宮愆和之節,自經再昨日寒熱之後,眞元比前有損,且伏聞承候官所傳,則神氣之昏沈,潮熱之來往,一向無減勢,區區私情,萬萬焦迫。此時臣等之退歸私次,有非義分之所敢安。玆敢相率仰籲。伏乞亟許臣等率醫官,自今日直宿本院,以爲隨時診察議藥之地,千萬顒祝,惶恐敢啓。答曰,直宿,詳承夜間症候,當以下敎,承候官率入直醫官,待令于差備近處。
柳河源啓曰,御營大將李溏,以南關王廟修改事,今方進去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
注書李若愚服制,代以趙雲從爲假注書。
趙雲從有頉,代以李寅溥爲假注書。
李寅溥有頉,代以朴容壽爲假注書。
韓耆裕,以弘文館言啓曰,本館上番無他推移之員,不得已以下番姑陞入直之意,敢啓。傳曰,知道。
又以禮曹言啓曰,卽接齊陵令,徽陵參奉所報,則今此秋夕節享,兩官當爲備員將事,而齊陵參奉洪澈榮,身病猝重,進參無路,徽陵別檢朴熙輔,以其親病,受由下鄕,萬無及期進參之望云矣。莫重祭享,兩官不可不備,齊陵參奉洪澈榮,徽陵別檢朴熙輔,今姑改差,其代竝令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,南關王廟正殿滲漏處,啓聖祠正堂北壁滲漏處修改,今日辰時擧行事,前已擇吉啓下矣。見今雨勢如此,瓦土全濕,難以始役。在前如此之時,多有退行之例,今亦依前例待決晴,更爲擇吉擧行,何如?傳曰,允。
柳河源,以禁衛營言啓曰,本營把摠李命權,身爲槍劍將,今日聚軍時,趁不來到,罪關師律,嚴棍汰去之意,敢啓。傳曰,知道。
又以御營廳言啓曰,本廳軍色從事官李鶴秀,身病甚重,勢難察任,改差,何如?傳曰,允。
乙亥八月初十日卯時,上詣宗廟。秋展謁擧動入侍時,行都承旨韓致應,左承旨洪遇燮,右承旨柳河源,左副承旨申星模,右副承旨徐長輔,同副承旨韓耆裕,記事官李若愚·朴齊明·鄭基善·金道喜,檢校待敎朴宗薰·李龍秀,以次侍立訖。通禮跪啓請外辦。上具翼善冠·衮龍袍,乘輿出宣化門。藥房都提調韓用龜,提調金履陽,副提調韓耆裕進前奏曰,雨勢如此,聖體沾濕,實爲可悶矣。上曰,何以則爲好乎?用龜曰,姑爲還內,待快晴,更爲涓吉,似好矣。上可之。仍還內。王大妃殿進御生脈君子湯,自今日五貼式日次製入事。出榻敎惠慶宮進服人蔘粟米飮一貼煎入事。出榻敎惠慶宮進服加味益氣湯一貼煎入事。出榻敎出標信解嚴。諸臣以次退出。
上在昌德宮。停常參·經筵。
大駕詣宗廟,入齋室後,世子宮遣宮官問安。答曰,知道。王大妃殿·惠慶宮·嘉順宮,遣承旨問安。答曰,知道。還內後,內閣·政院·玉堂·藥房口傳問安。答曰,知道。
惠慶宮輪直時,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮,朝廷二品以上·六曹堂上·奉朝賀·兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
柳河源啓曰,司僕寺內乘來言,捲簾取稟。傳曰,捲三面。
傳于柳河源曰,侍衛軍兵雨具,從便爲之。
徐長輔啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
韓耆裕啓曰,卽者副修撰金箕殷,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于韓耆裕曰,元陵修改時,政府以下別單書入。
藥房口傳啓曰,臣等昨以惠慶宮靡寧之候,仰陳直宿之請,而及伏承批旨,以詳承夜間症候,當以下敎爲敎,臣等今方顒俟兪音矣。夜來諸節,雖因承候官所傳,槪伏承與昨一樣之節,而晩後動靜,及時診察,宜不容少緩,玆敢仰籲。伏乞亟許臣等率醫官入侍,詳承症候,議定繼進陽劑之地,千萬顒祝,惶恐敢啓。答曰,直宿以本院輪直,診候依昨日爲之。
傳于韓耆裕曰,承候官輪直。
韓耆裕,以內醫院都提調·提調意啓曰,輪直事,命下矣。臣等自今日輪直本院,而醫官吳千根·秦東秀·卞之錞·鄭重周·李命運,竝爲直宿,醫女亦爲依例待令之意,敢啓。傳曰,知道。
兵曹口傳政事,副司勇單洪徹榮。
吏曹口傳政事,以趙鍾淳爲齊陵參奉,金載成爲徽陵別檢。
韓致應,以吏曹言啓曰,今此宗廟各陵殿宮園墓秋夕祭祭官,當爲磨鍊,而老病·公故外,實無推移排比之路。依近例刑官及司饔院官員年六十以上,通瀜塡差以入,而其中時無職名人員,令該曹口傳付軍職,何如?傳曰,允。
柳河源,以御營廳言啓曰,去夜三更量,幼學韓用章犯夜被捉,依例移送秋曹之意,敢啓。傳曰,知道。
申星模,以刑曹言啓曰,因御營廳啓辭,去夜三更量犯夜幼學韓用章,移送秋曹事,命下矣。韓用章依更數,決笞五十度,放送之意,敢啓。傳曰,知道。
又以義禁府言啓曰,卽接月令醫員金景洙手本,則時囚罪人申在陽,素患痰積之症,闖發於處濕之餘,食飮全却,氣息奄奄,李恒五屢日處冷,猝得泄痢,度數頻數,轉側須人,症形危重云。罪人病勢如此,則一邊保放,一邊草記,曾有定式矣。申在陽·李恒五,竝姑保放之意,敢啓。傳曰,知道。
副修撰金箕殷疏曰,伏以,臣之父病,閱夏涉秋,進退彌留,劇歇無常,在臣情私,實無一日離捨之勢,前後除拜,一未敢爲承膺之計。日昨天點,旣出特恩,太廟動駕,又涓吉辰,臣義重陪扈,不敢顧私,章皇出肅,仍爲就直矣。卽於歸路,路接家信,則臣父所患,宿病之外,更添關格之症,見方十分苦劇,臣旣聞此報,無以晏然在直,玆敢忙陳短章,徑出禁扄。伏乞聖慈,諒臣煎迫之私,遞臣見帶之職,俾便救護,仍命有司之臣,治臣瀆擾之罪,以嚴法紀,千萬幸甚。臣無任云云。省疏具悉。爾其勿辭救護。
乙亥八月十一日卯時,大駕詣宗廟。秋展謁擧動入侍時,行都承旨韓致應,左承旨洪遇燮,右承旨柳河源,左副承旨申星模,右副承旨徐長輔,同副承旨韓耆裕,記事官朴齊明,假注書朴容壽,記事官鄭基善·金道喜,檢校待敎朴宗薰·李龍秀,以次詣閤。時至,通禮跪啓請外辦。上具翼善冠·衮龍袍,乘輿出宣化門。藥房都提調韓用龜,提調金履陽,副提調韓耆裕進前奏曰,雨意如此,侵早勞動,聖體,若何?上曰,一樣矣。仍出協陽門,通禮跪啓請降輿乘輦。上降輿乘輦,由肅章·進善門,出敦化門,至宗廟大門外,降輦乘輿,入廟大門,至齋殿門降輿。入齋殿後,問安勿爲之事。出榻敎少頃,上改具冕服,出齋殿門,通禮跪啓請執圭。致應跪進圭,上執圭,入自東神門,就板位。通禮跪啓請四拜,上行四拜禮,入殿內奉審,次詣永寧殿就板位,行四拜禮,入殿內奉審訖,出神門,乘輿。命河源書傳敎曰,諸司預備。領府事李時秀,領議政金載瓚,左議政韓用龜,右議政金思穆進駕前奏曰,雨勢不霽,早朝勞動,聖體,若何?上曰,一樣矣。時秀曰,新秋展謁,聖慕克伸,臣等誠不勝欽仰忭祝之至。仍出廟門,降輿乘輦,入敦化門,至進善門。上命書傳敎曰,還宮內門路,以賓陽門爲之。出駕敎由肅章門·建陽門,至明政門,降輦乘輿,入賓陽門,出標信解嚴。惠慶宮進服加味益氣湯前方中,人蔘加一錢,一貼煎入事。出榻敎還內。諸臣以次退出。
上在昌德宮。停常參·經筵。
惠慶宮輪直時,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀,兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任達宵憂慮,敢此問安,竝爲仰稟。答曰,知道。待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
惠慶宮進服人蔘養榮湯一貼煎入事,榻前下敎。
傳于韓致應曰,禮·兵換房。
以元陵陵上莎草修改別單,傳于柳河源曰,右議政金思穆熟馬一匹面給,繕工提調鄭晩錫,觀象監提調李好敏,禮曹判書鄭尙愚各熟馬一匹賜給,地方官楊州牧使鄭學畊半熟馬一匹賜給,禮曹佐郞沈東潤陞敍,假監役李秀淵,兼監役本陵別檢鄭鴻慶,參奉洪羲瑜,莎草浮出監役沈能植竝陞六,陵上排設典設別檢朴齊顯兒馬一匹賜給,別看役前同知李興潤,前部將陳環竝加資,領役牌將前僉使安德恒,前萬戶鄭履鉉竝邊將除授,其餘看役·計士以下,營校·員役·工匠及本陵書員·守僕等,竝考例施賞。
傳于韓耆裕曰,前監役洪樂受·洪樂宣,口傳付軍職,使之承候。
以慶尙監司李存秀狀啓,左水使朴宗和身死事,傳于韓耆裕曰,令該曹口傳差出,催促下送。
兵曹口傳政事,以李寅植爲慶尙左水使,副司果單洪樂受·洪樂宣。
柳河源啓曰,弘文提學朴宗慶,右副賓客金履喬旣入闕中,不爲肅謝,直爲出去,事甚未安,竝推考,何如?傳曰,允。
韓致應啓曰,吏曹郞廳來言,唐津縣監權敎仁,憲府則旣已署經,而諫院則只有大司諫宋祥濂一人,無以備員署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
柳河源,以禮曹言啓曰,元陵別檢鄭鴻慶,參奉洪羲瑜,旣有陞六之命矣。秋夕節享在近,兩官不可不備,本陵別檢鄭鴻慶,參奉洪羲瑜陞六之代,卽令該曹,以在京無故人口傳差出,以爲備員將事之地,何如?傳曰,允。
韓耆裕,以都摠府言啓曰,今日入直內三廳武兼禁軍及軍兵等,當爲中日習射技放,而藥院輪直,限撤直間姑停之意,敢啓。傳曰,知道。
右議政金思穆箚曰,伏以,惠慶宮邸下愆和之節,屢日彌留,至有藥院輪直之命,下情焦遑,曷有其極?卽伏見元陵莎草修改時賞典下者,以臣名忝敦匠之列,首被錫馬之恩,臣於是,誠不勝感惶恧蹙之至。蓋此仙寢有事,政府進參,自是按例之事,而若其董飭工役,莫非群有司之各奏其功,則臣固備員而已,勞於何有?且況上駟寵賚,何等重典,而隨例濫施,無所愼惜,則淸朝懋賞之政,得無歸於屑越之科哉?區區兢惕之心,又不但罔功僭冒之爲可愧也。玆敢略控短箚,仰瀆崇聽,伏乞亟許收還,以安微分焉。取進止。答曰,省箚具悉卿懇。卿其勿辭,安心領受。仍傳于柳何源曰,此批答,遣史官傳諭于右議政。
上在昌德宮。停常參·經筵。
惠慶宮輪直時,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任達宵憂慮,敢來問安,竝此仰稟。答曰,知道。慈宮氣候與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服人蔘養榮湯,依前方一貼煎入事,榻前下敎。
傳于柳河源曰,禮房承旨馳詣明陵,奉審摘奸,局內諸陵,一體奉審以來。
吏曹口傳政事,以權中任爲元陵參奉,申景雨爲元陵別檢。
柳河源啓曰,卽者宗廟署官員來言,明日宗廟·永寧殿修改告由祭,廟司四員,例爲塡差,而直長尹基東,身病猝重,無以進參云。合有變通之道,何以爲之?敢稟。傳曰,改差,令該曹口傳差出。
吏曹口傳政事,以呂東根爲宗廟署直長。
柳河源,以禮曹言啓曰,南關王廟正殿雨漏處,啓聖祠正堂雨漏,移安修改,今初十日辰時擇吉,啓下矣。因雨退行,更擇吉日擧行事,啓下矣。修改吉日時,令日官金性錡,更爲推擇,則今八月十六日辰時爲吉云。南關王廟修改,以此日時擧行,所入物力,令各該司磨鍊進排,亦令繕工監別定監役官修改,依〈定〉式句管堂上一員進去,監董畢役,而啓聖祠則役處初不張大,伊日雨勢小止,暫時修改,仍卽還奉云矣,敢啓。傳曰,知道。
洪遇燮,以宣惠廳言啓曰,本廳財力,入不當出,雖豐登之時,米條尤患不足,而至經昨年歉荒,罄渴狼狽,無復餘地。目今惠廳貢價與均廳給代,皆不得排朔放下,國計之罔涯,豈有如此之時哉?若無別般區劃,中外合力共濟,則來頭事勢,將不知至於何境。且今年穡事,諸路同登,可占有秋,兩西小米均廳作錢穀,今年以本色船運取來,然後可以一分補用,而兩西則開倉稍早,船路且近,未凍前到泊,足可容旋,必以新捧最早者,先爲裝載,使之趁限上送之意,嚴飭分付。湖南·嶺南米各一萬石,湖西米五千石,亦以均廳句管穀,開倉後別爲捧置,預先裝載,待解氷卽爲發送,以爲稅穀新捧前到京取用之地,而勿委監色,別定勤幹差員領送事,一體行會,何如?傳曰,允。
上在昌德宮。停常參·經筵。
惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司憲口傳問安。答曰,知道。惠慶宮,單子問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶〈宮〉進服人蔘養榮湯前方中,加白茯苓一錢,一貼煎入事,榻前下敎。
傳于柳河源曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
藥房口傳啓曰,惠慶宮靡寧之候,今至七日矣,眞元有損無勝,諸症乍減旋添,區區下情,去益焦迫,此時臣等之輪回退宿,實非情理之所可安,亦非事體之所敢然,玆以相率仰籲。伏乞亟許臣等自今日竝直焉,千萬顆祝,惶恐敢啓。答曰,本院竝直。
柳河源,以弘文館言啓曰,修撰臣洪命周差祭出去,本館下番闕直,事甚未安。副修撰金箕殷由限已過,卽爲牌招入直,何如?傳曰,允。
柳河源啓曰,新除授副校理李羲準以前任龍岡縣監,方在解由未出中,何以爲之?敢稟。傳曰,勿拘。
以副修撰金箕殷牌不進罷職傳旨,傳于柳河源曰,只推。
以兵曹朝廷問安時殿門排立軍單子,傳于申星模曰,連日問安,闕內他門入直軍互用事,分付兵曹。
申星模,以兵曹言啓曰,今八月十七日一番內禁衛番次,而該番將柳和源身病猝重,勢難就直,呈狀乞遞,改差,其代依例口傳差出,何如?傳曰,允。
兵曹口傳政事,以沈公綽爲內禁將。
申星模,以訓鍊都監言啓曰,本局把摠南熙身病甚重,勢難察任,改差,何如?傳曰,允。
又以訓鍊都監言啓曰,軍馬法意至嚴,不敢私自借用,與受同罪,而本局哨官朴俊模私借軍馬,出送郊外,萬萬駭然。軍卒如有罪過,則身爲將領,棍治自斷,自有其例,而哨官丁若鎭,入番時不有法意,逐日結縛,擧措駭悖,竝汰去之意,敢啓。傳曰,知道。
又以御營廳言啓曰,本廳哨官徐纘修身病甚重,勢難察任,改差,何如?傳曰,允。
上在昌德宮。停常參·經筵。
惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·兩司長官口傳問安。答曰,知道。惠慶宮,單子問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節果有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服人蔘養榮湯,依前方一貼煎入事,榻前下敎。
申星模啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
申星模,以都摠府言啓曰,副摠管金啓河時無職名,令該曹口傳付軍職,何如?傳曰,允。
兵曹口傳政事,護軍單金啓河。
柳河源,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以弘文館言啓曰,本館下番,姑降入直,事甚未安。副修撰金箕殷,旣有只推之命,與修撰洪命周,一體牌招,以爲推移入直之地,何如?傳曰,允。
以修撰洪命周牌不進罷職傳旨,傳于柳河源曰,只推。
柳河源,以奎章閣言啓曰,景慕宮望廟樓今望奉審,無頉之意,敢啓。傳曰,知道。
申星模,以兵曹言啓曰,武科額數,只從入格數出榜,規矩外切,勿以單技,拘於元額之不足,苟然充付事,先朝丙申,有所定式,而壬寅西北道科時,以其數不滿額,因特敎單技入格,陞付出榜矣,今此西北道科額數,各爲三百人,規矩三技取二技事,命下矣。二技入格者,雖或有未盡三百之數,當依丙申定式,只從入格數出榜,而壬寅之例,係是特恩,今番則何以爲之乎?敢稟。傳曰,雖單技入格者,依丙寅年例,準三百之數,可也。
又以兵曹言啓曰,羽林衛將林必榮,母病危重,兼司僕將李重協,文臣兼宣傳官金闌淳身病猝劇,俱爲呈狀乞遞。領軍之將,侍衛之任,不可久曠,竝改差,何如?傳曰,允。
又以訓鍊都監言啓曰,本局哨官朴敏秀身病甚重,勢難察任,改差,何如?傳曰,允。
副修撰金箕殷疏曰,伏以臣於日前在直之時,猝聞父病重急之報,猥陳焦迫之私,徑出禁扄之外,情雖急於歸省,罪實犯於擅離,惶隘悚蹙,誅罰恭竢,聖度包荒,不惟不加之罪,恩由誕降,至有勿辭之命。臣手擎批旨,入告病父,父子相對,感頌交竝,而第臣父病情,自來源委深痼,居常安日恒少。至於今年經歷,又是近來初有,棲遑三夏,憂慮過費,嘔泄百日,肌肉消脫,而適當秋節之交兌,倍覺症勢之添劇,終日所食,不滿數合,達夜交睫,未能數刻,其他氣喘頭疼,眩暈煩悶,寒熱往來,痰嗽苦劇等許多症祟,無非切悶,而最是眞元大脫,胃氣全敗,雜試藥餌,一未收效。形症隨異於朝晝,加減無常於俄頃,以今所見,時月之內,蘇完如常,姑無其望,而差減之前,離側供職,情理難堪。且臣狗馬之疾,近以氣瘧,逐日寒戰,加之泄痢,度數無算,筋力澌頓,收拾不得,雖欲蠢動,其勢末由。見今由限已過,召牌荐臨,而不能承命,院直多日,朝夕承候,而不得參班,臣罪至此,萬殞猶輕,百爾忖量,與其徒懷嚴畏,不敢告訴,而坐犯逋慢之誅,毋寧悉陳情私,仰徹聰聽,而冀幸曲施之恩,故玆敢申控悶隘情勢,疾聲號籲於天地父母之前。伏乞聖慈,俯垂矜諒,亟遞臣所帶之職,俾得安心救護,別治臣屢瀆之罪,以嚴國綱,以安私分焉。臣無任云云。省疏具悉。爾其勿辭救護。
上在昌德宮。停常參·經筵。
自人定至十七日開東,灑雨下雨,測雨器水深三寸三分。
惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳問安。答曰,知道。惠慶宮,單子問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節果有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈·宮症候與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服人蔘養榮湯,依前方一貼煎入事,榻前下敎。
申星模啓曰,禁衛大將李海愚,南關王廟修改事,今方出去矣,兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
禮曹,冬至兼謝恩使拜表吉日,來十月二十四日辰時,方物封裹,同月二十一日推擇。啓。
傳于柳河源曰,慈候漸差,直宿撤罷,輪直爲之。
傳于柳河源曰,朝廷問安,間日爲之,內閣·政院·玉堂夕問安,勿爲之。
藥房口傳啓曰,聖孝仰格,惠慶宮愆度漸向天和,乃有直宿撤罷,輪直爲之之命,區區下情,誠不勝慶幸,而第伏念,餘症未盡復常,臣等之遽然輪直,實非分義之所敢出,玆以相率仰籲。伏乞特許臣等依前竝直焉,千萬顒祝,惶恐敢啓。答曰,知道。慈候漸差,萬萬欣幸,旣承慈敎,直宿撤罷,輪直爲之。
以全羅監司金啓溫狀啓礪山府使金鎭恒遭父喪事,傳于韓致應曰,令該曹口傳差出,催促下送。
吏曹口傳政事,以金衡遠爲礪山府使。
申星模,以兵曹言啓曰,今八月十七日武臣堂上朔試射日次,而以國忌齋戒相値,不得爲之之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之患。今亦依前例知委,而應把驛馬四十五匹內,忠淸道八匹,全羅道十匹,慶尙道二十匹,來九月二十五日京中逢點,江原道四匹,咸鏡道三匹,直送安北,十月初一日逢點事,各道監司處,行移,何如?傳曰,允。
又以禁衛營言啓曰,臣海愚進詣南廟有頉處,看檢修改後,別單書入之意,敢啓。傳曰,知道。
又以義禁府言啓曰,卽接月令醫官崔進基手本,則時囚罪人白思坤,屢日滯囚之餘,猝得泄痢,度數頻數,食飮全却,李文欽素患風痰,處濕添劇,四肢不仁,轉側須人,症形危重云,罪人病勢如此,則一邊保放,一邊草記,曾有定式矣。白思坤·李文欽,竝姑保放之意,敢啓。傳曰,知道。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂·口傳朝問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈·宮氣候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味六君子湯一貼煎入事,榻前下敎。
惠慶宮進服加味理中湯一貼煎入事,榻前下敎。
申星模啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
柳河源啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,卽者檢閱鄭基善,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出,有異,推考警責,何如?傳曰,允。
柳河源,以禮曹言啓曰,卽接崇陵參奉所報,則今十八日本陵忌辰祭享,兩官當爲備員將事,而別檢鄭元紀,以其親病,萬無進參之望云矣。莫重祭享,兩官不可不備,別檢鄭元紀,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以權華爲崇陵別檢。
以江華留守朴宗京狀啓,長寧殿秋夕祭享時,身病添劇,獻官以預差陞實擧行,惶恐待罪事,傳于柳河源曰,勿待罪事,回諭。
以慶尙監司李存秀狀啓,進上藥材中山藥,限內不得封進,惶恐待罪事,傳于柳河源曰,勿待罪事,回諭。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀·大司諫口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,加附子一錢,一貼煎入事,榻前下敎。
惠慶宮進服加味理中湯,依前方一貼更爲煎入事,榻前下敎。
韓致應,以吏曹言啓曰,今此各廟·宮秋享祭祭官中,時無職名人員,令該曹口傳付軍職,何如?傳曰,允。
柳河源,以禮曹言啓曰,卽接元陵別檢所報,則本陵大王陵上莎草修改後,逐日奉審,則其間雨後,莎草漸至抽靑,庶有着根之望,而見今日氣漸涼,夜露沾潤,灑水等節,姑爲停止云矣,敢啓。傳曰,知道。
韓致應,以司饔院監膳提調意啓曰,漁夫契貢人等呼訴內,雨水之餘,風勢不調,設網屢日,擧皆空還,明日日下生鮮,將至闕供之境,願以活鷄,限捉得間,全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,半代封。
洪遇燮,以戶曹言啓曰,臣晩錫今日以全羅道法聖倉漕船,慶尙道左漕倉漕船·右漕倉漕船點檢事,出來江上矣。慶尙道後漕倉所屬密陽等六邑甲戌條田稅大同合米五千六百九十一石零,太二千四百三十八石零,本倉元漕船八隻分載,追後來泊于西江前洋,故一體點檢之意,敢啓。傳曰,知道。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,依前方一貼煎入事,榻前下敎。
申星模啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
備忘記,全羅兵使徐鳳淳下直,長弓一張,長箭一部,片箭一部,筒兒一個賜給。
傳于柳河源曰,內閣·政院·玉堂問安,間日爲之。
注書朴齊明病,代以金逸淵爲假注書。
柳河源啓曰,卽者禮曹郞廳來言,明日宗廟·永禧殿修改時,首堂當爲進參,而判書鄭尙愚有實病,無以進參,次堂例不得擧行云,判書卽爲牌招,何如?傳曰,次堂擧行。
又啓曰,卽者景慕宮官員來言,明日修改時,提調一員當爲進參,而都提調金載瓚有身病,提調金履陽以藥房提調,輪直,不得進參云,何以爲之?敢稟。傳曰,提調許遞,前望單子入之,待下批牌招進參,景慕宮提調前望單子入之,金羲淳落點。
柳河源啓曰,景慕宮提調金羲淳牌不進推考傳旨,今方捧入,而明日修改,當爲進參,如是違牌,事甚未安。更爲牌招,何如?傳曰,允。
又啓曰,景慕宮提調金羲淳再牌不進推考傳旨,今方捧入,而明日修改,當爲進參,連事違召,無意承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,景慕宮提調金羲淳三牌不進推考傳旨,今方捧入,而明日修改,當爲進參,一向違召,終不承膺,揆以事體,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,景慕宮提調金羲淳四牌不進推考傳旨,今方捧入,而明日修改,當爲進參,一向違召,無意變動,事體道理,俱極未安。所當更請牌招,而係是一日五牌,何以爲之?敢稟。傳曰,更爲嚴飭牌招。
以慶尙監司李存秀狀啓咸安等人物渰死。民家頹壓事,傳于洪遇燮曰,聞甚矜惻,元恤典外,別加顧助,壓死人如有生前身還布,竝蕩減事,分付。
柳河源,以內醫院都提調·提調意啓曰,楊口縣監權以中,自任所今方上來,使之同爲待令直宿,何如?傳曰,允。
洪遇燮,以戶曹言啓曰,宗廟西門南北邊外墻頹圮處改築吉日,令日官池景泌推擇,則今八月二十日辰時爲吉云,以此日時擧行之意,敢啓。傳曰,知道。
申星模,以兵曹言啓曰,今八月二十日文臣朔試射日次,而內外中日,旣已停止,不得爲之之意,敢啓。傳曰,知道。
又以兵曹言啓曰,景福宮舊光化門修改時,入直衛將李大成,侵漁貢人,恣意用棍,事極駭然。不可仍置,汰去,何如?傳曰,允。
又以備邊司言啓曰,各道畢賑後補賑人請賞,請令該廳·該曹稟處,自是事目,而今番廣州·江華·松都請賞狀啓,請令廟堂稟處,有違格例,竝令該廳·該曹,依例稟處,何如?傳曰,允。
又以備邊司言啓曰,頃因北道道臣狀請,三水李淑嶺以西許屬長津,長津許移別害,而至若甲山別海·別社之割屬三水,端川雙靑·黃土之移屬甲山,尤係難愼,更令道·帥臣詳陳便否之意,覆奏行會矣。卽見道臣李羲甲,南兵使徐春輔狀啓,則枚擧邑牒,博採物議,俱以爲,今此三邑分界之如是折補,驗諸地利,參以人情,沕然相符,無一牴牾,斷以行之,恐不可緩。至於端川,雖無代劃,失此一社,所損無多,請令廟堂稟旨矣,三邑分界,旣有前道臣狀請,而今此道·帥臣循同之議,又若是質言,則輿論所屬,地理可見。至於端川之只有割界,更無換土,雖爲該邑之持難,而以其最廣之地方,失此一社,亦無足有無於本邑,依道·帥臣狀請施行,何如?傳曰,允。
申星模,以刑曹言啓曰,依下敎,懿昭廟落照遮日偸竊罪人金正月金,自捕廳捉來,其偸竊情節,嚴刑究覈,則今八月十五日曉頭,潛越本廟北墻,偸出節次,箇箇遲晩矣。謹按律文,則大明律盜大祀神御物條,有曰,凡盜大祀神祗·御用祭器·帷帳等物者,皆斬,大典通編贓盜條,有曰,非殿內器皿,則絶島永屬爲奴,今此落照遮日,與在殿內者,有異,依此律,罪人正月金,全羅道康津縣薪智島永屬爲奴,卽爲押送之意,敢啓。傳曰,知道。
又以義禁府言啓曰,保放罪人李敎源·白思坤·李文欽·申在陽等,還囚捧供以入,而諸囚病勢,一向苦劇,仍爲保放之意,敢啓。傳曰,知道。
禁府啓目,成均館典籍李趾秀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,香室官員李文欽,奉常寺判官申在陽等原情云云。傳旨內辭緣,泛稱遲晩,李文欽段,刑推得情,申在陽段,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀,李文欽段,除刑推議處爲良如敎。又啓目,兵曹正郞李敎源原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允。又啓目,香室官員白思坤原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·惠慶宮·嘉順宮·世子宮,朝廷二品以上·六曹堂上·兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
韓耆裕啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
傳于韓致應曰,藥房入侍,大臣·閣臣同爲入侍。
備忘記,礪山府使金衡遠下直,長弓一張,長箭一部,片箭一部,筒兒一箇賜給。
傳于柳河源曰,發遣吏郞,諸執事淸齋與否,摘奸以來。
兵曹口傳政事,副護軍單鄭元容。
韓耆裕,以兵曹言啓曰,今八月二十一日武臣賓廳講書,而國忌齋戒,不得爲之之意,敢啓。傳曰,知道。
又以兵曹言啓曰,明禮門西邊宮墻二間許頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,因兵曹草記,禁衛營字內明禮門西邊宮墻二間許頹圮處,今已畢築,把守軍兵,還入直所,將則解送之意,敢啓。傳曰,知道。
申星模,以義禁府言啓曰,慶尙監司李存秀狀啓內,義城前縣令閔致和罪狀,令攸司稟處事,啓下矣。閔致和今方待命,拿囚之意,敢啓。傳曰,知道。
又以義禁府言啓曰,慶尙監司李存秀狀啓內,柒原前縣監朴宗林罪狀,令攸司稟處事,啓下矣。朴宗林時在水原地云,依例發遣府書吏,拿來,何如?傳曰,允。
又以義禁府言啓曰,卽接月令醫員崔進基手本,則時囚罪人李趾秀素患冷積,處濕添劇,四到不省,食飮全却,轉側須人,症形不輕云。罪人病勢如此,則一邊保放,一邊草記,曾有定式矣,李趾秀姑爲保放之意,敢啓。傳曰,知道。
檢閱鄭基善疏曰,伏以臣於日昨,忙綴短籲,急控至懇,値齋見却,雖未塵徹,罪重擅出,罰輕問備,臣且惶且感,歸將病母,只俟症形之稍勝。方擬趨承之惟速,由期已滿,母病無減,感祟挾冷而愈篤,積氣乘虛而益肆,加以風眩,往往昏窒,眞元澌綴,轉側須人,臣雖在傍扶將,昕夕候視,猶恐藥餌之失宜,或致調護之違時,今若徒懷怵畏,離側赴公,則以臣終鮮之迹,誰將替臣而診護乎?見今輪夜之院直尙設,間日之廷候未撤,際玆一籲,已非義分之所敢安,繼此再瀆,尤豈常情之所樂爲哉?第臣情私,如灼如煎,左思右量,公私悶隘,玆不得不來詣朝房,疾聲申籲。伏乞聖慈,俯垂諒察,特賜鐫遞,仍治屢瀆之罪,以警具僚焉。臣無任云云。省疏具悉。爾其勿辭救護。
乙亥八月二十日卯時,上御大造殿。藥房入診,大臣·閣臣承候入待時,都提調韓用龜,提調金履陽,副提調韓耆裕,記事官李若愚,記注官柳可均,記事官金道喜,檢校待敎李鶴秀,行都承旨韓致應,假注書金逸淵,領府事李時秀,領議政金載瓚,右議政金思穆,原任提學沈象奎,提學徐榮輔,直提學金履喬,檢校直閣李魯益,檢校待敎朴宗薰·李龍秀·朴綺壽,以次進伏,醫官吳千根·崔遂燁·秦東秀·卞之錞·鄭重周·洪旭浩·權以中·李命運,以次進伏楹外訖。時秀曰,數日來涼意太緊,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿·宮氣候,皆一樣矣。時秀曰,惠慶宮氣候,多日靡寧,仰想聖心,倍爲焦悶,而大小臣民,不任憂慮。近日以來,漸有康復之節,下情實不勝萬萬慶幸矣,夜回諸節,更若何?上曰,一樣矣。仍命醫官入診,旭浩·以中以次診候訖,退伏奏曰,左右三部調均矣。載瓚曰,京畿道臣發巡之期,在卽,而見今藥院之輪直相値,且陵幸取稟,尙此未下,未敢遽然發巡矣,昨年亦爲筵稟發送,今亦使之依例趁期發巡,似好矣。上曰,依此爲之。載瓚曰,直宿時各司坐起,若非自上特敎,則例不得爲之,而昨年直宿時,以此筵稟後,依例擧行矣,見今久囚許多,議讞稽滯,實爲可悶,使之依昨年例,勿拘擧行,似好矣。上曰,依此爲之。載瓚曰,內閣番次,聞甚苟艱,閣臣中坐罷人敍用,使之推移入直,何如?上曰,依爲之。出擧條榮輔曰,閣臣坐罷人敍用事,命下矣,檢校差下,牌招推移入直,爲宜,故敢達矣。上曰,唯。用龜曰,藥蟹今方封入,而限三十次入之之意,敢達矣。上曰,唯。王大妃殿進御生脈君子湯前方中,人蔘減五分,加前胡·枳殼·杏仁各七分,五貼製入事。出榻敎惠慶宮進服加味理中湯,前方中,去肉荳蔻,加白芍藥·白茯苓·陳皮各一錢,縮砂五分一貼煎入事。出榻敎惠慶宮進服香橘飮一貼煎入事。出榻敎惠慶宮進服加味理中湯,依前方一貼更爲煎入事。出榻敎仍命退,諸臣以次退出。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,人蔘·附子各加一錢,唐木香·甘草各二分,去白芍藥·白茯苓·陳皮·縮砂一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
申星模啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
柳河源啓曰,來二十五日朝參日次,而國忌正日相値,頉稟之意,敢啓。傳曰,知道。
傳于柳河源曰,禮房承旨馳詣受香諸處,奉審摘奸以來。
柳河源,以禮曹言啓曰,宸誠所格,皇穹垂佑,惠慶宮患候,遄臻康復,慶溢殿宮,懽均朝野,告廟·頒敎·陳賀等節,係是應行之禮,卽爲擇吉擧行,何如?傳曰,待輪直撤罷,擇吉。
韓耆裕,以備邊司言啓曰,頃因北評事兪應煥上疏,所請諸條,竝令道臣消詳論啓之意,覆啓行會矣,卽見咸鏡監司李羲甲狀啓,則以爲,北關營鎭堡,以邊門重地,近甚淍弊,莫可成樣,揆以戎政,極爲疎虞。就本營餉穀一萬九千九百石零中,五千八百石,劃給北閫,每年盡分,取其耗條,三百石則付之兵營,使之繕修軍器,添補支放,二百八十石則劃爲二十八鎭堡戎器修補之資,而勿給各鎭,都付兵營,俾造軍器,每歲分送。至於逐年新備軍器及添補支放等節,成節目報本司,永久遵行,寢郞窠之分屬南北,其議已久,就七窠中以二窠屬之北閫,道薦亦以南二北一,定式遵行事,竝請令廟堂及該曹稟處矣。北兵營,處在邊上重地,營樣最甚凋殘,將士多無料之員,持藝乏激勸之資,有識之寒心,厥惟久矣,今此餉耗劃給之論,北評事旣發其端,道·帥臣議益詳備,在餉穀,無所耗縮,在營用,實多裨補。原餉耗條之劃付兵營,宜無靳許之端,而第念,邊政莫大於養兵,養兵之要,莫善於懸賞較藝,豐稍廩而繕軍器,猶屬第二件事,況歲造軍器,俵給各鎭,數甚零瑣,事又繁絮,必有有虛名·無實用之患。餉耗五百八十石,竝付該閫,二百石,添補支放之需,三百八十石,別作賞勸之用,則演武領賞,不離將士,實與支放,相爲表裏,以此意分付帥臣,參量事情,從便設施,別成節目,報于本司,以爲隨時考察之地。至於寢郞道薦之分屬南·北關,實出於均視遠近之意,而博採公選,惟才是取,專在於道臣,銓部立心公私之間,分南北限人員,未必爲恢公道·平物情之要道,此則置之,何如?傳曰,允。
洪遇燮,以賑恤廳言啓曰,卽伏見廣州留守趙尙鎭畢賑狀啓,則以爲,本府荐値大歉,民情遑遑,幸賴我聖上若保之恩,近萬生靈,幸免捐瘠,而十二巡飢口爲八萬八千五十八口,所入穀物五十石,以內下銀椒木代錢,貿米分給,六百石以稤倉牟換作條取用,餉穀留庫中用下爲二千六石零外,此各樣所入錢九百五十兩,自臣營從便拮据。至若幹事人之勤勞,雖是渠輩分內事,而一境大賑,挽近初有,監賑都廳軍官折衝趙雲倬,策應都監官折衝邊得元,分賑監官前別將安景烈,司果楊晩榮,晝宵奔遑,始終靡懈,不可無褒賞之典。令廟堂稟旨分付,爲辭,而畢賑請賞,依例令該廳·該曹稟處事,自備局草記允下矣,該府屢被歉荒,民勢遑急,特蒙朝家軫恤之澤,一府生靈,不至塡壑,極爲多幸。賑穀會減,依狀請施行,而擧行裨校,不過渠職分內事,不必施賞,置之,納米軍身米代錢劃下事,令廟堂稟處,何如?傳曰,允。
又以賑恤廳言啓曰,卽伏見前開城留守尹序東畢賑狀啓,則以爲,內下銀子·丹本·胡椒代錢三百八十五兩,飢口最多之巡例給米·醬外,別爲頒給賑穀,則先以還穀中留庫條,推移需用,而本府人進士李元容,自願納錢三千七百兩,分奉常寺主簿白思日,亦納錢一千七百兩,以此料理,作小米八百石·太五百石。還充還穀外,此米·藿·鹽·醬及雜費,自臣營從便拮据,而李元容·白思日之專當賑資,救此民命,宜有別般論賞之典,監賑帶率軍官折衝韓愼裕,閑良尹惠東,本營首校折衝張後殷等,自抄飢時,遍行坊曲,十分精抄,而自春徂夏,竭誠擧行,亦不可無酬勞之擧。令廟堂稟處爲辭,而補賑人請賞,令該廳·該曹依例稟處事,自備局草記允下矣,該府被災,比三都雖有淺深之別,而民情遑急,殆無異同,朝家德意,逈出尋常,設賑濟飢,得免顚連,誠甚多幸。補賑人李元容所納之錢,洽過三千,白思日亦近二千,該府賑資,專以此措辦,其所出義捐財,救活民命,極爲嘉尙,不可無褒賞之政。令該曹考例稟處,擧行裨校,不過渠職分內事,不必施賞,置之,飢口都數,穀物用下,事當盡數開錄於畢賑狀啓,而不爲消詳論列,有違格例,該守臣,推考,何如?傳曰,允。
又以賑恤廳言啓曰,卽伏見江華留守朴宗京畢賑狀啓,則以爲,災形之孔慘,民情之遑急,已陳於前後登聞,而惟我聖上,特捐帑藏,劃給租粟,遂使幾千生靈,咸囿於慈育之澤,而賑資海西穀四千石,貿入正租九百七十四石零,願納皮稷五百石,合各穀五千四百七十四石零內,二千九百九石零,十二巡分排,在各穀二千五百六十四石零,添補軍餉次,分給民間。其外正租貿入價及米·醬·藿各種價,以內下銀子丹木價錢及願納人錢取用,餘在錢五百七十四兩零,本營帳籍庫等失火處,今方改建,故以爲補用,十二巡飢口五萬五千四百四十二口原賑外,諸島分饋數爻,穀物錢文實數,區別修正,上送于賑恤廳,而今此河之淡等七人,當此慘歉,能辦千金,補納賑資,合有褒賞之典,令廟堂稟旨臣營。帶率軍官前虞候具載厚,別定分賑都廳,首尾四朔,殫竭心力,奔走效勞,而若以事涉干恩,不敢陳聞,則殊欠奬勵之政,亦令該曹稟處爲辭,而補賑人請賞,令該廳·該曹依例稟處事,自備局草記允下矣。本府穡事,連値災荒,島中民情,比陸尤急,而朝家懷保之澤,逈出常格,船運海西之穀,特捐內帑之藏,一府生靈,頼以爲命,復得奠安,言念民事,萬萬多幸,補賑人之以錢以穀,出義捐財,極爲嘉尙。其在激勸之道,宜有論賞之擧,令該曹考例稟處,穀物會減及餘在錢穀區處之方,依狀請施行,而擧行裨校,不過渠職分內事,不必施賞,置之,何如?傳曰,允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司憲口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,依前方一貼煎入事,榻前下敎。
惠慶宮進服加味理中湯,依前方一貼更爲煎入事,榻前下敎。
申星模,以備邊司言啓曰,監試初試期日不遠,各道京試官及都事·評事,政官牌招開政,各別擇差,以爲及時下送之地,何如?傳曰,允。
韓致應啓曰,吏曹判書韓用鐸,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,與判書·參判更爲牌招。
正言趙琮鎭啓曰,臣於言責之職,初無堪承之望,而向日薇垣除旨,特出恩點,臣且惶且感,宜卽叩謝,間有狗馬賤疾,今始出肅,悚蹙靡措。第於合啓,有難聯參,且於本院,已經亞諫,公格私義,俱係當遞,以此情踪,其何可晏然於臺次乎?請命遞斥臣職。答曰,依啓。
柳河源,以弘文館言啓曰,修撰臣洪命周差祭出去,本館下番闕直,事甚未安。副修撰金箕殷,卽爲牌招入直,何如?傳曰,允。
申星模,以訓鍊都監言啓曰,本局新除授哨官金鎭億身病甚重,來現無期,姑爲改差,何如?傳曰,允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,附子減一錢,加肉荳蔻·破古紙各一錢,一貼煎入事,榻前下敎。
惠慶宮進服加味理中湯,依前方一貼更爲煎入事。榻前下敎
申星模啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
柳河源啓曰,吏曹判書韓用鐸,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書疏批未下,參判更爲牌招,何如?傳曰,允。參議只推,一體更爲嚴飭牌招。
又啓曰,吏曹判書韓用鐸,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲嚴飭牌招。
以副修撰金箕殷牌不進罷職傳旨,傳于柳河源曰,只推。
柳河源,以吏曹言啓曰,掌試時各道都事,例以侍從差出矣,忠淸都事蔡弘韻,慶尙都事閔祖榮,全羅都事李彦輔,黃海都事李慶旭·江原都事崔仁簡,咸鏡都事金錫洪,平安都事金陽復,俱未經侍從,竝依例改差,何如?傳曰,允。
吏曹粘連啓目,觀此慶尙監司李存秀狀啓,則居昌府使尹彝鉉,非不誠勤,而差欠綜細,榮川郡守尹稙,做事極有條理,治蹟足堪弊邑,榮川郡守尹稙,與居昌府使尹彝鉉,相換,昌寧縣監尹弘圭,爲治雖恬約,而終欠振刷,盈德縣令李魯俊,周通勤勵,可堪蘇救,盈德縣令李魯俊,與昌寧縣監尹弘圭,相換山淸縣監黃䆃,謹拙之規,猝難釐正,禮安縣監南履愚,精詳之治,優可矯救,禮安縣監南履愚,與山淸縣監黃䆃,相換,彦陽縣監曺慶夏,誠意實多,可尙,而做事或欠振勵,機張縣監李䕫秀殫誠民事,克有實績,機張縣監李䕫秀,與彦陽縣監曺慶夏相換事,竝令該曹稟處亦爲白有臥乎所,今此八邑守令相換之請,道臣必有所商量而然,竝只依狀請施行,何如?判付啓,依允。
有政。吏批,判書韓用鐸受由,參判金魯敬牌不進,參議鄭觀綏進。右承旨柳河源進。啓曰,判書韓用鐸受由,參判金魯敬牌不進,小臣獨政未安,何以爲之?敢稟。傳曰,只出緊任。
以金洛龍爲獻納,任存常·權中淸爲正言,趙璟鎭爲副校理,李應奎爲兼司書,李錫奎爲刑曹參判,韓兢履爲刑曹參議,李升淵爲戶曹佐郞,金在元爲監察,白成五爲內資主簿,金鑰爲新寧縣監,朴齊聞爲忠淸都事,朴鳴和爲慶尙都事,洪遠謨爲全羅都事,李遠翊爲江原都事,朴來謙爲黃海都事,金遇順爲咸鏡都事,李翊會爲平安都事,趙經鎭爲忠淸左道京試官,尹應大爲慶尙左道京試官,李晉淵爲全羅左道京試官,徐憲輔爲平安南道京試官。榮川郡守尹稙,居昌府使尹彝鉉相換,昌寧縣監尹弘圭,盈德縣監李魯俊相換,山淸縣監黃䆃,禮安縣監南履愚相換,彦陽縣監曺慶夏,機張縣監李䕫秀相換。書題單鄭觀海。
兵批,行判書南公轍進,參判申溆入直,參議鄭景祚病,參知李基崇病,同副承旨韓耆裕進。以金履陽爲知事,李龍秀·柳畊爲同知,鄭存玉爲僉知,沈豐祖爲兼司僕將,鄭魯誠爲羽林將,金文瑞·張舜相·趙孝通·鄭俊默·全啓璋爲五衛將,李宇弘·鄭尙琦爲景福將,趙大永·朴聖後爲慶熙將,申在健爲都摠經歷,徐羽淳爲訓鍊判官,趙冀永爲文兼,崔景皓·金道權爲武兼,許爲守門將,南建中爲城津僉使,李鍾穆爲北評事,張得命爲浦項別將。楸仇非權管單南陽健,大吉號里權管單趙碧寬,前部將陳環今加折衝加資事,承傳。護軍尹行直,副司直趙經鎭,副司果趙琮鎭·洪儀泳·鄭鴻慶·洪羲瑜·沈能植·李秀淵·鄭光澈。
傳于柳河源曰,吏·兵批見窠,皆令差出。
吏批,再政,以金永錫爲景慕宮令,金履禛爲禁府都事,金履祜爲康陵令,宋基鼎爲司饔主簿,金鏴爲掌樂主簿。兼掌令二單趙經鎭·李晉淵,兼持平二單尹應大·徐憲輔。金最根爲假監役。
兵批,再政,以朴宗慶爲知事,安性淵爲宣傳官,趙斗錫爲訓鍊主簿,李象坤爲大興中軍。同知單趙大永,僉知二單,金文瑞·全啓璋。
兵曹口傳政事,副護軍單金逌根。
柳河源,以弘文館言啓曰,本館下番闕直,事甚未安。副修撰金箕殷,旣有只推之命,卽爲牌招入直,何如?傳曰,允。
以副修撰金箕殷牌不進罷職傳旨,傳于柳河源曰,只推。
以慶尙監司李存秀狀啓,梁山等邑民家頹壓事,傳于徐長輔曰,聞甚矜惻,元恤典外,別加顧助事,令廟堂措辭關飭。
柳河源,以司饔院監膳提調意啓曰,因特敎供上生鮮,以半代封,如例擇封之意,各別嚴飭於漁夫契貢人,數日供上,僅僅進排矣,卽者貢人等所告內,近日風勢不調,江漲未退,四處求貿,終不捉得,故今日日供上,不善措備,特敎之下,又若是煩告,貢人擧行,萬萬痛駭。今方令攸司從重科治,臣之不能檢飭,惶懍待罪,而到今事勢,實無如例封進,姑許以活鷄全數代封,何如?傳曰,允。勿侍罪。
吏曹判書韓用鐸疏曰,伏以聖孝孚感,慈宮患候,日復天和,竝直撤罷,朝野慶忭,曷有其極?仍伏念臣,有難强之情,有必遞之義,前後控辭,瀝盡苦衷,未蒙體諒,情地窮蹙,如無所歸,今則辭罄意竭,更不敢拖長爲語,瀆擾添罪,而第事係廉防,必得一伸,卽我朝礪士夫之一副美規,雖微官末職,未嘗不被曲遂之澤也。臣之所遭,本事之如何,固無論,賢關捲堂,殆重於諸凡被劾也,宜卽一遞,毋壞四維,而人或謂之向蒙譴謫,情亦伸矣,竟行京察事,出場矣,然臣之愚憃,終以爲未然,蓋乍竄施仍,曲費霜露之化也,旣入强出,實迫雷霆之威也。臣之私見以爲,大政愆期,有損國體,故上之所以嚴督,下之所以冒膺,出於一時不得已之由,而爲此苟且之擧耳,竊意過政之後,必蒙曲諒之恩,將見堂堂聖朝,不廢禮使之美,碌碌微踪,得免虧質之愧,及其悃愊畢暴,淺誠不孚,區區情勢,終未嘗一伸,而向來嚴命,徒歸於縛束馳驟之科,愚陋賤臣,成一忘恥貪榮之鄙夫而止。此事實累於朝廷,而非徒臣一身之僇耳,名以冢宰,重被彈論,而未得一伸,蹲冒不去者,自古及今,恐無是事,以我聖明,念及於此,則不待臣屢籲,而鞶褫之降,必不終朝矣。且臣不以見識自居,故日者先壟之役,恣犯擅離之罪,論罷至及於承宣,而譴罰不加於臣身,有罪倖逭,當勘未勘,此尤國綱之所係,而私義之難進也。顧臣情勢,便是鐵限,兼以目下病情,又有萬萬難强者,臣之脆質薄稟,夙嬰風濕,衰暮遽至,症形迭出,峽路來往,觸冒霧雨,素患關格之病,乘釁發作,衝亘胸腹,則頃刻昏仆,乍進食飮,則溏瀉如注,委倒床褥,奄奄欲盡,許多醜穢之狀,不敢煩陳,而時月之內,萬無起動之望,庚牌屢至,無由承膺,玆敢忙構短章,冒死呼籲。伏乞天地父母,憐臣情病之至苦,特許鐫免,治臣瀆擾之煩複,以振朝紀,千萬至祝。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,依前方一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
申星模啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
傳于柳河源曰,禮房承旨馳詣懿陵,奉審摘奸以來。
柳河源,以弘文館言啓曰,本館下番闕直,事甚未安。副修撰金箕殷,旣有只推之命,與新除授副校理趙璟鎭,一體牌招,以爲推移入直之地,何如?傳曰,允。
以副校理趙璟鎭,副修撰金箕殷牌不進罷職傳旨,傳于柳河源曰,竝許遞,前望單子入之,待下批牌招察任。
玉堂前望單子入之,副校理金鎭,副修撰李鼎秉落點。
以副修撰李鼎秉牌不進罷職傳旨,傳于柳河源曰,只推。
以慶尙監司李存秀狀啓薦新進上石榴,限內不得封進,惶恐待罪事,傳于柳河源曰,勿待罪事,回諭。
洪遇燮,以戶曹言啓曰,宗廟西門南北邊外墻頹圮處改築之役,今已畢役,刻識年條,而改築間數及監董郞廳,看役計士姓名,依前例書入,竝與工匠等姓名,載之謄錄,以爲後考之意,敢啓。傳曰,知道。
申星模,以兵曹言啓曰,宗廟西門南邊舊築墻垣三間許,北邊舊築墻垣六間許及同近處舊築墻垣四間許頹圮處,今已畢築矣,三處守衛軍,解送之意,敢啓。傳曰,知道。
又以兵曹言啓曰,今八月二十六日,一番兼司僕番次,而新除授該番將沈豐祖,今日番單子受點矣,卽接內三廳牒報,則兼司僕將沈豐祖與內禁將沈公燁,有同姓三寸叔姪應避之嫌云。相避之法,在下當遞,兼司僕將沈豐祖相避之代,口傳差出,以爲番單子改付標,入啓受點之地,何如?傳曰,允。
兵曹口傳政事,以李井會爲兼司僕將。
申星模,以訓鍊都監言啓曰,本局從事官洪遠謨,纔已除拜全羅都事矣,從事官之任,專管軍需,爲任緊重,査逋方張,難付生手,仍任,何如?傳曰,允。
又以義禁府言啓曰,卽接月令醫員崔進基手本,則時囚罪人閔致和屢日冷處之餘,猝得泄痢之症,登溷頻數,眞元大脫,食飮全却,氣息奄奄,罪人病勢如此,則一邊保放,一邊草記,曾有定式矣。閔致和姑爲保放之意,敢啓。傳曰,知道。
又以義禁府言啓曰,保放罪人白思坤·金炳文·李桓五·李敎源·李文欽·申在陽·李趾秀·李魯在等,還囚議處以入,而諸囚病勢,一味苦劇,仍爲保放之意,敢啓。傳曰,知道。
禁府啓目粘連,向前李敎源亦,佩符捕校之擅自棍治,處置未免失宜,以此照律,何如?判付啓。依允。又啓目粘連,向前李桓五亦,肅謝法意,何等審愼,而趁未檢察,更爲呈單,以此照律,何如?判付啓。依允。又啓目粘連,向前金炳文亦,運納雖先他倉,米色之麤劣,不可以歉歲民情,全然容恕,以此照律,何如?判付啓。依允。又啓目粘連,向前白思坤亦,受押單子,何等體重,而大祭之大字,落漏不書,事極駭然,以此照律,何如?判付啓。依允。又啓目粘連,向前李趾秀亦,文臣製述之不爲赴試,雖緣親病,而下鄕擧案之經先書進,難免不察,以此照律,何如?判付啓。依允。又啓目,粘連,向前李魯在亦,惟正賦稅,何等重大,而三夏已過,全不上納,揆以法意,萬萬寒心,以此照律,何如?判付啓。依允。又啓目粘連,向前李文欽·申在陽等亦,外門修改,雖未聞知,香封祭物之趁未封進,事涉疎忽,竝只以此照律,何如?判付啓。依允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調韓耆裕啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御加味二陳湯五貼製入事,榻前下敎。惠慶宮進服加味理中湯,依前方一貼煎入事,榻前下敎。惠慶宮進服加味理中湯,依前方一貼更爲煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,備邊司郞廳來〈言〉,今日賓廳日次,而國忌齋戒相値,不得來會云矣,敢啓。傳曰,知道。
又啓曰,三品官之無得過三日循例請牌,曾有定式矣,刑曹參議韓兢履,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
傳于徐長輔曰,左副承旨·同副承旨竝許遞,前望單子入之,待下批牌招察任。
承旨前望單子入之,洪羲俊·李錫夏·柳鼎養落點。
徐長輔啓曰,新除授左承旨李錫夏,時在京畿果川地,斯速乘馹上來事,下諭,何如?傳曰,允。
又啓曰,卽者檢閱金道喜,謂有情勢,陳疏徑出,原疏纔已退却矣,所當直捧禁推傳旨,而此與無端徑出,有異,推考,仍卽牌招入直,何如?傳曰,允。
又啓曰,卽者檢閱鄭基善,謂有館規,陳疏徑出,原疏纔已退却矣,所當直捧禁推傳旨,而此與無端徑出,有異,推考,仍卽牌招入直,何如?傳曰,允。
又啓曰,行都承旨韓致應今日不爲仕進,左承旨李錫夏在外,右承旨洪遇燮式暇,左副承旨洪羲俊,右副承旨柳鼎養牌不進,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨洪羲俊,右副承旨柳鼎養牌不進罷職傳旨,傳于徐長輔曰,只推。
徐長輔,以弘文館言啓曰,本館下番闕直,事甚未安。副修撰李鼎秉,旣有只推之命,卽爲牌招入直,何如?傳曰,允。
以副修撰李鼎秉牌不進罷職傳旨,傳于徐長輔曰,只推。
徐長輔,以弘文館言啓曰,本館下番闕直,事甚未安。副修撰李鼎秉,旣有只推之命,卽爲牌招入直,何如?傳曰,允。
又以都摠府言啓曰,副摠管趙岐,以騎兵點考事,外兵曹晝仕出去之意,敢啓。傳曰,知道。
又以奉常寺都提調·提調意啓曰,祭享所用秋等中脯,依定式,今八月二十五日始造之意,敢啓。傳曰,知道。
又以兵曹言啓曰,來九月·十月當上番騎兵二百二十八名內,除嶺南停番十七名,實二百十一名,依定式本曹點考後,仍令該曹襦衣題給,而嶺南上番騎兵停番,今已限滿,來十一月當爲始,依例番上之意,分付該道道·帥臣,何如?傳曰,允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀,兩司長官口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,去肉荳蔻·破古紙,加白茯苓一錢,一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
韓致應啓曰,左副承旨洪羲俊,右副承旨柳鼎養今日不爲仕進,竝卽牌招,何如?傳曰,允。
以左副承旨洪羲俊,右副承旨柳鼎養牌不進罷職傳旨,傳于韓致應曰,只推。
以副修撰李鼎秉再牌不進罷職傳旨,傳于徐長輔曰,只推。
以檢閱金道喜牌不進罷職傳旨,傳于徐長輔曰,只推。
徐長輔啓曰,檢閱金道喜旣有只推之命,卽爲牌招入直,何如?傳曰,允。
傳于徐長輔曰,左副承旨·右副承旨竝許遞,前望單子入之,待下批牌招察任。
承旨前望單子入之,朴宗珩·李止淵落點。
徐長輔,以訓鍊都監言啓曰,本局從事官洪遠謨今已仍任矣,査逋之際,多有時急擧行,而時無職名,令該曹口傳付軍職,使之察任,何如?傳曰,允。
兵曹口傳政事,副司果單洪遠謨。
徐長輔,以弘文館言啓曰,本館下番闕直,事甚未安。副修撰李鼎秉,旣有只推之命,與副校理李羲準,修撰洪命周,一體牌招,以爲推移入直之地,何如?傳曰,允。
徐長輔,以訓鍊都監言啓曰,建陽門西營入直軍,依前以鄕軍替代事,自禁衛營草記矣,兩處入直本局軍來九月初一日,與該營鄕軍替代出直,而待標信擧行之意,敢啓。傳曰,知道。
又以禁衛營言啓曰,來九月當一番前部左司屬黃海道四哨軍兵逢點實數五百十三名,已爲點閱整齊,來九月初一日,與建陽門西營入直及把守訓鍊都監軍兵,銅龍門入直御營廳軍兵,竝待標信替代,把摠一員,哨官二員,別武士二人率領,輪回入直,新營·南別營·藥庫,依前分排入直都城頹圮處把守軍,以二十名替代之意,敢啓。傳曰,知道。
又以禁衛營言啓曰,來十一月當二番前部中司屬黃海道四哨軍兵,來十月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,銅龍門入直軍,依前以鄕軍替代事,自禁衛營草記矣,入直本廳京中哨軍,來九月初一日,與禁衛營鄕軍替代入直,而待標信擧行之意,敢啓。傳曰,知道。
上在昌德宮。停常參·經筵。
夜三更,流星出天中淡雲間,入南方天際,狀如拳,尾長二三尺許,色赤,光照地。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,附子加一錢,去桂心,加桂枝一錢五分,鹿茸·橘皮各一錢,一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
朴宗珩啓曰,來初一日輪對日次矣,敢稟。傳曰,當次人受點後,日次待令。
以同副承旨李止淵牌不進罷職傳旨,傳于朴宗珩曰,只推。
以檢閱金道喜牌不進罷職傳旨,傳于朴宗珩曰,只推。
朴宗珩啓曰,檢閱金道喜,卽有只推之命,卽爲牌招入直,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,只推。
朴宗珩,以弘文館言啓曰,本館下番闕直,事甚未安。副校理李羲準,修撰洪命周,旣有只推之命,副修撰李鼎秉疏批已下,竝卽牌招,以爲推移入直之地,何如?傳曰,允。
徐長輔,以兵曹言啓曰,節度使身故代,限十日辭朝過限者論責,載在法典,而新除授慶尙左水使李寅植,除拜已過一望,而催促命下之後,尙不辭朝,揆以事體,極爲駭然。令該府拿問處之,何如?傳曰,允。
又以宣惠廳言啓曰,惟正事體,何等嚴重,而守宰之不能如法奉行,至于今年而極矣,今此全羅道萬頃·臨陂之所納米色,陳腐麤劣,各邑之中,最爲居末,萬頃則欠縮亦多,捧稅之不能致精,下屬中間幻弄,萬萬寒心,不可以歉歲事情,有所容恕。兩邑守令,令該府拿問嚴勘,監捧實監色及船人之弄奸情節,亦爲詳査狀聞,施以當律事,分付該道道臣,何如?傳曰,允。
又以漢城府言啓曰,依定式無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
副修撰李鼎秉疏曰,伏以臣,以倥侗一無似之賤品,濫廁經幄之列,殆近二十年矣,前後恩除,不知幾遭,而惟以不憚夷險,有除輒膺,爲一副當義分,則今於除旨之下,何敢唐突違傲,而第臣有自來難安之情。臣於春中,隨諸僚後,參瀛圈之坐,事纔完而臺言峻發,至請改圈,則臣亦參圈中人,其所處義,與其時參坐諸員,宜無異同,則玉署一步,便成鐵限,而萬無冒膺之路矣,玆敢略暴文字,仰瀆崇嚴。伏乞天地父母,諒臣情勢,特許鐫免,以伸廉防,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯前方中,加肉荳蔻一錢,一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
韓致應啓曰,同副承旨李止淵今日不爲仕進,卽爲牌招,何如?傳曰,允。
以同副承旨李止淵牌不進罷職傳旨,傳于韓致應曰,只推。
以檢閱金道喜牌不進罷職傳旨,傳于朴宗珩曰,推考傳旨捧入。
朴宗珩啓曰,檢閱金道喜,旣有推考傳旨捧入之命,卽爲牌招入直,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,只推。
朴宗珩,以弘文館言啓曰,本館下番闕直,事甚未安。副校理李羲準,修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接懷德故學生金在玉妻宋氏所志,則以爲,家翁嫡妾,俱無子身死,家翁同姓八寸弟在湬第二子吉鉉,欲爲繼後,兩家諸族,相議完定,而未及禮斜之前,在湬夫妻,俱爲作故,不得循例禮斜,依定式草記稟處事,呈狀,而一邊之言,有難準信,使其門長,具由呈狀,則門長幼學金正慤狀辭,果如宋氏所訴矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,依定式,金在湬第二子吉鉉,立爲金在玉之後,何如?傳曰,允。
徐長輔,以兵曹言啓曰,新除授北評事李鍾穆,除拜屢日,稱以身病,尙不肅拜,揆以事體,極爲未安。當此試期迫近之時,評事發程,一日爲急,推考警責,使之不多日內辭朝,何如?傳曰,允。
又以司僕寺一二提調意啓曰,濟州出來改封進馬三十六匹內,三匹到中路病留,二匹到本寺病留除,實納馬三十一匹禾毛色,別單書入之意,敢啓。傳曰,知道。
又以司僕寺一二提調意啓曰,大靜前縣監白師健遞任改封進馬一匹,今纔上來,禾毛色別單書入,而依例內廏立養之意,敢啓。傳曰,知道。
又以義禁府言啓曰,萬頃縣令趙彝錫,臨陂縣令尹五榮,令該府拿問嚴勘事,傳旨啓下矣。趙彝錫·尹五榮,俱在任所云,依例發遣府羅將,竝拿來,何如?傳曰,待待命拿囚。
又以義禁府言啓曰,保放罪人李桓五·李魯在·金炳文·李敎源·白思坤·李文欽·申在陽·李趾秀等,還囚照律以入之意,敢啓。傳曰,知道。
禁府照目粘連,延安府使李魯在矣,本府議啓內,惟正賦稅,何等重大,而三夏已過,全不上納,揆以法意,萬萬寒心。以此照律,罪杖一百收贖,告身盡行追奪,私罪,奉敎依允爲旀,功·議各減一等。又照目粘連,奉常寺判官申在陽,香室官員李文欽等矣,本府議啓內,內外門修改,雖未聞知,香封祭物之趁未封進,事涉疎忽。竝只以此照律,罪各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,部將李桓五矣,本府議啓內,肅謝法意,何等審愼,而趁未檢察,更爲呈單,極爲駭然。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,咸悅前縣監金炳文矣,本府議啓內,運納雖先他倉,米色之麤劣,不可以歉歲民情,全然容恕。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,香室官員白師坤矣,本府議啓內,受押單子,何等體重,而大祭之大字,漏落不書,事極駭然。以此照律,罪杖八十收贖,奪告身三等,私罪,奉敎依允。又照目粘連,成均館典籍李趾秀矣,本府議啓內,文臣製述之不爲赴試,雖緣親病,而下鄕擧案之徑先書進,難免不察。以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,兵曹正郞李敎源矣,本府議啓內,佩符捕校之擅自棍治,處置未免失宜。以此照律,罪笞四十收贖,附過還職,私罪,奉敎依允爲旀,功·議各減一等爲良如敎。
同知趙弘鎭疏曰,伏以臣,年過七耋,本病旣痼,直一癃老之物耳。纔納藩節,勞瘁添病,而忽自四五日前,重添毒感,終夜寒戰,痛勢陡劇,嘔泄兼發,汚穢床褥,連日昏倒,殆不省事,此際銓部,差臣以景慕宮朔享獻官,以此病狀,雖欲陪香,而其勢末由,玆敢不避猥越,疾聲呼籲於紸纊之下。伏乞天地父母,俯諒情勢,亟令該曹,改差無故之人,以便公私焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,依前方一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
李錫夏啓曰,同副承旨李止淵今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪起燮落點。
以檢閱金道喜牌不進罷職傳旨,傳于朴宗珩曰,只推。
朴宗珩啓曰,檢閱金道喜旣有只推之命,卽爲牌招入直,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之,待下批牌招察任。
承旨前望單子入之,鄭元容落點。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,只推。
朴宗珩,以弘文館言啓曰,本館下番,姑降入直,事甚未安。修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
洪遇燮,以訓鍊都監言啓曰,本局局別將白泳鎭身病甚重,勢難察任,改差,何如?傳曰,允。
又以禁衛營言啓曰,本營字內九嶷峯西邊體城二間許頹圮處,今八月三十日始役改築之意,敢啓。傳曰,知道。
護軍金相休疏曰,伏以臣,卽伏見吏曹享官帖子,則宗廟朔祭獻官,臣以預差陞實,而臣自今月初,忽得風痰之病,左右肩脅及腰膂腹背,無不刺痛,兼以瘧氣泄症,行步起動,非所可論。坐臥轉側,亦皆須人,痛不可忍,則往往遍身火熨,以幸其霎時之安,今至二十餘日,可謂無方不試,而尙無分效,日夜叫苦,以此病狀,於昭陟降之地,豈有駿奔祼薦之望乎?干冒崇嚴,極知猥屑,而莫重祀典敬禮之節,若或緣臣而一有虧損,則臣罪至此,死猶難贖,玆敢冒死呼籲。伏乞亟命該曹,以無故人改付標,以重享典,以安微命,不勝幸甚。臣無任云云。省疏具悉。疏辭,許令該曹改付標。
同副承旨洪起燮疏曰,伏以臣,猥以無似,濫蒙特恩,喉司新資,有隕自天,惝祝榮感,雖不得不章皇出肅,以伸叩謝之忱,而第臣與右承旨臣洪遇燮,爲從父兄弟之親。且與右副承旨臣徐長輔,有親査之嫌,揆以公格,在下當遞,玆敢援例陳章,仰瀆崇嚴。伏乞聖慈,俯垂鑑諒,亟命遞改臣職名,以安私分,不勝幸甚。臣無任云云。省疏具悉。所請依施。
上在昌德宮。停常參·經筵。
夜自四更至九月初一日開東,灑雨下雨,測雨器水深二分。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
傳于徐長輔曰,藥房入侍,大臣·閣臣同爲入侍。
傳于朴宗珩曰,禮房承旨馳詣宗廟·景慕宮,奉審摘奸以來。
以修撰洪命周,副修撰李鼎秉牌不進罷職傳旨,傳于朴宗珩曰,只推。
以黃海監司李勉昇狀啓,鳳山郡守李行敎遭母喪事,傳于韓致應曰,令該曹口傳差出,催促下送。
吏曹口傳政事,以權琇爲鳳山郡守。
朴宗珩,以弘文館言啓曰,本館下番闕直,事甚未安。修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接元陵參奉所報,則本陵大王陵上莎草修改之後,雨澤頻霑,夜露連降,莎草與附土,已爲相合,顯有茂盛之望云矣,敢啓。傳曰,知道。
韓致應,以吏曹言啓曰,新除授慶尙道京試官尹應大呈狀內,矣身老母,素患痰癖之症,當此換節之時,一倍添劇,時月〈之〉內,萬無離捨作行之路云,全羅道京試官李晉淵呈狀內,矣身老父,素患痰癖之症,當此換節之時,一倍添劇,時日之內,萬無離捨作行之望云,平安道京試官徐憲輔呈狀內,矣身老母,素患痰癖之症,一倍添劇,萬無離捨之望云,忠淸道都事朴齊聞呈狀內,矣身老母,素患痰癖之症,如期復發,宛轉床笫,萬無離捨之望云。黃海道都事朴來謙呈狀內,矣身老父,素患痰癖之症,一倍添劇,萬無離捨作行之路云,平安道都事李翊會呈狀內,矣身老母,素患痰癖之症,當此換節之時,一倍添劇,萬無離側往赴之望云,其親病俱如是,則有難强令往赴,竝改差,何如?傳曰,允。
朴宗珩以奉常寺都提調·提調意啓曰,祭享所用秋等中脯三百四十八貼,今八月三十日畢造,而所入牛隻爲三十五首矣,進上看品中脯二貼,依定式封進之意,敢啓。傳曰,知道。
徐長輔,以兵曹言啓曰,今八月各廳堂下武臣朔試射,內外中日,旣已停止,不得爲之之意,敢啓。傳曰,知道。
李錫夏,以賑恤廳言啓曰,西部蓮池契任長河士玉,今月三十日本洞路傍,得一歲遺棄男兒,同里居良女金召史,欲爲收養,兪判府事契任長崔同伊,今月三十日本洞路傍,得一歲遺棄男兒,同里居良女金召史,欲爲收養,西小門內契任掌金福得,今月三十日本洞路傍,得一歲遺棄男兒,同里居良女池召史,欲爲收養,貧不自食,皆願受料,告于本部,自該部同日牒呈,故依節目竝爲給料,使之乳養之意,敢啓。傳曰,知道。
乙亥八月三十日卯時,上御大造殿。藥房入診,大臣·閣臣承候入侍時,都提調韓用龜,提調金履陽,副提調洪遇燮,記事官李若愚·鄭基善·金道喜,檢校待敎李鶴秀,同副承旨徐長輔,假注書金逸淵,右議政金思穆,原任提學沈象奎,提學南公轍·徐榮輔,直提學金履喬,檢校直閣徐俊輔·李光文·鄭元容,以次進伏,醫官吳千根·秦東秀·卞之錞·洪旭浩·鄭重周·權以中·李命運·朴器成,以次進伏楹外訖。用龜等曰,近日日候淸涼,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,各殿·宮氣候,皆一樣矣。用龜曰,惠慶宮調攝中諸節,日向康復,而餘候尙未復常,下情不勝憂慮之至。上曰,然矣。仍命醫官入診,旭浩·以中·千根·重周以次診候訖,退伏奏曰,脈候左右三部調均矣。上曰,出去,議定湯劑以入也。仍命藥房先退,用龜等退出,榮輔曰,臣以見任華城事,有所仰達者矣。本府所管屯土,凡爲二十九處,而如香炭屯及分奉常寺筦千庫所管,俱係莫重所需,事體已爲自別,而雖以他屯言之,若非行宮城堞修補之資,乃是將士支放減耗給代之用,則其所關係之至緊至重,果何如,而挽近以來,法綱漸弛,班戶土豪,圖占舍音,應納屯稅,從中潛食,肆惡拒納,看作常事,閱歲愆期,恬不知畏,已成痼弊,皆作弊屯,雖他衙門屯土,係是公物,則宜不敢若是。況本府屯土,仰念設始之聖意,是豈班豪輩所敢恣意橫執之事乎?事之痛駭,莫此爲甚。臣於今秋,謹依糧餉屯責之本邑之例,所謂舍音名色,爲先革罷,一竝付之,屯在各邑,使之定色吏收捧,趁限上納,若有不勤,但責守令,如是則積弊可去,而但若於此後,復爲此輩所占,則弊復如前,本府事,轉益收拾不得矣,一番筵稟,嚴立科條,著爲定式,然後可以永久遵行,故敢此仰達矣。上曰,依爲之。出擧條榮輔曰,今因言端,又有仰陳者。蓋此諸屯,卽先朝時所設始者,則事體何等至重,而近來奸民,慫慂班戶,或稱舊量,或稱立案,或以改量前久遠賜牌文書,憑藉作弊者,往往有之,此若不嚴法禁斷,則屯土無以保完,屯民莫可支堪矣,此後若有似此之類,則自臣營狀聞,令秋曹嚴勘遠配之意,作爲定式,然後浮浪之輩,可以知戢,故敢此仰達矣。上曰,依爲之。出擧條上曰,注書,誰也?賤臣奏曰,金逸淵矣。惠慶宮進服加味理中湯,依前方一貼煎入事。出榻敎惠慶宮進服加味理中湯,依前方一貼更爲煎入事。出榻敎仍命退,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深二分。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,依前方一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
以修撰洪命周牌不進罷職傳旨,傳于朴宗珩曰,只推。
以副修撰李鼎秉牌不進罷職傳旨,傳于朴宗珩曰,只推。
朴宗珩,以弘文館言啓曰,本館下番闕直,事甚未安。修撰洪命周,副修撰李鼎秉,旣有只推之命,與副校理李羲準,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭造燭封香吉日,今月十六日辰時,衣襨香燭祭品奉詣吉日,同月十七日辰時爲吉云,以此日時,擧行之意,敢啓。傳曰,知道。
韓致應以司饔院監膳提調意啓曰,各殿·宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
徐長輔,以兵曹言啓曰,五衛將文應奎,身病猝重,勢難供職,呈狀乞遞,改差,何如?傳曰,允。
又以訓鍊都監言啓曰,本局新除授哨官李恩植,身病甚重,來現無期,姑爲改差,何如?傳曰,允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
大殿·王大妃殿·中宮殿·嘉順宮·世子宮,口傳問安。答曰,知道。
惠慶宮進服加味理中湯前方中,乾薑減一錢,去肉荳蔻,加白茯神·半夏各一錢,一貼煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
朴宗珩啓曰,卽伏見濟州牧所封物膳單子,則中宮殿進上單子年月〈日〉下,不爲着銜,進獻文字,何等愼重,而如是不審,事甚疎忽。該牧使尹久東,不可無警,推考,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,推考傳旨捧入。
朴宗珩,以弘文館言啓曰,本館下番闕直,事甚未安。副校理李羲準,修撰洪命周,副修撰李鼎秉,旣有推考傳旨捧入之命,竝卽牌招,以爲推移入直之地,何如?傳曰,允。
徐長輔,以兵曹言啓曰,本曹正郞李敎源,身病猝重,呈狀乞遞,今姑改差,何如?傳曰,允。
又以備邊司言啓曰,本司武郞廳禹孟河·李用錫·李載亨,奔走勤仕,俱滿十五朔,竝依例六品遷轉事,捧承傳施行,何如?傳曰,允。
又以義禁府言啓曰,保放罪人閔致和,還囚捧供以入,而病勢一味苦劇,仍爲保放之意,敢啓。傳曰,知道。
禁府啓目,義城前縣令閔致和原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,柒原前縣監朴宗林原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,慶尙左水使李寅植原情云云。傳旨內辭緣,泛稱遲晩,所當請刑是白乎矣,閫帥勿爲請刑,載在大典通編,議處,何如?判付啓。依允。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服桂附益氣湯,一貼煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
徐長輔啓曰,卽者獻納金洛龍,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于李錫夏曰,只推。
李錫夏,以弘文館言啓曰,本館下番闕直,事甚未安。副校理李羲準,修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
徐長輔,以御營廳言啓曰,本廳別將李邦成,身病甚重,勢難察任,改差,何如?傳曰,允。
又以御營廳言啓曰,本廳字內肅靖門東邊第二城廊近處體城四間頹圮處,今九月初四日爲始,改築之意,敢啓。傳曰,知道。
又以義禁府言啓曰,卽接月令醫員洪得運手本,則時囚罪人李寅植,素患疝積之症,時時闖發,食飮全却,眞元大脫,症形危重云。罪人病勢如此,則一邊保放,一邊草記,曾有定式矣,李寅植姑爲保放之意,敢啓。傳曰,知道。
定原縣監鄭魯榮疏曰,伏以臣,庸愚昏聵,本不足備數於任使之末,而聖恩誤及,忝叨分憂之責,觸處僨誤,只增罪戾。伏況臣待罪之地,新經兵革,荐値饑荒,十室殘民,嗷嗷待死,雖使才優幹足者當之,尙恐其不能濟,如臣無似,顧安有一分堪承之望哉?坐視匍匐,無計救活,臣罪臣自知之,每一思惟,惶汗浹背,而譴黜不加,廩俸虛縻,臣誠左右思而不知所以爲計也。本邑目下事情,何莫非難醫切骨之瘼,而就其絶可矜而最無奈者,其弊有三,一則權減軍額之復元代定也,一則曰,無主陳田之徵捧結役也,一則均廳船稅之渾歸里徵也。軍兵身錢,各有區劃,營邑經用,賴此塗抹,稍觀來頭,議復前額,固是先務之不可已者,而第本邑事狀,則實有萬萬行不得之勢。兵亂之後,特蒙朝家曠絶之澤,邑中各樣軍錢之姑賜蠲減者,爲三分之一,恩非不至矣,恩非不厚矣,而所謂三分二不得蒙減者,死亡者過半,生存者絶少,無以備應納之數,故不得已分排加斂於民結之稅,以充其代,良丁之耗縮無餘,推此可知。近日軍政之甚艱,何處不然,而至於本邑事情之尤甚於他處者,亦有委折,蓋衣冠門族之盛,本邑爲道內之甲,雖以時存四千餘戶言之,班鄕之家,固已十居六七,亂時死亡之酷,本邑爲最,所謂無丁獨女之戶,又不知爲幾許,此皆他邑之所無,而不可擧議於軍役也。至如校吏奴令之屬,仰役於官府,而例得免軍役者,其數亦不少,名雖四千餘戶,若論應役實戶,則殆不滿千,一戶之內,父子兄弟,無一人閒遊,至於流丐傭贅之徒,亦莫不身帶重役,此後若更責一丁,則殆無異於求猪筋括龜毛,而今年當復之數,爲一百七十餘額,其將何處得來耶?復元令下之後,卽爲頒示於各該面里,使之分排代定,而數朔之間,終無一處擧行之事,及夫里任輩之推捉入庭也,率多涕泣而乞憐者,顧其意非欲頑拒官令而然,其勢誠末由耳,最後有一二面里之修納成冊者,而細探其裏面,則皆是虛名闕額,畢竟皆歸於里徵者,豈不矜憐之甚耶?休養生息,自是十年之事,今若特寬以十年之限,俾之少得息肩,則幼稚漸長,生息稍蕃,日後復舊之難,想不至如今之無術也。雖以團束軍兵言之,本邑軍制,設置三部六司,而軍額原數,爲三千六百餘名,此實他邑之所無,而自在全盛時,已爲一邑莫巨之弊,邑中朝紳,至有以此陳疏者,而事係沿革,因循未改,及夫經亂之後,死亡殆盡。昨年因道臣陳疏,請減道內軍額,本邑所減,爲九百三十名,而軍制則權罷中部,但置左右兩部,此實定民莫大之幸,而闕伍之未充代者,尙過八百餘名。不得已計戶分排,使之合力募丁,鳩財備裝,以爲捧疤應點之地,幸得趁限彌縫,而究其實則雇名代點者,約略居半,若此者,責之以朝令夕到於緩急之際,則其勢誠萬萬無由也。此亦在限年當復之科,不但本邑擧行之萬無其勢,一邑難支之弊,必將又復如前,與其名存而實無,徒衆而不精,毋寧但置時存之額,永作二部之制,而就其所謂雇名代點之類,一一査櫛,漸次充補,則爲今日一分矯救之道,莫先於此,雖如是,比諸道內各邑軍摠,尙過多而不過少也。至若田政一款,本邑經亂前戶摠,爲一萬三四百戶,而目今見存之戶,僅爲四千五百萬餘戶,耕農之土,四千戶之民,勢無以盡爲耕作,以是之故,一境之內,陳廢相續。此而徵稅,固是仁政之所不忍,而諸庫經費,各營所納及一邑公私之用,盡出於結役,故不得不依例徵捧,然而有主之土,旣有當者,責之以惰農之罪,可也,勸之以起耕之方,亦可也。亦或有陳廢於此而耕作於彼者,設令一倂納稅,猶有可據之端,而至於無主之土,邑民死亡,旣過其半,田案所載之名,鬼錄居多,膏腴食實之地,雖他人起耕,豈有陳棄之理,而至如山足海脣磽确斥鹵之地,誰肯費力作農,以應其稅,亦何以募得許多民口,勸令耕播乎?荒蒿野莠,滿目無涯,而亦不免按簿責稅,旣無其主,又絶姻族,畢竟責納於土在之面里,臣於昨年俵災時,見之,二十七戶所納之錢,爲一百八十餘兩,此皆無主田之所替當者也,豈不冤悶之甚乎?昨年因道臣狀聞,竝與年久江落永無基址者,而特許蠲減者,爲一百五十餘結,殘氓之支保一年,亦莫非恩澤之所曁。然而道內結役之法,歲比舊摠,昨年則雖蒙蠲免,今秋則認以復出,擧懷泮散之心,而終無安堵之意,流亡之還集,已矣無論,餘戶之復散,勢所必至,此亦不可不限年除減,稍待民戶之復集,人聚地闢,卽是次第件事耳,亦豈有全然永失之理耶?所謂船稅里徵之弊,本縣均稅所捧,不甚夥多,除却春秋開市等應下雜費,該廳兩等所納,都不過爲一百六七十兩,而縣中所在船案,見失於兵燹之餘。謄來京司及營門所在之案,依此捧稅,而邑民之死亡旣多,無親屬不知姓名者,殆過數十,各處船稅之指徵無處者,例以所得新加代充,而至於本邑,則亂餘民産,擧皆凋零,身絲腹穀,朝不謀夕,其何以辦出物力,以圖永遠之利乎?莫重稅納,旣無以私自闊狹,亦不免責徵於載案之面里,每當捧稅之時,呼訴盈庭,實爲濱海民難支之弊。此亦不可不一番通變,而此則不必限年,姑依目下見存實數,以爲納稅之地,而雖自明年,隨得隨代,沿海之民,稍定頭緖,則自可復理前業,雖於不數年而塡充舊額,誠恐不難矣。臣竊觀本邑之形,山野相半,舟車兼通,蠶桑之宜,魚鹽之饒,居民生業,不患不足,終非永棄之地,誠若稍施以勞徠安集之政,少紓其疾痛窮阨之苦,則不出十年,庶可以復成舊樣,一時蠲減,雖似可悶,而安知不損寡而益多,害淺而效遠耶?民驕則難於奉公,恩竭則無以善後,臣亦非不知此箇事理,而至於本邑則四朔被兵,一境空虛,誠不可責之以他邑之例,不思所以拯救濟活之道也。且無額之丁,未墾之土,不駕之船,苟欲一一責稅,期準前摠,則勢必推髓剝膚,徵斂於殘村敗里之民,或謂之軍布,或謂之結錢,或謂之均稅,將不免上欺天聽,下招民怨,誠有所不敢爲也。伏乞聖明,下臣此疏於廟堂,特許採施,則不但遐隅垂死之民,蹈舞聖德,一路關防之重,亦可無疎虞抛廢之歎矣,惟殿下,勿以人廢言,而少垂察焉。臣無任云云。省疏具悉。疏辭,令廟堂稟處。
獻納金洛龍疏曰,伏以臣,卽接鄕信,則臣之七十老母,素抱貞疾,今當換節之會,舊恙新症,一倍添劇,食飮都廢,而筋力澌綴,寢睡全失,而神精昏耗,刀圭罔效,證形危惡,雖於伏忱呻囈之中,必思臣歸侍,伻使踵至,促臣登途,臣自聞此報,五內飛爽,不能按住。噫,當此慈候彌留·輪直未撤之時,唐突請急,實非義分之所敢出,而顧臣情理,萬萬煎迫,不得不疾聲仰籲,徑發鄕行。伏乞聖慈,俯垂鑑諒,治臣猥越之罪,以肅朝綱,遞臣所帶之職,俾便歸護,不勝幸甚。臣無任云云。省疏具悉。爾其勿辭往護。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服桂附益氣湯,依前方一貼煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
備忘記,城津僉使南建中下直,長弓一張,長箭一部,片箭一部,筒兒一箇賜給。
朴宗珩啓曰,卽者檢閱金道喜,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考,何如?傳曰,允。
又啓曰,卽者檢閱鄭基善,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,推考傳旨捧入。
朴宗珩啓曰,應敎朴綺壽,修撰李鶴秀內閣進,副應敎李龜雲,校理宋應圭,副校理金鎭,副修撰李儒象在外,校理洪羲弼差祭,玉堂上下番俱空,事甚未安。副校理李羲準,修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
韓致應,以吏曹言啓曰,今此光陵忌辰祭獻官,以前承旨韓耆裕塡差,而時無職名,令該曹口傳付軍職,何如?傳曰,允。
兵曹口傳政事,副護軍單韓耆裕。
韓致應,以吏曹言啓曰,監試初試試日迫頭,各道京試官·都事未差之代,竝口傳擬入,何如?傳曰,允。
吏曹口傳政事,以李元延爲忠淸都事,李鍾運爲全羅都事,李鉐爲黃海都事,李敎源爲平安都事,洪羲瑾爲慶尙左道京試官,李羲肇爲全羅左道京試官,沈能岳爲平安南道京試官。
韓致應,以吏曹言啓曰,奉常寺正南周獻呈狀內,矣身素患痰癖之症,遇涼添劇,時月之內,萬無供職之望云。身病旣如是,則有難强令察任,改差,何如?傳曰,允。
又以吏曹言啓曰,因備邊司草記,廣州府補賑人論賞,令該曹考例稟處事,允下矣,取見廣州府留守趙尙鎭畢賑狀啓,則補賑人初無載錄,監賑營裨等,不可無褒賞之典,爲辭,而第本府一境大賑,卽是挽近初有。其所效勞,雖甚嘉尙,不過渠等職分內事,不必論賞,置之,何如?傳曰,允。
又以吏曹言啓曰,因備邊司草記,開城府補賑人論賞,令該曹考例稟處事,允下矣,取見開城府留守尹序東畢賑狀啓,則本府進士李元容,自來好施,不待勸分,願納錢三千七百兩。分奉常寺主簿白思日,願納錢一千七百兩,上項兩人之出義捐財,專尙賑資,宜有論賞之擧,李元容納錢,旣過三千餘金,依近日湖西補賑人朴思審例,先付司果,實職待窠調用,恐合事宜。白思日,前此以補賑之功,入於京畿道臣別單中,已蒙內職陞敍調用之典,今無可論,擧行營裨,不過渠職分內事,論賞一款,置之,何如?傳曰,允。
又以吏曹言啓曰,因賑恤廳草記,江華府補賑人論賞,令該曹考例施行事,允下矣,取見江華府留守朴宗京畢賑狀啓,則願納人前衛將河之淡,前巡將宋敬寬·金履九,前萬戶方大勳,嘉善金振光·朴咸得,願納錢各一千兩,嘉善金履淳,願納稷五百石。上項七人等之當此慘歉,能辦出千金財貨,濟活許多濱死之命,極爲嘉尙,宜有褒賞之擧,竝依事目,施以賞加之典,何如?傳曰,允。
徐長輔,以摠戎廳言啓曰,卽接北漢管城將李吉培所報,則以爲,今夏潦雨後,本城訓鍊都監字內女城二堞三隅,禁衛營字內女城四間八堞八十五隅,御營廳字內女城二間四堞,頹圮云矣,趁卽改築之意,分付各該字內營門,何如?傳曰,允。
檢閱李道喜疏曰,伏以臣,卽接家信,則臣之老母,素患胸腹之痛,近因日候之不適,一倍添劇,氣息綿綴,呼吸喘促,急伻踵至,催臣歸護,臣自聞此報,情私遑迫,玆敢徑出禁門。伏乞聖明,俯垂矜諒,遞臣所帶之職,俾免救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服桂附益氣湯,依前方一貼煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至經宿,事甚未安。副校理李羲準,修撰洪命周,副修撰李鼎秉,旣有只推之命,竝卽牌招,以爲推移入直之地,何如?傳曰,允。
以副校理李羲準,修撰洪命周,副修撰李鼎秉牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,事甚未安。副校理李羲準,修撰洪命周,副修撰李鼎秉,旣有只推之命,竝更牌招,推移入直,何如?傳曰,竝許遞,政官,待開門牌招開政。
又啓曰,卽者兼文學金陽淳,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又以侍講院言啓曰,兼文學金陽淳,以其親病,纔已徑出,上番闕直,事甚未安。兼輔德鄭觀綏,弼善李墷,文學李驥秀,竝卽牌招,以爲推移入直,而輔德·兼弼善未差之代,亦令政院稟旨差出,待下批,一體牌招察任之地,何如?傳曰,允。
又啓曰,因侍講院草記,輔德·兼弼善未差之代,令政院稟旨差出,待下批,牌招察任事,允下矣。政官牌招,開政差出,何如?傳曰,待開門牌招。
徐長輔,以兵曹言啓曰,文臣兼宣傳官趙冀永,病難供職,呈狀乞遞,侍衛之職,不可久曠,改差,何如?傳曰,允。
又以兵曹言啓曰,宣傳官沈擇之,忠壯衛將吳景允,俱以身病猝重,時月之內,無望供職,呈狀乞遞,竝改差,何如?傳曰,允。
兼文學金陽淳疏曰,伏以臣,猥以宮銜,持被華省,纔數日矣,臣老父年就癃衰,疾病恒日少寧,政當節候之涼,轉成感泄之症,委頓床笫,起居須人,卽者家僮來報,夜來病情越添,臣方離捨在直,莫可左右扶將,焦迫之私,按住不得,玆敢忙陳短章,徑出禁扄。伏乞聖慈,俯垂諒察,亟遞臣職,以便救護,仍治臣罪,以昭紀綱焉。臣無任云云。省疏具悉。爾其勿辭救護。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·大司憲口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味理中湯,一貼煎入事,榻前下敎。
惠慶宮進服加味理中湯,依前方一貼更爲煎入事,榻前下敎。
韓致應啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判金魯敬服制,判書更爲牌招,何如?傳曰,允。參議只推,一體牌招。
又啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
又啓曰,吏曹判書韓用鐸,參議鄭觀綏三牌不進推考傳旨及禁推傳旨,今方捧入,而開政命下之後,連事違傲,無意承膺,事體道理,俱極未安。判書所當更請牌招,而係是一日四牌,何以爲之?敢稟。傳曰,參議分揀,與判書,一體更爲牌招。
又啓曰,吏曹判書韓用鐸,參議鄭觀綏四牌不進推考傳旨及禁推傳旨,今方捧入,而開政命下之後,一向違召,終不承膺,揆以事體,誠極未安。判書所當更請牌招,而係是一日五牌,何以爲之?敢稟。傳曰,參議分揀,與判書,更爲嚴飭牌招。
又啓曰,吏曹判書韓用鐸,參議鄭觀綏五牌不進推考傳旨及禁推傳旨,今方捧入,而開政命下之後,一直違召,終無變動,事體所在,萬萬未安。判書所當更請牌招,而係是一日六牌,何以爲之?敢稟。傳曰,參議分揀,與判書,更爲牌招。
朴宗珩啓曰,副應敎李龜雲,校理宋應圭,副校理金鎭,副修撰李儒象在外,校理洪羲弼差祭,副校理一員·修撰一員·副修撰一員未差,玉堂上下番俱空,已至多日,事甚未安。應敎朴綺壽,修撰李鶴秀,竝卽牌招入直,何如?傳曰,允。
以兼輔德鄭觀綏,弼善李墷,文學李驥秀牌不進罷職傳旨,傳于朴宗珩曰,只推。
朴宗珩,以侍講院言啓曰,上番連日闕直,事甚未安。兼輔德鄭觀綏,弼善李墷,文學李驥秀,旣有只推之命,竝更牌招,以爲推移入直之地,何如?傳曰,允。
徐長輔,以摠戎廳言啓曰,北漢訓鍊都監字內,禁衛營字內,御營廳字內城堞頹圮處,自各該營,今月初七日擇日始役,改築之意,敢啓。傳曰,知道。
上在昌德宮。停常參·經筵。
自巳時至酉時,灑雨下雨,測雨器水深四分。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
惠慶宮進服加味理中湯前方中,桂枝·附子各減五分,一貼煎入事。榻前下敎
惠慶宮進服加味理中湯,依前方一貼更爲煎入事。榻前下敎
惠慶宮進服加味六君子湯,一貼煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
朴宗珩啓曰,來十一日輪對日次矣,敢稟。傳曰,當次人受點後,日次待令。
以應敎朴綺壽牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,旣有只推之命,卽爲牌招入直,何如?傳曰,允。
以應敎朴綺壽牌不進罷職傳旨,傳于朴宗珩曰,只推。
朴宗珩啓曰,應敎朴綺壽,旣有只推之命,更爲牌招入直,何如?傳曰,允。
又啓曰,吏曹判書韓用鐸,參議鄭觀綏六牌不進推考傳旨及禁推傳旨,今方捧入,而開政命下之後,如是屢違,終無變動,事體道理,萬萬未安。判書所當更請牌招,而係是一日七牌,何以爲之?敢稟。傳曰,參議分揀,與判書,更爲牌招。
又啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下,已至經宿,如是違召,事甚未安。判書更爲牌招,何如?傳曰,允。參議只推,更爲牌招。
又啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而判書陳疏到院,而原疏以國忌齋日,纔已退却矣,開政命下,已至經宿,連事違召,尙無變動,事體道理,俱極未安。判書所當更請牌招,而係是一日三牌,何以爲之?敢稟。傳曰,原疏封入。
以吏曹參議鄭觀綏再牌不進罷職傳旨,傳于朴宗珩曰,只推。
朴宗珩啓曰,吏曹判書韓用鐸,疏批已下,參議鄭觀綏,旣有只推之命,竝卽牌招開政,何如?傳曰,允。
以兼輔德鄭觀綏,文學李驥秀牌不進罷職傳旨,傳于朴宗珩曰,只推。
以江華留守朴宗京狀啓,南將臺直房失火,所置弓箭,不免灰燼,惶恐待罪事,傳于徐長輔曰,勿待罪事,回諭。
朴宗珩,以內醫院都提調意啓曰,內資主簿白成五,以御醫,供職於供上衙門,自多相妨之端,依近例分付銓曺,閒司相換,何如?傳曰,允。
吏曹判書韓用鐸疏曰,伏以臣,情病俱苦,向陳微懇,雖未遂願,幸蒙恩暇,得以調息,俾保殘喘,且惶且感,不知云喻。仍念臣,前後逋慢,罪戾山積,亟加誅殛,不足自贖,而又於政命之下,一向違拒,迷不知變者,臣亦粗具省覺,豈是全昧分義之可畏而然哉?蓋四維廢張,顧重於趨承之爲恭,一身進退,却關於名器之受玷,臣之情勢,屢度呼籲,悃愊畢暴,無容更陳,而其實則參倚昭著,有不可拚棄者,存焉,名入捲堂之辭,備受侵詆之語,則仍據其職,斷無是理,此其必遞之情勢,擧世之所共知也。特以京察愆期,嚴命荐加,臣實地不暇顧,章皇行政,是亦殿下一時造化之權,而非聖朝經常之法也,以臣之至愚,不可以此,自謂情勢已伸而晏然蹲冒也,以殿下之至明,亦應以此,不謂之節拍之已出而或靳體諒也。臣所以日夜顒望祈祝者,惟是大政之後,必蒙曲遂之恩,及夫一疏再疏,淺誠不孚,至今淟涊,虛縻重任,跼高蹐厚,如窮無歸,倘使臣晏據政席,靦面周行,受人嗤點,從他笑罵,則堂堂淸朝,豈有如許冢宰也哉?臣不過數次赴政,而注擬乖當,訾謗溢世,才不堪職,於此已判,及其尋鄕,罪又未勘,可遞之事,非止一二,而自來情勢旣重,故亦不敢以是覶縷也。目今滿庭臣僚,孰不涵泳於禮使之澤,而以臣必遞之義,獨未獲一伸,鬰悒抑塞,尤無容措。若蒙至慈之念,一解見帶之職,得以備數於搢紳之末,則可謂夕死而無憾矣,輪直未撤,聖心焦煎,此豈臣子瀆撓之時,而嚴飭有命,承膺無路,矢心嶺海,冒陳苦衷。伏乞天地父母,曲察而矜諒之,亟賜遞改,仍加重誅,以爲人臣違慢者之戒,千萬血祝。臣無任云云。答曰,省疏具悉。卿其勿辭行公。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味六君子湯前方中,人蔘加一錢,去便香附·藿香,一貼煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
韓致應啓曰,吏曹判書韓用鐸牌不進,參議鄭觀綏三牌不進推考傳旨及禁推傳旨,今方捧入,而開政命下,已至經宿,連事違召,終不承膺,揆以事體,誠極未安。判書更爲牌招,何如?傳曰,允。參議分揀,一體牌招。
又啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下,已至多日,一向違召,終不承膺,事體所在,萬萬未安。判書更爲牌招,參判金魯敬服制已過,一體牌招,何如?傳曰,允。參議只推,一體牌招。
又啓曰,吏曹判書韓用鐸,參議鄭觀綏再牌不進,參判金魯敬牌不進推考傳旨及罷職傳旨,今方捧入,而開政命下,已至多日,連事違召,無意承膺,事體道理,誠極未安。參判更爲牌招,判書所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
以應敎朴綺壽再牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,旣有只推之命,更爲牌招,何如?傳曰,允。
以應敎朴綺壽牌不進罷職傳旨,傳于朴宗珩曰,只推。
朴宗珩,以成均館大司成意啓曰,文廟守僕,依宗社守僕例試才啓下事,曾有定式矣,守僕洪忠彦汰去,代以事知守僕試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日進服湯劑之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服香砂六君子湯,一貼煎入事。榻前下敎
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
李錫夏啓曰,左副承旨鄭元容,今日不爲仕進,卽爲牌招,何如?傳曰,允。
朴宗珩啓曰,吏曹判書韓用鐸,參議鄭觀綏三牌不進,參判金魯敬再牌不進推考傳旨及禁推傳旨,今方捧入,而開政命下,已至多日,一直違召,終不承膺,揆以事體,誠極未安。參判陳疏到院,原疏以國忌正日,纔已退却矣,判書·參判,所當更請牌招,而判書係是一日四牌,參判一日三牌,何以爲之?敢稟。傳曰,參議分揀,與判書更爲牌招,參判原疏捧入。
又啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下,已至多日,一直違召,終不承膺,事體所在,誠極未安。參判受由,判書更爲牌招,何如?傳曰,允。參議只推,與判書更爲牌招。
又啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而開政命下,已至多日,一向違召,終不承膺,揆以事體,極爲未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
又啓曰,玉堂上下番俱空,已至多日,事甚未安。應敎朴綺壽,旣有只推之命,與校理洪羲弼,一體牌招,何如?傳曰,允。
以應敎朴綺壽,校理洪羲弼牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝卽牌招入直,何如?傳曰,允。
以左副承旨鄭元容牌不進罷職傳旨,傳于李錫夏曰,只推。
徐長輔啓曰,卽者義禁府都事來言,時囚無得過三日滯囚,曾有定式矣,時囚罪人朴宗林·閔致和·李寅植,當爲議處,而判義禁南公轍呈辭受由,同義禁南履翼有身病,李志淵在外,一員未差,不得開坐云,何以爲之?敢稟。傳曰,判義禁許遞,今日政差出。
以全羅監司金啓溫狀啓,咸平縣監李明緖,光陽縣監具載恒相換,南原縣監宋啓榮,鎭安縣監金銖相換事,令該曹稟處,咸平·務安兩邑守令,竝以準瓜爲限,勿許無端遷遞,俾爲擔着釐革事,令廟堂稟旨事,傳于朴宗珩曰,依狀請施行事,令廟堂分付。
徐長輔,以兵曹言啓曰,兼司僕將李井會,身病猝重,勢難供職,呈狀乞遞。領軍之將,不可待其差復,改差,何如?傳曰,允。
又以禁衛營言啓曰,本營騎士將安光贊,身病猝重,勢難察任,改差,何如?傳曰,允。
吏曹參判金魯敬疏曰,伏以宸孝上格,皇穹垂佑,惠慶宮邸下患候,漸臻康復,竝直已撤,臣民懽忭,小大惟均。仍伏念臣,猥以無似之質,偏荷不世之遇,前後揚歷,罔非踰濫,而至若天曹重任,尤何嘗一毫近似於臣也?譬若責視於瞽,借聽於聾,冥行於擿埴之途,褎如於訾議之場,亦已半載矣,忽自初夏以來,身嬰无忘之疾,毒痁暴痢,迭起竝作,初若一時暑濕之祟,竟成四朔沈痼之疾,漸至危篤,出沒鬼關,而頃因京察迫期,飭敎截嚴,猥陳情病之實,冀垂斥退之恩。誠淺辭拙,未蒙體諒,至今惶蹙,如添一病,今又秋涼雖生,病勢猶深,如弱草之經霜,病葉之遇風,無一點陽和之氣,有頃刻澌盡之形,食飮全却,眞元益陷,刀圭罔效,形神大脫,加以醜穢之狀,尙不離於溷圊,寒熱之候,猶未絶於朝昏,枕席之上,無擧頭之望,房闥之中,多顚仆之時,雖或賴天之靈,復得爲人,亦非時日之可期,而當此廷班不掇,小大奔遑之時。猶且宛轉床笫之間,自阻起居之列,有臣如此,生不如死,乃者開政有命,庚牌屢臨,雖欲拚死强起,暫時趨承,力不從心,其勢末由,銓貳重任也,固非臣養病之坊,則寧可許久虛縻,有牌輒違,重自陷於逋慢之罪也?誠得及今遞免,使國體無虧,私分獲安,非但區區之大願也,在聖朝董官之道,體下之政,鞶帶之褫,不俟乎終朝矣,疾痛必呼,凡人之恒情,職事無瘝,盛世之當務,玆敢倩人構草,仰瀆崇嚴。伏乞天地父母,亟賜遞改,仍治臣瀆撓之罪,以肅朝綱,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自人定至夜五更,灑雨下雨,測雨器水深四分。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳夕問安。答曰,知道。
徐長輔啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
韓致應啓曰,左副承旨鄭元容,今日不爲仕進,卽爲牌招,何如?傳曰,允。
傳于李錫夏曰,藥房入侍,大臣·閣臣同爲入侍。
韓致應啓曰,吏曹判書韓用鐸,參議鄭觀綏三牌不進推考傳旨及禁推傳旨,今方捧入,而開政命下,已至多日,一直違召,無意承膺,事體所在,誠極未安。判書所當更請牌招,而係是一日四牌,何以爲之?敢稟。傳曰,參議分揀,與判書,一體更爲牌招。
又啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下,已至多日,連事違召,無意承膺,揆以事體,萬萬未安。判書更爲牌招,何如?傳曰,允。參議只推,一體更爲牌招。
又啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而開政命下,已至多日,連事違召,無意承膺,揆以事體,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書更爲牌招。
以應敎朴綺壽,校理洪羲弼再牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝旣牌招入直,何如?傳曰,允。
注書李若愚病,代以鄭佺始爲假注書。
以左副承旨鄭元容牌不進罷職傳旨,傳于徐長輔曰,只推。
徐長輔,以兵曹言啓曰,今番庭試文·武科,來十月初七日設行,而文·科除初試,文武科卽日唱榜事,推擇啓下矣,武科則直赴殿試及會試奉承傳者,例皆許赴,而元榜初試爲三百人,直赴殿試爲二百五十餘人,直赴會試爲二百三十餘人之多,以此近千數武擧,雖分各所,一日之內,畢試唱榜,其勢末由。今此武科初試,畢試出榜後,殿試,差先一二日,或三四日,更爲推擇,與文科同日唱榜,則事甚便好,列聖朝文·武殿試各日設行,已多其例,今亦依此擧行,何如?傳曰,允。
乙亥九月初十日辰時,上御大造殿。藥房入診,大臣·閣臣承候入侍時,都提調韓用龜,副提調洪遇燮,記事官李若愚·安亨鎭·鄭基善,左承旨李錫夏,記事官朴齊明,領議政金載瓚,右議政金思穆,原任提學沈象奎,直提學金履喬,檢校直閣徐俊輔·李光文,檢校待敎李龍秀以次進伏,醫官秦東秀·卞之錞·鄭重周·洪旭浩·李重恒·權以中進伏楹外訖。載瓚等曰,近來日氣,頗爲稍涼,聖體,若何?上曰,一樣矣。載瓚曰,王大妃殿氣候,何如?上曰,一樣矣。載瓚曰,惠慶宮調攝中氣候,連自藥院承聞,則漸向差復,下情不勝慶忭矣。夜間諸節,更何如?上曰,一樣矣。載瓚曰,嘉順宮氣候,何如?上曰,一樣矣。仍命醫官入診,旭浩·東秀·之錞·重周·重恒·以中以次入診訖,退伏奏曰,脈度左右三部調均矣。用龜曰,俄聞惠慶宮入診醫官所傳,則脈度快爲復常,便道亦幾收斂云,香砂六君子湯一貼,依前方以調理之劑,煎入之意,敢達矣。上曰,唯。惠慶宮進服香砂六君子湯,依前方一貼煎入事。出榻敎王大妃殿進御加味六君子湯,五貼製入事。出榻敎上仍命退,諸臣以次退出。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮,·嘉順宮·世子宮,口傳問安。答曰,知道。
惠慶宮進服香砂六君子湯,依前方一貼煎入事。榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
韓致應啓曰,左副承旨鄭元容,今日不爲仕進,卽爲牌招,何如?傳曰,允。
又啓曰,吏曹判書韓用鐸,參議鄭觀綏三牌不進推考傳旨及禁推傳旨,今方捧入,而開政命下,已至多日,一直違召,終不承膺,事體道理,萬萬未安。判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招。
以應敎朴綺壽,校理洪羲弼牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝卽牌招入直,何如?傳曰,允。
以左副承旨鄭元容牌不進罷職傳旨,傳于朴宗珩曰,只推。
韓致應啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而開政命下,已至多日,一向違召,終不承膺,揆以事體,萬萬未安。判書更爲牌招,何如?傳曰,參議只推,與判書更爲牌招。
又啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而開政命下,已至多日,連事違召,無意變動,事體所在,萬萬未安。所當更請牌招,而係是一日三牌,何以爲之?敢稟。傳曰,參議只推,與判書更爲牌招。
以應敎朴綺壽,校理洪羲弼牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝更牌招入直,何如?傳曰,允。
韓致應啓曰,吏曹判書韓用鐸,參議鄭觀綏三牌不進推考傳旨及罷職傳旨,今方捧入,而開政命下,已至多日,一直違召,終不承膺,事體道理,俱極未安。判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招,期於今日內開政。
徐長輔,以備邊司言啓曰,受由守令,聞多上京已久,無意還官云,秋務方殷之時,一任久曠,極爲未安。令該曹催促下送,何如?傳曰,允
又以備邊司言啓曰,卽見全羅監司金啓溫狀啓,則備陳綿農慘歉之狀,仍以爲,道內各邑訓局砲保布,特爲錢·木參半,兵曹及各軍門·各衙門保布,竝純錢代捧事,請令廟堂稟旨分付矣。今年綿農,雖未免歉,比之昨年,猶爲稍勝,且今霜前晩顆,尙能開花,將不無桑楡之望,而道臣之行部未發,先請代錢,揆以常格,不免太早,原狀啓還下送,使之年分時更報,何如?傳曰,允。
又以備邊司言啓曰,成均館難支之弊,因泮長報辭,至有十一條所陳,而臣等俱有事故,姑未及逐段回啓,其中不可不及今變通者,卽照訖學禮典禮講所入物力,自本館無以如前替當事也。蓋三講時,御覽片榜及廳上廳下講冊·紙筆墨·火具·等物,曾自各該司進排矣,自庚申以後,本館專當擧行,因此謬例,仍成數十年難支之弊,當初各司之所進排,移責本館,未知其果何委折,而此雖一事,不可使一任襲謬,弊上加弊。諸般釐救之方,行將草記稟處,而今此照訖學禮典禮講時策應諸具,令各該司,依舊例進排之意,分付戶曹及成均館,何如?傳曰,允。
韓致應,以吏曹言啓曰,今九月十五日行宗廟望祭大祝,前修撰金箕殷,前正〈言〉南周獻塡差,而時無職名,令該曹口傳付軍職,何如?傳曰,允。
兵曹口傳政事,副司果金箕殷·南周獻,竝單付。
朴宗珩,以兵曹言啓曰,今此庭試武科殿試,差先一二日,或三四日,更爲推擇事,草記蒙允矣,武科殿試吉日,令日官池景泌推擇,則來十月初二日爲吉云,以此日擧行,何如?傳曰,允。
朴宗珩,以摠戎廳言啓曰,北漢訓鍊都監字內城堞頹圮處,自該營,九月初七日始役,今日畢築之意,敢啓。傳曰,知道。
又以摠戎廳言啓曰,本廳右部千摠柳漢源,身病猝重,勢難察任,今姑改差,何如?傳曰,允。
又以義禁府言啓曰,卽接月令醫員李鼎鎭手本,則時囚罪人朴宗林,屢日處冷之餘,猝得挾食,腹部浮高,重添毒感,咳喘苦劇,轉側須人,症形危重云。罪人病勢如此,則一邊保放,一邊草記,曾有定式矣,朴宗林姑爲保放之意,敢啓。傳曰,知道。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味養胃湯,一貼煎入事。榻前下敎。
徐長輔啓曰,左副承旨鄭元容,今日不爲仕進,卽爲牌招,何如?傳曰,允。
韓致應啓曰,吏曹判書韓用鐸,參議鄭觀綏四牌不進推考傳旨及禁推傳旨,今方捧入,而政命,已至多日,飭敎,又復何如,而一向違召,無意變動,事體道理,萬萬未安。判書所當更請牌招,而係是一日五牌,何以爲之?敢稟。傳曰,參議分揀,與判書,一體嚴飭牌招。
以應敎朴綺壽,校理洪羲弼再牌不進罷職傳旨,傳于朴宗珩曰,只推。
韓致應啓曰,吏曹判書韓用鐸,參議鄭觀綏牌不進推考傳旨及罷職傳旨,今方捧入,而政命已久,飭敎連下,如是違牌,終不承膺,事體道理,誠極未安。判書更爲牌招,何如?傳曰,參議只推,與判書,一體更爲牌招。
以左副承旨鄭元容牌不進罷職傳旨,傳于徐長輔曰,只推。
韓致應啓曰,吏曹判書韓用鐸,參議鄭觀綏再牌不進推考傳旨及罷職傳旨,今方捧入,而飭敎之下,一向違牌,無意承膺,事體所在,萬萬未安。參判金魯敬牌招啓辭未下,判書所當更請牌招,而係是一日三牌,何以爲之?敢稟。傳曰,參議只推,與判書一體牌招。
韓致應啓曰,吏曹參判金魯敬,由限已過,一體牌招,何如?傳曰,允。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝卽牌招入直,何如?傳曰,允。
韓致應,以吏曹言啓曰,因備邊司草記,受由上京守令,催促下送事,允下矣,自臣曹催促,則新溪縣令李秉奎,以爲今月十五日下去云,而慶州府尹洪履簡,以爲身病猝重,不得下去云。當此秋務方殷之時,不可一任其久曠,有難等待其差歇後還任,罷黜,何如?傳曰,允。
徐長輔,以摠戎廳言啓曰,北漢御營廳字內城堞頹圮處,自該營,九月初七日始役,今日畢築之意,敢啓。傳曰,知道。
宣傳官李亨謙書啓,臣於本月初十日巳時量,以東南北郊諸壇摘奸事,敬奉聖敎,馳往北壇·厲壇,看審是白乎則,莎草·階砌石·紅箭門,俱爲無頉是白遣,翌日轉往南壇·雩祀壇·龍壇·祠寒壇·先農壇·蠶壇,一一次第看審是白乎則,紅箭門與階砌石,擧皆完固,莎草亦爲茂盛是白乎矣,司寒壇,自是沙石脊薄之地,故莎草不得着根,間多童濯仍乙于,申飭壇直輩,使之付土培養是白齊。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一分,自人定至十四日開東,灑雨下雨,測雨器水深七分。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服桂附君子湯,一貼煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭,李在璣,持平韓啓玉在外,監察茶時之意,敢啓。傳曰,知道。
李錫夏啓曰,左副承旨鄭元容,今日不爲仕進,卽爲牌招,何如?傳曰,允。
朴宗珩啓曰,吏曹判書韓用鐸,參議鄭觀綏三牌不進,參判金魯敬牌不進推考傳旨及禁推傳旨,今方捧入,而政命已久,一直違召,終不承膺,事體道理,極爲未安。參判更爲牌招,判書所當更請牌招,而係是一日四牌,何以爲之?敢稟。傳曰,允。屢日申飭,何等申嚴,而尙不開政,事甚未安。參議分揀,與判書嚴飭,竝更爲牌招,如有違牌,勿爲呼望。
以應敎朴綺壽,校理洪羲弼牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,卽有只推之命,竝卽牌招入直,何如?傳曰,允。
朴宗珩啓曰,吏曹判書韓用鐸,開政命下,已過多日,特敎申飭,又復截嚴,而謂有情勢,奉牌闕外,終不承膺,事體所在,萬萬未安。從重推考,何如?傳曰,允。嚴飭入來開政。
又啓曰,吏曹判書韓用鐸,飭敎連下,何等截嚴,而謂有情勢,一向奉牌,終不入來,揆以事體,萬萬未安。從重推考,何如?傳曰,允。嚴飭入來。
又啓曰,吏曹判書韓用鐸,屢度飭敎之下,一直奉牌,終無變動,事體道理,俱極未安。從重推考,何如?傳曰,允。別無可引之端,而屢度飭敎之下,終不承膺,萬萬未安,嚴飭入來。
以左副承旨鄭元容牌不進罷職傳旨,傳于徐長輔曰,只推。
徐長輔,以兵曹言啓曰,宣傳官李亨謙,兼司僕將李朋錫,俱以身病猝重,時月之內,無望供職,呈狀乞遞。侍衛之職,領軍之將,不可久曠,竝改差,何如?傳曰,允。
又以左邊捕盜廳言啓曰,本廳兼從事官申命源,身病猝重,勢難察任,改差,何如?傳曰,允。
同知趙弘鎭疏曰,伏以臣,頃以景慕宮朔享獻官,敢陳實病難强之狀,獲蒙改付標之恩矣,伊後一望之間,如非甚衰,則宜已差蘇,而癃老之質,一病彌留,至今委頓,全却食飮,有時眩暈,晝宵昏倒,殆不省事。況又痢泄之症,有加無減,忙急登溷,每汚床褥,此除銓部,又以臣,差景慕宮望祭享官,臣雖欲蹶趨膺,自顧病勢,末由自效於駿奔之列,玆敢不避猥越,冒陳實狀於紸纊之下。伏乞天地父母,諒臣迫隘之情,念臣難强之勢,特令該部,改差無故之人,以便公私焉。臣無任云云。答曰,省疏具悉。疏辭,令該曹改付標。
吏曹參判金魯敬疏曰,伏以臣,病伏床玆,今已屢月矣,日前猥陳微懇,庶幾聽卑之天,俯垂體下之恩,誠未上格,惶愧交至,今又由限已過,而牌召如前,一味違傲,殆若冥頑而不知動,疾病雖極難强,逋慢無所逃罪,乃者飭敎截嚴,至有牌望勿呼之擧,雖尋常召命,固當不俟駕屨。況今政命,已至多日,嚴敎若是荐下,苟有一分蠢動之望,豈敢偃息在家,坐犯違命之科也?臣之病狀,已陳於前疏,醜穢之狀,雖不敢更煩,而數日以來,又當換節之時,外感緊添,而痁氣之往來,益無定時,或間日而發,或逐日而發,發輒昏暈,不省四到,醫技已殫,而無以着手,眞元益耗,而末由收拾。雖欲拚死擔曳,進伏朝房,亦無其望,不惟情地之窮蹙,到此益甚,其在分義之隳壞,無所自容,靜念厥咎,尤合萬死。第伏念,殿下於臣,天地也,父母也,勞苦疾痛,極則必呼,亦惟凡民之恒情,則雖如臣螻蟻之微,何敢自阻於閔覆之下也?玆敢不避僭越,猥入文字。伏乞聖慈,俯垂矜憐,特命鐫遞,仍治臣傲慢之罪,以肅朝綱焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上,兩司長官口傳問安。答曰,知進。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,一貼煎入事,榻前下敎。
惠慶宮進服蔘橘茶,一貼煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭,李在璣,持平韓啓玉在外,監察茶時之意,敢啓。傳曰,知道。
韓致應啓曰,左副承旨鄭元容,今日不爲仕進,卽爲牌招,何如?傳曰,允。
傳于朴宗珩曰,禮房承旨,馳詣宗廟·景慕宮,奉審摘奸,仍詣宣武祠,一體奉審,摘奸以來。
韓致應啓曰,吏曹判書韓用鐸,飭敎不啻申嚴,奉牌已至經宿,而連加催促,終不入來,其在道理,誠極未安。從重推考,何如?傳曰,許遞,前望單子入之,待下批牌招開政。
吏曹判書前望單子入之,金履陽落點。
以應敎朴綺壽,校理洪羲弼牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,竝卽牌招入直,何如?傳曰,允。
朴宗珩,以成均館大司成意啓曰,照訖講時,本館久任郞廳及四學敎授,例爲分所捧講,而司成未差,中學敎授朴蓍壽,西學敎授曺錫正,謂有身病,俱不進參,無以推移捧講,令政院稟旨擧行,何如?傳曰,竝許遞,今日政差出,可也。
韓致應,以吏批言啓曰,新除授全羅左道京試官李羲肇呈狀內,矣身素患痰癖之症,當此換節,一倍添劇,時月內,萬無作行之望,斯速入啓遞改云。見今試期迫頭,不可等待其差歇,罷職,其代今日政擬入之意,敢啓。傳曰,知道。
有政。吏批,判書金履陽進,參判金魯敬受由,參議鄭觀綏式暇,右副承旨朴宗珩進。啓曰,春坊闕員,今當差出,而擬望之人乏少,相避竝擬,何如?傳曰,允。以朴孝成爲副校理,洪儀泳爲修撰,金敬淵爲副修撰,朴周壽爲輔德,李羲準爲兼弼善,金敎喜爲說書,洪起燮爲戶曹參議,吳泰賢爲同經筵,柳耕爲同義禁,李翊會爲兵曹正郞,黃仁紀爲工曹正郞,趙經鎭爲奉常正,朴蓍壽爲司僕正,金最根爲監役,任岳周爲典獄參奉,尹光心爲延安府使,金蓍根爲咸鏡道試官,趙德潤爲平安道試官,姜俊欽爲司成,朴宗來爲判義禁,李德鉉爲慶州府尹,洪命周爲全羅左道京試官,朴台壽爲中學敎授,尹景鎭爲西學敎授。兼持平二單洪羲瑾·沈能岳。內資主簿白成五,氷庫別提張燮元相換,咸平縣監李明緖,光陽縣監具載恒相換,南原縣監宋啓榮,鎭安縣監金銖相換。學諭單李得英。再政。兼掌令單洪命周。
兵批,行判書南公轍病,參判申溆病,參議鄭景祚病,參知李基崇入直進,同副承旨徐長輔進。同知單朴聖汲,大護軍韓用鐸,副護軍李止淵·洪羲俊·柳鼎養·曺鳳振·洪起燮·申聖模·元在明,副司直趙璟鎭·李羲準,副司果洪命周·李鼎秉·李元容,竝單付。
朴宗珩,以兵曹言啓曰,今九月十七日,一番兼司僕番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以權煥爲兼司僕將。
以左副承旨鄭元容牌不進罷職傳旨,傳于徐長輔曰,只推。
以應敎朴綺壽,校理洪羲弼牌不進罷職傳旨,傳于徐長輔曰,只推。
朴宗珩,以備邊司言啓曰,卽見水原留守徐榮輔所報,則以爲,本府享需與支放,專以兩西·兩南所在大小米合三萬一千六百八十四石零,取耗排用,故雖値歉荒,本不入於停退,自己巳以後,元穀見縮於停減,反逋及貿蔘補賑耗條,大縮,事甚罔措。各道所減穀二萬六百六十一石零,及今年耗二千六十六石零,以某樣穀趁今代劃,爲辭矣,該府歲入,所重有在,故諸路所在穀之毋得停減,法意本嚴,而間因迫於事勢,不免卒爲毁劃,遂至元穀之太半剗縮。爲今之道,但當一依元數,移劃充給,而近日各道還摠,徒擁虛簿,着手無處,破東補西,塗抹不得,嶺南加分耗折米一千石關西巡錢穀折米一千六十六石零,姑以元耗給代樣,劃屬該府,使之從便取用,何如?傳曰,允。
又以備邊司言啓曰,卽見慶尙監司李存秀所報,則以爲,道內各邑諸色軍歲抄與式年改案,當於今秋磨勘,而所謂勘債,當此大無之餘,勢難如例收斂,限五年一切禁停而案冊,勿以色吏領納,付撥上送,爲辭矣,該道偏被飢饉,加之疾疫,死亡居多,聽聞寒心。軍丁闕伍,其勢固然,因此減額,雖未可遽議,凡係紓力,宜無不用極,今此磨勘情費,雖是自來恒式,比之公納,大有輕重之不同,而況今窮民省費,實爲紓急之政,道臣所請,尤可見民勢之迫不得已。歲抄情費改案勘債,限三年停禁之意,分付各軍門·各該司,案冊之付撥一款,亦爲依所報許施,何如?傳曰,允。
又以訓鍊都監言啓曰,本局分授都城白嶽山東邊第一城廊近處體城四間許頹圮處,今九月十五日爲始,改築之意,敢啓。傳曰,知道。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,依前方一貼煎入事,榻前下敎。
惠慶宮進服蔘橘茶,依前方一貼煎入事,榻前下敎。
徐長輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
韓致應啓曰,左副承旨鄭元容,今日不爲仕進,卽爲牌招,何如?傳曰,允。
徐長輔啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
韓致應啓曰,玉堂上下番俱空,已至多日,事甚未安。今日政新除授玉堂,竝待下批牌招,以爲推移入直,何如?傳曰,允。
又啓曰,玉堂上下番俱空,已至多日,事甚未安。應敎朴綺壽,校理洪羲弼,旣有只推之命,一體牌招,以爲入直,何如?傳曰,允。
又啓曰,假注書鄭佺始,身病猝重,勢難察任,今姑改差,何如?傳曰,允。
以左副承旨鄭元容牌不進罷職傳旨,傳于韓致應曰,只推。
以應敎朴綺壽,校理洪羲弼,修撰洪儀泳,副修撰金敬淵牌不進罷職傳旨,傳于韓致應曰,只推。
以兼弼善李羲準牌不進罷職傳旨,傳于韓致應曰,只推。
韓致應以侍講院言啓曰,兼弼善李羲準,旣有只推之命,更爲牌招察任,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以吏曹言啓曰,戶曹正郞李翼榮呈狀內,矣身所患痰廦之症,無時發作,又添毒感,時日之內,萬無起動供職之望云,其身病旣如是,則有難强令察任,改差,何如?傳曰,允。
徐長輔,以御營廳言啓曰,本廳哨官金繼重,受由下鄕,過限不來,哨官李魯學,身爲領軍,投訴下鄕,俱極可駭,竝汰去之意,敢啓。傳曰,知道。
刑曹判書金蓍根疏曰,伏以臣,伏蒙恩批,差爲北道道科考官矣,銜恩綸於天上,試譽髦於遐外,以事則榮也,以義則役也,臣豈不欲蹶而趨,幹當而還,而臣有私情,不可泯默者。臣之老父,年今八十有三矣,晨夕省視,不敢弛心,雖於京試鎖院,若至多日,有難强赴。矧玆千里之外,數月之曠,而臣之家,無他替臣將護之人,則離捨遠適,有不可論,誠知王事之重,不敢言私,而仰念孝理之政,宜蒙體下,玆暴情實,仰瀆崇嚴。伏乞聖慈,俯賜諒察,將臣所差試命,移差他人,以幸公私,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
自申時至人定,灑雨下雨,測雨器水深二分,夜三更四更,月暈。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·大司憲口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調洪遇燮啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,依前方一貼煎入事,榻前下敎。
惠慶〈宮〉進服蔘橘茶,依前方一貼煎入事,榻前下敎。
韓致應啓曰,左副承旨鄭元容,今日不爲仕進,卽爲牌招,何如?傳曰,許遞,前望單子入之。
又啓曰,判義禁朴宗來,除拜後,過三日不爲出肅,依定式推考警責,仍卽牌招察任,何如?傳曰,允。
承旨前望單子入之,洪起燮落點。
韓致應啓曰,新除授同副承旨洪起燮,卽爲牌招,何如?傳曰,允。右副承旨許遽,前望單子入之,待下批牌招察任。
承旨前望單子入之,徐鼎輔落點。
鄭佺始改差,代以權爲假注書。
徐鼎輔啓曰,玉堂上下番俱空,已至多日,事甚未安。應敎朴綺壽,校理洪羲弼,修撰洪儀泳,副修撰金敬淵,旣有只推之命,竝更牌招,推移入直,何如?傳曰,竝許遞,前望單子入之。
玉堂前望單子入之,應敎金箕殷,校理朴綺壽,修撰洪敬謨,副修撰趙民和落點。
徐鼎輔啓曰,玉堂上下番俱空,已至多日,事甚未安。新除授應敎金箕殷,校理朴綺壽,修撰洪敬謨,副修撰趙民和,竝卽牌招,以爲推移入直之地,何如?傳曰,允。
兵曹口傳政事,副護軍單鄭元容。
徐長輔,以備邊司言啓曰,西北道科,期日已近,而試官竝已遞改,尙未差代,政官,令政院牌招,開政差出,何如?傳曰,允。
徐鼎輔,以吏曹言啓曰,成均館司成姜浚欽呈狀內,矣身素患痰癖之症,挾感添劇,萬無起動供職之望云。身病旣如是,則有難强令察任,改差,何如?傳曰,允。
又以吏批言啓曰,新除授忠淸都事李元延呈狀內,矣身與道內淸安縣監李秉淳,有內外從兄弟應避之嫌,法不當冒赴,依例遞改云。未赴任都事,與守令相避,則都事遞改,載在法典,忠淸都事李元延改差,其代今日政擬入之意,敢啓。傳曰,知道。
有政。吏批,判書金履陽進,參判金魯敬服制,參議鄭觀綏牌不進,左副承旨徐鼎輔進。以呂東植爲戶曹參議,朴崙壽爲判義禁,南公轍爲弘文提學,李鼎秉爲司成,南進和爲南部令,宋儒載爲翼陵令,吳鎭衡爲淑陵參奉,朴崙壽爲咸鏡道試官,金羲淳爲平安道試官,金裕憲爲忠淸都事,李度憲爲假監役。
再政,權常愼爲承旨,鄭謙容爲平市主簿,洪稷謨爲禁府都事。
兵批,行判書南公轍病,參判申溆病,參議鄭景祚病,參知李基崇入直進,右承旨李錫夏進。同知李宇弘,副護軍洪遇燮,司直洪羲弼,司果洪儀泳·金敬淵,竝單付。
以吏曹參議鄭觀綏牌不進罷職傳旨,傳于徐鼎輔曰,只推。
兵曹,惠慶宮寶齡望九,上候平復,合二慶慶科庭試武科初試時規矩貫革五矢一百五十步,一巡三中,改落點。
徐長輔,以備邊司言啓曰,卽見忠淸監司洪奭周狀啓,則以爲,道內綿農慘歉,各樣軍布,責納無路,各衙門·各營門軍布中木邊條,自今年十月至明年九月,竝許純錢代捧,訓局砲保,事面自別,限三分二特許代錢事,請令廟堂稟旨分付矣。綿歉之歲,豈無代錢之請,而年分之前,先有是請,不但違例,不無太早之歎,頃於湖南狀請,已爲還送,此亦一體還送,使之年分時十分消詳,分等啓聞,何如?傳曰,允。
又以右邊捕盜廳言啓曰,本廳嚴囚罪人推鞫所杖斃罪人㯳子寅煥,今十六日卯時量物故,令漢城府,依例行檢之意,敢啓。傳曰,知道。
判義禁朴宗來疏曰,伏以臣於日昨,伏奉除旨,以臣爲判義禁府事者,在臣分義,固宜蹶趨膺,而顧臣以七十之年,精力昏耄,議讞任重,本非可堪,而況臣方患筋縮之症,膝脚麻木,足指牽引,少欲動作,刺痛如擢,房闥之間,行步難以自力。此蓋衰氣不能下濟,風痰從以闖肆,失今不治,恐成痿痺,雜試薰貼,首尾多日,尙未責效,宛轉在床,左右須人,束帶供職,斷無其望。且臣方帶賓客之任,宮銜之不得兼獄官,格例卽然,曾亦以此仰控,卽蒙體念之恩,今此處義,宜無異同,召牌之下,承膺無路,坐犯違傲,冞增罪戾,玆敢短章呼籲,仰瀆崇嚴。伏乞聖慈,天地父母,特賜鑑諒,將臣金吾之職,亟命鐫改,使公格無礙,私心獲安,仍治臣瀆擾之罪,以肅朝綱,不勝幸甚。臣無任云云。答曰,省疏具悉。所請依施。
大護軍趙德潤疏曰,伏以臣於病伏中,忽伏奉關西道科試官之命,以臣隨事蹶之義,何敢以區區私義,仰瀆宸嚴,而至於試役一款,在臣便同鐵限,記昔丙辰庭試,猥入參試之望,屢違召牌,至被下詢,特命移差武試,則臣之微諒,蓋已曲遂於天地造化之中矣。至今追思,感淚被面,而至於再昨年監試覆試,叨擬上試之望,則臣猥以自來情勢,冒陳一疏,特蒙肯許,則臣之情地,前後一般,聖上體諒,宜無異同。且臣近患泄痢之症,跨朔委床,間日候班,亦不得隨衆趨赴,則今於千里遠程,決不能及期趲進,必致生事而後已,以情以病,俱不可强,玆敢仰煩實狀。伏乞聖慈,俯賜矜諒,亟令該曹,趁早變通,俾試事無頉,而私分獲安,不勝幸甚。臣無任云云。答曰,省疏具悉。所請依施。
同副承旨洪起燮疏曰,伏以臣,濫陞緋玉,纔過旬日,一佐地部,再忝喉司,除旨聯翻,榮感交極,惟當蹶趨承,粗效奔奏之忱,而第臣與右副承旨臣徐長輔,有婚姻家應避之嫌,今臣所叨,在下當遞,玆敢略陳短章,仰瀆崇嚴。伏乞聖慈,俯垂諒察,亟命遞改臣職名,以存公格,以安私分,不勝幸甚。臣無任云云。省疏具悉。所請依施。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知道。慈宮氣候一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,依前方一貼煎入事,榻前下敎。
惠慶宮進服蔘橘茶,依前方一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
李錫夏啓曰,來二十一日朝參日次矣,敢稟。傳曰,停。
徐長輔啓曰,來二十一日輪對日次矣,敢稟。傳曰,當次人受點後,日次待令。
以應敎金箕殷,校理朴綺壽,修撰洪敬謨,副修撰趙民和牌不進罷職傳旨,傳于徐長輔曰,只推。
以應敎金箕殷,校理朴綺壽,副修撰趙民和牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至多日,事甚未安。應敎金箕殷,校理朴綺壽,副修撰趙民和,旣有只推之命,竝卽牌招,以爲推移入直,何如?傳曰,允。
傳于徐長輔曰,未下直守令,使之明日內辭朝。
傳于徐長輔曰,政官,待明朝牌招開政,北道試官差出。
李錫夏,以兵曹言啓曰,今九月二十日,二番兼司僕番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以安光贊爲兼司僕將。
判義禁朴崙壽疏曰,伏以宸孝上格,皇穹默佑,惠慶宮邸下患候,漸臻天和,勿藥之慶,惟日夕顒祝。仍伏念臣之向來遭罹,非尋常簡書之比,自分僇廢,不敢復廁衿紳之列,杜門屛伏,亦不敢冒進於起居之末,忱誠未伸,義分都虧,有臣如此,生亦何爲,此際忽伏奉金吾除旨,北關試命,恩批荐降,華誥聯翻,無狀賤臣,何以得此?臣誠惝怳震懍,繼之以涕淚之被面。夫議讞,重任也,考試,往役也,除非情與病之萬萬難强,以臣平日夷險不擇,爲一分涓埃之願,敢不蹶趨膺,而今臣情踪之危臲,非臣自恤,卽通朝之共諒,我殿下亦嘗俯燭者也。前此誤恩之屢加,輒蒙體諒,得遂自靖之義,臣嘗感戴洪私,生死殞結,從玆以往,竊庶幾避遠駭機,息影鏟跡,以圖餘生不報之報而已。噫,人臣之辭受去就,必以四維爲重,循之則謂義,壞之曰無恥,夫義與恥,猶可容說於可就可去者道,而若臣黥劓之質,息補無路,滓穢之踪,薰沐莫施者,尙何敢擬議於去就可否之際也哉?今此奏當之職,曾蒙恩諒,顧臣情地,與前無異,寧或有一分承膺之望哉?至於試事,義重往役,豈敢言私,而第臣賤齒,已入七耋,痼疾便成二豎,冷癖風痺,發輒危劇。近因乍冷,諸症越加,未及寒節,閉戶深蟄,委身床笫,藥餌爲命,房闥之內,亦不能惟意動作,奄奄若癃癈人,雖使臣無他情勢之可言,目下病狀,實無驅撼遠征之望,玆敢不避猥越,略控情實。伏乞聖慈,天地父母,亟遞臣金吾之任,以靖私義,北關試命,亦卽改塡無故之人,俾趁試期,公私不勝萬幸。臣無任云云。答曰,省疏具悉。判金吾外,所請依施。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿,嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。啓曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,依前方一貼煎入事,榻前下敎。
惠慶宮進服蔘橘茶,依前方一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
徐長輔啓曰,判義禁朴崙壽,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,戶曹參議呂東植,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。應敎金箕殷,校理朴綺壽,副修撰趙民和,旣有只推之命,竝更牌招,以爲推移入直之地,何如?傳曰,允。
以應敎金箕殷,校理朴綺壽,副修撰趙民和牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至多日,事甚未安。應敎金箕殷,校理朴綺壽,副修撰趙民和,旣有只推之命,竝更牌招,推移入直之地,何如?傳曰,允。
又以吏曹言啓曰,新除授忠淸都事金裕憲呈狀內,矣身素患痰癖之症,當寒猝劇,時日之內,萬無起動往赴試役之望,卽速入啓遞改云。當此試期迫頭之時,身病旣如是,則有難强令往赴,罷黜,何如?傳曰,允。
有政。吏批,判書金履陽進,參知金魯敬服制,參議鄭觀綏牌不進,同副承旨徐長輔進。以李秀淵爲敦寧主簿,閔致書爲濟用主簿,鄭元善爲忠淸都事,鄭尙愚爲咸鏡道試官。
再政,以柳春東爲吏曹正郞,沈應奎爲戶曹正郞,柳畊爲楊州牧使。
兵批,行判書南公轍病,參判申溆病,參議鄭景祚病,參知李基崇入直進,右承旨李錫夏進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議鄭觀綏牌不進罷職傳旨,傳于徐長輔曰,只推。
徐長輔,以禮曹言啓曰,西·北兩道道科時儒生試紙,各以七十卷磨鍊事,啓下,而試紙如或不足,有難臨時辦備,故每有啓稟加請之擧矣,近來兩道監試初試收券數,比前較多,則試紙七十卷,大爲不足。平安道限二百五十卷,咸鏡道限二百卷,磨鍊以送之意,分付,何如?傳曰,允。
徐鼎輔,以刑曹言啓曰,今此慶科庭試親臨放榜時,天童軍,自本曹各司貢人等處,分排待令,而在前庭試放榜時,文科則全數定給,武科則只給甲乙事,曾已稟啓定式矣,今番庭試時,亦依此擧行之意,敢啓。傳曰,知道。
工曹判書洪義浩疏曰,伏以臣,濫膺專對之命,出疆纔隔月矣,臣之父母墳山,在於京畿永平地,前旣曠省,霜露懷惕,今當遠離,展掃誠切,庭候未撤,言私非時,而情理攸迫,冒昧陳懇。伏乞聖慈,俯垂諒察,特許臣四五日之暇,得以往還,俾伸至情,不勝千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服順氣導痰湯,依前方一貼煎入事,榻前下敎。
惠慶宮進服蔘橘茶,依前方一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
傳于徐鼎輔曰,慶尙左水使李寅植,分揀。
傳于權常愼曰,未下直閫帥·守令,當日下送。
備忘記,楊州牧使柳畊下直,長弓一張,長箭一部,片箭一部,筒兒一箇賜給。
備忘記,慶尙左水使李寅植下直,長弓一張,長箭一部,片箭一部,筒兒一箇賜給。
以校理朴綺壽,副修撰趙民和再牌不進罷職傳旨,傳于權常愼曰,只推。
以校理朴綺壽,副修撰趙民和牌不進罷職傳旨,傳于權常愼曰,只推。
權常愼啓曰,玉堂上下番俱空,已至多日,事甚未安。校理朴綺壽,副修撰趙民和,旣有只推之命,竝卽牌招入直,何如?傳曰,允。
又啓曰,應敎金箕殷,旣有只推之命,一體牌招入直,何如?傳曰,允。
以應敎金箕殷牌不進罷職傳旨,傳于權常愼曰,只推。
權常愼,以奎章〈閣〉言啓曰,原任待敎李敎信,承重祖父喪,卒哭日,依定式遣檢書官,勸肉以來之意,敢啓。傳曰,知道。
李錫夏,以兵曹言啓曰,今九月二十日文臣朔試射日次,而內外中日,旣已停止,不得爲之意,敢啓。傳曰,知道。
行兵曹判書南公轍疏曰,伏以臣,卽接吏曹移牒,以臣差纛所獻官矣,祀典事體不輕,而重臣固當蹶趨承之不暇,而適當換節之交,重添毒感,今至三四日之久。症形甚苦,委身床席,食飮全廢,素患咳嗽,一倍添劇,終朝達夜,唾血叫苦,轉側須人,傍觀代憫,以此病狀,實無自力將事之望,私心惶隘,如添一症,纛所祭享,本兵之長,若或有故,則前任中推移變通,亦多已例,又有豫差,法當陞實。伏乞殿下,憫臣疾痛之呼,亟命該曹付標,仍令攸司,勘臣瀆撓之罪,以昭法紀,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
夜五更,月暈。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢此問安,竝爲仰稟。答曰,知進。
王大妃殿·中宮殿·惠慶宮·嘉順宮·世子宮,口傳問安。答曰,知道。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
李錫夏啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
傳于朴宗珩曰,藥房入侍,大臣·閣臣同爲入侍。
傳于權常愼曰,檢校提學金祖淳,馳詣華寧殿,奉審摘奸,仍詣健陵·顯隆園,一體奉審以來。
以校理朴綺壽,副修撰趙民和牌不進罷職傳旨,傳于權常愼曰,只推。
權常愼啓曰,玉堂上下番俱空,已至多日,事甚未安。校理朴綺壽,副修撰趙民和,旣有只推之命,竝更牌招,推移入直,何如?傳曰,允。
以應敎金箕殷再牌不進罷職傳旨,傳于權常愼曰,只推。
權常愼啓曰,應敎金箕殷,旣有只推之命,一體牌招入直,何如?傳曰,允。
傳于權常愼曰,發遣吏郞,諸執事淸齋與否,摘奸以來。
權常愼,以內醫院都提調意啓曰,駝駱粥,自十月初一日當爲封進,依前例擧行事,豫爲分付司僕之意,敢啓。傳曰,知道。
判敦寧李彦植疏曰,伏以臣,本自庸愚,百無一能,屢被洪造,冥升不已,秩比孤卿,分濫觴竽,居常兢惕,如臨淵谷,至於內贍寺提擧,卽卿宰所綰之職,係臣匪據之地,臣遽猥玷,才蔑堪承,且惶且感,黽勉膺命,有年于玆矣。第本寺以御廚日供之衙,職掌不輕,而積弊成痼,莫可釐救,目前遑急之狀,將至闕供之境,蓋緣本寺供上貢價之外,更無歲入之物,貢價之不足,添助無策,則貢民之所難支也,吏隷之料布,排給無物,則官力之所罔措也。摠計一歲之應下不足之數,洽過千緡,自在先朝,屢軫寺弊,命貸惠廳錢四千貫,存本取殖,塗抹支過,歲漸耗縮,弊復如前,迺於己未,大臣·惠堂及本寺提調,至有請革之論,敎以國初設置之寺,事面異於司畜·歸厚等司,不可輕罷,因命商確,以爲方便之地。始自惠廳,定以本寺貢價,限十年從貴上下,行之五六年,不復遵行,伊後廟堂,更成不易之節目,而亦歸無用之空文,目今事勢之窘迫,不啻倍蓰於前日,貢人則不免於白徵,官費則專資於假貸,東西牽架,無處着手,故備陳顚末,懇告廟堂。昨秋大臣筵奏,向日備局草記,請令惠局,量宜區劃,前後批旨,至蒙允許,而有司之臣,輒以財力不敷,旋卽防啓防報,若不動念,無望共濟,到今廟啓,旣不見施,惠局亦不區劃,則本寺事狀,勢將不期革而自革,如臣疲駑,誠不足恤,而其於國體,何哉,御供,何哉?臣旣矯救無策,控告無所,不得不冒死仰籲於聽卑之天,惟聖明,恕其妄矜其狀而垂察焉。臣竊歷他司已例,則凡係凋弊太甚莫可釐革者,或因受敎,或因廟啓,量外田可耕處,多有劃給,以補公用之例,仄聞嶺南慶州府東海面,有三封山養松之所,而山不宜松,有名無實,有百害於侵民,無一利於取材,前後民訴,邑報道啓,一辭同然,無不言其當罷。雖以近年事言之,因該府尹臣吳鼎源·朴宗京之相繼陳瘼,而道臣査啓,極論其弊,又自備局,因民訴關問本道,則道臣鄭晩錫,枚擧府尹李采之報,歷陳其當罷,而尙未有回啓之當否。蓋念封山,雖難輕罷,旣係無益而有弊,則亦不必膠守牢執,在前梁山·蔚山等邑封山之革罷許耕,豈非可徵之已例乎?伏願殿下,體先朝舊寺之不革,軫嶺民痼弊之刺骨,亟循輿論,卽爲革罷,以其曠土,許民耕墾,仍付本寺,收稅補用,則可以除民邑之大害,可以救本寺之將罷,豈非一擧而兩利之耶?仍伏念臣病與年深,漸成難醫,頑痰沖膈,癖積隨闖,飮啖全廢,日噉不過數龠,精神盡消,暈倒如墮煙霧,出言則錯亂無序,遇事則昏瞀不省,若緊若慢,先忘後失,厭厭非陽世人樣子。雖或忍死力疾,扶舁赴公,實出於强,所不可强,今者本寺事,如右所陳,設令臣不病而當之,料理矯救,已非才具之可堪,況此年衰病痼,神識全昧,尤何望弊局之能蘇乎?更乞聖慈,特賜垂憐,亟遞臣本寺提擧之職,以卒天地生成之澤,回授通鍊之才,俾醫積久之瘼,以公以私,不勝大幸。臣無任云云。答曰,省疏具悉。疏辭,令廟堂稟處,卿其勿辭行公。
乙亥九月二十日辰時,上御大造殿。藥房入診,大臣·閣臣承候入侍時,提調金履陽,副提調韓致應,記事官朴齊明·鄭基善·金道善,右副承旨朴宗珩,假注書權,領議政李時秀,右議政金思穆,原任提學沈象奎,直提學金履喬,檢校直閣李魯益·徐俊輔·李光文,檢校待敎朴宗薰·李鶴秀以次進伏,醫官吳千根·秦東秀·卞之錞·鄭重周·洪旭浩·權以中·李命運·白成五,以次進伏楹外訖。時秀曰,近來日氣稍解之餘,風寒甚乖,日候過冷,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,惠慶宮調攝中氣候,雖自藥院承聞,而猶爲未詳,數日以來,詳聞諸節,漸益康復云,區區下情,不勝慶幸矣。時秀曰,嘉順宮氣候,何如?上曰,一樣矣。履陽曰,醫官入診,何如?上可之。旭浩·千根以次入診訖,退伏奏曰,脈度左右三部調均矣。時秀曰,近日臣隣召接,過爲稀闊,不無上下阻隔之歎?夫上之所以博詢,下之所以導達,莫如筵席之晉接,邇來臣等之登筵,不過隨入診筵,以遂覲光之願,而藥房入侍,亦多越次。雖以玉署言之,禁直常空,館門長閉,此固在下之責,而自上亦若頻賜引對,討論文義,則豈有視作冗官,不欲就直之理乎?顧今溽暑新退,日候淸涼,正屬不寒不熱之時也。伏願臣寮引對,頻頻許接,如承宣之臣,讀奏公事,隨處提稟,如玉署·內閣之臣,持入冊子,討論經理,亦令春宮邸下,時或侍側參聞,自當有薰陶之益,豈不美哉?此臣區區之望,故敢此仰達矣。上曰,唯。象奎曰,臣久縻賤疾,積違軒陛,耿耿下懷,未能仰達者,久矣,適因大臣言端,敢此附陳矣。臣僚罕接,大僚旣已仰達,惟願曲賜採聽,而至於引接處所,自有常朝,如熙政堂·誠正閣之類,是也。殿下自昨冬靜攝之時,筵接每在於大造殿,雖出於一時權宜之道,而至于今日,尙爲因循,則恐爲不可。古之人君,召接臣隣於臥內,談經論治者,非不美矣,而古之臥內,卽今之便殿,非如大造殿之謂也,大造殿,卽內殿也。古人云,嚴內外之別,雖診筵之出入,猶爲未安,況次對經筵等入侍之常常出入,尤爲非便。伏願自今以後,出御常朝,頻接臣隣,是臣區區之望也。上曰,唯。履陽曰,臘藥材料,靑皮近患不敷,以枳實代用,何如?上曰,依此爲之。履陽曰,每當駝駱粥進供之時,慶壽宮則必爲經稟矣,今番則何以爲之?上曰,置之。惠慶宮進服順氣導痰湯,依前方一貼煎入事,榻前下敎。惠慶宮進服蔘橘茶,依前方一貼煎入事,榻前下敎。仍命退,諸臣以次退出。
上在昌德宮。停常參·經筵。
開東,下霜。夜五更,灑雨下雨,測雨器水深二分。
惠慶宮輪直,大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否,爲宜,臣等不任達宵憂慮,敢來問安,竝此仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服蔘橘茶,依前方一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭,李在璣,持平韓啓玉在外,監察茶時之意,敢啓。傳曰,知道。
李錫夏啓曰,來二十五日朝參日次矣,敢稟。傳曰,停。
傳于權常愼曰,禮房承旨,馳詣受香諸處,奉審摘奸以來。
李錫夏啓曰,禁衛大將李海愚,御營大將李溏,以東·南關王廟獻官,今方受香出去矣。李海愚所佩命召及兼帶左邊捕盜大將命召大將牌·傳令牌,李溏所佩命召及兼帶右邊捕盜大將命召大將牌·傳令牌,竝來請還納,何以爲之,而將兵之任,不可一刻無摠察之人。捕將則在前如此之時,有曾經大將權察之例,今番則何以爲之?敢稟。傳曰,禁將,摠戎使兼察,御將,訓將兼察,捕將,曾經大將權察,竝仍佩往來。
又啓曰,禁將,摠戎使兼察,御將,訓將兼察事,命下矣。兼察禁衛大將金基厚,御營大將朴宗慶,竝卽牌招聽傳敎,何如?傳曰,允。
又啓曰,左右捕將,曾經大將權察事,命下矣,曾經中何大將權察乎?敢稟。傳曰,前大將·前前大將權察。
又啓曰,左右捕將,前大將,前前大將權察事,命下矣,權察左邊捕盜大將朴基豐,右邊捕盜大將徐英輔,牌召聽傳敎,何如?傳曰,允。
權常愼啓曰,玉堂上下番俱空,已至多日,事甚未安。副修撰趙民和,旣有只推之命,卽爲牌招入直之地,何如?傳曰,允。
以應敎金箕殷牌不進罷職傳旨,傳于權常愼曰,只推。
權常愼啓曰,玉堂上下番俱空,已至多日,事甚未安。應敎金箕殷,旣有只推之命,一體牌招,以爲入直,何如?傳曰,允。
以應敎金箕殷,副修撰趙民和牌不進罷職傳旨,傳于權常愼曰,只推。
徐鼎輔啓曰,義禁府都事來言,時囚無得過三日滯囚,曾有定式矣,時囚罪人朴宗文捧供,閔致和·朴宗林當爲議處,而判義禁朴崙壽未肅拜,同義禁李志淵在外,南履翼有身病,一員未差,不得備員開坐云。判義禁朴崙壽,同義禁南履翼,竝卽牌招,以爲開坐之地,何如?傳曰,允。在外人許遞,前望單子入之,待下批牌招,同參開坐。
同義禁前望單子入之,宋祥濂·李錫奎落點。
傳于徐鼎輔曰,金吾堂上中時帶臺職人,許遞。
徐鼎輔啓曰,新除授同義禁宋祥濂·李錫奎,時無職名,令該曹口傳付軍職,何如?傳曰,允。
兵曹口傳政事,行護軍宋祥濂·李錫奎,竝單付。
徐鼎輔啓曰,判義禁朴崙壽,同義禁宋祥濂,南履翼牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
進御加味地黃湯,自今日一貼式煎入事,榻前下敎。
惠慶宮進服蔘橘茶,前方中人蔘加一錢,橘皮加五分,一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
李錫夏啓曰,右副承旨朴宗珩,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
徐長輔啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,曺允遂落點。
徐長輔啓曰,玉堂上下番俱空,已至多日,事甚未安。應敎金箕殷,副修撰趙民和,旣有只推之命,竝更牌招,副校理朴孝成,自鄕上來云,一體牌招,以爲推移入直之地,何如?傳曰,允。
傳于徐長輔曰,留院上疏入之。
以應敎金箕殷,副修撰趙民和牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至多日,事甚未安。應敎金箕殷,副修撰趙民和,旣有只推之命,竝更牌招入直,何如?傳曰,允。
又啓曰,副校理朴孝成,疏批已下,一體牌招入直,何如?傳曰,允。
又啓曰,應敎金箕殷,副修撰趙民和牌不進,副應敎李龜雲,校理宋應奎,副校理金鎭,副修撰李儒象在外,校理朴綺壽受由,副校理朴孝成陳疏,修撰李鶴秀內閣進,一員未差,玉堂上下番俱空,已至多日,事甚未安。未差之代,政官牌招,開改差出,待下批仍卽牌招入直,何如?傳曰,允。
徐鼎輔啓曰,判義禁朴崙壽,同義禁南覆翼再牌不進推考傳旨,今方捧入,而開坐命下之後,連事違召,終不承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而時囚罪人議處之命,已至經宿,連事違召,終不承膺,揆以事體,誠極未安。更爲牌招,何如?傳曰,允。
又啓曰,判義禁朴崙壽再牌不進推考傳旨,今方捧入,而開坐命下之後,連事違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又以吏曹言啓曰,因慶尙監司李存秀狀啓,晉州牧使李潢,催促下送事,啓下矣。晉州牧使李潢處,以卽爲下去之意,催促,則以爲,身病猝重,不得下去云,該邑昨年,偏被歉荒,今秋又經水災,況今秋務政殷,尤不可一時曠官,罷黜,何如?傳曰,允。
有政。吏批,判書金履陽進,參判金魯敬,參議鄭觀綏牌不進,左副承旨徐鼎輔進。啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道,有聲績未準朔守令,竝擬,何如?傳曰,允。以李基栽爲修撰,金熙周爲刑曹參判,李仁承爲直講,李靖會爲晉州牧使。
兵批,行判書南公轍病,參判申漵入直進,參議鄭景祚病,參知李基崇病,同副承旨徐長輔進。副護軍洪起燮,副司果李驥秀·洪敬謨竝單付,同知單鄭尙琦。
以右副承旨朴宗珩牌不進罷職傳旨,傳于李錫夏曰,只推。
以吏曹參議鄭觀綏牌不進罷職傳旨,傳于徐長輔曰,推考傳旨捧入。
徐鼎輔,以刑曹言啓曰,近來法綱陵夷,虛僞漸滋,奸民輩欲推年久債貸之物,則假稱士夫家錢貨,藉其威力,捉致平民,私自勒徵,與之分利,卽一痼瘼也。日前江居民鄭昌禧爲名漢,以其私債之見督於王府,不勝冤憫,來呈本曹,故査實其委折,則鄭漢,月前貸錢於許潗處,而許漢,恐難以私力徵推,密囑於渠之所親慶基殿令尹範五,稱以自己所貸之物,而借得羅將於禁府都事閔琓處,捉致鄭漢,無數捽曳。仍又拘囚其四寸昌祿於望門之內,名以朝官,爲彼奸細輩所慫慂,侵虐平民,若是狼藉,已極駭惋,而王府卽堂堂議讞之地,非聽訟徵債之衙,則今此擧措,不可但以貽羞朝廷言。慶基殿令尹範五,義禁府都事閔琓,竝令該府,拿問處之,何如?傳曰,允。
李錫夏,以禁衛營言啓曰,本營哨官郭道行,身病猝重,勢難察任,改差,何如?傳曰,允。
又以摠戎廳言啓曰,北漢禁衛營字內城牒頹圮處,自該營,九月初七日始役,今日畢築之意,敢啓。傳曰,知道。
副校理朴孝成疏曰,伏以皇天垂佑,惠慶宮患候,漸復于常,勿藥之喜,不日可卜,慶抃之忱,大小惟均。仍伏念,天災流行,何國無之,而溯求往牒,未有如昨年之大無,惟正之供,太半減縮,米斗之直,恰過數百錢,公私之蓄積匱竭,閭閻之生理蕭條,遑遑汲汲,不保朝夕。飢饉之餘,癘疫又熾,死者相屬,不計其數,大約統一國之戶摠軍摠·而計之,被災最甚處十減六七,次則十減其半,少不下十減三四云,豈非東土之大厄運耶?何幸今年,天心悔禍,百穀稍登,八域年事,大槪略同,百萬生靈,庶不至竝塡溝壑,苟非祖宗之積德,殿下之洪福,何以得此?於戲休哉。雖然,識者之憂,今年反甚於昨年,何也?昨年則上下之心,惟凶歲之爲憂,稅則蠲減,糴則停退,雖有暴官汚吏,不敢措其手,厲民之事是戒,恤民之政是先,愚民之心,寧罪歲無或怨上,寧塡壑無敢構難?萑蒲·綠林之警,葛榮·黃巢之憂,不少槪作,其亦幸也。今年則號曰豐歲,有司之臣,守土之官,惟憂經用之不足,勢將以斂民爲事,積年逋欠,期於限內畢徵,舊還·新還·隣還·族還,旣骨之軍役,無額之身布,一時竝責於餘存之民,以一戶而替納三四戶之還,以一夫而兼徵三四人之布,則非但行不得之政也。民情之騷擾怨毒,必倍於昨年,豈不可懼哉?且況今年穡事,入土之種,雖曰登熟,陳荒之田,殆三之一,非天之降災,實緣人力之不及也。以此推之,所收之縮可知,豈可槪以豐歲斷之哉?臣愚死罪,竊以爲,今年見戶新分之還,見丁當納之布,固當畢徵無餘,而至於還穀之流來逋欠徵隣徵族者,軍額之流離死亡未及充代者,竝用權宜之政,限年分等,漸次收捧,以紓民力,差過數年,幸得連豐,休養生息,則國計民力,庶可復古矣。或者以爲,目今國用已竭,雖欲專事惠民之政,不可得也,此則大不然,財從民出,民若盡散,皮之不存,毛將焉附?方今民勢,正如大病新起之人,軀殼雖存,氣息甚微,調補或疎,則立見其死,豈有無民而爲國者哉?爲今日計,患不在於取民之不多,而惟在於經費之不能節省也。古者,三年耕,必有一年之蓄,今也雖常歲,一年所入,不能當一年所費,此豈量入爲出之義乎?節省之道,臣不能事事指的,而周禮,年不順成,大享·大饗,猶殺其禮,況下於此者乎?論大計者,不拘小節,顧今內自宮禁,外至朝廷,豈無繁文瑣節之耗財者乎,豈無不急之貢獻,可汰之冗官乎,豈無侈風之踰制,謬例之因循乎?苟能一分節省,必有一分成效,惟在殿下博詢而審處,擇人而委任焉。昔衛文公,喪亂之餘,遷于楚邱,以大布之衣大帛之冠,躬行節儉,元年革車三十乘,季年至三百乘,唐劉晏,兵革之際,任度支,使軍需國用,酬應浩繁,而不加賦於民,皆取辦焉,此無他,保民得其政,而理財有其術也,若其理財之本,莫先於保民。伏願殿下,下臣疏於廟堂,審其可否,苟有可採,民事不可緩也,請令諸道守臣,詳覈虛實,參量多寡,卽速擧行,大慰民情,生民之幸也。臣於近日新錄諸玉堂之一竝引入,竊有所慨然者。夫館錄,極選也,主圈,重任也,自前以來,一經館錄,物議容或參差,而未有如今番之擧一圈而撕捱,任其自畫也,朝廷若不開其進身之路,則彼錄中二十九人,無自而改圖也。在彼諸人,不害爲取便之道,而在朝家命令,旣選館錄,而至於堂錄,豈可使任其私義,不以館職自居乎?臣之所憂,不獨爲今番二十九人地也。假令日後,更完館錄,安知無參差之論,又如今日乎?苟或有一番人言,又發於意見參差之地,則參錄之人,又將援例而自畫,然則弘文館永無行公之人,經筵莫開,顧問無所,其果成說乎?昔在先朝,壬子錄後,人言峻發,參錄諸人,擧皆逡巡,惟我先大王,特爲區處,無一人敢生自畫之計,此可見朝令之必行也,亦惟在祖宗朝諸玉堂,因事一齊引入,聖祖謂諸大臣曰,集賢學士,皆棄我而去,此將柰何?至於下泣,其時大臣,以聖意,躬自曉諭於諸儒臣,竝卽行公,此聖世之美事也。伏願殿下,近遵先朝令出惟行之意,遠法聖祖開心見誠之度,詢于大臣,多般飭諭,使此諸人,無敢徒循私義,不顧國體,以伸朝令,以杜後弊焉。臣適在鄕廬,伏承除旨,當此承候之日,不敢偃處,蹶上來,而第臣人器,本不合於論思之職,況今年迫七十,眼昏而字畫不辨,齒豁而聲音亦訛,挾冊登筵,已斷其望。且況新進學士,環立如堵,而任其退步,老弊如臣者,抗顔束帶,冒進妨賢,豈不有累於淸朝用人之政乎?伏乞特遞臣職,仍治臣瀆撓之罪,以肅朝綱焉。臣無任云云。省疏具悉。疏辭,令廟堂稟處,爾其勿辭察職。
上在昌德宮。停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢來問安,竝此仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服蔘橘茶,依前方一貼煎入事,榻前下敎。
徐鼎輔啓曰,行大司憲林漢浩,持平任文白呈辭,執義崔時淳,掌令李奎鎭·李在璣,持平韓啓玉在外,監察茶時之意,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
徐鼎輔啓曰,城隍發告祭傳香,卽今月二十六日,厲祭傳香,同月二十九日,而昨日香室單子,誤以二十三日及二十七日書入,以至啓下矣,祀典事體,何等愼重,而其所擧行,如是錯誤,萬萬駭然,臣之矇然捧入,不勝惶悚,而當該香室官員,所當重勘,而本院請推之外,無他可施之罰,何以爲之?敢稟。傳曰,拿處。
傳于徐鼎輔曰,當該司謁,令攸司科治。
傳于朴宗珩曰,留院上疏入之。
徐鼎輔啓曰,判義禁朴崙壽三牌不進推考傳旨,今方捧入,而開坐議處之命,已至經宿,連事違召,無意承膺,事體道理,萬萬未安,所當更請牌招,而係是一日四牌,何以爲之?敢稟。傳曰,許遞,前望單子入之,待下批牌招開坐。
判義禁前望單子入之,朴宗來落點。
徐鼎輔啓曰,判義禁朴宗來牌不進推考傳旨,今方捧入,而開坐命下,如是違牌,事甚未安,更爲牌招,何如?傳曰,允。
又啓曰,判義禁朴宗來再牌不進推考傳旨,今方捧入,而開坐命下之後,連事違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
徐長輔,以禮曹言啓曰,來丙子式年監試初試一所,設場於本曹矣,上直郞廳,依例朝房直宿之意,敢啓。傳曰,知道。
又以吏曹言啓曰,今此宗廟冬享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單洪秉喆。
徐長輔,以吏曹言啓曰,監試初試試官,當爲磨鍊,而擬望之人乏少,依近例閣臣竝依,何如?傳曰,允。
又以吏曹言啓曰,監試初試試官中,時無職名人員,令該曹口傳付軍職,何如?傳曰,允。
兵曹口傳政事,副司果南周獻,姜浚欽·朴來謙,竝單付。
徐長輔啓曰,今此式年監試初試一所試官金履載·鄭元容·朴綺壽·金箕殷·李紀淵·李驥秀·尹命圭牌不進,無以備員受點,令該曹改付標以入,何如?傳曰,允。
李錫夏,以兵曹言啓曰,今此庭試武科初試時試官望,磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
李錫夏啓曰,今此慶科庭試武科初試時,一所試官趙鍾永·尹益烈,參試官南吉寬·柳遠鳴,二所試官尹魯東·徐能輔·宋祥濂,參試官尹錫永,朴升用牌不進,無以備員受點,趙鍾永·尹益烈·尹魯東·徐能輔·宋祥濂,竝更牌招,參試官望,令該曹改付標以入,何如?傳曰,允。
又啓曰,今此慶科庭試別試武科初試時,一二所監試官,當爲進參,而諫院則行大司諫曺允遂,司諫趙台榮,獻納金洛龍,正言權中淸在外,任存常未署經,無以備員受點,何以爲之?敢稟。傳曰,竝許遞,前望單子入之,待下批牌招察任。
臺諫前望單子入之,大司諫兪漢謨,司諫趙台榮,獻納宋應奎,正言朴齊聞·權熀落點。
兵曹口傳政事,副司果單任存常。
李錫夏啓曰,今此慶科庭試武科初試時,一二所監試官,當爲備員受點,而憲府則行大司憲林漢浩牌不進,執義崔時淳,掌令李奎鎭·李在璣,持平韓啓玉在外,只有持平任文白一人,諫院則行大司諫兪漢謨,正言朴齊聞牌不進,司諫趙台榮,獻納宋應奎,正言權熀在外,無以備員受點,何以爲之?而大司憲林漢浩,大司諫兪漢謨,竝更牌招,何如?傳曰,竝許遞。前望單子入之,待下批牌招察任。
臺諫前望單子入之,大司憲金履喬,大司諫曺允遂,執義趙琮鎭,司諫趙台榮,掌令崔致翼·沈厚鎭,獻納洪敬謨,持平金啓淵·洪羲弼,正言洪羲瑾·李友秀落點。
兵曹口傳政事,副司果單任文白。
以監試初試一所試官金履載·鄭元容,朴綺壽·金箕殷·李紀淵·李驥秀·尹命圭,二所試官洪冕燮·姜浚欽·尹豐烈牌不進罷職傳旨,傳于徐長輔曰,只推。
以監試初試一所試官趙晉和,李鶴秀牌不進罷職傳旨,傳于徐長輔曰,只推。
以監試官朴齊聞牌不進罷職傳旨,傳于李錫夏曰,只推。
以武一所參試官南吉寬·柳遠鳴,二所參試官尹錫永·朴升用牌不進罷職傳旨,傳于李錫夏曰,只推。
以武一所參試官尹庠圭牌不進罷職傳旨,傳于李錫夏曰,只推。
李錫夏啓曰,今此慶科庭試武科初試時,一所試官趙鍾永·尹益烈,二所試官尹魯東·徐能輔再牌不進,一所參試官尹庠圭牌不進,李基華,二所參試官李潞·李濟翼在外,無以備員受點,參試官,令該曹改付標以入,趙鍾永·尹益烈·尹魯東·徐能輔,所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于李錫夏曰,監試官,先進參後謝恩。
徐長輔啓曰,在外朝臣之上疏,不得家僮直呈,曾有定式矣,前掌令李在璣,陳院到院,而不由縣道,以其家僮,直呈本院,事極未安,原疏所當退却,而係是言事,且値齋日,雖不得不留院,不可無警,推考,何如?傳曰,允。原疏捧入。
以應敎金箕殷,副修撰趙民和再牌不進罷職傳旨,傳于徐長輔曰,只推。
以修撰李基栽牌不進罷職傳旨,傳于徐長輔曰,只推。
兵曹口傳政事,護軍單朴宗薰。
徐長輔,以弘文館言啓曰,本館下番闕直,事甚未安,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
李錫夏,以御營廳言啓曰,本廳字內興仁門北邊第三城廊近處體城三間許頹圮處,今九月二十四日爲始,改築之意,敢啓。傳曰,知道。
又以左邊捕盜廳言啓曰,本廳兼從事官元榘,北道道科試官鄭尙愚,以軍官啓請矣,本廳事務甚劇,難以遲待其上來,改差,何如?傳曰,允。
京畿監司朴宗薰疏曰,伏以,宸誠上格,皇穹垂佑,惠慶宮邸下患候,日臻康復,歡抃蘄祝,曷有其極?仍伏念臣待罪畿藩,歲再秋矣,素蔑材榦,適會艱虞,措辦無術,劈畫乖方,大賑旣輟,而流亡依舊,新穀方登,而陳荒居多,糶糴則過半倚閣,而庫儲如洗,稅賦則經時愆滯,而國用不支,重以一道凋弊,其來已久,官民俱耗,小大胥溺,譬如棟宇掀蹶而疾風乘之,颿檣摧落而驚濤蕩之,決非弱木柔纜,所可撐持而維繫也審矣,臣非不欲竭誠陳懇,抵死辭避,而跡涉占便,懼切瀆撓,因循蹲仍,以到于今,而竊惟朝家綜核之政,若行黜幽之典,則臣必居先,亦何敢冒煩而自暴也哉?第臣有目下私情之萬萬懇迫者,雖屬一己之私,實是人情事理之不得不然者,臣不自言,則聖明無緣照燭,苟蒙照燭焉,則其賜肯諒,必不待臣言之畢矣。臣之老母,年滿七旬,癃衰旣甚,固非人子離側之時,而近方就養於臣兄金城縣任所,臣旣身係朝籍,縱不得將往團聚,與共晨夕之樂,若其時節請暇,來往省覲,卽朝典之所已許,情理之不可已者,然而藩屛之職,符節有守,本不敢任便去來於莽蒼之地,況省部界畫之外乎。落望東邑,儘覺道阻而川闊,自顧臣身,有若羈絆而釘住,奮飛不能,按耐不下,縱欲究心於簿書,專精於職事,有不可得矣。且臣母,素多疾病,老益沈綿,每當節序寒燠之交,或愆服食興居之節,則輒致添損,動經旬日,設或尋常微恙,臣若在遠入聞,則至情所發,顧安得以官守自阻乎?雖至於妄觸典章,誠不暇恤矣。夫直禁省者,得以拜章擅離家鄕邑者,許其呈由徑行,卽所以敦孝理而體下情也,況今朝家所以處臣者,卽不過改斥不堪任之一藩臣耳。其於公私,寧不兩得其當乎?臣抱此至切之私,終不敢以嚴畏而自沮,玆忘僭越,悉暴衷懇。伏乞聖慈,俯垂諒察,亟遞臣所帶之職,以幸公私,臣不勝云云。答曰,省疏具悉。所請依施。
掌令李在璣疏曰,伏以臣,於學術才猷,空空如也,出入臺省十數年,未嘗出一言發一謀,以裨淸明之治,其爲散才無用,聖明庶或鑑燭矣。況又蒲柳之質,未秋先萎,膚革枯落,神精遁喪,奄成一老洫,雖欲趨走於百執事之末,殆無以自力,以故數年以來,屛處田野之間,松楸爲依身之所,藜莧作充腹之資,時與村老野叟,歌詠聖德而已。迺於前月四日,伏奉敎旨,以臣爲司憲府掌令者,前望特點,係是格外恩數,而旬朔之間,再應是命,疎逖賤臣,何以得此於聖朝,臣誠惝怳踧踖,繼之以感淚交頤也。恩造如天,叩謝是急,豈可以召命不下,而無意於竭蹶前進乎?且況藥院輪直,上下憂遑之日,身帶職名,偃處郊畿,分義之所不敢出,則尤當趨詣輦下,以伸焦熬之忱,而臣於七月晦間,忽得似瘧非瘧之疾,眞元虛損,藥餌蔑效,涼生以後,更添怔忡眩暈之症,委身床玆,房闥出入,猶復倩人扶將,則彈冠登塗,實非時月之所可期,臺御屢朔虛縻,而義闕趨承,病情一向危苦,而跡似逋慢,有臣如此,生不如死,玆將危蹙之情,冒入文字,使家僮囊封以上。伏乞聖慈,俯垂鑑諒,亟命鐫削臣所帶之職,以安賤分,以肅朝綱,千萬至祝。仍伏念臣近作鄕遂之甿,目覩窮蔀切骨之寃,有不容含默者,玆敢贅陳焉,上年饑饉,近古所無,春夏間外邑收捧田稅大同米時,一斗米直,銅錢一百五六十,此則諸道各邑,不謀而同者也,道臣請以秋納,廟堂久爲靳持,則郡邑不得不趁期督納,晩後兩南某某邑,朝家始許停退,而本邑則業已收捧矣。以此言之,各邑率皆收錢於麥嶺濱死之際,而其貿米京納,自然拖到秋間者,以其有錢而無米也,何幸今年大熟,已自抄秋,一斗米直四五十錢,媲諸春夏米直一斗剩百餘錢,則一石所剩,爲十五六貫矣。今諸路稅米之輸納京倉者,爲累萬石,計其剩錢,將至百萬貫,此非守宰染指之物,亦非吏胥潤橐之資,裝發稅船後,宜有區處之道,而仄聽多日,未見一邑倅之還爲分俵於民間,又未聞一道臣之以是覈實於列邑,其所以悠悠泛泛,久無發落者,將欲歸屬於何處耶?噫,此錢何錢,苟有一分人心,不忍浪費一錢,臣請略陳其梗槪焉,自冬徂夏,民食極艱,其倖免於仳離顚連者,亦皆鵠形蟬腹耳。以糠覈樹膚捄其饑,春後則野無不食之草,其困窮如此,而能知王稅之不可闕也,故竭力拮据出錢,錢非貧民所有之物,必傾家破産而後,始可辦出,是以斥賣田宅而不定,則牽去其農牛,斬伐其邱木,最可矜悶者,至於鬻妻子而極矣,其有饑死疫死者,藁殮無人,而亦皆替徵於隣族,鞭扑狼藉,是知出於民者極囏辛,輸於官者極殘忍,殆類求血於猩猩,此臣所謂不可浪費一錢者也。今之爲官長者,全無哀矜惻怛之意,市直之有高下,則諉以適然之事,剩錢之爲幾何,則看作零瑣之物,糢糊粧撰,欲掩衆民之目,而始也剝膚推髓以收之,畢竟不知爲何人口吻中物,其可曰國有法乎?近者朝廷惠澤,久不下究於編氓,今此許多生靈之膏血,又使之從中消磨,則彼無辜籲天者,衆目盻盻,怨將何歸?臣有漆室之憂,竊以謂邦本自此不固矣。伏願聖明,亟下臣疏於籌司,使之消詳稟處,仍令諸道,按察居留之臣,査括各邑剩錢,移充今年租稅,其餘則蠲免其徭役,蕩滌其還穀,綽然有裕矣。夫然後殿屎孑遺之民,可以先號後笑,男聲女顔,欣欣有樂歲之飽,其於祈天永命之道,豈不有補萬一也哉?臣又伏聞外邑守令之尤無良者,勿論軍餉還米,盡數出給,許以稅米取貸,而稅米則以春夏市直一斗百五六十錢收捧,軍餉還米則以詳定例一石三百錢出秩,故春稅二斗,換作秋糴一石,其利不啻倍簁矣。此輩倖災而射利,厲民而肥己,彌縫掩迹,自以爲能事,臣竊痛焉,臣謂亦令道臣,明査嚴覈,無拘乎顔私,無憚乎强禦,無納乎推諉苟且之說,竝以偸弄糶糴律,從重論勘,使貪汚有所懲畏,生民得以奠居,斷不可已也。臣無任云云。省疏具悉。疏辭,令廟堂稟處。
上在昌德宮。停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,內閣·政院·玉堂,口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上,口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味養胃陽,一貼煎入事,榻前下敎。
惠慶宮進服加味理中湯,一貼煎入事,榻前下敎。
惠慶宮進服蔘橘茶,依前方一貼煎入事,榻前下敎。
徐鼎輔啓曰,大司憲金履喬,掌令沈厚鎭,持平金啓淵未肅拜,執義趙琮鎭試所進,掌令崔致翼,持平洪羲弼在外,監察茶時之意,敢啓。傳曰,知道。
李錫夏啓曰,左副承旨徐鼎輔,今日不爲仕進,卽爲牌招,何如?傳曰,允。
韓致應啓曰,藥房提調·副提調,持湯齊來待矣。傳曰,封入。
徐鼎輔啓曰,判義禁朴宗來三牌不進推考傳旨,今方捧入,而開坐命下,已至多日,連事違召,無意承膺,事體道理,誠極未安,所當更請牌招,而係是一日四牌,何以爲之?敢稟。傳曰,更爲牌招。
李錫夏啓曰,御營大將李溏,以武二所試官,今方出去矣,所佩命召及兼帶右邊捕盜大將命召大將牌·傳令牌,竝來請還納,何以爲之?敢稟。傳曰,仍佩往來。
徐長輔啓曰,大司憲金履喬,以武二所監試官受點,旣有先進參後謝恩之命,而謂有身病,不爲進去,陳疏到院,原疏玆不得不捧入,而試事在卽,不得開場,事體所在,極爲未安,從重推考,何如?傳曰,允。
以晉州牧使望單子,傳于徐長輔曰,富平府使之代,令該曹口傳差出,催促下送。
徐長輔啓曰,再昨日政,晉州牧使望單子中,富平府使之代,令該曹口傳差出,催促下送事書下,而該曹未卽審察,今始擧行,事極疎忽,當該銓官,從重推考,何如?傳曰,允。
吏曹口傳政事,富平府使趙鎭翼·兪漢寔·金思稙。
以富平府使望單子,傳于徐長輔曰,以十考十上五考五上人,參互擬入。
吏曹口傳政事,以金思稙爲富平府使。
以修撰李基栽,副修撰趙民和牌不進罷職傳旨,傳于徐長輔曰,只推。
徐長輔,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
徐長輔,以吏曹言啓曰,今九月二十五日,祿都目政事爲之之意,敢啓。傳曰,知道。
李錫夏,以兵曹言啓曰,今此庭試武科初試試官望中,時無職名人,依例口傳付軍職以入之意,敢啓。傳曰,知道。
兵曹口傳政事,護軍單金履喬。
李錫夏,以兵曹言啓曰,來十月初二日,庭試武科殿試節目,當爲磨鍊,而凡於殿試親臨,與命官前期稟旨後磨鍊事,曾有定式矣。今番則何以爲之?而處所,以何處擧行乎?敢稟。傳曰,命官爲之,處所以訓鍊院爲之。
李錫夏,以武一所試官意啓曰,臣所今日平明開場,擧子捧單數,自天字至秋字半字,合爲一千十人矣,先自柳葉箭試取,而元貫革外,加設六貫革,合八貫革試取之意,敢啓。傳曰,知道。
又以武二所試官意啓曰,臣等今日平明來會,因監試官之不備,巳時量始爲開場,而擧子捧單數,自天字至寒字半字,合爲八百九人矣,先自貫革及柳葉箭試取之意,敢啓。傳曰,知道。
又以禁衛營言啓曰,本營字內九嶷峯西邊體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
判義禁朴宗來疏曰,伏以,臣於日前,猥叨金吾之任,以疾病難强,公格之有拘,冒陳實狀,特蒙鞶遞,得以安心調將,隨便治療,體下之恩,曲遂之仁,臣不勝欽頌感激,尙今靡措,不意前望點下,又在此際,繼以召牌儼臨,臣苟有一分蠢動之勢,則豈敢不竭蹶趨膺,以盡殫竭之誠,而第臣素患,非比尋常,始意一時之祟,終成難療之症,足部筋絡,動輒牽引,左脚無力,長時麻木,少欲行步,痛楚如仆,雖房闥之間,運動極難,雜試藥焫,已逾旬望,而尙不得責效,醫言血衰風盛,有非時日可瘳,惟當避風深居,從容藥治而後,可圖漸差云,故近日起居之班,亦不能仰伸誠禮,伏忱戰恐,生不如死,且臣賓客之職,尙縻在身,揆以格例,亦不可冒進,以病以勢,惟有一遞,玆敢冒陳短章,仰瀆崇嚴。伏乞聖慈,俯賜矜諒,特遞臣新授職名,以存公格,以安私心,仍治臣瀆擾之罪,以肅朝綱,千萬幸甚。臣無任云云。答曰,省疏具悉。賓客之任許遞,卿其勿辭,調理行公。
大護軍金羲淳疏曰,伏以臣,受命爲平安道道科試官矣,是役也宣王命於箕城舊邦,使述蛾之士罝兎之類,鼓舞麟躍之會,列朝慰遠之念,今日率舊之擧,可謂盛矣。臣義重往役,不敢以不敏辭,西發之行,擬在不日矣,臣有狗馬之疾,有源有委,癥癖之萃,近在臍膈,如椀如掌,外阜內石,常日縱橫,作勢輪囷,不嘔則瀉,至危且險,而値玆日寒之相迫,病氣如期闖作,亘肆上下,連日跨夜,眩轉叫痛,委帖床褥,從前此症一發,其危若在呼吸,動經時月之久,然後少降,有非藥餌可責急效者,若於此時,加以鞍馬之勞役,風寒之觸涉,則決知在道,病情必有添,雖其抵達,考試非所可論,左右思量,公私狼狽,若不及今得解,則必致試事之愆期,疾病所纏,罪戾隨大,未敢泯默,冒玆陳暴。伏乞聖慈,諒病勢之難强,念科期之莫越,亟改臣所叨之命,移差他人,以幸公私,不勝大願。臣無任云云。答曰,省疏具悉。所請依施。
大司憲金履喬疏曰,伏以臣,以情以病,無路承膺於都憲除命之下,試期隔日,召牌儼臨,非不知往役之義重,而冒死違傲,只俟譴何,繼伏奉恩點於監試之望,而有先進參後謝恩之命,臣於是,益不勝悶阨罔措矣。從前難冒之義,固無論,臣於再昨候班公退之際,忽患關格,宿食大段停滯,寒痰從以凝結,連試藥餌,訖無差減,昏眩隨作,委席涔涔,以此病情,萬無往來監試之望,玆將實狀,敢此仰瀆。伏乞聖明,亟遞臣職,無曠監試之任,以幸公私,仍治臣瀆撓之罪,以肅朝綱,千萬幸甚。臣無任云云。答曰,省疏具悉。所請依施。
上在昌德宮,停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進〈湯劑〉當否爲宜,臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
徐鼎輔啓曰,大司憲未差,執義趙琮鎭,持平金啓淵試所進,掌令沈厚鎭陳疏,持平洪羲弼,掌令崔致翼在外,監察茶時之意,敢啓。傳曰,知道。
李錫夏啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
權常愼啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
大司憲前望單子入之,趙德潤落點。
權常愼啓曰,卽者,吏曹郞廳來言,祿都目政事,今日爲之事命下,而判書金履陽,參判金魯敬,參議鄭觀綏,俱以病不來,不得開政云,竝卽牌招,何如?傳曰,允。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
兵曹口傳政事,大護軍李肇源,副司果朴齊聞,竝單付。
以應敎金箕殷牌不進罷職傳旨,傳于權常愼曰,只推。
以修撰李基栽,副修撰趙民和牌不進罷職傳旨,傳于權常愼曰,只推。
以忠淸監司洪奭周狀啓,石城縣監李集麟遭母喪事,傳于權常愼曰,以十考十上人,口傳差出,催促下送。
權常愼,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
李錫夏,以兵曹言啓曰,來十月初二日庭試武科殿試,訓鍊院爲之事,命下矣。式年武科一所初試,當爲設行於訓鍊院,而處所及日字相値,式年武科初試,則庭試殿試出榜間,移設於南小營,何如?傳曰,允。
又以訓鍊都監言啓曰,今十月初二日,惠慶宮寶齡望九,上候平復,合二慶慶科庭試武科殿試時,本局將校軍兵,直赴殿試應試應頉人,別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以禁衛營言啓曰,本營哨官姜錫胤,以白衣,攔入武二所場內,至於現捉,嚴棍汰去之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城四間頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
又以武一所試官意啓曰,臣所今日平明開場,貫革自天字至秋字半字,合爲一千十人矣,元貫革外,加設二貫革試取,鳥銃鱗次試取,而隨其入格,仍爲捧講之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革柳葉箭,仍爲試取之意,敢啓。傳曰,知道。
又以武二所試官意啓曰,臣所今日貫革柳葉箭應射擧子二百九十一人內,貫革入格三人,柳葉箭入格二十五人,昨日入格五十九人,合爲八十七人,而貫革柳葉箭,今已畢試,仍爲捧講之意,敢啓。傳曰,知道。
又以武一所試官意啓曰,臣所今日柳葉箭應射擧子,自天字至秋字半字,合爲一千十人內,三矢入格一人,二矢入格一百一人,合爲一百二人矣,柳葉箭今已畢試,日暮姑停之意,敢啓。傳曰,知道。
又以武二所試官意啓曰,臣所今日貫革柳葉箭應射擧子八百九人內,貫革三矢入格二人,柳葉箭三矢入格二十人,二矢入格三十七人,合爲五十九人,而日暮姑停之意,敢啓。傳曰,知道。
又以備邊司言啓曰,頃以館儒飯米之不足,泮民失業之弊源,令大司成論報之意,筵奏分付矣,卽見泮長所報,則其一,供士食堂,本有定數,而丙申以後,額員比前累倍,應辦不足,吏隷加料,又用於飯米中,故甲辰以前加用米四百餘石,作爲虛錄,而乙巳以後流貸米,又爲四百餘石,庫屬之先進排,亦爲三千餘緍矣。若使該曹,計減于今年元劃,則將無以數朔支計,甲辰以前虛錄米蕩減,乙巳以後流貸米,依甲辰例載之虛簿,而自今逐日食堂入直郞官,從實下記,以其多少羨餘,每於年終,計報戶曹,庫屬先進排三千兩,以戶惠廳某樣錢,無遺畢償,而每年六十月給代條中,除出一百兩,限三十年充報,新劃米五百六十六石,自今五月,限明年新捧,排朔繼用,毋敢更事請貸,至於食堂加額,除非親臨外,只許釋菜時差祭生進,而到記之科,但使錄名赴擧,其他諸般疏箋郊迎等節,永革無定數之法,館試復古之前,東堂應辦之役,勿令本庫擔當,吏隷加料,逐名省減事也,庫儲有裕之日,養賢亦有元數,則廩米不繼之時,供士尤難太濫,今以有限之數,欲應無節之費者,不但本館之莫可支用,將見大農之不勝策應,苟欲釐救,宜先是弊,自今爲始,一循度支定例,食堂員數,無過每日一百二十六員之數,若非親臨時,則只許釋菜差祭儒生,至於春秋到記,但使錄名應擧,其外拜章封箋郊迎郊送時飯供之節,永爲革罷,以遵古例,甲辰以前加下米四百餘石,只有虛錄之名,永無可捧之時,毋寧因爲蕩減,以正事面,令戶曹永爲蠲除,乙巳以後流貸米,果無一時準報之勢,依泮長所論,使入直郞官,逐日巡堂,從實勘簿,則歲計自當有剩,年終折報該曹,庫屬所負三千兩,乃是白地供士之需,而元非庫屬私逋,則當自公家計償,而見今戶惠廳經費,不遑暇及,惟是壬申春惠廳貸下懸房錢一萬兩未捧,尙爲六七千兩矣。就此中以三千兩,移劃以給,以爲償債之方,而始自償債當年,以給代錢一百兩,逐歲計報,東堂應辦,卽是八主掌均排者,則今難臨時變通,但東堂,本有入門講,而近漸無實,以致赴擧之太雜,自今番,令試官拈出七書中一大文,廳上考講,當面立落,則科場自嚴,赴試自簡,乃依乙卯春會講時,因特敎合所之例,合設於成均館,而八主掌合力擔當,移施添補,吏隷加料,不過近年之自本館創設者,伊時則尙有餘裕,不至爲甚艱,今則果無以仍爲襲謬,使卽減省之意,分付。其一,一年五次節製,自今勿論通方外與否,一竝許用大好紙,庭別試齋生試紙等具,當日到記百額之外,無容增加,至於增式年監會試照訖學禮講及東堂典禮講時所入紙筆墨火具等物,依庚申以前例,令各該司進排,毋或更侵本館事也。齋儒之備給試具,乃是優待之意,而此亦自有定數,今後則當日到記百員之外,切勿濫下,仍爲不易之例,至於大好紙取用,每出特敎,非自下所可仰請者,置之。三講時所需,纔已草記蒙允,令各該司進排,今不必更爲煩稟。其一,各宮供上肉價,較諸私販,已是輕歇,而宮奴輩,又爲憑公營私,供上所入,假令三分,則渠輩私用,恰爲七分,故一年空費,所謂手本錢萬金外,歇賣落本之數,賖給難捧之類,通計利息,歲不下二三萬,內外懸房,由此失業,自今永罷貿易所名色供上肉種,毋論全部與分稱雜碎,其本價,則一竝加倍於度支定例,載之國簿,使渠輩,自知無利,斂手退步,然後申嚴各宮奴持價往貿之法,一或有外上勒買及操縱定價者,則該懸房卽報本館,本館申報本司,該宮奴嚴刑定配,次知中官,草記重勘,又令各懸房,每十日一次,以某宮某奴某日某肉種持價貿去之意,手本于本館,仍自本館,每月終合報本司,各宮房各衙門,亦毋得以懸房事,出牌推捉之意,捧甘定式事也,懸房失業之本,一則宮房私貿也,二則所謂貿易所也,而貿易所創名,亦出於私貿之弊也。蓋宮奴輩,憑公售奸,愈往愈甚,無異於勒取白徵,使二十二懸房,莫可支保,竟致泮民四散,泮村一空,此由於法綱掃地,禁令不行之致,豈不可憂歎哉?自今貿易所名色,永爲革罷,使各懸房,分朔排次,均一擔當,宮奴勒取,尤不可不另立嚴法,永杜此路,今後則凡有各宮公用,自該宮,依內醫院取用藥材時,標紙相準之例,成出踏條標紙,錄以所用數爻及價本多寡,下懸房照數貿上,懸房亦準標紙後,始爲進排,若無此標,則切勿策應,而宮奴輩,如或有初無標紙,不持價本,而徒手來討者,卽告備司,出付秋曹,嚴刑遠配,不能察飭之中官,亦爲草記重勘,而雖以目下事言之,肉價之當出於各宮奴輩者,不下萬金云。今於立法之初,不可不嚴其懲憚之道,自本館,爲先推捉,定日督捧,而其中最多負頑拒不給者,移法司照律定配,至於供上肉價之到今加倍,不可輕議,今姑置之,宮房各司之任自出牌,推捉泮屬,自是爲弊之大者,捧甘嚴禁,永爲定式。其一,近來懸房失利,實由於私屠,而禁隷輩,反相締結,當禁不禁,若呈課過限,則突入懸房,執其陳肉,謂以疊屠,捉去徵贖,自今造給禁牌於本館輪使各懸房,糾察私屠,一如三司之例,如有現捉者,自本館先用亂廛之律,仍送法司,又徵私屠之贖,三司禁隷,勿許投足於懸房近處,詞訟干連外,若係懸房事,則移文本館,然後始許推捉事,捧甘知委於三司,至若犯禁疊屠者,自本館,分定八牌於各懸房,亦如五家統之規,俾相糾察,告姦者許頉一日之役,不告姦者竝施私屠之律,則自當痛禁,竝以此定式事也。亂民之公肆潛屠,禁隷之合勢分利,不但爲泮民失業之歎,法禁蕩然,卽此可見,而法官不能操束,頑俗漸不知畏,街巷賣買,反過於懸房宰屠,苟有一分國綱,寧容乃爾,令法司捕廳,同力糾捉,而禁隷之符同故縱者,出付捕廳,施以治盜之律,不飭之法官捕將,各卽論勘,自懸房亦爲一一偵察,若有所捉,則自本館先施亂廛之律,移法司且徵收贖之典,至於懸房疊屠,罪浮於奸民,潛屠而泮長所論,果有意見,以五家作統之例,設八牌分定之規,互爲糾發,各相告訴,則告者一日頉役,否則反坐本律之意,仍爲定式,如是之後,禁隷更毋得托以疊屠,推捉泮民,而如或冒禁擅犯,則先治禁隷事,著爲式令,至於用牌徵贖,自有主管衙門,今不可創出別歧,以添一弊,置之。三司禁隷之詞訟干連外,不爲移文,徑先推捉,自是禁條,而近復蕩然者,誠爲駭歎,申明痛禁之意,捧甘三司。其一,歲時藏牌,蓋出特恩,而豪頑之民,輒事亂屠,顯售街市,自歲末至正初,無處無肉,挨到十月,則各司稱以告祀,亂宰發賣,懸房以此失業,自今歲時牛禁,一依先朝丙辰丁巳例,歲歲爲常,各司告祀,豫爲知委,若有犯者,自本館捉其首任,先施亂廛之律,仍報本司,以爲移法司刑配事也,歲時藏牌,出自廣惠之恩,而丙辰丁巳已例,亦難律以爲常,第所謂各司告祀,恣意屠殺,大可寒心,今後則另加禁斷,犯者,令本館移法司照律,仍爲甘飭各司,俾勿抵罪。其一,三司贖錢,竝與闕屠之日,而混同責徵,依古乙亥變通事目,每朔贖錢,刑曹減三十兩,京兆減七十兩,且刑曹之馬草價,京兆之足捧錢,俱無意義,竝爲永革事也。三司所捧贖錢,旣有乙亥事目,竝依此收捧,切勿濫徵,所謂馬草價足捧錢名色,已極不正,竝爲永革,仍令載之本館事例。其一,牛肪每爲挾勢造燭者之所摠執,勒定歇價,惟意操縱,自今內閣·政院·玉堂·禁府及五上司諸宮房,一竝甘飭,無得如前勒買,犯者移法司重繩事也。牛肪之挾勢定價,惟意勒買,使泮民,不得隨時和賣者,萬萬寒心,更無敢廉價橫奪之意,甘飭各該司各宮房。其一,外方貿來之牛,無干於牛廛,而竝爲徵稅,更遵英廟己卯定奪,廛基內賣買者外,切勿橫侵之意,捧甘知委事也,牛隻之廛基內賣買之外,無得橫侵,一依己卯啓下事目,更勿誅求之意,一體嚴飭。其一,食母之役,當初輪排於泮戶,而懸房之添補,不過柴豆價二兩,近因泮村凋殘,別定支供所,而添補錢,至於每日十五兩之多,稍待泮勢之蘇旺,還復輪排之舊規事也,食母役錢之輪排與別定當否,泮長必已詳察事勢,依所報許施。其一,泮民救弊,無出於貿販一事,毋論營閫邑鎭,前已設行而中廢者及可合新占處,次次設置事也,各道營閫之分送泮人,昔在先朝,因大臣所奏,暫爲許施,旋以有弊無效,仍爲停罷,而外方事情,隨時移易,有難遙度而硬定,自本館移關各道,問其可否後,更報本司,以爲從便停當之地。其一,各懸房家基釜鼎之屬,有主稅者,而至若頭足骨角刀俎血筋之貢物,皆是昔無而近創者也,一日一牛之宰,除却貢人分執,則餘存無幾,以此傾敗之業,安能當一年應費四萬七千兩乎?欲使泮民復舊,則無邊官錢十五萬貸下,分俵於各懸房,還退其新創之貢物,而官作財主,執其契券,平分每年貢稅條,半給懸房,半報公貨,至二十年,充定所貸之數,以其半條,永付本館,添補東西壁應下之用,而仍以戶惠廳年例給代錢木,相當除減事也。若使公貨有裕,則十五萬金之二十年許貸,永爲泮民之所資活,有何所惜,而第今錢穀衙門,勢無以稱貸巨貨,果難許施,今姑置之,何如?傳曰,允。
兵曹,來十月初二日,惠慶宮寶齡望九,上候平復,合二慶慶科庭試別試武科訓鍊院命官殿試敎是時,直赴殿試人規矩,貫革五矢一百二十步一巡邊一中,講書粗以上,除吳子取一技,原榜人及直赴會試人規矩,貫革五矢一百二十步一巡三中,柳葉箭五矢一百二十步一巡三中,講書粗以上,除吳子取二技落點。
掌令沈厚鎭疏曰,伏以臣,性質庸愚,人器謭劣,以文學言之,則殆近魚魯之莫辨,以才諝言之,則可謂樗櫟之無用,雖閑司漫職,猶不堪趨走使役之勞,況乎臺閣之重任,立殿陛而爭是非,與宰相而相可否,其任不輕,其選自別者乎,縮伏窮廬,無意榮進者,日月稔矣,迺者,栢府前望之點,有隕自天,臣固當竭蹶趨承,不俟駕屨,而第臣自來情地,實無冒膺之望,狗馬賤疾,亦無可堪之勢,素患癖積之症,當寒添劇,轉委床席,運動無路,以此以彼,決難承膺,聖恩若是隆重,見職無以報塞,有臣如此,將焉用哉?伏乞聖慈,俯垂鑑憐,鐫削臣所帶職名,以重公器,以安私分焉。嗚呼,今日國事所當言者,不勝其衆,而臣不暇言,且獨以當今義理最先急者,敢陳於黈纊之下,惟聖明垂察焉。臣竊伏惟念我殿下,以大舜之孝,切養志之誠,凡所以爲慰悅之方者,固無所不用其極,而爲殿下之廷臣者,不敢體殿下之孝思,浸浸然肆發蔑倫敗常之說,至於趙得永之疏出而極矣,至謂馬后不能早自檢抑,開本源而恤末事,不免長孫后之譏斥云,則渠敢擬議於今日,妄肆詆斥於殿下之前乎。從古以來,未聞臣子對其君,譏斥其君之親,則今此得永之疏,豈非逆理悖常之說耶?且以傳記所載者觀之,公族之犯重辟者,猶得爲親者諱,必欲覆蓋之,則何獨於聖明之前,不思春秋諱尊之義耶?至於覆轍等說,尤非臣子之所敢發諸口也,今夫閭巷匹敵之間,猶不敢對人以傾覆等說,加於其親,則今乃敢肆詆斥不敢言之地於殿下之前曰,前鑑昭昭,覆轍滔滔,是何分義,是何道理,末乃以鬼其餒之悖說,極肆詆辱,則古今天下,寧有如此兇悖之類乎?是渠蔑倫敗常之習,胡道亂言,無所顧忌,而獨不畏麟經無將之誅耶?䥴賊,以管束二字,自干天誅,宇遠,以誤解家人,罪關宗社,則今者得永之說,浮於䥴·遠,而其犯上不道之罪,在渠斷案,此而寬貸,則義理由此而不明,亂賊從是而接跡,可不懼哉?至於尹致謙之疏,則容護得永,靡所不至,其爲悖倫亂常之一得永地則至矣,至於爲殿下地,則全蔑臣分,近來人心,雖曰陷溺,豈有如許悖逆之流哉?臺論之請鞫,今有年所,而反作紙上之空言,豈不大可傷痛哉?臣請趙得永·尹致謙,亟允臺臣之請,使義理明而亂本拔焉,且以向來趙直永事言之,所言是也,則可以採用之不暇,所言非也,則亦勿採用而已可也。名以臺臣,乍呈言事之疏,而遽被刋削之律,此豈淸朝之美事哉?設令其言,或有不思而妄發者,固當隆奬而掩護之,以開他日之言路,亦爲從諫弗咈之盛德,而柰之何遽加摧折,使之無所容措其身而後已,則雖或有可言之事,孰肯爲殿下陳之哉?衆口難防,公議莫遏,直永所論四人,其爲嗤點者,擧世之所共道也。金敬淵,卽致恭之孫,而致恭,卽尙魯應坐之姪,則其祖尙爲應坐,則其孫可以無累乎?朴升鉉之自刎,非但一世之喧傳,雖問於渠,亦不敢自明,則此亦可謂虛語乎?金鎭之疑疾,無人不道,其可欺乎?沈鈁之病廢,不出門庭,世所共知,則此皆告君之衷曲實情,而辭不達意,遽被譴何,致使一世之公議莫伸,是豈不可惜也哉?大聖人過中之擧,如日月之更焉,人皆仰止,則豈可使一臺臣,以言獲罪,以致貽累於聖朝哉?伏願更加三思,亟收趙直永削職之命,以光聖德,以開言路焉。今玆四人之事,有耳皆聞,有口皆道,傳說狼藉,公議鼎沸,不顧是非,汲汲檢擬,看作事業,無所忌憚,此等風習,古今罕覩,臣請前後檢擬銓官,施以推考之典,斷不可已也。臣無任云云。省疏其悉,疏辭不允,爾其勿辭察職。
乙亥九月二十五日辰時,上御大造殿。藥房入診入侍時,提調金履陽,副提調韓致應,記事官李若愚·鄭基善·金道喜,檢校待敎李鶴秀以次進伏。醫官秦東秀·洪旭浩·朴器成進伏楹外訖。履陽等曰,雨後日氣,稍爲溫和,聖體,若何?上曰,一樣矣。履陽等曰,寢睡·水刺之節,何如?上曰,一樣矣。履陽等曰,王大妃殿氣候,何如?上曰,各殿宮氣候皆一樣矣。仍命醫官入診。履陽曰,入診醫官,當爲七人,而四人惠慶宮診候進去,只三人待令矣。旭浩·東秀以次入診訖。退奏曰,脈候左右三部調均矣。上曰,湯劑,出去議定以入,可也。王大妃殿進御枳梗二陳湯五貼製入事。出榻敎惠慶宮進服加味養胃湯,依前方一貼煎入事。出榻敎惠慶宮進服加味異功散,一貼煎入事。出榻敎惠慶宮進服三錢重人蔘粟米飮,一貼煎入事。出榻敎仍命退,諸臣以次退出。
上在昌德宮。停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,內閣·政院·玉堂·口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上,口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣率諸御醫,趁早入侍,詳承症候,議定繼進當否爲宜,臣不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味異功散前方中,去藿香,一貼煎入事,榻前下敎。
惠慶宮進服人蔘粟米飮,依前方一貼煎入事,榻前下敎。
韓致應啓曰,藥房副提調,持湯劑來待矣。傳曰,封入。
徐長輔啓曰,吏曹判書金履陽,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安,判書·參判,所當更請牌招,而係是一日三牌,何以爲之?敢稟。傳曰,更爲牌招。參議只推,一體牌招。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下之後,如是違召,終不承膺,事體所在,誠甚未安,判書疏批未下,參判更爲牌招,何如?傳曰,允。參議只推,一體牌招,判書疏批已下,卽爲牌招。
以應敎金箕殷牌不進罷職傳旨,傳于徐長輔曰,只推。
以修撰李基栽,副修撰趙民和牌不進罷職傳旨,傳于徐長輔曰,只推
徐長輔,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,昨年十月二十三日所下傳敎中,以兩南年事之歉荒,各宮進獻朔膳與三名日方物物膳節扇甲胄,一倂限明年停封事,命下矣。停封今爲周年,穡事且已豐登,來十月爲始,依例復舊封進之意,分付,何如?傳曰,允。
李錫夏,以兵曹言啓曰,今此庭試武科訓鍊院命官殿試時,直赴殿試人,直赴會試人,應試應頉區別,別單書入之意,敢啓。傳曰,知道。
又以兵曹言啓曰,今此咸鏡道別遣重臣武科試取時,本道直赴殿試人,皆令許赴事,前已草記蒙允矣,直赴殿試人親騎衛崔東烈等八十三人中,馬兵池昌元,親騎衛劉漢益·金光迪·李光祿·李明述等五人遭故,依法典陳試,其外七十八人等紅牌,空其名安寶,原榜三百人紅牌下送時,一體下送于重臣處,奏御文字,何等審愼,而南兵使徐春輔,直赴殿試人,應試應頉區別啓本中,馬兵梁之海,以武學書之,袱直康信永,以親騎衛書之,親騎衛權再經之再字,以載字書之。咸約濟,以若悌書之。崔天慶之慶字,以擎字書之。申宗喆之喆字,以哲字書之。李秉圭之圭字,以奎字書之,其不審之失,不可無警,從重推考,何如?傳曰,允。
又以武一所試官意啓曰,臣所今日應試擧子一千十人內,貫革四矢入格一人,三矢入格三人,合爲四人,鳥銃入格五十人,講入格八十二人,昨日柳葉箭入格一百二人,合爲二百三十八人矣,各技皆已畢試,今方計劃修正榜目之意,敢啓。傳曰,知道。
又以武二所試官意啓曰,臣所今日應講擧子四百三十人內,入格二十六人,而日暮姑停之意,敢啓。傳曰,知道。
又以武二所試官意啓曰,臣所今日應講擧子三百七十九人內,入格四十人,昨日入格二十六矣,合爲六十大人,今已畢講,鳥銃仍爲試放之意,敢啓。傳曰,知道。
執義趙琮鎭啓曰,臣於臺職,初不近似,且於合啓,有難聯參,故日昨恩除之下,雖極感惶,冒違召命矣,時値監試之有事,特降先進參後謝恩之命,義重往役,不遑言私,而例當引避,不宜蹲仍,以此情踪,其何可晏然於臺次乎?請命遞斥臣職。答曰,依啓。
吏曹判書金履陽疏曰,伏以臣,性本歇后而知巧不通,年迫遲暮而經歷淺鮮,於事一無當,自知也甚於人所知,而夤緣倖會,節次推遷,乃以大冢宰之職,裒然自居,一如觀場者之被人推擠,滾到窄徑,初非望實之所歸,亦非步驟之自期也。惟其量能之讓,易歸於飾,必辭之義,不形於前,而又況身處禁闥,引退無地,一命出肅,率爾盲進,行政者亦已數四矣。竊自念今之諳練世路,揭厲通方者,率不免前躓後跋於是任也,則如臣之聾瞽彳亍者,萬萬無平步利涉之理,故惟以信心直行不貳不參八字做將去,而畢竟偪戾,早晩自待,果然不旬日而臺言發矣。夫人之取人好惡,如口之於味也,甲之所嗜,乙未必同嗜,彼所謂四人者,皆肇自發跡,在家無謬戾之行,居官無貪饕之罪,於世亦未嘗有擯不與之公議,而其中亦自有人器文學之合需當世者,故前後銓官,不惟不枳之,亦皆相繼檢擬,臣獨何心,曲從一臺臣之言,顧瞻囁嚅於用舍之際乎?以此斷臣以無忌憚之罪,而欲人之俛首畏服則難矣,且臺臣之請勘,如王府之議讞,必也勘律當其罪,而無忌憚云者,自是小人之斷案,人臣之極罪,罪之也如彼其重,勘之也若是其輕,臣誠莫曉其旨意之所在也。然在臣自處之道,固當取決於造語之淺深,不宜自恕以議律之輕重,若使臣,冒此金木難逭之惡名,敢生高蹊久據之妄計,則眞箇是無忌憚底人,臣雖愚闇,汙不至納罟擭而莫之辟也,第伏念臣職忝保護,義重嘗藥而不敢進,政牌屢降,口傳有命而不敢承,徊徨踧踖,如窮無歸,臣情至此,吁亦慼矣。伏乞聖明,下臣司敗,勘臣罪負,亟削銓名,以謝人言焉。臣無任云云。答曰,省疏具悉。無可引之端,卿其勿辭行公。
上在昌德宮。停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進,當否爲宜,臣等不任達宵憂慮,敢此問安,竝爲仰稟。答曰,知道。慈宮氣候,與昨一樣,待承候官出傳,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
惠慶宮進服加味異功散前方中,去山査肉,自今日一貼式煎入事,榻前下敎。
惠慶宮進服人蔘粟米飮,依前方一貼煎入事,榻前下敎。
徐鼎輔啓曰,行大司憲趙德潤,掌令沈厚鎭,持平金啓淵未肅拜,執義未差,掌令崔致翼,持平洪羲弼在外,監察茶時之意,敢啓。傳曰,知道。
徐長輔啓曰,來初一日,輪對日次,而宗廟冬享大祭齋戒相値,頉稟之意,敢啓。傳曰,知道。
韓致應啓曰,藥房都提調·副提調,持湯劑來待矣。傳曰,封入。
徐長輔啓曰,吏曹判書金履陽牌不進,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,事體道理,誠極未安,判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
又啓曰,吏曹判書金履陽,參議鄭觀綏牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠極未安,判書更爲牌招,參判金魯敬疏批已下,一體牌招,何如?傳曰,允。參議只推,一體更爲牌招。
又啓曰,吏曹判書金履陽,參議鄭觀綏再牌不進,參判金魯敬牌不進推考傳旨及罷職傳旨,今方捧入,而開政命下,已至多日,一直違召,終不承膺,事體道理,俱極未安,參判更爲牌招,判書所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
徐鼎輔啓曰,卽者,義禁府都事來言,時囚捧供及議處,當爲擧行,而判義禁朴宗來,由限已過,謂有身病,不得開坐云,卽爲牌招,何如?傳曰,允。
又啓曰,判義禁朴宗來疏批已下,卽爲牌招,以爲開坐之地,何如?傳曰,允。
以應敎金箕殷再牌不進罷職傳旨,傳于徐長輔曰,只推。
以修撰李基栽,副修撰趙民和牌不進罷職傳旨,傳于徐長輔曰,只推。
徐長輔,以內醫院都提調意啓曰,提調金履陽,今日問安,不爲仕進,卽爲牌招,何如?傳曰,允。
徐長輔,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
徐鼎輔,以武二所試官意啓曰,臣所今日鳥銃應放擧子二百八十二人內,入格六十七人,而各技皆已畢試,今方計劃修正榜目之意,敢啓。傳曰,知道。
徐長輔啓曰,武二所出榜後,監試官持平金啓淵,獻納洪敬謨,不爲肅謝,自外退去,事甚未安,推考,何如?傳曰,允。
獻納洪敬謨啓曰,臣於日者,忽伏奉薇垣特旨,繼而有先參試後謝恩之命,臣且惶且感,莫省攸措,往役義重,遂不得不冒沒承膺,試事旣畢,粗伸叩謝之忱,而自顧言議拙訥,風裁蔑如,淸朝耳目之任,本不近似,且於合啓中,有不可隨衆聯參者,在前如臣情地,輒蒙體諒之恩,今臣處義,宜無異同,以此以彼,何可一刻晏然於臺次乎?請命遞斥臣職。答曰,依啓。
兵曹判書南公轍疏曰,伏以臣,當此寒節,宿病轉痼,居常奄奄,作一籧篨,本兵重任,夫豈有一分堪當之勢,而時値庭候未撤,上下憂遑,不敢以言私之懇,更瀆宸聽,而如縛求解之心,未嘗一日或忘,日者,掌令沈厚鎭之疏出,而東銓諸臣,引義相續,臣於此,情地難安,有不可泯默者矣。臺疏中四人論列,極其狼藉,至及檢擬之銓官,侵責備至,臣亦於向政,首擬金敬淵於北道評事之望,至受天點,敬淵卽四人中一也,問備之請,雖似輕歇,遣辭之際,胡至此甚,滿心悚惕,無地自容,只恨此身,病未決退,貪戀寵祿,遇此橫來,非一而再,尙誰咎哉?至於醜穢病狀,有疏輒陳,自知猥屑,而換節之交,忽又添劇,胃土落下,痰火衝上,痞結伏積,不食自飽,寒勢交攻,頭目眩暈,唾血關格之症,常苦一歲一二發,今則一月輒三四作,補旣不可,瀉亦有失,此皆眞元漸耗,一瘁不復,其與前日之强壯,不啻相遠而然也,人之所恃而行世者,內而方寸,外而筋力耳,病旣難强,心又不安,此所以左右思量,冒萬死有此更龥者也,臣之晝夜祈祝,惟在劇務之一解,儻蒙天地父母,俯從所請,則微諒可遂,心界賴安,疾病亦得以祛除,則起死肉骨之恩,臣將何以仰答耶?伏乞聖慈,諒此情懇,亟賜遞免,仍治臣瀆擾之罪,以謝人言,以嚴邦憲,千萬幸甚。臣無任云云。答曰,省疏其悉,無可引之端,卿其勿辭行公。
判義禁朴宗來疏曰,伏以,臣於日前,猥伸疾痛之呼,冀蒙鞶帶之褫,誠未仰格,未蒙兪音,而特解官銜,使開進身之路,許以恩暇,俾得調病之便,欲其生之德,曲爲地之恩,臣雖自謀,何以及此?感激惶蹙,莫省攸措,擬將多方藥治,以承恩旨,而第臣目下病形,非比一時所祟,衰氣積敗,客風闖肆,足部筋絡,先受其毒,拘引痛苦,步履不得,脚膝麻木,漸成不仁,藥附艾灸,掩戶深居者,已至多日,尙無一分責效,臣年屆七旬,鍾漏已盡,雖成廢疾,亦復何恨?而上以孤曲體之洪恩,下以負盡瘁之素誠,用是自悼,又添一病,此際由限已過,召牌儼臨,顧今病勢,末由自力,坐犯違倣,尤增死罪,玆敢略治短章,悉暴實狀。伏乞聖明,天地父母,特賜矜諒,將臣金吾之任,亟賜鐫遞,仍令選部,勿爲差擬,使得隨便調治,俾尋生路,千萬幸甚。臣無任云云。答曰,省疏具悉。卿其勿辭行公。
吏曹參判金魯敬疏曰,伏以臣,以人則最下,以病則難强,雖尋常百執事之末,固不堪備任使之列,況此佐貳銓衡,其責甚重,如臣之綿力薄材,尤何能激揚淸濁,鑑別姸媸,以贊聖明平允之化也,特以含恩畏義,辭不獲命,代斲或有其時,虛縻亦踰半載,人且睢盱而醜拙愈露,病已沈淹而淟涊如舊,前後瀝血之懇,殆甚於縛者之求解,誠未仰格,惶愧至今,畢竟揶揄之來,臣亦料之熟矣,果然臺評發,而以新錄四人之前後檢擬,抨擊甚急,至以看作事業無所忌憚爲目,臣亦是自初檢擬之人也,見之未半,不覺心驚而體粟也。噫,四人檢擬之當否,自有一世之公眼目,臣何必覼縷,第以銓家故事言之,前後被論於淸選者,亦復何限?而未嘗一一見枳於秉銓之筆者,誠以朽不棄材,瑕不掩瑜,卽古今用人之通義也,況言其人者,未必出於公心,遭其言者,未必眞如其言,則在銓家,尤何可曲循言者之言,擬之枳之,惟其所欲也,臣雖疲劣,誠不忍與此臺臣,較挈呶呶,而若其無忌憚三字,是人臣之大罪也,一或犯此,當置何辟,而乃以推考薄罰,殆若例勘微眚者然,聲罪何重,勘律何輕,臣又不勝其怳惚而疑訝也,然在臣處義,得此指目,將何以束帶彈冠,復向政席爲哉?天曹一步,鐵限已成,乃者,政命歷日,天牌踵臨,臣雖不肖,亦嘗聞於駕屨不竢之訓,而第伏念人臣之道,分義雖重,朝廷之上,廉恥爲先,百爾思量,去就已決,臣雖欲冒昧趨承,其柰隳四維而辱淸朝何哉?玆敢冒入文字,仰干崇聽。伏乞聖明,亟遞臣職名,以安私分,以謝人言,千萬至祝。臣無任云云。答曰,省疏具悉。不必可引,卿其勿辭行公。
上在昌德宮。停常參·經筵。
惠慶宮輪直。大殿·王大妃殿·中宮殿·惠慶宮·嘉順宮·世子宮,內閣·政院·玉堂,口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上,口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進〈湯劑〉當否爲宜,臣等不任達宵憂慮,敢此問安,竝爲仰稟。答曰,知道。慈宮症候,與昨一樣,議定湯劑,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
韓致應啓曰,藥房都提調·副提調,持湯劑來待矣。傳曰,封入。
李錫夏啓曰,明日傳香,禮房承旨,當爲齋宿,而行左承旨權常愼,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,判義禁朴宗來牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁朴宗來牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更爲牌招,何如?傳曰,允。
又啓曰,判義禁朴宗來再牌不進推考傳旨,今方捧入,而開坐命下,已至多日,一向違召,終不承膺,揆以事體,極爲未安,所當更請牌招,而係是一日三牌,何以爲之?敢稟。傳曰,更爲牌招。
權常愼啓曰,吏曹判書金履陽,參議鄭觀綏三牌不進,參判金魯敬再牌不進推考傳旨及禁推傳旨,今方捧入,而開政命下之後,連日違牌,無意承膺,揆以事體,萬萬未安,判書·參判,所當更請牌招,而參判係是一日三牌,判書一日四牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而政命已至多日,連事違召,無意承膺,事體所在,誠極未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書金履陽,參判金魯敬再牌不進推考傳旨,今方捧入,而開政命下,已至多日,連事違召,無意承膺,事體所在,萬萬未安,參議鄭觀綏陳疏,判書·參判,所當更請牌招,而係是一日三牌,何以爲之?敢稟。傳曰,更爲牌招。參議疏批已下,一體牌招。
以應敎金箕殷,修撰李基栽,副修撰趙民和牌不進罷職傳旨,傳于權常愼曰,只推。
權常愼,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
又以內醫院都提調意啓曰,提調金履陽,今日問安,不爲仕進,卽爲牌招,何如?傳曰,允。
又以禮曹言啓曰,北道各陵殿及莊陵,五年一次,禮堂進去奉審事,曾有定式矣,北道各陵殿當次,在於去癸酉年,莊陵當次,在於去辛未年,而因兩道之歉荒,連有待年豐擧行之命矣。今年則兩道穡事,旣已稍登,莫重奉審,屢年退行,恐涉未安,卽爲進去奉審,何如?傳曰,允。禮判旣奉命下去,回還時,北道各陵殿奉審以來。
又以禮曹言啓曰,因備邊司草記,自今式年,文科漢城試初試,合設於成均館事,允下矣。原事目中付標以入之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣,淨業院碑閣·流霞亭,養正齋,依定式發遣本曹郞廳奉審,則養正齋姑無頉處,文昭殿碑閣雨漏二庫,蠶壇碑閣雨漏二庫,北邊紅箭門柱二箇腐傷,追慕洞碑閣墻垣瓦子,間間脫落,淨業院碑閣雨漏一庫,流霞亭雨漏三庫,墻垣間間頹圮,千慕堂雨漏四庫,椽木二箇腐傷,分付各該司,使之卽速修改之意,取啓。傳曰,知道。
又以戶曹言啓曰,臣晩錫,與佐郞臣具命益,進詣慶熙宮差備內及內各司,依節目眼同看審,則差備內姑無頉處,香室椽木七箇,腐傷折落,分付營繕,卽速修改之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
持平金啓淵啓曰,臣言議拙訥,風采巽軟,淸朝耳目之任,本不近似,而千萬不自意持憲特點,忽下於銓廬持被之中,繼以有武所監試先進參後謝恩之命,臣感恩怵分,義重往役,不暇言他,雖不得不冒赴,粗效一日之責,而第臣於昨春待罪諫院也。洪時濟之疏出,而未見原疏,卽蒙恩遞矣,伊時堂疏諫疏,以不言臺臣,請施譴罷之典,論斥備至,則臣亦其中一人也,豈可以疏本之未見,臺職之旋遞,有所自解乎?至今追惟,滿心慙悚,以其時月之稍久,自同無故,揚揚冒膺,斷無其望,同時被論之人,輒皆引避,則臣之處義,宜無異同,而試畢歸路,猝患關格,今始來避,所失尤大,以此情踪,其何可一刻晏然於臺次乎?請命遞斥臣職。答曰,勿辭。亦勿退待。
李錫夏,以義禁府言啓曰,卽接月令醫員金昌手本,則時囚罪人朴宗文,屢日處冷之餘,素患痰積之症,挾感猝劇,咳喘滋甚,食飮全却,氣息奄奄,洪煥所抱冷積,處濕闖發,達夜叫痛,四到不省,症形危重云,罪人病勢如此,則一邊保放,一邊草記,曾有定式矣。朴宗文·洪煥,竝姑保放之意,敢啓。傳曰,知道。
工曹參判趙鍾永疏曰,伏以臣,猥膺專對之命,出疆纔隔月矣。臣之父母墳山,在於京畿楊州地,今當經歲而遠離,益覺履霜而增惕,迨此時而展省,實私願之所切,雖値廷候未撤,瀆撓是懼,而行期漸迫,玆敢冒昧陳懇。伏乞聖慈,持賜恩暇,暫許往還,俾伸至情,不勝千萬顒祝。臣無任云云。答曰,省疏具悉。卿其往省焉。
吏曹參議鄭觀綏疏曰,伏以臣,以百無似之庸品,叨萬不稱之重任,辭不獲命,黽勉承膺,猥隨長僚之後,而大政焉是參,間値代斲之時,而獨政焉或行,殫竭對揚,誠非不切,而惟其鑑識昏短,聞見狹陋,一有注擬,罔非瘡疣,物論之嗤點,理所必至,而聖簡之孤負,罪無所逃,居然五朔之久,一念悚恧,惟譴何是俟,迺者,掌憲論斥之疏出,而臣之難安之端,於是乎益切矣,其疏所謂四人者之檢擬,歷數前後,旣非一人,亦非一政,而在臣參政之時,亦嘗有之矣,今若以檢擬之未曾出於臣手,被斥之不獨在於臣身,晏然自諉,不知所以爲引,則是不幾於人言之不足畏,而不識羞恥事者乎。嘻,臣於是職,本非其人,則宜去一也,虛縻之久,已試罔效,則宜去二也,假使不速官箴,斷斷衷情,惟在積誠丐免,期蒙聖鑑之曲諒,而人之爲言,又在此際,則臣之去就,不待言畢,玆敢披瀝肝血,冒瀆崇嚴。伏乞聖慈,特賜譴斥,以爲重臺言昭法紀之道焉。臣無任云云。省疏具悉。不必深引,爾其勿辭察職。
上在昌德宮。停常參·經筵。
自巳時至未時,灑雨下雨,測雨器水深一分。
藥房都提調韓用龜,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?連日湯劑進服之後,諸節漸有差勝之效乎?臣等率諸御醫,趁早入侍,詳承症候,議定繼進〈湯劑〉當否爲宜,臣等不任達宵憂慮,敢此問安,竝爲仰稟。答曰,知道。慈候復常,萬萬慶幸,輪直撤罷,卿等不必入侍矣。
王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御加味除濕陽,五貼製入事,榻前下敎。
惠慶宮進服人蔘粟米飮,依前方一貼煎入事,榻前下敎。
徐鼎輔啓曰,行大司憲趙德潤,掌令沈厚鎭未肅拜,執義未差,持平金啓淵呈辭,掌令崔致翼,持平洪羲弼在外,監察茶時之意,敢啓。傳曰,知道。
李錫夏啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
韓致應啓曰,藥房都提調·副提調,持湯劑來待矣。傳曰,封入。
傳于權常愼曰,禮房承旨,馳詣宗廟·景慕宮,奉審摘奸以來。
藥房口傳啓曰,皇穹垂佑,聖孝仰格,惠慶宮愆和之節,今已平復,至有輪直撤罷之命,下情慶幸,曷有其極?第伏念臣等忝叨保護之列,當此湯劑連進之時,有不敢遽然退歸,玆以相率仰龥。伏乞特許臣等依前輪直,千萬顒祝,惶恐敢啓。答曰,知道。旣承慈敎,輪直撤罷。
傳于權常愼曰,藥房·內閣·政院·玉堂·朝廷問安,竝勿爲之。
徐鼎輔啓曰,判義禁朴宗來三牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
權常愼啓曰,吏曹判書金履陽,參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已至多日,一向違召,無意承膺,事體道理,萬萬未安,判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠極未安,判書·參判,竝更牌招,何如?便曰,允。參議只推,一體更爲牌招。
又啓曰,吏曹判書金履陽,參判金魯敬,參議鄭觀綏再牌不進推考傳旨及罷職傳旨,今方捧入,而開政命下之後,多日違牌,終不承膺,揆以事體,萬萬未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
又啓曰,吏曹判書金履陽,參判金魯敬三牌不進,參議鄭觀綏牌不進推考傳旨及罷職傳旨,今方捧入,而政命已至多日,連事違召,無意承膺,揆以事體,萬萬未安,判書·參判,所當更請牌招,而係是一日四牌,何以爲之?敢稟。傳曰,參議只推,與判書·參判,一體更爲牌招。
權常愼,以禮曹言啓曰,惠慶宮患候平復,告廟頒敎陳賀,待輪直撤罷擇吉事,前已草記批下矣。今伏承撤直之命,故令日官池景泌推擇,則來十月初二日初八日初十日,俱吉云,以何日定行乎?敢稟。傳曰,以初二日權停例爲之。
又以禮曹言啓曰,惠慶宮患候平復告廟祭,來十月初二日曉頭設行事,草記允下矣。在前祭享相値之時,則多有兼告之例,宗廟告由祭,來十月初二日,冬享大祭兼行,而永寧殿·景慕宮告由祭,同日一體設行,祝文添入撰出等事,令藝文館擧行,永寧殿·景慕宮獻官,依例以一品塡差事,竝爲分付,何如?傳曰,允。
又以禮曹言啓曰,以惠慶宮患候平復,告廟頒敎陳賀,擇日草記。傳曰,以初二日權停例爲之事,命下矣。同日曉頭,先行告祭於宗廟·永寧殿·景慕宮,卯時頒敎陳賀,而大殿·王大妃殿·中宮殿·惠慶宮·嘉順宮陳賀箋文方物物膳,依例封進事,知委京外,箋文頭辭,令文任撰出,何如?傳曰,允。方物物膳置之。
傳于權常愼曰,惠慶宮患候平復慶科,今番庭試,合慶設行。
權常愼啓曰,來初二日惠慶宮患候平復稱慶陳賀時,頒敎文當爲製進,弘文提學南公轍,卽爲牌招,以爲製進之地,何如?傳曰,允。
又啓曰,弘文提學南公轍牌不進推考傳旨,今方捧入,而頒敎文製進,一時爲急,如是違牌,事甚未安,更爲牌招,何如?傳曰,允。
兵曹口傳政事,副護軍單朴周壽。
傳于權常愼曰,發遣吏郞,諸執事淸齋與否,摘奸以來。
權常愼,以內醫院都提調意啓曰,提調金履陽,今日問安,不爲仕進,卽爲牌招,何如?傳曰,允。
以應敎金箕殷,修撰李基栽,副修撰趙民和牌不進罷職傳旨,傳于權常愼曰,推考傳旨捧入。
權常愼,以弘文館言啓曰,本館下番闕直,事甚未安,應敎金箕殷,修撰李基栽,副修撰趙民和,旣有只推之命,竝卽牌招,以爲推移入直之地,何如?傳曰,允。
徐長輔,以戶曹言啓曰,時御所內各司,依定式發遣本曹佐郞臣尹宗圭,與兵曹參議臣鄭景祚,佐郞臣權拚,東所衛將臣安大進,西所衛將臣李柱,南所衛將臣朴師濂,北所衛將臣閔植,眼同看審後,有頉處,別單書入,而修改,則擇日擧行,何如?傳曰,允。
李錫夏,以兵曹言啓曰,來十月初二日宗廟冬享大祭時,守門當爲塡差,而五衛將排擬無路,依定式軍門將官,代差以入之意,敢啓。傳曰,知道。
又以兵曹言啓曰,今九月各廳堂下武臣朔試射,內外中日,旣已停止,不得爲之之意,敢啓。傳曰,知道。
權常愼,以奉常寺都提調·提調意啓曰,東耤親耕田所種稻打作,則所出爲七石八斗,唐黍打作,則所出爲一石,豆打作,則所出爲十三斗,太打作,則所出爲十四斗,粘粟打作,則所出爲三斗之意,敢啓。傳曰,知道。
上在昌德宮。停常參·經筵。
惠慶宮進服人蔘粟米飮,依前方,自今日一貼式前入事,榻前下敎。
徐鼎輔啓曰,行大司憲趙德潤,掌令沈厚鎭未肅拜,執義未差,持平金啓淵呈辭,掌令崔致翼,持平洪羲弼在外,監察茶時之意,敢啓。傳曰,知道。
權常愼啓曰,來初五日,朝參日次矣,敢稟。傳曰,停。
李錫夏啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房都提調,持湯劑來待矣。傳曰,封入。
傳于權常愼曰,禮房承旨,馳詣宗廟·永寧殿·景慕宮,奉審摘奸以來。
權常愼啓曰,弘文提學南公轍再牌不進推考傳旨,今方捧入,而頒敎文製進,一時爲急,連事違召,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學南公轍牌不進推考傳旨,今方捧入,而頒敎文製進,一時爲急,如是違牌,事極未安,更爲牌招,何如?傳曰,允。如有違牌,勿爲呼望。
傳于權常愼曰,頒敎文中,赦句添入。
徐鼎輔啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
又啓曰,頒敎文中赦句添入事,命下矣。弘文提學南公轍,旣在闕中,使之添入,何如?傳曰,允。
李錫夏啓曰,兵曹郞廳來言,來丙子式年武科初試試官,當爲磨鍊以入,而判書南公轍有身病,不得擧行云,卽爲牌招,何如?傳曰,允。
又啓曰,明日訓鍊院,慶科庭試武科殿試時,兩司當爲進參,城上所牌招言送,何如?傳曰,允。
傳于徐長輔曰,留院上疏入之。
李錫夏啓曰,明日訓鍊院,武科殿試時,諫院城上所,當爲進參,而司諫趙台榮牌不進,獻納未差,正言洪羲瑾·李友秀在外,無進參之員,何以爲之?敢稟。傳曰,更爲牌招。未差之代,前望單子入之,待下批牌招。
獻納前望單子入之,申綽落點。
傳于徐鼎輔曰,在外諫院·臺諫,竝許遞,前望單子入之,待下批牌招察任。
臺諫前望單子入之,大司諫柳相祚,獻納宋應圭,正言姜世揆·兪應煥,落點。
徐長輔啓曰,吏曹判書金履陽,參判金魯敬,參議鄭觀綏四牌不進推考傳旨及禁推傳旨,今方捧入,而開政命下,已至多日,一直違召,無意承膺,事體道理,萬萬未安,判書·參判,所當更請牌招,而係是一日五牌,何以爲之?敢稟。傳曰,更爲牌招。
以吏曹參議鄭觀綏四牌不進禁推傳旨,傳于徐長輔曰,分揀,更爲牌招。
徐長輔啓曰,吏曹郞廳來言,式年東堂文科初試試官,今日當爲擬入,而判書金履陽,參判金魯敬,參議鄭觀綏,俱有身病,不得擧行云,竝卽牌招,何如?傳曰,允。
又啓曰,吏曹判書金履陽,參判金魯敬,參議鄭觀綏牌不進推考傳旨及罷職傳旨,今方捧入,而開政命下,已至多日,試官擬入,一時爲急,如是違牌,終不承膺,揆以事體,試極未安,判書陳疏到院,而原疏以宗廟冬享大祭齋戒,纔已退却矣,判書·參判,更爲牌招,何如?傳曰,允。參議只推,一體牌招,原疏捧入。
又啓曰,吏曹參判金魯敬,參議鄭觀綏再牌不進推考傳旨及罷職傳旨,今方捧入,而開政命下,已至多日,試望擬入,一時爲急,而連事違召,無意承膺,事體所在,萬萬未安,判書未差,參判所當更請牌招,而係是一日三牌,何以爲之?敢稟。傳曰,參議只推,與參判,更爲牌招。
傳于徐長輔曰,吏判有闕之代,前望單子入之。
吏曹判書前望單子入之,李肇源落點。
徐長輔啓曰,吏曹參判金魯敬,參議鄭觀綏三牌不進推考傳旨及禁推傳旨,今方捧入,而開政命下,已至多日,試望擬入,一時爲急,連事違召,終不承膺,揆以事體,萬萬未安,判書李肇源差祭,參判所當更請牌招,而係是一日四牌,何以爲之?敢稟。傳曰,參判·參議,竝許遞,前望單子入之,待下批,牌招開政。
吏曹參判·參議,前望單子入之,參判趙萬元,參議權丕應落點。
傳于徐長輔曰,新除授參判·參議,卽爲牌招,如有違牌,勿爲呼望。
傳于徐長輔曰,吏曹參議權丕應,飭敎之下,稱病奉牌,事極駭然,其委折,招致啓板前,問啓以入。
傳于徐長輔曰,吏曹參議問啓置之,肅單卽爲捧入。
有政。吏批,判書李肇源差祭,參判趙萬元在外,參議權丕應進,同副承旨徐長輔進。啓曰,判書李肇源差祭,參判趙萬元在外,小臣獨政未安,何以爲之?敢稟。傳曰,只出緊任。以李龜雲爲執義,尹景鎭·趙經鎭爲校理,洪羲俊爲輔德,申綽爲文學,愼必復爲吏曹佐郞,嚴耆爲右尹,金羲淳爲右賓客,李惟命爲同義禁,鄭晩錫爲平安道試官,金魯敬爲京畿監司。右賓客單李肇源,左副賓客單金羲淳,左尹單嚴耆,右尹單吳翰源。
兵批,行判書南公轍病,參判申溆病,參議鄭景祚入直進,參知李基崇病,右承旨李錫夏進。大護軍金履陽·林漢浩,護軍兪漢謨·金魯敬,副護軍鄭觀綏,副司直趙琮鎭·崔時淳·李奎鉉·李在璣·韓啓玉·任文白·金洛龍·洪敬謨·朴綺壽,副司果任存常·權中淸·朴齊聞·權熀,同知趙孝曾,以上竝單付。
吏曹口傳政事,以愼宜默爲石城縣監。
李錫夏啓曰,今此慶科庭試武科殿試時,命官,何大臣進去乎?敢稟。傳曰,左議政進去。
傳于李錫夏曰,明日武科殿試命官,左議政有頉,代右議政進去。
傳于李錫夏曰,命官右議政有頉,代領議政進去。
傳于李錫夏曰,命官領議政有頉,代領府事進去。
傳于李錫夏曰,命官領府事有頉,代以兵曹判書南公轍爲之。
李錫夏,以兵曹言啓曰,來丙子式年武科初試試官望中,時無職名人,依例口傳付軍職以入之意,敢啓。傳曰,知道。
兵曹口傳政事,副司果單朴長輿。
以慶科庭試武科殿試參考官趙晉和·尹永輝牌不進罷職傳旨,傳于李錫夏曰,推考傳旨捧入。
傳于徐長輔曰,試官如有違牌,勿爲呼望。
以司諫趙台榮牌不進罷職傳旨,傳于徐鼎輔曰,只推。
以應敎金箕殷,修撰李基栽,副修撰趙民和牌不進罷職傳旨,傳于權常愼曰,只推。
權常愼,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,本館下番闕直,事甚未安,應敎金箕殷,副修撰趙民和,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,以惠慶宮患候平復,告廟頒敎陳賀時,京外箋文方物物膳封進事草記。傳曰,允。方物物膳置之事,命下矣。在前陳賀各道方物物膳置之之時,各殿宮進獻議政府六曹物膳及京廳方物京畿物膳,則例爲封進,今亦依前例,知委封進之意,敢啓。傳曰,知道。
又以禮曹言啓曰,今十月初二日,惠慶宮患候平復頒敎陳賀時,王大妃殿·中宮殿·惠慶宮·嘉順宮,百官進致詞箋文表裏行禮儀註,直爲書入各殿宮之意,敢啓。傳曰,知道。
又以禮曹言啓曰,三名日及各殿宮誕日陳賀時,王世子,當有進箋致詞表裏之禮,而冠禮前,則依前例權停,自內只進表裏事,已爲啓下矣。今此惠慶宮患候平復陳賀時,亦依此磨鍊以入之意,敢啓。傳曰,知道。
又以禮曹言啓曰,今十月初七日,惠慶宮寶齡望九,上候平復,惠慶宮患候平復,合三慶慶科庭試文科,親臨與命官,何以爲之?而處所,以何處擧行乎?敢稟。傳曰,親臨爲之,處所,春塘臺爲之。
又以禮曹言啓曰,卽接四館所牒報,則甲戌七月秋到記,製述入格進士李憲球直赴殿試,殿講入格進士趙顯休直赴會試,進士尹致濩給一分事命下,依例分等許赴事報來矣。進士李憲球直赴式年文科殿試,進士趙顯休直赴式年文科覆試,講經進士尹致濩許赴式年文科初試,較藝等第之意,分付,何如?傳曰,允。
又以禮曹言啓曰,謹稽謄錄,則文科除初試庭試時,元無直赴人許赴之例,而至於濟州儒生,則以慰悅之意,自臣曹從前啓稟,輙蒙許赴之命矣。甲戌四月濟州儒生試取入格直赴殿試,幼學邊景俊·姜繼遇,赴擧次,受公文,纔已上來,而許赴已例,俱係特恩,今番則何以爲之乎?敢稟。傳曰,依例許赴可也。
李錫夏,以都摠府言啓曰,中日習射技放事,以輪直間,啓請姑停矣。今已撤直,今日入直內三廳,武兼禁軍及軍兵等,當爲中日習射技放,而冬享大祭齋戒相値,不得設行之意,敢啓。傳曰,知道。
又以兵曹言啓曰,直赴殿試,奉承傳扈衛軍官金昌潤等,二百七十八人,會試人武藝別監全大喆等二百三十人,隨其錄名,許赴於明日殿試之意,敢啓。傳曰,知道。
又以御營廳言啓曰,本廳字內肅靖門東邊第二城廊近處,頹城改築處,女墻亦已畢築之意,敢啓。傳曰,知道。
徐鼎輔,以義禁府言啓曰,保放罪人閔致和·朴宗林,還囚議處,朴宗文·洪煥,還囚捧供以入,而閔致和·朴宗林·洪煥,病勢未差,仍爲保放之意,敢啓。傳曰,知道。
義禁府啓目,萬頃縣令趙彝錫,臨坡縣令尹五榮等,原情云云。趙彝錫段,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處爲白乎旀,尹五榮段,傳旨內辭緣,泛稱遲晩,刑推得情,何如?判付啓,依允爲旀,尹五榮段,除刑推議處爲良如敎。又啓目,香室官員洪渙原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,古群山前僉使朴宗文原情云云。問目內辭緣,泛稱遲晩,刑推得情,何如?〈判付〉啓,除刑推議處爲良如敎。又啓目,慶基殿令尹範五,禁府都事閔垸等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目粘連,向前朴宗林亦,道啓論列,無非蔑法貪饕之案,而囚供自明,率多相反,其在核實之政,不可遽議勘斷,令道臣,更加詳査,狀聞後稟處,何如?判付啓,依允。又啓目粘連,向前閔致和亦,觀此囚供,逐條發明是白乎乃,道啓臚列,如是狼藉,則事當歸重於道啓是白乎矣,跋辭中不可謂贓云者,或爲參恕之端,而至於公貨那移事段,囚供雖諉之於由吏之推貨是白乎乃,其所推貨,專爲官用,則官長豈敢曰不知乎?揆以法意,難逭重勘,以此照律,何如?判付啓,依允。
徐鼎輔,以義禁府言啓曰,卽接月令醫員崔啓進手本,則時囚罪人趙彝錫,猝以挾食之症,上吐下瀉,昏倒不省,實有難保之慮云,罪人病勢如此,則一邊保放,一邊草記,曾有定式矣。趙彝錫,姑爲保放之意,敢啓。傳曰,知道。
掌令沈厚鎭疏曰,伏以無似賤臣,濫叨臺地,愚不自量,妄陳一疏,所營救者,積被齮齕之一臺臣也。所論列者,左右吹噓之四學士也,寡固不可以敵衆,弱固不可以敵强,畢竟之爲薤爲粉,臣豈不顧,而臣亦世祿之裔耳。區區願忠之誠,不後於人,上而恐聖德之貽累,下而懼名器之漸屑,草草一言,誠未見格,聖批靳允,愧悚冞切,際伏見吏曹判書金履陽,參判金魯敬對辨之章,則詆斥備至,詬辱罔測,或曰莫曉其旨意之所在,或曰不忍與此臺臣較挈呶呶,其所爲說,何其氣豪意健,自處之巍然,而視人之如無也。臣雖萬萬疲劣,其官尙縻,其舌尙存,請得以畢其說焉,今其言彼四人者,肇自發跡,在家無謬戾之行,在官無貪饕之罪,於世亦未嘗有擯不與之公議,亦自有人器文學之合需當世。嗚呼,告君之辭,何敢若是其容易也?從古亂逆何限,而豈有如尙魯之窮凶極惡者哉?伏讀先大王卽阼後第二綸音中,頒示魯賊之罪惡,而至於英廟朝四字下敎,爲臣子者,夫孰不骨靑膽掉,雖其應坐之親,屬聞之若浼,必欲如拇割騈,則致恭,非魯賊之親姪,而其名不載於金吾之案乎?彼敬淵,非致恭之孫乎?何故而釋褐未幾,錄之淸選,汲汲檢擬,猶恐或後,有若非此莫可者然,不泯者公議,難遏者衆口,臣恐其所以愛之者,適足以害之也。朴升鉉,則慫慂其叔,闖進挾雜之疏,及其乃叔之被罪,狂奔亂走,自刺其項,問之於渠,渠亦無辭自明,孰能爲之庇護也哉?疾病之來,人所不免,彼金鎭·沈鈁之或有心病,或有廢疾,固可哀也,而十目十手,指視莫掩,則今謂之不病則未也,謂之可置於橫經之列則妄也。今臣此言,若有一毫假飾之意,則臣雖萬被誣人之律,固可以甘樂之矣,如是也故,彼亦曰銓家故事,朽不棄材,瑕不掩瑜,而不敢曰不朽而無瑕也。又曰言其人者,未必出於公心,遭其言者,未必眞如其言,而不敢曰其言專出架虛,亦不敢曰其人本無是事,乃以未必二字,回互而文飾之,吁其可笑也,而不恤公議,專事掩蔽者,其非無忌憚乎。至於只請問備,以同朝忠厚之風,稍存官箴,勉以來後,而反以是譏嘲,抑又何意也?臣之所以自顧而慙恨者,以才則全無可取,以言則初不見孚,本不足備數於臺閣也,故一言纔出,或謂之莫曉旨意,或謂之不忍與較,更何顔面,諍論於殿陛之上,可否於宰相之言乎。伏乞聖慈,亟削臣職,仍令選部,勿復檢擬於言地,以爲妄言者之戒焉,從今以後,臣不敢更言事矣,而愚衷耿耿,復申前說,夫臺臣有一言事,遽被刋削之典,永不收敍,將至經歲,卽我朝四百年,所未有之事,苟使後千百年國史書之,野乘記之曰,臺臣某,以言事被削云爾,則豈非聖德上大累乎?惟聖上更加三思,亟收前掌令趙直永削職之命,使一世之人,如仰日月之更焉。臣無任云云。省疏具悉,疏辭不允,本職許遞。
吏曹判書金履陽疏曰,伏以聖孝格于神明,惠慶宮愆度天和,輪直載撤,懽欣慶抃,小大惟均,伏念臣,忝叨保護之列,獲覩今日之慶,則其心喜聳,當倍於人,而秪緣守在咫尺,畫若鐵限,金門可望而不敢入,庚牌日降而不敢承,語其跡則轉增慢蹇,諒其情則愈往窮蹙,是豈臣樂爲而故犯也哉?顧臣自畫之義,日前疏籲,竭無餘蘊,而旣未蒙體諒之恩,則今何敢架疊前說,重犯瀆撓之罪,而第今庶務之現在面前,晷刻是爭者,不一其端,東堂隔日,西試迫期,縟儀筮吉,恩誥將宣,則中外考試執事之官,不容不及時差定矣,臣雖至愚且迷,粗有聞於國體臣分之際,假使臣有一半分可進之義,臣以何心,故爲此崎嶇執拗之擧,甘自歸於壞國體墮臣分之科也哉?嗚呼,今世士大夫,立心制行,比之古昔,可謂日失其序,而獨於遭人言辭官職之義,尙有一綫廉恥之微寓不絶者,若於此一或打壞,無所顧忌,則管子所云四維者,更無依樣髣髴之地,夫然則國其危矣,可不懼乎。蓋臣之事君也,無義可比,則召不暇履,有義可執,則死且不往,誠以義之不形,則以身爲敬,義之所形,則以義爲敬,趨造違逋,一歸於敬而已。此臣所以縮伏俟勘,未敢以公幹之時急,遽爲憑藉冒進之計也。伏乞聖慈,諒臣有十分必辭之義,鑑臣無一毫虛飾之辭,亟遞臣見帶之職,俾得以優游冗散,以幸公私焉,臣無任攢手云云。答曰,省疏具悉。本職許遞。
上在昌德宮。停常參·經筵。
藥房都提調韓用龜,副提調韓致應啓曰,伏未審日間,聖體若何,寢睡·水刺之節,何如?惠慶宮調攝中氣候,何如?臣等率諸御醫,趁早入侍,詳承諸節,議定湯劑爲宜,臣等不任區區伏慮,敢來問安,竝此仰稟。答曰,知道。慈宮症候,與昨差勝,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
權常愼啓曰,明日常參·經筵,取稟。傳曰,停。
徐鼎輔啓曰,行大司憲趙德潤未肅拜,執義李龜雲,掌令崔致翼,持平洪義弼在外,掌令一員未差,持平金啓淵殿試進,監察茶時之意,敢啓。傳曰,知道。
韓致應啓曰,藥房都提調·副提調,持湯劑來待矣。傳曰,封入。
權常愼啓曰,卽者,檢閱金道喜,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
又啓曰,卽者,檢閱鄭基善,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
徐鼎輔啓曰,行大司憲趙德潤,旣入闕中,不爲肅謝,直爲出去,事甚未安,推考,何如?傳曰,允。
注書朴齊明病,代以趙忠植爲假注書。
趙忠植在外,代以柳榮輔爲假注書。
傳于李錫夏曰,命官兵曹判書南公轍有頉,代右參贊李好敏爲之,更爲牌招。
傳于韓致應曰,藥房間日問安,勿爲之。
傳于權常愼曰,藥房都提調以下,別單書入。
以藥房都提調以下別單,傳于權常愼曰,都提調議政府左議政韓用龜,內廏馬鞍具一匹面給,提調前吏曹判書金履陽,副提調承政院都承旨韓致應,竝加資,前副提調行副護軍韓耆裕·洪遇爕,各熟馬一匹賜給,別入直承候官知敦寧府事金在昌加資,水原判官鄭漪,高陽郡守洪世周陞敍,副司勇洪徹榮陞六,別待令戶曹參判洪旭浩加資,注書李若愚,翰林金道喜·鄭基善竝陞六,御醫吳千根·秦東秀,議藥同參卞之錞加資,權以中·李命運陞敍,御醫李彦厚等,考例施賞,其餘員役等,亦爲考例施賞。
權常愼啓曰,吏曹郞廳來言,百官加下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書李肇源未肅拜,參判趙萬元,參議權丕應,俱以病不來,不得開政云,竝卽牌招,何如?傳曰,允。
又啓曰,吏曹判書李肇源,參判趙萬元,參議權丕應牌不進推考傳旨及罷職傳旨,今方捧入,而開政命下之後,如是違召,事甚未安,判書·參判,竝更牌招,何如?傳曰,允。參議只推,一體更爲牌招。
又以吏曹言啓曰,在前頒赦時,例有別歲抄書入之事,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下一體書入乎?敢稟。傳曰,書入。
傳于徐長輔曰,吏·兵批,歲抄點下者,依例捧傳旨。
權常愼啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道
以武一所參試官鄭日泰牌不進罷職傳旨,傳于李錫夏曰,只推。
以正言兪應煥牌不進能職傳旨,傳于徐鼎輔曰,只推。
權常愼,以內醫院都提調意啓曰,提調金履陽,今日問安,不爲仕進,卽爲牌招,何如?傳曰,允。
又以侍講院言啓曰,新余授文學申綽,時在京畿廣州地,書筵入番事緊,斯速乘馹上來事,下諭,何如?傳曰,允。
李錫夏,以訓鍊都監言啓曰,本局分授都城白岳山東邊第一城廊近處體城四間許頹圮處,今已畢築,女墻仍爲始役,把守軍兵,撤罷之意,敢啓。傳曰,知道。
又以禁衛營言啓曰,本營字內九嶷峯西邊頹城改築處,女墻亦已畢築之意,敢啓。傳曰,知道。
又以武科殿試時命官意啓曰,咸鏡道直赴殿試人全永斗所告內,當爲赴試於本道道科,而月前上京,身病沈重,未卽還鄕,道科日字迫近,不得下去,願赴京試,故就考本道都試狀啓,則入格的實,許赴於今日殿試之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至地字半字,合爲六十一人,而先自木箭試取之意,敢啓。傳曰,知道。
又以武一所試官意啓曰,臣所今日,木箭應射擧子四十一人內,三矢入格十三人,二矢入格十一人,一矢入格四人,合爲二十八人矣,木箭旣已畢試,鐵箭,自天字,仍爲試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字,合爲六十五人矣,先自木箭試取之意,敢啓。傳曰,知道。
檢閱金道喜疏曰,伏以臣,庸陋之姿,膺淸華之選,尺天密邇,久叨鑾坡之持被,隻日進退,濫廁胄筵之侍講,榮已至矣,分已踰矣,何敢以區區私衷,仰于聖聰,重瀆擾之罪也。第臣老母,素患胸腹之痛,遂成膏肓之祟,少因失攝,輒致牽亘,當其危劇之際,凜有頃刻之慮矣,今接家信,則宿症如期闖發,食飮全却,藥餌罔效,臣自聞此報,衷情煎迫,按住不得,玆敢疾聲呼籲於天地父母之前。伏乞聖慈,俯垂矜諒,遞臣本兼之職,俾便救護,治臣擅離之罪,以肅朝綱焉。臣無任云云。省疏具悉。爾其勿辭救護。
敎中外大小臣僚·耆老軍民·閑良人等書。王若曰,慈闈有不安節,擧朝憂遑,皇穹降無疆休,翌日康復。玆誠罕覯之慶,詎無播告之脩。言念寡昧之姿,每荷慈覆之眷。晨昏體昔年之養,喜晩景之恒寧,春秋踰八旬之齡,仰大德之必得。豈料大聖人所愼之節,迺在九五福曰康之辰。始謂榮衛之受傷,偶値旡妄,漸致症候之彌篤,久遲乃瘳。天地神明之所共扶,何待刀圭之奏效,飮膳寢興之失其適,乃致床笫之沈綿。藥則勤於先嘗,敢曰瞑眩之苦口,行未暇於正履,只切焦憂之在心。方小子不遑寧居,而慈候遄復常度。惟誠孝之淺薄,詎能孚格于神,荷祖宗之降監,自致平康之福。歡騰寰宇,咸頌百祿之自今,喜溢宮闈,奚但一人之有慶。推廣德意,宜施一視之仁,蕩滌垢瑕,詎緩肆赦之典。自本月初二日昧爽以前,除謀叛大逆·謀叛子孫·謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜雜犯死罪外,徒流以下付處安置·充軍·已至配所·未至配所·已發覺·未發覺·已決正·未決正,咸有除之,敢以宥旨前事相告言者,以其罪罪之,在官者各加一資,資窮者代加。於戲,錫保歸極,八域永戴於慈恩,敎愛因親,萬姓同囿於孝理。故玆敎示,想宜知悉。行兵曹判書兼弘文館提學奎章閣提學臣南公轍製進。
上在昌德宮。停常參·經筵。
惠慶宮進服人蔘粟米飮停止,蔘苓茶,自今日一貼式煎入事,榻前下敎。
李錫夏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐長輔啓曰,明日常參·經筵,取稟。傳曰,停。
李錫夏啓曰,禁衛營將官來言,今日本營軍兵,日次私習云矣,敢啓。傳曰,知道。
李錫夏啓曰,左副承旨徐鼎輔,今日不爲仕進,卽爲牌招,何如?傳曰,允。
徐長輔啓曰,同義禁李惟命,除拜後過三日,不爲出肅,依定式推考警責,仍卽牌招察任,何如?傳曰,允。
韓致應啓曰,藥房副提調,持湯劑來持矣。傳曰,封入。
徐長輔啓曰,注書李若愚陞六代,被薦人趙雲從·朴心壽薦狀公事,依例成送吏曹之意,敢啓。傳曰,知道。
注書李若愚陞六,代以李冕植爲假注書。
以永明尉洪顯周覲親呈辭,傳于徐長輔曰,給由馬。
徐長輔啓曰,三品官之無得投章徑行,自是例也,而副校理朴孝成,謂有先壠事故,陳疏下鄕,事未前有,萬萬駭然,原疏纔已退却,而禁推傳旨,捧入之意,敢啓。傳曰,知道。
以副校理朴孝成禁推傳旨,傳于李錫夏曰,分揀。
李錫夏啓曰,司諫趙台榮,謂有親病,投章下鄕,原疏纔已捧入矣,禁推傳旨,而此與無端徑行有異,推考,何如?傳曰,允。
徐長輔啓曰,吏曹判書李肇源,參判趙萬元,參議權丕應再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹參議權丕應,疏批已下,一體牌招,何如?傳曰,允。
又啓曰,吏曹判書李肇源,參判趙萬元牌不進推考傳旨,今方捧入,而開政命下,已至經宿,如是違牌,不卽承膺,事甚未安,判書參議,陳疏入啓,參判更爲牌招,何如?傳曰,允。
又啓曰,吏曹參判趙萬元再牌不進,參議權丕應牌不進推考傳旨及罷職傳旨,今方捧入,而開政命下,已至經宿,如是違召,事甚未安,判書李肇源受由,參判當更請牌招,而係是一日三牌,何以爲之?敢稟。傳曰,參議只推,與參判,一體更爲牌招。
有政。吏批,判書李肇源未肅拜,參判趙萬元牌不進,參議權丕應進,同副承旨徐長輔進。啓曰,判書李肇源受由,參判趙萬元牌不進,小臣獨政未安,何以爲之?敢稟。傳曰,只出緊任。以金箕殷爲司諫,以趙民和爲掌令,以朴心壽爲注書,以金履陽爲判尹,以金敎根爲平市提調。大護軍金履陽今加崇政,知敦寧金在昌今加正憲,行都承旨韓致應今加資憲,戶曹參判洪旭浩今加嘉義。加資事承傳,兼都承旨單韓致應。
兵批,行判書南公轍病,參判申溆病,參議鄭景祚病,參知李基崇入直進,右副承旨朴宗珩進。知事單韓致應,同知單張舜相,僉知單安光贊。上護軍金履陽,護軍曺允遂·鄭學畊,副護軍洪履簡·洪大淵·李升權·申綋·金星翼·沈有祖·尹彦喆·金守淵·李彬·李厚重·李祜植·權聖祜·柳聖台·李載延·愼性眞·權顯中,竝單付。副司直單趙台榮·沈厚鎭,副司果洪羲瑾·李友秀·金道喜·鄭基善·李若愚·洪徹榮,竝單付。
徐長輔,以吏批言啓曰,行都承旨韓致應,今陞資憲矣,依例送西後,兼都承旨下批之意,敢啓。傳曰,知道。
又以吏曹言啓曰,醫官吳千根加資事命下,而本資乃是崇祿,今無可加之資,何以爲之?敢稟。傳曰,加資置之,相當職調用。
以左副承旨徐鼎輔牌不進罷職傳旨,傳于李錫夏曰,只推。
以持平金啓淵,正言兪應煥牌招不進罷職傳旨,傳于李錫夏曰,只推。
李錫夏啓曰,行大司憲趙德潤,持平金啓淵牌不進,執義李龜雲,掌令崔致翼,持平洪羲弼在外,掌令一員未差,監察茶時之意,敢啓。傳曰,知道。
徐長輔,以弘文館言啓曰,校理尹景鎭,修撰李基栽,竝卽牌招察任,何如?傳曰,允。
又以弘文館言啓曰,新除授校理趙經鎭,以忠淸左道京試官,時在文義地,經筵入番事緊,請斯速乘馹上來事,下諭。傳曰,依啓。
李錫夏,以武一所試官意啓曰,臣所今日鐵箭應射擧子十二人內,三矢入格九人,二矢入格一人,一矢入格二人,昨日入格十六人,合爲二十八人矣,鐵箭旣已畢試,片箭自天字,仍爲試取之意,敢啓。傳曰,知道。
又以武一所試官意啓曰,因兵曹草記,殿試畢試後,式年武科一所,移設訓鍊院事允下矣,殿試旣已畢試,臣所今日平明,移設訓鍊院,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子四十一人內,三矢入格十三人,二矢入格二人,一矢入格一人,合爲十六人矣,日暮姑停之意,敢啓。傳曰,知道。
又以武一所試官意啓曰,臣所今日片箭應射擧子二十八人內,一矢入格一人矣,片箭旣已畢試,騎芻,仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子二十八人內,無一人得中矣,鳥銃騎槍,鱗次試取,而無一人應射,各技皆已畢試,今方計劃修整榜目之意,敢啓。傳曰,知道。
又以武二所〈試〉官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子二十七人內,三矢入格九人,二矢入格三人,一矢入格四人,昨日入格三十五人,合爲五十一人,而木箭今已畢試,鐵箭仍爲試取之意,敢啓。傳曰,知道。
又以武二所試官意啓曰,臣所今日木箭應射擧子三十八人內,三矢入格二十五人,二矢入格八人,一矢入格二人,而日暮姑停之意,敢啓。傳曰,知道。
又以司僕寺一二提調意啓曰,今此庭試,卽日唱榜時,文武科新恩,當給本寺馬,而自前武科,則只甲乙科給馬矣,今亦依此磨鍊之意,敢啓。傳曰,知道。
又以訓鍊都監言啓曰,本局分授都城白岳山東邊第四城廊近處體城七間許頹圮處,今十月初三日爲始,改築之意,敢啓。傳曰,知道。
義禁府赦單子放秩,朴宗文·尹範五·閔琓·尹五榮·李種德·閔致和·洪煥·趙彝錫。
宣傳官李貞坤書啓,臣於本月初一日辰時量,以內外南山及東南蠶室摘奸事,敬奉聖敎,馳詣楊州牧古楊州面東蠶室,摘奸是白乎則,大中小桑木,合爲七千七百二株是白遣,今年新植爲五十株,而一區桑田,有成行之處,或有散列之處,疎密雖曰不同,旣無剪敗之弊,且多漸茂之意是白乎旀,次詣果川縣上北面南蠶室摘奸是白乎則,大中小桑木,合爲七千三百十株是白遣,今年新植爲一百五十株,而田之平鋪,樹之簇立,無異於東蠶室所見是白如乎,上項兩處監考等良中,益加禁養之意,申明嚴飭是白遣,次詣外南山,自一牌至四牌,一一看審是白乎則,長松稚松,擧皆茂密,山腰以下,雜以橡木,隨其土地之厚薄,雖有長短之不齊,一望蒼蒼,到處同然是白遣,四處祭壇,旣是所經,一體看審,則階砌門垣,俱爲無頉是白乎旀,次詣內南山,自一牌至三牌,竝爲看審,則大小松株,滿山蔽麓,有連抱之大焉,有如麻之密矣,斧斤不入,木根絶無,年來松楚之嚴,於此可見是白乎旀,巡山參軍及禁松軍等,各守其牌,烽臺將卒,亦爲無闕是白乎齊。傳曰,知道。
領議政金載瓚箚曰,伏以,惠慶宮患候,遄復天和,院直旣撤,庭賀已擧,區區慶祝,曷有其極?仍伏念臣,宿疾近添,委頓昏囈,日者,掌令沈厚鎭之疏出,而病裏驚嘆,歷日而不自已也,臺疏以春間趙直永疏後,備局回啓,盛氣詆斥,措語極其深緊,憂言官之過加摧折,慮言路之因此不開,至請收還宿命,臺臣之所憂慮,臣亦憂慮,而特其所以爲憂慮者,與臣相反也。蓋世道日壞,國勢日非,凜凜有綴旒之急,而又若推瀾助波,挑出一層風色,則宗國之危,更不可着手,故臣之斷斷苦心,不得不以防微杜漸之意,請施薄警,欲定其不靖之端矣。今若如臺言,臺臣之所憂,而臣不能爲憂,臺臣之所慮,而臣不及爲慮歟。噫,與人主爭是非,上勉君德,下糾官邪,卽臺臣職耳,一言之嘉,天子動色,一筆之加,滿朝聳聽,而苟或言未必盡善,事未必允愜,則雖以一夫之賤,亦當擧而論之,斥而非之也,是固盛世之上下交須,小大相維者也。今若如臺言,凡爲臺諫者,言出於口,則將使公孤以下,垂首緘舌,更無得一言誰何而後,乃謂以待臺閣當如是也,開言路當如是也。然則是豈朝廷之福,而世道之幸耶?臣以是憂在不言,慮無攸屆,明發而不能寐,此臣所謂臣與臺臣所憂慮,各相不同者也,至若本事顚末,已悉於回啓,今何必更事煩瀆,自損事面也哉?噫臣,主恩未報,國憂方殷,白首低徊,宜去不去,豈臣之所樂爲,而心不能有孚於同朝,人無以見憚於囂俗,因一微事,致令譏評,峻發於時移事冷之後,臣固不足言。古人所謂天下事不如意者,有若是也,更何以冒據見職,自貽淸朝之羞恥乎?伏乞亟降郵罰,治臣妄言之罪,以謝人言,不勝幸甚。取進止。答曰,省箚具悉卿懇。別無可引之端,卿其勿辭,安心視事。仍傳曰,此批答,遣史官傳諭于領議政。
左議政韓用龜箚曰,伏以,皇穹降監宸誠,惠慶宮愆度,快復天和,輪直纔撤,賀儀載擧,歡忭之忱,中外惟均,仍伏念臣,屢叨嘗藥之任,獲覩無疆之慶,前後凡六七遭矣,每値飾慶之會,輒行懋賞之典,而臣之所蒙,尤爲便蕃,昨又伏見別單判下者,有上駟面給之命,臣誠感激惶恧,靡所容措。噫,承候議藥,職分之所當然,而旣無可紀之微勞,天廏逸蹄,恩齎之所最重,而遽膺匪常之上賞,此不但有愧臣心,在聖朝愛嚬笑之政,果何如哉?玆將短箚,仰瀆崇嚴。伏乞亟收成命,以安賤分焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于左議政。
吏曹判書李肇源疏曰,伏以,皇穹垂佑,聖孝仰格,惠慶宮愆度快復,賀儀載擧,慶忭之忱,小大惟均,仍伏念臣之頃叨銓任也,積誠祈懇,必辭乃已者,非出於妄占便宜,一任偃慢,而聖上所以不加督迫,俾許其解者,亦豈爲臣之私有此曲循之擧哉?誠以爵一人祿一人,爲帝王勵世範俗之具,而人臣之受爵祿於朝者,每以出處之節,較挈輕重之義,苟於其間,有干係大防者,則直如十重銕關之不可透而越也,故僥倖者,雖欲妄進而不敢焉。貪戀者,雖欲屢竊而不得焉,斯其義,炳如日星,雖以臣之無似,亦有所奉敎於昔賢者,而治世之所宜先務者,亶在於是故也,不意恩點所誤,若偏臣身,纔過數朔,職名如故,是果何爲而然哉?臣庸陋謏劣,百不猶人,天官重任,本非可擬,而旣往之三載叨冒,亦可謂大耐權要也,甄敍之政,每致金秤之失稱,班簿之選,尙騰衆口之指笑,臣於其時,未敢以偶逭大戾爲幸,而至今思惟,蹙蹙若無所容措,朝廷之上,苟論僥倖而妄進者,臣實爲首,臣固自核之不暇,而矧今所處,卽是貪戀而屢竊者耳。臣旣一不幸而犯僥倖之戒,又二不幸而處貪戀之目,若其僥倖之戒,雖曰遂事難追,至於貪戀之目,庶幾及今改圖。夫以三載久據之身,纔卸復縻,至爲數遭,而計其月日,則曾未半歲,此在同朝,或有是否,若曰邇來銓官之橫被人言者,前後相望,蓋無餘人,姑以宿趼之地,且備承乏苟充之數而已,則臣是何人,乃敢諉之以銓家多故,而肆然出膺,行他人所無之事,雖以朝家事體言之,莫重權柄,安容臣承乏苟充而止也哉?臣之今日可辭之義,卽前日已然之跡,去就之大防,固自如也,匹夫之株守,誠無改矣。然則不待臣言之更費張皇,而淵鑑所燭,必有以終始體諒之矣,且臣於享班,重添寒感,兼之以風熱闖肆,咽喉腫痛,食飮全廢,腿膝麻痺,動嚲不得,昏昏枕席,不省四到,召命之下,隨承無路,違逋之罪,益無所逃。伏乞聖明,念重任之無曠,憐情病之難强,亟賜鐫遞,以幸公私。臣無任云云。答曰,省疏具悉。卿其勿辭,調理行公。
吏曹參議權丕應疏曰,伏以臣,病蟄呻囈之中,伏奉除旨,以臣爲吏曹參議者,臣始旣驚疑,終益震懍,莫省所以自措也。臣竊伏惟念,國有六職,天官最重,蓋將爲衡爲鑑,甄別人物,以需一世之用,故此而得人,則凡百大小執事,亦莫不得人,庶績凝而百度貞,信乎天官居六職之首,而朝家之所宜愼揀也,至於佐貳之任,雖不若長席之重,而猶能佐長席爲政,進退通塞,罔不與聞,又或値長亞堂有故,則亦許獨自開政,差出緊任,其與他司佐貳,專聽於長堂者,不可同日而語矣。是以號爲堂品之淸要,而一代之峻選,苟非才器兼備,望實俱存者,罔或居之,今乃以素蔑知識,全無踐歷之憒憒一賤臣,濫竽於其間,豈不爲淸朝之大羞恥也?臣本跡由蔭路,只爲祿仕,晩竊科第,已是僥冒,偏荷我聖上恩造,釋褐纔十年之內,敭歷淸顯,驟躋下大夫之列,顧臣愚迷,感結銘鏤,惟有塵刹之報者,不憚夷險,筋力奔走而已。今慈之職,尤非如臣所可堪承,而適緣事會之急迫,致煩召命之嚴飭,朝房俟勘,要勉守株之愚,喉院問啓,便成出脚之階,遂不得不冒沒肅命,仍赴政席,深夜注措,未免粗率,權衡之稱錘,尙矣何論,瞽者之文章,無以與觀,臣身顚沛,雖不足恤,聖世官人之政,果如何哉?臣雖無狀,豈以寅緣暫膺,爲因仍蹲冒之計也,反復參量,不避瀆擾之罪,略掇文宇,仰塵崇嚴之聽。伏乞聖明,察臣才之不堪是任,矜臣情之非出飾讓,亟賜遞改,以重公器,以安私分,不勝大願。臣無任云云。省疏具悉。爾其勿辭察職。
禮曹參議趙貞喆疏曰,伏以臣,待罪湖藩,首尾三載,報答莫效於塵露,疵瘢無待乎吹覓,而幸賴聖度之乞容,獲逭大戾,瓜還如期者,實非始料所及,第念臣居之旣久,遭際艱虞,許多施措,頭緖甚繁,尋常自省,不敢弛念矣,際見忠淸水使李載弘啓本,則以臣在任時,巡水營裨將輩之濫斫島松事,有所論列矣。蓋此事端,自有委折,昨年大歉,賑資是急,而適自水營,有安眠島風落松一千五百餘株之報于籌司者,故臣果援例請得矣。然水營吏隷,宅于不毛,産無可資,以安眼一島,相望咫尺也,故惟島松,是衣是食,島中之民,碁布於周廻數三百里之中,亦皆棲身斥鹵,浮浪無賴,平居命脈,一寄於松,而若値公家發賣水營專管之時,則閫屬島氓,表裏締結,看作可居之奇貨,自謂可乘者此時,夤緣濫觴,殆無紀極,臣爲是之慮,首事之日,屢回關飭,旣又別遣偏裨,使之一邊廉察,一邊禁斷,閫屬則不令亂入,烙給則各別摘奸,俾絶其奸竇,崖顚壑例,竝入成冊,以此而補賑,以此而修簿,遂置之相忘之域矣,豈意臣所遣之偏裨,反以濫斫之罪,致有帥臣之啓,如是狼藉也。蓋自近年以來,島松之自公家取用者,厥數夥多,楂枿遍山,未知該閫之所按,必得其實,裨輩之所犯,必如傳聞,而臣之所未可解者,癸酉冬甲戌春,風落之戶曹所請得,爲二千餘株,巡營所補賑,爲三千餘株,各邑鎭之造戰艦也,稅運邑之改漕船也,一不擧論,而竝歸之於昨年之斫根也,臣則自以爲先事善防,而因其所蔽,事旣至此,莫非臣任用失人,矇不覺察之致,臣豈敢以矇不覺察,厚自恕而輕自勘,晏然若無故之人也。自有帥臣之啓,臣卽當據實陳懇,以祈鞶帶之遞,而始緣輪直未撤,仍又縟儀將擧,不敢以私義,猥煩於崇嚴之聽,今則分義粗伸於蹈抃,廉防有愧於蹲冒,玆以短章自列。伏乞聖慈,亟遞臣所帶之任,仍治臣溺職之罪焉,臣無任屛營俟譴之至云云。省疏具悉。爾其勿辭察職。
司諫趙台榮疏曰,伏以臣,家在京畿驪州地,而偏母年今爲七十有九,素抱貞疾,常在奄奄,多日離捨,已無其望,卽接家信,老母素患宿病之外,又當換節之時,重添寒感,似瘧非瘧,症形危惡,食飮全廢,氣息昏迷,不省人面,專人來報,臣自聞此報,心神飛越,按住不得,玆敢忙陳短章,徑尋鄕路。伏乞天地父母,俯賜鑑諒,將臣所帶之職,亟許斥遞,治臣擅行之罪,以肅朝綱,不勝幸甚。臣無任云云。省疏具悉。本職許遞。
上在昌德宮。停常參·經筵。
李錫夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐長輔啓曰,司諫金箕殷,掌令趙民和,旣在闕中,不爲肅謝,直爲出去,事甚未安,竝推考,何如?傳曰,允。
徐鼎輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。在外人許遞,前望單子入之,待下批,牌招察任。
朴宗珩啓曰,玉堂備員間,視事頉稟之意,敢啓。傳曰,知道。
李錫夏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,藥房都提調,持湯劑來待矣。傳曰,封入。
朴宗珩啓曰,新除授注書朴心壽,卽爲牌招察任,何如?傳曰,允。
以校理尹景鎭,修撰李基栽牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,事甚未安,校理尹景鎭,修撰李基栽,旣有只推之命,竝更牌招,以爲入直之地,何如?傳曰,允。
以校理尹景鎭,修撰李基栽牌不進罷職傳旨,傳于朴宗珩曰,只推
朴宗珩啓曰,玉堂上下番俱空,事甚未安,校理尹景鎭,修撰李基栽,旣有只推之命,與修撰李鶴秀,一體牌招,何如?傳曰,允。
又啓曰,應敎·副應敎·副修撰,一員未差,校理趙經鎭,副校理朴孝成·金鎭,副修撰李儒象在外,校理尹景鎭,修撰李基栽牌不進,修撰李鶴秀內閣直,玉堂上下番俱空,事甚未安,未差之代,政官牌招,開改差出,待下批牌招入直,何如?傳曰,允。
又啓曰,新除授注書朴心壽,時在慶尙道蔚山地,斯速乘馹上來事,下諭,何如?傳曰,允。
臺諫前望單子入之,大司諫宋祥濂,執義崔時淳,掌令金鍾文,獻納李在璣,持平尹東壽,正言任文白,落點。
徐長輔啓曰,歲抄法意,何等審愼,前郡守林長浩,見漏於居下秩中,而今始來呈,其所擧行,萬萬疎忽,當該堂上,從重推考,何如?傳曰,允。
司諫金箕殷啓曰,臣之言議風采,本不近似於淸朝耳目之任,而昨於玉署持被之中,忽伏奉亞諫新除,臣且惶且感,固當蹶肅命,而更鼓已深,煩瀆是懼,不敢卽地趨謝,仍爲退伏私次,今又庚牌儼臨,臣他不暇顧,雖不得不冒沒出肅,而第因昨夜徑歸,至承問備之命,臣已不勝滿心慙悚。且臣於合啓中,竊有私義之不可聯參者,在前屢叨臺職,以此引避,輙蒙恩遞,今臣情地,宜無異同,其何可一刻蹲冒於臺次乎?請命遞斥臣職。答曰,依啓。
掌令趙民和啓曰,臣於淸朝耳目之任,豈或一分近似,而掌憲除旨,忽下於玉署持被之中,臣感激恩造,固當卽地叨謝,而適値夜深,未及周旋,至有喉院請推之擧,臣滿心慙惶,無他自容。今於召牌之下,不得不冒沒出肅,而第臣於合啓中,竊有私義之不可聯參者,前此引避,輒蒙體諒,今臣處義,實無異同,其何敢晏然於臺次乎?請命遞斥臣職。答曰,依啓。
朴宗珩,以禮曹言啓曰,卽接載寧幼學崔益昌所志,則以爲,族孫永福,嫡妾俱無子,以其同姓二十二寸兄雲峀第二子信采,欲爲繼後,兩家諸族,相議完定,而兩邊與受,俱爲作故,拘於常規,不得循例禮斜,依定式,草記稟處事呈狀矣。凡係繼宗立後者,兩邊與受,明有可據,而不得登聞者,許令該曹,論理草記事,曾有筵奏定式,而門長崔益昌所訴旣如此,依定式崔雲峀第二子信采,立爲崔永福之後,何如?傳曰,允。
又以禮曹言啓曰,卽接開城府幼學梁景憲所志,則以爲,同姓六寸兄景恕,嫡妾俱無子,以其同姓十寸兄宗煥第二子宜楗,欲爲繼後,兩家諸族,相議完定,而景恕夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹,論理草記事,曾有筵奏定式,而門長梁景憲所訴旣如此,依定式,梁宗煥第二子宜楗,立爲梁景恕之後,何如?傳曰,允。
李錫夏,以兵曹言啓曰,卽接北所衛將申虎文牒報,則光德門西邊內宮墻一間許頹圮處,今已修築云,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻一間許頹圮處,今已畢築,晝察夜巡崇知門入直局出身,還入直所之意,敢啓。傳曰,知道。
又以武二所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日片箭應射擧子五十一人內,邊一中入格一人,而日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子五十一人內,三矢入格四十人,二矢入格九人,一矢入格一人,而鐵箭今已畢試,片箭仍爲試取之意,敢啓。傳曰,知道。
又以武二所試官意啓曰,臣所今日片箭應射擧子二十九人內,無一人入格,而今已畢試,騎芻仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子五十一人內,二中入格一人,一中入格五人,合爲六人,而今日畢試,鳥銃仍爲試取之意,敢啓。傳曰,知道。
行漢城判尹金履陽疏曰,伏以聖孝不匱,縟儀光擧,恩綸渙發,霈澤汪濊,凡厥廷紳,莫不欣欣然翶翊闕庭,而臣獨嬰罹文綱,畏忌簡書,自阻崇呼,絫息以度日,千萬不自意,以臣有直宿之微勞,進階爲崇政大夫,臣誠瞿然若驚,自不覺色變而汗出也。夫朝廷之爵秩,所以顯有德而勸有功也,故無功而賞,謂之濫,無德而升,謂之冥,冥與濫,授受之交失也。臣之奔走夙夜,周旋嘗藥者,自是職分之當爲,初無勞勩之可紀,而若其隨時審症,竭誠殫技,醫官存焉,日減月新,終復天和,神實祐焉,在臣何功之有哉?況臣所被人言,初非尋常官規之比,及彼再疏之出也,其言炎炎若難嚮邇,徐究事理,則無甚可辨,而驟看語頭,則誠亦可怕,臣若以其言之未必粹然流出於公正之憤慢而忽之,則亦非重官名畏人言之道也,臣何敢率爾彈束,揚揚冒進乎?伏乞聖慈,俯賜鑑諒,收還成命,以重公器,以安私分焉。臣無任云云。答曰,省疏具悉。卿其勿辭行公。
兼都承旨韓致應疏曰,伏以皇穹默佑,聖孝仰格,惠慶宮愆和之節,快臻康復,院直旣撤,縟儀載擧,大小均歡,曷有其極?伏况臣,忝在嘗藥之末,獲覩呼嵩之盛,區區慶忭之忱,自倍餘人,退與院僚,攢手相賀,益覺近密之與有榮焉,不意玆者,藥院施賞之典,竝及罔功之身,至以臣爲資憲大夫,臣聞命踧踖,繼而惝怳,不知誤恩之何以至此也。向在上下憂遑之時,臣職之一分所自效者,唯監煎而已,輪宿而已,周旋於起居之列,與聞於議診之節,榮則有之,勞於何有?況臣之忝入藥院,最在人後,率以公座簿計仕之例,不過一旬有餘,顧安有尺寸可紀之勞乎?特以飾慶之聖念,推及論賞之盛典,寵光所被,一院咸聳,而第伏念,古者賞人之規,車馬衣裳,何莫非重典,而固未必人人授官,觀於功懋賞德懋官之訓,旨意各有攸當,其或以功以勞,賞之以爵者,要必爵與功準,無相爲踰,一或反是,則不計崇庳,均之爲濫,官人之難愼,槪如是矣。又況八座峻秩,掄選尤別,或以地望,或以村具,又或以資歷勞績也,其所取之之法,固已備矣,而今臣所授,無是數者,秪因見叨之秩,循次推遷,有若各司序陞者然,私分之僥濫,固無論已,在聖朝愼簡之義,烏可以正卿崇資,視作循例施賞之爲哉?竊稽國朝故事,諸臣之以藥院賞資者,間多有司直駁正之論,此實盛際美事,而在昔愼惜官方之義,有可見矣。臣雖萬萬無似,亦嘗從大夫之後,揣私分而懼公議,顧何敢晏然承當,視若固有也哉?玆不得不悉暴情實,仰瀆崇嚴。伏乞聖明,俯察微諒,亟命收還臣新授職秩,以安賤分,以重公器焉。臣無任云云。答曰,省疏具悉。卿其勿辭行公。
京畿監司金魯敬疏曰,伏以皇穹垂佑,惠慶宮患候,不日康復,院直已掇,嵩呼禮成,慶忭之忱,小大惟均,仍伏念,臣於本月初一日,敬奉敎旨,以臣爲京畿道觀察使者,臣聞命驚遑,五內靡措。噫,承流宣化之必愼厥簡,何道不然,而至於畿臬之任,所關尤大,在周爲王畿,在漢爲三輔,奉園寢而任衛護之責,摠甸服而兼保釐之重,從前擇人,比他路尤別。況今屢被大歉,仍成凋瘵,倉儲枵然而吏隷之逋逃相屬田野不闢,而民生之展屎日甚,水旱饑饉之災,無歲不劇,癘疫札瘥之患,挽古亦罕,雖使昔人之長於治劇者當之,殘枰無着手之望,神劑罕起死之方,況乎如臣之百無能而萬不近者乎?噫,臣之本末長短,宜莫逃於淵鑑,肇自釋褐之初,滾到卿月之班,何嘗有出一言行一事,仰贊聖朝之萬一哉?況佐銓以來,瘡疣日出而臣不知自恤,機穽潛伺而臣不知畏避,竟速臺評,屢違天召,情雖出於迫隘,跡自歸於逋慢,其辜負聖恩,玷辱淸朝,莫斯爲甚,臣方惟大何是俟,又伏見臺臣之再疏,則費辭之張皇,聲罪之狼藉,比前又甚。噫嘻,此何事也?臣之前疏,不過論銓法之當否而已,顧何有一毫觸怒之端,而抉摘字句,斷去首尾,泛論古例,則屬之於當今,斥言本事,則謂之曰文飾,臺臣之誤看文字,如此之甚,則餘外聒聒,臣亦奚辨?只付一世之公議而己,不意鞶帶之褫,終夕不俟,藩翰之寄,卽地旋授,從古人臣之遭罹雖多,何嘗有曲費造化,如臣之蒙被於今日也?臣誠且惶且感,不知涕淚被面,恩誥之下,曷敢不隕越趨承?第竊伏念,從前之蔑效如此,則來後之僨誤可知,何能以坐鎭列邑,整頓欹器,使長吏見憚,小民回蘇也?今若徒憑寵靈,不克負荷,畢境至於顚沛而後已,則在臣固不足言,奈此一路阽危之命何哉?且臣纔經重病,眞元大陷,形神無復舊之期,精力有已耗之歎,誠無以按要劇而理簿書,人器之不稱如彼,情病之俱苦如此,歷日思惟,只有循墻之忱,玆敢披瀝而陳之。伏乞聖明,察臣材之不堪冒當,諒臣言之匪出飾讓,特賜鐫改,以幸公私,不勝大願。臣無任云云。答曰,省疏具悉。卿其勿辭,往欽栽。
上在昌德宮。停常參·經筵。
藥房都提調韓用龜,提調金履陽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿進御加減潤燥湯,五貼製入事,榻前下敎。惠慶宮進服加味異功散,前方中,人蔘加一錢,加山査肉·神麯各一錢,自今日一貼式煎入,蔘苓茶,自今日停止事,榻前下敎。
徐鼎輔啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
李錫夏啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓致應啓曰,藥房三提調,持湯劑來侍矣。傳曰,封入。
權常愼啓曰,明日聖節望闕禮,依例爲之之意,敢啓。傳曰,知道。
又啓曰,在前親臨庭試,有時原任大臣入侍之例,今番則何以爲之?敢稟。傳曰,置之。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,置之。
以持平金啓淵,正言兪應煥牌不進罷職傳旨,傳于徐鼎輔曰,只推。
徐鼎輔啓曰,持平金啓淵,正言兪應煥,旣有只推之命,一體牌招,何如?傳曰,允。
以持平金啓淵,正言兪應煥·任文白牌不進罷職傳旨,傳于徐鼎輔曰,只推。
以校理尹景鎭,修撰李基栽再牌不進罷職傳旨,傳于權常愼曰,只推。
權常愼啓曰,玉堂上下番俱空,已至多日,事甚未安,校理尹景鎭,修撰李基栽,旣有只推之命,竝卽牌招入直,何如?傳曰,允。
以校理尹景鎭,修撰李基栽,牌不進罷職傳旨,傳于權常愼曰,只推。
徐鼎輔啓曰,行大司憲趙德潤,持平金啓淵牌不進,執義崔時淳,掌令金鍾文,持平尹東壽在外,掌令一員未差,監察茶時之意,敢啓。傳曰,知道。
韓致應啓曰,吏曹參判趙萬元,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,更爲牌招。
韓致應,以吏批言啓曰,弘文館應敎·副應敎,今當差出,而前望中,無故之人,只有五人,副應敎,以二望擬入之意,敢啓。傳曰,知道。
又以吏批言啓曰,卽接通禮院牒報,則今此親臨春塘臺庭試時,左右通禮,不可不備員,而左通禮姜時煥在外,無以備員擧行云,通禮院左通禮姜時煥改差,其代,今日政擬入之意,敢啓。傳曰,知道。
有政。吏批,判書李肇源受由,參判趙萬元進,參議權丕應牌不進,行左承旨權常愼進。啓曰,判書李肇源受由,參議權丕應牌不進,小臣獨政未安,何以爲之?敢稟。傳曰,仍爲之。以洪百義爲司諫,李奎鎭爲掌令,趙民和爲應敎,趙琮鎭爲副應敎,趙璟鎭爲副修撰,朴周壽爲兼輔德,金履喬爲同經筵,吳翰源爲同義禁,金洛龍爲左通禮,李游夏爲右通禮,李東煥爲奉常正。
兵批,行判書南公轍病,參判申溆病,參議鄭景祚病,參知李基崇入直進,右承旨李錫夏進,同知單鄭俊默,僉知單申綋,副司直金箕殷·李龜雲·趙民和·崔致翼·宋應奎·洪羲弼,副司果姜世揆,竝單付。
以吏曹參議權丕應牌不進罷職傳旨,傳于韓致應曰,只推。
權常愼啓曰,明日聖節望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
以黃海監司李勉昇狀啓,禁衛營上番軍,以兵虞候替行點送事,令廟堂稟旨分付事,傳于李錫夏曰,廚傳之弊,不可不念,以虞候代行事,分付。
李錫夏,以都摠府言啓曰,今十月初七日,親臨庭試時,侍衛寶劍,當爲備員,而副摠管趙岐受由在外,金啓河呈辭,申絢有身病,四員未差,無以備員,令政院,稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以鄭晩錫·金蓍根爲都摠管,李文會·徐能輔·權烒·張鉉宅·金爔爲副摠管。
權常愼,以內醫院都提調·提調意啓曰,年例各殿宮進上臘藥所入牛黃玖捨柒部壹錢一分二里三毫,麝香二百四十七部三分六里三毫,竝令戶曹宣惠廳進排,而丙申定式牛黃二十五部一錢九里二毫,以本院春秋兩等元貢中,取用,何如?傳曰,允。
權常愼,以禮曹言啓曰,卽接宗廟署所報,則今初七日慶科庭試時,本署官員,俱爲觀光云矣,依定式,臣曹正郞弼聖賚差送,假官代直後,使之赴擧之意,敢啓。傳曰,知道。
又以禮曹言啓曰,卽接永禧殿官員所報,則今初七日慶科庭試時,兩官俱爲觀光云矣,依定式,假官一員,令吏曹,以成均館官員,口傳啓下,以爲替直赴擧之地,何如?傳曰,允。
李錫夏,以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩,從中閪失之弊事,別爲措辭,發關嚴飭之意,敢啓。傳曰,知道。
又以訓鍊都監言啓曰,本局千摠柳命源,身病甚重,勢難察任,改差,何如?傳曰,允。
朴宗珩,以義禁府言啓曰,今初七日,親臨春塘臺慶科庭試文科試取時,本府都事,皆爲赴擧,武都事一員,本府入直,而靑陽門·集春門·月覲門禁亂都事,式年文科初試禁亂都事,當直入直都事,公事回公都事,無以推移,假都事六員,令該曹,口傳差出,以爲分排之地,何如?傳曰,允。
李錫夏,以武二所試官意啓曰,臣所今日鳥銃應放擧子五十一人內,邊一中入格八人,二中入格四人,合爲十二人,而騎槍無一人應試矣,各技皆已畢試,今方計劃修正榜目之意,敢啓。傳曰,知道。
行兵曹判書南公轍疏曰,伏以臣,皇穹垂佑,聖孝仰格,慈候遄復,賀儀誕擧,臣民慶忭,中外惟均,仍伏念臣,向將情病俱苦之由,猥陳必遞之義,竊冀聽卑之天,特垂體下之仁,及承聖答,未準所請,惶縮迫隘,如窮無歸,近日以後,臣之自引之道,惟當積誠祈免,不敢冒進,而時値慶賀隔日,敎文撰進,晷刻是急,不得不因緣出膺,自歸放倒之科,臣所慙恧,人謂斯何,今不欲更將此事,復事呶呶,而疾痛之呼,未暇緩聲,冒萬死,更有上籲,瀆擾之罪,臣亦自知矣,臣之貞疾,積年沈痼,夫豈有從宦理劇之望,而恩造莫酬,旣未敢遠遁而便訣,事會所迫,亦不能長入而不起,然其蹣跚周行,不識羞媿之狀,當世士大夫,必當恥與之同列矣。又於日前,觸寒挾食,重患關格之症,雜試藥餌,尙未通利,頑痰隨而壅結,寒感乘虛闖入,委身床笫,叫痛欲死,目下症形,斷無時日內出而供職之望,祿都目之尙此遷就,武試牌之臨時懸頉,跡涉逋慢,罪著瘝曠,歷日思惟,若隕淵谷,多般調治,終無見效,以今貌樣,實無以自力進身於再明侍衛之班,嚴畏囁嚅,不敢自列,以致臨時之窘迫,不如早以實陳,亟賜變通之爲安於事體,臣安得遂默不言,以自底於狼狽乎?人臣辭官,以病爲言者,便成例套,雖以上天閔覆之慈,難望其一一孚格,而臣則前後疏章,哀鳴不已者,此出於甚不得已,苟非然者,何苦而將此支離醜穢之狀,飾辭欺罔,以自陷於不誠之科哉?伏願殿下,深加諒察,毋曰此例議也,毋曰此一時微恙之可强者也。亟許遞免,俾一物之賤,得尋生路,於公於私,幸孰大焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
夜二更,灑雨下雨,測雨器水深五分。
徐鼎輔啓曰,行大司憲趙德潤,持平金啓淵牌不進,執義崔時淳,掌令金鍾文·李奎鎭,持平尹東壽在外,監察茶時之意,敢啓。傳曰,知道。
李錫夏啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
權常愼啓曰,今日望闕禮習儀,憲府則監察代行矣,雖無諫院,依例行禮之意,敢啓。傳曰,知道。
朴宗珩啓曰,臣宗珩,今日聖節望闕禮習儀進去,下直之意,敢啓。傳曰,知道。
以司諫洪百儀,正言任文白·兪應煥,持平金啓淵牌不進罷職傳旨,傳于徐鼎輔曰,只推,以應敎趙民和,副應敎趙琮鎭,副修撰趙璟鎭牌不進罷職傳旨,傳于權常愼曰,只推。
權常愼啓曰,應敎趙民和,副應敎趙琮鎭,副修撰趙璟鎭,旣有只推之命,竝卽牌招,推移入直,何如?傳曰,允。
以副應敎趙琮鎭,校理尹景鎭,修撰李基栽,副修撰趙璟鎭牌不進罷職傳旨,傳于權常愼曰,只推。
權常愼啓曰,玉堂上下番俱空,已至多日,事甚未安,校理尹景鎭,修撰李基栽,旣有只推之命,竝更牌招入直,何如?傳曰,允。
權常愼啓曰,今此庭試試官望中,時無職名人,令該曹,口傳付軍職,何如?傳曰,允。
又啓曰,明日慶科庭試讀券官金祖淳·沈象奎·朴宗慶·金羲淳·韓用鐸·金在昌,趙弘鎭·徐能輔牌不進,無以備員受點,竝更牌招,何如?傳曰,允。
傳于權常愼曰,讀券官沈象奎·金羲淳,更爲牌招,違牌,勿爲呼望。
傳于權常愼曰,明日出宮門路,協陽門爲之。
傳于李錫夏曰,明日差早開門。
李錫夏啓曰,兵曹郞廳來言,明日殿座時,別侍衛,不可不備,而判書南公轍,方在受由中,不得進參云,何以爲之?敢稟。傳曰,次堂擧行。
徐鼎輔啓曰,明日親臨庭試時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
以對讀官權丕應,鄭元容·金魯應·韓兢履·韓耆裕·尹羽烈·朴綺壽·洪敬謨·金敬淵·尹命圭,牌不進罷職傳旨,傳于權常愼曰,只推。
韓致應,以吏曹言啓曰,卽接通禮院牒報,則明日親臨庭試時,左右通禮,不可不備,而新除授左通禮金洛龍在外,無以備員擧行,卽速變通云,通禮院左通禮金洛龍改差,其代口傳備擬以入之意,敢啓。傳曰,知道。
吏曹口傳政事,以南吉寬爲左通禮。
權常愼,以禮曹言啓曰,今十月十一日,永禧殿酌獻禮,躬行與攝行,令儀曹,臨時稟旨事,大臣前已筵稟蒙允矣,何以磨鍊擧行乎?敢稟。傳曰,攝行磨鍊。
又以禮曹言啓曰,今十月十一日,永禧殿酌獻禮,攝行事,命下矣。謹稽謄錄,則壬申年酌獻禮時,遣大臣攝行,而祭品依明日例磨鍊,只行單獻,祭文,令文任撰進,當日用齋,今亦依此擧行事,竝爲分付,何如?傳曰,允。
又以禮曹言啓曰,莊陵奉審事進去,本曹堂上所用印信一顒,依前例齎去之意,敢啓。傳曰,知道。
李錫夏,以都摠府言啓曰,副摠管嚴耆,以聖節望闕禮習儀時,侍衛進參事,議政府晝仕出去之意,敢啓。傳曰,知道。
吏曹判書李肇源疏曰,伏以臣,抱情病難强之實,效窮窘必呼之義,聯章哀籲,悉暴衷悃,而誠未格天,又靳體諒,調理行公之命,反歸於坐繳恩私之科,臣誠徊徨抑塞,不知自措也。噫,臣之竊位尸祿,迄亦可休,雖欲强策駑鈍,復備驅使,而貪戀之目,爲世所恥,將無以自解於淸議,欲更事呼籲,屢瀆不已,則前後瀝血之懇,聖明非不俯燭也,欲泯默縮伏,恭俟矜許,則一日二日,職務瘝曠,莫重政柄,爲臣養痾之坊,此又臣之所大懼也。顧臣求解一念,夙夜烱烱,可證神鬼,斷然非飾辭例讓之比,而蓋高之聽,愈往愈邈,逋慢之罪,愈久愈積,臣情到此,進退俱阻,跼高蹐厚,若窮人之無歸也,又於此際,猥參考試之望,召牌踵臨矣,狗馬賤疾,歷日將攝,有加無減,風邪外肆,伏熱內攻,眩暈煩癉,生意薾然,而最是咽喉浮疼之症,口味全失,粥飮亦廢,胠膝麻痺之苦,行步拘攣,運動孔難,眞元漸鑠,神情如醉,沈淹床席,宛轉度日,見今試士隔夜,鑾蹕將戒,在臣分義,固宜不俟屨駕,而目下病狀,又無以自力,違傲之誅,尤難自贖,玆敢倩人構疏,仰瀆崇嚴。伏乞天地父母,俯賜鑑諒,亟許頉免,仍遞臣本職,以安微分焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
還內後,內閣·政院·玉堂·藥房,口傳問安。答曰,知道。
徐鼎輔啓曰,行大司憲趙德潤未肅拜,執義崔時淳,掌令金鍾文·李奎鎭,持平尹東壽在外,持平金啓淵牌不進,監察茶時之意,敢啓。傳曰,知道。
李錫夏啓曰,來十一日,朝參日次,而永禧殿酌獻禮齋戒相値,頉稟之意,敢啓。傳曰,知道。
權常愼啓曰,來十一日,輪對日次,而永禧殿酌獻禮齋戒相値,頉稟之意,敢啓。傳曰,知道。
韓致應啓曰,來十一日,專經文臣殿講日次,而永禧殿酌獻禮齋戒相値,頉稟之意,敢啓。傳曰,知道。
又啓曰,藥房都提調·提調,持湯劑來待矣。傳曰,封入。
傳于李錫夏曰,侍衛軍兵,毛具。
傳于權常愼曰,今番庭試,取二十人。
吏曹口傳政事,別兼春秋單鄭基善,金道喜。
韓致應啓曰,吏曹郞廳來言,新恩政事,取稟。傳曰,明日爲之。
以持平金啓淵,正言任文白牌不進罷職傳旨,傳于徐鼎輔曰,只推。
李錫夏,以都摠府言啓曰,今日入直內三廳武兼禁軍及軍兵等,當爲中日習射技放,而親臨庭試相値,不得設行之意,敢啓。傳曰,知道。
知事沈象奎疏曰,伏以臨軒試士,最是晠典,試士主考,尤屬重任,如臣無似,承乏冒行,亦旣屢遭,前於庭試,連當主考,今玆又蒙恩點,殆若非此莫可,其在國體,已甚苟簡,而亦於私義,不宜狃濫,且況科制至嚴,確有常法,試官承差,無論該曹塡差,喉院備望,凡入於檢擬者,一同牌召,待其承入備員,始乃修單受點,蒙點之人,卽竝鎖院,有於點前飭其齊承,而元無點後督其使入,蓋爲其周防關節,隔斷外逕,法意愼密,乃有如此,則雖如分考餘員,對讀諸官,猶不容或越常例,致乖良制,矧如主考,實專秉筆,獨任試權,其何可漫居私處,初未赴闕,謬蒙天點,如今日之爲,而祗迫敦飭,顚倒便承乎?苟若是也,雖於臨急,省却節次,爲似順使,而終奈有關後弊,決不敢自臣擺脫也。且臣於近來,精爽銷遁,不成生人樣子,恒居善病,昏憒忒甚,又自日昨,重添毒感,寒痰內湊,虛汗外洩,身烘頭劈,委倒無省,貼身床褥,叫痛欲殊,違逋至再,良非獲已,方切懍悚,病爲加劇,今又至命勿呼牌望,嚴敎荐促,臣分全虧,舁到朝房,伏地戰慄,雖賤疾之適苦,此非敢自恤其進而顚倒,顧試體之莫嚴,終不可自歸於入而厮壞,迹若慢抗,恭非趨走,臣罪至此,譴誅是甘,玆敢猥陳微諒,懍俟處分。伏乞聖上,幸垂省覽,亟賜變通,以重試事,仍降嚴罰,以勘迷戾。臣無任云云。答曰,省疏具悉。卿其勿辭,調理行公。
乙亥十月初七日辰時,上詣春塘臺。合三慶慶科庭試試取入侍時,兼都承旨韓致應,行左承旨權常愼,右承旨李錫夏,左副承旨徐鼎輔,右副承旨朴宗珩,同副承旨徐長輔,記事官朴齊明,假注書李冕植,記注官李昌瑞·曺錫鯤,檢校待敎朴宗薰·李鶴秀,以次侍立訖。鼓三嚴,通禮啓請外辦。上具翼善冠·衮龍袍,乘輿出宣化門,藥房都提調韓用龜,提調金履陽,副提調韓致應等,進前奏曰,侵早勞動,聖體,若何?上曰,一樣矣。用龜曰,臣則以惠慶宮湯劑監煎事,留院,故敢此仰達矣。上曰,唯。仍由協陽門·建陽門·靑陽門,至帳殿。通禮,啓請降輿。上降輿陞座。讀券官行大護軍金羲淳,漢城府判尹金履陽,知敦寧府事金在昌,議政府右參贊李好敏,刑曹判書金蓍根,工曹判書洪義浩,行護軍金相休·申絢·徐能輔,對讀官行副護軍鄭觀綏·李憲綺·徐俊輔·金逌根·元在明·韓義運·申星模,弘文館應敎趙民和,副司果李羲準,掌樂院正曺錫正,司僕寺正朴蓍壽,副司果李晉淵,弘文館副修撰趙璟鎭,副司果李奎鉉·鄭基善,金道喜,前文學李驥秀,兵曹正郞李翊會,副司果尹豐烈,行四拜禮訖,以次就座進伏。致應進前奏曰,早朝勞動,聖體,若何?上曰,一樣矣。上命書題,履陽·羲淳,在昌·蓍根·義浩,相休,書題曰,闢四門明四目達四聰賦,限申時,豐烈·驥秀,奉御題懸之。致應奏曰,今日殿座時,左右史,不可不備,前翰林鄭基善·金道喜,別兼春秋口傳單付,以爲備員之地,何如?上曰,依爲之。出擧條漢城判尹金履陽,命官爲之事。出榻敎入直春坊·兵曹堂郞·上注書,對讀官加差下事。出榻敎上入幄次,命書傳敎曰,今番庭試,取二十人,羲淳,定編次書等三下,使中官入稟,上還御帳殿,致應進前跪,以次坼封,唱名新恩,以次進伏奏職姓名,李是遠·李憲兢·權中和·洪勝圭·金光國·張敎根·金遇明·洪聖演·徐萬修·尹棨烈·李相重·鄭遇炳·徐英淳·宋應龍·洪龜爕·朴鳴載·李秉德·李寅泰·洪儼·許晟,以次退出。上曰,日勢已暮,行禮速爲之。仍放榜訖,通禮跪告禮畢,啓請乘輿,上乘輿,由靑陽·建陽·協陽門,還內。諸臣以次退出。
上在昌德宮。停常參·經筵。
朴宗珩啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,行大司憲趙德潤未肅拜,執義崔時淳,掌令金鍾文·李奎鎭,持平尹東壽在外,持平金啓淵呈辭,監察茶時之意,敢啓。傳曰,知道。
韓致應啓曰,藥房提調,持湯劑來待矣。傳曰,封入。
備忘記,京畿監司金魯敬下直,長弓一張·長箭一部,賜給。
以司諫洪百儀,正言兪應煥·任文白,持平金啓淵牌不進罷職傳旨,傳于朴宗珩曰,只推
朴宗珩啓曰,兼都承旨韓致應,行左承旨權常愼,右承旨李錫夏,左副承旨徐鼎輔,不爲仕進,同副承旨徐長輔受由,臣吏·兵批兼進之意,敢啓。傳曰,知道
吏批,判書李肇源受由,參判趙萬元進,參議權丕應病,右副承旨朴宗珩進。啓曰,判書李肇源受由,參議權丕應病不來,小臣獨政未安,何以爲之?敢稟。傳曰,仍爲之。以趙鍾永爲戶曹參判,朴宗大爲廣興令,韓發翼爲奉常主簿。
再政,以尹行直爲工曹參判,權傛爲相禮,黃仁紀爲光陵令。
三政,以李度在爲工曹正郞。
四政,以洪容默爲工曹佐郞。
五政,以趙濟仁爲掌樂主簿。
六政,典籍單李是遠,引儀單徐冀輔。
兵批,行判書南公轍病,參判申漵病,參議鄭景祚入直進,參知李基崇病,右副承旨朴宗珩進,護軍單洪旭浩。
朴宗珩啓曰,兼都承旨韓致應,行左承旨權常愼,右承旨李錫夏,左副承旨徐鼎輔,今日不爲仕進,同副承旨徐長輔受由,院中只有臣一人,伴直無人,左副承旨徐鼎輔,所當牌招,而拘於廳規,不得請牌,何以爲之?敢稟。傳曰,知申外,不爲仕進及受由承旨,竝許遞,前望單子入之,待下批牌招察任。
承旨前望單子入之,李龍秀·權丕應,洪起燮·柳鼎養,落點。
李龍秀,以禮曹言啓曰,以景慕宮秋展謁取稟草記。傳曰,以今月初旬間擇入事,命下矣。展謁吉日,令日官池景泌推擇,則今八月十一日爲吉云,以此日定行乎?敢稟。傳曰,明日爲之。
又啓曰,明日動駕,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
又啓曰,明日大駕,詣景慕宮入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
傳于李龍秀曰,明日出宮內門路,以協陽門爲之。
傳于權丕應曰,明日差早開門。
李龍秀,以弘文館言啓曰,本館下番闕直,事甚未安,副應敎趙琮鎭,校理尹景鎭,修撰李基栽,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
以副應敎趙琮鎭,校理尹景鎭,修撰李基栽,副修撰趙璟鎭牌不進罷職傳旨,傳于李龍秀曰,只推。
李龍秀,以弘文館言啓曰,本館下番闕直,事甚未安,副應敎趙琮鎭,校理尹景鎭,修撰李基栽,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,原任提學李晩秀妻喪,依定式,遣檢書官,傳給內賜賻物以來之意,敢啓。傳曰,知道。
權丕應,以兵曹言啓曰,今十月初八日己未申初一刻二分,立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,五衛將金文瑞·鄭俊默·全啓璋,除授在外,過限未上來,忠壯衛將秦東運,病難供職,呈狀乞遞,竝改差,何如?傳曰,允。
戶曹判書鄭晩錫疏曰,伏以,皇穹默佑,聖孝孚格,惠慶宮愆候康復,縟儀載擧,帀域均懽。仍伏念臣,猥以無似,適際承乏,濫被關西掌試之命,事係往役,義不敢辭,今方登途前進,而藻識不足以鑑別,威望不足以嚴戢,銜綸震悸,深恐其不克幹當,且臣所帶度支之長,國之重任也,支調浩大,文簿繁氄,不可一日暫曠,而況財賦告罄,料祿莫繼,東推西貸,朝辦夕供,事勢艱窘,已到竿頭,如臣之識淺才薄者,雖使日夜保守,左右拮据,決知其蚊負必僨,而又玆遠出近千里地,將過四五旬日,則其何以遙領照管乎?在途思慮,憂心如熏,略具短章,縣道馳陳。伏乞聖慈,深諒重務之決難久瘝,亟遞臣見帶本職,回授在京可堪之人,以幸公私,千萬大願。臣無任云云。答曰,省疏具悉。所請依施。
同副承旨徐長輔疏曰,伏以臣,猥以無似,偏蒙恩造,喉司邇列,特點屢下,臣誠且惶且感,不敢言私,惟以奔走殫竭,爲一分報效之道,而自顧駑材,慙恧冞切,仍伏念臣之老父,年迫七耋,寧日恒少,而臣於是任,數朔于玆,鎖直居多,一念憧憧,卽接家信,則近因日候稍冷,將攝失宜,素患痰癖,一倍添劇,達宵咳喘,食飮全却,此時調護,不容暫緩,臣自聞此報,方寸煎灼,按住不得,玆敢忙陳短章,徑出禁扃。伏乞聖慈,亟遞臣職,俾便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭,救護。
敎京畿監司金魯敬書。王若曰,古人之視方伯,至稱翰藩,國家之有京畿,號爲根本。爲治莫難於今日,擇人倍重於他方。蓋自饑饉之頻仍,重以疫厲之延熾。雖膏肓凋瘵,擧八路而惟均,而殿屎顚連,在三輔而尤慘。嗟民窮財竭之轉甚,壤稅多愆,況官徭倉逋之未完,宿儲已殫。月遊之衣冠長護,所重者存,天作之襟帶相連,誰與爲守。勢同恒冀,非無隆上都之觀,地視咸秦,魯無畜千金之富。殊非强幹弱枝之道,誰任蘇殘起弊之功。惟卿,世篤忠貞,義同休戚。才有綜理而濟之以儒雅,相門肖孫,性本剛敏而輔之以疎通,淸朝峻望。文章本諸經術,夙擅華國之譽,謹嚴自成規模,不失傳家之訓。早由蔭路,湖峽傳割鷄之治,晩登榮塗,雲衢展快驥之步。自先朝奬詡之旣摯,逮今日倚毗之冞隆。唐館廁顧問之班,特嘉論思之疏,燕槎著廉簡之操,曾煩專對之行。長銀臺而佐銓衡。凡前後踐歷之殆遍,參籌謨而贊經席,伊才具績庸之俱優。持心公平,優優自在於囂競之世,政勤謹,綽綽有裕乎屛翰之才。當時屬之誰乎?非卿莫可任也。方朝端之屬望,豈遑外庸,顧甸服之急賢,思付能手。煩卿暫出,與我共治。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其益勵素心,懋樹嘉績。綜事務如陶侃,不辭運甓之勞,律貪殘如范滂,克殫攬轡之志。課農桑於隴畝,勿愆鷹鳩之期,奠溝壑於田廬,俾絶鴻雁之詠。風行草必偃也,化俗當用文治,火烈人則畏之,督姦無如威克。若夫律己而率下,可待勉諸,凡係興利而便民,所當先者。勉卒經濟之素志,庸答委寄之洪私。其他稟裁,自有彝典。於戲,屈望之於馮翊,豈無左遷之歎,命畢公於東郊,思見保釐之效。吾且召矣,卿其欽哉。故玆敎示,想宜知悉。知製敎趙民和製進。
上在昌德宮。停常參·經筵。
上詣景慕宮,入齋室後,世子宮,遣宮官,口傳問安。答曰,知道。王大妃殿·惠慶宮·嘉順宮,遣承旨,口傳問安。答曰,知道。還內後,內閣·政院·玉堂·藥房,口傳問安。答曰,知道。
韓致應啓曰,藥房提調·副提調,持湯劑來待矣。傳曰,封入。
權丕應啓曰,司僕寺內乘來言,捲簾毛帳,取稟,傳曰,捲三面,毛帳置之。
傳于權丕應曰,侍衛軍兵,毛具。
洪起燮啓曰,臣以王大妃殿·惠慶宮,嘉順宮問安進去,下直之意,敢啓。傳曰,知道。
朴宗珩啓曰,義禁府都事來言,今日動駕時,鳴錚罪人李運五,移送秋曹云矣,敢啓。傳曰,知道。
韓致應啓曰,假注書李冕植,身病猝重,勢難察任,今姑改差,何如?傳曰,允。
朴宗珩啓曰,事變假注書李衡柱,身病猝重,勢難察任,今姑改差,何如?傳曰,允。
注書朴齊明病,代以尹棨烈爲假注書。
李冕植改差,代以權中和爲假注書。
李衡柱改差,代以金遇明爲事變假注書。
以司諫洪百儀,正言任文白·兪應煥牌不進罷職傳旨,傳于朴宗珩曰,只推。
以副應敎趙琮鎭,修撰李基栽,副修撰趙璟鎭再牌不進罷職傳旨,傳于李龍秀曰,只推。
以校理尹景鎭牌不進罷職傳旨,傳于李龍秀曰,只推。
李龍秀,以弘文館言啓曰,本館下番闕直,事甚未安,副應敎趙琮鎭,校理尹景鎭,修撰李基栽,副修撰趙璟鎭,旣有只推之命,竝更牌招,以爲推移入直之地,何如?傳曰,允。
又以奎章閣言啓曰,守宮檢校待敎朴綺壽,侍開門牌招,何如?傳曰,允。
又以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
又以承文院都提調意啓曰,院有料寫字官四十員額內,別付司果李宜重在喪,終制間,其祿窠,姑付取才窠,充數元額,以爲勸奬之地,何如?傳曰,允。
朴宗珩,以刑曹言啓曰,今日動駕時,水原幼學李運五,以其父憲祚復科事擊錚,而處所,旣在於三處之外,依定式原情勿施,考律勘處,何如?傳曰,允。
左議政韓用龜箚曰,伏以,閟宮展禮,聖慕克伸,鑾蹕穩旋,玉體冞康,區區歡忭之忱,曷有其極,臣職忝保護,而病在床褥,不得陪扈於冒寒勞動之時,曠職虧分,罪實難逭,伏枕惶懼,無所容措,仍伏念臣之病重實狀,通朝之所共知,嘗藥重任,縻在身上,不敢言病,束帶趨造,而形殼徒存,神精已粍,譬如壞木破屋,撼以風雨,朝暮將蹶,近日貌樣之漸益凘綴,聖鑑想已俯燭矣,人之所以爲命者,惟在眠食,而臣則心血虛竭,通宵不眼,胃痰充塞,終朝廢食,因此而神氣昏眩,若墮煙霧,全無陽界意思,蔘附峻劑,便成茶飯,而如水投石,今以七十垂死之年,豈有復起爲人之望,而且於昨日下堂之際,猝然暈倒,遂致左足受傷,筋絡酸痛,今方雜試燻焫,終未收效,房闥之間,亦難運步,以此病形,出而供職,有非時日之可期,慈宮承候,議藥之節,緣臣病故,若不得備員擧行,則分義之惶悚,雖屬臣身,其在重事體之道,顧當如何哉?往在夏間,賤疾方在殊域,冒陳微懇,至再至三,終靳恩許,今何敢以醜穢之狀,更煩荃聽,而顧臣病情之危劇,非比夏間,況今院直撤罷,賀儀已擧,不於此時陳懇,而更待何時,臣之待罪本院,歲將周矣,此與閑漫職務有異,雖在强壯,尙難堪承,以臣衰朽,一味盤礴,而未蒙體諒,則其將顚踣而後已,是豈聖朝禮使之道乎?臣雖無似,忝在大官之列,今若以可强之病,張皇飾辭,厚誣聖聰,爲自占便宜之計,則天必厭之,臣豈忍爲此哉?嗚呼,殿下之於臣,父母也,特推父母惟憂之念,曲察微臣必呼之情,亟遞臣藥院之任,俾延殘喘,仍治臣瘝曠之罪,以警具僚焉。取進止。答曰,省箚具悉卿懇。愼節奉慮,卿其勿辭,安心調理視事。仍傳曰,此批答,遣史官,傳諭于左議政。
乙亥十月初九日卯時,上詣景慕宮。秋展謁擧動入侍時,兼都承旨韓致應,行左承旨李龍秀,右承旨權丕應,左副承旨朴宗珩,右副承旨柳鼎養,同副承旨洪起燮,記事官朴齊明,假注書李冕値,別兼春秋鄭基善·金道喜,檢校提學金祖淳,檢校直閣徐俊輔,檢校待敎朴宗薰·李鶴秀,以次侍立。時至,通禮跪啓請外辦。上具翼善冠·袞龍袍,乘輿出宣化門。藥房提調金履陽,副提調韓致應,進前奏曰,連日勞動,聖體,若何?上曰,一樣矣。仍出協陽門。通禮請降輿乘輦。上乘輦,出肅章門。上命書傳敎曰,侍衛軍兵毛具,由進善門·敦化門,至宗廟前,降輦。小過,乘輦,至宮門外,降輦乘輿,入齋室。少頃,通禮跪啓請外辦。上改具冕服,執圭就板位,行再拜禮,入廟內奉審。上曰,望廟樓展拜置之。還至神門,入齋室,改服乘輿,出宮門外,降輿乘輦,至宗廟前如初,入敦化門,由進善·肅章·建陽·銅龍·集禮·明政,入賓陽門還內,出標信解嚴,諸臣以次退出。入齋室後,問安勿爲之事,駕前下敎。展拜後問安,勿爲之事,駕前下敎。還宮內門路,賓陽門爲之事,駕前下敎。
上在昌德宮。停常參·經筵。
藥房提調金履陽,副提調韓致應啓曰,伏未審夜間,聖體若何,寢睡·水刺之節,何如?臣等率諸醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區憂慮,敢來問安,竝此仰稟。答曰,知道。
殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿,進御當歸潤燥湯,五貼製入事,榻前下敎。
惠慶宮進服酸棗仁茶,一貼煎入事,榻前下敎。
李龍秀,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李龍秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李龍秀啓曰,右承旨權丕應,左副承旨朴宗珩,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
李志淵啓曰,工曹參判尹行直,除拜後過三日,不爲出肅,依定式,推考警責,仍卽牌招察任,何如?傳曰,允。
承旨前望單子入之,李志淵·鄭文始落點。
尹棨烈有頉,代以張敎根爲假注書。
權中和有頉,代以李寅泰爲假注書。
金遇明有頉,代以洪儼爲事變假注書。
張敎根有頉,代以徐萬修爲假注書。
李寅泰有頉,代以徐英淳爲假注書。
洪儼有頉,代以鄭遇炳爲事變假注書。
徐萬修有頉,代以朴鳴載爲假注書。
徐英淳有頉,代以李憲兢爲假注書。
鄭遇炳有頉,代以洪聖演爲事變假注書。
以領議政金載瓚,掃墳呈辭,傳于洪起燮曰,給由馬,澆奠床備給。
鄭文始啓曰,行大司憲稍德潤,捧平金啓淵牌不進,執義崔時淳,掌令金鍾文·李奎鎭,持平尹東壽在外,監察茶時之意,敢啓。傳曰,知道。
以司諫洪百儀,正言兪應煥·任文白,持平金啓淵牌不進罷職傳旨,傳于鄭文始曰,竝許遞,前望單子入之,待下批牌招察任。
臺諫前望單子入之,司諫姜世綸,持平任俊常,正言李履熙·李魯新落點。
以副應敎趙琮鎭,修撰李基栽,副修撰趙璟鎭牌不進罷職〈傳旨〉,傳于洪起燮曰,只推。
以校理尹景鎭牌不進罷職傳旨,傳于洪起燮曰,只推。
洪起燮,以弘文館言啓曰,本館下番闕直,事甚未安,副應敎趙琮鎭,校理尹景鎭,修撰李基栽,副修撰趙璟鎭,旣有只推之命,竝更牌招,以爲推移入直之他,何如?傳曰,允。
李志淵啓曰,明日傳香,禮房承旨,當爲齋宿,同副承旨洪起燮,卽爲牌招,何如?傳曰,允
工曹參判尹行直疏曰,伏以,宸誠仰格,皇穹垂佑,惠慶宮患候遄復,縟儀誕擧,臣民慶幸,曷有其極?仍伏念臣於年前,猥陳私懇,獲蒙恩除,將毋之官,得遂至願,不孝無狀,獲戾神明,奄失所恃於關外任所,哀隕痛酷,冤結弸中,始以專城榮養之計,終致客地違背之慟,千里扶櫬,備更艱險,揆以人理,豈望生全,而至頑且忍,不卽滅死,居然三霜易遒,一縷局延,祥禫奄闋,冠裳依舊,俯仰穹壤,此何人斯,重以賦命,險釁積秧,先哭伉儷,終制之內,又見慘殤,喪威荐剝,情理絶酷,悲疚哀傷,疾病沈淹,種種危苦之症,迭發交作,頭目眩瞀,視聽幾至全廢,肢體癱瘓,動作有時不遂,而最是胸膈宿痛,乘釁頻發,發輒危劇,蓋緣蒲柳脆質,又當桑楡暮境,積哀薰心,榮衛內鑠之致,未及六旬,奄成癃廢,復起爲人,實無其望,不意收簪之恩,遽及寢苫之餘,軍銜纔付,除旨繼降,以臣爲嘉善大夫工曹參判者,臣聞命踧踖,自不覺摧咽之至。嗚呼,顧復之恩,人孰無之,而豈有如臣之偏被罔極者哉?臣本終鮮之身,自少善病,屢經危域,幸而成立,惟疾之憂,若保之念,蓋無一日而或弛,辛勤劬勞,實倍於人,古人所云欲報之德,昊〈天〉罔極者,正謂臣情事也,孤露以後,惟母子相依爲命,造次須臾,未嘗暫離,而黽勉從仕,不過爲慰悅之資,今焉已矣,寧不悲哉?奉華誥而無處告喜,攬朝衣而有淚盈襟,臣雖冥頑,豈忍彯纓結綬,復作貪榮冒祿之計哉?且臣有私分之萬萬恧蹙者,臣待罪北邑時,適値智陵改封之役,以地方官,猥蒙陞資之命,守土逢授,卽是職分之當爲,敦匠勞勩,初無尺寸之可紀,不料罔功之賞,濫及無似之賤,至今追惟,惶汗浹背,況此所叨職秩,卽古所稱命德之具也,苟非資歷旣深,望實俱著者,不宜輕授,而今忽加之於不才無能百無肖似之臣身,風人不衷之刺,大易非據之戒,不幸近之矣,其爲玷名器而乖官方,當復如何哉?臣於逖違之餘,豈不欲叩謝恩命,粗伸耿結之忱,而銜索餘喘,念已灰於榮進,守株微諒,戒又切於冥升,徊徨跼蹐,歷日靡措,召牌之下,承膺無路,冒犯違傲,冞增惶蹙,玆敢不避猥屑,疾聲呼籲於天地父母之前。伏乞聖慈,諒臣悲苦之情,察臣不稱之實,亟許鐫遞,仍收資給,以重公器,以安私分,不勝幸甚。臣無任云云。答曰,省疏具悉,卿其勿辭行公。
上在昌德宮。停常參·經筵。
惠慶宮進服加味異功散前方中,去山査肉神麯,加酸棗仁一錢,當歸七分,自今日一貼式煎入事,榻前下敎。
鄭文始啓曰,行大司憲趙德潤未肅拜,執義崔時淳,掌令金鍾文·李奎鎭,持平仕俊常·尹東壽在外,監察茶時之意,敢啓。傳曰,知道。
韓致應啓曰,藥房副提調,持湯劑來待矣。傳曰,封入。
李志淵啓曰,右副承旨柳鼎養,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,呂東植落點。
李志淵啓曰,新除授右副承旨呂東植,時在京畿楊根地,斯速乘馹上來事,下諭,何如?傳曰,允。
以校理尹景鎭再牌不進罷職傳旨,傳于洪起燮曰,只推。
朴鳴載有頉,代以李相重爲假注書。
李憲兢有頉,代以尹棨烈爲假注書。
洪聖演有頉,代以姜繼遇爲事變假注書。
李相重有頉,代以宋應龍爲假注書。
姜繼遇有頉,代以金光國爲事變假注事。
宋應龍有頉,代以權中和爲假注書。
金光國有頉,代以許晟爲事變假注書。
鄭文始啓曰,假注書尹棨烈,時無職名,令該曹,依例付軍職,使之冠帶常仕,何如?傳曰,允。
洪起燮啓曰,校理趙經鎭,旣入闕中,不爲肅謝,直爲出去,事甚未安,推考,何如?傳曰,允。
以副應敎趙琮鎭,修撰李基栽,副修撰趙璟鎭牌不進罷職傳旨,傳于洪起燮曰,只推。
洪起燮,以弘文館言啓曰,本館下番闕直,事甚未安,副應敎趙琮鎭,校理尹景鎭,修撰李基栽,副修撰趙璟鎭,旣有只推之命,與校理趙經鎭,一體牌招,以爲推移入直之地,何如?傳曰,允。
洪起燮,以吏曹言啓曰,今此宗廟望祭大祝,前佐郞李羲肇塡差,而時無職名,令該曹,口傳付軍職,何如?傳曰,允。
兵曹口傳政事,副司果單李羲肇。
以京畿監司金魯敬狀啓,安城郡守李集魯到界公狀,不爲來呈,罷黜事,傳于洪起燮曰,令該曹,口傳差出,催捉下送。
吏曹口傳政事,以李得養爲安城郡守。
鄭文始,以兵曹言啓曰,今十月十一日,武臣賓廳武經講書日次,而大臣來詣賓廳,依例不得爲之之意,敢啓。傳曰,知道。
又以兵曹言啓曰,今此平安道別遣重臣,武科試取時,本道直赴殿試人,皆令許赴事,前已草記蒙允矣。直赴殿試人別武士金熙奎等五十二人中,將校李養裕,別武士高漢郁,別付料金得連,三登縣令宋之廉等四人,遭故,依法典陳試,其外四十八人等,紅牌·空名安寶,元榜三百人紅牌下送時,一體下送于重臣處,何如?傳曰,允。
上在昌德宮。停常參·經筵。
鄭文始啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,臣文始,入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則無頉,仍以傳敎內辭意勞問,則亦皆好在云矣,敢啓。傳曰,知道。
洪起燮啓曰,藥房提調,持湯劑來待矣。傳曰,封入。
假注書權中和有頉,代以李憲兢爲假注書。
鄭文始啓曰,假注書李憲兢,時無職名,令該曹,依例口傳付軍職,使之冠帶常仕,何如?傳曰,允。
許晟有頉,代以李秉德爲事變假注書。
李秉德有頉,代以洪龜燮爲事變假注書。
洪起燮啓曰,假注書尹棨烈,身病猝重,勢難察任,今姑改差,何如?傳曰,允。
鄭文始啓曰,行大司憲趙德潤牌不進,執義崔時淳,掌令金鍾文·李奎鎭,持平任俊常·尹東壽在外,監察茶時之意,敢啓。傳曰,知道。
以副應敎趙琮鎭,校理尹景鎭·趙經鎭,修撰李基栽,副修撰趙璟鎭牌不進罷職傳旨,傳于洪起燮曰,竝許遞,前望單子入之,待下批,牌招察任。
玉堂前望單子入之,副應敎金箕殷,校理洪命周·趙琮鎭,修撰洪羲弼,副修撰朴綺壽,落點。
鄭文始,以兵曹言啓曰,今十月初二日,惠慶宮寶齡望九,上候平復,惠慶宮患候平復,合三慶慶科庭試別試武科殿試時,直赴殿試人扈衛軍官金昌潤等二百七十八人,及親騎衛全永斗合二百七十九人內,二百四十四人應試參榜,所授帖文,收聚爻周,而其中濟州閑良金光彦,失火被燒,金商琛中路見失,李光信·佐光孫·張錫佐·朴慶禮等四人,越海之際,沈失,內禁衛安光喆,忠翊衛金德秋,戰船代將韓弘定,閑良尹光斗·李必秀,別武士李處琦·嚴思欽,選武軍官李宗林等八人,遭故,依法典陳試,扈衛軍官崔樂希·咸有信,選武軍官金宗瑾等三人,作故,濟州閑良金明勳·宋益訓·玄奎·高齊穎·姜福悌·金光訥·韓益範·金麗銀·張永祚·康日昇·金大雲·李仲泰·李光夏·玄道行·姜寶得·金景烈·金麗喆·任成雲·玄德範·宋益輔·康成允·金光寶·金光三·李善集等二十四人,無緣不呈,直赴會試人二百三十人內,八十二人已爲應試,所授帖文,收聚爻周,江原監營馬兵全東玉·崔之默,忠淸兵營馬兵金致鍈,監營選武軍官朴進瑾,黃海兵營武學李枝守等五人,俱以身病,不爲應試,依法典勿施,所授帖文,收聚爻周,慶尙左兵營馬兵朴莫大,該帥臣,以無乎狀聞,南兵營武學金日祥·崔得蕃,狀聞中落漏,濟州閑良宋永武·文士彦·金義良·申英倫·梁仲良,洪範榮·林奉得·康天賚·高益祿·皇甫泉·李東曄·韓尙智·安宗珍·玄琦·安敦行·高貴得·韓良·金永甲·金益範·申孟倫·金以煥·高富永·金景元·文壽福·金廷瑞·李鎭弘·張南用·權時中·秦國寶·金鉉重·金成孫·佐孝現·趙光好·金聲玉·申明秀·梁應孝·高仁祿·韓應泰·康周洽·姜潤赫·金載連·吳彦慶·金慶三·高鳳一·高贊集·鄭志顯·金胤喆·金光玉·宋日興·金亨鶴·金廷煥·安聖溫·李成才·秦光夏·康宗花·金尙弼·鄭運喬·梁國建·姜日太·宋以集·姜益佐·佐景孝·蔡仁奉·張廷用·高昌甲·姜才泰·金相宅·金光祿·金信慶·吳彦春·宋信永·康世綸·金案·姜大雲·高仁寶·金德順·李光龍·吳廷麟·高元大·李光悌·張錫元·金光弼·高日奉·金鶴信·金連夏·康智源·洪云世·朴秀震·高德連·高益峯·尹光銀·成才泰·文祥明·李慶信·李東普·文充寶·金鳴鐵·李顯祿·朴成民·張斗悅·高昌協·姜奉能·金宗煥·金斗七·宋信謙·金宗秀·洪範植·姜在寬·高尙岑·成大協·趙東福·金揚運·高運泰·高季元·成彦宗·李東煥·金商範·高相喆·夫載曄·李東圭·姜應瑞·梁士彦·李春完·夫夢彦·具念祖·李春三·秦大有·金大鐘·韓國相·洪昌現·任愛鑑·丁若文,將仕郞金鐘仁,牙兵金光珍·金泰仁·金成祿,旗牌官文彦長,武學姜仁泰,防軍蔡成寬等一百三十九人,無緣不呈,竝與直赴殿試無緣不呈二十四人,而不赴委折,査問各該道帥臣後,稟處,武藝別監全大喆,不知去處,査問無處,今姑置之,京外直赴殿試人及會試人,每於科學時,應試應頉,區別狀聞後,憑考許赴,有故不赴者,啓稟陳試,自是定式,而今番庭試晴,濟州直赴人等,不爲區別狀聞,故只憑直赴帖文及公文,今已許赴矣,濟州雖是越海之地,直赴人上來應試,而狀聞則過殿試,今至多日,不爲登聞,揆以法意,極爲疎忽,該道臣及牧使,推考警責,卽爲狀聞之意,分付,何如?傳曰,允。
全羅監司金啓溫疏曰,伏以臣,曩蒙恩遞,旋許仍縻,其褫其仍,無非洪造,祗益感惶,遑恤情私,惟當夷險向前,隕結爲期,以爲一半分塵刹之報,而其奈驢技已窮,駑蹄易蹶,坐視五十州危急板蕩之形,而茫然如土木偶人,不知所以爲計,惟有明發繞壁,蚤夜憂遑而已。嗚呼,湖南一路,非所謂我國之外度支者耶。國家一年之財賦經用,太半責辦於湖南,而湖南之所以爲湖南者,亦以其有沿海諸邑也,其地宜五穀桑麻,其民多布帛魚鹽,以之爲上奉之需,以之爲俯育之資,安生樂業,厥惟久矣,而一自己庚以後,破弊殘敗,不絶如縷,去年不如往年,今年又不如去年,而昨年振古之劫運,又是湖民之陽九百六,摧揠之剝削之,遂至於朝夕不可支。噫,有沿邑則湖南可以得全,無沿邑則湖南亦隨以不存,而經用所出,遂將無所依賴,是其關係至重,有不可以立視不捄,而况臣,身任斯責,目擊玆境,亦安敢不爲沿民一達實狀,以冀朝廷之俯燭乎?臣請先言其目下破弊之形與夫受弊之源,而次及於捄弊之方焉。臣之受命南下,在於昨夏,而自昨夏以前,湖沿之不成邑樣,有口皆傳,固已飫聞,及臣莅任之初,時則大旱三朔,大無斯判,鎭日入耳之說,無非沿民流散之報,行路見者,皆云日千百計,是其未秋之前,散而之四者,必不知爲幾屢萬矣,亡者旣如此矣。而其存十一於千百者,雖出無所之,姑守閭井,而其死於饑饉者,爲幾何,死於疾疫者爲幾何?大同之災,雖曰無邑不然,偏歉之處,理應比他倍加,今此沿邑,七年之內,幾皆年年入於分等之尤甚處,則偏歉如此,死亡尤安得不較多乎?臣之昨秋行部也,已見其頹垣破壁,到處蕭條,有屋無主,煙火多絶,而至于今秋,試識其處,停車諦視,則昔之破壁空屋,亦不可復見,而往往祗有荊棘蘆葦而已。夫所謂十室九空云者,所以甚言其散亡之多,而今之沿邑,則或百戶而留其二三,或五六十戶而存其三四,甚至有全一面不滿十戶者,則是奚但九空而止乎?惟此二三戶三四戶,不滿十戶者,不可以應百戶五六十戶及全一面之役,則計亦朝暮且亡矣。然此亦直以沿路所聞見言之耳,試令列邑細括,全一境戶口,較看於昨年,則昨年千戶之邑,幸而爲五六百,不幸者三四百而止,邑邑分數,大抵皆然,而又括軍伍逃故之數,則元案之千數者,幸則存其半,不幸則亡其三停之二,又以所亡之軍伍,較之於見在之戶口,則雖盡括班民,悉汰私募,直行戶布口錢之法,猶且半不及焉,軍伍如此,凡百傜役,何獨不然,是將何以爲邑而能應布縷麻絲粟米之征乎?天之降災,未必偏甚於沿邑,且沿邑,古以樂土名,而一朝破敗,至於此極,是必有其故矣。臣於是,反復詢咨,細問疾苦,而乃得其受弊之源焉,誠無異乎沿邑之偏甚,而若夫姑且任之,以冀僥倖蘇腥,則從今以往,沿邑將無降康之年,沿民永無可聚之日,而非徒無可聚,聚者亦必不能斯須居者,何也?臣嘗聞沿邊十數邑,廢田甚多,其永無形體,當入舊陳者,在在皆然,而己庚以前,則民物殷盛,戶口蕃殖,群居箕斂,不滿把束,以此應稅,猶可安居,及夫己庚以後,則陳田姑舍,沃土多荒,戶口之虧縮,不翅其前,而力不能應科外之冤徵,始於庚午之秋,因道臣疏請,雖減當年之三千餘結,而此特當年之紓力耳。其時道臣之意,亦必曰沿邑,亦必無年年荐歉理,姑紓今年民力,則明年自當漸次開墾,不復有冤徵之慮也云爾,誰知伊後七年之間,年年荐歉,不但舊陳之未墾,兼且新結之益縮,輾轉至於斯境也。今就陳田之所多處,而試加審察,則如羅州之侍郞等五面,靈光之弘農等八面,務安之進禮等四面,陳田以外,無非沃野,而己庚民散之後,怯於斯稅,不敢復聚,存者亦且歲亡其二三,而所謂沃野,隨之以日益蓁蕪,及經昨年,則幾乎空其地而全荒,其餘七八邑,大抵皆此類也。今雖日賞而募其入,日撻而求其居,許多樂土,誰肯擔此虛結,居於斯耕於斯乎?此數邑之數面者,雖至五年十年,擧水田旱田,皆必如彼之全荒,而永爲有土無主之地矣,擧此數面,餘可推類,而又況此數面者,旣已無人,則勢將移其稅於他面,而他面之人,不能支,又將如此數面矣。此面如此,彼面又如此,則天雖欲穰穰降康,其於有邑而無民,有土而無主,何哉?己庚以後,軍伍之尙未簽代者,殆無邑不然,以全州而尙爲千數,則他邑亦必稱是,其未簽代者,皆隣族之所當也,而至于昨年,則太半死者,皆軍民也。蓋以連歲綿歉,人無衣褐,波波咜咜,不勝饑寒之中,番布徵督,每在深冬,不勝困苦,棄家逃生,遂至於塡于溝壑者,項背相望,而其僅保室家者,又不免爲春夏疾疫之所札瘥,此固一道通患,而沿邑爲尤甚,今欲査括閑丁,充其闕額,則雖按全一邑戶口,竝取三班儒鄕而悉充之,猶且不能當焉,是將一戶而當十戶之役,一人兼百人之事,是一戶一人,其何以當十戶役百人事耶?明知其不可當,而雖欲不如是,亦不可得者,以其無奈何故也,如是而欲望民之餘存,亦難矣。雖然,卽今沿民之尙有餘存者,非眞安土然也,其心則皆將荷擔而納履,不欲一日處也,而特以簽糴之催督,姑不至於燃眉,在野之若干禾穀,尙未及收穫,故姑且徘徊前郤,不能遽去耳,一朝郊野盡淸,禾穀盡收之後,排戶勒配,簽糴竝興,則其將相率而鳥獸散矣,此乃必至之勢,必然之理,不待智者後可知,而守土之臣,環視而莫之救者也。噫,其急矣,至若漁稅之橫斂也,還穀之積逋也,戶役之替擔也,凡其有名無主,當徵於隣族者,何止一事,而方之於上所謂廢田虛伍,則猶是坳堂芥舟耳。正供之當出於土者,孰敢議到於蠲蕩,經用之當納于公者,又孰敢議到於闊狹,而由是不敢議到也。故民日益散,野日益荒,諸道之均登,而本道則每不過爲穴農,他邑之稍可,而沿邑則常不免於歉年,今則存亡去留之幾,直不容髮,而只在此時月之間耳,是尙可以伈伈泄泄,諉之於不敢議到,而恬然立視之乎。惟此陳田之散在沿邑者,未經檢踏,雖莫祥其實數之幾何,而計應不多於庚午査減三四千結之數,今若另行檢覈,得其實數,縱不可永許蠲停,姑限五年,許其減稅,仍令各該邑倅,募民入居於陳田最多之面里,則本是沃土,必當聞風爭入,多還故居,於是乎先自水田之湮蕪者,復理舊業,各田其田,然後以其餘力,俾墾陳田,始墾之初,則依式減稅,旣墾之後,則漸次還實,考其勸墾之勤慢,論其守宰之黜陟,則不出六七年,民可以復聚,地可以復闢,而雖以國計言之,爲此些少陳土,竝失許多沃土,陳田則永責虛稅,沃土則日減實結者,是將爲爲國計者乎。姑減此些少陳田於目前,俾墾其許多沃土於來後,實結漸增,而竟使虛稅,盡入於實結,則是將爲不爲國計者乎。今年則猶有餘民,故沿邑災結,尙在折半三分二之間,而若過今年,虛稅如舊,則其人盡亡,其地盡空,明年之陳結,又豈但今年而止乎?利害得失,於斯可判,藉曰田政無給災之規,綿田給災,本是常法,而獨湖南無此例,綿田之白徵,亦已久矣。今雖咸此若干陳田,特不過他道俵給綿災之例耳,且況非常之年,當用非常之恩澤,而沿民聚散,沿民存亡,迫在於呼吸之頃,烏可以常例論乎?至於故伍之數,亦未及邑邑悉査,明其實數,而簽代於當年,責布於當年,奚但曰行不得乎哉?見在之餘民,行且必散而後已者,如上所陳,毫無過實,而是則不但沿邑爲然而已也。如山邑之雲峯,野邑之長城·綾州,皆較戶較丁,不能以當其半者也。此等之處,竝與沿邑,精査實覈,得其實數,京案付之指徵無處者,今年則特許三分減布,而簽代之道,限以三年,今年使塡其三分之一,明年又塡其一分,而明年則又減其三分一之布,又明年則始許其悉塡而悉捧,然後非但流民之或可還集,抑亦居者之不甚渙散,而若其三分一之猶不可塡代於今年者,與夫鄕案,付之收布於道內者,向來賑餘穀之劃下,實出特恩,以此取耗,庶可措處,若蕩此數,則其所執摠,設令精之又精,各衙門所失或應,俱在千數千之間,當此經費匱竭之日,豈不誠萬萬難行,而湖民之安危,係此一着,以此所失,較彼所得,大小輕重,抑將何如?夫燒渰蕩布,本是恒有之典,假令今年湖邑,有十數邑燒渰死者,則朝家必不以數多之故,靳其蕩布也,然則燒渰死,與饑癘死,其爲不得其死,一也,豈宜拘於多少,不施一視之澤,而且責之於而隣而族,使無隣無族而後已乎。且況隣族之亦無奈何者,處處同然,欲大更張而更張沒策,欲大變通而變通無術,只將見其無邑無民而乃已,是尙又暇論於小小得失,而不思所以亟救之乎。凡此兩條,一則公稅之惟正也,一則軍需之至重也。藩臣事體,義不敢仰請弛張,而沿民事勢,臣旣目見,旣在其職,不容不一言,旣言其實狀,則不得不竝及於受弊之故捄弊之方,罪戾之及,非不可畏,謗議之來,非不可懲,而臣若不言,誰爲沿民言者,且今年沿邑農形,多災少實,而徒冒八域均豐之虛名,閭巷歌謠,至有豐不如歉,當不如貧,生不如死之諺,則愁苦怨詛,於此可見,而催科之繁,將且竝興,土崩瓦解,只在眼前,失今不救,將不知其稅駕之所矣。伏乞聖明,下臣此疏於廟堂,劃下卽稟,如得採施,則湖以南孑遺之民,得蒙生死骨肉之澤,而我國家祈天永命之休,亦將自今伊始矣。臣無任云云。答曰,省疏具悉。疏辭,令廟堂稟處。
上在昌德宮。停常參·經筵。
開東,有霧氣。
鄭文始,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
鄭文始啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調持陽劑來待矣。傳曰,封入。
李志淵啓曰,右承旨李龍秀,今日不爲仕進,卽爲牌招,何如?傳曰,許遞。前望單子入之,待下批牌招察任。
承旨前望單子入之,洪遇燮落點。
李志淵啓曰,新除授右承旨洪遇變,時在京畿楊州地,斯速乘馹上來事,下諭,何如?傳曰,許遞。前望單子入之,待下批牌招察任。
承旨前望單子入之,朴宗薰落點。
李志淵啓曰,卽者,戶曹郞廳來言,冬至使行歲幣物種,今當看品封裹,而判書未差,次堂例不得擧行云,判書有闕之代,政官牌招,開改差出,待下批牌招,以爲擧行之地,何如?傳曰,判書仍任,看品封裹,次堂擧行。
尹棨烈改差,代以張敎根爲假注書。
張敎根有頉,代以柳幼麟爲假注書。
柳幼麟有頉,代以鄭煥義爲假注書。
洪龜燮有頉,代以邊景俊爲事變假注書。
邊景俊有頉,代以李衡柱爲事變假注書。
以副應敎金箕殷,校理趙琮鎭,副修撰朴綺壽牌不進罷職傳旨,傳于朴宗薰曰,只推。
鄭文始啓曰,行大司憲趙德潤牌不進,執義崔時淳,掌令金鍾文·李奎鎭,持平任俊常·尹東壽在外,監察茶時之意,敢啓。傳曰,知道。
兵曹口傳政事,護軍單李龍秀。
以京畿監司金魯敬狀啓,陰竹縣民家失火事,傳于李志淵曰,聞甚矜惻,元恤典外,別加顧助事,分付。
鄭文始,以備邊司言啓曰,冬至兼謝恩使,拜表期日不遠,正使洪義浩,依例判中樞府事單付,口傳下批之意,分付該曹,何如?傳曰,允。
兵曹口傳政事,判中樞府事洪義浩。
鄭文始,以義禁府言啓曰,全羅監司金啓溫狀啓內,礪山前府使金鎭恒所犯罪狀,令攸司稟處事,啓下矣。金鎭恒下去忠淸道忠州地云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
夜自一更至四更,月暈。
鄭文始啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓致應啓曰,藥房提調·副提調,持湯劑來待矣。傳曰,封入。
朴宗薰啓曰,臣宗薰依定式,進詣香室,奉審香祝樻·祝板袱子,則精潔之意,敢啓。傳曰,知道。
傳于朴宗薰曰,禮房承旨,馳詣宗廟·景慕宮,奉審摘奸以來。
傳于朴宗薰曰,捧納承旨,從重推考。
朴宗薰啓曰,假注書李憲兢,身病猝重,勢難察任,今古改差,何如?傳曰,允。
李憲兢改差,代以洪學淵爲假注書。
朴宗薰,以弘文館言啓曰,本館下番闕直,事甚未安,校理洪命周,副校理朴孝成·金鎭,修撰洪羲弼,副修撰李儒象在外,修撰李鶴秀內閣直,副應敎金箕殷,校理趙琮鎭,副修撰朴綺壽,旣有只推之命,竝卽牌招,以爲推移入直之地,何如?傳曰,允。
以副應敎金箕殷,敎理趙琮鎭,副修撰朴綺壽牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,事甚未安,副應敎金箕殷,校理趙琮鎭,副修撰朴綺壽,旣有只推之命,竝更牌招,以爲推移入直之地,何如?傳曰,允。
朴宗薰啓曰,卽者,司譯院官員來言,譯科初試,明日當爲開場,而提調朴崙壽有身病,不得進參云,卽爲牌招,提調李好敏,以觀象監提調,該監科試進,無以設行云,何以爲之?敢稟。傳曰,竝許遞,前望單子入之,待下批牌招察任。
司譯提調前望單子八之。趙萬元·李文會,落點。
鄭文始啓曰,行大司憲趙德潤牌不進,執義崔時淳,掌令金鍾文·李奎鎭,持平任俊常·尹東壽在外,監察茶時之意,敢啓。傳曰,知道。
以正言李魯新牌不進罷職傳旨,傳于鄭文始曰,只推。
朴宗薰,以吏曹言啓曰,今此宗廟望祭大祝李羲肇有頉,代前正言兪應煥,改付標以入,而時無職名,令該曹,口傳付軍職,何如?傳曰,允。
兵曹口傳政事,副司果單兪應煥。
朴宗薰,以奎章閣言啓曰,明日,卽書香閣冬孟朔大奉審日次,時原任閣臣,依節目,進詣擧行之意,敢啓。傳曰,知道。
鄭文始,以都摠府言啓曰,副摠管張鉉宅,以摠戎中軍,本營諸將官,射會監試事,南別營晝仕出去之意,敢啓。傳曰,知道。
鄭文始,以卿營廳言啓曰,本廳字內興仁門北邊第三城廊近處體城三間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
藥房提調金履陽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
李志淵啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆,俱有身病,不得來會云矣,敢啓。傳曰,知道。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房提調·副提調,持湯劑來待矣。傳曰,封入。
注書朴齊明受由,代以金逸淵爲假注書。
以副應敎金箕殷牌不進罷職傳旨,傳于朴宗薰曰,只推。
以校理趙琮鎭,副修撰朴綺壽再牌不進罷職傳旨,傳于朴宗薰曰,只推。
朴宗薰啓曰,應敎趙民和受由在外,校理洪命周,副校理朴孝成·金鎭,修撰洪羲弼,副修撰李儒象在外,修撰李鶴秀內閣進,玉堂上下番俱空,已至經宿,事甚未安,副應敎金箕殷,校理趙琮鎭,副修撰朴綺壽,旣有只推之命,竝卽牌招,以爲推移入直之地,何如?傳曰,允。
又啓曰,卽者,典醫監官員來言,醫科初試,當爲設行,而提調鄭尙愚,奉命在外,惠民署提調朴宗來有身病,趙萬元,以司譯院提調,譯科進,無以備員開場云,惠民署提調朴宗來,卽爲牌招,何如?傳曰,允。
李志淵啓曰,行大司憲趙德潤牌不進,執義崔時淳,掌令金鍾文·李奎鎭,持平任俊常,尹東壽在外,監察茶時之意,敢啓。傳曰,知道。
以正言李魯新牌不進罷職傳旨,傳于李志淵曰,只推。
以忠淸監司洪奭周狀啓,堤川縣監曺學振,以其身病,連呈辭狀,不得已罷黜事,傳于朴宗薰曰,令該曹,口傳差出,催促下送。
吏曹口傳政事,以李道在爲提川縣監。
朴宗薰,以奎章閣言啓曰,今日,卽奉謨堂·書香閣,冬孟朔大奉審日次,而日氣陰濕,不得擧行,依定式當朔內擇日擧行之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
李志淵,以備邊司言啓曰,卽見戶曹所報,則以爲,本曹今年米邊太縮,目下料祿,無以排比,依顯廟辛丑辛亥,英廟癸丑已例,自今朔,百官頒祿,軍兵放料,各樣散料,別貿貢價,竝以小米交給,軍監散料中元受小米之代受大米者,亦依當初磨鍊,還以小米上下之意,啓稟分付爲辭矣。大農經用,轉益匱乏,目下調支,無以排比,至有此小米交給之請,言念國計,誠極哀痛,旣無從他拮据之路,且有兩朝已行之例,依所報頒祿放料貢價,竝自今朔,以小米交給,軍監散料之代受大米者,還以小米上下之意,一體分付,何如?傳曰,允。
又以備邊司言啓曰,卽見廣州留守趙尙鎭災實狀啓,則以爲,己巳以後,各年舊還,一竝仍停,昨年未捧條三分一,以本色收捧,三分一,以相當穀,準折代捧,三分一,特許仍停,丙寅分等條,癸酉排年條,乃是校吏卒隷所負者,而昨年未捧及今年新還,旣已竝督,則今年排年條,勢將退年,而新舊災合爲三百三十結十一負九束,地部劃下十五結外,不足災三百十五結零,特計加劃事,竝請令廟堂,稟旨分付矣。今年畿農,最遜於諸道,而畿農之中,廣州則殆有甚焉。擧一境論之,歉處多而豐處少矣,今此報災,可謂精約,事目災劃下十五結外,不足災三百十五結零,依所請特爲加劃,己巳以後,各年舊還,以今民力,勢難督捧,竝許仍停,昨年未捧條,折半以本色收捧,折半以相當穀,準折代捧,丙寅分等條及癸酉排年條,亦爲依所請退限,何如?傳曰,允。
又以備邊司言啓曰,卽見水原留守徐榮輔災實狀啓,則以爲,今年未移與初不落種災,合爲一千八十四結十二負二束,地部劃下三十八結外,不足災一千四十六結十二負二束,特許加劃,丁卯戊辰己巳停退各穀,竝爲仍停,己巳仍未捧及甲戌停退各穀,限三分二仍停,甲戌仍未捧準數捧上還租中五百石,以木麥代捧,推奴徵債,限明秋防塞事,竝請令廟堂,稟旨分付矣。本府以濱海鹹鹵之地,自來善歉,而饑饉之餘,仍之以疫癘,耕播鋤耘,又未免失時,此所以災摠之過多,而擧一境論之,要之爲少康之年,今此千餘結加請,有欠精約,事目災外八百結,特爲加劃,使之以此均俵,至若新舊還餉之一時竝督,以今民力,果是行不得之政,丁卯戊辰己巳停退各穀,依所請仍停,己巳仍未捧,有異停退,甲戌停退條,便同新還,竝折半仍停,五百石還租之以木麥代捧,推奴徵債之限明秋防塞,竝爲許施,何如?傳曰,允。
又以備邊司言啓曰,卽見平安監司李相璜災實分等狀啓,則尤甚名色,不爲擧論,平壤等二十八邑,置之稍實,定原等十四邑,置之之次,仍以爲後錄諸條,竝請令廟堂,稟旨分付矣。今年關西穡事,經旱經澇,而災損甚淺,早霜早雹,而桑楡有收,南北雖有優劣,沿夾擧皆登熟,此是大有之年,而爲諸路之最矣。道臣之二等分劑,必有斟量,依此許施,其一,事目災外無主全陳及反川災,二千三百五十七結四十九負七束,特許加劃,各邑所捧雜費,一切蠲減事也,本道辛壬經亂之後,不行比摠之法,乃有請災之擧,朝家特軫瘡痍之未蘇,陳荒之未闢,輒皆準許,而至若今年請災之數,較諸今年秋事之成,雖似過多,其在懷保之政,不可無闊狹,事目外加請災二千三百五十七結零,特爲準劃,各邑所捧雜費,竝依昨年例許減。其一,各邑鎭所付帳外火田,今年亦多未闢,各衙門會錄及各鎭堡罷斂給代條,依昨年例,特許三分一權減,而給代不足條,以各鎭間年儲留條,從便區劃事也,火田稅之三分一權減,給代條之從便區劃,依近例許施。其一,平田山田之還,加起加執,今年亦許停免事也,平田山田之還,加起加執,亦許停免。其一,各年未捧還穀都數,恰爲十萬石,就其中四分一停捧,稍實邑則辛未停退中,四分一,亦令收捧,而辛壬兩年未捧中,流亡條,姑爲仍停事也,還穀之各年未捧,多至十萬石,値此少康之年,不可一向停捧,竝與稍實邑辛未停退條,依道啓,分數收捧,至於辛壬未捧中,流亡條,依所請仍停。其一,平壤城所屬邑城餉元摠中,應留條輸納城倉,當分條捧留平倉事也。其一,本道所在各宮房各衙門,及奎章閣屯田畓,依近例,從實收稅事也。其一,丙子式團束草案,退明春修正,正案退明秋磨勘事也。城餉之兩處分捧,屯土之從實收稅,團束草案之退明春修正,正案之退明秋磨勘,竝爲依施,何如?傳曰,允。
又以備邊司言啓曰,頃因全羅監司金啓溫狀請,軍布代錢事,年分時更報之意,覆啓行會矣,卽見道臣所報,則以爲,今年綿農,無論早結晩結,盡成赤地,訓局砲保布,特爲錢木參半,兵曹各營各司保布,竝純錢代捧,而無論本色與代錢,一竝限歲前寬限爲辭矣。年分前再報申請,可見民情之切急,各營各司保布,竝折半代錢,至於訓局砲保,事體自別,只令尤甚邑三分一代錢,而係是莫重經用,限歲前次次收納,俾無延拖之意,嚴飭分付,何如?傳曰,允。
又以備邊司言啓曰,卽見全羅監司金啓溫分等狀啓,則雲峯等十九邑鎭,置之尤甚,長水等二十五邑鎭,置之之次,茂朱等十邑,置之稍實,後錄諸條,竝請令廟堂,稟旨分付矣。今年穡事,若就其成熟處論之,則己巳以後,初有之樂歲也,若就其陳荒處言之,則反有甚於己巳,道啓中,四不足之說,誠非過語,今此三等分定,必當以陳荒之多寡,較彼成熟之淺深,十分裁量而然,依所請施行。其一,各年舊還,三等邑仍停,昨年停退條,尤甚邑全數,之次邑三分二仍停,之次全州·和順昨年停退條仍停,尤甚羅州·扶安,昨年未捧條折半仍停,海南·長興·寶城等邑,辛未未捧條,興德·高敞等邑,反逋當捧條,限明秋停退事也。本道民情事勢,有難新舊竝督,三等邑各年舊還,許令仍停,昨年停退條,與舊還有異,尤甚邑三分一,之次邑四分一仍停,全州·和順昨年未捧條,旣令準捧,停退條,則依所請仍停,羅州·扶安,昨年未捧條,無異新還,折半以本色準捧,折半以相當穀準折代捧,海南·長興·寶城等邑,辛未未捧條,與興德·高敞等邑,反逋當捧條,限明秋亭退之請,亦出於爲災民紓力之意,依所請許施。其一,山城軍餉,道里稍遠處,捧留邑倉事也,城餉雖有所重,窮民遠輸之弊,不可不念,依所請許施。其一,軍兵歲抄,未及代定者,以各其邑官匠保,推移代充,京司磨勘,亦令退限事也。其一,拯劣米太,待明秋退捧,沿邑所在己巳停退軍布,限明秋仍停事也。其一,京外所納箭竹,依近例許減,沿海各鎭各衙門所納,加時木·槍柄木,昨年停退條,竝爲蕩減事也。其一,尤甚之次邑,勿定配所,推奴徵債,亦爲防塞事也,軍兵歲抄京司磨勘及拯劣米太,收捧退限,己巳軍布未捧條仍停,京外箭竹·加時木·槍柄木,竝三分二許減,推徵防塞事,亦爲許施,而勿定配所,只令尤甚邑施行,何如?傳曰,允。
又以備邊司言啓曰,卽見江原監司李廷奎災實分等狀啓,則尤甚名色,不爲擧論,伊川等十四邑,置之之次,江陵等十二邑,置之稍實,仍以爲事目災九十七結外,不足災一百七十四結二十二負四束,特許準劃,後錄諸條,請令廟堂,稟旨分付矣。今年本道穡事,東勝於西,峽遜於野,早種晩移,成就各異,此疆彼界,穰歉相錯,則不可謂之純豐,而亦足爲少康之年,道臣分等,必有斟量,依此施行,所請災結,亦頗精約,事目災外一百七十四結,依所請許劃。其一,伊川等六邑,辛壬停退未捧及絶戶停退各穀,杆城等九邑癸酉停退條,竝分數捧納事也,各邑舊還停退未捧條,道臣固當參量民情事勢,可捧則請捧,可停則請停,而今此待廟堂行會云者,已違格例,又於結語,只請分數捧納,而無所區別,外邑事情,自朝家,其何以遙度,而指一行會乎?道臣推考,仍令酌量其分數多少,卽速馳啓,以爲覆奏施行之地。其一,伊川等四邑,辛壬停退軍布錢,及絶戶身布錢,高城等八邑癸酉停退,昨年仍停軍布錢,竝限折半仍停事也,各邑軍身布錢停退條,竝依所請折半仍停。其一,各軍門各衙門各宮房,有土免稅,從實收稅,毋或濫捧之意,捧甘嚴飭事也,各軍門各衙門各宮房,有土免稅,以從實執卜,毋或濫徵之意,發甘嚴飭。其一,推奴徵債防塞事也,推徵防塞,依請許施,何如?傳曰,允。
又以備邊司言啓曰,卽見黃海監司李勉昇災實分等狀啓,則延安等三邑,置之尤甚,平山等九邑,置之之次,信川等十一邑,置之稍實,仍以爲地部劃下災六百三十八結外,不足畓災六千二百二十結二十負五束,綿田災一千八十九結十八負三束,特許準劃,後錄諸條,竝請令廟堂,稟旨分付矣。今年海西穡事,勿論沿峽,擧皆登熟,可謂樂歲,而惟以流亡居多,民力不贍,耕播失時,膏沃成陳,且彼延·白等五六邑,乃是一道中最甚者也,道臣分等,必有斟量,依此施行,而第所請災結,太涉過多,蓋癸酉,則纔經西亂,人民之渙散,田土之陳荒,必有甚於今年,而所劃之災,不過四千結,昨年則諸路均歉,而本道稍豐,故所劃之災,又不過三千結,至於今年,則經亂已過數年,豐熟勝於昨年,而請災則較之兩年,更加三四千結,實無以依此準施,事目災六百三十八結外,畓災二千八百六十二結,綿田災七百結,特爲加劃。其一,辛未壬申癸酉停退還餉,尤甚邑全數,之次邑折半,稍實邑三分一,仍停事也,辛未壬申停退條,依道啓分數仍停,癸西條,尤甚邑折半,之次邑三分一停退,稍實邑勿論。其一,無論三等邑,訓局砲保布,限折半代錢,各軍門各衙門軍保布及江都所送選武布,竝純錢代納事也,綿農洊歉,民情切悶,訓局保布,只令尤甚邑三分一代錢,各衙門各軍門保布,無論三等邑,竝折半代錢,江都選武布,依近例,以純錢收送。其一,延安癸亥甲子舊還,及軍錢米布,竝仍停,辛未以來各樣應捧,當年應捧訓局及各軍門各衙門軍錢米布,限折半退明秋,其餘折半,竝以代錢,次次捧納,今式年各樣改都案及戶籍磨勘,亦許退明秋擧行事也,延安一邑,連年災荒,宜施別般軫恤之政,癸甲舊還及軍錢米布,竝許仍停,辛未以來,各軍門各衙門軍錢米布之應捧者,依所請,折半則以詳定式代錢捧納,而係是各該衙門支放之需,不可一任其遷就,使之限歲前輸納,折半則依所請,退限於明秋,各樣改都案及戶籍磨勘,亦爲退限於明秋。其一,延安·白川·海州所納訓局及各軍門各衙門保米太,每名代錢二兩,均廳免稅米太,以詳定價代捧事也,各軍門各衙門訓局保米太及均廳免稅,依詳定例,折半代錢收納。其一,金川所在大興山城餉穀,當捧中,折半輸納山倉,折半捧留本郡事也,餉穀之捧留平倉,有非重城餉之意,固當盡輸山倉,而民力之困瘁,不可不念,依所請施行。其一,各宮房各司火稅,依已例,令各該邑,從實執卜事也,各樣火稅,依近例,許令該邑,從實執卜,俾無白徵之弊。其一,牙兵入防,依近例停止事也。其一,尤甚邑,限明秋,勿定配所事也。其一,推奴徵債,限明秋防塞事也,入防停止,尤甚邑勿定配所,推徵防塞,竝依施,何如?傳曰,允。
又以義禁府言啓曰,平安道放未放修啓丹子中,本府所管流三千里定配罪人,仍秩安北姜致浩名下,放字書下矣。姜致浩放送事,分付該道道臣之意,敢啓。傳曰,知道。
乙亥十月十五日辰時,上御大造殿。藥房入診入侍時,提調金履陽,副提調韓致應,記事官朴齊明,記注官李昌瑞,別兼春秋金道喜,檢校直閣徐俊輔,以次進伏,醫官吳千根·秦東秀·卞之錞·洪旭浩·劉賢基,進伏楹外訖。履陽曰,日候陰冷,聖體,若何?上曰,一樣矣。履陽曰,寢睡·承刺之節,何如?上曰,一樣矣。履陽曰,王大妃殿氣候,何如?上曰,一樣矣。履陽曰,惠慶宮氣候,何如?上曰,一樣矣。履陽曰,嘉順宮氣候,何如?上曰,一樣矣。命醫官入診,旭浩·千根·東秀,以次入診訖。退伏奏曰,脈度左右三部調均矣。上曰,大臣何不入來乎?履陽曰,領相受由在外,左相足疾尙未差效,不得入來矣。履陽曰,湯劑進御,今已日久,連爲善下乎?上曰,善下矣。履陽曰,湯劑進御之時,無或差晩乎?上曰,不晩矣。仍命退,諸臣以次退出。
上在昌德宮。停常參·經筵。
開東,灑雪。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
朴宗薰啓曰,同副承旨洪起燮,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金相休落點。
韓耆裕啓曰,行大司憲趙德潤牌不進,執義崔時淳,掌令金鍾文·李奎鎭,持平任俊常·尹東壽在外,監察茶時之意,敢啓。傳曰,竝許遞,前望單子入之,待下批牌招察任。
韓耆裕啓曰,大可憲·執義·掌令二員·持平二員未差,監察茶時之意,敢啓。傳曰,知道。
臺諫前望單子入之,大司憲金履喬,執義朴孝成,掌令李國標·車敬鎭,持平金用默·金載一落點。
以校理趙琮鎭牌不進罷職傳旨,傳于朴宗薰曰,只推。
以副應敎金箕殷再牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,已至多日,事甚未安,副應敎金箕殷,校理趙琮鎭,旣有只推之命,竝卽牌招入直,何如?傳曰,允。
傳于朴宗薰曰,左副承旨及在外承旨,竝許遞,前望單子入之,待下批牌招察任。
承旨前望單子入之,李愚在·韓耆裕,落點。
以江原監司李廷奎狀啓,金城縣民家失火事,傳于朴宗薰曰,聞甚矜惻,元恤典外,別加顧助事,分付。
傳于朴宗薰曰,政官牌招開政。
朴宗薰啓曰,吏曹判書李肇源,參判趙萬元牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
以正言李魯新牌不進罷職傳旨,傳于韓耆裕曰,只推。
以副應敎金箕殷,校理趙琮鎭牌不進罷職傳旨,傳于朴宗薰曰,只推。
韓耆裕,以都摠府言啓曰,今日入直內三廳武兼·禁軍及軍兵等,當爲中日習射技放,而兩勢如此,不得設行之意,敢啓。傳曰,知道。
又以備邊司言啓曰,卽見東萊府使洪秀晩狀啓,則以爲,我國人之漂入馬島者,若無渰死屍身,則領來差倭,不爲許接,卽辛酉更約條,而今此與陽·熊川漂民,果無屍身,而差倭出來,故嚴辭退斥,而謂遵前例,終不還歸。蓋其辛酉新式,雖有姑爲許接,更擧約條之語,而伊時旣不捧約條,則今於年久之後,彼人之只知從前許接之已例,未諳辛酉更約之關辭,揆以事理,容或無怪。故更定約條,今始捧出,此後則可使依約遵行,但今番旣在更成約條之前,事當許接,而不敢擅便,令廟堂稟旨,分付矣。差倭之循例出來,旣在約條未成之前,則雖有辛酉新式,勢難一向嚴斥。今番則使之依例許接,而辛酉之只以言喩,不捧約條,萬萬疎忽,其在重邊情之道,不可無警。當該府使,捧現告從重推考,此後則一遵更定約條,勿復許接之意,嚴加申飭,何如?傳曰,允。
又以禁衛營言啓曰,本營哨官張仁汲,啓下多日,稱病不現,爲先汰去之意,敢啓。傳曰,知道。
上在昌德宮。停常參·經筵。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
朴宗薰啓曰,來二十一日,輪對日次矣,敢稟。傳曰,當次人受點,後日次待令。
鄭文始啓曰,來二十一日,朝參日次矣,敢稟。傳曰,停。
朴宗薰啓曰,藥房提調持湯劑來待矣。傳曰,封入。
又啓曰,玉堂上下番俱空,已至多日,事甚未安。副應敎金箕殷,校理趙琮鎭,旣有只推之命,竝更牌招,以爲入直之地,何如?傳曰,竝許遞,今日政差出。
又啓曰,玉堂上下番俱空,事甚未安,今日政新除授玉堂,竝待下批,牌招入直,何如?傳曰,允。
以持平金用默牌不進罷職傳旨,傳于韓耆裕曰,只推。
韓耆裕啓曰,持平金用默,旣有只推之命,一體牌招,何如?傳曰,允。
持平金用默啓曰,臣於臺閣之任,風裁則初不近似,情勢則自來難强。迺者柏府特除,忽下夢想之外,繼之以召牌荐降,臣感極收簪,義難俟屨,雖不得不冒沒出肅,以伸叩謝之忱,而第臣於本府,已經掌憲,揆以公格,在所當遞。以此情踪,其何敢一刻晏然於臺次乎?請命遞斥臣職。答曰,依啓。
以司諫院正言李魯新牌不進罷職傳旨,傳于韓耆裕曰,只推。
朴宗薰啓曰,卽者吏曹郞廳來言,堤川縣監李道在,兩司俱未署經云,除在外外,未肅拜人員,竝卽牌招,何如?傳曰,允。
又啓曰,吏曹判書李肇源,參判趙萬元再牌不進推考傳旨,今方捧入,而開政命下之後,連事違召,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李肇源,參判趙萬元牌不進推考傳旨,今方捧入,而開政命下,已至經宿,如是違牌,事甚未安,竝更牌招,何如?傳曰,允。
又啓曰,吏曹判書李肇源,參判趙萬元再牌不進推考傳旨,今方捧入,而開政命下,已至經宿,特敎申飭,又復截嚴,連事違召,無意承膺,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,吏曹判書李肇源,參判趙萬元三牌不進推考傳旨,今方捧入,而屢度飭敎之下,一向違召,無意承膺,事體誠極未安。所當更請牌招,而係是一日四牌,何以爲之?敢稟。傳曰,無端如是,萬萬未安,更爲嚴飭牌招,違牌,勿爲呼望。
有政。吏批,判書李肇源進,參判趙萬元雜科進,參議未差,同副承旨韓耆裕進。以金履載爲吏曹參議,李龜雲爲副應敎,李羲肇爲校理,趙秀仁爲持平,李友秀爲兼文學,朴宗慶爲工曹判書,權丕應爲戶曹參議,鄭觀綏爲工曹參議,沈象奎爲判義禁,李好敏爲同義禁,金永錫爲工曹正郞,兪漢純爲廣興守,高厚臣爲順陵直長,文祖說爲智陵直長,南履翼爲江原監司,鄭晩錫爲禮賓提調,戶曹判書鄭晩錫仍壬事承傳,訓鍊都監提調單鄭晩錫,承文正字單權,副正字單李源祚,贈吏參韓光迪贈吏判例兼,贈吏議韓世章贈吏參例兼,贈僕正韓宗範贈吏議,已上知事韓致應三代追贈,故同知尹昶贈吏參例兼,銓恩君工參尹行直考。再政。以宋應奎爲副校理,金㙆爲禮曹參判,李度明爲景慕宮令,朴晦壽爲濟用奉事,金命爀爲義陵奉事,知義禁單李好敏。
兵批,行判書南公轍進,參判申溆病,參議鄭景祚病,參知李基崇入直,右副承旨鄭文始進。以金會淵·洪旭浩爲同知,李惟秀·申綋爲宣傳官,權聖祜爲內禁將,金獜億·李德信·金敬文·金壽翊爲五衛將,南耆哲·韓吉謩爲忠壯將,元榘爲都摠經歷,權思奎爲訓鍊僉正,鄭緯爲判官,兪漢宰爲衛率,李驥秀·鄭基善爲文兼,李煥·成快碩爲武兼,尹喜弼·許榦爲宣傳官,鄭百興爲部將,李思秀爲白翎僉使,金相敏爲黃龍別將,李秉烈爲首陽別將,同知單洪弼運,僉知三單安策·金健柱·孫尙秀,訓鍊主簿單成建鎭,大護軍趙德潤,護軍權常愼·李志淵,副護軍李錫夏·洪遇燮·權丕應·朴宗珩·徐鼎輔·柳鼎養·徐長輔·洪起燮·呂東植·李厚在,副司直洪百儀·崔時淳·金鍾文·李奎鎭·金啓淵·尹東壽·金用默·任俊常·金箕殷·尹景鎭·趙經鎭·趙琮鎭,副司果李基栽·趙璟鎭·趙存卿·金魯哲·任文白,以上竝單付。再政。趙德潤爲知事,許澮爲訓鍊判官,金時懋爲主簿,同知單金壽翊,僉知三單權聖祜,金獜億·李德信。
韓耆裕啓曰,今日政新除授臺諫,一體牌招,以爲備員署經之地,何如?傳曰,允。
鄭文始,以備邊司言啓曰,卽見江原監司李廷奎狀啓,則枚擧金城縣令朴宗復牒呈,以爲本縣民家失火倉舍四十間,還穀五百三十九石零,民家四十一戶,俱爲燒燼,被燒穀則灰燼無餘·全數蕩減,倉舍則以常賑廳及備局句管穀中,量劃改建事,竝請令廟堂稟旨分付矣。倉舍燒燼,在前不一,燼餘穀三等分給,被燒穀全數蕩減,自是已然之例,而今此金城倉穀,卽是全數燒燼,則依已例,竝爲蕩減,倉舍改建,亦依今春寧越例,許施,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上,稱量綿品,亦爲看審後,仍爲監封,逢授於齎去禁軍處。沿路輸運及本道頒給等節,各別惕念事,措辭關飭之意,敢啓。傳曰,知道。
大司憲金履喬疏曰,伏以臣於月前,獲叨見職,猥陳情病之實狀,特蒙體諒之殊渥,得以安意調息,秪自含恩悚惕,迺者前望特除,復下於旬月之內,豈以臣之言議風稜,謂堪是職也?特賴我殿下哀矜臣之近日情踪,置眷念於拂拭,故致有此恩點之屢勤耳,臣誠感激,益無容措。第念臣本無技能,又無知識,雖不足與議於當世之事,然區區忠慮於今日者,惟在於朝象得寧靖,國論毋偏陂,爲目下彌縫維持之道,而豈意臣一主館選以來,乃與臣之所祈願者,一切相反,式至于今,葛藤層生。五六任用之銓官,因此而沮抑,十年委毗之大臣,藉是而撓撼,噫,其甚矣,豈爲當今爲國之急務,莫有先於此者而齗齗乃爾耶?臣實莫曉其故也。人心不如我心,本事之得失,固非臣之所宜重陳,而有事不如無事,致今之紛紜,抑使誰而任其咎哉?溯源究端,臣實罪首,在公法則合先譴何,論私義則只增恧縮。況臣情苦跡危之狀,前已畢陳無餘,雖在閒司漫職,猶且逡巡之不暇,顧此臺閣之長,風議之地,尤何敢爲一刻冒據之計也?玆敢復瀝衷懇,仰瀆崇嚴。伏乞天地父母,察其愚而哀其情,亟命遞改臣職,以卒生成之澤,仍治臣瀆擾之罪,以肅朝綱,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜四更五更,下雪。
惠慶宮進服加味異功散停止,加味六君子湯,自今日一貼式煎入事,榻前下敎。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以正言李魯新再牌不進罷職傳旨,傳于韓耆裕曰,只推。
韓耆裕啓曰,正言李魯新,旣有只推之命,一體牌招,何如?傳曰,允。
大司憲金履喬啓曰,臣自來人器之不稱,近日情踪之難安,實無承膺於見職之望,而一疏陳懇,未蒙遞解,連日違召,徒增逋慢,雖不得不怵畏義分,冒昧出肅。第臣於合啓中,有區區私義之不可進參者,從前引避,輒蒙體諒,在今處義,宜無異同,尤何可晏然於臺次乎?請命遞斥臣職。答曰,依啓。
朴宗薰啓曰,副應敎李龜雲,時在慶尙道禮安地,副校理宋應圭,時在忠淸道淸州地,金鎭,時在京畿廣州地,修撰洪羲弼,時在忠淸道天安地,經筵入番事緊,斯速乘馹上來事,下諭,何如?傳曰,允。
以校理李羲肇牌不進罷職傳旨,傳于朴宗薰曰,只推。
朴宗薰啓曰,守令署經事,命下矣。憲府則大司憲未差,執義朴孝成,掌令李國標·車敬鎭,持平金載一·趙秀仁在外,諫院則大司諫宋祥濂牌不進,司諫姜世綸,獻納李在璣,正言李履熙在外,李魯新傳旨未下,無以備員署經,何以爲之?敢稟。傳曰,更爲牌招,在外臺諫竝許遞,與未差之代,前望單子入之,待下批牌招察任。
臺諫前望單子入之,大司憲金羲淳,執義趙台榮,司諫李龜雲,掌令承膺祚李羲發,持平尹永輝·任俊常,獻納林處鎭,正言朴光錫落點。
以正言李魯新牌不進罷職傳旨,傳于韓耆裕曰,只推。
李愚在啓曰,卽者戶曹郞廳來言,頒祿放料,今朔爲始,以小米交給事,自廟堂草記,蒙允矣。祿料頒給,自有日限,不可不及今措處,而判書在外,次堂不得擧行云,何以爲之?敢稟。傳曰,令次堂擧行。
李愚在,以戶曹言啓曰,頒祿放料及別貿貢價,以小米文給,軍資監散料中,元受小米之代受大米者,還以小米上下事,自廟堂纔已草記,蒙允矣。今朔爲始,依此擧行,而元受大米之小米,交給數爻,參互已例,分等磨鍊,別單書入之意,敢啓。傳曰,知道。
鄭文始,以備邊司言啓曰,江原監司李廷奎,在任卒逝,依法典返柩時,擔軍題給事,分付所經各道,何如?傳曰,允。
形曹啓目粘連,慶尙道邪學罪人金時佑·安致龍·金宗漢·金若古排·高聖大·高聖云女時任·徐碩奉女性悅·金光福·金稀成·金興金·金長福等,篤信邪書,矢死靡悔,依例捧結案,金福守等,渠旣感化,施以次律,崔奉漢等,具已瘐斃,勿論,其餘諸囚,分輕重酌處,現捉邪書,收聚燒火之意,分付,何如?判付啓,依允。又啓目粘連,江原道邪學罪人金鋼伊,篤信訞言,口誦心悅,依例捧結案,金昌貴,觀於道啓,別以淺深合置惟輕之典,金允執等,別無濡染之跡,從輕重勘放,現捉邪書,卽爲燒火之意,分付,何如?判付啓,依允。又啓目粘連,黃州牧李仁乾獄事段,實因詞訂,皆無可據,則成獄償命,有非可論,蓋其因戲推擠,不虞刀子之在傍,偶觸仁乾之脚部,因是幸不幸,大明律過失殺條所論,實合此獄,上裁,何如?判付啓,議于大臣,稟處。又啓目粘連,豐川府吳起大獄事,五葉戶錢禍階,伊時醉呼姓名,麤憤遽激,致達之爭詰纔訖,起大之毒手轉加,當場舁歸,四日致殞,成獄償命,無容更議,另加嚴訊,期於得情,何如?判付啓,依允。又啓目粘連,開城府私鑄錢罪人韓文有·朴栻·金玉成·崔成大·朴春大,俱係一律,而守臣之親問也,諸囚所供,不爲列錄者,有違格例,該守臣推考,更令修啓後,稟處,何如?判付啓,依允。
上在昌德宮。停常參·經筵。
鄭文始,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
朴宗薰啓曰,判義禁沈象奎,工曹判書朴宗慶,知義禁李好敏,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。工曹參議鄭觀綏,除拜後過三日不爲出肅,事體所在,誠甚未安,從重推考,仍卽牌招察任,何如?傳曰,允。
朴宗薰啓曰,藥房提調持湯劑來待矣。傳曰,封入。
韓耆裕啓曰,行大司憲金羲淳牌不進,執義趙台榮,掌令承膺祚·李羲發,持平任俊常在外,尹永輝牌招啓辭未下,監察茶時之意,敢啓。傳曰,知道。
以正言李魯新再牌不進罷職傳旨,傳于韓耆裕曰,只推。
以持平尹永輝牌不進罷職傳旨,傳于韓耆裕曰,只推。
韓耆裕啓曰,持平尹永輝,正言李魯新,旣有只推之命,一體牌招,何如?傳曰,允。
以校理李羲肇牌不進罷職傳旨,傳于金相休曰,只推。
金相休啓曰,玉堂上下番俱空,事甚未安,校理李羲肇,旣有只推之命,更爲牌招入直,何如?傳曰,允。
以忠淸道放未放成冊,傳于韓耆裕曰,兪碩柱放。
鄭文始,以都摠府言啓曰,都摠管金蓍根,以刑曹判書,本曹生起,晝仕出去之意,敢啓。傳曰,知道。
又以備邊司言啓曰,卽見判敦寧李彦植上疏,則備陳內贍寺凋殘之狀,仍以爲嶺南慶州東海面有三封山,而山不宜松,徒害民邑,請罷之論,前後非一,特依梁山·蔚山等邑例,卽爲革罷,許民耕墾,仍付本寺,收稅補用爲辭,而有廟堂稟處之命矣。內贍凋殘之弊,其來已久,今至莫可收拾之境,如欲矯弊,則必須財力,而京司區劃,其勢末由,今此本寺提擧之疏請封山,實出於萬不獲已。蓋慶州三封山革罷之論,非至一再,而前後道臣·倅臣,備陳其無益於用,有弊於民矣。實狀旣如此,則罷封起墾,劃付本寺,未爲不可,而第念封山事體,不輕而重,其在審愼之道,固當博詢而處之,更令該道道臣,詳察形便利害,卽爲論理登聞後,稟處,何如?傳曰,允。
金相休,以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕洪宗緯汰去,代以生徒守僕,試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
藥房提調金履陽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
鄭文始啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆,俱有身病,不得來會云矣,敢啓。傳曰,知道。
韓致應啓曰,藥房提調·副提調持湯劑來待矣。傳曰,封入。
韓耆裕啓曰,玉堂上下番俱空,已至多日,事甚未安,校理李羲肇,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安,校理李羲肇,疏批已下,卽爲牌招入直,何如?傳曰,允。
又啓曰,守令署經事,命下矣。行大司憲金羲淳,行大司諫宋祥濂未肅拜,執義趙台榮,掌令承膺祚·李羲發,持平任俊常,司諫李龜雲,獻納林處鎭,正言朴光錫在外,持平尹永輝,正言李魯新傳旨未下,大司憲·大司諫,竝卽牌招,何如?傳曰,允。
以持平尹永輝,正言李魯新牌不進罷職傳旨,傳于韓耆裕曰,只推。
韓耆裕啓曰,行大司憲金羲淳牌不進,執義趙台榮,掌令承膺祚·李羲發,持平任俊常在外,尹永輝牌招啓辭未下,監察茶時之意,敢啓。傳曰,在外兩司臺諫,竝許遞,政官牌招開政。
又啓曰,持平尹永輝,正言李魯新,旣有只推之命,一體牌招,何如?傳曰,允。
又啓曰,持平尹永輝,正言李魯新,旣有只推之命,一體牌招,以爲備員,守令署經之地,何如?傳曰,允。
李愚在啓曰,戶曹郞廳來言,明日都堂方物看品時,本曹判書,當爲進參,而判書鄭晩錫在外,次堂例不得擧行云,何以爲之?敢稟。傳曰,令次堂擧行。
以忠淸監司洪奭周狀啓,黃澗縣監朴齊一,受由上京,已過五朔,尙不還任,不得已罷黜事,傳于韓耆裕曰,令該曹口傳差出,催促下送。
韓耆裕,以侍講院言啓曰,新除授兼文學李友秀,時在京畿加平地,書筵入番事緊,斯速乘馹上來事,下諭,何如?傳曰,允。
鄭文始,以兵曹言啓曰,內禁衛將李顯英,五衛將閔植,俱以身病,勢難供職,呈狀乞遞,竝改差,何如?傳曰,允。
又以備邊司言啓曰,卽見忠淸監司洪奭周災實分等狀啓,則泰安等九邑鎭,置之尤甚,公州等二十四邑,置之之次,忠州等二十二邑,置之稍實。仍以爲,新舊各樣災合一萬九千二百九十七結四十三負二束,地部劃下一千二百五十六結外,不足災一萬八千四十一結四十三負二束,特許加劃,後錄諸條,竝請令廟堂稟旨分付矣。今年諸道秋事,歉處偏歉,穰處偏穰,而擧其大體而論之,穰多而歉少,湖西亦然耳。道啓中免歉云者,可謂實際語,三等分排,必有所據,依此施行。加請災結,多至一萬八千餘結,太欠精約。蓋劃災之法,視年上下,定摠多寡,今若較數歲之中,參倚折衷,則道內諸邑,雖多未移之處,其所成就,大有勝於壬申·癸酉,而今此災結之比摠於兩年,豈不過乎?勢難準施,地部劃下外,九千結特爲加劃,使之依此均俵。其一,尤甚邑昨年停退還餉,折半仍停事也。昨年停退,便是新還,三分一仍停。其一,自甲寅至癸酉,各年停退還穀,三等邑竝仍停事也。雖是少康之年,有難新舊竝督,甲寅以後各年停退還穀,依所請仍停,至於癸酉停退穀,年條最近,稍實邑折半,之次邑三分一收捧,尤甚邑勿論。其一,自今年十月至明年九月,各衙門各營門身·軍布,竝純錢代捧,訓局砲布,特許三分二代錢事也。今年綿歉,挽近所無,分數代錢,已許他道,今不可異同,各營司軍·身布,折半代錢,訓局保布,只於尤甚邑三分一代錢。其一,各年海溢停退及己巳以後停退軍米布錢,無論三等邑,竝許仍停事也。此皆年久停退條,依所請仍停。其一,魯城等三邑反逋,昨年當捧條中未捧者,次次退捧事也。未捧與當捧條之一時竝督,民情可悶,依所請退捧。其一,庚午·辛未安興餉米,泰安等五邑移轉條,上黨餉米,平澤等三邑移轉條,竝姑仍留,待明秋還納事也。兩處城餉,雖有所重,明春邑還,不可不念,姑令仍留。其一,漁鹽船癸酉·丙子式點檢改案,竝限明秋姑停,只令各該邑,從便査括,充補稅額事也。漁監船點檢改案,依昨年例姑停。其一,義僧番錢,昨年停退條,竝姑仍停事也。昨年停退條,姑爲仍停。其一,軍兵歲抄磨勘,勿爲定限,以春夏間所得閑丁,次次代定事也。其一,水軍十年大都案,限明秋仍停事也。歲抄磨勘之勿爲定限,水軍都案之明秋退限,亦依昨年例許施。其一,牙山各年未拯穀,瑞山等六邑庚午分俵條,全義·木川辛未分俵條,庇仁·藍浦壬申分俵條,藍浦等三邑癸酉分俵條,泰安·洪陽甲戌分俵條,公州·魯城今年劣米收捧,竝限明秋停退事也。其一,沿海各邑鎭,戰龜防兵船改造改槊,退明秋次次擧行事也。拯劣米之收捧,沿海邑之改船,竝依所請退限。其一,牙山·貢津倉所屬邑大同,追後裝發事也。其一,尤甚邑,限明秋勿定配所事也。其一,推奴徵債,限明秋防塞事也。貢津稅船之追後裝發,尤甚邑之勿定配所,推徵防塞,竝爲許施,何如?傳曰,允。
形曹啓目粘連,觀此忠淸水使李載弘狀本,安眼島風落松請得之數外加斫,爲七千八百七十三株,濫斫之水營裨將李允爀,監營裨將白尙質罪狀,令攸司,稟處,快施當律曹啓目內,濫斫罪狀,萬萬痛惡,渠招中奸民偸斫之楂,因公舊代之根,交雜其間云者,亦或爲推諉之端。謹按律文,封山松犯斫者,大松十株以上,以一律論,九株以下,減死定配。大凡獄情,如有毫分疑亂之跡,則直斷一律,恐有違於審克之義,臣曹不敢擅便,上裁,何如?判付啓,施以次律爲良如敎。
校理李羲肇疏曰,伏以臣幼而失學,長益荒嬉,行年四十,訖無成就,而僥倖一第,是亦祿仕之計。聖眷如天,謬息偏加,釋褐之初,置之珥筆之列,推勞之典,遽侈銀帶之榮,揆諸本分,踰濫亦極。從玆以往,竊自期陳力於郞潛之地,殫誠於任使之末,以爲塵刹之報,而至若世所稱華顯之職,初非夢想之攸到,今此玉署新命,何爲而至哉?夫儤直靑綾,橫經文陛,備顧問而資啓沃者,卽儒臣之責也。地望之淸峻,遴選之謹嚴,在具僚無與倫擬,是豈空疎如臣,湔劣如臣所可苟然而備數者也?服之不稱,猶謂之災,官而斯濫,其如身何?抑臣區區私義,尤有所不可冒膺者。館錄之初,人言遽發,至請全圈之改錄,雖有危險之辭,深緊之旨,自有所指的,而餘外人之不滿其心,亦有所莫掩者,則無論其言之是與非,其心之公與私,全圈之受病,已無可言,故前後錄中之人,無一箇冒沒出脚者,豈不以於朝廷則名器不可使玷屑,在私義則廉防不可以撕壞也哉?然則臣於此職去就,不可與諸人異同,不待臣自言而亦必蒙日月之俯燭矣。從此金鑾一步,鐵限已成,謏才蔑學之不堪承當,猶屬第二,召牌之下,蠢動無路,玆敢略入文字,仰瀆崇嚴。伏乞天地父母,俯諒臣難冒之義,亟遞臣虛縻之職,仍治違傲瀆擾之罪,以靖私義,以肅朝綱,不勝大願。臣無任云云。省疏具悉。爾其勿辭察職。
上在昌德宮。停常參·經筵。
韓耆裕啓曰,合辭許久闕啓,事甚未安,傳旨未下外,未肅拜·呈告人員,竝卽牌招,何如?傳曰,允。
朴宗薰啓曰,來二十五日,朝參日次,而國忌齋戒相値,頉稟之意,敢啓。傳曰,知道。
李愚在啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
鄭文始啓曰,臣文始,今日方物封裹進去,下直之意,敢啓。傳曰,知道。
以正言李魯新牌不進罷職傳旨,傳于韓耆裕曰,只推。
韓耆裕啓曰,正言李魯新,旣有只推之命,一體牌招,何如?傳曰,允。
朴宗薰啓曰,守令署經事,命下矣。行大司憲金羲淳,行大司諫宋祥濂,正言李魯新牌不進,無以備員署經,行大司憲·行大司諫,竝更牌招,何如?傳曰,允。
以正言李魯新牌不進罷職傳旨,傳于朴宗薰曰,只推。
朴宗薰啓曰,正言李魯新,旣有只推之命,一體牌招,以爲備員署經之地,何如?傳曰,允。
韓耆裕啓曰,行大司憲金羲淳,持平尹永輝牌不進,執義·掌令二員,持平一員未差,監察茶時之意,敢啓。傳曰,知道。
朴宗薰啓曰,玉堂上下番俱空,已至多日,事甚未安,校理李羲肇,旣有只推之命,卽爲牌招入直,何如?傳曰,允。
吏曹口傳政事,以趙吉喆爲黃澗縣監。
吏曹口傳政事,以金宗鉉爲景慕宮令。
朴宗薰啓曰,今日政新除授兩司諸臺,竝待下批,與行大司憲金羲淳,行大司諫宋祥濂,一體牌招,以爲守令署經之地,何如?傳曰,允。
朴宗薰啓曰,吏曹判書李肇源,參判趙萬元牌不進推考傳旨,今方捧入,而開政命下,已至經宿,如是違牌,事甚未安,竝更牌招,何如?傳曰,允。
又啓曰,吏曹判書李肇源,參判趙萬元牌不進推考傳旨,今方捧入,而開政命下之後,如是違牌,事甚未安,參議金履載在外,判書·參判,更爲牌招,何如?傳曰,允。參議許遞,今日政差出。
有政。吏批,判書李肇源進,參判趙萬元牌不進,參議未差,左副承旨李愚在進。以鄭觀綏爲吏曹參議,李元八爲執義,朴孝成爲司諫,兪應煥·朴升用爲掌令,尹庠圭爲持平,宋翼淵爲獻納,崔漢翼爲正言,宋基弼爲形曹佐郞,金錫九爲智陵參奉,兼持平洪羲瑾減下。
兵批,行判書南公轍病,參判申溆病,參議鄭景祚入直進,參知李基崇病,同副承旨韓耆裕進。大護軍李益運,副護軍金履載,副司直朴孝成·趙台榮·姜世綸·承膺祚·李龜雲·車敬鎭·李國標·李羲發·金載一·趙秀仁·任俊常·李在璣·林處鎭,副司果李履熙·朴光錫,以上竝單付。
以校理李羲肇牌不進罷職傳旨,傳于朴宗薰曰,只推。
以持平尹永輝牌不進罷職傳旨,傳于韓耆裕曰,只推。
韓耆裕,以都摠府言啓曰,副摠管張鉉宅,以摠戎中軍,本營別驍士都試監試事,南小營晝仕出去之意,敢啓。傳曰,知道。
韓耆裕,以義禁府言啓曰,前江原監司李廷奎狀啓內,金城縣令朴宗復罪狀,令攸司,稟處事,啓下矣。朴宗復,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
夜五更,月暈。
鄭文始,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓耆裕啓曰,合辭方張之時,諫院無詣臺之員,事甚未安,傳旨未下外,未肅拜人員,卽爲牌招,何如?傳曰,允。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗薰啓曰,藥房提調持湯劑來待矣。傳曰,封入。
韓耆裕啓曰,掌令朴升用,旣已詣臺,不爲傳啓,直爲出去,事甚未安,推考,何如?傳曰,允。
以正言李魯新牌不進罷職傳旨,傳于韓耆裕曰,只推。
以正言李魯新牌不進罷職傳旨,傳于韓耆裕曰,只推。
以司諫朴孝成,獻納宋翼淵,正言崔漢翼,持平尹庠圭牌不進罷職傳旨,傳于韓耆裕曰,只推。
朴宗薰啓曰,堤川縣監李道在,憲府則旣已署經,諫院則司諫朴孝成,獻納宋翼淵,正言李魯新·崔漢翼,旣有只推之命,與行大司諫宋祥濂,一體牌招,以爲備員署經之地,何如?傳曰,一司除署經。
以校理李羲肇再牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,已至多日,事甚未安,校理李羲肇,旣有只推之命,卽爲牌招入直,何如?傳曰,允。
韓耆裕啓曰,校理洪命周,旣入闕中,不爲肅謝,直爲出去,事甚未安,推考警責,仍卽牌招入直,何如?傳曰,允。
傳于韓耆裕曰,領敦寧掃墳時,給由馬·澆奠床備給。
鄭文始,以備邊司言啓曰,卽見京畿監司金魯敬災實狀啓,則分等不爲擧論,仍以爲,新舊各樣災合六千五百五十二結五十九負二束,地部劃下四百十結外,不足災六千一百四十二結五十九負二束,特許加劃,後錄諸條,竝請令廟堂稟旨分付矣。今年畿農,暵餘得雨,秋後退霜,無穀不遂,無邑不登,而耕播鋤耘之或失其時,雖緣疾疫,南北沿峽之略有差等,便是魯衛。三等名色之初不擧論,必有意見,而至於所請災結,比摠於各年,則己巳·甲戌,俱是大無之年,萬餘結劃災,固無足怪,而雖以己巳以後四年言之,亦皆歉多穰少,不可比擬於今年之少康,而所劃之災,不出四五千之間,則今此六千餘結加請,太過分數,勢難許施。事目外三千結,特爲加劃,使之依此均俵。其一,昨年停退還穀身布,竝許仍停,未捧條,使之準捧事也。停退與未捧,名色雖殊,昨年條則與新還無異,不可一例仍停,使之準捧。至於身布,當此綿歉,勢難督捧,折半仍停。其一,壬申以前各年停退。己巳以前流來舊還及各衙門各年停退身布,竝許仍停事也。新舊竝督,民情可悶,竝依所請許施。其一,各年代捧還穀,仍前代捧事也。其一,沿海各邑敗船拯米太,依近例仍停事也。其一,推奴徵債,限明秋防塞事也。各年代捧條之仍爲代捧,沿邑拯米太之依前仍停,推徵防塞事,亦爲許施,何如?傳曰,允。
又以備邊司言啓曰,卽見慶尙監司李存秀分等狀啓,則金海等十五邑,置之尤甚,大丘等二十九邑,置之之次,慶州等二十七邑,置之稍實,後錄諸條,竝請令廟堂稟旨分付矣。今年本道穡事,春後亢旱,災損雖多,庚前甘霈,桑楡有收,而惟是疾疫之餘,耕播愆期,暴雨之後,沿邑告災,此所以災實相錯,不得爲均豐者也。三等分排,必有所斟量,依此施行。其一,各邑昨年停退還穀,尤甚邑折半,之次邑三分一仍停,各年舊還,無論三等邑,竝姑仍停事也。昨年停退穀,與新還無異,尤甚邑三分一,之次邑四分一仍停,各年舊還,勢難竝督,依所請仍停,而就其中年條最近者,稍實邑折半,之次邑三分一收捧,而尤甚邑勿論。其一,山倉餉穀,限折半仍捧平倉事也。山餉之逐年平留,大違法意,而遠輸之弊,不可不念,依所請折半捧留平倉。其一,各營門各衙門,軍布·身布之錢·木參半者,竝許純錢代捧,訓局保布,特許三分二代錢,樂工保亦爲純錢事也。近因綿歉之荐仍,每請軍布之代錢,以致京營經用之去益耗縮,誠極悶然。各營門各衙門軍布·身布,折半代錢,訓局保布,只於尤甚邑,特許三分一代錢,樂工保布,許令純錢收納。其一,推奴徵債,仍前防塞事也。其一,尤甚邑京外徒流之類,限明秋勿定配所事也。推徵防塞,尤甚邑勿定配所事,竝依施,何如?傳曰,允。
又以訓鍊都監言啓曰,本局分授都城白岳山東邊第四城廊近處體城七間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以御營廳言啓曰,本廳字內興仁門北邊第三城廊近處頹城改築處,女墻亦已畢築之意,敢啓。傳曰,知道。
領敦寧金祖淳疏曰,伏以臣父母墳山,在於驪州地,而臣之曠違省掃,倏已數年之久矣。松楸之思,長結於夢魂,霜露之感,偏深於暮歲。迨此未甚寒之前,仰丐恩暇,得伸至情,自不容已,玆敢猥陳短章,冒瀆崇嚴。伏乞俯賜矜察,許其往來,千萬顒祝。臣無任云云。答曰,省疏具悉卿懇。所請依施。仍傳于朴宗薰曰,此批答,遣史官,傳諭于領敦寧。
上在昌德宮。停常參·經筵。
夜五更,月暈。
韓耆裕啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓致應啓曰,藥房副提調持湯劑來待矣。傳曰,封入。
朴宗薰啓曰,三品官之無得過三日循例請牌,曾有定式矣。吏曹參議鄭觀綏,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于朴宗薰曰,平安道試券中,預差人,亦爲付之榜末,以示遠人慰悅之意。
以校理李羲肇·洪命周牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,已至多日,事甚未安,校理李羲肇·洪命周,旣有只推之命,竝卽牌招入直,何如?傳曰,允。
朴宗薰啓曰,應敎趙民和,副校理宋應圭·金鎭,修撰洪羲弼,副修撰朴綺壽·李儒象在外,副應敎未差,校理洪命周·李羲肇牌不進,修撰李鶴秀內閣進,玉堂上下番俱空,已至多日,事甚未安,副應敎未差之代,政官牌招,開政差出,待下批牌招入直,何如?傳曰,允。
以校理洪命周·李羲肇牌不進罷職傳旨,傳于朴宗薰曰,只推。
韓耆裕啓曰,行大司憲金羲淳,掌令朴升用,持平尹永輝·尹庠圭牌不進,執義李元八,掌令兪應煥在外,監察茶時之意,敢啓。傳曰,知道。
以司諫朴孝成,獻納宋翼淵,正言李魯新·崔漢翼,掌令朴升用,持平尹永輝·尹庠圭牌不進罷職傳旨,傳于韓耆裕曰,只推。
備忘記,出身朴榮遂,別軍職差下。
兵曹口傳政事,部將單朴榮遂。
朴宗薰啓曰,明日拜表,兩司當爲進參,除在外·嫌不進外,未肅拜·呈告人員,竝待開門牌招,何如?傳曰,允。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰,以奎章閣言啓曰,書香閣冬孟朔大奉審,當朔內擇日擧行事,草記,蒙允矣。奉審日子,令日官推擇,則今月二十四日爲吉云,以此日擧行之意,敢啓。傳曰,知道。
江原監司南履翼疏曰,伏以臣姿本下劣,器不中用,前後揚躐,偏蒙造化之力,而內外歷試,莫效絲毫之報,其得以獲免罪戾,節次推排,滾到於卿月之班,已非臣始望攸及,涯分太踰,悚懼彌深。從玆以往,惟期優游於無競之地,趨走於不選之職,上不至於孤負恩造,下不至於玷累先訓,卽是明時不報之報,而區區至願,亦畢於斯,至於世所稱華顯要膴之任,非但人不以期臣,臣亦不敢以望人,蓋其自量已熟,素分有定故也。迺者承乏禮官,奉命仙寢,忽於復路之際,伏奉除旨,以臣爲江原道觀察使者,臣誠惝怳悸恐,終夜繞壁,殆若隕淵谷而墜煙霧也。噫,方岳旬宣之責,自古惟難,而藩臬遴選之重,在近尤峻。生民之休戚,治化之汚隆,專係於共理之惟良,苟非政績素著,望實俱茂者,則莫宜居之。矧玆關東一路,跨山帶海,控湖扼嶺,責任之重,亞於畿輔,而土脊民貧,重以荐饑之災,地廣人稀,鮮有恒居之業,里邑蕭條,田野荒廢。雖以臣歸路聞見,蔀屋人煙,尙未知有豐年之樂,兼以蔘貢屢蠲而山氓無息肩之效,海弊雖釐而津戶有剝膚之苦,驛站幾絶而蘇救沒策,還簿積紊而裒益無方。此時此任,尤當愼簡,而乃以如臣無似,遽然授之於人望之外,欲使之殫壓一道,修擧百弊,則僬僥千勻,立見其顚仆而已。高牙大纛,在臣身固榮矣,其將於民事何哉?臣堂有老母,情急乞養,潘輿毛檄,猶云人子之至榮,況導之以刺史之旋節,養之以山海之旨瀡,恩光所被,行路亦艷以臣生死隕結之心,豈不欲殫竭策勵,少答涓埃,而量能揣分,旣無堪承之望,恃寵僥冒,祗益僨誤之罪,感惶之極,氷炭交中。夤緣暫肅,雖出反面之爲重,盤礡仍據,實非私心之敢安,玆不得不略暴衷懇,仰瀆崇嚴。伏乞聖慈,俯垂鑑諒,念重任之不容濫授,察臣情之非出飾讓,亟賜鐫遞,以安微分,千萬幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
傳于朴宗薰曰,三使臣留待。
傳于朴宗薰曰,三使臣入侍。
朴宗薰啓曰,玉堂上下番俱空,已至多日,事甚未安,校理洪命周·李羲肇,旣有只推之命,竝更牌招入直,何如?傳曰,允。
以校理洪命周·李羲肇牌不進罷職傳旨,傳于朴宗薰曰,只推。
韓耆裕啓曰,行大司憲金羲淳,掌令朴升用,持平尹永輝·尹庠圭牌不進,執義李元八,掌令兪應煥在外,監察茶時之意,敢啓。傳曰,知道。
以司諫朴孝成,獻納宋翼淵,正言李魯新·崔漢翼,掌令朴升用,持平尹永輝·尹庠圭牌不進罷職傳旨,傳于韓耆裕曰,只推。
朴宗薰,以承文院郞廳,以議政府右參贊意啓曰,今日慕華館査對時,六曹堂上,當爲進參,而吏曹判書李肇源書筵進,參判趙萬元受由在外,參議鄭觀綏未肅拜,無以備員。參議鄭觀綏,令政院卽爲牌招,以爲擧行之地,何如?傳曰,允。
朴宗薰啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,參議只推,與判書更爲牌招。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書更爲牌招,何如?傳曰,允。參議只推,一體牌招。
有政。吏批,判書李肇源牌不進,參判趙萬元受由在外,參議鄭觀綏進,左副承旨李愚在進。啓曰,判書李肇源牌不進,參判趙萬元受由在外,小臣獨政未安,何以爲之?敢稟。傳曰,只出緊任。以趙琮鎭爲副應敎,李晉淵爲宗簿正,李羲蓍爲禁府都事,兼掌令洪命周減下。
鄭文始啓曰,兵批無緊窠,吏批無送西之人,無政事之意,敢啓。傳曰,知道。
朴宗薰,以禮曹言啓曰,卽接永平幼學朴圭欽所志,則以爲,同姓七寸姪聲漢,嫡·妾俱無子,以其同姓十寸兄興漢第二子來久,欲爲繼後,兩家諸族,相議完定,而興漢夫妻俱歿,拘於常規,不得循例禮斜,依定式草記,稟處事,呈狀矣。凡係繼宗立後者,兩邊與受,明有可據而不得登聞者,許令該曹論理草記事,曾有筵奏定式,而門長朴圭欽所訴旣如此,依定式,朴興漢第二子來久,立爲朴聲漢之後,何如?傳曰,允。
鄭文始,以兵曹言啓曰,今十月二十七日,三番內禁衛番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以孫應虎爲內禁將。
鄭文始,以兵曹言啓曰,今此平安道別遣重臣武科試取時,本道直赴殿試人別武士金熙奎等五十二人內,李養裕等四人遭故,陳試四十八人紅牌,空名安寶,原榜三百人紅牌下送時,一體下送事,前已草記,蒙允矣。別武士徐明讚遭故,依法典,陳試紅牌三百四十七張,安寶下送之意,敢啓。傳曰,知道。
韓耆裕,以形曹言啓曰,依下敎,前武藝別監金聖得,嚴刑一次後,咸鏡道洪原縣定配所,卽爲押送之意,敢啓。傳曰,知道。
黃海監司李勉昇疏曰,伏以皇穹默垂陰騭,慈候遄復常度,院直旣撤,庭賀誕擧,蹈舞之情,中外惟均。仍伏念臣以匪才,猥叨重寄,已半年于玆矣,營邑皆病而無術以醫之,民生倒懸而無計以解之,夙宵憂懼,若隕淵谷。惟以年分一事,竭精費神,期無上損於國計,下拂於民望,從實修啓,顒俟兪音。及伏見回啓下者,加請畓災六千二百二十結二十負五束內,三千三百五十八結二十負五束見減,田災一千八十九結十八負三束內,三百八十九結十八負三束見減,臣於是不勝憂悶抑菀之至。田災則統論道內,殆同九年之一毛,固不敢更事覼縷,而至如畓災,則所下之數,只俵於尤甚三邑,猶有太半不足之患,之次以下,尙何可論?民生休戚,本道緩急,係於此一擧,臣安得不仰道控訴也哉?蓋本道素稱名都,財賦之所積庤也,舟車之所都會也,土地饒沃,卽朝廷之帑藏,人戶殷盛,爲畿輔之藩蔽,豈料其蕩殘傾覆之象,至今日之甚乎?苟究其由,則不出乎民散土荒四箇字而已。海西民俗,不重本而重末,無安土重遷之意,有訛言胥動之習,故壬申西警,不過潢池一小盜,而人心騷於徵發,民力竭於餽餉,在在奔竄,莫可安集。重之以飢饉連年,癘疫遍境,流離死亡,月增歲加。噫,地非不沃而無民,何以耕乎,年非不熟而不耕,何以收乎?茫茫田疇,盡是萑葦,而賦稅則固自如也,責出於略干餘存之民,餘存之民,又不支保,朝去一人,暮走一人,十室九空,餘者無幾。惟其民散也,故土漸荒,土荒也,故民益散,其理勢然也。延安最甚,白川·海州次之,黃州·遂安·文化等邑,又其次也。彼離親戚棄田土,散而之四者,豈樂爲哉?睥睨觀望,終不敢遽歸者,將以無主田稅,流毒於隣族故耳。臣之所請災摠,非不夥多,而此非昨年所無,而今年忽有者也。試將五年戶摠及田摠而較計,則去者不還,存者又去,陳者不墾,起者又陳,癸甲甚於辛壬,今年甚於昨年。若此不已,則延安等邑,幾何不墟而後已乎?回啓有曰,癸酉則所劃之災,不過四千結,昨年則所劃之災,又不過三千結,至於今年,則經亂已過數年,豐熟勝於昨年而請災,則較之兩年,更加三四千結,實無以依此準施云。本道切急之狀,豈未爲廟堂之所悉燭耶?癸酉加請爲六千六百八十五結零,甲戌加請爲四千六百八十六結零,而皆於回啓,未蒙準許,減或爲四千結,或爲三千結,故陳廢多年者,耕耨失時者,竝未蒙頉,侵及隣族,民日益散,土日益荒,至于今春而極矣,不得已査執實數,仰請災頉。今若以癸甲兩年劃下之數,比論於今年狀請之數,較量多寡,不許準施,則田無可闢之日,民無還集之期,豈不萬萬可悶也乎?爲今之計,莫若優給災頉,姑免坊徵之弊,今年如是,明年如是,招集流亡,漸次耕墾,然後徐復舊摠,以爲牽補之政而已。雖使政如召·杜,治如龔·黃者當之,計無出於此者,奚但結役然哉?,還戶縮而民逋莫收,軍額虛而疊役漸多,昔日百人之役,十人當之,十人之役,一人當之。今若只以事目及加劃之災,循例分俵如近年,則弊端滋多,民心日離,其十人一人,又將去矣,朝家之所失,豈止如今日而已乎?己巳以後,賦稅漸縮,經用大匱,目下義理,固不敢爲損上益下之議,而今此請損,乃所以益之也。昔蘇軾之在杭州也,以浙西災傷上言,以爲民庶之家,置莊田招佃客,本望租課,非行仁義。然於水旱之際,則必須放免欠負,借貸種糧者,誠恐客散而田荒,後日之失,必倍於今故也。臣區區獻言者,實恐陛下客散而田荒也。噫,其所以說時弊者,何古今之相符也?拘於一時利害,不思懷保安集之道,則臣亦恐殿下之客益散而田益荒也。假使減之又減,以實收租之摠,若賦若稅,果致充溢之美,則固可謂一年之利,而參究民勢,驗之旣往,則所謂賦稅,又無可準之理,與其執虛摠而無實捧,徒失餘民,毋寧施實惠而棄虛名,以圖招集之爲得也。臣受恩罔極,忝叨藩臬,只爲挨過之計,不思永遠之圖,則其辜負之罪,當更如何?玆不得不歷擧實狀,陳章號籲。伏乞聖上,諒臣言之不敢虛張,察民勢之莫可收拾,臣所請畓災中見減三千三百五十八結二十負五束,特許準數劃下,俾免白徵之患,以開還集之路,千萬幸甚。且軍布代納之不得準請,尤爲目前燃眉之急。蓋綿農失稔,殆近所無,種乏而罕播,苖生而旋枯,田無盈匊之採,市絶抱布之貿,掩體尙無其望,徵布尤非可論。蓋此丁布,每蒙曠絶之澤,溯稽十年,亦多純錢之時者,蓋民情則有大關係,京衙則無甚損益故也,而今於最尤甚之歲,沒捧近所無之例,則不但其勢末由,幾死僅生之類,安知不因此而益動搖乎?且今三等年分,只就陳起之多少,年穀之參差而言也。木綿則一路全荒,少無優劣,今若以年分等第,有所高下於錢木之間,則得無悖於不患貧而患不均之義乎?訓局砲保之折半代錢,各軍門各衙門保布之一竝代錢,竝依前所啓請,特許允可,以慰民心,以紓民力,是臣區區之望也。臣無任云云。答曰,省疏具悉。疏辭,令廟堂,稟處。
乙亥十月二十四日辰時,上御大造殿。三使臣入侍時,行左承旨朴宗薰,假注書金逸淵,記注官曺錫鯤·李昌瑞,上使洪義浩,副使趙鍾永,書狀官曺錫正,以次進伏訖。上曰,遠路善爲往還,可也。仍下內賜丸劑及煖帽各一部,命使臣先退。義浩等退出。宗薰曰,以臣按藩時事,有所仰奏者矣。臣於秋巡時,聞龍仁·陽智之間,多火賊云,故嚴飭討捕營譏捕,而其中賊魁,則終未捉得,故自京廳發捕矣。龍仁居李應吉爲名者果捉來,其徒黨之捉囚竹山者七名,亦爲捉上,自捕廳盤覈,則非徒行賊之狼藉,乃有凶謀亂言,潛藏槍銃之屬,侵犯官府之計,極可驚惋,不可但以明火竊發之類治之,而未經稟定之前,亦不可自下處斷,今至多日,不無徑斃之慮云。卽爲分付兩捕廳,使之合坐究覈後,就議大臣,施以當律似好,故敢達矣。上曰,依此爲之。上命退,承史以次退出。
上在昌德宮。停常參·經筵。
藥房提調金履陽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
韓耆裕啓曰,行大司憲金羲淳,掌令兪應煥,持平尹庠圭未肅拜,掌令朴升用,持平尹永輝呈辭,執義李元八在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓致應啓曰,藥房副提調持湯劑來待矣。傳曰,封入。
進御加味地黃湯,自明日停止事。榻前下敎。
朴宗薰啓曰,假注書鄭煥義,身病猝重,勢難察任,今姑改差,何如?傳曰,允。
朴宗薰啓曰,玉堂上下番俱空,已至多日,事甚未安。校理洪命周·李羲肇,旣有只推之命,竝更牌招入直,何如?傳曰,允。
以校理洪命周·李羲肇牌不進罷職傳旨,傳于朴宗薰曰,只推。
以副應敎趙琮鎭牌不進罷職傳旨,傳于朴宗薰曰,只推。
朴宗薰啓曰,副應敎趙琮鎭,旣有只推之命,一體牌招,何如?傳曰,允。
韓耆裕,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管李文會,以騎兵點考坐起事,外兵曹晝仕出去之意,敢啓。傳曰,知道。
又以備邊司言啓曰,卽見全羅監司金啓溫災實狀啓,則以爲,新舊各樣災頉,合爲五萬八千九百八十六結九十四負二束,地部劃下二千一百七十結外,不足災五萬六千八百十六結九十四負二束,特許加劃事,請令廟堂稟旨分付矣。本道未移之災,沿邑最甚,而至若峽野諸處,穰多歉少,亦足謂之樂歲康年。今此所請之災,比之於大無之昨年,太過分數,事目災二千一百七十結外,三萬七千八百三十結,特爲加劃,以準四萬結之數,使之均俵,何如?傳曰,允。
又以備邊司言啓曰,昨秋因嶺南之無前歉荒,禁·御兩營本道上番軍,限今年筵稟停番,而禁營則自昨年九月至今年八月,番次已過,以他道軍徵召上番,御廳則自今年三月至十二月停番,而明年正月至四月合二番,則嶺南右道十三邑軍兵,爲其當次矣。本道慘歉之餘,右沿又不免荒,瘡痍未蘇,民不聊生,今若拘於定奪之限,使之如例上番,則非但民邑之爲弊,一道之內,停番月朔之參差不齊,有欠一視之政。該營明年當次,嶺南軍二番,一體停番收布之意,分付,何如?傳曰,允。
又以備邊司言啓曰,黃海監司李勉昇上疏,有廟堂稟處之命矣。取見其疏本,則備陳田荒綿歉之狀,仍請見減畓災三千三百五十八結二十負五束,特許準劃,訓局砲保之折半代錢,各軍門各衙門保布之純錢代捧,竝依前請,特爲許施矣。今年本道災結之分數減劃,非出於不察民情,專爲國計而然。劃災之法,自有程式,增減之際,無過不及之差,然後國計民情,各得其當,兩不受病,故果有所十分裁量,而道臣疏請,必欲準劃乃已者,誠甚過當。今年秋事之成就,比昨年有勝而無損,昨年所劃之災結,較今年有減而無加,雖曰流亡未集,陳荒未闢,若能嚴飭守宰,精約均俵,則宜無不足之歎,隨請加劃,初非可論。至若軍布,以諸路同歉之綿,許一路純錢之請,則分數加減,勢將無此無彼,一例施行苟如是,則京營莫重軍需,何以拮据?兩條所請,勢難從施,竝令依前行會施行,何如?傳曰,允。
上在昌德宮。停常參·經筵。
韓耆裕啓曰,行大司憲金羲淳,掌令兪應煥,持平尹庠圭未肅拜,執義李元八在外,掌令朴升用,持平尹永輝呈辭,監察茶時之意,敢啓。傳曰,知道。
傳于金相休曰,留院公事入之。
鄭煥義改差,代以權中復爲假注書。
韓耆裕啓曰,玉堂上下番俱空,已至多日,事甚未安,校理洪命周·李羲肇,旣有只推之命,一體牌招,以爲推移入直之地,何如?傳曰,允。
以副應敎趙琮鎭牌不進罷職傳旨,傳于韓耆裕曰,只推。
韓耆裕啓曰,副應敎趙琮鎭,旣有只推之命,一體牌招,何如?傳曰,允。
以校理洪命周·李羲肇牌不進罷職傳旨,傳于韓耆裕曰,只推。
鄭文始,以兵曹言啓曰,來十一月十二月當上番騎兵二百二十八名,依定式本曹點考後,仍令該曹襦衣題給之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
又以禁衛營言啓曰,來十一月當二番前部中司屬黃海道四哨軍兵,逢點實數五百十三名,已爲點閱整齊,來十一月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來丙子正月當二番前部右司屬黃海道四哨軍兵,來十二月二十五日,京中逢點,依例準二朔入番之意,本道監·兵使處,預爲知委,何如?傳曰,允。
又以御營廳言啓曰,本廳,自丙子正月至四月,上番當次嶺南右道軍二番,一體停番收布事,自備局草記,允下矣。自正月至四月,合二番軍兵,仍爲停番,竝與資保,依例收布上送事,本道監·兵使處,措辭知會之意,敢啓。傳曰,知道。
戶曹參判趙鐘永疏曰,伏以臣恭奉使命,纔已辭陛,原隰之役,未敢言勞,而京闕之戀,倍切懸誠。臣之見帶地部佐貳,有非出疆之臣所可虛縻,玆敢援例陳懇,仰瀆宸聽。伏乞聖慈,亟許遞改,以存公格,不勝幸甚。臣無任云云。答曰,省疏具悉。所請依施。
持平尹庠圭疏曰,伏以臣以人器則極庸鈍,以學識則至湔劣,凡於百執事之末,初不足以備數,而況言責重任,豈有一分堪承之望哉?猥蒙恩造,持憲除旨,遽下於蓬廬蟄伏之中,庚牌屢臨,臣之平日所自期者,不過有除輒膺,以效蹶之義,隨事殫誠,少伸報效之忱,而其奈爲任至重,自知也明,聖簡不可以玷也,名器不可以累也。雖欲貪戀恩榮,不俟駕屨,而左右思量,實無以稱塞萬一,故寧犯違傲之辜,不敢爲出膺之計。聖度天大,郵罰不加,多日虛縻,只增死罪,臣於是惶霣震越,罔知所措,玆敢疾聲號籲。伏乞天地父母,俯垂鑑諒,亟遞臣所帶之職,以安微分,仍治臣逋慢之罪,以昭法紀焉。臣於乞免之章,何敢贅他,而事係民國,有不容泯默,惟聖明垂察焉。臣聞國依於民,民不安而其國之治,未之有也。竊伏覩我聖上,臨御以後,宵旰一念,惟在於阜安斯民,而其至誠惻怛,屢發於絲綸之間者,可質皇天,而奈之何昨年歉荒,挽古所無,老弱之塡壑,少壯之散四,指不勝屈,重以癘氣大肆,十室九空,賴朝家勤恤之澤,得免盡劉之患。今幸秋事稍登,民情少安,殿屎者甫起,流亡者漸還。以今觀之,民邑之憂,庶可小弛,而臣愚則以爲憂有甚焉,譬如病易加於少愈,患易生於所忽。近來貪墨之風日盛,奸猾之習日滋,穀簿則恣意舞弄,暗售肥己之計,軍額已輒稱塡代,大開行賂之門,蔀室之嗟怨朋興,行路之傳說狼藉,其他許多疾苦,許多弊瘼,難以枚擧,哀彼無辜,何以聊生?儻於此時,分遣剛明繡衣,遍察切至之冤而俾盡蘇捄,嚴加點陟之典而使有懲勸,則惠澤旁流於八域,憂虞可紓於九重,而亦可爲今日安民之一端矣。伏乞聖上,淵然深思,勿以人微而廢言焉。臣無任云云。省疏具悉。疏辭,令廟堂,稟處。爾其勿辭察職。
上在昌德宮。停常參·經筵。
韓耆裕啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
傳于韓耆裕曰,咸鏡道試券中,預差人,竝付之榜末,以示遠人慰悅之意。
韓耆裕啓曰,玉堂上下番俱空,已至多日,事甚未安,校理洪命周·李羲肇,旣有只推之命,竝更牌招入直,何如?傳曰,允。
以副應敎趙琮鎭牌不進罷職傳旨,傳于韓耆裕曰,只推。
以校理洪命周·李羲肇牌不進罷職傳旨,傳于韓耆裕曰,只推。
韓耆裕啓曰,卽者禮曹郞廳來言,來十一月初二日,行景慕宮冬享大祭,犧牲,小宗伯與本署提調,當爲前期眼同看品,而本曾參判金㙆,在外未肅拜,無以擧行云,何以爲之?敢稟。傳曰,許遞,前望單子入之,待下批牌招察任。
禮曹參判前望單子入之,權烒落點。
韓耆裕啓曰,行大司憲金羲淳,掌令兪應煥·朴升用,持平尹永輝·尹庠圭牌不進,執義李元八在外,監察茶時之意,敢啓。傳曰,知道。
以司諫朴孝成,獻納宋翼淵,正言李魯新·崔漢翼,掌令兪應煥·朴升用,持平尹永輝·尹庠圭牌不進罷職傳旨,傳于韓耆裕曰,只推。
李愚在啓曰,卽者戶曹郞廳來言,關西小米及湖西稅穀船,令方到泊,當爲劃倉,而判書在外,次堂例不得擧行云,何以爲之?敢稟。傳曰,次堂擧行。
韓耆裕,以禮曹言啓曰,來丙子年文武官重試對擧別試文科初試,依法典咸聚京師,初場論賦,終場策問,一道講經,則依近例,除四書三經中,自願一經抽籤,沒一篇背講,一如明經之規,而註與音釋,竝除之,粗以上試取事,知委擧行,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第摘奸,則各壇壇上及四面紅箭門·墻垣·階砌,俱爲無頉,而此後看護等節,另加申飭之意,敢啓。傳曰,知道。
鄭文始,以都摠府言啓曰,副摠管張鉉宅,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,北關後運紙衣七百二十領,照數稱量,木品·紙品亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以兵曹言啓曰,武臣兼宣傳官蔡大永,身病猝重,無以察職,改差,何如?傳曰,允。
上在昌德宮。停常參·經筵。
鄭文始,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓耆裕啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,竝許遞,前望單子入之,待下批牌招察任。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
韓耆裕啓曰,玉堂上下番俱空,已至多日,事甚未安,副應敎趙琮鎭,校理洪命周·李羲肇,旣有只推之命,竝更牌招,以爲推移入直之地,何如?傳曰,允。
傳于韓耆裕曰,未下直監司·守令·邊將,使之當日辭朝。
備忘記,江原監司南履翼下直,長弓一張,長箭一部賜給。
韓耆裕啓曰,大司憲·執義·掌令二員·持平二員未差,監察茶時之意,敢啓。傳曰,知道。
臺諫前望單子入之,大司憲林漢浩,大司諫尹魯東,執義崔時淳,司諫洪百儀,掌令韓啓玉·吳鵬南,獻納金陽淳,持平金裕憲·朴齊聞,正言權熀·林處鎭落點。
獻納金陽淳啓曰,臣言議風裁,本不合於是職,而前望特除,召牌踵臨,臣怵畏義分,雖不得不冒沒出膺,而臣於合啓中,竊有私義之不可進參者。如臣處地者,皆蒙體諒,臣亦宜無異同,請命遞斥臣職。答曰,依啓。
傳于韓耆裕曰,臺諫未差之代,前望單子入之,待下批牌招察任。
獻納前望單子入之,朴台壽落點。
以副應敎趙琮鎭,校理洪命周·李羲肇牌不進罷職傳旨,傳于韓耆裕曰,只推。
韓耆裕啓曰,密符親納,例也,而前慶尙左水使梁垸,謂有身病,所珮密符,使其褊裨替納,事甚未安,推考,何如?傳曰,允。
鄭文始,以都摠府言啓曰,副摠管權烒,以禮曹參判,景慕宮冬享大祭犧牲看品事,晝仕出去之意,敢啓。傳曰,知道。
又以備邊司言啓曰,卽見咸鏡監司李羲甲分等狀啓,則甲山等五邑,置之尤甚,定平等八邑,置之之次,安邊等十二邑鎭,置之稍實,後錄諸條,竝請令廟堂稟旨分付矣。本道今年穡事,南關則三·甲全荒,而餘能善熟,北關則吉·明稍稔,而他皆告歉。分而言之,南勝於北,摠而論之,穰多於歉,今此三等分排,必有所據,依此施行。其一,交濟久置外,元還餉各穀,尤甚邑三分一,之次邑四分一,以相當穀準折代捧,待明秋還作本色事也。今此尤甚·之次,皆是荐經災荒之邑,還餉之本色責納,難以紓力,依道啓分數,許令準折代捧。其一,甲戌停退還穀,稍實邑無遺準捧,之次邑三分一收捧,而六鎭中之次邑,無異尤甚,竝與南北關尤甚邑,特許停捧事也。昨年停退之還,便是新還,仍停之請,未嘗許於他道,而在本道則非但歉餘民情之在所當念,其在柔遠之義,固當援例軫恤,亦依道啓分數,竝與六鎭中之次邑,特許停捧。其一,尤甚邑,限明秋勿定配所事也。其一,推奴徵債,限明秋防塞事也。尤甚邑勿定配所,推徵防塞事,竝依施,何如?傳曰,允。
又以兵曹言啓曰,今此咸鏡道別遣重臣,武科試取時,本道直赴殿試人親騎衛崔東烈等八十三人內,馬兵池昌元等五人遭故,陳試七十八人,紅牌空名安寶,原榜三百人紅牌下送時,一體下送事,前已草記,蒙允矣。親騎衛全永斗,庭試殿試,已爲應試參榜,咸宗國遭故,依法典,陳試紅牌三百七十六張,安寶下送之意,敢啓。傳曰,知道。
又以御營廳言啓曰,本廳騎士都試時,各技優等人,別單書入,而鐵箭三矢一百五十步俱越者,依節目,一體別單書入之意,敢啓。傳曰,知道。
錦豐君朴崙壽疏曰,伏以臣卽見吏曹移帖,以臣差景慕宮冬享大祭獻官矣。卽當蹶趨承,少伸忱誠,而第臣自月前,忽患阿睹之疾,風火所祟,本有源委,非一時輪症之比,赤膜翳瞳,兩眸刺痛,雜試鍼藥,姑無顯減,昏室羞明,不能開睫辨物,房闥之間,跬步須人。目下病狀,實無以進身行禮於肅敬駿奔之地,玆敢冒昧陳籲。伏乞聖慈,俯賜鑑諒,亟令該曹,趁卽改標,以重享事,仍命有司,勘臣瀆擾之罪,以昭法紀,不勝幸甚。臣無任云云。答曰,省疏具悉。疏辭,許令該曹改付標。
江原監司南履翼疏曰,伏以臣猥以無似,謬膺藩寄,行將陛辭矣。臣父墳山,在於廣州地,而向蒙恩暇,未遑榮掃之行,今當遠離,尤切霜露之感。臣赴任之路,距山下一舍而近,儻因此時,暫得往省,則道里不至甚迂,日子亦無曠費,而庶可以少慰蓼莪之情,亦增松楸之榮,玆敢不避煩猥,冒陳私懇。伏乞聖慈,俯垂矜憐,特許歷省,俾伸至情,千萬幸甚。臣無任云云。答曰,省疏具悉。卿其歷省焉。
江原監司南履翼敎書。王若曰,扶桑指升日之鄕,任重方面,甘棠膺觀風之職,簡在予心,玆撤次月之班,庸寄宣旬之責。眷彼關東一道,寔爲漢上名藩,八百里帶海被山,股肱畿甸,卄六州設險控阨,咽喉嶺·湖。重溟際天,鬱陵通對馬之域,名岳蟠地,蓬島接濊貃之區。同靑州魚鹽之饒,雖峒戶資以爲業,異黃壤膏腴之利,嗟山田每患少收。啙窳偸生,圭竇窾啓之騈困,凋瘵溢目,蔘弊浦瘼之蝟興。顧屢歲饑饉之荐臻,幾悲鶉鵠之失所,雖今秋禾菽之暫熟,尙稽鴻雁之究安。況前伯云亡之餘,方歎鎖鑰之久曠,伊東路于藩之任,政急材器之是須,其爲責顧不重歟?在得人誠如何耳。惟卿華閥毓望,淸朝蜚英,佐衡東銓,恢公議於鑑藻,佩符南郡,別利器於盤根。風範寬洪,已著眞貴人宿譽,氣度沈遠,蔚有吉祥士令儀。銀臺蟬貂,夙稱出納之惟允,蒼江魚鳥,實爲進退之亦憂。方屛翰竗簡於尹東,而望實無出於卿右,玆授卿以江原道觀察使兼兵馬水軍節度使·巡察使·原州牧使,卿其祗服寵命,懋殫嘉猷。幨帷春巡,克思承流而宣化,海嶠風動,佇見黜幽而陟明。攬轡登車,宜追范淸詔之風采,看山臨水,寧效潘孟陽之遊娛,自餘稟裁,厥有彝憲。於戲,靑鎖遠隔,卿雖切北望之思,丹誥載宣,予則弛東顧之慮。九郡暇日,爭瞻露冕之光榮,一路福星,庶頌雪山之輕重,行且召矣,往惟欽哉,故玆敎示,想宜知悉。知製敎安策製進。
上在昌德宮。停常參·經筵。
惠慶宮進服加味六君子湯前方中,人蔘減二錢,自今日一貼式煎入事,榻前下敎。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,允。
鄭文始啓曰,明日傳香,禮房承旨,當爲齋宿,而行左承旨朴宗薰,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
鄭文始啓曰,玉堂上下番俱空,已至多日,事甚未安。副應敎趙琮鎭,校理洪命周·李羲肇,旣有只推之命,竝更牌招,以爲推移入直之地,何如?傳曰,允。
以副應敎趙琮鎭,校理洪命周·李羲肇牌不進罷職傳旨,傳于鄭文始曰,只推。
鄭文始啓曰,禁衛大將李海愚,以本營習陳事,明日沙阿里出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
以司諫洪百儀,獻納朴台壽,持平朴齊聞牌不進罷職傳旨,傳于韓耆裕曰,只推。
韓耆裕啓曰,司諫洪百儀,獻納朴台壽,持平朴齊聞,旣有只推之命,一體牌招,何如?傳曰,允。
以司諫洪百儀,持平朴齊聞牌不進罷職傳旨,傳于韓耆裕曰,只推。
以獻納朴台壽牌不進罷職傳旨,傳于韓耆裕曰,只推。
韓耆裕啓曰,行大司憲林漢浩,持平朴齊聞牌不進,執義崔時淳,掌令韓啓玉·吳鵬南,持平金裕憲在外,監察茶時之意,敢啓。傳曰,知道。
行大司諫尹魯東啓曰,臣恣性庸陋,才識蔑劣,言責之任,本不近似,而薇垣除旨,忽下於夢想之外,庚牌繼臨,臣且感且惶,雖不得不章皇出肅,粗伸叨謝之忱,而弟臣於合啓中,竊有私義之不可進參者。如臣情勢,擧蒙體諒之恩,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
上在昌德宮。停常參·經筵。
藥房都提調韓用龜,提調金履陽,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭文始啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李愚在曰,傳香承旨馳詣宗廟·景慕宮,奉審摘奸以來。
傳于金相休曰,藥房入侍,大臣·閣臣同爲入侍。
內醫院都提調前望單子入之,右議政金思穆落點。
韓耆裕啓曰,玉堂上下番俱空,已至多日,事甚未安。副應敎趙琮鎭,校理洪命周·李羲肇,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,副應敎李龜雲,校理李友秀·李奎鉉落點。
韓耆裕啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李文會落點。
韓耆裕啓曰,行大司憲林漢浩,持平朴齊聞牌不進,執義崔時淳,掌令韓啓玉·吳鵬南,持平金裕憲在外,監察茶時之意,敢啓。傳曰,知道。
以可諫洪百儀,獻納朴台壽,持平朴齊聞牌不進罷職傳旨,傳于韓耆裕曰,只推。
傳于韓耆裕曰,發遣吏郞,諸執事淸齋與否,摘奸以來。
以忠淸監司洪奭周狀啓,忠州牧使金龍淳,身病沈重,萬無還任之望,不得已罷黜事,傳于韓耆裕曰,令該曹口傳差出,催促下送。
吏曹口傳政事,以金基豐爲忠州收使。
李愚在,以戶曹言啓曰,時御所內各司雨漏處,纔已別單啓下,當依定式修改,而時値冬寒,待明春擧行,何如?傳曰,允。
鄭文始,以兵曹言啓曰,五衛將金壽翊身病在外,宋贊慶,親病危重,呈伏乞遞,竝改差,何如?傳曰,允。
又以兵曹言啓曰,今十月各廳堂下武臣朔試射,臣遭連因有故,不得爲之之意,敢啓。傳曰,知道。
又以訓鍊都監言啓曰,木局別將李勉植,身病甚重,勢難察任,改差,何如?傳曰,允。
又以御營廳言啓曰,本廳哨官李東佐,身爲入直將官,營內罪囚,不問出入,爲先汰去之意,敢啓。傳曰,知道。
禁府啓目,金城縣令朴宗復原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,礪山前府使金鎭恒原情云云。問目內辭緣,泛稱遲晩,刑推得情,何如?判付啓,除刑推議處爲艮如敎。
乙亥十月三十日辰時,上御大造殿。藥房入診,大臣·閣臣承候入侍時,都提調韓用龜,提調金履陽,副提調韓致應,假注書金逸淵,記注官柳可均,記事官安亨鎭,檢校直閣徐俊輔,行右承旨金相休,假注書權中復,領府事李時秀,右議政金思穆,直提學金履喬,檢校待敎李鶴秀,以次進伏,醫官吳千根·秦東秀·卞之錞·洪旭浩·李命運·劉賢基,進伏楹外訖。時秀等曰,近來日氣甚寒,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,一樣矣。時秀等曰,惠慶宮調攝中氣候,何如?挾食諸症,湯劑進御之後,果有差勝之效乎?上曰,漸有差勝之道矣。時秀等曰,嘉順宮氣候,何如?上曰,一樣矣。仍命醫官入診。旭浩·千根·東秀·之錞·命運·賢基等,以次診候訖,退伏奏曰,脈候左右三部調均矣。用龜曰,嘗藥之任,卽臣子之所當竭誠,而臣之狗馬賤疾,當寒轉劇,時日益甚,而久叨是職,已至十有二月之多矣。萬無一分趨承之道,故前以此意,屢屢仰籲,而未蒙允許,益切悚悶。如有筋力可强之勢,則豈敢復事煩瀆,而如是仰達乎?伏望體諒焉。時秀曰,左相之隨行,亦爲久矣。上曰,許副,前望單子入之。出榻敎用龜曰,臣之先祖祠板,在於城外,情理所在,暫欲往拜,而未經提稟之前,不得任意往省,故敢此仰達矣。上曰,往還,可也。時秀曰,右相亦有此等事矣。前則若部字內當日往還之地,則雖時任,任自往來,而無經稟之事矣。今以此等事,每每煩稟,反爲屑越,此後則非江外經宿處,使之從便任自往還,似好矣。上曰,依此爲之,可也。思穆曰,臣亦依此往返矣。上曰,唯。王大妃殿進御加味大調中湯,自今日五貼式,日次製入事。出榻敎仍命退,諸臣以次退出。
上在昌德宮。停常參·經筵。
韓耆裕啓曰,行大司憲林漢浩,持平朴齊聞未肅拜,執義崔時淳,掌令韓啓玉·吳鵬南,持平金裕憲在外,監察茶時之意,敢啓。傳曰,知道。
鄭文始啓曰,禁衛營將官來言,今日本營軍兵,日次射習云矣,敢啓。傳曰,知道。
又啓曰,來初五日,朝參日次矣,敢稟。傳曰,停。
傳于鄭文始曰,傳香承旨馳詣景慕宮,奉審摘奸以來。
以校理李奎鉉牌不進罷職傳旨,傳于韓耆裕曰,只推。
禮曹,今十一月二十三日冬至朝賀時應行節目,參◆◆◆◆◆依此擧行,何如?判付啓,權停爲良如敎。
韓耆裕,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,來丙子年文武官重試對擧別試文科事目,當爲磨鍊,而取考大典通編,則別試文科初試額數,或三百或六百,臨時稟旨事載錄矣。今番則取幾人乎?敢稟。傳曰,取六百人。
鄭文始,以都摠府言啓曰,今日入直內三廳武兼·禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
又以備邊司言啓曰,頃因全羅監司金啓溫狀啓,昨年停退還穀,尤甚邑三分一,之次邑四分一仍停,尤甚羅州·扶安昨年未捧條,折半則本色收捧,折半則準折代捧,各營各司保布,折半代錢,訓局砲保,尤甚邑三分一代錢,限歲前收納之意,覆啓行會矣。又見該道臣狀啓,則盛陳穡事穴農,綿歉孔慘之狀,仍以爲,尤甚羅州·扶安昨年未捧條,以本色盡捧停退條,依之次全州·和順例,一體仍停,其外尤甚邑,昨年停退條全數,之次邑折半仍停,訓局砲保,錢·木參半,兵曹及各衙門軍布,純錢代捧,竝爲寬限收納事,更請令廟堂稟旨施行矣。昨年停退未捧之穀,與舊還有異,値此少康之年,不得分數徵捧,則其將停之又停,收殺無期,國穀耗縮,誠極可悶,而道臣所請,若是懇摯,民情之遑急,蓋可推知,其在紓力之道,不可無闊狹。尤甚邑昨年停退條三分二,之次邑三分一仍停。至於羅州·扶安兩邑,乃是最尤甚邑,依道啓所請,許令全數仍停,昨年未捧條中,相當穀分數代捧者,還以本色,準數徵捧。今年綿歉,諸路同然,日前海西道臣,亦以軍布純錢,陳疏申請而不得從施者,蓋以不施於他道,而獨許於該道,有非朝家一視之政。況今京營軍需,日縮歲減,措手沒策故也。今於本道,亦不可異同,純錢代捧,初非可論,固知民力之難辦,而左思右量,實難依請準許,只令各衙門軍布,許以純錢代捧,兵曹各營及訓局保布,竝依前行會施行之意,分付,何如?傳曰,允。
韓耆裕,以義禁府言啓曰,卽接月令醫員高在暐手本,則時囚罪人朴宗復,就拿之行,中路得病,經宿添劇,食飮全却,症形危重云。罪人病勢如此,則一邊保放,一邊草記,曾有定式矣。朴宗復,姑爲保放之意,敢啓。傳曰,知道。
上在昌德宮。停常參·經筵。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于韓耆裕曰,未下直守令,使之當日下送。
韓耆裕啓曰,應敎趙民和,副應敎李龜雲,校理李友秀,副校理金鎭·宋應圭,修撰洪羲弼,副修撰朴綺壽·李儒象在外,修撰李鶴秀內閣直,玉堂上下審俱空,事甚未安,校理李奎鉉,牌招入直,何如?傳曰,允。
以校理李奎鉉牌不進罷職傳旨,傳于韓耆裕曰,只推。
韓耆裕啓曰,行大司憲林漢浩,持平朴齊聞牌不進,執義崔時淳,掌令韓啓玉·吳鵬南,持平金裕憲在外,監察茶時之意,敢啓。傳曰,知道。
以司諫洪百儀,獻納朴台壽,持平朴齊聞牌不進罷職傳旨,傳于韓耆裕曰,只推。
以咸鏡監司李羲甲狀啓,端川府使尹明儉,恣行不法,私賣倉穀,爲先罷黜,貪饕不法之罪,令攸司稟處事,傳于韓耆裕曰,令該曹口傳差出,催促下送。
吏曹口傳政事,以李書彬爲端川府使。
韓耆裕,以兵曹言啓曰,禁軍來丙子春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以訓鍊都監言啓曰,本局哨官李顯夔,身病甚重,勢難察任,改差,何如?傳曰,允。
又以禁衛營言啓曰,本營經費,自來不敷,各色保米,又多未捧,許多軍需,排比無路。在前如此之時,本營所管江都留營倉餉穀中,量宜取用,亦多已例矣。今亦以米八百石,太二百石,及今裝運,以補支放不足之數,原穀則待明春,自本營下送本錢,從民願分給之意,分付該府,何如?傳曰,允。
假注書金逸淵書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處,摘奸是白乎,則松木鬱然,橡木間之,不見斧斤之痕是白遣,由靑鶴亭逶迤南北,到舊失火處,看審是白乎,則松林叢茂,不可通人是白遣,仍到典牲署後面冷井洞,則大松落落,蔽蓋一山是白遣,下山詣南壇,繞墻累砌,無所頹傷,主山及案山,松林愈盛是白遣,歷過文峴,至于梨泰院,日勢已暮,仍爲留宿是白遣,初二日始自梨泰院後麓,由松·橡間作行,到水閣峴,土氣甚薄,木性不宜是白乎喩,喬松稀闊,稚松遍山是白遣,至馬石橋,松木尤盛,烙印舊痕,年久脫落,無以尋覓是白遣,到雁峯伏兵峴植木處,則亦已茁茂,迤東而至畫景谷,左右山谷,松·橡成林是白遣,遵斗湖而歷尋司寒壇,墻砌及主山·案山竝無頉,入安靜谷靑蓮寺,自寺後登無學峯,山雖磽确,蒼松不下於諸處是白遣,外山諸處,兩日周審,未見斫伐之痕是白齊。臣仍留興仁之門,復路之意,敢啓。傳曰,知道。
領議政金載瓚疏曰,伏以臣於見職,有三大防焉。七十致政,禮經之大防也,不能者止,朝廷之大防也,向臣拜相後初疏,又是臣私義之大防也。噫,處今日百艱之會,犯古人三防之戒,卽臣是耳,臣豈容尙今在職者哉?直以自臣冒據,憂虞因仍,身未自由,理難便訣,遂不免公私之間,兩皆放倒,而今則狗馬之齒,又添可去之一大節拍,固當歲首陳懇,劃卽告退,而饑癘方劇,朝野靡暇,未敢言私,泯默到今。今幸民國少康,慶賀已擧,臣可以復尋本分,獲伸至願矣,玆將遂初之請,冀蒙成終之澤焉。噫,臣之立朝,今四十有二年,昔在先大王御極之初,猥以左史之任,仍兼內閣之銜,掌記注而典圖書,周旋承敎於顔琴點瑟之間,而不以臣卑鄙,庇覆則天地之仁也,導迪則父師之親也。歷試外內,殆遍華膴,未周二紀,儼躋六卿,成就臣身,式到今日,皆先大王賜也。有時魂夢,每在玉欄看花之夕,而只不勝於乎莫報之痛矣。區區所自矢,竊欲以未盡事于先朝者,移事我殿下,以效追先報今之義,而迺殿下,不遺簪履之舊,遽畀臺鉉之重,臣之斷斷是心,惟是克殫承佐之責,少答知遇之恩,而才不副器,事多違心,百疣轉生,一事無補,今使國憂民勢,汲汲如綴旒者,一則臣罪。二則臣罪,此不但臣自負心,上以孤兩聖朝委託之恩,罪固難贖,死將不瞑,而況星霜易換,崦嵫莫挽,居然到七十當退之年矣。精爽已愆,更不得以策勵,防範斯存,有不容以擺壞,而聖王所以設爲禮制,朝臣從政者年至七十,則許令休致,是豈但憫其衰便其身而止者哉?七十曰耋,公無以陳力,私可以知止,故制爲禮防,俾全終始,上以敦優待之化,下以存進退之義,庸寓九經禮使之意者也,匪直爲一人之去就,此乃導世興敎之至德盛制也。臣雖無似,曾忝九經之一,久沐禮使之恩,今於年滿垂死之日,亦被優老之典,無失聖世之大防,永爲生順沒寧之人,則臣固爲沒身之榮,而在聖朝成物之仁,亦豈不有光哉?臣之當退者一也。臣之入相,今已十年矣。以臣瘝官之罪,今爲病國之本,天恕于上而饑荒連年,民困於下而莩殣載塗。內則躁競成俗而四維掃地,外則貪饕無憚而群黎塡壑,倉厫空而國無一日之蓄,名敎隳而民昧三綱之重。種種危亡之機,迫在朝夕,是當隨事殫誠,遑遑如救焚拯溺,而臣不能體宵旰之憂,盡對揚之策,只不過伴食中書,瘝官病國,臣實爲首,而罪旣不加,職又自在者,斷斷無是理。噫,凡百有位,尙不可瘝也。居三事而長百揆,十年不退,一任其瘝,則尙何可以爲國乎?臣之當退者二也。至於臣之自來私義,竊有至恥隱痛,剜在心頭,消滅他不得者。臣之辛酉遭罹,天下之至醜也,人臣之極罪也。死旣難洗,生亦爲愧,至以誓墓之辭,猥登告君之章,要爲沒齒自靖之計矣。不意泥首之地,忽承匪常之命,五內失守,回旋無路,竟不得不拚棄素執,顚倒出脚,而在臣私義,已不成人理矣。臣於初筵,涕泣陳懇,而天顔溫粹,玉音丁寧,從當體諒之敎,卽是耳提而面命。臣仰如四時,奉若金石,自謂以大聖人燾覆之仁,無物不遂也如此,曲諒人情也如此,微臣至切之痛,已入天日之照燭,從此桑楡之收,必在早晩,豈意流光荏苒,鑽鐩十易,而當日矢心之言,便屬忘域久矣?臣每中夜以思,自不覺失聲而長吁也。然而迨臣未死之前,若遂一伸之願,則尙有可顯之面,庶爲歸報之辭,而雖使卽日入地,萬萬無一憾矣。噫,今臣所以求解,其防有三,而最是切悲而至懇,尤在於復申私義,臣之當退者三也。況秋江之翮,見彈先擧,雍門之淚,聞琴卽下。日前臺臣之疏出,而臣之萬重鐵限,又在於三大防之外,若如其言,創國朝未有之擧者臣也,貽聖德莫大之累者臣也。臣名雖不入於疏中,而臣罪已自著於言外,臣身去就,卽此而尤無容議,更何可一日居職乎?嗚呼,臣受恩如天,圖報無地,王室一念,進退無間,每誦宋臣趙鼎白首何歸,丹心未泯之語,未嘗不三復而流涕也。臣幸蒙恩暇,歸省先隴,感深幽明,榮及松梓,臣宜卽反面叩謝。仍以乞骸之請,前席仰懇,而病不能自力登途,情無以復入脩門,玆敢蹙伏荒郊,從縣道冒入文字。伏乞聖明,察臣禮防之難越,憐臣情私之難奪,且諒臣目下決不可復進之義,先遞議政之職,特許三字之銜,以卒天地生成之澤,則臣敢不生隕死結,以圖不報之報也。臣無任云云。答曰,省疏具悉卿懇。顧今國事多艱,百憂溢目,實非輔相如是辭巽之時,勿爲辭引,卽爲入來視事。仍傳于韓耆裕曰,此批答,遣史官,傳諭于領議政所住處。
判尹金履陽疏曰,伏以臣之忝叨嘗藥之任,今已四閱月矣。幸際曠前之鴻慶,猥膺匪功之賞資,榮非不極,心實內恧。惟是筋力於奔奏夙夜,以匪懈爲塵刹酬報之道,而自以年迫衰邁,漸難自强,陳力隨行,亦無其望,而抑臣別有所私情之切悲者。臣早嬰孤露,晩背慈顔,㷀㷀銜恤,常有畢命松楸之願,而縻䆠京旅,久滯荒藩,霜露曠省,忽已五載。恩貤旣奉,尙闕焚黃,狗馬賤齒,適會週甲,瀧岡之榮,號告無路,蓼莪之詩,劬勞增慕,情之所至,禮實寓焉。有事而省,邦典攸許,則臣之循例還往,顧無事乎煩瀆,而適臣見職,保護是重,有不敢晷刻違遠也,故含意而周皇,欲愬而囁嚅者,厥惟久矣。今則憂旣少暇,情益莫按,玆敢冒入文字,畢陳私懇。伏乞聖玆,特推孝理之政,曲賜體諒之恩,亟遞臣藥院之職,俾得以從便來往焉。臣無任云云。答曰,省疏具悉。所請依施。
上在昌德宮。停常參·經筵。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
李衡柱奉命在外,代以李湜爲事變假注書。
韓耆裕啓曰,玉堂上下番俱空,已至多日,事甚未安,校理李奎鉉,旣有只推之命,更爲牌招入直,何如?傳曰,允。
又啓曰,行大司憲林漢浩,持平朴齊聞牌不進,執義崔時淳,掌令韓啓玉·吳鵬南,持平金裕憲在外,監察茶時之意,敢啓。傳曰,知道。
又以吏曹言啓曰,活人署別提朴宗善,受由過限不上來,依例改差,何如?傳曰,允。
又以義禁府言啓曰,卽接月令醫員李德厚手本,則時囚罪人金鎭恒,素患疝症,數日處冷,一倍添劇,達夜叫痛,食飮全却,症形危重云。罪人病勢如此,則一邊保放,一邊草記,曾有定式矣。金鎭恒,姑爲保放之意,敢啓。傳曰,知道。
又以義禁府言啓曰,咸鏡監司李羲甲狀啓內,端川府使尹明儉,爲先罷黜,其罪狀,令攸司稟處事,啓下矣。尹明儉,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
鄭文始,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓耆裕啓曰,合辭許久闕啓,事甚未安,除在外·傳旨未下外,未肅拜人員,竝卽牌招,何如?傳曰,許遞,政官牌招開政。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
以校理李奎鉉牌不進罷職傳旨,傳于韓耆裕曰,只推。
韓耆裕啓曰,應敎趙民和,副應敎李龜雲,校理李友秀,副校理宋應奎·金鎭,修撰洪羲弼,副修撰朴綺壽·李儒象在外,修撰李鶴秀內閣進,玉堂上下番俱空,已至多日,事甚未安。校理李奎鉉,旣有只推之命,卽爲牌招入直,何如?傳曰,允。
金相休啓曰,假注書金逸淵,身病猝重,勢難察任,今姑改差,何如?傳曰,允。
金逸淵改差,代以權中和爲假注書。
韓耆裕啓曰,大司憲·執義·掌令二員·持平二員未差,監察茶時之意,敢啓。傳曰,知道。
以司諫洪百儀,獻納朴台壽,持平朴齊聞牌不進罷職傳旨,傳于韓耆裕曰,只推。
韓耆裕啓曰,卽者義禁府都事來言,各道放未放回啓及保放罪人朴宗復·金鎭恒,當爲議處,而判義禁未差,不得擧行云。新除授判義禁,待下批牌招,卽爲擧行,何如?傳曰,允。
有政。吏批,判書李肇原進,參判趙萬元受由在外,參議鄭觀綏牌不進,同副承旨韓耆裕進。啓曰,臺諫多窠,今當差出,而擬望之人乏少,外任竝擬,何如?傳曰,允。以韓用鐸爲大司憲,柳相祚爲大司諫,洪百儀爲執義,任俊常爲司諫,兪應煥·高鳴鶴爲掌令,金遇順·李遠翊爲持平,申綽爲獻納,李同淳·朴來謙爲正言,吳翰源爲戶曹參判,金履載爲禮曹參議,韓翼鎭爲工曹參議,金履陽爲判義禁,朴崙壽爲內醫提調,李憲成爲掌樂僉正,李賢默爲監察,朴顯範爲司饔主簿,金學羲爲引儀,李昌孝爲純陵奉事,魏裕喆爲和陵參奉,鈴原君單尹行直,鈴川府院君師路嫡長孫,依法典承襲封君,學正單李文欽。
兵批,行判書南公轍病,參判申漵病,參議鄭景祚病,參知李基崇入直進,右副承旨鄭文始進。大護軍金羲淳·林漢浩,護軍李文會·尹魯東·宋祥濂·金㙆·趙鍾永,副護軍趙貞喆,副司直李元八·崔時淳·朴孝成·洪百儀·趙琮鎭·李羲肇·洪命周·兪應煥·朴升用·吳鵬南·韓啓玉·尹庠圭·尹永輝·朴齊聞·金裕憲·宋翼淵·金陽淳·朴台壽·崔漢翼·李魯新·林處鎭·權熀,以上竝單付。
以吏曹參議鄭觀綏牌不進罷職傳旨,傳于韓耆裕曰,只推。
以慶尙監司李存秀狀啓,薦新進上生靑魚,限內不得封進惶恐待罪事,傳于韓耆裕曰,勿待罪事,回諭。
鄭文始,以都摠府言啓曰,副摠管嚴耆,以漢城府左尹,本府坐起晝仕出去,而逐日赴坐,煩稟未安,入番間,除草記往來之意,敢啓。傳曰,知道。
又以備邊司言啓曰,近來呈告,極涉紛紜,行公銓堂,請由於大政隔月之時,無故泮長,尋單於陞試方張之際,至於詞訟劇務,尤非數遞之任,而無端呈辭,亦已呼望,喉院之一味曲循,誠極未安。當該承旨,從重推考,原呈辭,一竝勿施之意,分付,何如?傳曰,允。
又以禁衛營言啓曰,本營軍色從事官曺錫正,奉命出疆,今姑改差,何如?傳曰,允。
上在昌德宮。停常參·經筵。
藥房都提調金思穆,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮口傳問安。答曰,知道。
韓耆裕啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭文始啓曰,備邊司郞廳來言,今日賓廳日次,而無時急稟定事,不得來會矣,敢啓。傳曰,知道。
又啓曰,假注書權中和,時無職名,令該曹依例付軍職,軍帶常仕,何如?傳曰,允。
以校理李奎鉉牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至多日,事甚未安,校理李奎鉉,旣有只推之命,更爲牌招入直,何如?傳曰,允。
校理李奎鉉牌不進罷職傳旨,傳于韓耆裕曰,許遞,前望單子入之,待下批牌招察任。
校理前望單子入之,朴孝成落點。
韓耆裕,以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
韓耆裕啓曰,判義禁金履陽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,行大司憲韓用鐸,執義洪百儀,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪百儀,掌令兪應煥,持平金遇順·李遠翊,正言朴來謙牌不進罷職傳旨,傳于韓耆裕曰,只推。
韓耆裕啓曰,卽者吏曹郞廳來言,端川府使李書彬,兩司俱未署經云。除在外外,未肅拜人員,竝卽牌招,何如?傳曰,允。
鄭文始,以御營廳言啓曰,本廳米條,自來不敷之中,近因荐歉,各道應捧,或停或代,至於今年,元數大縮,排比無路,目下事勢,誠爲切悶。本廳所管楊花鎭還米,與江都留營餉穀,本是糶糴者,而在前如此之時,就其中量宜除出,補用支放,已有其例。楊花鎭還米中一千石,留營餉米中五百石,今亦除出取用,以錢給代,使之從民願分給後,待明秋還作本色,何如?傳曰,允。
上在昌德宮。停常參·經筵。
韓耆裕啓曰,行大司憲韓用鐸,執義洪百儀牌不進,掌令兪應煥,持平金遇順·李遠翊傳旨未下,掌令高鳴鶴在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,三品官之無得過三日循例請牌,曾有定式矣。工曹參議韓翼鎭,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以校理朴孝成牌不進罷職傳旨,傳于韓耆裕曰,只推。
又啓曰,玉堂上下番俱空,已至多日,事甚未安,校理朴孝成,旣有只推之命,更爲牌招入直,何如?傳曰,允。
以執義洪百儀牌不進罷職傳旨,傳于韓耆裕曰,只推。
以掌令兪應煥,持平金遇順·李遠翊,正言朴來謙牌不進罷職傳旨,傳于韓耆裕曰,只推。
韓耆裕啓曰,守令署經事,命下矣。執義洪百儀,掌令兪應煥,持平金遇順·李遠翊,正言朴來謙,旣有只推之命,與行大司憲韓用鐸,一體牌招,以爲備員署經之地,何如?傳曰,允。
又以兵曹言啓曰,宣傳官申綋,兼帶別軍職,勢難兩處供職,呈狀乞遞,不可强令察任,所帶宣傳官之職,改差,何如?傳曰,允。
又以兵曹言啓曰,今當儲窠之月,虛司果,例不得循例區處,而在前積滯之時,勿拘儲窠,以虛司果有擬入之例矣。今亦依此擧行,以爲次次疎滯之地,何如?傳曰,允。
又以義禁府言啓曰,保放罪人朴宗復·金鎭恒,還囚議處以入,而兩囚病勢,一向未差,仍爲保放之意,敢啓。傳曰,知道。
義禁府啓目粘連,向前金鎭恒亦,應俵災結,私自犯用,荒年賑資,太半乾沒,捧賂差任,染指賊贓等,許多不法鄙鎖之事,俱係貪汚,罪在罔赦。道啓臚列,旣不啻明白,囚供分疏,亦無足取信,以此照律,何如?判付啓,依允。又啓目粘連,向前朴宗復亦,民家失火,延及倉厫,莫重還穀,竝歸燒燼,常時不能檢飭之失,在所難免,以此照律,何如?判付啓,依允。又啓目粘連,慶尙道放未放修啓冊子中,本府所管定配罪人未放秩乙良,竝只依啓聞施行爲白乎旀,他餘罪人,令刑曹,稟處,何如?判付啓,依允。又啓目粘連,全羅道放未放修啓冊子中,本府所管定配罪人仍秩乙良,竝只依啓聞爲白乎旀,他餘罪人,令形曹,稟處,何如?判付啓,依允。又啓目粘連,咸鏡道放未放修啓冊子中,本府所管定配罪人未放秩乙良,竝只依啓聞施行爲白乎旀,他餘罪人,令形曹,稟處,何如?判付啓,依允。又啓目粘連,忠淸道放未放修啓冊子中,本府所管徒配罪人稟秩忠州兪碩柱名下,放字書下放送事,分付該道道臣爲白遣,未放秩靑山洪卓然乙良,依啓聞施行爲白乎旀,他餘罪人,令刑曹,稟處,何如?判付啓,依允。
韓者裕,以義禁府言啓曰,保放罪人朴宗復·金鎭恒,還囚照律以入之意,敢啓。傳曰,知道。
禁府照目粘連,礪山前府使喪人金鎭恒本府議啓內,應俵災結,私自犯用,荒年賑資,太半乾沒,捧賂差任,染指賊贓等,許多不法鄙鎖之事,俱係貪汚,罪在罔赦。道啓臚列,旣不啻明白,囚供分疏,亦無足取信。以此照律,罪杖一百流三千里定配,以喪前所犯收贖,告身盡行追奪,三年禁錮,私罪,奉敎依允爲旀,功減一等爲良如敎。又照目粘連,金城縣令朴宗復矣本府議啓內,民家失火,延及倉厫,莫重還穀,竝歸燒燼,常時不能檢飭之失,在所難免。以此照律,罪杖八十徒二年,以公罪收贖,奉敎依允爲旀,功減一等爲良如敎。
上在昌德宮。停常參·經筵。
韓耆裕,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓耆裕啓曰,行大司憲韓用鐸未肅拜,執義洪百儀呈辭,掌令兪應煥,持平金遇順·李遠翊傳旨未下,掌令高鳴鶴在外,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,禁衛營將官來言,今日本營軍兵,日次私習云矣,敢啓。傳曰,知道。
以校理朴孝成牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至多日,事甚未安,校理朴孝成,旣有只推之命,卽爲牌招入直,何如?傳曰,允。
金相休啓曰,假注書權中和,身病猝重,勢難察任,今姑改差,何如?傳曰,允。
權中和改差,代以李冕植爲假注書。
以掌令兪應煥,持平金遇順·李遠翊,正言朴來謙牌不進罷職傳旨,傳于韓耆裕曰,只推。
韓耆裕啓曰,守令署經事,命下矣。掌令兪應煥,持平金遇順·李遠翊,正言朴來謙,旣有只推之命,與行大司憲韓用鐸,一體牌招,以爲備員署經之地,何如?傳曰,允。
又啓曰,端川府使李書彬,憲府雖已署經,諫完則行大司諫柳相祚,司諫任俊常,獻納申綽,正言李同淳在外,朴來謙牌不進,無以備員署經,何以爲之?敢稟。傳曰,一司除署經。
韓耆裕,以備邊司言啓曰,頃因海西道臣狀請,金川郡民所受大興餉還,許令折半輸納山倉矣。卽見開城留守金銑狀啓,則以爲,今年年事豐稔,別無運輸之弊,而今此折半之許捧郡倉,有違於城餉法意,大興山城餉還,盡數還捧于本城事,請令廟堂稟處矣。山餉自有所重,平捧本非法意,不可以遠輸之有弊,復襲謬例於年事稍登之時,依所請,盡數還捧于本城之意,分付,何如?傳曰,允。
又以備邊司言啓曰,京畿監司金魯敬狀請,不足災三千一百四十餘結,準數加劃,昨年停退還布,竝爲仍停,忠淸監司洪奭周狀請,不足災九千四十餘結,準數加劃,癸酉停退還穀,三等邑竝姑仍停,各營各司軍·身布,竝令純錢,訓局砲保布,之次·稍實邑亦令三分一代錢矣。災結剋減,本非中外相信之道,而至於今年,則準與減之間,誠有至難處者存焉。以言乎民情,則耕耘以時者,擧皆食實,饑癘廢農者,率多陳荒,豐歉相錯,虛實易眩矣。以言乎國計,則昨年租稅,轉漕無幾,一歲經用,剗削殆空,言念來頭,誠爲罔措矣。災實之分數,旣無異隔壁而聽,財賦之耗竭,顧不啻燃眉之急,向來諸道報災之不能準劃,蓋亦不得已之故也。今此兩道加劃之請,雖未必一一如燭照數計,而其所指陳,亦甚懇摯,其在寧失固本之義,亦不容一切防遏。湖西加劃三千結,畿甸加劃一千結,使之精核無濫,均俵無偏,俾後窮蔀之氓,無有歸怨之地。湖西癸酉還及京畿昨年還布停退條,竝依所請仍停,以紓民力。今年綿歉,在在同然,更無三等之別,道臣所言,誠不可誣。各衙門軍·身布,許令純錢代納,訓局砲保,稍實·之次邑,亦依尤甚邑例,三分一代錢。至於各營門軍布,所重雖間於訓局,而竝許以純錢,自是行不得之政,此則一依當初知委擧行。今此畿湖災結,旣許加劃,則海西事情,亦無異同。向於該道臣陳疏,一味難愼,雖有斟量,而到今不可使有向隅不均之歎。海西加劃災一千三百結,各衙門軍布及訓局砲保,一依湖西例許施。蓋此三道災結之當初削減,今番加劃,俱有十分斟酌,無異百尺竿上更進一步。諸道道臣,若或不體此意,求益不已,則甚非通觀中外審量輕重之道,此意一體嚴飭,何如?傳曰,允。
上在昌德宮。停常參·經筵。
金相休啓曰,行大司憲韓用鐸未肅拜,執義洪百儀,持平李遠翊呈辭,掌令兪應煥,持平金遇順傳旨未下,掌令高鳴鶴在外,監察茶時之意,敢啓。傳曰,知道。
以校理朴孝成牌不進罷職傳旨,傳于金相休曰,只推。
金相休啓曰,玉堂上下番俱空,已至多日,事甚未安,校理朴孝成,旣有只推之命,更爲牌招入直,何如?傳曰,允。
以掌令兪應煥,持平金遇順,正言朴來謙牌不進罷職傳旨,傳于金相休曰,只推。
金相休啓曰,兼都承旨韓致應藥院進,行左承旨朴宗薰,右副承旨鄭文始受由在外,左副承旨李愚在服制,同副承旨韓耆裕式暇,院中只有臣一人,伴直無人。兼都承旨所當牌招,而拘於廳規,不得請牌,何以爲之?敢稟。傳曰,知申外,竝許遞,前望單子入之,待下批牌招察任。
承旨前望單子入之,曺鳳振·朴宗珩·李止淵·申星模落點。
申星模,以兵曹言啓曰,謹依口傳下敎,司饔院諸員朴潤昌,嚴棍十五度後,汰去之意,敢啓。傳曰,知道。
上在昌德宮。停常參·經筵。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
以右承旨曺鳳振,右副承旨朴宗珩,同副承旨李止淵牌不進罷職傳旨,傳于申星模曰,只推。
金相休啓曰,假注書權中復,身病猝重,勢難察任,今姑改差,何如?傳曰,允。
以校理朴孝成牌不進罷職傳旨,傳于申星模曰,只推。
申星模啓曰,玉堂上下番俱空,已至多日,事甚未安,校理朴孝成,旣有只推之命,卽爲牌招入直,何如?傳曰,允。
權中復改差,代以趙忠植爲假注書。
以執義洪百儀,掌令兪應煥,持平金遇順·李遠翊,正言朴來謙牌不進罷職傳旨,傳于申星模曰,只推。
申星模啓曰,行大司憲韓用鐸,執義洪百儀,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
兵曹口傳政事,護軍朴宗薰。
以京畿監司金魯敬狀啓,安城郡民家失火事,傳于金相休曰,聞甚矜惻,元恤典外,別加顧助事,分付。
申星模,以備邊司言啓曰,卽伏見禁府啓目,忠州牧徒配罪人兪碩柱,因放字書下,已爲放送,礪山前府使金鎭恒,以喪前所犯,自本府議啓,亦爲收贖放送矣。生民之倒懸,財穀之俱渴,專由於法綱之日就凌夷,貪吏之無所懲畏,而今此兩罪人所犯,雖以已現發者論之,兪碩柱則秋還各穀,盡入料販,春糶所分,不過斗粟,民無種糧,顚連流離,卽其罔赦之罪,金鎭恒則應俵災結,執錢入己,劃下賑資,從中取用,災民呼冤,闔境嗷嗷,尤是不法之大者,而至若捧賂差任,染指賊贓等,許多鄙瑣之事,難以歷擧。大抵貪饕之吏,卽國之賊也,民之讐也,從古懲貪之典,無異治逆之法,大明律四十貫以上施以一律者,良以是也。惟彼兩罪人犯贓,不啻幾百貫,則雖不施一律,決不可輕勘,而兪碩柱之善地編配,今遽全釋,已是刑政之失當。至於金鎭恒之許贖杖配,藉曰有法文之可據,以若罪犯,援用此律,大違奏當之意。當該議律禁堂,從重推考,金鎭恒,勿許收贖,卽令發配於遠惡地,兪碩柱放送之命,亦爲還寢,以昭法紀,以懲貪汚,何如?傳曰,允。
右承旨曺鳳振疏曰,伏以臣頑忍不死,私制甫闋,俯仰穹壤,廓然靡依,煢煢含恤,世念灰冷,不自意收錄之眷,不遺簪履,銀臺除旨,有霣自天,臣且惶且感,淸血無從。顧臣猥以邇密之蹤,逖違天陛,今已三載,豈不欲隨牌叩謝,粗伸一覲之顧,而第臣情理,極爲悲苦,復廁朝行,實無其望,玆敢短章哀籲,惟聖慈矜察焉。臣夙遭險釁,早背慈顔,臣父憐臣孤弱,躬自撫恤,內而顧復鞠養,情若慈母,外而誘掖訓導,道兼嚴師,自幼至長,無日不貽憂於臣父,爲人子而受恩於其親,未有如臣之罔極者。臣本蒙騃,未修子職,居家而莫效就養之誠,立朝而未諳揚顯之方,徒以庸愚,反招盈滿,殃積禍延,竟失所怙,叩心泣血,理宜溘滅,而頑喘苟全,巾裳猶舊,爲人子而不孝於其親,又未有如臣之無狀者。嗚呼,臣家受國厚恩,臣父平日矢心鄙報,耿然一念,只知有君國,不知有身家。嘗於臣釋褐之初,所以惓惓面諭者,惟以一心奉公,夷險不擇爲訓,每臣公退,詢臣所事,隨事誨責,必使盡分,恒以臣之無才早顯,憂形於色。臣固無似,雖不能克遵其萬一,言猶在耳,寧忍遽忘?臣偏蒙鴻造,名忝邇列,十餘年來,出入禁省,趨朝退食,每隨臣父之後,庭墀冠冕,情則切於奉歡,門閭車馬,人或稱其榮艷。緣臣不肖,誠孝淺薄,寸草之心未報,風樹之慟遽纏,奉恩誥而告榮靡逮,理朝衣而承訓無所。臣情到此,雖頑如木石,亦何忍飄纓結綬,揚揚復冒於榮顯之塗乎?且臣竊有隱痛之在心者,臣父之年前掌銓時,勿被橫逆之人言,遣辭罔測,醜詆備至,臣父用是爲恥,決意自靖,而上天至明,無微不燭,恩敎昭晰,炳若日星,臣闔門感頌,豈有餘恨,而第以臣父赤心向國之一生至誠,桑楡暮景,遭此難洗之羞辱,棲遑半載,遽抱終天之至痛。臣冤恨貫徹,悲憤綳塞,雖死之年,未敢一日而或忘之,惟願歸護邱塋,畢命松楸,不忍復齒於恒人矣。今玆恩除特降,召命屢臨,微忱雖切於移孝,私義實難於進身,冒死違逋,畢暴哀衷。伏乞聖慈,憐臣情私,特垂矜許,亟遞臣所帶之任,仍命選部,勿復檢擬,俾臣獲遂微諒,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金思穆,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
王大妃殿進御加味大調中湯前方中,人蔘加三分,加牛膝·木瓜各一錢,自今日五貼式日次製入事,榻前下敎。
申星模,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,右副承旨朴宗珩,同副承旨李止淵,今日不爲仕進,竝卽牌招,何如?傳曰,與左承旨竝許遞,前望單子入之,待下批牌招察任。
承旨前望單子入之,李惟命·徐俊輔·權常愼落點。
以校理朴孝成牌不進罷職傳旨,傳于申星模曰,只推。
申星模啓曰,應敎趙民和,副應敎李龜雲,校理李友秀,副校理宋應圭·金鎭,修撰洪羲弼,副修撰朴綺壽·李伩象在外,修撰李鶴秀內閣進,玉堂上下番俱空,已至多日,事甚未安。校理朴孝成,旣有只推之命,卽爲牌招入直,何如?傳曰,允。
以校理朴孝成牌不進罷職傳旨,傳于申星模曰,只推。
申星模,以都摠府言啓曰,副摠管權烒,時無職名,令該曹口傳付軍職,何如?傳曰,允。
兵曹口傳政事,護軍單權烒。
申星模啓曰,行大司憲韓用鐸,執義洪百儀,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪百儀,掌令兪應煥,持平金遇順·李遠翊,正言朴來謙牌不進罷職傳旨,傳于申星模曰,只推。
申星模啓曰,兼都承旨韓致應藥院進,行左承旨權常愼在外,行右承旨李惟命牌不進,左副承旨曺鳳振服制,右副承旨徐俊輔內閣直,院中只有臣一人,伴直無人。行右承旨李惟命,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授行左承旨權常愼,時在忠淸道韓山地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,金逌根落點。
申星模啓曰,兼都承旨韓致應藥院進,行左承旨李惟命陳疏,右承旨曺鳳振服制,左副承旨金逌根牌不進,右副承旨徐俊輔內閣直,院中只有臣一人,伴直無人。兼都承旨,所當牌招,而拘於廳規,不得請牌,何以爲之?敢稟。傳曰,牌招。
又以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
又以都摠府言啓曰,副摠管張鉉宅,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,傾因湖南道臣狀請,地部劃下外不足災三萬七千八百三十結,特爲加劃矣。卽見全羅監司金啓溫狀啓,則以爲,以此劃下之數,萬無分均之路,不足災一萬八千九百八十六結零,準數劃給爲辭矣。災政增損,大關國計之贏縮,而道啓申請,可知民情之遑汲,其在寧失之義,有難一向靳持,六千結特爲加劃,使之均俵,何如?傳曰,允。
又以備邊司言啓曰,關西後運襦衣一百四十五領,紙衣一百領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,礪山前府使金鎭恒,勿許收贖,卽令發配於遠惡地事,承傳,啓下矣。金鎭恒,全羅道海南縣遠配,而以承傳內辭意具罪目,依例發遣府書吏,押送配所,何如?傳曰,允。
又以義禁府言啓曰,備邊司啓辭內,忠州牧徒配罪人兪碩柱放送之命,亦爲還寢,以存法紀,以懲貪汚事,允下矣。兪碩柱,前已放送,未及上來,依例發遣府書吏,所到處執捉,忠淸道忠州牧,還發配所之意,敢啓。傳曰,知道。
判義禁金履陽,知義禁吳翰源等疏曰,伏以臣等於兪碩柱·金鎭恒發配擧行,竊有私義之不敢冒當者。唯彼金鎭恒之所坐諸條,俱關貪汚,當今日救時之務,莫先於嚴贓法而懲墨守,臣等之所嘗明月而形于色者,寧或於此囚,乃反有顧惜從輕之念哉?第徒流以下,喪前所犯喪後發覺者之許以罰鍰,卽我朝孝理之政,而明有典章,較若關和,溯稽前例,更無自本府脫略此法措辭議讞者。王府之所守者,法而已,一有低昂於是,則一時所爲,雖或合於栅宜,而終未免啓後日無窮之弊,其失反有大焉。臣等爲是之懼,經常之法,不敢過也,而若其乃逭罔赦,未謝南方之民,則終有鬱悒而不平者矣。大僚於此,斟量法外之法,颺言建白,特蒙兪允,竟使有罪當其罪,眞見得朝廷之處置得宜,臣等之問備薄勘,固所甘心焉。第伏念奏當之違失,溺職著焉,僨誤而冒進,爲恥大矣,臣等豈敢以吾有所守,盎然自是,不思所以自靖之道乎?玆敢聯陳短章,悉暴事狀。伏乞聖慈,俯垂微諒,亟遞臣等之職,回授他人,以安私分焉。臣等無任云云。答曰,省疏具悉。卿等勿辭行公。
行左承旨李惟命疏曰,伏以臣卽伏奉銀臺除旨,固當蹶趨承,而臣之八耋偏母,病僚床笫,長時凜綴,近因日候之猝寒,將攝失宜,重添毒感,兼以挾滯,食飮全却,轉側須人。臣方左右扶將,躬執藥餌,目下私情,萬無晷刻離捨之望,召牌荐降,末由承膺,玆敢忙陳短章,仰瀆崇嚴。伏乞聖明,俯垂矜諒,亟遞臣所帶之職,以便救護,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭救護。
同副承旨申星模疏曰,伏以臣本以無似,猥通仕籍,遲徊輦穀,二十九年于玆矣。幸被先大王作成之化,兼蒙我聖上拂拭之恩,班登緋玉,職玷銀臺,涯已踰矣,榮已極矣。況臣早爲人後,靡有怙恃,依仰所生,獨父在耳。嚮者一典南邑,獲遂便養之私,再轉樞資,寔荷推恩之眷,斯皆人子之大願,人臣之至榮也。顧臣分義,惟當隕結而爲期,豈敢復有一毫僥求之心,而第念臣性本迂愚,不任家務,臣父又縱而遊學,不使之累於家也,故臣之自幼至衰,腹穀身絲,莫非臣父之勤勞,而祿米俸錢,未嘗以充於甘毳之供也,式至于今。臣父之年,已八十有二矣,居在鄕廬,病與齒深,而臣跡縻京國,多曠省覲,知年之懼,彌高而彌深,愛日之情,愈邁而愈切。且況歉荒之餘,家計凋剝,調將之際,藥餌繁複,而臣不農不賈,靡所營措,頹齡之楡景漸短,報暉之草心莫遂,臣之情事,吁,亦隘矣。恭惟我朝,政先孝理,凡在邇列之臣,乞外求養者,前後相衘,斯誠昭代之盛典也。臣亦何忍以嚴畏之故,而自阻於仁覆之下哉?玆敢不避猥越,仰瀆崇嚴。伏乞天地父母,俯垂鑑諒,寬臣干冒之誅,憐臣懇迫之私,特命選部,授臣以閑僻之一小郡,俾臣得以父子團會,朝夕承歡,治民之暇,得盡嘗藥之誠,奉公之餘,兼致備物之養,則君親報答,自有長短之期,內外殫竭,庶圖涓埃之效。臣無任云云。省疏具悉。疏辭,下該曹,稟處。
上在昌德宮。停常參·經筵。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申星模啓曰,兼都承旨韓致應牌不進,行左承旨李惟命受由,右承旨曺鳳振服制,左副承旨金逌根傳旨未下,右副承旨徐俊輔內閣直,院中只有臣一人,伴直無人,兼都承旨,所當更請牌招,而拘於廳規,不得請牌,何以爲之?敢稟。傳曰,左承旨·右承旨·左副承旨竝許遞,前望單子入之,待下批牌招察任。
承旨前望單子入之,李龍秀·朴周壽·洪羲俊落點。
以左副承旨金逌根牌不進罷職傳旨,傳于申星模曰,只推。
李龍秀啓曰,玉堂上下番俱空,已至多日,事甚未安,校理朴孝成,旣有只推之命,卽爲牌招入直,何如?傳曰,允。
以校理朴孝成牌不進罷職傳旨,傳于李龍秀曰,只推。
李龍秀啓曰,假注書李冕植,身病猝重,勢難察任,今姑改差,何如?傳曰,允。
李冕植改差,代以柳榮輔爲假注書。
李龍秀,以侍講院言啓曰,上番輔德洪羲俊入直矣,今已移拜承旨矣。上番闕直,事甚未安,兼輔德朴周壽呈辭入啓,文學未差,兼文學李友秀在外,弼善李墷,兼弼善李羲準,竝卽牌招入直,何如?傳曰,允。
徐俊輔啓曰,行大司憲韓用鐸,執義洪百儀,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以勢義洪百儀,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
朴周壽,以都摠府言啓曰,副摠管張鉉宅,以司僕寺兼內乘,今日官調馬進參事,晝仕出去之意,敢啓。傳曰,知道。
又以兵曹言啓曰,今此平安道別遣重臣武科試取時,本道直赴殿試人別武士金熙奎等五十二人內,將校李養裕,別武士高漢郁·徐明讚,別付料軍官金得連,三登縣令宋之廉等五人遭故,依法典陳試事,前已草記蒙允。其餘四十七人,道科應試參榜所授帖文,今已收聚上來,依定式爻周之意,敢啓。傳曰,知道。
吏曹啓目粘連,觀此承政院同副承旨申星模上疏,則以爲,臣父之年,已八十有二矣,居在鄕廬,病與齒深,而家計凋剝,調將之際,藥餌繁複,而臣不農不賈,靡所營措,頹齡之楡景漸短,報暉之草心莫遂,臣之情事,吁,亦隘矣。特命選部,授臣閑僻之一小邑,俾臣得以父子團會,朝夕承歡,治民之暇,得盡嘗藥之誠,奉公之餘,兼治備物之養亦爲白有臥乎所,申星模之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
傳于李龍秀曰,永陵受香承旨,仍爲奉審摘奸,局內諸陵,一體奉審。
申星模啓曰,玉堂上下番俱空,已至多日,事甚未安,校理朴孝成,旣有只推之命,卽爲牌招入直,何如?傳曰,允。
以校理朴孝成牌不進罷職傳旨,傳于申星模曰,只推。
申星模啓曰,卽伏見冬至使狀啓,則今此咨文句語中,有違簾處,致有改修正下送之境。咨文事體,何等重大,而如是不審,極爲未安,當該知製敎,從重推考,何如?傳曰,允。
徐俊輔啓曰,行大司憲韓用鐸,執義洪百儀,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪百儀,掌令兪應煥,持平金遇順·李遠翊牌不進罷職傳旨,傳于徐俊輔曰,只推。
以兼弼善李羲準牌不進罷職傳旨,傳于申星模曰,只推。
申星模,以吏曹言啓曰,今此宗廟·景慕宮望祭祭官中,時無職名人,令該曹口傳付軍職,何如?傳曰,允。
兵曹口傳政事,護軍單金相休,副護軍單金逌根。
申星模,以吏曹言啓曰,戶曹正郞沈應奎呈狀內,素患痰癖之症,當此換節之時,一倍添劇,時月之內,萬無供職之望云。身病旣如是沈篤,則有難强令察任,改差,何如?傳曰,允。
徐俊輔,以刑曹言啓曰,罪囚防守,何等嚴重,而典獄署在囚罪人一名,月前見失,已過日限,尙不捉納,再昨日被囚罪人,私自解枷,使之宿食於渠家者,揆以事體,萬萬駭忽。當該入直參奉安廷瓚,令該府拿問處之,何如?傳曰,允。
正言朴來謙疏曰,伏以臣猥以庸陋,倖占科第,以文識則至空疎也,以才具則至蔑劣也,本不足備數於淸朝任使之列,而出身未幾,過蒙殊私,周旋記注之班,依近日月之光,榮已極矣,分已足矣。繼玆以後,恩眷愈隆,薇垣·柏府,除旨聯翩,臣是何人,得此於聖明之世也?揣才量分,實無稱塞之望,含恩頌德,只切報答之願。迺者諫臺恩命,又下夢想之外,召牌荐降,宜卽蹶之不暇,而違傲是事,自歸逋慢之科,是豈臣妄自驕蹇,全昧義分之至重也哉?誠以臺閣之職,責任不輕,立殿陛而爭是非,與宰相而相可否,上而君德闕遺,下而朝廷得失,無大無小,靡所不言,公議由是而得伸,風紀賴此而不墜,則決非如臣湔劣百不猶人者,所宜苟充而冒居也,明矣。左右量度,承膺無路,玆敢悉暴衷懇,仰瀆崇嚴。伏乞聖明,俯垂諒察,特賜鐫改,以安私分,以重公器焉。臣於乞免之章,不宜贅他,而第於目下事,竊不勝區區憂愛之悃,敢此附陳,惟聖明澄省焉。向來大臣之疏,以人言爲引,造朝無期,而何至今不加敦勉也?沈厚鎭之疏,陰詆元輔,語意閃忽,而何至今不賜處分也?噫,厚鎭疏中,姓名雖不露於大臣,旨意專箚着於廟啓,張皇侵詆於時移事往之後者,其心所在,必欲使秉國論之元輔,狼狽去國而後已。惟彼厚鎭,何惡於此大臣,而敢售挾雜之計,爲此敲撼之習也?其樂禍之心,惹鬧之跡,明若觀火,此而不嚴加處分,明示好惡,則朝象將益潰裂而世道無由底定矣。且以大臣疏言之,乞退之辭,雖在於引年,而難進之義,亶係於臺言,至以脩門復入,看作鐵限萬重,而批旨不槪及焉,慰諭不復降焉,顧安得無憾於天地之大也?臣於前日相箚之批,又竊有憂慨者存焉。夫以具瞻之地,橫被陰詆之來,一番箚引,勢所不已,而批旨若曰,別無可引之端,有若臺疏之言所當言,而相箚之引不當引者然。區區愚慮之忱,竊以爲大臣之情地難安,猶屬餘事,誠恐有欠於九經敬大臣之訓,虞典堲讒說之義也。嗚呼,今日世道,是何等時也?民憂國計,茫無涯畔,決非元輔大臣所可休退之時耳。我殿下,儻或念及於此,務致敬禮,益加敦勉,則以大臣之體國之誠,當今日百艱之會,豈忍便訣明時,長往而不顧哉?臣謂前掌令沈厚鎭,宜施竄配之典,以開大臣進身之路,仍下明諭,別遣近臣,俾卽幡然改圖,不日造朝,以扶頹綱,以靖世道焉。臣無任云云。省疏具悉。所陳依施,領相當敦勉。爾其勿辭察職。
上在昌德宮。停常參·經筵。
徐俊輔啓曰,行大司憲韓用鐸,掌令兪應煥,持平金遇順未肅拜,執義洪百儀,持平李遠翊呈辭,掌令高鳴鶴在外,監察茶時之意,敢啓。傳曰,知道。
申星模啓曰,玉堂上下番俱空,已至多日,事甚未安,校理朴孝成,旣有只推之命,卽爲牌招入直,何如?傳曰,允。
傳于徐俊輔曰,捧納承旨·當該兵曹堂上推考。
傳于申星模曰,臺疏不過一時妄言,卿何過彈若是?況疏批已悉諭,卿之如是浼浼,豈非有欠體國之義乎?玆復敦勉,卽日登途簉朝事,遣史官,傳諭于領議政所住處。
以校理朴孝成牌不進罷職傳旨,傳于申星模曰,只推。
申星模,以承文院都提調意啓曰,卽見冬至兼謝恩正使洪義浩,副使趙鐘永狀啓,則以賜物謝恩表文中伏念短句違簾事,有釐改下送之請矣。臣等査對時,矇不覺察,致有此狀聞之擧,不能董飭之罪,惶恐俟勘。原表文違簾句,改撰正書安寶後,別定齎表官,給馬下送于使行所到處,使之齎去。表文撰進知製敎,從重推考,改撰句語,原單子中,改付標以入之意,敢啓。傳曰,知道。勿待罪。
徐俊輔,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,今年諸道舊還,已因年分,皆許仍停,而惟統營·江華·松都三處舊還,姑未分排知委矣。今年穡事,雖曰稍登,昨今年當捧之還,今旣徵捧,舊還之一時竝督,民勢可悶,統營·江華,松都舊還,竝依各該道已許之例,一體仍停之意,分付,何如?傳曰,允。
又以備邊司言啓曰,卽見開城留守金銑狀啓,則以爲,本營經用浩多,難以支繼,今春加分耗各穀五百六十石,依已例劃給事,請令廟堂稟處矣。本府公用不足之以加耗許劃,自有已例,今年加分耗五百六十石,依守臣所請,許施,何如?傳曰,允。
又以備邊司言啓曰,外方徵債防塞時,京司一體擧行,而年分回啓後,自本司草記知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付,何如?傳曰,允。
又以義禁府言啓曰,前掌令沈厚鎭,竄配之典事,承傳,啓下矣。沈厚鎭,慶尙道奉化縣竄配,而以承傳內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
徐俊輔啓曰,行大司憲韓用鐸,掌令兪應煥,持平金遇順未肅拜,執義洪百儀,持平李遠翊呈辭,掌令高鳴鶴在外,監察茶時之意,敢啓。傳曰,知道。
申星模啓曰,玉堂上下番俱空,已至多日,事甚未安,校理朴孝成,旣有只推之命,更卽牌招入直,何如?傳曰,允。
傳于洪羲俊曰,傳香承旨馳詣宗廟·景慕宮,奉審摘奸以來。
傳于申星模曰,留院上疏入之。
申星模啓曰,卽者說書金敎喜,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考,何如?傳曰,允。
李湜奉命在外,代以李命純爲事變假注書。
洪羲俊啓曰,假注書趙忠植,身病猝重,勢難察任,今姑改差,何如?傳曰,允。
以校理朴孝成牌不進罷職傳旨,傳于申星模曰,只推。
以忠淸水使李載弘狀啓,馬梁僉使兪鈺,病勢危篤,連呈辭狀,不得已罷黜事,傳于申星模曰,令該曹口傳差出,當日下送。
申星模,以侍講院言啓曰,說書金敎喜,屢日入直矣,以其親病,陳疏徑出矣。下番闕直,事甚未安,司書鄭禮容,兼司書李應奎,竝卽牌招,以爲推移入直,何如?傳曰,允。
事變假注書李湜啓曰,臣於本月十四日寅時量,敬奉聖諭,下往于高陽下道面德隱里領議政金載瓚所住處,傳諭是白乎,則以爲,臣義在當退,情又難强,頃上瀝血之章,兼請乞骸之恩。及奉聖批,未承兪音,自愧誠薄辭拙,不能仰格宸聽,使聖朝禮使之化,獨不及於臣身,抑塞隕越,不省攸措。忽於荒郊病伏之中,王人遠臨,恩諭誕降,開誨勉飭,委曲勤摯,臣苟有一分可强之勢,曷敢不劃卽趨承,而第臣乞退,豈直爲臺言而發哉?一則年至也,二則瘝官也,三則私義之竊有深痛也。此臣所謂三大防,而不得請則不止者也。況又臺言,適出於將退之會,其所責臣,乃謂以上累君德,爲人臣而累君德,則罪當何居也?然則自來三防之外,又添萬重之限,由前則義不可仍叨見職也,由後則情無以更入脩門也。在今必辭之義,不待臣言之畢,而竊庶幾天鑑,亦已俯燭矣。噫,引禮求退,在臣猶過,以罪獲罰,於分是甘。區區北望之祝,惟願亟去在身之職,仍被當勘之誅而已是如爲白有等以,臣則復路緣由,竝以馳啓云云。答曰,觀卿附奏,無意幡然。當此國家多艱之時,以卿元老,何如是浼浼也?望卿勿復辭巽,卽日登途,以副予至意事,遣史官,傳諭于領議政。
京畿監司金魯敬疏曰,伏以臣以庸愚之材,叨蒲翰之寄,夙宵兢惕,若臨淵谷。今此災政一事,大關於國計,最切於民隱,過與不及,均有其罪。況臣之到界在滌蕩之後,報災屬蒞營之前,固不敢以卽地領略,遂乃考閱邑狀,參以見聞,則前道臣在營時所捧槪狀,實出寧約無濫,果以地部事目外不足災六千餘結零,敢請加劃者,再而亦以數三息肩之方,冒昧煩陳矣。及伏見廟堂回啓判下者,則諸條所陳,無不曲賜允從,從此以往,庶可回陽暖於寒谷,奠袵席於溝壑,德至厚而恩至渥也。然而災結之見減,猶過二千結矣。大抵執災之法,以常年而論之,名色多端,虛實易混,奸猾之偸弄在此,營邑之見欺亦在此。今則不然,初無內分與各樣雜頉,而只是初不付種與未移而已,雖使童孺之類,臨之以檢覈,陳墾自別,決不相混。且今年之饑饉札瘥,卽罕有之一大劫運也。苟究荒廢之由,皆是窮不能辦種,病不能服力,雨暘雖均,而耕耨莫由及時,死亡旋繼,而隴畝竟作無主,在在陳蕪,慘然滿目。況此畿輔密邇之地,尤異他路僻遠之隅,無論峽沿,朝夕來往,萬目俱覩,焉可誣也?雖使所請之數,盡蒙準施,尙有白徵之慮,況今征實於不毛之地,責稅於無人之野,以此劃下之結,何能塗抹乎?噫,今年雖曰小登,民情反思大歉。蓋歉歲則朝家之蠲減,靡不用極,而恒年則征繇之徵督,一時竝起,撤家而逃,塡壑而亡,比之旣往,反有甚焉。哀彼無告之類,將有竝盡之慮。以此切急之勢,又責白納之稅,其可得乎?臣猥受一方旬宣之責,不體九重宵旰之憂,使大聖人若保如傷之至仁惠澤,無以下究,而惟務督迫,爲此行不得之政,致令孑遺之民,盡歸於顚連而後已,則邦本一壞,國將何保?臣罪至此,尤合萬殞。竊念國儲之哀痛,莫急於此時,上而廟社禋薦之需,下而百官料祿之費,凜凜然朝不謀夕,嗚呼,此誠何等時也?臣雖冥迷,豈不知專由於正供之大縮,而忍爲此干譽於愚民也?臣於此際,伏聞湖南道臣劃災回下,則籌司之剋減雖同,而見劃之數,已過於未移之摠矣。較之畿民,猶可免白地之徵,以百里納秸之民,反未蒙一視之澤,則眷彼將死之類,益懷向隅之歎,剜心之苦,切骨之冤,不但爲干和之端而已。臣百回思惟,翻來覆去,殆忘寢食者,亦屢日矣,玆敢不避嚴畏,冒萬死更此煩陳。伏乞聖慈,特察斯民切至之憂,更令廟堂之臣,準數加劃,千萬至祝。臣無任云云。答曰,省疏具悉。疏辭,令廟堂,稟處。
上在昌德宮。停常參·經筵。
藥房都提調金思穆,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
王大妃殿進御加味大調中湯,自今日停止事,榻前下敎。
申星模啓曰,行大司憲韓用鐸,掌令兪應煥,持平金遇順未肅拜,執義洪百儀,持平李遠翊呈辭,掌令高鳴鶴在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而以國忌正日相値,不得來會云矣,敢啓。傳曰,知道。
傳于申星模曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
傳于申星模曰,留院公事入之。
趙忠植改差,代以吳駿常爲假注書。
李命純奉命在外,代以李升坤爲事變假注書。
申星模啓曰,玉堂上下番俱空,已至多日,事甚未安,校理朴孝成,旣有只推之命,更爲牌招入直,何如?傳曰,許遞,前望單子入之,待下批牌招察任。
校理前望單子入之,趙萬永落點。
以校理趙萬永牌不進罷職傳旨,傳于申星模曰,只推。
傳于申星模曰,政官牌招開政。
申星模啓曰,卽者禮曹郞廳來言,今十六日月食救食時,堂上一員,當爲進參,而判書鄭尙愚奉命在外,參判未差,參議金履載在外,無以擧行云。未差之代,今日政差出,待下批仍卽牌招,以爲擧行之地,何如?傳曰,允。
又啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
以司書鄭禮容,兼司書李應奎牌不進罷職傳旨,傳于申星模曰,只推。
申星模,以侍講院言啓曰,下番連日闕直,事甚未安。司書鄭禮容,兼司書李應奎,旣有只推之命,竝更牌招,以爲推移入直,何如?傳曰,允。
又以吏曹言啓曰,卽接掌樂院牒報,則以爲,今十六日救食時,長官當爲進參,而正曺錫正奉命在外,不得擧行云。正曺錫正改差,其代,口傳備擬以入之意,敢啓。傳曰,知道。
吏曹口傳政事,以姜俊欽爲掌樂正。
兵曹口傳政事,以趙大福爲馬梁僉使。
申星模,以內醫院都提調意啓曰,提調朴崙壽,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以備邊司言啓曰,頃因京畿道臣狀請,事目災外四千結,覆啓加劃矣。卽見該監司金魯敬上疏,則備陳穡事災損之狀,仍請見減災二千一百餘結,特許準劃,而有廟堂稟處之命矣。前後加劃,乃是曲察民情,而再三申請,必欲準數乃已者,有非內外相孚,民國兩便之道。以依前劃下,卽速分俵,更勿煩陳之意,分付,何如?傳曰,允。
事變假注書李命純啓曰,臣於本月十五日寅時量,敬奉聖諭,下往于高陽下道面德隱里領議政金載瓚所住處,傳諭是白乎則,以爲天下之不可毁者,防範也,朝廷之最所畏者,人言也。臣雖愚昧,亦知四維之重。昨於史官之回,乃以不敢承命之由,忘猥附奏,恭俟嚴譴,不惟不加之誅,更下恩綸,勉誡愈隆,臣衷情未伸,惶隘轉甚,不知所以措得此身也。噫,十行牖迷之敎,鎭日荐降,一段守株之義,與昨無異,臣罪到此,惟有遄被威罰而已。且臣狗馬之疾,近益危劇,神息慌亂,無以悉陳微懇,謹當留俟少間,更上文字,仰請鈇鉞之誅是如爲白有等以,臣則復路,緣由竝以馳啓云云。
執義洪百儀疏曰,伏以臣以人則至微,以分則至賤,猥被先大王造化之隆,無物不遂,獲霑科第,備僚郞署,及當聖明之會,擢置臺閣之任。夫臺閣者,人主之耳目也,君擧之得失,政違之大小,論之者臺閣也,百僚之賢邪,一世之汚隆,言之者臺閣也。政宜妙簡直節足以批鱗,風采足以凌霜,言議足以論天下之利病,學識足以貫古今之治亂者處之,然後上而與人主相可否,下而與宰執相爭難,不負耳目之寄也,豈宜如臣至微至賤,魯莽蔑裂者所可擬哉?臣之入臺閣,今已十年有餘矣。或値在外,得蒙恩遞,或因事會,暫時承膺,而每顧職名,不覺愧汗之浹背。又自今春以後,柏府·薇垣亞長之名,迭下恩除,臣之惶隕忸縮,益無所措,而又値署經之命,分義是懼,未免張皇出肅,而臣之不堪見職之狀,十年言責,未效一言,則莫逃於淵鑑之下矣。伏乞亟命選部,削臣職命,以爲不職者之戒焉。臣旣素乏言議,又方丐免,不宜贅及他說,而事在目下,義係非常,則臣亦有不泯之彝性,不得不冒死一陳,惟聖明澄省焉。夫言事之體,不過是非之另大小之分,而近日之事,是非相混,大小相蒙,莫之救正,臣竊忱焉。一世之所共憤者,金敬淵也,千載之所當論者,金敬淵也。論敬淵者,實發於趙直永,而直永之疏,不能專言敬淵,以明討逆之大義,間之以微細之雜人,兼之以無例之改圈,則可謂是非之混而大小之蒙也。宜被廟啓之論斥,而及其沈厚鎭之救直永也,又不專言敬淵之當論,備陳直永之失當,而有若營護,則誰見其公憤之所發,而擧疑其私好之是趨。且以言獲罪之非淸朝美事,豈厚鎭獨知而大臣之不知哉?惟其直永之所論,不能擧其大而辨其是,故廟堂鎭靖之道,不得不爾。厚鎭之疏,若明言直永之宜被論斥,敬淵之不可不論,以見大公至正之體,則大臣亦何事引咎而不安其位哉?此又厚鎭之疏,不能明於是非大小之間者也。迺者朴來謙之疏出,而又何其偏倚於一邊也?顧今憂虞溢目,民國無計之日,十載元輔,一朝引退,凡在中外,孰不憂歎,而大臣之造退,未嘗不由於厚鎭之疏,則斥厚鎭請敦勉,固是常情之宜,而只言厚鎭之失宜,不及敬淵之當斥,則不幾於逐鹿而不見泰山哉?大臣之引退,在於侵低備啓,不在於論斥敬淵,則可以敦勉大臣,有忽於當斥之敬淵哉?且來謙之疏,以聖批之別無可引,謂以引不當引者,何其誣悖於聖旨也?聖批之以爲無可引者,卽所以勉出之至意也。若曰有可引云,則大臣豈有進身之路哉?聖批方以爲無可引,而來謙忽以爲有可引,則其所以勉出者,正所謂欲入而閉門也,此又臣之未曉於來謙者也。臣請借方寸,極言敬淵之當斥而不可齒於簪紳之列也。噫嘻,痛矣。從古亂逆何限,而豈有如尙魯之窮天極地至凶大憝哉?英宗之告于先王,有敎若曰,尙魯,汝之讐。先王之告于朝廷,有敎若曰,尙魯,予之讐。惟此兩聖朝玉音,凡我東方臣民,莫不承聆,書之史冊,藏之金櫃,移動不得,眞所謂殄滅無遺者也。是以以先王好生之盛德,鍾烈之編配泗川也,來謙之從祖天衡,以玉堂陳疏仰請,聖敎有曰,鍾烈雖免應坐,烏可使出沒於京輦乎?今來謙,知攻厚鎭,而不知攻敬淵,又非特不知攻也,外藉美名於敦勉大臣,內售黨心於建德報仇,則可謂在家而忘祖,在國而忘君者矣。夫免於應坐者,宜無投竄,而必如是者,所以甚尙魯之惡,而國亂用重刑之義也。聖人之權度情切,有如是矣,應坐而坐者常也,不應坐而坐者非常也。尙魯之逆節,非常則罪之以非常,乃所以仁精而義熟也。惟我祖宗,立國仁厚,雖無漢法之三族,而治逆之律,亦有分數。最近者應坐,其次有累,應坐者入於編配,有累者枳於仕籍,若在應坐之法內,則自歸編配,豈論累之有無哉?惟其應坐之法外,故方論於累,此治逆之常法也。今敬淵之祖致恭,乃應坐而死於罪謫者也,其孫僅免應坐,而當屬之有累,較然明矣。若以免於應坐,許通仕籍,則所謂有累,豈在應坐之內乎?況非特仕籍,玉署·臺閣,何等淸選,而朝除夕遷,視同無故,揚揚自如,則其可曰國有法乎?朴大圭,鍾一之從孫,而亦施放逐之典,此固常法之所當然,而又況於非常之逆,重刑之所用哉?今以先王之所以處鍾烈者觀之,則應坐之外,又有坐焉,有累之外,亦當累之,而又況於本在有累之內者乎?敬淵於先王在宥之時,不敢出入於科場,一世之所共知。渠父鍾純,十年出六之常典,亦不得蒙,至於廢棄終身,則此先王之已嚴處於渠之父子,而渠敢於陵柏森森之目,不有先王之法,如是縱恣,恃勢驕橫乎?凡今日北面於殿下之庭者,皆先王之臣也。惟我先王,臨御二十四年,苦心至誠,惟是某年義理,而爲某年之逆魁者,尙魯是已。先王之所讐,卽殿下之讐也,殿下之所讐,卽我東薄海內之讐也。寧有君讐國賊應坐之孫有累之身,而偃蹇於城闉之內,兜攬於淸顯之列,而莫之誰何哉?渠是何人,勢焰之所及,吹噓之所張,犯之者焦,觸之者碎乎?吁,亦可怕,亦可憐矣。噫,蒼梧白雲,瞻望嗚咽,而惟我先王之義理,將見蕩然而後已,臣不勝痛哭而太息也。且以敬淵言之,渠祖在於丹書人所去姓,而渠乃不顧公議,不畏國法,肆然媒榮,不知所避,則其爲人可知已,亦可謂無君之臣,無祖之孫。臣請金敬淵,施以放逐鄕外之典,不與同中國,而朴來謙,亦施以屛裔之典,斷不可已也云云。省疏具悉。爾疏非矣,施以譴罷之典。
注書朴心壽疏曰,伏以臣適在臣之從父宗民蔚山府任所矣,伏見前月初三日批旨下者,以臣爲承政院注書,臣誠惝怳震懍,罔知攸借。臣本愚魯,百無肖似,釋褐未幾,身嬰奇疾,榮塗一步,意想不到。今此格外天點,忽下於副擬之日,馹召恩命,遽及於窮海之徼,在臣分義,固當蹶趨承,圖報涓埃,而第伏念堂后之職,忝備左右之列,專掌記注之事,遴選之淸峻,責任之緊重,有非閒司漫職之比,則此豈如臣庸陋所可堪承其萬一者哉?且況本院古事,必以薦望先後,次第付職,便成不易之典,雖或有越次蒙點之人,不可冒沒承膺,輒皆陳疏丐免,自有已例。今臣亦當次,而猥蒙恩點,揆以公格,在所當遞,故不日束裝,力疾登途,自以爲趨召闕下,授例陳章,則淸覽之下,必賜鞶褫之人命矣。趲程五日,扶曳寸進,僅到永川地,素患風痰之症,觸寒添劇,四肢癱瘓,百骸如碎,拘攣刺痛,殆同全身不遂,昏倒窒塞,若將朝夕就溘,時日之內,萬無前進之望,千里之外,益增虛縻之罪,進退維谷,措躬無地,玆敢跧伏縣道,疾聲仰籲於天地父母之前。伏乞聖慈,俯垂鑑諒,亟遞臣所帶之職,以存古規,因治臣瀆擾之罪,以勵臣分,千萬幸甚。臣無任云云。省疏具悉。所請依施。
上在昌德宮。停常參·經筵。
夜自一更至三更,月有食之。
申星模啓曰,行大司憲韓用鐸,掌令兪應煥,持平金愚順未肅拜,執義未差,掌令高鳴鶴在外,持平李遠翊呈辭,監察茶時之意,敢啓。傳曰,知道。
李龍秀啓曰,注書有闕代被薦人趙雲從·朴心壽薦狀,依例成送吏曹之意,敢啓。傳曰,知道。
以枝理趙萬永牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至多日,事甚未安,校理趙萬永,旣有只推之命,更爲牌招入直,何如?傳曰,允。
又啓曰,應敎趙民和,副應敎李龜雲,校理李友秀,副校理宋應圭·金鎭,修撰洪羲弼,副修撰朴綺壽·李儒象在外,修撰李鶴秀內閣直,玉堂上下番俱空,已至多日,事甚未安。校理趙萬永,旣有只推之命,更爲牌招,以爲入直之地,何如?傳曰,允。
以司書鄭禮容牌不進罷職傳旨,傳于申星模曰,只推。
申星模啓曰,吏曹判書李肇源,參議鄭觀綏再牌不進推考傳旨及罷職傳旨,今方捧入,而開政命下之後,連事違召,極爲未安。判書,所當更請牌招,而係是一日三牌,何以爲之?敢稟。傳曰,參議只推,與判書更爲牌招。
又啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下,已至經宿,禮堂差出,一時爲急,連事違召,無意承膺,事體所在,誠極未安。判書,更爲牌招,何如?傳曰,允。參議只推,一體牌招。
又啓曰,吏曹判書李肇源,參議鄭觀綏再牌不進推考傳旨及罷職傳旨,今方捧入,而開政命下,已至經宿,禮堂差出,一時爲急,連事違召,終不承膺,揆以事體,極爲未安。判書,所當更請牌招,而係是一日三牌,何以爲之?敢稟。傳曰,參議只推,判書更爲嚴飭牌招。
有政。吏批,判書李肇源牌不進,參判趙萬元受由在外,參議鄭觀綏進,右承旨朴周壽進。啓曰,判書李肇源牌不進,參判趙萬元受由在外,小臣獨政未安,何以爲之?敢稟。傳曰,只出緊任。以洪儀泳爲執義,鄭元容爲輔德,李志淵爲禮曹參判,趙弘鎭爲兵曹參判,趙恪爲右尹,具宜默爲兵曹佐郞,趙雲從爲注書,權拚爲江原都事,沈東潤爲咸鏡都事,典籍單金樂澧,活人別提單金聲璞,平安道甲科第一人贈吏判金憲行贈左贊成例兼,贈吏參金時述贈吏判例兼,已上判義禁金履陽兩代追贈,故通德愼尙況贈童敎,孝行卓異贈職事承傳。
傳于申星模,曰,新除授禮堂,使之先進參後謝恩。
申星模啓曰,新除授注書趙雲從,卽爲牌招,何如?傳曰,允。
傳于申星模曰,見窠,皆令差出。
再政。以李鼎秉爲文學,朴宗來爲知經筵,黃燾爲禮曹佐郞,張振一爲兵曹佐郞,徐冀輔爲司宰主簿,李鍵爲兼引儀,李翼在爲濟用副奉事。
三政。以洪命周爲司成,徐志輔爲直講,沈能鎭爲引儀。
兵批,行判書南公轍病,參判未差,參議鄭景祚入直進,參知李基崇病,同副承旨申星模進。以金相禹爲靑石僉使,安喆模爲三田渡別將,同知單金敬文,護軍權常愼·申溆,副護軍李愚在·鄭文始·韓耆裕·朴宗珩·曺鳳振·李止淵,副司直李奎鉉·朴孝成,以上竝單付。
朴周壽,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李龍秀,以司饔院監膳提調意啓曰,漁夫契貢人等呼訴內,江水雖不合氷,冬節已深,魚族隱入,設網屢日,終未捉得,明日日下生鮮,將至闕供之境,限捉得間,願以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,折半代封。
朴周壽,以備邊司言啓曰,頃因關東年分狀啓,各年停退未捧各穀,令道臣酌量分數,更爲啓聞之意,覆啓行會。卽見該監司南履翼狀啓,則以爲,荐歉之餘,公私俱困,屢年停退之一時竝督,其勢末由,辛·壬·癸三年停退未捧條,姑令仍停,待明秋還捧事,請令廟堂稟旨分付矣。荐歉之餘,新舊竝督,民情可悶,辛·壬兩年停退未捧條,依道啓仍停,至於癸酉條,則不但年條最近,値此少康之年,有難一例任置,稍實邑折半,之次邑三分一收捧之意,分付,何如?傳曰,允。
上在昌德宮。停常參·經筵。
夜自二更至五更,月暈。
徐俊輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
洪羲俊啓曰,來二十一日,輪對日次矣,敢稟。傳曰,當次人受點,後日次待令。
傳于申星模曰,藥房提調未差之代,前望單子入之,待下批牌招。
藥房提調前望單子入之,金在昌落點。
以校理趙萬永再牌不進罷職傳旨,傳于申星模曰,只推。
申星模啓曰,玉堂上下番俱空,已至多日,事甚未安,校理趙萬永,旣有只推之命,卽爲牌招入直,何如?傳曰,允。
徐俊輔啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
申星模,以兵曹言啓曰,忠壯衛將韓吉謩,文臣兼宣傳官鄭基善除授在外,過限未上來,李驥秀素患痰癖之症,當寒添劇,呈狀乞遞,竝改差,何如?傳曰,允。
又以兵曹言啓曰,科擧榜目法意,何等嚴重,而卽伏見全羅兵使徐鳳淳來丙子式年武科初試榜目,則去月十六日封啓,而今始上來,事體所在,極爲稽忽,不可無警,推考,何如?傳曰,允。
又以禁衛營言啓曰,本營中軍李元植,身病甚重,勢難察任,今姑改差,何如?傳曰,允。
錦豐君朴崙壽疏曰,伏以臣自頃遭罹,久益窮蹙,跧伏江干,瞻望雲天,痛恩渥之莫報,悼身名之大僇,臣情到此,吁,亦慼矣。不自意名姓猥玷於政注,恩點輒移於記錄,迺者藥院提擧之名,又及於臣,天牌遠臨,村巷動色,私心銜結,當復如何?然而寧被方命之誅,不敢爲進退之計者有之。蓋從古人臣之被論引義者,或有撕捱於見任而無礙於他職者,或有逡巡於目前而出膺於日後者,輕重渝激,各有分限故也。若臣所被人言,非比尋常官箴,雖矢心永廢,沒身自靖,猶不足以少贖其辜負之罪,無論官職之冗要緊漫,初無去就之可論。雖以新錄四人檢擬事言之,論厥所犯,臣實爲首。以臣之滿身滓穢,此無足加損,而今若夤緣於嘗藥之重,放倒於守株之義,厭然自揜,抗顔周行,則是眞無忌憚沒廉恥之一鄙夫。臣身之冒沒猖狂,固不暇恤,而其於朝廷之大防何哉?竊庶幾容光之照,或不遺於溝瀆之諒,而前後除書,非止一再,見今所叨,尤非他比,誠切自效,懼在暫曠,而浹旬以來,一直虛縻,湯劑之監煎而僚寀獨賢,日次之承候而召命屢違,朝綱之陵替,臣分之隳壞,一則臣罪,二則臣罪。有臣如此,生亦何爲?且臣久患寒疾之中,又添阿睹之苦,作痛如刺,辨色不明,頑痰塡塞,喘嗽文劇,奄奄床笫,藥餌爲命。藉使臣無地情勢,目下病狀,蠢動無望,罪積逋慢,呼急疾痛,玆不得不略控短籲,仰冀體諒。伏乞聖慈,亟賜遞改,以幸公私,不勝大願。臣無任云云。答曰,省疏具悉。所請依施。
上在昌德宮。停常參·經筵。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,兵曹參判趙弘鎭,右尹趙恪,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,右承旨朴周壽,今日不爲仕進,卽爲牌招,何如?傳曰,許遞,前望單子入之,待下批牌招。
承旨前望單子入之,趙弘鎭落點。
李龍秀啓曰,新除授承旨趙弘鎭,年限已過,何以爲之?敢稟。傳曰,許遞,前望單子入之,待下批牌招察任。
承旨前望單子入之,李志淵落點。
以校理趙萬永牌不進罷職傳旨,傳于李龍秀曰,推考傳旨捧入。
李龍秀啓曰,玉堂上下番俱空,已至閱月,事甚未安,校理趙萬永,旣有只推之命,卽爲牌招入直,何如?傳曰,允。
注書趙雲從病,代以柳榮輔爲假注書。
徐俊輔啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
兵曹口傳政事,副護軍單朴周壽。
李龍秀,以司饔院監膳提調意啓曰,漁夫契貢人等呼訴內,因特敎供上生鮮,以半代封,如例擇封之意,各別嚴飭於漁夫契貢人,而今日供上,僅僅進排矣。卽者貢人等所告內,冬節已深,魚族隱入,四處廣貿,終未求得,故明日日供,萬無封進之勢云。莫重供上,不善措備,特敎之下,又若是煩告,貢人擧行,萬萬痛駭,今方令攸司科治,臣之不能檢飭,惶懍待罪,而到今事勢,實無如例封進,姑許以活鷄,全數代封,何如?傳曰,勿待罪,全數代封。
又以禮曹言啓曰,各陵園墓今秋植木播橡,纔已畢役,株數·斗數,區別報來,故依定式別單書入,而昭寧園·綏吉園局內樹本茂蜜,今無播植處云矣,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
李志淵,以禁衙營言啓曰,本營中軍,今當差出,而擬望之人乏少,外任竝擬,何如?傳曰,允。
徐俊輔,以義禁府言啓曰,卽接月令醫員高在暐手本,則時囚罪人安廷瓚,素患腹冷,闖發於屢日處寒之餘,又添輪行毒感之症,晝宵叫痛,食飮全却,症形危重云。罪人病勢如此,則一邊保放,一邊草記,曾有定式矣。安廷瓚,姑爲保放之意,敢啓。傳曰,知道。
禁府啓目,典獄署參奉安廷瓚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹判書李肇源疏曰,伏以臣於見職,豈謂一分可堪而尙此蹲冒也哉?貪戀之恥,其防至嚴,則不以趨走爲恭者,固其義也,疾痛之極,厥官將瘝,則必以祈免爲期者,亦其勢也。及夫日監之天,終靳曲諒,督飭之敎,連致截嚴,則扶曳叩謝,克伸常分,退又積誠,卒丐其解者,亦臣道理之所當然也。自是以來,受任遽已二朔,行政亦旣數遭,而居然大政,又隔月矣。區區所日夕祈幸者,惟在於卸此重擔,投諸散秩,得以優遊餘生,安意調疴,而亦庶幾自解於淸議之誅,方擬日間,復尋前懇,以仰祝生成之德矣。際伏見臺臣洪百儀之疏論金敬淵者,以玉署·臺閣之朝除夕遷,斥之以國無其法。雖其囫圇說去,若不偏指一人,而其爲箚着於臣身者,則其旨不啻躍如,臣於此自不覺瞠然悚駭,益無措躬之所也。敬淵陞六之初,首擬於臺閣新望者,卽在臣昨年叨銓之時,而頃日副擬於納言之望者,亦臣赴政時事也。中間之多少除擬,雖不皆出於臣手,而官人所重,全係於一初遴選,果如臺臣之言,則其不有國法之罪,臣實爲之首矣。夫敬淵,卽故相臣忠靖公在魯之祀孫也,故相爲英廟朝二十年元輔,克贊郅隆之化。是以先大王,亟許配食於廟庭,及其子憲肅公致仁之重膺金甌也,有敎若曰,先卿事我寧考,有奕勳庸,紀在太常。在魯卽尙魯之從兄也,致仁卽尙魯之從姪也。以先大王秉執之嚴,猶復褒尙於忠靖,倚毗於憲肅者,誠以國典之無所拘,而其人之無所坐也。然則敬淵之所處,揆以公格,旣無可礙之理,而若以一時人言,遽又持之於循例注措之末,則非所以對揚我聖朝平明之治也。是故臣之頃所檢擬者,亦以此也,今臺疏云云,誠非臣愚昧之所曾及也。竊念法者,萬世之紀也,其所以撐挂古今,維持上下者,亶由於守而勿失,一或失此,其何能國?雖尋常有司之事,尙猶然矣,況掌邦政而佐治本,爲百僚之統者哉?噫,臣屢竊匪據,欲退未遂,夷考其終始爲政,則無一事仰答委任之聖意,而畢竟僨誤,終歸於蔑法之科。臺言咄逼,理宜首實,豈敢諉之以泛論,而不思所以自引之義乎?且今本病痰祟,遇寒增劇,少有動作,喘咳交作,眩暈迷瞀,如墮煙霧,昏昏床席,不省四到。以若癃痼之狀,斷無供職之望,玆敢略暴情實,仰瀆崇嚴。伏乞天地父母,深軫禮使之意,勿奪匹夫之守,亟賜鐫改,俾全微諒,仍治臣辜負之罪,以存朝綱焉。臣無任云云。答曰,省疏具悉。別無可引之事,勿辭行公。
注書趙雲從疏曰,伏以臣姿性庸鹵,年紀淺少,濫逋朝籍,已犯一不幸之戒,未了公事,只切百無肖之歎,匪意堂后新命,忽自有隕之天,臣誠且惶且恧,不知容措。噫,是職也,忝備邇密之列,專管記注之事,其遴選之淸峻,責任之緊重,有非謏陋如臣,眇末如臣者,所可苟充而濫叨。況院中薦法,自有先後不易之序,苟或越次而受點,未敢循例而冒膺。昨年春前注書李若愚之除拜也,以其非當次而陳疏丐免,特蒙前望筒勿施之敎,故當次差代之李驥秀,果爲依例行公。至於前注書臣朴心壽之疏,旣承依施之批,則心壽之職,雖已遞解,論以差除先後,心壽之名,自在前銜,臣何敢諉以當次,晏然冒據乎?宜卽陳章自引,而昧於格例,急於叩謝,雖未免章皇出肅,而揆以院規,有難泯默,玆敢冒萬死,略控短籲,仰瀆崇聽。伏乞聖慈,俯賜諒察,亟遞臣所帶之職,以嚴公格,以安私分,不勝幸甚。臣無任云云。省疏具悉。前望筒勿施,勿辭察職。
上在昌德宮。停常參·經筵。
李志淵,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
以校理趙萬永牌不進罷職傳旨,傳于申星模曰,只推。
申星模啓曰,應敎趙民和,副應敎李龜雲,校理李友秀,副校理宋應圭·金鎭,修撰洪羲弼,副修撰朴綺壽·李儒象在外,修撰李鶴秀內閣進,玉堂上下番俱空,已至閱月,事甚未安。校理趙萬永,旣有只推之命,卽爲牌招入直,何如?傳曰,允。
徐俊輔啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊牌不進罷職傳旨,傳于徐俊輔曰,只推。
兵曹口傳政事,以趙岐爲禁衛中軍。
申星模,以侍講院言啓曰,新除授輔德鄭元容,除拜屢日,尙不出肅,卽爲牌招察任,何如?傳曰,允。
又以吏曹言啓曰,今此宗廟·各陵·殿宮·園廟冬至祭祭官,當爲磨鍊,而除老病·公故外,實無推移排比之路。依近例,刑官及司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
正言朴來謙疏曰,伏以臣濫叨臺地,猥陳一疏,不意膚淺之說,得蒙採納之恩,批旨溫諄,德意隆重,臣誠惶隕榮感,不知所以爲報也。迺者洪百儀之疏出,而驅勒臣詬辱臣,罔有紀極。臣覽之未半,毛骨俱竦,伏地戰悸,不寒而粟者,歷屢日而不能自已也。幸賴我殿下,天地於臣,父母於臣,拔之坑穽之危,而措諸袵席之安,臣闔門感泣,圖報無地。惟彼誣衊之橫加,已經聖鑑之俯燭,臣不必更事呶呶,而第臣今日之所遭,卽是天下之至憯也。夫爲人臣子,而得罪於君父,背馳於家庭,是何等惡名,則將何以抗顔於周行,而自齒於人類乎?玆不得不疾聲呼籲於慈覆之下。伏乞聖明,矜憐而垂察焉。今百儀之攻臣,其說有二焉,一則誣悖於聖旨也,一則不知攻金敬淵也。臣請冒死而悉陳之。夫大臣之當初陳箚,以人言爲引,則其有可引無可引,只在於言者之有可罪無可罪而已。言者不被罪,則大臣固有可引也,言者被罪,則大臣眞無可引也。此愚臣所以不能無憾於聖批中無可引之敎,而請罪言者也。今其疏,不論言者之當罪與否,而只以無可引三字,謂爲勉出之至意,若如百儀之言,則大臣初無可引,而言者不必被罪耶?是未可知也。至若金敬淵事,尤是臣意慮之所不及也。臣疏所陳,只在於敦勉大臣,請罪言者而已,初何嘗有關於敬淵,則夫豈有攻不攻之可論耶?至於臣從祖臣天衡丙申疏事,又何爲攙引爲說也?夫鍾烈,尙魯之孫也,敬淵,尙魯之從曾孫,而出爲故相臣金在魯之祀孫者也,烏可比而論之耶?噫,尙魯,千古之劇賊也。其孫之出沒京輦者,固宜聲討,而若其旁裔之疎遠無服,在法無拘者,亦可以一例視之耶?若如百儀之言,則臣必以臣從祖之所以攻鍾烈者攻敬淵,然後方可謂不忘臣從祖耶?此又臣所未可知也。抑臣又竊有憂慨者存焉。今其疏有云,偏倚於一邊也,有云,黨習之敢售也。噫嘻,此何言也?夫臣疏中所請敦勉者,體國之大臣也,所請譴斥者,陰詆元輔之一臺臣也。此不過存國體而循公議,則有何黨習之可論而一邊之爲言耶?此其計只欲巧爲說辭,疑眩天聽,有若朝廷之上,眞有黨習彼此者然,吁,亦異矣。黨是君子也,則惟患其不黨也,邊是善邊也,則惟恐其不倚也。在臣固無所愧,而第伏念朝臣章奏之間,不敢用偏黨等語,自是朝家法禁也。今乃無難毁劃,登諸文字,投之於殿下之前,臣之一身榮辱,有不暇恤,而竊恐爲世道無窮之憂也。噫,臣根植孤弱,墻壁無依,所仰恃者,惟聖明之世也。所自期者,惟直道而行也,不意一言纔脫於口,叢鏑遽集於身,上而貽累於聖簡,下而僇辱乎身名,苟論厥罪,合被重律,而威罰不加,恩渥反侈,滿心惶恧,無地自容,而況臺閣重任,決非如臣滓穢所可一日冒居也,明矣,玆敢悉暴衷赤,仰瀆崇嚴。伏乞天地父母,俯垂哀憐,將臣見職,亟賜鐫斥,仍勘臣當被之律,以謝人言,以安私分,不勝幸甚。臣無任云云。省疏具悉。以洪百儀虛誕之說,無可引之端,勿辭察職。
上在昌德宮。停常參·經筵。
藥房提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以校理趙萬永牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安,校理趙萬永,旣有只推之命,卽爲牌招入直,何如?傳曰,允。
徐俊輔啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
以輔德鄭元容牌不進罷職傳旨,傳于李龍秀曰,只推
徐俊輔啓曰,明日冬至望闕禮習儀,兩司當爲進參,除在外·嫌不進·差祭外,未肅拜·呈告人員,竝待開門牌招,何如?傳曰,允。
兵曹口傳政事,護軍單趙弘鎭。
李志淵,以都摠府言啓曰,副摠管張鉉宅,以摠戎中軍,本營諸將官射會監試事,南別營晝仕出去之意,敢啓。傳曰,知道。
忠淸監司洪奭周疏曰,伏以臣空空無知之一賤品耳,聖明不以爲不肖,托臣以五十四邑方面之重。臣自受任以來,夙夜兢懼,唯願爲國家澄淸貪墨,拊綏疲瘵,以粗酬委寄之恩。至於鉤考財計,催辦租調,雖非臣才力之所能堪,値玆經用罔涯之日,苟可以少佐縣官之急者,亦不敢不盡其心,因仍姑息,自占便宜,內縱猾胥之乾沒,外沽愚氓之虛譽,臣固無似,誠不忍爲此也。今年本道之事,不知者或以爲,已安已豐,無所復憂,是固非愚則誣也。其知者亦或曰,洊饑之餘,年穀稍登,雖未能謂之少康,殆不可與往歲歉荒之時同年而語。此言則固似也,而臣猶以爲不然。夫己·庚以後,在南民直一劫運,而顑頷困頃,流離捐瘠之患,至于昨冬今春而極矣。飢饉之中,癘疫乘之道殣相望,孑遺無幾,沃土皆化爲榛蕪,饒戶不免於懸罄,今之廑存者,皆餓羸呻吟之餘喘也。雖使連歲屢登,百室俱盈,尙難望瘡痍之盡蘇,況以一年穴農之薄收,而衆役齊督,積欠倂起,絶戶之徵,隣族俱騷,兼以綿不留種,望絶掩體,凍皴之膚,不耐鞭扑,又加之傾困竭橐,以供萬餘石飛輓之輸,臣竊恐來春民勢之窮急,當不在今歲下矣。見今癸酉舊糴,悉許停免,各樣軍布,亦多代捧,蠲恤之恩,旣優旣渥,臣與一方民人,俱已感戴洪造,唯當奉以周旋,何敢更有希冀?至若三千災結之加劃,得此於大豐告匱之時,臣雖愚迷,亦知爲格外曠絶之惠澤,而欲以是塗抹分排於一路被災之民,則誠莫知何以措手也。本道陳荒之夥然,臣旣再瀆於啓聞之中,竊想聖鑑,俯燭無遺,而煩猥是懼,猶有所未及盡言者。蓋今年之災,雖號爲一萬九千餘結,而未移名色,實居其四分之三,其所未移者,又由於仍歲洊歉,方春饑病之故,則此實非今年之災,而乃己·庚以後六七年來所積累成就之災也。自前道臣在任時,使列邑修報未移之數,臣於莅事之初,取而閱之,屈指未半,已覺驚心,遂皆却而不受,俾行一切剗削之政,而猶懼其未也,面對守宰,申加約束,除非黃茅白葦一望荒穢者,竝不許輕議於報災。及其修槪而更報也,又就其稍多之邑,而或復退之,或直削之。至於蕎麥之代播,亦嘗有蠲稅之朝令,窮民所望,不異前歲,而尙以其粗有所收也,故一筆句抹,不留把束。蓋其視始報之數,不啻約之又約,而畢竟停當,猶且爲一萬三千餘結,通計流來舊災之指徵無主者,則恰近一萬六千結,而今年新災三千四百餘結,尙不在其中。今臣之所已得請者,其數非不優矣,爲惠非不厚矣,而較量於不菑之畬,已有許多不足,若其稂莠不耨之畝,風雹交傷之稼,波濤沙石所盪囓之地,又未暇一二及也。臣於巡部之路,往往見畦塍榛塞,莖葉稀疎之處,鶉衣黧面者,或持虛殼敗穗,群聚而訴,以爲實少災多,將至混徵,臣輒以王稅至重,國計方急,縷縷曉諭,强令自效於奉公之義,而猶不能不爲之閔默媿歎。今若更減於所已減之數,勒徵於不可徵之地,不唯事勢之萬萬難行,實恐來頭狼狽,將復有甚於荒歲,此臣所以下筆欲削,氷炭交中,歷屢日而不知爲計者也。抑臣又有所大懼者,挽近以來,民生之困窮,可謂甚矣,而蠲貸賙賑,逈出尋常,眷顧閔恤,無不備至,雖下吏無狀,不能究宣,或使之轉徙于溝壑,而蚩蚩之類,尙有以知我聖上如傷若保之德意,其能以撐拄維持,得至今日而無一朝渙散之憂者,獨賴此耳。今以稍熟之故,專行催督之政,騷擾怨咨,勢必難免。況又重責之以赤地白徵之稅,下民無知,將謂朝家,自此無復軫念之惠,此誠人心離合之機,不可不深爲之慮也。顧今經費之縮,絲粟是爭,共濟之義,中外無間,一向煩籲,固非義分之所敢出。然臣聞朱夫子,以浙東六縣之饑,請百萬之粟曰,有司之力,誠有限量,而聖主天地父母覆載生育之心,則無終窮。今湖西雖小,不下六縣,數千餘結之稅,不至爲百萬之粟。臣敢以朱子之言,爲殿下誦之。臣職在分憂,情迫爲民,言不知裁,罪合重勘。伏乞聖慈,曲賜照察,不足災六千四十一結四十三負二束,竝許準劃,以爲及時分俵之地,仍治臣屢犯瀆擾之罪,以肅朝綱,千萬幸甚。臣無任云云。答曰,省疏具悉。民情不可不念,別般區劃事,廟堂,稟處。
上在昌德宮。停常參·經筵。
徐俊輔啓曰,行大司憲韓用鐸,執義洪儀泳牌不進,掌令兪應煥差祭,高鳴鶴在外,持平金遇順未肅拜,李遠翊陳疏,監察茶時之意,敢啓。傳曰,知道。
李志淵啓曰,來二十五日,朝參日次矣,敢啓。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李志淵啓曰,臣志淵,今日冬至望闕禮習儀進去,下直之意,敢啓。傳曰,知道。
以校理趙萬永牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安,校理趙萬永,旣有只推之命,卽爲牌招入直,何如?傳曰,允。
李龍秀啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
傳于李龍秀曰,發遣吏郞,諸執事淸齋與否,摘奸以來。
以執義洪儀泳,正言朴來謙牌不進罷職傳旨,傳于申星模曰,只推。
徐俊輔,以備邊司言啓曰,卽見慶尙監司李存秀災實狀啓,則以爲,各樣災合三萬三千七百十六結八十八負一束,事目劃下二千五十五結外,不足災三萬一千六百六十一結八十八負一束,特許加劃事,請令廟堂稟處矣。本道昨年大歉之餘,又經今年水災,良田美土,率多陳荒,今此所報災摠,固知其十分爬櫛,不至濫觴,而其在重災政之道,實難依請準施,事日劃下外二萬八千六百六十一結零,特爲加劃,使之均俵,何如?傳曰,允。
又以備邊司言啓曰,卽見慶尙監司李存秀狀啓,則以爲,本道沿邑中金海等九邑今年陳荒,尤爲最甚,畓與田一般,而田無給災,徵稅自如,而隣族流絶,面里空虛,雖欲移徵,指擬無處,今就最甚處,計其田災,當爲萬有千結,而準俵蠲免,有非可論,特以折半六千結劃下事,請令廟堂稟處矣。本道陳荒之災,沿邑甚於野邑,旱田同於水田,而蠲稅之政,獨不及於陳田,替徵之冤,至莫保其隣里,道臣所謂沿邑將至無民者,誠非過語。今此越格冒陳,實出於萬不獲已,係是九邑窮民存亡之機也。其在懷保之道,宜施拔例軫恤之典,而田不給災,邦有定制,壬癸已例,難以援用,如非特敎,則有不敢以罕例之事,自下仰請,置之,何如?傳曰,允。
又以備邊司言啓曰,忠淸監司洪奭周上疏批旨,有民情不可不念,別般區劃事,廟堂稟處之命矣。取見其疏本,則備陳各樣災損民情切悶之伏,仍請不足災六千四十一結四十三負二束,特許加劃矣。道臣請災,旣不欲寧約無濫,而或恐全湖之民,有一夫之不獲。以啓以疏,至再至三,固知出於萬不得已,而莫嚴者災政也,雖欲依請準許,其於國計何哉?向以更勿煩陳之意,草記行會,則加劃一款,初非可論,而今承別般區劃之批,其在對揚之道,不可不拔例許施。二千結,特爲加劃,使之卽速精俵,何如?傳曰,允。
護軍趙弘鎭疏曰,伏以臣犬馬之齒,已踰耆耋,而蒲柳之質,遂成癃痼,每遇寒節,痰癖爲祟,昨今年來,冬則委頓者數矣。忽自數日,偶觸風寒,重添毒感,終夜寒戰,痛勢陡劇,痞滯嘔泄,汚穢床褥,連日昏倒,殆不省事,此際銓部,差臣以景慕宮冬至享官。顧臣衰老,朝暮之人也,未死之前,所以效勞之地,惟此享役,必欲竭蹶,以盡駿奔之誠,而目今病勢,實無以自效於陪香之役,玆敢不避猥越,冒陳實病之狀於紸纊之下。伏乞天地父母,俯諒情勢,特令該曹,改差無故之人,以便公私焉。臣無任云云。答曰,省疏具悉。疏辭,許令該曹改付標。
持平李遠翊疏曰,伏以臣跡本寒素,性又庸鈍,僥倖一第,縱出於祿仕之計,揣分量能,不敢有冒進之心,前後臺職之除拜也,一未嘗承膺者,蓋爲迷執之素定,或慮名器之有玷也。迺者柏府除旨,有隕自天,繼以署經有命,庚牌荐降,義分是懼,雖不得不章皇出肅,少伸叨謝之忱,而第伏念臺閣之職,豈如臣骫骳湔劣者,所可忝叨者哉?上而衮躬闕遺,可以補之,下而時政得失,可以論之,大而亂賊誅討,小而官邪規箴,有懷無隱,寧激無渝者,此其職也。雖使夙著風裁,素有言議者居之,尙患不能盡其職而任其責,況以如臣才識之空疎,見聞聾瞽,顧何敢苟然充位,揚揚冒居也哉?伏乞聖明,特垂鑑諒,亟許鐫改,以重公器,以安私分焉。臣於乞免之章,不宜贅及他說,而敢效芹曝之忱,略陳芻蕘之說,伏願聖上,勿以人而廢其言焉。日三講筵,間因靜攝,有時或停,而及夫平復之後,閱朔未開,得無違於古聖王惜陰懋時之道耶?停講之時,又或有召對焉夜對焉,若其妨於愼攝,難於召接,則又令書入古事,卽我列聖朝徽典也。至於月六賓對之不行,今已六朔矣。廟謨之及時稟處者,災政之登筵議定者,一切廢却,今日如是,明日又如是,廟堂之伈泄,誠非細憂,而百司之懈弛,推此可知。伏願殿下,先自惕勵,大加振作,雙隻講討,克遵列聖之徽典,日次賓對,勿令無故而頉稟。講學之效,日就月將,奮發之政,雷厲風飛,則吾國其庶幾,此豈非目下之急務乎?且以民事言之,臣未知殿下,以爲今年穡事,果以爲稍登,今日民勢,果以爲復蘇耶?方其向熟之初,似若大登,及其收穫之後,殆近無實。目今市直,果有勝於春夏之間,而比之昨年此時,不甚相懸。且今津路已塞,船運又斷,其勢將日縮而月減,幾何而不至於春夏之景光耶?都下如是,鄕外可知,荐荒之餘,又値大瘵,饑饉癘疫,流亡絶戶,指不勝摟。村閭之間,十空九空,四野之中,一坪全荒,雖使所收之穀,盡歸所耕之民,猶患不足以糊其口而穀其腹,況使二三人之力,責出八九人之役,則瘡痍未蘇之民,將不免侵困而怨咨。顧今催科方張,瓶罌俱空之際,新舊積逋,一時竝督,則其勢必將流散而後已,邦本一壞,何以爲國?伏願亟下明旨,仍降舊還停退之命,星火行會於未及渙散之前,則八域生靈,咸被廣蕩之典,庶爲安保之方矣。至若近來守令之自道伯狀請於其道相換,始以一時便宜,而抑恐法久生弊。夫人之才諝,固不無優於趙·魏,不及滕·薛者。然擢用遷轉,在於銓衡,黜陟臧否,在於道伯。今以按道之任,兼行銓衡之事,甚至不循資歷,以郡而降縣者有之,以郵而換邑者有之,雖云智愚之有間,而未知得失之何如。臣謂此亦參量而變通,以重官方,宜矣。且臣於近日捕廳治盜之事,亦有萬萬憂慨者。噫,彼龍仁賊徒之盤據綢繆,非比尋常竊發之類,而且其窮凶情節,已出賊招,則固當嚴覈根柢,掃盪窩屈,而旋卽酌處,付之罔治,何也?境上梟首之賊,未必爲渠帥,而中間失捕之盜,安知非巨魁耶?漏網之黨,去復相合,則伏莽之虞,容有其極?此莫非紀綱不振,法令疏闊之致,若此不已,則穎川缿筩之法,無所設施,綠林嘯聚之徒,無所顧忌,此豈非大可驚駭者乎?朝家之設置捕廳,豈亶然哉?臣謂當該捕將,亟施譴罷之典,仍令詗捕餘黨,窮覈得情,斷不可已也。臣無任云云。答曰,省疏具悉。所陳當留念,其餘,竝令廟堂,稟處。爾其勿辭察職。
上在昌德宮。停常參·經筵。
惠慶宮進服加味六君子湯前方中,人蔘加一錢,加桂枝·附子各一錢,自今日一貼式煎入事,榻前下敎。
徐俊輔啓曰,行大司憲韓用鐸,執義洪儀泳,持平金遇順未肅拜,掌令兪應煥差祭,高鳴鶴在外,持平李遠翊呈辭,監察茶時之意,敢啓。傳曰,知道。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
傳于李龍秀曰,禮房承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
李龍秀啓曰,明日冬至望闕禮,依例爲之之意,敢啓。傳曰,知道。
以校理趙萬永牌不進罷職傳旨,傳于李龍秀曰,只推
李龍秀啓曰,玉堂上下番俱空,已至閱月,事甚未安,校理趙萬永,旣有只推之命,卽爲牌招入直,何如?傳曰,允。
李龍秀啓曰,假注書吳駿常,身病猝重,勢難察任,今古改差,何如?傳曰,允。
吳駿常改差,代以鄭知容爲假注書。
徐俊輔啓曰,啓覆,例於陽復前擧行矣。文書已爲修正,而在前歉荒之時,有退行之例,今値災歲,京外啓覆,依近例退行之意,敢啓。傳曰,知道。
李志淵,以都摠府言啓曰,副摠管張鉉宅·金益彬·嚴耆·權烒差祭,都摠管金蓍根,副摠管金燨在外,都摠管鄭晩錫未肅拜,二員未差,只有副摠管洪旭浩一人,伴直無人,令政院稟旨變通,仍令該曹口傳差出,待下批牌招,以爲推移入直之地,何如?傳曰,允。
李志淵啓曰,因都摠府草記,副摠管張鉉宅·金益彬·嚴耆·權烒差祭,都摠管金蓍根,副摠管金燨在外,都摠管鄭晩錫未肅拜,二員未差,只有副摠管洪旭浩一人,伴直無人,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以洪顯周·金在昌爲都摠管,金相休·李錫奎·尹行直·宋祥濂·徐英輔·朴基豐·徐有鳳爲副摠管。
李志淵,以都摠府言啓曰,今日入直內三廳武兼·禁軍及軍兵等,當爲中日習射技放,而冬至前一日相値,不得設行之意,敢啓。傳曰,知道。
左議政韓用龜,右議政金思穆聯名箚曰,伏以臣等俱以庸鹵之姿,久據承弼之任,徒貽伴食之譏,曾蔑補襪之效,孤恩負國,罪合萬殞。況今國勢岌嶪,王綱陵夷,財穀俱竭,民生顚連,雖使凡百有位,殫竭誠力,聚會精神,如救焚而拯溺,牽補而架漏,尙有朝夕難保之憂,而十年倚毗之元輔,不安于朝,乞暇尋鄕,投疏請免,人心從此泮渙,國事轉益叢脞,譬如萬斛龍驤,泛在風濤之中,而副手·梢工袖手却立,臣誠左右顧而茫然不知爲計矣。臣等無似,苟然充位於廊廟之間,仰成無所,代斲迷方,大小事務,一例抛置。雖微官庶職,固不可一日瘝曠,況此三事重任乎?夙夜懍蹙,如無容措。此際伏見臺疏之下廟堂者,臣等不職之罪,於是乎益無所逃矣。聖學乃出治之大本,而久掇隻日之講,玉署便成冗官,而臣未能積誠規勉。賓筵卽勤諮之盛擧,而連闕六對之會,中書自多滯務,而臣未能盡心導達。身居董率之地,目見百隷皆怠,四維不張,而臣未能策勵振刷,一任其厮壞無餘,今此伈泄二字之斥,可謂恕之太寬矣。至於兩捕將譴罷之請,臣等益不勝滿心悚恧。向日捕將,持龍仁賊徒之前後供招,因聖敎就議於臣等,故取見其文案,則凶言悖說,雖極驚痛,此不過言語酬酢,初未有文字現捉,而端緖無可尋之道,賊魁有徑斃之慮,故分其首從,仰請當律,未捕餘黨,卽令譏詗,期於必捉,而臺臣以紀綱之不振,法令之疎闊,深致憂慨之言。有國刑政,莫嚴於治賊,而臣等之僨誤至此,自速人言,豈可諉罪於捕將而晏然而已乎?雖伏承諸條稟處之命,此無異於以臣論臣,今方首實俟勘之不暇,顧何敢逐條覆奏,重犯無忌憚之科哉?玆敢疾聲聯籲。伏乞聖明,亟降威命,斥罷臣等之職,以爲爲人臣不職之戒焉。取進止。答曰,省箚具悉卿等之懇。卿等何如是引義乎?勿辭安心視事。仍傳于李志淵曰,此批答,遣史官,傳諭于左右相。
上在昌德宮。停常參·經筵。
夜五更,月暈。
徐俊輔啓曰,行大司憲韓用鐸,執義洪儀泳,掌令兪應煥,持平金遇順未肅拜,掌令高鳴鶴在外,持平李遠翊呈辭,監察茶時之意,敢啓。傳曰,知道。
以校理趙萬永牌不進罷職傳旨,傳于李龍秀曰,只推。
李龍秀啓曰,應敎趙民和,副應敎李龜雲,校理李友秀,副校理宋應圭·金鎭,修撰洪羲弼,副修撰朴綺壽·李儒象在外,修撰李鶴秀內閣進,玉堂上下番俱空,已至閱月,事甚未安,校理趙萬永,旣有只推之命,更爲牌招入直,何如?傳曰,允,在外玉堂竝許遞,政官待明朝牌招開政。
李志淵啓曰,失火單子之京兆與捕廳,同時來呈,自是例也。而去夜往十里民家失火後,京兆則來呈單子,捕廳則左邊捕盜廳大將李海愚,謂以俟勘,不呈單子,事體所在,極爲未安,推考,何如?傳曰,允。
鄭知容有頉,代以鄭光默爲假注書。
李龍秀,以禮曹言啓曰,今十一月二十三日冬至朝賀諸道所封箋文中,慶尙左兵使金煐,以應封官,兼別官職,故依例各爲封箋矣。一體看審捧入之意,敢啓。傳曰,知道。
領議政金載瓚疏曰,伏以臣名在朝籍,而卽邱壑已退之身也。軒冕非時,鍾漏堪愧,而公焉而罪積僨誤,私焉而義關倫彝,復起從仕,已矣無望。惟以褫鞶之恩,冀趁飾巾之前,要以爲此生自贖之圖,頃陳披瀝之懇,乞承體諒之旨,而十行誕宣,一兪終靳,繼以王人,荐臨於荒墅病伏之中,別加敦召,促令還朝。蓋以臣任使之久,不欲遽棄,至有此恩禮之出常。然而臣已以決退之言,質言於君父,今無容移易分寸,上欺宸聰,而區區循墻之願,到此而更深一節矣。噫,藉使臣,果無前疏所陳三可退之義,自居見職,天時已周十年,人事屢更百艱,微忱未效於塵刹,匪材莫掩於瘡疣,瘝職病國,指不勝摟,而今已年及耋,病亦纏髓,以聖上寬假之德。雖不加罪,在朝家綜理之政,更難任事。與其强所難强,自底狼狽,無寧劃卽策免,成始成終,俾得以獲保餘生於無物不遂之化,則公私俱伸,進退兩全,庶有補於器使群工禮遇臣隣之至德盛節,而臣若忘三防之戒,貪一己之榮,老饕無恥,進不知退。竟至於上誤國事。下敗身家,殿下於此,亦受之而莫之爲助也。然則是無異於見孺子入井,而不思所以救之也。豈非日月遺照,天地有憾者耶?臣白首不死,致位至此,目見憂虞如海,茫無涯畔,而只幸官,成意滿,乃爲此奉身占便之計,是負先朝也負殿下也。神明必厭,狗彘不食,臣雖不忠無狀,亦具秉彝之天。苟非萬萬不獲已萬萬必可退,判不至爲負國謀身之人也。殿下天只,豈不諒臣而憐臣,特察襀誠之辭,亟賜揆予之恩也哉?又況今以臣去就之節,反爲人排擊之資,公車之上,以臣爲孤注,說去說來,好作一段題目,朝象漸乖和平。臣身轉入推盪,。臣所自侮,尙誰爲尤,而卽此一事,鐵限當面,其無以動得一步,復尋宿硏也決矣。抑臣又有至迫之精,臣素抱三十年貞疾,前後疾痛之呼,上煩聖聰,亦已屢矣。年至而榮衛已耗,勞劇而神心益爽,自春徂夏,漸就澌滅,時値多艱,勢雖言病,果不得不攀死陳力,而蓋尸居無幾矣。近於棲遲窮隘之際,內銷外觸,忽添風祟之症,風是百病之長,而年前幾殊厪甦者也。前之半體麻澁者,今則全軀痿痺,前之精思迷眩者,今則神識顚錯,加以頑積上亘,而氣息頻窒,寒痰中結,水穀俱阻,種種危厲之狀。若不保時日,歸死先隴,幸遂首邱之願,永隔脩門,益切戀軒之忱,若承明命,獲伸至懇於一縷未泯之時,則死日生年,實是臣今日情界也。顧今一陽初生,百僚齊賀,而臣獨病淹窮廬,日夕待誅,只自瞻望宸闕,寸心如結而已。玆敢收召神精,更申前籲,惟乞特遞臣所帶職名,仍治方命之罪,使私義無失。公法不隳,不勝萬幸,臣無任涕泣祈懇之至,謹昧死以聞。答曰,省疏具悉卿懇。附奏之批,已悉予意,卿何如是浼浼乎?元輔在鄕,今至多日,勿辭卽爲簉朝。仍傳于洪羲俊曰,此批答,遣史官傳諭于領議政。
兵曹判書南公轍疏曰,伏以臣痼疾纏綿,力不任職,忝叨本兵之後,辭本之上,亦至四五,殆乎月課而不知止者,實出於情窮勢迫,未暇緩聲,一未蒙垂憐之澤,間或有調理行公之敎,而此謂如一時微恙之可以旬日內差復者耳。以臣之病,何以期此。噫,殿下之於臣,猶父之於子也。凡有誠懇,理宜悉陳,而每將醜穢之狀,仰干淸嚴之下,語旣支離,跡涉煩瀆,更籲之章,思量已熟而擧筆屢止,然念疾痛必呼,人之常情。況當大政迫近之時,本曹自多前期擧行之事。而一例瘝廢,末由蠢勤,猶且囁嚅趑趄。竟致公私之狼狽,則厥罪尤大,故乃敢忘其僭猥而復陳之。臣本受稟虛弱,居常善病,前時彊壯,猶不如人,飮食起居,不能放縱,風雨寒暑,不敢觸冒,僅能支持,得延于此。而今則膏肓之疾,歲加月增,痰塞血枯,上熱下虛,咳喘長苦,甚爲嘔吐,精神頓喪,如墮烟霧,長臥一室,殆類未令之尸,一匙箸一書冊之動移,其重如扛鼎重,以寒事猝劇,一倍添重,晝夜叫痛,艱辛萬狀。蓋其積年之貞疾,實非一時之表症,醫人亦皆技窮,而猶言得好水土治療,病或可已。竊欲䣃解劇務,往來江干,飮水滌胃,身亦得以輕安自在,則復尋生路,或有其望,而佩符之身,行止亦不得自由。臣情到此,亦云慼矣。以臣受恩之蹤,雖不敢遽有長往之請,而若得數三年閒暇,謝客省事,閒調穩攝,則雖不得復如常人,心之所安,稍向蘇健。僅可以免於顚仆,則凡有驅使,豈敢更擇夷險?周任有言曰,陳力就列,不能者止,不才而不能稱職,與有疾而未堪供仕者,皆在所當止也。且今京察隔月,而區區私義,有不容一向蹲冒者,採於輿論,亦皆以必辭爲可,宜殿下聽之,鞶帶之褫,必不俟終日矣。臣於七八年來,六拜東銓,三除西銓,有若非臣莫可者然,淟涊之愧,追思若驚,而如或復當臘政,則大政之經,將爲七次矣。政官之一經京察,猶謂之瓜限已滿,期於遞免者,誠以柄地不可久居也,賢路不可妨也。下之所懇,上之所許,要之皆厲廉之意也。惟我先大王治法政謨,卓越前古,董飭群工,未嘗以不當引之事,許解官職,又以久任責成之聖意,或當朝著乏人之時,而朝臣之連經七政者則無之。此專出於敦尙廉防,各遂其願之盛意,而全保世臣之苦心,亦寓於其中。此豈非今日之所當法者乎?可使今世,都無一人,可堪此職,如臣者,決不當長據東西,屢試蔑效。況卿列濟濟,才彦林立,苟求踰臣,何患難得?而一直委屬於下劣病癃之身,上下相持,聽聞怪駭,一己之厚招物議,猶屬私事,而其於聖朝養以廉使以禮之義,果何如哉?臣每以鳧雁之去就·狗馬之疾病,妄恃受欲生之恩,屢籲至此。伏願殿下,恕其罪而諒其情,亟解臣職,回授可堪之人,毋使重任虛縻。臣亦免瀆擾違慢之罪,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
以校理趙萬永再牌不進罷職傳旨,傳于申星模曰,只推。
申星模啓曰,玉堂上下番具空,已至閱月,事甚未安。校理趙萬永,旣有只推之命,卽爲牌招入直,何如?傳曰,允。
傳于李志淵曰,日寒如此,輕囚放釋。
李志淵啓曰,臣敬奉聖敎,馳往義禁府,取考囚徒案,則時囚罪人朴宗林,罪犯貧饕,不可以輕囚論,故仍囚,安廷瓚罪在失囚,係是輕囚,故依傳敎放送。仍爲馳往典獄署,取閱囚徒案,則殺獄罪人二十一名,御寶僞造罪人四名,囑付凶榜罪人一名,大將牌偸竊罪人一名,捕廳移文罪人一名,印信僞造罪人一名,俱是重囚,故竝爲仍囚。此外殺獄于連罪人七名,不可以輕囚論,故一體仍囚。其餘各司雜犯,凌辱毆打,他錢不報,酗酒作挐,生松斫伐,城內行巫,濳屠發賣等罪人鄭仁碩·韓東秀·李成根·金尙大·任松·黃福信·金重福·寶夫阿只連·高益大·徐潤祥·崔興孫·宋龍仁·梁喜謙·李益榮·方天得·金翼龍·房七得·鄭成基·奴材文·奴壽吉·李萬賢·李完培·片大奉·姜希文·金興得·車奉雲·高道明·朴甲伊·姜德重等三十名,罪係輕囚,故竝依傳敎放送之意,敢啓。傳曰,知道。
李升坤奉命在外,代以李命純爲事變假注書。
申星模啓曰,吏曹判書李肇源,參議鄭觀綏牌不進推考傳旨及罷職傳旨,今方捧入。而開政命下之後,如是違牌,事甚未安。參判趙萬元在外,判書更爲牌招,何如?傳曰,參議只推,與判書更爲牌招。
又啓曰,吏曹判書李肇源,參議鄭觀綏再牌不進,推考傳旨及罷職傳旨,今方捧入。而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲嚴飭牌招。
又啓曰,吏曹參議鄭觀綏三牌不進,依定式禁推傳旨捧入之意,敢啓。傳曰,知道。
以吏曹參議鄭觀綏三牌不進禁推傳旨,傳于申星模曰,分揀。
申星模啓曰,玉堂上下番俱空,已至閱月,事甚未安。今日政新除授玉堂,待下批竝卽牌招,以爲推移入直,何如?傳曰,允。
申星模,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書李肇源進,參判趙萬元受田在外,參議鄭觀綏牌不進,行左承旨李志淵進。以朴綺壽爲應敎,李羲準爲校理,李紀淵·趙民和爲副校理,李晉淵爲修撰,洪命周·尹應大爲副修撰,尹魯東爲禮曹參判,朴命燮爲兵曹參判,尹致猷爲戶曹正郞,李基壽爲司䆃主簿,楚珏爲純陵奉事,楊源爲定陵參奉,張益哲爲昭顯墓守衛官,軍器直長單金廷九,奉事單文虎雲,副奉事單李光禮,參奉單黃景輝,學諭單李興遂。
兵批,行判書南公轍病,參判未差,參議鄭景祚入直進,參知李基崇病,同副承旨申星模進。以朴顯範爲順天監牧官,護軍單趙歧,副司直趙民和·李龜雲·李友秀·宋應圭·金鎭,副司果洪羲弼·朴綺壽·李儒象,竝單付。
申星模啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊正言朴來謙牌不進罷職傳旨,傳于申星模曰,只推。
申星模,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以準限守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以訓鍊都監言啓曰,本局別將尹郁烈,身病甚重,勢難察任,改差,何如?傳曰,允
上在昌德宮。停常參·經筵。
藥房都提調金思穆,提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟,答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
申星模,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
傳于申星模曰,藥房入侍,大臣,閣臣同爲入侍。
以校理趙萬永,副校理李紀淵·趙民和,修撰李晉淵,副修撰尹應大牌不進罷職傳旨,傳于李龍秀曰,只推。
李龍秀啓曰,玉堂上下審俱空,已至閱月,事甚未安。校理趙萬永,副校理李紀淵·趙民和,修撰李晉淵,副修撰尹應大,旣有只推之命,竝卽牌招,以爲推移入直之地,何如?傳曰,允。
以校理李羲準,副修撰洪命周牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安。校理李羲準,副修撰洪命周,旣有只推之命,一體牌招,推移入直,何如?傳曰,允。
申星模啓曰,命召親納例也,而左邊捕盜大將李海愚,右邊捕盜大將李溏,謂有身病,使其軍官替納,事甚未安,竝推考,何如?傳曰,允。
又啓曰,左右捕將權察,以前大將爲之事,命下矣。權察左右捕盜大將朴基豐,牌招聽傳敎,何如?傳曰,允。
兵曹口傳政事,以李得濟爲左邊捕盜大將,朴基豐爲右邊捕盜大將。
申星模啓曰,新除授左邊捕盜大將李得濟右邊捕盜大將朴基豐,竝卽牌招,傳授命召及大將牌傳令牌,何如?傳曰,允。
又啓曰,新除授左邊捕盜大將李得濟,時在京畿楊州地,命召傳授,一時爲急,斯速乘馹上來事,下諭,何如?傳曰,允。
又啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊·正言朴來謙牌不進罷職傳旨,傳于申星模曰,只推。
京畿監司金魯敬疏曰,伏以臣日前,以災結加劃之意,陳疏仰請矣,竟被廟堂之不許,臣誠惝怳悶阨,歷屢日不知所以爲計。顧今俵時已晩,民事將緩,以此劃下之數,苟有一分塗抹之道,豈不念國計之重,而曠日歷月,上下相持,以傷事體也?嗚呼,災傷之孔酷,民情之遑急,已悉於前後疏啓,言已竭矣,情亦窮矣。第伏念災政之難覈,自昔而然,歲雖大歉,初無不耕之民,亦無不種之田,特因風雨之失時,霜雹之錯行,於是乎傷有淺深,檢混虛實,徒使國計受縮,而惠澤未究,吏奸潛逞,而民隱莫暴,如是也故,寧約而無濫,寧減而無增。至若今年,則天時固無愆度,地理亦非衰竭,而欲耕則無民,欲種則無穀,良田沃野,在在成陳,此疆則篝車雖滿,彼界則耒耟不及,旣無以移甲而補乙,借東而塡西,則所謂登稔之處,皆是稍實之人,而陳荒之地,擧成無主之物,設欲徵之,徵將何處?臣之蒞任,亦旣經月,耳目所及,庶有領略,而民情之困劇,莫有甚於此時。蓋今年雖曰少登,饑饉而死,癘疫而死,餘存之民,今已無幾,十室九空,誠非過語。然而還穀不可不捧,身布不可不徵,則升斗之微,有過於剜心,絲縷之征,遍及於旣骨,村里之景色,如經兵燹,道路之顚連,若納溝壑,仰惟光明之燭,必照逃亡之屋,則不待臣言之畢,乙丙之憂,想靡甘於錦玉矣。各樣流逋之仍停,非不出於曠絶之特恩,而若是切骨之冤,阽死之形,固不可以少登而紓之矣。雖渠輩應納之物,其狀誠可哀痛,況不耕之土,視同已食,旣死之人,責以生者,則其勢不得不徵之族隣,族隣之不足,則及於全里,全里之不足,則及於金邑,哀彼孑遺之類。將何以堪命而聊生?然則設或有分寸之所得,何補於根本之先蹶哉?噫,國之所依者民也,民之所依者國也,民心一散,則誰與爲國乎?所以王政先不忍之心,古訓垂寧失之戒者,豈不知絲穀之征,上備正共之需,野人之賦,必爲君子之養而然哉?誠以邦本若不先固,則國計亦無所賴,必至於兩相顚蹶而後已故也。嗚呼,今之民事,豈特不固而已。臣旣承撫字之責,使殿下之赤子,納之於盡劉之地,殆若越人之視瘠,惟以督責爲事,則來頭難言之憂,誠不知靡所止屆。況復王畿之民,異於荒遠之類,其所以顒望若恫之惠者。尤爲自別,此亦人情之常,而及遠之化,亦必自近而始,則臣之縷縷煩瀆,或不至於違道而干譽。玆敢不揆嚴畏,披歷而悉陳之,此實畿民生死之關也。狀乞聖明,特許所請,使三十州生靈,擧彼肉骨之澤,不勝千萬至祝。臣無任云云。答曰,省疏具悉。疏辭令廟堂稟處。
禮曹參判金㙆疏曰,伏以聖孝格天,慈宮邸下患候康復,恩赦誕宣,八域臣民,歡抃攸均。顧臣簪履舊物,尙綿一息,而疾病沈淹,蠢動無路,未得一隨百僚之後,仰陳九如之祝,遁魄時回,義分是怵,而臣於千萬夢想之外。伏承前月十七日除授臣禮曹參判,臣承命震越,若隕淵谷。臣本窮鄕陋劣,百無一解,加以桑楡殘喘,形離神謝,燭之武所謂臣之少也,尙不如人今老矣者,臣竊自悼焉。假使臣,癃病未至於危苦,膂力可堪於駕屨,猶不敢視同固有,揚揚就列。況臣八耋危縷,三載牀褥,朽鈍之質,醜敗無餘,無復可望於筋力之禮者。伏想聖主,亦應俯燭其情實矣。雖然,臣嘗歷事先朝,策名登仕,垂四十年矣。猥蒙先大王過加知遇,簡畀殿下,胄筵輔導之責,經幄論思之席,臣無不歷揚冒據,而顧臣學術淺短,知識庸下,凡所以藉手而事我殿下者,未有一半分裨補之實。及此崦嵫之景,益切狗馬之懇,默念前塵,罪戾如山。仍伏念古人,有旣死猶以尸諫者,臣今尸居之餘,一縷猶存,其身雖不可强,而其口尙或可勉,則將死之言,古人所善,儻殿下俯垂省覽,有採於一得之見,則臣身雖死,亦未爲無以報國也。臣謝事銓,于玆十年,其於朝政得失,積成聾聵,則非惟不敢於言,亦不能於言,獨臣少從先輩長者遊,得聞古人所論爲治之大方,不在於事事而更之,特有在於立大本先急務數者而已。朱子曰,天下萬事,莫不有大根本,而每事之中,又各有要切處。所謂大根本者,固無出於人主之一心,而所謂要切處者,必大本旣立,然後可推而見也。蓋人主一心,萬化之原,人主之心正,朝廷正·百官正·萬民四方,莫不一於正,而陰陽和庶事理,帝王爲治之能事畢矣。雖然,心不能自正,必須正之而後正,則學也者,所以正之之具也。人道危微之辨,善惡擇執之幾,已見於堯·舜·孔·思授受之訣,則殿下亦旣讀之熟而知之審矣。然而人莫不誦其說,而或不得此心之正者,誠以察識之工未至,而振勵之志未加也。夫人心私正之機,其分甚微,而其流甚大,分之微故,非精察無以辨,流之大故,非奮勵無以祛,察識之工,在於明理,振勵之業,在於力行。此中庸之三達德所以爲入道之門,而自唐·虞禪受以來,未之或改也。苟或不審於幾微之際,因循於祛蔽之工,涓滴而遂成滔天,破瓜而終至蔽日,則孟子所謂生於其心害於其政,發於其政,害於其事者,政謂此也。豈不大可懼哉?昔我先大王,學窮天人,理析牛蠶,凡所以施諸三十年治化之功者,無一不本於心學之宗,則今我殿下之所以紹述者,不必遠引古昔,卽先大王一言一動,無非授受妙訣,惟殿下懋哉。臣於大本之說,旣略陳其梗槪。則所謂先急務者,其目有六,曰輔春宮也,曰明正學也,曰立紀綱也,曰躬節儉也,曰愼賞罰也,曰恤民隱也。惟玆六條者,雖未及爲政之目,而家國之務,大略具焉。此非臣耄聵之見,所可縷陳,而其言則皆古昔先民之遺訓也。惟殿下留神澄覽焉。所謂輔春宮者,何也?夫世子者,國之本也。易垂繼明之象,書言元良之貞,而漢臣賈誼保,傅傳之說曰,天下之命,繫於太子,太子之善,在於早諭敎與選左右敎得,而左右正則太子正,太子正而天下正矣。其論敎諭之方,必以孝仁禮義爲本,而至於容貌辭氣衣服器用之間,亦必有法度品節。其選左右之法,有三公之尊三少之親,保身體傅德義,導之敎訓又取孝悌博聞有道術者,使與太子,居處出入,左右前後,無非正人,三代之君,輔翼太子。旣豫且備如此,所以有道之長,而累百年享有天祿者也。惟我世子邸下,服衣漸長,睿性日就,殿下又爲之掄選宮僚,日開書筵,則輔導之方,宜無遺策,而臣愚淺劣,不能無過計之憂者。誠以聰明方開,志氣未完,技玩之娛易入,而拂違之言難從,正宜絶去紛華,耳目無雜進之誘,招延耆德,心術有薰陶之益。又使時時侍燕從容,得以朝夕從事於孝仁誠敬之則,又使近臣,日啓迪以古先哲王正心修身治國平天下之要,傾倒羅列,悉以告之,則以儲宮聰睿之性,必將有得乎帝王心學之傳,而永作宗社鞏固之基,豈不爲有鮮億萬斯年之休?惟殿下留神澄覽焉。所謂明正學者,何也?學也者,是人人所當爲,初不待上之人勸沮而後能者。雖然,堯·舜率天下以仁,而民從之。桀·紂率天下以暴,而民從之,豈桀·紂之人,不如堯·舜之人哉?其所以倡率之者然也。顧今世道日下,士趨日岐,聲名功利之累,旣以中其膏盲,而邪私詖遁之說,又復易其視聽,壞却多少英才,而聖學之眞,遂爲弁髦矣。唐·虞之司徒典樂,三代之庠塾校學,皆所以爲此具耳,而國朝修而兼用之,今其遺制具在,不必別立科條,只在修擧之耳。工不居肆則事不成,君子不學則道不致,絶聲利外誘之害,則功易就,無雜術他岐之惑,則業益專,以之而成化,以之而善俗,無所施而不當,亦何所憚而不爲哉?朱子以禮闈之盜用蘇氏貢擧議者,擢置上第,移書切責,至以爲使天下之士,競務爲偸薄浮華之習,夫禮闈取舍之際,趨向之所繫也。以一人之目,秤一世之士,榮辱判於指顧,風習變於俄頃,則選試之法,亦不輕而重矣。我國試士之法,製述專攻詞章,講經徒事記誦,政使取之有法,已非極至之道,而況復體格務爲浮儇,晷刻急於呼吸,政如操檣之呼,不暇擇音,下坂之走,無路整冠,人才之不古,風俗之漸漓,已無足怪,而加以近年以來,法綱蕩然,爲士者公行鑽刺,主試者只取物色,榜眼一出,士習日變,科條之累人,莫此時若也。宋周宣幹有言,國家若欲恢復中原,須罷三十年科擧,朱子以爲名言,今若盡罷科法,如明道熙寧之議,則固爲興學之本,而事體稀闊,雖難遽議,然若使因其成制,略加損益,文法稍令爾雅,議論稍令根據,程限稍令寬緩,取舍稍令公正,庶幾可以漸次修復,使人心士趨,不覺其變移而自底於反正,然後又爲之修明學政,以風勵之,則三代之敎,未必多讓,而人才之興,指日可俟,豈不休哉?惟殿下採納焉。所謂立紀綱者,何也?紀綱者,人之筋脈也。筋脈完固,則四體收束,而運用便利,筋脈受病,則手足弛廢,而顚倒卷曲,今夫天下遠矣,兆民衆矣。上之所以統御於下,下之所以維繫乎上者,紀綱而己矣。我國雖偏小耳,而內有百官庶僚,外有州牧胥隷,大小相維,輕重相轄,其所以立經陳紀者,至爲詳密,而比年以來,百藝怠官。臣遠辭輦轂,匹處窮閻,誠不敢知朝廷之所以紀綱者,何如,而揣影而知形,尋流而溯本,則亦有可得以窺測矣。哀痛之詔日降,而恩澤格於小民,蠲減之政時施,而擧行恬於吏胥,法意操縱於愛憎,與奪惟意於强弱。苟使朝廷之上,紀綱修擧,則雖此遐陬,亦安得有此哉?人主者萬民之綱也,朝廷者四方之綱也。如木之有榦,如水之有源,榦折則枝葉無所附,源竭則末流隋而涸,故古之善覘國者,必先察其紀綱之存否。今紀綱如此隳壞,則國勢何由而維支,民志何由而依附也?書曰,若網在綱,有條而不紊,惟殿下念哉。所謂躬節儉者,何也?易曰,節以制度,不傷財不害民,孔子亦曰,節用而愛人。蓋天之生財有限,而人之用度無窮,以有限之財,應無窮之用,志欲日蕩,侈心無節,於是乎有耳衣而目人者矣,有瀝膏而堆錦者矣。象箸小物也,而箕子以歎,旅獒微物也,而召公以諫,彼其防微之意,謹始之道,非直爲一箸一獒地也。蓋慮其一侈於目,而天下有饑寒者矣。農桑之家,終歲勤苦而不足,而富厚之門,一朝安坐而有餘,使有餘而知不足之心,安坐而知勤苦之情,則無用之費,不急之務,寧不在節減損約之科耶?臣伏覩今夏備局所下列邑關飭,以太學闕供爲憂。今屢饑之餘,蠲減亦多,則無怪乎經用之或窘,然經用旣乏,生財無道,其勢不得不取足於民,椎剝遍行於鶉鵠,徵督偏苦於黃白,使殿下隱恤之心,不得施其一二,而因緣之奸,刀蹬之弊,將有不勝其寒心矣。噫,國有三十年之用,然後爲國,乃以千乘之邦,纔經數年之饑,而遽有此常供之闕者,殆非所聞於前史者也。臣不知朝廷支費·豐約,何如,而閭井之間,侈靡成習,輿臺無難於苧帛,市井濫犯於衣裳,則尺䯻匹帛,傳襲必深,此豈但爲耗財病民之端哉?語曰,奢侈之害,甚於天災,惟殿下戒哉。所謂愼賞罰者,何也?賞罰者,人主之操柄,而風勵之具也。賞罰施於已然,勸懲行於未然,賞一人而天下知感,刑一人而萬民知懼,故賞之不行,志士解體,而僭之害,起僥倖之門,罰之不行,奸人得志,而濫之害,有枉殺之冤。昭侯愼弊袴之藏,唐宗貽縱囚之譏,賞罰之不可不審也,有如此矣。臣坐玆昏聵,寂無聞見,不知今日寵錫之典,議讞之擧,果出於何道,而竊觀近日風習,上自守宰,下至匹庶,貪於財賄,恬於犯法,則其有罪而倖免可知。其勤於奉公,謹於律身者,又不聞有旌別之典,則有功者之不能以自見可知。一事如此,三隅可反,苟或與奪,未盡出於好惡之公,褒貶,未盡當於善惡之實,爵賞之典,低仰於扳援之緊緩,刑罰之施,輕重於勢力之有無,則非但朝廷政令,有所乖當,善何以勸,惡何以懲?而風俗之壞,職此爲祟。臣嘗讀春秋書郭亡傳曰,郭何以亡?善善而不能擧,惡惡而不能去,夫旣善善而惡惡則斯可矣。而以擧與去之失其當,爲亡國之戒,況所善者非其善,所惡有非其惡者乎。書曰,彰善癉惡,易曰,明罰勅法古聖垂訓,炳若丹靑。伏願殿下澄察焉。所謂恤民隱者,何也?民者君之天,而君非民,罔與守邦者也。故詩云,樂只君子,民之父母,傳曰,民之所好好之,民之所惡惡之,此之謂民之父母。夫旣爲其父母矣,視之烏得不如子乎?夫民生有欲,各爲己私,上之所好,必下之所欲也。是以古之聖王,不徇己之利,而從民之欲,非薄於內而騖於外也。國家昇平之餘,上安下順,征賦之入,例有常規,宜無苛徵之端,而官藉上供,吏挾官威,橫賦暴斂,閭巷騷然,已有難支之形,而加以比年以來,饑饉荐臻。如今春嶺下諸邑,往往闔境無谷,全家離散,稍實之地,價踊於飛輓,乍饒之戶,甁罄於霑丐,畢竟貧富同歸全道俱困,市廛通衢,積尸如山,雄邑大都,毁屋成列,亡絶之變,振古所無,幸今秋事登場,甁甖有實,以百劫垂盡之命,逢一日更生之會,始乃扶挈鶉鵠,修完屋壁,以復我邦土,隣戶四空,十里無借火之家,葬瘞沓至,靑山無片土之隙,爻象之慘,烈於兵燹。於是,國稅官徭,依舊出秩,舊還新布,一時竝督,此已不勝其支當,而隣族之役,科外疊擔,以一二創殘之民,當十百亡絶之徵,毒校遍行於閭里,女差隳突於閨閫,寒士袍裳,盡歸質當,少婦髢髻,便被奪掠,資辦之路,此猶不足,而箠打之苦,起自白地,則已集之民,復懷蕩析,怨咨之聲,反咎年豐,荷擔相顧,莫適所向,民情到此,吁亦慼矣。其或稍知愛民,曲加隱恤者,亦豈無其人?而上有拘轄之責,下無承奉之吏,憂歎只歸於空言,矜憐無補於喣嚅,荏苒之間,期會已過,則末後徵督,效尤暴吏,慢人之欺,賊民尤甚。臣不知今日民生,何辜于天,而今日朝廷,將何術而安集此輩也?國家經費,恒患不給,凶年蠲退,已極寬典,及此稍稔,固難每恕,君民一體,痒痾疾痛,理本相關。故有子曰,百姓不足,君孰與足?朱子論恤民,以薄賦爲要,是二儒者,豈不知經國之務,財用爲急,而故爲是可喜之論哉?誠以財民聚散之幾,勢必相因,聚財而失民,不若裕民之爲可以保國也。況今民勢已蹙,財源已涸,雖使推膚剜肉,決無畢捧之理,與其財不得而空擾斯民,曷若散是財以得是民哉?臣謂今年以上還穀番布之指徵無處者,一倂永減,其餘各戶中舊還舊布,亦宜量分停退,以爲限年鱗納之地,仍降哀痛之綸,使列邑坊谷,咸知聖恩,庶可以收拾人心,保安家國。臣非不知此言一出,謀國之臣,必將謂臣耄荒,而目今民情,正如大病新蘇,元氣未復。若又投之以攻代之劑,則危亡可立而待也。老臣進言,不量時宜,惟殿下恕察焉。嗚呼,今日可言之端,豈獨此哉?注措之間取舍之際,俱宜明主之所當致念,愚臣之所當獻忠,而臣神識昏錯,耳目不廣。今不得以指陳,只取其大而急者一綱六條以聞,是皆修德養心之要,出治行政之本。其曰大根本者,固建中立極之道,帝王相傳,無出於此,而輔春宮明正學,卽端本之要也,立紀綱躬節儉,卽化俗之方也。愼賞罰恤民隱,卽行政之具也。雖平常易近,無新奇嶄絶之論,而殿下試以是,方之古昔哲辟御世善俗之道,未有不田於此者,則當知臣言之不誣矣。雖然,朱子曰,此學不明,天下事無可爲之理。臣於上第二條者,旣粗發其端,而猶有餘意之眷眷者。嗚呼,學術不明,士趨不靖,倫常之敎,視爲笆籬,名利之關,自分性命,至有如近世所謂西洋學者矣。是其蹤跡詭祕,彝倫斁敗,又每下於佛老之彌近理者,則凡有知覺。誰或信從,而聰明之士,陷溺爲甚,此無他,學不素明而知識貿換,士不自靖而惟怪是從耳。儻微我先大王嚴辨而痛斥之,則人類盡化爲禽獸,而家國或幾乎夷狄矣。自玆以往,著爲令式,斥邪之政,靡不用極,而鋤草未根,種下生種,在處現露,無歲不有,古之人辭闢而有餘,今之時刑戮而不足,此其故何也?臣聞防寇莫如謹鑰,安流莫如澄源。故朱子曰,此學不明,異端蜂起,大率皆偏於私意人欲之實,故靡然趨之。然是眞難滅,是假易除,但當力行吾道,使益光明,則彼之邪說,如雪見晛耳。夫陰陽邪正之分,其勢必相勝,陽不長則陰雖日抑而不消,正不立則邪雖日攻而不去,闢異之道,在於明正學而已。正學明於上,則民志壹於下,民志壹於下,則趨向得其正,瞭然如黑白之易辨水火之相反,則學不待勸而興,邪不待斥而除矣。試以臣所居嶺南言之,邪說之浸淫我東,殆遍一國,而嶺南一區,獨保淸淨,今夏嶺獄査捕,皆是湖西南漏綱之類,此輩之潛身踰嶺。蓋將以易我衣裳,而畢竟醞釀幾年,終不能誑惑一人。嶺之爲道,物衆地大,亦故多賢愚貴賤。豈必人人識理,家家說經,而邪說外敎,無由而間之者。蓋自先正臣李滉,倡明正學,名儒碩士,代不絶敎,今其遺風餘敎,尙有存者,故能不爲詖淫所動。玆豈非此學旣明異端自熄之驗邪?肆我先大王,以堯·舜之聖,躬孟·程之學,眷眷以明正學,爲息邪說之本,乃於辛亥處分之後,曠感於先正之餘敎,特命近侍,賜祭設科,此千古盛典也。豈或有私於嶺土而然哉?蓋所以爲奬勵培植之道,則今日嶺人之所以始終全節。又豈非先王作興之遺化耶?臣謂及此邪獄鋤治之後,請依先朝故事,卽其先正妥靈之所,侑祭而寵異之,非但所以起嶺下人士之心,抑亦可以聳諸道觀瞻之盛,豈不休哉?抑臣因此而復有謦咳於明主之前者,今者先正之世遠矣。遺風雖存,而微言幾熄,苟非近世儒賢,繼開而發揮之,則亦安能久而不變於數百載之下哉?是以楊·墨亂孔氏,而孟子之功,不在禹下,釋氏亂儒敎,而微程子,亦莫能得其心也。惟我先師故參議臣李象靖,以間世之眞儒,躬性理之正學,倡道東南,興起斯文,紹遺緖於不傳,開後學於無窮,蓋李滉後一人而已。此非臣阿好之論,卽全嶺之所共稱,非但嶺士之所共稱,百世之下,苟有誦詩而讀書者,斯可以知其人矣。若其工夫之密,造詣之深,臣愚蔑識,有不敢枚陳,而其所以宗師一代,整頓士趨,使家無二敎,民無異俗,以大明先正之道,則李象靖之功,實爲大焉。惟我先大王,累降旌招,待以不世之遇而九條萬言,庸替座右之銘,若將爲之兆也,而李象靖不少須矣。今其遺疏遺文,已刊行剞劂,願殿下,令書館印進,一經乙覽,則亦可以知其學術之淺深矣。惟其蘊而未試,位不稱德,嶺之人士,咸抱慨鬱之忱,嘗有陳籲之議,而鄭重而不敢遽矣。人情易感於耳目之所逮,作興尤捷於幽隱之闡揚。故賞一士,足以風天下之心,勸一善,足以來千里之應。臣謂於此時,別擧曠典,明示褒賞,或贈之以崇班美諡,或寵之以立祠侑祭,則其於淸朝樹風之典,未必無所助,而異端邪說,不期斥而自祛矣。臣一縷尙延,有懷無隱,若以事關先師,有所阿私,則非但自陷於欺君,亦所以誣先師也。若其言可採納,事合施行,而徒以跡涉嫌礙,有所黯默,是負殿下也。是敢不揆僭妄,傾倒而陳之,猥屑之罪,實無所逃。然先儒以漢家四百年儒敎之興,自祀孔子始,夫豈無其理而先儒言之哉?惟聖明裁擇焉。臣一知半覺,非出己見。今此誦說,亦是承襲舊聞,使其言見用,是先師之道行,而臣之學,爲不虛負矣。使其無所取也,則殿下亦何用寵秩臣也,臣今年七十七矣。蒲柳殘質,更無復起之望,狗馬賤齒,已踰引年之限。以若情實,遭此恩遇,趨走之恭,邈矣難攀,而惶蹙之私,深若負何,病上添病,益增震越。伏乞聖慈,鐫削臣新授職名,特賜骸骨,使得從容涵泳於聖化之中,以畢餘生,則是臣雖死之日,猶生之年也。愚衷所激,言涉溷冒,臣不勝瞻天望日激切屛營之至云云。答曰,省疏具悉。所陳當留念,可以稟處者,令廟堂稟處。
乙亥十一月二十五日辰時,上御大造殿。藥房入診,大臣閣臣承候入侍時,都提調金思穆,提調金在昌,副提調韓致應,記事官趙雲從,記注官曺錫鯤·李昌瑞,檢校直閣徐俊輔,同副承旨申星模,假注書鄭光默,領府事李時秀,左議政韓用龜,直提學金履喬,檢校待敎李龍秀以次進伏,醫官吳千根·秦東秀·李漢臣以次進伏楹外訖。時秀曰,冬至後日氣一向甚寒,聖體,若何?上曰,一樣矣。時秀曰,王大妃殿氣候,何如?上曰,一樣矣。時秀曰,惠慶宮氣候,何如?上曰,一樣矣。時秀曰,嘉順宮氣候,何如?上曰,一樣矣。時秀曰,巾櫛不御,或有不安節而然乎?上曰,有微感矣。時秀曰,自何日有感候乎?上曰,自昨日有之矣。時秀曰,有惡寒症候乎?上曰,無之矣。時秀曰,近日閭巷之間,輪行之感,亦多有之矣。上命醫官入診,吳千根·秦東秀·李漢臣以次入診訖。命奏脈度,千根曰,脈候左右三部調均,惑候則微感,而數日靜攝,則自可復常矣。東秀曰,左右三部調均矣。漢臣曰,脈候調均,而有微惑矣。上命卞之錞入診,之錞追入診候訖,奏脈度曰,左右三部調均,而右邊脈候差高矣。上曰,白成五待令乎?思穆曰,閤外待令矣。有何症候而欲爲召接乎?上曰,昨冬腫候以後,久不按察,故使之入診矣。思穆曰,別無堅硬處乎?上曰,不然矣。思穆曰,臣亦昨冬,重經風丹,今當其朞,微見其有異矣。白成五入診訖奏曰,詳細按察,別無形現矣。諸醫官退伏訖。用龜曰,臣等溺職之罪,日前聯箚已爲自列,今不敢更事煩瀆,而臺疏中伈泄二字之斥,果是臣等頂門上一針。且所云誠非細憂者,亦實際語也。其憂之也深,故其言之也切,臣等誠愧伏之不暇。今若宜去不去,冒沒蹲據,以致百度叢脞,其憂愈大,則臣等雖萬被誅戮,何足以贖其罪乎?留一日則有一日之憂,留二日則有二日之憂。伏願亟命斥退,改卜賢德,使國事無憂,公議快伸焉。臣等方在被論俟勘之中,雖伏承臺疏稟處之命,揆以廉防,何敢循例覆奏,而第於捕廳事,不可不一番警咳,仰請處分矣。臺臣,以龍仁賊徒之不爲嚴覈,旋卽酌處,謂以紀綱不振,法令疎闊,仍請當該捕將譴罷之典矣。蓋彼賊徒,凶口悖說,誠極驚惋,而此不過乘醉亂言,初未有綢繆情節,屢經盤問,無一可疑之端,而反有徑斃之慮,餘黨就捕,勢難遲待,故捕將之就議於臣等也。詳閱文案,分定首從,以各施當律之意,草記蒙允,本事顚末,如斯而已。捕將別無可罪之事,故敢此仰達矣。上曰,卿等萬萬過矣。捕將事勿施。出擧條用龜曰,兩捕將秩是宰臣也。以宰臣而被臺論,其在處義,宜欲一伸,左邊捕將李海愚,右邊捕將李溏,竝姑許遞,何如?上曰,依爲之。出擧條用龜曰,今此捕將許遞之命,乃是朝家體諒之恩,而兩將臣方帶禁御兩營之任,如或以今番事,逡巡於見任,則寧有如許事體乎?以無敢更引之意,嚴飭,何如?上曰,依爲之。出擧條用龜曰,臺疏中又以爲催科方張,積逋竝督,則民將流散,亟降舊還停退之命。近來守令之自道伯狀請相換,始以一時便宜,而法久生弊,此亦參量變通,以重官方爲辭矣。所謂舊還,卽指昨年以前停退未捧之還,而昨年條,則未嘗稱以舊還,與當年新還,一體收捧,此是各道通行之例也。今啓穡事,雖曰少康,荐歉之餘,民力未紓,新舊竝督,其勢末由,故自本道請捧者外,流來還穀,一竝仍停。今此所請,未諳事實而然,置之。至於守令相換事,向値歉荒之歲,賙賑之政,專委於守令,守令能否,如非按察之臣,難以詳知,故許令量才長短,狀請相換。此卽一時權宜之政,果不無法久生弊之慮,從今以後,黜陟之際,益致嚴明,無復因循請換之意,分付諸道道臣,何如?上曰,依爲之。出擧條龍秀曰,左右捕將,今已許遞矣。在前如此之時,有曾經大將權察之例,今番則何以爲之乎?上曰,以前大將爲之。出擧條致應曰,藥房啓辭,旣承知道之批,藥房入侍,不必書出乎?上曰,唯。思穆曰,臣等退在藥院,夕承候爲之,何如?上曰,申後率醫官待令,可也。上命退,大臣·閣臣·藥房諸醫官退出。又命退,承史以次退出。
上在昌德宮。停常參·經筵
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,兵曹參判朴命爕,除拜後,過三日不爲出肅,依定式,推考警責,仍卽牌招察任,何如?傳曰,允。
傳于韓致應曰,藥房入侍。
以校理趙萬永,副校理李紀淵·趙民和,修撰李晉淵,副修撰尹應大牌不進罷職傳旨,傳于李龍秀曰,只推。
以校理李羲準,副修撰洪命周再牌不進罷職傳旨,傳于李龍秀曰,只推。
李龍秀啓曰,䧹敎朴綺壽在外,副應敎未差,修撰李鶴秀內閣直,玉堂上下番俱空,已至閱月,事甚未安。校理李羲準·趙萬永,副校理趙民和·李紀淵,修撰李晉淵,副修撰洪命周·尹應大,旣有只推之命,竝卽牌招,推移入直,何如?傳曰,允。
李志淵啓曰,左邊捕盜大將李得濟,自鄕上來云。卽爲牌招,傳授命召及大將牌。傳令牌,何如?傳曰,允。
又啓曰,左邊捕盜大將李得濟,謂有情病,奉牌闕外,不卽承膺,命召傳授,一時爲急,而如是逡巡,揆以事體,萬萬未安,從重推考,何如?傳曰,允。
申星模啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于申星模曰,只推。
刑曹啓目粘連,慶尙道邪學罪人金時佑等妖邪情節,旣已結案所當報議政府,詳覆施行,而今此獄案,只謄結案,而邑査營覈,不爲載錄者,大違常例,道臣從重推考,更爲修啓後稟處,何如?判付啓,依允。
乙亥十一月二十六日辰時,上御大造殿。藥房入診入侍時,都提調金思穆,提調金在昌,副提調韓致應,記事官趙雲從,記注官曺錫鯤,記事官安亨鎭,檢校待敎李鶴秀以次進伏。醫官吳千根·李漢臣·秦東秀·卞之錞進伏楹外訖。思穆曰,今日日氣亦甚寒,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,外氣漸解乎?上曰,別無所損矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,各殿宮氣候一樣矣。命醫官入診,吳千根·李漢臣·秦東秀·卞之錞入診訖。思穆曰,令諸醫官,一一仰瞻,何如?諸醫官仰瞻後,命奏脈度。千根曰,左右三部調均,比昨愈勝矣。漢臣曰,脈度比昨愈勝矣。東秀曰,左右三部調均,比昨愈勝矣。之錞曰,左右三部調均,昨日脈度,有稍大之體,今日則不然,益有差勝矣。諸醫官退伏訖,思穆曰,本院秋等所捧麝香二百六十七部內,進上淸心元,待令雲毋膏,樻上淸心元,紫金丹,臘藥等所入,合爲三百七部八分九里六毫矣。不足之數,四十部八分九里六毫,依例令戶曹別貿取用,羅蔘蠧損者,入用臘藥,故敢此仰達矣。上曰,唯。思穆曰,臣竊有區區私懇之仰陳者,臣百無一能,無一可取,文學才諝,空疎蔑如,特以臣家之人,蒙被三朝拔擢之恩,歷揚內外,致位至此,今已八年于玆矣。國計民憂,一無裨補,徒貽伴食之譏,殿下何取於臣,而尙今不賜之遞斥耶?年前疏懇,不啻屢度,未蒙一兪之音,且於初筵,旣伏承體諒有時之敎。故奉之若金石,至于今黽勉隨行,而以私情言之,五官四肢,無不受病,其中最可切悶者,卽精神昏矇,前忘後失也。亞歲已過,犬馬之齒,至於七十七,八十不遠。此乃漸益澌盡之時,將何以堪勝於承佐之列哉?惟願亟賜遞免,改卜賢德,實爲國事之萬幸,顒俟體諒之恩矣。上曰,出去議定湯劑,可也。仍命退,諸臣以次退出。
上在昌德宮。停常參·經筵。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點,後日次待令。
傳于韓致應曰,藥房入侍。
以校理趙萬永·李羲準,副校理趙民和·李紀淵,修撰李晉淵,副修撰洪命周·尹應大牌不進罷職傳旨,傳于申星模曰,只推。
申星模啓曰,應敎朴綺壽在外,副應敎未差,修撰李鶴秀內閣進,玉堂上下番俱空,已至閱月,而校理趙萬永·李羲準,副校理趙民和·李紀淵,修撰李晉淵,副修撰洪命周·尹應大,除拜多日,無意出肅,事體所在,誠極未安,竝卽牌招,推移入直,何如?傳曰,允。
又啓,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于申星模曰,只推。
禮曹,來十二月十三日王大妃殿誕日陳賀時,應行節目,參考前例磨鍊,依此擧行,何如?啓,旣承慈敎權停爲良如敎。
禮曹,別試文武科初試二月初四日,文科講經同月二十一日,文武科殿試同月二十九日,文武官重試三月初十日,別試及重試放榜同月十五日卯時。
禮曹,進士覆試二月初十日,生員覆試同月十二日,生進放榜同月二十二日辰時,文科講經武科覆試同月二十七日,文科會試講畢後間一日,文武科殿試三月十七日,文武科放榜同月二十一日卯時,雜科覆試同月二十七日,雜科放榜四月十三日辰時。
李志淵,以備邊司言啓曰,京畿監司金魯敬,疏請見減災二千一百餘結,依前請準劃,而有廟堂稟處之批矣。向所加劃,可謂優厚,而今此請益,若是申複,至以劃災之多寡,謂係畿民生死之關,在朝家恤隱之政,豈或靳許?而雖以三南幅圓之大,災損之多,猶不得準其所請,則揆以重災政之道,有難施之以三南所未施之例,更以一千結,特爲加劃,使之卽速精俵,何如?傳曰,允。
申星模,以刑曹言啓曰,忠淸監司洪奭周啓本內,黃澗縣徒配罪人禹從民,永同縣流配罪人金宗式·朴雲興等,發配旣在赦令之前,令該曹稟處爲辭矣。禹從民侵虐平民,金宗式私掘露棺,到配縱云屬耳,同罪擧皆蒙放,不可異同,一體放送。朴雲興發配,在於十月初四日,則不可以赦前論,而道臣之不能詳察,混稱赦前,有此稟啓者,未免疎忽,該道臣從重推考,朴雲興仍配之意,分付,何如?傳曰,允。
刑曹啓目粘連,因黃海監司李勉昇放未放修啓冊子,放秩未放秩,竝依啓聞施行。未放秩中瑞興徐穎修等,罪不深重,放送。末至配所秩長連張昇鳳,罪名不輕,仍配,何如?判付啓,依允。
又啓目粘連,因京畿前監司朴宗薰放未放修啓冊子,未至配所秩平海金季宗等,罪係不輕,竝置之,何如?判付啓,依允。又啓目粘連,因開城留守金銑私鑄錢罪韓文有等稟處啓本。大典通編有曰,私鑄錢文者,匠人及助役人,竝不待時斬,住接者共謀者,以一律論,今此守啓,以朴拭·韓文有,置諸首犯,揆以法典,未免輕重之倒置,更令守臣,親執査究,論理狀聞後稟處,何如?啓依允。
又啓目粘連,因江原監司南履翼放未放修啓冊子,放秩未放秋,竝依啓聞施行,未放秩中高城裵啓哲等,罪不深重,放送,放秩中平海金光海等,罪俱不輕,仍配,何如?判付啓,依允。又啓目粘連,因全羅監司金啓溫放未放修啓冊子,放秩仍秩,竝依啓聞施行爲白乎矣,放秩中和順金孫伊等,稟秩順天金尙宅等,所犯深重,竝仍配。未至配所秩中義興崔達秀等,同罪諸漢,擧皆蒙宥,放送之意,分付各該道臣,何如?判付啓,依允。又啓目粘連,因慶尙監司李存秀放未放修啓冊子,放秩未放秩,竝依啓聞施行,何如?判付啓,依允。又啓目粘連,因咸鏡監司李羲甲放未放修啓冊子,放秩未放秩,竝依啓聞施行,未放秩中洪原全三大等,罪犯不至深重,竝放送。本道發送他道定配罪人未至配所平海金陽澄等,他道發送本道定配未至配所罪人洪原徐敬文等,罪俱不輕,竝仍配,何如?判付啓,依允。
乙亥十一月二十七日辰時,上御大造殿。藥房入侍時,都提調金思穆,提調金在昌,副提調韓致應,記事官趙雲從,記注官李昌瑞,記事官安亨鎭,檢校待敎李鶴秀以次進伏,醫官吳千根·李漢臣·秦東秀·卞之錞進伏楹外訖。思穆曰,今日比昨愈寒,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診,千根·漢臣·東秀·之錞入診訖。命奏脈度,千根曰,左右三部調均,感候快勝矣。漢臣曰,左右三部調均矣。東秀曰,左右三部調均,感候快復矣。之錞曰,左右三部調均矣。思穆曰,諸醫官所奏,皆以爲脈度調均,感候快復,聖心亦以爲,外氣有差勝之效乎?上曰,別無所損矣。思穆曰,伏見御手指節,以紙裹貼,召入醫官,按察,何如?上曰,醫官不必召見矣。思穆曰,王世子誕降時,直宿諸人,俱被殊異之恩賞,而其中掌務官二人及日官二人,雖蒙相當職調用之命,于今七年,一不檢擬,便作紙上之空言,殊非重賞典之意,更令銓曹,卽爲調用而至於掌務官,則三朔直宿,勞勩不少,尤不可不拔例收用,故敢此仰達矣。上曰,依爲之。醫官加資,可也。出擧條仍命退,諸臣以次退出。
上在昌德宮。停常參,經筵。
李志淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐俊輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,禁衛營將官來言,今日本營軍兵,日次私習云矣,敢啓。傳曰,知道。
以校理李羲準·趙萬永,副校理李紀淵·趙民和,修撰李晉淵,副修撰洪命周·尹應大牌不進罷職傳旨,傳于洪羲俊曰,只推。
洪羲俊啓曰,應敎朴綺壽在外,副應敎未差,修撰李鶴秀內閣進,玉堂上下番俱空,已至閱月,而校理李羲準·趙萬永,副校理李紀淵·趙民和,修撰李晉淵,副修撰洪命周·尹應大,屢違召命,無意出肅,事體所在,誠極未安,旣有只推之命,竝卽牌招,以爲推移入直之地,何如?傳曰,允。
徐俊輔啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
洪羲俊,以賑恤廳言啓曰,中部粉廛契任掌金廷根,今月二十七日本洞路傍,得一歲遺棄女兒,同里居良女林召史,欲爲收養。東部東學洞契任掌李得伊,今月二十七日本洞路傍,得三歲遺棄男兒,同里居良女李召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
護軍趙弘鎭疏曰,伏以臣頃於冬至,敢陳實病之狀,卽蒙享官改標之恩矣。七八日之間,病情無減,每日寒戰,頭疼苦劇,眩暈轉甚,痞滯嘔泄登溷頻數。蓋其篤老癃病,逢寒倍增,殆是下山之勢也。此際銓曹,又差臣於景慕宮朔享獻官,以此病狀,實無淸齋陪香駿奔將事之望,玆不得不冒死呼籲於紸纊之下。伏乞天地父母,俯諒癃痼之情,亟令該曹,改差無故之人,以便公私,不勝幸甚。臣無任云云。答曰,省疏具悉。疏辭,許令該曹改付標。
副修撰尹應大疏曰,伏以臣卽一空空然常品人也。初從吏塗,不過家蔭之是藉,晩通科籍,實非素諒之攸及,需時器用,尙矣無論,隨流平進,亦無其望,濫登胄筵,學不足以辨魚,屢叨薇垣,譏自取於噤烏,每自循省,慙悚交中。今玆玉署除命,又奚爲而誤及於萬萬無似之身也,今之館職,古所稱登瀛學士也。出入橫經,而啓沃焉論思焉,則其榮寵之隆,責任之重,比庶官不啻逈別,故自古遴選之法,必嚴必謹。苟非一代之宏儒莊士,則莫宜居之,其不可夫夫而濫占也審矣。竊念臣少日口耳之學,粗習功令之體,而初若涉獵,終歸鹵莽,先輩劬躬之工,視若高遠之事,而雖其緖餘,亦未掇拾。夫何敢比數於聖世經幄之列,而恬若固有,不自知其量而後入之義耶?且況圈後人言,遂爲一選之鐵限,至于今被選之人,無一人冒沒承膺者,誠以官職愈華,而廉隅愈重故也。改圈之論,旣無彼我之可分,難進之義,寧有後先之不同。朱夫子有言,士大夫出處去就,關風俗之盛衰。夫一己自處之得失,何與於人?而其流之大,猶有關於風俗之盛衰。今於堂堂榮選之地,不揆私義,不存大防,揚揚然自謂不干,而敢生冒進之心,則其爲辱淸朝而羞同列,又將如何哉?臣釋褐七年,尙不得一近耿光,區區志願,豈不誠朝夕耿結?而前後召命,徒事違傲,殆若全昧駕屨之義者,迷滯之見,如上所陳,官非其人。惟有自劃而已。想不待臣言之畢,而聖明必燭其不可强之情實。臣於向者,再叨是職,而或値在外,或因旋遞,未能一番陳籲,以暴衷悃,而淟涊至今,徒辱恩數,思之及此,惶愧益切,玆敢冒入文字,仰瀆崇嚴。伏乞天地父母,諒臣不稱之實,察臣難强之義,亟賜鐫改,仍命選部,勿復檢擧,毋玷淸選,以安私分,千萬幸甚。臣無任云云。省疏具悉。爾其勿辭察職。
上在昌德宮,停常參,經筵。
藥房都提調金思穆,提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,藥房口傳問安,答曰,知道。
洪羲俊啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李志淵曰,藥房入侍,大臣·閣臣同爲入侍。
傳于李龍秀曰,禮房承旨,馳詣宗廟·景暴宮,奉審摘奸以來。
以校理李羲準·趙萬永,副校聖李紀淵·趙民和,修撰李晉淵,副修撰洪命周牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安。校理趙萬永·李羲準,副校理李紀淵·趙民和,修撰李晉淵,副修撰洪命周,旣有只推之命,與副修撰尹應大,一體牌招,推移入直,何如?傳曰,允。
以校理李羲準·趙萬永,副校理趙民和,修撰李晉淵,副修撰洪命周·尹應大牌不進罷職傳旨,傳于李龍秀曰,只推。
韓致應啓曰,藥房三提調,持湯劑來待矣。傳曰,封入。
洪羲俊啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于洪羲俊曰,只推。
兵曹口傳政事,副護軍單鄭元容。
李志淵,以都摠府言啓曰,副摠管徐英輔,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
李龍秀,以內醫院都提調意啓曰,內醫慶輯,旣已加資,御醫陞差,何如?傳曰,允。
李志淵,以兵曹言啓曰,來丙子年文武官重試,三月初十日設行事,自禮曹推擇啓下矣。武科則例有初試吉日,令日官池景泌推擇,則來三月初三日爲吉云。以此日擧行,取人之數,當依法典,兩所各取五十人,而在前因特敎或有除初試之例,今番則何以爲之乎?敢稟。傳曰,除初試爲之,可也。
又以兵曹言啓曰,來丙子年重試對擧別試文武科初試,二月初四日設行事,自禮曹推擇啓下矣。在前武科初試取人之數,多寡不同,謹考近年謄錄,則先朝丙午年,敢三百人,丙辰年,取二百人,當宁丙寅年,取四百人,今番則取幾人乎?敢稟。傳曰,取三百人,可也。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
乙亥十一月二十九日辰時,上御大造殿。藥房入診,大臣·閣臣同爲承候入侍時,都提調金思穆,提調金在昌,副提調韓致應,記事官趙雲從,記事官安亨鎭,別兼春秋金道喜,檢校待敎李龍秀,行左承旨李志淵,假注書鄭光默,領府事李時秀,左議政韓用龜,直提學金履喬,檢校直閣徐俊輔以次進伏。別待令洪旭浩,醫官吳千根·李漢臣·秦東秀·卞之錞·李命運·朴器成進伏楹外訖。時秀曰,日候一直嚴寒,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,日前感候之快復,雖因藥房,連伏承聞,而巾櫛至今不御,外氣尙有未盡解而然乎?上曰,別無所損矣。時秀曰,王大妃殿氣候,何如?上曰,各殿宮氣候一樣矣。仍命醫官入診,旭浩·千根·漢臣·東秀·之錞·命運入診訖。命奏脈度,旭浩曰,六脈調和矣。千根曰,左右三部調均,感候快復矣。漢臣曰,左右三部調均矣。東秀曰,脈度調均,惑候快勝矣。之錞曰,左右三部調均矣。命運曰,左右三部調均,外氣快復矣。思穆曰,寒事日日如此,風寒十分愼攝,是臣等區區之望也。時秀曰,風寒善攝,然後可無再感之慮矣。王大妃殿進御參蘇飮,五貼製入事。出榻敎進御加味養胃湯,自今日一貼式限三貼煎入事。出榻敎上命退,大臣·閣臣·諸醫官先退。又命退,承史以次退出。
上在昌德宮。停常參·經筵。
申星模啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李志淵啓曰,來初五日,朝參日次,而國忌正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房提調·副提調持湯劑來待矣。傳曰,封入。
申星模,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
以校理李羲準·趙萬永,副校理趙民和,修撰李晉淵,副修撰洪命周·尹應大牌不進罷職傳旨,傳于申星模曰,只推。
申星模啓曰,玉堂上下番俱空,已至閱月,事甚未安。校理李羲準·趙萬永,副校理趙民和,修撰李普淵,副修撰洪命周·尹應大,旣有只推之命,竝更牌招,以爲推移入直之地,何如?傳曰,允。
以副校理李紀淵牌不進罷職傳旨,傳于申星模曰,只推。
申星模啓曰,副校理李紀淵,旣有只推之命,一體牌招入直,何如?傳曰,允。
申星模啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于申星模曰,只推。
以京畿監司金魯敬狀啓,金浦郡守尹謙圭,以其身病,呈狀乞遞,不得已罷黜事,傳于申星模曰,令該曹,口傳差出,催促下送。
吏曹口傳政事,以李謙秀爲金浦郡守。
傳于申星模曰,宜寧縣監之代,令該曹,口傳差出,催促下送。
吏曹口傳政事,以沈毅鎭爲宜寧縣監。
傳于李志淵曰,吏·兵批歲抄點下者,依例捧傳旨。
禮曹,來丙子年正朝朝賀時應行節目,參考前例磨鍊,依此擧行,何如?判付啓,權停爲良如敎。
洪羲俊,以戶曹言啓曰,本曹中各樣物種歲末遺在,依例別單書入之意,敢啓。傳曰,知道。
李志淵,以兵曹言啓曰,五衛將金麟億·金敬文,除授在外,過限未上來,依法典改差,何如?傳曰,允。
申星模,以漢城府言啓曰,今乙亥年獻民數時,京中·八道戶口摠數,抄錄入啓,而濟州三邑民數,姑未上來矣。海島之往來遲速,固難責以程限,故不得一時磨勘,此則待其上來,追後添錄之意,敢啓。傳曰,知道。
上在昌德宮。停常參·經筵。
李志淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久關啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于李龍秀曰,禮房承旨馳詣受香所,奉審摘奸以來。
申星模啓曰,假注書鄭光默,身病猝重,勢難察任,今姑改差,何如?傳曰,允。
鄭光默改差,代以李寅泰爲假注書。
以校理李羲準·趙萬永,副校理趙民和,修撰李晉淵,副修撰洪命周·尹應大牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安。校理李羲準·趙萬永,副校理趙民和,修撰李晉淵,副修撰洪命周·尹應大,旣有只推之命,竝更牌招,以爲推移入直之地,何如?傳曰,允。
以副校理李紀淵牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至閱月,事甚未安。副校理李紀淵,旣有只推之命,一體牌招入直,何如?傳曰,允。
李志淵啓曰,行大司憲韓用鐸,執義洪儀泳,掌令兪應煥,持平金遇順·李遠翊牌不進,掌令高鳴鶴在外,監察茶時之意,敢啓。傳曰,知道。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于李志淵曰,只推。
李龍秀啓曰,卽者吏曹郞廳來言,宜寧縣監沈毅鎭,兩司俱未署經云。除在外外,未肅拜·呈告人員,竝卽牌招,以爲備員署經之地,何如?傳曰,允。
兵曹,來二月初四日丙子重試對擧別試武科初試時規矩,鐵箭三矢一百十步,片箭三矢一百三十步一巡一中,柳葉箭五矢一百二十步一巡二中,講書粗以上,除吳子,取三技落點。
兵曹,來三月初十日丙子重試武科殿試敎是時規矩,片箭三矢一百三十步一巡一中,柳葉箭五矢一百二十步一巡二中,講書粗以上,除吳子,取二技落點。
李志淵,以備邊司言啓曰,近年以來,都民生業,日益凋殘,已成渙散之勢,而若言其最難支之弊,則邸吏是耳。蓋時急命令,緊重文簿之傳通去來,卽邸吏之役,而關係不輕。故朝家曲加軫念,凡係橫侵之許多弊端,一切禁斷。或因筵臣建白,而著成釐弊節目,或因渠輩呼訴,而甘飭京外各司,頒令之初,若將遵奉,時日稍久。獘又如前,焉有如許法綱乎?邸弊諸條,俱在節目中,今不必更事煩達,而就其中,監司·守令,新除之初,濫用邸債,自有朝禁,到任三朔內,竝本利備給,亦有定式。而近來營邑,愆期不報,此尤渠輩切骨之瘼。故至有先朝諸守令拿勘之擧矣。從今以後,如有此等之弊,該守令,斷當草記重勘,外此諸般侵漁之端,各道界首主人,每於月終,以有無弊,來告本司。自本司,亦爲隨現論勘,而該邸吏,若或慮有後患,掩置不告,則施以刑配之典,以此成節目,嚴飭京外,俾無犯科之弊,何如?傳曰,允。
又以備邊司言啓曰,副校理朴孝成上疏,有廟堂稟處之命矣。取見其該本,則以爲大無之餘,今幸登熟,而積逋舊還,流亡身布,竝爲替徵於隣族餘存之民,實是行不得者,卽令諸道,詳覈虛實,限年分捧。且今國計,入不當出,內自宮禁,外至朝延,豈無繁文之耗財,不急之貢獻,可汰之冗官,侈風之踰制,謬例之因循乎?苟能節省,必有成效,惟在博詢而審處,擇人而委任焉。近日新錄玉堂,因物議之參差,擧一圈而撕捱,請遵祖宗朝故事,詢于大臣,多般飭諭,使無敢循私自劃爲辭矣。各邑積逋之限年分捧,舊還舊布之每許仍停,便成近例,無歲不然,而分捧之際。亦豈無隣族之侵徵,仍停之中,安知無官吏之作奸乎?更爲關飭於諸道道臣,至於國計之哀痛,莫此時若。天下之財,只有此數,若使出不量入,用失其方,則其流也渴而已。見今地無閑土,物無隱利,而公私俱貧,上下竝匱,直由於不能節之之故也。昔在肅廟朝,設釐正廳,將大加釐正,事雖未竟,而尙傳爲盛事,到今急務,莫先於釐正也節用也,姑先汰冗省繁,一遵國朝定制之意,申飭中外掌財之臣。至若上供所需,雖不敢自下輕議,而必於淸燕之暇,來汝攸司之臣,折之群策,斷自宸衷,斟酌裁量於多寡緊漫之間,可罷者罷之,可損者損之,則非直爲生財之大道,豈不有光於崇儉愛民之至仁大德乎?若夫新錄玉堂事,向來大臣,筵奏申飭,而尙今撕捱,其所處義,萬萬乖當。當初臺言之不厭公議,人孰不知?在朝家靖世道之方,雖被論諸人,固當勉出,而況此全圈之相率引義,看作鐵限者,尤不成義理。此後如或違牌,嚴加處分,以爲重事體肅朝綱之道,何如?傳曰,允。
又以備邊司言啓曰,前掌令李在璣上疏,有廟堂稟處之命矣。取見其疏本,則以爲昨年饑荒,近古所無,各邑稅大同,率皆從市直收錢於麥嶺濱死之民,而貿米京納,則拖到秋間。以今秋市直,比諸春夏,每斗剩爲百餘錢,諸路稅米之累萬石上納,計其剩錢,將至百萬貫,而未見一邑倅之還俵民間,一道臣之以是覈實者,特令諸道按察居留之臣,査括各邑剩錢,移充今年租稅,其餘則蠲免其徭役,蕩滌其還穀,其中尤無良之守令,則勿論軍餉還米,盡以稅米取貸,而稅米則以春夏市直收捧,還餉則以詳定價出秩。故春稅二斗,換作秋糴一石,亦令道臣,明査嚴覈,無拘顔私,無憚强禦,竝以偸弄糶糴律,從重論勘爲辭矣。紀綱掃地,貪饕成風,以致生民困悴,財穀匱竭,國勢之岌嶪,莫近日若。今此公稅正賦之翻弄取剩,全沒士夫廉隅,便是駔儈手法,其所謂剩錢,罔非殘民膏血,民何以聊生,國何以支保乎?依臺臣所請,嚴飭諸道道臣,使之窮覈論啓,直施贜律,斷不可已也。且伏見持平尹庠圭疏本之下廟堂者,則以爲近來,貪風日盛,奸習日滋,穀簿則恣意舞弄,暗事肥已,軍額則輒稱塡代,大開賂門,民怨朋興,傳說狼藉,儻遣繡衣,遍察疾苦,亟捄弊瘼,則可爲安民之端爲辭矣。朝家使持斧之臣,糾察吏奸,採訪民瘼,蓋出於畢達幽隱,嚴明黜陟之意。今番俵災捧糴之時,若分遣諸路,則貪汚之吏,雖難望風而解綬,困瘁之民,自當延頸而懷惠。況此翻弄稅穀,蔑法肥己之類,按道之臣,匿不以聞,若非剛明御史之摘發論奏,則小民切骨之冤,長吏剝膚之習,其何以上達宸聽乎?臺臣所請,允合懲貪恤隱之政,亦爲開納,俾有實效,何如?傳曰,允。
全羅監司金啓溫疏曰,伏以臣,以公私,理在必去,而旣解旋仍,實出望外,聞命臆塞,不知所以爲計。於是乎情有難强,而不敢言情,病在難醫,而不敢言病,民勢之倒懸,而無以蘇捄,公務之叢委,而無以了勘。然猶推諉無處,淟涊至此,荏苒之頃,亦已半載。今則瓜熟之期,又且不遠,固當不敢言私,以待箇滿,而第臣,竊又有區區切至之懇,不得不冒萬死仰籲於天地父母之前。臣之夙歲險釁之狀,略已猥陳於向來求遞之疏。而臣自兄亡以後,惟嫂是依,事之如母矣。自遭逆理之慼,嫂病又劇,竊冀其解官歸家,及時醫治,俾尋生路。此願未遂,嫂又云亡,方且合袝於臣兄之墓,而臣旣無子姪之可以歸護者。且臣兄塋域,復開於數十年之後,而臣以官守之故,亦不得躬親臨視,不但臣之情私萬萬悲切。臣之向疏所陳爲亡兄立後之計,何日不着急于心?而自夫嫂亡之後,心愈急而事愈迫,以情也以勢也,不可以挨過時日之狀,不一其端。惟有急急解歸,及今周旋,以完未了之事,以延將絶之嗣,然後臣之他日不瞑之恨,或可以少慰矣。竊見藩臣之似此祈籲者,多蒙恩諒,聖朝體下之仁。臣何敢自阻,而顧今歲末已屆,勘簿垂畢,此時遞易,亦無妨礙之端,則臣之乞遞者,非敢爲以私害公之計也。玆敢不避猥越,疾聲仰呼。伏乞聖慈,卽許恩褫,俾伸至情,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
徐俊輔啓曰,行大司憲韓用鐸未肅拜,執義洪儀泳,掌令兪應煥,持平金遇順·李遠翊傳旨未下,掌令高嗚鶴在外,監察茶時之意,敢啓。傳曰,知道。
傳于韓致應曰,藥房入侍。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于徐俊輔曰,只推。
申星模啓曰,守令署經事,命下矣。執義洪儀泳,掌令兪應煥,持平金遇順·李遠翊,正言朴來謙,旣有只推之命,與行大司憲韓用鐸,一體牌招,以爲備員署經之地,何如?傳曰,允。
又啓曰,玉堂上下番俱空,已至閱月,事甚未安。校理李羲準·趙萬永,副校理趙民和,修撰李晉淵,副修撰洪命周·尹應大,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,校理洪益聞·李鼎秉,副校理趙琮鎭,修撰申綽,副修撰李紀淵·金箕殷落點。
申星模啓曰,明日傳香,禮房承旨當爲齋宿,而行右承旨李龍秀,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,臺諫有闕,政事,取稟。傳曰,政官牌招開政。
徐俊輔啓曰,假注書李寅泰,時無職名,令該曹依例付軍職,冠帶常仕,何如?傳曰,允。
以校理李鼎秉,副校理趙琮鎭,副修撰李紀淵·金箕殷牌不進罷職傳旨,傳于申星模曰,只推。
注書趙雲從病,代以金遇明爲假注書。
以副修撰李紀淵牌不進罷職傳旨,傳于申星模曰,只推。
傳于申星模曰,日前疏批,已罄悉予意,而目今國事多艱,非可伈伈泄泄之時,望鄕卽日簉朝,以副予延佇之意事。遣史官傳諭于領議政所住處,期於偕來。
以京畿監司金魯敬狀啓,長湍府民家失火事,傳于申星模曰,聞甚矜惻,元恤典外,別加顧助事,分付。
徐俊輔,以備邊司言啓曰,卽見忠淸水使李載弘啓本,則以爲安眠·靑島等諸島,距本營爲一舍之地,而松政與貢鰒,句管於本營,帳籍及漁稅,轄屬於本官,令出二門,民有兩官下屬,互相侵漁,使役不堪浩煩,因此而居民渙散,日就凋殘,禁松不專,採鰒將闕,若以元山附近孝子味等諸島居民之無役於籍邑而盡屬水營者,使之竝力於採鰒,則庶可以分勞紓力。而蓋此諸島民弊,專由於營邑兩役。今以本營城址數里之內安眠內外浦進上各島及元山等小小諸島,竝爲劃付本營,分籍分境,一依他獨鎭例,歸屬一處,而海稅結役等節,亦爲割付,如例上納。且水營設置,專爲統轄舟師,而島民之熟諳水性者,多入於陸役,戎政疎虞,竝令換定舟師,恐合便宜,竝請令廟堂稟處矣。安眠一島,卽古所稱沁都外援,安興門路,乃以養松封山之重,竝爲關防要衝之地,而島民兩役之苦,便成難捄之瘼。禁松採鰒,不能專力,營屬邑隷,互相侵漁,民不奠居,擧皆漁散。安眠外諸島,亦莫不然,先朝丙辰,亦有帥臣諸島專屬之請,而判付若曰,專屬一款,前旣屢發於筵席,更探民邑物情,必知其無他弊,然後狀聞爲敎。蓋分籍分境,關係不輕,故有此鄭重之聖敎矣。今此帥臣所請,雖有意見,不可以一帥臣之言,遽然從施,以其利害便否,關問於道臣,待其論理登聞,以爲稟處之地,能櫓軍之換定當否,亦令一體論啓,何如?傳曰,允。
又以備邊司言啓曰,卽見濟用監所報,則以爲本監,以今番監試初試一所主掌官擧行,而撤場之後,試所監察,以落卷試紙數爻,成標踏印,出給本監庫直,使之照數分處,而謂有剩餘落券,五百餘張。乃於標紙元數外,勒令白徵於貪殘庫直處,而不得准捧,則又爲推捉貢人輩,酷加杖治,濫價徵捧者,合爲百餘兩,落券出給時,例有補縮條,而此亦不給,使庫直輩,替當其補縮者,又爲六十餘兩。此非但創出無例,有駭聽聞。若使此路一開,則實有後弊無窮之慮,特爲別般嚴飭,永杜後弊爲辭矣。監察雖是微官,亦一耳目之法官也。三臺六察,固難責之以古御史風裁,而乃反以非理之事,白徵無例之物,至有監隷貢人呼冤之擧。此亦近來貪風中一事,貽羞朝廷,莫甚於此。當該監察,捧現告拿問嚴勘,何如?傳曰,允。
又以兵曹言啓曰,兼司僕將安光贊,五衛將李德信,景福宮衛將李宇弘,慶熙宮衛將趙大永,俱以身病猝重,勢難供職,呈狀乞遞,竝改差,何如?傳曰,允。
乙亥十二月初三日辰時,上御大造殿。藥房入侍時,都提調金思穆,提調金在昌,副提調韓致應,記事官趙雲從,記注官李昌瑞,別兼春秋鄭基善,檢校直閣徐俊輔,以次進伏。醫官吳千根·李漢臣·秦東秀·卞之錞·洪旭浩,進伏楹外訖。思穆曰,瑞雪初降,寒事尙嚴,日間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,養胃湯已進三貼,水刺進御之節,比日前有顯勝之效乎?上曰,大抵一樣矣。仍命醫官入診,旭浩·千根·漢臣·東秀之錞診候訖。旭浩奏曰,脈候左右調均,而時令方寒,調理胃氣之劑,似當繼進矣。千根等奏曰,左右三部調均,而右關脈候,微帶沈意,滯候似或有餘氣,詳承諸節,然後可以議定湯劑矣。思穆曰,惠慶宮症候,往來浮氣,姑未復常。且診候日久,今日則特令醫官入診,何如?上可之。惠慶宮進服加味六君子湯前方中,桂枝附子各加五分,自今日一貼式煎入事。出榻敎上命退,諸臣以次退出。
上在昌德宮。停常參·經筵。
洪羲俊啓曰,行大司憲韓用鐸未肅拜,執義洪儀泳,掌令兪應煥,持平金遇順·李遠翊傳旨未下,掌令高鳴鶴在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李志淵啓曰,行右承旨李龍秀,今日不爲仕進,卽爲牌招,何如?傳曰,許遞,前望單子入之,待下批牌招察任。承旨前望單子入之,尹羽烈落點。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于洪羲俊曰,只推。
洪羲俊啓曰,守令署經事,命下矣。執義洪儀泳,掌令兪應煥,持平金遇順·李遠翊,正言朴來謙旣有只推之命。與行大司憲韓用鐸,一體牌招,以爲備員署經之地,何如?傳曰,允。
以校理李鼎秉,副校理趙琮鎭,副修撰李紀淵·金箕殷牌不進罷職傳旨,傳于洪羲俊曰,只推。
洪羲俊啓曰,應敎朴綺壽,校理洪益聞,修撰申綽在外,副應敎·副校理一員未差。修撰李鶴秀內閣直,玉堂上下番俱空,已至閱月,事甚未安。校理李鼎秉,副校理趙琮鎭,副修撰李紀淵·金箕殷,旣有只推之命,竝更牌招,以爲推移入直之地,何如?傳曰,允。
傳于洪羲俊曰,留院公事入之。
李命純奉命在外,代以洪煥爲事變假注書。
李志淵啓曰,假注書金遇明,時無職名,令該曹,依例付軍職,使之冠帶常仕,何如?傳曰,允。
以右承旨尹羽烈牌不進罷職傳旨,傳于李志淵曰,只推。
兵曹口傳政事,護軍單李龍秀。
洪羲俊啓曰,吏曹判書李肇源,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議鄭觀綏牌不進推考傳旨及罷職傳旨,今方捧入。而開政命下,已至經宿,連事違召,不卽承膺,事甚未安。判書更爲牌招,何如?傳曰,允。參議只推,與判書一體更爲牌招。
又啓曰,玉堂上下番俱空,已至閱月,事甚未安。今日政新除授玉堂,待下批牌招入直,何如?傳曰,允。
李志淵,以吏批言啓曰,行廣州府留守趙尙鎭,今陞輔國矣。本曹時無相當窠,依例送西後,兼留守下批之意,敢啓。傳曰,知道。
洪羲俊,以兵批言啓曰,廣州府留守趙尙鎭,自吏曹送西矣。資級係是輔國,當爲知中樞下批,而時無見窠依例作闕下批之意,敢啓。傳曰,知道。
有政。吏批,判書李肇源牌不進,參判趙萬元受由在外,參議鄭觀綏進,行左承旨李志淵進。啓曰,判書李肇源牌招不進,參判趙萬元受由在外,小臣獨政未安,何以爲之?敢稟。傳曰,只出緊任。
又啓曰,臺諫闕員,今當差出,而擬望之人乏少,外任竝擬,何如?傳曰,允。
又啓曰,春坊多窠,今當差出,而擬望之人乏少,承旨及相避,竝擬,何如?傳曰,允。
又啓曰,全羅監司,今當差出,而擬望之人乏少,他道守令,竝擬,何如?傳曰,允。以朴鳴和爲獻納,趙民和爲副應敎,李晉淵爲副校理,朴周壽爲輔德,徐俊輔爲兼輔德,宋應圭爲文學,洪遠謨爲司書,韓興裕爲兵曹參知,趙台榮爲宗簿正,魏尹喆爲北部令,金敎根爲全羅監司,南惠寬爲江陵府使,行廣州留守趙尙鎭今加輔國,年七十六,侍從臣父依法典加資。嘉善金光魯今加嘉義,五子登科,依法典加資事承傳。兼廣州留守單趙尙鎭,兵曹參議單韓興裕,參知單鄭景祚。
兵批,行判書南公轍病,參判朴命燮入直進,參議鄭景祚病,參知未差,左副承旨洪羲俊進。僉知單金守基,副護軍單金啓溫,副司直趙萬永·李羲準·趙民和·鄭禮容,副司果李晉淵·尹應大·洪命周,副司正李寅泰·金遇明竝單付。再政。知事單趙尙鎭。
以江源〈監司〉南履翼狀啓,原州牧民家失火事。傳于李志淵曰,聞甚矜惻,元恤典外,別加顧助事,分付。
洪羲俊,以備邊司言啓曰,卽見廣州留守趙尙鎭狀啓,則以爲今秋都試,固當設行而歉餘民力,尙今未蘇。況當催科方張之時,軍民之齎粮赴試,爲弊不少,今秋等各樣都試,竝爲退設於明春,公都會亦爲退行事,請令廟堂,稟旨分付矣。饑癘之餘,又當窮歲,許多軍民裹糧遠赴之弊,不可不念。都試公都會,依狀請,竝令退行於明春,何如?傳曰,允。
又以義禁府言啓曰,司憲府前監察柳之翊拿問嚴勘事。傳旨啓下矣。柳之翊,下去京畿富平地云。依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房都提調金思穆,提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
洪羲俊,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
洪羲俊啓曰,行大司憲韓用鐸未肅拜,執義洪儀泳,掌令兪應煥,持平金遇順·李遠翊傳旨未下,掌令高鳴鶴在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李志淵啓曰,右承旨尹羽烈,右副承旨徐俊輔,今日不爲仕進,竝卽牌招,何如?傳曰,允。
以校理李鼎秉,副校理趙琮鎭,副修撰李紀淵·金箕殷牌不進罷職傳旨,傳于洪羲俊曰,只推。
洪羲俊啓曰,玉堂上下番俱空,已至閱月,事甚未安。校理李鼎秉,副校理趙琮鎭,副修撰李紀淵·金箕殷,旣有只推之命,竝更牌招,以爲推移入直之地,何如?傳曰,允。
以副應敎趙民和,副校理李晉淵牌不進罷職傳旨,傳于洪羲俊曰,只推。
洪羲俊啓曰,副應敎趙民和,副校理李晉淵,旣有只推之命,一體牌招,推移入直,何如?傳曰,允。
又啓曰,今日東部字內民家失火後,京兆則來呈單子,而左邊捕盜大將李得濟,謂有情勢,不呈單子。該廳之循例擧行,如是引義,無難廢却,揆以事體,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
以執義洪儀泳,掌令兪應煥,持平金遇順·李遠翊,正言朴來謙牌不進罷職傳旨,傳于洪羲俊曰,只推。
洪羲俊啓曰,守令署經事,命下矣。執義洪儀泳,掌令兪應煥,持平金遇順·李遠翊,正言朴來謙,旣有只推之命。與大司憲韓用鐸,獻納朴鳴和,一體牌招,以爲備員署經之地,何如?傳曰,允。
以右承旨尹羽烈,右副承旨徐俊輔牌不進罷職傳旨。傳于李志淵曰,竝許遞,前望單子入之,待下批牌招察任。
承旨前望單子入之,曺允遂·金逌根落點。
兵曹口傳政事,副護軍單徐俊輔。
以黃海監司李勉昇狀啓,長連縣監李重恢遭父喪事,傳于洪羲俊曰,令該曹口傳差出,催促下送。
吏曹口傳政事,以洪奭弼爲長連縣監。
洪羲俊,以禮曹言啓曰,今十二月初七日溫陵忌辰祭享,兩官當爲備員將事,而本陵令有闕未差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以鄭義命爲溫陵令。
洪羲俊,以訓鍊都監言啓曰,本局局別將鄭湋,身病甚重,勢難察任,改差,何如?傳曰,允。
事變假注書李命純狀啓,臣於本月初四日丑時量,敬奉聖敎,馳詣于高陽郡下道面德隱里,議政府領議政金載瓚所住處,傳諭是白乎,則以爲臣,情踪則理不可更進,疾病則勢無以復起,斷斷披瀝之懇,悉暴於前後疏啓,竊庶幾容光之照,已垂鑑諒,褫鞶之恩,不俟竟日,而今伏承別諭遠宣,偕來有命。臣大失所圖,五內惝怳,益不知何以自措也,噫,以微臣去就之節,貽聖上宵旰之念,恩禮愈隆,慰誨冞摯。臣若有一半分可强之勢,敢不趨承明命,仰答至意,而第念旣退復進,何尙之之取譏君子也?不畏人言,王安石之得罪千古也。臣雖無似,方忝三事之職,亦知四維之重,而今反爲負塗之豕,耐彈之綿,忘廉忍恥,晏然仍留,重見棄於淸朝大夫士,則在朝家矜八方勵一世之政,顧當何如也?況今宿病新症,日就危劇,惟鬼符是俟,更無望自廁生人之列。惟願遄賜嚴誅,使將死之喘,得以安分就盡而已。病思昏錯,草草附奏之語,未能道達臣衷情所蘊,謹當收召心神,更上一疏,仰請金木之誅是置爲白有在果,臣旣承聖敎,姑爲仍留,緣由竝以馳啓云云。踏啓字。
乙亥十二月初五日辰時,上御大造殿。藥房入診入侍時,都提調金思穆,提調金在昌,副提調韓致應,假注書李寅泰,記事官安亨鎭,別兼春秋鄭基善,檢校待敎李鶴秀,以次進伏。醫官吳千根·李漢臣·秦東秀·卞之錞·洪旭浩·李重恒,進伏楹外訖。思穆曰,日寒尙栗,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,昨日自藥院,進供水刺矣。進御此前稍勝乎?上曰,稍加進矣。仍命醫官入診,以次診候訖。退伏奏曰,脈候左右三部調均矣。思穆曰,不御巾櫛,或因日寒,猶有外氣而然歟?上曰,適未及爲之矣。王大妃殿進御參蘇飮前方中,乾葛加三分,去蘇子,加蘇葉一分,桑白皮七分,三貼製入事。出榻敎
上在昌德宮。停常參·經筵。
進御加味六君子湯,自今日一貼式煎入事,榻前下敎。
洪羲俊啓曰,行大司憲韓用鐸未肅拜,執義洪儀泳,掌令愈應煥,持平金遇順·李遠翊傳旨未下,掌令高鳴鶴在外,監察茶時之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
假注書李寅泰,身病猝重,勢難察任,今姑改差,何如?傳曰,允。
又啓曰,新除授行右承旨曺允遂,時在京畿驪州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,李文會落點。
以右副承旨金逌根牌不進罷職傳旨,傳于洪羲俊曰,只推。
李文會啓曰,明日傳香,禮房承旨當爲齋宿,而右副承旨金逌根,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,韓義運落點。
以副應敎趙民和,副校理李晉淵牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。副應敎趙民和,校理李鼎秉,副校理趙琮鎭·李晉淵,副修撰李紀淵·金箕殷,旣有只推之命,竝卽牌招,以爲推移入直之地,何如?傳曰,允。
以執義洪儀泳,掌令兪應煥,持平金遇順·李遠翊,獻納朴鳴和,正言朴來謙牌不進罷職傳旨,傳于洪羲俊曰,只推。
李志淵啓曰,守令署經事,命下矣。執義洪儀泳,掌令俞應煥,持平金遇順·李遠翊,獻納朴鳴和,正言朴來謙,旣有只推之命。與行大司憲韓用鐸,一體牌招,以爲備員署經之地,何如?傳曰,竝許遞,前望單子入之,待下批牌招察任。
臺諫前望單子入之,大司憲朴宗薰,執義姜世綸,掌令金鍾文,持平趙奎昇·崔漢翼,獻納李毅遠,正言李應奎落點。
李志淵,以侍講院言啓曰,新除授文學宋應圭,時在忠淸道淸州地,書筵入番事緊,斯速乘馹上來事,下諭,而司書洪遠謨,除拜屢日,尙不出肅,卽爲牌招察任,何如?傳曰,允。
又以成均館大司成意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成未差,直講李箕淵差祭進去,典籍尹錫永身病呈旬,時無入直之員,以他郞官,姑爲代直,何如?傳曰,允。
上在昌德宮。停常參·經筵。
洪羲俊啓曰,大司憲朴宗薰未肅拜,執義姜世綸,掌令金鍾文·高鳴鶴在外,持平趙奎昇·崔漢翼傳旨未下,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
李志淵啓曰,來十一日,輪對日次矣,敢稟。傳曰,當次人受點,後日次待令。
又啓曰,明日乃是小寒,自明日日暖間,視事頉稟之意,敢啓。傳曰,知道。
洪羲俊啓曰,禁衛營將官來言,今日本營軍兵,日次私習云矣,敢啓。傳曰,知道。
韓致應啓曰,藥房提調·副提調持湯劑來待矣。傳曰,封入。
李寅泰改差,代以李源祚爲假注書。
傳于李志淵曰,坐直承旨入侍。
以副應敎趙民和,校理李鼎秉,副校理趙琮鎭·李晉淵,副修撰金箕殷·李紀淵牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。副應敎趙民和,校理李鼎秉,副校理趙琮鎭·李晉淵,副修撰金箕殷·李紀淵,旣有只推之命,竝卽牌招,推移入直,何如?傳曰,允。
以持平趙奎昇·崔漢翼,正言李應奎牌不進罷職傳旨,傳于洪羲俊曰,只推。
李志淵啓曰,守令署經事,命下矣。持平趙奎昇·崔漢翼,正言李應奎,旣有只推之命。與大司憲朴宗薰,一體牌招,以爲備員署經之地,何如?傳曰,允。
又啓曰,假注書金遇明,身病猝重,勢難察任,今姑改差,何如?傳曰,允。
以左副承旨韓義運牌不進罷職傳旨,傳于申星模曰,只推。
洪羲俊,以備邊司言啓曰,近聞湖南若而邑,以流亡還逋,分徵於一境民戶,怨聲載路,傳說藉藉,故聞甚驚駭,關問於道臣矣。今見其報辭,則以爲道內古阜·谷城·順天·南原·沃溝·高山等邑,以流亡絶戶還穀之无處徵捧,統計闔境,參量饒殘,分等分捧,至於官屬逋,則分徵於生存官屬之意,各有所報,事勢似然,故初不禁止爲辭矣。催科,民政之大者,爲守令者,固當竭力收捧,而今此遍一境分徵之擧,雖出於收殺了勘之意,係是常法之外,況分等批捧之際,貧富易混,多寡不均,官吏之乘時舞弄,殘民之臨歲繹騷,卽必至之勢也。是豈仰體朝家懷保之德意也哉?六邑守令,爲先罷黜,令該府,拿問嚴勘,其代分付銓曹,口傳各別擇差,待下批使之當日辭朝,不能禁飭之道臣,罷職,何如?傳曰,允。
吏曹口專政事,以洪起燮爲順天府使,尹聲大爲古阜郡守,金永錫爲高山縣監,朴鳴和爲沃溝縣監,李舒爲谷城縣監,趙鎭翼爲南原縣監。
傳于李志淵曰,安義縣監未差之代,令該曹,口傳差出,催促下送。
吏曹口傳政事,以趙吉源爲安義縣監。
洪羲俊,以備邊司言啓曰,御史可合人抄啓,別單書入之意,敢啓。傳曰,知道。
李志淵,以侍講院言啓曰,兼司書李應奎,除拜正言,纔已出去矣。下番闕直,事甚未安,司書洪遠謨,說書金敎喜,竝卽牌招,推移入直,何如?傳曰,允。
正言李應奎啓曰,臣於淸朝耳目之任,本不近似,而今玆前望特點之命,忽下於春坊持被之中,臣驚遑悚蹙,罔知攸措。含恩畏義,宜卽承膺之不暇,而第於合啓中,有區區私義之不可聯參者,曾叨是職,以此引避,特蒙體諒之恩。今臣處義,與前無異,昨因夜深,今始來避,所失尤大,以此情踪,豈可一刻仍冒於臺次乎?請命遞斥臣職。答曰,依啓。
乙亥十二月初七日午時,上御大造殿。右副承旨入侍時,右副承旨洪羲俊,假注書李源祚,記注官柳可均,別兼春秋金道喜,以次進伏訖。上曰,今日入侍,何以書出乎?羲俊曰,以右副承旨入侍書出矣。上曰,注書誰也?賤臣奏曰,李源祚矣。惠慶宮進服加味六君子湯前方中,去當歸·白芍藥,加便香附一錢五分,自今日一貼式煎入事。出榻敎仍命退,承史以次退出。
上在昌德宮。停常參·經筵。
洪羲俊啓曰,大司憲朴宗薰未肅拜,執義姜世綸,掌令金鍾文·高鳴鶴在外,持平趙奎昇呈辭,崔漢翼傳旨未下,監察茶時之意,敢啓。傳曰,知道。
洪羲俊啓曰,禁衛營將官來言,今日本營軍兵,日次私習云矣,敢啓。傳曰,知道。
李文會啓曰,左副承旨韓義運,今日不爲仕進,卽爲牌招,何如?傳曰,允。
韓致應啓曰,藥房提調·副提調持湯劑來待矣。傳曰,封入。
以副應敎趙民和,校理李鼎秉,副校理趙琮鎭·李晉淵,副修撰金箕殷·李紀淵牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。副應敎趙民和,校理李鼎秉,副校理趙琮鎭·李晉淵,副修撰金箕殷·李紀淵,旣有只推之命,竝卽牌招,推移入直,何如?傳曰,允。西壁外竝許遞,前望單子入之,待下批牌招察任。
玉堂前望單子入之,應敎趙民和,副應敎李龜雲落點。
金遇明改差,代以鄭煥義爲假注書。
鄭煥義有頉,代以李慶烈爲假注書。
以持平崔漢翼牌不進能職傳旨,傳于韓義運曰,只推。
李志淵啓曰,宜寧縣監沈毅鎭,長連縣監洪錫弼,高山縣監金永錫,當爲署經,持平崔漢翼,旣有只推之命,與大司憲朴宗薰,一體牌招,以爲署經之地,何如?傳曰,允。
李志淵啓曰,吏曹郞廳來言,臺諫有闕,政事敢稟。傳曰,前望單子入之。
臺諫前望單子入之,正言金遇順落點。
傳于李志淵曰,坐直承旨入侍。
李志淵啓曰,守令署經事,命下矣。憲府則旣已署經,諫院則行大司諫柳相祚,司諫任俊常,獻納李毅遠,正言李同淳在外,金遇順卽爲牌招,何如?傳曰,允。
傳于李志淵曰,三嘉縣監之代,令該曹,口傳差出,催促下送。
吏曹口傳政事,以韓用鎬爲三嘉縣監。
李志淵啓曰,宜寧縣監沈毅鎭,長連縣監洪奭弼,高山縣監金永錫,憲府則旣已署經,而諫院則行大司諫柳相祚,司諫任俊常,獻納李毅遠,正言金遇順牌不進,無以署經,何以爲之?敢稟。傳曰,一司除署經。
以京畿水使趙文彦狀啓,本營舟師哨官,海州判官朴齊顔,捉致下吏,終不起送,齎關營隷,扶舁捉入,事關紀律,不得已罷黜事,傳于李志淵曰,令該曹,口專差出,崔促下送。
吏曹口專政事,以洪鼎燮爲海州判官。
洪羲俊,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
洪羲俊,以備邊司言啓曰,卽見江華留守朴宗京狀啓,則以爲本府,纔經大無,穡事又違初料,此時民勢之遑急,與昨秋无異,萬無新舊竝督之路。昨年停退還米四千七十三石零,太一千八百四十七石零,今姑仍停,外此訓禁御三軍門留營穀之昨年停退米太合六百九十一石零,亦依本府例,一體仍停事,請令廟堂,稟旨分付矣。今年穡事,非昨年歉荒之比,昨年停退,卽今年當捧之還,固不當更爲闊狹,而纔經飢癘,島農果多陳廢。且値窮歲,民情轉益遑急,守臣所請,實出於萬不獲己。本府甲戌停退條,三軍門昨年停退條,竝許折半仍停,以紓民力,何如?傳曰,允。
韓義運,以義禁府言啓曰,古阜郡守金載孟,谷城縣監洪羲眞,順天府使徐有素,南原縣監金銖,沃溝縣監任百禧,高山縣監魚在琬等,爲先罷黜,拿問嚴勘事,傳旨啓下矣。金載孟·洪羲眞·徐有素·金銖·任百禧·魚在琬,俱在任所云,依例發遣府羅將拿來,何如?傳曰,竝待待命拿囚。
乙亥十二月初八日申時,上御大造殿。右承旨入侍時,行右承旨李志淵,假注書李源祚,記事官安亨鎭,別兼春秋金道喜,以次進伏訖。志淵曰,今日入侍史官座目單子,則雖以右承旨入侍書入,而旣是申後,則當以坐直承旨入侍,書出傳敎矣。上曰,兪。仍命退,承史以次退出。
上在昌德宮。停常參·經筵。
韓義運啓曰,大司憲朴宗薰未肅拜,執義姜世綸,掌令金鍾文·高鳴鶴在外,待平趙奎昇·崔漢翼呈辭,監察茶時之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
以應敎趙民和,校理李鼎秉,副校理趙琮鎭·李晉淵,副修撰金箕殷·李紀淵牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。應敎趙民和,校理李鼎秉,副校理趙琮鎭·李晉淵,副修撰金箕殷·李紀淵,旣有只推之命,竝卽牌招,推移入直,何如?傳曰,允。
李慶烈有頉,代以權中復爲假注書。
權中復有頉,代以權徽爲假注書。
傳于韓義運曰,左副承旨入侍。
以正言金遇順牌不進罷職傳旨,傳于韓義運曰,只推。
李志淵啓曰,卽者吏曹郞廳來言,安義縣監趙吉源,憲府則雖己署經,諫院則尙未署經云。除在外外,未肅拜人員,卽爲牌招,以爲署經之地,何如?傳曰,一司除署經。
傳于申星模曰,日前見卿附奏,萬萬過矣,何必陳疏而過自辭巽乎?顧今國事多艱,實非元輔如是之日也。望鄕卽日簉朝,以副予望事,以偕來史官,更爲傳諭于領議政,期於偕來。
李志淵,以侍講院言啓曰,兼司書李應奎,時無職名,令該曹,口傳付軍職,何如?傳曰,允。
兵曹口傳政事,副司果單李石奎。
韓義運,以都摠府言啓曰,副摠管徐英輔,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
乙亥十二月初九日未時,上御大造殿。左副承旨入侍時,左副承旨韓義運,假注書李源祚,記事官安亨鎭,別兼春秋鄭基善,以次進伏訖。惠慶宮進服加味六君子湯停止,加味益氣湯,自今日一貼式煎入事。出榻敎上命退,承史以次退出。
上在昌德宮。停常參·經筵。
藥房都提調金思穆,提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮,藥房口傳問安。答曰,知道。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于李文會曰,藥房入侍,大臣·閣臣同爲入侍。
以校理李鼎秉,副校理趙琮鎭·李晉淵,副修撰金箕殷·李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,事甚未安,校理李鼎秉,副校理趙琮鎭·李晉淵,副修撰金箕殷·李紀淵,旣有只推之命,竝卽牌招,以爲推移入直之地,何如?傳曰,允。
李志淵啓曰,卽者別兼春秋金道喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
韓義運啓曰,大司憲朴宗薰,持平趙奎昇·崔漢翼牌不進,執義姜世綸,掌令金鍾文·高鳴鶴在外,監察茶時之意,敢啓。傳曰,知道,在外臺諫竝許遞,政官牌招開政。
李志淵啓曰,吏曹判書李肇源,參議鄭觀綏牌不進推考傳旨及罷職傳旨,今方捧入。而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體更爲牌招。
有政。吏批,判書李肇源進,參判未差,參議鄭觀綏牌不進,行左承旨李志淵進。啓曰,臺諫闕員及弘文提學,今當差出,而擬望之人乏少,外任竝擬,何如?傳曰,允。以趙弘鎭爲吏曹參判,朴孝成爲執義,李鍾運·李鉐爲掌令,朴宗慶爲弘文提學,趙經鎭爲司成,南進和爲永禧殿令,李文哲爲引儀,趙濟仁爲司饔主簿,韓用鐸爲平市提調,金鑅爲掌苑奉事,金商耇爲安陵參奉,盧尙熙爲慶尙都事,典籍單崔晉慶,咸鏡道道科文科甲科第一人,造紙別提池若淵,咸鏡道道科武科甲科第一人。
兵批,行判書南公轍進,參判朴命爕病,參議韓興裕在外,參知鄭景祚入直,同副承旨申星模進。啓曰,京畿水使,今當差出,而當品中擬望之人乏少,堂上他道兵使及曾經兵使,竝擬,何如?傳曰,允。以金履喬·鄭學畊爲同知,趙岐爲副摠管,徐季修爲僉知,李升權爲宣傳官,元永象爲兼司僕將,秦東益·朴思英·金鍾軾·崔昌郁·朴宗默爲五衛將,韓淞爲忠翊將,權顯中爲忠壯將,金德潤爲景福將,文益章爲慶熙將,南寅老爲翊衛,金元根爲衛率,李行謹爲訓鍊判官,吳在臣·李勉大爲訓鍊主簿,朴蓍會爲備邊郞,金道喜·李若愚爲文兼,李良求爲武兼,金珍爲守門將,元永甲爲部將,趙華錫爲京畿水使,李春求爲大興中軍,白翼鎭爲黃海兵虞候,姜得佐爲舒川浦萬戶,李敏益爲文殊別將,大護軍韓用鐸,護軍曺允遂·趙萬元,副護軍尹羽烈·鄭鴻觀·金㝡煥,副司直姜世綸·兪應煥·高鳴鶴·金鍾文·李遠翊·朴綺壽,副司果朴來謙竝單付。
再政,以申彦模·李雨元·洪箕錫爲武兼,柳相燁爲忠淸兵使,同知單金鍾軾,僉知三單權顯中·秦東益·朴宗默。
以持平趙奎昇·崔漢翼,正言金遇順牌不進罷職傳旨,傳于韓義運曰,只推。
韓義運啓曰,命召親納例也,而前左邊捕盜大將李得濟,謂有身病,使其軍官替納,事甚未安,推考,何如?傳曰,允。
兵曹,以鄭學畊爲左邊捕盜大將。
韓義運啓曰,新除授左邊捕盜大將鄭學畊,卽爲牌招,傳授命召及大將牌·傳令牌,何如?傳曰,允。
以黃海監司李勉昇狀啓,上番禁衛軍點送,以近邑營將,依已例替行事,令廟堂稟旨分付事。傳于韓義運曰,依已例替行事,令廟堂分付。
李志淵,以禮曹言啓曰,卽接金提故學生尹道學妻朴氏所志,則以爲家翁同姓八寸弟輅,嫡妾俱無子女,矣第二子世允,欲爲繼後,兩家諸族,相議完定,而輅夫妻俱爲作故,拘於常規,不得循例禮斜,依定式草記稟處事呈狀。而一邊之言,有難準信,使其門長,具由呈狀,則門長幼學尹炫狀辭,果如朴氏所訴矣。凡係繼宗立後者,兩邊與受,文蹟明有可據,而不得登聞者,許令該曹,論理草記事,曾有筵奏定式,依定式,尹道學第二子世允,立爲尹輅之後,何如?傳曰,允。
韓義運,以兵曹言啓曰,考見諸道今秋官鎭門聚點狀啓,則忠淸兵使趙華錫狀啓中,道內編伍軍兵聚點時,堤川縣,服色間多渝傷,器械亦或朽破云。黃海兵使李石求狀啓中,道內團束軍兵聚點時,鳳山等七邑,戰馬瘦駑,服色麤劣,軍器什物,不無若干執頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑守令,竝推考警責,何如?傳曰,允。
偕來史官李命純狀啓,臣於本月初九日,敬奉聖諭,傳諭於議政府領議政金載瓚所住處,則以爲臣,以一疏更申之意,已陳於日前附奏之末,而間尤病劇,未及搆辭仰徹,今又別諭誕降,敦召益勤,臣情不能仰格宸聽,義無以自壞微諒,崩迫之至,不知所以爲達也。今臣之目下所處者,惟有得請與得罪兩條路而已。得請也則公私兩全,進退無礙,固當趨走城闉,仰承明命,得罪也則金木猶屬輕勘,嶺海卽是坦途,惟此窮墅一步之地,更不得移易分寸矣。臣情到此,但有於悒。惟願遄伏當被之律亦爲白有等以,臣旣承偕來之命,故姑爲仍留,緣由竝以馳啓云云。答曰,今見附奏,如是浼浼,卿何不思之至此,實爲慨然。前後批諭,罄悉予眷眷之意,卽日簉朝,以副予望事,爾其更爲傳諭,期於偕來。
吏曹參判趙萬元疏曰,伏以臣,向蒙恩暇,歸省先壠,獲伸至情,仰感洪私。而第臣失血本症,忽發於觸寒往來之際,病是膏肓,刀圭罔效,輪行毒感,乘時交劇,頭疼身熱,苦歇無常,食飮全却,轉側須人,首尾數旬,有加無減,伏枕呻淹之中,尤有萬萬惶隘者,臣之忝叨銓職,居然月三易矣。徒侈華銜,退處荒野,一任其瘝曠,實非私分之所敢安,而況値政月,京察參佐,俱係緊急事務,則臣之此時祈免,不啻如縳求解,此豈臣一己之私而已也哉?第伏念朝家綜核之政,雖係閑司漫職,猶不宜一日暫曠。況此選部重任,豈可屢朔虛縻,看作養病之坊乎?臣心之晝宵悶蹙,又添一病,臣若有一分自强之勢,則豈不欲擔舁登途,致身京邸,粗伸反面之忱,仰冀體諒之恩,而一病沈淹,欲起還仆,百里作行,萬無其望,玆敢不避猥越,從縣道冒入文字。伏乞聖慈,俯垂矜憐,亟遞臣所帶之職,以安賤分,仍治臣瀆撓之罪,以肅朝綱焉。臣無任云云。答曰,省疏具悉。所請依施。
全羅監司金敎根疏曰,伏以臣,無才蔑識,空空一下品耳。低徊末蔭,始不過祿仕之計,僥倖一第,亦非有濫進之念,而猥蒙恩顧,偏被渥澤,邇來十許年間,內參銓而外綰符,朝着緋而夕陞貂,節次揚歷,罔非華膴,叨竊之無漸,踰溢之太過,環視同列,實罕臣比,尋常思惟,未嘗怵焉騂汗。不意玆者,遽有湖南方面之命,剡擧在低,而恩簡特隆,綿質至薄,而委寄此重,臣聞命震愓,不知所以自措也。噫,惟玆五十州幅員,跨湖被海,屛翰王畿,沃野千里,素號樂土,水陸繁衝,民物之所聚會,粟米絲麻,貢賦之所委輸,要重旣倍於諸路,休戚實關於國家。昔在平常之日,責任之難,固自如此,而矧今饑饉疾疫之餘,流離死云之後,戶口太半減縮,田野均多荒廢,大東之杼軸旣空,京師之供給莫賴,民勢正急於綴旈,人心切望於解懸,百瘼不待目擊,殷憂已溢耳剽,雖使識慮絶人,幹局超衆者處之,猶懼其措手無策,牽架不得,湔劣如臣,生疎如臣,而任之以承流宣化之地,責之以勞來懷保之事,欲使其收拾灰燼,蘇完創殘者,顧何異駕駑足於太行而望不僨轅哉?聖簡之貽累,物情之致駭,猶是第二件,而哀彼一方之孑遺,終不免盡劉,則此實因臣而致之也。臣於是,雖萬被僨誤之罪,何補於朝家綜理之政乎?百爾思量,堪承無望,玆敢彼瀝陳章,仰瀆崇嚴,斷斷衷懇,只出於爲公,而實不暇於自恤其私。伏乞聖明,諒臣非飾之言,察臣不稱之實,亟命收還臣藩臬之任,以重國事,以安微分,不勝幸甚。臣無任云云。答曰,省疏其悉,卿其勿辭往欽哉。
別兼春秋金道喜疏曰,伏以臣之老母,素患胸腹之痛,已成膏肓之祟,少有失攝,輒致危劇之狀,備陳於前後請急之籲,則竊庶幾慈覆之天,已有所俯燭者矣。今接家信,則近因日候之不適,宿症一倍越添,胸脅牽亘,氣息綿綴,食飮全却,藥餌罔效。臣自聞此報,衷情煎迫,按住不得,玆敢忙陳短章,徑出禁門。伏乞聖慈,俯垂矜諒,遞臣所帶之職,俾便救護,治臣擅離之罪,以肅朝綱焉。臣無任云云。省疏具悉。爾其勿辭救護。
朔寧郡守金熙華疏曰,伏以臣,畏膺郡寄,六朔于玆,而性本迂拙,才又鈍滯,弊瘼叢集,而莫之撟捄,民生困悴,而無以拯濟,心勞政拙,力綿憂殷,上而孤簡畀之念,下而負蒭牧之責,夙夜愧懼,若隕淵谷,惟罪戾是俟。且況外邑之吏,有事煩籲,仰干恩澤,極知不敢,而目下民情,誠有所萬萬悶迫,而有非營邑所可擅爲者,玆不得不冒入文字,仰瀆崇嚴,臣罪尤無所逃。臣所治之邑,名雖近畿,處在深峽,士性甚瘠,水根易泄,南東其畝,旱田居多,亂山深谷之中,兩江橫貫其間,故暫遇暵乾,必先萎枯,少値水澇,最苦覆溺,山麓犖确之處,江干沙石之交,皆是一年耕者,而每於執卜之時,拘於法例,雖有陳棄,初不俵災,久爲峽民切骨之冤。自辛未至於昨年,歉荒荐臻,癘疫兼熾,一邑之民,不死則流,五里一村,十室九空,依山之人烟蕭瑟,沿江之籬落荒涼,元戶摠二千八百,今堇爲一千四百戶,以此半減之民,耕彼廣斥之田,其勢末由。且或始耕而因病中棄者有之,欲墾而乏糧仍廢者有之,許多曠土,漸成蕪穢,及秋而欲爲收稅,則無主之地,難以徵索,已陳之田,非可勒捧。此非人力之不勤,誠亦天災之使然。前郡守臣洪旭浩·柳遠鳴,連以此意,陳疏仰籲,得蒙特恩,壬申俵災,爲二百七十結零,癸酉俵災,爲三百四十結零,陳田廣土,得不白微,一郡之民,濱死而得生,將散而復集者,皆我聖上賜也。廼者天心昭格,秋事少豐,八域生民,得免雪裏凍餓,將喫大椀不托,髫白欣欣,擧有息肩之望,於戲休哉。而第念大病之餘,調補是急,隆寒之後,喣噓爲先,若以歉餘之稍登,凡係徵科,一倂率之以常歲,則民之不堪,將有甚於遇災之時矣。況本邑田農,比諸膏腴再耕之土,肥瘠相懸,而未有災頉之法,元田中初不起耕者,爲一百十六結零。且於六月初十夜暴雨之後,酷被沙汰之患,永無田形,猝難起墾者,亦不下數十結,合而計之,則陳與災,爲一百四十六結零。特以田無給災之故,雖據實報營,而依例退却。今若諉之以無可奈何,而只責其白地納稅,則非旦有所不忍,亦將於何徵出乎?自夏秋以來,逃戶流氓,或不無還集之望,而先稅于不墾之土,以閉其欲入之門,雖以利害言之,決知非計之得,法外給災,雖非永久爲式之事,而民聚而後,土可以闢,土闢而後,稅可以捧。今若使本郡一境,限以十年,元田中陳廢者,一依續田列,隨起收稅,亦依綿田例,有災給災,則東西相接之地,必無徵隣之患,水潦所傷之處,可免橫斂之弊,而刀耕火畬之氓,均蒙雨露之澤,庶得以生安樂業,民人之輻湊繈至,雖未易期,田野之闢菜墾廢,卽是次第事耳。來頭厥賦,必將年加歲增,而民國之幸,孰有大於此乎?伏願聖明,曲垂矜憐,亟令廟堂,特給田災,以安民心,以裕民力,不勝幸甚。臣無任云云。省疏具悉。疏辭令廟堂稟處。
乙亥十二月初十日辰時,上御大造殿。藥房入診,大臣·閣臣承候入侍時,都提調金思穆,提調金在昌,副提調韓致應,記事官趙雲從,記注官李昌瑞,別兼春秋鄭基善,行左承旨李文會,假注書李源祚,左議政韓用龜,直提學金履喬,檢校待敎李鶴秀,以次進伏。醫官吳千根·李漢臣·秦東秀·洪旭浩·李命運·白時昌,進伏楹外訖。用龜曰,近來日氣陰寒,聖體若可?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,惠慶宮調攝中氣候,何如?湯劑進御之後,漸有差勝之效乎?上曰,別無差勝之道矣。用龜曰,嘉順宮氣候,何如?上曰,一樣矣。思穆曰,惠慶宮患候諸節雖一樣,而外氣尙未快除,續當更爲入診議藥,而提調旣是承候之人,則此後不必番番徑稟,從便診候似好,故敢此仰達矣。上曰,唯。仍命醫官入診,旭浩·漢臣·千根·東秀·命運等,以次診候訖。退伏奏曰,脈候左右三部調勻矣。用龜曰,牛禁卽國中之火禁也。近年以來,法紀蕩然,京外之民,無難犯科,由是而牛畜太縮,甚至於以人代耕,誠極悶然。蓋在前則田家貧民,爲一時聊販之資,所斥賣者,卽老於攔牢,不能勝服之物,而今時則不然,民窮財竭,雖居耕出乘之千斤健牛,無所顧惜,皆欲售價,況當臨歲藏牌之時,畿·湖間有牛之民,豈肯爲來春西疇之事,不取目前之和乎?如或俯燭此箇實狀,則雖値歲時,恐不必輒降藏牌之命,預爲分付於畿營及法司,另加申禁,各道各邑潛屠之弊,亦爲一體發關嚴飭,俾無農民無牛廢耕之患,何如?上曰,依爲之。出擧條用龜曰,左邊捕盜大將李得濟方有實病,勢難行公云云。今姑許遞,何如?上曰,依爲之。出擧條文會曰,左邊捕盜大將李得濟許遞事,命下矣。在前如此之時,有他邊大將兼察之例,今番則何以爲之乎?上曰,他邊大將兼察,可也。出擧條文會曰,左捕將,以他邊大將兼察事,命下矣。兼察左邊捕盜大將朴基豐,卽爲牌招聽傳敎,何如?上曰,依爲之。出擧條惠慶宮進服加味益氣湯前方中,去藿香加半夏杏仁各一錢,自今日一貼式煎入事。出榻敎惠慶宮進眼杏吉茶,三貼製入事。出榻敎上命藥房先退,又命退,承史以次退出。
上在昌德宮。停常參·經筵。
惠慶宮進服杏吉茶,依前方五貼製入,進服加味生脈散一貼煎入事,榻前下敎。
洪羲俊,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲俊啓曰,禁衛營將官來言,今日本營軍兵,日次私習云矣,敢啓。傳曰,知道。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,大司憲朴宗薰,執義朴孝成,掌令李鍾運,持平趙奎昇·崔漢翼牌不進,掌令李鉐在外,監察茶時之意,敢啓。傳曰,知道。
韓致應啓曰,藥房提調·副提調持湯劑來待矣。傳曰,封入。
傳于李志淵曰,未下直守令,當日催促下送。
藥房口傳啓曰,惠慶宮氣候,數日以來有感候,而諸節隨以添損,痰喘稍劇於昨夜,浮氣顯加於今日,夕間診候後,煎入湯齊,而今已夜深,諸節一樣,區區下情,伏不勝焦迫之至。承候官,纔已承命待令,而臣等之此時退歸,有非義分之所敢安,玆敢相率仰籲。伏乞特許臣等率醫官直宿,以爲隨時診察,議定湯劑之地,千萬顒祝,惶恐敢啓。答曰,知道。直宿待下敎。
以吏曹參議鄭觀綏再牌不進罷職傳旨,傳于李志淵曰,只推。
以校理李鼎秉,副校理趙琮鎭·李晉淵,副修撰李紀淵牌不進罷職傳旨,傳于李志淵曰,只推。
以副修撰金箕殷牌不進罷職專旨,傳于李志淵曰,只推。
以執義朴孝成,掌令李鍾運,持平趙奎昇·崔漢翼,正言金遇順牌不進罷職傳旨,傳于韓義運曰,只推。
李志淵,以弘文館言啓曰,本館上番應敎臣趙民和,以南學敎授,今日儒生試取時,晝仕出去之意,敢啓。傳曰,知道。
李志淵,以吏曹言啓曰,新除授咸鏡道都事沈東潤呈狀內,矣身素患痰癖之症,當寒添劇,萬無赴任之望云。身病旣如是,則有難强令往赴,改差,何如?傳曰,允。
洪羲俊,以都摠府言啓曰,副摠管趙岐,以禁衛中軍,軍兵等中日試射放事,南別營晝仕出去之意,敢啓。傳曰,知道。
洪羲俊,以兵曹言啓曰,禁軍來春夏等祿試射時柳葉箭沒技人,別單書入之意,敢啓。傳曰,知道。
事變假注書李命純狀啓,臣於本月初十日,敬奉聖諭,傳諭於議政府領議政金載瓚所住處,則以爲臣,去國投鄕,居然三朔于玆矣。歲籥垂暮,京闉入望,區區軒陛之戀,彛情卽然,曷敢不祇若承命,趨走爲恭,而第伏念聖人,以廉恥爲繩墨,以辭受爲防範,用以爲做人樣子,人而無是,奚取於人哉?臣雖愚迷,亦嘗聞君子之緖論,只知繩墨之莫嚴,防範之爲重,寧被虞人不往之誅,不忍爲不成倫理之人,前後力辭,甘心鈇銊。蓋其斷斷微諒,切有所不可毁者存故耳,苟非然也。以何故而必抗君命,自損臣分,乃至於如是哉?今則王法國綱,罪而後乃已也。伏地戰恐,不知攸達亦爲白有等以,臣旣承偕來之命,故姑爲仍留,緣由馳啓云云。答曰,今見附奏,一向浼浼,卿有何可引之義,而如是辭巽乎?前後批諭已悉諭,卽日簉朝,以副予意事,爾其更爲傳諭,期於偕來。
上在昌德宮。停常參·經筵。
惠慶宮輪直,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳夕問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
惠慶宮進服加味益氣湯停止,加味生脈散前方中,加乾葛一錢·前胡七分,一貼煎入事,榻前下敎。
李志淵啓曰,吏曹參判趙弘鎭,除拜後過三日不爲出肅,依定式推考警責,仍卽牌招察任,何如?傳曰,允。
韓義運啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓致應啓曰,藥房三提調持湯劑來待矣。傳曰,封入。
韓義運啓曰,大司憲朴宗薰,執義朴孝成,掌令李鍾運,持平趙奎昇·崔漢翼牌不進,掌令李鉐在外,監察茶時之意,敢啓。傳曰,知道。
以執義朴孝成,掌令李鍾運,持平趙奎昇·崔漢翼,正言金遇順牌不進罷職傳旨,傳于韓義運曰,只推。
藥房口傳啓曰,惠慶宮愆和之候,今日入診,詳承諸節,則升降之痰候,往來之浮氣,朝間略有動靜,而晩後又復如昨,下情憂慮,曷有其極,臣等忝叨嘗藥之任,其在愼重之道,率醫官直宿,有不容少緩,玆敢相率,連日陳籲。伏乞特許臣等直宿之請,千萬顒祝,惶恐敢啓。答曰,慈宮症候,如昨一樣,卿等本院輪直。
李志淵,以內醫院都提調意啓曰,本院輪直事,命下矣。臣等自今日,輪直本院,而醫官吳千根·李漢臣·秦東秀·卞之錞,竝爲直宿,醫女亦爲依例待令之意,敢啓。傳曰,知道。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以吏曹言啓曰,卽接掌樂院牒報,則以爲今此宗廟·社稷·景慕宮臘享大祭,協律郞,本院官員,例爲塡差,而主簿一員未差,他無推移之道,趁卽變通,以爲及時擧行之地云。大祭誓戒,在於明日之夕,掌樂院主簿未差之代,口傳備擬以入之意,敢啓。傳曰,知道。
吏曹口傳政事,以鄭時簡爲掌樂主簿。
偕來史官李命純狀啓,臣於本月十一日,敬奉聖諭,傳論於議政府領議政金載瓚所住處,則以爲臣,三日之內,三承聖諭,恩禮轉益隆重,情私去益窮隘,而至若有何可引之敎,天日之照,尙未及於覆盆矣。今臣之所自引者,不但大防有三,人言斯嚴,而罪在貽累,則必可引也。賤疾方劇,而望斷陳力,則必可引也。歷數可引之義,蓋不止三,而罔非萬重之鐵限也。此非臣不當引而强引者,抑亦通朝之見諒,而只緣辭不達意,誠未格天,獨阻聽卑之天,未蒙揆余之恩。此臣所以跼高履厚,如窮人之無所歸者也。今若以此獲罪,九死無一憾矣,伏地號泣,泥首待誅而已亦爲白有等以,臣旣承偕來之命,故姑爲仍留,緣由馳啓云云。答曰,今見附奏,無意幡然,實爲慨嘆,元輔離京,已至累朔,是豈卿體國之義乎?玆以略布數行,望卿體予延佇之意,卽爲簉朝事,爾其更爲傳諭,期於偕來。
上在昌德宮。停常參·經筵。
王大妃殿誕日,大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿·中宮殿·惠慶宮·嘉順宮·世子宮,朝廷二品以上·六曹堂上·大司憲·奉朝賀口傳問安。答曰,知道。王大妃殿,單子問安。答曰,知道。惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥院口傳朝問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·大司憲·奉朝賀口傳問安。答曰,知道。惠慶宮,單子問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥院口傳夕問安,答曰,知道。大殿·王大妃殿·中宮政·嘉順宮·世子宮,朝廷二品以上·六曹堂上·大司憲·奉朝賀口傳問安。答曰,知道。惠慶宮單子問安。答曰,知道。惠慶宮進服蔘橘茶一貼煎入事,榻前下敎。惠慶宮進服蔘橘茶前方中,人蔘加二錢,一貼煎入事,榻前下敎。惠慶宮進服蔘瀝膏,一貼煎入事,榻前下敎。
藥房口傳啓曰,卽伏聞承候官所傳,則惠慶宮患候諸節,比昨添損,區區下情,不勝萬萬焦迫。此時臣等,竝爲移直,不容暫緩。伏乞亟許移設竝直之請,千萬顒祝,惶恐敢啓。答曰,知道。
藥房都提調金思穆,提調金在昌,副提調韓致應啓曰,伏未審日間,聖體若何,寢睡·水刺之節,何如?惠慶宮調攝中氣候,何如?昨日湯劑進服之後,諸節果有差勝之效乎?臣等率諸御醫,趁早入診,詳察症候,議定繼進當否爲宜。臣等不任達宵憂慮,敢此問安,竝爲仰稟。答曰,知道。慈宮氣候,與昨一樣。待承候官出傳,議定湯劑,卿等不必入侍矣。
韓致應啓曰,藥房三提調持湯劑來待矣。傳曰,封入。
又啓曰,內醫院都提調·提調意啓曰,臣等率醫官,移直於都摠府,而廳號則以醫藥廳爲之之意,敢啓。傳曰,知道。
又啓曰,楊州監牧官李命運,自任所今方上來,使之同爲待令直宿,何如?傳曰,允。
又以議藥廳言啓曰,臣等率醫官,移直於都摠府,而醫官李敬培·崔遂燁·崔源,本院別入直,別掌務官一員,依例差出之意,敢啓。傳曰,知道。
傳于韓義運曰,公州判官金在三,畿邑口傳相換,使之承候。
吏曹口傳政事,公州判官金在三,果川縣監金基常相換。
洪羲俊啓曰,左邊捕盜大將鄭學畊遭故,所授命召及大將牌傳令牌·還納,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將朴基豐,卽爲牌招聽傳敎,何如?傳曰,允。
兵曹,以徐英輔爲左邊捕盜大將。
洪羲俊啓曰,新除授左邊捕盜大將徐英輔,卽爲牌招,傳授命召及大將牌·傳令牌,何如?傳曰,允。
以慶尙監司李存秀狀啓,密陽府人物渰死事。傳于李文會曰,聞甚矜惻,元恤典外,別加顧助,如有生前身還布,竝蕩減事,分付。
以慶尙監司李存秀狀啓,梁山等邑民家失火事,傳于李文會曰,聞甚矜惻,元恤典外,別加顧助事,分付。
禁府啓目,監察柳之翊原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
申星模,以吏曹言啓曰,今此宗廟·社稷臘享大祭祭官中,時無職名人,令該曹,口傳付軍職,何如?傳曰,允。
洪羲俊,以御營廳言啓曰,本廳中軍朴宗柱,受由下鄕,還現無期,今姑改差,何如?傳曰,允。
又以御營廳言啓曰,本廳哨官車龍光,不知挨次,擧措駭妄,爲先汰去之意,敢啓。傳曰,知道。
事變假注書李命純狀啓,臣於本月十二日,敬奉聖諭,傳諭於議政府領議政金載瓚所住處是白乎,則領議政金載瓚,今方上去于城外留住是白乎等以,臣亦爲偕往,緣由馳啓云云。傳曰,當此慈候靡寧之時,是豈卿言私之日也?卽爲入來事,遣承旨傳諭,期於偕來。
上在昌德宮。停常參·經筵。
惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房·朝廷二品以上·六曹堂上·大司憲·奉朝賀口傳朝夕問安。答曰,知道。
藥房都提調金思穆,提調金在昌,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑,連爲進服之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任達宵憂慮,敢此問安,竝爲仰稟。答曰,知道。
韓致應啓曰,藥房三提調持湯劑來待矣。傳曰,封入。
傳于李志淵曰,傳香承旨馳詣宗廟·景慕宮,奉審摘奸以來。
傳于李文會曰,藥房入侍,時原任大臣同爲入侍。
傳于李文會曰,內閣·政院,自今日移接于賓陽門近處。
洪羲俊,以都摠府言啓曰,今日入直內三聽武兼禁軍及軍兵等,當爲中日習射技放,而藥房直宿,限撤直間,姑停之意,敢啓。傳曰,知道。
兵曹口傳政事,以趙文彦爲御營中軍。
吏曹啓目貼連,觀此黃海監司李勉昇狀啓,則以爲統禦使趙文彦,以海州判官朴齊顔乖損體統,請罷蒙允矣。本邑以營下處邑,近成弊局,今年穡事,又入尤甚,有難付之生手,姑許仍任,以責成效亦爲白有臥乎所,今此道臣請仍,雖出於姑令責任之意,而該倅次次遷轉,旣己差代,則不可許施,狀請內辭緣置之,何如?啓依允。
靑城尉沈能建疏曰,伏以惠慶宮靜攝之候,有欠寧之節,至於藥院移設之擧,臣民焦遑之忱,曷有其極?此際伏奉吏曹名帖,以臣差臘享大祭初獻官矣。固當蹶趨承,他不暇顧,而第臣之素患風痺之症,已成癃痼,四大之部,咸受其病,而脚部則尤爲不遂。雖尋常啓處之際,房闥運動之間,必須左右,而五步十步之進,亦有八倒九顚之患,以此貌樣,眞一籧篨久矣。而自春間,又有脫肛之症,垂而不收,坐立俱爲刺痛,不可一刻忍遣,而入冬以後,寒氣憀懍,諸症益發,痰喘越添,呼吸不通,冷汗如浴,伊日景光,晷刻難支,急投藥餌,幾死僅甦,而餘症至今未已,氣息淹淹,委頓床席,以此癃病之狀,穢惡之症,其何敢承膺於駿奔肅敬之列乎?且誓戒已過,無望蠢動,玆不得不據實仰籲,極涉屑越,罔知攸措。伏乞聖明,俯垂矜憐,亟許銓曹改付標,以重享禮,仍治臣瀆擾之罪,以肅朝綱焉。臣無任云云。答曰,省疏具悉。疏辭許令該曹改付標。仍傳曰,此批答,遣史官傳諭于靑城尉。
乙亥十二月十四日辰時,上御風淳軒。藥房入侍,時原任大臣同爲入侍時,都提調金思穆,提調金在昌,副提調韓致應,記事官趙雲從,記注官李昌瑞,別兼春秋金道喜,領府事李時秀,左議政韓用龜,以次進伏。醫官洪旭浩·李命運·吳千根·卞之錞進伏訖。時秀曰,惠慶宮靡寧之候,夜間諸節,比昨尤損云。伏想聖心,益切焦遑矣。上曰,萬萬焦遑矣。時秀曰,焦遑之中,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候一樣矣。時秀曰,雪後朝氣甚寒,何不於密室,召接臣等,而乃於此疎冷之室,侵早殿座,勞動玉體乎?雖在焦遑之中,聖躬保護,殿宮仰勉,卽是聖孝之大者,此臣等區區之望也。思穆曰,所御衣襨,不甚薄乎?上命諸醫官入診,旭浩·命運·千根診候訖。退伏奏曰,脈度左右三部調均矣。時秀曰,寒朝冷座,實難暫時臨御,臣等請退,伏願亟還大內耳。惠慶宮進服一兩重人蔘粟米飮,一貼煎入事。出榻敎惠慶宮進服一兩重人蔘粟米飮一貼,更爲煎入事。出榻敎惠慶宮進服蔘橘茶,調竹瀝半合,一貼煎入事。出榻敎惠慶宮進服蔘橘茶,依前方一貼,更爲煎入事。出榻敎惠慶宮進服一兩重人蔘粟米飮一貼,更爲煎入事。出榻敎仍命退,大臣·諸臣,以次退出。
上在昌德宮。停常參·經筵。
惠慶宮直宿,大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳朝夕問安。答曰,知道。大殿·王大妃殿·中宮殿·惠慶宮·嘉順宮·世子宮,朝廷二品以上·六曹堂上·大司憲·奉朝賀口傳朝夕問安。答曰,知道。惠慶宮薨逝後,大殿·王大妃殿·中宮殿·世子宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,知道。王大妃殿·嘉順宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,罔極。
襲後,大殿·中宮殿·世子宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,知道。
王大妃殿·嘉順宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,罔極。
藥房都提調金思穆,提調金在昌,副提調韓致應啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑,連爲進服之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任達宵憂慮,敢此問安,竝爲仰稟。答曰,知道。
李文會啓曰,備邊司郞廳來言,今日賓廳日次,而直宿相直,不得來會云矣,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于李志淵曰,藥房入侍,時原任大臣·閣臣同爲入侍。
以承傳色口傳下敎曰,恩信君立後事,自先朝曾有下念,而未及爲之矣。今欲立後,其所當否,問議于時原任大臣以稟。
同副承旨申星模書啓,臣敬奉聖諭,馳往傳諭于西部盤石坊米廛下契議政府領議政金載瓚所住處,則以爲臣,當此直宿有命,大小憂迫之時,不敢退處鄕廬,雖不得不進伏城外,爲承起居之節,少伸區區之忱,而職名在身之前,無望復入禁扄,恩諭之下,不得承奉,只切戰殞之至。而今以賤臣去就,不敢仰煩於焦遑之時,數行附奏,又値曠日稽緩,尤不勝惶懍罔措,惟願遄被重誅云矣。臣則旣承偕來之命,姑爲仍留之意,敢啓。答曰,當此慈候罔極之時,卿何如是?卽爲入來事,爾其更爲傳諭。
事變假注書洪煥書啓,臣敬奉聖諭,馳往問議于時原任大臣,則領府事李時秀,奉朝賀李敬一,左議政韓用龜,右議政金思穆,以爲恩信君立後事,旣是先朝聖敎。今此收議之命,實出於追念之聖意,臣等別無他見云。領議政金載瓚,以爲臣方在泥首俟勘之中,不得獻議云矣,敢啓。傳曰,知道,分付令該曹,令判敦寧李彦植及宣廟王子子孫,仁廟王子子孫,綾原大君子孫三家門長,相議可合之人,以爲繼門之地。
傳于李志淵曰,廟·社·宮,山川祈禱祭,不卜日設行。
李文會,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,校理李鼎秉,副校理趙琮鎭,副修撰李紀淵,竝卽牌招察任,何如?傳曰,允。
李文會啓曰,本院今秋冬等褒貶,當爲磨勘,而兼都承旨韓致應藥院進,不得爲之之意,敢啓。傳曰,知道。
又以吏曹言啓曰,今秋冬等褒貶,當爲等第,而因直宿相値,限內不得磨勘之意,敢啓。傳曰,知道。
又以左右相意啓曰,今乙亥年秋冬等褒貶,當爲等第,而領議政金載瓚在外,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事輪直,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今乙亥年秋冬等褒貶,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今乙亥秋冬等褒貶,依前例磨勘以入,而軍資監·司宰監·濟用監·內資寺·長興庫·平市署·五部,因都提調·提調·漢城府堂上有故,不得磨勘。至於甲戌秋冬等褒貶,軍資監·司宰監·濟用監·內資寺·長興庫·司圃署,因都提調·提調有故,不得磨勘,乙亥春夏等本曹郞廳及所屬各司褒貶,因本曹堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳言啓曰,本廳郞廳等今乙亥秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以忠勳府言啓曰,本府今乙亥年秋冬等褒貶,當爲磨勘,而有司堂上鰲恩君李敬一有身病,豐安君柳相祚在外,無以備員,限內不得爲之之意,敢啓。傳曰,知道。
又以漢城府言啓曰,本府郞廳及五部官員今乙亥年秋冬等褒貶,當爲等第,而判尹臣金履陽有身病,限內不得磨勘之意,敢啓。傳曰,知道。
又以奎章閣言啓曰,本閣今乙亥年秋冬等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,本曹今乙亥年秋冬等褒貶,當爲磨勘,而以直宿相値,限內不得爲之之意,敢啓。傳曰,知道。
洪羲俊,以兵曹言啓曰,本曹今乙亥年秋冬等褒貶等第,磨鍊以入,而曹所屬軍器寺·司僕寺·訓鍊院官員·部將等褒貶,各因其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今乙亥年秋冬等褒貶啓本中,刀擦一處之意,敢啓。傳曰,知道。
又以都摠府言啓曰,本府郞廳及部將等今乙亥年秋冬等褒貶,當爲磨勘,而都摠管洪顯周呈辭受由,限內不得設行之意,敢啓。傳曰,知道。
又以中樞府言啓曰,本府郞廳及醫員錄事等今乙亥年秋冬等褒貶,當爲等第,而領中樞府事李時秀有身病,判中樞府事徐龍輔,判中樞府事徐邁修俱在外,限內不得磨勘之意,敢啓。傳曰,知道。
又以訓鍊都監言啓曰,本局從事官·禁松參軍及諸將官等今乙亥年秋冬等褒貶,當爲等第,而都提調李時秀以身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官今乙亥年秋冬等褒貶,當爲等第,而都提調金載瓚在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今乙亥年秋冬等褒貶,當爲等第,而都提調徐龍輔在外,限內不得磨勘之意,敢啓。傳曰,知道。
又以濬川司言啓曰,本司都廳及郞廳今乙亥年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等本府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以工曹言啓曰,本曹郞廳今乙亥年秋冬等褒貶及屬司瓦署官員今乙亥年秋冬等褒貶,合二度磨勘以入,而屬司中繕工監·尙衣院·造紙署·掌苑署·典涓司官員今乙亥年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司今乙亥年春夏等褒貶,亦因各該司提調有故,限內不得磨勘,其時官員,多有遷轉者,依近列蕩滌之意,敢啓。傳曰,知道。
傳于李志淵曰,情誠淺薄,今日申時,惠慶宮薨逝于景春殿,罔極曷喩?凡諸等節,令該曹依例擧行。
傳于李志淵曰,哭班處所,以明政殿庭爲之。
傳于李文會曰,領議政入侍,時原任大臣·閣臣同爲入侍。
傳于李志淵曰,殯宮以歡慶殿爲之。
傳于李志淵曰,永明尉洪顯周,知敦寧金在昌,果川縣監金在三,水原判官鄭漪,司果洪樂受·洪樂宣·洪徹榮,高陽郡守洪世周,宗戚執事差下。
傳于李志淵曰,摠護使差出,依己酉年例爲之。
藥房口傳啓曰,當此罔極之時,聖候必有受損之節,王大妃殿氣候,中宮殿氣候,嘉順宮氣候,亦必有損節,三錢重人蔘粟米飮,自今日逐日煎入之意,敢啓。答曰,知道。
又口傳啓曰,惠慶宮症候,多日彌留。臣等忝在嘗藥之任,全昧醫理,藥餌罔效,遭此罔極之境,臣等之罪,萬死難續,伏地待罪,惶恐敢啓。答曰,罔極之中,見此啓辭,尤無以爲辭,卿等其勿待罪。
又口傳啓曰,臣等自今日,依例直宿本院,三廳首醫秦泳·李敬培·崔遂燁本院入直,御醫吳千根·李漢臣·秦東秀·卞之錞·李命運別省記入直,醫女亦爲依例入直之意,敢啓。答曰,知道。
洪羲俊啓曰,巡將監軍單子及闕內各處入直將官落點單子,依前例,限成服仍用之意,敢稟。傳曰,依前爲之。
又啓曰,取考肅廟朝戊戌年日記,則本院啓辭,以爲今當金虎門徹夜留門,不可無把守之擧,而他宮門扈衛等事,亦何以爲之乎?批旨內,金虎門把守,而扈衛一款,勿爲擧行事,命下矣。今番則各門把守及扈衛等節,何以爲之?敢稟。傳曰,依戊戌年例爲之。
李志淵,以禮曹言啓曰,此時本曹堂上,不可不備,參議有闕之代,令該曹,口傳差出待下批,令政院牌招,何如?傳曰,允。
吏曹口傳政事,以權丕應爲禮曹參議。
傳于李志淵曰,禮葬都監,以襄禮都監稱號事,分付。
李志淵,以吏曹言啓曰,摠護使以下三都監堂郞,銘旌書寫官,梓室上面上字書寫官,卽爲差出,何如?傳曰,允。
吏曹口專政事,摠護使單領議政金載瓚,殯宮都監堂上三單金羲淳·鄭尙愚·李好敏,郞廳六單韓益相·李潞秀·洪羲宅·李進奎·宋明奎·朴致榮,禮葬都監堂上三單鄭晩錫·韓用鐸·閔命爀,郞廳六單閔秉勳·黃燾·尹致猷·洪容默·徐任輔·尹成圭,園所都監堂上三單朴宗慶·林漢浩·李魯益,郞廳六單洪祐燮·具宜默·兪漢寔·李元默·朴齊圭·李敬脩,殯宮都監都提調單領議政金載瓚,禮葬都監都提調單領議政金載瓚,園所都監都提調單領議政金載瓚,銘旌書寫官金祖淳,預差沈象奎,梓室上面上字書寫官李晩秀,預差南公轍。
李志淵,以禮曹言啓曰,今此惠慶宮薨逝,宗廟·永寧殿·景慕宮告文,今十七日設行,何如?傳曰,允。
又以禮曹言啓曰,今此惠慶宮薨逝,各殿宮擧哀之節,當爲磨鍊,而謹稽謄錄,則東宮如在沖年,只自內擧哀,而儀節不爲磨鍊矣。今亦依此擧行之意,敢啓。傳曰,知道。
又以禮曹言啓曰,取考喪禮補編,則宗親文武百官,以淺淡服·烏紗帽·黑角帶,隨到擧哀於殯宮門外,罷散官館學生,以白衣黑笠,隨到擧哀於闕外事載錄矣。今亦依此擧行之意,知委,何如?傳曰,允。
又以禮曹言啓曰,今此惠慶宮薨逝,在內百官,旣以淺淡服哭臨矣。諸道大小使臣及外官,文書到日,變服擧哀,第四日,仍以淺淡服坐哭事,載在補編,而進箋·陳慰,且有已例,今亦依此擧行乎?敢稟。傳曰,依前例爲之。
又以禮曹言啓曰,禮文內,自初喪至公除,竝停大中小祀,殯後惟祭社稷事載錄,依此擧行,何如?傳曰,允。
又以禮曹言啓曰,各道朔膳物膳,依前例限卒哭前,以素膳代封,而殯宮則以常膳封進事,撥馬知委,何如?傳曰,允。
又以禮曹言啓曰,今此惠慶宮喪,公除後,大中小祀竝如常,而至於健陵·華寧殿·懿昭廟·懿昭墓·文禧廟·孝昌墓祭享,則公除後設行,參以情禮,恐涉未安,考諸禮文,旣無可據,祀典莫重,臣曹不敢擅便,收議于時原任大臣及儒賢,博考典禮,稟處,何如?傳曰,允。
又以禮曹言啓曰,五禮儀,只有朝夕上食,而在前竝行晝茶禮矣。今亦依前例擧行之意,敢啓。傳曰,知道。
又以禮曹言啓曰,殯宮上食獻祭時,有宗親及功臣子孫一人輪次直宿之規,今亦令該曹,依例差出,何如?傳曰,允。
又以吏曹言啓曰,因禮曹草記,殯宮上食獻祭時,宗親及功臣子孫一人,有輪次直宿之規,依舊列,令該曹差出事,命下矣。取考戊戌謄錄,則因本曹草記,令宗簿寺及忠勳府,可合人員,擇差啓下,今亦依此例,令宗簿寺及忠勳府,急速差出,何如?傳曰,允。
又以禮曹言啓曰,今此惠慶宮喪禮,當以補編中小內喪條,磨鍊擧行,而各殿宮服制,謹稽五禮儀凶禮編及喪禮補編小內喪條,元無可據之文。且考本曹謄錄,則肅廟朝戊戌,英廟朝辛未,遵小內喪條,磨鍊服制,則今番與戊戌·辛未有異,係是國朝創有之變禮,臣曹不敢擅便,收議于時原任大臣及儒賢·館閣堂上儒臣而處之,何如?傳曰,允。
又以禮曹言啓曰,今此設奠時饌品,令都監,參考前例,磨鍊設行之意,分付,何如?傳曰,允。
洪羲俊啓曰,金虎門·宣仁門仍留,標信請出之意,敢啓。傳曰,知道。
乙亥十二月十五日午時,上御風淳軒。藥房入侍,大臣·閣臣同爲入侍時,都提調金思穆,提調金在昌,副提調韓致應,記事官趙雲從,記事官安亨鎭,別兼春秋金道喜,右副承旨洪羲俊,假注書李源祚,領府事李時秀,左議政韓用龜,檢校提學金祖淳,原任提學沈象奎,提學南公轍·徐榮輔,原任提學朴宗慶,直提學金履喬,檢校直閣徐俊輔·鄭元容,檢校待敎李龍秀·李鶴秀,以次進伏訖。時秀曰,連日憂遑之中,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,惠慶宮患候,我伏聞藥房所傳,則朝來諸節,比諸夜間少有轉旋之意,焦遑之中,萬萬慶幸矣。時秀曰,嘉順宮氣候,何如?上曰,一樣矣。時秀曰,當此憂遑之際,保護聖躬,實爲殿宮仰勉之道,故臣等於昨日,已有所仰奏,而今又侵朝,殿坐於疎冷之室,勞動聖體,下情伏不勝悶迫矣。用龜曰,朝日甚寒,外氣易乘,伏望常御密室溫堗,俾盡節宣之方焉。思穆曰,醫官以診候次來待矣。上曰,後日次待令,惠慶宮進服蔘橘茶,依前方一貼煎入事及梨乳膏烈入,進服一兩重人蔘粟米飮,依前方一貼煎入,進服一兩重粟米飮,卽卽煎入。出榻敎王大妃殿進御加味六君子湯,自今日五貼式日次製入。出榻敎上命藥房先退,又命退,承史以次退出。
乙亥十二月十五日申時,上御風淳軒。領議政入侍,時原任大臣·閣臣同爲入侍時,行右承旨李志淵,假注書李源祚,記事官安亨鎭,別兼春秋金道喜,領議政金載瓚,領府事李時秀,奉朝賀李敬一,左議政韓用龜,右議政金思穆,檢校提學金祖淳,原任提學沈象奎,提學南公轍·徐榮輔,原任提學朴宗慶,直提學金履喬,檢校直閣李魯益·徐俊輔·鄭元容,檢校待敎李龍秀·李鶴秀,以次進伏訖。時秀曰,臣民無祿,惠慶宮薨逝,伏惟聖心哀恫,何以寬抑?上曰,罔極矣。時秀曰,罔極之中,聖體,若何?上曰,一樣,而殿宮氣候,亦一樣矣。時秀曰,向日雖已仰奏,而此時聖躬,尤當十分保護而後,庶可以少慰殿宮悲遑之思,伏願深加聖意焉。載瓚曰,目今悠悠萬事,不出於保護聖躬四字,更伏望十分謹愼焉。上命大臣先退,又命退,承史諸臣,以次退出。
上在昌德宮。惠慶宮初喪。
斂後,大殿·中宮殿·世子宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,知道。
王大妃殿·嘉順宮,內閣·政院·玉堂·樂房·朝廷二品以上·六曹堂上·奉朝賀·大司憲口傳問安。答曰,罔極。
大殿·中宮殿·世子宮,內閣·政院·玉堂·藥房·朝廷二品以上·六曹堂上·奉朝賀·大司憲夕問安。答曰,知道。王大妃殿·嘉順宮,內閣·政院·玉堂·藥房·朝廷二品以上·六曹堂上·奉朝賀·大司憲夕問安。答曰,罔極。
藥房都提調金思穆,提調金在昌,副提調韓致應啓曰,伏未審夜間,聖體若何?罔極之中,不瑕有損節,臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區焦慮,敢此問安,竝爲仰稟。答曰,知道。
藥房口傳啓曰,此時保嗇之方,惟在粥飮之頻進,臣等不任區區憂慮,玆敢奉進,而殿宮亦爲勉進,千萬伏祝,惶恐敢啓。答曰,知道。
李志淵啓曰,卽伏見諸道今秋冬等褒貶啓本,則黃海監司李勉昇,平安監司李相璜,慶尙監司李存秀,守令無一人居下,殊無嚴明殿最之意,竝推考警責,何如?傳曰,允。
洪羲俊啓曰,卽伏見諸道今秋冬等褒貶啓本,則黃海水使安橚,全羅兵使徐鳳淳,統制使申鴻周,南兵使徐春輔,邊將無一人居下,京畿水使趙文彦,忠淸兵使趙華錫,水使李載弘,全羅左水使李侕秀,右水使李民秀,平安監司李相璜,兵使鄭周誠,慶尙左兵使金煐,右兵使吳文常,邊將無一人居中居下,殊無嚴明殿最之意,竝推考警責,何如?傳曰,允。
韓致應啓曰,藥房三提調持湯劑來待矣。傳曰,封入。
藥房口傳啓曰,罔極之中,受損必多,臣等伏不勝焦慮之至,謹此奉進粥飮。伏乞頻進,懋盡保嗇之方,惶恐敢啓。答曰,知道。
吏曹,虞主書寫官望元在明,預差金魯應。
李志淵啓曰,宗廟·永寧殿·景慕宮告祭香祝,纔已奉傳矣。取考喪禮補編,則告文祭,自來無奠,而今此祝文中,以牲醴等語,循例措辭,事極未安。祝文則今方改書釐正,而臣之矇不覺察,萬萬惶悚,當該香室官員之昧例做錯,極爲駭然,所當重勘,而本院請推之外,無他可施之罰,何以爲之?敢稟。傳曰,令該府拿處。
以校理李鼎秉,副校理趙琮鎭,副修撰李紀淵牌不進罷職傳旨,傳于李文會曰,只推。
李志淵,以禮曹言啓曰,謹考喪禮補編進香條,則小內喪,只有議政府·宗親府·忠勳府,而無儀賓府·敦寧府·諸道觀察使·留守進香之列矣。惠慶宮,常時旣有進箋稱慶之禮,則到今進香,似合事宜,而莫重典禮,臣曹不敢磨練,議于大臣稟處,何如?傳曰,允。
又以摠護使意啓曰,梓宮奉入時,權安處所,先爲稟定,然後當爲擧行,而取考乙丑謄錄,則權安於明政殿月廊矣。今番則何以爲之?敢稟。傳曰,依乙丑年例爲之。
又以摠護使意啓曰,本都監監造官,依前例,典設司別檢朴齊顯,童蒙敎官趙敏永,童蒙敎官金相鐘差下,何如?傳曰,允。
又以摠護使意啓曰,殯宮都監都廳,弘文館副修撰金箕殷差下,使之察任,何如?傳曰,允。又以摠護使意啓曰,園所都監堂上朴宗慶,職務相妨,與襄禮都監堂上韓用鐸相換差下,使之察任,何如?傳曰,允。
兼春秋李昌瑞書啓,臣敬奉聖諭,馳往問議于果川牛滿里判中樞府事徐邁修所住處,則以爲臣病未獻議云。仍往問議于東部興仁之門外判中樞府事徐龍輔所住處,則以爲臣病未獻議云矣,敢啓。傳曰,知道。
李志淵,以禮曹言啓曰,今此惠慶宮喪禮,各殿宮服制,收議于時原任大臣及儒賢·館閣堂上·儒臣處之事,允下矣。發遣郞廳,問議于時原任大臣·館閣堂上·儒臣處,則議政府領議政金載瓚,以爲臣學識寡陋,素昧禮制,今何敢妄論典禮,仰對明命,而第伏念,王朝典禮,至精至微,莫嚴莫重,苟無先賢旣定之論,國朝已行之制,其不敢創立己見,傅會爲說審矣。謹㮷漢宣帝悼園定禮,程子斷之曰,爲人後者,謂其所生者,爲伯叔父母。然所生之義,至尊至大,雖當專意於正統,豈得盡絶於私恩,降其服以正統緖,皆爲齊衰不杖期而別之,以明其與諸伯叔父母不同也。此卽程子之言,而爲人後而爲本生父母服者,當以是爲定矣。朱子特書於正史,昭垂於後世,永以爲不易之義,此乃邦禮私禮,元無不同者也。亦粵仁廟朝,議定啓運宮服制,下廷臣議,其說不一,而先正臣金長生,以爲當稱伯叔父母,當服不杖期,聖祖亟從之,於是乎諸說始一,邦制乃定,先正此論,卽程子之言,而前後一揆也。在有宋程子言之,在我朝先正言之,允爲質無疑俟不惑之大義正論,而況俱是邦禮所論乎?在今所當遵者,捨程子與先正之說而何以哉?爲本生父母服如此,則爲本生祖父母服,隨而遞降,可推而知,惟在博詢而裁處焉。左議政韓用龜曰,臣素蔑學識,王朝典禮,尤所茫昧,今當莫重服制之論,豈敢臆對,而第大念,儀禮不杖期條云,爲人後者,爲其父母報,此貴賤通行之禮也。謹按程子論漢宣帝悼園典禮曰,爲人後者,謂其所後爲父母,而謂其所生者爲伯叔父母,此天地之大義,生人之大倫,不可得以變易者也。然所生之義,至尊至大,雖當專意於正統,豈得盡絶于私恩,是以先王制禮,旣明大義,降其服以正統緖,然不以正統之親疎,而皆爲齊衰不杖期以別之,則所以明其至重,而與諸伯叔父母不同也。朱子載此說於綱目,爲萬世之訓,至於我朝典禮,則仁祖朝啓運宮服制之論,其說不一,而先正臣金長生獻議,以爲當稱伯叔父母,斷之以不杖期之服,則其義與程子無異矣。夫程·朱之定論旣如彼,先正之議又如此,則本生父母之服,更無可疑。本生父母之服,旣無可疑,則本生祖父母之服,隨而遞降,可推而知矣。然則今此服制,只當以本生降等施行,庶幾不違於禮,而有叶於情矣,惟在博詢而處之云。右議政金思穆,以爲凡五服之制,固當一遵禮經,而禮經所無,則必以國典爲據,今此服制,考之儀禮及喪禮補編,皆無的據,以臣蒙陋,何可與論?而竊見先正臣文元公金長生所編喪禮備要爲人後者爲本生降服圖曰,祖父母大功,蓋取儀禮疏,爲人後者於本親,皆降一等之論,參之以杜氏通典,王彪之·崔凱服儀之說,著之禮式,遂爲士喪禮通行之規,而王朝典禮,至嚴且重,臣不敢指的仰對,惟在博詢處之云。領中樞府事李時秀,以爲今此獻議之命,事體則莫重莫大,禮意則至精至微,古禮邦典,俱無的確可據,如臣矇學謏見,何敢妄議,而昔我先朝,以冠古之聖學,出天之孝思,卽祚初元,特降不貮本綸音,宮園祝式,一遵程叔子定論,蓋嚴於統緖,別嫌明微,莫如程子。而謹按綱目,漢宣記,程子之論曰,爲人後者,謂所生爲伯叔父母,人之大倫也。然所生之義,至尊至大,雖當專意於正統,豈得盡絶於私恩,先王制禮,降其服以定統緖,而不以正統之親疎,皆爲齊衰不杖期而別之,則所以明其至重,與諸伯叔父母不同也。此指儀禮爲人後者,爲本生父母報服而言也。儀禮所載,雖曰士禮,程子所論乃是邦禮,可知本生服之邦禮士禮,元無異同也。惟玆喪禮,若在我先朝在宥之時,則服制之講行,亦必一遵程子定論。然則今日自上服制,當有不易之禮矣。義之所當守,惟恐其不嚴,情之府得伸,惟恐其未盡,天理人情,兩行不悖,卽我先王卓越之大義,惻恒之聖孝,擧國臣民所欽仰而莊誦者也。臣當此時議此禮,惟追惟涕泣而已,豈更有他見?惟願博詢而裁處焉云。鰲恩君李敬一,以爲今此收議之命,乃是莫重邦禮。臣以謏學淺見,素昧禮學,何敢妄有論列?而本生親降服之禮,旣有程子定論,且有士喪禮通行之規,惟在博詢而處之矣云。行判中樞府事徐龍輔,病未獻議云。奎章閣提學徐榮輔,以爲臣素昧禮意,今於莫重議禮,豈敢妄論?而謹稽儀禮朞服章,爲其父母報本生之服,視本服降等,可知也。程子之訓曰,所生之義,至尊至大,不以正統之親疎,而皆爲齊衰不杖期以別之,所以明其至重,而與諸伯叔父母不同也。考之於經,折之於程子,而其說如此,如臣謏陋,敢容他見,惟我聖上,當今日莫逮之慟,追昔年盡倫之孝,以至嚴至重之禮,有此下詢,將以遵經法而合天理也。臣只以出於經傳者,略有仰對,然而禮制甚重,不得質言,惟在博詢而處之云。奎章閣提學南公轍,以爲惟我先大王,於不貮本之義,守之甚嚴,觀於卽阼後綸音宮園儀,可以仰度,而至於盡倫盡情處,極其崇奉,而盡其精微,此臣之所嘗逮事而仰覩者也。今此惠慶宮服制,乃是邦家創有之變禮,而謹按程子以爲,爲人後者,謂其所後爲父母,而謂所生爲伯叔父母。然其所生之義,至尊至大,雖當意義於正統,豈得盡絶于私恩,遂以不杖期,爲報與降之精義,本生父母之服旣如此,則爲人後者之子之服本生,亦合隨而遞降。此是先儒先正之論,然而以臣學識謏淺,尤於禮意,素所茫昧,惟在博詢詳考而處之云。弘文館提學朴宗慶,以爲禮無旁照可據之文,且臣素昧禮節,不得獻議云。知春秋館事金蓍根,以爲見識謏寡,考據未博,莫重禮制,有不敢指一仰對矣云。奎章閣直提學金履喬,以爲古今說禮者雖衆,而終必折衷於程·朱而後定。今此殿宮服制之議,卽國朝創有之禮,而第竊稽之於程子之論,爲人後者,爲所生父母,雖降其服,以定統緖。然皆爲齊衰不杖期,所以明其與諸伯叔父不同,朱子所以著之於綱目,爲後世不易之定論。且爲人後者之子之降其所生,與爲人後者同。乃古今禮家之經法,則殿宮服制,似當以此爲據,而臣素昧禮意,今不敢質言獻議云。弘文館應敎趙民和,副校理李晉淵,副修撰金箕殷等,以爲因該曹草記,惠慶宮服制收議事,命下矣。臣等溯考古禮及邦禮,元無可以考據之文,至於旁照援引,隨時制宜,若非深於禮者,有難輕議。臣等於禮素昧,當此創有之變禮,旣無平素之講究者,今於莫重莫嚴之禮制,不敢以臆見仰對,不勝惶恐之至。惟願博詢廣議,斟酌折衷,務歸至當之地焉云矣。大臣·諸臣之意如此,上裁,何如?傳曰,本生隆等,通上下一也。雖無於禮,以予小子今日罔極之情,昔年追慕之心,當報義而服制。況有程·朱定論,大臣·館閣之議又如此,無復可疑,卽爲以本生降等,磨鍊以入
洪羲俊啓曰,金虎門·宣仁門仍留,標信請出之意,敢啓。傳曰,知道。
乙亥十二月十六日辰時,上御風淳軒。藥房入侍時,都提調金思穆,副提調韓致應,記事官趙雲從,記注官曺錫鯤,別兼春秋金道喜,檢校待敎李鶴秀,以次進伏,醫官洪旭浩·吳千根·秦東秀·李命運·李漢臣卞之錞進伏訖。思穆曰,夜間聖體,若何?上曰,一樣矣。思穆曰,去夜已深,寢睡安穩否?上曰,無損矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,今日則當自本院,奉進粥飮矣。自上頻頻進御,且連爲勸進於殿宮,是臣等之千萬顒祝者也。上命醫官入診,旭浩·千根·東秀·漢臣·命運·之錞入診訖。旭浩奏曰,脈候左右三部調均,而旣當此時,且是劇沍,調理溫補之劑,以當繼進矣。千根等奏曰,左右三部調均矣。思穆曰,六君子湯,已進十貼,自今日停止,湯劑今方更爲議定矣。上曰,唯。進御加味六君子湯,自今日停止,進御交感飮,自今日一貼式煎入事。出榻敎仍命退,諸臣以次退出。
上在昌德宮。惠慶宮初喪。
大殿·中宮殿·世子宮,內閣·政院·玉堂·藥房口傳朝問安。答曰,知道。王大妃殿·嘉順宮,口傳朝問安。答曰,罔極。靈床移奉于歡慶殿後,大殿·中宮殿·世子宮,內閣·政院·玉堂·藥房單子問安。答曰,知道。王大妃殿·嘉順宮,內閣·政院·玉堂·藥房單子問安。答曰,罔極。大斂後,大殿·中宮殿·世子宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,知道。王大妃殿·嘉順宮,內閣·政院·玉堂·藥房·朝廷二品以上·六曹堂上·奉朝賀·大司憲單子問安。答曰,罔極。奉下梓室成殯後,大殿·中宮殿·世子宮,內閣·政院·玉堂·藥房單子問安。答曰,知道。王大妃殿·嘉順宮,內閣·政院·玉堂·藥房單子問安。答曰,罔極。大殿·中宮殿·世子宮,內閣·政院·玉堂·藥房口傳夕問安。答曰,知道。王大妃殿·嘉順宮,內閣·政院·玉堂·藥房口傳夕問安。答曰,罔極。
藥房都提調金思穆,提調金在昌,副提調韓致應啓曰,伏未審夜間,聖體,若何?罔極之中,不瑕有損節,臣等率諸御醫,趁早入侍,詳察聖候爲宜。王大妃殿氣候,何如?嘉順宮氣候,何如?臣等不任區區焦慮,敢此問安,竝爲仰稟。答曰,知道。殿宮氣候一樣,卿等不必入侍矣。
藥房口傳啓曰,罔極之中,受損必多,臣等伏不勝焦慮之至,謹此奉進粥飮。伏乞頻進,懋盡保嗇之方,惶恐敢啓。答曰,知道。
洪羲俊啓曰,來二十一日,朝參日次,而惠慶宮初喪相値,頉稟之意,敢啓。傳曰,知道。
又啓曰,來二十一日,輪對日次,而惠慶宮初喪相値,頉稟之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
藥房口傳啓曰,罔極之中,受損必多,臣等伏不勝焦慮之至,謹此奉進粥飮。伏乞頻進,懋盡保嗇之方,惶恐敢啓。答曰,知道。
李志淵,以禮曹言啓曰,今十二月二十四日行宣陵忌辰祭,在於公除前,依禮文停止,只焚香事,知委,何如?傳曰,允。
又以殯宮都監摠護使意啓曰,前五衛將李興潤,前縣監成元柱,前主簿洪樂佑,前僉使車弘濟·安德恒,前五衛將邊鏞,前別提李最敏,司果金命赫,別看役差下,分屬三都監,使之擧行,何如?傳曰,允。
又以摠護使意啓曰,謹考乙丑已例,則奉常寺·內資寺·內贍寺·造果廳,排設於前鑄字所矣。今番處所,依已例擧行之意,分付,何如?傳曰,允。
又以摠護使意啓曰,梓宮銀釘加漆,今月十八日爲始,間一日依例爲之,而時刻則令該曹,推擇之意,敢啓。傳曰,知道。
又以摠護使意啓曰,副司果洪徹榮,依下敎,園所都監三物所郞廳加差下之意,敢啓。傳曰,知道。
又以摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以摠護使意啓曰,園所都監都廳二員,別單書入之意,敢啓。傳曰,知道。
又以摠護使意〈啓曰〉,園所都監監造官四員,依前例別單書入之意,敢啓。傳曰,知道。
又以摠護使意啓曰,園所都監郞廳監造官各所分掌,別單書入之意,敢啓。傳曰,知道。
又以摠護使意啓曰,園所都監應行諸事,參考前例磨鍊,別單書入之意,敢啓。傳曰,知道。
又以摠護使意啓曰,園所都監監造官北部都事鄭淵始,職是詞訟,令該曹,閑司口傳相換,前參奉李羲平,時無職名,亦令該曹,口傳付軍職,使之冠帶常仕,何如?傳曰,允。
又以摠護使意啓曰,襄禮都監都廳二員,依前例差出,別單書入之意,敢啓。傳曰,知道。
又以摠護使意啓曰,襄禮都監監造官四員,依前例差出,別單書入之意,敢啓。傳曰,知道。
又以襄禮都監摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以摠護使〈意〉啓曰,襄禮都監郞廳監造官分房,別單書入之意,敢啓。傳曰,知道。
又以摠護使〈意〉啓曰,襄禮都監監造官司饔院奉事尹景壽,分差分院,西部都事金永孚,職是詞訟,竝令該曹,閑司口傳相換。前假監役韓忠裕,時無職名,亦令該曹,口傳付軍職,冠帶常仕,何如?傳曰,允。
又以摠護使意啓曰,襄禮都監應行諸事,參考前例磨鍊,別單書入之意,敢啓。傳曰,知道。
吏曹口傳政事,司饔奉事尹景壽,掌苑奉事金鑅相換。西部都事金永孚,義盈奉事鄭東勉相換。北部都事鄭淵始,長興奉事洪翼弼相換。
兵曹口傳政事,副司勇韓忠裕·李羲平,襄禮都監都廳二單朴綺壽·李敬參。監造官四單金永孚·尹景壽·金箕書·韓忠裕。園所都監都廳二單李龜雲·朴孝成。監造官四單李羲平·徐秉淳·朴晦壽·鄭淵始。
洪羲俊啓曰,金虎門·宣仁門仍留,標信請出之意,敢啓。傳曰,知道。
上在昌德宮。惠慶宮初喪。
大殿·王大妃殿·中宮殿·嘉順宮·世子宮,內閣·政院·玉堂·藥房口傳朝問安。答曰,知道。
成服後,大殿·王大妃殿·中宮殿·嘉順宮·世子宮,內閣·政院·玉堂·藥房·朝廷二品以上·百官奉慰問安。答曰,知道。
藥房都提調金思穆,提調金在昌,副提調韓致應啓曰,伏未審夜間,聖體,若何?罔極之中,不瑕有損節,臣等率諸御醫,趁早入侍,詳察聖候爲宜。王大妃殿氣候,何如?嘉順宮氣候,何如?臣等不任區區焦慮,敢此問安,竝爲仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓致應啓曰,藥房三提調持湯劑來待矣。傳曰,封入。
又啓曰,藥房三提調爲承候來待矣。傳曰,入侍。
洪羲俊啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于李志淵曰,當今日追慕我先朝出天之聖孝,尤不勝罔極之心。今此內下銀三萬兩,卽昔年聖孝,爲甲子年需用儲置者也。以此銀用於今日大事,實爲闡述未伸之聖心,令摠護使知悉。
藥房口傳啓曰,臣等憂迫之極,連進粥飮,而今焉成服已過,伏惟聖心,益復罔極。伏況殿宮哀疚之中,諸節必多受損,保護調攝,莫過於薑桂之滋益。伏願先自聖躬,深軫保嗇之方,卽降復膳之命,仰請殿宮,勉抑情理,亟復常膳,以副群情,千萬顒祝,惶恐敢啓。答曰,殿宮至今不御常饌,小子實爲焦迫,方連加仰勉,而予亦當從,殿宮復膳然後,下敎矣。
兵曹口傳政事,以李勉植爲水原中軍。
禮曹,惠慶宮議諡吉日,令日官推擇,則今十二月二十日爲吉云。大臣及政府堂上·六曹參判以上,館閣堂上·三司長官·奉常寺都提調·提調命招,會議,何如?啓,依所啓施行爲良如敎。
韓致應,以內醫院都提調·提調意啓曰,自今日撤直之意,敢啓。傳曰,知道。
韓義運啓曰,卽者義禁府都事來言,右議政金思穆,今方待命於金吾門外云。係是大臣去就,敢啓。傳曰,知道。
又啓曰,卽者議政府錄事來言,右議政金思穆,以爲職在嘗藥,誠未自效,竟遭此罔極之痛,崩迫之極,走伏金吾門外,恭俟嚴誅云。仍納命召,何以爲之?敢稟。傳曰,勿待命事,遣史官傳諭,仍傳命召。
以平安監司李相璜狀啓,价川縣監閔亨默,寧遠郡守李碩遠,限周年仍任,令該曹稟處事,傳于李志淵曰,依狀請,限周年仍任事,分付該曹。
李志淵,以禮曹言啓曰,卽接司僕寺·儀仗庫牒呈,則今此惠慶宮喪,大殿輦輿·轎子·日傘·陽繖扇及各殿宮輦輿·御馬·仗馬·寶馬鞍諸緣具各樣等物,以何色擧行與否,卽爲啓稟施行云。大殿·王大妃殿·嘉順宮,輦輿·轎子·日傘·陽繖扇等物,以黑色擧行,中宮殿·世子宮,則依前擧行事,分付,何如?傳曰,允。
又以襄禮都監摠護使意啓曰,本都監都廳郞廳朴綺壽有身病,呈狀乞遞,無以强令察任,改差,其代弘文館校理李晉淵差下,何如?傳曰,允。
洪羲俊,以備邊司言啓曰,今此三都監所需用錢米木布,不可不及今區劃,賑恤廳米三百石,錢一千兩,戶曹米二百石,木二十同,錢三千五百兩,兵曹錢一千五百兩,訓鍊都監錢六百兩,禁衛營錢一千八百兩,御營廳錢一千八百兩,司僕寺錢一千八百兩,海西元賑私賑倉元等穀中折米一千石,京畿備邊司穀折米三百石,別會穀折米八百石,營賑穀折米四百石,慶尙監兵營木中十同,統營木二十同,全羅監兵水營木中三十同,江華木十五同,廣州木十五同,平安監兵營木中十同,咸鏡監營布四同,南兵營布三同,參量排劃。而至於米條,則當此船運不通之時,勢難及時致用。海西區劃米一千石,先以摠廳所捧北漢米取用後,自該道卽報該廳。京畿則以華城附近邑取用之意,竝爲知委於各該衙門及各該道帥臣,何如?傳曰,允。
又以兵曹言啓曰,闕內各門把守軍兵,成服已過,使之各還本處入直,何如?傳曰,允。
又以兵曹言啓曰,禮曹以宗親文武百官初終及成服時淺淡服,殿下服盡前進見時淺淡服,旣已磨鍊啓下。而至於軍戎服色,謹考各年謄錄,終無可據之文。今番則將臣以下戎服,凡於侍衛進見時,黑笠去笠飾,淺淡天翼黑帶磨鍊擧行,而動駕時,陣上領軍勿論。英廟朝戊寅,有挾輦前排自朞年喪以下如常之受敎,駕前駕後及禁軍服色,亦當依此爲之,而堂上堂下軍服,與戎服有異,勿論之意,竝爲分付各該營門,何如?傳曰,允。
韓義運,以刑曹言啓曰,襄禮都監來接本曹,本曹則移接於平市署之意,敢啓。傳曰,知道。
洪羲俊啓曰,金虎門外禁衛營把守軍兵,宣仁門外御營廳把守軍兵,成服已過,今當罷送矣。標信請出之意,敢啓。傳曰,知道。
乙亥十二月十八日午時,上御大造殿。藥房入侍,大臣·閣臣承候入侍時,都提調金思穆,提調金在昌,副提調韓致應,記事官趙雲從,記注官曺錫鯤,別兼春秋金道喜,行左承旨李文會,假注書李源祚,領府事李時秀,奉朝賀李敬一,領議政金載瓚,左議政韓用龜,提學徐榮輔,原任提學朴宗慶,直提學金履喬,檢校直閣李魯益·徐俊輔·鄭元容,檢校待敎李龍秀,原任待敎朴綺壽,檢校待敎李鶴秀,以次進伏訖。時秀曰,日字屢易,惠慶宮殯斂旣成,殿下亦已受服,聖心悲慕,伏想如新矣。多日悲遑勞動之中,聖體若何,寢睡·水刺之節,何如?上曰,一樣。而各殿宮氣候亦一樣矣。時秀曰,伏承下敎,不勝奉幸,而此時殿宮氣候,不能無損節,果不至大端愆和否?上曰,然矣。時秀曰,靜攝之中,多日素膳,受損必多,聖慕雖無涯,禮制固有限。伏望自今日,復進常膳,亦以仰勉殿宮,是臣等切至之懇也。思穆曰,殿下復膳之後,殿宮亦復膳?伏乞特允臣等之請。上曰,口啓批答,續當下敎矣。載瓚曰,敬考先朝御製己酉遷園時用虛左之制,昭載聖敎,今番園所,以顯隆園合祔之禮定行,無容更議,而事體莫重,不可不稟定後擧行,故敢此仰達矣。上曰,依爲之。出擧條載瓚曰,園所合祔之禮,旣已稟定,相地等節。雖無可論,重事體之道,固當先爲奉審,依政府以下進去之禮,始役前奉審,何如?上曰,依爲之。出擧條載瓚曰,華城留守,兼園所都監堂上,旣有庚申已例矣。留守徐榮輔,都監堂上加差下,使之察任,何如?上曰,依爲之。出擧條載瓚曰,園所始役前,政府以下進去奉審之意,旣已稟定矣。相地官崔翼·金尙澤·鄭旭,令都監啓下後,奉審時帶去,何如?上曰,依爲之。出擧條榮輔曰,當此擧行旁午之時,地方官有難曠官,而本府判官鄭漪,以宗戚執事,方在京矣。內外雖異,同是終事之地,使之卽爲還官,何如?上曰,依爲之。出擧條榮輔曰,臣以本府中軍差代事,曾已狀聞矣。歲末擧行,一時難曠,令該曹,口傳差代,使之當日下送,何如?上曰,依爲之。出擧條上命藥房先退,又命退,承史諸臣,以次退出。
上在昌德宮。惠慶宮初喪。
成服後翼日,大殿·王大妃殿·中宮殿·嘉順宮·世子宮,內閣·政院·玉堂·藥房·朝廷二品以上·六曹堂上口傳問安。答曰,知道。
藥房都提調金思穆,提調金在昌,副提調韓致應啓曰,成服已過,聖慕冞新。伏未審夜間,聖體若何,寢睡·水刺之節,何如?悲疚之中,尙未復膳,不瑕有損節,臣等率諸御醫,趁早入診,議察聖候爲宜。王大妃殿氣候,何如?嘉順宮氣候,何如?臣等不任區區憂慮,敢來問安,竝此仰稟。答曰,知道。殿宮氣候,與昨一樣,卿等不必入侍矣。
藥房口傳啓曰,臣等昨陳復膳之請,伏承仰勉之敎,經宵顒俟,下情焦鬱。伏念積瘁之餘,悲慟之中,不進常膳,于今幾日,必多受損之節,曷勝煎迫之忱?昨批中,有當從殿宮復膳然後下敎之敎,而臣等以爲,殿下先自復膳,以慰慈念,仍爲仰請殿宮,期於勉從,實是順志之孝。伏乞亟賜允許,以副群情,千萬顒祝,惶恐敢啓。答曰,殿宮方連爲仰請矣。
又口傳啓曰,臣等卽伏奉口啓批旨下者,以殿宮方連爲仰請爲敎。以我殿下此時焦憂之聖心,積誠仰勉,靡所不用其極,臣等方切欽仰。而伏念聖上,不進常膳,今至五日。大造聖躬保嗇之道,恐貽殿宮惟憂之念,此臣等所以殿下,先自復膳,仍爲仰請殿宮之意屢瀆,而不知止者也,焦迫之極,敢此申籲。伏乞亟復常膳,上副慈念,仍復仰勉,期承允從,千萬顒祝,惶恐敢啓。答曰,允請,而殿宮,亦當仰請矣。
韓義運啓曰,大司憲朴宗薰,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
傳于李志淵曰,知敦寧金在昌,襄禮都監堂上加差下。
傳于李志淵曰,園所都監郞廳洪徹榮,以襄禮都監郞廳移差。
李志淵啓曰,惠慶宮諡號議定時,時原任大臣·政府西壁·六曹參判以上,館閣堂上三司長官·奉常寺·都提調·提調,當爲進參,竝待開門命招。大司諫柳相祚在外,何以爲之?而藝文提學·副提學未差之代,政官牌招開改差出,待下批一體牌招,何如?傳曰,允。大司諫許遞,今日政差出。
傳于李志淵曰,發遣吏郞,諸執事淸齋與否,摘奸以來。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
有政。吏批,判書李肇源進,參判趙弘鎭牌不進,參議鄭觀綏牌不進,行右承旨李志淵進。啓曰,藝文提學及副提學,今當差出,而擬望之人乏少,外任竝擬,何如?傳曰,允。
以任希存爲大司諫,朴宗薰爲副提學,金羲淳爲藝文提學,金會淵爲右尹,元在明爲戶曹參議,閔哲儒爲吏曹正郞,朴台壽爲兼文學,徐泌修爲長興主簿,卓東範爲崇寧殿參奉,黃量源爲永陵令,金爲恭陵參奉,金海府使申純,義興縣監韓通裕,限明年仍任事及价川縣監閔亨默,寧遠郡守李碩遠,限周年仍任事及京畿水使,趙華錫今加嘉善加資事承傳,兼喬桐府使單趙華錫,學諭單金持純。
吏批,再政。以趙萬元爲大司憲,鄭泰誠爲南部令,趙永傑爲長陵令,李基壽爲引儀,孫錫祉爲黃海都事,沈存之爲社稷令。
兵批,行判書南公轍進,參判朴命燮病,參議韓興裕病,參知鄭景祚入直,左副承旨韓義運進。以金履陽爲都摠管,崔光泰爲同知,李元植爲副摠管,金履煥爲五衛將,李朋錫爲釜山僉使,護軍趙恪,副護軍金履載·洪羲書,及第具鼎錫,今加折衝加資事承傳,副護軍金基祚,同知單文益章,僉知三單柳英喆·申虎文·李柱。
兵批,再政。以金相休爲同知,具命德爲訓鍊主簿,同知單金德潤,僉知單金履煥。
以吏曹參議鄭觀綏牌不進罷職傳旨,傳于李志淵曰,只推。
以慶尙監司李存秀狀啓,金海府使申純,義興縣監韓通裕限明年仍任事,傳于李志淵曰,兩守令,依狀請限明年仍任事承傳。
李志淵,以弘文館言啓曰,副應校李龜雲,校理洪益聞,修撰申綽在外,修撰李鶴秀內閣進,副校理李晉淵襄禮都監進。副修撰金箕殷殯宮都監進,本館下番闕直,事甚未安。校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
又以襄禮都監郞廳,以摠護使意啓曰,本都監,今日已爲始役,郞廳監造官中一員,依例輪回直宿之意,敢啓。傳曰,知道。
又以襄禮都監郞廳,以摠護使意啓曰,本都監郞廳尹成圭,以身病呈狀乞遞。無以强令察任,改差,其代前牧使李潢差下,而時無職名,令該曹,口傳付軍職,冠帶常仕,使之察任,何如?傳曰,允。
兵曹口傳政事,副司果單李潢。
李志淵,以禮曹言啓曰,恩信君立後事,謹依聖敎,令判敦寧府事李彦植,聚會三家門長,司議擇定,則以仁祖大王第三男獜坪大君㴭五代孫生員秉源第二子幼學寀重,指名呈單矣。依例立案成給之意,敢啓。傳曰,知道。
吏曹口傳政事,南延君單球。
李志淵,以禮曹言啓曰,卽接奉常寺所報,則造主處所,例以空闕殿閣,爲之。而今此惠慶宮神主造成及奉安處所,預爲入啓定奪云。造主及奉安處所,何以擧行乎?敢稟。傳曰,依乙丑年例爲之。
又以禮曹言啓曰,取考謄錄,則發引前節目相値,則像生時,例有表裏封進之事矣。來丙子年正朝,大殿·王大妃殿·中宮殿·嘉順宮·王世子於殯宮進表裏及百官表裏依例封進事,分付該曹,而百官表裏封進時,依前例哭臨事,知委擧行,何如?傳曰,允。
洪羲俊,以備邊司言啓曰,才以三都監需用錢米木布,區劃於各衙門各該道事,草記蒙允矣。際伏承內下銀三萬兩之敎,昔年不匱之聖孝,今日繼述之至意,炯然如昨,精義斯存,奉讀聖敎,誠不勝感咽欽仰之至。今方以所下銀子,竝屬度支,克體不煩經費之聖意,而至於兩南·關西遺在木之當初磨鍊,蓋出於不得已也。今此財力,私有餘地,此則置之,何如?傳曰,允。
又以訓鍊都監言啓曰,當此戒嚴之時,入直軍,別爲把守內各門,法意何等嚴重,而本局把摠李思謙,哨官張鉉擧,身爲將官,領率入直,不能申飭,昨日肅章門把守軍,轉離信地,而亦未覺察,萬萬駭然,爲先汰去之意,敢啓。傳曰,知道。
韓義運,以義禁府言啓曰,卽接月令醫員金俊男手本。則時囚罪人柳之翊,屢日處冷之餘,素患疝積,時時衝上,達夜叫痛,氣息奄奄。李文欽素抱痰積,添病於處冷之餘,重得輪行之毒感,咳喘滋甚,食飮全却,實有難保之慮云。罪人病勢旣如此,則一邊保放,一邊草記,曾有定式矣。柳之翊·李文欽,竝姑保放之意,敢啓。傳曰,知道。
上在昌德宮。惠慶宮初喪。
藥房都提調金思穆,提調金在昌,副提調韓致應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
韓義運啓曰,大司憲趙萬元未肅拜,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
傳于李志淵曰,禮房承旨馳詣社稷,奉審摘奸以來。
韓致應啓曰,藥房三提調,持湯劑來待矣。傳曰,封入。
洪羲俊啓曰,備邊司郞廳來言,今日賓廳日次,而公除前,不得來會云矣,敢啓。傳曰,知道。
傳于洪羲俊曰,藥房入侍,時原任大臣·閣臣·南延君同爲入侍。
藥房口傳啓曰,臣等不避煩瀆,昨陳再啓。伏承允請之敎,有以仰焦迫之聖心,慰殿宮惟憂之念,勉殿宮亟允之道,而自承亦當仰請之批,今已經宿矣。殿宮哀毁之中,復進常膳,不容暫緩,下情焦慮,日甚一日,玆敢齊聲更籲。伏乞連加仰請,期卽允從,千萬顒祝,惶恐敢啓。答曰,殿宮連爲仰勉,始承允從之敎矣。
傳于洪羲俊曰,南延君球,守園官差下。
吏曹,守園官單南延君球。
內醫院都提調前望單子入之,韓用龜落點。
注書趙雲從病,代以鄭煥義爲假注書。
洪羲俊啓曰,行兵曹判書南公轍,以觀象監提調,園所奉審事,今方出去矣。所佩命召,來請還納,何以爲之?敢稟。傳曰,仍佩往來。
李志淵啓曰,弘文提學朴宗慶,藝文館提學金羲淳,工曹判書朴宗慶牌不進推考傳旨,今方捧入。而諡號議定,事體莫重,如是違牌,事甚未安,竝更牌招,何如?傳曰,允。
洪羲俊,以賓廳言啓曰,臣等今方來詣賓廳,孝康慈禧貞宣徽穆惠嬪諡號,議定書入之意,敢啓。傳曰,知道。
孝康慈禧貞宣徽穆惠嬪諡號溫敬,德性寬和曰溫,夙夜儆戒曰敬。
李志淵啓曰,惠慶宮諡號單子,旣已啓下,招致禮曹郞廳傳授之意,敢啓。傳曰,知道。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
又以弘文館言啓曰,副應敎李龜雲,校理洪益聞,修撰申綽在外,修撰李鶴秀內閣進,副校理李晉淵襄禮都監進,副修撰金箕殷殯宮都監進,本館下番闕直,事甚未安。校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,副應敎李龜雲,時在慶尙道禮安地,校理洪益聞,時在忠淸道牙山地,副修撰申綽,時在廣州地,經筵入番事緊,請竝斯速乘馹上來事,下諭。傳曰,依啓。
吏曹口傳政事,義盈奉事金永孚,司饔奉事金錫海相換。
李志淵啓曰,今此皇曆,京畿監營二件,一件營上,一件勅使所經邑分上。黃海監營二件,一件營上,一件勅使所經邑分上。平安監營四件,一件營上,三件勅使所經邑分上。水原府·開城府·江華府·廣州府·江原監營·忠淸監營·全羅監營·慶尙監營·咸鏡監營各一件營上事。自本院,成有旨下送,京各司應爲頒賜二十四件,亦爲依例頒給之意,敢啓。傳曰,知道。
又以摠護使意啓曰,園所奉審,依政府以下進去之例,始役前奉審事,旣承筵敎矣。謹依乙丑已例,臣與都監堂上徐榮輔,禮曹判書鄭尙愚,觀象監提調南公轍,率相地官等,明日出去之意,敢啓。傳曰,知道。
又以摠護使意啓曰,相地官崔翼·金尙澤·鄭旭,令都監啓下後,奉審時帶去事,旣承筵敎矣。崔翼·金尙澤·鄭旭,時無職名,令該曹,口傳付軍職,使之冠帶常仕,何如?傳曰,允。
又以摠護使意啓曰,園所都監所用物種,參考各年前例,鐵炭則各衙門取用,而石灰及不足鐵物,卜定於海西,空石則戶曹各軍門·守禦廳·畿營取用,生葛以戶曹所在取用,何如?傳曰,允。
又以摠護使意啓曰,園所都監大浮石所郞廳朴齊圭,身病猝重,呈狀乞遞,今姑改差,其代前縣監李羲贊差下,使之察任,而時無職名,令該曹,口傳付軍職,冠帶常仕,何如?傳曰,允。
兵曹口傳政事,副司果單李羲贊。
又以長生殿郞廳,以都提調·提調意啓曰,本殿郞廳三員,依前例稱以都廳,別工作監造官一員,稱以郞廳之意,敢啓。傳曰,知道。
又以長生殿郞廳,以都提調·提調意啓曰,外梓室始役吉日時及合木吉日時,令日官池景泌推擇,則始役今十二月二十二日辰時,合木同月二十七日巳時爲吉云,以此日時擧行之意,敢啓。傳曰,知道。
洪羲俊,以都摠府言啓曰,中日習射技放事,公除前不得設行之意,敢啓。傳曰,知道。
又以兵曹言啓曰,今十二月二十一日,武臣賓廳講書日次,而公除前,不得爲之之意,敢啓。傳曰,知道。
又以備邊司言啓曰,日前以三都監所需木十五同,區劃知委於江華府矣。卽接該留守所報,則以爲,本府所捧選武木,除撥木之自海西來者,俱是代鐵,故本色輸納無路爲辭矣。該府事情旣如此,許令置之,統營儲留木數爻稍裕,以此十五同,移劃於統營,使之卽速輸上,如何?傳曰,允。
乙亥十二月二十日辰時,上御大造殿。藥房入診,大臣·閣臣·南延君同爲入侍時,都提調金思穆,提調金在昌,副提調韓致應,記事官趙雲從,記事官安亨鎭,別兼春秋金道喜,右副承旨洪羲俊,假注書李源祚,領府事李時秀,領議政金載瓚,左議政韓用龜,南延君李球,檢校提學金祖淳,原任提學沈象奎·朴宗慶,直提學金履喬,檢校直閣徐俊輔·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏。醫官吳千根·秦東秀·李漢臣·卞之錞·朴器成,以次進伏楹外訖。時秀曰,日氣乍解旋寒,此時聖體若何,寢睡·水刺之節,何如?上曰,一樣,而殿宮氣候亦一樣矣。思穆曰,醫官診候,何如?上曰,唯。千根·東秀·漢臣·之錞等,以次入診。退伏奏曰,脈候左右三部調勻矣。時秀曰,殿宮尙未復膳,下情不勝焦迫,伏望更爲仰請焉。載瓚曰,殿下爲殿宮仰勉之道,旣已復膳,則殿宮亦豈有不復膳之義乎?頻頻仰請,期於允從,是區區之望也。思穆曰,藥房口啓,俄已仰請,而未承下敎,更伏望亟下兪音焉。宗慶曰,考見己酉遷園時儀軌,則明器服玩,伊時有別櫃奉安者,今不必新造,以此櫃移藏,而魂遊石或長明燈下,從便前期奉藏。又謹按御製遷園時事實,則禮有明器服玩而今不用。蓋服玩明器,當奉安於退壙,而前期奉藏於魂遊石或長明燈下,必有聖意攸在,以今不用三字,載之事實矣。下詢大臣處之,而閣臣中,亦有承聆於昔日者,一體下詢,何如?上曰,大臣之意,何如?載瓚曰,儀軌則雖以前期奉藏載錄,而伏見御製,有今不用之敎,伊時事實,果無以至今考據。然則一從補編所載,從禮文擧行,卽是守經之義,惟在廣詢而處之矣。祖淳曰,遷園時,舊園退壙所藏之件,果爲移藏於魂遊石·長明燈之下而已。遂不別爲新造,以藏於新園退壙,而其時筵中,亦有不欲用之敎。又若不用,則雖或與古禮有異,亦不害爲喪祭從先祖之義矣。上曰,依爲之。出擧條宗慶曰,今番襄禮都監,當以喪禮補編所載,參考擧行,而補編與己酉儀軌不同,一從儀軌所載儀節擧行乎?敢此仰達矣。上曰,依爲之。出擧條宗慶曰,己酉儀軌中,顯隆園表石,長八尺五寸,廣三尺二寸,厚一尺七寸矣。今番當依此尺量,浮土於藍浦,以爲取用,而日字促急,水路氷塞,萬無及時浮運之道,勢將廣求私儲。而若得準此尺量者,則誠萬幸,不得其準尺,而雖有略干參差之異,以此用之乎?敢此仰達矣。上曰,依爲之。出擧條宗慶曰,今旣以己酉儀軌擧行,則吉儀仗,以惠慶宮常時所用取用,凶儀仗,依儀軌磨鍊乎?敢此仰達矣。上曰,依爲之。出擧條載瓚曰,殯宮都監·園所都監處所,與他自異,而堂郞之吉服從事,終涉未安。此後則各於職次,皆服淺淡服,襄禮都監堂郞,亦不可異同,一體遵行之意,分付,何如?上曰,依爲之。出擧條載瓚曰,各所監造官職掌,或有相妨,襄禮都監監造官金永孚,園所都監監造官李羲平,相換差下,何如?上曰,依爲之。出擧條載瓚曰,園所都監監造官金永孚本職,卽供上衙門,有難曠月仍帶,令該曹口傳,他司相換,何如?上曰,依爲之。出擧條載瓚曰,臣等將以園所奉審事,明日進去,而在前則以有求山定山之節,故有三次奉審之例矣。今則旣以合祔議定,別無相地等節,而一次奉審,終涉疎忽,明日奉審後,仍爲留宿,翌日更爲奉審以來,何如?上曰,唯。載瓚曰,在前奉審進去時,有除下直之例,今亦依此爲之乎?上曰,唯。思穆曰,臣待罪藥院,未滿五十日,遭此罔極之變,日前胥命,未蒙處分,而煩猥是懼,雖不敢更瀆,賤疾方苦,實無供職之勢,藥院之任,特賜體諒,是區區之望也。上曰,許副,前望單子入之。出榻敎上曰,南延君進前,球進前伏。上曰,年幾何?球曰,二十八矣。王大妃殿進御加味六君子湯前方中,人蔘加五分,自今日五貼式,日次製入。出榻敎進御人蔘粟米飮及王大妃殿進御人蔘粟米飮,中宮殿進御人蔘粟米飮,嘉順宮進服人蔘粟米飮,自明日竝亭止事。出榻敎上命藥房先退,又命退,承史諸臣,以次退出。
上在昌德宮。惠慶宮初喪。
世子宮公除後,大殿·王大妃殿·中宮殿·嘉順宮,內閣·政院·玉堂·藥房·朝廷二品以上·六曹堂上口傳問安。答曰,知道。世子宮,內閣·政院·玉堂·藥房·朝廷二品以上·六曹堂上翌日單子問安。答曰,知悉。
藥房都提調韓用龜,提調金在昌,副提調韓致應啓曰,節屆隆冬,寒事轉緊。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口專問安。答曰,知道。
洪羲俊啓曰,來二十五日,朝參日次,而公除前,頉稟之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,事甚未安。校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
兵曹,惠慶宮發引時陪往大將,朴基豐落點。
上在昌德宮。惠慶宮初喪。
韓義運啓曰,大司憲趙萬元,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
李志淵,以弘文館言啓曰,副應敎李龜雲,校理洪益聞,修撰申綽在外,修撰李鶴秀內閣進,副校理李晉淵襄禮都監進,副修撰金箕殷殯宮都監進,本館下番闕直,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以弘文館言啓曰,副應敎李龜雲,校理洪益聞,修撰申綽在外,修撰李鶴秀內閣進,副校理李晉淵襄禮都監進,副修撰金箕殷殯宮都監進,本館下番闕直,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
傳于洪羲俊曰,日寒如此,輕囚放釋,發遣宣傳官,闕內外各門及留營軍兵薄衣摘奸,流丐亦爲摘奸以來。
洪羲俊啓曰,臣羲俊,輕囚放釋進去,下直之意,敢啓。傳曰,知道。
又啓曰,臣敬奉聖敎,馳往義禁府,取考囚徒案,則時囚罪人柒原前縣監朴宗林,方有道査,姑爲仍囚,前監察柳之翊,香室官員李文欽,係是輕囚故放送,仍爲馳往典獄署,取閱囚徒案,則殺獄罪人二十一名,御寶僞造罪人四名,囑付凶榜罪人一名,大將牌偸竊罪人一名,捕廳移文罪人一名,印信僞造罪人一名,係是重囚,故竝爲仍囚,此外各司直囚潛屠發賣·民間作弊·雜技犯禁罪人安仁石·朴致健·金二祥·金千麟·朴益昌·朴聖雲·金宗明·李漢柱·崔遠樞·崔榮國·高景文·崔有福·鄭東秀·金喆伊·金大千·金弘宅等十六人,罪名旣係輕囚,故竝依傳敎,放送之意,敢啓。傳曰,知道。
李志淵,以吏曹言啓曰,園所參奉二員,忠義一員,自宗親府,今始自辟報來矣,竝口傳單付以入之意,敢啓。傳曰,知道。
吏曹口傳政事,園所參奉二單南駿應·李櫽重,忠義單李時翼。
上在昌德宮。惠慶宮初喪。
中宮殿公除後,大殿·王大妃殿·嘉順宮·世子宮,內閣·政院·玉堂·藥房·朝廷二品以上·六曹堂上口傳問安。答曰,知道。中宮殿,內閣·政院·玉堂·藥房·朝廷二品以上·六曹堂上翌日單子問安。答曰,知道。
韓義運啓曰,大司憲趙萬元,執義朴孝成,掌令李鍾運,持平崔漢翼呈辭,掌令李鉐在外,監察茶時之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
以校理李鼎秉,副校理趙琮鎭,副修撰李紀淵再牌不進罷職傳旨,傳于李志淵曰,只推。
李志淵,以弘文館言啓曰,副應敎李龜雲,校理洪益聞,修撰申綽在外,修撰李鶴秀內閣進,副校理李晉淵襄禮都監進,副修撰金箕殷殯宮都監進,本館下番闕直,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
洪羲俊啓曰,轝士軍抄出之役,一時爲急,東部令未差之代,令該曹,口傳差出,使之擧行,何如?傳曰,允。
行副提學朴宗薰疏曰,伏以皇穹不弔,惠慶宮慈馭上賓,殯欑奄成,仰惟我殿下攀慕之慟,益復靡逮,八域臣民,晉切慟殞悲慮之至。仍伏念臣,以無似賤品,濫被誤恩,論思長席,地望淸峻,初豈有承當之望,而議諡有命,牌召遽降,闡徽之典,禮意至重,愼終之地,義分莫嚴,臣於是,不遑他恤,冒沒趨參於會議之末,凡與是日之席者,莫不撫昔愴今,殫誠終事,雖儀章節目之間,惟當必敬必愼,靡有憾悔。況此闡慈德於二字,垂鴻名於百世,以仰追我寧考出天之聖孝,對揚我殿下報本之宸誠者,情理則至悲切,事體則至嚴謹,其兢兢致愼,慄慄恐懼,當如何哉?臣亦隨諸臣後,與聞於議字之際,又因大臣言,奉閱璿源系譜所載列聖朝徽號諡號,以備疊似之慮,及夫僉議詢同,諡單旣徹,而耿耿微忱,猶不敢以竣事而自弛,退自禁扄,廣考文獻,始知有丙午故事矣。昔在丙午,文孝世子議諡也,初以溫孝議定矣。未幾相臣筵奏,以爲溫字,大體雖好,猶欠盡美,改諡有列,請命改議,聖批可之,遂改以文,夫溫字未盡美之說,已發於當日筵席,載在公家文蹟,今以此議上於莫重之地者,事體情理,實萬萬未安,臣誠不勝怵惕背汗,繼以涕淚之交逬也,此是已改未用之字,歲月寢遠,聞見漸疎,今日諸臣之未得記起,誠亦無怪,而且臣後生也。略無聞知,伊日考校,又未該廣,致有此後悔於莫重莫大之事,此則臣之罪耳。然以其重大而不敢言,則反非所以重其事之義,覺之雖晩,今猶可追,玆敢齋沐具疏,悉暴顚末。伏願聖明,亟命改議,仍治臣不審不職之罪,千萬幸甚。臣無任云云。答曰,省疏具悉。方欲以此下詢之際,卿疏如此,改議之請是矣。待摠護使復命,上一字更爲議上,勿辭行公。
藝文提學金羲淳疏曰,伏以惠慶宮,奄棄隆養,仰推聖孝,攀撫今昔,益復靡逮,群情悲慕,不能已已。仍念臣,以庸闇之質,滓疣之蹤,黽勉因仍,低徊班聯,敦匠而進身,議諡而肅命,蓋緣義分之所重,未免微諒之卒隳,自顧慙恧,不省所喩,而臣於嬪宮諡號啓下之後,竊稽諡錄載在日記者,粵在文孝世子議諡日,始擬溫字,而以其未能盡美,旋復改爲文字,已例昭在,一按可知,而臣識未博聞,蒙於掌考,率爾赴座,造次擧似,及夫退歸,始乃覺悟,噫,莫嚴者諡,關係何如,而臣不能先事而搜考,致此臨急而錯誤,怵惕悚汗,若無所容,玆敢露章首實,仰竢處分。伏乞聖明,亟降明旨,詢問大臣,克完諡事,仍治臣僨誤之罪,以嚴法綱,千萬幸甚。臣無任云云。答曰,省疏具悉。已諭於副學之批,勿辭行公。
上在昌德宮。惠慶宮初喪。
韓義運啓曰,大司憲趙萬元,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
傳于李志淵曰,摠護使以下入侍。
禮曹,惠慶宮諡號,更爲議上事,命下矣。議諡吉日推擇,則今十二月二十五日爲吉云,大臣及奉常寺都提調·提調·政府堂上·六曹參判以上·館閣堂上·三司長官,命招會議,何如?判付啓,依所啓施行爲良如敎。
李志淵啓曰,明日惠慶宮諡號,更爲議上事,命下矣。大臣及奉常寺都提調·提調·政府堂上·六曹參判以上·館閣堂上·三司長官,竝待開門命招,何如?傳曰,允。
又以禮曹言啓曰,園所奉審,今已復命,各項擇日,令該曹擧行之意,摠護使筵奏蒙允矣。摠護使及園所都監堂上·觀象監提調·本曹堂上,明日待開門來會賓廳,率諸地師,同議推擇,而拘忌年甲,自內書下,旣有前例,敢啓。傳曰,知道。依乙丑年例爲之,可也。
以承傳色口傳下敎曰,朝臣無服制,故雖不服,予方受服,而朝臣華服未安矣。雖有服制之嫌,猶勝於未安,自上服盡前,朝臣淺淡服何如乎,遣史官收議於時原任大臣·禮堂,以爲草記之地,亦傳于摠護使。
吏曹口專政事,以朴宗球爲東部令。
李志淵,以禮曹言啓曰,健陵·華寧殿·景慕宮·顯隆園·懿昭廟·懿昭墓·文禧廟·孝昌墓焚香及受香時行祭時服色,恐不可以吉服擧行,且景墓宮祭享時用樂當否,考諸謄錄,亦無可據,臣曹不敢擅便,議于大臣稟處,何如?傳曰,允。
又以魂宮都監摠護使意啓曰,魂宮所用鍮鑄祭器,依已例,園所祭器鑄成時,一體擧行之意,分付襄禮都監,何如?傳曰,允。
兵曹,惠慶宮襄禮敎是時陪往從事官二望,李應會·趙落點。
李志淵,以弘文館言啓曰,本館下番闕直,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
宣傳官許幹書啓,臣於本月二十二日酉時量,齎奉標信,闕內各處入直軍兵等衣袴厚薄,詳細摘奸是白乎,則金虎門把門騎兵陽城金福男,抱川金得幸·金卜山,丹鳳門把門騎兵加平金成位,鐵原秋喆重·高光燁等,則上着重衣,下着單袴是白遣,弘化門把門騎兵石城金孫,崇智門入直二局出身金潤龜,東所入直騎兵安岳金光喆,西所入直騎兵楊州黃海水,南所入直騎兵固城姜九念等,則上下所着,俱是單衣單袴是白乎旀,此外別無薄着呼寒之弊是白齊。傳曰,令該曹該營,考例題給。
宣傳官孫綏遠書啓,臣於本月二十二日戌時量,齎奉標信,馳往御營廳·新營·東別營·東營·集春營·廣智營·南小營·南別營·下都監·下南倉·火藥庫及興仁之門·惠化門·光熙門等處,入直軍兵守門軍所着衣服,一一着審是白乎,則俱非薄着,能免呼寒,而集春門入直訓局前哨軍林光,上着弊襦,下着重袴,極寒被凍,勢所必至是白遣,流丐摘奸次,仍詣東部·南部是白乎,則南部段,元無結幕處是白遣,東部只有一幕,流丐之聚宿,爲三十七名內,病臥者五名,而無一凍死之弊是白乎乃,無衣冷處,極甚矜惻是白齊。傳曰,令該營,考例題給,結幕等事,令該府,各別申飭。
宣傳官李奎東書啓,臣於本月二十二日戌時量,齎奉標信,馳往南營·禁衛營·新營·北營·訓局軍餉色·龍虎營·崇禮門·敦義門·昭義門·彰義門·肅靖門入直等處,衣袴厚薄,詳細看審是白乎,則俱無薄着呼寒之弊是白遣,西營入直鄕軍中,文化金應秀·金贊應兩漢,俱是上下薄着是白遣,仍詣西部·北部·中部,流丐結幕處,一一摘奸是白乎,則雖無凍死之弊是白乎乃,該部任掌等處,以各別顧護之意,申飭是白齊。傳曰,令該營,考例題給。
洪羲俊,以兵曹言啓曰,謹依摘奸宣傳官許幹書啓判下,薄衣金虎門騎兵金福男·金得幸·金福山,丹鳳門騎兵金成位·秋喆重·高光燁,弘化門騎兵金孫,東所騎兵金光喆,西所騎兵黃海水,南所騎兵姜九念等處,依定式,各木綿一疋,去核二斤題給之意,敢啓。傳曰,知道。
又以訓鍊都監言啓曰,謹依下敎,崇智門入直局出身金淵龜,集春門入直軍林光億,各木綿一疋,去核二斤,考例題給之意,敢啓。傳曰,知道。
又以禁衛營言啓曰,謹依下敎,西營入直衣簿軍金應秀·金贊應等處,各未綿一疋,去核二斤,考例分給之意,敢啓。傳曰,知道。
乙亥十二月二十四日申時,上御大造殿。摠護使入侍時,行右承旨李志淵,假注書鄭煥義,記注官柳可均,記事官安亨鎭,摠護使金載瓚,觀象監提調南公轍,禮曹判書鄭尙愚,以次進伏訖。載瓚曰,近日雪寒甚乖,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,各殿宮氣候皆一樣矣。載瓚曰,臣等敬奉聖敎,馳詣水原府園所,再次奉審,而已盡於狀啓,則今無容更達,而象設石物,始役時暫爲移奉,畢役後當爲還奉,而封園時舊土,不可仍用,更取吉方生土以實,而隅石三片中,一片受傷已久,前已塗灰,移動之除,恐難完全,預爲浮出,以備改用,其餘二片,則一邊微有缺處,臨時更爲詳審用之似好,故敢達矣。上曰,依此爲之。載瓚曰,臣於奉審回路,得見藝文提學金羲淳,副提學朴宗薰之疏,始乃恍然大覺矣。丙午年,去今未遠,臣亦伊時參聞事實,而神識昏眊,全未記得,遂致做錯於莫重之禮,此莫非臣之罪也,恭俟嚴勘焉。上曰,不必過引矣。載瓚曰,園所再次奉審,今已復命,各項擇日,令該曹擧行,何如?上曰,依爲之。出擧條載瓚曰,因副提學朴宗薰上疏,有諡號上一字更爲議上之命矣。改議與初次會議,事體無異,令該曹,擇日擧行,何如?上曰,依爲之。出擧條尙愚曰,宗廟·景慕宮歲首展謁,例於正月初一日取稟,而謹稽謄錄,則卒哭後稟旨擧行,曾有已例,故敢此仰達矣。上曰,依爲之。出擧條尙愚曰,來丙子年正朝朝賀權停事,前此已有成命,而謹稽謄錄,則各殿宮除服前誕日及三名日賀禮竝權停,只進表裏矣。今當依此擧行,而外方箋文,則稟旨後擧行事,載于謄錄,而賀禮旣已權停,則賀箋一體權停,似合事宜,故敢此仰達矣。上曰,依爲之。出擧條尙愚曰,延祥詩春帖子,旣有停止之命矣,禳災歲畫進上,一體停止,何如?上曰,依爲之。出擧條志淵曰,見今延祥詩春帖子製進日字不遠矣。取考英廟朝辛未年本院日記,則春帖子延祥詩,禮葬前有一竝除之之下敎,今番則與辛未年有異,各殿宮除服前,似不得循例擧行,故敢此仰達矣。上曰,依爲之。出擧條仍命退,諸臣以次退出。
上在昌德宮。惠慶宮初喪。
藥房都提調韓用龜,提調金在昌,行右承旨李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳祭聖候爲宜,王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
韓義運啓曰,大司憲趙萬元,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
洪羲俊啓曰,備邊司郞廳來言,今日賓廳日次,而公除前,不得來會云矣,敢啓。傳曰,知道。
李志淵啓曰,藥房都提調·提調持湯劑來待矣。傳曰,封入。
傳于李志淵曰,襄禮都監郞廳洪徹榮,與殯宮都監郞廳相換。
洪羲俊啓曰,摠護使率觀象監提調·禮堂·都監堂上,有稟達事,來詣請對矣。傳曰,入侍。
李志淵啓曰,行工曹判書朴宗慶,弘文提學朴宗慶牌不進推考傳旨,今方捧入,而諡號改議,事體莫重,如是違牌,事甚未安,更爲牌招,何如?傳曰,允。
又以賓廳言啓曰,臣等今方來詣賓廳,孝康慈禧貞宣徽穆惠嬪諡號,議定書入之意,敢啓。傳曰,知道。
孝康慈禧貞宣徽穆惠嬪諡號獻敬,聰明睿智曰獻,夙夜儆戒曰敬。
又啓曰,惠慶宮諡號單子,旣已啓下矣。招致禮曹郞廳,傳授之意,敢啓。傳曰,知道。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以弘文館言啓曰,副應敎李龜雲,校理洪益聞,修撰申綽在外,副校理李晉淵襄禮都監進,修撰李鶴秀內閣進,副修撰金箕殷殯宮都監進,本館下番連日闕直,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,副提調韓致應,今日問安,不爲仕進,卽爲牌招,何如?傳曰,允。
又以承文院都提調意啓曰,會寧·慶源交易事,禮部咨文出來矣,回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
事變假注書洪煥書啓,臣敬奉口傳下敎,馳往收議于時原任大臣及禮堂,則領中樞府事臣李時秀,議政府領議政臣金載瓚,左議政臣韓用龜,右議政臣金思穆,以爲朝臣章服之從上禮也。自上視事,不御常服,而諸臣赴公,遽用吉着,終有乖於從上之義,今此自上服盡前,朝臣服淺淡服之敎,有異於服制,無礙於禮節,臣等豈容他見,而旣無援據,不敢質言,惟在博詢而處之云,奉朝賀臣李敬一,以爲今玆喪禮,雖無諸臣服制,進見時外,群下之華服往來,誠覺未安,今伏承聖敎,實爲允當,臣無容更議云,禮曹判書臣鄭尙愚,參判臣尹魯東,以爲朝臣服制,旣無禮典所載,故當初未得磨鍊,而今此聖敎,寔出於朝臣章服之從上服之義也。自初終至成服時,旣服淺淡服,則仍着於自上服盡之前,有異於服制,允合於情禮,臣等無容更見,而未敢質言,惟在博詢而裁處焉云,參議臣權丕應,以爲今此臣僚之無服,卽是國制之所然,而政所謂情雖不窮,禮有所制者也,聖上之欲使以淺淡之服,限聖上服盡之期,以寓從上服之義者,實不勝欽仰感悅之至。第伏念此事,驟看若無所礙,細究實涉難便,蓋坤殿·春宮服制,亦於五月三月之後,則皆從吉制,惟於進見之時用玉色,玉色卽廷臣之淺淡色也。受眼之殿宮眼盡之後,猶復從吉,則不受服之廷臣,仍用淺淡,反有輕重不得之歎,恐不可遽議仍用,而但廷臣,雖曰無服,殯欑孔邇,庀襄方嚴,而成服之後,吉服如常,以禮以情,且悚且缺。今若限以卒哭,仍用淺淡,卒哭以後,則闕內用淺淡,闕外用常服,以盡九月之期,庶可以無嫌於服,而亦似無未安於義矣,臣素蔑學識,不敢質言云矣,敢啓。傳曰,依大臣·禮判議爲之。
李志淵,以禮曹言啓曰,今此惠慶宮喪禮,各殿宮服制,收議于時原任大臣,儒賢館閣堂上儒臣處之事,草記蒙允,後在京大臣諸臣獻議,先已稟處,而在外大臣及儒賢處,一體發遣郞廳問議,則行判中樞府事臣徐邁修,病未獻議云,侍講院贊善臣宋稚圭,以爲惠慶宮喪事,普切驚痛,仰惟聖上哀慟之情,曷任區區犬馬之誠?不勝北望憂慮之至,臣之懵陋,最出人下,閭巷間尋常儀節,尙不能曉解,禮官銜命,詢以服制,此是邦朝莫重變禮,尤何敢容議?俯詢之下,未免違越,只切惶汗竢罪而已云,行副護軍臣宋啓幹,以爲臣之情實,曾有仰暴,無事架疊,而今玆下詢之擧,至及於賤臣,聞命震懍,罔知攸措,臣之處義,旣無前後,則何敢承當而仰對乎?虛辱王人,惶恐俟罪而已云矣,敢啓。傳曰,知道。
又以禮曹言啓曰,今此惠慶宮喪禮,公除後大中小祀如常,而至於健陵·華寧殿·懿昭廟·懿昭墓·文禧廟·孝昌墓祭享,則公除後設行當否,收議于時原任大臣及儒賢處之事,允下矣。發遣郞廳,問議于時原任大臣及儒賢處,則領中樞府事臣李時秀,奉朝賀臣李敬一,議政府領議政臣金載瓚,左議政臣韓用龜,右議政臣金思穆,以爲公除後,大中小祀竝如常,卽邦禮所載,而健陵·華寧殿·懿昭廟·懿昭墓·文禧廟·孝昌墓祭享,則參以情禮,恐難如例設行,景慕宮·顯隆園事體,與太廟有異,且有辛未孝章廟已例,限卒哭前,一體停止,似爲合宜,而臣等素昧禮意,不敢質言,惟在博詢而處之云,行判中樞府事臣徐龍輔,行判中樞府事臣徐邁修,病未獻議云,侍講院贊善臣宋稚圭,以爲公除後祀典疑文,不敢無知而妄對,俯詢之下,未免違越,只切惶汗竢罪而已云,行副護軍臣宋啓榦,以爲臣之情實,曾有仰暴,無事架疊,今玆下詢之擧,至及於賤臣,聞命震懍,罔知攸措。臣之處義,旣無前後,則何敢承當而仰對乎,虛辱王人,惶恐竢罪而已云,時原任大臣·儒賢之議如此,上裁,何如?傳曰,依大臣議爲之,可也。
又以禮曹言啓曰,健陵·華寧殿·景慕宮·顯隆園·懿昭廟·懿昭墓·文禧廟·孝昌墓祭享,限卒哭前停止事啓下,而朔望焚香,則不可停廢,依前列擧行之意,敢啓。傳曰,知道。
又以禮曹言啓曰,今此魂宮薦新各種,依景慕宮薦新例磨鍊啓下,而謹告喪禮補編,魂殿薦新條,則其中早藿生雉秀魚等三種,除減紫蠏兒雉小川魚鵪鶉等四種,別爲薦進事,載錄矣,今亦依此擧行,何如?傳曰,允。
又以禮曹言啓曰,因臣尙愚所啓,三名日賀禮,旣已權停賀箋,一體權停事,允下矣。今方知委各道,而明年正朝,箋文之令,前封發上來者,還授各該差員下送之意,敢啓。傳曰,知道。
又以襄禮都監摠護使意啓曰,惠慶宮諡冊文·哀冊文·表石陰記·行狀·誌文製述官實預差及改銘旌·下玄室銘旌·表石大字篆文·陰記·印篆文·諡冊文·哀冊文·誌文書寫官實預差職姓名,別單書入之意,敢啓。傳曰,知道。
襄禮都監別單,諡冊文製述官南公轍,預差金羲淳,哀冊文製述官沈象奎,預差金履陽,表石陰記製述官徐榮輔,預差朴宗慶,行狀製述官李晩秀,預差朴宗來,誌文製述官金祖淳,預差李肇源,改銘旌書寫官右議政金思穆,預差驁恩君李敬一,下玄室銘旌書寫官朴宗慶,預差金羲淳,表石大字篆文書寫官左議政韓用龜,預差行判中樞府事徐龍輔,表石陰記書寫官金在昌,預差洪顯周,印篆文書寫官領中樞府事李時秀,預差行判中樞府事徐邁修,諡冊文書寫官金祖淳,預差沈象奎,哀冊文書寫官徐榮輔,預差金履陽,誌文書寫官李肇源,預差趙尙鎭。
李志淵,以襄禮都監摠護使意啓曰,取考各年謄錄,則輪臺板及小方床所用,以長生殿所在黃腸板退板二立取用矣,今亦依前例取用,何如?傳曰,允。
洪羲俊,以都摠府言啓曰,副摠管趙岐,以禁衛中軍,新舊番軍兵等點考事,南別營晝仕出去之意,敢啓。傳曰,知道。
乙亥十二月二十五日申時,上御大造殿。摠護使率觀象監提調·禮堂都監堂上,請對入侍時,右副承旨洪羲俊,假注書鄭煥義,記注官柳可均,記事官安亨鎭,摠護使金載瓚,觀象監提調南公轍,禮曹判書鄭尙愚,參判尹魯東,參議權丕應,都監堂上韓用鐸·林漢浩,以次進伏訖。載瓚曰,日氣陰寒,夜間聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,各殿宮氣候皆一樣矣。載瓚曰,臣等今方來會賓廳,推擇吉日,則二月卽禮月,而惟初九日外,更無他吉日,以月則雖爲三朔,計日則未滿六旬,且工役,勢無以及期擧行,不得已以三月初三日,今將議定,而旣踰禮月,不敢遽爾擇入,敢此仰達矣。上曰,三月初四月初擇入。出擧條載瓚曰,斬破土在於二月初十日,開金井在於同月十五日,而五日之內,工役必不能及期矣。當以正月初二日始役,而始役之時,先行告由祭,及其破土之日,又行告由祭之意,敢此仰達矣。上曰,依此爲之。載瓚曰,各陵寢,皆是同崗異封之制,故各設魂遊石,而今則旣定合祔之禮,魂遊石,不必各設,以舊排仍設,何如?上曰,依爲之。出擧條王大妃殿進御加味六君子湯停止,杏蘇飮三貼製入事。出榻敎仍命退,諸臣以次退出。
上在昌德宮。惠慶宮初喪。
韓義運啓曰,大司憲趙萬元,執義朴孝成,掌令李鍾運,持平趙奎昇·崔漢翼呈辭,掌令李鉐在外,監察茶時之意,敢啓。傳曰,知道。
韓致應啓曰,藥房副提調持湯劑來待矣。傳曰,封入。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以禮曹言啓曰,今此宗廟·永寧殿春享大祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果洪羲祖·李竝單付。
李志淵,以禮曹言啓曰,今此惠慶宮喪,議政府·宗親府·忠勳府·外儀賓府·敦寧府·諸道觀察使·留守進香當否,收議于大臣處之事,允下矣。發遣郞廳,問議于時原任大臣處,則領中樞府事臣李時秀,奉朝賀臣李敬一,議政府領議政臣金載瓚,左議政臣韓用龜,右議政臣金思穆,以爲昔在丙午,文孝世子喪時,故相臣趙璥,以關西道臣,上章請進香,特批許之,仍命諸道,一體擧行,今日事體,尤有重焉。且進箋進香,哀慶雖異,其義則一也。考之已例,論以情禮,京外進香之竝令許行,恐爲合宜,伏惟上裁云,時原任大臣之議如此,上裁,何如?傳曰,依收議爲之。
又以禮曹言啓曰,自上服盡前,朝臣淺淡服事,依大臣·禮判議爲之事,命下矣。以此知委中外,而原節目中付標以入之意,敢啓。傳曰,知道。
又以襄禮都監摠護使意啓曰,依下敎,本都監郞廳洪徹榮,魂宮都監郞廳宋明圭相換之意,敢啓。傳曰,知道。
兼春秋曺錫鯤書啓,臣敬奉口傳下敎,馳往收議于廣州府草阜面斗峴里判中樞府事徐龍輔,則以爲臣病未獻議云矣,敢啓。傳曰,知道。
兼春秋李昌瑞書啓,臣敬奉口傳下敎,馳往收議于果川縣東面牛滿里判中樞府事徐邁修,則以爲臣病未獻議云矣,敢啓。傳曰,知道。
韓義運,以禁衛營言啓曰,來丙子正月當二番前部右司屬黃海道四哨軍兵逢點實數五百十三名,已爲點閱整齊,來正月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來丙子三月當三番前部後司屬黃海道四哨軍兵,來二月二十五日,京中逢點,依例準二朔立番之意,本道監兵使處,預爲知委,何如?傳曰,允。
領府事李時秀,領議政金載瓚,左議政韓用龜,右議政金思穆聯名箚曰,伏以惠慶宮殯欑禮成,公除迫期,伏惟聖懷,哀慕靡逮,區區下情,不勝摧隕悲慮之至。仍伏念殯宮諡號之至於政議,臣等之罪也。事體旣重,義分是懼,雖不得不冒沒擧行,而臣等當初不愼之罪,何敢厭然自掩乎?夫禮莫重於愼終,義莫大於闡徽,當今日終事之地,追先王不匱之敎,雖儀章細節,猶當兢兢致愼,況此上諡之禮,何等嚴謹,而乃以昔年旣定旋改之字,昧然議進,臣等皆伊時在廷之臣,而神精耗闇,茫未記起,聖心至欲下詢,宰臣上章請改,臣等疎謬昏錯之罪,論以邦典,合被大何,震惶恧蹙,無地自容,退自禁扄,短箚聯籲。伏乞聖明,亟降威譴,使國綱肅而臣分伸焉。取進止。答曰,省箚具悉卿等之懇。一時做錯,何庸過辭?卿等安心勿辭。傳于李志淵曰,此批答,遣史官,傳諭于領府事·領·左·右相。
上在昌德宮。停常參·經筵。
大殿·王大妃殿·嘉順宮,公除翌日問安,大殿·王大妃殿·喜順宮,內閣·政院·玉堂·朝廷二品以上·六曹堂上·大司憲·奉朝賀口傳問安。答曰,知道。中宮殿·世子宮,內閣·政院·玉堂·二品以上·六曹堂上·大司憲·奉賀賀口傳問安。答曰,知道。
藥房都提調韓用龜,提調金在昌,副提調韓致應啓曰,時日易邁,公除奄過,聖心哀慕,益復如新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區憂慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·嘉順宮·中宮殿·世子宮,藥房口傳問安。答曰,知道。
韓義運啓曰,合辭方張之時,諫院無詣臺之員,事甚未安,除在外外,呈告人員,竝卽牌招,何如?傳曰,允。
洪羲俊啓曰,來正月初一日,輪對日次,而正朝相値,頉稟之意,敢啓。傳曰,知道。
韓致應啓曰,藥房三提調持湯劑來待矣。傳曰,封入。
韓義運啓曰,大司憲趙萬元,旣入闕中,不出姑停望,直爲出去,事甚未安,推考,何如?傳曰,允。
傳于李志淵曰,摠護使·襄禮都監堂上入侍。
又傳于曰,梓宮上字書寫官,以金在昌改付標,陰記書寫官,以實預差相換。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,已至多日,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
以司諫任俊常,正言金遇順牌不進罷職傳旨,傳于韓義運曰,只推。
以濟州防禦使尹久東狀啓,薦新與進上唐金橘,不得如例封進,惶恐待罪事,傳于李志淵曰,勿待罪事,回諭。
李志淵,以吏曹言啓曰,今此宗廟各陵殿宮園正朝祭祭官,當爲磨鍊,而徐老病公故外,實無推移排比之路,依近例,刑官及司饔院官員年六十以上人員,通融塡差以入,而其中時無職名人員,令該曹,口傳付軍職,何如?傳曰,允。
又以吏曹言啓曰,本曹左郞金鼎元呈狀內,矣見素患痰廦之症,挾感添劇,萬無供職之望云,身病旣如是沈重,則有難强令察任,改差,何如?傳曰,允。
又以禮曹言啓曰,魂宮薦新,依景慕宮例擧行事,啓下矣。發引後園所薦新,一體知委封進之意,敢啓。傳曰,知道。
又以禮曹言啓曰,魂宮所用祭物中蔈古之有巨弊,特命勿封,代以粘炙事,載在補編中,而乙丑年,亦用此例矣,今亦依此擧行,何如?傳曰,允。
又以禮曹言啓曰,明年正朝,在於殯宮發引之前,而在前如此之時,京外方物,有像生時例封進之規,今亦依此擧行,何如?傳曰,允。
又以禮曹言啓曰,卽接濟州牧使尹久東狀啓謄報,則去十月令薦新所封柑子,如例封進,唐金橘,數旣不足,謹援已例,都封上送,以爲稟旨薦獻爲辭矣。在前橘果封進,雖未滿數,分排薦獻,多有已例,今亦依前例,宗廟·景慕宮薦新柑子唐金橘,當日薦進,而殯宮薦新柑子唐金橘分批,當日夕奠,一體薦進,何如?傳曰,允。
又以禮曹言啓曰,魂宮所封京各司供上及京畿封進朔望雉鮮,月令誕日各名日物膳,則依乙丑年例,限三年仍爲封進,而諸道所封朔膳物膳,亦依前例,發引後則勿爲封進之意,分付,何如?傳曰,允。
又以禮曹言啓曰,來丙子年二月初八日,行社稷大祭,十三日行先農祭親行及親傳香,初三日行南壇祭,初七日行文宣王釋奠祭親傳香取稟,以惠慶宮襄禮前,攝行磨鍊之意,敢啓。傳曰,知道。
又以禮曹言啓曰,來丙子年正月初一日,行弘陵正朝祭享,兩官當爲備員將事,而本陵令有闕未差,其代卽令該曹,以在京無故人,口傳差出,以爲備員擧行之地,何如?傳曰,允。
又以魂宮都監摠護使意啓曰,本都監郞廳禮曹佐郞韓益相,身病猝重,勢難察任,改差,其代前縣監任重白差下,而時無職名,令該曹,口傳付軍職,何如?傳曰,允。
兵曹口傳政事,副司果單任重白。
李志淵,以襄禮都監摠護使意啓曰,本都監堂上閔命爀,聞其實病,有難强令察任,今姑減下,其代漢城府判尹金履陽差下,何如?傳曰,允。
又以摠護使金載瓚,園所都監堂上韓用鐸·林漢浩,觀象監提調李好敏,禮曹判書鄭尙愚,參判尹魯東言啓曰,園所各項吉日,推擇以入事,啓下矣。臣等齊到賓廳,招致諸日官,詳細會議,則明年癸坐,雖値向殺傍,陰府方書,例有制用之法云,故使之精擇,別單書入之意,敢啓。傳曰,知道。
觀象監,左旋乾峰下,亥轉癸來,丑轉艮入首,癸坐丁向,丙子·丙午分金,坤乙申得水午破,癸坐丁向,洪運壬辰水土,年月日時,雖爲向殺傍,陰府例有制用之法,以吉星制化之吉,正運壬辰水運泊祿,惠慶宮乙卯生,水忌土日,始役正月初二日壬午午時,先始西方,斬草破土二月初十日庚申未時,先始南方,告園告陵祠,后土同日曉頭先行,作饔家同日同時,開金井同月十五日乙丑卯時,穴深十尺,用營造尺,外梓宮陪進同月十七日丁卯卯時,下外梓宮同月二十一日辛未卯時,啓欑宮同月二十九日己卯午時,先啓南方,周堂空,發靷三月初一日辛巳丑時,行喪忌方庚壬方,成殯到園所後隨日時,停喪忌方巽坤方,園所啓欑宮同月初三日癸未巳時,先啓南方,進發同日啓欑宮後隨時,下玄宮同月初三日癸未亥時,的呼甲申生,正沖癸丑生,同旬沖丁丑生,以上下玄宮時少避,祭主不伏方申酉戌地,取土吉方甲庚方,造命年丙子水,月辛卯木,日癸未木,時癸亥水,五天氣金精月華,明氣到穴,聖人登寶殿,坐山祿貴木命三合,坐山聚干,七君下臨,四大喪時,天河轉運。
申星模,以工曹言啓曰,各殿宮各宮人日進上艾花·有花梳函·銅人勝及魂宮進上逐朔黃毛及人日艾花·有花梳函·銅人勝,端午日節扇·溫鞋·梳函等種,取考乙丑謄錄,則竝勿爲封進事,旣有受敎矣。今番則何以擧行乎?敢啓。傳曰,依乙丑年例爲之,可也。
洪羲俊,以都摠府言啓曰,今月十一日中日習射時,禁軍閑良全載完,柳葉箭五中入格,赴卦殿試啓下矣。全載完之全字,誤以金字書入,臣之矇不覺察,不勝惶恐,原單子中金字,以全字改付標以入之意,敢啓。傳曰,知道。
又啓曰,卽伏見都摠府草記,則今月十一日中日習射時,直赴殿試閑良全載完之全字,誤以金字書入啓下,至於草記改付標之境,事甚疎忽,當該摠府堂上及兵曹堂上,竝推考,何如?傳曰,允。
又以都摠府言啓曰,副摠管尹行直,以社稷祈穀大祭終獻官隷儀事,議政府晝仕出去之意,敢啓。傳曰,知道。
又以都摠府言啓曰,中日習射技放,以公除前,啓請停止矣,今則公除已過,以當設行,而無已行可據之例,何以爲之乎?敢稟。傳曰,依乙丑年例爲之,可也。
又以訓鍊都監言啓曰,本局諸將官自今年正月,至十二月射講居首人,依例別單書入之意,敢啓。傳曰,知道。
又以禁衛營言啓曰,謹依都摠府草記批旨,本營中日私習等事,亦依乙丑年例,卒哭前停止之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,依例別單書入之意,敢啓。傳曰,知道。
又以摠戎廳言啓曰,本廳諸將官今乙亥年射講居首人,別單書入之意,敢啓。傳曰,知道。
乙亥十二月二十七日午時,上御大造殿。摠護使·襄禮都監堂上入侍時,行右承旨李志淵,記事官趙雲從,記注官曺錫鯤·柳可均,摠護使金載瓚,襄禮都監堂上朴宗慶·金在昌·鄭晩錫,以次進伏訖。載瓚曰,數日寒事,漸覺弛解,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候一樣矣。載瓚曰,諡冊·哀冊·補編則竹冊,而乙卯上尊號時,因特敎用玉冊矣,今番冊印,當稟旨後擧行,故敢此仰達矣。上曰,以玉冊玉印爲之可也。出擧條載瓚曰,外梓宮進漆度數,考見各年謄錄,則四十·五十六十度,其列不同,今番當用何例,而第今排比日字,誠有促急之慮,淮用四十度,何如?上曰,依爲之。出擧條載瓚曰,襄禮吉日,以三月初四月初擇入事,雖伏承聖敎,而歷考已例,元無兩朔竝爲擇入之例矣,三四兩月中,更承指一之命,然後可以擧行,故敢此仰達矣。上曰,以三月擇入可也。出擧條載瓚曰,凶儀仗中竹鞍馬,補編小內外喪條,皆用四匹,而己酉遷園時,用六匹矣,丙申之用十匹,乙丑之用四匹,有差減之別,今番若差減於己酉,則似爲四匹,何以爲之乎?敢此仰達矣。上曰,以四匹磨鍊,可也。載瓚曰,靑紫繡鞍馬,補編,小外喪,各六匹,小內喪各二匹,而己酉遷園時各四匹,與補編小外喪匹數,反有所減,若依丙申之十匹,乙丑之四匹而差減,則己酉旣用四匹,今番以各二匹磨鍊乎?敢此仰達矣。上曰,依此爲之,王大妃殿進御加味二陳湯,三貼製入事。出榻敎仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安,除在外·都廳進外,呈告人員,竝卽牌招,何如?傳曰,允。
韓致應啓曰,藥房提調持湯劑來待矣。傳曰,封入。
傳于李志淵曰,園所道理旣遠,站數及轝士軍,依庚申年例磨鍊,轝士大將,亦以庚申年時轝士大將爲之事,分付,亦傳于摠護使。
李志淵啓曰,卽伏見江原道今秋冬等褒貶啓本,則守令無一人居下,殊無嚴明殿最之意,推考警責,何如?傳曰,允。
李文會啓曰,兼司書李應奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李志淵,以侍講院言啓曰,兼司書李應奎,以其親病,陳疏徑出矣。下番闕直,事甚未安,兼說書未差,司書洪遠謨,說書金敎喜,竝卽牌招,以爲推移入直之地,何如?傳曰,允。
又以弘文館言啓曰,本館下番許久闕直,事甚未安,副應敎李龜雲,校理洪益聞,修撰申綽在外,校理李鼎秉,副校理趙琮鎭,副修撰李紀淵傳旨未下,副校理李晉淵襄禮都監進,副修撰金箕殷殯宮都監進,修撰李鶴秀,所當牌招入直,而時帶閣職人,勿爲循例入直,曾有定式,何以爲之?敢啓。傳曰,牌招違牌人只推,更爲牌招,兼帶都廳人及在外人竝許遞。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
韓義運啓曰,大司憲趙萬元,掌令李鍾運,持平趙奎昇·崔漢翼牌不進,執義朴孝成都廳進,掌令李鉐在外,監察茶時之意,敢啓。傳曰,知道。
以司諫任俊常,正言金遇順,掌令李鍾運,持平趙奎昇·崔漢翼牌不進罷職傳旨,傳于韓義運曰,只推。
吏曹口傳政事,以辛耆根爲弘陵令。
李志淵,以禮曹言啓曰,健陵·華寧殿·景慕宮·顯隆園·懿昭廟·懿昭墓·文禧廟·孝昌墓祭享時及受香時焚香時服色,景慕宮祭享傳用樂當否,收議于大臣處之事,允下矣。發遣郞廳,問議于時原任大臣處,則領中樞府事臣李時秀,議政府領議政臣金載瓚,左議政臣韓用龜,右議政臣金思穆,以爲取考該曹謄錄,則乙丑貞純聖母賓天時各陵寢卒哭前焚香,卒哭後祭享,皆以無揚黑團領行事,惟永陵以下陵園墓宮廟,皆以布公服行事,今亦依此例,卒哭前景慕宮·顯隆園焚香時無揚黑團領行事,卒哭後則如常儀,健陵·華寧殿·懿昭廟·墓·文禧廟·孝昌墓卒哭前焚香,卒哭後祭享,皆以淺淡服行事爲宜,至於卒哭後景慕宮祭享時用樂當否,庚申卒哭後,太廟如禮用樂,只當倣此例擧行,伏惟上裁云,奉朝賀臣李敬一,以爲健陵·華寧殿·懿昭廟·懿昭墓·文禧廟·孝昌墓焚香及受香行祭時服色,恐不可以吉服擧行,而至於景慕宮·顯隆園,乃是配體之地,與健陵以下諸廟有異,祭官服色及用樂當否,臣以謏學淺見,不敢質言仰對,惟在博詢而處之云矣,時原任大臣之意如此,上裁,何如?傳曰,依上議爲之,可也。
又以禮曹言啓曰,各殿宮服盡前三名日方物封裹,當以淡色擧行之意,行會各道,而明年正朝方物,則知委之前,已爲封發上來矣。依前例,仍爲捧入,何如?傳曰,允。
又以禮曹言啓曰,今此獻陵正朝祭享,兩官當爲備員將事,而本陵直長有闕未差,其代卽令該曹,以在京無故人,口傳差出,以爲備員擧行之地,何如?傳曰,允。
又以禮曹言啓曰,卽接濟州牧使尹久東所報,則去十月初二日頒敎陳賀時,本牧所封方物,依例封進矣。其時各道所封方物,因特敎停止,故自臣曹,行會各道,使之勿封,而該牧使之誤爲擧行,殊甚不審,推考警責,所封方物,事當還爲下送,而前此有稟旨捧入之例,今番則何以爲之乎?敢稟。傳曰,捧入。
又以襄禮都監摠護使意啓曰,陰記書寫官,以實預差相換事,命下矣。依傳敎,原別單改付標以入之意,敢啓。傳曰,知道。
又以襄禮都監摠護使意啓曰,魂宮所用祭器,園所所用癸器鑄成吉日,令日官池景泌推擇,則今十二月二十八日酉時爲吉云,以此日時始役之意,敢啓。傳曰,知道。
又以襄禮都監摠護使意啓曰,發引時魂帛所盛土藤方箱子,例自都監造成,而造函時,尺寸或有差誤之慮,曾前因草記,皆有內下見樣,今番則何以爲之?敢稟。傳曰,見樣當內下矣。
又以襄禮都監摠護使意啓曰,本都監都廳李晉淵,時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果單李晉淵。
李志淵,以長生殿都提調意啓曰,外梓宮合木,今已畢役,自明日爲始,着漆之意,敢啓。傳曰,知道。
又以園所都監摠護使意啓曰,園所始役之後,堂上郞廳監造官及諸員役供饋等節,依例令宣惠廳·戶曹,磨鍊題給事,分付,何如?傳曰,允。
又以園所都監摠護使意啓曰,園所始役日,都監堂郞,先爲出去,仍留敦匠,而其入接假家之造成,大爲弊端,借入於各陵齋室,往來看審,已有前例,今此都監始役後,堂郞亦爲借入於園所齋室與健陵齋室,以爲一分省弊之道,何如?傳曰,允。
又以園所都監摠護使意啓曰,善放砲手,令三軍門,替送于園所,以防虎患,自是前例,而園所旣有守護軍及龍珠寺僧軍隷習之銃手,今番則依庚申年例,以守護軍僧軍,輪回使用,何如?傳曰,允。
又以園所都監摠護使意啓曰,園所始役之後,凡係時急往復定奪之事,不可一刻遲延,別設擺撥於園所,乃是前例,令兵曹,依例擧行,何如?傳曰,允。
又以園所都監摠護使意啓曰,園所及浮石所諸處,時急往來之際,附近驛騎馬二匹,依前例入把事,分付道臣,何如?傳曰,允。
又以園所都監摠護使意啓曰,園所假丁字閣以下營建材木,勢將輸運,車子優數定送,三軍門卜馬出用,旣有已例,訓鍊都監二十匹,禁衛營·御營廳各十五匹,給糧料待令,都監出去時,駄運雜物,何如?傳曰,允。
又以園所都監摠護使意啓曰,甕家隧道閣材木,依乙丑年列,取用於戶曹,至於員役及匠募入接假家與艾幕,各年謄錄,其例不一,蓋覆雜物,則分定畿邑,材木則或取用於貢人,或自都監,貿取私儲矣。今則始役在郞,結構時急,私儲貿取,勢難及期,假家艾幕所入材木全數,取用於貢人,蓋覆雜物,依例分定畿邑事,分付戶曹與畿營,何如?傳曰,允。
洪羲俊,以兵曹言啓曰,轝士大將,以庚申年轝士大將爲之事,命下矣。庚申年轝士大將吳毅常,方在奪告身中,何以爲之乎?敢稟。傳曰,蕩滌敍用。
又以兵曹言啓曰,每都政,新資五窠,例爲差出,而營將·中軍未準二十朔,則啓稟後,始爲內遷,曾有定式矣。今番則未準朔營將·中軍,依例推移內遷,何如?傳曰,允。
又以兵曹言啓曰,五衛將秦東益·朴思濂·趙孝曾·張舜相,忠翊衛將金尙埰,忠壯衛將崔翼,景福宮衛將鄭尙琦,慶熙宮衛將朴聖汲,俱以身病猝重,勢難供職,呈狀乞遞,五衛將金鍾軾,忠壯衛將權顯中,慶熙宮衛將文益章在外,上來間該廳番次苟簡,竝改差,何如?傳曰,允。
又以兵曹言啓曰,咸鏡道別遣重臣,武科試取時,本道直赴殿試人親騎衛崔東烈等八十三人內,馬兵池昌元,親騎衛劉漢益·金光迪·李光祿·李明述·咸宗國等六人遭故,依法典陳試,親騎衛全永斗,庭試殿試,已爲應試參榜,七十五人,道科應試參榜,而其中楊士震,帖文被燒,其餘七十四人所授帖文,今已收聚上來,依定式爻周,原榜三百人及本道直赴殿試人七十六人,紅牌安寶下送後,褓直康信永遭故,亦爲依法典陳試,紅牌一張,重臣上來時齎來,令政院燒火之意,敢啓。傳曰,知道。
又以兵曹言啓曰,謹依下敎,武藝別監別賞格次,木六疋布六疋,入于閤門之意,敢啓。傳曰,知道。
又以備邊司言啓曰,卽見濟州牧使尹久東災實狀啓,則分等不爲擧論,數件應行之事,候風涉海,恐有後時之慮,謹按已例,一邊擧行,一邊馳啓爲辭矣。其一,三邑舊還,姑爲仍停事也。其一,軍兵逃老故,一一塡充,待明春從附近哨司鍊事也。本島農形,雖有山㳂之不齊,優劣相補,優免歉荒之患,誠爲萬幸,後錄二條,旣云先已擧行,且是年例,所請竝依狀請施行之意,分付,何如?傳曰,允。
李文會,以宣惠廳言啓曰,三南·畿甸,連年告歉,諸道災摠,洽過十萬餘結矣。以其災結所減,較諸常年,所入大縮,言念經費,萬萬罔涯,在前如此之時,每有減分之擧,今亦依前例,明年營邑需八分一,各樣價四分一,京貢價十分一,仍爲裁減磨鍊,何如?傳曰,允。
又以賑恤廳言啓曰,西部聚賢洞契任掌金八福,今月二十八日,本洞路傍,得一歲遺棄男兒,同里居私婢福禮,欲爲收養,北部三靑洞契任掌金宗連,今月二十八日,本洞路傍,得二歲遺棄男兒,同里居良女徐召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
洪羲俊,以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉各邑現告成冊,今姑來到,而係是宥旨前事,何以爲之?敢稟。傳曰,依前例蕩滌。
義禁府啓目,前古阜郡守金載孟,南原縣監金銖,沃溝縣監任百禧,高山縣監魚在琬等原情云云。傳旨內辭緣,泛稱遲晩,竝只刑推得情是白乎旀,任百禧段,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀,金載孟·金銖·魚在琬等段,除刑推議處爲良如敎。
又啓目,端川府使尹明儉原情云云。問目內辭緣,泛稱遲晩,所當請刑是白乎矣。曾經宣傳官,勿爲刑推,載在大典通編,議處,何如?判付啓,依允。
韓義運,以義禁府言啓曰,卽接月令醫員李德厚手本,則時囚罪人任百禧,素患冷積,闖發於就囚之後,衝上胸膈,轉側須人,尹明儉,重得輪行之感,寒熱交作,食飮全却,目赤口乾,兩囚病勢,俱爲不輕云,罪人病勢如此,則一邊保放,一邊草記,曾有定式矣。任百禧·尹明儉,竝姑保放之意,敢啓。傳曰,知道。
兼司書李應圭疏曰,伏以皇穹不弔惠慶宮邸下,奄棄隆養,伏惟聖敎追慕,益復靡逮,八域臣民,普切痛隕之至。仍伏念臣,四月在直,曠省稍久,卽接家信,臣母素患蛔積,挾感添劇,時當隆寒,將攝失宜,食飮頓却,眞元澌脫,有時昏窒,氣息奄奄,家僮踵至,促臣歸視,臣自聞此報,衷情煎迫,按住不得,玆敢忙陳短章,徑出禁扄。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調韓用龜,提調金在昌,副提調韓致應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
韓義運啓曰,合辭許久闕啓,事甚未安,除在外差祭,都廳進外,呈告人員,竝卽牌招,何如?傳曰,允。
傳于韓義運曰,藥房入侍,時原任大臣·閣臣·摠護使·殯宮堂上·戶曹判書同爲入侍。
韓致應啓曰,藥房三提調持湯劑來待矣。傳曰,封入。
傳于李志淵曰,發遣吏郞,諸執事淸齋與否,摘奸以來。
韓義運啓曰,大司憲趙萬元,持平趙奎昇牌不進,執義朴孝成都廳進,掌令李鍾運差祭,李鉐在外,持平崔漢翼陳疏,監察茶時之意,敢啓。傳曰,知道。
以持平趙奎昇牌不進罷職傳旨,傳于韓義運曰,只推。
李志淵,以弘文館言啓曰,本館下番闕直,已至多日,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
以校理李鼎秉,副校理趙琮鎭,副修撰李紀淵牌不進罷職傳旨,傳于李志淵曰,只推。
李志淵,以弘文館言啓曰,本館下番闕直,已至多日,事甚未安,校理李鼎秉,副校理趙琮鎭,副修撰李紀淵,旣有只推之命,竝卽牌招,以爲推移入直之地,何如?傳曰,允。
吏曹口傳政事,以朴崙壽爲內醫提調,韓用鐸爲繕工提調。
以說書金敎喜牌不進罷職傳旨,傳于李志淵曰,只推。
以江華留守朴宗京狀啓,昨年停退折半當捧條,亦爲仍停,惶恐待罪事,傳于韓義運曰,勿待罪事,回諭。
李志淵,以園所都監摠護使意啓曰,本都監造成所郞廳李元默,身病猝重,勢難董役,今姑改差,其代前判官吳慶元差下,使之察任,而時無職名,令該曹,口傳付軍職,冠帶常仕,何如?傳曰,允。
兵曹口傳政事,副司果單吳慶元。
兵曹,以吳毅常爲襄禮陪往大將。
李志淵,以魂宮都監摠護使意啓曰,本都監都廳金箕殷,時無職名,令該曹,口傳付軍職,何如?傳曰,允。
又以園所都監摠護使意啓曰,園所始役,在丙子正月初二日,本都監提調以下,今日先肅拜,明日出去,而京都監郞廳一員,依例以兵曹佐郞李相龍差下使之察任,何如?傳曰,允。
又以襄禮都監摠護使意啓曰,園所道里旣遠站數,依庚申年例磨鍊事,命下矣,大轝作路宿所排站,謹依庚申已例,三月初一日,大轝自殯宮離發鷺梁晝停所,始興縣行宮宿所,初二日,自始興縣行宮離發,肆覲坪晝停所,華城府行宮宿所,初三日,自華城府行宮離發,仍詣園所,以此排日排程,分付兵曹及畿營,使之前期看審,替運處所,磨鍊立栍,道路橋梁,預爲修治,晝停所宿所排設等事,趁期整待,何如?傳曰,允。
韓義運,以兵曹言啓曰,陪往大將吳毅常,時無職名,口傳付軍職,何如?傳曰,允。
兵曹口傳政事,護軍吳毅常,副司果金箕殷竝單付。
吏曹口傳政事,以李時佐爲獻陵直長。
兵曹口傳政事,副司果李元延·金思羲竝單付。
韓義運,以兵曹言啓曰,來正月初一日社稷祈穀大祭時,守門當爲塡差,而本曹郞廳·都摠府郞廳·五衛將,排擬無路,依定式,軍門將官,代差以入之意,敢啓。傳曰,知道。
又以都摠府言啓曰,中日習射技放,依乙丑年例爲之事,命下矣。限卒哭間,依例停止之意,敢啓。傳曰,知道。
又以兵曹言啓曰,園所都監草記內,園所始役之後,凡係時急往復定奪之事,不可一刻遲延,別設擺撥於園所,乃是前例,令兵曹依例擧行事,允下矣。依前例,以畿邑所在騎兵,別設擺撥於園所之意,京畿監司處分付,何如?傳曰,允。
又以兵曹言啓曰,來丙子年各處頒給信漢符別單及文宰二品以上,武臣蔭官曾經摠管人員章標,別單修整以入之意,敢啓。傳曰,知道。
又以兵曹宮啓曰,武臣堂上試射,堂下文武臣試射,內外中日停止間,一體停止之意,敢啓。傳曰,知道。
李文會,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
韓義運,以漢城府言啓曰,濟州三邑民數,今姑上來,依例入錄之意,敢啓。傳曰,知道。
又以漢城府言啓曰,轝士軍抄出之役,一時爲急,而東部令朴宗球,衰病沈重,勢難監董,令該曹,口傳相換,以爲及時擧行之地,何如?傳曰,允。
又以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
申星模,以工曹言啓曰,本曹正郞李羲先,纔已除拜於景慕宮令矣。此時本曹,多有擧行之事,而難付生手,仍任前職,使之專意察任,正郞一員未差之代,亦令該曹,口傳差出,何如?傳曰,允。
吏曹口傳政事,以李羲先爲景慕宮令。
持平崔漢翼疏曰,伏以臣,以人則至蔑劣也,以跡則至寒素也。特以先朝化育中一物,小大科第,偏蒙格外恩渥,生死殞結,未及涓埃微效,遽呼梧雲,痛限千古,荏苒星霜,居然十六,仰聖明之至德,依日月之末光,歌詠生成,優遊鄕山,得遂素願,自知本分,而千萬不自意,昨今年來,柏府·薇垣除旨聯翩,臣於是,驚惶震凜,莫知所以誤恩之至於斯也。夫淸朝耳目,何等難愼,而豈可如臣譾劣所可擬議者乎?揆分度己,實無稱塞之望,含恩頌德,只增戰兢之懷,廼者憲臺特恩,又下前望,庚牌屢臨,署經有命,顧臣無似,何以得此?始焉震剝,繼以感惶,義重和輕,不敢屢違,不傳不一肅恩命,而至若古臺閣補遺闕替可否之地,決非如臣者之一日冒居,亦不待臣言而灼然矣。假使臣,或有愚見,妄陳瞽說,其奈俗習,臺言一出,衆目睢盱,不歸之以襲前腐爛,則必認之以挾雜唐突,雖尋常相規,擧皆深看而過引,伊究其跡,或未必不然矣。名以臺疏,只博譏嗤之叢的,臣雖欲直道以事,自效一日之責,又安知不處虛名而受實恥乎?左右量度,承膺無路,玆敢罄暴衷懇,仰瀆天聽。伏乞聖明,俯垂諒察,特賜鐫改,以安私分,以重公器焉。臣方丐免,何敢贅及他說,而況今公除甫訖,聖慕方新,煩達公車,雖極悚惶,區區憂愛,實是秉彝之所不能無也。就目下之自聞而自見者,略陳條列,葑菲不以下體而不採,芻蕘不以賤薄而不詢,惟聖明,勿以人微言輕,而特加操納焉。臣聞人主治道,與天同方,一心建極,萬化從令,動靜弛張,隨時合道,和風惠雨,非不美於涵潤之功,疾雷嚴霜,亦大觀其造化之權,故惟我先大王,位兼君師,德合天地,威行於鈇鉞之外,仁及乎網羅之中,藹然陽春,凜乎氷雪,或弛或張,得中得權,百度修擧,庶宷殫竭,廿五載太平之治,何莫非體天健剛,窮理勤學中做將來者乎?於乎不忘,無能名焉。堯以舜以,聖德彌光,夫何十數年來,艱虞溢目,宵旰用心,誅討之政,非止一再,而逆種邪蘖,在在接武,蠲免之惠,奚特邱山,而編甿流戶,年年塡壑,外而州牧,無所懲畏,內而朝象,日益泮渙,國計民憂,未見擔着而向前,世道俗習,擧皆排擠而構釁,竟自淪沒於臼中,亦何暇顧於身外,心腹有疾,四體之放倒,理所必至,若是不已,百度之怠墮,孰能振之,中夜仰至,不禁袁安之流涕,漆室繞壁,有甚賈生之病哭,今日國事,乃至於此,臣誠莫曉,此曷故焉?惟我殿下,天縱聖姿,淵默洪度,輒有中外一事,每令廟堂稟處,宸斷未及於吁咈,允旨篤行於誠信,唐臣陸贄之言曰,後世不爲三代之治者,九弊之不去也。所謂九弊者,上有其六,下有其三,我殿下十五載政令注措之間,曾未嘗有一於此,則爲今日廷臣者,實爲得君堯·舜,而民生之塗炭,世道之潰裂,誰任其責,然而先儒有言曰,君道如天,臣道如地,天以健剛,地以柔靜。夫健剛之德,震發變動,先於地而行令,柔靜之道,貞順徯從,後於天而贊化。伏願殿下,體天之道,憫時之務,惕若震勵,斷裁宸衷,得使挽回治道,頓刷叢弊,而雖然悠悠萬事,都係人主之一心,而人主之一心,又係於聖學之日躋,水非源流,何以河海,學非力行,何以聖賢?以先王生知之聖,六對三講,未嘗有無故停撤,且帝王之學,啓沃是資,討論是崇,而顧今玉署臺閣,便作閒司冗官,臺疏廟啓,飭敎何如,而一不承膺,此雖非今日之暇論,臣常有慨於中,故覼縷不已者也。且今前星繼明,睿德日聞,我東方億萬年無疆之休,亶在於是,而天下萬事,孰有過於保導一款哉?見今歲籥只隔,睿齡加八,非徒古法入學之任,且屆列祖誕擧之儀,八域竝切延頸之望,百僚爭擬容光之覩,當此之日,國家之哀慶,固有先後之不同,而于其時,亦不可少緩也。且臣遠覩先朝盛際,爲殿下保養指導之方,靡有不容其極,招延儒賢,抄選經學,貳極之體貌,由此益重,一世之觀美,於斯爲盛,殿下之今日,亦猶是如哉?且臣區區愚見,年來上下百弊,都不出於墮廢舊章,姑息磨勘八箇字,則爲今日計者,亦不必別立意見,但當條擧策勵而已。昨年廢一事,今年廢一事,則其弊將至盡壞,今日行一事,明日行一事,則其效亦必漸振,雖以科法言之,朝家取人,只是文武兩條路,而奈何美法之久,反生痼弊之甚,生進幼學,不着做讀之工,出身閒良,全少馳射之風者,認之以私路曲逕,必有妙理,勞心役力,必無效驗,躁競之習,日甚一日,若夫今秋式年武擧元額之數,不得備充云,武事之不工,推此可知也。大抵上行下效,表端影直,理所必然,雖以作士一事言之,三年大比,猶恐間闊,到記節製,陞學都會,年年設行,此是廣其門路,粲然階進之美法成憲,則雖値事故,容有進退之期,而仍或廢撤不擧,則非但年少才藝之士,自然沮喪其蓄銳之氣,懈怠暴棄,亦非所以國家長養人才,策勵興起之道也。至若陞庠一款,與外道都會,又有別焉,而昨今年,外道都會,或以事故,數年條合設竝行,已爲了當,而獨於陞庠,而年年廢撤,則外重內輕,不無其嫌,且當國家有事之時,荏苒仍廢,勢或然矣。臣謂無論早晩,亦依已行之都會例,合設了勘,無至墮廢舊章之名,則此亦修擧之一端也,臣旣以科目事發端,又有所慨惋而羞汗者,至于今秋江原掌試都事而極矣。纔蒙恩點,輒開賂門,及其臨試,尤無紀極,至若參試之李若洙輩,固不足可論,而爲其指使,助而爲虐,情節綻露,物論沸,竟於二日之場,機牙嶽嶽,飛石紛紛,士皆裂圍而出,則爲試官者,下堂哀乞,僅得恬息,所謂士習,固極駭悖。噫,彼掌試猶惜,唾罵若是,而猶不自止其失手,零金轉囑中軍,至發捕卒,拘而督之,闔境傳笑,一營爭恥,紀綱廉恥,雖曰掃地,胡至此極?錯愕之極,不得不援其聞知,有此陳達,辱命貽羞之罪,不可仍置,臣請前江原都事李遠翊,亟施卽其地定配之典,一以謝多士,一以徵後來,其餘濁亂挾助之類,竝令嚴査重勘,斷不可已也。東道武試,亦有痼廢者,一道三鎭馬兵勸武等赴擧額數,不下數千名,而每年都試,有力者初不辨弓彀之翻反,圖藉隨意,報矢依式,臥占橫奪,甚至赴擧中,有寒微而技藝者,毒加拳踢,莫敢近影,故屢千武士,自分修藝之無用,馬寧駄輸,弓或禽獵,誓不更赴於都試,至於今年,營下赴試者,不滿十餘云,人心之向背,亦可見矣。臣近寓東道,略知東道之弊,而擧一反三,無往不然,宜令道臣,另加釐革,以收衆心焉。顧今國勢之岌嶪,世道之萎靡,惟在於優恤民情,收拾衆心之如何,收拾優恤之方,又在於嚴紀綱愼賞罰數件事,中外百度,何處不可,而臣於辛未西警一事,尤有區區淺見。噫,此不過鼠狗之竊發,而竟至震驚京國,頻煩王師,五朔相持,三道竝進,鯨鯢就殄,龍蛇歸化,此莫非王靈之攸曁,而若言其難,固不足比論於壬丙之間,而及論其功,則亦有所可居於壬丙之次者,人器與時勢,不無降殺而難易也。昇平日久,饑饉年薦,此時此警,小而亦大也。第當論功之際,虛實之易眩,等次之或舛,乃是古今通患,而至若金見臣·許沈特著者數人外,同聲擧義者,亦不下百餘人之多,而特以立節之顯晦,錄功之高下,不能無幸不幸於其間,則生忠死忠,忠則一也,將功士功,功則同也。且況義兵之倡應,有異於王師之紀律,何使二人,若非此同聲之死徒,守堞之義士,則亦何能成就之如彼哉?在朝家勞奬之典,雖不一一擧論,亦似有慰撫之道,而且聞其當時擧義諸人,幸死地之同脫,感恩敎之與榮,作堂而記其事,成券而列其名,每以功成之日,歌詠聖德,誓忠永世,一二宰臣,亦爲義之而勸成云。噫,忠義之心,人所欲同,而發於遐遠疎荒之地者,尤有所奬激,自古然矣,而至若義州一區,自壬丙至於辛未,三當其難,赴死擧義,代不乏人,是可尙也。在昔宣廟駐蹕之時,特下本府效勞人,別施慰撫之典,灣人至今歌誦,永作勸感之鐵券云,恩賞之典,雨露欲均,人情之願,風土不同,今此義會諸人,亦宜許施宣廟舊例,羈靡撫摩,便作義營,調隷弓馬,益勉忠義,則緩急可用,似不下於萊府之待變廳,仍勢利導,信賞樹風,不害爲收拾慰撫之一端也。此猶屬於一方之事,又有大於是者,卽目下八道軍政之弊是耳。大抵我朝軍制,參互唐宋,非不美矣。但立國規模,專以名分爲重,始有上中下之等級,而居下者,乃是常賤之爲民爲軍者,由來不易之定制,而法久弊生,民舊意濫,不守本分,漸覬越級,黃白弊源,直由於此,而未有如近來之甚。且況昨今年饑疫之後,流亡過半,各道軍籍之元額,無計備充,而幸而存者,十一千百,而以一而又疊十人之役,則其勢必至無民無軍而後已,無民無軍,何以爲國?足寒傷心,民殘國危,古人所戒,此豈細故也哉?臣竊以爲,上中下三等,本自有此數,則間或有雋拔喬遷者,而此亦千萬中之一二也。莫非濫分踰防,百跂攀授,甚至換祖圖譜,投托士族,募鄕陞校,吏以爲利,其利雜廢,不一而足,一人免役,衆族皆脫,數紀之間,居然爲渠鄕之首族,剛明之吏,雖欲査櫛充補,衆怨叢毒,往往至傷陷之境,大聖人以正名分爲先者,良有以也。朝令道飭,何患不嚴,而終無顯效者,特無一定之階限,混淪存拔,徒致騷擾,木非繩墨,工何準則,法非條式,民何底定?臣請溯考前丙子六十年帳籍,分昧爽前後,自前丙子,式名在軍籍者,一竝擧其後屬,還付本案,無敢存拔,嚴立科條,道臣守令,一遵斷行,則此非冒驅而充之,實是仍舊而貫之,官有鐵定之法限,民無地分之僥脫八路軍籍,如指諸掌矣。宜令各道道臣,剋覈詳嚴,無少撓奪,然後能辦是也。非但軍額之充足,顧今畏避流離之民,亦必還業而安堵也。以之而各分可明,以之而軍額可充,以之而殘民可恤,目下民瘼,孰有大於此哉?顧今國計民情,無一着手處,雖至於戶市結布之境,未爲不可,而以今紀綱,固不敢遽議,則臣所云云,不過一令之間,而若不斷而行之,三南軍伍,尤無可爲之策,雖有良吏,必將束手,誠非細慮,可不早圖?臣以愚見,徒知無隱之義,自犯不擇之科,臣罪到此,尤不容已。臣無任云云。省疏具悉。所陳當留念,其餘竝令廟堂稟處,爾其勿辭察職。
乙亥十二月二十九日辰時,上御大造殿。藥房入診,六臣閣臣承候,摠護使戶曹判書殯宮都監堂上同爲入侍時,都提調韓用龜,提調金在昌,副提調韓致應,記事官朴齊明,記注官李昌瑞,別兼春秋金道喜,左副承旨韓義運,記事官趙雲從,領府事李時秀,右議政金思穆,直提學金履喬,檢校直閣徐俊輔·李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,摠護使金載瓚,戶曹判書鄭晩錫,殯宮都監堂上金羲淳·鄭尙愚,以次進伏,醫官洪旭浩·吳千根·李漢臣·秦東秀·卞之錞,進伏楹外訖。時秀曰,大雪夜降寒氣反弛,數日間聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候一樣矣。時秀曰,公除奄過,襄禮吉日已涓,聖心哀慕,伏想益復靡逮矣。上命醫官入診,旭浩·千根·漢臣·東秀·之錞入診訖,退伏齊聲奏曰,脈度左右三部調均矣。上曰,諸臣有何稟事乎?載瓚曰,魂宮處所,再次奉審後草記,則無以詳陳,故今此率諸堂求對矣。歡慶殿今若先期始役,則殯宮咫尺之地,喧聒爲悚,容旋無路,若使發靷後始役,則實無及期竣事之望,此所以再昨草記,備陳難便之事勢者也。但丁字閣,不爲築石塡土,鋪之以廳軒,則功役可以太省,內三門乃地形營建,雖不得直當正路,少爲轉曲開基,則恭默閤,以不至毁壁之境,且行閣四間,不可不毁撤,而功役甚大,先期始役,然後可免窘速之患,此則設布帳厚隔,許入工匠,則庶可以及時擧行也。至於泰安門內,則卽七十年空棄之所,今若修補,則無異新創,而地旣僻左,且無殿名,臣意則誠爲未安,以歡慶殿及今修理,似爲得宜,令諸堂及戶判,各陳意見,何如?晩錫曰,臣意亦以歡慶殿,欲趁期修理,則恭默閤行閣四間,不可不毁撤矣。上曰,筵退後當有下敎矣。載瓚曰,梓室之室字,卽補徧所載也,勿次銘旌,以室字書上,而己酉則改以宮字,謄錄及儀軌,皆以宮字載錄矣。今番凡節,一從己酉之故,該曹以己酉書式入啓,而事體至重,不可不稟旨然後擧行,敢此仰達矣。上曰,以宮字爲之可也。出擧條載瓚曰,繕工提調,例兼園所都監堂上,而堂上李魯益,方有實病,今無以辭朝下往云,所帶提調之任,今姑許遞,提調今若遞改,則堂上自當減下,固當卽爲出代,而本都留守,旣兼堂上,已爲備員,李魯益之代,仍爲減下,提調令該曹,口傳差出,何如?上曰,依爲之。出擧條載瓚曰,襄禮都監堂上金履陽,見帶京兆之任,抄戶方張,職務相妨,本都監堂上減下,旣有加差堂上,不必疊差其代,仍爲減下,何如?上曰,依爲之。出擧條用龜曰,來丙子式大小諸科覆試日字,在於春間,乃是襄禮之前,事多難便,竝令退行於秋成後,雖以別試言之,以其有弊,或因特敎,或因筵奏,每多以庭試除初試設行之例,今亦依此擧行,而諸科退行日字,更令該曹擇入,何如?上曰,依爲之。出擧條用龜曰,本院提調金在昌,方帶敦匠之任,職務相妨,本院提調之任,今始許遞,其代令該曹,口傳差出,待下批,牌招察任,何如?上曰,依爲之。出擧條尙愚曰,殯宮朝夕奠及上食,謹依補編,不以親行磨練,故儀註亦不得修入矣,若待親行之命,而始爲修入,則恐有未及周旋之慮,儀註則預爲修入似好,故敢此仰達矣。上曰,依爲之。出擧條時秀曰,禮判旣以親行儀註事,有所仰奏,而殯宮奠獻,有時親行,承史陪從,儀衛咸備,則情文允協果好矣。履喬曰,奉謨堂展拜,歲初當爲取稟,而廟宮展謁,旣以卒哭後稟旨,禮堂筵奏蒙允矣。奉謨堂展拜取稟,亦不得如例爲之,故敢此仰達矣。上曰,依爲之。出擧條致應曰,藥房啓辭,雖伏承不必入侍之批,而今旣經入侍,啓辭批旨,依例以知道書出乎?上曰,唯,進御交感飮,自明日停止,王大妃殿進御加味二陳湯前方中,陳皮減五分,加乾葛沙蔘各一錢,五貼製入事。出榻敎仍命退,大臣諸臣先退,又命退,承史以次退出。
上在昌德宮。停常參·經筵。
王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上·大司諫·奉朝賀除夕單子問安。答曰,知道。
韓義運啓曰,大司憲趙萬元,持平趙奎昇·崔漢翼呈辭,執義朴孝成都廳進,掌令李鍾運差祭,李鉐在外,監察茶時之意,敢啓。傳曰,知道。
洪羲俊啓曰,備邊司郞廳來言,今日賓廳日次,而社禝祈穀大祭齋戒相値,不得來會云矣,敢啓。傳曰,知道。
李志淵啓曰,明日正朝望闕禮,依例爲之之意,敢啓。傳曰,知道。
傳于李志淵曰,禮房承旨馳詣社稷·宗廟·永禧殿,奉審摘奸,仍詣受香所,奉審摘奸以來。
吏曹口傳政事,以元錫玄爲工曹正郞,趙雲會爲景慕宮令,東部令朴宗球,濟用判官尹成圭相換,工曹正郞李羲先仍任事承傳。
以校理李鼎秉,副校理趙琮鎭,副修撰李紀淵再牌不進罷職傳旨,傳于李志淵曰,只推。
李志淵,以弘文館言啓曰,本館上番應敎臣趙民和,以宗廟春享大祭堂上執禮,今日義政府隷儀時,晝仕出去之意,敢啓。傳曰,知道。
洪羲俊,以都摠府言啓曰,都摠管金履陽,副摠管李元植·宋祥濂·李錫奎·金相休·尹行直·趙岐差祭,都摠管金在昌,以都監堂上進,副摠管徐有鳳有身病,只有臣洪旭浩一人,伴直無人,令政院稟旨變通,仍令該曹,口傳差出,待下批牌招,以爲推移入直之地,何如?傳曰,允。
洪羲俊啓曰,因都摠府草記,都摠管金履陽,副摠管李元植·宋祥濂·李錫奎·金相休·尹行直·趙岐差祭,都摠管金在昌,以都監堂上進,副摠管徐有鳳有身病,只有臣洪旭浩一人,伴直無人,令政院稟旨變通事,允下矣。合有變通之道,何以爲之?敢稟。傳曰,允。
以濟州牧使尹久東狀啓,進上馬待明夏,與歲貢馬一體封進事,傳于李志淵曰,依狀請施行。
李文會,以戶曹言啓曰,今年內貧寒宗室子女婚扶助數,別單書入之意,敢啓。傳曰,知道。
李志淵,以禮曹言啓曰,來正月初四日行宗廟春享大祭時,當用樂章矣。謹稽乙丑年謄錄,則太廟秋享大祭時,以奏樂於十四室十五室,事甚未安,收議後用樂矣。見今惠慶宮殯欑纔成,襄禮未過,與乙丑年卒哭後有異,恐不可援據已例,奏樂於十五室獻酌之時,而廟享至重,臣曹不敢擅便,收議於時原任大臣,亦令弘文館,博考稟處,何如?傳曰,允。
又以禮曹言啓曰,因大臣筵達,來丙子年別試,以庭試除初試設行事,允下矣。在前庭試·文科除初試設行時,有卽日放榜之例,亦有擇日放榜之例,今番則何以擧行乎?敢稟。傳曰,擇日放榜。
又以園所都監摠護使意啓曰,假丁字閣以下材木,取考各年謄錄,則或卜定於安眠島及關東,或取用於戶曹,或斫伐於私養山,其例不一矣。今則始役在卽,日期促迫,且況水路氷塞,遠外卜定,有非可論,至於私養山,則體大之木,難保其必有,而莫重營建,斫用生木,極涉未安,勢不得不全數取用於戶曹,以此意分付該曹,何如?傳曰,允。
又以成均館大司成意啓曰,每於歲末,圓點準點儒生,別單書入事,曾有定式矣。依定式,當年條準圖點儒生別單書入之意,敢啓。傳曰,允。
韓義運,以義禁府言啓曰,保放罪人尹明儉·任百禧,還囚議處以入,而兩囚病勢,一向未差,竝仍爲保放之意,敢啓。傳曰,知道。
禁府啓目粘連,向前金載孟·金銖·任百禧·魚在琬等亦,觀此囚供,流絶戶還之遍徵一境者,雖云憑營題從民願,初無臆斷勤排之事是白乎乃,旣違徑法,且關後弊兺除良,其於收贖之際,難保無擾民生怨之端,以此以彼,難免重勘竝只以此照律,何如?判付啓,依允。又啓目粘連,向前尹明儉亦,囚供分疏,固難準信是白乎乃,本道伯封啓後,定査官更加審覈,乃爲渠藉口掉脫之欛柄,誠有是也,在所平反,若或希望倖逭,幻實售僞,則宜用加倍之律,以此以彼,有難循例勘斷是白如乎?更査一款,關問本道後稟處,何如?判付啓,依允。
