上在昌德宮。停常參·經筵。
夜四更,流星出貫索星下,入天津星上,狀如拳,尾長三四尺許,色赤。五更,有霧氣。
藥房問安。答曰,知道。時未快愈矣。今後勿爲逐日問安。
吏曹啓曰,天安郡守·珍島縣監李東泌事,傳曰,迎送有弊,勿遞可也。見內下日記
上在昌德宮。停常參·經筵。
初昏,流星出天中,入坤方天際。狀如拳,尾長五六寸許,色赤。自昧爽至巳時,沈霧。
備邊司啓曰,中江開市,例在於二月十五日。依前商賈預爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?傳曰,允。
又啓曰,會寧開市,今已完畢。令該院,撰出回咨,下送義州府。傳給鳳凰城將處,以爲轉送北京之地,何如?傳曰,允。見備局謄錄
答右議政洪重普箚曰,省箚具悉卿懇。嗚呼。今日之國事,誠岌岌乎殆哉?天災時變,式月斯生,赤子顚連,饑饉凍死者,相續以聞,其於予心之驚慘,當復如何?食息靡寧,若恫在已。想卿念及于玆,必將不日而來矣,今歲已換,而一向退處,罔思極濟之道,惟以妄言爲嫌,是豈所望於卿者哉?毋庸固辭,安心從速入來,以副上下之望。見內下日記
上在昌德宮,停常參,經筵。
自卯時至巳時,日暈。三更,巽方,有氣如火光。五更,流星,出西方密雲中,入坤方天際。狀如拳,尾長六七尺許,色白。
傳曰,史官二員待命,騎馬六匹立之,宗廟,永寧殿春享大祭內摘奸。見內下日記
上在昌德宮。停常參·經筵。
五更,流星出北斗星下,入南方天際。狀如鉢,尾長八九尺許,色赤。
傳曰,明朝,大臣及賑恤廳堂上來言事,分付。
成均館啓曰,今正月初七日儒生上旬輪次,以政府有故,啓請退行矣。今月內,無故日退行之意,敢啓。傳曰,知道。見燼餘日記
答大司憲洪處亮疏曰,省疏具悉。卿其勿辭,從速察職。
答刑曹判書李浣疏曰,省疏具悉卿懇。卿其勿辭,調理察職。
答說書鄭維岳疏曰,省疏具悉。疏末所陳之言,意非偶然,予深嘉之。勿辭從速察職。
傳曰,福寧君祿俸,限三年仍給。
府啓云云,答曰,不允。處置事,依啓。執義沈攸,强引疾病,累日呈疏。持平金世行,疾病之來,雖曰難免,如能作氣引避,何待牌招?竝有規避之迹,揆以臺體,俱極無謂。今此請出,實其糢糊,竝遞差。噫。人之所見,一何至此?沈攸之〈?〉誠如處置之辭,而能得臺體,則何不用其言,汲汲刪去。其間擧措,情態難掩,誠爲可駭矣。
答禮曹判書趙復陽疏曰,省疏具悉。卿其勿辭察職。見內下日記
上在昌德宮。停常參·經筵。
藥房提調金佐明,副提調金徽啓曰,伏未審數日來聖體,若何?咽喉失音等症,尙未快復乎?臣等,不任區區憂慮,敢來問安。答曰,知道。別無顯效矣。
行都目政。已上燼餘日記
傳曰,禮曹判書趙復陽,明日大臣及賑恤廳堂上來會時,亦爲進參事,分付。
上在昌德宮。停常參·經筵。
行都目政。
禮曹啓曰,今此淑敬公主之喪,王大妃殿,嘗有擧哀之節,而五禮儀,無此節目。曾前淑靜公主之喪,不爲擧哀,今亦依此爲之乎?敢稟。傳曰,依爲之。
又啓曰,今此淑敬公主之喪,擧哀儀註,今方磨鍊,而儀註中,王世子亦有擧哀之節,而王世子方在沖年,似不必行禮,何以爲之?敢稟。傳曰,勿爲磨鍊。
又啓曰,今此淑敬之喪,自上當有擧哀之節,似當依禮文磨鍊儀註,而曾於戊申年淑靜公主之喪,自上擧哀於熙政堂,百官則助哀於差備門外矣。其時大臣以爲,自上擧哀於宣政殿,則百官當爲助哀於外庭,而自上擧哀於熙政堂,則便是自內擧哀,百官不必助哀於差備門外,而有違禮節。至於請推本曹,今則擧哀處所,以何處磨鍊儀註乎?敢稟。傳曰,今已移避矣。崇文堂爲之。
又啓曰,云云事命下矣,崇文堂,若是內間,則曾前自內擧哀之時,別無節目儀註磨鍊以入事,今亦依此爲之乎?敢稟。傳曰,此堂,非內堂,以此磨鍊爲之。
答判府事鄭太和箚曰,省箚具悉卿懇。卿其安心,勿辭領受。
上在昌德宮。停常參·經筵。
卯時,日有左珥。申時,日有左珥。
成均館啓曰,今正月上旬輪次,當爲設行,而左議政許積,方在服制中,右議政洪重普,亦出在郊外,初七日不得爲之。依前判下,以今月內無故日退行之意,敢啓。傳曰,知道。見節製謄錄
藥房問安。答曰,知道。哀傷慘痛之至,時無疾病,而慈殿氣候,哭泣哀疚之中,必有慘傷之患,以此憂煎之懷冞切矣。
答政院啓辭曰,暫時擧哀,有何所傷。
答藥房三啓曰,不必過慮矣。
禮曹啓曰,云云。答曰,無他處所,故雖於崇文堂爲之,此處,與熙政堂有異,在於文明兩殿之間,百官助哀於明政門外,未爲不可。前日之請推該曹,與此不同矣,甚怠慢,歸厚署當該官員,拿問處之。見內下日記
上在昌德宮。停常參·經筵。
藥房問安。答曰,知道。慈候,時無大段添傷之患,而至情所在,悲哀倍切,以此深以爲慮矣。
傳曰,禮曹判書趙復陽,輔養東宮,多有勤勞眷眷之誠矣。今乃卒逝,予甚驚慘,不可無顧恤之道,喪需,別爲磨鍊題給。見內下日記
上在昌德宮。停常參·經筵。
藥房問安。答曰,知道。慈殿氣候,時無大段添傷之候矣。
答藥房再啓辭曰,當觀勸進焉。
答右議政洪重普箚曰,省箚具悉卿懇。已悉予意於前後之批,更何多誥。卿其須體至意,安心勿辭領受,從速入來,以副予望。
院啓,前啓及試官姜栢年以下罷職事,及當該承旨先罷後推事。答曰,不允。
答玉堂箚曰,依啓。李光迪答批之。日夜未瀾矣。不爲引避而出去,翌朝亦爲稱病不來,過爾之後,費辭張皇,偃然來避,揆以情迹,極涉駭然,如此敎走臺官,用於何處,亦爲遞差。見內下日記
上在昌德宮。停常參·經筵。
仁獻王后忌辰齋戒。
王大妃殿,藥房問安。答曰,勿爲問安。
金徽啓曰,吏曹郞廳來言,臺諫有闕,政事何以爲之?敢稟。傳曰,過國忌後,爲之。
藥房副提調金徽啓曰,伏未審夜來聖體調攝,若何?慈殿氣候,亦復如何?臣區區憂慮,敢來問安。答曰,知道。慈候,與昨一樣。予之所患,時無加減,而咽喉失音等症,不如數日前矣。
以賓廳座目單子,傳曰,知道。
同副承旨崔逸疏曰,伏以頃者,前副提學李敏迪上疏,踏啓字以下,臣非不知言事遞職之爲未安,而不敢覆逆。又未察其有兼帶之任,而落漏於傳旨中,又不覺其以罷免爲結語,而直以遞差書入。此三事,可謂失職之大者,臺評之來,固其所也。右承旨臣鄭錀,雖曰該房,其時臣與鄭錀,同坐一房,而傳旨中判付之書,實出臣手,則做錯不職之罪,實在臣身,而今者鄭錀,自以該房,不敢仕進,臣則拘於院中古事,不敢徑出,而此與泛然同參者不同。臣何敢自以爲非該房,而忘廉冒恥,晏然於直盧乎?伏乞聖上,曲諒情勢,特遞臣職,以安微分,不勝幸甚。臣無任戰栗屛營之至,謹昩死以聞。答曰,省疏具悉。爾其勿辭,從速察職。已上燼餘日記
上在昌德宮。停常參·經筵。
藥房問安。答曰,知道。慈候與予之所患,無加減矣。
藥房再啓,大王大妃殿·大殿·中宮殿·世子宮復常膳事。答曰,知道。見內下日記
上在昌德宮。停常參·經筵。
下直,撫夷萬戶崔挺元。
備忘記,傳于沈梓曰,今下弓矢。撫夷萬戶崔挺元處,給送。
安縝啓曰,大司憲洪處亮,疏批未下,執義李秞,掌令李贄,呈辭,掌令一員未差,持平尹理·金粹五,在外,今日以監察茶時之意,敢啓。傳曰,知道。
藥房副提調金徽啓曰,夜雪釀寒,伏未審聖體,若何,咽喉失音等症,一樣無減乎?慈殿氣候,亦復如何?臣憂慮未弛,敢來問安。答曰,知道。慈候與予之所患,時無加減,今後勿爲逐日問安。
有政。吏批,判書金壽恒,呈辭受由,參判李時術,呈辭受由,參議金萬基進,承旨沈梓進。
兵批,判書金佐明,呈辭,參判張善瀓服制,參議宋時喆病,參知朴世堅進,左副承旨沈梓進。
吏批啓曰,判書金壽恒呈辭,參判李時術,受由未出仕,小臣獨政未安,何以爲之?敢稟。傳曰,只出緊任。
沈梓啓曰,今日爲政事命下矣,行都承旨金徽,雖進藥房,以式暇不爲行公,左承旨洪處大服制,右承旨鄭錀,以臺啓不爲仕進,同副承旨崔逸,亦不仕進。臣梓,以該房,當進兵批政廳,而廳中只有右承旨安縝,吏批政廳,無進去之員,何以爲之?敢啓。傳曰,兵·吏批兼進。
吏批,以李煦爲掌令,趙威明爲正言,閔鼎重爲禮曹判書,姜碩賓爲兵曹佐郞,梁倎爲德山郡守。
兵批,以李光進爲副護軍,兪夏益·姜碩賓爲副司直,宋光淵·閔誠重爲副司果。
沈梓啓曰,同副承旨崔逸,疏批旣下,而今日猶且引嫌,不爲仕進。非但事體未安,廳中位甚不齊,出納之際,事多苟簡,卽爲牌招察任,何如?傳曰,允。
又以都摠府言啓曰,入直軍士,中日習射,請出標信。傳曰,知道。
以慶尙監司私奴德生家出火,率女德玉等燒死事,狀啓,傳于安縝曰,燒死人等,令本道恤典擧行。已上燼餘日記
院啓。答曰,不允。姜柏年等及閔黯,竝從重推考。拿問下諭事,依啓。見內下日記
上在昌德宮。停常參·經筵。
二更至四更,月暈。五更,月暈兩珥,暈上有冠,色內赤外靑。
大臣·備局堂上引見時,左議政許積,所啓,伏見前執義崔攸之照律公事,則禁府以私門刑推之事,奪告身允下。此亦似有據,而攸之許多結卜,公然隱漏於田案,不爲應役之罪,係是豪强。豪强之律,乃是全家也。從前侍從之人,雖不可斷以此律,奪告身則似爲太輕矣。上曰,言于義禁府定配,可也。已上義禁府謄錄
傳曰,大臣·備局堂上引見。見備局謄錄。傳曰,今此淑敬公主之喪,府使元萬里不可不看檢諸事,而身在水原,勢難任意往來,水原府使元萬里,今姑改差。見內下日記
上在昌德宮。停常參·經筵。
夜自一更至五更,月暈。
有政。吏·兵批望單子,見失云。
藥房問安。答曰,知道。慈候一樣。予之所患,別無加減,而近日眼候,頗爲不平矣。
藥房再啓,答曰,勿爲入診。
院啓,臺諫遞差事。答曰,依啓。見內下日記
上在昌德宮。停常參·經筵。
答吏曹判書金壽恒疏曰,省疏具悉。卿其安心勿辭,從速察職。
答兵曹判書金佐明疏曰,省疏具悉卿懇。內局之任,今姑勉副,卿其安心勿辭,從速察職。
院啓,臺諫出仕事及遞差事。答曰,依啓。見內下日記
上在昌德宮。停常參·經筵。
備邊司郞廳,以左議政意啓曰,當此民事罔極。國計板蕩,賑政方設之時,主管之臣,不可一日暫曠。至於各道田稅,定奪一事,尤爲緊急,而禮曹判書閔鼎重,雖有身病,猶能看檢設賑之所,則可知其不至於委頓。兵曹判書金佐明,箚批已下,且其所患,亦可强起。吏曹判書金壽恒,旣兼本司有司之任,而三度加由,疏批又下之後,亦不宜一向固辭,竝卽牌招察任,何如?傳曰,允。見備局謄錄
藥房問安。答曰,知道。慈殿數日來,稍似安寧,予之所患,一樣矣。見內下日記
上在昌德宮。停常參·經筵。
巳時,日暈。
大臣·備局堂上引見時,上曰,當此無前大侵之歲。各道田稅輸運之際,民弊不貲。三南及原襄·黃海·京畿等六道田稅,竝捧留本道,以爲賑救之資,可也。見版籍司謄錄
吏曹啓曰,水原府使有闕,依近例,令備邊司,議薦,何如?傳曰,允。見備局謄錄
大臣·備局堂上引見時,左議政許積所啓,島主處問慰譯官金謹行,身病極重,其代,當以堂上譯官差出,而淸學堂上中,只有韓時統一人,方在喪中矣,在前洪喜男,有起復差送之時,今亦依此例,起復差送。似當矣。上曰,韓時統,起復差送,可也。見禮曹謄錄
上在昌德宮。停常參·經筵。
夜五更,月暈兩珥。
答藥房啓辭。答曰,一樣矣。
答大司憲李廷䕫避辭曰,卿言得體,年少浮薄之論,何用爲嫌,勿辭。
禮曹啓曰,六禮親迎吉日推擇事。傳曰,以四月擇日,可也。見內下日記
上在昌德宮。停常參·經筵。
五更,月暈。
崔逸,以兵曹言啓曰,今二十三日,禁軍等習陣,設行於慕華館。入直禁軍,依前例標信出用後,還入直之意,敢啓。傳曰,知道。已上燼餘日記
禮曹啓曰,王世子嘉禮納采等六禮吉日,預爲推擇事,旣已允下矣。親迎吉日,以何間推擇乎?敢稟。傳曰,以四月擇日,可也。
又啓曰,以本曹王世子嘉禮親迎吉日取稟草記。傳曰,以四月擇日可也事,命下矣,親迎吉日,令日官推擇,則四月初三日·十六日爲吉,而此兩日中,以何日爲定乎?臣曹預知行禮吉日然後,當有納采·納徵告嬪日字自可推移推擇以啓,敢此仰稟。傳曰,初三日爲之。見稽制司謄錄
禮曹啓曰,卒張貴人事。答曰,依啓,禮葬,亦令擧行。
玉堂箚子,臺諫遞差及出仕事。答曰,依啓。
答右參贊趙珩疏曰,省疏具悉。卿其勿辭,從速察職。
答吏曹參判李時術疏曰,省疏具悉。本職,當勉副焉。見內下日記
上在昌德宮。停常參·經筵。
夜一更,流星出太微垣中,入北方天際,狀如拳,尾長五六尺許,色白。五更,流星出尾星上,入巽方天際,狀如鉢,尾長三四尺許,色赤。巳時,日暈。
沈梓啓曰,大司憲李廷䕫,執義李翊相,呈辭,掌令李休徵未肅拜。一員未差,持平二員未差,今日以監察茶時之意,敢啓。傳曰,知道。
藥房副提調金徽啓曰,伏未審夜來,聖體調攝,若何?舊候及咽喉失音等症,一樣無向差之漸乎?臣憂慮未弛,敢來問安。答曰,知道。症候,已言于醫官矣。已上燼餘日記
大臣·備局堂上引見時,戶曹判書權大運所啓,忠勳府田畓免稅,實是朝家優待勳臣之意,而朝家折給之田畓及築堰貿得之處,竝爲免稅,故其數,多至一千五百二十餘結矣。已爲免稅者,則雖不可還爲減數,而若無定限。必漸至增益,此後則勿許加免稅,何如?上曰,此後則朝家折給之外,如築堰買得之處,勿許加免稅,可也。見版籍司謄錄兵曹判書金佐明所啓,孝行人,有給復,而徑先身死者,則無可施之處,何以爲之乎?左議政許積曰,如此之類,限三年給復,似當矣。上曰,依爲之。亦見版籍司謄錄
備邊司郞廳,以左議政意啓曰,判尹李浣所患之症,尙爾沈綿,除授兩朔出仕無期,詞訟重地,不可一向曠務。李浣今姑遞改,其代,今日政差出,何如?傳曰,允。
兵曹判書金佐明所啓,全羅監司吳始壽,以道內新除授守令,除挈眷下送之意,有所馳啓,而旣有辛丑年已行之規,則他道守令,亦宜一體施行矣。左議政許積曰,各邑守令中,除授已久者,則人馬必已上來,竝爲下送,秋後更調,亦甚有弊,如此之類,今姑置之。此後除授守令,則除挈眷事,知委各道,似當矣。上曰,依爲之。見備局謄錄
引見時,左議政許積所啓,成均館上旬輪次,今月內無故日設行事,曾已定奪,而卽今大提學有闕,弘文提學未差,藝文提學,亦在被論中,今月輪製,勢難爲之,而館閣堂上之任,似不可久曠矣。上曰,大提學及弘文提學,速爲差出,可也。見節製謄錄上曰,濟州今式年例貢馬,當爲上來,而不但役使飢民,搜捕有弊,一路各色驅馬軍之弊,不可不慮。姑令勿爲上送,可也。見太僕寺謄錄
上在昌德宮。停常參·經筵。
下直,韓山郡守崔德徽,文義縣令李尙淵,松禾縣監朴乃昌,義興縣監李鎭,殷栗縣監姜缺彦陽縣監金渭,三陟僉使金炕,所斤僉使鄭倈,吾乂浦萬戶李聖後,丑山萬戶尙仁詹,助羅萬戶李。已上燼餘日記
藥房啓曰,云云。答曰,知道。症候,已言于醫官矣。
答玉堂箚曰,依啓。趙威明,別無可遞之事,出仕。見內下日記
上在昌德宮。停常參·經筵。
夜一更,流星出室星下。入坤方天際,狀如鉢,尾長三四尺許,色赤。五更,月入南斗星魁中。
有政。吏·兵批望單子,見失云。
答藥房問安啓辭曰,知道。症候,已言于醫官矣。見內下日記
上在昌德宮。停常參·經筵。
自昩爽至辰時,有霧氣。五更,月暈。
傳曰,欲爲移御于慶德宮,令該曹擇日以啓。
禮曹啓曰,移御時告廟事。傳曰,依前日已行之禮,爲之。
答吏曹判書金壽恒疏曰,省疏具悉。不必爲辭,卿其安心勿辭,從速察職。見內下日記
上在昌德宮。停常參·經筵。
藥房提調趙珩,副提調金徽啓曰,近日朝晝異候,伏未審聖候,若何?眼候及咽喉失音等症,比前益覺差減乎?臣等區區憂慮,敢來問安。答曰,知道。症候,當言于醫官矣。
辰時,日暈左珥,暈上有冠,冠上有背,色皆內赤外靑。巳時,日暈。申時,雨雹,狀如小豆。一二三更,翼坤方,有氣如火光。
沈梓,以都摠府言啓曰,今日入直軍兵,中日習射,請出標信。傳曰,知道。已上燼餘日記
禮曹啓曰,云云,傳曰,從各殿吉日,初二日·初四日爲之,可也。見內下日記
上在昌德宮。停常參·經筵。
夜五更,流星,自攝提星上。入文昌星上,狀如拳,尾長三四尺許,色赤。
禮曹啓曰,云云。傳曰,依爲之,而世子則勿爲祗迎,只以隨駕磨鍊。
傳曰,今此移御時,出宮道路,當由弘化門,以此分付該曹及漢城府,着卽擧行。
院啓,正言趙威鳳遞差事。答曰,依啓。見內下日記
上在昌德宮。停常參·經筵。
有政。吏批,判書金壽恒兼帶未肅拜,參判缺,參議金萬基進,都承旨金徽進。已上燼餘日記
義禁府啓曰,今此移御擧動時,大駕考喧·挾輦·駕導·駕後·左右各一員,大王大妃殿·世子宮考喧左右各一員,合計當入十四員,而實官十員外,四員不足。假都事四員,依前令該曹差出,何如?傳曰,允。已上禁府謄錄
答藥房問安啓辭曰,知道。症候,當言于醫官矣,今後,勿爲間日問安。
兵曹啓曰,淑安公主新造家到防軍事。傳曰,然則此塡書軍,自本曹,推移充送於後日,可也。見內下日記
上在昌德宮。停常參·經筵。
夜一更,流星出北斗星下,入艮方天際,狀如拳,尾長四五尺許,色赤。五更,南方有霧氣。
禮曹啓曰,來二月初五日丁亥,先農祭,與文廟釋奠大祭相値,而在前樂生所着冠服等物,通社稷·文廟·山川,只以一件行用。今此兩祭,同日設行時,一處冠服未備,依榻前定奪,令該曹,急速磨鍊措備,何如?傳曰,允。見禮曹謄錄
答吏曹參判洪處亮疏曰,省疏具悉。卿其勿辭,調理上來察職。
答林川郡守尹抃疏曰,省疏具悉。嘉爾憂國之誠,所陳之事,當令廟堂議處見內下日記郞廳李鎭儀校正。日記廳郞廳李壽鳳書。
上在昌德宮。停常參·經筵。
院啓,國家取人之法,莫重於科擧,程式之間,苟欠明的,則必斥而不取者,所以防其奸也。考試之際,或涉嫌私,則必拔而不饒者,所以嚴其體也。試官李元禎,於其子聃命之文,旣曰先知,乍避還入,敢以自己之作,證其疑難之處,俾免違格,終至參榜,迹其事則嫌私著矣,論其科則濫雜甚矣。多士怨罵,物情駭憤,致令堂堂聖朝,有試所不公之譏,豈不痛心哉?今若諉諸妄作,有所容貸,則場屋事體,漸至廢壞,將無以示公嚴之意,而杜奸濫之弊。兩司之啓,苦口力爭而不已者,誠以此也。天聽邈然,尙靳一兪,臣竊未曉聖意之所在也。請勿留難,試官李元禎,亟命罷職不敍,新及第李聃命,拔去榜中。近以試事之不嚴,公議重發。前掌令趙世煥,身居言地,疏陳所懷,自其職耳。至若末端一款,得於風聞,而侵斥大臣,語不知裁。自不覺其歸於妄率,原其本情,則實出於憤慨之忱,而自附於無隱之義,則寧有他腸哉?天怒震疊,轉加一節,旣下嚴峻之敎,施以削黜之罰,繼因儒臣之箚,復有拿推之命,至於不至陰譎。假飭箝制等罪案,有非臣子不忍聞者。不料聖明之世,有此過中之擧也。言事之下,終被重究,激惱之餘,未免遷怒,則世煥一身,固不足恤,而言路杜塞,自今而始矣,其爲損國體而累聖德,當復如何哉?臣於是,尤不勝慨然之至。請加三思,還收前掌令趙世煥削黜拿問之命。近來國綱解弛,人心巧詐,試場公嚴之地,多有濫雜之事,誠極痛駭。朴千榮試券中,顯有朱墨竄改之跡,聖鑑之下,亦已洞燭,而差備官及擧子,竝許拿問,則獨於拔榜之請,有何詳覈之事,而尙復持難,不賜允兪,臣竊惑焉。科場凡事,苟欠嚴正,則雖涉微細,不可撓貸。況其情狀旣露,耳目難掩,而猶且容置,不卽處分,則日後奸細之徒,將無所不至,而國家遴選之規,亦不得其正矣。輿情大駭,公議益激,決不可仍置榜列。請新及第朴千榮拔去榜中。朴千榮試券中,旣有朱墨竄改之迹,而試官不能詳察於考校之際,致令莫重之科,有此可愕之事,不可推考而止。請試官姜栢年以下,竝命罷職。殿試之事,承旨專管,而試券中塗改之處,初不能一一安寶,致令差備官輩,得售奸細之術,已失科場嚴密之本意,而至於入格試草朱墨竄改之奸,亦不能詳細校察,有此濫雜之事,不職之責,在所難免。尙寶之官,旣已拿推,則尸事之人,不可推考而止。請當該承旨罷職。天安·珍島兩郡陞號之後,其時縣監,俱有仍授之敎。當此飢歲,迎送有弊,則聖上處分,固知出於軫恤民隱,而但治無異績,遽加超陞,決非重惜官方之道,必有日後濫雜之弊。天安郡守曺敬彬·珍島郡守李東泌,竝命改正。答曰,不允。已上諫院朝報
吏曹啓曰,廣州府尹有闕,依近例,令備邊司議薦,何如?傳曰,允。
備邊司啓曰,平安道大小米船運時應行事目磨鍊。別單書入之意,敢啓。傳曰,知道。見備局謄錄
禮曹啓曰,在前擧動,王世子出宮時,百官例爲祇迎,而五禮儀及曾前移御節目中,俱不磨鍊,故今亦依前磨鍊啓下矣。今聞大臣之意,百官祇迎一款,節目中不可不添入云。依此付標以入之意,敢啓。傳曰,辛卯·癸巳兩年節目。覔入。見稽制司謄錄
吏批,以洪藼爲工曹佐郞。見望單子
上在慶德宮。停常參·經筵。
下直。黃山察訪南有星。
慈殿·大殿·東宮,政院·玉堂·二品以上·六曹·大司諫問安。答曰,知道。
藥房啓曰,夜來聖體,若何?眼患及咽喉失音等症,不瑕有添損之患乎?慈殿氣候,亦復安寧乎?臣無任憂慮,敢來問安。答曰,知道。
政院啓曰,東班三品以上,西班二品以上,歲首守令邊將可合人薦上者,例也。淸風府使李守逸,單子中疊書,殊涉不審,推考,何如?傳曰,允。
司諫院啓曰,正言鄭維岳,未四品,當爲署經,而獻納朴贄未肅拜,正言李三錫呈辭,只有臣善瀓·臣端錫,雖不備員,開坐署經之意,敢啓。傳曰,知道。
府啓,以李元禎事,兩司論列,今已經年,而尙未蒙允,臣竊惑焉。元禎,旣知其子之文,證以已策,而聃命,乃引其父之言,得免違格,私意所撓,不知試事之嚴,國家設科之法,因此壞了,則元禎,烏得免其罪哉?科場之事,至嚴至重,曾前過科之後,國言憤激,公議之重發,至於此極,而何嘗有不罪試官,不拔擧子者也?輿情拂鬱,愈往愈激,請試官李元禎,亟命罷職不敍,新及第李聃命,拔去榜中。今此趙世煥事,原其本情,則身居言地,有懷無隱耳。雖其傳聞之未能諦審,豈出於搆虛造說,攻斥大臣之意哉?天怒震疊,旣施削黜之罰,又有拿問之命,至以陰譎等語,爲其罪案,不亦過乎?況假借彼之言敎,又豈臣子所忍聞者乎?終因玉堂之箚,世煥之罪,更加層節,此豈聖明平恕之道,而果合於不遷怒之義耶?言責論思之臣,相繼被譴,氣象愁慘,群情駭惑,拿囚言官,卽前世所未有之擧,而究問其情,豈不重損國體乎?請還收前掌令趙世煥削黜之命。玉堂之官,見言責之臣,以疏獲罪,竝在論思之列,上箚匡救,乃其職耳。殿下旣不省納,反下嚴旨,罷譴之外,又有禁推之命,群情駭惑,莫不歎慨。此事權輿於試場,疏箚中論說,不過採公議明是非而已。誠未上格,情不相孚,至以蔑君箝制爲敎,此豈聖明平恕聽言之道乎?若使三司之臣,不敢進一言救一事,則殿下雖有過中之擧,雖復竭忠規而進讜言乎?察推之命,旣因大臣之箚,雖有量處之敎,而罷職之律,亦涉過重。請還收副校理尹敬敎·申命圭罷職之命。政院居出納之地,凡有命令,不但以承順奉行,爲其職責,古人已有封還誥勅,覆逆成命者,良以此也。頃日前副提學李敏迪,因其乞罷之疏,有所陳達之言,而殿下旣不優容,又從而踏啓字以下,其有欠於恢言路禮儒臣之道大矣,政院終無一言覆逆,而且不察疏本之乞罷兼帶之落漏,更以遞差本職,曚然捧傳旨,做錯不職之失甚矣。請當該承旨推考。
院啓,請試官李元禎,亟命罷職不敍。新及第李聃命,拔去榜中。請加三思,還收前掌令趙世煥削黜拿問之命。請新及第朴千榮拔去榜中。請當該承旨罷職。措辭竝見上答府院曰,不允。已上竝見燼餘日記,諫院朝報
備邊司啓曰,卽接司僕寺文報,則全羅道四牧場,慶尙道兩牧場所在租·太竝二千石,將爲入送濟州,而穀物所載船隻,無以辦出,而慶尙道牧場所送,則令本道左右水使調送近處兵船,交付於全羅道水使處。全羅左右水使,則調發各其所屬兵船,趁卽入送,而必須別定領船別將,然後可無虛疎之弊。以此意分付擧行,何如?傳曰,允。見備局謄錄
上在慶德宮。停常參·經筵。
藥房副提調金徽啓曰,昨日移御之後,雨後陰寒,伏未審夜來,聖體調攝,若何?眼候及咽喉失音等症,不瑕有添傷之患乎?慈殿氣候,亦復安寧乎?臣無任憂慮,敢來問安。答曰,知道。慈候無事,予之所患,亦無加減矣。
又啓曰,內酒房香醞造釀,用水浩多,酒房有一井,味惡不堪用,故例取於耀金門外井水以用矣。移御之後,耀金門閉鎖,汲路隔遠,殊甚悶慮。今後耀金門,依前移御時。令該曹分付守宮衛將,使之閉開,俾無汲井艱窘之患,何如?傳曰,允。已上燼餘日記
院啓。前啓。答曰,不允。見內下日記
上在慶德宮。停常參·經筵。
金徽啓曰,小臣承命,大王大妃殿侍衛事進去,下直。傳曰,知道。
大王大妃殿·中宮殿移御後,政院·玉堂問安。答曰,知道。藥房問安。答曰,知道。大殿,政院·玉堂·二品以上問安。答曰,知道。
沈梓,以都摠府言啓曰,今日入直軍士,中日〈習射〉爲之之意,朝已入啓矣。卽者兵曹送言曰,判書,仕進備局,參判,社稷大祭祭官齋宿,參議同爲差祭,齋宿入直,參知昌德宮入直,無來參之人云。中日〈習射〉,不得爲之之意,敢啓。傳曰,知道。已上燼餘日記
沈梓,以備邊司言啓曰,戶曹遣儲竭乏,無以支用,而六道田稅,竝皆捧留本道,故關西米五萬石,移運劃給之外,且給江都米三萬石,以爲經費之用事,曾已榻前定奪矣。令戶曹,整齊船隻,發遣郞官,與本府郞廳,眼同改量,而自本府,別定監色,使之領納宜當。以此分付戶曹及江華府,何如?傳曰,允。
又以禮曹言啓曰,島主入往江戶已迫,問慰譯官韓時說,起復下送事啓下矣。卽接司譯院牒報,則近日諫院之員不齊,不得署經,故尙不得發送,而島主江戶之行迫頭,則問慰譯官之下去,一日爲急。署經一款,令政院,斯速變通,令兵曹,付軍職發送,何如?傳曰,允。
崔寬,以賑恤廳言啓曰,龍山設賑所郞廳,工曹正郞李德周,佐郞洪瑩,差下察任,而設粥日,凡事多未辦。依漢城府·訓鍊院賑所例,郞廳一員,當爲加出。工曹佐郞趙持恒,郞廳啓下察任,何如?傳曰,允。
行大司諫張善瀓,司諫李端錫,正言鄭維岳啓曰,請試官李元禎罷職不敍。新及第李聃命,拔去榜中。請還收前掌令趙世煥削黜拿問之命。請新及第朴千榮,拔去榜中。請當該承旨罷職。措辭竝見上答曰,不允。
大司憲李廷䕫,掌令金鋿,持平尹堦啓曰,請試官李元禎罷職不敍。新及第李聃命,拔去榜中。請還收前掌令趙世煥削黜拿問之命。請還收副校理尹敬敎,副修撰申命圭罷職之命。措辭竝見上梁山郡守安後昌,曾爲保寧縣監時,金海·靈巖兩邑稅船,來到本邑浦口,水淺欹側,不但楫物諸具,無一破傷,所載人物,元無沈沒之事,而乃以洋中致敗樣,暪報道臣,道臣査得奸,狀啓聞請罪。就拿之後,巧爲文飾,只被徒配之律,而當其稅船之初泊也,恐喝船人,使之逃散,符同奸吏,乃以小艇,潛輸千餘石國穀,終無置處,使保寧之民,年年責徵,尙未準數,至今一邑民人,莫不欲食其肉。當初朝家之失刑,誠極痛惋,不可以事在旣往而置之。請新除授梁山郡守安後昌,亦令道臣,嚴明査覈,得其實狀,依律處斷。重門禦暴之備,廢棄已久,爲其主將者,雖不能有所修築,亦豈敢先自毁壞也哉?平安兵使成釴,曾爲黃海兵使時,正方城內樹木,稱以密近城堞,恣意斫伐。可以爲材木者,則斫賣牟利,不合於材木者,則皆爲柴炭。積年長養之木,一朝殆盡,識者寒心,所聞騰播。山城別將,則已爲拿問而定罪,成釴獨免缺非獨此也。爲平兵之後,自廟堂分付本營,使之多備甎甓,留待分付之需,意有在焉,而成釴憑此分付,廣聚材力,私自燔瓦,勒賣於境內富戶,多捧銀貨,盡歸私用。至於甎甓,則俱以若干之數,草草塞責,西路往來之人,非特十目所覩,安可掩也?其爲奸濫縱恣之狀,莫此爲甚。請平安兵使成釴拿問定罪。前冬謝恩使入往時,到安州,上使求請行中帳幕於兵使,而必欲以藍色方絲紬爲之。兵使初實難之,終不能牢拒,依其所請,勒定徵責,已極可駭,而錦紬帳幕,亦尙方之所無,王室至親輿馬帳御,當有分限,安敢僣越至此乎?與者受者,俱難免其罪。請上使福善君柟,及平安兵使成釴,竝命罷職。答曰,不允。竝見燼餘日記諫院朝報
答備局啓辭曰,依啓。若或遲滯,則當該水使,難免罪責之意,分付。見內下日記
上在慶德宮。停常參·經筵。
自辰時至午時,日暈。未時,日暈兩珥。申時,日暈。酉時,日暈兩珥。夜一更,月暈。四更,雷動電光。
藥房副提調金徽啓曰,再昨移御之後,昨日又有出御幄次之擧,玉體連日勞動,伏未審夜來,聖候調攝,若何?臣憂慮未已,敢來問安。答曰,右眼,頗甚不平矣。
再啓曰,伏承眼候頗甚不平之敎,臣不勝憂慮,卽許入診,或鍼或藥爲宜,敢此仰稟。答曰,症候,已言于醫官矣。入診,勿爲可也。
大王大妃殿·王大妃殿·大殿·中殿,二品以上單子問安。答曰,知道。
崔寬啓曰,領中樞府事李景奭,右議政洪重普箚子到院,而大祭齋戒,以留院之意,敢啓。傳曰,入之。竝見燼餘日記諫院朝報
上在慶德宮。停常參·經筵。
下直。鹿島萬戶李世信。
沈梓啓曰,吏曹郞廳來言,守令有闕,政事何以爲之?敢稟。傳曰,明日爲之。
藥房副提調臣金徽啓曰,伏未審夜來,聖候調攝,若何?右眼不平之候,一樣無減乎?臣不勝憂慮,敢來問安。答曰,眼候,當言于醫官矣。
獻官會原君□·鄭知和·南龍翼啓曰,臣等將命,行春享于社稷,而昨夕,猝有雨徵,故油遮日排設事,卽爲分付于本署矣。三更後,雨勢頗甚,將事之際,始見壇上,四位,各以四張,付油芚上遮,僅蔽神位而已,臣等不勝驚愕。罷祭後,卽爲推問,則本署守僕等以爲,壇上例有祭時所用油遮日,故昨日聽分付後,卽令典設司排設,則諸司下人,不爲擧行,而典設司下人則以爲,日勢似不至大雨,故只設小遮日,而該司下人所爲,誠極痛惡,而守僕之不卽告知於臣等,亦甚可駭。請當該典設司官員及社稷壇司,竝推考,下人等,囚禁治罪,而莫重享祀,致有排設未盡之事。臣等俱以獻官,難免其責,惶恐待罪。答曰,依啓。卿等,安心勿待罪。典設司當該官員,則先罷後推。
行大司諫張善瀓,司諫李端錫,正言鄭維岳啓曰,請試官李元禎,亟命罷職不敍。新及第李聃命拔去榜中。請還收前掌令趙世煥削黜拿問之命。請新及第朴千榮拔去榜中。請當該承旨罷職。措辭竝見上答曰,不允。朴千榮事,依啓。
大司憲李廷䕫,持平□□□啓曰,請試官李元禎罷職不敍。新及第李聃命拔去榜中。請還收前掌令趙世煥削黜拿問之命。請還收副校理尹敬敎,副修撰申命圭罷職之命。請新除授梁山郡守安後昌拿問,亦令道臣,嚴明査覈,得其實狀,依律處斷。請平安兵使成釴,拿問定罪。請上使福善君柟及平安兵使成釴,竝命罷職。措辭竝見上臣等,今日開坐於本府,全羅道羅州士人林相儒等五名呈狀曰,本州飛禽島累代傳來田庄,被奪於宮家。蓋宮家,買得於海嵩尉家,而自內司打量之際,民田未免混入,而當初林家,與海嵩尉家,相議分界之際,文記書札,明白無疑,而宮家幹事之人,若有衒能貪多之事,則遐遠民人之歸怨國家,莫此爲甚。請令本道,十分明査,從公決折,俾無窮民呼冤之患。今日開坐時,鴻山居私奴哲崖爲名者,呈狀于本府,而見其辭由,則渠之父上典辛俊,以其父他婢作妻之故,非法記上之後,奪其田畓。來在定山衙中,來發官人,移囚其母及同生,而其母則死於獄中,其同生兩人,方爲獄囚,而定山縣監,以私事,捉囚他官之人,已涉不法。況使無罪之人,致斃獄中,尤極駭愕。似當論罪官吏,而所謂辛俊者,前冬亦有呈狀本府之事,以爲哲崖,誣訴鴻山,拘留其身,欲爲報使重治,故脫身回來,行到定山。呈訴立旨,以爲後考雪憤之地云云矣。辛俊,旣是哲崖之父上典,而如有歐打之事,則事關風敎,其罪亦重。請令本道,別定剛明官,明査實狀,以爲啓聞處置之地。答曰,不允。末端兩件事,依啓。
沈梓啓曰,梁山郡守安後昌,後推事命下矣。臺諫,方以拿問論啓,罷推傳旨,不得捧入之意,敢啓。傳曰,知道。
答行判中樞府事鄭留院箚曰,省箚具悉卿懇。卿之疾病,尙爾彌留,予深慮念。但春氣漸和,疾病宜蘇,卿胡爲辭?卿其安心勿辭,亦勿待罪。仍傳曰,遣御醫看病。互見燼餘日記,諫院朝報
罷推現告,典設別檢洪應元。
謝恩。司饔主簿李宜岳。
左副承旨鄭鑰上疏。乞賜鐫免,以安微分事。入啓。
京畿監司書目,自正月後,道內染病一千八百九十三名內,方痛一千四百六十名,已差參百參十名,死亡壹百三名,凍死四名,極爲驚慘事。
上在昌德宮。停常參·經筵。
初昏,雷動電光。夜一更,雷動。五更,雷微動電光。
下直。金浦縣令徐正履,黃州判官李璾。
藥房副提調金徽啓曰,日氣陰冷,伏未審夜來,聖候調攝,若何?右眼不平之候,比昨亦如何?憂慮未已,敢來問安。答曰,知道。症候,已言于醫官,今後,勿爲逐日問安。
有政。吏批啓曰,判書金壽恒,病不進,參判洪處亮在外,小臣獨政未安。何以爲之?敢稟。傳曰,只出緊任。
以梁禹及爲寧邊府使,以張善淹爲鎭川縣監,李晩榮爲禮曹參判,李東稷爲廣州府尹,睦來善爲楊州牧使。
兵批,兼判書金佐明進,參判南龍翼病,參議宋時喆進,參知朴世堅,右副承旨沈梓進。以柳斐然爲副摠管,以崔逸·李翊爲五衛將,元振洙爲兼內乘,梁以立·白振然爲昌德宮假衛將,具鐄·宋儀瑛爲昌慶宮假衛將,李時挺爲曹司衛將,李泰英爲副護軍。
沈梓,以禮曹言啓曰,因臺諫所啓,新及第朴千榮拔去榜中事,旣已允下矣。原榜目中,付標以入,而所授紅牌,令吏曹稟旨處置,何如?傳曰,允。
又以侍講院言啓曰,本院下番司書兪夏益,方爲入直矣。聞其推緘勘入,不敢在直,已爲出去,兼說書李秀彦,當爲替直,而亦以推緘勘入之人,不敢入來。兼司書金萬重,以本職入直,說書吳挺昌,呈辭到院,他無替直之人。說書吳挺昌,牌招入直,何如?傳曰,允。
大司憲李廷夔,持平尹堦啓曰,請試官李元禎亟命罷職不敍。新及第李聃命,拔去榜中。請還收前掌令趙世煥削黜拿問之命。請還收副校理尹敬敎,副修撰申命圭等罷職之命。請前郡守安後昌拿問,亦令道臣,嚴明査覈,得其實狀,依律處斷。請平安兵使成釴拿問定罪。請上使福善君柟及平安兵使成釴,竝命罷職。措語竝見上今日茶時,米廛市人等來訴,以爲訓鍊都監出賣千餘石穀物。御營廳所賣,亦過累百石,而或給本衙門所屬,或給牟利之人,私相爲市,獨點其利,本廛市人,莫敢禁抑。自本府推治之,故本府方爲捉致,而當此中外飢饉孔慘之日。若有和賣之事,則或以戶口賑恤廳之例。或給市人,以裕米價,事理當然,而獨令若干牟利輩,以爲壟斷之地,委屬可慮。不獨都監·御營爲然,有穀物衙門,如守禦·摠戎及司僕寺,亦有出賣之事,故奸細之輩,憑依前例,巧飾呈狀,圖出京外留置穀物,多至累百石者有之。或至於近千斛者亦有之,人皆傳說,莫不痛駭。雖在平常之日,廉價許買,獨使專利,已極不可。況此何等時也,乃敢任爲如此之事乎?噫。各衙門屯穀,亦豈非出於民間,而不使齊民,得蒙均平之惠,反爲奸濫者蟊賊之資,豈不痛哉?請令冬衙門嚴査,各受穀物者,從重科罪,此後如有出賣之事,一依該廳發賣之例,一以施都民一分之惠,一以杜奸細專利之弊。答曰,不允。末端事,令各衙門稟處。
答憲府箚子曰,省箚具悉。嗚呼。上年凶荒,實是前古之所無,驚心慘目之報,無日無之,哀我赤子,其將奈何?興言及此,不覺氣塞而心斷也。觀此箚辭,憂國之意,誠甚切實,予深感歎,當與廟堂,議以處之。
答領府事李景奭箚曰,省箚具悉卿懇。趙世煥之作事無狀,實非暗昧之事。猶可謂之慷慨等語,若不覈實而處之,必將終爲此輩藉口之資,其可率爾處決哉?禁推事,心深痛惡其縱恣之習也。緩刑事,當與大臣,議以處之。仍傳曰,遣史官傳諭,元箚未下。
答右議改洪重普箚曰,省箚具悉卿懇。卿之出去江郊,今已閱歲,尙無入來之期,卿何不諒予意至此哉?近日雖有過重之論,於卿實無所嫌,卿何爲辭?須體至意,安心勿辭,從速入來,以副至望。仍傳曰,遣史官傳諭。
答大司成姜栢年疏曰,卿其勿辭,從速察職。
京畿監司書目,果川呈,禮曹判書李慶億辭職上疏上送事。啓。答曰,省疏具悉。卿其勿辭,從速上來。互見燼餘日記,諫院朝報
上在慶德宮。停常參·經筵。
午時未時,日暈。
政院啓曰,憲府啓本頭辭,以大司憲臣某等謹啓,爲請罪事,例也。今此五部官員照勘頭辭,不書司憲府大司憲李廷䕫等謹上字,而昨日七十餘張考閱捧入時,未能致察。卽者判付已書之後,始乃覺悟。臣難免不察之失,惶恐待罪。此公事頭辭,使之改付標以入,何如?傳曰,知道。勿待罪。
吏曹啓曰,命下矣,朴千榮所授紅牌取來,本曹郞廳,詣政院燒火,紅榜中,朴千榮姓名,自本曹爻周之意,敢啓。傳曰,知道。
大司憲李廷䕫,持平尹堦啓曰,再昨開坐時一邊酬應狀訴,一邊照勘推緘,而屢朔廢坐之餘,公事積滯,七十餘張勘律成貼,日已昏黑,闕門垂閉。急於傳啓,果不能一一詳察,而至於頭辭之落漏,實是意外。卽見政院啓辭,臣等不察之失,在所難免,不可仍冒。請命遞斥臣職。答曰,勿辭。
持平金世行啓曰,請試官李元禎亟命罷職不敍。新及第李聃命拔去榜中。請還收前掌令趙世煥削黜拿問之命。請還收副校理尹敬敎,副修撰申命圭罷職之命。請前郡守安後昌拿問,亦令道臣,嚴明査覈,得其實狀,依律處斷。請平安兵使成釴,拿問定罪。請上使福善君柟及平安兵使成釴,竝命罷職。答曰,不允。已上互見燼餘日記諫院朝報
義禁府啓曰,以慶尙監司啓本,因刑曹粘目,前巨濟縣令申倎,移本府處置事,允下矣。申倎方待命於本府,卽爲拿囚之意,敢啓。傳曰,知道。見禁府謄錄
上在慶德宮。停常參·經筵。
夜一更二更,月暈回木星,暈上有冠,色〈內〉赤外蒼白。白雲一通如氣,起自冠上,直指巽方,長數十餘丈,廣尺許,良久乃滅。四更,月暈回木星。
下直。德山縣監金命碩。
藥房副提調臣金徽啓曰,春寒不解,連日陰冷,伏未審此時,聖體調攝,若何?眼候,比數日前,漸有差減之效乎?臣區區憂慮,敢來問安。答曰,知道。別無顯效矣。
答同副承旨崔寬疏曰,遞差。
吏曹啓曰,承旨有闕,政事何以爲之?敢稟。傳曰,明日爲之。
傳曰,備局堂上,引見。引見時,左議政許積曰,新除授廣州府尹李東稷,除朝辭赴任事,京畿監司旣已馳啓矣。當此設賑之日,一時爲急,若待吏曹回啓,則必有遲滯之患,除朝辭赴任事,卽爲分付。密符諭書,則自政院下送,何如?上曰,依爲之。左議政許積曰,臺諫遞差,每每陳達,事體未安,而掌令李休徵,重患風病,不通言語,當有變通之道矣。上曰,掌令李休徵,遞差可也。互見燼餘日記,諫院朝報
兵曹判書金佐明所啓,新除授上土僉使丁爰相,曾任茂山僉使時所犯,比之朴弼聖有加,而雖不可追罪,如此之人,不可更送邊地,罷黜,何如?傳曰,允。又所啓,賑恤廳飢民,計數饋粥,而次知書吏,添數冒錄,奸狀顯發。移送刑曹,囚禁嚴治,何如?上曰,依爲之。
判尹閔鼎重所啓,臣以司饔提調,監膳之時,司圃署下人,多有訴冤之事,合有變通之擧,而本署提調,無行公之人,不能檢察,以致凡事漸至於凋弊。今以在京無故人差出,料理本署之事,何如?左議政許積曰,提調洪處亮,今方在外,姑爲改差,以頻數入侍之人差出,變通本署之事,似當矣。上曰,洪處亮,司圃提調改差,可也。戶曹判書權大運所啓,長興庫紙地各品,皆有斤兩定式,而上司進批之際,刁蹬點退,紙品漸高,本庫下人,已不能支堪矣。今因年凶,貢物價則盡爲裁減,各司之責捧好紙則如前,本庫之事,極可慮矣。今後則一從定式斤兩進排,而如有點退之弊,則雖上司下人,隨現重治事,捧承傳施行,何如?上曰,依爲之。見諫院朝報初十日中
備邊司啓曰,江華留守金壽興啓請,鳥銃二百柄覔給事,榻前定奪矣。軍器寺一百柄·訓鍊都監五十柄·御營廳五十柄,入送之意,敢啓。傳曰,知道。見備局謄錄
上在慶德宮。停常參·經筵。
下直。楊州牧使睦來善,寧邊府使梁禹及。
卯時,日暈。辰時,日暈右珥。巳時,日暈。夜一更,月暈回木星。
以右議政洪重普箚子,傳曰,遣承旨敦諭。
有政。吏批,以成後卨·朴世堅爲承旨,李柙·閔宗道爲修撰,尹理爲掌令,李翊相爲執義。
兵批,李延年·崔寬爲副護軍。
左副承旨沈梓書啓,臣承命,往諭于議政府右議政洪重普則以爲,臣之形迹,萬分難便,敢陳私悃,冀蒙矜許。千萬意外,近侍又臨,傳諭聖旨,辭意懇惻。臣是何人,膺此異數。奉讀未竟,涕淚被面。在臣分義,宜卽趨承,而區區廉隅,亦不可顧。進退兩難,無地措躬,精爽飛越,不知所達云矣。敢啓。傳曰,知道。
掌令金鋿啓曰,臣之身病請急,爲日已多,而阻於喉司,未得登徹。今因同僚處置,不得已扶曳詣闕矣。伏聞昨日筵中,以玉堂兩臣還收罷推事,有未安之敎。入侍同僚,旣已引避,筵中說話,雖未得詳聞,臣亦論啓同參之人也,不可晏然處置同僚。請命遞斥臣職。答曰,勿辭。
政院啓曰,近日廳中,位甚不齊,事多苟簡,新除授右副承旨成後卨,同副承旨朴世堅,卽爲牌招,使之察任,何如?傳曰,允。互見燼餘日記諫院朝報
上在慶德宮。停常參·經筵。
卯辰午時,日暈。
下直。雲籠萬戶金英男。
藥房啓曰,春序將半,日氣尙未姸暖,伏未審此時,聖體調攝,若何?眼候諸症,一樣無快復之效乎?臣區區憂慮,敢來問安。答曰,知道。症候,已言于醫官矣。
再啓曰,臣等伏聞入侍醫官等所傳之言,自近日,水刺頗爲厭進。此與一時偶發之症有異,不可不速用相當之劑,以收其效。卽與諸醫,議藥以呈,何如?臣等不勝憂慮,敢此仰稟。答曰,不可率爾議藥。過一兩日後爲之。
大司諫張善瀓上疏。大槪,無望陳力,請許恩遞,以幸公私事。及右議政洪重普箚子。大槪,更陳懇迫之懇。本職兼帶,竝許遞免事。入啓。
院啓,請試官李元禎罷職不敍。新及第李聃命拔去榜中。請還收前掌令趙世煥削黜之命。請當該承旨罷職。措語竝見上落漏文字,未免不察,已呈前啓,不必深嫌。請大司憲李廷䕫,持平尹堦遞差,掌令金鋿,出仕。答曰,不允。雖曰臺諫,無罪則已,有罪而不罪,予實未曉其意也。處置事,依啓。已上諫院朝報
傳曰,今下弓矢,雲寵萬戶金英男處,給送。見內下日記
上在慶德宮。停常參·經筵。
右副承旨成後卨啓曰,吏曹郞廳來言,臺諫有闕,政事何以爲之?敢稟。
掌令金鋿啓曰,請試官李元禎亟命罷職不敍。〈請〉李聃命拔去榜中。請還收前掌令趙世煥削黜之命。請還收副校理尹敬敎,副修撰申命圭等罷職之命。請前郡守安後昌拿問,亦令道臣嚴覈,得其實狀,依律處斷。請平安兵使成釴拿問定罪。請福善君柟·平安兵使成釴,竝命罷職。措辭竝見上新除授掌令尹理,時在慶尙道開寧地,斯速乘馹上來事下諭。答曰,不允。世煥說話,心誠可笑也。下諭事,依啓。
正言鄭維岳啓曰,請試官李元禎罷職不敍。新及第李聃命拔去榜中。請還收前掌令趙世煥削黜之命。請當該承旨罷職。措語竝見上答曰,不允。竄之殛之亦可云,則今日世煥之蒙放,豈有一毫謬妄狂率而處之也。挾私陷人等罪,則終難自解,削之黜之,實是用律之失當而然也。互見燼餘日記,諫院朝報
上在慶德宮。停常參·經筵。
藥房提調趙珩,副提調金徽啓曰,春雨通宵,日氣陰冷。伏未審昨今,聖體調攝,若何?水刺厭進之候,比前何如?臣等不勝憂慮,敢來問安。議藥以進之意,竝此仰稟。傳曰,知道。症候,已言于醫官矣。
再啓曰,臣等伏聞入侍醫官所傳之言,水刺厭進,已過累日。臣等不勝悶慮之至,與諸醫相議,則加味生脈散宜當云。此藥五貼劑入之意,敢啓。答曰,知道。
下直。原襄都事柳之發,魚川察訪金錫之。
正言鄭維岳啓曰,臣誠意淺薄,文辭未瑩,不蒙仰察,致勤嚴旨。臣悚縮愧慄,不知所措。臣所謂竄之殛之,亦無不可云者,泛然持挾私陷人者而言也。今殿下,反以啓辭中挾私陷人四字,欲爲世煥罪案,至以削之黜之,實是失律。今玆臣措語失當,反激天衷,益不勝瞿然之至。如臣無狀,不可冒居言地,以負職責。請命遞斥臣職。答曰,勿辭。
答右議政洪重普疏曰,省疏具悉卿懇。已悉予意於前後之批,復何多誥?卿辭雖懇,予不允許。卿其安心,毋庸固辭,從速入來,以副予意。已上燼餘日記,諫院朝報
上在慶德宮。停常參·經筵。
辰時,日暈。巳時,日暈,暈上有冠,色內赤外靑。午時,日暈。申時,日暈,暈上有冠,色內赤外靑。
右副承旨成後卨啓曰,臣王世子納采·納徵告期初度習儀進去。傳曰,知道。
傳于朴世堅曰,政事,當日爲之。
有政。以鄭知和爲大司憲,尹搢爲持平,李廷䕫爲右尹,李翊爲兵曹參知,安縝爲刑曹參議,權大運爲司圃提調,姜時儆爲兼海運判官,金錫衍爲典設別檢,李聖麟爲歸厚別提,李曾賢爲禮賓別提,李東溟爲宗簿正,尹衡聖爲司藝,李廷䕫爲同成均。
沈梓,以備邊司言啓曰,本司武郞廳李尙,奔走勤仕,已滿十五朔。或陞敍,或守令除授事。依例捧承傳施行,何如?傳曰,允。已上燼餘日記
戶曹啓曰,以備邊司啓辭,江都米三萬石,令本曹,整齊船隻,發遣郞官,與本府郞廳,眼同改量運來事,蒙允矣。本曹正郞李箕徵,今將發送矣。莫重軍餉之米,今爲經費之用,多數運來,若無別爲分付之事,則改量疾運之際,船運領納之時,不無虛疎之弊。故略爲事目,別單以啓,以此江華府及下去郞廳左右站官處,竝爲嚴飭,依此施行,何如?傳曰,允。見備局謄錄
上在慶德宮。停常參·經筵。
藥房提調趙珩,副提調金徽啓曰,伏未審數日來,聖體調攝,若何?進藥之後,水刺厭進之候,比前加減,何如?臣等,不勝憂慮之至,敢來問安。答曰,知道。症候,已言于醫官矣。
傳曰,史官二員待命。
成後卨啓曰,右議政箚子到院,而以月食齋戒,留院之意,敢啓。傳曰,入之。
沈梓啓曰,今日入直軍士,當爲中日習射,而月食齋戒相値,不得爲之之意,敢啓。傳曰,知道。已上燼餘日記
上在慶德宮。停常參·經筵。
世宗大王忌辰齋戒。
夜三更,雷動。
行大司憲鄭知和啓曰,臣於前冬,待罪秋曹,以捕盜軍官石三進規外請刑事,有特命推考,尙末照勘,在例應遞。且持平尹搢,卽臣妻同姓三寸姪女夫也。法當相避,請命遞斥臣職。答曰,勿辭。
沈梓啓曰,大司憲鄭知和,再啓煩瀆,退待物論矣。傳曰,知道。
傳曰,大司憲鄭知和推考,蕩滌。已上燼餘日記
上在慶德宮。停常參·經筵。
世宗莊獻大王忌辰。
自未時至酉時,日暈。夜一更·二更,月有重暈,內暈有兩珥。暈上有冠,冠上有背,色皆內赤外靑。五更,月暈。
藥房提調臣趙珩,副提調臣金徽啓曰,雨後日氣陰濕,伏未審此時,聖體調攝,若何?昨日進藥之後,水刺厭進之候,未知有差愈之效乎?臣等,不勝憂慮之至,敢來問安。答曰,知道。症候,已言于醫官矣。已上燼餘日記
答右議政洪重普箚曰,省疏具悉卿懇。卿之固辭,雖如此。只損事體而已,何必不〈用〉亟斷來章。卿其安心,從速入來,以慰上下之望。
院啓,臺諫出仕事及遞差事。答曰,依啓。見內下日記
上在慶德宮。停常參·經筵。
卯辰未申時,日暈。初昏,流星出天中,入東方天際,狀如鉢,尾長四五尺許,色白。四更,流星,出軫星下,入坤方天際,狀如拳,尾長五六尺許,色靑。
下直。月串僉使朴業生,加里浦僉使崔亨運,玉連萬戶吉起海,朱乙溫萬戶金永昌,法聖萬戶張治世。
沈梓,以訓鍊都監言啓曰,砲手李信晩,以京中募入軍士,庚戌八月中旬不參逃亡,十月十八日跟隨捉囚。十五日習陣時,軍中徇示決棍次,自典獄署,出向敎場之際,行到南大門外,打倒獄卒,仍爲逃走。今始就捕,其爲情狀,萬萬絶痛,比諸他再逃者,尤爲駭惡。明日習陣時,軍前梟示,以警他人,何如?傳曰,允。
政院啓曰,注書安後泰服制出仕事,昨日啓下後,又遭服制,而假注書沈濡,使之仍察,何如?傳曰,知道。已上燼餘日記
傳曰,今下弓矢,玉連萬戶吉起海,朱乙溫萬戶金永昌等處,給送。
院啓,前啓,正言尹搢乘馹上來事。答曰,不允。下諭事,依啓。
以司諫李端夏再度呈辭。傳曰,近日臺官,乍出旋入,務尋辭單,行公之不實,職由於此。使之察職,今後如此呈辭,切入捧入。見內下日記
上在慶德宮。停常參·經筵。
藥房提調趙珩,副提調金徽啓曰,伏未審數日來,聖體調攝若何?連日進藥之後,所患諸症,別有差減之效乎?水刺厭進之症,比前加減亦何如?臣等,不勝憂慮,敢來問安。答曰,知道。症候,已言于醫官矣。已上燼餘日記
有政。吏批,以尹元擧爲掌令,洪柱三爲尙衣正,李柙爲執義,南龍翼爲知義禁,尹杬爲安山縣監,李興稷爲楊根郡守,金宇亨爲承旨,奉常直長單成瑨。見吏曹望單子
院啓,前啓。答曰,不允。見內下日記
上在昌德宮。停常參·經筵。
下直。安山縣監尹杬。
工曹參判任有後,廣州地掃墳呈辭。入啓,給由。
大司憲鄭知和啓曰,引嫌而退,當初主張,雖不在己,旣參連啓,同歸失實。持平金世行,請命遞差。新除授執義李柙,時在黃海道平山地,掌令尹元擧,時在忠淸道連山地。請斯速乘馹上來事下諭。答曰,依啓。
答禮曹判書李慶億疏曰,固辭太煩,何必多誥?卿其勿辭,從速上來察職。
答禮曹參判洪萬容疏曰,省疏具悉。爾其勿辭,從速察職。
答右承旨金宇亨疏曰,省疏具悉。不必深嫌,爾其勿辭,從速察職。
答大司成姜栢年疏曰,省疏具悉。不必爲嫌,卿其勿辭,從速察職。
答永安尉洪柱元疏曰,省疏具悉。卿之疾病,予用慮念,何必爲辭?卿其安心勿辭焉。
答戶曹判書權大運疏曰,省疏具悉。卿其安心勿辭。救護母病。
吏曹啓曰,臺諫有闕,政事,取稟。
正言鄭維岳啓曰,臣於李元禎·李聃命之啓,依前連啓者,亦已屢矣,而第其辭語重複,文字支蔓,意謂論議輕重,不繫字句多少,略加刪節,以就簡約矣。卽問物議,以重發之啓,擅刪措語爲非,而此無非臣新進朝端,不習臺體之致,旣被物議,不可仍冒。請命遞斥臣職。答曰,勿辭,退待物論。已上諫院朝報
答刑曹判書徐必遠疏曰,省疏具悉卿懇。推捉下吏,已極無據,卿實不知。何用爲辭,安心勿辭,從速察職。
傳曰,明日賓廳坐起事,分付。見內下日記
上在慶德宮。停常參·經筵。
下直。楊根郡守李興稷。
答右議政洪重普箚曰,省箚具悉卿懇。卿之重病若是,予用慮念,而但神明所扶,宜有勿藥之效,何固辭乃爾。安心勿辭,亟回遐心,從速入來,用副予望。仍傳曰,遣史官傳諭。
藥房啓曰,近日朝晝異候,伏未審此時,聖體調攝,若何?水刺厭進之候,數日來加减亦何如?臣憂慮未弛,敢來問安。答曰,知道。症候,已言于醫官矣。
備忘記,長番內官林成翼,頃日調習,擧措無據,重損事體,殊甚驚駭,罷職。
政院啓曰,引見事命下矣。諫院,無行公之員,大司諫張善瀓,牌招入侍乎?敢稟。傳曰,勿爲牌招。已上諫院朝報
引見時,吏曹判書金壽恒所啓,慶州府使李之翼,以其親病,受由上來,久未還官。本道監司,頃以催促下送事馳啓,而之翼以獨子,親病當今未差。累度呈狀于本曹,情理誠爲切迫,而新立科條,如不可許遞,則賑政方急,似當推考督送矣。上曰,姑爲推考,催促下送,可也。又所啓,梁山郡守安後昌,旣已罷職,而臺啓,方以拿問論啓,故未捧傳旨,不得差出其代,當此賑政方急之日,合有變通之道矣。上曰,其代,差出可也。見諫院朝報二十二日中大司憲鄭知和所啓,請試官李元禎罷職不敍。新及第李聃命,拔去榜中。措語見上上曰,不允。請還收副校理尹敬敎,申命圭等罷職之命。措語見上上曰,不允。請勿留難,前郡守安後昌拿問,亦令道臣,嚴命査覈,得其實狀,依律處斷。措語見上答曰,不允。見該院朝報二十三日中
引見時,左議政許積所啓,賑恤廳,以前日啓下,御營廳米五千石取用事草記,而有後日登對時稟處之命矣。何以爲之?上曰,軍餉不可不還償,取用後,追償其數,可也。見備局謄錄
上在慶德宮。停常參·經筵。
傳曰,政事,明日爲之。
以安栻爲假注書。
大司諫張善瀓啓曰,臣以無似,過被恩渥,屢玷匪據,上無以格非正事,下不能陳力就列。尸素癏曠,惟以坐積罪戾。近又重疾復發,冒昩請急,三單一疏,未蒙矜許,已不勝惶隕悶蹙矣。繼以伏見李端錫呈辭,有乍出旋入,行公不實之敎。臣看來益不勝惶悚,臣何敢晏然自如,處置僚臺乎?請命遞斥臣職。答曰,勿辭。
政院啓曰,假注書權瑍,時無職名,付軍職,冠帶常仕,何如?傳曰,允。已上燼餘日記
傳曰,刑曹判書,卽爲牌招入侍。備堂引見事。見內下日記
上在慶德宮。停常參·經筵。
夜,流星出大角星下,入角星上。狀如掌,尾長三四尺許,色白。
有政。已上燼餘日記
藥房啓曰,春寒未解,伏未審此時,聖候調攝,若何?水刺厭進之候,其有差減之勢乎?臣等,不勝憂慮,敢來問安。答曰,知道。症候,已言于醫官矣。
右議政洪重普箚子。大槪,更申前懇,本職兼帶,乞竝遞免事。入啓。
傳曰,大臣·備局堂上,引見。見諫院朝報左議政所啓,臺諫每每請遞,事涉未安,而近日憲府,位甚不齊。推勘署經,多有積滯,事極可慮。持平尹搢,旣是相避應遞之人,則不必等待其上來,似當有變通矣。上曰,持平尹搢遞差。其代,今日政差出。
吏批,以元振洙爲信川郡守,元檝爲梁山郡守,金粹五爲持平,尹堦爲持平,許穭爲活人別提,沈攸爲司僕正,李藼爲吏曹佐郞,尹搢爲修撰,姜碩昌爲正言,黃重耉爲軍資奉事,申晸爲南學敎授。見吏曹望單子
上在慶德宮。停常參·經筵。
夜五更,月暈左珥。
答右承旨金宇亨疏曰,省疏具悉。爾其勿辭,從速察職。
答韓興君李汝發疏曰,省疏具悉。爾其勿辭往來。已上諫院朝報
義禁府啓曰,今月初九日大臣·備局堂上引見時,以左議政許積·趙世煥事所啓。上曰,予必欲窮覈而處之者,意非偶然,而今日欲爲處決,爲右相地也。大臣之言如此,依前削黜可也事,傳敎矣。趙世煥,方在拿囚中,卽爲放送之意,敢啓。傳曰,知道。見義禁府謄錄
答大司憲鄭知和避辭曰,禮官看審界限時書啓曰,限外遠近例也,豈有都事更爲摘奸之事乎?此不過不識事例,卿勿引避勿辭。
院啓,臣等,以李元禎父子事,苦口爭執,今閱歲月,而天聽邈然,每以不允二字,爲麾斥公議之地。殿下必欲强拂群情,臣等,亦豈敢强拂入主也哉?但設科取人,國之重事也。試取之際,苟有一毫疑似不正之迹,則國體所關,不敢掩置,終至或拔或罷者,無他也。不如是,無以恢公道而革汚習也。今聃命之策,捨古今平易之程律,用罕有非常之別規,致令考官之疑評,已極違謬,而元禎則其子之文,考較之初,旣知而避出,則言語評隙之間,所當一倍謹愼,而敢因疑難之時,遽以自己之非,質言爲證,其亦異矣。迹之嫌疑,已露無餘,情之有無,着處不明,而今之爲營救之說者,必曰其情可恕,投間抵嚱,上惑聖心,以援榜之論,有若過激者然。聖心不能無動於此,一向牢拒,臣等竊惑焉。欲掩其已見之跡,而逆恕,其未著之情,是何異於斷案舞文手乎?公議久鬱,國言愈激,若不準請,決不可止。請試官李元禎罷職不敍,新及第李聃命拔去榜中。殿試諸事,承旨專管,而事多雜濫,失在疎漏。至於入格試券,全不點檢,朱墨奸迹,亦未覺察,則不職之責,在所難免。況尙寶之官,罪亦至於拿問,則主事之人,罰豈至於推考?上下相持,所損非細,請當該承旨罷職。答曰,觀此啓辭,殊甚驚駭。予有知覺,豈可撓於投間抵隙上惑之語,而動心不從耶?侵陵寡躬,有若心無知識者然,此亦何意也,不亦怪且異乎?心實未曉也。不允。已上諫院朝報
上在慶德宮。停常參·經筵。
藥房啓曰,近日日氣向暖,伏未審此時,聖體調攝若何?臣等,伏聞昨日入侍醫官所傳之言,則厭食之候,一樣無減。臣等不勝悶慮之至,敢來問安。答曰,知道。症候,已言于醫官矣。見燼餘日記
傳曰,典獄摘奸,輕囚放釋。
藥房再啓,進御藥劑入事。答曰,知道。
答右議政洪重普箚曰,省箚具悉卿懇。卿之出去江外,倐過三朔。非但予之思想殊切,當此艱虞孔棘之日,予之苦待卿之造朝方急。卿何尙今不入,一向固辭,是豈所望於卿者哉?予不多誥,亟斷來章,從速入來,以副上下之望。見內下日記
上在慶德宮。停常參·經筵。
沈梓啓曰,大司憲鄭知和,執義李柙,持平尹堦,避嫌退待。掌令尹元擧,持平金粹五在外,今日,以監察茶時之意,敢啓。傳曰,知道。
金宇亨啓曰,明日納采殿坐時,初嚴,辰初三刻,二嚴,辰正二刻,三嚴,巳初一刻,改付標啓下之意,敢啓。傳曰,知道。已上燼餘日記
答左尹李廷夔疏曰,省疏具悉。卿其勿辭,從速上來察職。
答刑曹判書徐必遠疏曰,省疏具悉卿懇。憂國深意,予誠感歎,疏辭,已與廟堂議處矣。
玉堂箚曰,大司憲鄭知和,持平尹堦,大司諫張善瀓,執義李柙,司諫李端錫出仕。正言鄭維岳遞差事。答曰,依啓。見內下日記
上在慶德宮。停常參·經筵。
藥房提調趙珩,副提調金徽啓曰,苦雨連宵,尙今不止。伏未審夜來,聖候調攝,若何?加入人蔘茶進御之後,水刺厭進之候,別無差減之效乎?臣等,不勝悶慮之至,敢來問安。答曰,知道。症候,已言于醫官矣。
金宇亨啓曰,今日,王世子納采時殿坐時刻三嚴,以巳初一刻,改付標啓下,而雨勢如此,依前以午初一刻,改付標,待晴行禮,何如?傳曰,日已向午,而少無開霽之意,退行宜矣。
成後卨啓曰,今日入直軍士,當爲中日習射,而擧動相値,不得爲之之意,敢啓。傳曰,知道。已上燼餘日記
備邊司啓曰,卽接平安監司閔維重所報,則今番開市時,本道咸從·中和·陽德等三邑及黃海道長淵·松禾·載寧·安岳·谷山·新溪·瓮津等七邑,不但物貨之麤劣,所定商賈,亦以生疎迷劣之人,私自代送。今雖彌縫經過,置而不治,則有關後弊,而各邑慢忽至此,事甚可駭。前頭生事之弊,亦不可不慮。上項十邑守令,竝姑先從重推考。各邑次知實鄕所色吏,移囚營下,嚴刑三次後啓聞。私自代送之商賈,亦令査出重治,以懲日後,何如?傳曰,允。見備局謄錄
府啓,前啓持平金粹五乘馹上來事。答曰,不允。出仕下諭事,依啓。
答典獄摘奸承旨書啓曰,依啓。他餘事罪人,令各該司,趁卽疏決,可也。見內下日記
上在慶德宮。停常參·經筵。
申時,日暈。
傳于金宇亨曰,政事,明日爲之。
成後卨,以兵曹言啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直,出射之意,敢啓。傳曰,知道。
又以義禁府言啓曰,凡罪人之喪前所犯,發於喪後者,除十惡外收贖,乃是法文。故今此朴文道所犯,元非可贖之罪,而法典所載之事,有難任意沒去。照律單子中,依法文書入之意,敢啓。傳曰,知道。
又以禮曹言啓曰,今此王世子親迎之禮,當行於義洞本宮,而同牢宴行禮處所時御所,何殿爲之乎?敢稟。傳曰,時御所,隆福殿爲之。
又以禮曹言啓曰,自前王世子嘉禮翌日,例有百官陳賀之擧。今此王世子嘉禮翌日,百官進箋陳賀於大殿,仍行於大王大妃殿·王大妃殿·中宮殿宜當,以此磨錬擧行,何如?傳曰,允。已上燼餘日記
答禮曹啓辭曰,嬪受冊習儀,則行於別宮,其餘習儀,則大內與別宮,爲之。
吏曹啓曰,老職加資事。答曰,已有兩朝盛事,今亦依此爲之。見內下日記
上在慶德宮。停常參·經筵。
辰時,日暈。巳時,日暈,右有戟。午時未時,日暈。酉時,日暈左珥。
下直。水原府使李尙眞。
成後卨啓曰,大司憲鄭知和呈辭。執義李柙,持平尹堦,避嫌退待。掌令尹元擧·尹理,持平金粹五在外。今日以監察茶時之意,敢啓。傳曰,知道。
有政。吏批,判書金壽恒進,參判洪處亮疏批未下。參議金萬基進,行都承旨金徽進。
以姜碩昌爲正言,黃重耉爲缺事,許穭爲活人別提,李藼爲兼南學敎授,李缺爲吏曹佐郞,尹搢爲修撰,李翊相爲應敎,沈攸爲司僕正,儀賓都事權訦典籍尹材,相換,姜弼周·成瑨爲承文博士,朴紳爲著作,李孝源爲正字,李國芳爲副正字。已上燼餘日記
禮曹啓曰,去正月朔各陵抽栍摘奸,當爲發遣郞廳,而當此賑救之日,京官往來,不無貽弊之事。故姑不擧行之意,入啓允下矣。今二月朔摘奸,亦爲姑停意,敢啓。傳曰,知道。見禮曹謄錄
答藥房問安啓辭曰,知道。症候,已言于醫官矣。
答藥房再啓曰,前日如此之日,不爲盡忌。今日受灸,爲之可也。見內下日記郞廳李鎭儀校正。郞廳李壽鳳書。
上在昌德宮。停常參·經筵。
大殿,政院·玉堂問安。答曰,知道。
藥房啓曰,日氣沈陰,伏未審此時,聖候,如何?昨日受灸之後,未知患候一樣乎?臣等不任憂慮之至,敢來問安。且今日受灸時刻,定以巳正宜當。竝此仰稟。答曰,知道。
弘文館啓曰,新除授修撰尹搢,時在忠淸道尼山地,經筵入番事緊,請斯速乘馹上來事下諭。傳曰,允。
玉堂箚子。大槪,請獻納朴贄,持平尹堦,執義李柙,大司憲鄭知和,司諫李端錫出仕,大司憲張善瀓遞差事。入啓。
大殿受灸後,藥房·政院·玉堂·二品以上·六曹問安。答曰,知道。
吏曹啓曰,以政院啓辭,今辛亥年例守令應薦不薦人員,令該曹,察處事命下矣。應薦不薦人員抄出,別單書入之意,敢啓。傳曰,知道。巳上諫院朝報
夜五更,沈霧。巽方,有氣如火光。已上諫院朝報
上在慶德宮。停常參·經筵。
大殿,二品以上·六曹問安。答曰,知道。
藥房啓曰,連日沈霧,伏未審夜來,聖體調攝,若何?兩次受灸之後,患候亦復何如?臣不任憂慮,敢來問安。答曰,知道。
大殿受灸後,藥房·政院·玉堂·二品以上·六曹問安。答曰,知道。
政院啓曰,此時守令赴任爲急,而尙未署經,極爲可慮。過國忌後,卽爲開坐署經之意,兩司城上所牌招合進,何如?傳曰,允。
吏曹啓曰,臺諫有闕,政事取稟。
禮曹啓曰,命下矣。納采吉日,更令日官推擇,則來初七日以前,皆有拘忌,初九日爲吉,而納采則以初八日退定,而納徵則以初九日,次次退行宜當。以此日改付標,何如?傳曰,允。已上諫院朝報
又啓曰,每朔應行各祭,觀象監前期磨鍊,排日牒報,則本曹例爲依牒呈啓下矣。今三月上巳日,應行先蠶祭,乃是初六日,而該監,誤以初五日牒報,以致莫重祭享日期,誤爲啓下,極爲驚駭。該監當該官員,難免不謹之責,請從重推考。臣等考見曆書之後,晩覺其誤,曚然不察之失,亦所難免,不勝惶恐。先蠶祭原啓本中,以初六日,改付標以入之意,敢啓。傳曰,依啓。當該官,令攸司推治。見禮曹謄錄
答右議政洪重普箚曰,省箚具悉卿懇。辭已竭矣,意已窮矣。病衰望卿之上來尤切,更何多誥?卿其安心,毋用固辭,從速入來,以副至望。
答禮曹啓辭曰,冊嬪親迎三度習儀,竝行於別宮,可也。習儀處,卽爲當自內爲之矣。見內下日記,答右相箚批,諫報則見下
上在慶德宮。停常參·經筵。
三·四更,沈霧。五更,有霧氣。
答右議政洪重普箚曰,省箚具悉。辭已竭矣,意已窮矣,更何多誥?病衰望卿之入來尤切,卿何不改遐心?卿其安心,勿用固辭,從速入來,以副至望。仍傳曰,遣史官傳諭。
下直。乶下僉使高赫。
藥房啓曰,伏未審夜來,聖候調攝,若何?連日受灸,而患候姑無差減之效乎?臣等,不勝悶慮之至,敢來問安。且今日受灸時刻,依前定以巳時,而膻中穴畢灸之後,中脘穴,仍爲始灸乎?竝此仰稟。答曰,知道。
平安監司義州府尹書目,冬至使一行,二月二十四日,始到鳳城,仍爲留住事。
禮曹啓曰,今此王世子嘉禮後,翌日陳賀事,旣已允下矣。自前王世子嘉禮時,例有京外進箋陳賀,方物物膳封進之規。今亦依辛卯年例,大殿·大王大妃殿·王大妃殿·中宮殿·世子宮,依冬至物目數封進事,例爲知委各道及開城府,何如?傳曰,只箋文,方物物膳,勿爲封進,可也。
獻納朴贄啓曰,臣與同僚,行相會禮後,前啓措語,相與商確,而拔榜之啓,與臣前日之啓,辭意有異,終未歸一,決不可黽勉苟同。臣何敢一刻仍冒乎?請命遞斥臣職。答曰,勿辭。
正言姜碩昌啓曰,本院拔榜之啓,累經刪改,全沒緊語,不成貌樣。厥後添入數節,意深激切,而聖明不諒,及加嚴旨,大有歉於優容納言之道,不可不仍前傳啓,而同僚,强以前日之啓,辭意有異,至於起閙。臣何敢晏然仍冒乎?請命遞斥臣職。答曰,勿辭。
大殿受灸後,藥房·政院·玉堂·二品以上·六曹問安。答曰,知道。
傳曰,大臣·備局堂上,引見。
右議政洪重普箚子。大槪,當此受灸之日,藥房提調之任,尤不可一日曠闕。本職兼帶,乞賜遞免事。入啓。
引見時,左議政許積所啓,此時守令赴任,一日爲急。諫院則旣已署經,而憲府之官,以呈辭之故,不得爲之。聞其呈辭,皆非大段事,而竝卽牌招,開坐署經事,榻前定奪。見諫院朝報
引見時,左議政許積所啓,人日製述,至於不得行。三月三日節製,以政府不得備員之故,又爲頉稟。參贊一員之闕,後政差出事,榻前定奪。見諫院朝報初五日中
引見時,左議政許積所啓,御營大將李汝發,以沐浴事,受由出外,軍門之事,殊甚可慮矣。雖有中軍,不得開印,各官文報及他細事,都提調又不當爲之,而兵曹,請以中軍,假差大將,此亦不可也。兵曹判書,以例兼提調,兼察宜當,而事之重者,問議於都提調,何如?上曰,軍務重事,不可付之兩手。軍兵則中軍領率,文報開印,軍兵賑恤等事,則兵曹判書兼管,而事之大者,都提調摠察可也。見備局謄錄
成均館啓曰,今月初三日,儒生課試當爲設行,而政府東西壁有故,不得爲之,依前定奪,以今月內無故日,退行之意,敢啓。傳曰,知道。見節製謄錄
傳曰,今下弓矢,乶下僉使高赫處,給送。見內下日記
上在慶德宮。停常參·經筵。
未酉時,日暈。
大殿,政院·玉堂問安。答曰,知道。
藥房啓曰,伏未審夜來,聖候,若何?昨日引接臣僚,酬酢移時,恐有妨於調攝之候也?臣等終宵耿耿,憂慮未弛,敢來問安。且今日受灸時刻,依前定以巳正宜當,竝此仰稟。答曰,知道。症候,已言于醫官矣。
大殿,今日不爲受灸。
司諫李端錫啓曰,昨者諸僚,相繼避退,而其所起閙,由於前啓,當初改搆,臣旣同參,纔承聖批之峻責,又致僚席之爭端,自劾不暇,何敢處置。緣有母病,出避稽遲,而一事三瀆,罪戾尤大。請命遞斥臣職。答曰,勿辭。
府啓,請試官李元禎罷職不敍。新及第李聃命,拔去榜中。請還收副校理尹敬敎,修撰申命圭等罷職之命。請勿留難,前郡守安後昌拿問。亦令道臣,嚴明査覈,得其實狀,依律處斷。措語見上各衙門穀物出賣者,本爲轉輸財貨,而實非呈狀受出者也。比年國家不幸,連値凶歉,食貧之家,乃於有穀物衙門,或有納價受食若干斛者,此則似非深罪之事,而至於累十石,以至百千斛之多,則實是牟利輩所爲也。日者本府,以各衙門和賣時,多受穀物者,査覈科罪之意論啓,而有令各衙門稟處之批,故稟處間,姑停矣。厥後御營·守禦廳之外,皆無稟啓之擧。請令未稟處衙門,依前啓下,從速稟啓,以爲憑處之地。答曰,不允。末端事,昨令書啓矣。見諫院朝報
上在慶德宮。停常參·經筵。
五更,流星出房星下,入西方天際,狀如拳,尾長二三尺許,色白。
大殿,政院·玉堂問安。答曰,知道。
藥房啓曰,風日甚亂,伏未審夜來,聖候調攝,若何?昨日停灸,出於愼攝事,而以拘忌,亦未受灸。未知小腹下患候,更無發作之事乎?臣等,不勝憂慮之至,敢來問安。答曰,知道。症候,已言于醫官矣。
府啓,請試官李元禎罷職不敍。新及第李聃命拔去榜中。請還收前校理尹敬敎,副修撰申命圭罷職之命。請前郡守安後昌拿問,亦令道臣,嚴明査覈,得其實狀,依律處斷。措語竝見上竝引嫌而退,前啓辭意,實循公議,其欲立異,殊涉偏滯。仍前傳啓,意有所在,僚議不同,在我何嫌,卽搆前啓,意在回天,僚席閙端,何與於己。請獻納朴贄遞差。正言姜錫昌,司諫李端錫出仕。答曰,不允。處置事,依啓。已上諫院朝報
禮曹啓曰,傳敎矣。嬪受冊內習儀及親迎同牢宴·朝見禮內習儀,依聖敎,當行於別宮,而同牢宴,旣以隆福殿爲之,則親迎·同牢宴·朝見禮內習儀,亦於隆福殿行之乎?各項習儀,自都監聚醫女,今方逐日私習,而若不豫爲傳習於女官,則恐有臨時失儀之患。依前例,自初度至三度,傳習於女官,似爲便當。令都監,依此擧行乎?竝此仰稟。傳曰,冊嬪親迎三度習儀,竝行於別宮。其餘習儀,則竝行於大內,而只三度,亦行於別宮,可也。習儀處所,則當自內爲之矣。見稽制司謄錄
上在慶德宮。停常參·經筵。
藥房啓曰,伏未審夜來,聖體調攝,若何?停灸已至多日,似當連次受灸,以待其效。今日受灸時刻,當依前定以巳正。臣等不勝憂慮,敢來問安。答曰,知道。
政院啓曰,明日爲政事命下,而明日,卽南別殿雨漏處修改時移·還安祭也。修改日相値,則爲政與否,無可考處。取見院中故事,則有各陵移·還安祭,有視事頉稟之例。南別殿之於各陵,事體無異。明日爲政,何以爲之乎?敢稟。傳曰,明明日爲之。
常平廳啓曰,本廳賑廳,月初就粥者,男女壯弱竝,或五千二百餘人,或七千九百餘人矣。至當日來喫者六千七十五人,而自正月初卄二日以後,死亡凡五十二名矣。敢啓。傳曰,知道。
院啓,請李元禎罷職不敍。新及第李聃命,拔去榜中。請當該承旨罷職。措語竝見上頃日引見時,前大司諫張善澂入侍。榻前,論李元禎·聃命等事,而不用前啓。縷縷陳達,而注書全不記實,謄出前文,莫重臺啓,如是漏落,殊極可駭。承旨亦難免曚然之失。請其時當該承旨,竝從重推考。答曰,不允。推考事,依啓。
大殿受灸後,藥房·政院·玉堂·二品以上·六曹問安。答曰,知道。
府啓,引嫌而退,筵席語秘,例難得詳,傳聞之差,何必深嫌?請持平尹堦出仕。答曰,依啓。
傳曰,右議政處,遣承旨敦諭。已上諫院朝報
引見時,左議政許積所啓,頃者慶尙監司閔蓍重,以四五月當番騎兵退番事狀啓,啓下備邊司,而旣設精抄廳之後,事異前日,故令本廳,或退番或從長變通事,覆啓蒙允,移送精抄廳矣。兵曹判書金佐明,病勢漸重,回啓未易,而騎兵本道點送之限已迫,窘急狼狽之患可慮。不得不有此煩稟,而當此人民餓死之日,決不可仍令立番,今姑許令退番宜矣。上曰,使之退番,可也。見備局謄錄
上在慶德宮。停常參·經筵。
下直。梁山郡守元檝。
領中樞府事李景奭箚子。大槪,若無身病,豈敢爲退伏之計,而自前月,右手全不運用,右脚又爲叫痛,連趨起居之班,顚仆時多。王世子嘉禮之日,病勢如此,不得隨班瞻望,此豈臣之所期哉?伏願察臣微悃,特遞本職兼帶,俾得須臾延命事。入啓。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?昨日受灸之後,小腹下所患牽引之症,亦復何如?臣等不勝憂慮之至,敢來問安。今日受灸時刻,依前定以巳正,竝此仰稟。答曰,知道。
大殿,今日不爲受灸。
府啓,請李元禎罷職不敍。新及第李聃命拔去榜中。請還收副校理尹敬敎,副修撰申命圭等罷職之命。措語竝見上臣伏見頃日典獄摘奸承旨書啓,則本府所囚閔宗俊·李柱·金伊太·徐忠信等,皆以假稱禁亂,所犯不重,卽爲放釋。刑曹所囚金斗立·朴命金等,以差使推捉人處受賂,罪名頗似不輕,姑令放放,而所謂閔宗俊·李柱,則乃本府書吏也。假稱禁亂,受賂市人之事,發覺自服,以此懸錄於囚徒中,而受賂市人四字,乃漏於書啓中,臣未知其故也。以差使受賂,與稱禁吏受賂,孰輕孰重?至於本府所囚朴善明所犯,假稱禁亂之罪,而宗俊等,同在囚徒,而仍爲囚禁,亦漏於書啓中,曚不致察之責,在所難免。請當該承旨從重推考。答曰,不允。推考事,依啓。
院啓,請試官李元禎罷職不敍。新及第聃命拔去榜中。請當該承旨罷職。措語竝見上國子師儒之職,責在誘掖,直講李台瑞,世濟其惡,不齒人類,因緣濫〈脫〉,尙塵朝籍,已足可羞,而其爲差備官時,陰私之迹,奸濫之事,莫非此人之所主謀。再次拿問,終爲倖免,人言狼藉,公議憤駭。請直講李台瑞削去仕版。新除授獻納鄭華齊,以冬至使書狀官,方在西路。請斯速乘馹上來事下諭。答曰,不允。鄭華齊,自可上來,姑勿下諭。
傳曰,今觀承宜之啓,又無入來之意。卿何不回遐心,而使予如失左右耶?予病沈綿之餘,日望卿之造朝,卿何不强起,神明所扶,宜有勿藥之效。須體予意,安心從速入來,以慰予心。仍傳曰,遣承旨,傳諭于右相。已上諫院朝報
有政。吏批,以崔寬爲承旨,洪受疇爲寧陵參奉,宋搏爲監察,柳宜河爲奉化縣監,鄭華齊爲獻納,李翊爲大司諫,李端夏爲舍人,尹嘉績爲文學,閔鼎重爲左參贊,韓墍爲司評,成稷爲同敦寧,洪處大爲兵曹參知,豐陽君張善澂。見吏曹望單子
上在慶德宮。停常參·經筵。
夜一·二更,月暈回木星。
下直。鎭川縣監張善淹。
大殿,政院·玉堂問安。答曰,知道。
藥房啓曰,伏末未審夜來,聖候調攝,若何?日氣凉冷,今日殿坐,亦不無添傷之慮。臣等不勝憂慮之至,敢來問安。答曰,知道。與昨無異矣。
王世子納采擧動後,大殿,政院·玉堂問安。答曰,知道。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。措語竝見上答曰,不允。
府啓,請試官李元禎罷職不敍。新及第李聃命拔去榜中。措語見上親臨命使,莫重大禮,而今日擧動時,東西班列,甚爲稀疎,所見埋沒,事甚可駭。除衆所共知老病人外,不參人員,請竝從重推考。今日擧動時,西班引儀呼唱之際,累次失儀,極爲駭異。請當該呼唱引儀從重推考。答曰,不允,推考事,依啓。
右議政洪重普箚子。大槪,近侍再臨,惶悚不敢仍在江舍,扶曳僅到城外,而病勢沈痛,萬無自力之望。本職兼帶,竝賜遞免事,入啓。答曰,省箚具悉卿懇。才竭予意於再諭之批,意以爲又得造朝矣。今觀卿箚,入來之意,亦爲寥寥,是豈望於卿者哉?安心須勿過辭,宜速造朝,以副予望。仍傳曰,遣承旨傳諭。已上諫院朝報
上在慶德宮。停常參·經筵。
夜一·二·三·四更,月暈。
下直。統虞候李樀。
藥房啓曰,伏未審夜來,聖候調攝,若何?當此受灸之時,連値親臨擧動,恐或有添傷之患。臣等尤不勝憂慮之至,敢來問安。答曰,知道。眼候赤澁不平,入診後,受鍼可也。
傳曰,眼病猝然赤痛,今日擧動,權停例爲之。
大殿入診後,仍爲受鍼,受鍼後,藥房·政院·玉堂·二品以上·六曹問安。答曰,知道。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。措辭竝見上答曰,不允。
受鍼後,左議政引見時,明日告期擧動,權停例爲之事,榻前定奪。
府啓,請試官李元禎罷職不敍。新及第李聃命拔去榜中。措語見上凡大禮擧動時,四品以上着朝服,旣有定制,應着人員,所當遵行朝令,而今此連日擧動時,四品以上,多有不着朝服者。西班則自堂上,以至二品之官,亦多不着朝服之人。其簡慢自便之習,不可不懲。請竝從重推考。答曰,不允。末端事,旣已推考矣。
左議政引見時,左議政許積所啓,擧動時,百官,竝當以朝服行禮,而朝士之貧窮者,勢難猝辦,故四品以上則着朝服,五品以下,仍着時服事,曾已定奪。此亦苟簡,而今則四品以上,多不着朝服,至於宰臣中,或有不着者,事甚未便矣。上曰,昨日諸執事先四拜時,亦有一人不着朝服者,竝爲査出,推考,可也。已上諫院朝報
上在慶德宮。停常參·經筵。
自辰時至酉時,日暈。
下直。和德僉使韓公信。
藥房啓曰,伏未審夜來,聖體調攝,若何?昨日受鍼後,眼患其有差減之效乎?泄候加減,亦復何如?今日入診,受鍼停否,當爲議定。臣等終宵憂慮,敢來問安,竝爲仰稟。答曰,知道。症候,已言于醫官矣。
傳曰,歸厚署棺板一部,送于內需司事,言于該曹。
吏曹啓曰,兵曹判書有闕,政事,取稟。
禮曹啓曰,王世子嘉禮吉期,適與停朝市相値,仍爲行禮,事涉未安,而本月卄二日冊嬪禮以前,更無純吉之日,明日吉期,仍爲行禮,何如?傳曰,允。
又啓曰,因本曹啓辭,今日吉期,仍爲行禮事允下矣。今此吉期,適與停朝市相値,不但吉凶之禮相雜,揆諸禮文,實涉未安,而前頭更無吉日,可以推移,故不得已率爾啓稟矣。今聞諸大臣之意,以爲吉期日,與納采納徵,輕重則一,而更得平吉之日,退行宜當云。更今日官,排日推擇,則自十一日至卄二日,冊嬪以前,皆有拘忌,不可行禮云,何以爲之?敢稟。傳曰,問于大臣以啓。
府啓,請試官李元禎罷職不敍。新及第李聃命拔去榜中。措語見上答曰,不允。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。措語見上答曰,不允。
禮曹啓曰,傳敎矣。問于大臣,則左議政許積,右議政洪重普以爲,吉凶不可相雜,仍行吉期之禮於停朝市之日,於禮未安。若擺脫俗忌,則必有平吉之日,二十二日,隨其早晩兼行,猶愈於吉凶相雜云矣。敢啓。傳曰,依爲之。
又啓曰,命下矣。卽令日官,更加詳問,則本月二十二日冊嬪以前,雖無純吉之日,十二日,乃是月破,而其爲拘忌,不至大段。且吉期之禮,比諸納采·納徵,於禮不無輕重之別。此日行禮,恐或無妨,則若於卄二日冊嬪之時,吉期兼行,似涉苟簡,何以爲之?敢稟。傳曰,十一日爲之。已上諫院朝報
上在慶德宮。停常參·經筵。
藥房啓曰,伏未審夜來,聖體調攝,若何?眼患,漸向平復乎?泄候加減,比昨何如?臣等憂慮未弛,敢來問安。答曰,知道。症候,已言于醫官矣。
侍講院啓曰,兼兵曹判書金佐明之喪,曾經輔養官,致弔致祭事,王世子下令矣。致弔後,喪出第四日成服後,當自本院,更爲稟行,而致祭一款,令該曹擇日擧行,何如?傳曰,允。
正言姜碩昌啓曰,今日擧動罷後,欲與司諫李端錫,行相會禮,屢次送言,終始不許,臣竊訝焉。臣之除拜供仕,已過屢日,端錫之出入闕中,非止一二,而每請相會,輒皆不許。其所規爲,雖未可知,揆之臺體,誠極未安。無非緣臣疲劣,見輕同僚之致,臣何敢晏然仍冒乎?請命遞斥臣職。答曰,勿辭。
司諫李端錫啓曰,臣負犯旣重,蹤跡臲卼,母病且劇,情理焦迫,屢呈辭單,見阻喉司,一味惶蹙。雖因朝家大禮稠疊,不得已趨參,而同僚請會,則臣果不許矣。卽聞物議,以爲旣已參班,則便是行公,四詣闕下,一不相會,其進其退,極爲無據。臣聞知最晩,未及自處,而見輕之避,發自僚席,非斥之來,固所自取。反顧漸恧,無所容措,決不可一刻仍冒。請命遞斥臣職。答曰,勿辭。已上諫院朝報
傳曰,明日政事爲之。見諫院朝報十二日中
上在慶德宮。停常參·經筵。
藥房啓曰,伏未審夜來,聖候調攝,如何?近緣眼患泄候,停灸已久。今若差復,則似當仍爲受灸,以爲及時完畢之地。臣等不任憂慮,敢來問安,竝此仰稟。答曰,知道。症候,已言于醫官矣。
掌令尹理啓曰,庸陋如臣,屢叨匪據,絲毫無補,愧懼徒深。諫院多官,引避退待,又當處置,而臣與正言姜碩期,有婚家應避之嫌,旣不得處置,則亦何敢晏然仍冒乎?請命遞斥臣職。答曰,勿辭。
大司憲鄭知和辭職上疏,再呈入啓。
兵曹判書李浣上疏。大槪,嚴旨之下,病未祗承,乞遞臣職名,仍治臣逋慢之罪事。入啓。
玉堂箚子。大槪,執義李柙,正言姜碩昌,掌令尹理出仕,持平尹堦·司諫李端錫遞差事。答曰,依啓。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。措語竝見上答曰,不允。
答領府事李景奭箚曰,省箚具悉卿懇。卿其勿辭焉。仍傳曰,遣內醫看病。
府啓,請李元禎罷職不敍。新及第李聃命拔去榜中。措語見上答曰,不允。已上諫院朝報
有政。以李萬石爲義禁〈府〉都事,金得臣爲禮賓正,柳榰爲丹城縣監,南夢星爲兵曹正郞,崔逸爲敦寧都正。見吏曹望單子
上在慶德宮。停常參·經筵。
夜一·二·三·四更,月暈。
吏曹啓曰,臺諫有闕,政事取稟。
兵曹啓曰,以政院啓辭,今辛亥年邊將應薦不薦人員,令該曹察處事,命下矣。依前例,除在外老病外,應薦不薦人員,別單書入。竝推考,何如?傳曰,允。
以成瑨爲假注書。
藥房啓曰,伏未審夜來,聖候調攝,若何?泄候加減,亦復何如?連日痰泄後,水刺之進,漸有復常之效乎?臣等區區憂慮,敢此問安。答曰,知道。症候,已言于醫官矣。今後,勿爲逐日問安。
再啓曰,伏承聖批,且聞醫官所傳之言,聖候比前頗勝,痰泄諸症,亦漸差減,臣等不勝喜幸之至。但數日來,膈間似有煩燥之候云,卽與諸御醫商議,則皆以爲此出於元氣漸復,而蔘茶或重,驟補助熱之致。前進人蔘茶中,入蔘減半,黃茋減一錢,更加麥門冬三錢,連進宜當云。此藥五貼,姑先劑入之意,敢啓。傳曰,知道。
傳曰,大臣·備局堂上,引見。
冬至副使鄭榏,書狀官獻納鄭華齊入來。
福善君柟上疏。大槪,罪犯極重,不敢復命,來伏城外,席藁竢罪。伏乞天地父母,察臣危迫之懇,治臣僭越之罪,以謝人言,以正邦憲事。入啓。答曰,省疏具悉卿懇。以喜言人過之俗,致風聞失實之誤,固其然矣。卿何爲辭,徊徨不安,無乃太過乎?卿其安心,宜速入來。
冬至使福善君柟入來。
忠淸監司書目,洪州呈,正言李三錫上疏上送事。
政院啓曰,以司憲府興化門守門將全百祿照律公事末端,當云全百祿,而何以鄭時壽書入耶事,命下矣。公事紛踏中,未及覺察,不勝惶恐。此公事還出給,使之改入之意,敢啓。傳曰,知道。已上諫院朝報
引見時,右議政洪重普所啓,敬陵參奉沈始漢,罪之輕重,雖未可知,方在獄中,遭其父喪,時未入棺。情理矜惻,似當有別樣變通之道矣。上曰,姑放,可也。見諫院朝報十四日中
上在慶德宮。停常參·經筵。
夜三更五更,月暈。
下直。漆浦萬戶趙亨源。
大司成姜栢年初度呈辭,入啓。給由。
執義李柙啓曰,臣伏聞昨日以守門將全百祿推考事,有下政院之敎,伏不勝瞿然之至。莫重入啓公事,非不致謹,而公事久滯,酬應頗多紛踏中,未免有忽。其所誤着,且非等閒文字之比,昏謬不察之失著矣。何可一刻晏然於職次乎?請命遞斥臣職。答曰,勿辭。
府啓,引嫌而退,首尾一名,矇然入啓。文書不察,在例應遞,請執義李柙遞差。答曰,依啓。已上諫院朝報
上在慶德宮。停常參·經筵。
昧爽至辰時,有霧氣。
下直。信川郡守元振洙。
藥房啓曰,伏未審夜來,聖體調攝,若何?灸瘡腫痛之候,亦復何如?痰泄尙未快止乎?臣等區區憂慮,敢此問安。答曰,知道。症候,已言于醫官矣。
答兵曹判書李浣疏曰,省疏具悉卿懇。三年醫藥,豈無蘇完之時?年雖老矣,曩有矍鑠之風,當此國家艱虞之日,豈可辭以衰老而不念國事?卿其安心勿辭,從速行公。
傳曰,政事,明日爲之。
傳曰,前兵曹判書金佐明喪需,依趙復陽例,題給。
答大司憲鄭知和疏曰,省疏具悉。卿其安心勿辭,從速察職。
答大司諫李翊疏曰,省疏具悉。卿其勿辭察職。
答吏曹參判洪處亮疏曰,省疏具悉。卿其勿辭,從速察職。
答戶曹參判李殷相疏曰,省疏具悉。卿其勿辭,從速上來察職。已上諫院朝報
上在慶德宮。停常參·經筵。
辰時巳時午時,日暈。
下直。安興僉使洪有量。
府啓,請試官李元禎罷職不敍。新及第李聃命拔去榜中。措語見上公家貿敗,必有弊端。況買賣之際,增減其價,則其害尤大。近來嶺南各營貿鹽興販之擧,實爲痼弊。海畔鹽戶,擧皆失業,破産離散,若經亂離,沿海一帶,漸至空虛。大槪私商,則鹽一石,例以木五疋爲準,此乃通行之直,而各營貿販,則所給之價,未能參半於此數。捧納之際,奸吏因緣作弊,一斛之剩,已至半斛。且禁私商,以專其利,及其運致峽邑之後,乃躍其直,必待善價而斥賣,當此穀貴如金之日,鹽價之高,反倍於常年。沿海鹽戶,已生資生之業,菜食飢民,擧切無鹽之歎。雖逐年興販,財貨距萬,而未聞添補於公用,只見招怨於民間,豈不大可寒心哉?網利之習,其來已久,雖難一一摘發科罪,如此痼弊,不可不痛禁。請令本道監司,切勿自犯,仍爲行會各營,以革貿鹽興販之弊。答曰,不允。已上諫院朝報
有政。見燼餘日記
嘉禮都監啓曰,明日別宮,嬪受冊再度習儀,當爲設行,冊命傳授之際,不可無正副使,而以初度習儀時,正副使進參事,臺諫,方論啓請推,明日則何以爲之乎?敢稟。傳曰,依禮文爲之。見稽制使謄錄
吏批。以李翊相爲執義,金世弼爲尙衣直長,李三錫爲持平,李柙爲副修撰,鄭維岳爲兵曹佐郞,金世行爲鏡城判官,權瑎爲禮曹佐郞,尹璹爲敬陵參奉,李浣爲軍器提調,洪處亮爲同春秋,鄭維岳爲正言,沈攸爲司諫,金嶷爲開城敎授,李世基爲義盈奉事。見吏曹望單子
上在慶德宮。停常參·經筵。
夜一更,流星出軒轅星上,入星星下,狀如拳,尾長三四尺許,色白。
藥房啓曰,昨今風日不佳,伏未審,聖體調攝,若何?灸瘡痰泄加減,亦復何如?臣等區區憂慮,敢來問安。答曰,知道。症候,已言于醫官矣。
府啓,請試官李元禎罷職不敍。新及第李聃命拔去榜中。措語見上請令本道監〈司〉切勿自犯,仍爲行會各營,以革貿鹽興販之弊。措語見上竝引嫌而退,情勢難安,姑舍勿論,有推未勘,勢難在直。擧動不參,蓋緣疾病,不可以此,輕遞憲長。請執義李翊相遞差,大司憲鄭知和出仕。新除授持平李三錫,時在忠淸道洪州地,請斯速乘馹上來事,下諭。答曰,不允。處置事及下諭事,依啓。
正言姜碩昌啓曰,臣頃於十三日賀禮時,略聞昨日嘉禮內習儀中官,有陵斥都監,强迫使者,越禮以行之擧,心竊訝焉,而未詳虛實。卽招都監及鴻臚該吏而問之,則皆以爲都監堂上與正使,以內習儀則儀注中,旣有女史代行之節,使者別無進參之規,多有勃慢督過。中官之肆氣自用,殊甚可駭,而使者,亦難免失體之歸,不可不薄言糾正,而得聞大臣所論,以臣爲全然失實。且正言鄭維岳避辭,頗有指臣之語,以此以彼,俱難仍冒,請命遞斥臣職。答曰,勿辭。已上諫院朝報
禮曹啓曰,今此王世子嘉禮冊嬪時敎命安寶,似當依世子冊禮時例,以施命之寶安寶,而辛卯謄錄中,不爲擧論,何以爲之?敢稟。傳曰,依此爲之。見稽制司謄錄
傳曰,嘉禮,尙隔旬望,而同牢宴·朝見禮等內習儀,太爲頻數。當盡於念日之內,再度·三度,次次退行,可也。見內下日記
上在慶德宮。停常參·經筵。
午時未時申時,日暈。
下直。木浦萬戶蔡象九。
吏曹啓曰,臺諫有闕,政事,取稟。
傳曰,今此淑敬公主山所墓幕,依麟坪大君時例造給事,言于該曹。
府啓,請試官李元禎罷職不敍。新及第李聃命拔去榜中。請令本道監司,切勿自犯,仍爲行會各營,以革貿鹽興販之弊。措語竝見上答曰,不允。
答禮曹判書李慶億疏曰,省疏具悉。卿其勿辭。
答正言李三錫疏曰,省疏具悉。爾其勿辭,從速上來察職。
答兵曹判書李浣疏曰,省疏具悉卿懇。卿其安心勿辭,從速察職。
傳曰,政事,明日爲之。
以李國芳爲假注書。已上諫院朝報
傳曰,觀象監副司直鄭良臣,今二月十五日月食,無錯磨鍊,襦衣一領賜給。見稽制司謄錄
上在慶德宮。停常參·經筵。
夜五更,流星出氐星上,入坤方天際,狀如鉢,尾長五六尺許,色赤。
藥房啓曰,伏未審夜來,聖候調攝,若何?灸瘡痰泄之候,漸向平復乎?近日只聞醫官所傳之言,久未仰瞻玉色。今日臣等,與諸御醫入診後,受灸與否,更爲議定宜當。敢來問安,竝此仰稟。答曰,知道。入診爲之。
傳曰,前判書朴長遠,敍用。
入診時,左議政許積入侍,掌令尹理啓曰,臣之肅謝供仕,已有日,而適値僚員之不齊,獨行城上所之任。昨夕長官,以開坐相會之意,送言于臣。臣今朝來詣朝房,則長官,稱以有病,猝然不來。此莫非臣見輕之致,臣何敢晏然?請命遞斥臣職。答曰,勿辭。已上諫院朝報
有政。以李慶億爲右副賓客,李端錫爲執義,朴泰遜爲貞陵參奉,權格爲司僕正,李夏鎭爲兵曹佐郞,李翊相爲弼善。見吏曹望單子
上在慶德宮。停常參·經筵。
吏曹啓曰,臺諫有闕,政事,取稟。
大司憲鄭知和啓曰,近緣久廢坐衙,公事積滯。且與同僚,當行相會禮,而臣身病㤼寒,有難開坐於本府,故以朝房相會矣。昨朝觸風,素患腰痛復作,不得俯仰,終未赴焉?同僚,已以見輕引避,臣何敢晏然?請命遞斥臣職。答曰,勿辭。
以掌令尹理辭狀。傳曰,遞差。見上諫院朝報
上在慶德宮。停常參·經筵。
夜一更,流星出氐星上,入東方天際,狀如拳,尾長三四尺許,色赤。四五更,月暈兩珥。
傳曰,石灰二百石,歸厚署外棺版一部,送于內需司事,言于該曹。
藥房啓曰,伏未審數日來,聖體調攝,何如?灸瘡漸向平復乎?臣等區區憂慮,敢此問安。答曰,知道。症候,已言于醫官矣。
傳曰,政事,明日爲之。
玉堂箚子。大槪,請正言姜碩昌,掌令尹理,大司憲鄭知和,獻納鄭華齊出仕,正言鄭維岳遞差事,入啓。答曰,依啓。
嘉禮都監啓曰,今日敎命冊印,自都監陪進闕下時,彩輦擔陪軍,趁未明整齊定送事,豫爲捧甘於衛將所矣。日勢已晩,無一名來到,事極駭愕。當該衛將,從重推考,色吏,令攸司,囚禁治罪。都監該房,亦難免不能檢飭之責,亦爲推考,何如?傳曰,依啓。當該衛將,先罷後推。
府啓,請試官李元禎罷職不敍。新及第李聃命拔去榜中。請令本道監司,切勿自犯,仍爲行會各營,以革貿鹽興販之弊。措語竝見上新除授執義李端錫,時在京畿龍仁地,請斯速乘馹上來事,下諭。答曰,不允。下諭事,依啓。
獻納鄭華齊啓曰,臣於今日,承牌詣臺,與同僚相會,商論前啓,雖有些異同,重起鬧端,而至於李台瑞事,則其負累見棄,行身無狀等語,殊異於臣所聞。臣雖知台瑞非謹飭人,而不料其至於是也。且前後之啓,辭意輒新,亦不能無感焉。臣或恐台瑞之舊惡前慝,不盡如同僚所聞,反復商量,而同僚堅執,臣亦難苟同,何敢仍冒乎?請命遞斥臣職。答曰,勿辭。
政院啓曰,明日爲政事,命下矣。判書金壽恒,參議金萬基,俱當進參於冊嬪之禮,參判洪處亮,時未肅拜。明日待開門,牌招肅拜,使之開政,何如?傳曰,允。
正言姜碩昌啓曰,臣以李台瑞事,妄有所論,而登對時,旣承未安之敎。且僚臺互爭,亦添難安之端,終始起鬧,莫非臣罪,決不可仍冒臺次。請命遞斥臣職。答曰,勿辭。已上諫院朝報
答政院啓辭曰,朝觀狀啓,則驚心慘惻,不可忍言,而措語不明,有難詳知。啓下該曹,意有所在,泛然推考,似非着實,而啓辭如此,姑先推考,可也。末端誡誨之意,誠深切實,心用感歎,予當留意焉。見內下日記
上在慶德宮。停常參·經筵。
下直。開城敎授金巖。
府啓,請試官李元禎罷職不敍。新及第李聃命拔去榜中。請嚴飭本道,一切革罷貿鹽興販之擧。措語竝見上答曰,不允。
侍講院啓,新除授右副賓客李慶億,時在京畿果川地,書筵侍講事緊,請斯速乘馹上來事,下諭。傳曰,允。
檢閱李濡上疏。大槪,臣與知春秋館事金壽恒,有相避之嫌,乞令該曹,照例處置事。入啓。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。措語竝見上宦寺驕橫之習,將不可制。前日嘉禮別宮習儀時,次知內官,盛氣發怒,言語擧措,多有不恭。督過使者,使行禮外庭,事體極重,幺麽一黃門,何敢肆然至此?其縱恣之習,不可推考而止。請當該內官,先罷後推。竝引嫌而退,重大之論,有意則議,相持起鬧,責有所歸。請獻納鄭華齊遞差,正言姜碩昌出仕。答曰,不允。處置事,依啓。
檢閱李濡上疏,下該曹。已上諫院朝報
有政,以金壽恒爲知春秋,尹搢爲正言,朴世相爲左水運判官,李夏爲掌令,朴贄爲獻納,李端夏爲輔德。見吏曹望單子
傳曰,吏曹判書金壽恒,判義禁除授。見內下日記
上在慶德宮。停常參·經筵。
巳時午時未時,日暈。
答藥房問安啓辭曰,知道。症候,已言于醫官矣。見內下日記
上在慶德宮。停常參·經筵。
傳曰,政事,明日爲之。
傳曰,輔德金萬均,執義李端錫,副司直金德遠,御史治裝。見內下日記
上在慶德宮。停常參·經筵。
下直。鍾城判官金世行。
藥房啓曰,昨今風寒凄冷,伏未審,聖候調攝,如何?灸瘡,今已差復乎?臣區區憂慮,敢來問安。答曰,知道。症候,已言于醫官矣。
傳曰,大臣·備局堂上,引見。
政院啓曰,引見事,命下矣。憲府則當爲入侍,而諫院則無行公之員。未肅拜人員,牌招入侍乎?敢稟。傳曰,只來待臺諫入侍,勿爲牌招。
玉堂箚子。大槪,敢陳所懷,以備裁幸事。入啓。
引見時,以右議政洪重普所啓,衛將,多有闕員,而兵曹判書,時未出仕,後日政,令次堂上差出事,榻前定奪。
忠淸監司書目,尼山呈,以修撰尹搢辭職上疏上送事。已上諫院朝報
大臣·備局堂上引見時,右議政洪重普所啓,兵曹之事,誠可慮矣。軍布留儲,漸至蕩竭,封不動木,蓋所以備將來不時之需,而未可以豫期者也。卽今只有三百五十同,此則決不可更爲出用。騎兵價布,旣已減半,而各官,皆以待秋捧上來,續續馳報,時無一匹來納者,四月當番,今當雇立,而雇價辦出無路矣。上曰,一當番所用之數,幾何?左議政許積曰,一番雇價,至於百同矣。重普曰,四五當番,若自他處給價,則六七月以後,則精抄廳,庶有推移之路矣。積曰,賑恤廳,策應甚煩,亦難支堪,而四五月當番,則自賑恤廳移給,宜當矣。上曰,依爲之。見備局謄錄
上在慶德宮。停常參·經筵。
下直,奉化縣監柳以最。
府啓,請試官李元楨罷職不敍,新及第李聃命拔去榜中。措語見上答曰,不允。
成均館員,以同知館事意啓曰,三月三日儒生課試,今月內退行事,曾已啓稟矣。來二十七日設行之意,敢啓。傳曰,知道。
答吏曹判書金壽恒疏曰,省疏具悉卿懇。令玆之命,意非偶然,卿其勿辭,從速察職。
成均館官員,以左右相意啓曰,三月三日儒生課試,今月內退行事,曾已啓達,而大提學金壽恒,判義禁兼帶之職,未及出仕。大司成姜栢年,則累月引入,尙未行公。今若因此,又不得設行課製,則殊涉未安。金壽恒·姜栢年,竝卽牌招察任,何如?傳曰,允。已上諫院朝報
上在慶德宮。停常參·經筵。
答兵曹判書李浣疏曰,省疏具悉。卿辭至此,本職,當勉副焉。
答玉堂箚曰,省箚具悉。嗚呼,國家不幸至此,地部遑遑迫急,豈有若今日之甚者乎?比如中流捨揖,罔知攸爲也。噫,咎實在予,八路生靈,有何得罪於天,而罹此慘酷罔極之災?流離之四,道殣相望。念及于玆,對食忘味,坐臥靡寧,心焉如割,無以爲喩。況連山之事,言之慘矣,更何多誥,深愧敎化之不行也。噫,當此之時,予之煎迫之懷,病裏尤切,雖有行禮之事,豈可萌侈大之心乎?今見箚辭,誡誨切至,可不置諸左右而觀覽焉?
藥房啓曰,伏未審夜來,聖候調攝,若何?灸瘡之候,亦復何如?臣等不任憂慮,敢此問安。答曰,知道。今後勿爲間日問安。
府啓,請試官李元禎罷職不敍。新及第李聃命拔去榜中。措語見上答曰,不允。
吏曹啓曰,兵曹判書有闕,政事,取稟。傳曰,明日爲之。
院啓,請試官李元禎罷職不敍。新及第李聃命拔去榜中。請當該承旨罷職。請直講李台瑞削去仕版。請當該內官罷職。措語竝見上伏聞近日都城之內,毒癘熾發,輔相薰染,死亡日繼,無處乾淨。至於外方,飢民之匍匐來集者,全爲仰哺賑粥,以延晷刻之命,而實無容着之所。自冬至春,凍餒到骨之餘,夜則長自露處,重爲風霜露氣之所砭。少或感頓,輒爲致斃,道路街巷,殭屍相望。車載出門,溝瀆皆滿,言念及此,不覺心驚目怛。該府與賑恤廳所當急之聞,死者則隨卽掩骼,病者則方便救護,不宜恬然任他,而尙今寥寥,未聞動念之擧,不職之狀,誠可駭然。請漢城府及賑恤廳堂上郞廳,竝從重推考。且賑恤廳設粥之所,移設於門外可合處,其中患染未差之類,區別以處。另加救療,無至顚連事,令攸司定奪施行。引嫌而退,悤迫傳啓,事出無情,不可以此,輕遞言官。請司諫沈□出仕。新除授正言尹□時在忠淸道尼山地,請斯速乘馹上來事,下諭。答曰,不允。推考定奪事,及出仕下諭事,依啓。已上諫院朝報
傳曰,史官三員待命,騎馬九匹立之。宣惠廳·漢城府·訓鍊院賑恤摘奸事。見內下日記
上在慶德宮。停常參·經筵。
卯時辰時,日暈兩珥。午時,日暈。
執義李端錫所啓,請試官李元禎罷職不敍。新及第李聃命拔去榜中。請嚴飭道臣,一切革罷貿鹽興販之擧。措語竝見上答曰,不允。末端事,令廟堂査處。
儒生科次,三中進士柳命賢,三下進士申懹,生員趙嗣迪,進士李震,幼學崔翧之。
戶曹啓曰,今年田稅,竝皆捧留本道之後,本曹經費舊江都米三萬石·關西米五萬石劃給,而田米之類,幾至一半矣。祿料頒給之時,不可偏用大米,故四月朔爲始,百官祿俸,從二品以上,則大米二石代,田米二石,從八品以上,則大米一石代,田米一石。各軍門將官及各衙門員役散料,則大米·田米參半,訓鍊都監軍兵常時十二斗·九斗受食之類,交給田米二斗,自八斗至五斗受食之類,交給田米一斗矣。雖不可與各衙門員役,一體參半磨鍊,常時所給田米之外,亦當量減大米,而加給田米,故九斗以上,則大米二斗代,田米二斗,自八斗至五斗受食之類,則至大米一斗代,田米一斗題給,四斗·三斗受食之類,則所受旣少,不可爲交給。掖庭署下人,則常時純給大米,而百官頒祿,亦爲交給,田米則掖庭署下人,亦當參半磨鍊矣。當依此施行,而卽今倉儲,田米無遺,而大米及太則爲先分給,田米則待關西米上來,追後頒給,何如?傳曰,允。
院啓,請試官李元禎罷職不敍。新及第李聃命拔去榜中。請直講李台瑞削去仕版。請當該內官罷職。措語竝見上答曰,不允。
府啓,請試官李元楨罷職不敍。新及第李聃命拔去榜中。措語見上答曰,不允。
大司諫李翊初度呈辭,入啓。給由。已上諫院朝報
有政。吏批,以李慶億爲瓦署提調,洪處亮爲典醫監提調,朴長遠爲掌樂提調,朴長遠爲右賓客,李殷相爲弘文提學,朴長遠爲漢城判尹,李廷夔爲大司憲。見吏曹望單子
上在慶德宮。停常參·經筵。
午時未時申時,日暈。酉時,日暈兩珥。
答行判中樞府事鄭太和箚曰,省箚具悉卿懇。近日日氣,漸就和暖,卿之疾病,想宜減歇,何用前請,固辭乃爾?卿其安心勿辭焉。仍傳曰,遣史官傳諭。已上諫院朝報
上在慶德宮。停常參·經筵。
大司憲李廷夔啓曰,如臣無狀,最居人下,尋常庶職,已多尸素之誚,風憲之長,何等重任,而意外恩命,屢及於已試無用之身,臣誠惶悶,罔知攸措。臣於頃者,待罪京兆佐貳之任,又有兼察賑粥之事,逐隊隨行,悠泛度日,終以此重被臺評,羞愧惶蹙,恭俟嚴譴,豈可冒昧恩榮,揚揚於臺閣之上乎?當此無前凶歲,道殣相望之日,循例監賑,尙不猶人,況何望職居言責,仰裨聖上若保之仁,以救國家危亡之急乎?決非如臣庸陋廁迹之日也。旣以不職之罪,方在應推之中,尤不可一刻苟冒。請命罷斥臣職。答曰,勿辭。
司饔院官員,以提調意啓曰,今此王世子嘉禮時,同牢宴所用饌品,磨鍊啓下。今月初八日移文戶曹,則諸般物種,近日幾盡來納,而其中鹿尾·鹿舌及生鰒,尙今不爲進排。方欲啓稟之際,連見京畿監司移文,則鹿尾·鹿舌,則定於南陽縣,非不嚴督,而惡風連吹,越海入島,捉得爲難。該曹不爲豫先分定,以致窘急,及期進排,未可豫料,只待生事云云。雖不能準數覔封,豈至於終不得一二口乎?只責南陽一邑,而再三移文于本院,豫陳難捉之形勢。今則日字已迫,更難等待,應用禮饌,未免欠闕,則極爲未安,京畿監司推考。且生鰒,未知分定於他道,而亦令該曹,更加催督,及時進排,何如?傳曰,依啓。鹿尾舌兩種,今不可更督。姑以他乾魚代用,而該曹分付日字査覈後,監司推考。
漢城府啓曰,以諫院啓辭,命下矣。五部中,宮城近處痘疫疑疾之類,一一摘奸,皆出城外,而設粥之所,則來者不拒。其中染患未差者,相雜出入,勢難分別。當此嘉禮擧動臨迫之時,尤不可不速爲區處,而但賑所凡百,元非本府之所管。似當自廟堂定奪分付,而以臺啓中有攸司二字之故,政院,强令本府擧行,不得不具由仰稟矣。請令廟堂,從速定奪,何如?傳曰,允。
府啓,大司憲李廷夔,引嫌而退,方被推勘,勢難仍在,請命遞差。答曰,依啓。
戶曹判書權大運啓曰,今此王世子嘉禮時,同牢宴所用饌品,自司饔院啓下,今月初八日成貼公事,初九日來到本曹云,而算員,磨鍊算計,十三日始爲告知於臣,卽爲分定各處送移云矣。得見京畿監司吳挺緯移文,則此公事,十六日始爲到付於本營。鹿尾·鹿舌,分定於南陽,及期捉得,未可豫料,而聞來極爲驚駭。査覈遲滯之由,則該吏不卽傳給,中間淹滯的實,故該吏則已爲捉囚,今將重治,而許多物種算計,雖或未易,至於四日之久,則算員之怠慢稽滯,亦甚可駭,令攸司推治,宜當。莫重大禮所用之物,未能及期進排,慢不擧職之罪,臣亦難免。不勝惶恐待罪。傳曰,知道。勿待罪。已上諫院朝報郞廳李鎭儀校正。郞廳李壽鳳書。
上在慶德宮。停常參·經筵。
藥房啓曰,伏未審數日來,聖體調攝,若何?灸瘡,旣已快復乎?臣等區區憂慮,敢來問安。答曰,知道。
政院啓曰,右議政,來詣請對矣。傳曰,引見。
府啓,請試官李元禎罷職不敍。新及第李聃命拔去榜中。措語見上今年田三稅,有捧留本邑,以爲飢民賑救之用之敎。聖上之軫恤民事,可謂至矣。第念當此民間赤立,流莩滿路之時,雖升合之收徵,無異龜背之刮毛,設有若干收捧之邑,若於新年,復有上納之令,則旣用於賑粥之後,不可更徵於民結,爲守令者,莫適所從。或有因朝令督捧者,或有隨民願不捧者,或有隨捧而移用賑救,或有旣捧而不得任用者。請令該曹,更爲稟旨,明白指揮,以爲各道指一遵行之地。答曰,不允。末端事,依啓。
備忘記,居首進士柳命賢,直赴會試,之次進士申懷·李震,生員趙嗣迪,幼學崔翧之,各給一分。
答宋判府事疏曰,省疏具悉卿懇。國家不幸,遭此無前之凶年,八路生靈,擧皆流散,死亡相繼,慘目之狀,驚心之報,聞之氣塞,尙忍言哉?當此之時,卿以碩德重望,不可退在鄕里。聚會精神,宜急於今日,故於史官之行,諭予至意矣。今觀疏辭,遐心莫回,其於予懷,當復何如?至於開陳所懷,乃卿之職缺未果,卿疾支離,氣力沈綿,病裏思想,予切耿耿,卿宜體予意,安心勿辭,從速上來,以副至望。仍傳曰,遣史官傳諭。
院啓,請試官李元禎罷職不敍。新及第李聃命拔去榜中。請當該承旨罷職,請李台瑞削去仕版。措語竝見上今年飢饉之慘,八路同然,而咸鏡一道,六鎭爲尤甚。其中或有差勝之處,轉相就哺,民間俱空,率皆赤立。至取糠藁爲末,和以草食,暫延朝夕之命,不過旬日,擧將塡壑,而聞來不勝驚慘之至。仍念六鎭,爲國藩蔽,王化所遠,不可不各別撫恤,以示朝家德意。請斯速發遣御史,慰諭邊氓,仍許便宜從事,發倉賑恤,以救燃眉之急。答曰,不允。末端事,令廟堂稟處。已上諫院朝報
右議政洪重普請對入侍時所啓,行知中樞府事宋時烈,贊善宋浚吉,贊善李惟泰,俱以在外儒臣,當此時必不免窮乏之患,似當有周恤之道,敢達矣。上曰,本道監司處,下諭,食物題給。見諫院朝報初二日中
傳曰,自明日,別宮,當空矣。守直軍士四名定送事,分付。見軍色謄錄
上在慶德宮。停常參·經筵。
兵曹判書徐必遠上疏。大槪,新授職名,萬萬不稱,決不可冒昩承當,乞賜鐫免事。入啓。
答右承旨金宇亨疏曰,承旨與弼善有異,爾其勿辭,從速察職。
答副應敎洪柱國疏曰,省疏具悉。疏中禁制事,後日稟處時,當議處焉。爾其勿辭察職。
假注書李國芳出使,代以尹爾霖爲假注書。
院啓,請試官李元禎罷職不敍。新及第李聃命拔去榜中。請直講李台瑞削去仕版。措語竝見上凡係園陵之事,勿論大小,必須汲汲擧行,不敢有忽,乃所以重其事也。敬陵禁地,故判書吳挺一卜葬之處,旣自禮曹摘奸,而今至數月,一向掩置,尙無處分,其在事體,殊極未安。請令該曹斯速拿處,以鮮國人之惑。人臣事君之道,固宜不計衆怒,一心無私,乃可盡職,而禮曹參判李晩榮,當敬陵摘奸之初,已有圖免之計。請遣郞廳,至呈草記,見却政院,及其往審之後,旣詳遠近形止,而含糊遊辭,節節推諉。又復引入,必欲規避,其用意周章之狀,誠極駭然,不可無飭礪之道。請禮曹參判李晩榮罷職。士夫之間,廉隅至重,朝廷之上,禮讓爲貴,承旨金宇亨,當初自處,已涉無據,及至事過之後,冒沒投疏,辭極猥褻,其苟且之狀,殊甚可駭。請承旨金宇亨罷職。答曰,不允。令該曹拿處事。依啓。李晩榮,姑先從重推考。
府啓,請試官李元禎罷職不敍。新及第李聃命拔去榜中。措語見上今此連山地,子女烹食之變,實是古今所無,不忍聞不忍言之變。愛子之心,人皆有之,雖是蠢頑之類,豈無同得之天,而猶且自陷窮凶極惡之地者,實由於飢饉之所迫,則本縣賑事之全不着力,擧此可知。當該守令,自有其罪,而姑待該曹之回啓,朝家之勘法,臣未論啓矣。今過累日,未有處分,飢民之日益受害,不可不恤。請連山縣監尹敏道拿問定罪。無前之變,在於道內,則爲道臣者,所宜驚惕引咎之不暇,而至於當該守令,亦宜據法請罪。忠淸監司李弘淵,以連山事,泛然狀聞,有若視之尋常者然,一道賑事之疎漏,亦可推知。請忠淸監司李弘淵罷職。答曰,不允。拿問事,依啓。監司,姑先從重推考。該曹當該堂上,亦爲從重推考。已上諫院朝報
有政。吏批,以李濡爲說書,柳赫然爲刑曹判書,張善澂爲大司憲,徐必遠爲軍器提調。見吏曹望單子
答禮曹啓辭曰,竝爲磨鍊,可也。王世子及嬪,景福宮·昌德宮洞口,下輦駐輦事。
傳曰,世子親迎時,執鴈以授者,似非弼善,明是主人也。若然則必有議註中付標之事。本院辛卯日記中,卽卽取考以入。見內下日記
上在慶德宮。停常參·經筵。
答兵曹判書徐必遠疏曰,省疏具悉。卿之才局,允合斯任,卿何爲辭?卿其安心勿辭,從速察職。
答判尹朴長遠疏曰,省疏具悉。卿其勿辭察職。
答戶曹參判李殷相疏曰,省疏具悉。卿其勿辭,從速察職。
院啓,請試官李元禎罷職不敍。新及第李聃命拔去榜中。請禮曹參判李晩榮罷職。請右承旨金宇亨罷職。措語竝見上國家之置臺閣,乃所以畀言責也。持平李三錫,居鄕,多聚斂之怨,立朝,有趨附之迹,爲一世所嗤點。曾爲全羅都事,當金澄壽親之日,首先拜跪庭除,恬不知恥,及其事發之後,厭然掩之,助爲辭說,顯有左右之態,士夫處心,豈容如是?繩愆糾謬之任,決不可付諸此人。請持平李三錫罷職。京畿都事曺憲卿,爲人孱劣,曾爲臺諫,擧措無形,貽笑一時。及授本職,處事昏迷,見侮列邑。如此之人,不可仍置畿輔佐幕,請京畿都事曺憲卿罷職。臺閣之任,係人主耳目。持平金粹五,人微望輕,且無履歷,而承乏濫授,物議嗤點。請持平金粹五遞差。引嫌而退,推緘未勘,勢難仍在。請大司諫洪萬容遞差。答曰,不允。處置事,依啓。
備邊司啓曰,連山縣監尹敏道,以臺啓,有拿問之命矣。當此設賑方急之日,不可一時曠官。其代,令吏曹口傳差出,明日內給馬下送,何如?傳曰,允。
吏曹口傳政事,以具時敏爲連山縣監。
政院啓曰,今日擧動時三嚴,昨因傳敎,辰時進呈矣。今日雨勢如此,依前定吉時,以巳正退行,何如?傳曰,未初,磨鍊爲之。
府啓,請試官李元禎罷職不敍。新及第李聃命拔去榜中。請忠淸監司李弘淵罷職。措語見上引嫌而退。未赴召命,實緣情勢,而旣被推勘,在例應遞。請大司憲張善澂遞差。答曰,不允。處置事,依啓。
吏曹啓曰,臺諫有闕,政事,取稟。已上諫院朝報
備邊司,以左右相意啓曰,濟州民事,已到萬分地頭,泛然策應,恐難着實,必有主掌擔當之人,方可及時救活。左參贊閔鼎重,使之專管料理,以救一島生靈垂盡之命,何如?傳曰,允。見備局謄錄
禮曹啓曰,政院啓辭,今日擧動三嚴,昨因傳敎,以辰時進定矣。雨勢如此,依前定吉時,以巳時退行,何如?傳曰,未初磨鍊爲之事,傳敎矣。親迎,未申間坤時,同牢宴,以酉戌間辛時退行事,原粘目中,付標以入之意,敢啓。傳曰,知道。見稽制司謄錄
答舍人李端夏疏曰,省疏具悉。兼察兩任,宜矣。見內下日記
上在慶德宮,停常參·經筵。
午時未時,日暈。
備邊司郞廳,以左右相意啓曰,濟州民事,已至萬分地頭,泛然策應,恐難着實。必有主掌擔當之人,方可及時救活。左參贊閔鼎重,使之專管料理,以救一島生靈垂盡之命,何如?傳曰,允。
藥房啓曰,風雨連宵,伏未審,聖體調攝,如何?昨日出御外殿,親臨大禮,不瑕有添傷之患乎?臣區區憂慮,敢來問安。答曰,知道。症候,已言于醫官矣。
府啓,請試官李元禎罷職不敍。新及第李聃命拔去榜中。請忠淸監司李弘淵罷職。措語竝見上答曰,不允。
敎,王若曰,元良,一國之本,允喜儲位之正名。大昏,萬世之基,肇見縟禮之協吉。肆頒渙汗之誥,庸布欣慶之懷。念予家嗣之堅,夙膺匕鬯之重。顧爲有室,固是父母之常情。在齊其家,必須窈窕之嘉耦。王世子嬪金氏,天賦令質。家傳義方,柔則芳猷。宜配德於貳極,和聲法相。已騰譽於六宮,禮隆端冕之迎。儀備象服之命,雞鳴問寢。咸覩夫婦之隨,燕翼貽謨。可點子姓之衍,奚但予一人私喜?嘉與爾萬民同歡。於戱,追關雎麟趾之休,復何憂於付託。錫洪範九疇之福,庶幾囿於生成。故玆敎示,想宜知悉。大提學金壽恒製進已上諫院朝報
禮曹啓曰,卽接奉常寺所報,則黃海道封進薦新生石首魚八十尾,開封看色,則或有色變,或有臭惡者,莫重薦新之物,該司不敢擅自封進之故,取來本曹看審,則色變腐爛,果不合薦新。當該封進官推考,石首魚還爲下送。使之急速改封進,何如?傳曰,允。見禮曹謄錄
上在昌德宮。停常參·經筵。
備邊司啓曰,以漢城府啓辭,命下矣。城中三處設賑,專在於救活都民,而許多飢病之類,轉相薰染,以致癘疫熾蔓,不但臺啓如此,群議皆以爲不可不移設於門外,而常平廳·訓鍊院賑所,則無他可合移設之處。且三處設賑,竝移於門外,則城中飢民往來就粥,其勢亦難。兩所則姑爲仍存,漢城府賑所,則闕下不遠,與諸公廨接近,尤爲不便,爲先移設於弘濟院,何如?傳曰,允。
政院啓曰,咸鏡道頒敎齎去官訓鍊院習讀金俊立,來告本院曰,當日頒敎文,奉受於政院,使驛卒,前負馳去,申時量,到楊州地牛耳路上,始覺其驛卒,失其所負敎文。搜覓不得,故不得已還來以告,而莫重敎文,纔出都門,便卽閪失,誠極駭異。不可不依法科罪,齎去官金俊立,從重推考,負持驛卒,令攸司,囚禁治罪。敎文則改書下送,何如?傳曰,依啓。金俊立拿問處之。
府啓,請試官李元禎罷職不敍。新及第李聃命拔去榜中。措語見上內需司侵漁外方之弊,罔有紀極。白川貢米上來已久,而遷延不捧,先責人情,威迫操縱,奪取元貢之說,狼藉傳播。自本府,推問本郡色吏,則不敢隱諱,節節招承,以爲民間赤立,所收零星。應捧貢米,亦不得充數,許多人情,尤無以備納,船到龍山,一朔已盡,而本司姑爲延拖,趁不捧納。各房人情,爲先責徵,囚禁頭目,需索萬端,半銀雜物,東西貸乞,而猶未準數。一向催督,迫於不得已,果爲除出元貢米十石充納,而且以一紙現納,而乃人情所給數件記也。上自內官,下至吏胥諸人,一時所捧,多者白米十餘石,少不下三四石,銀貨各種,亦在其中。雖在常時,科外徵責,自有其罪,況此大飢之日,渠輩之督過漁奪,靡所不極。至於竊卸元米,以充壑慾,其肆虐斂怨之狀,誠極痛惡。如此之習,不可不隨現嚴治,以杜後弊。請內需司當該內官,拿問定罪。別坐以下官吏,竝令攸司囚禁重治。所捧之物,一一徵還。答曰,不允。當該別坐以下官吏及頭目,竝爲囚禁,嚴査得實。已上諫院朝報
有政。見燼餘日記
傳曰,世子嬪,兩大妃殿朝見禮,由外行路不便,故當自內行之矣。勿爲自外待令事,分付。見稽制司謄錄
戶曹啓曰,執義李端錫,掌令尹理啓曰,今年田三稅,有捧留本邑,以爲飢民賑救之用之敎,聖上軫恤民事,可謂至矣。第念當此民間赤立,流莩滿路之時,雖升合之收徵,無異龜背之刮毛,設有若干收捧之邑,若於秋來,復有上納之令,則用於賑粥之後,不可更徵於民結,爲守宰者,莫適所從。或有因朝旨督捧者,或有從民願不捧者,或有隨捧而移用賑救者,或有旣捧而不得任用者。請令該曹,更爲稟旨,明白指揮,以爲各道指一遵行之地事,命下矣。各道田稅之捧留,實出於聖明之軫恤,民蒙大惠,而當初定奪行會,旣自備局爲之,則臣曹有難擅便。令廟堂稟處,何如?傳曰,允。見版籍司謄錄
吏批,以尹堦爲兵曹正郞,朴世城爲判決事,李嵇爲修撰,李延年爲禮曹參議,南龍翼爲大司諫,朴長遠爲大司憲。見吏曹望單子
上在慶德宮。停常參·經筵。
戶曹啓曰,以司憲府啓辭,命下矣。各道田稅之捧留,實出於恤民,而當初定奪行會,旣自備局爲之,則本曹有難擅便。令廟堂稟處,何如?傳曰,允。
備邊司啓曰,以諫院啓辭,命下矣。六鎭飢饉懇迫之狀,傳聞甚慘。苟有倉儲之可發者,則本道監司,亦必無視死遏閑之理。今若別遣御史,而當此八路遑遑之日,旣無本道之穀,又無移粟之勢,空往空來,則反乖朝家宣布德意之義,爲先査問賑事不實,倉穀有無,與夫南北邊或有推移相救之勢於本道監司處,更爲稟處,何如?傳曰,依啓。如有可以推移之勢,啓聞前趁卽便宜爲之事,分付,可也。已上諫院朝報
答正言姜碩昌避辭曰,避辭顚倒,未成說話,予未曉其意也。勿辭。
答左議政許積箚曰,省箚具悉卿懇。卿之疾病,予甚慮念,卿其安心勿辭,從容善攝。見內下日記
上在慶德宮。停常參·經筵。
日出時,白雲一道如氣,起自艮方,直指南方,橫截日上,長五六尺,廣尺餘,良久乃滅。
答右議政洪重普箚子曰,省箚具悉卿懇。卿之疾病,予深慮念。卿其勿辭,從容善攝。
戶曹啓曰,卽接廣興倉所報,則夏等頒祿當次,故祿牌受出事。倉官進去行判中樞府事鄭□□,左議政許積,則行判中樞府事鄭□□以爲,病不肅謝。左議政許積以爲,今方辭職,祿牌皆不出給,依例令倉官輸送之意,敢啓。傳曰,知道。
府啓,竝引嫌而退,宮官移差,特是拘俗之末節,承旨自處,未見喪恥之實。狀疏中文字,設有未妥之語,廉隅重案,決非原情之道。當初論啓,已欠愼重,畢竟張皇,尤涉深文。請獻納朴贄,司諫沈攸,正言姜碩昌竝遞差。答曰,依啓。
左議政箚子。大槪,乞收祿俸輸送之命,仍許遞改,以便公私事。入啓。
吏曹啓曰,臺諫有闕,政事,取稟。傳曰,政事,明日爲之。已上諫院朝報
答贊善李惟泰疏曰,省疏具悉。當此國事罔知攸濟之日,旣受先朝知遇之恩,其可不念及于玆,而罔濟艱危耶?贊善之任,尤不宜固辭,須體至意安意勿辭,從速幡然上來,以副予望。見內下日記
上在慶德宮。停常參·經筵。
辰時,日暈兩珥。巳時午時未時,日暈。二·三更,月暈。
崔寬,以禮曹言啓曰,今朔各陵抽栍摘奸,當爲發遣郞廳,而當此賑救之日,京官往來,貽弊不貲。姑不擧行之意,敢啓。傳曰,知道。
又以內醫院官員,以都提調意啓曰,醫女端節,累年學習,脈法頗精,差備待令丹春身死代,陞差,何如?傳曰,允。
答左議政許積箚子曰,省箚具悉卿懇。此是常例,卿何辭爲?卿其安心勿辭領受。
答刑曹判書柳赫然疏曰,省疏具悉。卿才允合,何用辭爲?卿其安心勿辭,從速察職。
執義李端錫,掌令李夏啓曰,臣等於三昨,推考事照勘時,試射無分人員中,前佐郞南夢星,纔已身死,而未及聞知,混同照律,難免不察之失。請命遞斥臣職。答曰,勿辭。
吏曹判書金壽恒上疏。大槪,冒陳情勢,本職及兼帶判義禁,亟先遞免,以便公私事。留政院。已上諫院朝報
有政。吏批,以李時術爲兵曹參判,尹堦爲正言,李嵇爲副校理,李柙爲司諫,鄭華齊爲獻納,徐必遠爲知義禁,李浣爲漢城判尹,柳瑡爲軍威縣監。見吏曹望單子
答賑恤廳啓辭曰,依允。不事賑政之狀,不言可知。田應井段,豈可決杖而止?拿問處之。見內下日記
上在慶德宮。停常參·經筵。
巳時午時未時,日暈。二三更,月有兩珥。
成後卨啓曰,大司憲朴長遠未肅拜,執義李缺避嫌,掌令尹理呈辭。持平金粹五·李三錫被論。今日以監察茶時之意,敢啓。傳曰,知道。
又啓曰,精抄廳設立之後,各處守直之軍,必以丁壯雇立,而點考派定之後,或以兒弱代立,則衛將及各其家長,摘發論罪事,至於事目,啓下矣。近見擧動時差備軍,則太半以兒弱苟充,所見可駭,而凡差備軍出用之時,以其丁壯不足之故,事多苟簡。已往之事,則雖不可追罪,而卽今新番當次,此後則切勿以兒弱許立之意,申明分付於兵曹及衛將所,何如?傳曰,允。當該衛將,先罷後推。當該色吏囚禁,嚴刑科罪。
假注書李國芳書啓,臣奉命,往傳于行知中樞府事宋時烈,則以爲,伏承遠遣史官,傳諭聖批,十行綸音,丁寧懇惻,可泣鬼神,伏地感泣,不知所喩云矣。敢啓。傳曰,知道。已上燼餘日記
備邊司啓曰,以戶曹啓辭,傳敎矣。田稅惟正之供,與他徭役不同,故從前荒歲,未嘗有不捧之時,而不計度支匱竭罔措之形勢,特許捧留本道,以爲賑救之用,而至於移轉關西及江都米,以補恤費者,實出於聖上軫恤民隱之盛意也。使之當春分糶,待秋上納者,欲爲還充江都貸用米之計,而其中,用於作粥之資者,則當以賑恤廳米,移充於其代,非欲更徵於民結者也。守令之或捧或不捧,由於守令或遵朝命或事姑息之致也。旣捧後分賑,自廳行會,則不得任用云者,雖未知其由,初頭無意收捧之守令,到今督徵於餓莩相望云者,似無是理,而臺諫啓辭,必有所聞而發,不可謂宜無此事。已往未捧之稅,則勿捧於此時,姑待秋成之意,知委諸道,何如?傳曰,允。
戶曹啓曰,左議政許積,今夏等祿俸,倉官輸納于本家,則不受而陳箚矣。箚批已下,更令倉官輸送之意,敢啓。傳曰,知道。
政院啓曰,以嘉禮時同牢宴所用鹿尾·鹿舌,未及進排之故,因司饔院啓辭,該曹分付,日字査覈後,監司推考事,命下矣。司饔院則三月初八日移文戶曹知委,而遲滯累日,不爲趁卽分定,至於十六日,始爲知委於京幾監司。此則戶曹判書權大運待罪啓辭中,其陳其曲折矣。卽者招問京畿營吏,則以爲,戶曹分定移關到付之後,自監營,始爲分定於南陽牧,以致日期臨迫,終未捉納,而以此觀之,該曹知委,雖或遲滯,而到關之後,日字已至十餘日久,而終不捉納,監司亦難免其失。京畿監司吳挺緯推考,依司饔院啓辭捧之乎?敢稟。傳曰,知道。遲滯日字甚多,而終不知遵。其他泛忽之事,亦在廚院之啓,該曹當該堂上,宜難免慢忽之責,姑先從重推考。監司則勢難周旋,而不卽早定變通,推考。
賑恤廳啓曰,吏曹啓辭,賑政未畢之前,監司之不得變通守令,新頒事目至嚴,雖有實病深重,而堪任職者,亦將狀聞實狀,以待朝家處置,而卽見全羅監司吳始壽狀啓,則以珍山郡守宋默時病重廢衙,宜罷爲啓者。有違朝命,殊甚未安。全羅監司吳始壽推考。宋時默痼疾實狀,不但道臣狀辭如此,南來之人,莫不傳說。此時賑政,專屬監色,極爲虛疎,令賑廳稟處,何如?傳曰,允事,傳敎矣。賑事未畢前,守令不得遞改,事目至嚴,則珍山郡守宋時默,所當依事目,論以邊遠定配之律,而但宿病方劇,精神昏迷,賑救事,專委監色,監司之啓,似出於不得已,則此與厭避圖遞者有間。黜罷之外,似不可更施一定之律,而此時賑政,一日爲急。其代,卽令該曹口傳差出,依連山縣監例,明日內,給馬下送,何如?傳曰,依啓。雖云實病,已違事目。不可罷黜而止,準期不敍,宜矣。
賑恤廳內摘奸。
吏曹口傳政事,以黃澤爲珍山郡守。
掌令尹理啓曰,南夢星之照律,臣亦同參。初旣不知而混同勘入,賤疾告劇,未卽與同僚偕避,所失尤大。請命遞斥臣職。答曰,勿辭。已上諫院朝報
傳曰,史官一員待命,騎馬三匹立之。宗廟夏享大祭摘奸事見內下日記
上在慶德宮。停常參·經筵。
藥房都提調洪重普,提調趙珩,副提調金徽啓曰,伏未審數日來,聖候調攝,若何?臣等區區憂慮,敢此問安。答曰,知道。症候,已言于醫官矣。
下直。珍山郡守黃澤,已上燼餘日記
院啓,請試官李元禎罷職不敍。新及第李聃命拔去榜中。請禮曹參判李晩榮罷職。請右承旨金宇亨罷職。請持平李三錫罷職。請京畿都事曺憲卿罷職。請持平金粹五遞差。措語竝見〈上〉竝引嫌而退,勘律之時,未聞作故,混同書入,非緣不察,俱無可遞之義。請執義李端錫,掌令李夏·尹理出仕。答曰,不允。出仕事,依啓。
府啓,請試官李元禎罷職不敍。新及第李聃命拔去榜中。請內需司當該內官,拿問定罪。措語竝見上答曰,不允。
政院啓曰,近日廳中,位甚不齊,出納之祭,事多苟簡。同副承旨崔寬,卽爲牌招察任,何如?曰,允。已上諫院朝報
上在慶德宮。停常參·經筵。
政院啓曰,此時守令之赴任,一日爲急。軍威縣監柳玭,當爲署經,而諫院則位甚不齊,未肅拜人員,竝卽牌招,憲府之官,今已處置請出,當承牌入來,今日內署經之意,兩司城上所言送,以爲依近例給馬催送之地,何如?傳曰,允。
府啓,請內需寺當該內官,拿問定罪。措語見上卽見宗廟夏享大祭監察呈課,則奏時官,奏時遲滯,以致將事過時,事極驚駭。請當該奏時官,令攸司推治。答曰,不允。末端事,依啓。
院啓,請試官李元禎罷職不敍。新及第李聃命拔去榜中。請禮曹參判李晩榮罷職。請右承旨金宇亨罷職。請持平李三錫罷職。請京畿都事曺憲卿罷職。請持平金粹五遞差。措語竝見上答曰,不允。遞差事,依啓。已上諫院朝報
上在慶德宮。停常參·經筵。
三更,月暈。五更,有霧氣。
下直。軍威縣監柳玭。
答吏曹判書金壽恒疏曰,省疏具悉。卿其安心勿辭,從速察職。
答禮曹判書李慶億疏曰,省疏具悉。卿其勿辭,調理察職。
答大司憲朴長遠疏曰,省疏具悉。卿其勿辭,救護母病。
刑曹判書柳赫然上疏,啓下備邊司。
輔德金萬均初度呈辭,入啓。給由。
傳曰,今此寅平尉遷葬之時,令該曹禮葬擧行。
傳曰,石灰三百石,內需寺所捧處輸送事,言于該曹。
吏曹啓曰,臺諫有闕,政事,取稟。
吏曹啓曰,來十三日,祿都目政事爲之之意,敢啓。傳曰,知道。
政院啓曰,來十五日,儒生殿講日次,而以國忌,頉稟。傳曰,知道。
府啓,請內需寺當該內官,拿問定罪。措辭見上答曰,不允。
院啓,請禮曹參判李晩榮罷職,請右承旨金宇亨罷職,請持平李三錫罷職。措語見上近來賑所,流莩日增,都城之外,尸車相望,一日死亡,動以十數,而該廳,例於月終書啓。非但事涉緩忽,日字旣久之後,死亡之數,亦不得其實。請令各該賑所,自今爲始,五日一啓,俾無如前疏漏之弊。掩骼之政,聖王所審,而卽今道殣相枕,尤當惕念擧行,朝家非不申飭,而多不收埋,任他吼嘬,所見慘惻。請令該府,逐日看檢,或有如前露置,趁不埋瘞者,則當該部官,拿問科罪,以爲警飭之地。近見八路狀啓,則饑疫燒溺各樣死亡之報,殆無虛日,而獨於盜劫戕殺者,則自前元無上聞之事。此蓋道臣因循謬例之致,本非古者水旱盜賊竝聞之意。況當今日,民事罔極,殺越之患,處處有之,前頭之慮,不可勝言。請令諸道監司,申飭列邑,使之劃下報知,被殺之數,一一啓聞,以爲定式。別飭討捕使,另加搜捕,俾無滋蔓之患。前啓李元禎·李聃命等事,曺憲卿罷職事,停啓。答曰,依啓。罷職事,不允。李三錫,遞差,可也。
吏曹口傳政事,以李光迪爲平安道推考敬差官。已上諫院朝報
義禁府啓曰,以推考敬差官啓本,刑曹粘目,漣川縣殿牌偸出罪人愛立,旣已承服。移義禁府處置事,允下矣。係是綱常罪人,依前發遣都事,拿來,何如?傳曰,允。見禁府謄錄
上在慶德宮。停常參·經筵。
政院啓曰,持平李三錫遞差事,命下矣。臺諫,方以罷職論啓,遞差傳旨,不得捧入之意,敢啓。傳曰,知道。
藥房啓曰,卽伏聞醫官所傳之言,自上有感冒之候,夜間發汗雖浹洽,猶未和解,而臣等不勝驚慮之至。卽令醫官入診後議藥,何如?答曰,知道。症候,已言于醫官矣。議醫以啓。
再啓曰,臣等卽與諸御醫商議,則皆以爲,人蔘敗毒散,加乾葛·荊芥·蘇葉·黃芥·酒炒各一錢連用二貼,以爲及時發散之地,宜當,而此藥二貼,爲先劑入之意,敢啓。答曰,知道。
府啓,請內需司當該內官拿問定罪。措語見上請會寧府使李斗鎭拿問定罪。措語當考答曰,不允。李斗鎭事,更加詳察處之。
以賓廳座目單子,傳曰,過數日後來會事,言送。
院啓,請禮曹參判李晩榮罷職。措語見上新除授正言鄭維岳,時在京畿廣州地,請斯速乘馹上來事,下諭。答曰,不允。下諭事,依啓。已上諫院朝報
吏批。以魏定相爲庇仁縣監,尹材爲龍潭縣令,鄭樍爲持平,李夏鎭爲兵曹正郞,李長英爲宗廟令,金夏鉉爲咸陽郡守,蔡時龜爲司評,張善澂爲左尹,鄭維岳爲正言,崔後尙爲修撰,韓爲海美縣監,金德遠爲晉州牧使。見吏曹望單子
上在慶德宮。停常參·經筵。
藥房啓曰,伏未審夜來,聖體調候,何如?昨日劑入人蔘敗毒散進御後,其有發散之效乎?臣等終宵憂慮,敢來問安。答曰,知道。症候,已言于醫官矣。
吏曹啓曰,臺諫有闕,政事,取稟。
政院啓曰,承旨除授翌日謝恩,例也。左副承旨洪萬容,不爲出仕,非但壞了廳風,近日廳中,三員有故,出納之際,不成貌樣。左副承旨洪萬容,卽爲牌招察任,何如?傳曰,允。
政院啓曰,愛立推鞫事,命下矣。推鞫廳,排設於何處乎?敢稟。傳曰,本府爲之。
藥房再啓曰,卽伏聞入侍醫官所傳之言,感冒之候,則今已快復,而散解之際,或有膈上澁滯之時,而此乃痰火未能盡祛而然也。仍與諸御醫商議,則淸火化痰湯,加柴胡·麥門冬各一錢,元方去芒硝,連進三貼,宜當云,此藥三貼,卽爲劑入之意,敢啓。答曰,知道。
掌令尹理啓曰,臣於再昨推考傳旨承受之際,泛然看過,着署而退矣。今始覺察,則副司果姜碩昌推考傳旨,亦在其中。臣與碩昌相避,而頓然忘了,混同承受,其昏謬不察之失,著矣。何敢晏然苟冒於職次乎?請命遞斥臣職。答曰,勿辭。
吏曹口傳政事,以南夢賚爲咸陽郡守。已上諫院朝報
義禁府啓曰,罪人愛立,已爲承服,當爲正刑,而今日乃國忌齋戒,明日正日,十六日則望日。十七日行刑之意,敢啓。傳曰,知道。見禁府謄錄
上在慶德宮。停常參·經筵。
自辰時至未時,日暈。
洪萬容啓曰,同副承旨朴世堅,遭其服制,而無身親入見之事,故以服制後出仕之意,啓下矣。今聞朴世堅家,染患益熾,家內奴僕,盡爲出幕云,旣已薰染,未及出避,則近密之地,勢難出入。似當有變通之道,何以爲之?敢稟。傳曰,遞差,可也。已上燼餘日記
下直。海美縣令韓,龍潭縣令尹材,咸陽郡守南夢賚,庇仁縣監魏定相。
藥房啓曰,伏未審夜來,聖候調攝,若何?進藥之後,膈上有時澁滯之候,亦復何如?臣等區區憂慮,敢此問安。答曰,知道。症候,已言于醫官,今後勿爲逐日問安。
注書安後泰服制,代以朴紳爲假注書。已上諫院朝報
上在慶德宮。停常參·經筵。
有政。吏批,以李延年爲承旨,朴贄爲掌令,趙威鳳爲持平,尹理爲雲山郡守,金粹五爲兵曹佐郞,李壽翼爲刑曹正郞,缺趙逢源爲儀賓都事,李挺龍爲穆陵參奉。已上燼餘日記
院啓,請禮曹參判李晩榮罷職。措語見上臣等,伏見備忘記,有寅平尉遷葬時,禮葬擧行,墓幕移搆之敎。臣等竊念,移葬時禮葬,本非法典應行之事。在前或因一時特命,雖有格外推恩之擧,其在平常之日,則容或不妨,而今日,是何等時耶?哀我赤子,塡壑相望,孑遺之民,把鉏緣畝者,十僅一二。又就其中,起而赴役,則奪其農時,已不暇言,而救死不贍,何以裹糧,而免爲路上之屍者,必鮮矣。言念及此,誠爲於悒。仰惟殿下,憂民之念,方切於宵旰,凡係軫恤拯濟之方,靡不用極,而獨於玆事,至此別敎,聖懷雖篤於親愛,何不念民事之罔極耶?請加三思,還收寅平尉遷葬時,禮葬擧行,墓幕移搆之命。答曰,不允。末端事,雖有禮葬移搆之命,事將隨便爲之。亦未有役軍題給之命,何乃慮及路上之屍,無乃未諳而然耶?已上諫院朝報
答大司憲朴長遠疏曰,省疏具悉。卿辭至此,本職,當勉副焉。
吏批,以金允基爲假引儀,愼徽典爲英陵參奉。見吏曹望單子
答禮曹啓辭曰,五月內,擇日,可也。駙馬揀擇事見內下日記
上在慶德宮。停常參·經筵。
日出,日色赤。
成後卨啓曰,大司憲未差,執義李端錫,掌令李夏呈辭,掌令朴贄,持平趙威鳳在外,鄭樍未肅拜,今日以監察茶時之意,敢啓。傳曰,知道。
金徽啓曰,吏曹郞廳來言,臺諫有闕,政事,取稟。
藥房提調趙珩,副提調金徽啓曰,伏未審夜來,聖候調攝,若何?淸火化痰湯進御之後,膈上澁滯之候,其有差復乎?臣等區區憂慮,敢來問安。答曰,知道。時未快愈矣。已上燼餘日記
答判尹李浣疏曰,省疏具悉卿懇。卿雖老矣,朝家待卿,尙且審矣。引年辭職,無乃不可乎?予待卿之出謝,久矣。卿其安心勿辭,從速察職。
答右承旨金宇亨疏曰,省疏具悉。浮薄之論,不必爲嫌,爾其勿辭,從速察職。
下直。晉州牧使金德遠,金山郡守尹理。
禮曹啓曰,每年各陵展謁,春則二三月,秋則八九月,恒式取稟事,曾已定奪,而自上方在調攝之中,不得循例取稟之意,敢啓。傳曰,知道。
吏曹啓曰,臺諫有闕,政事,取稟。
院啓,請禮曹參判李晩榮罷職。請加三思,還收寅平尉遷葬時禮葬擧行墓幕移搆之命。措語見上答曰,不允。已上諫院朝報
上在慶德宮。停常參·經筵。
自辰時至未時,日暈。
洪萬容啓曰,大司憲未差,執義李端錫,掌令李夏呈辭,掌令朴贄,持平趙威鳳未肅拜,今日以監察茶時之意,敢啓。傳曰,知道。
傳于金徽曰,政事,明日爲之。
傳于洪萬容曰,左議政箚子批答之辭,傳諭於備局。如有不得回啓之事,則有司堂上入來稟定事,亦爲分付。已上燼餘日記
左議政許積箚子。大槪,所患風病,比來尤劇,將臣職名,亟許遞免,改卜賢德,以濟時艱事。入啓。
政院啓曰,左承旨李延年,左副承旨金宇亨,今無情勢難安之事,而久不出肅,其所引嫌,實涉太過,近日廳中,位甚不齊,出納之際,事甚苟艱。李延年,金宇亨,竝卽牌招察任,何如?傳曰,允。已上諫院朝報
上在慶德宮。停常參·經筵。
藥房提調趙珩,副提調金徽啓曰,伏未審夜來,聖體調攝,若何?湯劑連進之後,膈上澁滯之候,其有差復之效乎?臣等區區憂慮,敢來問安。答曰,知道。與昨無異矣。已上燼餘日記
有政。
答左議政許積箚子曰,省疏具悉卿懇。當此國勢遑遑急急之日,卿何丐閑耶?盡瘁之極,勞苦自成疾恙,予之慮念,當復如何?廟堂緊急文書,當令有司堂上往議於卿,而使之覆啓矣。卿其安心勿辭,從容善攝。仍傳曰,遣史官傳諭。
傳曰,左議政箚子批答之辭,傳諭於備局。如有不得回啓之事,則有司堂上入來稟定事,亦爲分付。
院啓,竝引嫌而退,疏批之下,雖不自安,意在責勉,改構連啓,則俱無可遞之失。請正言尹堦,行大司諫南龍翼,司諫李柙,竝命出仕。答曰,依啓。
院啓,請加三思,還收寅平尉遷葬時,禮葬擧行墓幕移構之命。措語見上卽今民事,言之慘矣。姑以都城目見者言之,饑癘兼發,積屍相枕,蒸穢之氣,彌滿內外。至於監賑大小之官,相繼染化,滿城貴賤之家,靡有寧止,遑遑急急,甚於兵火。京中如此,外方可知。曾於癘疫,雖不至如此,例有京外別設癘祭之擧。請令該曹急先設行於京中,外方,遣官致祭事,亦令該曹稟啓,次第擧行。新除授持平趙威鳳,時在京畿抱川地,請斯速乘馹上來事下諭。答曰,依啓。凡百事爲,如能隨便,有何役民之事乎?役軍之數,亦與公主有異。且此家遷葬,旣無主看之人,事未就緖,若無常行之典,亦何能措手哉?無乃慮其役民之多耶?此甚不然矣,不允。
政院啓曰,賑政一日爲急,新除授光陽縣監崔定,依近例,明日內給馬,催促下送,何如?傳曰,允。已上諫院朝報
上在慶德宮。停常參·經筵。
下直,光陽縣監崔定。
政院啓曰,憲府之官,皆已備員,而監察茶時,已至六日,事體極爲未安,除在外未上來未肅拜及呈辭人員,竝卽牌招察任,何如?傳曰,允。
府啓,請內需寺當該內官拿問定罪。請會寧府使李斗鎭拿問定罪。措辭竝見上祀享之禮,國之大事,而頃者宗廟夏享大祭,初亞獻官實豫差,俱以病推諉不來,以致昏黑之際,始行隷儀,向夕之時,方爲受香,雖未知其病狀之如何,而此曾所未有之事也。莫重祭禮,不必如是苟簡。請公頉不進人外,當該獻官實豫差,竝先罷後推。答曰,不允。
吏曹啓曰,承旨有闕,政事,取稟。已上諫院朝報
義禁府啓曰,定配罪人柳徽,以前任嘉山郡守時,倉穀那移之罪,應受徒配之律,而方以他事被囚,未及究竟,故待其獄事結末後,稟處之意,曾已入啓矣。柳徽今已定配,二罪俱發,從重論,自是法文。倉穀那移之罪,則勿論,何如?傳曰,允。見禁府謄錄
上在慶德宮。停常參·經筵。
傳于成後卨曰,歸厚署內棺板一部,送于內需寺事,言于該曹。
藥房提調趙珩,副提調金徽啓曰,伏未審夜來,聖候調攝,若何?再昨問安之批,以與昨無異爲敎,臣等不勝憂慮之至。未知膈上澁滯之症,比前何如?敢此問安。答曰,知道。症候,已言于醫官矣。已上燼餘日記
禮曹啓曰,以諫院啓辭,傳敎矣。依戊申年例,不卜日,山川·城隍祭,則來二十三日先行,北郊癘祭,則別遣重臣,二十六日設行。愍忠壇,則遣近臣,亦爲同日設祭,而外方則險川·雙嶺·金化·兔山·江華·晉州·南原·錦山·㺚川·尙州·原州·蔚山等十二處,皆是勤王之師戰沒之處,故因筵臣及臺諫所啓,戊申庚戌兩年,或以癘疫,或以旱災,遣官致祭,旣在祀典,今當一體擧行,而當此大饑,京官往來之際,驛路廚傳之弊,不可不念。祭官,令其道都事守令中擇差,江華府則留守依前行祭,而香祝幣,令該司急速磨鍊下送,各別精備祭物,不卜日虔誠設行之意,作速分付,何如?傳曰,允。
執義李端錫,掌令李夏·朴贄啓曰,臣等伏聞夏享大祭獻官,多以病不進,致令昏暮隷儀,日晩傳香,揆以事體,殊極驚駭,故昨於齊會,相議竝論,而其中有舁疾來詣,實病甚重,不堪行事,人所共知者,此因事勢之所不免,亦非託病推諉之比,而臣等初未覺察,不爲區別,論事不審之失,著矣。請命遞斥臣等之職。答曰,勿辭。
府啓,請內需司當該內官拿問定罪。請會寧府使李斗鎭拿問定罪。請公頉實病人外,當該獻官實豫差,竝先罷後推。措辭竝見上答曰,不允。李斗鎭事,依啓。
院啓,前者憲府陳請各衙門穀物多受牟利者査罪啓辭中,以廉價許貿,獨使專利,誠極不可。此後如有和賣之事,一依該廳例,或以戶口,或給市人,以施都民一分之惠,以杜奸細專利之弊爲啓矣。頃於榻前,戶曹判書權大運,以訓局穀物數百石,欲爲發賣,而前有臺啓,不得不稟之意陳達,則自上有當初臺啓,蓋爲牟利而發也,何必稟知之敎矣。當其發賣之際,宜遵臺啓之言,斛數不足於戶口,則亦當出給於市上。小紓翔貴之患,俾塞專利之路,而糧餉穀物六百餘石,諉以手決。堂上郞廳,差等分占,各自出賣,半減其價,一時散盡,以致人言之藉藉。所謂手決,已成痼弊,誰非新所創爲,而當初臺啓,只欲禁其壟斷之事,本無閉置不出之意,則乃於榻前,稟其不當稟者,已極猥瑣。及其親承聖敎之後,不顧事體,猶踵弊習,事之可駭,莫甚於此。請戶曹判書權大運從重推考。答曰,不允。已上諫院朝報
上在慶德宮。停常參·經筵。
下直,慶尙兵虞候柳以梓。
忠淸監司書目,懷德呈,行知中樞府事宋時烈,贊善宋浚吉·李惟泰上疏上送事。
又書目,臣身嬰末疾,醫藥調治,賑事稽滯,極爲可慮。亟許罷免,以幸公私事,上疏上送事。
府啓,請內需寺當該內官拿問定罪。請公頉實病人外,當該獻官實豫差,竝先罷後推。措語竝見上答曰,不允。獻官等,竝從重推考。
院啓,請戶曹判書權大運從重推考。措語見上答曰,不允。
傳曰,政事,明日爲之。已上諫院朝報
上在慶德宮。停常參·經筵。
藥房提調趙珩,副提調金徽啓曰,伏未審夜來,聖體調攝,若何?近日膈上澁滯之候,已得差復乎?臣等區區憂慮,敢此問安。答曰,知道。時無加減矣。
五更,流星出王良星下,入婁星上,狀如拳,尾長三四尺許,色赤。有霧氣。
成後卨啓曰,備邊司郞廳來言,今日賓廳坐起日次,而大臣方有病,不得開坐云矣,敢啓。傳曰,知道。
有政。吏批啓曰,會寧府使李斗鎭,交代後拿來事,命下矣。今當差出,而從二品中,擬望之人乏少。堂上閫帥中,可合人員,竝擬,何如?傳曰,允。
以李翊爲承旨,鄭致和爲內醫都提調,趙壽益爲左尹,沈攸爲弼善,趙根爲兵曹佐郞,金麟錫爲引儀,金世翊爲順陵參奉,尹天賚爲會寧府使,吳始復爲副修撰。
金徽,以侍講院言啓曰,本院上下番十員內,輔德李翊相未肅拜,兼輔德李端夏,家有可疑之疾,不敢入來,弼善沈攸,今日政,始爲除授,兼弼善洪柱國,方在服制中,兼文學李選,兼司書金萬重,以本職,弘文館入直,說書李濡,兼說書李秀彦,以親病,呈辭受由在外。只有文學臣尹嘉績,司書臣兪夏益,方爲入直,而不但前頭疾病事故,未可豫料,講書校正之日,所見亦甚孤陋,輔德李翊相,弼善沈攸,竝卽牌招,使之察任,何如?傳曰,允。已上燼餘日記
政院啓曰,前會寧府事李斗鎭拿來事,命下矣。六鎭守令,與他守令有異,依近例交代後拿來,何如?傳曰,允。
答判尹李浣疏曰,省疏具悉卿懇。卿其安心,勿辭察職。仍傳曰,遣內醫看病。
答禮曹判書李慶億疏曰,省疏具悉。卿辭至此,本職,當勉副焉。仍傳曰,遣內醫看病。
答江華留守金壽興疏曰,省疏具悉卿懇。卿其安心勿辭,從容調理。
禮曹啓曰,取考五禮儀,則大臣之喪,自上當爲擧哀,而玉候方在調攝之中,擧哀一節,不爲磨鍊之意,敢啓。傳曰,知道。
府啓,請內需寺當該內官拿問定罪。措語見上答曰,不允。
院啓,請戶曹判書權大運從重推考。措語見上答曰,不允。已上諫院朝報
上在慶德宮。停常參·經筵。
自昧爽至巳時,有霧氣。酉時,日有兩珥。
備忘記,史官一員待命,騎馬三匹立之。
京畿監司吳挺緯,以嘉禮時鹿尾·鹿舌,將未免闕供事待罪狀啓。傳于成後卨曰,勿待罪事,回諭。已上燼餘日記
政院啓曰,新除授左副承旨李翊,時在京畿高陽地,請斯速乘馹上來事,下諭。傳曰,允。
兵曹啓曰,本曹素稱多事,而都試又行於再明,郞廳不可不備員,而正郞李夏鎭,病重勢難出仕,佐郞金粹五,稱有身病,無意行公,正郞李夏鎭,佐郞金粹五,今姑改差。令該曹口傳差出,何如?傳曰,允。
傳曰,歸厚署棺板一部,送于內需寺事,言于該曹。
院啓,請戶曹判書權大運從重推考。措語見上答曰,不允。
府啓,請內需寺當該內官拿問罪定罪。措語見上答曰,不允。
吏曹口傳政事,以姜碩昌爲兵曹正郞,權瑎爲兵曹佐郞。已上諫院朝報
假注書李嵂改差,代以李國芳爲假注書。見諫報
傳曰,史官一員待命,騎馬三匹立之。宮墻外,染病道殣,摘奸以來見內下日記
上在慶德宮。停常參·經筵。
午時至申時,日暈。
弘文提學李殷相辭職上疏。入啓。
藥房啓曰,伏未審夜來,聖候調攝,若何?膈上澁滯之候,一樣無差減之效乎?臣等不任憂慮,敢來問安。答曰,知道。別無顯效矣。
院啓,請戶曹判書權大運從重推考。措語見上答曰,不允。
府啓,請內需司當該內官拿問定罪。措語見上答曰,不允。
傳曰,欲爲還御于昌德宮,今月晦開月初,擇日以入。已上諫院朝報
上在慶德宮。停常參·經筵。
午時未時,日暈。酉時,日暈兩珥。
左議政許積上疏。大槪,風病復作,有加無減,亟賜遞免,改卜賢德,以濟時艱事。入啓。
禮曹啓曰,傳曰欲爲還御于昌德宮,今月晦來月初,擇日以入事,傳敎矣。大殿·大王大妃殿·王大妃殿·中宮殿·世子宮·嬪宮還御吉日,令日官推擇,則以四月二十八日·二十九日·來五月初六日爲吉,而互有拘忌,無純吉之日云。今晦來初,日字甚迫,不得已此三日列書以啓之意,敢啓。傳曰,以今月二十八日九日,用之,可也。
府啓,請內需司當該內官拿問定罪。措語見上答曰,不允。
院啓,慶尙右兵使鄭韺,索性麤鄙,到處貪婪,及受本職,全事肥己,家在至近,駄載絡繹,而軍布收捧之際,多般點退,必捧織細尺長者,令其家出賣前納軍布,故當納之人,不計遠近,往買如市。因以牟利,其他侵虐濫雜之事,不一而足,南來之人,莫不傳說。如此之人,不可仍置閫帥之任,以貽軍兵之弊,請慶尙右兵使鄭韺罷職不敍。兼司僕將楊逸漢,門地本賤,性行絶悖,善事發身,至典郡邑,已極猥濫。曾爲南中守令時,遭厥外祖之喪,當其埋葬時,路過墳山至近之地,而恥其外祖之微賤,終不歷入,揚揚過去,一鄕之人,莫不嗤罵,同列武弁,羞與爲伍。如此之人,不可齒列於朝班,請兼司僕將楊逸漢,削去仕版。答曰,不允。已上諫院朝報
上在慶德宮。停常參·經筵。
自辰時至酉時,日暈。
賑恤廳啓曰,本廳所管兩處賑所飢病之民死亡者,自今二十一日至二十五日,竝十七名,弘濟院則竝十六名,合爲三十三名矣,敢啓。傳曰,知道。
備邊司啓曰,臣偶聞昌德宮近處,近日無禁斷之事,故不但閭閻間染病之人,不爲出送,入接闕外直房等空廨,而染病者有之,至有以宮墻外軍堡爲病幕。訓鍊都監將官,私逢漢城府官員,言其事狀。入接軍堡之病人,皆已出送,而臣不勝驚駭。慮或有厥後來接者,今日發遣本司郞廳摘奸,則臨陂軍士一人,臥在宗廳右邊路中,幾至死域。鎭川·淸州軍士各一人及女一人,臥痛於北營之後。至於集春營左邊第二軍堡,則有女人母子方痛,而以空石,遮障外面,問其名,則成均館下典之婢生伊,而事之可駭,莫甚於此。當該部官,竝有不檢之失,而漢城府堂上郞廳從重推考,所謂館下典,亦令攸司囚禁重治。病人則使之急急出送,以爲宮禁淸肅之地,何如?傳曰,依啓。當該部官,先罷後推。
藥房啓曰,伏未審夜來,聖體調攝,若何?膈上滯候,比昨一樣乎?臣等不任憂慮,敢此問安。答曰,知道。症候,已言于醫官矣。
禮曹啓曰,今四月二十八日還御時,大殿,先詣昌德宮敦化門內,入幄次。王大妃殿將至,出次祗迎。王世子先出興化門外,入幕次。大殿出宮時,出次祗迎後,仍爲隨駕,至敦化門外,入幕次。王大妃殿將至,出次祗迎節次,及二十九日大王大妃殿·中宮殿還御時,大殿·王世子祗迎節次,竝爲磨鍊擧行,何如?傳曰,今二月移御時例,爲之。
兵曹口傳政事,以鄭榏·李殷相爲副摠管。
府啓,請內需寺當該內官拿問定罪。措語見上忠淸道廢縣靑陽居私奴晉雄,呈狀于本府曰,本州革罷,今至八年。値此凶荒,生類將盡,而邑無視賑之官,擧境民生,獨爲失乳之歎,莫不呼天痛迫。頃者得聞殷栗之革,纔經七年,朝家特許爲民復設之奇,本邑百餘人,忍飢上來,投呈備局,則備局,以民情若是切迫,則復設便否,本邑詳細量度,狀啓定奪之意題給,故將爲轉呈本道之際,定山縣監,疑其不足於己,怒其復縣之訴。其時呈狀上來之類,窮極侵暴,使不得保存。至於其弟楚雄,稱以謀首,其父善益及其兄弟三人,移囚定山,不報監司,別造大杖,三日內亂杖刑訊,至加三次,足指脚骨,盡爲碎折,父子四人,命在頃刻,人子罔極之痛,無處伸理。不得不脫身上來,冒死仰訴,而當初呈文之擧,不過復邑之擧,而亦係擧邑之情願,則元非一人之所爲,而當此飢餓遑遑不保朝夕之日,移囚無罪之人,擅加殘酷之刑,事事驚駭,莫甚於此。晉雄之爲父訟冤,勢所不已。請令本道嚴覈實狀,啓聞處置。答曰,不允。末端事,依啓。
院啓,請慶尙右兵使鄭韺罷職不敍。請兼司僕將楊逸漢削去仕版。措語竝見上答曰,不允。
政院啓曰,明日擧動時,承旨不可不備員,而左承旨李延年,旣已遞差。自前如此之時,例有口傳差出之事。今日內,口傳差出,何如?傳曰,允。
答弘文館提學李殷相疏曰,省疏具悉。卿其勿辭察職。
答忠淸監司李弘淵疏曰,省疏具悉。卿其勿辭,從速察職。
答持平趙威鳳,正言鄭維岳疏曰,省疏具悉。爾其勿辭,從速上來察職。
答左議政許積箚曰,省箚具悉卿懇。卿之疾病,予已知矣。深用慮念,而此時鼎席殆空,惟卿在焉,何忍決意,釋負就閑也?宜加善攝,以副予意。仍傳曰,遣史官傳諭。
吏曹口傳政事,以崔逸爲承旨。已上諫院朝報
兵曹判書徐必遠所啓,精抄軍三百八十九名,當有食交代時往來閭家之患,入番二百名外,聚會於備邊司,自今朝放糧矣。明日擧動後,精抄軍入直者,還入此直所,數外精抄軍,亦爲聚會於備邊司,以爲二十九日擧動時,調用之地,何如?上曰,依爲之。見備局謄錄
又所啓,兩殿兩宮擧動,雖一時爲之,凡事旣從簡約,則似無拘礙之事,而但念司僕馬不足,有雇立之事云。若雇立則混雜之弊,無異坊民。王大妃殿及嬪宮擧動,退以午未時,待先擧動所用馬回還而爲之,何如?上曰,不緊處,參酌減省。見軍色謄錄
上在昌德宮。停常參·經筵。
還御後,慈殿·大殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
掌令李夏·朴贄啓曰,今日擧動時,侍臣引接之官,徑先上馬於未及呼唱之前,致令諸官,顚倒乘馬。此雖紛鬧急遽之致,而臣等,亦難免不能覺察之失。請命遞斥臣等之職。答曰,勿辭。
獻納鄭華齊,正言尹堦啓曰,今日擧動時,侍臣上馬呼唱之前,引接之吏,徑先乘馬,致有諸臣顚倒之擧,臣等,亦難免不能覺察之失。請命遞斥臣等之職。答曰,勿辭。
副應敎洪柱國,校理申晸,副校理李嵇,修撰崔後尙上疏。大槪,臣等之失,與諸臺官無異,請蒙溺職之罪事。入啓。
府啓,請內需寺當該內官拿問定罪。措語見上引嫌而退,紛沓中,未及詗聽,徑先乘馬,其勢固然。請掌令李夏·朴贄竝出仕。答曰,不允。出仕事,依啓。
答副應敎洪柱國疏曰,省疏具悉。爾等,勿辭察職。
院啓,請慶尙右兵使鄭韺罷職不敍。請兼司僕將楊逸漢削去仕版。措語竝見上引嫌而退,未及辨聲,以致過失,事出急遽,嫌非大段,請獻納鄭華齊,正言尹堦出仕。答曰,不允。出仕事,依啓。已上諫院朝報
上在昌德宮。停常參·經筵。
慈殿·大殿·世子宮,政院·玉堂·六曹·二品以上·兩司長官問安。答曰,知道。慈殿·世子宮,藥房問安。答曰,知道。嬪宮,藥房·政院·玉堂問安。答曰,知道。
藥房啓曰,昨日冒雨移御,玉體勞動。伏未審夜來,聖候,何如?臣等不任區區憂慮,敢此問安。答曰,知道。無事。
再啓曰,日候如此,幕次沾濕,今日祗迎,不必出臨外次。自內隨便爲之似當,區區下情,敢此仰達。答曰,昨日擧動,別無所傷,今日祗迎,何可已也?
大王大妃殿·中殿還御後,藥房·政院·玉堂·二品以上·兩司長官問安。答曰,知道。
院啓,請慶尙右兵使鄭韺罷職不敍。請兼司僕將楊逸漢削去仕版。措語見上請韓興君李汝發兼任遞差事。措語當考銀臺之職,其任也淸選也。有闕則稟政,其意有意,元無口傳差出之規,而年前適値客行將入,闕門垂閉。未及開政,臨迫差除,蓋出於倉卒不得已之故也。今番則日勢尙早,可以稟請開政,而乃援謬例,自損體面,做錯甚矣。請當該承旨推考。答曰,不允。推考事,依啓。
政院啓曰,卽者諫院,以承旨口傳差出事,請推當該承旨,而左承旨鄭錀,右承旨李翊,左副承旨洪萬容,右副承旨成後卨,以當日啓辭同參之故,不敢晏然,皆已出去,直宿無人。院中無故之員,只有都承旨金徽,而係是右位,不得直請牌招。合有變通之道,何以爲之?且同僚,旣以口傳差出爲劾,則臣以口傳被差之人,勢不可抗顔出待,姑待他僚之入來,使之傳批,何如?惶恐竝稟。傳曰,牌招,爾無所嫌,傳批,宜矣。已上諫院朝報郞廳李鎭儀校正。郞廳李壽鳳書。
上在昌德宮。停常參·經筵。
下直,臨淄僉使缺
藥房缺提調□啓曰,昨日雨中動駕。伏未審夜來,聖候調攝,若何?膈上澁滯之症,其已差減乎?臣等憂慮未弛,敢來問安。答曰,知道。症候,已言于醫官矣。
酉時,日暈。
崔逸,以司僕寺官員,以提調意啓曰,慶德宮移御時,假內乘一員加設矣。今則內廐馬,無兩處分置之事,加設假內乘一員,令該曹依例減下之意,敢啓。傳曰,知道。已上燼餘日記
備邊司啓曰,江都陳太一萬石,則分給畿邑之民,六百石則別爲分給水原軍兵事,啓下行會矣。卽接江華留守所報,則前已分給本府民人之外,留庫之太,不滿萬石,而其勢有難準給,而已爲磨鍊知委,各邑之元數,今若減去,則渴望之民,必有落莫之歎。元數內一千六百石,則以戶曹京倉太分給,待秋還捧於京倉,何如?傳曰,允。見備局謄錄
答諫院箚曰,省箚具悉。嗚呼,時何至此之極也?國勢遑遑,不能成樣,飢饉癘疫,迭害生民。人將盡劉,國將疇依,咎實在予,民受其殃。言之至此,不覺氣塞。噫,心焉若割,如在針氈之上,誠不知所以爲諭也。箚中說話,語意切至,憂國愛君之誠,溢於言表。予用歎尙嘉悅,可不留心服膺焉。箚中令廟堂稟處事,當令廟堂議以處之。
院啓,前啓答曰,不允。見內下日記
上在昌德宮。停常參·經筵。
崔逸,以都摠府言啓曰,今日入直軍士,中日習射,請出標信。傳曰,知道。
又啓曰,今日端午帖子,大提學旣已出韻,而亦當爲科次。弘文提學方缺藝文提學姜栢年,牌招,何如?傳曰,允。
又啓曰,假注書睦昌明,時無職名,令該曹付軍職,冠帶常仕,何如?傳曰,允。已上燼餘日記
政院啓曰,遇災節省之日,若係經費雖少,不可不減,故曾於壬寅年裁省時,朔書篆文居首,賞格紙五卷內,減爲二卷,竝與筆墨施賞,而之次以下之賞,則姑減事,定奪矣。今亦依壬寅年例,限今年姑減,宜當,以此分付該曹,何如?傳曰,允。
又啓曰,假注書睦昌明,時無職名,令該曹付軍職,冠帶常仕,何如?傳曰,允。已上諫院朝報
院啓。前啓答曰,不允。
答領府事李景奭箚曰,省箚具悉卿懇。卿其安心,勿待罪。見內下日記
上在昌德宮。停常參·經筵。
孝宗大王忌辰齋戒。
藥房提調臣趙珩,副提調臣金徽啓曰,連日沈陰,伏未審夜來,聖體調攝,何如?臣等不任憂慮,敢來問安。答曰,知道。今後勿爲間日問安。
崔逸啓曰,備邊司郞廳來言,今日賓廳日次,而國忌齋戒相値,大臣亦有故,不得來會云矣,敢啓。傳曰,知道。
傳于李翊曰,歸厚署棺板一部,送于內需寺事,言于該曹。已上燼餘日記
答戶曹判書權大運疏曰,省疏具悉卿懇。朝家已知其事,卿何辭爲?卿其安心勿辭,從速察職。
答說書李濡疏曰,省疏具悉。爾其勿辭,從速上來察職。
刑曹啓曰,本曹正郞李壽翼,以衰病之人,復染可疑之疾,除拜之後,累度呈狀,而果是實病云。不可待其差復,李壽翼改差,其代,令該曹口傳擇差,何如?傳曰,允。已上諫院朝報
上在昌德宮。停常參·經筵。
孝宗大王忌辰。
夜二更,黑雲一道如氣,起自西方,直指巽方,長竟天,廣尺許,移時乃減。三更,流星出織女星下,入女星上,狀如甁,尾長二三尺許,色赤,光照地。
傳于李翊曰,嘉禮冊禮都監都提調以下,竝書啓。已上燼餘日記
傳曰,歸厚署棺板一部,送于內需寺事,言于該曹。已上諫院朝報
上在昌德宮。停常參·經筵。
成後卨,以都摠府言啓曰,今日入直軍士,中日習射,請出標信。傳曰,允。
鄭錀,以常平廳言啓曰,本廳賑粥飢民,自去月二十八日,至今月初四日,留接太平館致斃者十二名,活人署致斃者十三名矣,敢啓。傳曰,知道。
成後卨啓曰,都摠府郞廳來言,闕內各處入直軍士,夜巡檢云矣,敢啓。傳曰,知道。已上燼餘日記
院啓,請慶尙右兵使鄭韺罷職不敍。請韓興君李汝發兼任遞差。措辭竝見上答曰,不允。已上諫院朝報
上在昌德宮。停常參·經筵。
夜自三更至五更,有霧氣。
下直,豆毛浦萬戶李東龜。
以李沆爲假注書。已上燼餘日記
戶曹啓曰,今夏等祿俸田米,從二品以上三石,自堂上正三品至從五品二石,自六品至從八品一石,交給事啓下後,知委廣興倉,使之依此擧行矣。卽接廣興倉所報,則以爲,文書未及致察,堂上二十三員,各加給一石,而聞來驚駭,誤給一石,則令本廳,還爲收捧,而頒祿何等重事,慢不致察,有此錯誤之事,殊甚不當,當該倉官,從重推考,色吏,令攸司推治,何如?傳曰,依啓。當該官,先罷後推。
常平廳啓曰,本廳賑所飢民,自去月二十八日,至今月初四日,留接太平館致斃者十三名,出送活人署致斃者十三名矣,敢啓。傳曰,知道。
禮曹參判李晩榮上疏。大槪,所患痰火眩症,已至難治之境,且有難安之勢,更無冒出陳力之望,乞罷臣職事。入啓。
院啓,請慶尙右兵使鄭韺罷職。請韓興君李汝發兼任遞差。措語竝見上答曰,不允。
禮曹啓曰,卽接健元陵參奉李世膺,穆陵參奉洪遠普,寧陵參奉崔世榮等牒報,則以爲,守護軍等,値此凶歲,皆在飢餓中,萬無支保之勢,而自前大祭時獻官諸執事以下供饋,使本陵下人等,各自辦備,出於謬例,而祭官下人及香陪書吏司憲府所由輩,徵索酒饌,罔有紀極。雖在常時,貧殘守卒,實無支堪之路,況今濱死之中,其何以責應乎?前頭端午忌辰祭時祭官以下供饋之規,姑爲革罷,以除守卒一分之弊,而從前供饋,已是謬規,而雖在豐歲,亦當禁斷,況今日乎?已往則今雖不得追正,而今後則定爲永式。祭官以下供饋及下人徵索酒饌等事,一切嚴禁,且令臺閣糾察,而此弊已痼,非但三陵而已,各陵參奉處,竝爲分,何如?傳曰,依啓。已上諫院朝報
上在昌德宮。停常參·經筵。
仁祖大王忌辰齋戒。
自昧爽至卯時,有霧氣。辰時巳時,日暈。
藥房都提調鄭致和,提調趙珩,副提調金徽啓曰,伏未審數日來,聖體調攝,何如?臣等憂慮未弛,敢此問安。答曰,知道。症候,已言于醫官矣。
洪萬容啓曰,承政院注書安後泰同姓孽三寸叔時碩身故,服制已行七日,出仕,何如?傳曰,允。已上燼餘日記
答正言鄭維岳疏曰,省疏具悉。憂國進言之誠,予用嘉之。陳疏事,令廟堂議處,爾其勿辭,從速察職。
答奉敎李秀益疏曰,省疏具悉。爾其勿辭救護,從速上來察職。
答判尹李浣疏曰,省疏具悉卿懇。卿其安心勿辭,調理察職。
答禮曹參判李晩榮疏曰,省疏具悉。卿其勿辭察職。
答戶曹判書權大運疏曰,省疏具悉。此時度支之任,其可一日曠官乎?深加引嫌,予以爲太過。卿其勿更辭,從速察職。
假注書李善源改差,代以李沆爲假注書。
賑恤廳啓曰,今五月初一日至初五日,本廳所關兩處賑所死亡者,訓鍊院則壯兒竝十四名,弘濟院則壯兒竝十一名,合二十五名矣,敢啓。傳曰,知道。
上在昌德宮。停常參·經筵。
仁祖大王忌辰。
自昩爽至卯時,有霧氣。辰時巳時,日暈。
成後卨,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
崔逸,以義禁府〈言〉啓曰,慈山綱常罪人金叱乭·玉將等,旣已拿囚,依例三省推鞫,何如?傳曰,允。
又啓曰,綱常罪人金叱乭等三省推鞫事,命下矣。委官,何大臣進去乎?敢稟。傳曰,鄭判府事進去。
又啓曰,綱常罪人金叱乭等三省推鞫事,命下矣。兩司進參之意,城上所牌招,言送,何如?傳曰,知道。
又啓曰,卽者義禁府郞廳,以委官意來言,三省推鞫事,命下矣。初八日國忌,初九日國忌齋戒,初十日國忌相値,推鞫,不得爲之云矣,敢啓。傳曰,知道。已上燼餘日記,諫院朝報同
上在昌德宮。停常參·經筵。
太宗大王忌辰齋戒。
藥房都提調鄭致和,提調趙珩,副提調金徽啓曰,卽伏聞入侍醫官等所傳之言,則左邊頰車下核處,已盡成濃,而今日破膿之意,下敎云。卽爲入診後,議定受鍼,宜當,敢啓。答曰,知道。
大殿受鍼後,政院·玉堂問安。答曰,知道。
藥房·二品以上·六曹·兩司長官問安。答曰,知道。
崔逸,以兵曹言啓曰,今月初十日禁軍等習陣,設行於慕華館,入直禁軍,依前例除標信出用後,還入直之意,敢啓。傳曰,知道。
吏曹口傳政事,以金學培爲固城縣令,李翰衢爲谷城縣監。已上燼餘日記
受鍼入侍時,都提調鄭致和所啓,右尹李之馣,以北道之人,得疑疾,死於旅邸,而無人顧見,尙未斂殯云,誠可矜惻矣。上曰,事甚慘惻,棺材覓給,喪需從優題給,而發引時運柩事,亦爲分付。
備邊司啓曰,漢城府判尹李浣,宿病未差,尙未出肅,左尹有窠,只有右尹李之馣獨爲行公矣,又以染病,死於再昨之夕,京兆劇地,責應無人,殊甚可慮。固城·谷城兩邑守令身死之狀啓,上來日久,當此時,尤不可曠官,分付該曹,竝卽差出,何如?傳曰,依啓。兩邑守令,今日內口傳差出,從速發送。
上在昌德宮。停常參·經筵。
太宗大王忌辰。
藥房都提調鄭致和,副提調金徽啓曰,昨日核處破膿之後,伏未審夜來,聖體調攝,若何?臣等伏切憂慮,敢此問安。答曰,知道。症候,已言于醫官矣。
大殿,政院·玉堂·二品以上·六曹·兩司長官單子問安。答曰,知道。勿爲問安。
成後卨啓曰,固城縣令給馬下送事,因慶尙監司狀啓,下該曹,自當擧行,而谷城縣監,亦不可異同,一體給馬下送,何如?傳曰,竝給馬,今明日內,下送,可也。
備忘記,傳于成後卨曰,史官三員待命,騎馬九匹立之。賑廳三處內摘奸。已上燼餘日記諫院朝報
上在昌德宮。停常參·經筵。
下直,碧團僉使尹商彦,唐浦萬戶高信敏。
有政。吏批,判書金壽恒三省推鞫進,參判洪處亮進,參議金萬基服制,都承旨金徽進。
兵批,判書徐必遠三省坐起進,參判李時術病,參議洪處大進,參知宋時喆服制,右副承旨成後卨進。
吏批啓曰,判書金壽恒三省推鞫進去,參議金萬基服制,小臣獨政未安,何以爲之?敢稟。傳曰,仍爲之。
崔逸啓曰,小臣三省推鞫進去,下直。傳曰,知道。
吏批,以權愈爲注書,鄭榏爲左尹,南二星爲判決事,鄭知和爲禮曹判書,李箕徵爲司僕僉正,朴世圭爲東部主簿,曺挺宇爲刑曹正郞,鄭道成爲禮曹佐郞,魚壽一爲北部主簿,趙重素爲監察,李惇爲橫城縣監,李夏爲校理,李端夏爲司僕正,李斗元爲引儀,李暹爲掌令,元格爲兼春秋。
兵批,以李慶億·趙壽益爲副護軍,李延年爲副司直,沈景望爲副司果,睦昌明·李沆爲副司正,白瑞龍·梁以立·宋儀瑛爲慶德假衛將。
成後卨,以都摠府言啓曰,今日入直軍士,中日習射,請出標信。傳曰,知道。
李翊,以禮曹言啓曰,敬陵禁標界限摘奸書啓,啓下本曹,而本道都事摘奸,旣已停止,則臣曹當爲回啓,而判書方在江外,未及上來,臣以當初摘奸之人,旣自書啓,因其書啓,又自回啓,事體未安,陵寢重事,不敢獨當處置,姑待判書出仕後,相議回啓,何如?敢啓。傳曰,知道。
成後卨,以訓鍊都監郞廳,以都提調意啓曰,糧餉色郞廳,以前府使李德夏啓下,至請付軍職而蒙允矣。今聞德夏,非罷職,卽前冬褒貶居下之人云。下等與罷職不同,不得冠帶常仕,例也。當初不能詳察,誤爲啓下之責,在所難免,不勝惶恐。李德夏,郞廳改差,何如?傳曰,允。
又以備邊司言啓曰,出幕病人,分遣本司郞廳,摘奸給糧事,曾已啓下矣。東西道,今已畢分給,兩活人署所管一千餘人之外,方在病幕者七千八百三十六名,以賑恤廳米升分給,而亦不無落漏之人,時方連續出幕者,亦不知其數,而死亡之多,推此可知,事甚矜惻矣,敢啓。傳曰,知道。
備忘記,傳于成後卨曰,今下弓矢,碧團僉使尹商彦處,給送。
崔逸,以委官言啓曰,罪人金叱乭,其上典女子玉將淫蒸辭緣,及罪人玉將,其奴子金叱乭淫奸節次,旣已承服,依例結案取招後,照律處斷,何如?傳曰,知道。
鄭錀,以賑恤廳言啓曰,今五月初六日至初十日,本廳所管兩處賑所死亡者,訓鍊院則十三名,弘濟院則壯兒竝九名,兩所合二十二名矣,敢啓。傳曰,知道。
又以常平廳言啓曰,本廳賑所飢民,自初五日至初十日,大平館致斃者五名,活人署致斃者十三名矣,敢啓。傳曰,知道。
成後卨,以備邊司〈言〉啓曰,司諫院箚子及正言鄭維岳上疏,啓下本司,而事係變通,不可循例覆啓,姑待後日登對時,面稟定奪之意,敢啓。傳曰,知道。已上燼餘日記
文學尹嘉績初度呈辭。入啓。
答江華留守金壽興疏曰,卿其勿辭,調理察職。
答雲峯縣監洪渡亨疏曰,省疏具悉。嘉爾憂國之誠。疏辭,當令廟堂議處。已上諫院朝報
上在昌德宮。停常參·經筵。
下直,固城縣令金學培。
藥房都提調臣鄭致和,副提調臣金徽啓曰,伏未審夜來,聖體調攝,何如?臣等不任憂慮,敢此問安。答曰,知道。瘡根未盡消,有時煩熱作痛矣。
金徽啓曰,漣川縣殿牌偸取罪人愛立,旣已承服正刑,愛立所居官漣川縣革罷,縣監洪璡,依承傳罷職,而合倂處,則令本道監司啓聞處置,何如?傳曰,允。已上燼餘日記
備邊司啓曰,司諫院箚子及正言鄭維岳上疏,啓下本司,而事係變通,不可循例覆啓,姑待後日登對時,面稟定奪之意,敢啓。傳曰,知道。
傳曰,淑敬公主本家,旣已撤毁移構,而當有行廊,今若返魂于閭家,其所執捉,勢必不少。當此之時,其弊不可不念,所餘之家,亦可推移經過三年,則似無民家受弊之患,故以此分付矣,本院知悉。
府啓,頃日弘濟院賑所,因飢民所告,捉得偸盜八人,其凶械贓物,狼藉驚駭,故付與捕盜廳,使之嚴究,則軍官者旣受之後,渠則遲留村閭,只付軍卒守之,不卽捉去之際,其中桀驁者五名逃躱,已極可駭,而及至文報賑廳之時,以當初賑廳所不知者二名,任自定數,見失姦究之徒,難免罪責。勒驅無辜之人,有若代定額籍者然,其前後弄奸蔑法操縱之狀,殊甚痛惡。且大將之不能嚴明號令,致有盜賊之恣橫,可謂不識之甚,而今此賑所執獲之盜,又從而失之。終至治盜之任,委諸幕官,肆意作奸,欺詐至此,平昔尸素之失,亦所難免。請當該捕盜大將,從重推考,從事官拿問定罪。近來士夫之間,禮讓掃地,世道之變,識者慨然。日者元老大臣,家有染疾,適得空舍,蒼黃移避之際,兵曹佐郞權愭,稱以先已借得於家主云,而大臣所送修掃下人,猝入打下,終至奪入,士夫風習,豈容如是?瞻聆所及,莫不駭異,請兵曹佐郞權愭罷職。朝廷之上,體統不嚴,士夫之自尊蔑分,弊已痼矣。前察訪任弘望,爲人偏滯,處事多怪。曾任郵丞,以此見黜,及爲都監監造官,又因所帶下人之相閧,與右僚,先自起鬧,右僚有若致詰,則辭語絶悖,擧措顚妄,自以爲名節高致,而殊不知昧分凌上之歸,凡在聽聞,藉藉駭笑,如此之人,豈合於堂后淸選乎?請前察訪任弘望,削去注書薦剡之中。答曰,依啓。已上諫院朝報
上在昌德宮。停常參·經筵。
藥房都提調鄭致和,提調趙珩,副提調金徽啓曰,伏未審夜來,聖體調攝,若何?核處有時作痛,與昨間一樣乎?煩熱之候,亦何如?臣等不任區區憂慮,敢此問安。答曰,知道。與昨無異。
執義李端錫啓曰,臣曾於任弘望注書回薦之時,旣已許可,到今請削,有所嫌礙,而不復致思,率爾同參,臣之前後所爲,實涉相左,昏謬之失,在所難免,請命遞斥臣職。答曰,勿辭。
大司憲張善瀓啓曰,執義李端錫,以臣曾於任弘望注書回薦之時,旣已許可,到今請削,有所嫌礙,而不復致思,率爾同參,臣之前後所爲,實涉相左,昏謬之失,在所難免,引嫌而退。昔者之許可,爲其人也,今日之請削,論其事也。所執旣異,何必爲嫌?請執義李端錫出仕。答曰,依啓。
崔逸啓曰,臺諫出仕事,命下矣。日勢已暮,明日待開門,牌招之意,敢啓。傳曰,知道。
吏批啓曰,世子傅,例以左右相,備望受點,而右議政宋時烈,曾因定奪,以原任,別爲兼帶矣。今亦依前仍帶乎?更爲備望以入乎?敢稟。傳曰,仍帶,可也。
傳于成後卨曰,當日開政。
有政,以洪萬熙爲戶曹正郞,金粹五爲兵曹佐郞,金義燁爲禮曹佐郞,趙昌漢爲廣興奉事,金梓爲西部參奉,朴淲爲中部參奉,宋興緖爲北部參奉,鄭致和爲左議政,宋時烈爲右議政,金萬重爲奉常主簿,朴紳爲承文博士,李國芳·權瑍爲承文正字,李延年爲左承旨,閔熙爲刑曹判書,申晸爲吏曹佐郞,朴乃章爲龍潭縣令,金重燁爲書題官,鄭東卨爲工曹正郞,李重龜爲司饔奉事,朴以文爲典籍,具文洙爲敬陵參奉,鄭致和·宋時烈爲承文都提調。右尹望單子,傳曰,朴敏迪除授。
兵批,宋浚吉爲知事,柳時成爲訓鍊正,李晩成爲副率,朴弘燁·韓樞·陳再昌爲武兼,李泌爲忠淸兵使,朴世堅·洪箕錫·白弘性爲五衛將,李從著爲鷹牌頭,閔暹爲羽林衛將,梁以立爲高山里僉使,朴琳爲部將,洪有煥爲同知,金厦樑爲曹司衛將,金光輝爲守門將,柳禮傑爲羅州監牧官,李夏鎭爲副司直,柳赫然爲知事,閔暹·李浣·洪萬容爲副護軍。
傳于成後卨曰,大臣·備局堂上,引見。已上燼餘日記互見諫院朝報
引見時,領議政許積所啓,近來人心不淑,罔有紀極,殿牌作變之事,比比有之,故曾因閔維重所啓,今後殿牌作變之事,勿爲啓聞,革罷之邑,卽爲復設事,命下矣。今此漣川縣殿牌作變之事,亦當革罷,而已革之邑,尙爲復設,況未革之邑乎?自今以後,犯此罪之類,則只依法治其罪人,而除邑號罷守令等事,勿爲擧論,何如?上曰,依爲之。已上禁府謄錄
領議政許積所啓,公主禮葬時,京畿監司當爲陪行,而留滯之際,廚傳有弊,使之卽還,而趁葬期出往,何如?上曰,此時,異於常年,廚傳之弊,不可不念,勿令留滯,使之臨時更往,可也。見稽制司謄錄
上在昌德宮。停常參·經筵。
申時酉時,日暈。
藥房提調趙珩,副提調金徽啓曰,伏未審夜來,聖體,若何?校處作痛,與前一樣乎?昨者出御便殿,引接臣僚,酬酢移時,添傷必多,臣等不任憂慮之至,敢此問安。答曰,知道。與昨無異。
成後卨,以都摠府言啓曰,今日入直軍士,中日習射,請出標信。答曰,知道。
又以都摠管言啓曰,副摠管鄭榏,漢城府坐起進去晝仕,請出標信。傳曰,知道。
李翊,以弘文館言啓曰,本館上番見存四員內,校理李夏,時未肅拜,呈辭到院,副校理李嵆,亦爲呈辭,副校理金萬重,以兼司書,入直春坊,副應敎臣洪柱國,方在直所,而眩症猝劇,病勢不輕,無替入之員。校理李夏,副校理李嵆,竝卽牌招,推移入直,何如?傳曰,允。
傳于成後卨曰,今夜淑敬公主發引時,西小門,四更初開門,而事過後閉門事,分付。
李翊啓曰,新拜議政府右議政宋時烈,時在忠淸道懷德地,上來事,依例遣史官傳諭。上來時給馬事,兩道監司處,亦爲下諭,何如?答曰,知道。國事到此地頭,卿受先朝厚恩,不可不及時上來,以救其急事,別爲傳諭。
鄭錀啓曰,今雖停賑,兩麥全失之餘,不可無料理救活之擧,橫城縣監李惇,龍潭縣令朴乃章,明日內署經,依近例給馬下送,何如?傳曰,允。
成後卨,以兵曹言啓曰,各番禁軍,或八十名定數,或七十名定數,以除助入之弊事,親承傳敎之後,取考禁軍有頉,則方痛新差,竝九十名矣。以其餘數,磨鍊七番,則每番可具八十二三人,而敎鍊官別破陣馬醫醫員慕華館·三田渡守直等雜頉二十人計除,則必以七十人爲定數缺助番之數。今後限癘疫寢息間,七番禁軍,以七十名爲定數,數內有頉者,以他番助入,何如?傳曰,允。
成後卨,以兵曹言啓曰,今番嘉禮謄錄御覽件,禮曹上,太白山·赤裳山·五臺山·江華府上竝六件矣。守直軍人及功役之請報,無日無之,而軍人多有病者,物力無以應副,一二件外,待豐年書寫,分藏各處,何如?傳曰,允。已上燼餘日記無漏盡謄
上在昌德宮。停常參·經筵。
下直,吾乙是萬戶徐斗星。
藥房提調趙珩,副提調金徽啓曰,夜來蒸鬱頗甚,伏未審,聖體調攝,何如?核處作痛,今復何如?伏承與昨無異之敎,臣等,終宵耿耿,憂慮未已,敢此問安。答曰,知道。症候,已言于醫官矣。
備忌記,傳于李翊曰,今下弓矢,吾乙是萬戶徐斗星處,給送。
李翊,以都摠府言啓曰,副摠管鄭榏,漢城府坐起進去晝仕,〈請出〉標信。傳曰,知道。
假注書孫萬雄出使,代以鄭尙獻爲假注書。
成後卨,以訓鍊都監言啓曰,前水使李時挺,都監千摠已爲啓下,而方在罷散中,時無職名,依例付軍職,察任,何如?傳曰,允。
又以備邊司言啓曰,司諫院箚子中,以軍兵馬匹放牧及精抄軍上番變通事陳請,而箭串周圍不廣,有難容放,千餘匹戰馬,踶嚙致傷,亦所不免。其間事勢,種種難便,料太,無論上中下馬,皆以六斗減給,官馬中品劣不合戰馬者,除出放牧,以紓一分經費匱竭之患。精抄軍,每番五百餘名,亦爲上番,則不但各處把守,無以推移定送,亦不無番次錯亂窒礙難行之端。以一番,分爲二番,輪替上番,一以寬其番次,一以省其糧料事,昨已稟定於榻前矣。以此知委該曹及各其軍門,而竊聞兵曹,有所入啓變通,而雖未詳其曲折,反覆商確講定之事,決不可撓改。前頭精抄軍上番之期已迫,一依前定奪,急急擧行,俾無違誤之患事,竝爲分付,何如?傳曰,允。
左承旨李延年上疏。大槪,情勢病勢,萬分狼狽,乞蒙罷免事。入啓。
禮曹啓曰,敬陵禁標界限摘奸書啓,啓下本曹,而本道都事摘奸,旣已停止,則臣曹當爲回啓,而判書方在江外,未及上來,臣以當初摘奸之人,旣自書啓,因其書啓,又自回啓,事體未安,陵寢重事,不敢獨當處置,姑待判書出仕後,相議回啓之意,敢啓。傳曰,知道。見禮曹謄錄
兵曹啓曰,在前精抄五哨上番時,則闕外軍堡二十七處,每堡各二名,外七門各五名,合八十九名定送矣。來六七月,則分一番爲兩番,事多苟簡,而六月當騎兵之上番者三百六十一名,比前稍裕,闕外二十七軍堡及外七門把守,皆以騎兵定送之意,敢啓。傳曰,允。見兵曹軍色謄錄
答禮曹參判李晩榮疏曰,省疏具悉。卿辭至此,本職,當勉副焉。
答戶曹判書權大運疏曰,省疏具悉。當此國家汲汲之時,徒守廉隅,罔念國事,誠甚未穩,卿其勿辭,從速察職。
答左議政鄭致和箚曰,省疏具悉卿懇。國家到此地頭,卿受恩先朝,何可恝視?□□論道,其於國事,將若之何?卿其安心勿辭,宜早行公,以副予望。見內下日記郞廳李鎭儀校。郞廳李壽鳳書。
上在昌德宮。停常參·經筵。
夜自三更至五更,月暈。
中殿誕日,政院·玉堂單子問安。答曰,知道。
世子宮·嬪宮,政院·玉堂問安。答曰,知道。
中殿誕日,二品以上單子問安。答曰,知道。
藥房提調趙珩,副提調金徽啓曰,伏未審夜來,聖體調攝,若何?湯劑進御之後,水刺厭進之候,與前一樣乎?臣等,憂慮未弛,敢此問安。答曰,知道。證候,與昨別無加減矣。今後,勿爲逐日問安。
傳于崔逸曰,戶曹判書權大運,更爲牌招。
李翊,以都摠府〈言〉啓曰,今日入直軍士,當爲中日習射,而中殿誕日相値,不得爲之之意,敢啓。傳曰,知道。
李翊,以義禁府言啓曰,忠淸監司李弘淵啓本,逆賊柳濯餘黨私奴希甫,捕捉嚴囚,令該府照例處置事,啓下本府矣。取考丙戌逆賊推案,則石城才人希甫之名,現出於逆賊晩昌辭中,而與洪榮振等,一時逃走,而到今捕得之後,所當依法例,發遣都事拿來鞫問,而兩班庶孽則自京拿來,常漢則自本道査覈處斷事,曾有榻前定奪。且於癸巳年,在逃逆賊朴旻,捕得於忠淸道,自本府,請遣都事拿來,則有不必拿來,令本道監司,嚴鞫以啓之敎矣。今此罪人希甫,係是常漢,令本道究覈處斷乎?發遣都事拿來乎?敢啓。傳曰,知道。依癸巳年例爲之。
鄭錀啓曰,吏曹郞廳來言,臺諫有闕,政事,取稟。傳曰,明日爲之。已上燼餘日記無漏盡謄
答左議政鄭箚曰,省箚具悉卿懇。已諭予意於前箚之批,復何多誥?卿之才德,實合輔弼,連章固辭,是豈望於卿者哉?卿其安心,宜勿更辭,速出論道,以副予望。仍傳曰,遣史官傳諭。已上諫院朝報
上在昌德宮。停常參·經筵。
午時,日有重暈,色內赤外靑。未時申時,日暈。酉時,日暈兩珥。
下直,美錢僉使姜釴。
備忘記,傳于成後卨曰,今下弓矢,美錢僉使姜釴處,給送。
有政。吏批,判書金壽恒進,參判洪處亮進,參議金萬基病,右承旨鄭錀進。
兵批,判書徐必遠進,參判李時術進,參議洪處大進,參知宋時喆服制,左副承旨李翊進。
以禮曹參判望單子,傳于鄭錀曰,問于大臣,堂上中加望。
以尹搢爲正言,李慶億爲判尹,兪夏益爲文學,洪萬容爲禮曹參議,金震標爲敦寧都正,閔鼎重爲司譯提調,李慶億爲司僕提調,趙珩爲典牲提調,邊國翰爲刑曹正郞,金萬翼爲司宰參奉,李益泰爲監察,李夏鎭爲兵曹正郞,金萬基爲禮曹參判,承文正字二單,安烒·崔鎜。
兵批,以李敏哲爲慶德衛將,閔鏞爲訓鍊都正,張善紳爲衛率,吳始大爲侍直,卞栻爲部將,李悌謙爲景福衛將,尹嘉績爲副司直,鄭維岳爲副司果,李淰爲左邊捕盜大將。
上在昌德宮。停常參·經筵。
藥房都提調鄭致和,提調趙珩,右承旨鄭錀啓〈曰〉,伏未審,聖體調攝,若何?水刺厭進,與昨間一樣乎?困腦之候,亦何如?臣等,不任憂慮,敢此問安。答曰,知道。症候,已言于醫官矣。已上燼餘日記
答領敦寧金佑明疏曰,省疏具悉,卿其勿辭,俟間行公。
答領議政許積疏曰,省疏具悉卿懇。已悉於面諭時矣,復何多誥?宜念國事之至此地頭,毋庸控辭,臥閤論道,以副小子之望。仍傳曰,遣史官傳諭。
答左參贊閔鼎重疏曰,省疏具悉。卿其勿辭往浴。
答韓興君李汝發疏曰,省疏具悉。卿辭至此,大將之任,今姑勉副。卿其勿辭,從速察職。互見燼餘日記諫院朝報
院啓,慶尙監司閔蓍重,全羅監司吳始壽推考,正言尹堦,乘馹上來事。答曰,依啓。見內下日記
上在昌德宮。停常參·經筵。
夜五更,白雲一道如氣,起自北方,直指南方,長竟天,廣尺許,良久乃滅。有霧氣。
崔逸啓曰,吏曹郞廳來言,承旨有闕,政事何以爲之?敢稟。傳曰,明日爲之。
成後卨,以都摠府言啓曰,都摠管閔熙,刑曹坐起進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,以備邊司啓辭中,軍兵馬糧,毋論上中下馬,皆以六斗減給,官馬中品劣不合戰馬者,除出放牧,以紓一分經費匱竭之患,何如?傳曰,允事,命下矣。禁軍所授品劣者,抄出,則四十匹矣。依備邊司定奪放牧,而所放之馬,禾毛色成冊,給送司僕寺,以爲元案相準後,放牧之意,敢啓。傳曰,知道。
領議政許積箚子。大槪,更申危懇,亟許遞改,以幸公私事。入啓。答曰,省箚具悉卿懇。嗚呼,當此國事罔知攸濟之日,卿可恝視而不念耶?宜勿固辭,體寡昧之至意,安心速出論道,以副予望。仍傳曰,遣史官傳諭。已上燼餘日記竝見諫院朝報
上在昌德宮。停常參·經筵。
夜三更四更五更,月暈。
藥房都提調鄭致和,提調趙珩,同副承旨崔逸啓曰,伏未審夜來,聖體調攝,若何?困腦之候,與前一樣,而水刺之進,亦無加減,則不可不趁時議藥,今日入診後,稟定宜當。臣等,不任憂慮,敢來問安。竝此仰稟。答曰,知道。症候,已言于醫官矣。議藥以啓。
再啓曰,卽伏承議藥以啓之敎,與諸御醫等商議,則皆以爲,自自困惱之候,出於元氣不足,宜用淸補之劑,加味生脈散,調砂糖屑,連進爲當云。此藥五貼,卽爲劑入之意,敢啓。傳曰,知道。
李翊,以都摠府〈言〉啓曰,都摠管閔熙,刑曹坐起進去晝仕,請出標信。傳曰,知道。
有政。吏批,行判書金壽恒進,參判洪處亮進,參議未差,右承旨鄭錀進。
兵批,判書徐必遠式暇,參判李時術,參議洪處大進,參知宋時喆服制,左副承旨李翊進。
吏批啓曰,本曹參議,今當差出,而議望之人乏少,承旨竝擬,何如?傳曰,允。
以李殷相爲都承旨,朴長遠爲工曹判書,元相爲寧邊府使,鄭維岳爲司書,李選爲校理,金萬均爲宗簿寺正,金海一爲刑曹佐郞,鄭勔爲直講,金聲文爲典籍,宋文炳爲厚陵參奉,申應澄爲慶基殿參奉,李惟泰爲吏曹參議。
以李尙翼爲假注書。已上燼餘日記
漢城府啓曰,近日飢病死亡之患,愈往愈甚,僵屍埋置事,自朝家申飭,非不嚴明,而慮有部官輩慢忽之弊。昨者分遣本府郞廳摘奸,則南部所屬之內,僵屍比他部尤甚數多,城外則三十六名,城內則四十一名,至於只餘頭骨者有之,而事極驚駭,該部之官,視之尋常,不爲隨卽埋置之狀,殊甚可駭,當該部官,從重推考,何如?傳曰,以此觀之,則數賑之所部官輩,全不着實之狀,殊甚痛惡,當該官拿問定罪。
備邊司啓曰,有司堂上金萬基,當初以副提調啓下矣。今陞嘉善,以提調改啓下,使之仍察有司之任,何如?傳曰,允。已上諫院朝報
答府院君金佑明疏曰,省疏具悉卿懇。不必爲嫌,安心勿辭,調理行公。見內下日記
上在昌德宮。停常參·經筵。
下直,高山里僉使梁以立。
辰時巳時,日暈。
備忘記,今下弓矢,高山里僉使梁以立處,給送。
以李浣爲守禦使。
以左承旨李延年上疏,傳曰,呈辭昨已出給,而此疏捧入者,何意耶?還出給。
崔逸,以兵曹言啓曰,今月十一日政,兼司僕金振河在喪,代許通·許巒擬望受點矣,又於十三日,改金振河在喪,代以鄭世逸擬望受點,一人之代,兩人爲之,無非臣昏謬不察之失,不勝惶恐,而鄭世逸,不可仍存,望單子還入之意,敢啓。傳曰,知道。已上燼餘日記無漏盡謄
下直,召村察訪宋尙白。
答領議政許積箚曰,省箚具悉卿懇。已諭於前後之批矣,何必多誥?宜勿更辭,體予至意,安心調理,速出論道,以副朝野之望。仍傳曰,遣史官傳諭。
答禮曹參判金萬基疏曰,省疏具悉。今玆擢用,意非偶然,卿其勿辭,從速察職。已上諫院朝報
上在昌德宮。停常參·經筵。
太祖大王忌辰齋戒。
藥房都提調鄭致和,提調趙珩,右承旨鄭錀啓曰,日氣蒸鬱,伏未審夜來,聖體調攝,若何?再昨劑入加味生脈散,已爲進御,而別無顯效乎?水刺加減,亦何如?臣等,不任憂慮,敢此問安。答曰,知道。症候,已言于醫官矣。
再啓曰,卽伏聞入侍醫官等所傳之言,自上患候,一樣彌留,而臣等,伏不勝悶慮,仍與諸御醫等商議,則皆以爲,玉體困倦,厭進水刺之候,出於中氣不足濕痰用事之致。健脾補元之藥,不可不進,而若不先治濕痰,則脾胃惡濕,收效未易。白朮除濕湯,合二陳湯,實是對劑,元方人蔘倍入,生地黃代白芍藥酒炒,加麥門冬·貝母·薑汁炒各一錢,連進十貼宜當云,此藥五貼,爲先劑入之意,敢啓。答曰,知道。
李翊啓曰,備邊司郞廳,以大臣意來言,今日賓廳坐起日次,而國忌齋戒相値,外司開坐云矣,敢啓。傳曰,知道。
李翊,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。已上燼餘日記竝見諫院朝報
上在昌德宮。停常參·經筵。
太祖大王忌辰。
藥房都提調鄭致和,提調趙珩,右承旨鄭錀啓曰,日氣陰濕,伏未審夜間,聖體,若何?日昨劑入之藥,其已進御,而別無顯效乎?聖候久在未寧之中,而每於診察之時,只令醫官入侍,故臣等,待罪保護之地,一未得瞻望天顔,非但事體未安,其在下情,亦甚悶鬱。臣等,不任憂慮,敢來問安。區區所懷,竝此仰達。答曰,知道。進藥之後,症候別無所減,今後勿爲逐日問安。已上燼餘日記竝見諫院朝報
答判尹李慶億疏曰,省疏具悉。卿其勿辭,調理察職。
上在昌德宮。停常參·經筵。
賑恤廳啓曰,京中設賑之後,無依丐乞之類若干人,自冬初或給粗·或饋粥,以待其族屬之來尋矣。近日設廳稍久,飢民之出乞閭巷,飢病將死者,頗多,聞弘濟院尙有病民留饋之擧,其數已過二百。此輩若以設賑所,一切拒斥,則退無所歸,必盡塡壑,不可無區處之道。訓鍊院·弘濟院郞廳十員,使之看檢,員役亦爲抄留緊切使喚者數人,俾完其事,宜當,以此分付施行,何如?傳曰,允。
答兵曹判書徐必遠疏曰,省疏具悉卿懇。已諭於登對之時矣,卿其安心勿辭,調理察職。已上諫院朝報
備邊司啓曰,江華留守偏伍軍變通事狀啓覆啓中,末端結語例用之何如二字,落漏於正書之時,判下之後,始知有此差謬,臣等難免不察之失,不勝惶恐。元粘目中追書以入,書吏則自本司推治,而當該郞廳,則令攸司推考,何如?傳曰,允。見備局謄錄
上在昌德宮。停常參·經筵。
藥房都提調鄭致和,提調趙珩,右承旨鄭錀啓曰,連日濕陰,氣甚蒸鬱,伏未審夜來,聖體調攝,若何?三昨劑入之藥,已進幾貼乎?患候別無差減之效耶?臣等不任憂慮,敢來問安。答曰,知道。時無加減矣。
李翊,以都摠府言啓曰,今日入直軍士,中日習射,請出標信。傳曰,知道。
又以備邊司言啓曰,本司有司堂上禮曹參判金萬基,疏批已下之後,累日不爲出仕,事甚不當,卽爲牌招肅拜,使之察任,何如?傳曰,允。
又以兵曹言啓曰,卽接通化門入直守門將所報,則北邊宮墻半間許,今日頹落云。令紫門卽爲修築,而爲先以把子圍排,弘化門入直砲手十名餘,出守直之意,敢啓。傳曰,知道。
鄭錀啓曰,吏曹郞廳來言,承旨有闕,政事,何以爲之?敢稟。已上燼餘日記
政院啓曰,都承旨李殷相陳疏到院,而觀其措辭,以病妻猝患染疾,私情所迫,不得不親自入救,怖畏成疾,寒熱往來之症發作,不但身親犯染而已,何敢出入於近密之地爲辭。原疏則不敢捧入,而合有變通之道,何以爲之?敢稟。傳曰,遞差,可也。
答護軍李浣疏曰,省疏具悉卿懇。今玆之命,其意豈偶然哉?卿宜勿辭察職。
答右尹李敏迪疏曰,省疏具悉。今玆擢用,意非偶然,卿其勿辭,從速上來察職。已上諫院朝報
上在昌德宮。停常參·經筵。
李翊,以御營廳言啓曰,十番黃海道別馬隊三十名,已爲整齊矣。來六月初一日,與九番別馬隊替代後,舊軍放送之意,敢啓。傳曰,知道。
又以御營廳言啓曰,今此九番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
又啓曰,守禦使李浣命招,敎諭書·密符傳授之意,敢啓。傳曰,知道。已上燼餘日記
下直,寧邊府使元相。已上諫院朝報
上在昌德宮。停常參·經筵。
藥房都提調鄭致和,提調趙珩,左副承旨李翊啓曰,伏未審夜來,聖體調攝,若何?再昨劑入人蔘麥門冬茶,已爲進御,而困惱之候,與前一樣乎?水刺加減,亦何如?臣等,不任區區憂慮,敢此問安。答曰,知道。與再昨別無加減矣。已上燼餘日記
答持平趙威鳳疏曰,省覽爾疏。憂國愛君之誠,縷縷誠誨之意,溢於辭表,再三觀覽,深用嘉歎,可不留神而愓念焉?爾其勿辭,從速察職。
執義李端錫,持平鄭積啓曰,臣等,頃以兵曹佐郞權愭請罷事,相議論啓矣。更爲詳聞,則實狀有不然者,愭之移寓之舍,卽愭女婿三寸家也。方其大臣下人來探之時,與之爭詰者,乃其女婿,而愭則未及移入,初不與知,而至於捽入打下,全無是事,而臣等所論,未免失實之歸,何敢晏然仍冒?請命遞斥臣等之職。答曰,勿辭。
傳曰,政事,明日爲之。已上諫院朝報
上在昌德宮。停常參·經筵。
藥房啓曰,伏未審夜來,聖候調攝,何如?昨伏聞入侍醫官等所傳之言,膻中中脘等穴受灸事,下敎矣。與諸御醫等商議,則皆以爲,當此暑濕,玉體受灸,殊涉重難,而且晦日,乃是拘忌云,何以爲之?如不得已,則似當趁淸朝受灸,爲先入診後稟定,宜當。臣等,不任憂慮,敢來問安,竝此仰稟。答曰,知道。
入診後,仍爲受灸,受灸後,藥房·政院·玉堂·二品以上·六曹·大司諫問安。答曰,知道。
受灸後,領議政許積,吏曹判書金壽恒入侍。
宗親府郞廳,以有司堂上意啓曰,今歲公私赤立,宗班中居喪失祿窮困飢餒者,不知何限,而其中丹川監良閏,貧寠特甚,頃者設賑之初,就粥連命矣,及失賑所之後,萬無資生之道。且帶安監重胤·齊寧令達胤·齊安監聖繼等,亦在母喪中,流離丐乞,將未免塡壑之患,雖末裔宗戚,在聖上恤睦之道,其爲矜惻,爲如何哉?臣等,忝在接待之列,目見慘惻之狀,敢此陳啓。傳曰,事甚矜惻,令該曹,食物磨鍊題給,俾無飢死之患。已上互見燼餘日記諫院朝報
引見時,領議政許積所啓,今年癘疫,振古所無,京外死亡之數,不知其幾,而京中士夫,或有闔家染死,無人收屍者云,誠爲矜惻。如此之類,則似當有特用恤典之擧矣。上曰,事甚驚慘,闔家染死之類,則令該曹恤典擧行,可也。左議政鄭致和所啓,臣待罪軍資監提調矣。本監郞廳二員,以賑恤廳郞廳移差,故本監多事,而不得兼察,其中主簿,賑恤郞廳減下,使之專管本監之任,何如?上曰,依爲之。見諫院朝報六月初一日中
有政。吏批,以崔寬爲判決事,安重爲禁府都事,金粹五爲忠淸都事,李選爲吏曹正郞,任有後爲都承旨,唐原君洪有煥。見吏曹望單子郞廳李鎭儀校正。日記廳郞廳李壽鳳書。
上在昌德宮。停常參·經筵。
大殿,政院·玉堂問安。答曰,知道。
藥房啓曰,伏未審昨日受灸之後,聖體調攝,何如?患候別無加減乎?今日受灸時刻,定以辰正,宜當。臣等,伏切憂慮,敢此問安。答曰,知道。
大殿受灸後,藥房·政院·玉堂·二品以上·六曹·大司諫問安。答曰,知道。
府啓,竝引嫌而退,初旣參論,又稱失實,揆以臺體,勢難仍在,旣聞所傳,據實論劾,到今參差,在我何損?病未相會,代行茶時,實出事勢之固,然俱無可避之嫌,請執義李端錫,持平鄭積遞差,大司憲張善瀓,掌令朴贄,持平趙威鳳,竝命出仕。答曰,依啓。
傳曰,當此國家危急民生塡壑之時,雖不得已之事,亦可停罷,況浮費乎?酒房日次之酒,不急而浮費不貲,使之停罷。
受灸後,領議政許積,兵曹判書徐必遠,禮曹參判金萬基入侍。
傳曰,上年凡百裁減,皆因頃歲凶荒之例,特加減省而已。今日民事已到十分地頭,其可如此而補其一分乎?令該掌就議于大臣,各別擧行。
前禮曹參議李敏迪上疏。大槪,再申危悃,懇乞還收新陞右尹之命,仍陳沿路聞見,以備裁擇事。入啓。
吏曹啓曰,臺諫有闕,政事,取稟。傳曰,明日爲之。互見燼餘日記諫院朝報
備邊司啓曰,倭譯中解語者乏少,金謹行則病未運身,只有韓時說·卞承業,而承刑曹推考,俱被奪告身之罪,此外無他可合任使之人。今此差倭接待之際,酬應周旋,所關非細,宜有變通之道,韓時說·卞承業等雖不可遽爾敍用,還給職牒,付軍職差任之地,何如?傳曰,允。見禮曹謄錄
兵曹啓曰,騎兵上番者,各給四疋立番,而京人如有受四疋雇立者,則騎兵下送事,榻前已爲定奪矣。臣退出之後,取考上番騎兵居住,則尤甚邑上來者,七十九名矣。前日備局,旣已尤甚邑雜役全減,明白定奪,則尤甚邑居住之軍人,減番宜當,故此七十九名,卽爲下送之意,敢啓。傳曰,知道。見軍兵謄錄
上在昌德宮。停常參·經筵。
大殿,政院·玉堂問安。答曰·知道。
藥房啓曰,陰雨通宵,伏未審夜來,聖體調攝,何如?連日受灸,未知患候,時無差減之效乎?臣等,不任憂慮,敢此問安。答曰,知道。時無快效矣。
承文院官員,以都提調意啓曰,本院提調無故見存者,甚多,凡於文書勘定之際,未免孤陋,前頭褒貶之坐,亦無以備員。行大司諫南龍翼,副護軍李殷相,吏曹參判洪處亮,漢城右尹李敏迪,提調差下,副提調金萬基,以提調改啓下,使之察任,何如?傳曰,允。
院啓,近來東西門外,病幕如織,許多垂絶之喘,又値連日之雨,沾濕飢餒,死者倍多,朝家若不別樣濟活,則前頭之慮,必甚於旣往。請令漢城府發遣郞廳,一一摘奸,蓋幕作粥之資,特爲題給,且飭兩活人署,使之盡心救療,而如有慢忽不識者,摘發科罪。凡草野之人,非係國家大計,斯文重典,民生巨弊,而不呈本道,越法陳疏,則政院之不得捧入,例也。頃者原州人元仁得等,以願留其牧使事,至於投疏。其守果有治績,則營門在於本邑,呈訴道臣,使之轉聞,在法當然,不此之爲,乃敢直呌天閽,猥越已極,而見却之後,今乃更來呈疏,反以政院爲壅蔽,至以秦庭鹿馬,不幸近之等語,恣意侵攻,不遺餘力,而其名錄,則文武蔭前朝官,雜在其中,而此與儒生有異,則朝家法例,必不全昧,安敢强持法外之請,誣引不近之事,悖其辭說,輕侮朝廷,若是其無忌憚哉?且疏頭,雖以幼學塡名,疏下之冒雜如此,則實非儒疏,乃一等狀也。在政院之道,所當直請退却,而稱以儒生,諉以侵斥,費辭煩稟,大失事體,其疲軟,甚矣。請原州陳疏首倡人,令本道摘發科罪,當該承旨,從重推考。前府使柳檉,惑於妖妾,仇視正妻之說,已不勝其藉藉矣。厥妾久專家政,必欲盡殲嫡姓,恣行咀呪,其長孫,先病沈痼枯死,而事迹彰露,同謀之婢,不杖自服,厥主敎誘之事,箇箇直招,弔客隣人,擧皆聞知故,檉也亦不得掩秘。初欲竝治,而旋陷厥妾之甘言,只刑其婢,生埋未絶之喘,以爲日後滅證之地。其處事行心,實非人理所忍,死者之妻,卽欲告官,而檉之子,爲其父拘繫子婦,使不得發狀,聞者駭憤,莫不扼腕。請前府使柳檉,拿問定罪,厥妾嚴刑得情,考律處斷。答曰,依啓。
政院啓曰,外方停賑之後,流丐之類,無所依賴,惟在守令之隨便救活,不可暫時曠官,新除授鳳山郡守李櫋,數日內催促發送,何如?傳曰,明日內,給馬下送。
有政。缺已上諫院朝報
義禁府啓曰,以朴㴲回啓公事分揀事,判下矣。朴淲,卽爲放送之意,敢啓。傳曰,知道。見禁府謄錄
上在昌德宮。停常參·經筵。
夜一更,流星出亢星下,入坤方天際,狀如拳,尾長二三尺許,色赤。
藥房啓曰,伏未審夜間,聖體調攝,何如?數日來水刺之進,別無所加乎?今日仍爲受灸,則時刻依前定奪,定以辰正,宜當。臣等,不任憂慮,敢此問安。答曰,知道。
受灸時,傳曰,大臣·備局堂上,使之來待閤門外。
政院啓曰,兩司長官·玉堂上番,亦爲來待,竝爲入侍之意,敢啓。傳曰,知道。受灸後,引見。
受灸後,藥房·政院·二品以上·六曹·兩司長官問安。答曰,知道。
引見時,領議政許積所啓,昨日諫院啓辭,柳檉之妾,直請嚴刑得情,而蒙允,徑先刑推,有違治獄之體,依例囚禁捧招後,次第擧行,似當矣。上曰,分付該曹。
行大司諫南龍翼所啓,今此柳檉妾事,已極憤駭。人家之變中,此其尤甚者,而所聞亦甚明白,故擧實論啓,末端結語,所謂嚴刑得情云者,蓋欲捧招推閱後刑訊之意,而文字疎漏,致令大臣陳達之擧,論事不能詳審之失,著矣。請命遞斥臣職。上曰,此豈至於引避乎?勿辭。
左議政鄭致和所啓,臣待罪宗廟提調矣。宗廟重地,異於各司,直宿之官,不可一刻暫離,故頃者,臣纔已申飭矣。昨日適有分付之事,送人于宗廟,則官員不在,守僕亦有闕直者,事甚可駭矣。上曰,當該闕直官員,拿問定罪,守僕者,令攸司囚禁治罪。
吏曹判書金壽恒所啓,近來體統大壞,百隷怠慢,各司官員,常時出入官府之際,不着冠帶,皆以便服出入,事之寒心,莫此爲甚,令法府糾察,似當矣。上曰,依爲之。
傳曰,史官一員待命,騎馬三匹立之。宗廟內摘奸。已上互見燼餘日記諫院朝報
上在昌德宮。停常參·經筵。
巳時午時未時,日暈。太白見於巳地。
藥房都提調鄭致和,提調趙珩,左承旨李延年啓曰,昨日受灸後,有引接臣僚之擧,伏未審夜來,聖體調攝,若何?水刺厭進之候,一樣無加減乎?受灸時刻,依前定以辰正,宜當。臣等,不任憂慮,敢此問安。答曰,知道。
大殿受灸後,藥房·政院·玉堂問安。答曰,知道。
大殿,二品以上·六曹單子問安。答曰,知道。已上燼餘日記
引見時,左議政鄭致和所啓,此時方伯守令,決不可遞易。慶尙監司閔蓍重,瓜滿當遞,而限今年仍任,諸道瓜滿守令,竝爲限今年仍任,似當矣。上曰,閔蓍重,限今年仍任,諸道瓜滿守令,亦爲一體仍任。上曰,今聞諸臣陳達之言,衿川縣監李葆,非但常時治績表著,節用措置,賑救飢民,爲一道最,至民無餓死者,而其盡心奉職之誠,殊甚可嘉,特爲加資,以爲激勸之道。見諫院朝報初六日中
答憲府箚曰,省疏具悉。嗚呼,國家不幸,値此罔極之災,民將盡劉,國不爲國,惶懼隕越,罔知攸措,寧以身代受其殃,不忍見赤子之逮遘其禍也。今觀箚辭,縷縷誡誨之言,無非極言至誠,予用興歎嘉之,可不佩服焉?箚末事,宜與大臣,議以處之。見內下日記
上在昌德宮。停常參·經筵。
左議政鄭致和箚子。大槪,重患瘧病,不能趨造於受灸時入侍之列,惶恐待罪事。入啓。
未時,太白見於巳地。
答右尹李敏迪疏曰,省疏具悉。疏末事,當令廟堂議處,卿其勿辭,從速察職。
藥房啓曰,夜間日氣薰蒸,伏未審,聖體調攝,何如?連日受灸,別無煩熱之候乎?臣等,不任憂慮,敢此問安。今日受灸時刻,依前定以辰正,竝此仰稟。答曰,知道。已上諫院朝報
傳曰,王世子嬪冊禮時,正使靑平尉沈益顯,鞍具馬一匹。副使判書金壽恒,都提調右議政洪重普,提調判書金壽恒·權大運,右參贊趙珩,敎命文書寫官留守李正英,竹冊文書寫官副司果趙威明,傳敎官右承旨金宇亨,都廳舍人李端夏,尙衣正洪柱三,竝加資。敎命文製述官金壽恒,竹冊文製述官大司成姜栢年,篆文書寫官李正英,各半熟馬一匹。郞廳正郞陳尙漸,司藝李以挺,正郞尹博,竝陞敍。監造官副正字安垕,著作朴紳,正字李敎源,監役官許墰·洪九敍,儐者奉事韓斗愈,以上終始竝六品遷轉,已出六品陞敍。郞廳正郞洪萬熙,佐郞權愭,司評柳瑡·韓汝斗,主簿安重,監造官直長蔡丙後,別檢李泰夏,副司勇任弘望,直長尹漪,敎命執事正郞元格以下八,各兒馬一匹。郞廳都事李悅,佐郞南夢星,監造官學正李尙翼,正字兪樟,各弓子一張賜給。擧案別檢李曾賢等八,奉縟席官主簿沈櫟等三,奉舃襪官參奉李九成,謁者奉事黃重耉,禮貌官引儀趙相遇等二,各加一資,資窮者代加原役。工匠·醫女等,令該曹米布分等磨鍊題給。一人雖兼數事,毋得疊授。
傳曰,敎命差備官全以性·全瀷,冊差備官李舜壽·金銓,印差備官金寬·金鉉,命服差備官安俊哲·裵璹,竝加資。陽傘差備官朱彬以下十一,各兒馬一匹賜給。
傳曰,王世子嘉禮時正使靑平尉沈益顯,副使判書金壽恒,納徵時正使靑平尉沈益顯,副使金壽恒,各鞍具馬一匹賜給。諸執事各加一資,資窮者代加,都提調右議政洪重普,鞍具馬一匹。提調判書金壽恒·權大運,右參贊趙珩,各熟馬一匹。都廳舍人李端夏,尙衣正洪柱三,傳敎官右承旨金宇亨,輔德金萬均,弼善李翊相,相禮金雲長,司饔副提調東原都正潗,竝加資。司饔奉事李曼著,準職除授。郞廳正郞陳尙漸,司藝李以挺,正郞尹博,竝陞敍。監造官副正字安垕,著作朴紳,正字李孝源,監造官許墰·洪九敍,竝六品遷轉,已出六品者,陞敍。郞廳正郞洪萬熙,佐郞權愭,司評柳瑡·韓如斗,主簿安重益,監造官直長蔡命後,別檢李泰夏,副司勇任弘望,直長尹漪,各兒馬一匹。郞廳都事李悅·南夢星,監造官學正李尙翼,正字兪樟,各弓子一張賜給。嘉禮陪從侍講院實兼官,東宮七番內官等,各兒馬一匹賜給。翊衛司官員,各弓子一張賜給。東宮司鑰別監,及嘉禮日陪從各殿別監等,與員役·醫女·工匠等,令該曹米布分等磨鍊題給。
傳曰,次知內官尹完加資,同牢宴次知內官全瀷,半熟馬一匹賜給,執事內官,各加一資,資窮者代加。
傳曰,嘉禮及嬪冊禮備忘,一人雖兼數事,從重論賞,毋得疊授。
答左議政鄭致和疏曰,省疏具悉卿懇。卿其安心,勿待罪。見內下日記
上在昌德宮。停常參·經筵。
未時,太白見於巳時。酉時,日暈。
下直,忠淸都事金粹五。
大殿,政院·玉堂問安。答曰,知道。
禮曹啓曰,自前王世子嘉禮後,例有設科取人之擧,蓋國有大慶,則與一國臣民同慶之意也。今者嘉禮已過,設科取人事,依前例擧行,何如?傳曰,允。
藥房啓曰,伏未審夜來,聖體調攝,何如?連次受灸之後,未知患候,時無差減之顯效乎?臣等,不任憂慮,敢此問安。答曰,知道。與昨無異矣。
備邊司啓曰,本司文郞廳副護軍李光迪,至於開坐之處,有偃蹇自尊,不識事體之事,推考,何如?傳曰,事甚可駭,先罷後推。
府啓,京外飢民,來聚都城者,其麗累萬,朝家設賑,委諸重臣,軫恤之意,可謂至矣。執事之臣,非不盡心,而不幸飢饉之極,癘疫倂起,三所民物,幾盡死亡,此雖出於運氣所關,事之末如之何者,而其在任人之道,不可無警責,請賑恤廳堂上,竝從重推考。飢饉癘疫,何代無之,丘民死亡之多,未有甚於今日,驚心慘目,有不忍言,而畿甸·湖西,餓莩道饉,枕藉相望,道臣啓聞,十之一二,爽實疎漏,人皆爲駭,只憑守令之文報,不能加意審察之失,在所難免,請京畿監司吳挺緯,忠淸監司李弘淵,竝從重推考。武弁閫帥之締結中貴,行賂謟媚,前史所戒,統制使柳汝榏,爲人庸陋,濟以奸黯,前後鎭藩,無一成績,專務善事,特一債帥也。及授本職,不思悛改,稱以節扇,餽遺內官之秩高者,此前所未有之事,凡在聽聞,莫不痛駭。大防所在,不可置之,請統制使柳汝榏,罷職不敍。今年賑政,何等重事,而龍仁縣令李騫,恝視飢民,惟事肥己,至以官儲之穀,乘貴貿貨,民怨載路,傳說喧騰,不可尋常治之,請龍仁縣令李騫,拿問定罪。臣等,方開坐本府時,幼學沈星希,以叛奴善益·戒男等還厲續案事,呈狀稱冤。臣等,取考前後文案,則曾在乙未年,因推刷御史啓聞,有還給本府之判付,戊申年因備局覆啓,又有續案頉下之判付,而仍爲定配矣。頃日疏決時,更爲放釋,又屬寺案,不有兩朝判付,還屬寺案,殊極無謂,請當該疏決廳堂上,從重推考,善益等,還給本主,以嚴奴主之分。答曰,依啓。末端事,不允。
答知中樞府事宋時烈疏曰,省疏具悉。已諭於前疏批矣,不必更諭,而食物之賜,意非偶然,卿之所辭,予豈不知?如此之時,若無此擧,其於予心何?卿勿固辭,安心領受。宜體史官別諭之意,幡然從速上來,以濟國事。仍傳曰,遣史官傳諭。
答知事宋浚吉疏曰,省疏具悉卿懇。卿旣諒予意,復何多誥?噫,國事已至十分地頭,卿何不念同休戚之意也?宜趁此時,從速幡然上來,以救其急,以副予望。
答吏曹參議李惟泰疏曰,省疏具悉。已諭於前疏之批,不必多誥,而食物之賜,意非偶然,何用固辭?安意勿辭領受,宜趁此時,從速上來,以副予至望。已上諫院朝報
宣惠廳啓曰,兩湖各邑田稅·位米太,自大同設立之後,例爲上納於本廳,今年田稅,雖有捧留本道,補用賑救之命,而位米太,則旣是應納於大同者,初無竝減之擧,自當依前上納,故欲待其上來,以補需用之萬一矣。湖南位太米,則連續來納,而忠淸道,則春節已過,頓無上納形止,本廳行文催促之後,始以初不收捧,決難上納之意,累度論報,至以退待明春爲請。本道田稅之元不收捧,已失朝家分付本意,監司,固難免其責,而至於位太米,元數不多,且無蠲減之意,則各邑之無端不捧,已極可駭,而道臣,初無稟報之事,亦不申飭上納,及見本廳催督之關,唯以防塞爲主,無意奉行,其在事體,殊涉未安。且聞各邑位米太,多有捧置之處,當此廳儲罄竭之日,已捧之米,不可不上納,忠淸監司李弘淵,姑先從重推考,使之急速分付擧行,何如?傳曰,允。見湖西儀軌
上在昌德宮。停常參·經筵。
漢城府啓曰,以諫院啓辭,命下矣。發遣郞廳摘奸,則東西門外及兩活人署,竝出幕病人,一萬五千一百九名內,無幕露處者四十五名,尤甚飢餒者一千五百名,開坐成冊,移送賑恤廳之意,敢啓。傳曰,知道。
假注書安垕出使,代以李善源爲假注書。
以正言尹搢辭狀。傳曰,遞差。
藥房啓曰,夜氣蒸熱,伏未審,聖體調攝,何如?昨間水刺進御,別無加減乎?今日受灸時刻,依前定以辰正,宜當。臣等,不任憂慮,敢此問安。答曰,知道。
吏曹啓曰,臺諫有闕,政事,取稟。
入診時,以左議政所啓,賑恤廳堂上閔鼎重上疏,批下後,卽爲牌招事定奪。
答左參贊閔鼎重疏曰,省疏具悉卿懇。今日國事,可謂如何?豈群臣托嫌引入之日耶?況賑恤之事,非因慢忽,何用爲辭?卿其安心勿辭,從速察職。
答知敦寧李久源疏曰,省疏具悉。卿其勿辭,從容上來。
傳曰,政事,明日爲之。
答護軍具文治疏曰,省疏具悉。卿才允合,何用辭爲?卿其勿辭,從速察職。
答江華留守金壽興疏曰,省疏具悉卿懇。憂國慮遠之意,實非偶然,當令廟堂議處焉。
答執義李端夏疏曰,省疏具悉。憂國之意,溢於辭表,予深感歎。國事到此地頭,焚灼之懷,曷可勝喩?疏中事,當令廟堂議定焉,爾其勿辭察職。已上諫院朝報
兵曹啓曰,限秋成,有闕禁軍勿補事,旣已定奪矣。禁軍之有頉者若是,受官馬之人,則其馬匹,還送司僕寺之意,敢啓。傳曰,知道。見太僕寺謄錄
此疊錄,見上文答左參贊閔鼎重疏曰,省疏具悉卿懇。今日國事,可謂如何,而此豈君臣托嫌引入之日也?況賑恤之事,非因慢忽,何用爲辭?卿其安心勿辭,從速察職。見內下日記
上在昌德宮。停常參·經筵。
未時,太白見於巳地。
藥房啓曰,伏未審夜來,聖體調攝,何如?受灸停止之後,患候別無加減乎?臣等,憂慮未弛,敢此問安。答曰,知道。別無加減。今後勿爲逐日問安。
義禁府啓曰,三省推鞫罪人,取服處斷之後,例有除邑號罷守令之擧,而前日咸興婢士玉,雇工通奸,平壤私奴都致,淫蒸其上典妻,伏法之後,以其所犯之罪,有異於弑主,竝誅止其身矣。今此罪人金叱乭等,亦依前定奪,除邑號罷守令等事,不爲擧行之意,敢啓。傳曰,知道。
院啓,竝引嫌而退,憑狀論啓,旣有臺例,事雖欠誠,嫌非大段,不可以此輕遞多官,請大司憲張善瀓,掌令李暹·朴贄,持平趙威鳳,竝卽出仕。答曰,依啓。
政院啓曰,外任拿推,交代三日內下直,已有捧承傳之事,而會寧府使尹天賚,入來肅謝,爲日已多,尙未下直,殊涉爲駭,尹天賚推考,今日內發送,何如?傳曰,允。已上諫院朝報
有政。見燼餘日記
大臣請對引見時,兵曹判書閔鼎重所啓,曾以瓦署提調李慶億所啓,庚戌條半減吐木,更爲變通事,命下矣。本署事勢,果難支堪,則所減吐木,還爲上下,何如?上曰,依爲之。見湖西儀軌
下直,會寧府使尹天賚。
傳曰,今下弓矢,會寧府使尹天賚,給送。見內下日記
上在昌德宮。停常參·經筵。
傳曰,歸厚署棺板一部,送于內需寺事,言于該曹。
政院啓曰,卽者正言尹嘉績,以端午帖不製,方在被推中,引嫌來避矣。端午帖不製被抄後,除拜臺官,後推考傳旨付標蕩滌,已有受敎,故此避嫌,則還爲出給,推考傳旨,付標以入之意,敢啓。傳曰,知道。
府啓,近來國綱不嚴,藩臬守宰之買山,道內境內作奸貽害者,爲一世難捄之弊,久矣。公山判官鄭時亨,乃於縣地,聞有形勢家說所稱者,初以利誘,先買其中緊要一處之後,因時乘便,侵漸蠶食,近間村落强半占得,規良民世傳之物,爲自己丘隴之莊,其經營後日之地,縱恣蔑法之狀,凡在聽聞,莫不痛駭,請公山判官鄭時亨,拿問定罪。沃川郡守李敏厚,病廢坐衙,民不見面,大小牌字,一任奸吏之手,而慢不省察,莫重賑政,都付奸吏之口,而專不致念,閤境怨苦,人言喧藉,此時字牧之任,決不可付之如此之人,重貽民困,請沃川郡守李敏厚罷職。新除授持平尹搢,時在忠淸道尼山地,請斯速乘馹上來,下諭。答曰,依啓。已上諫院朝報
上在昌德宮。停常參·經筵。
未時,日暈。太白見於巳地。申時酉時,日暈。
下直,成歡察訪孫□□。
藥房啓曰,暑熱比甚,伏未審夜來,聖體調攝,何如?水刺之進,漸有所加,而受灸之後,已得完復乎?臣等,憂慮未弛,敢此問安。答曰,知道。症候與食飮,別無加減矣。
備邊司啓曰,執義李端夏上疏及江華留守金壽興上疏,所當卽爲回啓,而疏中所陳,俱係大變通,有難輕議,待領議政出仕,商確稟定,何如?傳曰,允。
政院啓曰,以平安監司狀啓,新除授雲山郡守金希聖下送事,啓下該曹矣。雲山郡守金希聖,旣已肅謝,憲府則已爲署經,司諫院,尙未署經,而今日內開坐署經之意,司諫院城上所,牌招言送,何如?傳曰,允。已上諫院朝報
上在昌德宮。停常參·經筵。
午時,日暈。
下直,龍仁縣令權大胤。
掌令朴贄啓曰,日昨賑恤堂上請推之啓,臣亦同參,而但念飢民死亡,不專在賑政之得失,故遣辭之際,不爲深責矣。今聞物議,或譏之以褒揚,或非之以未瑩,臣反而思之,自不覺瞿然也。長官避辭中,擧此一款,則臣何敢一刻晏然仍冒乎?請命遞斥臣職。答曰,勿辭。
掌令李暹啓曰,臣於病伏之中,前後本職除命,非止一二,分義所在,不得不强疾出肅,而頃於長官以下之引避也,事之顚末,亦不得其詳,只據其避辭,循例處置矣。今者,同僚及長官,又如此互相引避,臣於此論,旣與之同參,則物議之非,臣亦當之,臣前有處置不審之失,後有措語未瑩之詆,以此以彼,決難一刻苟冒,請命遞斥臣職。答曰,勿辭。
傳曰,大臣·備局堂上,引見。
政院啓曰,大臣·備局堂上引見事,命下矣。憲府則長官及執義·掌令引嫌,持平一員在外,一員未肅拜,大司諫南龍翼,卽爲牌招入侍乎?敢稟。傳曰,日勢漸晩,勿爲牌招。
知事李浣請對,入侍。
假注書李尙翼服制,代以文獻徵爲之。
引見時,左議政鄭致和所啓,右尹李敏迪,沿路所見上疏中,畿甸各邑罷賑之後,民無所食,未得除草,不但秋成無望,飢饉之患,反有甚於向來,不可無更賑之擧云,而目今國計罄竭,雖無餘地,若不及時賑貸,則土着之民,將無孑遺,賑廳所管江都米四千石,京倉米一千石,及南漢米二千石,合七千石,移轉于畿邑,以爲賑救之地,何如?上曰,依爲之。又所啓,當此國家危急之日,大小臣僚,略無驚動之意,惟以呈告爲事,誠可寒心。戶曹判書權大運呈辭,雖未知其何故,而多有稟定裁減之事,而今日引見時,亦不進參,極爲非矣。上曰,權大運,推考後牌招察任,可也。
禮曹判書鄭知和所啓,科擧草記已下,而領相意,則今年凶荒,振古所無,慶科雖曰不可踰年,壬子式年,已定於九月,此科則仍爲行之,慶科則退行於明年,爲當云,何以爲之耶?左議政鄭致和曰,卽今上下遑汲,決非聚士設科之時,小臣之意,則兩科,竝爲退設於明秋,似可矣。上曰,予意亦然,兩科,竝爲退設於明秋,可也。
院啓,畿甸大同之後,守令或有不遵事目,濫用官穀者,不可不直現懲治,而前陽川縣監朴元開,居官八朔,因事見差,前後官審記,所付流來官需餘儲米百餘石外,又用大同米,亦至於數十石之多。其時宣惠廳堂上,見其審記,移關本道,使之從實査覈,則監司,亦定査官,卽爲査報,而該廳,尙今稽滯,不爲處決。揆以事體,殊涉未安,請該廳堂上推考,前陽川縣監朴元開,拿問定罪。答曰,依啓。已上諫院朝報
上在昌德宮。停常參·經筵。
下直,慶基殿參奉申應澄。
藥房啓曰,昨日引見,酬酢移時,伏未審,聖體調攝,何如?右眼不視之候,與昨一樣乎?臣等,不任憂慮,敢此問安。答曰,知道。症候,已言于醫官矣。
吏曹啓曰,臺諫有闕,政事,取稟。傳曰,明日爲之。已上諫院朝報
上在昌德宮。停常參·經筵。
吏曹判書金壽恒箚子。大槪,臣於李日井·沈始漢等事,有不敢議讞之嫌,兼帶判義禁,亟賜遞免,俾無滯獄曠職之患事。入啓。
大司諫南龍翼啓曰,臣之以諫爲名,三朔於此矣,終無一事補裨,不得不冒呈辭單矣。伏聞昨日榻前,大臣以近日臣僚之徒事呈告,大以爲非,而臣名亦在其中,臣不勝悚惕之至。相臣警勵之意,旣非尋常,臺臣癏曠之責,甚於庶僚,臣當趁卽自列,而病勢適苦,今始强起來避,所失尤大矣,請命遞斥臣職。答曰,勿辭。
獻納鄭華齊啓曰,臣素有沈痼之疾,比年以來,各出所祟,行役所傷,添得痰喘,委頃枕席,尋單,實出於萬不獲已矣。伏聞相臣,以呈告紛紜,陳達於榻前,臣不勝悚慄之至。臣之忝在諫列,已閱三月矣,徒以一身之私,長在請急之中,臣亦何以自解?罪戾旣重,宜卽自列,而疾病沈綿,未卽運動,今始來避,所失尤大,請命遞斥臣職。答曰,勿辭。已上諫院朝報
有政。吏兵批望單子,見失云
院啓,大司諫南龍翼,獻納鄭華齊出仕事。答曰,依啓。見內下日記
上在昌德宮。停常參·經筵。
藥房啓曰,伏未審夜間,聖體調攝,若何?眼候已得平復乎?數日來水刺加減,亦何如?臣等憂慮未弛,敢此問安。答曰,知道。左眼澁痛,時無加減矣。
未時,日暈。
政院啓曰,本院今春夏等褒貶當爲等第,而都承旨任有後,時在陳疏未肅拜中,限內不得磨勘之意,敢啓。傳曰,知道。
春秋館郞廳,以監事諸堂上意啓曰,本館今番春夏等褒貶,當爲等第,而領事臣許積,方在服制中,限內不得爲之之意,敢啓。傳曰,知道。已上諫院朝報
備邊司啓曰,度支之長,雖在常時,不可暫曠,況今多有及時裁定之事,而戶曹新判書金壽興,方在江華任所,若待其循例交替,則必至遲延,極爲可慮。勿拘常規,除交代急速上來事,令政院下諭,何如?傳曰,允。見備局謄錄
府啓,驪州牧使權尙矩,瑞山郡守洪南立,竝拿問事。大司憲宋浚吉,掌令李翔·姜汝㦿,乘馹上來事。答曰,竝拿問處之。下諭事,依啓。見內下日記
上在昌德宮。停常參·經筵。
未時,太白見於巳地。申時,日暈。二更,白雲一道如氣,起自東方,直指坤方,長十餘尺廣尺許,良久乃滅。
持平兪夏益啓曰,臣於月初,猝中暑濕,胸膈痞塞,手足不仁,頃刻之內,若將垂盡。且有兒息,纔患拘忌之疾,至情所在,親自救護。叨此新命,今已浹旬,而身旣犯染,不敢出肅,一味惶悚,縮伏度日矣。伏聞大臣,於前席,以近日呈告之多爲非云,臣不勝懼然之至。臣雖無狀,亦有知覺,當此國事艱虞,聖候調攝之日,豈敢圖自便之計哉?第緣情勢之悶蹙,以速癏曠之罪戾,相臣飭勵之意,旣非尋常,而今更忝叨之職,異於庶僚,臣當趁卽自列,而數日齋宿,今始來避,臣罪尤大,請命遞斥臣職。答曰,勿辭。
政院啓曰,江華留守金壽興,京畿水使李元老,邊將今春夏等褒貶,無一人居下,殊無嚴明殿最之意,竝推考,何如?傳曰,允。
戶曹啓曰,新判書金壽〈興〉在外未上來,本曹,今春夏等褒貶,限內不得磨勘之意,敢啓。傳曰,知道。見諫院朝報
府啓,持平兪夏益出仕事。答曰,依啓。見內下日記
上在昌德宮。停常參·經筵。
昩爽至卯時,有霧氣。未時,太白見於巳地。
藥房啓曰,日氣薰熱,伏未審夜來,聖體調攝,若何?左眼不平之候,一樣無加減乎?臣等憂慮未弛,敢此問安。答曰,知道。左眼澁痛之氣,時時作苦,少無減歇之勢矣。
再啓曰,卽伏承啓辭批答,以左眼澁痛之氣,時時作苦,少無減歇爲敎,臣等,不勝憂慮之至,卽與醫官等入診後,議定鍼藥宜當,敢此仰稟。答曰,日已向午,炎熱方盛,姑觀一兩日議鍼,可也。
傳曰,明日,政事爲之。
執義李端錫啓曰,頃者地部之坐,堂上旣入之後,郞廳稱以堂上差病未久,證涉可疑,旣爲來曾,終不行禮,不識事體,莫此爲甚。彈劾之議,發於臺席,而待其自處,姑爲中止,而乍入旋出,全沒廉隅,物議譁然,久而未已,請其日赴坐郞廳,一倂汰去。答曰,依啓。
司諫李柙啓曰,前陽川縣監朴元開拿問之啓,臣亦同參矣。側聞物議,多稱其冤,以爲當初宣惠廳誤看文書,以致行査,元開則實無越法罪犯云。臣慮其所論差誤,取見元開遞任時報該廳米糆文書,則重記付都錄,米乃一百三十石,而元開,八朔居官,各樣應用及流來米十二石,皆在其中,此外更無他米之可以濫用者。該廳之錯認,果如所聞。此則金吾自當按覈,臣不必煩縷,而臣之論事不審之失著矣。濫用官穀,係是贓汚,而遞爾論啓,未免失實,臣何敢晏然仍冒乎?請命遞斥臣職。答曰,勿辭。
正言尹嘉績啓曰,臣於朴元開事,前後所聞,不是泛然,咫尺陽川,旣非遠外之邑,重記所付,又有難掩之迹,故頃與同僚相議,論啓矣。卽伏聞司諫李柙避辭,則張皇辭說,極力分疏,有若以元開爲直無罪犯者然,臣不勝怪訝之至。前者重記之數,不下百三十石,則毋論會付與否,一月所用,自有定式,而八朔居官,幾盡用下。及其不意見遞,則稱以貿易,列書各種,以爲計數苟充之地。乃於該廳査覈之後,始自其家,始爲備納,其間情狀,若是難掩。今者同僚,乃反以流來儲米,元無濫用之事,指爲失實之一大證,終至於引嫌而後已,此臣之所未曉也。無非如臣新進,初不詳察,致令救解之言,發於同參之後,臣何敢自以爲是也,而晏然冒居臺閣乎?請命遞斥臣職。答曰,勿辭。見諫院朝報
答戶曹判書金壽興疏曰,省疏具悉卿懇。國事已到此地,以卿之才,何庸辭爲?更勿控辭,安心從速察職。見內下日記
上在昌德宮。停常參·經筵。
自昧爽至卯時,有霧氣。未時,太白見於巳地。
下直,公山判書鄭東卨。
政院啓曰,卽見京畿監司吳挺緯上送奉敎李秀彦疏本,則以身,遘毒癘,重痛至再,僅得退熱,日字稍久,與人相通,故冒死哀籲,乞遞本職及兼帶等語爲辭。原疏則雖不得捧入,而李秀彦本職及兼帶,係是近密之任,何以爲之?敢稟。傳曰,遞差,可也。
有政,以李浣爲兵曹判書,李長英爲南陽縣監,朴世相爲瑞山郡守,李商漢爲丹城縣監,張善瀓爲知義禁,李商雨爲工曹佐郞,吳斗憲爲兵曹正郞,李暹爲弼善,李斗元爲監察,朴紳爲監察,徐後遠爲繕工假監役,柳佾·具文濟爲戶曹正郞,尹坪·李渻爲戶曹佐郞,尹拯爲進善,閔點爲承旨,承文判校李惟明,滿三十朔,依大典堂上,李端夏爲承旨,鄭伯基爲左水運判官,沈徹爲監察,閔熙爲江華留守。
以驪州牧使望單子。傳曰,同副承旨崔逸除授。
答左承旨李延年疏曰,遞差。
同副承旨崔逸上疏。大槪,冀得一縣,以遂便養之願事。入啓。
院啓,竝引嫌而退,論議峻發,始雖同參,取見文報,旣知誤錯,則旋卽引避,未爲不可,而事旣失實,勢難仍在。所聞旣多,論啓雖當,事係贓汚,宜加審愼,而不考文案,前後差異,則初不詳察,難免其失,請司諫李柙,正言尹嘉績,竝命遞差。答曰,依啓。
答同副承旨崔逸疏曰,省疏具悉。疏辭知道。
以吏曹參議李惟泰狀辭。傳曰,遞差。
吏曹啓曰,臺諫有闕,政事,取稟。
政院啓曰,同副承旨除授之日,卽爲肅謝,乃是流來舊規也。同副承旨李端夏,以嘉禮都監,供仕日淺,混被恩資,陳疏引嫌,累度催促,不爲入來。當此廳中位不齊之時,不可任其癏曠,墜落廳風,卽爲牌招察任,何如?傳曰,允。以上諫院朝報
上在昌德宮。停常參·經筵。
藥房啓曰,夜氣蒸鬱,伏未審,聖體調攝,何如?再昨,伏承聖批,姑觀一兩日議鍼可也事,下敎矣。左眼澁痛之候,一樣無差減之勢,則今日入診後,受鍼與否,詳定宜當,臣等,不任憂慮,敢來問安。竝此仰稟。答曰,知道。
政院啓曰,左承旨閔點,今日不爲肅拜,當此多事之時,出納之地,不可暫曠,卽爲牌招察任,何如?傳曰,允。
吏曹啓曰,昨日本曹開坐時,各司官員發牌,大典考講,則軍器寺主簿安仁亨,司圃別提金起萬,皆不通,汰去,何如?傳曰,允。
侍講院啓曰,新除授進善尹拯,時在忠淸道尼山地,書筵侍講事緊,請斯速乘馹上來事,下諭。傳曰,允。
入診,不爲受鍼。
入診引見時,左議政鄭致和所啓,都目大政,緣兵判遞易,將不得趁卽爲之,外方下人留滯之弊,誠爲可慮。在前都目,雖或退行褒貶,見遞守令,爲先差送,亦有規例,依此擧行,何如?上曰,依爲之。又所啓,守令年限,載在法典,而近來或有差送年限已過之人,事甚不當。自今以後,令該曹申明此法,勿爲混同差送,何如?上曰,依爲之。又所啓,當此苦熱,凡罪囚滯獄可慮,刑獄公事,尤宜從速處決,而李日井·沈始得等,滯獄累朔,緣判義禁辭職,結末無期。判義禁,雖有引避之端,令次官議處,亦有前規,依此擧行,似當。且典獄,不緊罪囚甚多,癘疫時方大熾矣,合有疏決之擧矣。上曰,判義禁,於李日井·沈始漢之勘罪,別無未安之事,而引嫌至此,令次官速爲論啓。且刑房承旨,進去典獄,輕囚放釋,修掃獄中,洗滌枷杻,善爲救療,罪人俾無傳染事,各別申飭,擧行,可也。又所啓,當初牛禁,其意在於爲民,而伏見京畿監司吳挺緯狀啓,則飢民將死,所欲賣者,只是牛隻,而國家嚴禁屠牛之故,買者絶無,不得轉賣,民情以此爲悶,而刑曹屠牛犯禁之人,徵贖之外,刑推二次,故不死則重傷。至於次知之滯獄者甚多,此亦有乖於凶歲弛禁之意,似當有變通之擧矣。上曰,當初申明牛禁,爲急農牛乏絶之患,而卽今事勢,至於相反,人將盡劉,何可徒守此禁乎?犯禁人,勿爲刑推,只依前徵贖,可也。互見燼餘日記諫院朝報
答刑房承旨典獄輕囚放釋書啓曰,依啓。金志宗·朱義達,竝令放送,曺大得·全萬石·李民,竝決杖放送。見內下日記
上在昌德宮。停常參·經筵。
答正言尹堦疏曰,省疏具悉。縷縷誡誨寡躬之誠,心用嘉之,可不留心而惕念焉?疏中可以變通事,當令廟堂議處,爾其勿辭察職。見諫院朝報
禮曹啓曰,本月初生,見偸曹中所藏文書,而前日啓請新造天安郡印信,未及輸送,置在櫃中,亦爲見偸,臣等,不勝驚愕。此必與典守人有嫌怨者所爲,故使之寬限責尋,而終未搜得,當該典守人等,已爲移文刑曹推治矣。天安郡印信,令該曹更鑄下送,而與所失之印,稍變其制,以爲防奸之地。且見偸文書,俱係後考,踏啓字下本曹者,不無見發之端,令捕盜廳另加譏察,何如?傳曰,允。見稽制司謄錄
上在昌德宮。停常參·經筵。
午時未時,日暈。
下直,驪州牧使崔逸,南陽縣監李長英,廣梁僉使張愛聲。
傳曰,政事,明日爲之。
藥房啓曰,數日來炎熱甚酷,伏未審夜來,聖體調攝,何如?右眼澁痛之候,別無差減之效乎?臣等,不任憂慮,敢此問安。答曰,知道。與再昨,別無加減矣。
備忘記,今下弓矢,廣梁僉使張愛聲給送。
答兵曹判書李浣疏曰,省疏具悉卿懇。卿其安心勿辭,調理察職。
護軍金宇亨加資辭免上疏。入啓。
上在昌德宮。停常參·經筵。
下直,沃川郡守尹衡聖。
假注書孫萬雄書啓,臣承命往諭于右議政宋時烈,則以爲,臣疾病垂死,叨此新命,復加以特達之別諭,惶恐隕越,罔知攸措。方且家內拘忌之疾熾發,不敢遽上疏章,當俟少熄,陳此微衷云矣,敢啓。傳曰,知道。
備邊司啓曰,正言尹堦上疏,啓下本司,而疏中所陳,俱係大段變通,待領議政出仕,商議稟定,何如?傳曰,允。
有政,以申晸爲司諫,鄭維岳爲正言,李仁夏爲宣川府使,柳炳然爲吉州牧使,李漢雄爲遂安郡守,李弘祖爲軍器僉正,朴泰長爲高敞縣監,洪柱久爲靑山縣監,鄭勔爲端川府使,柳星瑞爲鐵山府使,崔好星爲殷山縣監,李葆爲坡州牧使,韓斗愈爲戶曹佐郞,金聲久爲務安縣監,金有臣爲旌善郡守,曺無敵爲慶源府使,許穭爲洪原縣監,洪汝濟爲鎭海縣監,沈攸爲安邊府使,許興善爲碧潼郡守,宋博爲宗廟令,崔廷顯爲泰安郡守,尹河爲祥原郡守,元格爲寧遠郡守,姜弼周爲工曹佐郞,李三錫爲兵曹佐郞,洪萬容爲吏曹參議,金道鳴爲郭山郡守,李宣岳爲衿川縣監,李柙爲輔德,金後起爲西部主簿,尹爲活人別提,李聖麟爲掌樂主簿,鄭時問爲典獄參奉,柳嵂·辛蕃爲監察,李正英爲刑曹判書,鄭知和爲大憲圃提調,李浣爲軍器提調,閔弘道爲慶尙都事,吳斗憲爲兼春秋,李惟泰爲兼贊善,李益泰爲兼春秋。
兵批,李惟泰·李惟明·李柙爲副護軍,許稜爲副司直,尹嘉績爲副司果,李秀彦爲副司正。
以崔元立爲左邊捕盜廳從事官。
以李嵂爲假注書。
上在昌德宮。停常參·經筵。
藥房啓曰,伏未審夜來,聖體調攝,何如?眼候與昨一樣乎?臣等,憂慮未弛,敢此問安。答曰,知道。比再昨不平矣。
大王大妃殿·王大妃殿·中宮殿·世子宮·嬪宮,藥房,苦熱問安。答曰,知道。
未時,太白見於巳地。
刑曹啓曰,新除授刑曹判書李正英,時在開城府任所,依例乘馹上來事,下諭,何如?傳曰,允。
侍講院啓曰,新除授贊善李惟泰,時在忠淸道公州地,書筵侍講事緊,請斯速乘馹上來事,下諭。傳曰,允。互見諫院朝報燼餘日記
上在昌德宮。停常參·經筵。
備忘記,國家不幸,値此前古所無之凶歲,民皆塡壑,國不爲國,對食懼然,夢寐亦驚。京中之物,雖在於裁減之中,諸道逐朔進上,其弊不貲,兩大妃殿外各殿所封,竝限明秋,特令停止事,分付該曹。
答忠淸監司李弘淵疏曰,省疏具悉。卿其勿辭,從速察職。
傳曰,大臣·備局堂上,引見。
引見時,同副承旨李端夏所啓,卽今國內米穀已盡,五穀之外,可以捄死者,莫如松葉。勸諭民間,使之服食之意,頃已行會外方,而京中,則四山松葉,時無許採之令,雖有欲服者,亦不敢摘取,而宜卽分付于漢城府五部,使之許採,何如?且聞明宗朝,因賑恤廳啓目救荒撮要中,如松葉服食之方,京則漢城府五部,外則觀察使守令,廣諭民間,使之服食。敬差官都事,遇人講問,有不曉者,色吏勸農論罪,不曉多者竝論留鄕所,守令則殿最憑考,而今亦依此擧行,何如?閔鼎重·金萬基等曰,不須論罪守令,强迫愚民,只令着實曉諭可矣。上曰,依爲之。見備局謄錄
禮曹判書鄭知和所啓,文武官二品以上,卒逝後,例有弔祭致賻之典,而前統制使李道彬卒逝,已久,本曹不察,尙未擧行,惶恐仰達矣。上曰,弔祭致賻等事,依例擧行,可也。見喪祭謄錄
左參贊閔鼎重所啓,年前得聞左議政鄭致和之言,則譯官鄭信男之女,節行卓異,合有旌表之典矣。鄭知和曰,聞其女子,當丁丑避難之日,蒼黃爭涉之際,船已離岸,而身未及上舟,人欲授手而上,則其女曰,吾若以手授汝,則何用避難爲也,仍自投水而死。其從容就死之節,誠極可尙,而第其女,乃是處子,而父母俱亡,獨有同生娚時諶,旌表無可施之處矣。閔鼎重曰,旌表於鄭時諶家,以爲閭巷觀感之地,亦無不可矣。上曰,依爲之。見稽制司謄錄
上在昌德宮。停常參·經筵。
藥房啓曰,日氣薰蒸,比來特甚,伏未審夜間,聖體調攝,如何?左眼不平之候,未知昨今,別無加減之漸乎?昨者引見臣僚,酬酢移時,不瑕有添傷乎?臣等,不任憂慮,敢來問安。答曰,知道。症候,當言于醫官矣。
吏曹啓曰,來二十五日,祿都目政事爲之之意,敢啓。傳曰,知道。
上在昌德宮。停常參·經筵。
戶曹啓曰,百官以下,散料旣已磨鍊,而卽今士大夫艱乏遑遑之狀,實有燃眉之急。若待來朔,則切急之勢,有不可言,今二十七日爲始,隨品排日,開倉題給之意,敢啓。傳曰,知道。
答領議政許積箚曰,省疏具悉卿懇。近日言者以爲,言人君過失則易,而言大臣之過則難,矛以爲不然。其難言者,噫,在於專事讜論也。若然則臣言,何能逐節盡公乎?卿之引嫌,無乃太過而及損事體乎,國事日急,卿不可引入,宜體矛至意,安心勿辭,以副予望。仍傳曰,遣史官傳諭。
答兵曹判書李浣疏曰,省疏具悉。卿辭至此,本職當勉副焉,卿其勿辭察職。
未時,太白見於巳地。夜四更五更,有霧氣。
有政。吏批,以南二星爲禮曹參判,崔文溟爲竹山府使,安垕爲禮曹佐郞,姜碩昌爲禮曹正郞,崔孝謇爲直講,金鋿爲尙衣正,朴長遠爲開城留守,金壽興爲司宰監提調,李以挺爲旌善郡守,李克和爲碧潼郡守。
吏曹啓曰,頃日之政,旌善郡守金得臣,碧潼郡守許興善,擬望受點矣,今聞年限已過,而竝改差,何如?傳曰,允。互見燼餘日記諫院朝報
禮曹啓曰,卽接光陵參奉所報,則今四月二十四日午時量,丁字閣西邊二十步內,大栢子一條折破,正殿北隅蓋瓦及春椽上雜象三坐,竝爲壓傷,而蓋瓦傷破處,長或三尺或二尺,廣乃尺許,而陵下栢木摧折,至於丁字閣北隅,蓋瓦雜象,竝爲壓傷,不勝驚駭,不可無慰安之擧。慰安祭,不卜日來二十七日設行,而丁字閣蓋瓦雜象等所傷破處,發遣本曹郞廳,奉審後稟處,何如?傳曰,允。見禮曹謄錄
上在昌德宮。停常參·經筵。
懿仁王后忌辰齋戒。
自昩爽至辰時,有霧氣。未時,太白見於巳地。夜一更,流星出房星上,入南方天際,狀如拳,尾長三四尺許,色白。五更,有霧氣。
藥房啓曰,日氣甚熱,伏未審夜來,聖體調攝,何如?眼候一樣無差減之效乎?臣等不任憂慮,敢此問安。答曰,知道。別無減歇之勢矣。
吏曹啓曰,兵曹判書有闕,政事,取稟。
上在昌德宮。停常參·經筵。
懿仁王后忌辰。
自昩爽至辰時,有霧氣。未時,日暈。
院啓,引嫌而退,大臣,人主之股肱也,臺諫,人主之耳目也。古之明君,莫不任股肱而信耳目,古之賢相,亦莫不樂聞相規之言。故有宋淸明之朝,臺諫之侵切宰執,指不勝屈,而宰執不以爲怒,君上不以爲非,傳之靑史,可見和平氣像。今此尹堦之疏,慨念時艱,竭陳所聞,蓋出於無隱之義。聖上,旣以誡誨寡躬,優答以褒之,相臣箚中,亦以奬其敢言爲辭,而只緣專事黨論之批,有此引避之擧,臣等,竊歎焉。卽今黨論,果是難救之痼弊,宜君上之明辨痛抑,而若於聽言之際,隨事致疑,則有乖於大聖人誠心待下之道,而凡在色目中人,必將懷嫌相顧,益成噤默之風,此豈聖朝之所宜有哉?進言之臣,別無所嫌,請正言尹堦,出仕。答曰,依啓。
傳曰,政事,過國忌後爲之。
答左承旨閔點疏曰,省疏具悉。爾其勿辭,從速察職。
上在昌德宮。停常參·經筵。
未時,太白見於巳地。
仁穆王后忌辰。
藥房啓曰,近日老炎甚酷,伏未審夜來,聖體調攝,何如?眼候尙無向差之勢乎?臣等不任憂慮,敢此問安。答曰,知道。一樣矣。
傳曰,卒右議政祿俸限三年給之事,分付該曹。
任有後啓曰,左承旨閔點,再疏批下,而今日亦不出肅,出納之地,不可任其久曠。卽爲牌招察任,何如?傳曰,允。已上燼餘日記諫院朝報同
上在昌德宮。停常參·經筵。
下直,瑞山郡守朴世相。
有政,以閔鼎重爲兵曹判書,金得臣爲司藝,尹世休爲監察,李浣爲工曹判書。見燼餘日記
府啓,公事廳別監·政院書吏,囚禁査治,當該承旨推考事。答曰,依啓。見內下日記
上在昌德宮。停常參·經筵。
藥房啓曰,伏未審夜來,聖體調攝,何如?眼候不平,與再昨一樣乎?臣等不任憂慮,敢來問安。答曰,知道。眼候或重或歇,尙今一樣矣。
戶曹啓曰,卽接廣興倉所報,則倉官,以祿牌受來次進去。淑安公主房,則公主祿牌,吏曹,時未送來,故不得受來,而祿牌之尙不成送。未知其由,而料日已迫,不得依例頒料,其在事體,殊甚未安,卽令倉官輸送,何如?傳曰,依啓。吏曹郞官之任意分別,終不領納,殊甚駭異,當該郞廳,先罷後推。
又啓曰,大王大妃殿司鑰所付,掌苑署愼果·愼禽遞兒及弓方·書房色遞兒,隨品附料事,旣已啓稟,允下矣。元單子中,改付標以入之意,敢啓。傳曰,知道。見諫院朝報
院啓,國穀發賣時,更減其價事及各司官員丘債革罷事。備局郞廳,先罷後推事。答曰,依啓。各司丘債數多之處,量減,宜矣。見內下日記郞廳李鎭儀校正。郞廳李壽鳳書。
上在昌德宮。停常參·經筵。
下直,寧遠郡守元格。
戶曹啓曰,卽接廣興倉所報,則倉官,以祿牌受來次進去,則領議政許積,以方在辭職中,判中樞府事鄭太和,以時未肅拜,竝不出給祿牌,而依例令倉官輸送之意,敢啓。傳曰,知道。
福昌君楨·福善君柟上疏。大槪,屛黜臣等於門外,一以謝諫官之言,一以正私覿之罪事。入啓。
吏曹啓曰,臺諫有闕,政事,取稟。
院啓,字牧之任,爲任最重,苟非歷踐久而才能著,則不可輕授。洪原縣監許櫓,以賤孽武夫,履歷旣少,名稱又蔑,而遽占莅民之間,除目之下,物情爲駭,請洪原縣監許櫓遞差。外方飢民之死亡多寡,田野之荒墾耘蕪,雖由於被災之差殊,亦係於守令賑政之如何,傳聞各官豫爲料理,蓄聚穀物設粥之外,假貸種子農糧,以助民間者有之,或元無拮据之物,又復恝視民事,全不補助種糧者有之,甚至於其賑穀劃給之數,乘時折割,肆其濫猾,一致飢民失望,怨謗流布。臣等,所當隨聞擧劾,而遠外傳說,恐未皆定,請令各道諸監司,考核啓聞,其中悉心賑救者,各別論賞,尤甚怠忽及濫猾者,依律科罪。且各道罷賑之後,京畿則馳啓能否,而他道則時無啓聞之事,只於殿最題目,略及勤慢而已,其不謹實狀,有未該詳,以賑事先後遞罷及置中下考者,竝令一體啓聞後。該曹覆啓處置,俾無同異相混輕重不倫之弊。答曰,守令之賢否,在於其人之才不才,歷職之久不久,非所可論,不允。末端事,依啓。
兵曹判書閔鼎重上疏。大槪,猥陳誠懇,乞遞新授職名事。入啓。答曰,省疏具悉。不必固辭。卿其安心勿辭,從速察職。
答判府事鄭太和疏曰,省疏具悉卿懇。卿之足病,支離未瘳,不得相見,倐已多載,予心缺然,當復如何?祿俸之辭,予以爲太過,何用固辭乃爾?至此扈衛大將之任,尤不可辭,卿其安心勿辭焉。已上互見諫院朝報燼餘日記
賑恤廳啓曰,御營米發賣石數,問于本廳後,榻前定奪矣。相議於本廳都提調,則以爲除出發賣,毋過二千石,則本廳前頭需用,僅可支過云,依此數取用,而所賣價物,卽爲輸送本廳,戶曹太三千石,亦爲一時出賣,而竝比市値,稍減其價,以爲都民蒙恩之地宜當,以此分付擧行,何如?傳曰,依啓。御營米二千石內,姑除五百石,似可矣。見版籍司謄錄
上在昌德宮。停常參·經筵。
下直,碧潼郡守李克和,祥原郡守尹河,衿川縣監李宜岳,務安縣監金聲久。
藥房啓曰,日氣薰蒸,雨後最甚,伏未審夜來,聖體調攝,何如?眼候不平,與再昨別無加減乎?臣等,不任憂慮,敢此問安。答曰,知道。姑無減歇之勢矣。
院啓,請洪原縣監許櫓遞差。措辭見上答曰,不允。
傳曰,政事,明日爲之。
御營廳啓曰,本廳將官以下諸色軍校·京案付軍兵,及凡于使喚僕隷之類,皆未免窮餓,每有呼訴曰,本營所儲之米,多爲他處之用,而散糶之惠,不及於吾輩,願蒙分給。目前救急,待秋還納,而莫重軍餉,有不敢擅貸,屢次諭退矣。今者賑恤廳,又因定奪於榻前,將以本廳米二千石,發賣於都民,故管下諸人,聞此生意,無不希望,其情亦甚切迫。若揮却則恐乖撫恤之道,本廳之米,雖缺其中限五百石除出,依賑恤廳缺收捧價物分等級發賣於管下之人,何如?傳曰,依爲之。互見諫院朝報燼餘日記
上在昌德宮。停常參·經筵。
下直,泰安郡守崔廷顯,獒樹察訪孫萬雄。
政院啓曰,卽者吏曹郞廳來言,判書金壽恒,以病陳疏,參議洪萬容,方在服制中,時未肅謝,參判洪處亮,病勢猝重,不得入參開坐云,何以爲之?敢稟。傳曰,參議牌招開政。
傳曰,大臣·備局堂上,引見。
政院啓曰,大臣·備局堂上引見事,命下矣。三司當爲入侍,而憲府則無行公之員,不得入侍之意,敢啓。傳曰,知道。
引見時,禮曹判書鄭知和所啓,司圃署官員,今日政差出事,榻前定奪。左議政鄭致和所啓,戶曹陳太三千石發賣事,曾已定奪,而數甚不足,勢難均及於民戶,太則本寺所儲,尙有餘地云,加出二千石,一時發賣,何如?上曰,依爲之。又所啓,冬至使,例於都目政差出,而今番大政遲延,治行日期,其勢窘迫,不待大政,吏判出仕後日政差出,何如?上曰,依爲之。戶曹判書金壽興所啓,科前實仕滿五十日,則例爲給祿,載在法典,而前戶曹判書權大運,實仕已滿,似當依法典給料,而自下不敢擅便,何以爲之?敢稟。上曰,依法典給料,可也。鄭致和所啓,前日頒祿時,有科前科後分別之規,科後付職之人,則例不給祿矣。卽今形勢,異於前日,科日雖過,前官未及受料,則新授之官,似當計日給料矣。上曰,依爲之。大司諫南龍翼所啓,請洪原縣監許櫓遞差。措語見上。上曰,不允。鄭致和所啓,御營廳米二千石發賣事,曾已定奪,而賑恤廳草記之批,有姑減五百之敎,聞本廳所儲,猶有餘地。且今發賣穀數,不能遍及於民戶,二千石中五百石勿爲減捧,依前定奪,竝爲發賣,何如?上曰,依爲之。兵判閔鼎重再疏,批下後,牌招察任事,榻前定奪。答兵曹判書閔鼎重疏曰,省疏具悉。已諭矣,毋庸更辭,從速察職。已上互見燼餘日記諫院朝報
有政。以尹嘉績爲持平,吳斗憲爲正言,李日井爲兵曹佐郞,閔宗道爲修撰,申翼相爲奉敎,宋世奎爲司圃別提。已上吏批望單子
上在昌德宮。停常參·經筵。
下直,安邊府使沈攸,宣川府使李仁夏,丹城縣監李齊漢,鎭海縣監洪汝濟,靑山縣監洪柱大。
藥房啓曰,昨日有引接臣僚之擧,伏未審夜來,聖體調攝,如何?眼候與昨間一樣乎?臣等,憂慮未弛,敢來問安。答曰,知道。胸腹牽引之氣,自數日前,時時往來矣。今後勿爲間日問安。
答領議政許積箚曰,省疏具悉卿懇。嗚呼,天災時變,國憂民危,已至於此,而人心黨論,又至於斯,言念及此,不覺心寒氣塞也。卿於國事,竭誠盡瘁,疾病侵尋,此予之所嘗念也。今雖有微恙,何用爲辭?惟卿,宜念國事之將就於無可奈何之境,謂不足介懷於年少輩之黨論也。安心勿辭,速出論道,毋負予望。仍傳曰,遣史官傳諭。
院啓,請洪原縣監許櫓遞差。措語見上答曰,不允。
答福昌君楨·福善〈君〉柟疏曰,省疏具悉。今日人言之至此者,實由於予之不見信之致也。於卿等,有何所失,引咎至此哉?如此之言,不必深嫌,卿等,安心勿辭焉。已上內下日記
上在昌德宮。停常參·經筵。
成後卨,以都摠府言啓曰,副摠管鄭榏,漢城府坐起,進去,晝仕,請出標信。傳曰,知道。
又啓曰,北兵使李枝遠,平安兵使成釴,俱已箇滿,依近例,令備邊司議薦,何如?傳曰,允。
行大司諫南龍翼,正言申晸啓曰,一字誤書,出於適然,不可以此輕遞言官,請獻納鄭齊華出仕。答曰,依啓。
答吏曹判書金壽恒疏曰,省疏具悉卿懇。卿其安心勿辭,調理察職。
府啓,新除授持平尹嘉績,時在京畿衿川地,請斯速乘馹上來事,下諭。答曰,依啓。
辰時至申時,日暈。互見燼餘日記諫院朝報
上在昌德宮。停常參·經筵。
未時,太白見於巳地。
下直,開城留守朴世堂。
以尹爾霖爲假注書。
吏曹啓曰,臺諫有闕,政事,取稟。傳曰,明日爲之。
成後卨,以都摠府言啓曰,今日入直軍士,當爲習射,而雨勢如此,不得爲之之意,敢啓。傳曰,知道。
左副承旨李翊上疏。大槪,賤疾猝劇,冀蒙恩遞事。入啓。
以掌令李翔辭狀,傳曰,遞差。互見燼餘日記諫院朝報
上在昌德宮。停常參·經筵。
未時,太白見於巳時。
答左副承旨李翊疏曰,遞差。
答刑曹判書李正英疏曰,省疏具悉。今玆擢用,意非偶然,刑獄積滯,爲日已久,卿其勿辭,從速察職。
答護軍金宇亨疏曰,省疏具悉。不必爲辭,卿其勿辭察職。
答執義李端錫疏曰,省疏具悉。爾其勿辭,救謢母病。
答吏曹參判洪處亮疏曰,省疏具悉。卿其勿辭察職。
答都承旨任有後疏曰,省疏具悉。本職當勉副焉。
有政。以李殷相·洪柱三爲承旨,李翊相爲兵曹參議,李暹爲掌令,權說爲興海郡守,李正英爲冬至正使,安縝爲副使,鄭積爲書狀官,姜碩昌爲兵曹正郞,柳㻶爲刑曹正郞,閔鼎重爲軍器都提調,金萬基爲觀象監提調,金徽爲內資寺提調,李正英爲掌樂提調,崔浣爲直講。
成均館官員,以知館事意啓曰,今七月初七日,儒生上旬輪次,當爲設行,而宗廟秋享大祭齋戒相値,不得爲之,依前定奪,今月內無故日退行之意,敢啓。傳曰,知道。
政院啓曰,同副承旨除授之後,卽日肅謝,乃是流來舊規也。同副承旨洪柱三,稱有身病,乞遞,累度催促,尙不入來,當此廳中位不齊之時,不可任其退出墜落廳規,卽爲牌招察任,何如?傳曰,允。已上互見諫院朝報燼餘日記
上在昌德宮。停常參·經筵。
藥房啓曰,老炎比甚,伏未審數日來,聖體調攝,何如?眼候已得差愈,而胸腹牽引之氣,亦無復發之時乎?臣等,伏切憂慮,敢此問安。答曰,知道。眼候尙未快愈,牽痛之氣,頗似減歇矣。
政院啓曰,同副承旨洪柱三,昨日牌招之後,來詣待漏廳,不爲入來肅謝,投疏還去,事極不當,更爲牌招,使之察任,何如?傳曰,允。
備忘記,史官二員待命,騎馬六匹立之。
答右議政宋時烈疏曰,省疏具悉卿懇。嗚呼,國勢已至於此,予之授卿以是任者,豈偶然哉?當今之時,輔相之任,捨卿其誰?卿受先朝知遇之恩,而當國事無可奈何之日,其可恝然,罔思拯濟之念乎?予之所望益切,秋序又届,正合幡然之時,須體予意,速改遐心,趁卽上來,以濟岌岌之國勢,以副寡昧之冀望。仍傳曰,遣史官傳諭。已上諫院朝報
傳曰,史官二員待命,騎馬六匹立之。永寧殿秋享大祭,摘奸以來,見內下日記
上在昌德宮。停常參·經筵。
元敬王后忌辰齋戒。
下直,旌善郡守李以挺。
成後卨,以都摠府言啓曰,入直軍士,今日當爲習射,而國忌齋戒相値,不得爲之之意,敢啓。傳曰,知道。
又以兵曹言啓曰,今七月初十日,賓廳武臣武經七書講書日次,而國忌相値,不得爲之之意,敢啓。傳曰,知道。已上燼餘日記,無漏盡謄
上在昌德宮。停常參·經筵。
元敬王后忌辰。
成後卨啓曰,再昨同副承旨洪柱三疏,廳中相議捧之,當爲留院,而該吏忘却齋戒,傳給別監之後,臣等驚駭,卽使還爲退來,則卽爲入啓,而事極未安。該吏則當自院治罪,而該房承旨,今雖出使,不察之失,亦無異同,極爲惶恐待罪。傳曰,知道。勿待罪。
司諫申晸啓曰,臣於昨夕,猝遇監軍於路次,適値昏黑,初未省察。此雖出於急遽,而及其回馬之際,御牌已過,揆以法例,不可一刻仍冒,請命遞斥臣職。答曰,勿辭。
院啓,引嫌而退,昏黑未辨,將避已過,急遽之際,其勢或然,不可以此,輕遞諫官,請司諫申晸出仕。答曰,依啓。
司諫申晸啓曰,犯馬之法,載在令甲,曾前臺閣之犯卿宰前導者,亦皆引避見遞,則御牌犯馬,是何等所失,而別立意見,强爲請出,以壞朝家之法例乎?臣實錯愕,莫知其故也。臣身疾病,姑置不論,處置乖當,物議皆以爲駭,臣何敢一刻苟冒?請命遞斥臣職。答曰,勿辭。
上在昌德宮。停常參·經筵。
未時,太白見於巳地。夜二更,流星出南斗星下,入南方天際,狀如鉢,尾長三四尺許,色赤。
獻納鄭華齊啓曰,昨者司諫申晸之退待也,同僚適皆有故,臣獨處置。嘗見臺官之路遇卿宰,當避不避,而卿宰致責下人,則間有避遞之事,至於紛沓急遽之際,則雖失儀於嚴近之地,事有可恕,不以爲罪。申晸之昏街猝遇,欲避不及者,其可直斷以犯馬之失乎?臣故據其避辭,率爾請出矣。今見其再避之啓,則斥臣以別生意見,又謂之物議大駭,臣未知處置,遞出自有定規,而無論當否,移易不得耶?臣竊訝之。臣旣有乖當之失,大爲物議所非,則何敢仍冒於臺閣乎?請命遞斥臣職。答曰,勿辭。
院啓,竝引嫌而退,昏黑犯路,事出無情,處置請出,意固自好,雖復引避,俱是微嫌,不可以此輕遞多官,請司諫申晸,獻納鄭華齊,竝命出仕。答曰,依啓。
答同副承旨洪柱三疏曰,省疏具悉。爾其勿辭,從速察職。
政院啓曰,同副承旨洪柱三疏批已下,卽爲牌招察任,何如?傳曰,允。
吏曹啓曰,來十五日,都目政事爲之之意,敢啓。傳曰,知道。
上在昌德宮。停常參·經筵。
卯時,日暈左珥,暈上有戴,色內赤外靑。辰時,日暈。酉時,日暈左珥。
藥房都提調鄭致和,提調趙珩,右承旨鄭錀啓曰,霖雨初霽,夜氣乍凉,伏未審此時,聖體何如?眼候尙未快愈乎?臣等,伏切憂慮,敢此問安。答曰,知道。別無加減矣。
成後卨,以都摠府言啓曰,今日,入直軍士中日習射,請出標信。傳曰,知道。
又以都摠府言啓曰,中日習射事,纔已啓下矣,雨勢如此,不得爲之之意,敢啓。傳曰,知道。
又以御營廳言啓曰,本廳在庚戌秋冬等,今辛亥春夏等褒貶,限內未及褒貶磨勘之意,曾已啓達矣。臣等,就議於都提調,兩等一時磿勘以入之意,敢啓。傳曰,知道。
正言吳斗憲啓曰,昨於諸僚之避退也,臣意以爲,監軍相値,適當昏暮,未及回避,實出無情。臺閣處置,只據避辭,其爲立落,元無定例,俱係微嫌,不可輕遞,故乃請竝出仕。獻納鄭華齊再引格外之嫌,惹起同僚之避,而由前之說,則執而自是,由後之說,則反其初見,一人所爲,如出兩手。所謂物議,未知云何而蓋有之矣,臣未之聞耶?臣實瞿然,亦復訝焉。同僚,旣以苟且請出爲避,則臣之處置,未免乖當之歸,何敢仍冒臺席?請命遞斥臣職。答曰,勿辭。
洪柱三啓曰,臺諫有闕,政事何以爲之?敢稟。
藝文館郞廳,以領事,大提學意啓曰,新除授奉敎李秀益,時在京畿廣州府,請斯速乘馹上來事,下諭何如?傳曰,允。已上燼餘日記互見諫院朝報
上在昌德宮。停常參·經筵。
下直,竹山府使崔文湜。
未時,太白見於巳地。
傳曰,政事,當日爲之。
正言尹堦上疏。大槪,情勢病勢,決不可仍冒,亟許鐫削臣職,俾全艱危之蹤事。入啓。
答戶曹判書金壽興箚曰,省箚具悉卿懇。卿其安心勿辭,從速察職。
答都承旨李殷相疏曰,省疏具悉。卿其勿辭,從速察職。
傳曰,大臣·備局堂上,引見。
政院啓曰,大臣·備局堂上引見事,命下矣。三司,當爲入侍,而諫院,無行公之員,不得入侍之意,敢啓。傳曰,知道。
引見時,左議政所啓,今日日勢已晩,政事,明明日都目政兼爲之事,榻前定奪。吏曹判書金壽恒所啓,今年嶺南一道,旱災特甚,古有一婦抱冤,亦致三年之旱,道內或不無疑獄冤枉之端,刑獄情犯之可疑者,令道臣參以物情,審覈啓聞,以爲疏決之地,似當矣。上曰,此意,政院措辭,下該曹,可也。見諫院朝報領議政許積所啓,正言尹堦疏中,極言屯田之弊,屯田方有査覈之擧,各道啓聞,已爲上來,而未及稟處矣。左議政鄭致和曰,屯田之弊,誠如尹堦所疏,不可不卽爲變通矣。上曰,各道屯田査啓,旣已上來,則其中當罷之處,爲先革罷,可也。領議政許積所啓,正言尹堦疏中,極言諸宮家屯田及鹽盆漁箭之弊,亦爲査處,似當矣。上曰,各衙門屯田査覈啓聞中,諸宮家折受處,亦爲査啓,則自當議處矣。見版籍司謄錄
上在昌德宮。停常參·經筵。
未時酉時,日暈。
洪柱三啓曰,大司憲宋浚吉,掌令姜汝㦿,持平尹嘉績,在外,執義未差,掌令李暹呈辭,持平兪夏益上疏,今日,以監察茶時之意,敢啓。傳曰,知道。見燼餘日記
答瓦署提調李慶億啓辭曰,令該曹·該廳從長變通,可也。見內下日記
上在昌德宮。停常參·經筵。
行都目政。吏批,判書金壽恒進,參判洪處亮進,參議洪萬容進,都承旨李殷相進。
兵批,判書閔鼎重進,參判張善瀓未肅拜,參議宋時喆受由在外,參知李翊相進,右副承旨成後卨進。
成後卨啓曰,大司憲宋浚吉,掌令姜汝㦿,持平尹嘉績,在外,執義未差,掌令李暹呈辭,持平兪夏益上疏,今日以監察茶時之意,敢啓。傳曰。知道。
吏批啓曰,今都目政,各歧仕滿應遷者相避及未準朔監察禁府都事,各司久任時推人員,竝擬何如?傳曰,允。
又啓曰,兩司·玉堂·春坊闕員及本曹郞官,今當差出,而擬望之人乏少,外任相避時推人員,竝擬,何如?傳曰,允。
吏批,以金宇亨爲工曹參判,張善瀓爲兵曹參判,崔元立爲鐵山府使,曺閠卿爲兵曹正郞,鄭維岳爲佐郞,柳德立爲軍器判官,成玧爲江華經歷,李晩石爲安奇察訪,黃益俊爲長水察訪,文徵復爲碧沙察訪,金鼎台爲良才察訪,柳堤爲沙斤察訪,申晸爲執義,朴贄爲司諫,尹搢爲獻納,申厚載爲修撰,韓墍爲戶曹正郞,李星齡爲引儀,宋尙夏爲司饔直長,李三錫爲兵曹佐郞,崔商翼爲弼善,金義燁爲禮曹正郞,李行登爲富寧府使,趙威明爲全羅都事,李煿爲梁山郡守,蔡命休爲活人別提,尹徵夏爲內資直長,孟萬始爲典牲奉事,任座爲禮賓正,李曼著爲繕工直長,李奎徵爲尙衣別提,李觀周爲長興主簿,趙相槪爲宗簿主簿,沈儆爲司饔主簿,鄭積爲兵曹正郞,李柙爲司僕正,朴紳爲禮曹佐郞,典籍四,李尙翼·成瑨·李嵂·孫瑨,承文著作二,李國芳·權瑍,李粹全爲尙瑞直長,李惟源爲直講,申弘望爲判校,宋文炳爲司饔奉事,李墀爲繕工奉事,洪柱國爲輔德,崔浣爲相禮,李濡爲司書,李尙翼爲監察,李星齡爲司評,李奎齡爲監察,宋國藎爲義盈主簿,南聚星爲歸厚別提,高鳳翼爲掌苑別提,李敏迪爲副提學,申晸爲副應敎,海州牧使慶㝡,今加通政賞加。
上在昌德宮。停常參·經筵。
未時,太白見於巳地。
藥房啓曰,伏未審日來,聖體調攝,若何?眼候尙未快差乎?臣等,憂慮未弛,敢來問安。答曰,知道。症候,當言于醫官矣。
政院啓曰,領議政·左議政,來會賓廳,與備局有司堂上及知事柳爀然,有稟定事,請對云矣,敢啓。傳曰,引見。
李沆爲假注書。
引見時,領議政許積所啓,當此無前凶歉之歲,民間飢困,日以益甚,至於私債,尤難還償,申飭漢城府,限明年秋成停止,何如?上曰,依爲之。見諫院朝報領議政許積所啓,當此凶歲,習操等事,亦爲停罷,西北民處邊事,限明年九月,亦爲停止,似當矣。上曰,依爲之。見備局謄錄
答吏曹判書金壽興,兵曹判書閔鼎重呈辭曰,此非循常呈告之時,使之勿辭,從速察職。見內下日記
上在昌德宮。停常參·經筵。
鄭錀,以禮曹郞廳,以左議政意啓曰,穆陵王后陵上莎草崩頹處奉審事,臣與禮曹參判兼觀象監提調金萬基,當爲進去矣。繕工監提調有故,工曹堂上,將爲代往,而陵上奉審與修改有異,此時夫馬支供之弊,亦甚可慮,今番則工曹堂上,不必竝進,使之勿往,何如?傳曰,允。
以慶尙監司閔蓍重,飢民死亡落漏事待罪狀啓,傳于閔點曰,勿待罪事回諭。
鄭錀,以吏曹言啓曰,麒麟道察訪李望單子,正書之際,字以耋字,誤書以入,至於受點,初未覺察,極爲惶恐,元單子中以字,改付標以入之意,敢啓。傳曰,知道。
執義李夏啓曰,新來揀擇,事體甚重,勿令罷坐,旣有承傳,則取舍之際,惟當一循公議,不可以一二人之偏見,有所作梗於其間,而今番槐院之坐,論議參差,不得歸一,相持三日,終至罷坐。不有朝令,膠執私意之習,不可不懲,請槐院當該行首掌務官,竝先罷後推。頃日諫臣疏中,論及宮禁不嚴之弊,此不過循常進誡,非有深意於其間,且無指名顯斥之事,其在宗戚之道,惟當小心飭躬,恭恪自處,有則改之,無則加勉,而福昌君楨·福善君柟,乃敢投疏自明,盛氣自張,遣辭之際,公肆侵凌,有若與臺閣角勝者然,揆以事體,殊甚未安。請福昌君楨·福善君柟,竝從重推考。答曰,不允。罷推事,依啓。
戶曹啓曰,目今士大夫以下受料人員,今朔所受之料,旣盡竭乏,其遑遑急急之狀,已至十分地頭。來八月朔所給之料,前期題給,則可以救目前之急。八月以後,則新穀産出,必不至於今朔之切迫,來二十一日爲始,開倉題給之意,敢啓。傳曰,知道。
府啓,竝引嫌而退,疾病之來,雖所難免,而參謁不參,在例當遞,請正言吳斗憲,掌令李暹,竝遞差。答曰,依啓。
吏曹啓曰,臺諫有闕,政事,取稟。傳曰,明日爲之。互見燼餘日記諫院朝報
府啓,福昌君楨·福善君柟·福平君㮒,從重推考事。答曰,依啓。見內下日記
上在昌德宮。停常參·經筵。
未時,日暈。三更四更五更,月暈。
執義李夏啓曰,頃日諫臣疏中,論及宮禁不嚴之弊,此不過人臣進誡之恒談,非有他意於其間。且無指名顯斥之事,則其在宗戚之道,惟當小心飭躬,有則改之,無則加勉,而福昌君楨·福善君柟,乃敢盛氣投疏,語意放肆,張皇侵詆,略不顧忌,欲使言事之人,杜口結舌,不得發言而後已,體統所在,實甚可駭。論以問備,亦從末減,此而置之,日後近戚之臣,挾氣使燄陵轢臺閣之漸,有不可言者,請福昌君楨等,從重推考。楊州牧使睦來善,到任以後,徒事威猛,抛棄賑政,當此民人塡壑之時,雖日加撫摩,猶懼不能拯濟,況可以過用刑杖哉?一邑嗷嗷,如在水火。且里任正妻,與賤人有別,而因飢民成冊數多之故,發差推治,致令結項而斃,據此一事,可知其他。畿輔重地,決不可仍置如此之人,請睦來善罷職。頃於槐院褒貶之時,承文院著作權瑍,旣詣講席,稱有應被之罪,問以當講與否於大臣之前,使瑍,果有當引之嫌,則固當初不就講,旣以挾冊詣席,則大臣諸宰齊坐之時,體面至嚴,何敢以自己之講不講,稟議於其間乎?擧措無據,有駭觀瞻,其不識事體甚矣。請承文院著作權瑍罷職。答曰,不允。罷職事,依啓。睦來善事,詳察處之。
成後卨,以都摠府言啓曰,今日入直軍士,當爲中日習射,請出標信。傳曰,知道。
又以都摠府言啓曰,今日入直軍士,中日習射事,標信啓請矣,雨勢如此,不得爲之之意,敢啓。傳曰,知道。互見燼餘日記諫院朝報
上在昌德宮。停常參·經筵。
有政,以鄭華齊爲掌令,鄭維岳爲正言,李箕徵爲淸州牧使,朴世堅爲金堤郡守,安漢珪爲禮曹佐郞,李柙爲副校理。
答吏曹判書金壽恒,兵曹判書閔鼎重疏曰,省疏具悉卿懇。不必爲辭,卿其安心勿辭,從速察職。
答大司諫南龍翼疏曰,省疏具悉。卿其勿辭,從速察職。
答持平兪夏益疏曰,省疏具悉。爾其勿辭察職。
答持平尹嘉績疏曰,省疏具悉。爾其勿辭,上來察職。
府啓,請福昌君楨等,竝從重推考。請楊州牧使睦來善罷職。措辭竝見上答曰,依啓。
答正言尹堦疏曰,省疏具悉。爾其勿辭察職。
持平兪夏益啓曰,臣於大病之餘,重患暑感,癏癈職務,一月强半,頃於政府參謁,不得進參,應遞官,固當旋卽自列,而非但賤疾尙谻,無陳力之望,且於伊日,辭疏適入,天批未下,累日縮伏,一味惶悚,益不知置身之所也。臣之不參參謁,與同僚無異,而同僚,旣以此被遞,則臣何敢一刻仍冒乎?請命遞斥臣職。答曰,勿辭。
上在昌德宮。停常參·經筵。
下直,永達萬戶韓得俊。
藥房啓曰,霖雨久不開霽,數日來夜氣乍凉,伏未審聖體調攝,何如?眼候一樣不平乎?臣等,伏切憂慮,敢此問安。答曰,知道。昨今風災甚緊,中心驚懼,氣能安乎?眼候,一兩日來,稍似減歇矣。
副提學李敏迪上疏。大槪,旣有難冒之勢,又有沈痼之疾,乞賜鐫免,以便公私事。入啓。
政院啓曰,假注書李沆,時無職名,付軍職,冠帶常仕,何如?傳曰,允。
行判中樞府事鄭太和箚子。大槪,本職兼任,竝乞遞免,俾得安意退伏事。入啓。已上諫院朝報
禮曹啓曰,穆陵懿仁王后陵上莎土崩頹處,擇日修改事,啓下矣。修改吉日,令日官推擇,則來八月二十四日爲吉云,以此日擧行,事目則臨時磨鍊,何如?傳曰,允。見禮曹謄錄
傳曰,今下弓矢,永達萬戶韓得俊,給送。
院啓,無祿官料給事及在逃軍士査究重治事,時在軍七給半事。答曰,依啓。第一件事,守令差出事,令廟堂稟處,李泌遞差。
府啓,持平兪夏益出仕事,鄭華齊乘馹上來事。答曰,依啓。
傳曰,吏·兵曹判書,俱不出仕,事甚未安,竝牌招察任。見內下日記
上在昌德宮。停常參·經筵。
成後卨,以都摠府言啓曰,今日入直軍兵,當爲中日習射,而雨勢如此,不得爲之之意,敢啓。傳曰,知道。
兵曹判書閔鼎重,參知李翊相啓曰,今番大政時,濟物萬戶張鳴漢,連中應罷抄闕差代矣。追聞張鳴漢,辛亥春夏間殿最,則居中,而庚戌秋冬等殿最時,則未赴任,不當被連中之罰,而取考前後啓本,則果如所聞而該吏誤抄,致有出代之擧,倒錯甚矣。張鳴漢則仍任,當該窠闕誤抄色吏,令攸司推治,臣亦難免不察之失,惶恐待罪。傳曰,知道。勿待罪。
院啓,李泌之事,蔑禮悖行,無復人理,遞職之罰,不足懲惡,請前兵使李泌,削去仕版。陽智縣監李挺完,當此無前之凶歲,糶糴之穀,多數除出,私自貿銀,買庄隣邑。且宣惠廳所劃給刷馬價半,皆歸私用,而諸般刷馬,責出民間,一境怨詈,人言藉甚,請陽智縣監李挺完,拿問定罪。答曰,不允。拿問事,依啓。
吏曹判書金壽恒箚子。大槪,以朴元開事,致有臺官之言,臣以奏讞之人,有不敢晏然兼帶,金吾之任,亟賜遞免事。入啓。已上諫院朝報
院啓,宮禁直宿,事體莫重,軍士逃亡,律文甚嚴,而今六七月兩朔宮禁內外直宿處,軍士逃亡者,幾至百名。臣維岳,適參兵曹郞官,時聞而驚駭,詳問其故,則其所逃亡者,皆是鄕上軍士,而飢餒累日,不能立番,以至逃亡云。寄寓絶糧,無以自存,爲此等死之之計,未免避散而歸,則論其情狀,殊甚矜惻,諉以飢餒,任他逃散,徒存軫恤之念,不有懲警之擧,則宮闈不嚴,後弊難防,請令該曹査究審治。答曰,依啓。見軍色謄錄
上在昌德宮。停常參·經筵。
自昧爽至辰時,有霧氣。未時,太白見於巳地。三更,流星出王朗星上,入艮方天際,狀如鉢,尾長三四尺許,色白。五更,月暈。
下直,慶源府使曺無敵,洪原縣監許櫓,宣沙浦僉使李海一。
傳曰,今下弓矢,慶源府使曺無敵,給送。
院啓,請前兵使李泌,削去仕版。措語見上,順天爲邑,實是湖南雄府,土地之大,民物之衆,殆與南原·羅州相等,而只緣水土不佳,人人厭避,該曹之前後差遣,皆是最下之材。衆棄之人,而其爲守宰者,亦唯遞歸是圖,抛棄官事,視同泰瘠,致令邑弊民困,成一棄地。近又凶荒特甚,盜賊竊發,撫綏鎭壓之績,尤當得人付之,而新授縣監李厚先之衰敗孱劣,不堪任職,衆所共知。銓曹之必以是人苟充者,殊無爲官擇人之意,請李厚先遞差。令銓曹勿拘文武,極擇才望聲績表著者,差送,仍使久任,以責成效。頃者龍仁縣令李騫拿來時,前良才察訪李日三,以封庫差員,進去本縣。旣已封庫,復爲突入,披探文書,有若御史樣,以文書多不法,封送監司,監司以爲,差員之搜探文書,有違常例,不爲拆而加封還送,其擧措之恠妄甚矣。不可以旣被殿最而置之,請前察訪李日三,罷職不敍。答曰,依啓。李泌事,不允。
右承旨鄭錀上疏。大槪,申退之路,落馬重傷,乞賜遞免事。入啓。答曰,遞差。
答判府事鄭太和箚曰,省箚具悉卿懇。予之前日答批者,意非偶然,卿何以此爲嫌乎?卿其安心勿辭焉。仍傳曰,遣史官傳諭。已上諫院朝報
義禁府啓曰,以高山察訪狀啓,刑曹粘目,前安邊府使兪瑒,移本府處置事,允下矣。兪瑒,方待命於本府,卽爲拿囚之意,敢啓。傳曰,知道。見禁府謄錄
上在昌德宮。停常參·經筵。
自昧爽至卯時,有霧氣。
吏曹啓曰,承旨有闕,政事,取稟。
右副承旨李端夏上疏。大槪,行役之餘,宿病添苦,乞遞職名,兼陳沿路所聞,以備裁擇事。入啓。
大司成姜栢年,金吾兼帶辭免上疏。入啓。
傳曰,大臣·備局堂上,引見。
傳曰,政事,明日爲之。
持平兪夏益啓曰,石城縣監李晉之論,臣亦同參,而第其居販一款,出於衙童,與自己所犯,不無有間,故以罷職不敍,擬律矣。同僚旣以擬律輕緩,引避於榻前,臣何敢晏然仍冒於職次乎?請命遞斥臣職。答曰,勿辭。
引見時,執義李夏所啓,請慶尙右兵使鄭韺罷職不敍。措語見上上曰,依啓。又所啓,石城縣監李晉,居官累年,善政無聞,鄙之事,不一而足,大小政令,多不由己,衙童數人,各立屠肆,興販牟利,盡入衙中,人言藉藉,聽聞皆駭,請石城縣監李晉,罷職不敍。上曰,拿問定罪。又所啓,兔山縣監林可材,到任以後,專事貪黷,境多餓莩,不知賑活,借名官屬,多出糶穀,輸入衙中,乘貴販貨紬布雪綿等物,爲市於官門之外,一邑之民,無不怨罵,請兔山縣監林可材,拿問定罪。上曰,依啓。又所啓,臣於石城縣監李晉事,意以爲屠肆各立,旣出於衙童,則事雖濫雜,似與身犯有異,只請罷職不敍矣。今承上敎,臣之擬律輕緩之失著矣,請命遞斥臣職。上曰,勿辭。司諫朴贄所啓,前兵使李泌之事,累日備疏,兪音尙閟,臣等竊惑焉。國恤三年內,挾娼張樂,是何等罪也,人所不知之前,雖在仕版,公議所激,臺啓卽發之後,則只命遞差,事體未安,請前兵使李泌,削去仕版。上曰,拿問處之。已上諫院朝報領議政許積所啓,以正言尹堦上疏,摠戎廳將官革罷當否,待摠戎使差出後問啓事,曾有下敎矣。今日招問摠戎使李汝發,則其意不欲減去,而當此裁省之日,不可不變通,把摠二員·哨官十員,其數太多,似當減半矣。左議政鄭致和曰,依御營廳例,半減,宜矣。上曰,依爲之。上曰,民事至此,凡可以裁減之道,宜無所不用其極,內弓房,各道所納弓箭所用牛筋弓弦絲等各樣雜物及虎豹皮,限明年權減,供上紙,亦當依上年例,自賑恤廳,餘品封進,而大殿·世子宮,則限明秋全減,尙方所納豹皮,今年則亦爲全減,可也。見備局謄錄
上在昌德宮。停常參·經筵。
下直,登山萬戶趙宗邦。
藥房啓曰,伏未審數日來,聖體調攝,何如?昨者,引對臣僚,酬酢移時,或不無添傷之患,臣等,不任憂慮,敢此問安。答曰,知道。與前無異。
待敎尹致績上疏。大槪,頃日新薦之時,緣臣昏錯,墜落故規,乞命鐫削,以重史局事。入啓。
奉敎申翼相上疏。大槪,同僚,以不察之失,旣被臺評,則臣以同事之人,理難獨免,不敢晏然仍在直所,徑出闕外乞命,亟削臣職,仍治臣罪,以重史局事。入啓。答曰,省疏具悉。爾其勿辭,從速察職。
有政。見諫院朝報
吏批,以李元禎爲楊州牧使,李知白爲陽智縣監,權瑎爲兵曹佐郞,李選爲中學敎授,崔碩儒爲內資直長,尹搢爲修撰,李煦爲江陵縣監,吳尙爲順天縣監,鄭民獻爲監察,李延年爲承旨。見吏曹望單子
府啓,前著作李國芳,濟原察訪李善源,當該史官罷職事。答曰,依啓。見內下日記
上在昌德宮。停常參·經筵。
弘文館啓曰,新除授修撰尹搢,時在忠淸道尼山地,經筵入番事緊,請斯速乘馹上來事,下諭。傳曰,允。
政院啓曰,承旨之除拜翌日,卽爲仕進,古例然也。左承旨李延年,今日不爲出肅,有違廳規,右承旨成後卨,病不仕進,左副承旨李端夏,疏批未下,廳中只有臣殷相,右副承旨洪柱三,同副承旨金萬均。出納之際,事多苟簡,左承旨李延年,右承旨成後卨,竝卽牌招,使之察任,何如?傳曰,允。
持平尹嘉績上疏。大槪,恩批之下,不敢一向病蟄,昨纔來伏城外,而病勢情勢,俱難仍冒,亟許遞改,以便公私,兼陳所懷,以備財幸事。入啓。
吏曹啓曰,臺諫有闕,政事,取稟。
上在昌德宮。停常參·經筵。
申時,日暈。
下直,鐵串僉使柳夢弼,越松萬戶宋榮遠。
有政。吏批,判書金壽恒進,參判洪處亮病,參議洪萬容病,都承旨李殷相進。
兵批,判書閔鼎重,備局坐起進,參判張善瀓病,參議宋時喆進,參知李翊相病,右承旨成後卨進。
吏批,以李暹爲掌令,趙威鳳爲副校理,李承輝爲石城縣監,申弼華爲兔山縣監,宋基泰爲掌苑別提,曺挺宇爲典籍,李德周爲兼春秋。
兵批,以成釴·鄭華齊·金嗣胤爲副護軍,白良弼爲副司勇。
成後卨,以成均館官員,以知館事意啓曰,今七月初七日,儒生上旬輪次,今月內無故之日退行事,曾已入啓,蒙允矣。來二十七日設行之意,敢啓。傳曰,知道。已上燼餘日記
答吏曹判書金壽恒箚曰,省箚具悉卿懇。何必深嫌?卿其勿辭,從速察職。
答吏曹參判洪處亮,大司成姜栢年疏曰,省疏具悉。卿其勿辭,從速察職。
答工曹判書李浣疏曰,省疏具悉。卿其安心勿辭,從速察職。
答進善尹拯疏曰,省疏具悉。爾其勿辭,從速上來察職。
答副校理李柙疏曰,省疏具悉。爾其勿辭察職。
備邊司啓曰,濟州入送種穀運船十五隻,一時漂風,不知去處事,曾已陳達於榻前矣。其後一隻,則漂到順天,一隻則漂到巨濟,全羅右水使·慶尙監司,次第牒報啓聞,而猶不知十三隻得全與否,方以爲菀矣。卽接全羅右水使報狀,則二隻已爲得達濟州,九隻漂到興陽邑,沙格·穀物,無一敗失云,極爲多幸,而但二隻去處,尙未探知,更令申飭搜訪之意,敢啓。傳曰,知道。見備局謄錄
院啓,題主官沈濡拿問定罪事。刑曹當該堂上從重推考事。驪州牧使崔逸罷職事。司僕馬草價半,令本寺與該廳,限明秋量減事。及各司貢物價半過多處,一體變通事。各司貢物下人等,爲其官員,有任役私事者,令各司提調及堂上,各別禁斷,一一摘發啓聞科罪事。答曰,依啓。罷職事,不允。見內下日記
上在昌德宮。停常參·經筵。
下直,天城萬戶柳椀。
答左副承旨李端夏疏曰,省疏具悉。嘉爾進言之誠,所陳事,當令廟堂稟處,爾其勿辭,從速察職。
答持平尹嘉績疏曰,省疏具悉。憂國進言之誠,予用嘉之,疏中可以議處者,當令廟堂議處,爾其勿辭,從速察職。
政院啓曰,都承旨李殷相,以館閣堂上,成均館儒生課試進參,右承旨成後卨,左副承旨李端夏,俱以病不來,廳中位甚不齊,出納重地,事多苟簡,成後卨·李端夏,身病皆不至大段云,竝卽牌招察任,何如?傳曰,允。
院啓,沈濡所爲,雖甚可駭,旣以朝廷差人,出使外方,則爲其守令者,輒自論報罪狀,有傷事體,請驪州牧使崔逸罷職。答曰,不允。
府啓,前海軍判官李光,各倉給出丘價木,創出新規,一疋之木,定以二石之米,未及收捧,遽遞其任。送其親信人金姓者,收捧於各倉,推治之際,多有濫觴之事,赤立漕卒,不得一齊備納,則乃反致疑於金姓人之中間偸竊。呈狀刑曹,知家督捧,當初以半代捧,計定石數,未知出於從民願依市直,而一疋價半,至於二石之多,當此半貴之日,六十餘疋之丘價,以半計之,則其數幾何?人言藉藉,羞辱淸朝,不料出入侍從之人。有此可駭之擧,請前海運判書李光迪,拿問定罪。牙山定配罪人朴浻,罪犯備贓,法所難貸,移自西邊,近配內服,得全首領,於渠實幸,而少不悛惡,恣行不義。輕離配所,長在安城,設庄起第,侵役其民,一鄕之民,不堪其弊,其不有國法,縱恣無忌之狀,不可不懲,請罪人朴浻,拿問依律處置。答曰,依啓。
吏曹啓曰,臺諫有闕,政事,取稟。已上諫院朝報
義禁府啓曰,前驪州牧使權尙矩,因備邊司粘目,拿問事,命下矣。權尙矩,以他罪被拿,未及結末,仍爲拿問之意,敢啓。傳曰,知道。見禁府謄錄
上在昌德宮。停常參·經筵。
下直,楊州牧使李元禎,陽智縣監李智。
自昧爽至卯時,有霧氣。未時,太白見於巳地。
傳于李殷相曰,政事,明日爲之。
藥房都提調臣鄭致和,提調臣趙珩,副提調臣李殷相啓曰,伏未審數日來,聖體調攝,若何?眼候已得平復乎?臣等,憂慮未弛,敢此問安。答曰,知道。時未快愈矣。
金萬均啓曰,忠淸前兵使李泌拿來,命下矣。依近例,新兵使交代後,拿來之意,敢啓。傳曰,知道。
李端夏,以兵曹言啓曰,禁軍習陣,限七月停止事,曾已定奪矣。今七月二十九日精抄軍習陣時,欲以禁軍合操,以試便否,入直禁軍,依前例,除標信出用後,還入直,何如?傳曰,允。已上燼餘日記
上在昌德宮。停常參·經筵。
自辰時至未時,日暈。
下直,忠淸兵使柳爀然。
李端夏,以都摠府言啓曰,都摠管李慶億,漢城府坐起進去晝仕,請出標信。傳曰,知道。
有政。吏批啓曰,故孝子金克一,曾在乙巳年,因其後孫金基發上言,特命追贈職啓下之際,金克一本職,錯認爲司憲府持平,贈執義矣。今聞克一,不仕而終,未有職名。其碑文,載在先正臣金宗直文集中,而取考則果如所聞。莫重贈典,旣覺其誤,不可仍爲置之,贈職單子中,以相當他職,付標以入之意。傳曰,知道。
以鄭華齊爲掌令,李柙爲兼司書,李蕃爲濟原察訪,成玧爲軍器僉正,成震丙爲司藝,朴世堂·金粹五·閔弘道·李璾·鄭樸·李堂揆爲兼春秋,趙觀國爲奉常參奉,任弘亮爲養賢直長,尹爾霖爲養賢奉事,李夏爲副修撰,李䎘爲承旨,申晸爲執義,禹仁範·金鼎鉉·姜汝㦿爲副護軍,張齊賢·具銘·鄭時翰·金淑徵·崔夢馹爲副司果。見燼餘日記郞廳李鎭儀校正。郞廳李壽鳳書。
上在昌德宮。停常參·經筵。
御營廳啓曰,十二番黃海道別馬隊,三十六名,已爲整齊矣。來八月初一日,與十一番別馬隊替代後,舊軍放送之意,敢啓。傳曰,知道。見燼餘日記
下直,玉江萬戶張景淰。
傳曰,今下弓矢,玉山萬戶張景淰,給送。
傳曰,典獄摘奸,輕囚放釋。
院啓,臺諫處置事。答曰,依啓。見內下日記
上在昌德宮。停常參·經筵。
傳于李殷相曰,政事,明日爲之。
以忠淸監司,右議政病重狀啓,傳曰,御醫權瑜,持藥物,給馬,罔夜下送。
司諫朴贄,獻納閔宗道,正言鄭維岳啓曰,驪州牧使崔逸請罷之啓,只是責之以京外官體面而已。體面上相規之事,不必瀆擾持久,故三啓後卽爲停止矣。今聞物議,以遽以停啓爲非云,旣被物議,不可仍冒,請命遞斥臣等之職。答曰,勿辭。互見燼餘日記諫院朝報
府啓。答曰,依啓。具文治·崔逸,竝從重推考。見內下日記
上在昌德宮,停常參·經筵。
未時,太白見於巳地。
下直,惠山僉使吳伯周。
藥房都提調鄭致和,提調趙珩,副提調李殷相啓曰,秋霖不霽,夜氣稍凉,伏未審數日來,聖體調攝何如?眼候,尙未快愈乎?臣等,憂慮未弛,敢來問安。答曰,知道。症候,,已言于醫官矣。
再啓曰,卽伏聞入侍醫官所傳之言,聖體,自昨夕有微感之候,而左眼,亦且澁痛云,臣等,伏不勝驚慮之至。卽與諸御醫等商議,則皆以爲和解之劑,不可不趁時進御,小柴胡湯,加荊芥·蘇葉·乾葛·麥門冬·梔子炒·貝母,各一錢,黃連酒炒七分,連服缺爲宜云,此藥劑入之意,敢啓。答曰,知道。已上燼餘日記
大司諫南龍翼啓曰,竝引嫌而退,責以體面,至請罷職,則再啓卽停,亦失臺體,請司諫朴贄,獻納閔宗道,正言鄭維岳,竝命遞差。答曰,依啓。
以賓廳座目單子,傳曰,過數日後,來言事,分付。
吏曹啓曰,臺諫有闕,政事,取稟。
政院啓曰,兼春秋見差之員,只是三員,而姜碩昌,則方遭服制,時未成服,李德周,以賑恤郞廳,監賑病民,與犯染無異,不敢肅謝。故以副修撰李夏,依前啓下入直之意,纔已取稟矣。卽者李夏,以子病症涉可疑,身免薰染,決難出入禁中,陳疏到院,而上疏不得捧入。他無推移之員,勢難闕直,卽令該曹口傳差出,牌招入直,何如?傳曰,允。以上諫院朝報
有政。吏批,以申晸爲輔德,李嵇爲四學敎授,洪處亮爲同經筵,曺憲卿爲平安都事,李喜年爲司僕僉正,李翊爲戶曹參議,李沃爲持平。見吏曹望單子
傳曰,今下弓矢,惠山僉使吳伯周,給送。見內下日記
上在昌德宮。停常參·經筵。
巳時午時,日暈。未時,太白見於巳地。
下直,全羅兵虞候柳梓,金井察訪尹攀,薺浦萬戶安起英。
藥房啓曰,伏未審夜來,聖體調攝,何如?昨日劑入之藥,已爲進御,而感冒之候,有和解之效乎?眼患亦比昨何如?臣等,不任憂慮,敢此問安。答曰,知道。症候已言于醫官矣。
上在昌德宮。停常參·經筵。
卯時辰時,有霧氣。午時,日暈。未時,太白見於巳地。
藥房都提調鄭致和,提調趙珩,副提調李殷相啓曰,夜氣頗冷,伏未審聖體調攝,何如?感冒之候,已得和解,而眼患亦有差減之效乎?臣等伏切憂慮,敢此問安。答曰,知道。症候已言于醫官矣。今後勿爲連日問安。
李䎘,以義禁府言啓曰,牙山定配罪人朴浻拿問事,發遣府書吏矣。卽者書吏還來,得接本縣所報,則今月初一日,因病物故云,不得拿來之意,敢啓。傳曰,知道。
執義申晸啓曰,守令之論報題主官罪狀,揆以體例,殊極可駭,諫院請罷之論,蓋爲尊事面,而杜後弊,則推考薄罰,不足以懲其失,請驪州牧使崔逸罷職。凡爲將領之任,雖在平常無事之時,必須撫循軍卒,而無使疾怨,況當飢饉死亡之日,豈可徒事侵虐而莫之知恤乎?捕盜大將具文治,乃以警夜之卒,營尋墻垣於厥妾之家,而其他耕田轎軍擔負之役,殆無虛日,少有不及,棍打狼藉。連夜巡更之餘,飢甚顚仆之慘,旣所目見,而恣意役使,一至於此,其忘朝廷委畀之重,而虐軍卒營私之狀,極可駭然,不可推考而止,請捕盜大將具文治罷職。平安都事曺憲卿,頃被重劾,殫墨未乾,而及拜騎省郞官,冒恥卽出,全沒廉隅。且前任兵曹軍色時,多有鄙不謹之事,人言喧藉,至今未已,請平安都事曺憲卿罷職。軍器僉正成玧,曾任本職時,本寺發賣之穀,多數除出,藏置私處,不卽出賣,待其半價翔貴之日,及時轉販,只充應納本數,賭取贏利,盡歸私用。本寺下人,莫不嗤罵,如此奸濫鄙之人,不可纔遞旋授,致駭物情,請軍器僉正成玧,罷職不敍。新除授持平李沃,時在京畿果川地,請斯速乘馹上來事,下諭。答曰,不允。下諭事,依啓。已上燼餘日記諫院朝報同
上在昌德宮。停常參·經筵。
卯時至午時,日暈兩珥。
下直,吉州牧使柳炳然,鐵山府使崔元立,訓戎僉使韓之尙,馬島萬戶柳益恭。
備忘記,今下弓矢,訓戎僉使韓之尙處,給送。
金萬均,以吏曹言啓曰,今此社稷祭及文宣王釋奠祭,一時相値,而堂上文官尤甚乏少,許多執事,無以塡差。在前如此之時,則有生·進·蔭官交差之例,釋奠祭執事,今亦依前交差之意,敢啓。傳曰,知道。
執義申晸啓曰,請驪州牧使崔逸罷職。請捕盜大將具文治罷職。請平安都事曺憲卿罷職。請軍器僉正成玧罷職不敍。措語竝見上答曰,不允。已上燼餘日記諫院朝報同
上在昌德宮。停常參·經筵。
下直,興海郡守權說。
藥房都提調鄭致和,提調趙珩,副提調李殷相啓曰,伏未審夜來,聖體調攝,何如?感冒之候,已得差愈,而眼患尙爾一樣乎?臣等不任憂慮,敢此問安。答曰,知道。眼候與煩熱之氣,久未差歇,一樣作苦矣。
李端夏啓曰,備邊司郞廳,以大臣意來言,過數日後,來會賓廳事,命下矣。亦多有稟定之事,而上候未寧,故外司開坐云矣,敢啓。
又以都摠府言啓曰,今日入直軍士,中日習射,請出標信。傳曰,知道。
李䎘,以刑曹言啓曰,本曹正郞李慶果,除授已久,尙無行公之意。今聞重患染病之餘,子女繼痛,終遭妻喪,救病營葬之際,重經毒病之人,未得蘇復,今無收筋力出而供仕之望,而詞訟多事之地,不可等待其快差,姑爲改差。其代,以在京無故人擇差,何如?傳曰,允。
執義申晸啓曰,請驪州牧使崔逸罷職。請捕盜大將具文治罷職。請平安都事曺憲卿罷職。請軍器僉正成玧罷職不敍。措語竝見上答曰,不允。末端事,依啓。已上燼餘日記互見諫院朝報
上在昌德宮。停常參·經筵。
巳時午時,日暈。未時,太白見於巳地。申時,日暈兩珥。
下直,彌助項僉使孔尙廉。
政院啓曰,領·左相,與戶·兵判來詣賓廳請對矣。傳曰,引見。
府啓,請驪州牧使崔逸罷職。請捕盜大將具文治罷職。請平安都事曺憲卿罷職。措語竝見上答曰,不允。
引見時,冬至上使改差,謝恩上使,當日內口傳差出事,榻前定奪。
吏曹以口傳政事,謝恩兼冬至正使領議政許積,左議政鄭致和·沈益顯。
觀象監官員,以領事提調意啓曰,王世子誕日,在於辛丑八月十五日,而至丁未年,改用大統曆。大統曆法則辛丑之閏月,非七月,乃十月也。以此推之,則八月當爲九月,故王世子誕日,問議于諸大臣,定以九月十五日矣。自庚戌年,還用時憲曆,則世子誕日,亦當還定於八月十五日,似不當,仍定以九月,而事體重大,臣等不敢獨斷,令禮曹問議于諸大臣後稟定,何如?傳曰,允。
禮曹啓曰,傳敎矣,就議于大臣,則領中樞府事李景奭以爲,身在病伏中,不得詳知,而從時行之,似不可已,伏惟上裁。行判中樞府事鄭太和以爲,曾在丁未年,改用大統曆之法,故王世子誕日,定以九月矣。今則以時憲曆法,爲是而行用,則似不可仍用九月,依觀象監啓辭,施行宜當,伏惟上裁。領議政許積以爲,臣意已陳於觀象監啓辭中,無容別議。左議政鄭致和以爲,旣用時憲曆法,則王世子誕日,似不可仍用九月,依觀象監辭,施行宜當,伏惟上裁。右議政宋時烈,在外不得就議,大臣之意如此,上裁何如?傳曰,依議施行。已上諫院朝報
大臣請對引見時,領議政許積所啓,歲抄雖已停止,束伍軍及各司諸員·諸色匠人·樂工·奉足等,則不在於歲抄之中,各衙門若有督令代定之擧,則民有難支之弊,何以爲之?左議政鄭致和曰,歲抄旣已停止,則諸員等諸色,亦當在不爲代定之中,而但束伍軍,若不隨得充定,以致闕額甚多之後,則雖値豐年,亦難一時充定,使之隨得代定,宜當矣。兵曹判書閔鼎重曰,軍兵中物故老除,自得閑丁者,則依前代定亦當矣。上曰,竝依爲之。上曰,濟州人民之飢饉,前古所無,不可不別遣宣諭,御史極擇差出事,言于吏曹。見備局謄錄
左副承旨李端夏所啓,稷山居鄭世廉女子,年十四,父病斷指進血,還甦二日而死,其後母患,喉病垂死,勺水不得呑下,其女子,日夜禱天,取其所斷之指,燒作灰吹入喉中,喉忽開通得甦,此由至誠所感,人皆嗟嘆。頃年溫幸時,本道監司啓聞,而尙無旌表之典,宜加旌表,或給食物矣。且行幸時,監司此等啓聞,該曹皆不回啓云,速爲回啓事,分付何如?上曰,令該曹趁速回啓,一體擧行,可也。見稽制司謄錄
上在昌德宮。停常參·經筵。
藥房啓曰,伏未審夜來,聖體調攝,何如?昨日引見,强疾酬酢,不瑕有添傷之患乎?臣等,不任憂慮,敢此問安。答曰,知道。眼候,別無加減之事,而煩熱之氣,稍似減歇矣。
禮曹啓曰,王世子誕日,依時憲曆,定以八月十五日事,旣已大臣定奪矣。以此意,京外一體知委,何如?傳曰,允。
傳曰,史官一員待令,騎馬三匹立之。已上諫院朝報
上在昌德宮。停常參·經筵。
辰時,日有兩珥,日上有背,色內赤外靑。巳時,日暈。夜一更,月暈。
下直,別害僉使金有翼。
府啓,頃日故幼學朴玄圭妻金氏,以爲夫復讎事,呈狀于本府,辭說甚多,不可縷擧,而其槪則以爲,舅父朴千榮,爲金溝縣令時,官奴厚山等及前座首金復行,皆有重罪,或杖斃或定配矣。前後罪人親屬,因此等怨憤,相與結謀,埋兇置毒,狼藉於衙中,上下老少,無不被毒,而其夫先死,症涉疑恠,試刮房堗,則兇穢之物,不可勝記。故定配罪人勝玉之母愛生等,報使按治,則咀呪行兇之事,節節承服,埋兇之處,各自指告,兒尸全體及各樣兇物,前後掘發者,尙在本縣。推官金堤郡守宋昌,泰仁縣監金壽一,眼同推覈,則行兇諸賊,一樣吐實,而其中罪人愛生·謫仙,卽晉州牧使金德遠之率畜者也。同參行兇之狀,亦出於其母之招,故捉來推問,則不下一杖,介介直招。德遠,自送其妾與其親屬兪夏益·吳始復等,欲解其獄,通囑監司及推官,以爲反獄之計。謫仙發行之後,德遠,作牌於謫仙押去人處,急送江原都事兪夏益所率驛子追傳曰,吾等方有圖謀之事,姑勿下去,三日留待果川云云。兪夏益·吳始復,答謫仙書中,亦曰,時方會議於竹前洞,爲汝好樣周旋云云。又曰,舅父拔榜之論,猝發於其時,蓋德遠之心,若或除其舅父,則獄事自解,舅父試券啓下之後,用巧其間,飛語臺官,終致拿推,遞去。新縣令徐正履到任之後,罪人等,還爲移囚於金溝,而金壽一,稱以罪人,染病,已過半年,一不推覈。其中緊出不服者,呈訴監司,依願保放,故已服兇徒,觀望形色,大變前說,推官等,信報監司,更不同推云云。又曰,金壽一,當初身親同推,目覩兇物,而一見德遠之書,大變初意。辭免推官,越視獄事,監司則與姑母切親,恐有京外是非,只憑推官之報,尙不啓聞云云。觀此狀辭,果如所訴,則掘兇穢之物,如是狼藉,各人取服之狀,如是明白,而監司之依違避嫌,推官之延拖不決,俱極寒心。且咀呪行兇,謀殺地主,實是無前大變,庇護罪人,圖欲反案,是豈稍有人心者之所忍爲哉?金德遠,以出入侍從之人,致有此言,殊極驚駭,此實縉紳間所無之事。若果有犯,則當被重辜,狀中所言,如或不實,則亦難免虛誣之罪。揆以國法,彼此情僞,不可不究覈,請全羅監司吳始壽,從重推考,當該同推官,先罷後推,仍令本道別定剛明推官,斯速按覈啓聞,晉州牧使金德遠及呈狀婦人金氏家長前縣監朴千榮,亦爲一體拿問。北兵使李聖信,頃於衆人之中,言及評事之弊,以其當復設,出於故判書徐必遠之狀聞,托以北關傳說,直擧其名,至發欲食其肉之言,辭氣麤悖,略無顧忌。臺閣之臣,亦有親聽者,朝家之設置評事,蓋爲彈壓此輩,則其盛稱弊端,惟恐日後更出者,已極可惡,而謂其已死,慢蔑重臣,事體所關,實甚痛駭,請北兵使李聖信罷職。答曰,不允。推考査覈啓聞事,依啓。李聖信,姑先從重推考。
答大司諫南龍翼疏曰,省疏具悉。本職,當勉副焉。
答工曹判書李浣,禮曹參判金萬基疏曰,省疏具悉。卿其勿辭,從速察職。
答吏曹參判洪處亮,副提學李敏迪疏曰,省疏具悉。卿其勿辭察職。
答副修撰吳始復疏曰,省疏具悉。爾其勿辭救護。
答同副承旨崔逸疏曰,遞差。
吏曹啓曰,承旨·臺諫有闕,政事,取稟。
有政。吏批,以李三錫爲兵曹正郞,崔慶洙爲交河縣監,李嵇爲司諫,尹敬敎爲校理,李壽曼爲持平,金奐爲正言,李柙爲校理,鄭維岳爲兵曹佐郞,李沃爲兵曹正郞,李處恒爲尙衣主簿,朴世堂爲獻納,朴振翰爲柒谷府使,李壽翼爲刑曹正郞。見吏曹望單子
傳曰,今下弓矢,別害僉使金昌翼,給送。見內下日記
上在昌德宮。停常參·經筵。
未時,太白見於巳地。
政院啓曰,北兵使李聖信推考事,命下矣。臺諫,以罷職論啓,推考傳旨,不得捧入之意,敢啓。傳曰,知道。
備邊司啓曰,判尹李慶億,本司提調差下,使之察任,何如?傳曰,允。
藥房啓曰,近日天氣乍凉,伏未審夜來,聖體調攝,何如?眼患,昨今加減何如,而寒熱之候,已得差復乎?臣等,憂慮未弛,敢此問安。答曰,知道。寒熱之候,盡得差愈,而眼候,稍似減歇矣。
持平尹嘉績啓曰,持平李壽曼,卽臣之異姓四寸兄也,相避之規,載在法典,臣何敢晏然仍冒乎?請命遞斥臣職。答曰,勿辭。已上諫院朝報
府啓,持平尹嘉績遞差事,獻納朴世堂乘馹上來事。答曰,不允。遞差下諭事,依啓。見內下日記
上在昌德宮。停常參·經筵。
神德王后忌辰齋戒。
下直,端川郡守鄭勔,平山萬戶曺守獻。
未時,太白見於巳地。
以李國芳爲假注書。互見燼餘日記諫院朝報
上在昌德宮。停常參·經筵。
神德王后忌辰。
下直,淸州牧使李箕徵,魚游澗僉使金應立。
藥房都提調鄭致和,提調趙珩,副提調李殷相啓曰,夜氣頗凉,伏未審聖體調攝,何如?煩熱之候,已爲平復,而眼候亦有漸次之效乎?臣等憂慮未弛,敢此問安。答曰,知道。症候,已言于醫官矣。
備忘記,今下弓矢,魚游澗僉使金應立,給送。
以謝恩上使望單子,傳于李端夏曰,朗善君俁,加資以送。
李端夏,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
傳于李端夏曰,備局堂上,引見。
引見時,謝恩上副使改差,今日內口傳差出,敬差官,亦爲一體差出事,榻前定奪。領議政許積所啓,今見左副承旨李端夏沿路所聞見上疏,則其中牟陳,例以根耕不爲給災。故今年,則年旣不收,又以無種,不得根耕,如此者,爲終年荒棄之田,不可不給全災,而旱田給災,雖無古規,近緣年荒,或有給災之規,而今年牟田,多未根耕,雖有根耕處,而亦多荒廢云矣。其中尤甚者,似當全給災矣。上曰,擇其不得根耕處,給全災,可也。左議政鄭致和所啓,頃因臺啓,以沈濡事,令監司行査,沈濡之所犯,雖不可知,監司旣以此被推,則仍使行査,恐未妥當矣。許積曰,監司方以此被推,而使監司,又査沈濡事,事體未安,從速畢勘後,使之行査,何如?上曰,依爲之。兵曹判書閔鼎重所啓,近來武弁可用之人絶乏,前安東判官姜萬碩,武力文筆,皆可用,以本府邊上虛錄事,被罪經年,久未蒙放。判官,只管支應,不與於本府之事,而姜萬碩,適當府使就拿之時,代行文書者,僅十日而至被奪告身之罰,實涉冤枉矣,上曰,職牒還給。領議政許積所啓,持平尹嘉績疏中,以爲淸白節義,斯固有國之所奬,而餘澤已斬,遺風易泯,人之賢不肖,不係於世類,烏可以乃祖乃父之賢,而謂其子若孫之賢且才,遽可以名器也哉云云。節義淸白之人,錄用其子孫者,非但所以崇德報功,而亦所以風勵一世之意也,全不收用,有乖於崇奬之道,嫡長中有才者則用之,不才者則不用,可也。若開衆子孫錄用之擧,則反有混雜之弊矣。吏曹判書金壽恒曰,頃年,因原任大臣定奪,都目大政時,則雖非嫡長,有錄用之例,臣則未知此規之果爲合當也。鄭致和曰,朝家雖只用嫡長,支孫之冒錄而入仕者頗多,已極寒心。若開支孫錄用之路,則濫雜之弊,尤不可勝言矣。上曰,今後則雖都目大政,只擇用嫡長子孫,可也。已上諫院朝報領議政許積所啓,左副承旨李端夏疏中,朱子社倉之法,初以移粟捧留民社爲倉,而或有民間私聚而設倉者,臣曾在鄕曲與里人,私聚穀物,設爲社倉,秋而斂聚,當春夏竭急之時,還爲散給窮民,不出里中,可受可納,大爲便利,而此法甚好,若着實擧行,則所益實多,試問於各道守令處,爲之似當矣。上曰,依爲之。見備局謄錄
上在昌德宮。停常參·經筵。
院啓,新薦史官之必須一一回問於先生者,乃所以重史局之體,而國朝以來不易之常規也。今此回薦時,不爲回問,至於二處而止,勿論被薦人之當否,體例所關,殊甚欠詳,不可仍存其薦,以啓後弊,請今番史官新薦削去。前兵使李泌,國恤時挾娼張樂之事,前司諫朴贄,旣已詳知,終至論啓,則何可容接如此武夫,以細瑣稱念,相對說道,自損體例,重取恥辱乎?罪人原情中,反詆發論臺官,以爲自解之計,無論虛實,其情殊極痛惡,而至於稱念一節,贄亦不能自掩,物議皆以爲駭,請前司諫朴贄罷職。工曹參判金宇亨,頃被臺論,殫墨未乾,及授本職,一疏卽出,宰臣進退,不當如是,請工曹參判金宇亨遞差。答曰,依啓。末端事,不允。
謝恩,兼冬至使鄭致和,副使李晩榮,慶尙左道災傷敬差官趙根。
府啓,請當該同推官,先罷後推,晉州牧使金德遠及前縣監朴千榮,亦爲一體拿問。請北兵使李聖信罷職。引嫌而退,請罷之論,爲存事體,循例連啓,有何所嫌?請執義申晸出仕。答曰,不允。出仕事,依啓。
上在昌德宮。停常參·經筵。
夜一更,月暈。
王世子誕日,大殿,政院·玉堂問安。答曰,知道。
世子宮,政院·玉堂問安。答曰,知道。
藥房都提調鄭致和,提調趙珩,副提調李殷相啓曰,昨今風日凄凄,伏未審聖體調攝,何如?眼患,未知已盡平復乎?臣等,憂慮未弛,敢此問安。答曰,知道。別無加減矣。
兵曹啓曰,本曹正郞李三錫,其父在於公山地,聞其病重,不暇請由,蒼黃下去。本曹司務煩劇,郞官各有分受,不可久曠,正郞李三錫,改差,何如?傳曰,允。
院啓,請工曹參判金宇亨遞差。措語見上韓碩吉盜賣田畓事,本院,曾以考律嚴治,以懲其奸巧論啓,而中間以査覈間姑停矣。上年冬間,允下事判付還給之後,該曹,尙不覆啓,致令臺啓,經年姑停,事之寒心,莫此爲甚,請該曹前後堂上郞廳,竝從重推考。答曰,不允。推考事,依啓。
府啓,請當該同推先罷後推,晉州牧使金德遠及前縣令朴千榮,亦爲一體拿問。請北兵使李聖信罷職。措語竝見上答曰,不允。李聖信,觀其緘辭而以處之。
以忠淸監司辭狀,傳曰,勿辭察職事,回諭。已上諫院朝報
禮曹啓曰,園陵祭禮·忌辰節日,則三爵,先告事由·移還安,則一爵,載在禮文,而前月光陵告由祭,以三爵行禮之說,臣等,得聞於其時典祀官。査問本陵參奉,則牒報內獻爵之節,豫爲講定於獻官,則獻官以爲,祭需竝設飯羹,則一爵,似不當,而參奉送是圖式曰,一爵無疑,不此爲準,則更何所據而行之乎?再三爭執,而獻官,終始主一爵不當之說,臺監,亦無異同,果爲三獻,而旣示圖式之後,別生意見,以三爵行禮,事甚驚駭,當該獻官·臺監,竝從重推考。典祀官之矇然隨參,難免其責,亦爲推考,何如?傳曰,允。見禮曹謄錄
上在昌德宮。停常參·經筵
藥房啓曰,伏未審夜來,聖體調攝,何如?伏聞昨日入侍醫官等所傳之言,頤下左邊結核處,已盡成濃,今日受鍼事,下敎云,而今日卽月食齋戒,何以爲之?若仍爲受鍼,則時刻,似當定以巳正,臣等,敢來問安。竝此仰稟。答曰,知道。受鍼爲之。
大殿受鍼後,藥房·政院·玉堂·二品以上·六曹問安。答曰,知道。已上諫院朝報
傳曰,政事,明日爲之。
傳曰,史官二員待命。月食救食摘奸事。見內下日記
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。
藥房啓曰,伏未審昨日受鍼之後,聖體何如?眼候一樣安寧乎?臣等,憂慮未弛,敢此問安。答曰,知道。與昨無異矣。
院啓,請工曹參判金宇亨遞差。措辭見上答曰,不允。
府啓,請當該同推官先罷後推,晉州牧使金德遠及前縣令朴千榮,一體拿問。請北兵使李聖信罷職。措語竝見上答曰,不允。
政院啓曰,史局不備豫差及上番,連以兼春秋代行,事甚苟簡,新除授待敎尹致績,卽爲牌招察任,何如?傳曰,允。已上諫院朝報
有政。吏批,以金鋿爲富平府使,李必馨爲德源府使,尹嘉績爲正言,吳斗憲爲持平,許璋爲陽城縣監,金萬重爲修撰,李德周爲通津縣監,金徽爲大司諫,安縝爲承旨,金世翊爲柒谷府使。見吏曹望單子
下直,富寧府使李行登,麟山僉使秦彦珪,造山萬戶朴廷豪,神方仇非萬戶馬鳳翼。
傳曰,今下弓矢,富寧府使李行登,麟山僉使秦彦珪,造山萬戶朴廷豪,神方仇非萬戶馬鳳翼等處,給送。
答禮曹判書鄭知和疏曰,省疏其悉卿懇。卿無所失,卿其勿辭,從速察職。見內下日記
上在昌德宮。停常參·經筵。
自辰時至申時,日暈。夜三更四更五更,月暈。
下直,懷德縣監尹徵夏,仁遮外萬戶吳斗山。
安縝,以都摠府言啓曰,今日入直軍士,中日習射,請出標信。傳曰,知道。已上燼餘日記
答禮曹判書鄭知和疏曰,省疏具悉卿懇。卿無所失,卿其勿辭,從速察職。
答吏曹參議洪萬容疏曰,遞差。
藥房啓曰,伏未審夜來,聖體調攝,何如?頤下受鍼之後,漸向完合耶?臣等,憂慮未弛,敢此問安。答曰,知道。別無加減,今後,勿爲逐日問安。
政院啓曰,下番翰林尹致績,出牌之後,來詣闕外,辭以情勢難安,終不入來,投疏退去,事甚未安,姑先推考。今日已暮,家在城外,待明日更爲牌招,而兼春秋姜碩昌,卽爲牌招,使之推移入直,何如?傳曰,允。
府啓,請當該同推官先罷後推,晉州牧使金德遠,前縣令朴千榮,一體拿問。請北兵使李聖信罷職。措語竝見上答曰,事有次第,不必如是矣,李聖信事,不允。
備忘記,去七月,儒生上旬輪次入格生員李尙正,直赴會試,進士韓用明,生員趙錫周,各給二分,進士崔錫晉·申曅·李萬封,生員朴徵·朴珣,各紙四卷·筆四柄·墨三笏賜給。
答錦平尉朴弼成疏曰,省疏具悉。卿其勿辭往來。
答同知任有後疏曰,省疏具悉。卿其勿辭,調理上來察職。
答副修撰趙威鳳疏曰,省疏具悉。進言之誠,予用嘉之,所陳之辭,當令廟堂稟處,爾其勿辭,從速察職。已上諫院朝報
答判決事崔寬疏曰,省疏具悉。爾其勿辭,從速上來察職。見內下日記
上在昌德宮。停常參·經筵。
自辰時至申時,日暈。
下直,碧沙察訪文徵後。
判尹李慶億備局堂上辭免上疏,入啓。見諫院朝報
禮曹啓曰,對馬島回答書啓及禮單,責在譯官,招致于本曹,本曹郞官,看檢封授例也,而今月十二日,移館事回答書啓,封授譯官之際,本曹參判·參議回答書啓及禮單,則依例授送,而東萊·釜山所答草稿,忘置不爲同封以送,今始覺悟。臣等難免不能申飭之失,不勝惶恐,當該郞廳,從重推考,色吏令攸司囚治。東萊·釜山回答草稿,別定禁軍,令兵曹給馬罔夜下送,何如?傳曰,知道。當該郞廳,先罷後推。見禮曹謄錄
傳曰,今下弓矢,仁遮外萬戶吳斗山處,給送。見內下日記
上在昌德宮。停常參·經筵。
辰時至未時,日暈。夜二更,電光。自三更至五更,雷動電光。
下直,梁山郡守李煿,石城縣監李永輝。
藥房提調趙珩,副提調李殷相啓曰,伏未審數日來,聖體調攝,何如?頤下受鍼處流下之汁,尙未止息乎?臣等憂慮未弛,敢此問安。答曰,知道。一樣矣。
政院啓曰,待敎尹致績禁推公事,昨已判下,而今日不爲出肅,卽爲牌招察任,何如?傳曰,允。
藝文館郞廳,以領事大提學意啓曰,新除授奉敎李秀益,時在京畿廣州府,請斯速乘馹上來事,下諭。傳曰,允。
院啓,今年凶荒,振古所無,朝家軫念憂恤,靡不用極,上而御供諸物,下而各司所捧,擧皆蠲減,而外方亦體聖上之德意,朔膳全減,而守令官樣,一如常年,酒房特罷,而各邑官釀,依舊仍存。揆諸事理,已極可駭,而今取其自奉之便,不念民隱之習,固宜痛禁。請令該道監司,嚴飭列邑,官廳各樣所捧,量宜減節,公廚所釀,亦爲一體限明秋停罷,以紓一分民弊。當此民飢塡壑之日,苟有一毫擾民之事,則其爲害大矣。外方各邑抄定士民之善放砲者,名之曰官砲手,徵責獐鹿。不分農時,未及定限則拘囚次知,刑杖隨之,入此役者,不避寒暑風雨,奔走於山谷之間。飢餒之民,已不可堪,而如不能趁時捕獲,則至以家財貿納,冀免罪罰,民之以此破産逃亡者,亦多有之。此雖非各邑到今創之,其所以侵擾飢民,使不得保存之弊,有不可勝言,請令諸道監司,査出如此之邑,嚴飭嚴斷。答曰,依啓。
府啓,請當該同推官先罷後推,晉州牧使金德遠,前縣令朴千榮,一體拿問。請北兵使李聖信罷職。措語竝見上本府禁吏,捉得新屠二牛皮於五衛將安鏡家,鏡之所帶衛將所下人,代奴被捉而來。臣等於昨日之坐,推問厥漢,則不敢隱諱,以取來鄕牛,果爲宰殺納招。鏡以曾經閫帥之人,家行屠沽之事,至於被捉之後,欲爲奪取其皮,父子親自搏執,所由相閧移時,其羞辱衣冠甚矣。夫如此之人,不可仍置朝班,請五衛將安鏡,削去仕版。答曰,不允。罷職事,依啓。安鏡先罷後推。
答工曹判書李浣疏曰,省疏具悉。卿辭至此,本職當勉副焉。
答判尹李慶億疏曰,省疏具悉。卿其勿辭,從速察職。已上諫院朝報
上在昌德宮。停常參·經筵。
夜五更,月暈。
貞顯王后忌辰齋戒。
正言尹嘉績啓曰,庸陋小臣,性甚愚滯,冥行墑埴,觸事生疣,譏謗之來,固所自取,而愧懼之心,恒切于中。不圖聖朝,不以爲不肖而復厠言責之列,思欲免策駑劣,少效涓埃之報,而頃論題主官事,再遭大臣之筵斥,王人體例,固自有別,而臣之所論,蓋出重事面之意,則鄕音之譏,雖不可自解,而獨不念朝廷之體貌之重乎?臣旣被重斥,不可冒居職次,請命遞斥臣職。答曰,勿辭。
以文獻徵爲假注書。已上諫院朝報
禮曹啓曰,卽接寧陵參奉牒報內,陵上戌亥間駕石,屛風地臺石,亥子丑寅卯間駕石,寅方屛風等相接處,塗灰剝盡成隙,而依例,政府以下進去奉審後,稟處何如?傳曰,允。見禮曹謄錄
上在昌德宮。停常參·經筵。
貞顯王后忌辰。
安縝啓曰,吏曹郞廳來言,臺諫有闕,政事何以爲之?敢稟。傳曰,明日爲之。
下直,黃山察訪鄭世杓。
藥房啓曰,伏未審夜來,聖體調攝,何如?頤下赤暈,已盡消滅乎?臣等,憂慮未弛,敢來問安。答曰,知道。與再昨無異矣。
院啓,引嫌而退,請推監司之啓,招致政官之言,尤爲失實,而費辭,自是殊失臺體,請正言尹嘉績遞差。傳曰,依啓。
吏曹啓曰,臺諫有闕,政事,取稟。傳曰,明日爲之。已上諫院朝報
上在昌德宮。停常參·經筵。
夜三更,流星出軍星下,入南方天際,狀如甁,尾長五六尺許,色白。
傳于李䎘曰,大臣·備局堂上,引見。
禮曹啓曰,每年各陵展謁,春則二三月,秋則八九月,恒式取稟事,曾已定奪,而自上方在靜攝之中,不得循例取稟之意,敢啓。傳曰,知道。已上諫院朝報
引見時,掌令鄭華齊所啓,請五衛將安鏡削去仕版。措辭見上上曰,不允。又所啓,榻前奏事之際,大臣之外,皆當俯首以達,而工曹判書柳赫然,天威咫尺之下,有時起坐,仰首奏事,殊失肅敬之儀,請工曹判書柳赫然推考。上曰,依啓。見諫院朝報二十四日中領議政許積所啓,濟州宣諭御史入往時,不可無慰諭島中之文,宜令藝文館速爲撰進。且宣諭之擧,不可徒以言語慰悅。所送麥種之外,加送賑恤廳啓下木,全羅監營所儲三十同,兵營所儲二十同似好,而亦難遍及於一島窮寒之民矣。上曰,厥數大略,自戶曹,加送三十同,可也。許積曰,平安兵營,有備局句管之木,以此追償戶曹木,似可矣。上曰,依爲之。見備局謄錄
有政。吏批,以崔商翼爲獻納,李日井爲平安都事,韓明遠爲禮曹正郞,李沃爲正言,具文濟爲軍器僉正,李敏迪爲宗廟提調,尹堦爲兵曹正郞,李景沆爲監察,元萬里爲刑曹參議,陳再昌爲大靜縣監,柳赫然爲工曹判書。見吏曹望單子
上在昌德宮。停常參·經筵。
夜五更,流星出狼星下,入巽方天際,狀如甁,尾長五六尺許,色白。
下直,順天縣監吳尙,兔山縣監申弼華,濟原察訪李蕃,呂島萬戶林世英。
藥房啓曰,伏不審夜來,聖體調攝,何如?頤下受鍼處,流汁尙未止息耶?昨日引接臣僚,時刻屢移,不瑕有添傷之患乎?臣等,不任憂慮,敢此問安。答曰,知道。一樣矣。
兵曹啓曰,北兵使有闕,依近例,令備邊司議薦,何如?傳曰,允。
刑曹啓曰,柳檉妾順業,以咀呪獄事,本曹方爲囚推,前判書臣閔熙在任時,已爲取招,未及議啓矣。凡獄事,一處推閱,然後可無未盡之歎,而柳檉,以其家長,見囚於禁府,而其妾及辭緣各人,則爲本曹罪人,各爲推問,似未免彼此各異之患。柳檉旣以朝官,不可移推於本曹,則其妾及辭連各人,竝爲移送於禁府,一處推問,何如?傳曰,允。
領議政許積,初度呈辭。入啓。傳曰,不允批答。
政院啓曰,左副承旨安縝,以曾任秋曹佐貳時,前海運判官李光迪家奴呈狀推覈之際,循例同參之事,諉以物議,而身且有病,自昨陳疏出去,不爲仕進。玆事出於公場應行之例,而係是旣往,則以此爲嫌,事涉過當,聞其所患,亦不大段,而當此多事之時,不可引日退在,安縝,卽爲牌招察任,何如?傳曰,允。
府啓,請當該同推官先罷後推,晉州牧使金德遠,前縣令朴千榮等,一體拿問。請五衛將安鏡,削去仕版。措辭竝見上京外獄囚之淹滯不決,未有甚於今日,或至累年仍囚,究覈無時,揆以獄體,誠極寒心。況此凶歲,罪囚無以延命,瘦死獄中者,比比有之,則實有乖於聖朝欽恤之道。請令禁府刑曹及諸道監司,趁速處決,俾無滯獄之弊。安州判官柳星三,居官莅民,本無可觀,而年前與其衙客,乘醉入於敎坊,已失官人體貌,而謔浪淫褻,無所不至,至令妓輩,懸足受杖,旋以宰牛設辦,自爲贖罪之地,貽笑一道,傳說藉藉。如此之人,不可仍畀牧民之任,請安州判官柳星三,罷職不敍。史局體例,至嚴且重,上下番雖有大段疾病,不得任意闕直。如或徑出不入,則政院先請推考,仍爲牌招,乃是流來不易之例也。頃日奉敎申翼相,稱有身病,終始闕直,而政院無請推牌招之擧,直以兼春秋代入之意,啓達蒙允。揆以事體,殊極不當,請奉敎申翼相,當該承旨,竝命從重推考。答曰,不允。推考事及趁卽處決事,依啓。已上諫院朝報
上在昌德宮。停常參·經筵。
政院啓曰,都承旨李殷相,今日仕進而以槐院文書不製,推考上裁事入啓,卽已出去。右承旨成後卨,以前日臺臣再避,捧入推考照入,亦不入來。同副承旨李䎘,以昨遭臺臣請推,情勢不安,不爲入來。左副承旨安縝,去夜直宿,而以李䎘啓辭史官之時,在坐之故,亦有所不安,陳疏出去。廳中只有臣延年及右副承旨李端夏,出納之地,不成貌樣。右承旨成後卨,左副承旨安縝,同副承旨李䎘,竝牌招使之察任,何如?傳曰,允。
府啓,請當該同推官先罷後推,晉州牧使金德遠,前縣令朴千榮,一體拿問。請五衛將安鏡削去仕版。請安州判官柳星三罷職不敍。措辭竝見上答曰,不允。柳星三事,更加詳察處之。
答工曹參判金宇亨疏曰,省疏具悉。不必爲嫌,卿其勿辭,從速察職。
答奉敎申翼相疏曰,省疏具悉。爾其勿辭察職。
上在昌德宮。停常參·經筵。
藥房提調趙珩,副提調李殷相啓曰,伏不審數日來,聖體調攝,何如?受鍼處餘汁,時未止息耶?臣等憂慮未弛,敢此問安。答曰,知道。時無加減矣。已上燼餘日記
下直,富平府使金鋿,通津縣監李德周。
領議政許積初度呈辭。不允批答。王若曰,國家之憂虞,朝夕若保,宰輔立進退,安危所關。此豈引疾之時,肆用敷心而誥。職予不辟,獲戾于天。連歲水旱之災,蓋史策之所未覩,八路死亡之慘,雖兵火亦何以加。赤子流離,潢池有弄兵之患,良臣凋喪,唐室起亡鑑之歎。有萬分必危之形,無一事可恃之勢。倉廩罄竭,雖欲賑散而何由,杼柚空虛,那忍稅斂而重困。不知計將安出,雖使智者亦難。所恃輔弼之臣,與同國事,尙賴匡救之力,少回天心。在先朝知卿之深,唯寡味擧國而聽。憂愛根於天性,王臣匪躬,精神發於事爲,俊傑識務。纔見入告於晉接,奚遽謝病而巽辭。設或營衛之少愆,顧今年齡之未暮。若論出處之大義,卽予際遇之方隆。當此時可以生乎,豈平日所嘗望者。儒賢遜野,願莫遂於同朝,左揆銜綸,期已迫於辭陛。歎鼎席之虛設,我將疇依,失舟楫於中流,誰與共濟。惟今年蠲減之政,當待消詳,況明春調度之方,尤急講究。卿不强疾,國無可爲。於戱,唐文皇之禮臣,豈無剪鬚之念,漢武候之殉國,宜思鞠躬之誠。亟斷來章,勉副至意。所辭宜不允,故玆敎示,想宜知悉。知製敎金萬重製進
府啓,請當該同推官先罷後推,晉州牧使金德遠,前縣令朴千榮,一體拿問。請五衛將安鏡削去仕版。請安州牧使柳星三罷職不敍。措語竝見上答曰,依啓。已上諫院朝報
義禁府啓曰,晉州牧使金德遠,前縣監朴千榮等拿問事,傳旨啓下矣。朴千榮,方待命於本府,卽爲拿囚,金德遠,則時在任所,依例發遣府羅將拿來,何如?傳曰,知道。見禁府謄錄
上在昌德宮。停常參·經筵。
夜一更,電光。
下直,陽城縣監許璋。
領議政許積再度呈辭。不允批答。
李䎘,以兵曹言啓曰,當日私婢孝才稱名人,自宣仁門入來,差備門外擊錚,極爲駭愕,令攸司囚禁治罪。同門守門將韓是豪,常時不能禁斷,雜人以致闌入,亦爲非矣,推考何如?傳曰,允。
又以精抄廳言啓曰,下番軍兵賞格試才,來二十八日,當行於慕華館。闕內入直將官及軍兵等,除標信出用,而闕門則依例以砲手替把之意,敢啓。傳曰,知道。
司諫李嵇啓曰,竝引嫌而退,論劾監司,務存事體,隨聞陳疏,實出無隱,而別生意見,輕遞言官,物議爲非,其勢固然。反費辭說,必欲自首,請正言金奐,大司諫金徽,竝命遞差。答曰,依啓。務存事體,別於文武,臺閣論事,殊甚苟且矣。
政院啓曰,上番翰林申翼相,疏批已下之後,尙不入來,當此史局苟簡之時,累日曠伏,事甚未便,申翼相推考,卽爲牌招,使之察任,何如?傳曰,允。
執義申晸啓曰,京畿監司論劾之啓,臣未及聯名,而崔逸請罷之論,則臣亦累度連啓矣。曾於榻前,有大臣之斥,至於引避矣。卽伏見大司諫金徽避辭,臣不勝愕然之至。當初尹嘉績之論,蓋爲其請罪一款,有傷事面,則公議所在,臺議固然,其果有意於掩覆周遮,欲使朝廷,終不聞其實狀乎?如使臺官,擺脫私意,隨聞糾劾,則此言猶或可也。一則曰爲臺官者,莫不以私勝公,或不免相助匿非,而監司掩置不聞,請罪之啓,先發於道臣,則徽何能臆逆臺臣之意,而有此云云乎?大臣斥論,纔發於筵中,繼起張皇挿入別意,勒成臺閣之罪案,從今以還,臺閣之臣,雖有所懷,終不能盡其詳於淸朝,臣竊慨然。監司馳啓,初因守令之報,而臣旣參論於崔逸之啓,則以私勝公相助匿非之罪,臣亦難免,何敢一刻仍冒?請命罷斥臣職。答曰,勿辭。
政院啓曰,當此裁省之時,雖係祭享之用,前頭官用有餘處,則不可無隨時節損之擧,故香室所儲祝文紙及紫檀香,反庫計數,則祝文紙遺在四卷張數,可以繼用於明年條未捧之前,此則不可計減。紫檀香則見在之數九百斤,足以支用五六年,而莫重祭用,餘儲有裕,然後庶無苟簡之事,亦不可久減。自明年壬子條至甲寅條,限三年全減,以除一分之弊,何如?傳曰,允。已上諫院朝報
上在昌德宮。停常參·經筵。
下直,高山察訪李益泰。
藥房啓曰,雨後夜氣漸冷,伏未審,聖體調攝,何如?伏聞昨日入侍醫官等所傳之言,脚部成膿處,今日受鍼事,下敎,而受鍼時刻,依前定以巳正乎?臣等伏切憂慮,敢來問安,竝此仰稟。傳曰,知道。
府啓,竝引嫌而退,挿入剩語,責有所歸,連啓之人,非所當嫌,請遞之論,旣循物議,雖有嚴批,不宜輕遞,請執義申晸,司諫李嵇,竝命出仕。答曰,依啓。已上諫院朝報
大臣·備局堂上引見入侍時,領議政許積所啓,全羅監司吳始壽狀啓中,海南被災最酷,而前統制使金鏡,前縣監宋之廉,前主簿鄭期泰等,連續來配。自前編配之人,亦且數多,遭此凶年,不能自食,主客俱困,事多不便。民情之疾苦,若芒剌之在背。臣未知所以然之故,而此必配人,有作弊之事而然也,似當先有査覈之擧矣。上曰,若有如此之事,則爲監司者,按察一道,所當明白指陳,而如是矇然馳啓,事甚不當,全羅監司吳始壽,爲先推考後,使之査啓,可也。見禁府謄錄
受鍼入侍時,左議政鄭致和所啓,典獄罪囚,常時不過七十餘人,而取考囚徒,則卽今所囚,多至一百二十九名。其中各司下人遲慢之類,罪名不至重大者,亦皆囚禁,以致如此,事甚不當。且捕盜廳所囚罪人,雖微細偸竊之事,至於久囚而不卽處決,滯獄之弊,亦甚可慮。申飭各該司,今後則下人之遲晩者,自各其司治罪,勿令續續囚禁,何如?上曰,申飭各該司,依此擧行。左右捕盜廳,亦爲一體分付,今後輕者,趁卽處決,可也。見守禦廳謄錄
上在昌德宮。停常參·經筵。
領議政許積三度呈辭。入啓。傳曰,不允批答。
大殿,政院·玉堂問安。答曰,知道。二品以上·六曹問安。答曰,知道,勿爲問安。
藥房啓曰,伏未審夜來,聖體調攝,何如?受鍼之後,別無煩熱之候乎?臣等,不任憂慮,敢此問安。答曰,知道。別無大段煩熱矣。
以忠淸監司李弘淵辭狀,傳曰,勿辭察職事,回諭。
答刑曹參判李俊耉疏曰,省疏具悉。卿其勿辭,從速察職。
答戶曹參議李翊疏曰,省疏具悉。爾其勿辭,從速上來察職。
答修撰申厚載疏曰,省疏具悉。爾其勿辭察職。
答獻納崔商翼疏曰,省疏具悉。爾其勿辭救護。
守禦廳啓曰,本廳所儲大字六萬六千一百六字,小字四萬六千六百二十六字,此非軍門所儲之物,移送校書館之意,敢啓。傳曰,知道。見守禦廳謄錄
戶曹啓曰,各道年分踏驗不遠,而慶尙都事閔弘道,全羅都事趙威明,平安都事李日井,尙未辭朝,事甚可慮。令該曹數日內竝爲催促赴任,何如?傳曰,知道。見版籍司謄錄
上在昌德宮。停常參·經筵。
未時,太白見於巳地。
藥房啓曰,伏未審夜來,聖體調攝,何如?前後受鍼處,流汁時未止息耶?臣等,不任憂慮,敢來問安。答曰,知道。今後勿爲逐日問安。
答掌令李暹疏曰,遞差。
領議政許積三度呈辭。不允批答。王若曰,國勢萬分必危,方當屯難之會,大臣百責所會,此時巽辭之時。無或禮貌之少衰,肆復悅辭之敷告。閔予小子,承此丕基。旰其食宵其衣,恒念負荷之重,仰以觀俯以察,秪允衰亂之徵。水旱風雹之連年,前年特甚,飢癘死亡之滿路,八路皆然。忍言春夏間憂遑,有同水火中景色。人力旣竭,魯廩有其空之歎,歲功垂成,齊田多不闢之患。今日之計將安出,明春之事從可知。惟卿之身係安危,與國而義同休戚。通才敏識,早許救時之需,憂國愛君,素抱匪躬之節。精神方旺,喜年齡之未高,股肱其良,嘉夙夜之不懈。故玆十三歲臨御,無論大小事咸咨。不料注意〈之〉辰,荐見引疾之懇。勤勞久苦,微恙縱乘於一時,去就不輕,固辭何至於三度。旣混批之申諭,悉敷腎腸,而誠意之未孚,有靦顔面。念時事艱虞之至此,雖君臣馳騖而猶難。涉水無津,誠不知其拯濟,危城對壘,曾未足以形容。予實毋樂乎爲君,卿豈果忘於斯世。事重專對,遠役已煩於臺司,禮薄起賢,遐心莫回於荒野。黃扉協賛,顧捨卿則無人,綠野優閑,將置國於何地。玆用開說,實非虛文。於戱,燥濕年甘,正須調劑之力,江湖廊廟,豈異進退之憂。無懷釋負之圖,勉副仰成之意。所辭宜不允,故玆敎示,想宜知悉。知製敎李夏製進己上諫院朝報
有政。吏批,以李翊相爲大司諫,李渻爲安州判官,趙見素爲金溝縣令,閔宗道爲弼善,閔燾爲白川郡守,李聖麟爲文化縣令,尹嘉績爲正言,徐文尙爲文學,柳廷輝爲機張縣監,金嗣胤爲熙川郡守,李東耉爲朔州府使,韓如海爲禮山縣監,柳千之爲玄風縣監,李恒爲泰仁縣監,李爲河東縣監,朴重敷爲陰竹縣監,崔渲爲淸安縣監,宋時喆爲原州牧使,尹拯爲掌令,金萬均爲承旨,尹弼殷爲戶曹正郞,趙根爲兵曹正郞,韓相夔爲禁府都事,權榰爲兵曹佐郞,宋尙周爲萬頃縣令,洪柱三爲兵曹參知,盧說之爲戶曹佐郞,李後山爲兵曹參議,申翼相爲說書,姜碩賓爲全州判官,趙逢源爲高陽郡守,安後泰爲典籍,李泰培爲江華經歷,韓俊相爲鴻山縣監,鄭樍爲司藝,申厚明爲典籍。見吏曹望單子郞廳李鎭儀校正。郞廳李壽鳳書。
上在昌德宮。停常參·經筵。
安縝,以都摠府言啓曰,副摠管鄭榏,漢城府坐起進去晝仕,請出標信。傳曰,知道。
又以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
吏批啓曰,四館積滯,依近例,秋別遷轉,何如?傳曰,允。
成後卨,以承文院官員,以都提調意啓曰,差倭回答書啓,因備邊司啓目,蠻船一款刪改事,判下矣。其中九字則刪去,二字則改下,原單子中付標以入,依此改書別缺下送,何如?傳曰,允。
又以侍講院言啓曰,本院上下番十員內,輔德洪柱國,兼司書李柙,以身病呈辭,兼弼善李嵇受由在外,兼文學李選,吏曹郞官本曹入省記,兼說書未差。弼善閔宗道,文學徐文尙,說書申翼相,昨日政除授,俱未肅拜。只有兼輔德申晸,司書李濡,獨爲入直。當此逐日開筵之時,不但書冊校正之際,所見孤陋,卽今身有疾病,而無他替直之員,新除授弼善閔宗道,文學徐文尙,說書申翼相,竝卽牌招肅拜,使之察任,何如?傳曰,允。
李䎘啓曰,新除授同副承旨金萬均,時在忠淸道結城地,斯速乘馹上來事,下諭。傳曰,允。
又以戶曹言啓曰,卽接廣興倉所報,則領議政許積,九月朔料米,太倉官領去,則不受云,大臣祿俸,不可置之,更令倉官輸送,何如?傳曰,允。
又以備邊司言啓曰,瀋陽年例入送生梨·栢子·淸蜜,自該曹分付兩西,使之措備,銀杏亦自該曹,已爲下送。依例以義州地方邊將,定差使員領送之意,分付該道,何如?傳曰,允。
執義申晸,掌令鄭華齊,持平吳斗憲啓曰,新除授掌令尹拯,時在忠淸道尼山地,請斯速乘馹上來事,下諭。答曰,依啓。
安縝啓曰,都摠府郞廳來言,闕內各處入直軍士巡檢之意,敢啓。傳曰,知道。
下直,大靜縣監陳再昌。
未時申時,日暈。酉時,日暈右珥。燼餘日記無漏盡謄
領議政許積四度呈辭。傳曰,安心調理。
傳曰,司諫李嵇,執義申晸,副修撰吳始復,修撰金萬重,副校理趙威鳳,竝御史治裝。見內下日記
上在昌德宮。停常參·經筵。
未時,太白見於巳地。
成後卨啓曰,領議政五度呈辭,到院而宗廟奉審相値,留院之意,敢啓。傳曰,入之。
藥房提調趙珩,副提調李殷相啓曰,伏未審數日來,聖體調攝何如?前後受鍼處,餘汁時未止息乎?臣等憂慮未弛,敢此問安。答曰,知道。與再昨無異矣。
李延年,以兵曹言啓曰,當日李尙龜稱名人,自宣仁門入來,差備門外擊錚,極爲駭愕,令攸司治罪。同門守門將金百祿,時不能禁斷,以致闌入,亦爲非矣,推考何如?傳曰,允。
又以都摠府言啓曰,近日內三廳禁軍及各處入直砲手精抄軍等,抽栍當日,發遣郞廳摘奸,則一番兼司僕崔應發,精抄軍陳以信·徐京信·金來立等,終日闕直。精抄軍姜承元等二十三名,火藥鉛丸皆無,鳥銃不爲藏藥,極爲驚駭。敎師捉來推問,則今日新番軍士,故火藥等物,未及分給云。同崔應發·陳有信等三名,敎師李根奉,令攸司囚禁治罪,精抄哨官,亦難免不能檢飭之罪,當該哨官,請推考,何如?傳曰,依啓。當該哨官,令該曹從重決棍。
又以戶曹言啓曰,本曹裁減單子,二度還下矣。依榻前下敎,各以類抄,改書於一單子以入之意,敢啓。傳曰,知道。燼餘日記,無漏盡謄
上在昌德宮。停常參·經筵。
傳于李䎘曰,大臣·備局堂上,引見。
又傳曰,平安兵使閔點,備局堂上,引見臨罷時,入侍。
李䎘,以義禁府言啓曰,本府月令醫官蔣有英手本內,時囚罪人沈濡,自去月二十七日,重得頭痛寒熱之症,嘔吐兼發,症勢漸重之故,使之連用相當藥物,善爲救療矣。卽者又接手本,則用藥救療,少無顯效,勢漸危重,而聞其症勢,不無可疑。時囚人病重者,有啓稟變通之例,敢此仰稟。答曰。姑爲放送。
有政,以姜碩昌·李厚徵爲兵曹佐郞,以李澄爲漢城庶尹,以閔汝鎭爲漢城判官,以沈檍爲儀賓都事,以鄭知和爲平市提調,以李晩榮爲掌苑提調,以李集爲司僕主簿,以李夢錫爲掌樂主簿,以南聚星·崔雲瑞爲監察,以李秐爲造紙別提,以南斗樞爲掌苑別提,以洪柱震爲繕工監役,以任弘望爲栗峰察訪,以任埅爲昌陵參奉,奉敎李秀彦,兼春秋鄭維岳·盧說之,以李夏爲副校理,以趙碩耉·鄭錀·鄭以昌爲五衛將,以崔震聖·李挺龍爲武兼,金鎰爲西生僉使,李尙愼爲鍊浦萬戶,鄭知和爲副摠管,朴振翰爲宣傳官,愼祉膺爲都摠經歷,李碩馪爲兼內乘,鄭東美爲武兼,金壽翼爲僉知,金孝徵爲格浦別將,閔鳴水爲訓鍊主簿,黃徵爲宣傳官,三千權管李性小,吉號里權管金大善,鎭東權管韓汝淑,副司果閔鳴水,副護軍金瑜·許秩·李明彬·具仁基,副司直朴世堂,以李尙敬爲北兵使。
李殷相啓曰,新除授北兵吏李尙敬,時無加資之命,何以爲之?敢稟。傳曰,依例加資。
安縝啓曰,近日引見時,以寧陵陵上塗灰剝落處修改事,甲辰日記考啓事,下敎矣。取考本院日記,則甲辰二月二十一日次對時,禮曹判書洪重普所啓,得接寧陵參奉所報,則塗灰剝落處,不可不修改,而奉審後爲之乎?上曰,日氣和暖後爲之,可也。以此停當,而此外無他說話矣,敢啓。傳曰,知道。
嬪宮誕日,政院·玉堂單子問安。答曰,知道。
安縝啓曰,大臣·備局堂上引見事,命下矣。諫院無行公之員,除疏批未下在外人員之外,肅拜人員,牌招入侍乎?敢稟。傳曰,日勢已晩,勿爲牌招。已上燼餘日記
引見時,傳曰,未赴任都事,今日內,除署經發送。
福善君柟箚子。大槪,亟收給馬之命,以爲省弊之地事。入啓。
下直,平安都事李日井,慶尙都事閔弘道,全羅都事趙威命。已上諫院朝報
引見時,吏曹判書金壽恒所啓,南漢山城積草價半元數一百六十石,而丁未年,則因凶荒,四十石減除矣。今年飢饉,比丁未尤甚,一依丁未年例減除乎?上曰,六十石減除,可也。左議政鄭致和所啓,京畿各邑分給江都·南漢移轉穀物,量其道里遠近,附近邑則還爲輸納,遠邑則姑令捧留本邑事,頃因京畿監司狀啓,覆啓定奪矣。限一日程,使之輸納,其餘則竝令捧留各其邑,而如是分付之後,捧留之數,或不無不捧虛錄之弊,臨時發遣戶曹郞官摘奸宜當矣。上曰,依此爲之,而有各路各邑,則雖一日程之外,亦令輸納,可也。上曰,今年都城內,前後分給還上收捧之擧,雖出於萬不得已,而飢饉之餘,決難竝耗徵捧,耗米盡數減除,以爲都民一分蒙惠之地,可也。上曰,凶歲飢饉之餘,畿甸民人所食糴穀,勢難準數還捧,勿論新舊,分給元會及各樣移轉還上元數內,竝折半捧上事,分付,而朝家旣已參酌定數之後,守令若不準捧,則當被重罪。此意亦爲嚴飭,畢捧之後,發遣京官摘奸,俾無不捧虛錄之弊,可也。兵曹判書閔鼎重所啓,禁軍及都監馬兵等馬太,因夏間裁省,限草長時減給六斗矣。今已草枯,當此經費匱竭之日,雖不得復舊,似當加給矣。左議政鄭致和曰,以六斗計之,則一日所喂兩升也,戰馬不可以兩升太喂養,一朔以九斗題給,則似好矣。上曰,依爲之。見備局謄錄
領議政許積六度呈辭。傳曰,安心調理。見內下日記
上在昌德宮。停常參·經筵。
夜二更,流星出室星上,入壁星下,狀如鉢,尾長四五尺許,色赤。
藥房都提調鄭致和,提調趙珩,副提調李殷相啓曰,伏未審夜來,聖體調攝,何如?今日受鍼事,下敎矣。受鍼時刻,依前定以巳正乎?臣等,敢來問安,竝此仰稟。答曰,知道。
安縝,以都摠府言啓曰,今日軍士中日習射,請出標信。傳曰,知道。
以領議政七度呈辭,傳曰,遣承旨敦諭。
大殿受鍼後,藥房·政院·玉堂·二品以上·六曹問安。答曰,知道。
上御養心閤受鍼時,都提調鄭致和,提調趙珩,副提調李殷相,假注書文獻徵,記事官尹致績·盧說之,入侍障子外,醫官李東馨·金有鉉·白光鉉·鄭斯憲,入侍障子內。鄭致和曰,未受鍼前,有啓稟事矣。上曰,醫官皆出。鄭致和進曰,昨日引見移時,不瑕有勞乎?上曰,別無所加矣。戶曹判書金壽興,請對入侍曰,臣,昨日以上年田稅事,卽詣領議政相議,則領議政之意,與前無異。田稅之減,非宜有窒礙難便,本是不可事也。湖南未捧之邑,只是五六,海西亦有已捧之邑,嶺南則已爲盡捧,以爲公作半,或捧或減,大爲不可,無他變通之道云矣。鄭致和曰,他道雖捧,田稅收半減之,則可以蒙惠,而嶺南則無收半,無他可減之稅矣。金壽興曰,海西收半,無可以減者,而嶺南田稅外,又有上納之稅,可以減之矣。領相之所謂決不可減者,只是田稅也。上曰,領相之病患,何如?致和曰,衰年雖有疾病之相侵,亦不大段矣。如此田稅之事,俟領相出仕,可以相議定奪矣。上曰,公木幾同乎?壽興曰,作木二百餘同矣。本色之給,亦二百同有餘矣。上曰,平安道奴婢貢木,其數幾何?壽興曰,元數九十餘同矣。成冊上來,然後可以詳知矣。又曰,卽今兼春秋入侍者,乃本曹郞官盧說之也。本曹郞官,皆掌各色,而每擬望兼春秋,曠務可慮,盧說之,爲先頉下。今後本曹郞官,勿擬兼春秋,何如?上曰,依爲之。皆退出障子外,醫官還入,破腫濃血,幾至一鍾子。罷出。見燼餘日記
禮曹啓曰,以本曹,明善公主駙馬再揀擇擇日草記,傳曰,待秋稟定事,傳敎矣。再揀擇吉日,以何間推擇乎?敢稟。傳曰,今月晦間擇日以啓。見稽制司謄錄
義禁府啓曰,連源道察訪愼仁立,曾因李泌供辭,拿來憑問後,李泌,依前啓請刑推得情,仁立放送之意,啓稟,則更爲捧招於李泌後稟處事,判下矣。李泌,更推請刑,旣已蒙允,連有拘忌,且緣堂上不齊,未及刑推,而愼仁立,更無可問之事,曠日滯囚,亦涉可慮,放送,何如?傳曰,允。見禁府謄錄
上在昌德宮。停常參·經筵。
藥房都提調鄭致和,提調趙珩,副提調李殷相啓曰,伏未審夜來,聖體調攝,何如?昨日受鍼之後,別無煩熱之候乎?臣等憂慮未弛,敢來問安。答曰,知道。
大殿,政院·玉堂·二品以上·六曹問安。答曰,知道。
答藥房曰,症候,已言于醫官矣。
吏曹啓曰,昨日政,儀賓府都事,以沈檍擬望受點矣。沈檍與本曹參議李端夏,有異姓四寸,而法當相避,未及覺察,誤爲注擬,不勝惶恐。儀賓都事沈檍,改差何如?傳曰,允。
右承旨李䎘書啓,臣承命往諭于領議政許積,則以爲無狀如臣,久據鼎軸,輿情之不愜,固己久矣。當此國事危急之日,適又忝叨首席,扶顚持危,拯濟民生,固不可望,而凡所施措,無非與時乖舛者出一言行一事,瘡疣隨劇。縱非疾病,亦宜奉身而退,以讓賢路,況臣福過災生,夙疾纏身,全不運用,種種危惡之症,指不彈屈,不得不冒死籲天,而情勢雖甚危迫,瀆擾之罪,固所難逭,而譴責不加,溫批荐降。臣於病伏之中,心不勝其惶隕,而不意玆者,誤恩愈隆,十行綸音,夐出尋常,不啻若耳提而面命。臣奉讀以還,不覺涕泗之交頤也。臣之病苟有一分起動之勢,則臣何敢一向退伏,自速慢逋之誅哉?顧臣賤疾,醫藥無效,已至不可治之境。設令賴天之靈,得保殘喘,其爲廢疾人,則已決矣。更無復起爲人承命趨造之望。孤負聖眷,罪戾益重,伏地惶恐,不知所達云矣,敢啓。傳曰,知道。
持平李壽曼啓曰,臣於頃日,聞老母在鄕,疾病猝劇,人子情理,不忍暫刻遲留,蒼黃告由,未及陛辭。此雖緣私情之切急,揆以事體,實有未安,決不可晏然仍冒,請命遞斥臣職。答曰,勿辭。
府啓,引嫌而退,情理所迫,蒼皇出去,未及陛辭,其勢固然,請持平李壽曼出仕。答曰,依啓。
領議政許積箚子。大槪,特遣近侍,諭召遠出,而疾病沈痼,末由趨命,玆冒萬死更申崩迫之懇,乞賜遞免,改卜賢德,以便公私事。入啓。已上諫院朝報
禮曹啓曰,以本曹明善公主駙馬再揀擇取稟草記,傳曰,今月晦間擇日以啓事,命下矣。再揀擇吉日,令日官推擇,則今九月二十五日平吉,二十八日最吉,而此兩日中,以何日定行乎?敢此仰稟。傳曰,以二十八日爲之。見稽制司謄錄
上在昌德宮。停常參·經筵。
藥房都提調鄭致和,提調趙珩,左承旨成後卨啓曰,伏未審夜來,聖體調攝,何如?腋下受鍼處,與昨間一樣乎?臣等憂慮未弛,敢此問安。答曰,知道。與昨無異,而有時作痛矣。今後勿爲逐日問安。
下直,江陵縣監李煦。
答福善君柟疏曰,省疏具悉。不必爲辭,卿其安心勿辭往來。
正言李沃上疏。大槪,敢陳疾病實狀,乞賜恩遞,兼陳蒭蕘之說,冀蒙財察事。入啓。
刑曹啓曰,本曹正郞李壽翼,以右手戰掉之病,不能一時自定,決難把筆作字,入啓啓目,無路看署。秋氣漸高,症勢添重,以此病狀,勢難行公,正郞李壽翼改差,其代令該曹,勿論文武蔭,極擇差出,何如?傳曰,允。
吏曹啓曰,守令有闕,政事,取稟。傳曰,當日爲之。
領敦寧金佑明上疏。大槪,冀仍前日恩許之暇,往浴延豐,仍乞還寢給馬之命事。入啓。
有政。已上諫院朝報,吏批,以蔡時龜爲泰仁縣監,洪錫箕爲成川府使,任座爲尙衣正,趙時瑗爲刑曹正郞,權堣爲慶州府使,李仁實爲歸厚別提,朴以文爲禮曹正郞,金自南爲儀賓都事,洪錫龜爲定州牧使。見吏曹望單子
院啓,當該部官罷職不敍。刑曹當該堂上·郞廳,從重推考。士族洪姓人家七屍未葬事。答曰,依啓。令該曹恤典一體擧行。見內下日記
上在昌德宮。停常參·經筵。
世祖大王忌辰齋戒。
未時,太白見於巳地。申時,日暈。
下直,原州牧使宋時喆,高陽郡守趙逢源。
備邊司啓曰,秋節已晩,年分覆審文書磨勘,一日爲急,新除授未赴任守令等,令該曹催促,數日內發送,何如?傳曰,允。
答領議政許積箚曰,省箚具悉卿懇。已悉予意於前後之批,而卿辭至此,予深慙赧於誠意之未孚也。噫,此誠何等時也,春夏赤子塡壑死亡,未知其幾千萬人,則驚心慘然之懷,遑遑汲汲之狀,誠難形言。四野禾穀之不耘不種,又未知其幾何,則將來之事,罔知攸爲。所恃者惟卿,卿胡忍就閑?況予憂慮之心,鬱於中,舊病易作,雖不至委頓,精氣心神,豈同平日?所恃者惟卿,卿胡爲乎不諒?左揆出疆之日不遠,卿之調攝已久,宜有勿藥之效,須體至意,亟斷來章,速出論道,以副如渴之望。
上在昌德宮。停常參·經筵。
世祖大王忌辰。
辰時至未時,日暈。申時,日暈左珥。夜一更,月暈。
藥房都提調鄭致和,提調趙珩,右承旨成後卨啓曰,伏未審夜來,聖體調攝,若何?腋下受鍼處,有時作痛之候,亦何如?臣等不任憂慮,敢此問安。答曰,知道。瘡處作痛,比再昨有加無減矣。
政院啓曰,今聞右議政宋時烈身病,自權愉上來之後,差劇無常,症勢甚重,而係是大臣病患,故敢啓。傳曰,御醫權愉,還爲下去。
以右議政宋時烈上疏,傳曰,遣承旨敦諭。已上互見燼餘日記諫院朝報
領議政許積八度呈辭。傳曰,安心調理。見內下日記
上在昌德宮。停常參·經筵。
下直,德源府使李必馨,柒谷府使金世翊,文化縣令李聖麟,萬頃縣監宋尙周,白川郡守閔燾,陰竹縣監朴重敷。
藥房都提調鄭致和,提調趙珩,右承旨成後卨啓曰,伏未審夜來,聖體調攝,何如?伏聞入侍醫官等所傳之言,瘡處作痛,有加無減,且有寒熱之候,而臣等,不勝驚慮之至,敢此問安。答曰,知道。昨日初昏,作痛甚苦難堪矣,夜半以後,稍得鎭定矣。
領議政許積九度呈辭。傳曰,安心調理。
以弘文館上下番闕員差出牌招察任事草記,傳曰,當日開政差出。已上諫院朝報
有政。疊見燼餘日記
成均館啓曰,今九月初七日儒生課試,當爲設行,而政府有故,今月內無故日退行之意,敢啓。傳曰,知道。見稽製謄錄
有政。吏批,以柳壽昌爲中部主簿,李鋼爲南部參奉,金夏鉉爲工曹正郞,李興祿爲禮賓正,丁以傑爲彦陽縣監,蔡時欽爲司評,安後泰爲兵曹佐郞,洪柱國爲副修撰,魚壽一爲監察,蔡翊俊爲歸厚別提。見吏曹望單子
府啓,洪錫箕事,黃伏龜削去仕版事,京中·邊上食祿朝士外,依畿甸一半收捧,一半則以銀布折價備納事,及三南還上,依京畿例,折半收捧事。答曰,令廟堂稟處。洪錫箕事,不允。黃伏龜事,依啓。見內下日記
上在昌德宮。停常參·經筵。
下直,朔州府使李東耉,熙川郡守金嗣胤,金溝縣令趙見素,泰仁縣監蔡時龜,河東縣監李,鴻山縣監韓後相。
藥房都提調鄭致和,提調趙珩,右承旨成後卨啓曰,伏未審夜來,聖體調攝,若何?瘡處作痛,比昨日益有向差之交乎?寒熱之候亦何如?臣等,伏不勝憂慮,敢此問安。答曰,知道。症候已言于醫官矣。今後,勿爲逐日問安。
政院啓曰,新除授許多守令,幾盡辭朝,而其中應爲署經之員,則以諫院位不齊之故,至今未得署經,而此時守令赴任,一日爲急。諫院官員,除在外及疏批未下外,卽爲牌招,使之署經之意,言送何如?傳曰,允。
又啓曰,上番翰林李寅煥除拜後,遭其四寸之喪,昨日服制已盡,而今日不爲出肅。史局重地,連以兼春秋入直,事體未安,李寅煥卽爲牌招察任,何如?傳曰,允。
咸鏡監司南九萬上疏。大槪,新授職名,千萬不似,且已試僨事,終至倖免,決不可冒昧承當,更誤重任,亟賜遞免,且議其罪事。入啓。
府啓,成川府使洪錫箕,素無吏才,性又輕疎,居官不治之外,且多貽笑之事。況今衰老,加以酒病,關西完邑,不可付諸此人,請成川府使洪錫箕遞差。答曰,依啓。
以領議政十度呈辭,傳曰,安心調理。已上諫院朝報
備邊司啓曰,會寧·慶源開市之事,北京咨文,今已出來,以此分付諸道,使之依例擧行,而回咨,令承文院撰出,付送於前頭使臣之行,何如?傳曰,允。見備局謄錄
府啓,洪錫箕事。答曰,依啓。見內下日記
上在昌德宮。停常參·經筵。
成均館官員,以知館事意啓曰,今九月初九日儒生課試,當爲設行,而政府有故,不得爲之,依例定奪,以今月內無故日退行之意,敢啓。傳曰,知道。
持平吳斗憲啓曰,臣於頃日,聞洪姓人家七屍未葬,本洞呈單於當部,而部官不報于該府,朝家恤典,致不得與,一洞之人,無不稱冤。臣卽招部吏與當部下人,往探虛實,則草掩之棺,庭瘞之屍,果如人所傳說,而只有經病一喪人,蒲伏在家,烟火亦絶云。臣聞來驚慘,與同僚相議,論罷部官矣。今聞物議,以爲洪姓人家死亡者雖多,旣有其子,則與無人收葬有間,而避辭措語,未免失實,而臣何敢自以爲是,而晏然仍冒乎?請命遞斥臣職。答曰,勿辭。
掌令鄭華齊,持平李壽曼啓曰,臣等於頃日之坐,同參部官請罷之論矣。今聞所謂洪姓人家死亡雖多,尙有一子及孫,啓辭中所謂無人收葬者,旣是風聞之誤,申飭隣里,出城埋葬,不可責之於部官,而至於請罷,失實之失,與同僚無異,何可晏然仍冒?請命遞斥臣職。答曰,勿辭。
以領議政許積十一度呈辭,傳曰,已竭予意於前箚之批,而卿辭愈懇,是豈所望於卿者哉?人心世道,已至於今日,浮薄論議,何足掛意?予之望卿之造朝,如渴思飮,卿何不念于玆?宜體至意,安心毋庸固辭,速出論道,以副上下之望。仍傳曰,遣史官傳諭。
執義申晸啓曰,臣於前日部官請罷之啓,與僚席,相議同參矣。洪姓人死亡之後,尙有男子生存云,與啓辭中所謂闔家遘疾而死,無人收葬者,大相剌謬,論事失實,莫此爲甚,不可一刻仍冒。請命遞斥臣職。答曰,勿辭。
政院啓曰,以司憲府前高山察訪朱虎徵等照律公事。傳曰,此公事,功臣付標處是也事,命下矣。凡照律公事,功議付標處,官員色吏竝皆擧論例也。此公事,則只付官員功議,不書色吏功議之有無,而當初捧入時,臣矇然捧入,及其下問之後,亦不覺察,致勤聖敎,不勝惶恐。此公事還出給,使之改入之意,敢啓。傳曰,知道。已上諫院朝報
上在昌德宮。停常參·經筵。
下直,淸安縣監崔渲。
藥房都提調鄭致和,提調趙珩,右承旨成後卨啓曰,夜來寒氣稍緊,伏未審,聖體調攝,何如?瘡處痛勢,漸至差愈而寒熱之候,更不發作乎?臣等,伏切憂慮,敢此問安。答曰,知道。與昨無異矣。
假注書南垕拿推,代以睦昌明爲假注書。
事變假注書李善源拿推,代以金始重爲假注書。
藥房批答後,傳于左議政鄭致和曰,前日曾爲請對矣。今日來欲入侍。已上燼餘日記
政院啓曰,領議政呈辭批答,下於申後,慮其出在,注書之或不在家,廳假注書及假注書,竝與進來,再三催促,而假注書李善源,則闕門閉後,始爲來到。批答從門隙受去,已極未安,而廳注書南垕,則稱以身病,終不來到,新進怠慢之習,俱爲可駭,李善源·南垕,從重推考,何如?傳曰,竝拿問處之。
司諫李嵇啓曰,憲府多官,引避退待,處置歸於本院,而執義申晸,卽臣妻同生甥也。臣有應避之嫌,不敢可否於其間,請命遞斥臣職。答曰,勿辭。
答左議政鄭致和曰,省疏具悉卿懇。卿言至此,予亦惻然,當令該府,依疏辭施行。
院啓,竝引嫌而退,一家之內,七屍相枕,病子弱孫,不得收葬,其爲情事之慘,合在恤典之中,而部官之强爲區別,殊失朝家矜惻之意。論啓之意,別無失實之事,嫌不可否,在例固然,則俱無可遞之失,請持平吳斗憲,掌令鄭華齊,持平李壽曼,執義申晸,司諫李嵇,竝命出仕。答曰,勿辭。
領議政許積箚子。大槪,罄竭,更籲乞遞職名,以便公私事。入啓。互見燼餘日記諫院朝報
引見時,兵曹判書閔鼎重所啓,兩西船運牟麥,本爲秋耕播種之用,而平安道,則幾盡來到,黃海道,則金川都無先運,外長淵·海州等,都無所運,則至今不至。差使員淹留遲滯之狀,誠可痛駭,而監司,亦不申飭趁期發送,極爲非矣。監司,從重推考,當該差使員,拿問定罪,何如?上曰,依啓。上曰,卽今民間形勢,兩年田稅,決難一時督捧,京畿·三南·原襄等道上年田稅一半,特令退捧於明年,以爲飢民蒙惠之地,可也。左議政鄭致和所啓,濟州御史,今當下去矣。本州貢賦雜役,竝皆蠲減,綿布·麥種,亦將特爲分給,此足以慰悅民情,而必有別樣擧措,然後方可聳動人心矣。上曰,文武擧子,竝令試才以來,而御史辭朝之日,大提學命招,使之書題以入,武擧子試才規矩,亦令兵曹書入。見備局謄錄
守禦廳啓曰,嘉善楊逸漢·鄭后亮,本廳別將啓下,而楊逸漢則時在罷散中,鄭后亮則時無職名,令該曹竝付軍職,何如?傳曰,允。見守禦廳謄錄
引見時,工曹判書柳赫然所啓,本曹甕匠子枝,就其偏歇,投屬於兩局吹鼓手之故,應役者,只有四人,甕器進排之時,無以成樣,本曹之事,亦甚可慮。今則軍門吹鼓手成材者,甚多,不必更爲許屬,限六七年以甕爲業之類,令兩局切勿募入,何如?上曰,依爲之。見御營廳謄錄
府啓,臺諫出仕事。答曰,依啓。見內下日記
上在昌德宮。停常參·經筵。
備邊司啓曰,以司憲府啓辭,命下矣。畿甸前後分給元會穀及江都·南漢移轉之米,多至二十二萬餘石。卽今民間形勢,決難準數還捧,故自上軫念民事,特令折半收捧。他道不可視此爲例,而三南亦不無災邑,設有區別量減之事,必待道臣詳覈啓聞,方可參酌處置,徑先定數,似涉太早,徐議稟處,何如?傳曰,允。
戶曹判書金壽興箚子。大槪,敢陳所懷,以備裁處事。入啓。
以領議政許積箚子,傳曰,遣承旨敦諭。已上諫院朝報
備邊司啓曰,都城十里內不得埋葬,乃是法例,而今年染病飢饉死亡之類,多數掩埋於城外至近之處,不可不移葬於遠地,而役軍,他無出處,不得已京畿僧軍二百名,限十日調用事,陳達於榻前,已爲蒙允矣。臣等雖親承傳敎,事係調兵,依例本道監司處,下諭後,擧行何如?答曰,允。見備局謄錄
答吏曹判書金壽恒箚曰,省箚具悉卿懇。箚辭允合,當令廟堂稟處。見內下日記
上在昌德宮。停常參·經筵。
自昧爽至辰時,有霧氣。未時,太白見於巳地。五更,有霧氣。
藥房啓曰,伏未審夜來,聖體調攝,何如?瘡處痛勢,漸至差愈,而更無寒熱之候乎?臣等不任憂慮,敢來問安。答曰,知道。痛勢幾盡差愈矣。
司諫李嵇啓曰,憲府多官,引避,退待本院,當爲處置,而臣之嫌不可否,與前無異。昨以臺官,進參國子試士之坐,夜深罷歸,今始來避,所失尤大,請命遞斥臣職。答曰,勿辭。
正言尹嘉績辭狀。傳曰,遞差。
吏曹啓曰,臺諫有闕,政事,取稟。已上諫院朝報
上在昌德宮。停常參·經筵。
未時,太白見於巳地。
政院啓曰,領中樞府事李景奭,今朝猝得病患,症勢非輕云,係是大臣病患,敢啓。傳曰,遣御醫韓道昌看病。
禮曹啓曰,以戶曹判書金壽興箚子,濟州漢挐山降香致祭事,自備局覆啓,允下矣。行祭吉日,令日官推擇,則來十月十七日·二十七日·十一月初一日爲吉云,而海外之行,待風發船,有難定其遲速。御史到本縣後,三箇日字中,隨其相値之日,依祀典所載名山節祭例設行,而祭文,令藝文館製進,香幣,令該司磨鍊,祭物則令本縣整備擧行之意,分付何如?傳曰,允。
傳曰,明日,政事爲之。
玉堂箚子。大槪,掌令鄭華齊,持平吳斗憲·李壽曼遞差,執義申晸,司諫李嵇,獻納崔商翼,出仕事。入啓。答曰,依啓。
左副承旨安縝書啓。臣承命往諭于議政府領議政許積,則以爲,臣,臥病經月,曠務是懼,日事瀆擾,迹涉逋慢,而譴罰不加,恩眷愈隆,再送近侍,敦諭備至,臣非木石,寧不知感動?臣賤疾,一向沈痼,雖欲强起趨命,其勢末由,伏地惶悚,不知攸達云矣,敢啓。傳曰,知道。
領議政許積箚子。大槪,冒萬死更籲,乞遞職名,以便公私事。入啓。
答司書李濡疏曰,遞差。已上諫院朝報
備邊司啓曰,濟州御史應行節目,磨鍊給送事,因戶曹判書金壽興箚子,覆啓蒙允矣。相考舊例,參酌書入之意,敢啓。傳曰,知道。見備局謄錄郞廳李鎭儀校。郞廳李壽鳳書。
上在昌德宮。停常參·經筵。
傳曰,政事,明日爲之。
政院啓曰,近來參下文官,無故之人絶少,假注書差出之際,每患乏人,只以數三人循例備擬,已極苟簡矣。新差假注書李沆,纔已下鄕,而今姑改差,他假注書,差出察任,何如?傳曰,允。
又啓曰,假注書望,若無推移之道,不得已以前入望單子,還入之意,敢啓。
右承旨李䎘書啓,臣承命往諭于議政府右議政宋時烈,則以爲臣死生在前,去就寧論,猥對近侍,伏地呑聲而已。臣方以下送醫藥,日事湯劑,萬一聖恩所濡,得回生意,則雖不敢進謝隆眷,庶幾以文字,畢露愚衷也而矣,敢啓。傳曰,知道。
答右承旨成後卨疏曰,遞差。
答副校理李夏疏曰,遞差。
答禮曹判書鄭知和疏曰,省疏具悉。卿其勿辭,調理察職。
吏曹啓曰,新除授弘文館校理李蓂,卽右承旨成後卨妻同姓四寸娚也。法當相避,昨日政臣壽恒,未及聞知,成後卨,以該房來參,而備擬於本職及兼司書,皆受點矣。不勝惶恐,而李蓂本兼之職,竝改差,何如?傳曰,允。以上諫院朝報
兵曹啓曰,秋等禁軍戎器點考,依例今九月二十日,設行於盤松亭事,已爲啓下,而在前入番禁軍,則令內直堂上分點,或値習軍之日,則自陣中一體都點矣。禁旅元數不多,而兩處分點,似不着實。明日雖非習陣日次,戎器點考,亦非細事,除標信,使其番將,領率出去,逢點後還卽入直之意,分付,何如?傳曰,允。見軍色謄錄
領議政許積十三度呈辭。傳曰,安心調理。見內下日記
上在昌德宮。停常參·經筵。
夜二更,流星出密雲中,入南方天際,狀如甁,尾長五六尺許,色赤。
藥房啓曰,伏未審夜來,聖體調攝,何如?瘡處漸至完合乎?臣等憂慮未弛,敢來問安。答曰,知道。時無顯效矣,今後勿爲間日問安。
下直,定州牧使楊逸漢。
領議政許積十四度呈辭。傳曰,安心調理。
傳曰,同副承旨金萬均遞差。
政院啓曰,廳僚不齊,未有甚於近日,喉舌重地,事極苟簡。新除授右副承旨李枝茂,同副承旨崔寬,卽爲牌招,使之察任,何如?傳曰,允。已上諫院朝報
有政。吏批,以李慶果爲晉州牧使,張善瀓爲大司憲,李寅煥爲兵曹正郞,奉敎單申翼相,承文著作單安烒,李枝茂·崔寬爲承旨,李夏爲司僕正,李藼爲副校理,尹飛卿爲慶州府使。見吏曹望單子
上在昌德宮。停常參·經筵。
下直,文化縣令崔碩英。
藥房啓曰,卽伏聞慈殿,有連二日,寒縮煩熱之候,伏不勝驚慮之至,未知夜來患候輕重何如?伏想聖體調攝之中,有此色憂,恐或添傷,臣等尤極悶慮,敢此問安。答曰,知道。慈殿症候,言于醫官矣。
再啓曰,卽伏聞入侍醫官所傳之言,慈殿所患,朝晝異候,寒縮之餘,漸生煩熱,連二日如期而至,似是時令瘧患,不可不進藥調治。卽與諸御醫等商議,則皆以爲瘧疾門,柴胡四物湯,加石膏二錢,麥門冬·知母·乾葛·鱉甲醋灸·黃連酒炒·山桅炒各一錢,草果七分,連進三貼宜當,而此藥劑入之意,敢啓。答曰,知道。已上燼餘日記
左議政鄭致和箚子。大槪,不意落傷甚重,今日問安,亦不得趨詣,本職兼帶,竝乞遞免事。入啓。
左副承旨李䎘上疏。大槪,身有瘡疾,不可仍在近班,乞遞職名,以便調治,兼陳沿路所聞,冀蒙財幸事。入啓。
院啓,上年凶歉,前史所無,八路生靈,死亡者幾千萬人,而今年各道農事,雖或有稍穰處,而皆以飢饉癘疫,不能力作者居多。至於田穀,大都不實,合而言之,皆未免失稔之歸,而三南爲尤甚,方秋流丐,顚仆道路者亦多,了遺殘氓,有甚於兵燹後氣象。朝家雖極力撫摩,大霈惠澤,一如經亂之時,猶恐其不濟。況許多賦役,若無大段變通之道,則餘存窮民,實無支保之勢。上年田稅,雖有一半退捧之令,此外當捧徭役,亦甚浩大,以此民力,決難準數收納,國儲之蕩竭,經費之切急,臣等亦非不知,而目今民間駭懼,皆思渙散,與其渙散之後,終不得收捧,莫如早布德意,快施寬恤之政。且春夏間,有身沒之類,其數甚多,尤不可侵徵隣族,以益其怨讟,請三南上年田稅及諸色軍兵·各司奴婢·工匠等,各年未收身役,特爲蠲減。諸道有身役物故之類,亦令道臣明査啓聞,一一蠲役,俾無隣族侵徵之弊。今年賑救時,就粥飢民,已過作農之朔,給送乾糧者有之,或以白給者有之,或以還上無錄,多有不均之嘆,不可無變通之道。至於京外戶給還上中,闔家死亡者亦多,至今還捧之際,若依常年,侵徵隣族,則餘存赤立之民,決無支保之望,誠可矜惻,請令賑恤廳,分付京外,一一査出乾糧·還上,以白給一體施行,閤家死亡者,則戶給還上,竝爲蕩減。新除授持平尹嘉績,時在京畿衿川地,斯速乘馹上來事,下諭。答曰,不允。下諭事,依啓。末端事,令該廳稟處。且各項身役及徭役,自當次第定奪矣。
以領議政許積十五度呈辭,傳曰,遣承旨敦諭。已上諫院朝報
上在昌德宮。停常參·經筵。
神懿王后忌辰齋戒。
下直,成川府使具文濟。
藥房啓曰,伏未審數日來,聖體調攝,何如?慈殿寒熱之候,昨日進藥之後,漸有差愈之效乎?臣等不任憂慮,敢此問安。答曰,知道。慈殿症候,當言于醫官矣。
大殿,政院·玉堂問安。答曰,知道。
慈殿,政院·王堂問安。答曰,知道。勿爲問安。
吏曹啓曰,臺諫有闕,政事,取稟。已上諫院朝報傳曰,政事,過國忌後爲之。
答左議政鄭致和箚曰,省箚具悉卿懇。卿之行期在邇,而落傷如是,予甚慮念。內局都提調之任,當勉副焉,卿其安心,勿辭善攝。已上諫院朝報,見二十三日中
上在昌德宮。停常參·經筵。
神懿王后忌辰。
崔寬啓曰,憲府無行公之員,以監察茶時之意,敢啓。傳曰,知道。
藥房啓曰,伏未審夜來,聖體調攝,若何?慈殿寒熱之候,比前別無加減乎?臣等不任憂慮,敢此問安。答曰,知道。慈殿症候,已言于醫官矣。今後勿爲逐日問安。已上諫院朝報
上在昌德宮。停常參·經筵。
自昧爽至辰時,有霧氣。未時,太白見於巳地。
禮曹,領中樞府事李景奭,去夜卒逝,自今日,二十六日至,停朝市,啓。
禮曹啓曰,取考五禮儀,則大臣之喪,有擧哀之禮,而自上方在調攝之中,擧哀一節,不爲磨鍊之意,敢啓。傳曰,知道。
以朴致道爲假注書。已上諫院朝報
義禁府啓曰,以黃海監司啓本,刑曹粘目,遂安郡守朴長卿,豐川府使金國標,前鳳山郡守李益昌等,移本府處置事,允下矣。朴長卿·李益昌等,方待命於本府,卽爲拿囚,金國標,時在任所,依例發遣府書吏,拿來,何如?傳曰,允。
又啓曰,以全羅監司啓本,刑曹粘目,前務安縣監元㯙,前高敞縣監宋國士,興陽縣監李健等,移本府處置事,允下矣。元㯙,時在原襄道原州地本家,宋國士,時在忠淸道懷德地本家,李健,時在任所,依例發遣府羅將,拿來何如?傳曰,允。
又啓曰,以咸鏡監司啓本,刑曹粘目,前慶源府使李東相,利城縣監李百熙等,移本府處置事,允下矣。李東相,自任所時未上來,李百熙,時在任所,依例發遣府書吏羅將,拿來何如?傳曰,允。見義禁府謄錄
院啓,前啓及成川府使具文治事。答曰,令廟堂稟處,居牛事及推考事,依啓。見內下日記
上在昌德宮。停常參·經筵。
未時,太白見於巳地。五更,月犯木星。
藥房啓曰,伏未審此時,聖體調攝,何如?慈殿症候,今則幾盡差愈乎?臣等憂慮未弛,敢此問安。答曰,知道。慈殿熱候,猶未平常矣。
下直,栗峰察訪任弘望。
答領議政許積箚曰,省箚具悉卿懇。卿之疾病,予非不知,而一向敦勉,豈有他哉?誠以臥閤論道,俟病少間,造朝之爲望也。卽今鼎席之空,誠如卿言,予之憂懼驚惶之心,實深倍焉。不知所以爲諭矣。領府事,以元老大臣,爲國家倚重,而喪出意外,予甚痛悼。噫,邦運不幸,喪失元老大臣及卿宰者幾人,中夜興嘆,無以爲懷。卿其須體予意,安心勿辭,以副予望。仍傳曰,遣史官傳諭。
以慶尙監司閔蓍重,以十月令兩大妃殿柚子,不得封進事,待罪狀啓,傳曰,勿待罪事,回諭。
府啓,畿甸·江都·南漢還上半減事,持平鄭積罷職,獻納崔商翼遞差事。答曰,不允。末端兩件事,依啓。見內下日記
上在昌德宮。停常參·經筵。
卯時辰時,有霧氣。
全羅監司辭狀。傳曰,勿辭,從速察職事,回諭。
府啓,都下所糶,一時盡捧,則飢饉之餘,民産未及,市廛之上,民産頓高,數萬餘斛,決無準數備納之勢,臺啓之必請折半,蓋慮此也。廟堂之持難不許,亦非厲民而然也,蓋出事勢之各大,而第窮民倒懸之急,不可坐視而不恤,朝家子惠之恩,不可有始而無終。請令該廳,依畿甸還上例,一半收捧。竊聞畿內諸邑國穀,許令折半收捧,而獨於廣州·江華,使之無遺盡捧,而臣實未知其故也。若諉之以軍餉,則列邑移轉之穀,亦軍餉也。若諉之以年事稍豐,則此外他郡,亦不無稍豐之處,而或折半焉,或盡捧焉,孑遺窮民,豈無不均之怨歟?其在王者之政,已失均平之道,而且此二處,皆保障重地,若使其民,不能無怨於朝廷,則殊非平日所以軫念厚恤之意,請命一體折半收捧。典獄所上罪囚保放案,有本府書吏四人之名,而名下錄其罪,問右人,則身爲法吏,與市人作爲契房,私捧銀子,如此則其罪名甚重,置諸保放之中,實是法例之外。臣竊自疑訝,査問其故,則此人等,於罪犯,初因同任書吏輩,發告現露,而本府官員,有故未有推覈。今月十六日,以前掌令鄭華齊,前持平李壽曼,在家分付,有此保放云。重罪人,不究虛實,徑先保放,已非軌法之意,況以旣遞之官,干豫囚放,尤極不當。請前掌令鄭華齊,前持平李壽曼,竝姑先從重推考。答曰,不允。推考事,依啓。
答咸鏡監司南九萬疏曰,省疏具悉。依遵前旨,勿辭。
答戶曹參議李翊疏曰,省疏具悉。或仕或呈,每違召旨,予實未曉其義也。勿辭察職。
答刑曹判書李正英疏曰,省疏具悉。卿其勿辭,從速察職。
答持平尹嘉績疏曰,省疏具悉。爾其勿辭,從速上來察職。
答左副承旨李䎘疏曰,省疏具悉。嘉爾憂國之誠,疏辭,當令廟堂稟處。元疏踏啓字。
政院啓曰,爲政事命下,而以停朝市相値之故,曾已頉稟矣。臺諫·承旨有闕之外,守令之窠,多有四五處,差出其代,一日爲急,因前傳敎,明日停朝市過後,卽當開政事,分付該曹乎,敢稟。傳曰,明日爲之。已上諫院朝報
答禮曹啓辭曰,巳時太早,午時太晩,隨時似當矣。明善公主駙馬揀擇事。見內下日記
上在昌德宮。停常參·經筵。
未時,日暈。申時,日有重暈。酉時,日暈。
藥房啓曰,伏未審此時,聖體調攝,何如?慈殿煩熱之候,數日內加減,何如?臣等憂慮未弛,敢此問安。答曰,知道。慈殿,與再昨無異矣。
同副承旨崔寬書啓,臣承命往諭于領議政許積,則以爲,一月之內,近侍三臨,傳諭聖旨,綸音懇惻,此實曠世稀有之異數。臣欲銜恩感激,强起承命,則病勢危重,無路自力,孤負聖旨,連章瀆撓,則分義至重,罪合萬死,狼狽憫迫,不知所達云矣,敢啓。傳曰,知道。
忠淸監司南二星上疏。大槪,新授之任,萬不近似,乞賜遞免,以便公私事。入啓。
府啓,請一體折半收捧,措語見上衙門錢穀,許貸商賈,取息爲利,已非國家生財之道,而官吏,或牽私情而規厚利,或爲奸細之啗誘,雖竭儲傾積,曾不靳充貸之後,其人或逃走而不現,或蕩敗而無難,侵鄰徵族而終不得取償者,往往有之,故傍觀竊議之,人或以外利疑之,此則雖不近於人情,是亦官吏之自取也。況軍餉所需,其不可以輕用,較諸他衙門錢穀,尤有所間,而前戶曹判書權大運,曾兼訓鍊都監提調,許貸粮餉銀三千兩於安州人趙興璞,而又貸之周年,一無所償,故自都監,移文戶曹,今方督徵,興璞之終能備納與否,雖不可知,而大運,以有識宰相,能於糾檢官吏之地,而反以軍餉三千之重貨,輕許遠方無頼之匹夫,終至於煩刑獄而致疑謗,則旣不能遵居官謹守之戒,可謂甚矣。雖然,事在喪前,今不可以追前,而衙門貸息之弊,則宜因此事而有所矯革。設令貸出者,人人皆償,有其利而無其失,以千乘之國,行市井有所失而無所利者乎?請嚴禁衙門貸國用之弊。答曰,不允。已上諫院朝報
有政。吏批,以尹堦爲掌令,李壽徵爲文義縣令,鄭文溶爲聞慶縣監,洪處大爲承旨,韓碩良爲豐川府使,柳譚厚爲典籍,李集成爲振威縣令,李守恒爲醴泉郡守,李藼爲獻納,金徽爲黃海監司,南龍翼爲同義禁,安漢珪爲利城縣監,李藼爲司書,申翼相爲兼說書,李尙爲興陽縣監,李曼著爲司僕主簿,尹推爲童蒙敎官,金城爲龍川府使,李敏迪爲同成均,洪萬容爲工曹參議,姜鎬爲判決事,李翔爲掌令,朴守玄爲直講,李世基爲繕工直長,陳尙漸爲鳳山郡守,申鑽爲康翎縣監,閔燾爲海州牧使,金世泌爲禁府都事,吳斗憲爲直講,成後卨爲禮曹參議,宋道興爲慶安察訪,趙嗣文爲衿川縣監,金萬基爲兵曹參判。見吏曹望單子
上在昌德宮。停常參·經筵。
工曹參判金宇亨辭職上疏,入啓。
成均館啓曰,今九月初九日,儒生課試,政府有故,今月內無故之日退行事,曾已入啓蒙允矣。今二十九日設行之意,敢啓。傳曰,知道。見節製謄錄
府啓,前啓及掌令李翔事。答曰,不允。下諭事,依啓。見內下日記
上在昌德宮。停常參·經筵。
夜一更,流星出亢星下,入坤方天際,狀如甁,尾長五六尺許,色白,光照地。
府啓,前啓。答曰,不允。見內下日記
上在昌德宮。停常參·經筵。
藥房啓曰,伏未審數日來,慈殿煩熱之候,尙未平復乎?伏聞夜間入診醫官所傳之言,自上喉間赤浮,玉音不淸,左邊項部瘡處,濃汴壅滯,赤腫作痛,而不勝驚慮之至。臣等卽與諸醫入診後,議定針藥宜當,敢來問安,竝此仰稟。答曰,知道。慈殿煩熱之候,稍似減歇矣。
大殿,政院·玉堂問安。答曰,知道。
藥房再啓曰,臣等入診罷出之後,與諸御醫商議,則皆以爲咽喉赤浮,瘡處腫痛,皆由於風熱,癕瘡門,荊防敗毒散,加石膏二錢,黃芩酒炒·生玄蔘·惡實炒硏各一錢,連進三貼,趂卽發散宜當,而此藥劑入之意,敢啓。答曰,知道。
李殷相啓曰,新除授守令等,所當催促發送,而諫院未及署經云,斯速署經之意,城上所牌招言送,何如?傳曰,允。
崔寬,以都摠府言啓曰,都摠管鄭知和,以會同分軍事,除標信,內兵曹進去之意,敢啓。傳曰,知道。
又以都摠府言啓曰,副摠管鄭榏,漢城府仕起進去晝仕,淸出標信。傳曰,知道。
大司諫李翊相,獻納李藼啓曰,頃於榻前,有調發軍人,收瘞道殣之命,此誠澤及朽骨之美政也。重臣,親承德意,句管其事,則所當各別嚴飭,俾無混雜之患,而今聞不辨有主無主之屍,一時掘發,子失其父之屍,妻失其夫之屍者,頗多有之,呼冤之聲,慘不忍聽,已極寒心,而又聞掘發之際,督迫甚急,其屍親,雖有收斂之力,勢所不及,百般哀乞於役夫,則役夫輩,受其賂物,然後始爲緩督。今日如是,明日又如是,其弊漸深,乃使朝家隱恤之美意,反爲閭里愁怨之氣象,事之驚駭,莫此爲甚。句管之臣,難免不察之罪,請從重推考,更令嚴飭有親屬之屍,則寬限日子,使之一一收瘞,俾無混雜呼冤之弊。瓮津縣監柳晉三,到任以後,專事酗酒,可笑可駭之事,不一而足,凡干政令,委之下吏,吏緣爲奸,漫不省察,春夏間賑政,全付於監色之手,罔有頭緖,仰哺之民,擧皆呼冤。且家在近地,多有不廉之誚,西來士夫,藉藉傳說,如此之人,不可一日在官,以貽民弊,請瓮津縣監柳晉三罷職。答曰,依啓。柳晉三,更加詳察處之。
掌令尹堦,持平鄭維岳啓曰,都下所糶,請依畿甸還上例,一半收捧,廣州·江華還上,請一體折半收捧衙門貸許商賈事。請一切禁斷。措語竝見上答曰,令廟堂稟處。已上燼餘日記
義禁府啓曰,罪人沈濡,曾因病重入啓,姑爲保放矣,病勢今已向差,還囚之意,敢啓。傳曰,知道。見禁府謄錄郞廳李鎭儀校正。郞廳李壽鳳書。
上在昌德宮。停常參·經筵。
藥房啓曰,伏未審夜來,聖體調攝,若何?昨夕湯劑進御之後,咽喉及瘡處浮痛症,得有差減之效乎?慈殿煩熱之候,今則已盡平復乎?臣等不任憂慮,敢來問安。答曰,知道。慈候與昨無異,予之所患,亦無加減矣。
大殿,政院·玉堂問安。答曰,知道。
獻納李藼啓曰,凡兩司之官,不行城上所之任,則雖有兼職,不爲省記於他司,自是舊例,蓋重臺體,而行公之際,亦多掣肘,不可兼察之故也。臣以兼官,入直於侍講院,昨因守令署經,雖承牌詣臺,又有所論啓,則旣察城上之任,而適乏相替之人,還入講院之直,其墜落臺規極矣。臣之矇然不察之失著矣,何可一刻仍冒,請命遞斥臣職。答曰,勿辭。。已上諫院朝報
備邊司啓曰,司憲府啓辭,有錢穀衙門官吏,或牽私情之親切,或爲厚利之啗誘,稱以取息,輒許出貸。旣貸之後,其人或逃走而不現,或蕩敗而無産,侵隣徵族,終不得取償者,往往有之矣。今此訓鍊都監之見失於一人者,至於三千金之多,千金之貨,初出幾介百姓膏血,擧而與之,有同塵土,徒厚私人,坐耗軍儲,以都監一事推之,他衙門所爲,擧可知矣。噫。貸借商賈,計數取息,雖有所利而無所失,知生財之大道者,猶且不爲,況未必盡利,而或不免於全失者歟。請各衙門錢穀貸借商賈之事,一切禁斷。答曰,令廟堂稟處事,傳敎矣,各衙門殖貨,雖非今日之所創開者,其間或不無耗失之事,亦有侵及族屬之弊。今後依臺啓,一切禁斷,而其中軍器寺,則素無物力,不無待此補用之事,令本寺稟處何如?傳曰,允。已上備局謄錄
上在昌德宮。停常參·經筵。
夜一更,艮方有氣如火光。二更,東方·巽方·艮方·乾方有氣如火光。三更,東方·乾方有氣如火光。
下直,鳳山郡守陳尙漸,文義縣令李壽徵,機張縣監柳挺輝,玄風縣監柳千之,彦陽縣監丁以傑,康翎縣監申纘。
大殿,政院·玉堂問安。答曰,知道。
藥房都提調許積,提調趙珩,副提調李殷相啓曰,伏未審夜來,慈殿煩熱之候,比昨如何,而自上咽喉等症,得有差減之勢乎?臣等區區憂慮,敢來問安。答曰,知道。慈殿熱候,幾至平常矣,予之所患,亦無加減,今後勿爲逐日問安。
答刑曹判書李正英疏曰,省疏具悉。卿辭至此,本職當勉副焉。
傳曰,李領府事祿俸,限三年仍給,祭需亦令該曹,從優題給。
吏曹啓曰,來初四日,祿都目政事爲之之意,敢啓。傳曰,知道。
府啓,竝引嫌而退,春坊直宿,旣無他員,則雖察城所,何妨仍直。減稅之請,本爲凶歉,則稍稔之處,不必竝論。請獻納李藼,大司諫李翊相,竝命出仕。答曰,依啓。
答玉堂箚子曰,省箚具悉。憂國進言之誠,予甚嘆尙,箚中事,當與廟堂詳處,末端誡誨之意,尤庸嘉之,可不留心焉。見燼餘日記諫院朝報
上在昌德宮。停常參·經筵。
夜五更,雷動電光。
下直,醴泉郡守李守恒,振威縣令李軌成,聞慶縣監郭文溶。
李延年,以兵曹言啓曰,以初四日,祿都目政事爲之事,敢啓。傳曰,知道。
備忘記,下于安縝曰,史官一員待命,騎馬三匹立之。
答慶尙監司閔蓍重,工曹參判金宇亨疏曰,省疏具悉。卿辭至此,本職當勉副焉。
答忠淸監司南二星疏曰,省疏具悉。卿才允合,何用辭爲,卿其勿辭,速往欽哉。
承文院官員,以都提調意啓曰,本院製述官二員有闕代,行副護軍李明彬,前典籍鄭維制差下,而鄭維制則時無職名,依例付軍職,冠帶常仕何如?傳曰,允。
又啓曰,吏曹參議李端夏,本院副提調差下,使之察任何如?傳曰,允。
傳曰,大臣·宣惠廳堂上·有司堂上,使之入侍。
政院啓曰,引見事,命下矣。此是日次引見,三司應行之員,依例入侍事,分付之意,敢啓。傳曰,雖是日次,因予所患,本司堂上,亦不得備員入侍,有所懷者外,勿爲入侍。
大司諫李翊相,副提學李敏迪,持平鄭維岳入侍。竝見燼餘日記諫院朝報
引見時,吏曹判書金壽恒所啓,新除授慶州府使尹飛卿,雖有淸謹之稱,年衰不堪治劇,大臣及群議,皆以爲不合,所當有變通之道矣。上曰,然則尹飛卿,遞差可也。
又所啓,慶州乃是舊都重地,而近緣遞易頻數,蕩敗已極。上年今年,被災尤甚,前頭賑救之事,亦甚可慮。若不別樣擇遣,將無以收拾,且本州以府尹,降爲府使,故必以堂上官差遣,而堂上文官中,可擬者絶乏,或有可合之人,而方在罷散中,自下不敢直請矣。上曰,所謂罷散者誰也?壽恒曰,前吉州牧使李世翊,剛明擧職,曾爲履歷之處,皆有聲績,最合於此等劇地,而褒貶居中之後,又被奪告身,而未及解由矣。上曰,李世翊中考,蕩滌,仍爲敍用擬望,可也。
戶曹判書金壽興曰,頃日全家染死之類,已爲恤典擧行,而其後追成冊四人,則未及啓稟矣。何以爲之乎?上曰,一體擧行,可也。
領議政許積所啓,頃日憲府,以南部居洪姓人家,七屍未葬,而未爲査報,請罷部官矣。臣之當初啓請,恒典擧行時,泛然以合家沒死爲言,餘存之人旣多,則部官之不敢論報該曹,事勢固然,以此見罷,似爲冤抑矣。上曰,部官則敍用,洪姓人則仍令依他例,恤典擧行,可也。
又所啓,今年田穀不實之中,太尤全失,各道還上太,則雖或不實,猶可收捧,以爲明年之種子,而其他移轉及京倉所收之太,二石之代,捧米一石,則民必樂從,而日後日字,亦可推移用之。上曰,依此爲之,而田稅亦自該曹,折定斗數,從民願代捧,可也。
兵曹判書閔鼎重所啓,前承旨朴世城,與其父同知朴煥,今夏因癘病,一時俱沒,今將返葬,而無以運柩,事甚矜惻矣。上曰,令該曹題給葬需與擔軍,可也。見諫院朝報,初四日中
上在昌德宮。停常參·經筵。
夜一更二更,電光雷動。三更,電光。
下直,興陽縣監李尙,西生僉使金鎰。
藥房都提調許積,提調趙珩,副提調李殷相啓曰,伏未審夜來,聖體如何?昨日引接臣僚,酬酢移時,調攝之候,不瑕有添傷之患乎?項部瘡處,已爲成膿,臣等與諸醫入診,議定受針當否宜當。臣等不勝憂慮,敢來問安,竝此仰稟。答曰,知道。
有政。,缺李藼爲吏曹佐郞,李時欽爲義盈奉事,李端夏爲承文副提調,任弘益爲承文正字,梁命益爲延日縣監,李尙眞爲慶尙監司,李柙爲輔德,柳經立爲直講,尹搢爲獻納,閔維重爲刑曹判書,安弘敬爲軍器主簿,張斗七爲掌苑別提,韓濟愈爲長陵參奉,李正英爲內資提調,柳譚厚爲兼中學敎授,任弘亮爲兼東學敎授,李世翊爲慶州府使。
兵批,以白瑞翰·李時尙爲五衛將,趙碩耉爲內禁將,徐文語爲都摠都事,李世彬爲宣傳官,李聖淸·全世龜·李器晩爲武兼。
入診引見時,李殷相曰,本院郞廳實官,曠闕久矣。近來參下,無故之人絶少,假注書備擬之際,每患乏人,或有以前望入啓之時,苟簡莫甚。實官今當差出,而注書被薦者數少,無以備擬,而自前如此之時,亦有單望差出之規,今亦以曾經注書之人,單望差下,使之議定新薦何如?上曰,依爲之。已上燼餘日記
備邊司啓曰,都城近處無主屍身六千九百六十九,今初三日,已爲移埋,畢役僧軍二百名,卽爲罷還之意,敢啓。傳曰,知道。
政院啓曰,京外死囚,例於立春前三度啓覆,而今年罷囚,多至十五名,依例分付該曹,豫爲修正,以爲臨時更稟擧行之地,何如?傳曰,允。
引見時,上曰,義禁府時囚罪人甚多,不可不趁卽疏決,初六日榻前疏決事,言于禁府。
領議政許積所啓,文武官參下乏人,近來尤甚,自前如此之時,或有設科取人之擧矣。上曰,別設文武科應試,今月晦間日開月,初旬前,擇日擧行事,分付該曹。已上諫院朝報
答兵曹啓辭曰,知道。今取三百人,可也,庭試初試事。見內下日記
上在昌德宮。停常參·經筵。
下直,衿川縣監趙嗣文。
持平鄭維岳啓曰,白川郡守崔商翼,浮躁輕淺,本無可取,而傅會論議,攀緣朋儕,苟且僥倖,濫廁臺侍,反恃名官,驕傲自肆,曾於奉命關西,佐幕湖南,皆有不識事體,顚妄可笑之擧措,久忝兵曹郞僚,亦不以職事爲意,其爲人如此,則非但不合於淸顯,雖百執事之任,亦有所不可者矣。今此白川,素稱海西名邑,況今凶荒之餘,國家經用,多責於兩西州郡,守宰之職,不可不擇。請白川郡守崔商翼遞差,官吏受由外方,則全不申飭,故都事·察訪之受由歸家者,甚者則終年,肆然偃臥於其家,守令則雖不至如此之甚,其過限不返者,往往有之,此非徒職任曠闕,公務積滯,都無朝廷差遣之意。且其所率人馬,裹糧留待,顚仆飢餓之弊,有不可盡言,請令各道道臣,一依法典申飭,如有猶踵前習,不肯遵行者,一一啓聞科罪。答曰,依啓。
大司諫李翊相啓曰,新除授獻納尹搢,時在忠淸道尼山地,請斯速乘馹上來事,下諭。答曰,依啓。
李枝茂,以刑曹言啓曰,新除授本曹判書閔維重,時在平安道任所,依近例乘馹上來事,下諭何如?傳曰,允。
假注書文獻徵書啓,臣承命往諭于行大司憲宋浚吉則以爲,臣平生百病,未老先衰,況今犬馬之齒,已迫七十,喘息奄奄,朝暮就盡,身世到此,豈不悲憐?惟有愛君憂國,一念如丹,中宵不寐,北望悲涕而已。不意近侍遠臨,宣傳批旨,一札十行,丁寧懇惻,臣誠感泣,罔知置身之所。如使臣少有一分才具,可以拯濟時艱,報答聖恩,則元非自重之士,豈不卽行進赴,少效涓埃,而度分量時,萬無一用,重以衰病又如許,隕首結草,直待他日,臣不勝泣涕悲慨之至云矣,敢啓。傳曰,知道。
李枝茂,以戶曹意啓曰,兩倉,乃是米麪重地,諸官各有分掌,爲任甚重,而廣興副奉事李重明,以初入仕積仕之人,循例遷轉,年將七十,衰暮已甚,米麪出納之任,決非所堪。令該曹斯速處置何如?傳曰,允。
李枝茂,又以戶曹意啓曰,頃日憲府啓辭中,闔家染死者洪姓人,及追後自漢城府更査移文之類,依昨日榻前定奪,恤典磨練,別單書入之意,敢啓。傳曰,知道。
又以成均館言啓曰,中學訓導文獻徵,頃有居學儒生停擧之事,初旣通問於本館堂上,而不爲更議,旋卽解停,其不識事體,甚矣。不可仍置學官之任,中學訓導文獻徵,汰去,何如。傳曰,允。已上燼餘日記
兵曹啓曰,庭試設行事,命下矣。武科則例有初試在前,試取之數,多寡不等,辛巳年則不定其數,隨其入格而取之,甲申·丙戌兩年則取四百人,己酉年則兩所各取一百人,今則當取幾人乎?且初試日期,必須豫定,急急知委然後,外方擧子,可以及期上來,令日官速爲推擇,何如?傳曰,知道。今取三百人,可也。
玉堂箚子。大槪,敢因災警,略陳所懷事。入啓。
禮曹啓曰,傳敎矣。文武科庭試吉日,令日官推擇,則來十一月二十九日放榜,十二月初七日爲吉云,以此日設行之意,發馬知委各道何如?傳曰,允。
政院啓曰,明日禁府時囚罪人疏決事,命下矣。自前疏決時,時任大臣則例爲入參,原任大臣則或參或不參,三司各一員,亦爲入侍,而承旨或一員入侍,或兩員入侍,今番則何以爲之?敢稟。傳曰,依此入侍,而承旨二員,亦爲入侍。
答玉堂箚子曰,省疏具悉。夜來雷雨,驚懼實倍,中夜無寐,罔知攸措。觀此箚辭,誡誨之意至此,心深感嘆,可不留神而省察焉。
同副承旨崔寬上疏。大槪,病入危境,乞遞本職,仍陳所懷事,入啓。
吏曹啓曰,平安監司及水原府使有闕代,依近例,令備邊司議薦,何如?傳曰,允。已上諫院朝報
吏曹啓曰,平安監司及水原府使有闕代,依近例令備邊司議薦何如?傳曰,允。見備局謄錄
上在昌德宮。停常參·經筵。
藥房啓曰,伏未審夜來,聖體調攝,如何?咽喉咳嗽等候,比數日前加減,何如?臣等區區憂慮,敢此問安。答曰,知道。別無加減矣。
傳曰,史官四員待命,騎馬十二匹立之。
李枝茂啓曰,今日疏決時,鄭領府事,以病不參,領議政以服制不得入侍之意,敢啓。傳曰,領府事有病,領相亦遭服制,待其成服後爲之。
又啓曰,判義禁金壽興,來詣請對矣。傳曰,知道。
又以侍講院言啓曰,本院下番,無故人甚少,只有兼司書李藼,而以新授本職,未肅拜之故,上番,仍爲姑除入直,不但事體苟簡。當此書筵進講之日,懸吐等事,不可不齊會商議,兼司書李藼,新除授輔德李柙,竝卽牌招察任何如?傳曰,允。
上御養心閤,判義禁金壽恒,行都承旨李殷相,事變假注書金始重,記事官尹致績入侍。殷相曰,上候每日未寧,臣不勝憂慮之至。上曰,唯唯。又曰,上番史官申翼相,今朝藥房問安罷後,以切迫病患出去,今此引對,未及入侍,以致左右史不備,請推考。上曰,依爲之。金壽恒曰,卽今禁府囚禁積滯,故自上旣有疏決之命,而今日以大臣服制未出仕,不得疏決,而小臣竊有仰稟之事,敢此請對入侍矣。上曰,金德遠·朴千榮之獄事,固異於常例也。當初臺啓,旣非拿問定罪之請,而卽今再三推問於彼此,更推元情,已爲捧入矣。雖以本府規例言之,此等獄事,則自下不可擅便,照律定罪,惟在於上裁如何耳?上曰,前日臺啓中,朴千榮子婦狀辭,與千榮元情,無違異處,狀辭之意,則似專在於獄事矣。壽恒曰,事之肯綮,專在於圖囑反案。此下缺已上燼餘日記
刑曹啓曰,新除授本曹判書閔維重,時在平安道任所,依近例乘馹上來事,下諭何如?傳曰,允。
傳曰,政事,明日爲之。已上諫院朝報
引見時,李殷相曰,近來冬雷之變,連歲有之,而去夜雷震之作,殆有甚焉。燁燁之光,虩虩之聲,有同夏序,凡在聽聞,莫不震悚,未知何樣禍機,伏於冥冥之中,而上天示警至此也。伏想聖上調攝之中,憂遑之念,當復如何?臣等忝在近密,不勝區區憂慮,而適値僚員不齊,循例文字,亦未得上達矣。自前如此之時,或有二品以上三司諸臣入侍,下詢弭災之策,而各陳所懷者矣。今亦依此例,無故之日,命招大臣·六卿·三司諸臣,下詢宜當,敢此仰稟。上曰,今年冬雷之變,比前尤甚,予心憂惶,罔知攸措,待領相成服過後,令備局開坐,其日政院稟旨,三司諸臣,竝爲牌招入侍,可也。見諫院朝報初八日中
判義禁金壽恒所啓,乏人之患,莫甚於近日,四品以上守令可合人,尤甚絶乏,擬望之際,常未免苟簡。在前州郡可合人,議于廟堂,抄擇調用,而前日被抄之人餘存,無故者甚少,今亦依前例,令廟堂抄啓何如?上曰,依爲之。見備局謄錄
上在昌德宮。停常參·經筵。
夜一更,流星出羽林星上,入西方淡雲中,狀如拳,尾長四五尺許,色白。三更,流星出井星上,入南方天際,狀如甁,尾長二三尺許,色白。
下直,龍川府使金城。
傳于李枝茂曰,明日賓廳坐起事,分付。
李殷相,以吏曹言啓曰,因啓辭,廣興倉副奉事李重明,令該曹處置事,允下矣。李重明,衰耄已甚,米麪重地,果難堪任,而他無處置之道,改差,何如?傳曰,允。
有政。,以金奐爲正言,李恢爲白川郡守,宋搏爲金川郡守,具鋈爲寧越府使,崔孝騫爲安城郡守,李柙爲副校理,李壽曼爲兵曹正郞,張信立爲南部主簿,李滋爲造紙別提,申翼相·權愈爲注書,趙泰望爲廣興副奉事,黃震文爲甲山府使,權曦爲利城縣監,柳德三爲南海縣監,李橝爲內侍敎官,李後山·成後卨爲承旨,朴振翰爲豐川府使,柳命才爲宗廟令,朴世基爲敦寧判官,黃藎耉爲順陵參奉,鄭知和爲知義禁,南得朋爲軍器僉正,安後泰爲兼春秋,洪處大爲平安監司,金益勳爲水原府使。已上燼餘日記
備邊司啓曰,以司憲府啓辭,傳敎矣,各衙門殖貨,雖非今日之所創開者,其間或不無耗失之事,亦有侵及族屬之弊。今後依臺啓,一切禁斷,而其中軍器寺,則素無物力,不無待此補用之事,令本曹稟處,何如?傳曰,允。
答右副承旨安縝疏曰,遞差。
答大司成姜栢年疏曰,省疏具悉。金吾之任,當勉副,卿其勿辭往來。
答大司憲張善瀓疏曰,省疏具悉。卿其勿辭,從速察職。
政院啓曰,禁府都事來言,領相,明朝成服後,請對入侍事,言送于政院云,故敢啓。見諫院朝報
上在昌德宮。停常參·經筵。
藥房啓曰,伏未審數日來,聖體調攝若何?咽喉咳嗽等症,未知幾盡差復乎?臣等憂慮未弛,敢此問安。答曰,知道。別無加減,而失音之候,比昨有加矣。
傳于成後卨曰,大臣·備局堂上,引見。
成後卨啓曰,大臣·備局堂上引見事,命下矣。三司諸臣,皆爲來詣。禁府堂上,以疏決事,竝爲來對,竝一時入侍乎?敢稟。傳曰,禁府堂上臨罷時,入侍。已上燼餘日記
答同副承旨崔寬疏曰,省疏具悉。嘉爾憂國進言之誠,爾其勿辭察職。
疏決引見時,大司諫李翊相所啓,請瓮津縣令柳晉三罷職。措語見上上曰,依啓。請各道列邑就賑食粥人,粥資乾糧計給之類,一一査出,以白給一體施行。措語見初九日中上曰,不允。請今春以後,以捕賊陞資,更令該曹,査考啓本所捉之數,如未滿初定之數者,及雖滿初定之數,而非獷悍大倘,乘機捕捉者,一一改正,以重賞典。措語見初九日中上曰,此不知而言之也,不允。又所啓,今春以後,捕賊賞加,濫雜極矣。故臣欲依定數及法典改定,有所論啓,而伏承不知而言之之敎,臣之論事不審之失,著矣。請命遞斥臣職。答曰,勿辭。疏決下說話竝載諫院朝報初十日中
副提學李敏迪所啓,己酉以上各樣未收之布,竝令退捧事,已爲定奪,而苟非卽今經費所須,則特令盡數蕩滌,未知何如?戶曹判書金壽興曰,諸般身役,雖難盡減,各司奴婢指徵無處之類,入於甲辰以前蕩滌成冊中者,上年又爲蕩減,庚戌條身貢此類,則今年亦當有變通之道矣。領議政許積曰,卽今民事,無異於上年,名在甲辰査正成冊中者,誠宜蕩減矣。上曰,依爲之。見備局謄錄
領議政許積所啓,茂山鎭砲手李貴生,以越境,旣已處斬,而當初貴山處斬之意,知委本道,則咸鏡監司,更問于禁府曰,所謂處斬云者,卽處斬之謂乎?禁府堂上趙缺,誤以處斬回答矣,卽斬之後,始覺其誤,南缺則初不與於回答,而以其當初處斬公事署名之故,誤被推勘矣。南缺推考還收,趙缺推考宜當。上曰,依爲之。見禁府謄錄
禮曹判書鄭致和所啓,近日牛疫甚熾,祭享所用黑牛,以內養外養之中,相繼致斃,而典牲署則只餘三頭,前頭之事,亦不可料,故分付本署,使之求得,則祭享可合黑牛,五首得之,而令戶曹給價,何如?上曰,依爲之。見禮曹謄錄
右議政鄭致和,掃墳呈辭。傳曰,給由馬,澆奠床備給。見內下日記
上在昌德宮。停常參·經筵。
夜一更二更,月暈。
崔寬,以兵曹言啓曰,今十月初十日,賓廳武臣武經七書講書日次,而中日相値,不得爲之之意,敢啓。傳曰,知道。已上燼餘日記
院啓,臣以列邑就粥飢民之給送乾糧者,一體白給之意,論啓矣。伏承聖批,不賜允兪,臣不勝悶鬱焉。當初外邑,以賑廳米還上出給者,非所可論,至於食粥之中,以農節給送乾糧者,或以白給計減,或以還上會錄,極爲不均,而其所給送,不過除出粥米。升升分給,以爲往來耕作之地,及至今日,乃以還上督徵,無知之氓,安得不疑訝乎,亦安得不呼冤乎?設令朝家均平蕩減,所失元來些少,此豈可以些少之穀,重失許多民心乎?臣等反覆思惟,不可但已,請各道列邑食粥飢民中,粥資乾糧計給之類,一一査出以給,一體施行。近來守令之以捕賊陞資者,其數甚多,濫雜極矣。蓋今年飢饉,振古所無,其所謂盜賊云者,率多良民,迫於飢餓,偸取升斗之米,以救目前之急,而捕得之後,稱以大倘,至於陞資,事極寒心。以大典觀之,境內擴猂大儻,措置得宜,乘機捕捉,顯有功力,守令加資之法文本意,決非飢民偸竊者數人之謂也。臣等伏聞頃日引對,有定數陞資之規,自今以後,庶無濫觴之弊,而向前混施之類,不可苟且仍存。請今春以後,以捕賊陞資守令,更令該曹,査考啓本,其所捕捉,未滿所定之數者,及雖滿定數,而非獷悍大儻,乘機捕捉者,令改正,以重賞典。答曰,允。已上諫院朝報
上在昌德宮。停常參·經筵。
藥房都提調許積,提調趙珩,副提調李殷相啓曰,伏未審數日來,聖體若何?咽喉失音等症,尙無差減之效乎?臣等區區憂慮,敢來問安。答曰,知道。與再昨別無加減矣。
金始重出使,代睦昌明·權瑍·尹爾霖。
吏曹口傳政事,以朴伸爲永興府推考敬差官。
持平鄭維岳啓曰,臣於尹嘉績,本無相較之意,而文辭不能婉曲,又觸其怒,無非臣罪,更何分疏?請命遞斥臣職。答曰,勿辭。
大司諫李翊相,正言金煥啓曰,飢民中粥資乾糧計給之類,一一査出,以白給一體施行事。今春以後,以捕賊陞資之守令,更令査考啓本,其所捕捉,未滿定數者,及雖滿定數,而非獷悍大儻,乘機捕捉者,一一改正,以重賞典事。措語見上答曰,不允。
崔寬啓曰,卽見咸鏡監司洪處厚薦新朔膳退捧狀啓,則油染處甚多,殊無敬謹之意,請推考。傳曰,允。
成後卨,以都摠府言啓曰,今日入直軍士中日習射,請出標信。傳曰,知道。
傳于成後卨曰,來十一日專經文臣殿講,停。已上燼餘日記
正言趙遠期上疏。大槪,疾病之餘,服制有拘,竟未抵赴,乞削臣職,以治臣罪,仍陳所懷,以備裁幸事。入啓。
政院啓曰,來十一日專經文臣殿講日次,取稟。傳曰,停。互見燼餘諫報
上在昌德宮。停常參·經筵。
辰時至未時,日暈。申時,日暈兩珥。
李延年啓曰,來十五日儒生殿講日次,取稟。傳曰,爲之。
崔寬,以義禁府言啓曰,以廣州推考敬差官啓本,因刑曹粘目,倫紀罪人韓德先·德吉等,弑其同姓三寸叔父,節次旣已承服,移本府處置事,允下矣。依例發遣府都事,拿來,何如?傳曰,允。已上燼餘日記
以朴紳爲永興推考敬差官。
院啓,請各道列邑食粥飢民中,粥資乾糧計給之類,一一査出,以白給一體施行,請今春以後,以捕賊陞資,未滿初定之數者,及雖滿定數,而非獷悍大儻,乘機捕捉者,一一改正,以重賞典。措語竝見上竝引嫌而退,初因微事,至於再避,語欠和平,且涉瀆擾。當初所爭,本非大段,處置竝出,有何不可。處置之人,旣已引避,不敢晏然,其勢或然,請持平尹嘉績·鄭維岳遞差,大司憲張善瀓,掌令尹堦,竝命出仕。答曰,不允。處置事,依啓。已上諫院朝報
上在昌德宮。停常參·經筵。
下直,慶州府使李世翊。
上御養心閤受灸,藥房都提調許積,副提調李殷相,記事官申翼相,記注官金夏鉉,記事官尹致績入侍。醫官李東馨·金有鉉·白光鉉·金萬直·安國樑,亦爲入侍。許積進問上候,議定受灸。積曰,此非開穴之比,不必提調親視點穴,臣等,退伏戶外以俟矣。積以下史官等,皆退伏戶外,上遂受灸膻中十三張,受灸畢,醫官等退,積等復入侍。上曰,卿見謝恩表文乎?積曰,臣見之矣。諸作中大提學金壽恒所製最優。歲幣咨文,亦壽恒作而有可改處,故臣欲與相議改正矣。上出授表文,積,讀至職分之或虧。上曰,或虧字何如?李殷相曰,送彼文字,有不敢與知之事,而相議之際,實難下語矣。今承下敎,語意似有圭角。。讀至見賤屬於家人,殷相曰,此句語亦難矣。此下缺上曰,或虧二字外,無可改處矣。積曰,啓下之後,臣等當相議改之矣。且曰,諸臣所作,皆有圭角矣。上問某某,對曰,洪處亮·南龍翼等,構出矣。此表文異於他文,一篇中之,於字外,不用疊字,故極難矣。殷相曰,四六,本來甚難,所當勸奬矣。積曰,節日課製,久未下特恩,則非不敢達,而自上欲用特恩,雖久無妨,不然則入格儒生輩,苦待之中,不無落莫之心矣。遂罷出。已上燼餘日記
答右參贊趙珩疏曰,省疏具悉。內局提調之任,當勉副,卿其勿辭往來。
答禮曹判書鄭知和疏曰,省疏具悉。卿其安心勿辭,從速察職。
答同知任有後疏曰,省疏具悉。憂國愛君之誠,溢於言表,深用嘉嘆,卿其勿辭,從速上來察職。
答平安監司洪處大疏曰,省疏具悉。卿才允合擢用,何用辭爲,卿其勿辭,速往欽哉。
答左承旨李後山疏曰,省疏具悉。爾其勿辭,從速察職。
答戶曹參判南龍翼疏曰,省疏具悉。卿無所失,勿辭。
答戶曹參議李翊疏曰,省疏具悉。爾其勿辭察職。
藥房啓曰,伏未審數日來,聖體調攝,何如?咽喉失音等症,一向不減乎?因膈間痰滯之候,今日膻中受灸事,下敎矣。時刻,當定以巳未,而臣等與諸御醫,先爲入診宜當,臣等不勝憂慮,敢來問安,竝此仰稟。答曰,知道。與再昨無異矣。
答正言趙遠期疏曰,省疏具悉。災異孔棘之日,憂國進言之誠,予深嘉之。所陳之事,當與廟堂議處,爾其勿辭,從速察職。
以左參贊宋浚吉辭狀,傳曰,只遞本職。
漢城府啓曰,都民疾病死亡之數,月終書啓,乃是規例,而春間飢癘死亡者,甚多。一月一啓,似爲疎緩,故限寢息間,每一旬入啓事,陳啓擧行矣。今則飢疫死亡者,其數漸少,此後依前例,只於月終書啓之意,敢啓。傳曰,知道。
禁府啓曰,倫紀罪人韓德先·韓德吉等,旣已拿囚,依法例三省推鞫。傳曰,允。
答護軍李惟泰疏曰,省覽疏辭,憂愛誡誨之意,約且至矣,感嘆之懷,不能自已。噫。艱虞孔棘,災異疊見,憂懼之心,有倍他日。病裹思想,此時尤切,毋庸固辭,從速上來,以副予意。
政院啓曰,三省推鞫事,命下矣,委官何大臣進去乎?敢稟。傳曰,左相進去。
又啓曰,三省推鞫事,命下矣,兩司進參之意,城上所,牌招言送,何如?傳曰,允。
答兵曹參判金萬基疏曰,省疏具悉。卿其勿辭,從速察職。
大殿受灸後,藥房·政院·玉堂·二品以上·六曹·兩司長官問安。答曰,知道。
院啓,請各道列邑食粥飢民中,粥資乾糧計給之類,一一査出,以白給一體施行。請今春以後,以捕賊陞資之守令,更令該曹,査考啓本,其所捕捉,未滿初定之數者,及雖滿定數,而非獷悍大儻,乘機捕捉者,一一改定,以重賞典。措語竝見上答曰,不允。已上諫院朝報
義禁府啓曰,玉江萬戶張景德,方山萬戶李承立等,府羅將發遣拿來事,旣已啓下,而兩人俱在任所,今若下送羅將於本堡,則不無貽弊土卒之事。依近例令本道分付,使之來待營下後,下送羅將,拿來何如?傳曰,允。
又啓曰,罪人韓德先·韓德吉等,當爲正刑,而法典內,夜未明雨未晴,勿行死刑,而待明行刑之意,敢啓。傳曰,知道。見禁府謄錄
上在昌德宮。停常參·經筵。
藥房啓曰,伏未審夜來,聖體調攝,若何?昨日受灸後,膈間痰滯之症,得有差減之效乎?今日受灸時刻,定以巳正宜當,臣等不任憂慮,敢來問安。答曰,知道。
成後卨,以都摠府言啓曰,今日入直軍士,當爲中日習射,而罪人行刑,不得爲之之意,敢啓。傳曰,知道。
答尙衣正金鋿疏曰,省疏具悉。憂國進言之誠,予庸嘉尙而留心焉。疏中可以議處者,當令廟堂議處。
答前典籍河進善疏曰,省疏具悉。憂愛之誠,進言之志,予用嘉尙而留神焉。
大殿,政院·玉堂問安。答曰,知道。
正言趙遠期啓曰,臣以至愚極陋,濫蒙洪私,前後忝竊,絲毫無補,意外召牌之除,出於延訪之盛意,而病未稙赴,已極逋慢。區區所懷,不敢自已,敢以短疏,仰徹宸極,僭越之罪,益無所逃,而溫批反除,未許鐫削,驚惶震越,措躬無地,臣旣有稽謝之失,又有當遞之罪,何可一刻仍冒,請命遞斥臣職。答曰,勿辭。
政院啓曰,來十五日儒生殿講日次,取稟。傳曰,爲之。
傳曰,政事,明日爲之。
傳曰,大臣·備局堂上,引見。
大殿受灸後,藥房·政院·玉堂·二品以上·六曹·兩司長官問安。答曰,知道。已上諫院朝報
引見時,左議政鄭致和所啓,都城近處無主之屍,旣已移埋,而其數至多。依厲祭例,東西郊外,設壇致祭宜當,而祭物從優磨鍊,祭文亦爲撰出事,分付該曹,何如?上曰,依爲之。
領議政許積所啓,賑恤廳所儲已竭,將來之事,誠難爲計。聞平安監司閔維重,別備銀子,殆至萬兩,而此則旣非營庫及川流庫所儲,而本道亦無緊急用處,自賑恤廳取用何如?上曰,依爲之。
大司諫李翊相所啓,請非獷悍大儻乘機捕捉者,一一改正,以重賞典。措辭見上上曰,不允。又所啓,引嫌而退矣。服制有拘,稽謝非嫌,召牌不進,在例應遞。請正言趙遠期遞差。上曰,依啓。見諫院朝報十四日中
備邊司啓曰,不次擢用及將領可合之人抄出,別單書入之意,敢啓。傳曰,知道。見備局謄錄
義禁府啓曰,三省罪人韓德先·韓德吉等,旣己就服正刑,其妻子財産,令該曹依律文處置,何如?傳曰,允。見禁府謄錄
上在昌德宮。停常參·經筵。
藥房啓曰,伏聞夜間,大王大妃殿,胸腹痛猝發,至於再次嘔吐,移時鎭定,而卽今症候,得有漸差之效乎?自上調攝之中,有此色憂,不瑕有添傷之患乎?今日受灸時刻,依前定,以巳未宜當,臣等不勝驚慮,敢來問安。答曰,知道。大王大妃殿症候,已言于醫官矣。受灸,隨時爲之。
再啓曰,卽伏問入侍醫官之言,大王大妃殿,嘔吐少定之後,胸腹之間,時時牽痛,煩熱且甚,症候非輕云。臣等不勝驚慮之至,卽與諸御醫等商議,則皆以爲,此由於外感挾痰之致,不可不趁卽和解,小柴胡湯,加便香附三錢,黃連·山梔·貝母·鬱金·枳實·竹茹各一錢,先進三貼爲宜云。此藥卽爲劑入,而臣等與諸醫,自今日直宿之意,敢啓。答曰,知道。
大王大妃殿,政院·玉堂·藥房問安。答曰,知道。
大殿受灸後,藥房·政院·玉堂問安。答曰,知道。
李延年啓曰,明日儒生殿講時命官,何大臣進去乎?敢稟。傳曰,領相進去。
明日儒生殿講時,考官二,金壽恒·李敏迪,參考官四,李端夏·姜鎬·李柙·李選。
院啓,請非獷悍大儻,乘機捕捉者,一一改正,以重賞典。措語見上答曰,不允。互見燼餘日記諫院朝報
御營郞廳,以都提調意啓曰,大將臣具文治,去夜遭其母喪矣。將兵重任,不可替曠,其代,令廟堂卽爲差出,何如?傳曰,允。
受灸時,戶曹判書金壽興所啓,丙子亂前,有句管廳,而旣罷之後,本廳穀物及布木之在於各道者,移送本曹,使之照管矣。臣取見會案,則黃海·忠淸·全羅等三道會錄之數,米太竝二千餘石,木綿四十餘同。此雖零星,本曹經費之竭乏,實甚切急,前頭繼用,更無他策,一石之穀,亦極有關,上項句管廳米太木綿取來,以爲補用之地何如?領議政許積曰,句管廳罷後,其米布,令戶曹照管,而常時別無自戶曹着實區處之事矣。卽今戶曹形勢如此,使之取用無妨矣。上曰,依爲之。見備局謄錄
御營廳郞廳,以都提調意啓曰,大將臣具文治,遭母喪,其代卽爲事纔已禀矣,新大將差出差出察任之間,營中之事,則臣當如前分付檢飭,而入啓公事成貼及時急文書酬應等事,依近例,令兼提調兵曹判書擧行何如?傳曰,允。見御營廳謄錄
有政。吏批,以李正英爲判尹,李震夏爲海運判官,申澣爲刑曹正郞,宋時杰爲平市令,李暹爲掌樂正,李基稷爲引儀,金宇亨爲左尹,金重器爲南部主簿,韓明遠爲江東縣監,金海一爲刑曹正郞,安後泰爲瓮津縣令,洪柱三爲成川府使,李弘祖爲豐川府使,朴贄爲宗簿正,成震丙爲仁同府使,姜時儆爲持平,李慶億爲左參贊,柳時蕃爲昌原府使,李晩榮爲禮曹參判,韓翊昌爲內資奉事,任相元爲正言,呂聖齊爲禮曹參議,趙遠期爲持平,鄭知和爲內醫提調,鄭鑰爲兵曹參議,李䎘爲承旨,金夏鍾爲安城郡守。見吏曹望單子
上在昌德宮。停常參·經筵。
藥房啓曰,伏未審夜來,聖體調攝,若何?膈間痰滯之症,連日受灸,顯有差減之效乎?大王大妃湯劑,進御之後,牽痛煩熱等症,亦復何如?臣等不勝憂慮,敢來問安。答曰,知道。大王大妃殿症候,昨日痛勢止歇之後,別無他症候矣。
大王大妃殿,藥房·政院·玉堂問安。答曰,知道。
大殿,政院·玉堂問安。答曰,知道。
李延年啓曰,左副承旨李䎘,今日不爲肅謝,揆以廳例,事甚未安。同副承旨崔寬,以推考照律公事,入啓之故,昨日出去矣。今則照律公事,已爲判下,李䎘·崔寬,竝卽牌招察任,何如?傳曰,允。
成後卨,以吏曹言啓曰,新除授江東縣監韓明遠,曾任本縣,已至二十年,而臣等擬望之際,未及覺察,至於受點。守令再任不赴,雖非法典所載,在前或有再除者,則例爲遞改,其意有意。江東縣監韓明遠,改差何如?傳曰,允。
又以禮曹言啓曰,以本曹東西郊無主屍埋葬處,遣近臣致祭,磨鍊草記,傳曰,允。南道亦有一處,而何不磨鍊耶事,命下矣。南道亦有一處,而距西郊不遠,可以居中設壇,故大臣所啓,以東西郊兩處磨鍊矣。今承聖敎,如此三處各設,誠爲合當,東西郊及南道,一體設行之意,分付何如?傳曰,允。
大司諫李翊相,正言金奐啓曰,今春以後,以捕賊陞資守令,更令該曹,査出啓本,一一改正事,措語見上新除授正言任相元,時在京畿廣州地,請斯速乘馹上來事,下諭。答曰,不允。下諭事,依啓。
大司憲張善瀓,掌令尹堦啓曰,新除授持平姜時儆,時在海運判官任所,請斯速乘馹上來事,下諭。答曰,依啓。已上燼餘日記諫院朝報
上在昌德宮。停常參·經筵。
下直,金川郡守宋搏。
藥房啓曰,伏未審聖體若何?咽喉失音等症,漸向差愈乎?大王大妃殿調候,比昨日何如?前劑入小柴胡湯,已盡於昨日,詳知卽今症勢而後,方可議藥,臣等不勝憂慮,敢來問安,竝此仰稟。答曰,知道。大王大妃殿症候,已言于醫官矣。
再啓曰,卽伏聞醫官所傳之言,則大王大妃殿症候,幾已差愈,而餘熱猶未盡袪云。與諸御醫商議,則皆以爲,柴胡四物湯,加石膏·便香附各二錢,黃連·山梔·貝母竝薑炒·鬱金·麥門冬各一錢,元方半夏倍入,連進五貼宜當云,此藥卽爲劑入之意,敢啓。答曰,知道。
傳于崔寬曰,忠淸監司南二星引見,領議政亦爲入侍。
下直,忠淸監司南二星。
傳曰,今後勿爲逐日問安,自今日別入直醫官,罷出。
府啓,國家用罰,必須情犯得當,議律平允,然後人心服而王法正矣。臣等,伏見頃日金德遠·吳始復·兪夏益·朴千榮等判付,則特加睿斷,辭旨嚴正,而第不究情犯,一律科罪,此臣等之不能無惑也。蓋玄圭妻訟冤之狀,語涉詿誤,則爲其家長者,其敢曰不知,然以揷入拔榜之論,爲其罪案,則恐非原情之道也。至於德遠等之不顧名義,弁髦檢押之罪,姑捨勿論,惟其遞煩書札之事,已露無餘,昭不可掩,則關節之禁,國有嚴令,削職之罰,豈可不有背於聖朝定制之意乎?況今王綱解紐,私意橫流,毋論大小獄訟,京外請囑,已成痼弊。今若隨人上下,一有所掩,則將至於國不爲國矣。請金德遠·吳始復·兪夏益等,依仁祖朝成憲科斷。關西,乃八路藩翰之最重者也。委寄之責,此時尤難,其不可輕授者,明矣。新除授平安監司洪處大,本非剸割盤錯之利器,曾拜海臬,大臣至以不合,啓遞,到今擢畀,太涉無端,物情譁然,久而未已。請平安監司洪處大改正。水原,乃畿輔重地,自前廟堂議薦,極擇差遣者,豈非偶然,新除授府使金益勳,發身蔭路,別無異績,而遽擢重任,物情未厭。況且除授之前,人言已播,朝家政體,不宜如是。請水原府使金益勳改正。答曰,不允。
備忘記,殿講居首生員呂輿齊·沈梲,各給二分。生員趙爾翰·李后沆,幼學具天賦,各給一分。
院啓,請捕賊陞資守令之非獷悍大儻乘機捕捉者,一一改正,以重賞典。措語見上昌原,以嶺南巨鎭,且是都護之任,從前擇差,意非偶然。新除授府使柳時蕃,本以庶孽,且無履歷,而徒以賑政微勞,超授都護重任,揆以政體,猥濫極矣。彈壓之責,決非所堪,物情皆以爲不合,請昌原府使柳時蕃改正。答曰,不允。已上諫院朝報
上在昌德宮。停常參·經筵。
李枝茂,以兵曹言啓曰,近來文官正二品無故之員絶少,今十七日武臣堂上朔試射試官望,以判尹李正英,右參贊李慶億擬入,落點已下矣。李正英·李慶億,俱以身病,今日不出肅,新除不得已改望,竝前單子以入之意,敢啓。傳曰,知道。
成後卨啓曰,卽者領議政,送言于本院曰,有時急稟定事,自外司坐起,與諸堂來會賓廳之意,入啓云矣,敢啓。傳曰,引見。
李延年,以吏曹言啓曰,問安使,依榻前定奪,以宗室從二品以上,擬望以入,而宗班中無故可合之人甚少,議于大臣,罷散人員,竝擬之意,敢啓。傳曰,知道。
以朗善君俁爲問安使,閔宗道爲書狀官。
傳于成後卨曰,朗善君,加資以送。
備忘記,傳于成後卨曰,居首進士李萬封,直赴殿試,之次柳命賢,幼學金洪福,各給二分,進士韓舜錫·申遇相,幼學嚴緝·柳壽蕃,各給一分。
崔寬,以禮曹言啓曰,瀋陽問安使拜表吉日,令日官推擇,則今十月二十二日爲吉云,以此日擧行,而拜表請具,令該曹急速措備,何如?傳曰,允。
大司憲張善瀓,掌令尹堦啓曰,請金德遠·吳始復·兪夏益等,依仁廟朝成憲科斷事。措語見上平安監司洪處大改正事,水原府使金益勳改正事。措語見上答曰,不允。
大司諫李翊相,正言金奐啓曰,今春以後,以捕賊陞資守令,更査考啓本,其所捕捉,未滿所定之數者,及雖滿定數,而非獷悍大儻,乘機捕捉,則一一改定,以重賞典事。措語見上慶州營將邊國翰改正事,昌原府使柳時蕃改正事。措語見上答曰,不允。已上燼餘日記
下直,安城郡守金夏鎭。
答副提學李敏迪疏曰,省疏具悉。卿其勿辭,調理察職。已上諫院朝報
答副摠管朴弼成疏曰,省疏具悉。摠管之任,當勉副,卿其勿辭。見內下日記
上在昌德宮。停常參·經筵。
藥房啓曰,伏未審夜來,聖體若何?咽喉失音等症,比數日前,何如?昨日引接臣僚,酬酢移時,不瑕有添傷之患乎?大王大妃殿調攝氣候,已盡平復乎?臣等憂慮未弛,敢來問安。答曰,知道。大王大妃殿氣候,與再昨無異矣。
李䎘啓曰,左議政請對矣,敢啓。傳曰,引見。
李殷相啓曰,戶曹判書金壽興,來詣請對矣,敢啓。傳曰,引見。
李䎘,以備邊司言啓曰,今此問安使行入把驛馬,以謝恩使行所定諸道驛馬之留待關西者,爲先入把事,兵曹纔已定奪行會,而自前如此時急別行,則例以兩西驛馬入把,爲其可以疾驅致遠也。且彼此之馬,那移定送之際,僻邑留養之馬,不無未及之弊,問安使行則依前例,以兩西馬定送宜當,令該曹改分付擧行,何如?傳曰,允。
大司諫李翊相,正言金奐啓曰,捕賊守令更査事,同前啓,慶州營將邊國翰改正事,昌原府使柳時蕃改正事,同前啓。答曰,不允。善爲賑政者,謂之微勞,則錄用其無功者乎?
傳于李䎘曰,明日開政,朗善君,加資下送。已上燼餘日記
府啓,請金德遠·吳始復·兪夏益,依仁祖朝成憲科斷。請平安監司洪處大改正,請水原府使金益勳改正。措語竝見上引嫌而退,未赴召命,已有挈令,雖緣疾病,在例當遞,請持平趙遠期遞差。答曰,不允。洪處大遞差事,依啓。已上諫院朝報
禮曹啓曰,瀋陽問安使拜表吉日,令日官推擇,則今十月二十二日爲吉云,以此日擧行,而表筒諸具,令該曹急速措備何如?傳曰,允。見備局謄錄
左議政鄭致和請對時,謝恩兼冬至使拜表吉日,以今月晦,來月初一二日間,擇日退行事,榻前定奪。
禮曹啓曰,謝恩兼冬至使拜表吉日,更令日官推擇,則來十一月初二日,巳午時間丙時。方物封裹,今十月二十八日爲吉,而以此日退行,而原粘目及拜表時權停例單子中,付標以入之意,敢啓。傳曰,知道。見稽制司謄錄
上在昌德宮。停常參·經筵。
未時,雷動雨雹,狀如大豆。
有政。行判書金壽恒式暇,參判洪處亮進,參議李端夏進,都承旨李殷相進。兵批,判書閔鼎重進,參判金萬基病,參議鄭鑰在外,右承旨成後卨進。
兵批啓曰,加德僉使,今當差出,而堂上武弁,除各軍門將官外,可合之人乏少,堂上三品及將領被抄中,擇擬何如?傳曰,允。以下缺以上燼餘日記
下直,黃海監司金徽。
政院啓曰,平安監司洪處大遞差事,命下矣。臺諫,方以改正論啓,遞差傳旨,不得捧入之意,敢啓。傳曰,知道。
又啓曰,明日開政事,命下矣。開城留守朴長遠卒逝,停朝市相値,而自前有時急之時,則勿拘常規,亦有開政之時,今亦依此爲之乎?敢稟。傳曰,依例仍爲,可也。
府啓,請金德遠·吳始復·兪夏益等,依仁祖朝成憲科斷,請水原府使金益勳改正。措語見上答曰,不允。末端事,依啓。
吏曹啓曰,平安監司及守令有闕,政事,取稟。
院啓,請捕賊陞資守令之非獷悍大儻,乘機捕捉者,一一改正,以重賞典。請昌原府使柳時蕃改正。措語竝見上答曰,不允。已上諫院朝報
吏批,,以楊遇漢爲殷山縣監,鄭樍爲司藝,李恒爲金城縣令,崔商翼爲司藝,李郁爲工曹正郞,韓明遠爲禮曹正郞,趙昌期爲兵曹佐郞,安縝爲兵曹參知,李沃爲持平,韓希卨爲淸道郡守,楊顯望爲江東縣監,郭世翼爲刑曹佐郞。見吏曹望單子
上在昌德宮。停常參·經筵。
藥房啓曰,雨後夜氣稍冷,伏未審聖體,若何?咽喉失音等症,比數日前,何如?大王大妃殿調攝氣候,亦復何如?臣等憂慮未弛,敢來問安。答曰,知道。大王大妃殿氣候,幾盡平復矣。
以刑曹泗川縣監白文圭論賞一款安徐事粘目,傳于崔寬曰,捕賊五名以上論賞,榻前定奪之事,乃指加資而言,非謂此等公事而言也。何如是爲之耶事,傳敎矣。此公事還出給,使之改入之意,敢啓。傳曰,知道。
李殷相,以吏曹言啓曰,水原府使有闕,依近例,令備邊司議薦,何如?傳曰,允。
李枝茂,以刑曹言啓曰,傳敎矣。白文奎設機捕賊,不無可嘉,而良民橫死,亦甚可矜。道臣措辭啓稟,誠有意見,故臣曹亦以依啓本勿施之意,回啓,而榻前定奪五名以上論賞之事,未能詳察,矇然添入矣。致勤聖敎,不勝惶恐,元啓目改入之意,敢啓。傳曰,知道。
崔寬,以侍講院言啓曰,卒開城留守朴長遠,曾經輔養官,依例吊祭事,自本院稟達,則以喪出外方,只行致祭可也事,王世下令下矣。令該曹擇日擧行何如?傳曰,允。已上燼餘日記
傳曰,政事,明日爲之。
院啓,請捕賊陞資守令之非獷悍大儻,乘機捕捉者,一一改正,以重賞典。請昌原府使柳時蕃改正。措語見上答曰,不允。
府啓,請金德遠·吳始復·兪夏益等,依仁祖朝成憲科斷。措語見上答曰,不允。已上諫院朝報
義禁府啓曰,玉江萬戶張景諗,方山萬戶李承立等,令本道先致營下後,發遣羅將拿來事,曾已啓稟,卽爲允下。當直郞廳,承受之後,下吏尙不來告於本府,今日問于政院,始知其批下已久,卽因撥上急急分付,而莫重緊急公事,淹滯至此,事極可駭。當該郞廳,從重推考,下吏,令攸司囚禁治罪,何如?傳曰,知道。當該郞廳,拿問處之。見禁府謄錄
上在昌德宮。停常參·經筵。
崔寬,以戶曹言啓曰,問安使齎去禮物,今日臣等,與使臣相會於本曹,眼同封裹之意,敢啓。傳曰,知道。
以尹爾霖爲假注書。
崔寬,以承文院官員,以提調意啓曰,問安使齎去表咨文,旣已正書,今日自承文院考覈入啓後,當爲安寶,方物表及咨文,則以物種中白綿紙·霜華紙減去之故,今方改書,不得一時入啓,待其畢書,追後安寶之意,敢啓。傳曰,知道。
吏批啓曰,平安監司洪處大,旣已遞差,所授加資,還收之意,敢啓。有政見缺傳曰,知道。已上燼餘日記
掌令尹堦啓曰,臣重患寒疾,精神昏瞀,昨日朴千榮之名,落書於啓草中,而不能覺察,錯謬已甚,而且緣日暮,今始來避,所失尤大,請命遞斥臣職。答曰,勿辭。
院啓,請捕賊陞資守令之非獷悍大儻。乘機捕捉者,一一改正,以重賞典。請昌原府使柳時蕃改正。措語竝見上引嫌而退,邂逅落書,元非大段,而至於姓名,則實涉緊要,揆以法例,勢難仍在,請掌令尹堦遞差。答曰,不允。末端事,遞差事,依啓。已上諫院朝報
有政。吏批,以尹昌元爲軍器僉正,鄭道成爲大同察訪,金壧爲禧陵參奉,李瑞雨爲典籍,李命老爲陰竹縣監,李晩爲明川府使,李弘淵爲禮曹參議,李壽翼爲价川郡守,鄭榏爲刑曹參判,尹垎爲長鬐縣監,宋昌爲直講,孟胄瑞爲判決事,表偗爲軍器判官。見吏曹望單子
上在昌德宮。停常參·經筵。
李枝茂啓曰,大司憲張善瀓上疏,入啓,執義申晸奉命出使,掌令李翻,持平姜時儆在外,持平李沃未肅拜,掌令一員未差。今日以監察茶時之意,敢啓。傳曰,知道。
又啓曰,吏曹郞廳來言,臺諫有闕,政事,取稟。傳曰,明日爲之。
藥房提調鄭知和,副提調李殷相啓曰,夜來天氣寒冷,伏未審聖體若何?咽喉失音等症,亦復何如?臣等憂慮未弛,敢來問安。答曰,知道。咽喉失音等症,別無加減矣。
院啓,捕賊守令之非獷悍大儻,乘機捕捉者,一一改定,以重賞典。措語見上答曰,不允。
上在昌德宮。停常參·經筵。
有政。吏批。行判書金壽恒,參判洪處亮服制,參議李端夏病,都承旨李殷相進。兵批。判書閔鼎重進,參判金萬基進,參議安縝進,參知鄭鑰未肅拜,左副承旨李䎘進。
吏批。以朴贄爲掌令,李汝發爲左尹,朴以祥爲昌原府使,李坡爲禁府都事,崔濟爲活人別提,姜栢年爲大司憲,金厦樑爲晉州牧使。以刑曹判書望單子,傳曰,戶曹參判南龍翼除授,以成後卨爲水原府使。
答領議政許積箚曰,省箚具悉卿懇。嗚乎,今日天災時變,何其層疊荐臻,至此之極耶?言念及此,不覺心驚骨寒也。噫,致此災異,實由於寡昧之凉德,忝位而然,卿何固辭,近來人言浮薄,何用深嫌乃爾,須勿介懷,安心勿辭焉。仍傳曰,遣史官傳諭。
答左議政鄭知和箚曰,省箚具悉卿懇。近來人言浮薄,何用爲嫌,安心勿辭焉。仍傳曰,遣史官傳諭。
答弼善閔宗道疏曰,遞差。
答奉敎李秀彦疏曰,遞差。
答判尹李正英疏曰,省疏具悉。卿其安心勿辭,從速察職。
答大司憲張善瀓疏曰,省疏具悉。本職當勉副焉。
答吏曹判書金壽恒疏曰,省疏具悉卿懇。卿其安心往來。
傳曰,大臣·備局堂上,引見。
引見時,刑曹判書閔維重限明年還爲賑救事,平安監司還爲仍任,所授加資則仍授事,江東縣監柳時著,大同察訪楊顯望仍任事,新除授晉州牧使李克成罷黜,其代今日政差出事。漢城判尹李正英,右尹金宇亨牌招察任事,榻前定奪。已上諫院朝報上曰,前忠淸監司李弘淵,以賑恤勤慢守令不爲等第事,旣已推考,更令査啓,而終不擧行,殊甚駭異。先罷後推,可也。
大司諫李翊相所啓,請捕賊守令陞資者之非獷悍大儻,乘機捕捉者,一一改正,以重賞典。措語見上上曰,不允。守令之捕賊陞資者,旣非法典所謂獷悍大儻,則非但今春之事也。曾前亦多如此之類,豈可盡爲追正乎?今此守令中所捕之賊,或有虛疎之事,或以二三名捕捉而陞資者,更爲査考改正,可也。又所啓,平安監司洪處大,因臺啓旣已遞差,則所授加資,自當改正。該曹之啓請還收,規例卽然,而自上有仍授之命,臣等竊以爲不然也。處大之加資,初因西關宣藩之擢拜,則旣遞本職之後,斷無仍存之理,曾前如此之類,率皆還收,蓋資級重典,不可虛授故也。請平安監司洪處大加資還收。上曰,不允。又所啓,臣與鄭后亮,趨舍異路,未及聞其爲人及履歷之如何矣。今聞左相之言,后亮履歷,全無人望不合云,捕盜大將,乃武弁極選,該曹之遽爲擬望,果爲不當,不可無糾警之道。請兵曹判書閔鼎重推考,上曰,依啓。見諫院朝報二十四日中
領議政許積所啓,御營大將,今當差出,而文武中可合之人絶少,尙未備擬矣。右議政鄭致和曰,如此重任,則上自睿簡,似好矣。上曰,武將則試可然後,方知其可用,而如李汝發則曾爲大將,可堪此任。李汝發,御營大將除授,可也。見備局謄錄
政院啓曰,新除授御營大將李汝發命招,密符傳授之意,敢啓。傳曰,允。見御營廳謄錄
上在昌德宮。停常參·經筵。
下直,咸鏡監司南九萬,仁同府使成震丙,寧越郡守具鋈,龍媒萬戶朴霙。
吏曹啓曰,承旨有闕,政事,取稟。
大司諫李翊相啓曰,昨日引對時,自上下敎曰,關西緊重,曾有以六卿,差送方伯之規,則刑曹判書閔維重,還任前職,所授加資,仍存宜當。臣意亦以爲,卽今關西,比他時爲尤重,旣除正卿,而旋卽還授,意非偶然,與洪處大見遞之後,仍授其資,有異,所授加資,不必還收,故默默而退矣。今聞物議,以不爲竝請還收爲非,臣之疎漏不職之失,著矣。不可仍冒臺席,請命遞斥臣職。答曰,閔維重之仍察關西之任,實非偶然,今此物議,未知出於何處,而不職之失,予未可曉也,勿辭。
院啓,請還收前平安監司洪處大加資仍授之命,措辭見上明君之所愼惜者,莫大於爵命,其不可輕授也,明矣。平安監司閔維重之超授資憲,爲任秋曹之長,而旣仍前職,因授新資,揆以法例,實涉無名,請還收平安監司閔維重加資仍授之命,引嫌而退,無名之資,不卽竝請,揆以臺體,殊涉疎漏。請大司諫李翊相遞差,新除授大司憲姜栢年,時在忠淸道溫陽地,掌令朴贄,時在京畿安山地,請竝斯速乘馹上來事,下諭。答曰,不允。今此閔維重,與他不同,一倂還收,事未妥當,李翊相,別無所失,出仕下諭事,依啓。
傳曰,咸鏡監司南九萬引見,領相同爲入侍。已上諫院朝報
答待罪啓辭曰,只遞其職,勿待罪。黃海監司孟胄瑞遞差事,答政院啓辭曰,知道。勿待罪。見內下日記
上在昌德宮。停常參·經筵。
辰時,日暈,暈上有背,色內赤外靑。自巳時至未時,日暈。
李枝茂啓曰,大司憲姜栢年,掌令朴贄·李翔,持平姜時儆在外,執義申晸奉命在外,持平李沃呈辭,今日以監察茶時之意,敢啓。傳曰,知道。
李䎘,以都摠府言啓曰,副摠管金東屹,以精抄中軍新軍點考事,外營坐起進去,請出標信。傳曰,知道。
又以都摠府言啓曰,今日入直軍士中日習射,請出標信。傳曰,知道。
李延年啓曰,注書申翼相,重患痢疾,連日不得仕進,假注書尹爾霖,使之姑爲仍察,何如?傳曰,允。
大司諫李翊相啓曰,臣之不爲倂請閔維重加資還收,實甚疎漏,處置請遞,臺體當然,而特出之命,出於千萬意外,嚴召之下,不得不趨詣,而已遞之官,斷無一刻仍冒之理,請命遞斥臣職。答曰,勿辭。
李䎘啓曰,大司諫李翊相,再啓煩瀆,退待物論矣。傳曰,知道。
傳于崔寬曰,政事,明日爲之。已上燼餘日記
玉堂箚子。大槪,正言金奐出仕,大司諫李翊相遞差。答曰,依啓。已上諫院朝報
上在昌德宮。停常參·經筵。
辰時至申時,日暈。
有政。吏批。行判書金壽恒受由在外,參判洪處亮進,參議李端夏進,左承旨李延年進。兵批。判書閔鼎〈重〉進,參判金萬基備局坐起進,參議安縝進,參知鄭鑰在外,左副承旨李䎘進。
以安縝爲承旨,張善瀓爲大司諫,鄭維岳爲正言,李慶億爲同義禁,趙壽益爲戶曹參判,李翊相爲禮曹參議,李碩賢爲典牲主簿,鄭華齊爲弼善。承文副正字單睦昌明,兼知義禁李慶億·鄭道成。
藥房都提調許積,提調鄭知和,副提調李殷相啓曰,寒氣漸緊,伏未審此時,聖體,若何?失音之候,益有差減之效乎?臣等憂慮未弛,敢來問安。答曰,知道。別無減歇之勢矣。已上燼餘日記
政院啓曰,憲府無行公之員,監察茶時,爲日已久,事體未安,在京未肅拜之員,卽爲牌招,使之察任,何如?傳曰,允。
院啓,請還收前平安監司洪處大加資仍授之命,請還收平安監司閔維重加資仍授之命。措語竝見上答曰,不允。已上諫院朝報
上在昌德宮。停常參·經筵。
夜三更,南方有氣如火光。五更,艮方南方,有氣如火光。
正言金奐啓曰,臣之父墳,在於京畿永平地,今年雨水,塋域頹圮,加土之後,卜日在近,非不知同僚未出之前,呈辭未安,而私情所迫,敢乞恩暇矣。今聞以諫院無行公之員,此呈辭何以捧入,下敎政院,臣之率爾呈辭之失,著矣,何敢晏然仍冒。請命遞斥臣職。答曰,勿辭。
答刑曹判書南龍翼疏曰,省疏具悉。今玆擢用,意非偶然。卿才允合,何用辭爲。卿其勿辭,從速察職。
答右尹金宇亨疏曰,省疏具悉。卿辭過矣。勿辭從速察職。
答大司憲姜栢年疏曰,省疏具悉。卿其勿辭,從速察職。
答右參贊李慶億疏曰,省疏具悉。卿其勿辭,從速察職。
正言金奐啓曰,臣之父墳,在於永平地,爲潦雨破壞,加土之役,卜日在近,非不知同僚未出之前,呈辭未安,而私情所迫,敢乞恩暇矣。今聞以諫院無行公之員,有此呈辭,何以持入之敎,臣何敢一刻仍冒?請命遞斥臣職。答曰,勿辭。
司錄,以領·左相意啓曰,明日,卽方物封裹之日也。日晷甚短,必須趁早齊會,亦必備員而後,方可開坐,而右參贊李慶億,兼帶知義禁,未及出仕,待明日肅謝後開坐,則日勢又晩,李慶億,卽爲牌招肅謝,俾無明日窘急之患,何如?傳曰,允。已上諫院朝報
上在昌德宮。停常參·經筵。
夜一更,流星出天津星下,入西方天際,狀如拳,尾長二三尺許,色赤。
下直,開城留守李俊耉。
藥房啓曰,大雪盈尺,寒威甚緊,伏未審夜來,聖體,如何?失音之候,比數日前,何如?臣等憂慮未弛,敢來問安。答曰,知道。一樣矣。
吏曹啓曰,以曾因京畿監司狀啓本曹覆啓,金浦郡守姜碩,以竭誠賑救之勞,準職除授事,判下矣。姜碩在前,已換準職,今此賞典,何以爲之?敢稟。傳曰,加資可也。
戶曹啓曰,歲幣大小好紙,以其元數,從田結磨鍊,分定各道,及期來納,然後始爲封裹矣。自今年慶尙道分定大好紙中,大丘一邑四十卷,全數不納,使臣行期已迫,無他推移之勢,累度行關催促。且囚京主人,而終無形影,不得已自本曹,僅得措備充數矣。歲幣封裹,旣有定限,分定雜物,比他上納之物,十分緊重,而外方官吏,不謹擧行,有此慢忽之習,不可無警飭之事。本道監司,亦難免其責,慶尙監司閔蓍重,該邑守令,竝從重推考,何如?傳曰,監司從重推考,守令先罷後推。
府啓,引嫌而退,迫於私情,呈告是急,而意外之敎,不可爲嫌,請正言金奐出仕。答曰,依啓。已上諫院朝報
上在昌德宮。停常參·經筵。
夜三更,流星出參星下,入天苑星,狀如鉢,尾長四五尺許,色赤。
下直,白川郡守李恢。
李䎘啓曰,以正言金奐加土呈辭。傳曰,諫院無他行公之員,此呈辭,何爲捧入耶事,命下矣。加土呈辭,與他呈辭有異,且臺諫,親呈於臺廳,承旨·史官,至有出待之事,不可循例退却故朝果捧入矣。今承聖敎,此呈辭還出給乎?敢稟。傳曰,知道。
又以御營廳言啓曰,今此二番別馬隊試才賞格,從分數多少,以本廳所儲木綿面給後,別單書入之意,敢啓。傳曰,知道。
又以御營廳言啓曰,三番黃海道別馬隊四十八名,已爲整齊矣。來十一月初一日,與二番別馬隊替代後,舊軍放送之意,敢啓。傳曰,知道。
崔寬啓曰,以刑曹公事廳別監裵世彬照律公事。傳曰,此律是耶事,傳敎矣。卽招律官問之則以爲,大明律制書有違條,其稽緩制書者,一日笞五十,每一日加一等,罪止杖一百。又遞送公文條,凡鋪兵沈匿公文者,一角,杖六十,每一角,加一十,罪止杖一百。若事干軍政機密文書,不拘角數而杖一百云。若擬比律,則此兩律,似乎相近,而當初該曹所引事,應奏而不奏,杖八十之律,比上上兩律,最爲襯著,故以此照入云矣。臣等,昨夕以代房,未及詳察,致勤聖敎,惶恐敢啓。傳曰,知道。已上燼餘日記諫院朝報同郞廳李鎭儀校正。郞廳李壽鳳書。
上在昌德宮。停常參·經筵。
傳曰,日寒如此,宿衛軍士,令該曹空石題給。
傳曰,日寒如此,薄衣軍士,令該曹襦衣題給。
大司諫張善瀓初度呈辭,入啓。給由。
答前參判南龍翼疏曰,省疏具悉。卿其勿辭,從速察職。
藥房啓曰,數日之間,寒威漸酷,伏未審此時,聖體調攝,若何,失音之候,今則,何如?臣等憂慮,敢來問安。答曰,知道。左邊脚部酸疼,不便於行步,坐臥之間,久而不差,有加無減,欲爲受灸矣。
再啓曰,卽伏承左邊脚部酸痛,不便於行步,坐臥之間,久而不差,有加無減,欲爲受灸之敎,臣等不勝驚慮之至。不但嚴寒受灸之重難,必須詳知症候,方可議定,臣等,與諸醫爲先入診,何如?答曰,知道。
只入診,不爲受灸。
政院啓曰,近日守令赴任之緊急,非如常年之比,而新差守令,未署經者數多,而憲府則除在外未上來人外,卽今行公之員,足以備員開坐,而諫院則行公之員,只有一人,在京未肅拜人,卽爲牌招察任,而斯速開坐署經之意,兩司城上所,竝牌招言送,何如?傳曰,允。
忠淸監司書目,懷德呈,右議政宋時烈上疏及草疏本一冊上送事。
入診時,刑曹判書南龍翼牌招察任事,榻前定奪。
傳曰,典獄摘奸,輕囚放釋。
草土臣朴鑌上疏。大槪,哭擗之中,不避僭猥,敢將亡父未及封進之疏本,泣血投進事。入啓。
院啓,請還收前平安監司洪處大加資仍授之命,請還收平安監司閔維重加資仍授之命。措語竝見上答曰,不允。
假注書尹爾霖改差,代以南垕爲假注書。已上諫院朝報
上在昌德宮。停常參·經筵。
藥房啓曰,伏未審夜來,聖體調攝,若何?脚部酸痛之症,比昨日,何如?臣等不任憂慮,敢來問安。答曰,知道。與昨別無加減矣。傳曰,大臣引見。
以獻納尹搢辭狀。傳曰,遞差。
院啓,請還收前平安監司洪處大加資仍授之命,請還收平安監司閔維重加資仍授之命。措語見上答曰,不允。
吏曹啓曰,臺諫有闕,政事,取稟。已上諫院朝報
上在昌德宮。停常參·經筵。
下直,晉州牧使金厦樑。
藥房啓曰,雨後寒氣漸緊,伏未審夜來,聖體調攝,若何?脚部酸部之候,比再昨,何如?臣等無任憂慮,敢來問安。答曰,知道。症候已言于醫官矣。
院啓,請還收前平安監司洪處大加資仍授之命,請還收平安監司閔維重加資仍受之命。措語竝見上答曰,不允。已上諫院朝報
義禁府啓曰,玉江萬戶張景諗,方山萬戶李承立等拿來事,府羅將,下送於平安監營矣。羅將未到之前,自本道別定將官,柙領上送,故卽爲囚禁之意,敢啓。傳曰,知道。
又啓曰,以刑曹啓目,弑主罪人崔金伊,移本府處置事,允下矣。崔金伊,卽爲拿囚,而係是綱常罪人,依法例三省推鞫,何如?傳曰,允。見禁府謄錄
傳曰,今觀捕盜廳啓目,則末端張莫男招內,行客之說,聞於其妻而已云,所當究問於崔金〈伊〉,得其實狀,然後乃可謂或同謀或知情,而更不究問,遽加知情之罪,揆以獄體,殊甚疎漏。當該大將,推考。內下日記
上在昌德宮。停常參·經筵。
下直,水原府使成後卨,陰竹縣監李丙老。
藥房啓曰,伏未審夜來,聖體調攝,若何?脚部酸痛之症,得有差減之漸乎?臣等不任憂慮,敢來問安。答曰,知道。症候當言于醫官矣。
吏曹啓曰,新除授成川府使洪柱三,曾以奴名,呈狀於政廳,備盡病重難赴之狀,以調理赴任之意題送矣。今者又爲呈狀,以爲所患之症,非偶然傷感之比。調治已過半月,針藥皆無顯效,決無赴任之望,斯速入啓處置云。成川非厭避之地,而如是累次呈狀,可見其病重實狀。當此官務方殷之日,本道監司,亦有催送之請,不可等待其差復,成川府使洪柱三,罷黜,何如?傳曰,允。
傳曰,政事,當日爲之。
院啓,請還收前平安監司洪處大加資仍授之命。措語見上答曰,不允。已上諫院朝報
有政。吏批,以呂聖齊爲兵曹參議,權世經爲成川府使,李暹爲獻納,權佾爲淸道郡守,趙昌期爲黃海都事,朴紳爲大丘判官。吏曹望單子
上在昌德宮。停常參·經筵。
藥房啓曰,霧氣沈陰,日候不佳,伏未審此時,聖候調攝,若何?脚部酸疼處,今日受灸事,命下矣。時刻,定以午初宜當,臣等不勝憂慮,敢來問安。答曰,知道。
受灸時,上曰,此時守令,遞易有弊,杆城郡守權世經仍任。
大殿受灸後,藥房·政院·玉堂·二品以上·六曹問安。答曰,知道。
院啓,請還收前平安監司洪處大加資仍授之命。措語見上
新除授大司諫閔蓍重,時在慶尙道任所,請斯速乘馹上來事,下諭。答曰,依啓。
戶曹判書金壽興上疏。大槪,新授之任,決無承當之勢,敢陳危迫之懇,冀收成命事,入啓。已上諫院朝報
備邊司啓曰,錦山囚推强盜,令本道監司與兵使,十分詳細推覈事,曾已判下,而監兵使一時進去,錦山推覈之際,自至留連,則峽邑支待,勢必難支。許多賊盜,累月囚在一處,則守直等事,不無虛疎之弊。竝爲移囚監營營下,以便推覈,且防意外之患宜當,以此分付擧行,何如?傳曰,允。備局謄錄
上在昌德宮。停常參·經筵。
下直,瓮津縣監安後泰。
大殿,政院·玉堂問安。答曰,知道。
藥房啓曰,伏未審夜來,聖候調攝,若何?昨日受灸之後,脚部酸痛之道,快有差減之效乎?臣等不任憂慮,敢來問安。答曰,知道。症候已言于醫官矣。
答戶曹判書金壽興疏曰,省疏具悉。卿其安心勿辭,從速察職。
吏曹啓曰,以慶尙監司狀啓,善賑別備守令論賞事本曹覆啓,漆原縣監崔聲善陞敍事,判下矣。崔聲善,係是堂上官,陞敍承傳,何以爲之?且以本州色吏方大吉,五刀旨色吏裵爾度,金山僧人呂群等,或給通政帖,或給綿布事,啓稟上裁,而此一款,未有明白判付,從何賞施行乎?竝此仰稟。傳曰,崔聲善,熟馬賜給,色吏等,各給通政帖。
政院啓曰,弑主罪人崔金伊,三省推鞫事,命下矣。委官,何大臣進去乎?敢稟。傳曰,領相進去。
又啓曰,弑主罪人崔金伊三省推鞫事,命下矣。兩司進參之意,城上所,牌招言送,何如?傳曰,允。
司諫李嵇啓曰,臣於秋間,論罷前司諫朴贄私囑稱念之失矣。伏聞頃日大臣,伸白筵中,以臣之啓,謂以不當,且有後弊云,臣不勝懼然之至。旣往之事,臣不欲提起呶呶,重傷事體,而贄旣習知李泌所行,則臣當痛惡斥絶之不暇,乃反區區請托,大失士夫之體,一番相規,固無不可,而其所論列,豈因罪人供辭而發也?臣雖疲劣,無所比數,顧其所忝,乃是言官,隨聞糾劾,職事當然,而論此一事,顯示非斥,臺閣體面,自臣而壞矣。臣何苟冒,復敢揚揚?請命遞斥臣職。答曰,勿辭。
吏曹啓曰,守令有闕,政事,取稟。已上諫院朝報
司僕寺啓曰,濟州牧使盧錠遞任,進上馬三匹,禾毛色別單書入,依前內廐留養之意,敢啓。傳曰,知道。太僕寺謄錄
上在昌德宮。停常參·經筵。
下直,長鬐縣監尹垎,殷山縣監楊遇漢。
以掌令朴贄辭狀,傳曰,遞差。
大王大妃殿誕日,大王大妃殿·大殿,政院·玉堂·二品以上·六曹問安。答曰,知道。
慈殿·中殿·世子宮·嬪宮,政院·玉堂問安。答曰,知道。
藥房啓曰,伏未審夜來,聖體調攝,如何?脚部酸疼之候,漸有差減之效乎?臣等區區憂慮,敢來問安。答曰,知道。症候已言于醫官矣。
以冬至使辭狀,傳曰,安心勿辭事,回諭。
院啓,槐山郡守金垓,年旣衰耄,性且昏庸,莅任以來,政委下吏,官廳所需,隨捧隨失,日用微細之物,乞求村家,恬莫知恥,穀貴物賤之時,割取賑穀,廣買田畓於本郡本面,抑勒貽害,罔有紀極。其尸素不職之外,又有此滅法縱恣,尤極痛駭。請槐山郡守金垓,拿問定罪,引嫌而退,囚人反詬,其習可惡,徑先請罷,似無斟酌,請司諫李嵇遞差。答曰,依啓。已上諫院朝報
上在昌德宮。停常參·經筵。
初昏,流星出天中,入坤方濁雲中,狀如鉢,尾長二三尺許,色赤。
下直,甲山府使黃震文。
大殿,政院·玉堂問安。答曰,知道。
藥房啓曰,伏未審夜來,聖體調攝,如何?脚部酸疼之道,亦復何如?臣等區區憂慮,敢來問安。答曰,知道。症候已言于醫官矣,今後勿爲逐日問安。
傳曰,政事,初九日爲之。
京畿監司書目,驪州呈,以戶曹參判趙壽益病重,上去不得事,啓。遞差。已上諫院朝報
上在昌德宮。停常參·經筵。
答慶尙監司李尙眞疏曰,省疏具悉。卿才允合,重到何嫌?勿辭速往,以救塡壑之民命。
答參知呂聖齊疏曰,省疏具悉。爾其勿辭,從速察職。
義禁府啓曰,弑主罪人崔金伊,旣已承服正刑,依律文,妻子爲奴,破家瀦澤,除其邑號,罷其守令等事,令各該司擧行之意,捧承傳,何如?傳曰,允。已上諫院朝報
有政。吏批,以任相元爲兵曹佐郞,李選爲兼校書校理,李心傳爲求禮縣監,李嵇爲掌樂院正,許珽爲成川府使,李柙爲司諫,姜弼周爲保寧縣監,韓時重爲長水縣監,朴贄爲宗薄正,尹堦爲掌令,李之馨爲禮賓正,金斗翼爲禮曹佐郞,趙時瑗爲戶曹正郞。吏曹望單子
上在昌德宮。停常參·經筵。
辰時巳時,日暈。
下直,金城縣監李恒,价川郡守李壽賢。
藥房啓曰,伏未審夜來,聖體調攝,若何?脚部酸痛之候,得有漸減之效乎?臣等憂慮未弛,敢來問安。答曰,知道。症候已言于醫官矣。
副校理趙威鳳上疏。大槪,敢陳許界書啓之事,請治奉使無狀之罪事。入啓。
平安道進士李昌震等上疏。大槪,今爲胡司業鮮于浹書院請額事。入啓。
正言金奐啓曰,卽者同僚,以慶尙一道守令之因褒啓蒙賞,過半見褒,旣雜施賞,且僭請推監司,還收賞典之意,發簡於臣,而其中密陽府使李奎鎭,卽臣外三寸叔也。亦以道臣狀啓,入於陞敍之列,臣旣不敢可否於其論,亦何敢晏然於臺席?請命遞斥臣職。答曰,勿辭。
吏曹啓曰,臺諫有闕,政事,取稟。
院啓,慶尙一道六十九官之內,今以備穀善賑褒啓者,至於三十八官之多。假令一道守令,皆善賑政,惟當擇其最優者而啓聞,不宜過半列錄,混雜稱善,以要賞典,道臣所爲,誠無詳察分別之意,請監司閔蓍重推考。守令之備穀善賑者,優施褒賞之典,是因朝家激勸之至意,而第慶尙一道之內,蒙賞之數,至於三十七人,紛雜濫觴,旣云甚矣。況於其中,至有以淹匿,飢民死亡,纔被罪案者,亦在賞典之列,此則功罪混施,事體顚倒,濫雜之中,尢無意義。賞旣不當,人何知勸,請表著可稱者外,竝還收施賞之命,引嫌而退,在法應避,不敢參啓,則不爲聯名,亦有前例,何必以此,至遞其職。請正言金奐出仕。答曰,至別備數少者,令該曹稟處,推考事及出仕事,依啓。
吏曹啓目,粘連京畿暗行御史金萬重書啓云云,觀此書啓,則龍仁縣令李騫段,政多疎闊,吏民略不畏憚,設賑之時,專不親審,監色輩公然作奸,賑穀用下之際,多有濫雜之弊,賑政之憒憒,比他邑尤甚是如爲白乎旀。坡州前牧使洪茂段,移轉還上分給之際,多有不均之說,賑粥段置,吏胥所親,則因緣冒喫,遠村之民,則只霑淡水,民間謗言,至今未已是如爲白臥乎所,此兩邑守令,雖已遞任,其不謹賑救之罪,不可置之,竝只罷職爲白乎旀。朔寧郡守尹鴻擧段,爲政平易,自奉簡約,裁決亦不遲滯,吏民竝無怨謗。賑政段,粥飮精潔,監審頻數,乾糧分給,亦頗周詳,故境內飢民,死亡甚少是如爲白乎所,其政治之善,賑救之勤,誠爲可嘉,合有參酌褒賞之典是白乎旀。坡州牧使李葆段,天性耐事,自奉極薄,束吏不撓,一意愛民,明春賑救之資,今方盡心拮据,逐日坐衙,夜不假寐,聽理酬應,無一刻遲滯,視民如子弟家人,下無不達之情,官無未擧之事,數月之內,聲譽隆洽,以爲近來所未有之賢守,立碑頌德,殆無虛村是如有臥乎所,其所在盡職之誠,有足可尙,宜有褒奬之擧是白乎矣。前任衿川,纔以賑政之最,特蒙贈秩,旋擢州牧,赴任亦且未久,今姑置之,更觀來效爲白乎旀。龍仁縣令趙持恒段,年少作宰,不無生疎,而志在修擧,事少泛過,假以年月,自當練熟,刑杖雖頗尙嚴,而民亦不至爲病是如爲白乎旀。富平府使金鋿段,到任閱月,紀績未著,而嚴束下吏,痛抑品官,民間頗多稱譽是如爲白有臥乎所,此兩邑守令,姑無能否表著之事,竝只置爲白乎旀。富平前府使李程,安城郡守許稑等段,俱已身死,政治優劣,今無可論是白乎旀。監司吳挺緯段,諸陵奉審時,騶從多所減損,供奉亦甚簡約是如爲白有臥乎所,亦無可論之事是白乎旀。抽栍外各邑中,陽川縣監呂顔齊段,設賑之時,終不親審,一委監色,任其作奸,到今免罪,莫不疑怪。糴穀徵捧之際,專用刑杖,一人逃避,一村受害,繫縲濫獄,怨讟塞路,孑遺殘民,駭散居多是如爲白乎旀。長湍府使鄭漢驥段,村民之宰食自死之牛肉者,發吏各面,逐一成冊,一牛收贖,例捧步木六疋,飢餒之民,無路備納,愁怨之聲,有不忍聞是如爲白乎旀。延曙察訪安命老段,於驛卒立役者之中,擇其家計稍實者,勤令除十日之役,例徵一石之米,立役者,旣苦當次之頻數,除役者,亦患徵求之難給,所屬六驛,皆將離散。又於馬位田每七斗落種之地,例收一斗之租,以爲私用之物,此皆從前未有之事是如爲白有臥乎所,向前呂顔齊·鄭漢驥之慢忽賑政,厚斂民怨,安命老之侵暴驛卒,俱極可駭。旣入御史書啓中,則不可置而不問,竝只爲先罷黜,其罪狀,令攸司稟處爲白乎矣。水使邊將等乙良,令兵曹稟處,何如?啓。依回啓施行爲乎矣。李騫·洪茂乙良,先罷後推爲旀,呂顔齊·鄭漢驥·安命老等段,罪名不輕,則雖不可置而不問,旣是抽栍之外,則亦不可一體論罪,令本道從速明査啓聞處之,善賑守令,相當賞典,前例相考稟處。又啓目。粘連忠淸道暗行御史趙威鳳書啓云云,觀此書啓,則忠州牧使元萬春段,勤厲政治,不聽私囑,賑恤之時,頗能致心,五處設粥時,□自觀饋,添給老瘁,而刑杖難嚴,吏輩用事,有加於前,濫雜牌帖,不能察治,下情不通,民怨多沮是如爲白乎旀。木川縣監黃暉段,到任之後,久有治聲,賑濟之時,作粥乾糧等事,頗苦勤實,而瓜滿仍任之後,凡干事爲,漸不如初,事細難摘,民不願仍是如白有臥乎所,此兩邑守令,賑恤之際,雖有勤實之稱,或吏輩用事,牌帖濫雜,或漸不如初,民不願仍,則不可仍置其任,竝只罷黜爲白乎矣。懷仁縣監李濱段,吏任旣久,政令遄果,官事則擧,至於賑濟之時,事無誤失,而有時醉酒,則事多滯錯是如爲白乎旀。牙山縣監李世白段,莅邑數年,政治漸習,事務且擧,今秋踏驗,民皆頌平,賑濟之時,設粥乾糧,別無誤失,而偏尙寬惠,不戢吏猾,民或爲言是如爲白乎旀。恩津縣監李紳夏段,到任以來,爲治聽民必詳愼,施措無弊,至於賑濟之事,尤用心力,無種廢畊之畓,計給種子,賴以有秋是白乎矣。醉酒則事滯,而以疾罕飮是如爲白有臥乎所,此三邑守令,賑政無欠,官事修擧,而或偏尙寬惠,或以酒事滯,則雖不至於大段,不可無警責之道,竝只姑先推下,以觀來效爲白乎旀。平澤縣監李行夏段,居官旣久,政治修擧,賑濟之時,設粥乾糧給種等事,盡心措施,官需米太,分於賑活之用,自奉之薄約,人皆稱嘆是如爲白有臥乎所,政治之善,比他爲最,似當有參酌褒賞之擧是白乎旀。韓山郡守權德徽段,爲政設賑等事,別無疵害,而還上收捧之際,催捧精實之穀,大有怨言是如爲白臥乎所,官糴之以實收捧,事理當然,今姑置之爲白乎旀。前郡守閔晉亮·李堥等段,別無大段可論之事是白乎旀。前監司李弘淵段,家在淸州,往來頻數,雖省從供,經留各邑,費弊自多是如爲白有臥乎所,不可置而不論,從重推考爲白乎旀。新監司南二星段,纔已到界,而軍官段,少支供從略是如爲白乎旀。都事金粹五段,踏驗作行,從者雖衆,皆是例從之人,又無飣餖濫缺謗是如爲白有臥乎所,俱無可論之事是白乎旀。天安郡守曺敞彬段,雖是抽栍之外,書啓中有云遠邑之村民,以柴草價,比前加捧,監色奸濫,露而不治,大怨其守是如爲白有臥乎所,旣有加捧柴價之事,又有不戢奸吏之失,亦爲罷黜爲白乎旀。兵使及虞候乙良,令兵曹稟處爲白乎旀。沿路所聞各項變通之事,亦令各該司稟處,何如?啓。依回啓施行爲乎矣。忠州牧使元萬春段,竝擧褒貶之辭,而賑政修擧是如爲有置,姑先從重推考,以觀來效爲旀。木川縣監黃暉段,仍任之後,漸不如初是如爲臥乎所,殊無朝家仍任救民之意,若不從重科罪,無以懲後,拿問處之。曺敬彬段,不但抽栍之外,且有善賑之稱,不可率爾罷黜,姑先從重推考,善賑守令乙良,相當賞典,前例相考稟處。
院啓,請水原府使成後卨遞差事。入啓。答曰,不允。
上在昌德宮。停常參·經筵。
三更四更,坤方,有氣如火光。
下直,明川府使李晩,加德僉使高處明。
政院啓曰,以校理尹敬敎初度呈辭,傳曰,何以無限捧入耶事,傳敎矣。尹敬敎所患,日漸危苦,少無差減,而病重實狀,人所共知。故呈單屬日,有難一向退却,不得已相議捧入矣,今承聖敎,不勝惶恐。此呈辭還出給之意,敢啓。傳曰,知道。
院啓,請水原府使成後卨遞差。措語當考答曰,不允。
政院啓曰,臣等,卽伏見黃海兵使具鎰馳啓,則瑞興府使李宇柱,以冬至使陪行,落後還官之際,初八日酉時,有人隱伏路傍以,鳥銃放中卽死,而臣等不勝心寒膽慄之至。卽今人心,雖甚悍惡,官府至近大道之上,肆然以兵器,戕害長吏,略無顧忌,此實三百年來,所未有之大變,若不嚴加譏捕,而明行殄戮,則如此可駭可愕之變,從此接跡而起,將至於國不爲國矣。酉時不至深夜,路傍亦非遠處,而賊能睇中宇柱,則尙可卞遠近人物之時,官行前後騶從,小不下十餘,如卽齊發追逐,則必不無期得之理也。伊時跟捕與否,雖未知其如何,而具鎰狀啓中,只擧逢變之由,不及譏捕一款,事雖出於悤卒,難免疎漏之失,黃海兵使具鎰,請從重推考。其時一行下人及行兇之賊,別樣窮治譏捕之意,令該曹星火擧行,何如?傳曰,依啓。慘惻驚駭,莫此爲甚,今若不得捕捉之,則將來之弊,有不可勝言,令兵使嚴明譏察,趁速捕得啓聞之意,分付,可也。已上諫院朝報
禮曹啓曰,傳曰,進士南尙薰子就明,鄭洙賢子八同,縣監趙渭叟子仁基,通德郞洪受寬子禹寧,判決事孟胄瑞子萬增,前經歷丁昌燾子致重,使之詣闕事,傳敎矣。揀擇吉日,以何間推擇乎?敢稟。傳曰,今月望間,擇日,可也。
又啓曰,以本曹明善公主駙馬揀擇日期取禀草記,傳曰,今月望間,擇日可也事,傳敎矣。揀擇吉日,今月間推擇,今月十四日國忌齋戒,十五日國忌,十六日不吉,十七日爲吉云,以此日知委擧行,何如?傳曰,以十七日爲之。見稽制司謄錄
答副校理趙威鳳疏曰,省疏具悉。爾無所失,勿辭,從速察職。內下日記
上在昌德宮。停常參·經筵。
藥房啓曰,伏未審數日來,聖體,若何?脚部酸疼之症,尙未平復乎?當此調攝之日,臣等久未入診,下情不勝悶鬱。今日與諸御醫,入侍診察宜當,敢來問安,竝此仰稟。答曰,知道。
兵曹,庭試武科初試,一所試官三,金壽興·李好遠·申瀏。參試官三,金海一·尹昌元·徐必縉。二所試官三,閔鼎重·金東屹·成鍋。參試官,尹嘉績·愼祉膺·韓五俊。
司諫李柙啓曰,本院,以水原府使成後卨遞差事論啓,而臣意則有不然者,凡人才則未易逆料,勿斷後卨爲人,若謂之病於柔弱,則固未知其必襯著,其精詳廉謹,旣曰可取。大抵人有此二長,則事何所不辦乎?且於曾前履歷,累典大邑,而未聞有僨職之事,則水原雖是重鎭,姑爲試可,以責來效,未爲不可,如其不能稱塞,則論啓未晩,今乃旣因薦剡,赴任屬耳。能否未著,而謂必不堪,徑先劾遞,其在朝家任人之道,臺閣論人之體,似不當如是。臣之謬見如此,有難苟同連啓,何可晏然仍冒乎?請命遞斥臣職。答曰,勿辭。
傳曰,備局堂上,引見。
玉堂箚子。大槪,司諫李柙出仕,正言鄭維岳·金奐遞差事。入啓。答曰,依啓。
兵曹啓曰,今番庭試武科初試,堂上試官,可合之人乏少,不得備三員,依近例各二員擬望以入之意,敢啓。傳曰,允。
政院啓曰,庭試武科初試一二所,兩司當爲進參,而諫院司諫李柙外,無見存之員,將無以推移於兩所,今日內開政,諫院闕員差出,以爲進參之地,何如?傳曰,允。
引見時,上曰,瑞興府殺長吏之變,極爲驚慘。降號爲縣,纔逢大變,罪人未得,其邑擧子,不可許赴,科塲闔郡,停擧罪人,捕得者各別重賞之意,分付諸道,審加物色,期於必捉,逢變時府使所帶下人等,移囚兵營,使之嚴治,可也。
答持平李沃疏曰,省覽疏箴。憂愛之誠,誡誨之意,深用嘉尙,可不置諸左右而觀覽焉。爾其勿辭,從速察職。
正言趙遠期啓曰,臣頃忝言官,賤疾危篤,未赴召命,推勘尙在,千萬夢寐之外,復叨新命,召牌繼降,分義所在,驚惶出肅,而苟且備擬,殊涉不察,推考必遞,已有定憲,當此靜攝之中,未免瀆擾於夜深之後,臣罪至此,益無所逃,請命遞斥臣職。答曰,勿辭。已上諫院朝報
引見時,上曰,兩大妃殿方物之膳猶存。故兩殿,以此時不減,爲未安,自明年正朝,至癸丑正朝,各道所進方物,減停。慶尙·咸鏡兩道,今年凶荒特甚,民事切急,而物膳亦爲量減事,言于該曹。見諫院朝報十三日中
引見時,兵曹判書閔鼎重所啓,賑恤廳所儲已竭,更當取用於平安道,而豫定石數,使之料理上送,何如?上曰,大小米通計三萬石,輸送賑廳之意,知委本道,可也。見備局謄錄
有政。吏批,以李坡爲昌寧縣監,尹敬敎爲獻納,崔後尙爲正言,朴振翰爲瑞興縣監,姜碩昌爲正言。吏曹望單子
上在昌德宮。停常參·經筵。
辰時巳時,日暈兩珥,暈上有冠,色內赤外靑。
下直,成川府使許珽,祥雲察訪宋基泰。
政院啓曰,副校理趙威鳳,牌招不進,以致闕直,事極未安,請推考。傳曰,允。
院啓,旣被推勘,在例應遞,正言趙遠期,請命遞差。答曰,依啓。
吏曹啓曰,臺諫有闕,政事,取稟。已上諫院朝報
上在昌德宮。停常參·經筵。
藥房啓曰,伏未審數日來,聖體調攝,若何?失音困惱等症,一樣不減乎?臣等不任憂慮,敢來問安。答曰,知道。症候已言于醫官矣。
下直,瑞興縣監朴振翰。
以慶尙監司待罪狀啓。傳曰,勿待罪事,回諭。
武一所差備官,以試官意啓曰,京畿龍仁擧子安㙆,錄名於來字矣。其保擧人行副司猛朴昌後,內禁衛卞煜等,來言於試所曰,安㙆錄名單子,金齊龍之子德文持來,請著保擧,而取見其戶口後,方可著保爲言,則德文以爲,安㙆戶口,卽爲取來,而故泛聽其言,著保以給矣。厥後安㙆爲名者,終不得推尋,其間所爲,極爲殊常。請爲停擧,而安㙆錄名單子憑考,則副司業朴惟建,副司業鄭時徵,與朴昌後著保,而無卞煌之名,情迹極爲可疑。使昌後見之,則一爲當初金德文持來單子中,只與卞熀着保,今此試所單子中著保,則明是僞造,而所謂金德文推捉,則稱以出往陽川,安㙆則卽纔現出捉囚,而其保擧僞著之罪,旣已現露。金德文之居間弄巧,俱極痛駭,竝令攸司囚禁,嚴査處置,朴昌後·卞熀,只聽金德文之言,率爾著保,殊甚無據,亦爲一體拿處,何如?傳曰,允。已上諫院朝報
未時,日有右珥。諫院朝報十五日中
上在昌德宮。停常參·經筵。
四更五更,月暈。諫院朝報無可書
吏曹啓目,粘連黃海監司啓本,瑞興府使李宇柱,賑政之修擧,爲道內各邑之首,合用優異之典,延安縣監李敏章,新溪縣令金弘振,平山府使趙聖輔,皆爲其次,而別無優劣,似當一體施賞,上裁,何如,啓。李宇柱加資,李敏章〈等〉三人陞敍。諫院朝報
上在昌德宮。停常參·經筵。
下直,自如察訪金槼。
藥房啓曰,寒氣猝緊。伏未審數日來,聖體調攝,若何?失音困惱等症,一樣不減乎?伏聞昨夕,微有寒熱之候,趁卽止歇,而臣等不勝憂慮之至,敢來問安。答曰,知道。症候已言于醫官矣。已上諫院朝報
上在昌德宮。停常參·經筵。
答吏曹參判洪處亮疏曰,省疏具悉。卿其勿辭,調理察職。
答戶曹參判洪處大疏曰,省疏具悉。意非偶然,卿其勿辭,從速察職。
答平安監司閔維重疏曰,省疏具悉。今玆之命,意非偶然,卿何過謙,勿辭從速察職。
答同副承旨崔寬疏曰,遞差。
慶尙監司李尙眞上疏,啓下備邊司。
平安道進士李昌震等上疏,啓下該曹。
吏曹啓曰,以黃海監司啓本,本道善賑守令論賞事,本曹覆啓,瑞興府使李宇柱加資,平山府使趙聖輔陞敍事判下矣。李宇柱旣已身死,所當依兪柲例贈職,而趙聖輔,已行準職,陞敍承傳,何以爲之,敢稟。傳曰,知道。趙聖輔,熟馬賜給。
黃海兵使書目,瑞興府,弑倅賊人趙大立,到中路故放爲在,金好先·徐今立等,捕捉堅囚事,啓。
政院啓曰,掌令李翔上來事有旨,成貼下送,在於去九月二十八日,而尙無本道監司傳諭狀啓,事甚駭異,問於兵曹,則乃是齎去軍士稽滯不傳之致,自本曹今方査出重治之,李翔上來事,更爲下諭,何如?傳曰,允。
政院啓曰,今此瑞興之變,出於以下民弑其地主,求諸史牒,實所罕聞。凡牧守令長,境內之人,稱以父母之官,其義尙矣,而爲其下者,肆行戕害,此固人理之一大變,覆載之所不容,凡有血氣,孰不扼腕痛心。思所奮厲,必欲及時設機,期致罪人之斯得也哉?兵使具鎰,在瑞興至近之地,專管討捕之任,當初一番泛然啓奏,已極歇後,在遠監司,再次馳啓之後,今乃緩緩申聞,而亦不過李宇柱屍體傷處及本官循例擧行之事,未有別樣發一令措一事之實,揆以事理,誠極無謂。請黃海兵使具鎰從重推考。傳曰,依啓。已上諫院朝報
政院啓曰,臣卽伏見黃海兵使具鎰,瑞興官作變賊人,捕得旋失事狀啓,則成貼,在於本月十一日,而十五日卯時到院,凡撥便,不計晝夜,例也。今此狀啓,實非等閑公事,所當星夜飛傳,而八晝夜之後,始爲來傳,撥路稽滯,至於此極,事甚痛駭。令備局,另加査出嚴治,以懲其怠慢,何如?上曰,連次稽傳之狀,竝爲査覈重治,可也。見備局謄錄
政院啓曰,臣伏見慶尙監司閔蓍重待罪狀啓,乃長鬐前縣監丁尙俊被罪事也。臣取考該曹所在丁尙俊推考啓本,且參以閔蓍重啓聞措語,則場高屠解罪人張應明等,當初論報,雖出於尙俊,而嚴刑三次後,使之放送,實由於道臣回題。尙俊,旣無救解徑放之事,道臣,亦以專在於臣之指揮爲辭,則尙俊被罪,未免冤枉,況此編配,亦非輕律。雖是微官,不可不審,令該府更爲拿處宜當,臣待罪該房,區區所懷,敢此仰達。傳曰,知道。禁府謄錄
上在昌德宮。停常參·經筵。
辰時巳時,沈霧。巳時午時,有霧氣。
藥房啓曰,伏未審數日來,聖體調攝,若何?失音困惱等症,比前何如,寒熱之候,更不發作耶?臣等區區憂慮,敢來問安。答曰,知道。症候已言于醫官矣。
政院啓曰,本院僚員,連有病故,廳中位甚不齊,新除授承旨孟胄瑞·呂聖齊,竝卽牌招察任,何如?傳曰,允。
院啓,繡衣廉察,事體莫重,守令罪犯彰著,旣登於書啓之中,則無論抽栍與否,宜一體嚴究,以爲懲礪之地矣。伏見京畿御史書啓,則長湍府使鄭漢驥,陽川縣令呂顔齊,延曙察訪安命老等,或恣行不法,橫斂肥己,或慢棄賑政,致民駭散,其罪狀駭然,旣已覆啓,而聖明以爲,抽栍之外,而不許有司之稟處,先使本道査覈。伏想睿斷所在,必不偶然,而第念漢驥等所犯,俱係不輕,則恐不可以是非抽栍,而有所緩之也。不爲取供,徑先査覈,已違按罪之體,且使之晏然仍居於官次,而一邊行査,非但事體不當,査事亦必有妨,請長湍府使鄭漢驥,陽川縣令呂顔齊,延曙察訪安命老,一倂拿問處置。□凡新除授,下諭政院,出授召旨,兵曹定送軍士,無論承召人上來與否,齎旨者還現遲速,自可以道路遠近而推知也。今此掌令李翔下諭,在於九月二十八日,其所居全義,乃三日程也。不過六七日,可以往來,齎旨者,至於三朔不現,則此實無前可駭之事,而置而不問,今始發覺,致令再煩下諭,政院·兵曹,俱難免不察之失。請其時下諭後當該承旨及兵曹當該堂上·郞廳,竝從重推考,齎旨不傳之軍士,令攸司捉致京獄,依法科罪,新除授正言趙根,以災傷敬差官,時在慶尙道,請斯速乘馹上來事,下諭。答曰,不允。推考事,下諭事,依啓。已上諫院朝報
有政。吏批,以申遇相爲光陵參奉,尹嘉績爲持平,申厚載爲副修撰,李嵇爲副應敎,崔濟爲義盈主簿,趙根爲正言,安縝爲原襄監司,許悏爲禁府都事,李選爲副校理,呂聖齊·孟胄瑞爲承旨,張善瀓爲禮曹參判,鄭維岳爲兵曹正郞。吏曹望單子
上在昌德宮。停常參·經筵。
夜五更,火星入氐星。
藥房啓曰,連日沈霧,日氣不佳。伏未審夜來,聖體調攝,若何?伏聞痰滯膈間·失音等症,尙未差歇,有令膻中穴,更爲受灸之敎,受灸時刻,定以午初宜當,敢來問安,竝此仰稟。答曰,知道。
兵曹啓曰,今此庭試武科初試二所參試官尹嘉績,今日政,移拜持平,自前武科試官,除授臺官,則有改落點之規,令政院望單子還入,改落點之意,敢啓。傳曰,知道。
又啓曰,武二所參試官鄭道成,旣已改落點,而闕門已閉,明日待開門牌招,使之進參之意,敢啓。傳曰,知道。
受灸後,藥房·政院·玉堂·二品以上·六曹問安。答曰,知道。
院啓,請長湍府使鄭漢驥,陽川縣監呂顔齊,延曙察訪安命老,一倂拿問處置。措語見上答曰,不允。已上諫院朝報
受灸時,上曰,諸道三名日方物,旣已停減,箋文差員之弊,亦不可不慮,竝限癸丑正朝停減方物中,弓帒筒箇六,限癸丑正朝,停減,可也。諫院朝報二十一日中
受灸時,領議政許積所啓,凡在任身死者,自備局分付諸道,題給駕牛,使之運柩,自是規例,而今此瑞興府使李宇柱之死,驚慘莫甚,合有別爲運柩之擧矣。上曰,令所經諸道監司,別爲護送,可也。備局謄錄
上在昌德宮。停常參·經筵。
巳時,太白見於未地。
下直,天江萬戶具銘。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?昨日天突穴受灸之後,痰滯·失音等症,得有向歇之漸乎?今日受灸時刻,依前定,以午初宜當,臣等不任憂慮,敢來問安。答曰,知道。
假注書南垕病,代以尹爾霖爲假注書。
大殿受灸後,政院·玉堂·藥房·二品以上·六曹問安。答曰,知道。已上諫院朝報
受灸時,都承旨李殷相所啓,故咸陵府院君李澥,曾於權厝時,已爲禮葬,而今將永窆于高陽地。勳舊重臣之葬,不可無護恤之典,而當此無前凶年,自忠勳府不敢啓聞。故敢此陳達,擔持軍,量宜題給,何如?領議政許積曰,李澥,乃靖社正勳也。今將永窆,而當此凶年,造墓軍,雖難題給,擔持軍則題給,宜當矣。上曰,依爲之。造墓軍,亦參酌題給,可也。
領議政許積所啓,臣得見黃海兵〈使〉具鎰報狀,則因瑞興賊人招辭,有搜捕之事,而平康之於黃州,元是不遠之地,則所當自其處別定軍官,急急直往跟捕,而不此之爲,稱以無撥便,不能直通。請自備局,分付于原襄道,使之跟捕,其迂緩之狀,誠極可駭,似當請罷,而第遞易之際,事機易失,姑先推考,何如?上曰,依爲之。諫院朝報二十一日中
政院啓曰,永興弑主罪人松男,旣已拿囚,依法例三省推鞫,何如?傳曰,允。
又啓曰,弑主罪人松男,三省推鞫事,命下矣。委官,何大臣進去乎?敢稟。傳曰,領相進去。
義禁府啓曰,弑主罪人松男,卽當行刑,而今日日勢已暮,夜未明,勿行死刑,自是法文,明日冬至大祭受香,二十二日冬至,二十三日下弦,待無故日擧行之意,敢啓。傳曰,知道。禁府謄錄
上在昌德宮。停常參·經筵。
午時未時,日暈。夜五更,月暈。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?痰滯·失音等症,亦復如何?今日受灸時刻,依前定,以午初宜當,臣等不任憂慮,敢來問安。答曰,知道。
吏曹啓曰,內資寺主簿崔壽徵,守令取才考講時,三冊不通,汰去,何如?傳曰,允。
弘文館啓曰,新除授副校理李選,時在京畿安山地,副修撰申厚載,時在慶尙道東萊府,經筵入番事緊,請竝斯速乘馹上來事,下諭。傳曰,知道。申厚載,竣事後自當上來,姑勿下諭。
傳曰,受灸罷後,吏曹判書金壽恒入侍。今番御史中來在闕內之人,亦令入侍。
副應敎李嵇,受灸後入侍。
大殿受灸後,藥房·政院·玉堂·二品以上·六曹問安。答曰,知道。
院啓,請長湍府使鄭漢驥,陽川縣令呂顔齊,延曙察訪安命老,一倂拿問處置。措語見上答曰,竝罷職,可也。已上諫院朝報
上在昌德宮。停常參·經筵。
未時,虹見艮方,日有左珥。夜五更,沈霧。
大殿,政院·玉堂·二品以上·六曹問安。答曰,知道。
大王大妃殿·王大妃殿·中殿·世子宮,政院·玉堂·二品以上·六曹問安。答曰,知道。
嬪宮,政院·玉堂問安。答曰,知道。
藥房啓曰,冬雨夜降,日氣沈陰,伏未審此時,聖體調攝,若何?連日受灸之後,痰滯·失音等症,得有差減之效乎?今日膻中穴受灸事,昨已定奪矣。時刻仍前定,以午初宜當,臣等區區憂慮,敢來問安。答曰,知道。
吏曹啓曰,臺諫有闕,政事,取稟。
大殿受灸後,藥房·政院·玉堂·二品以上·六曹問安。答曰,知道。已上諫院朝報
上在昌德宮。停常參·經筵。
夜四更五更,月暈,沈霧。
大殿,政院·玉堂問安。答曰,知道。
藥房啓曰,雨後霧暗,日氣不佳,伏未審夜來,聖體調攝,若何?今日受灸時刻,依前定,以午初宜當,臣等區區憂慮,敢來問安。答曰,知道。
黃海都事趙昌期上疏。大槪,畧陳國事危迫之狀,冀蒙裁察。且於今日引見時,乞賜召對事。入啓。
傳曰,政事,明日爲之。
政院啓曰,明日爲政事命下,而明日弑主罪人松男,當爲行刑,政事,何以爲之?敢稟。傳曰,明明日爲之。
傳曰,備局堂上,引見,黃海都事趙昌期,亦令入侍。
政院啓曰,引見事,命下矣。三司當爲入侍,而諫院則行公之員,只有司諫李柙,而亦有身病,不得入侍之意,敢啓。傳曰,知道。
大殿受灸後,藥房·政院·玉堂·二品以上·六曹問安。答曰,知道。已上諫院朝報
引見時,上曰,已前武擧子直赴殿試之類,許赴于今庭試別試,可也。
持平尹嘉績所啓,飢饉癘疫之驚心慘目,天災時變之疊先層出,未有甚於昨今兩年,危亡迫頭,上下憂遑,凡干節省之擧,靡不用極。至如尙衣織組,工匠造作等役,自上特命停罷,德音所曁,孰不欽仰?而竊伏聞近日以來,工匠之待令於差備者,殆無虛日。伏想以聖明憂災恤隱之至誠,旣令停罷之後,又無自內役使之事,而外間傳說,猶不勝其藉藉,此必內官輩,憑藉營私,敢爲濫雜之致,請命嚴査重治,以杜日後之弊,以解群情之惑。上曰,令政院査問尙方,以啓。
又所啓,繡衣廉問,爲任莫重。旣謂之暗行,則未及書啓之前,固不當徑先宣泄,以致聽聞之有煩也。校理趙威鳳,頃於湖西採訪之日,歷入親舊之家,至言某可褒某可罷,及其語言已播之後,則或慮守令之因此徑動,復使其族人之居其邑者,送言勸留,其所處事,已極無謂,況於抽栍之中,猶未盡察,其損失事體,疎漏不職之責,在所難免,請校理趙威鳳罷職。上曰,依啓。諫院朝報二十四日中
上在昌德宮。停常參·經筵。
夜三更,東方·巽方·艮方,有氣如火光。
下直,保寧縣監姜弼周。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?昨日受灸之後,引接臣僚,酬酢竟夕,不瑕有添傷之患乎?今日受灸時刻,依前定,以午初宜當,臣等不任憂慮,敢來問安。答曰,知道。
武一所差備官,以試官意啓曰,玄字擧子柳楨,與其弟金字擧子柳橒,六兩入格矣。今日講書時,柳楨,以其弟柳橒之名,代講,疑其容貌疤記之不同,嚴加詰問,則爲其弟代講實狀,不得掩諱,箇箇直招,且問其弟去處則以爲,方在水原,元不上來,而柳橒之六兩入格,必是代射,故又爲窮問,則六兩之代射,亦不敢諱,其間情狀,極可痛駭,卽爲囚禁矣。柳楨及柳橒罪犯,令攸司考律處置,何如?傳曰,允。已上諫院朝報
受灸入侍時,上曰,遭此無前飢饉,兩大妃殿物膳,亦有裁減,而大殿·中宮殿,有各日六曹物膳及三名日表裏猶存,其令竝限壬子冬至,減除,可也。
上在昌德宮。停常參·經筵。
大殿,政院·玉堂問安。答曰,知道。
藥房啓曰,風雨大作,達夜不止。伏未審此時,聖體調攝,若何?連日受灸之後,痰滯·失音等症,漸有差減之效乎?臣等憂慮未弛,敢來問安。答曰,知道。與昨無異,今後勿爲逐日問安。
禁府啓曰,弑主罪人松男,已爲承服正刑,妻子爲奴,破家瀦澤,降其邑號,罷其守令等事,令各該司依律文擧行之意,捧承傳,何如?傳曰,允。
武一所差備官,以試官意啓曰,本所擧子武才兩技及講書,今纔完畢,將爲出榜,而六兩·講書俱入格者,一百四十五人,六兩·柳葉箭俱入格者十八人內,六兩·柳葉箭·講書俱入格者七人,柳葉箭·講書俱入格者七人,柳葉箭·講書俱入格者合一百二十四人矣。定額之外十四人,則將不得參榜,今若以當初規矩啓下時傳敎,三技取二技之規,計畫乘除,則六兩·講書俱入格者,當爲一百三十八人,其餘十二人,則六兩·柳葉箭俱入格者,其畫數多,皆優於僅入六兩百步,講書得粗者之上,而若以講書爲重,粗以上,竝陞於武技之上,則武技俱入格者十一人,不得參榜,取舍之際,臣等不敢擅便,敢此仰稟,恭俟睿裁。傳曰,今此規矩,意非偶然,額外之數,亦甚不多,竝令出榜,可也。已上諫院朝報
武一所差備官,以試官意啓曰,入格擧子應爲參榜之數,一百六十四人,則昨日旣已啓達矣,外方擧子入格者八九人,本官成冊中,亦無容貌疤記,不得相準,故竝爲依事目拔去,而其中海州擧子李道元,來訴於試所曰,入往其叔富寧任所,趁試期直來京中,未及周旋於本官成冊,不得已具由呈兵曹,受立旨赴擧,而取見其呈狀,則果爲明實,移文兵曹相議後,還爲分揀,故出榜之數,一百六十五人矣,敢啓。傳曰,知道。諫院朝報二十六日中
有政。吏批,以崔寬爲判決事,蔡正後爲陽川縣監,申瀏爲長湍府使,趙重素爲歙谷縣令,李翊爲兵曹參知,朴以文爲務安縣監,韓斗愈爲鎭安縣監,鄭維岳爲持平,宋時燾爲長城府使,李選爲吏曹正郞,李仁碩爲新溪縣令,朴銑爲內侍敎官,洪錫箕爲南原府使,鄭太和爲奉常都提調,呂台齊爲益山郡守,尹掞爲桃源察訪,朴世封爲戶曹佐郞,任相元爲兵曹正郞,李夢錫爲淸河縣監,尹塼爲礪山郡守,曺挺宇爲延曙察訪,金益勳爲司䆃正,金奐爲兵曹正郞。吏曹望單子
上在昌德宮。停常參·經筵。
下直,慶尙左兵虞候李藕。
禮曹啓曰,今十一月二十四日受灸入侍時,上曰,武擧子直赴殿試之類,旣令許赴於今庭試矣。文武不宜異同,儒生科製直赴殿試者,一倂許赴可也事,傳敎矣。今辛亥九月二十九日課製,居首進士李萬封,直赴殿試事,命下矣,依聖敎許赴於今庭試之意,敢啓。傳曰,知道。
吏曹啓曰,弑主罪人松男所居官永興府,當爲降號,而陵寢所在之邑,勿爲降號,旣有前例,本府亦是璿源殿所在之地,事體似無異同,而變生時守令,依定奪當爲坐罷,松男弑主之變,在於本年六月,時任府使金重明,罷職,何如?傳曰,允。
領府事鄭太和箚子。大槪,本職及前後所兼都提調等任,竝許遞免事。入啓。已上諫院朝報
傳曰,承旨孟胄瑞子萬赫,通德郞洪受寬子禹寧,幼學南尙薰子就明,參奉鄭洙賢子八同,禁婚,其餘已禁婚人外,竝許婚。
禮曹啓曰,明善公主駙馬三揀擇吉日,以何間推擇乎?敢稟。傳曰,以開月念後,正月旬望間,擇日,可也。禮曹謄錄
上在昌德宮。停常參·經筵。
答領中樞府事鄭太和箚曰,省箚具悉卿懇。嗚呼,國家元老大臣,惟卿與李領府事矣,李領府事,不幸云逝,予甚悲悼。今予所倚重者惟卿,卿胡不量,使予不安也?宜體至意,安心勿辭焉。仍傳曰,遣史官傳諭。
傳曰,鄭領府事,以脚病不得肅謝。故久未相見,心用缺然矣。今日欲爲相接,除肅謝入來之意,遣史官傳諭。
藥房啓曰,寒威猝緊,伏未審此時,聖體,若何?連次受灸之後,調攝亦且有日,痰滯·失音等症,得有善減之效乎?臣等不任憂慮,敢來問安。答曰,知道,入診爲之,可也。
答原襄監司安縝疏曰,省疏具悉。卿才允合,何用辭爲?卿其勿辭,速往欽哉。
領中樞府事鄭太和箚子。大槪,舁到闕外而病不運步,惶恐待罪事。入啓。答曰,省箚具悉卿懇。卿其安心勿待罪。仍傳曰,遣史官傳諭。
傳曰,鄭領府事,以脚病難於運步,而使以肩輿入來。
入診時,鄭領府事入侍。
受灸後,藥房·政院·玉堂·二品以上·六曹·大司憲問安。答曰,知道。已上諫院朝報
義禁府啓曰,庭試別試時,闕門三處武科所左右禁喧都事,及本府當直兩處公事都事等,應爲分把者,多至八員,而本府都事十員內,未差一員,文臣都事一員外,八員竝皆赴擧,假都事七員,令該曹差出,何如?傳曰,允。禁府謄錄
上在昌德宮。停常參·經筵。
大殿,政院·玉堂問安。答曰,知道。
藥房啓曰,伏未審夜來,聖體調攝,如何?昨日引接臣僚,酬酢竟夕,不瑕有添傷之患耶?今日受灸,依前定,以午初宜當,臣等區區憂慮,敢來問安。答曰,知道。
以掌令李翔辭狀,傳曰,遞差。
明日庭試別試文科,讀券官七,金壽恒·南龍翼·趙珩·李正英·姜栢年·金萬基·任有後。對讀官十,李端夏·鄭鑰·尹飛卿·李嵇·李選·李藼·鄭華齊·徐文尙·任相元·趙遠期,武科殿試,參試官三,李慶億·柳赫然·李汝發。參考官三,朴贄·金晩輝·尹昌元。
大殿受灸後,藥房·政院·玉堂·二品以上·六曹·大司憲問安。答曰,知道。
政院啓曰,庭試時讀券官七員內,一望則例以大臣備擬矣。大臣只有兩員,而領中樞府事鄭太和,行步不善,決難進參之故,不得備擬。且二品以下無故之人亦少,皆以二員,依近例備望以入之意,敢啓。傳曰,知道。已上諫院朝報
府啓,試紙勿爲極擇事答曰,依啓。內下日記
上在昌德宮。停常參·經筵。
辰時,日暈。巳時,日有重暈,內暈有兩珥,暈上有戴,色內赤外靑。夜五更,木星入太微垣右掖門內。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?今日受灸時刻,依前定,以午初宜當,臣等區區憂慮,敢來問安。答曰,知道。症候已言于醫官矣。今日受灸,勿爲可也。
答右議政宋時烈疏曰,省疏具悉卿懇。嗚呼,今日國勢,一至於此,天地山川之變,人妖物怪之作,疊見層出,無非可駭可愕之甚者,而至於飢饉厲疫,前古所無,赤子死亡,未知其幾千萬人,憂懼驚慘之極,罔知攸措。頃者又因冬雷之變,惶怖震惕,才遣史官,諭予至意矣。今觀疏辭,爲國懃懇之意,誡誨眷眷之誠,溢於辭表,愛我誠忠,予實感嘆不已也。又觀冊子,尤不勝慨嘆也。卿之往歲來在京中也,有懷必陳者,意非偶然,近日云云,如或若是,豈非可駭之甚乎?疏冊中可以議處事,卽當議處,而責勵寡躬,事當書紳佩服焉。噫。當今之時,予之拜相,實非偶然,而前者疾患方劇,予不固請矣。今則昔疾全瘳,國事之汲汲,日甚一日,卿不可以一向固辭,置國事於無可奈何之地,而莫之顧恤也,心竊恨嘆。所謂云云之說,盡是無據之言,卿何介懷,須體至意,從速幡然上來,以濟岌嶪之國勢,以救生民之顚連,毋孤寡昧之日望。仍傳曰,遣史官傳諭。
傳曰,政事,明日爲之。已上諫院朝報
上在昌德宮。停常參·經筵。
巳時,日暈,太白見於未地。
大殿,政院·玉堂問安。答曰,知道。
藥房啓曰,雪後寒威甚緊,伏未審聖體調攝,若何?昨伏聞入侍醫官之言,自上微有寒縮之候,旋卽停止,而夜來更不發作耶?若未快解,則今日受灸,似當姑停,臣等不任憂慮,敢來問安,竝此仰稟。答曰,知道,症候已言于醫官矣,今後勿爲逐日問安。
忠淸監司書目,懷德呈,知事宋浚吉,衰病已劇,本職及兼帶等任,一倂鐫改事,啓。傳曰,安心勿辭,調理上來事,下諭。
政院啓曰,廳中甚爲多事,而同副承旨呂聖齊,服制已盡之後,稱有身病,亦不仕進,揆以廳例,前所罕有,事甚未安。同副承旨呂聖齊,卽爲牌招察任,何如?傳曰,允。
以金始重爲假注書。已上諫院朝報
有政。吏批,以宋昌爲司藝,李滋爲禁府都事,安重爲戶曹佐郞,洪藼爲工曹正郞,朴贄爲掌令,李厚先爲古阜郡守,韓公億爲咸昌縣監,李喜寅爲永興府使,韓志遠爲活人別提,金壽賓爲司導主簿,李暹爲掌樂正。見吏曹望單子郞廳李鎭儀校正。郞廳李壽鳳書。
上在昌德宮。停常參·經筵。
巳時,太白見於未地。
孟胄瑞啓曰,小臣武科殿試進去,下直。傳曰,知道。
假注書睦昌明服制,代任弘益。
呂聖齊,以司饔院官員,以監膳提調意啓曰,今日慶尙道所封十二月朔進上中,大王大妃殿紅蛤鹽二升,小鹽生鰒四升,王大妃殿生鰒五升,皆爲欠縮,事極可駭,當該封進官,推考,陪持人,令攸司囚禁重治,以杜日後之弊,何如?傳曰,允。已上燼餘日記
答領議政許積箚曰,省箚具悉卿懇。嗚呼,今日國勢,已至於此,而猶有所恃望者,噫。卿等二三臣而已矣。卿於今者,不意引疾,是豈所望於卿者哉?無乃宿患乍作而然耶?抑有所不安於心者而然耶?若然則予以爲不然也。以文字而言之,則卿之不安,勢所然也,而以其末端之意觀之,慮其太激,而旣有所云云,則卿之一向引疾,亦或太過,以卿寬大之量,何不念國事所艱,而速出論道也。須體如渴之意,安心勿辭,從速行公,以副至望。仍傳曰,遣史官傳諭。
武科殿試差備官,以命官意啓曰,今日鳥銃試放時,東貫南擧子張天澤,放銃之後,監的官等,出而伏地,問其所以,則以爲,所放之丸,明白貫中,而持錚軍士,誤爲打錚云。臣等,卽遣宣傳官摘奸,則貫中的實,而科場規例,一從錚鼓施行,故張天澤所中則勿施矣。當該監察及監的官不能檢察之責,在所難免,監察南聚星,推考,監的官李斗熀·崔壽海,令攸司推治,打錚軍士,亦爲囚禁治罪,何如?傳曰,依啓。得中如是分明,則因爲計畫,可也。已上諫院朝報
上在昌德宮。停常參·經筵。
藥房提調鄭知和,副提調李殷相啓曰,伏未審夜來,聖體調攝,若何?伏聞入侍醫官之言,左邊項下核處,有向濃之漸云,臣等不勝憂慮,今日欲與諸醫入侍,診察證勢之輕重,敢來問安,竝此仰稟。答曰,知道。自數日來,連有牽引作痛之漸矣,昨夜初更後,痛勢猝劇,殆不能堪者,久而始得止歇,更不發作矣。
孟胄瑞啓曰,大司憲姜栢年式暇,執義申晸,掌令朴贄,持平尹嘉績呈辭。持平鄭維岳上疏,今日以監察茶時之意,敢啓。傳曰,知道。
李䎘啓曰,吏曹郞廳來言,新恩政事,取稟。
李枝茂啓曰,備邊司郞廳來言,明日賓廳坐起日次,而大臣無一員,故不得開坐之意,敢啓。
孟胄瑞,以都摠府言啓曰,今日入直軍士中日習射,請出標信。傳曰,知道。
傳于藥房曰,今日姑勿入診。
李延年啓曰,開城府今十二月令各殿白魚進上單子,不謹持來,致有汚濕之事,陪持人,令攸司推治,何如?傳曰,允。
李枝茂,以禮曹言啓曰,發遣郞廳,健元陵·顯陵·穆陵·寧陵摘奸,則入直參奉及守護軍,竝無頉之意,敢啓。傳曰,知道。已上燼餘日記
正言趙根上疏。大槪,敢竭忱悃,懇乞恩遞,兼陳奉使時沿路聞見,以備財擇事。入啓。已上諫院朝報
上在昌德宮。停常參·經筵。
巳時,太白見於未地。申時,日暈兩珥。
傳于李䎘曰,政事,明日爲之。
藥房啓曰,伏未審此時,聖體調攝,若何?昨伏聞入侍醫官之言,核處濃汁自出,而牽痛亦頗減歇云,夜來寒熱牽痛症候,更不發作耶?臣等區區憂慮,敢來問安。答曰,知道。症候已言于醫官矣。
孟胄瑞,以都摠府言啓曰,副摠管鄭榏,刑曹坐起,進去晝仕,請出標信。傳曰,知道。
又以兵曹言啓曰,去十一月當立番精抄軍中,因病物故者二名矣。依例別單書入之意,敢啓。傳曰,知道。
李延年,以戶曹言啓曰,右議政宋時烈祿俸,以本邑田稅米太輸送事定奪,行移本道,而本道分付懷德縣,則自本家以爲,辭免上疏上送,待批答後擧行云,故趁未輸納云矣。今至累朔,仍不輸送,事體未安,更令本道依前定奪,趁卽輸納,何如?傳曰,允。
李䎘,以禮曹言啓曰,以本曹明善公主駙馬三揀擇日期取稟草記。傳曰,以開月念後,正月旬望間,擇日可也事,傳敎矣。三揀擇吉日,令日官推擇,則來十二月二十六日,正月十一日,十七日爲吉云,此三日中,以何日定行乎?敢此仰稟。傳曰,以今月二十六日,爲之。
孟胄瑞啓曰,釜山僉使李延禎,旣已罷職。新僉使差送一日爲急,而兵曹判書閔鼎重,方在服制中,不得行公。自前如此之時,則或有令次官相議於判書擬差之例,今亦依此差出,速爲發送之意,敢稟。傳曰,知道。
呂聖齊,以兵曹言啓曰,僉知中樞府事金大器戶奴,呈狀于本曹曰,上典,以年迫九十,老病將死之人,得蒙天恩,旣陞資級,又除實職,感激罔極。强病肅謝之後,添得傷寒,症勢危劇,供仕無望,速爲入啓處置云。金大器,耆老疾病,不可責以筋力,勢難行公,改差,何如?傳曰,允。已上燼餘日記
答領議政許積呈辭曰,今日國事,可謂何樣景象,而連遭饑饉慘酷之餘,又有島夷濫越之請,凡所酬應,少無遲滯,然後庶可以救斯民而責邊臣,今也鼎席殆空,左揆出疆,右揆在外,卿又引入,此豈平日所望於卿者哉?已竭予意於前箚之批,謂卿已諒至意矣。今又呈告,深愧誠意之未孚,而予以爲不然也,雖有些少微恙,自可從便調治,雖有些少不安之心,不但已諭於前批,以卿之量,必不深介於懷,何故控辭至此之極也耶?係慮事務,待卿議處者甚多,須體予意,亟斷來章,明早入來,以爲面諭之地,揆以國事,誠深得宜。安心更勿固辭,以副如渴之望。見內下日記
上在昌德宮。停常參·經筵。
辰時,日暈兩珥。巳時,日暈,暈上有戴,色內赤外靑。未時,日暈。申時,日暈左珥。
藥房啓曰,伏未審夜來,聖體調攝,若何?瘡處濃汁,今已止息,而寒熱之候,更不發作耶?臣等久未得瞻望玉色,不勝憂慮,敢來問安。答曰,知道。症候已言于醫官矣,今後勿爲逐日問安。
李枝茂啓曰,大司憲姜栢年式暇,執義申晸,持平尹嘉績呈辭,掌令朴贄未肅拜,持平鄭維岳疏批未下,掌令尹堦服制,今日以監察茶時之意,敢啓。傳曰,知道。
又以都摠府言啓曰,副摠管鄭榏,刑曹坐起進去,請出標信。傳曰,知道。
有政。吏批,判書金壽恒,參判洪處亮進,參議李端夏病,右副承旨李枝茂進。
兵批,判書閔鼎重服制,參判金萬基進,參議鄭鑰進,參知李翊病,右副承旨李枝茂進。
李延年啓曰,今日爲政事命下,而都承旨李殷相,藥房進去,右承旨李䎘,近患腦後之腫,强疾行公,自昨甚重,症勢極苦,僵臥直廬,不得察任,右副承旨孟胄瑞,病未仕進。兵批政廳,則右副承旨李枝茂,以代房進去,而吏批政廳,無應進之員,何承旨進去乎?敢稟。傳曰,吏·兵批兼進。
兵批啓曰,釜山僉使,今當差出,而此時此窠,不可不擇差,營將中可合人員,竝擬,何如?傳曰,允。
吏批,以朴泰尙爲典籍,李必華爲禮賓別提,李後山爲戶曹參議,李碩堅爲高靈縣監,李熙南爲宜寧縣監,李泰沆爲兎山縣監,柳譚厚爲禮曹佐郞,朴文哲爲司饔奉事,申厚命爲戶曹佐郞李藼爲兼校書校理,李克泰爲直講,李基稷爲工曹佐郞,閔宗道爲副校理,李世基爲掌樂主簿,蔡命後爲義禁府都事,金斗翼爲禮曹正郞,姜瑞璜爲校書副正字。
兵批,柳星緯爲釜山僉使,金大器爲副司直。
傳于呂聖齊曰,慶尙道封進天鵝,自本道覓得時,必經累日,上來之後,亦已多日,如有味變之患,決難薦新,問于禮曹以啓。已上燼餘日記
獻納尹敬敎上疏。大槪,猥陳難冒之勢,冀蒙鐫削,兼進狂瞽之言,以備財擇事。入啓。
正言李壽曼上疏。大槪,病勢情勢,俱難仍冒,懇乞遞免,以便公私,兼陳狂瞽之說,冀垂裁察事。入啓。已上諫院朝報
上在昌德宮。停常參·經筵。
巳時,太白見於巳地。
李枝茂啓曰,大司憲姜栢年式暇,執義申晸,掌令朴贄·尹堦,持平尹嘉績呈辭,持平鄭維岳上疏未下,今日以監察茶時之意,敢啓。傳曰,知道。
又啓曰,卽見黃海監司金徽,本道兵使具鎰推考緘答啓本,則多有誤字及落書處,難免不察之失,請推考。傳曰,允。
呂聖齊啓曰,昨以薦新天鵝味變與否問啓事,因傳敎分付該曹矣。卽見禮曹草記,則天鵝太半色變,決不可薦新,而莫重薦享之事,信聽陪持人不爲傷敗之言,趁不親審,及其下問之後,乃以色變爲對,難免初不審察之失,請當該堂上郞廳推考,陪持人,令攸司囚禁治罪。傳曰,允。
李殷相,以禮曹言啓曰,傳曰,慶尙道封進天鵝,自本道覓得時,必經累日,上來之時,亦已多日,如有味變之患,決難薦新,問于禮曹以啓事,命下矣。臣等亦慮及於此,色變與否,逐日招問,則陪持人,每以肌肉寒凍,不至傷敗爲言,故昨日有所啓稟矣。今承聖敎,卽爲看審,則九首中太半色變,決不可以此薦新。臣等亦有未能詳察之失,不勝皇恐,敢啓。傳曰,闕封該官,拿問處之,監司姑先從重推考。已上燼餘日記
政院啓曰,以本院査問尙方二疋等啓辭,至有井間之說,殊甚無據之敎,臣等聚首相顧,無任悚慄之至。玆事傳播外間,出於臺臣之啓,致有行査之擧,而招問該官,不能明白指陳,工匠所答,亦不無依違之態,其間實狀,有難覈得。故臣等區區過慮,不過欲杜後弊而防濫僞矣。今承嚴批,不勝惶恐。傳曰,知道。
答戶曹參判洪處大疏曰,省疏具悉。不必固辭,卿其勿辭,從速察職。
答副提學李敏迪疏曰,省疏具悉。本職當勉副焉。
答持平鄭維岳疏曰,省疏具悉,爾其勿辭察職。
答領敦寧府事金佑明疏曰,省疏具悉卿懇。卿辭至此,予心悽然,時時往來事,當依卿願,卿其安心勿辭焉。
答平安監司閔維重疏曰,省疏具悉。已諭予意於前疏之批,卿其勿辭,從速察職。
政院啓曰,領議政,朝者出往江郊云矣,敢啓。
備忘記,非但國事之罔極。揆以事體,所損甚多,怪妄凶狡之人,勒成無狀之言,何用介懷,須體至意,從速入來之意,遣承旨敦諭。
政院啓曰,臣等伏覩領議政處傳諭備忘,以怪妄凶狡之人,勒成無狀之言爲敎,此雖出於優待大臣之至意,而尹敬敎,職是言官,則凶狡二字,亦有嫌於待臺閣之道,區區所懷,敢此仰達。傳曰,本院之遲滯,姑爲不達,意欲壅蔽。今見傳諭之批,托此敢言,其習誠爲可駭矣。
備忘記,獻納尹敬敎,身居論思之地,爲日已多,移拜諫職,亦已久矣。入侍登對,亦有其時,而未聞一言半辭,及於憂國之事,今乃引入累日,左右觀望,招朋引黨,乃敢符合他意,盛氣攘臂,挺身自當,噫嘻,人心之凶狡,何至此極?欲免膠漆之刺,勒成大臣之罪,是誠何意?人非堯舜,何得每事盡善,此誠格言也。欲言其短,何患無辭,勒成虛說,敢曰縱恣無忌,揆以國體,不可仍置,以長其巧計,獻納尹敬敎,姑先遞差。
政院啓曰,卽伏見備忘,有獻納尹敬敎遞差之命,而辭旨極其嚴峻,有非臣子所忍聞者,臣等聚首相顧,不勝驚惶震惕之至。敬敎,雖極狂率,職是言責,今此震疊之敎,恐非敬敎之本情,不但驚惑於中外瞻聆,實有欠於大聖人優容臺閣之道,臣等忝在近密,區區所懷,不敢不達,敢此徼還備望,惶恐敢啓。傳曰,勿煩。已上諫院朝報
上在昌德宮。停常參·經筵。
藥房啓曰,伏未審夜來,聖體調攝若何,瘡處流汁,猶未止息乎?有時寒縮症候,今則何如?臣等區區憂慮,敢來問安。答曰,知道。症候已言于醫官矣。
呂聖齊啓曰,吏曹郞廳來言,臺諫有闕,政事何以爲之?敢稟。傳曰,當日爲之。
李延年啓曰,今日爲政事,命下矣。都承旨李殷相,藥房問安,聽批後,當進司饔院·活人署等褒貶,右副承旨李枝茂式暇,左副承旨孟胄瑞,當進兵批政廳,廳中只有臣延年及同副承旨呂聖齊,吏批政廳,何承旨進去乎,敢稟。傳曰,吏·兵批兼進。
有政。吏批,行判書金壽恒進,參判洪處亮式暇,參議李端夏進,左副承旨孟胄瑞進。
兵批。判書閔鼎重進,參判金萬基病,參議鄭鑰進,參知李翊病,左副承旨孟胄瑞進。
傳曰,前獻納尹敬敎,宜寧縣監除授,李熙采內職除授。
吏批,以鄭鑰爲右承旨,金萬均爲刑曹參議,朴泰尙爲兵曹佐郞,柳梴爲刑曹佐郞,安烒爲禮曹佐郞,崔濟爲引儀兼參軍,李世甲爲繕工直長,宋光井爲典籍,金重器爲監察,林渙爲濬源殿參奉,閔毅重爲繕工假監役,尹敬敎爲宜寧縣監。
兵批,以尹昌亨爲內禁衛將,白瑞翰爲內禁將,金宇亨爲副摠管,閔暹爲淸州營將,安緝爲訓鍊判官,丁益燾爲宣傳官,金曄爲五衛將,李枝遠爲副摠管,李敏迪·元萬里·李䎘·朴弘祐爲副護軍。
巳時,日暈左珥。未時,日暈兩珥,暈上有冠,暈左邊有戟,色皆內赤外靑。申時,日暈。夜一更,月暈兩珥,暈上有戴,色內赤外靑。已上燼餘日記
院啓,獻納尹敬敎遞差還收事。答曰,不允。
府啓,尹敬敎遞差還收事。答曰,不允。累日茶時,皆請代行,猝於今日,急急行公,何分公私至此耶?予甚駭然。見內下日記
上在昌德宮。停常參·經筵。
孟胄瑞,以兵批言啓曰,五衛將尹衡正戶奴,呈狀于政廳曰,上典,八十老病之年,實非從仕之時,而感激恩典,黽勉行公矣。得寒疾委頓,不能起動,速爲處置云。尹衡正,以老耋之人,病勢亦重,似難供職,五衛之將,改差何如?傳曰,允。已上燼餘日記
府啓,臣伏見備忘記,以兇狡等語,遽加於臺閣言事之臣,至於特遞其職,繼以補外,臣竊不勝震惕驚遑之至。試以今日國勢危急之狀,天災孔棘,民生塗炭,溢目艱憂,有如新經喪亂,凡有知識者,孰不慨然庸慮,而獻納尹敬敎,身居言地,目擊時艱,奮不顧身,抗章疏列,蓋以國家安危,生民休戚,皆係於倚任大臣,今若諉之以無可奈何之地,則固無可言,如欲究其弊源,言其得失,則其將不責於大臣,而責之於何人乎?言事之臣,激於衷曲,遣辭之際,雖不知裁,而原其本心,斷無他腸,夫豈有一毫觀望符合之意哉?今乃不諒心事,疑之太過,有若傾巧小人,用意搆捏者然,不料聖明之朝,有此過擧也。殿下於聽言之際,不能平心徐究,章奏所論,若係大臣·重臣,則無論言之是非,事之曲直,輒加震怒,一切揮斥,此非所以優容言路之道,臣竊惜之。噫。雷霆之下,無物不摧,日月之明,有時或蔽,則其孰肯觸冒嚴威,盡言於明進哉?今臣此言,非爲一敬敎地,請還收前獻納尹敬敎補外之命。今日放榜饋酒時,人多酒少,不能遍饋,催促取酒之際,自致遲延,放榜饋酒,何等大禮,而該官之不能豫備,臨事窘急,殊極可駭,請當該掌酒官汰去。今日放榜擧動時儀仗,旣令百官序立之後,最後班行之間,或有踞坐者,或有跛倚者,而當該監察,不能檢飭,臣分付監察,使之糾檢,仍令摘發,則只將武官一人姓名,以爲塞責之地,監察不職之責,在所難免,請當該監察汰去,竝引嫌而退。身居言地,被斥大臣,則疏中本意,雖在責備,揆以事體,終難晏然,恐君有失,志切匡救,則强起論事,深得職責,嚴批之斥,實是情外,請持平尹嘉績,掌令尹堦遞差,執義申晸出仕。答曰,不允。汰去事及處置事,依啓。
大司憲姜栢年上疏。大槪,病勢危重,斷無起動之望,乞遞職名,兼陳所懷事。入啓。
院啓,臣以前獻納尹敬敎特遞還收事,有所論列,而聖批不賜允兪,又有補外之命,臣不勝慨然之至。國家之設臺閣畀言責,豈徒然哉?旣置其地,則是使之言也。是以人無輕重,事無大小,有懷必言,乃其職耳。前獻納尹敬敎,身居言地,敢言不諱,蓋出於慨念時艱,自附無隱之義,夫豈有他腸哉?伏見備忘記,辭旨嚴峻,多有情外之敎,至謂之怪妄凶狡,朝奏一封,夕投下邑,夫凶狡者,乃奸人之極態也。必陰懷利害,巧於自謀者,方可當也。噫。自殿下卽祚以來,凡言涉大臣者,皆獲重譴,囚竄廢黜,前後相續,人皆緘口相戒,而今者敬敎,知而不避,自蹈其轍,原其心跡,此爲國耶,爲身耶?目之以凶狡,斷非其情,言雖狂率,意在忠戇,殿下優而容之,以恢言路,豈不有光於待臺閣之道乎?大臣固宜優待,言路亦宜培植,請還收尹敬敎補外之命。答曰,不允。
玉堂箚子。大槪,請還收前獻納尹敬敎補外之命事。入啓。已上諫院朝報
上在昌德宮。停常參·經筵。
仁烈王后忌辰齋戒。
藥房提調鄭知和,副提調李殷相啓曰,伏未審夜來,聖體調攝若何,瘡處餘汁,尙今不止耶?伏聞入侍醫官之言,以右邊脚部酸疼之症,有今日三里穴受灸之命,時刻依前定,以午初宜當。臣等不勝憂慮,敢來問安。答曰,知道。
孟胄瑞,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。已上燼餘日記
傳曰,入來之意,領相處敦諭。
吏曹啓曰,臺諫有闕,政事,取稟。
獻納趙遠期啓曰,如臣無狀,最蒙洪私,數月之間,三叨匪據,而皆因推考,旋得恩遞矣。不意玆者,又霑新命,而尙未畢勘,有難苟冒,與前無異,請命遞斥臣職。答曰,勿辭。已上諫院朝報
受灸時,上曰,有時急公事,則備局有司堂上,就議于領相所在處以啓。見備局謄錄
答同副承旨呂聖齊書啓曰,嗚乎。國事誠岌岌乎殆哉,風濤漏舟,未足以諭其急,此誠何故?亶在於寡躬,才疏德薄,獲戾于神明也。噫。姦細之人,乘時狙擊,而非但言甚怪妄而已,指無謂有,指虛謂實,是誠何心?此不可以人理責也,於卿有何罪而引咎若是,赤心誠忠,勤勞王室,爲卿罪案耶?不得不已之事,則雖不得一從局外之言,此何厲民之志耶?人非堯舜,誠難每事盡善。若曰,此事不可,此事不然,則可矣,而乃敢盛氣攘臂,搆虛捏無,加之以縱恣無忌之說乎?兇狡之狀,如見其肺肝,卿何爲嫌,今日廟堂,大臣一空,此誠何時,而卿不念及耶?卿雖一向固辭,欲得釋負,其於予望,定不改矣。萬無允許之理,何哉?須體至意,從速幡然覺悟,趁卽入來,以副予望之意,更往傳諭。
答政院覆逆啓辭曰,今日敬敎之姦狡無狀之態,言之可笑,只增駭憤,罪豈止遞差,罰豈止補外,實有意耳。三司迭請還收,已極可駭。今者政院之啓,極其無據,姦狡等語,皆是昨日還收啓辭中文字,而已捧傳旨者,今何敢竝擧還收乎?輕侮君上,爲敬敎僥倖希望之計,其情可痛,其習可惡,誠極驚駭,而欲免敗露之跡,再三下問,終爲欺罔,人臣事君之道,豈容如是?黨同之跡,終難自掩,欺君之罪,不可少貸。同副承旨呂聖齊,拿問定罪。
傳曰,今日政院之啓,殊甚無據。左承旨李延年,從重推考。
答政院覆逆啓辭曰,語甚可笑可駭也。但自爲之,呂聖齊還收事。見內下日記
上在昌德宮。停常參·經筵。
仁烈王后忌辰。
藥房啓曰,夜來雨雪交下,日氣沈陰。伏未審聖體調攝若何?今日受灸時刻,依前定以午初宜當。臣等區區憂慮,敢來問安。答曰,知道。
大殿,政院·玉堂問安。答曰,知道。
大殿受灸後,政院·玉堂·藥房·二品以上問安。答曰,知道。已上諫院朝報
答左副承旨孟胄瑞啓辭曰,全沒實狀,偃然煩啓,殊甚無據矣。左承旨李延年推考,同副承旨呂聖齊拿問定罪還收事。
答都承旨李殷相等覆逆啓辭曰,若是煩瀆,無非箝制沮遏之意,誠甚可痛,任自爲之。
答左承旨書啓曰,已悉予意於前批矣。卿其須體至意,安心勿辭,從速入來,以副渴望事,承旨卽往傳諭。見內下日記
上在昌德宮。停常參·經筵。
下直。新溪縣令李仁碩,昌洲僉使林。
藥房啓曰,伏未審夜來,聖體調攝若何?今日受灸時刻,依前定,以午初宜當。臣等區區憂慮,敢來問安。答曰,知道。
李枝茂啓曰,大司憲姜栢年,掌令朴贄疏批未下,執義申晸,持平鄭維岳避嫌退待,掌令一員,持平一員未差,今日以監察茶時之意,敢啓。傳曰,知道。
大殿,政院·玉堂問安。答曰,知道。
大殿受灸後,藥房·政院·玉堂·二品以上單子問安。答曰,知道。
傳于孟胄瑞曰,今下弓矢,昌洲僉使林處給送。
李殷相啓曰,臣殷相,藥房問安進去,左承旨李延年,陳疏待命,右承旨鄭鑰,連以式暇不來,同副承旨呂聖齊,方在拿囚中,廳中只有左副承旨孟胄瑞,右副承旨李枝茂,非但出納之際,事甚苟簡,吏批政廳,亦無應進之人。鄭鑰,今已行祭云,卽爲牌招察任,何如?傳曰,允。
孟胄瑞啓曰,今日爲政事,命下矣。都承旨李殷相,藥房問安進去,廳中只有臣胄瑞及右副承旨李枝茂,而臣則以該房,當進兵批政廳,而吏批政廳,無進去之員,何以爲之,敢稟。傳曰,兵·吏批兼進。
以慶尙監司閔蓍重臘日生猪闕封狀啓,傳于鄭鑰曰,勿待罪事,回諭。
有政。行判書金壽恒進,參判洪處亮進,參議李端夏進,左副承旨孟胄瑞進。
兵批,判書閔鼎重,御營廳褒貶進去,參判金萬基,精抄廳坐起進,參議未差,參知李翊進,左副承旨孟胄瑞進。
吏批,以尹搢爲獻納,吳斗憲爲掌令,任相元爲持平,朴進益爲樂安郡守,金重器爲鎭海縣監,洪世亨爲禮安縣監,元萬里爲兵曹參議,金獻文爲內贍直長,李嵂爲監察,金萬基爲大司成,廉振國爲童蒙敎官,金碩昌爲南部主簿。
兵批,尹堦爲副護軍,尹嘉績·趙遠期爲副司果。
白弘性爲兵曹假參知。
孟胄瑞,以兵曹言啓曰,本曹今年辛亥秋冬等褒貶,磨勘於來十一日,而參判未差,參議李翊入直,參知元萬里未肅拜,將不得備員開坐。參知元萬里,今日內牌招肅拜,假參知一員,亦爲差出,使之替直,何如?傳曰,允。已上燼餘日記
受灸時,上曰,今見京畿監司狀啓,則水原府使成後卨,十度辭狀,無意察任,而非但事體不當,關防重地,事甚疏漏,水原府使成後卨推考,使之卽爲察任,可也。見備局謄錄
玉堂箚子,尹敬敎補外還收事。答曰,不允。見內下日記
上在昌德宮。停常參·經筵。
夜一更,月犯昴星。四更,月暈。
藥房啓曰,伏未審夜來,聖體若何?連日受灸之後,脚部酸痛之症,得有差減之效乎?臣等區區憂慮,敢來問安。答曰,知道。症候已言于醫官矣。今後勿爲逐日問安。
大殿,政院·玉堂問安。答曰,知道。
鄭鑰啓曰,濟州御史,旣已收取試卷上來矣。明日待開門,大提學命招,科次以入之意,敢啓。傳曰,知道。
李殷相·孟胄瑞·李枝茂啓曰,臣等伏見答領議政上疏之批,多有未安之敎,有非臣子所可忍聞者,而至於禽獸二字,雖是經傳之語,何以遽加於臣僚哉?人君辭令,所關甚重,傳播四方,驚惑群聽,一語一默,不可不審也。今此下敎,辭旨迫切,實有乖於大聖人待下之道,臣等忝在近密,區區所懷,惶恐敢啓。傳曰,啓辭之意,予未曉也。
傳于孟胄瑞曰,饑饉慘酷,財力罄竭之日,客使先聲,猝然來到,言念民事,罔知攸措。然而接待之禮,不可少緩,而遠接使差出一款,尤爲緊急,卽議于大臣,差出事,分付。
鄭鑰啓曰,臣承命往傳于領議政許積則以爲,臣之卽今情勢,惟當屛伏竢命,不宜徑上疏章,而迫於嚴召,不得不略陳,決不敢復進之意矣,玆者,伏奉近侍,傳諭聖批,戒誨備至之中,亦多有未安之敎。緣臣無狀,治累聖德,一至於此,臣之罪戾,到此益深,伏地震惕之外,不知攸達云矣,敢啓。傳曰,憂虞孔棘,少無可恃之狀,已悉於前後之批,更不多誥,而客使先聲猝至,言念民事,罔知置身之所。卿雖有不安之心,試觀今日,出城固辭,罔念國事之秋耶?卿若念及於此,則不待予言,而必幡然改圖矣。更遣近侍,諭以至急,從速入來,以副如渴之望。
政院啓曰,來十五日,儒生殿講日次,取稟。傳曰,停。已上諫院朝報
答領議政許積疏曰,省疏具悉卿懇。嗚乎。今日人心,已至十分地頭,乘機相時之類,人面鬼心之輩,陰懷姦巧之志,難掩用意之態。噫嘻。豈不痛心哉?姦細之人,自謂謀計甚密,故言之凶慘,搆捏無所不至,豈可以此,深用介懷。至於僚相陳辭,已悉於前者之批,更不多誥,而今日國勢之殆哉岌岌,莫保朝夕之狀,卿必念之,而南方邊事,尤不可一任邊臣之手,而卿之引入,今已半月,急務之積滯,當如何耶?悖理無倫之言,如孟子所謂於禽獸又何難爲之意,若是其襯合,則卿何深加引咎,至此之極也。須體予意,從速入來,以副上下之望。敬敎之只補外任,實爲卿地,不然,罪豈至此?近侍欺罔,其習可惡,朝家用法,不得不已矣。見內下日記
上在昌德宮。停常參·經筵。
鄭鑰,以吏曹言啓曰,遠接使館伴,就議于大臣,差出書入之意,敢啓。傳曰,知道。
又啓曰,今此勅使時,義州迎慰使,必須以年少無病之人差送,然後可無顚仆不及之患,而文·南堂上中,除老病及罷散人外,絶無可擬者,故不得已以錦昌副尉朴泰定,差下矣,今聞其病勢方劇,決無驅馳之勢,而其代,以宗班及武臣中可合人,破格擇送,何如?傳曰,六曹參議中,差送可也。
有政。吏批,行判書金壽恒,濟州御史試券科次進,參判洪處亮進,參議李端夏進,行都承旨李殷相進。
吏批,以張善瀓爲兵曹參判,蔡之沇爲金堤郡守,趙遠期爲司書,權愭爲兵曹正郞,申厚命·柳譚厚·宋光璧爲兼春秋,咸平縣監金迬,前陽智縣監李挺完,今加通政。殺越人命賊捕捉事承傳,金韶夏爲兼延曙察訪。
孟胄瑞啓曰,兵批,無政事,不爲開政之意,敢啓。傳曰,知道。
鄭鑰啓曰,臣承命往諭于領議政許積,則以爲,夜已向闌,近侍再臨,伏想丙枕之不安,獨使至尊,憂勞於上,臣之罪戾,至此尤萬萬矣。況今饑荒溢目,公私赤立之日,北客猝至,言念民事,誠可謂罔極,伏承聖諭中罔知置身之所之敎,奉讀以還,五情煎灼,此豈臣子一向退伏之時乎?第念臣之罪名極重,公議至嚴,更入脩門,實所不堪,豈但爲臣區區廉隅也哉?以首頓地,惟願速死而已,此外更無所達云矣,敢啓。
備忘記曰,已諭於昨夜之批,今復何言,意以謂當此時,卿必爲國家而,翻然改圖矣,卿辭至此,非但予之缺然而已,誠非所望於卿者也。國勢民憂之汲汲,如在百尺竿頭,卿若不念及於此,其將奈何?須體此意,安心從速入來,毋孤至望之意,承旨卽往傳諭。已上燼餘日記諫院朝報
兵批啓曰,從前客使之來,例以咸鏡·原襄兩道驛馬,補把於兩西沿路矣。戊申年,因重臣疏箚,平安兵營所儲備局軍木,黃海兵營軍木,題給各驛,使之雇立,仍覆兩道驛馬補把之擧,今此客使出來之期急迫,勢難調發入送於渡江之前。且見平安監司閔維重狀啓,則以依近例雇馬爲言,補把驛馬,今姑勿爲分定,而黃海道一體雇馬之意,行會何如?傳曰,允。見備局謄錄
禮曹啓曰,今此勅使時,凡干節目,不可續續煩啓,迎勅節目儀注,遠接使問禮官事目儀注,一路迎餞慰使各項宴禮·茶禮等事,一依前例,直爲磨鍊擧行之意,分付各該司何如?傳曰,允。見禮曹謄錄
答右副承旨李枝茂書啓曰,卿辭雖固,予無允許之理,一向引咎,徒傷事體,使國事日就無可奈何之地,卿胡不念於斯,辭竭意窮,不知所以爲諭,更勿固辭,從速入來,以副予望之意,更往傳諭。
玉堂箚子。臺諫出仕事答曰,依啓。見內下日記
上在昌德宮。停常參·經筵。
下直。槐山郡守黃世耉,兔山縣監李景沆,淸河縣監李夢錫。
藥房啓曰,夜雨連朝,伏未審聖體調攝若何,脚部酸疼之症,今則何如?臣等區區憂慮,敢來問安。答曰,知道。症候已言于醫官矣。
鄭鑰,以迎接都監言啓曰,郞廳工曹正郞洪藼,身病極重,本職亦不得察任,而勢難等待其差病,卽爲改差,其代,以工曹正郞韓墍,差下何如?傳曰,允。
又以迎接都監言啓曰,啓下郞廳兼參軍崔濟,呈狀于都監曰,有難便情勢,自前不得參於勅使接待之任,而如此之人,則依願許遞,旣有前例,崔濟卽爲改差,其代,以軍資監主簿沈櫟,差下察任,何如?傳曰,允。
又以迎接都監言啓曰,都監儺禮色郞廳,前縣令尹榮,旣已啓下,而時無職名,依前例口傳付軍職,冠帶常仕,何如?傳曰,允。
又啓曰,當此客使出來之時,守令赴任,一日爲急,而兩司之官,不得備員,未署經守令,多至五員,且黃海都事除授之人,亦未署經。監司出站,則或不無留營酬應之事,所當一體催促發送,而憲府無故之員,諫院只有司諫一員,勢難開坐。自前如此之時,或有變通之規,何以爲之?敢稟,傳曰,竝卽署經發送。
又以禮曹言啓曰,今此出來勅使前所送儀注,承文院繕寫之際,問禮官,旣已出去。令兵曹別定禁軍,騎撥下送于問禮官處,何如?傳曰,允。互見燼餘日記諫院朝報
答左副承旨孟胄瑞啓辭曰,嗚乎。今日民虞國事,已至此極,又値北使之猝至,予心遑遑汲汲之狀,有不可形言。當此之時,鼎席一空,民役裁減多少事務,待卿而處者,未知其幾何,卿不念及於此,而一向固辭耶?噫。招朋引黨,人面鬼心之徒,以不安卿心,爲第一奇功。豈可只快若此奸細之計,而不恒危亡若保之國勢乎?予之望卿之入來,如渴思飮,須體至意,安心從速入來,以副朝野之望事,承旨更往傳諭。
院啓,前啓及獻納尹搢乘馹上來事。答曰,不允。下諭事,依啓。
府啓,前啓答曰,不允。見內下日記
上在昌德宮。停常參·經筵。
下直。南原府使洪錫箕,礪山郡守尹搏,務安縣監朴以文。
藥房啓曰,雨雪之後,寒威頗緊,伏未審夜來,聖體調攝如何?伏聞入侍醫官之言,脚部酸疼之病,猶未差歇,厭進水刺,不至累日,而臣等不勝憂慮之至。今日欲與諸醫入侍,診察議藥,敢來問安,竝此仰稟。答曰,知道。
下備忘記于李枝茂曰,長番內官陸後立,莫重公事,誤踏啓字,極爲非矣。推考。
鄭鑰,以承文院官員,以提調意啓曰,今辛亥秋冬等本院官員褒貶,當爲等第磨勘,而都提調領議政許積,方在城外,限內不得爲之之意,敢啓。傳曰,知道。
李枝茂,以訓鍊都監言啓曰,都監郞廳及長官,今秋冬等褒貶,當爲等第,而都提調,方在郊外,限內不當磨勘之意,敢啓。傳曰,知道。見燼餘日記
答右承旨鄭鑰書啓曰,已悉予意於前疏之批,更何多誥。噫。今日國家事勢,萬分急迫,予之誠意未孚,卿今尙未幡然,愧赧之懷,不能自已,民虞邊事,一日爲急,卿若不早入來,其將奈何?辭竭意窮,誠不知所以爲喩也。末端事,卿言至此,予當酌處,須體此意,安心從速入來,以副予望。都承旨下往傳諭。見內下日記
上在昌德宮。停常參·經筵。
巳時午時,日暈右珥。
下直。永興府使李喜寅,益山郡守呂台齊,樂安郡守朴進益,歙谷縣令趙重素,高靈縣監李碩堅,昌寧縣監李坡,鎭安縣監韓斗愈,鎭海縣監金重器,防垣萬戶白光瓛。
李殷相啓曰,臣承命往諭于議政府領議政許積,則以爲,臣於昨日,畢陳情悃,日月之明,無微不燭,天地之仁,必垂矜察,意謂必賜鐫免,庶可釋負而死,日夜祈祝,惟在於此,乃於今者,反蒙異恩,特遣瞻司之長,溫諭愈懇之外,口宣聖旨,又不趐丁寧,至於席藁中僭猥之言,亦蒙採納,臣不自知負累之身,何以獲此於聖明之下哉?感激罔極,惶憫益深,伏地涕泣,不知所達云矣,敢啓。傳曰,噫君臣之間,貴相知心,如或人臣,席寵驕恣,如敬敎之言,則爲君上者,必深惡而痛斥之,何以假以優禮之意哉?至於今日之事,誠甚無據,實欲搆捏卿,無所不至,故或曰縱恣無忌,或曰世無朱雲,字字句句,無非乘時狙擊,使卿不安其位,故奮臂揚氣,猶恐不及。奸狀若此,而卿乃每以引咎竢罪等語爲辭,有如不能容於覆載者然,此無非予之誠意未孚於平日,使卿不能感動焉,慙愧之心,無以自禁。噫。卿試觀今日國勢,予之前後之諭卿者,有不然者乎?如不然,卿之一向固辭,無意入來,予雖知卿意之所在,然以當今國事言之,無可奈何而已。以卿平日爲國憂慮之心,終可恝視,置國事於相忘之域耶?言盡意窮,無以形言其萬一,卿其宜體予遑遑罔措之意,從速入來,以副如渴之望事,承旨更往傳諭。
孟胄瑞,以兵曹言啓曰,以開寧縣千摠羅振纓等施賞回啓粘目。傳曰,此回啓,與近日定奪之事不同,何也?問啓事,命下矣。臣等覆啓之時,取考元文案,則羅振纓等所捕之賊,情跡兇惡,與尋常賊黨有異,渠輩之盡力跟尋,比之守令捕賊者,亦不無差別,故只引曾前捕賊三名施賞之例,敢請上裁矣,伏承下敎,始覺有違於近日定奪之事,臣等不察之失大矣。不勝惶恐,敢啓。傳曰,知道。
又以義禁府言啓曰,以呂聖齊元情公事照律事判下,而兩司方以呂聖齊拿問事論啓,不得照律之意,敢啓。傳曰,知道。
又以宣惠廳言啓曰,本廳今秋冬等褒貶,當爲等第,而都提調領議政許積,方在城外,限內不得磨勘之意,敢啓。傳曰,知道。已上燼餘
工曹判書柳赫然所啓,本曹佐郞金壽賓,前任司䆃寺主簿時,藏氷官啓下,而今則移拜本曹郞官,以本曹藏氷官,改爲啓下,何如?上曰,依爲之。備局謄錄
傳曰,今下弓矢,防垣萬戶白光瓛處給送。
府啓,前啓。答曰,不允。
院啓,前啓。答曰,不允。
玉堂箚子,持平任相元事。答曰,不允。遞差事,依啓。內下記草
上在昌德宮。停常參·經筵。
藥房啓曰,伏未審夜來,聖體調攝若何,水刺厭進,比前如何?臣等區區憂慮,敢來問安。答曰,知道。與昨無異矣。
傳于李殷相曰,曾聞有欲爲取稟之事,而備局堂上有所稟定之人,使之卽爲來待。
孟胄瑞啓曰,戶曹判書金壽興,吏曹判書金壽恒,兵曹判書閔鼎重,工曹判書柳焃然來待賓廳之意,敢啓。傳曰,引見。
吏曹口傳政事,以田爲信川郡守,尹世休爲交河縣監,黃德輿爲平丘察訪。
兵曹口傳政事,以金世望爲吾乂浦萬戶。已上燼餘日記
引見時,兵曹判書閔鼎重所啓,本曹佐郞朴泰尙,褒貶居中,當於都目政,差出其代,而本曹事務煩劇,不可等待,請令該曹從速破格差出,何如?上曰,依爲之。
又所啓,年例歲抄書入時,本曹則削職及削版之類,不爲擧論,與吏曹有異,所當定式,何以爲之。上曰,吏·兵曹不可異同,一體爲之,可也。
左副承旨孟胄瑞所啓,今番瑞興之變,實是前者所無,而賊人趙大立,終不得捕捉,群情尤以爲駭矣。咸興人前佐郞朱震禎母子被殺之事,雖與命吏逢變者有異,亦極慘酷,而震楨之弟二人,上來擊錚,罪人朴斗文等,捉致京獄矣。該曹公事判下等待之際,震楨一弟,又爲病死,事甚矜惻,此是感傷和氣之一端也。今雖移送疏決廳,而結末未易,聞震楨鄕案修正時,同事之人韓明遠·朱汝奎等家,賊黨,造次作變,或還燒其家,或毆打其親屬,此必是賊殺震楨之餘黨矣。兵曹判書閔鼎重,非不詳知其曲折,而以其按道時鄕案修正,致有此變,故嫌不陳達矣。閔鼎重曰,旣非疑獄,臣爲刑曹判書時,備陳所見於回啓矣,非但汝奎等家,如是作變也。震楨致死之後,亦爲作拏其家,而有還自疏決廳閱覈,一邊令本道明査啓聞,似當矣。上曰,令本道各別嚴査啓聞,可也。已上諫院朝報
院啓,前啓及仁同府使成震炳罷職事。答曰,不允。末端事,更加詳察處之。見內下日記
上在昌德宮。停常參·經筵。
巳時,太白見於未地。
傳于鄭鑰曰,史官三員待命,騎馬九疋立之。
鄭鑰啓曰,史官三員待命事,命下矣。史官不備,宣傳官一員,代送之意,敢啓。傳曰,知道。
孟胄瑞啓曰,兵曹都摠府郞廳來言,闕內各處入直軍士,夜巡檢云矣,敢啓。傳曰,知道。
李枝茂,以迎接都監言啓曰,都廳宋昌,猝得身病,症勢可疑,不得察任,勢難等待其差病,卽爲改差,以掌樂院正李暹,差下何如?傳曰,允。
孟胄瑞,以都摠府言啓曰,副摠管李枝遠,能麼兒堂上,訓鍊院坐起,進去晝仕,請出標信。傳曰,知道。
又以兵曹言啓曰,來十七日武臣堂上朔試射時,試官二望,磨鍊以入,左參贊趙珩,左尹李汝發,落點已下矣。卽聞趙珩,差祭入齋,而副望刑曹判書南龍翼,亦呈辭單,而不得已試官一望,改磨鍊以入之意,敢啓。傳曰,知道。
又以都摠府言啓曰,今日入直軍士,當爲中日習射,而大祭相直,不得爲之之意,敢哲。傳曰,知道。
傳曰,都承旨李殷相,來詣閤門外。
傳曰,都承旨入侍。入侍時,傳曰,國事到此地頭,而領相尙不入來,罔知攸濟,而文字不如言語之詳悉。都承旨,以雖有大不安之事,不可不入來之意,勤懇口宣於領議政處,而勿爲書啓,來詣閤門外。
傳于李枝茂曰,呂聖齊,當初下問之事,不以實對,其習可惡,故拿問矣。大臣以此,尤爲不安,其在慰安之道,不可無酌處,同副承旨呂聖齊,放送。
夜二更,月犯軒轅星。三更,流星出五車星下,入西方天際,狀如鉢,尾長五六尺許,色白。
都承旨李殷相引見時所啓,上番史官申翼相,朝前,以公事出去,未及入來,故今此入侍時,左右史不備,上番史官申翼相,請推考。上曰,依爲之。已上燼餘日記
李殷相入侍啓曰,臣承命口宣聖旨於領議政許積處,則以爲,近侍敦諭,已至十一,此實曠古所未聞之盛典,而臣之終不敢祗承者,非爲一身區區廉隅也。誠恐更誤已誤之國事,臣之所深懼者此也。而今者喉司之長,親承聖敎,而至其所傳諭,不翅反覆丁寧,而至下,雖有大不安之事,國事至此,他不暇顧,必得其入來之意,然後來報,則予當坐以待之之敎,人臣,當此不敢當之罔極之異數,聞命震惕,不知死所。臣當不計情勢事勢,顚倒入謝,少伸臣子之分義,而憂惧待命中,賤疾猝劇,不得趁卽趨命,近當少竢病間,冒昧以進云矣。傳曰,領相有病患云,遣御醫李東馨看病。
政院啓曰,交河郡守尹世休,謝恩後似當仍爲下直,而諫院位不齊,數日內勢難署經,何以爲之?敢稟。傳曰,除署經發送。
下直。交河郡守尹世休。
答左承旨李延年疏曰,省疏具悉。爾其勿辭察職。已上諫院朝報
傳曰,史官三員待命,騎馬九匹立之。宗廟·社稷·南別殿臘享大祭摘奸以來。見內下日記
上在昌德宮。停常參·經筵。
藥房啓曰,雪後寒威甚緊。伏未審夜來,聖體調攝若何,水刺厭進之候,比數日前,何如?臣等區區憂慮,敢來問安。答曰,知道。
夜一更至五更,月暈兩珥,回木星。
刑曹判書南龍翼初度呈辭。傳曰,使之勿辭,調理察職。見諫院朝報
迎接都監啓曰,都監郞廳司䆃寺主簿李曾賢,司僕寺主簿李曼著,自賑恤廳,藏氷主梗官啓下,而都監事務緊急,勢難兼察,李曾賢·李曼著等該廳藏氷官,改差,使之專察都監之任,何如?傳曰,允。見備局謄錄
上在昌德宮。停常參·經筵。
下直。金堤郡守蔡之沇。
李殷相啓曰,廳中位不齊,事多苟簡,而同副承旨呂聖齊,疏批未下,左承旨李延年,又以病不來矣。當初曲折,聖明已盡洞察,帶職放釋,旣出恩典,推勘薄罰,亦命還收,則此兩臣,宜無不安於心者,陳疏呈病,雖出於惶恐,而亦涉太過,疏批未下,則固不敢仕進,而連日呈病,事甚未妥,左承旨李延年,爲先牌招,使之察任,何如?傳曰,允。
又以吏曹言啓曰,以侍講院啓辭,弼善鄭華齊迎接都監都廳之任,令該曹稟處事,允下矣。近日言官之未備,臣曹亦非不知,而都監都廳,爲任甚緊,可合之人乏少,不得已以鄭華齊,啓下矣。本院啓辭如此,胄筵重地,不可除仕累月,以待客使之歸,事體誠然,鄭華齊都廳之任,改差似當。下都監設局之後,則自本曹,有難直爲變通,令都監稟處,何如?傳曰,允。
又以吏曹言啓曰,今日本曹開坐,各司官員,大典考講,則內贍寺主簿金震聲不通,汰去何如?傳曰,允。
孟胄瑞,以兵曹言啓曰,柳震立,今日巡將受點,而其子來訴本曹曰,今朝猝得寒疾,方在委頓中,不能運動,以此病狀,勢難入來受牌云。不得已元單子中,改付標以入之意,敢啓。傳曰,知道。已上燼餘日記
答原襄監司安縝疏曰,省疏具悉。卿其勿辭,依願往來。
府啓,請還收前獻納尹敬敎補外之命,新除授持平金奐,時在京畿永平地,請斯速乘馹上來事,下諭。答曰,不允。下諭事,依啓。
院啓,請還收前獻納尹敬敎補外之命。措語見上士夫之間,禮讓爲貴,不可有爭奪之風矣。仁同府使成震丙,頃於太廟薦新天鵝封進之時,旣不能盡誠求得。聞高靈縣,得於善山府,將納都會官尙州,而震丙,以本州人,稱以善山兼官,送其子弟,多率官人及奴子數十餘人,圍其典守監色所在處,迫脅奪去,而毆打色吏,至於折指,終使鄰邑闕封,已得免焉,士夫風習,豈容如是?同道守宰,莫不駭憤,傳說藉藉,請仁同府使成震丙,罷職不敍。答曰,不允。成震丙,先罷後推。
上在昌德宮。停常參·經筵。
自辰時至申時,日暈兩珥。
大王大妃殿·中殿·世子宮·嬪宮,藥房問安。答曰,知道。
王大妃殿問安。答曰,知道。
藥房啓曰,伏未審夜來,聖體調攝若何。水刺厭進之候,今復何如?臣等不任憂慮,敢來問安。答曰,知道。症候已言于醫官矣。
李殷相啓曰,今此宗廟臘享大祭,亞獻官漢城府判尹李正英,以遠接使出去,豫差兵曹判書閔鼎重,犯染,而大祭受誓戒之後,則以他員,曾無代差之規,不得已以終獻官豫差,成均館大司成金萬基,陞亞獻官,改付標以入之意,敢啓。傳曰,知道。
吏曹口傳政事,以申伉爲竹山府使。
政院啓曰,執義申晸,正言李壽曼辭職上疏,踏啓字以下矣。此兩臣,身任言責,各陳所懷,而因其辭疏,遽遞其職,雖未知聖意之所在,而近日論事之臣,陳疏見遞,前後非一,恐有乖於優容臺閣之道。臣等忝在近密,區區所懷,惶恐敢啓。傳曰,可遞則遞,可仍則仍,未曉其意。
政院啓曰,仁同府使成震丙先罷後推事,命下矣。臺諫,方以罷職不敍論啓,罷推傳旨,不得捧入之意,敢啓。傳曰,知道。
答左承旨李延年,副校理金萬重疏曰,省疏具悉。爾其勿辭察職。
答平安監司閔維重疏曰,省疏具悉。意非偶然,卿其安心勿辭。
答掌令朴贄疏曰,省疏具悉。爾其勿辭,從速察職。已上諫院朝報
上在昌德宮。停常參·經筵。
巳時,太白見於未地。
有都目政。吏批,判書金壽恒進,參判洪處亮進,參議李端夏,義州延慰使出去,都承旨李殷相進。兵批,,判書閔鼎重,參判張善瀓參議李翊進,參知未差,左副承旨孟胄瑞進。
以李嵇爲承旨,崔碩儒爲典牲主簿,鄭攸爲義城縣令,沈儆爲鎭岑縣監,安重爲尼山縣監,安漢珪爲咸平縣監,金世龜爲高原郡守,李夏爲執義,任奎爲正言,李有相爲應敎,張遇一爲固城縣令,權道經爲泰安郡守,姜後先爲相禮,許穧爲輸城察訪,許浹爲典籍,金益華爲典籍,金益炅爲參知,任允錫爲密陽府使,崔碩年爲義盈主簿,李齊泰爲內資直長,李基稷爲工曹正郞,李尙翼爲禮曹佐郞,李星齡爲戶曹佐郞,金仁文爲司僕判官,承文著作單,任弘益,正字單,朴致道,學錄單,安汝器,學諭單,金世,權世經爲淮陽府使,韓伯箕爲司饔主簿,黃胤貞爲濟用直長,朴世雄爲濟用奉事,鄭華齊爲司僕正,李晸爲綾州牧使,李英馧爲奉常僉正,尹弼殷爲陝川郡守,成璡爲造紙別提,睦昌遇爲敦寧奉事,兪鼎基爲漢城參軍,尹昌亨爲長湍府使,徐文縉爲高原郡守,李斗龜爲博川郡守,趙遠期爲弼善,李夏爲校理,李暹爲杆城郡守,尹聖擧爲仁同府使,李燦漢爲右通禮,許浹爲監察,宋昌爲輔德,李寅煥爲司書,朴世址爲活人別提,李晩亨爲戶曹正郞,金壽賓爲工曹佐郞,蔡翊俊爲司評,南宮鈺爲禮曹正郞,司成單,申晸,文獻徵爲昌樂察訪,奉常直長單,任弘益,吳斗寅爲司藝,尹宲爲司畜別提,鄭行一爲司贍直長,蔡錫夏爲平市奉事,李粹全爲引儀,安烒爲兵曹佐郞,趙爾福爲掌苑別提,李蓍吉爲司饔直長,李商雨爲工曹佐郞,尹宲爲監察,李藼爲兼西學敎授,鄭東卨爲錦山郡守,李震爲內資主簿,南斗徵爲內贍主簿,尹漪爲司僕主簿,李泰夏爲司䆃主簿,權觀爲司宰直長,李昌爲尙瑞直長,趙聖兪爲歸厚別提。
兵批,以慶一會爲僉知,蓬山君炯信爲副摠管,申晉翼爲慶福衛將,徐文縉爲都摠經歷,鄭東然爲宣傳官,李鳴震·尹後衡爲武兼,李藕爲淸州營將,安汝羾爲訓鍊副正,閔鳴九爲都摠都事。
答領議政許積箚曰,省箚具悉卿懇。已悉予意於十二度答批之時矣,國事之汲汲,予心之遑遑,卿必量已悉矣。卿辭胡乃至哉?卿之疾病,予已悉知,而慮念村舍荒涼,醫藥未備,須體累日已諭之批,安心趁卽入來,從速行公,以副予望。仍傳曰,遣史官傳諭。
政院啓曰,僚員之不齊,未有甚於近日,廳中只有四人,而今將分送於吏·兵批政廳矣,出納之際,事多苟簡,左承旨李延年,落傷調治,已過數日,而今日亦不仕進,事甚未妥。卽爲牌招,使之察任,何如?傳曰,允。
刑曹判書南龍翼上疏。大槪,旣被臺諫之譏斥,決難一刻仍冒,且被罪囚韓碩中子擊錚元情中,無數侵辱,尤不可仍按其獄,乞命鐫削職名,仍收新授資級,以重名器,以安微分事,入啓。已上諫院朝報
傳曰,新生三公主,爲明安公主。見內下日記
上在昌德宮。停常參·經筵。
辰時至申時,日暈兩珥。
藥房啓曰,節屆隆寒,寒氣漸緊,伏未審數日來,聖體調攝若何,水刺厭進之候,比前何如?臣等區區憂慮,敢來問安。答曰,知道。症候已言于醫官矣。
有都目政。吏批啓曰,慶尙監司,今當差出,而可擬之人乏少,守令中可合人,竝擬何如?傳曰,允。
以趙邦安爲尙瑞副直長,許壕爲內贍奉事,李震白爲禁府都事,趙相槪爲工曹佐郞,李行選爲司畜別提,張緯漢爲瓦署別提,宋光璧爲禮曹佐郞,李奎齡爲校理,羅以俊爲宗簿正,尹拯爲進善,文榮後·韓紀百·李希楙爲典籍,金南甲爲義盈直長,張錄爲典設別檢,李希哲爲繕工副奉事,朴昌輝爲內資主簿,崔碩年爲宗簿主簿,柳壽昌爲監察,李曼爲工曹佐郞,李䎘爲慶尙監司,吳挺昌爲說書,李果爲慶基殿參奉,裴幼華爲宗簿直長,洪應元爲長興庫直長,南斗樞爲義盈庫主簿,韓志遠爲司僕主簿,成璡爲監察,申時柱爲社稷參奉,高可觀爲泰陵參奉,鄭東卨爲錦山郡守,睦來善爲安東府使,趙汝耘爲公山判官,李夏爲兼弼善,崔浣爲右通禮,吳九星爲敬陵參奉,鄭涖爲典牲參奉,張梲爲敦寧參奉,趙持憲爲宣陵參奉,李翼東爲昌陵參奉,朴澄爲中部參奉,洪淨爲刑曹佐郞,趙相綱爲假引儀,分差兼中學敎授單,韓配百·張斗七,兼養賢奉事單,南垕。
兵批,以鄭周翰爲宣傳官,白瑞龍爲忠佐衛將,鄭華齊爲訓鍊正,鄭二龍爲知世浦萬戶,李壽獻爲翊衛將,林尙元爲訓鍊主簿,具翧爲防踏僉使,金錫爲宣傳官,朴勵行·朴弘燁爲武兼,李浣爲知中樞,韓浹爲部將,盧瑀爲全羅左水虞候,崔柱華爲武兼,李廷寅爲部將,金鼎祥爲宣傳官,洪夏明爲訓鍊判官,鄭埏爲僉知,副護軍權堣。已上燼餘日記
傳曰,原襄監司安縝·全羅右水虞候閔暹,引見。
傳曰,噫,國事到此地頭,卿又旣許入來,而近因卿病,雖或未果,客使今已渡江,凡事必於歲前定奪者甚多,而卿之入來之期邈然,予心罔措,曷可勝喩?若過今日,漸至遲滯,無以救目前之急,亦將終至於無可奈何之地,思之至此,不覺心驚氣塞。卿其須體如渴之意,趁卽入來,以濟國事事,承旨往諭于領相處。已上諫院朝報
上在昌德宮。停常參·經筵。
下直。博川郡守李斗龜。
成宗大王忌辰齋戒。
李嵇啓曰,吏曹郞廳來言,臺諫有闕,政事何以爲之?敢稟。
又啓曰,淸風府院君,來詣請對矣。傳曰,引見,一時入侍。
又啓曰,御營大將,有稟定事,則引見時來待事,曾已命下矣。御營大將李汝發,卽今來待矣。傳曰,亦爲一時入侍。
鄭鑰啓曰,今此勅使時,開城府別延慰使,何承旨進去乎?敢稟。傳曰,同副承旨進去。
傳于孟胄瑞曰,吏·兵判呈辭,昨日以從速察職爲答矣。今日以病不進,兩臣俱以緊任,不思國事,徒循常䂓,使之進參。
傳曰,大臣·備局堂上,引見。已上燼餘日記
以吏曹判書金壽恒,兵曹判書閔鼎重初度呈辭。傳曰,此豈循例呈告之時耶?使之勿辭,從速察職。
左副承旨孟胄瑞啓曰,臣承命往諭于領議政許積,則明朝當爲入來云矣,敢啓。
上在昌德宮。停常參·經筵。
成宗大王忌辰。
藥房啓曰,雨雪之後,日氣不佳,伏未審夜來,聖體調攝若何,水刺厭進,比前何如?昨日引接臣僚,酬酢竟夕,不瑕有添傷之患乎?臣等終宵憂慮,敢來問安。答曰,知道。症候已言于醫官矣。
假注書朴致道書啓,臣承命往諭于議政府右議政宋時烈,則以爲,臣頃因祈免之章,猥及時事之一二。夫人窮反本之時,其意宜善,而臣心志迷亂,精神昏錯,失其理致者甚多。方且杜門悔咎,以俟謫譴之至矣,不料聖度包荒,只揆獻忠之忱,而不致亂言之誅,遠遣史官,宣賜溫批,臣銜恩感激,且喜且悲。夫以臣言之謬悖,而聖明猶且褒假,則孰不樂告以所懷哉?將天下之善,皆歸之矣。國勢雖已岌岌,尙且庶幾焉,此臣之所以喜也。且夫有君如此,而臣自知無狀,長時退伏,今則大數將窮,朝夕待盡,區區微悃,旣無可伸之日,此臣之所以深悲也。惟願聖明,益邁聖德,益軫民恤,以保我朝宗之寶命,則臣瞑目而死,更無所憾云矣。傳曰,知道。
弘文館啓曰,新除授應敎李有相,時在全羅道綾州任所,校理李奎齡,時在慶尙道安東府任所,經筵入番事緊,請竝斯速乘馹上來事,下諭。傳曰,允。
答刑曹判書南龍翼疏曰,省疏具悉。浮薄之言,囚人之斥,何必爲嫌?卿其勿辭,從速察職。已上諫院朝報
上在昌德宮。停常參·經筵。
慈殿誕日。大殿·慈殿·中殿·世子宮·嬪宮,政院·玉堂·二品以上單子問安。答曰,知道。
傳曰,大臣·備局堂上,引見。
政院啓曰,大臣·備局堂上引見事,命下矣。三司亦爲入侍乎?敢稟。傳曰,只備局堂上入侍。
政院啓曰,勅使接見時回答說話,依例書入,而疏漏處,令廟堂詳審講定,以備睿覽,如何?傳曰,依啓。
府啓,新除授執義李興,時在全羅道全州地,請斯速乘馹上來事,下諭。答曰,依啓。
院啓,新除授正言任相元,時在原襄道淮陽府任所,請斯速乘馹上來事,下諭。答曰,依啓。
政院啓曰,刑曹判書南龍翼,疏批已下,又呈辭疏。其疏則還出給,而非但客使迫頭,本曹事務,閱月積滯,癏曠之弊,殊甚可慮。刑曹判書南龍翼,卽爲牌招,使之察任,何如?傳曰,允。已上諫院朝報
上在昌德宮。停常參·經筵。
辰時,日暈兩珥,暈上有冠,色內赤外靑。自巳時至酉時,日暈。
藥房啓曰,伏未審夜來,聖體調攝如何,水刺厭進之候,亦復何如?昨日引接臣僚,酬酢移時,不瑕有添傷之患乎?臣等區區憂慮,敢來問安。答曰,知道。症候與昨無異矣。
下直。花梁僉使任之翰。
孟胄瑞啓曰,小臣,正朝望闕禮習儀進去,下直。傳曰,知道。
李枝茂,以都摠府言啓曰,今日入直軍士中日習射,請出標信。傳曰,知道。
以備忘記,傳于李嵇曰,明善公主駙馬,定於承旨孟胄瑞之子,言于該曹。
假注書尹爾霖服制,代以朴致道爲假注書。
李嵇,以弘文館意啓曰,本館上番,卽今在京見存之員二員內,校理李夏,方差都監都廳,副校理金萬重,今日遭服制,上番他無替直之員,校理李夏,卽爲牌招,今姑入直,上番闕員,勿論吏曹郞官,以在京無故人,後政差出,牌招察任,何如?傳曰,允。已上燼餘日記
賑恤廳啓曰,設賑廳郞廳差出,使之料理·造家等事,曾已陳達於榻前矣。東部及箭串兩所郞廳各一員,爲先擇定,別單書入之意,敢啓。傳曰,知道。見諫院朝報
上在昌德宮。停常參·經筵。
下直。草芝萬戶鄭之僑。
鄭鑰啓曰,小臣,迎勅初度習儀進去下直。傳曰,知道。
有政。吏批,行判書金壽恒進,參判洪處亮進,參議李端夏在外,右承旨鄭鑰進。兵批,判書閔鼎重病,參判張善瀓進,參議金始炅在外未肅拜,參知未差,左副承旨孟胄瑞進。
以李敏迪爲都承旨,金益炅爲兵曹參知,權愭爲持平,申晸爲副校理,李聖賚爲錦山郡守,吳熽爲禮賓正,李東老爲掌樂正,權瑍爲承文著作,駙馬孟萬澤尉號新安。兵批,以李殷相爲副司直,李翊爲司直,鄭維岳·閔宗道爲副司直,李濡爲副護軍,鄭暹爲司正。
李嵇啓曰,領府事鄭太和箚子批答,遣史官傳諭事,命下矣。出番史官,皆在城外,招致傳諭之際,易致夜深,明日待開門,傳諭之意,敢啓。傳曰,知道。
李嵇,又以戶曹意啓曰,卽接內需司牒呈公事,則卽淳昌郡守粘移,據明善公主房,新受久遠無主陳荒庫,今年所出收稅,上送事也,取考本郡粘移,則所謂折受之地,雖是量案時無主處,民人等,片片作田,至於轉相買賣,傳子傳孫,永作己物,今若設爲宮庄,則殘民決難支保,呼冤道路,渙散者居多云。甲戌量,雖以無主懸錄,民人等已耕之處,則各衙門請宮家,不得奪占事,曾有申明定奪之擧,今此宮家折受處,若是量案付無主之地,而民人耕食,已至年久,則直爲折受收稅,事體不當,令該曹更加明査處置,何如?傳曰,允事,傳敎矣。今此明善公主房折受之地,雖是甲戌量田時無主之處,其後民人等,果爲各自起耕,永作己物,則旣已定式之後,似不當折給於宮家,令本道從實査覈,區別啓聞後稟處,何如?傳曰,允。
政院啓曰,新除授都承旨李敏迪,時在黃海道延安地,斯速乘馹上來事,下諭何如?傳曰,在外時未上來,則今姑遞差。互見燼餘日記諫院朝報
政院啓曰,延祥詩,當爲製進,大提學金壽恒,明日待開門牌招,使之出韻科次,何如?傳曰,允。見諫院朝報二十八日中
上在昌德宮。停常參·經筵。
藥房啓曰,伏未審數日來,聖體調攝若何,水刺厭進之候,與前一樣乎?臣等區區憂慮,敢來問安。答曰,知道。症候已言于醫官矣。
持平金奐啓曰,臣頃忝騎曹,適有家患,父忌祀事,行於墓前,而門戶衰替,子姓尠少,顧臣一身之外,無他可以代行香火者。故私陳情事,請由堂上,幸得往還之暇,獲遂拜掃之願,不意新除之恩,誤及於無似之臣,乘馹之命,繼除於未還之日,臣驚惶感激,承命上京,而乃聞該司之官,入啓給由,例也。今臣下鄕,初因官長之題辭,未有啓目之可據,則揆以法典,大相謬戾,旣有違例之失,則敢冒執法之列乎?請命遞斥臣職。答曰,勿辭。
掌令朴贄啓曰,引嫌而退,官司由假,例呈本曹,則初無所失,有何可避?請持平金奐出仕。答曰,依啓。已上燼餘日記
答領中樞府事鄭太和箚曰,省箚具悉卿懇。何用固辭乃爾?宜體至意,須勿固辭,以副予意。仍傳曰,遣史官傳諭。
賑恤廳啓曰,前縣監金壽一,賑所郞廳,旣已啓下,而時無職名,依例付軍職,冠帶常仕,何如?傳曰,允。已上諫院朝報
上在昌德宮。停常參·經筵。
元宗大王忌辰。
巳時,太白見於未地。
李枝茂啓〈曰〉,軍器寺官員來言,今日年終,放砲之意,敢啓。傳曰,知道。
掌令朴贄啓曰,臣之情迹,有萬分難安之勢,及授本職,不敢冒出,呈單請急,果有日矣。伊時同僚,疑其避事,欲爲論劾,至於搆草而詣臺,適値臣辭疏之入啓而中止云。毋論其已啓未啓,旣欲論遞,則臣便是被劾人也。決不可苟免爲幸,而全昧物議,累日冥行矣,今始有聞,不勝瞿然。不得不瀆擾於靜攝之中,臣罪大矣。請命遞斥臣職。答曰,勿辭。
掌令尹堦啓曰,引嫌而退,事雖已往,聞有物議,揆以臺體,不可仍在,請掌令朴贄遞差。答曰,依啓。
李枝茂,以兵曹意啓曰,卽接南營部將牒報,則丹鳳門上內農圃內,宮墻三間頹落云。令紫門監卽爲修築,而爲先以把子圍排西營,入直砲手二十名,除出守直之意,敢啓。傳曰,知道。
又以兵曹言啓曰,本曹郞廳,各有所掌,事務煩劇,比他司尤甚,不可暫曠,而郞官八員內,正郞姜碩昌,佐郞安烒,出使未還,正郞權讓在外,正郞權愭,今日政移拜臺職,佐郞尹嘉績,與新除授參議李後山,外孫相避,正郞李厚徵,佐郞柳譚厚,俱以迎接都監郞廳,除本仕,時存行公之員,只有佐郞權瑎,非但內外司上直,無以備數,事甚苟簡。前頭擧動時各差備,將不成樣,其在事體,尤爲未安,正郞權讓,爲先改差,其代及他闕員,後政,在京無故人,竝爲差出,何如?傳曰,允。互見燼餘日記諫院朝報
