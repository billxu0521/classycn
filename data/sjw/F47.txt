上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂單子問安。答曰,知道。
大殿,藥房口傳問安。答曰,知道。睡覺聞曉鍾,今月是何年?歲辛卯十八回,憶昔年懷萬憶,與沖子將祗謁,予懷誠一倍,此辰氣何諭?乘輦時見卿等。
中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上·奉朝賀單子問安。答曰,知道。
以承傳色口傳下敎曰,今日諸處展禮,而大報壇則闕焉,當先拜敬奉閤矣。
徐浩修啓曰,正朝豈闕禮?依例爲之之意,敢啓。傳曰,知道。
大駕,詣太廟入齋室後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
中宮殿,王世孫遣宮官問安。答曰,知道。
太廟展拜罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
太駕,詣昌德宮,入萬安門後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,旣有前例,禮房承旨,率通禮·贊儀·引儀,行禮時入侍。
璿源殿展拜罷後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。以承傳色口傳下敎曰,禮房承旨,詣壇所奉審以奏。
傳于徐浩修曰,行禮卽當爲之,整齊後擧行,先拜置之。
徐浩修,以禮曹言啓曰,傳曰,今已布諭,庭試以二月內,擇日□□命下矣。庭試吉日,令日官推擇,則今二月十九日二十日二十九日爲吉云,以何日定行乎?敢稟。傳曰,爲二十日當行於春塘,卽日唱榜爲之。
傳于趙曰,諸司預備。
大駕詣毓祥宮,展拜罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,太室守僕,此處守僕,毓祥宮守僕,令該曹依例施賞,傳于趙曰,回駕時,路由夜晝介,祗迎三間石橋爲之。
又傳于曰,諸司預備。
大駕還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
傳于徐浩修曰,明日晝講,次對爲之。
有政。吏批,判書李最中病,參判鄭存謙進,參議金相翊進,以金文淳爲司書,金應淳爲左尹,南泰著爲右尹,徐有元爲左通禮,朴奎壽爲右通禮,閔百興爲大司憲,尹正烈爲副校理。
兵批,判書李景祜病,參判李聖圭入直進,參議尹坊病,參知李溎病,同副承旨李正吾進,同知權德寬,副司直申晦·尹東暹,副司正朴相甲單付,草芝僉使丁志泰,同知李瀞因任事,承傳。
趙,以兵曹言啓曰,依下敎,隨駕禁軍及駕後與標下軍兵等處,饋飯之意,敢啓。傳曰,知道。
又以訓鍊都監言啓曰,依傳敎挾輦軍·挾輿軍及隨駕將校軍兵等處,設飯分饋之意,敢啓。傳曰,知道。
又以禁衛營言啓曰,依傳敎,隨駕軍兵等處,炊飯以饋之意,敢啓。傳曰,知道。
又以禦營廳言啓曰,依傳敎,隨駕將校軍兵等處,炊飯分饋之意,敢啓。傳曰,知道。
又以訓鍊都監言啓曰,去夜無犯夜之人被捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
又以一二巡廳言啓曰,去夜犯夜人,無所捉之意,敢啓。傳曰,知道。
辛卯正月初一日卯時,上詣太廟,擧動入侍時,行都承旨尹東暹,左承旨李在簡,右承旨徐浩修,左副承旨趙,右副承旨宋載經,同副承旨李正吾,假注書鄭顯道·朴相甲,記事官吳鼎源·李在學,以次侍立訖。上具翼善冠·袞龍袍,以歩輿出延和門,詣敬奉閣展拜,乘輦金商門內,藥房都提調韓翼謩,提調洪麟漢進前。翼謩曰,聖體,何如?上曰,一樣矣。進湯劑,上進御訖。上詣太廟門外,降輦乘歩輿入齋室,具冕服步詣太室就板位,行四拜訖。自第一室,以次奉審,至五室,上俯伏移時,至十一室,上又俯伏移時奉審訖。上出太室,詣永寧殿就板位,行四拜訖。令世孫奉審,奉審罷後,上出至南神門外,磚石上俯伏移時,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼進前。致仁曰,氷地久伏,恐損聖體,請乘輿。上顧而與之言。致仁曰,臣聽瑩,不得仰聞聖敎矣。上曰,又稱聽瑩矣,此後若爲宴賀張大之事,此負陟降也,此意有所仰奏矣。上仍起坐。翼謩曰,坐與伏,冷地則同,伏乞乘輿。上乘輿。上曰,隨駕軍兵饋飯。還入齋室,具翼善冠·袞龍袍,詣昌德宮入萬安門,展拜璿源殿罷後,具冕服,出萬安門俯伏,少頃乘輿時,浩修奉審皇壇,歸奏無頉。上起立而聽,詣仁政殿殿坐,受王世孫·百官賀,頒赦時,王若曰,昨冬今春,邦禮稠疊,是誰之賜?受陟降賜,深悶稠疊,初則固拒,沖子誠懇,一言感回,若問其言,仰謝受賜,其言及此,復何敢拒?其旣許也,必也正名,我孫誠孝,宜聞中外,凡諸等節,一遵常例,從此以後,邦固盤石,先告廟社,祗謁太室,昌德展禮,仁政頒赦,意豈張大?所重攸在,今朝以前,雜犯赦百官加,爲靑衿示同慶,依禮文擧行,嗚呼,幾年臨御,一無惠於吾民,元日頒敎,只自忸於方寸,故玆布諭,咸須知悉,讀奏致詞時,命書傳敎曰,嗚呼,今日受賀,是誰之功?百官有答敎,沖子無答敎,雖以正朝賀言之,履長之慶,與世孫同,宜有敎而闕焉,入侍承宣,致詞莫見,此何擧措?當該禮判·都承旨,一倂遞差,答敎今諭,前判書朴相德爲禮曹判書,金華鎭爲都承旨,先入侍後謝恩。上曰,房順房,都承旨三院副提調例兼。上曰,仁政殿守直内官,施以不敍之典。上曰,今已布諭,庭試以二月內擇日。命書傳敎曰,農者,國之本,周家八百年基業,專由后稷,可不重歟?勸農之敎,歲初皆諭,而今年豈比于前?且奧昔辛卯年勸農之敎,怳然若昨,豈料今日,復逢此年?豈在于文,惟在乎誠?咨方伯守令,莫云涼德,仰遵前辛卯年勸農之敎,懋哉懋哉事,下諭于八道道臣·兩都留守,其時勸農文,亦爲謄書,一體下諭。宣箋官趙英鎭,讀世孫箋,以失音,預差李崇祜,進讀百官箋。上曰,安詳矣。大駕詣毓祥宮時,上曰,藥房提調,持湯劑入侍。都提調韓翼謩,提調洪麟漢進前。翼謩曰,聖體,何如?上曰,一樣矣。進湯劑,上進御訖。駕至鍾閣駐輦,召見市民,使在簡問曰,汝輩元朝好過否?幾年臨御,無一惠政於汝輩,汝輩能無弊端之可訢者否?皆對曰,無弊好,過矣。詣毓祥宮後,上曰,前後廂軍,道上留住。上曰,禮房承旨與左右通禮及引儀,行禮時入侍。百官行禮安徐,行禮罷後,命書傳敎曰,今番此禮,誠是千千萬萬料表,是誰之賜?其宜施惠,且三次行禮時,臨殿受賀時,進參左右通禮,特爲加資,贊儀相當職調用,引儀各賜兒馬一疋,守僕金重麗·千世福,帖加成給,世孫引導守僕,一體成給。上曰,藥房提調,持湯劑入侍。都提調韓翼謩,提調洪麟漢進前。翼謩曰,聖體,何如?上曰,一樣矣。進湯劑,上進御訖。上曰,百官加政事,還宮後爲之。命書傳敎曰,今於暮年,何待其奏?初五曰,崇政殿百官朝參,依例爲之。傳曰,來時旣祗拜敬奉閣,人君所重,在祀典,當歷臨奉常寺,拜神室而來,知悉,堂上侍衛隨入,堂下侍衛,道上留住。傳曰,今日名日,夜禁勿禁,大駕詣奉常寺,神室展拜訖。仍御廳中,令浩修奉審神室,看審祭器庫,浩修斟酒來看品。上曰,精矣。命澆于潔處,又命持來黍稷稻梁各少許看品。上曰,此物還之不敬,棄亦可惜,諸承旨作飯以食,命書傳敎曰,子之所愼,在祀與戎,予雖誠淺,此心憧憧,惟在於祀,於今酒房旣停,今日祭酒,亦太常酒也。因此以思,月正元曰,宜拜神室,與沖子同爲展禮,令禮房承旨奉審神室,仍坐本寺廳中,亦令該房看審祭器庫無頉,暮年此心,庶可少弛,申飭太常,俾令知予意。其於夙宵,恐或禮房之來審,則其於祀典,可無欠潔?令太常以此書揭于廳中,俾有今日元朝申飭之效,旣知無頉,宜乎勸奬,今日入直官員,令該曹陞敍,本寺守僕十人,令該曹施賞。命書傳敎曰,今日伸禮,誠是料表,亦臨本寺,大殿·世孫宮轎子陪,令騎曹依例施賞。上還宮入大內,諸臣退出。
上在慶熙宮。停常參,只朝講。藥房都提調韓翼謩,提調洪麟漢,副提調金華鎭啓曰,三陽回泰,聖候彌隆,月正元日,祗謁太廟,次詣璿源殿,仍臨法殿,誕受庭賀,歷拜毓祥宮,侵夜還宮,聖孝克伸,群情胥悅,伏未審此時,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。千千萬萬料表逢此日,千千萬萬料表受此禮,此忱雖少伸,此懷誠萬億,氣何暇諭?講對時入侍焉,世孫氣候,亦一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,旣聞左副承旨許解,其代,通政李壽勳除授牌招,追省記入直,房順房。
宋載經啓曰,大臣·備局堂上,依下敎來待矣。傳于徐浩修曰,朝講入侍,次對同爲入侍。
宋載經啓曰,頒赦百官加爲之事,命下矣。在前如此之時,有時推蕩滌之例,今番則何以爲之?敢稟。傳曰,依例蕩滌。
傳于金華鎭日,昨日守直中官下敎,置之。
備忘記,今下弓矢,兎城僉使康聖霖,寧城僉使金應九,山羊會萬戶金致亨,水口萬戶朴聖奎,昌洲僉使鄭亨濟等處,給送。
又備忘記,今下弓矢,天摩僉使申大重,伐登萬戶申必漢,方山萬戶高采等處,給送。
徐浩修,以弘文館言啓曰,新除授副校理尹正烈,卽爲牌招察任,何如?傳曰,允。
金華鎭,以吏曹言啓曰,在前頒赦時,有別歲抄書入之例,今則何以爲之?敢稟。傳曰,依例書入。
又以吏曹言啓曰,別歲抄書入事,命下矣。居中居下,亦爲書入乎?敢稟。傳曰,皆蕩滌。
又以吏曹言啓曰,潭陽·昌城兩邑,以大逆不道罪人胎生邑,去壬午年降號矣。今年已凖十年之限,潭陽縣監李廷恢,曾經四品,昌城縣監李邦緯,已經府使,竝依例陞府使,何如?傳曰,允。
李壽勛,以禮曹言啓曰,每年親耕,歲首以稟事,曾已定式矣。今正月二十一日先農祭親行及親耕等節,何以爲之?敢稟。傳曰,攝矣。
宋載經,以兵曹言啓曰,慶科庭試,來二月二十日定行事,命下矣。武科初試,今日官推擇,則來二月初四日爲吉云,以此日設行,而在前庭試初試時,或取三四百,或取五六百,今番則取幾人乎?敢稟。傳曰,定以此日,取六百人,規矩依昨年例。
李正吾,以兵曹言啓曰,依傳敎,大殿玉轎差備別監,世孫宮轎子差備別監等處,木綿依例施賞之意,敢啓。傳曰,知道。
傳于宋載經曰,承旨入侍,兩銓歲抄,催促以入。
李正吾,以禁衛營言啓曰,依傳敎,去夜夜禁,勿禁之意,敢啓。傳曰,知道。
又以左右捕盜廳言啓曰,依傳敎,去夜夜禁勿禁之意,敢啓。傳曰,知道。又以一二所巡廳言啓曰,依傳敎,去夜犯夜,勿禁之意,敢啓。傳曰,知道。
敎統制使張志恒書。王若曰,委一方節度之任,寔難其人,兼三道統制之權,尤重是選,衆望攸屬,僉謀允諧,惟卿,識慮沈深,志守堅確,杜門讀孫·吳之法,跡謝車馬之場,承家有父祖之風,纔合干城之器,中間之沈滯已久,簡自予心,前後之誨飭諄勤,務折其氣,纔告邊烽之遍審,益思閫銊之試庸,眷彼南洋之巨防,實是東國之重鎭,壯樓櫓而備衣袽,創設蓋二百年,列臺隍而控嶺·湖,管領幾數千里,惟朝家緩急之是恃,所托重焉,顧今日弊瘼之轉深,有可憂者,欲畀師垣之隆寄,宜擇將門之良材,玆授卿以三道統制使兼慶尙右道水軍節度使,卿其領玆寵章,愼乃職事,綢繆未雨,益殫固圉之猷,早暮占風,恒若對壘之日,其他撫禦措置之道,亦係弛張區劃之宜,於戱,名將之舊績猶存,勉追制敵之策,先卿之遺愛未泯,須思趾美之圖,故玆敎示,想宜知悉。知製敎李碩載製進
司諫呂善應疏曰,伏以,惟天惟祖宗,默垂眷佑,聖候康復,賀儀載擧,臣民慶抃,曷有其極?伏念臣,特田野一物耳,衰朽癃廢,久已斷念於周行,而不意諫省除命,又復下辱,臣誠以愧以懼,不敢息偃在鄕,謹此擔舁入城,而顧此言責重任,非臣衰劣,所可苟冒,重以觸寒勞撼,宿病增劇,僵臥旅邸,無望自力,縮伏多日,只增罪戾,今於天牌之下,不敢坐違,隨詣九閽之外,而咫尺文陛,無路入肅,敢陳疾聲之籲,伏乞聖明,俯賜鑑照,遞臣見職,治臣逋慢,以勵紀綱焉。臣於祈免之章,不宜妄有陳列,而一二憂愛之悃,不敢自隱於聖明之下,以冀垂察焉。臣於月前,以憲職登筵,適當玉候乃瘳之餘,敢以保嗇安養之說,猥有陳勉,惟我聖上,親出玉音,俯示嘉納,臣誠滿心欣幸,非但採蕘之盛,有光虛受,竊冀頤神之方,獲裨萬一,而伏見近者,聖體過勞,忽少愈之戒,失將攝之宜,臣竊悶焉。夫屢移淸蹕,寔由於追慕,頻御寒殿,專出於爲民,聖意所存,臣非全昧,則區區愚見,豈以深居獨處,爲保嗇之要哉?聖人之血氣,有時而衰,人主之動作,貴得其節,雖或事係追感,禮宜遄行,亦必見日而駕,淸道而行,勿觸風寒,不犯晨夜,無使輿衛,有卒遽之虞,民庶瞻羽旄之美,則其於頤神養性之道,亦豈無少補哉?臣聞鄒聖之稱大舜曰,五十而慕,蓋帝王之孝,莫尙於舜,而臣以爲八秩而慕,隨事而慕,於殿下見之矣,臨朝發政,慨念志事,卽追慕也,謁廟承糦,處共如在,亦追慕也。日用百爲,無事而非慕,綸綍十行,無言而非慕,凡爲今日臣子者,孰不爲之感動,而思所仰體哉,然而帝王之孝,固與匹庶有異,大耋之算,亦與盛年不同,苟或任情不顧,一惟追慕之爲重,則在群下喜懼之情,豈無損傷之憂哉?至於日月干支,必寓聖慕,追感往昔,或過常度,臣尤憫之。大舜之追慕曰,見於羹墻之思,無處不在,然亦是遇境而起慕也。若夫干支循環,自年而月,自月而日,無往不復,乃殿下日日而起感,事事而起感,起感不已,至有心隕膽墜之敎,臣每一承聽,不任抑塞,聖心之過費至此,則雖在燕閑宥密之地,殆無一日怡安之時,此今日群下,內懷憂悶而不敢言者也。伏願深思自寬,務在中節,以盡嗇養之道,以慰中外之望焉。臣於近事,竊有迷見,蓋堂陛之重,以次相維,禮大臣,所以尊國家也。雖有過誤,固當以禮進退,雍容不迫,至於朝遞夕仍,至再至三,或至乍胥命而旋登筵,氣象不佳,朝體漸輕,嚴敎所迫,奔走不暇,亦不敢自伸廉隅,遂成近例,惡在於體九經之義哉?臣竊爲聖朝惜之,伏願自今以往,深留聖意焉。答曰,省疏具悉。問其心雖有重,觀其辭爾言是,其勉切實,其宜自勉,爾其勿辭察職。
辛卯正月初二日辰時,上御集慶堂。朝講,大臣·備局堂上,引見入侍時,領事韓翼謩,知事李景祜,特進官金孝大·金鍾正,參贊官徐浩修,執義李顯祚,侍讀官金普淳,檢討官李崇祜,正言朴思亨,假注書朴相甲,記事官吳鼎源·李在學,領議政金致仁,右議政金尙喆,戶曹判書蔡濟恭,司直沈鏽·元仁孫·金時默·洪名漢,右參贊鄭弘淳,禮曹判書朴相德,江華留守黄景源,司直具善復·李章吾,吏曹判書李最中,禮曹參判李潭,吏曹參判鄭存謙,左尹金應淳,開城留守趙重晦,右副承旨宋載經,事變假注書白鳳周,以次進伏。上讀小學書題·題辭訖,普淳讀書題。上曰,題辭則下番讀之。崇祜讀題辭訖。普淳陳文義曰,元字之義大哉。在時爲春,在人爲仁,卽今三陽回泰,正是一年之元,伏望順時布令,體念元字之義。上曰,好矣。然而順時布令之氣,自今年衰矣。崇祜陳文義曰,惟聖斯惻,建學立師,師敎之關於治道汚隆大矣。殿下五十年菁莪之化,非不浹洽,而士大夫俗習氣節,委靡斲喪,第九章所謂浮靡喧豗,利欲紛挐者,不幸近之,若論其本,卽是儒術不尊之致,詩云周王壽考,遐不作人,先孺云文王作人,如春風和氣,寶算益享無疆,天時又屬新春,伏願培養崇奬,興起鼓舞,使作人如春風之化,罔俾專美於古,是區區之望也。上曰,周雖舊邦,其命維新,而予則三百年敎化,到此掃地,儒臣所奏切實,可不留念?翼謩曰,上番旣以元字仰陳,意甚好矣。蓋元之爲德,包涵亨與利貞,亦猶春之爲夏秋冬之首也,仁之爲義禮智之本也,寶算無疆,天時方春,殿下苟能日新聖德,與乾元合其德,則中和位育之極致,不外是矣,伏望聖心和泰,與物皆春。上曰,所奏誠是,而予豈有中和位育之功乎?聞此不覺中心之愧恧矣。景祜曰,儒臣與領事,旣以元字反覆論陳,伏願殿下,益新聖學,懋致中和,使東國含生,咸囿於春臺封域之中,不勝顒祝。上曰,已諭於領事矣,當留念矣。孝大·鍾正·浩修·顯祚·思亨皆曰,兩儒臣領知事,開釋文義,無復餘藴,臣等更無可陳者矣。命書傳敎曰,春享與社壇祭祗迎,當親爲,而噫,嗣服初,親行祈年,近因靜攝,皆命攝行,豈無如不祭之歎,而此猶人事間語,噫,今予此心,一則追慕,一則爲民,況今年乎?此心憧憧,心豈可二用,而事先祈年一也,夏禴秋嘗,其闕亦久,今年巧而同日,何敢自便而臥堂乎?此日祗迎後,當宿典設司,翌朝當回,相臣外,獻官諸執事另擇,昨夜臨太常,意亦在此,祭物亦爲致潔事,承旨申飭,吏曹·太常,亦爲知悉。又傳敎曰,今聞社壇祈年祭,淸齋一宿云,雖非祀典中大祭,或親行或命相,事體顧不重與,此雖無七日戒之例,前期三日塡差,必也散齋二日,致齋一日事,定式。上曰,散齋之義微妙矣。藥房都提調韓翼謩,提調洪麟漢,副提調金華鎭進前。翼謩曰,夜間聖體,何如?上曰,一樣矣。寢睡,何如?上曰,一樣矣。進湯劑,上進御訖。致仁曰,聖體,何如?上曰,加一年悶矣,氣何諭乎?致仁曰,三陽回泰,萬品昭蘇,仰瞻天顔,亦有勝昔之喜,臣等慶忭之忱,曷有其極?上曰,卿等每云同慶,予則戒在太康矣。致仁曰,寶算無疆,聖德愈新,雖以今番陳賀言之,上答陟降之賜,下慰臣民之心,自是情禮之當然者,有何太康之事?上曰,寶算日隆,聖德日墜矣。致仁曰,殿下何爲此過當之敎也?苟日新日日新又日新,只在殿下之一心,何必過自貶損乎?寶算歲歲加隆,聖德日日又新,則臣等之爲賀,非但一次二次而止也。上曰,昨日萬安門,吾欲奏曰,此後國雖有慶,一年再賀,臣不敢爲也矣,世孫有邦慶,則不可不受,故輟而不奏也,致仁曰,非但賀也,臣等亦有所懷矣。上曰,予知之矣。予亦知卿等今日必有請也,昨春以後,宴之一字,於吾爲鐵甕矣。致仁曰,殿下何爲此言也?宴亦典禮之不可廢者。翼謩曰,通群情而致人和,莫過於宴矣。上曰,終是浮文矣,抑浮文豈不美乎?致仁曰,子曰,郁郁乎文哉,吾從周。孔子大聖也,亦從文矣,文豈可廢乎?且宴,非徒儀節之文也,旣以上下交泰爲本,則文而兼質者也。上曰,七十八爲之,七十九則又爲之,八十則又爲之,我則徒爲宴而止乎?尙喆起伏曰,臣無才無德,不學無識,猥蒙殿下不世之恩,特達之知,備位公孤,而旣無一謨一猷,可以裨聖上熙洽之治,所自效者,猶在筋力奔走,少答聖恩之萬一,而今則犬馬之齒,奄至六十,至於筋力所及,亦無以自效,故奉朝賀元景夏,年六旬而亦卽許休,許於故重臣者,若許於臣,則臣當歌詠聖澤,以沒餘年,猶以爲汝未及耄,吾且欲使,則許解本兼諸任,借以西樞一銜,使得優游自在,則臣亦當隨事報效,庶卒天地生成之澤矣。上曰,卿何爲發此言也?元景夏之許退,旣有曲折,至於卿從兄金尙翼,製疏置囊,年至卽上,吾亦許之,皆有所由,而今卿此言,眞是千千萬萬料表也。尙喆曰,臣之重入中書,已至四年,領左相,其間亦有休間之時,臣是何人,敢久據匪位,而不知止乎?伏乞釋臣重負,以安微分。上曰,果是四年乎?致仁曰,四年之說誤矣。以三昨年冬,與今歲初,合稱四年,已是可笑,而又況其間,有休息之日乎?上曰,右相非解負之年,雖七十,決難許退,況六十乎?上曰,左相之年幾何?翼謩曰,今年爲六十九歲,當退不退,今聞右相之乞休,不覺自恧矣。上曰,卿亦決不許退矣。致仁曰,臣年爲五十六歲,臣則不敢爲乞退之計,惟當盡其筋力,顚踣而後已也。命書傳敎曰,噫,四紀臨御,擧何事而措甚事乎?此猶節目間事,綱紀日墜,吾民日困,浮囂日甚,有一於此,國將隆乎替乎,嗚呼,三陽回泰,萬品咸新,而嗟哉元元,困窮蔀屋,何待漢帝暮春詔書,若言紀綱,何問於他?卽在人君政令,若問民困,亦在人君,豈可略云?三百六十州其若擇人,吾民自可紓矣。一令得人,一縣晏然,三百六十州,皆果若此,則予當無憂厦氈,而不能若此者,莫云有司道臣,若鄒聖所云,四境不治,卽在一人,予何辭焉?雖然,九重蔀屋,便若霄壤,身居廈氈,何能知之?此大而言之,則惟在中書,次而言之,則亦在耳目,而近者耳聾目昏,世豈人人皆聾,人人皆昏?此無他,固聞而自聾,固見而自昏者,問其本,卽私意也,此豈耳目之故?寔由一人,嗚呼,料表加年,仰謝布諭之日,何敢伈伈?此一節申申諭焉。吁嗟方伯守宰之臣,另加自勉,若問浮囂,寔予也寔予也,昔孔聖豈不云季康子乎?君若誠心有飭,其弊不期然而自消,雖然,昇平日久,謬習成風,其君之飭,視若尋常,暗室浮囂,自爲高致,可勝嘆哉,可勝嘆哉?此弊予則曰,關係興亡,人若問予曰,其何只云浮囂,不云躁競云爾,則予答曰,此非兩事,卽一則二,二則一者也。嗚呼,幾十年臨御,年又加一年,而國事生民,若此若此,追惟三百年朝鮮,予心,若何?嗟哉,大小臣工,勿以一時嵩呼,爲賀其君,必也精白一心,滌洗陋習,報其君於暮年,昨受禮於殿,今講對於堂,予心益切,吁嗟大小臣工,咸體此意,使七十餘歲衰君心,少便於廈氈。上曰,藥房提調,持湯劑更爲入侍。都提調韓翼謩,提調洪麟漢,副提調金華鎭進前,翼謩進湯劑,上進御訖。命書傳敎曰,老老之義,王政之宜先,歲初壽職,例也,故今日下問,工判安允行,今年八十云,何聞於今日?特爲加資,令該曹,今日內口傳下批,其他年八十在法陞資者,勿論宗·臣文·蔭·武,令宗親府·吏兵曹,今日內抄聞。又傳敎曰,侍從臣閫帥父年七十人,命兩銓,今日內一體書入。金致仁曰,値玆新元,誕擧賀儀,休祥和氣,洋溢八域,人皆有同春之喜,而惟彼京外婚嫁過時,喪葬失期之類,最爲愍惻,前後朝家,累以此申飭,而在今日尤宜軫念,外而諸道,內而賑廳,一一搜訪,從優顧助,勿爲如前塞責,期使實惠,下究之意,更加分付,何如?上曰,所奏誠是,此時當行之令,依爲之。又所啓,蔘價近益騰貴,重貢已多引用,貢人之弊,誠可悶念,添價一款,旣非可論,則無寧依戊子年關西小米七千石外受之例,令地部·惠廳句管移施,俾有所聊賴,似好,故敢達矣。上曰,依爲之。又所啓,昨年穡事,兩西外他道,大體登熟,嗣歲之慮,不容少忽,而其要則不出於勸勤力而惜濫費,目今冬雪頻仍,春糶在卽,堤堰修築之道,政宜及時,還上分留之法,尤當嚴守,爲先以此嚴飭諸道,毋令執頉於前頭摘奸之時,何如?上曰,所奏誠是,另加嚴飭。又所啓,每於式年,令道臣薦進道內人物,法意不偶,而近來此薦,未見其盡出於公議,此已慨然,況因飭敎,間多甄用,則尤不容任其因循,今年則另加申飭,毋論儒武,必以道內最屬望者薦聞,俾有以漸次收用之地,何如?上曰,依爲之。又所啓,此南兵使徐有大狀啓也,三·甲左右營春操,依定式擧行,南各營屬邑鎭,各其官門聚點事,竝請令廟堂稟旨分付矣。莫重邊上停操久矣,三·甲左右營春操,南各營邑鎭聚㸃,竝依狀請施行,何如?上曰,依爲之。又所啓,此江原監司徐命善狀啓也,今春合操與營將巡點,請令廟堂稟旨,指揮三鎭,勸別武都試巡過時設行事,亦爲馳啓矣。詰戎事重,停操已久,今春合操,依狀請施行,營將巡點,不必竝行於行操之年,姑令安徐,勸別武都試,依例設行之意,分付,何如?上曰,依爲之。韓翼謩所啓,昨日鑾輿,親臨太常,臣實欽仰重祀典之聖意矣。臣方提擧宗廟署,竊有耿耿于中者,敢達矣。古者人臣,侍食於君,有品嘗食之禮,宗廟之禮,尤何敢不然?或曰,行事前不可知味,一任該寺之進排,行事後則謂之已經薦獻,不敢輕議,揆之事理,豈不未安?臣謂必使獻官一一監嘗,極擇捧上,如有執頉者,草記請罪,似合於重祀典之道,敢達。上曰,所奏是矣,而於祭物不知味而只看色,意在所重,昨夜之擧,亦若卿意也。此後大享及凡祀典,祭酒果瓜饌品之屬,行祭後令獻官知味,其若報頉者草記,色郞廳與典祀官重繩事,定式施行。蔡濟恭所啓,近年漕船稅船之間多臭載,專由於守令之不勤奉公,晚時裝發之致,今年則各別嚴飭,無論漕船與稅船,若於四月之內,未及到泊,則當該守令及領船差員,斷不饒貸,依法典論罪之意,出擧條預爲申飭,何如?上曰,昨夏申飭,不無其效,而幾乎忘也,所奏誠是,以此嚴飭,若有晚時裝載者,道臣不能直處者狀聞,其餘隨現,先自營門決杖,而若此而知而掩覆道臣,事現後,令備局草記,施以制書有違律。又所啓,昨年安眼島,多有風落松,廟堂劃給戶曹,以爲補用於前頭國役之資,而但其船運物力,極其浩多,有難容易辦出矣。取考近例,則如此之時,多有量發兵船,輸致京江之事,今亦依此例爲之,恐合便好,故敢稟矣。上曰,似然矣,何如?金致仁曰,旣有近例,許運,無妨矣。上曰,依爲之。濟恭又奏曰,國無三年之蓄,則國非其國,殿下五十年崇儉之化,非不浹洽,而顧今國儲蕩竭,猝遇水旱饑饉之災,無以措手,伏願益懋儉德,務惜浮費。上曰,昔漢文惜露臺,戶判所奏切實,可不體念焉?金時默所啓,戶判以稅穀趁限上納事,有所陳達,而以昨年言之,船人之無面甚多,究其弊源,則專由於所謂除只者矣。監色輩謂之除只,先爲徵索於船人,故裝發之時,元數已爲欠縮,則其上納時無面,勢所固然,而種種故破,亦由於此矣。今則裝發不遠,嚴飭諸道,除只之弊,各別禁斷,裝載後未發前,道臣抽栍摘奸,地方官親自檢閱,如有欠縮於元數者,隨現嚴處之意,出擧條申飭諸道,似好,而各軍門保米,亦依此申飭,何如?上曰,所奏誠是,嚴飭諸道。李章吾所啓,今年乃式年也,在前陞戶抄送,無依不實之類居多,種種有逃躱之患,事極駭然,今年則必以有根着良人預定,修成冊上送,待秋卽爲起送事,嚴飭,何如?上曰,依爲之。李顯祚所啓,請還寢東呂·址淳等還配之命,更令王府嚴鞫得情。上曰,勿煩。又所啓,請大靜爲奴罪人仲義,依律處斷。上曰,勿煩。又所啓,請黑山島爲效罪人五得,依律處斷。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請崔百男邊遠定配。上曰,勿煩。又所啓,新除授大司憲閔百興,時在京畿廣州地,請斯速乘馹上來事,下諭。上曰,依啓。朴思亨所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩,又所啓,請黑山島爲奴罪人五得,依律處斷。上曰,勿煩。又所啓,請崔百男邊遠定配。上曰,勿煩。又所啓,今年元朝賀禮,實是莫大之慶,職在侍從,孰不進參?違牌呈疏人之未參,固其勢也,而在外不參之人,不可無警,請在外不參兩司諸臣,竝罷職不敍。上曰,依啓。命書傳敎曰,開倉不遠,都目守令,其令今日内辭朝,一司除署經,春操亦不遠,邊將亦令今日內辭朝,諸臣以次退出。
辛卯正月初二日巳時,上御集慶堂。藥房入診入侍時,都提調韓翼謩,提調洪麟漢,副提調金華鎭,假注書鄭顯道,記事官吳鼎源·李在學,醫官方泰輿·李以楷·許礈·鄭允協·慶絢·金季良·吳道炯·鄭允說·徐命緯·柳光翼,丁志泰·許溫等,以次進伏訖。翼謩問候訖,遂進湯劑,上遂進御。翼謩曰,昨日太常神室上下,聖體萬安,益驗行步之强健矣。上曰,中官扶持,豈予之力耶?翼謩曰,雖扶持亦難矣。翼謩曰,昨日動駕,聖候甚勞,請加一貼焉。上曰,復爲持入。麟漢承命出,復進湯劑,上遂進御,上命諸臣退出。
辛卯正月初二日初更三點,上御集慶堂。坐直承旨入侍時,同副承旨李壽勳,假注書朴相甲,記事官吳鼎源·李在學,以次進伏訖。上命承旨讀徐命膺·呂善應上疏。壽勳曰,內局持湯劑,待於閤外,敢達矣。上曰,入侍都提調韓翼謩,提調洪麟漢,副提調金華鎭進伏訖。翼謩曰,午間聖體,若何?上曰,一樣矣。進湯劑,上進御訖。命内局先退,命承旨讀奏吏兵曹歲抄與北道放未放啓本。命書傳敎曰,北道放未放稟秩中,趙載俊特放,其餘不過雜類,宜可放者放,可仍者仍,而若是夥然,此前所未聞,承旨讀奏時誤乎?果然則當該道臣,有甚於湖南道臣耳。且此放未放,今赦典時乃來,亦涉駭然,特施不敍之典。上曰,吏兵曹歲抄中,只點下者捧傳旨,居中居下竝蕩滌。上曰,明日犒饋時,新舊番皆令以參,以大司諫李性遂牌不進罷職傳旨。上曰,只推。以假注書鄭福煥徑出禁推傳旨,上曰,蕩滌。命書呂善應上疏批答曰,省疏具悉。問其心雖由重,觀其辭,爾言是,其勉切實,其宜自勉,爾其勿辭察職,命書徐命膺上疏批答曰,省疏具悉。聞卿章爲卿惻,所請,令該曹依施焉。諸臣退出。
辛卯正月初二日二更,上御集慶堂。藥房入診入侍時,都提調韓翼謩,提調洪麟漢,副提調金華鎭,假注書鄭顯道,記事官吳鼎源·李在學,醫官方泰輿,以此進伏訖。上曰,湯劑持入。翼謩問候訖,上遂進御湯劑,内局先退。
上在慶熙宮。停常參·經筵。
未時申時,日暈兩珥,暈上有冠,冠上有背。
藥房都提調韓翼謩,提調洪麟漢,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖宿二夜,萬倍此心,一樣,氣何暇諭?入侍月臺。
中宮殿·惠嬪宮,藥房口傳問安。答曰,知道。
以承傳色口傳下敎曰,侍衛只入直侍衛。
傳于李壽勛曰,內局入侍。
又傳于曰,再明儀註安徐。
備忘記,今下弓矢,豐山萬戶鄭興善,古豐山萬戶兪夢允,魚面萬戶金載厚等處,給送。
備忘記,今年今月今日,是誰之賜?興懷萬倍,國初元年,卽壬申十干回,故令禮房考奏,果三百八十年,今番受朝賀,誠是萬萬料表,仰謝之意,旣受禮於仁政殿,亦宜憶昔之意,爲朝參於勤政門,禮房知悉,其日初嚴,待下敎二嚴三嚴,次第以稟,皆單嚴,百官平明後,景福洞口待令,祗迎後隨入,副輦·世孫祗迎·留營·留陳安徐,挾輦軍六十名內入直,前後廂軍,禁營五十名,御營五十名,以外營入直隨駕,訓將領入直標下都領,只入直禁軍隨駕,餘皆安徐。
金華鎭啓曰,假注書朴相甲,身病猝重,勢難察任,今姑改差,何如?傳曰,允。
假注書朴相甲改差,代以李養鼎爲假注書。
徐浩修,以侍講院言啓曰,本院新除授司書金文淳,時在慶尙道順興地,諮議權震應,時在忠淸道淸風地,書筵入番事緊,竝斯速乘馹上來事,下諭,何如?傳曰,允。
宋載經,以備邊司言啓曰,統制使張志恒,歷辭備局諸堂後,草記事,命下矣。今已盡爲歷辭云,敢啓。傳曰,知道。
李正吾,以義禁府言啓曰,投畀罪人趙載俊,特放承傳啓下矣。趙載俊卽爲放送事,分付該道道臣之意,敢啓。傳曰,知道。
宋載經,以御營廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜無犯夜人所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
親臨犒饋罷後,政院·玉堂·藥房口傳問安。答曰,知道。
辛卯正月初三日辰時,上御崇政殿月臺。軍兵新舊番犒饋入侍時,行都承旨金華鎭,左承旨李在簡,右承旨徐浩修,左副承旨宋載經,右副承旨李正吾,同副承旨李壽勛,假注書鄭顯道·朴相甲,記事官吳鼎源·李在學,以次侍立訖。上具翼善冠·袞龍袍,以歩輿出資政門殿坐訖,書下御製詩,命承史·侍衛·藥房賡進,藥房都提調韓翼謩,提調洪麟漢進伏。翼謩曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。翼謩曰,昨夜入侍,犯曉始罷云,何其勞攘聖體也?上曰,昨夜醉於睡而然矣。翼謩曰,寢睡之如此誠好矣。犒饋軍兵,宣饌侍臣時,上撤御前饌,宣賜藥房三提調,仍命承旨傳諭軍兵曰,今年元日,爾等皆好過乎?仍還入大內,諸臣退出。
辛卯正月初三日酉時,上御集慶堂。藥房入診入侍時,都提調韓翼謩,提調洪麟漢,副提調金華鎭,假注書鄭顯道,記事官吳鼎源·李在學,醫官方泰輿,以次進伏訖。翼謩曰,伏未審夜間,聖體調攝,若何?上曰,一樣矣。寢睡·水刺之節,亦何如?上曰,一樣矣。進湯劑,上遂進御。上命提調曰,復爲一貼而來。麟漢退出。翼謩曰,親臨月臺,犒饋軍民,群情胥悅,臣自下瞻仰,則所見甚好矣。上曰,無酒而强饋,有何欣欣乎?翼謩曰,今有動駕之命,其於踐位之禮極矣,而於暮年之調攝,恐或有妨矣。上曰,意有在焉,欲有實效,而年老奈何?翼謩曰,頃有八味丸封進矣,今則盡御乎?上曰,欲爲下敎而未能矣。八味丸一劑,加製以入。出榻敎翼謩曰,丸製使米飮太闊則易下矣。上曰,前則易下矣,今則不然,此是歲前後有異也。上曰,三日之內,予已老矣。翼謩曰,豈其然乎?自初三日用勞甚多而然矣。臣以近年見之,則眼視比前稍愈矣。上曰,昨日李顯祚,出時始辨,何爲愈乎?上曰,予頃問右相曰卿年幾何,則予意在焉。翼謩曰,臣猥蒙擢世之恩,圖報無地,雖欲殫竭心力,庶效犬馬之忱,而百無肖似,顚沛實多。頃者右相之諭,實推臣之眞情矣,惟願仁天俯鑑焉。上曰,明日晝講爲之,有莫重親製者,整衣欲爲晝講之命,蓋此也,特進官,以編次人中入侍。出傳敎翼謩曰,以光武之勵精,猶日昃乃罷。經曰,向晦入宴息,蓋取隨時之義也。昨者臣三更始退,承旨撤漏而後退,雖以春秋盛壯之時言之,猶且不可,況於暮年之靜攝乎?從今伊始,寢睡·水刺,宜有限節矣。上曰,予未知承旨在而乍就寢矣。遂進湯劑,上曰,建功止一貼,則予心喜矣。遂進御,命諸臣退出。
上在慶熙宮。停常參,只晝講。
藥房都提調韓翼謩,提調洪麟漢,右承旨徐浩修啓曰,昨日親臨犒饋,移時還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。新春以後,日日憧憧,一則追慕,一則追惟,氣何暇諭?入侍晝講。中宮殿·惠嬪宮,藥房口傳問安。答曰,知道。
李壽勛,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。又以都摠府言啓曰,今日軍兵等,中日習射事,標信命下矣。停朝市相値,不得爲之之意,敢啓。傳曰,知道。
李在簡啓曰,假注書李養鼎,時無職名,令該曹依例付軍職,冠帶常仕,何如?傳曰,允。
傳于徐浩修曰,晝講入侍,禮房承旨與編次人,先爲入侍。
備忘記,明日朝參後,思政舊基,當晝講,禮房知悉。
備忘記,今日問候批旣諭,舊闕朝參,意蓋深矣。問朝臣其先誰,三百八十年,於此門爲申飭,皆令進參。
李在簡啓曰,今日殿座時,承旨不可不備員,而左副承旨宋載經,不爲仕進,右副承旨李正吾,以式暇纔已出去,竝爲牌招,何如?傳曰,允。
李壽勛啓曰,刑曹參判李彦衡,參議洪樂純,持罪人草供,依下敎來待矣。傳于徐浩修曰,內局入侍,竝入侍。
以承傳色口傳下敎曰,單子之入,今始知之,殿座下敎置之,百姓豈可欺乎?該房承旨與惠堂,坐於門賜米後,入侍以奏。又下敎曰,左副承旨許解,其代,通政羅忠佐除授,待開門牌招察任,房順房。
李壽勛,以禮曹言啓曰,因行司直徐命膺疏辭,答曰,省疏具悉。聞卿章爲卿惻,所請,令該曹依施焉事,命下矣,依聖敎,故監役徐命長第四子澈修,立爲徐命膺之後,立案成給之意,敢啓。傳曰,知道。又以訓鍊都監言啓曰,去夜無犯夜人被捉之意,敢啓。傳曰,知道。又以左右捕盜廳言啓曰,去夜犯夜人,無所捉,敢啓。傳曰,知道。又以一二所巡廳言啓曰,去夜犯夜人,無所捉,敢啓。傳曰,知道。
吏曹判書李最中疏曰,伏以歲籥載新,寶算彌隆,頌騰岡陵,慶溢宗祊,臣民歡忭,中外惟均,仍念臣才本鈍滯,病又沈痼,一切事務,未嘗嬰心,至於銓衡重任,終非如臣者苟充之地,況此都目大政,尤豈卒乍間可爲之事,而迫於嚴命,逃遁不得,副急一出,草草了當,雖以聰明精鍊者當之,難保其善成,以臣昏憒生疎之姿,其不僨誤,決無是理,退而思之,一政一注,無非瘡疣,我殿下飭勵之盛意,顧如何,而臣則不能仰體,辜負至此,及顧初心,冞切慙悚,日前三度加由之命,出於格外,臣於是,尤莫省置身之所,而參爲元朝賀班,歲首賓對,他不暇顧,冒沒暫膺,區區犬馬之忱,今旣粗伸,則斷斷必遞之義,不容少緩矣。且以巨濟府使梁世純事言之,曾居下考者之不能陞品,載在法典,而矇然不察,末擬受點,世純則自在當遞,而臣之昏謬,益無逃罪,若使明於政例者,細加考察,則破綻訛誤,必不止此,而側聽屢日,尙無駁正之論,私心兢悚,久而靡已,於此於彼,其不可一刻蹲冒也明矣。玆將肝膈之懇,仰瀆崇嚴之聽,伏乞聖明,俯察不稱之實,亟許鐫削,回授可堪之人,以幸公私,千萬至祝。答曰,省疏具悉。梁世純旣已蕩滌,其令赴任,一時做錯,卿勿辭行公。
校理金夏材疏曰,伏以三陽載廻,聖算彌隆,親臨仁政,縟禮誕擧,慶溢宗祊,歡均帀域,臣適叨邇列,獲覩盛儀,頌祝之忱,尤倍恒品。仍念臣於是職,實無一分堪承之望,向陳一疏,見格喉司,荐違召命,自速置對,聖度天大,不日蒙宥,繼有追省記入直之敎,臣銜恩畏義,章皇出肅,仍爲持被,自顧初心,寧不愧恧,臣卽一倥侗牛馬走耳,隨衆赴擧,倖竊一第,間叨簪筆,猶懼其不稱,今此啓沃之職,何等重任,而朝家不少難愼,遽然畀之,是欲其試可,則一再登筵,醜拙畢露,固不當以蔑效而蹲冒也,是欲其備位,則群彦林立,文學彬蔚,尤不當以鹵質而混厠也。如此而不自循分,猶且盤礴,則其爲累聖簡而招厚刺,非細故也,抑臣情理,有萬萬難强者,臣之老母,素抱癃痼之疾,藥餌爲命,近挾寒感,諸症越添,癖氣横亙,痰嗽苦劇,委頓床席,寢啖俱廢,神息懍綴,比前尤落下數層矣。左右扶護,寸心如灼,以此情私,斷無暫時離捨之勢,明日朝參,末由趨詣,虧分廢職,罪負大矣。伏乞天地父母,俯垂矜察,亟命鐫削臣職,以便救護,仍治臣瘝曠之罪,以肅朝綱,千萬幸甚。答曰,省疏具悉。爾其勿辭護焉。
辛卯正月初四日辰時,上御集慶堂。編次人入侍時,編次人元仁孫,右承旨徐浩修,假注書李養鼎,記事官吳鼎源·李在學,以次進伏訖。上曰,編次人進前。命承旨書社稷祈穀祭祭文親製各十一句,呼寫訖,編次人讀奏。上曰,周家自后稷,爲八百年乎,浩修曰,自武王立國後,爲八百年矣。上曰,甚盛矣。后稷氏后土氏,國社國稷四度祭文較正訖。仍命仁孫先退。命書傳敎曰,噫,四民之政,卽在文王,三陽回泰,四民抑何不諭?其日亦文王政□興化門當宣米四民,侍衛只入直承史時服,禁御兩營軍五十名,闕門外排立,時刻安徐,待下敎詣閤。上曰,晝講,內局同爲入侍。特進官元仁孫,知事金時默,參贊官李在簡,侍讀官尹正烈,檢討官申應顯,都提調韓翼謩,提調洪麟漢,醫官方泰輿·許礈·李以楷·鄭允協·慶絢·吳道炯·鄭允說·柳光翼·金孝儉,以次進伏訖。上讀小學立敎篇訖,命儒臣輪讀,正烈·應顯讀訖。上曰,陳文義。正烈曰,立敎一篇,卽三代聖王養人材之法也。孝悌忠信修齊治平,皆備於此,殿下旣居聖王之位,大耋之年,且講此書,體念立敎二字,作成人材,此所望矣。應顯曰,立敎一篇大義,上番旣仰陳,臣於弟子職中一句,有可仰陳者矣。見善從之,聞義則服,惟是學者事,而取人爲善,實爲帝王之盛節矣,此一句語,益加勉焉。上曰,禹拜昌言,上番所奏誠好矣,可不體念?下番所奏亦好矣。時默曰,立敎篇中則天命三字,伏望體念。上曰,所奏之意雖好,上番所奏作成人材等語,卽君師之責也。君師之位,漢唐以後,徒聞其名節,未見其責也。仁孫曰,臣亦屢次侍講矣。殿下每以漢唐以下無君師之效爲敎,而臣等之仰期於殿下者,在乎堯舜之治,何必以漢唐爲期也?上曰,聞卿所奏,尤爲自恧矣。命特進官先退。翼謩曰,夜間聖體調攝,若何?上曰,一樣矣。上進御湯劑訖,翼謩請診候。上曰,只兩廳首醫爲之。泰輿診候退伏奏曰,脈候左右三部調均,滑體一樣矣。允協診候退伏所奏,與泰輿同。翼謩曰,今日提調洪麟漢雖入來,而不得入侍。命書傳敎曰,提調許遞,其代,前禮判,申晦爲內局提擧。翼謩曰,副提調金華鎭,今日遭服制,不得入來矣。命書傳敎曰,副提調許遞,其代,具庠除授,牌招察任,房順房,三院副提調例兼。命書傳敎曰,今聞江華府啓本,噫,彼沁都,年八九十者,若是其多,可謂稀矣。加給米斗,京外一體依此加給,而年百歲人崔俊命欲召,氷凘何召?此加給三斗,外方年百歲者,皆依此擧行事,一體分付,崔俊命特爲加資,今日内口傳下批。命書傳敎曰,今予此心,唯在慕古本,史閣奉安中,癸亥以後,朝參日春秋館堂郞考奏。上曰,藥房都提調,持湯劑更爲入侍。都提調韓翼謩,進湯劑,上進御訖。命書傳敎曰,崔大中推問事,非杖問者,其問者,只場中事也,令次官,該曹直房嚴問,持草供以奏。諸臣以次退出。
辛卯正月初四日申時,上御集慶堂。藥房入診,秋曹堂上·惠堂,同爲入侍時,都提調韓翼謩,提調申晦,副提調具庠,惠堂金時默,刑曹參判李彦衡,參議洪樂純,同副承旨李壽勛,左副承旨李在簡,假注書李養鼎,記事官吳鼎源·李在學,醫官方泰輿·許礈·李以楷·鄭允協·慶絢·吳道炯·金季良·鄭允說·金孝儉,以次進伏訖。翼謩曰,午間聖體,若何?上曰,一樣矣。進御湯劑訖。翼謩曰,日氣尙寒□□□門之時寢幸矣,明日動駕時衣襨必加厚,時刻亦待日□□,何如?上曰,當如所奏爲之矣。翼謩曰,勤政舊基,旣無殿閣,風寒尙如此,當設房帳矣。上曰,置之。翼謩曰,明日則依例只口傳問安。乘輦時承候,進湯劑,何如?上曰,依。藥房先退,壽勛讀奏春秋館日記考出書啓訖。上曰,該堂誰也?壽勛曰,徐命膺矣。仍命鼎源奉書啓出置史閣。在簡進伏曰,今日四民,齊集興化門外,宣諭德意,一一分給矣。上曰,其中有兩班乎?時默曰,似有之,而皆是窮殘之人矣。上曰,文王恤窮,不逾其日,而今日以停朝市,不得親臨矣。命惠堂先退。上曰,金尙翼年幾何?在簡曰,七十四矣。上曰,尙翼果是眞人,人品甚佳矣。承旨曰,世稱長者矣。上曰,年至六十九歲時,已製置請休上疏於袖中矣。纔滿七十卽呈,故予亦卽許矣。金氏中,入耆社者爲幾人?在簡曰,六人矣。上曰,始煐則尙存矣。在簡曰,筋力康旺矣。命書祭文。成服日致祭,可也。上曰,金尙翼有子乎?在簡曰,只有養孫,年纔二十餘歲矣。命書傳敎曰,三兄弟皆事予,只有此奉朝賀,今聞禮單,予心曷諭?凡諸等事,依禮文擧行,祭文製下,過大祭後遣,卽爲擧行,其孫待闋服調用,以示予意。上曰,右相,大祭似不可參矣。於金尙翼爲四寸□在簡曰,然矣。命書傳敎曰,大祭初獻官右相,代以預差陞□,上命樂純,讀奏崔大中草供訖。上曰,初認以文科場中,有此弄奸,今聞是武科矣,聞其草供,全是粧撰彌縫矣,渠爲一番之首,豈非元犯乎?眞所謂非汝牛角,豈觸我墻乎?命書傳敎曰,初則以漢相問牛喘之事,命問其供,非文場也,卽武場也。此心雖弛,而大抵冶匠衛將軍此習,卽予熟知,無執捉而先徵索,其慾有甚於冶匠輩,此後有復循此習者,隨現一房人當充軍,以此嚴飭,以本事言,以供推之。不無支蔓他人之弊,雖百人共打,究其本卽大中,渠焉敢逭元犯?今者之事,嗣服後初聞,以漢高三章之意,其宜嚴懲,過禁牌後,以大中爲元犯,嚴訊取服事,分付該曹,以示予重人命之意。諸臣以次退出。
上在慶熙宮。停常參,晝夕講。
大殿·中宮殿·惠嬪宮,藥房口傳問安。答曰,知道。
以同副承旨牌不進罷職傳旨,傳于具庠曰,此時若此乎?只推,更爲牌招。
濟州牧使安宗奎狀啓,朔膳進上及誕日方物,不得無事上達,以致追後改封之擧,惶恐待罪事。
傳于李在簡曰,勿待罪事,回諭。
大駕詣勤政殿,王世孫遣宮官問安。答曰,知道。
大駕詣孝章宮後,藥房·政院·玉堂口傳問安。答曰,知道。
以承傳色口傳下敎曰,今日來舊邸此心一倍,講大學處欲爲之,夕講爲之,承旨詣閤,以在近處者塡入入侍。
傳于李正吾曰,諸司預備。
大駕還宮後,政院·玉堂·藥房口傳問安。答曰,知道。
李正吾,以禁衛營言啓曰,去夜無犯夜人所捉,敢啓。又以左右捕廳言啓曰,去夜犯夜人,無所捉,敢啓。又以一二巡廳言啓曰,去夜犯夜人,無所捉,敢啓。傳曰,知道。
李壽勛,以司憲府言啓曰,新除授司諫院正言臣韓光近,除拜已久,尙未署經,臺諫署經,備三員爲之者,自是古例,而大司憲臣閔百興在外,掌令一員,持平二員俱未差,只有執義臣李顯祚掌令臣金蓍耉,在前如此之時,亦有二員開坐,啓請署經之規,今亦依此例開坐署經之意,敢啓。傳曰,知道。
辛卯正月初五日辰時,上詣勤政殿,擧動入侍時,行都承旨具庠,左承旨李在簡,右承旨徐浩修,左副承旨李正吾,右副承旨李壽勛,同副承旨羅忠佐,假注書鄭顯道·李養鼎,記事官吳鼎源·李在學,以次進伏訖。上具翼善冠·袞龍袍,以歩轝出延和門外,降輿乘輦,藥房都提調韓翼謩,提調申晦進前訖。翼謩曰,聖體調攝,若何?上曰,一樣矣。翼謩進湯劑,上進御訖。翼謩曰,一貼待令於舊闕,一貼待令於還內時乎?上曰,依。命浩修書訓諭大小臣僚綸音時,上曰,都承旨筆法,何如?浩修曰,善書矣。上曰,與其叔,何如?庠曰,臣叔勝矣。上曰,承旨中第一筆矣。書綸音訖。浩修曰,年已耄之耄字,豈宜宣示廣庭者乎?請改下。上曰,予豈非耄乎?新年已五日矣,豈非耄乎?然所奏如此,改以暮字,可也。上曰,舊闕朝參,卽三百年復有之擧也,館學宜有箋文矣。浩修曰,似然而未及知矣。王若曰,嗚呼,國朝三百八十年,歲亦辛卯,元春初五日,親臨舊闕,坐於勤政舊基國初受朝參之門,踐位行禮,仍坐思政舊基爲晝講,憶昔國初,予懷萬倍,今日入庭大小臣僚,果若予意否?予莫知也。嗚呼,涼德嗣服,今四紀准,而何事繼述,何事濟民?方切自恧,其何咎人,而今懷憧憧,亦何默默?嗚呼,大小臣僚,咸聽此諭,予猶呼寫抆涕,諸臣之心抑何?嗚呼,昭昭在上,洋洋如臨,今日諸臣,乃祖乃父,俱侍陟降,嗚呼,今日諭諸臣乃祖乃父曰,吾嗣君年今四紀,臨此舊闕,坐此舊門,行此禮於幾百年之後,卿等乃子乃孫,受禮於舊庭,予心愴然,卿等之心,若何?必也俯伏垂涕,今日諸臣,若思乎此,朋比之心,浮囂之習,傾軋之風,時體之類,宜若與春氷而自消,嗚呼,其果自消,誠朝鮮臣子也,不然,奚特非今臣子也?卽忘祖忘先人,嗚呼,忘祖忘先,何心事君?呼寫及此,涕隨聲下,嗚呼,今日海東臣子,心豈鐵腸豈石乎?嗚呼,今者此諭,豈特諭文蔭?亦諭我宗,其父雖曰,人之於其子,不思其祖,皆從時體,此予見多矣,予知熟矣,況此等之人,不思其先,汎忽放恣,陟降昭臨,焉敢逭也?年已暮矣,氣亦衰矣,今臨舊闕,舊邸在傍,慷慨亘中,洞諭心腹,咸聽此諭,各須勉旃。上詣勤政殿舊基殿座訖。上曰,承旨先拜安徐,宣敎官,以儒臣尹正烈爲之。正烈讀宣諭文訖。百官行禮後,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,戶曹判書蔡濟恭,禮曹判書朴相德,判尹具允鈺,以次上殿訖。致仁曰,早朝動駕,聖體,若何?上曰,一樣。相福曰,月正之初,親臨舊闕,訓諭群僚,奮勵之聖意,孰不欽仰?伏願益加勉勵焉。上曰,當體念。致仁曰,聖上以追慕之心,親臨舊闕,宣諭廣庭,此實千一之盛擧,凡在臣僚,孰不欣聳?傳曰,欲法堯舜,當法祖宗,聖意奮勵,克盡繼述之道,則堯舜之治,可以致之矣。上曰,四十年臨御,治效漠然,心切自恧,所奏則好矣。當體念。陽澤曰,今日臨門,必是曠古之盛擧,亦是千一嘉會,乘此千一之會,益務聖心,千萬伏望。上曰,當留念。翼謩曰,親臨舊闕,踐位行禮,特下絲綸,勉飭群工,在庭臣僚,孰不欽仰?當此泰運,益務自强之功,丕作大有爲之治,不勝顒祝。上曰,三百六十年之後,雖踐位行禮,繼述之道,予實愧矣。昌誼曰,三陽回泰,寶算彌高,月正之初,踐位行禮,聖意爲治,如日方升,文王之日仄不遑,衛武之抑詩自戒,正爲鑑法,而目今悠悠萬事,無過於先儒所謂收拾身心,保惜精神,蓋聖躬和妥然後,國事可做,顧臣區區之望,唯在於此,伏願益留聖意焉。上曰,保嗇雖非予意,而卿之所奏,卽今日最先務也,當體念。副校理金普淳·尹正烈,修撰李崇祜·申應顯進伏曰,今我聖上,以八耋之齡,撫四紀之治,重臨舊闕於三百八十年之餘,特行朝參,此誠千一之盛擧,又況十行綸綍,寔出董飭之聖念,臣誠莊誦不已,而臣等職忝經幄,豈無上下交勉之道乎?目今悠悠萬事,無過於保嗇聖躬,伏願愼動作懋中和,以盡節宣之方焉。上曰,俄者旣諭於李判府事,而今予之心,一則追慕,一則爲民,何敢自顧。職在儒臣,其勉先務,予用嘉之,其宜留意焉。普淳等又曰,今日臨此殿行此禮之擧,寔出於繼志述事之道,則列聖朝治謨家法,無過於崇儒術開言路,愼爵賞節財用,伏願以此四者,益復加勉,以光前烈焉。上曰,所奏略而切實,益加自勉焉。大司諫李性遂進伏曰,臣母病沈重,勢難供職,向來陳情,實出於不得已,而由限已過,病勢無減,又犯違傲,聖度天大,例勘猶靳,而顧臣憒劣無似,本不合於耳目之任,自前逡巡者,良以此也。今當新年大朝會,微忱耿耿,冒沒出肅,至登筵席,只爲一覲耿光之意,而非敢以臺閣自處也,況伏見日昨所下傳敎,以近來耳目之聾瞽,致勤飭敎,臣於伊時,忝叨見職,喑啞之罪,臣實爲首,臣何敢晏然於臺次乎?請命遞斥臣職。上曰,頃者下敎,不過大體,今日此行,有何强嫌?事體寒心,依啓。司諫呂善應進伏曰,請還寢鍾城府爲奴罪人天大酌處之命,依律處斷。上曰,勿煩。善應曰,請黑山島爲奴罪人五得,依律處斷,上曰,勿煩,善應曰,請大靜爲奴罪人仲義,依律處斷。上曰,勿煩。善應曰,請崔百男邊遠定配。上曰,勿煩。措辭見上正言朴思亨進伏曰,臣於頃日帳殿入侍時,以崔百男邊遠定配事,草草論啓,未蒙允許矣。追伏聞大僚,謂臣以當避不避云,向來都憲發啓,亦未蒙允,不爲引嫌,則臣之處□,宜與都憲無異,故果不自列,而旣有大僚之言,則臣何可一刻仍冒於臺次乎?請命遞斥臣職。上曰,旣經幾夜,今日來避,無乃太過,勿辭,亦勿退待。執義李顯祚進伏曰,請還寢東呂·址淳等還配之命,更令王府嚴鞫得情。上曰,勿煩。顯祚曰,請還寢定配罪人金柱泰減等之命。上曰,其勿復煩。顯祚曰,請黑山島爲奴罪人五得,依律處斷。上曰,勿煩。顯祚曰,大靜爲奴罪人仲義,依律處斷。上曰,勿煩。顯祚曰,請崔百男邊遠定配。上曰,勿煩。措辭見上掌令金蓍耉進伏曰,惟我殿下,四紀臨御,一心圖治,憂勤萬機,董率群工,凡於動作云爲之際,政令施措之間,靡不用極,而近年以來,恬憘成習,紀綱漸弛,朝廷之上,以應對贍敏爲通才,外方之官,以簿書期會爲急務,飭下之聖念雖勤,而奉行者不過前例,憂民之綸音渙發,而字牧者祗事外飾,以至庶務骪靡,弊瘼益甚,莫知所以致此之由,而苟究其本,蓋緣文勝而然矣。伏願殿下,以實心行實政,簡以制煩,毋或規規於文具之末,則實效可責於臣隣,實惠可覃於蔀屋,臣以爲祛文務實,爲今日矯捄之最先務也,惟聖明留意焉。上曰,祛文務實,卽予素心,今玆所奏,其涉切實,當先自勉後飭勵焉。蓍耉曰,當今之弊,莫甚於浮囂躁競,我殿下未嘗不臨朝發歎,痛抑嚴飭,而宿習漸痼,一深一日,朝著無篤厚之風,士子廢講製之工,居官者惟願驟躐,赴試者祗懷倖望,以至廉防日壞,操守益喪,百弊之興,皆由於此,此無他故,實緣近日設科太頻,官人太濫之致,伏願從今以往登崇之際,每加難愼,試取之規,毋至繁數,則浮躁之弊,庶有一分可捄之道矣,惟殿下留意焉。上曰,今者所奏,可謂時弊,可不自勉飭勵焉?上曰,此誰也?致仁曰,忠州人矣。上曰,似純實矣。致仁曰,果然而善文矣。上曰,班中奏事者,使之上殿,奉常正李廷重進伏曰,我聖上臨御五十年,凡係享禮祀典,無一修擧,而至於新羅司空位,尙無設壇時祭之儀,臣雖未知其禮意何由而然,恐或爲聖朝之欠典,適當今日,聖心興感,臨舊基而行盛禮,追遠重祀之義,尤爲趁今講定,亟擧築壇時祭之道矣,臣有區區迷見,不避猥越,敢此仰達矣。上曰,所奏則似有意見,諸大臣之意,何如?領府事金相福曰,事係莫重,不敢倉卒仰對矣。領議政金致仁曰,我國典禮,皆遵皇朝,而至今未擧,必有以焉,事關莫重,臣昧邦禮,何敢倉卒臆對乎?判府事金陽澤曰,事體莫大,文獻莫詳,豈可以一人之言,遽然輕議此事,而臣亦昧於典禮,不敢臆對矣。左議政韓翼謩曰,祭莫重於禘祫,而此非我國所可擬議,此又異於禘祫,關係莫重,如臣素昧禮術者,何敢臆對乎?判府事李昌誼曰,我國典禮,燦然備具,而獨於此禮,至今未遑者,必有所以也,況事係莫重,以臣愚昧之見,何敢倉卒臆對乎?上曰,此非一時講定者,令禮曹更爲從容問議於諸大臣,亦令儒臣博考古禮以奏,軍資監正李仁默進伏曰,臣往在戊辰年,待罪宗廟署官員,謹按陳設圖,太廟與陵寢,宜無異同,而太廟則爵居南端,陵寢則爵居北端,臣伏未知帝王家禮意,果有所據,竊不勝訝惑,敢此仰陳矣。上曰,予意亦然,禮官博考以稟。仁默曰,臣於正朝,見差寧陵典祀官,伏見本陵典祀香大廳,棟宇傾仄,墻壁頹敗,僅以一株木撑柱,實有朝夕圮壓之慮矣。若値行祭之時,或有意外之患,則其爲驚惶,當復如何?臣旣目覩,不勝區區之慮,敢此仰達矣。上曰,令禮郞卽爲進詣奉審後,禮堂入侍以稟。致仁曰,此守禦使金漢耆狀啓,而本廳屬束伍牙兵,今春合操,請令廟堂稟旨分付矣。保障重地,多年停操,今番則依狀請施行,何如?上曰,依爲之。致仁曰,此開城留守趙重晦狀啓,而本營軍兵,今春習操,依例設行事,請令廟堂稟旨分付矣。本營停操亦久,依請施行,何如?上曰,習操之一時竝行,毋或有妨耶?致仁曰,各營軍兵,各有所管,未必以竝行有妨矣。上曰,依爲之。致仁曰,此江華留守黃景源狀啓,而本營及所屬四營軍兵,今春合操設行與否,請令廟堂稟旨分付矣。詰戎之政,不可每停,一體依請施行,何如?上曰,依爲之。以上出擧條上曰,仁默年幾何?致仁曰,六十三云矣。命書傳敎曰,曾已下敎,古則朝參,皆有奏事,今則雖召無聞,心常慨然,況臨舊門之時乎?於今亦然,所奏者只有李正重·李仁默二人,可駭寒心,其中李仁默所奏,皆有意見,其宜賞一勵百,特賜弦弓一張。命書傳敎曰,今日臨門,豈爲觀瞻?元日朝參,爲耳目,或强以爲嫌,於奏謄傳古紙,何可示諸八方?今日傳啓臺臣,亟施以不敍之典。命書傳敎曰,今日此禮,卽幾百年後初也。隨駕駕前駕後禁軍·挾輦軍·前後廂軍,自該營明日射砲試取後,柳葉箭五中貫三中人草記,餘皆自本營施賞。上仍詣思政殿舊基。
辛卯正月初五日午時,上御思政殿舊基。晝講入侍時,知事徐命膺,特進官李彦衡,參贊官具庠,侍讀官尹正烈,檢討官申應顯,假注書李養鼎,記事官吳鼎源·李在學,以次進伏訖。上讀大學經一章訖,命儒臣輪讀,正烈·應顯讀訖。上曰,陳文義。正烈曰,曾傳一部中,八條目爲綱領,誠意正心四字,尤爲其本,伏望益留聖意。上曰,程子告其君以此四字,而今於舊殿開講,以此陳勉,可不留念。應顯曰,文義上番旣達,別無可達者,而惟願聖而益聖,留意於慮而後,能得五字,凡於政令施措之間,務盡十分精詳,無一毫急遽之患焉。上曰,所奏好矣,可不體念焉?命膺曰,上下番儒臣所奏,俱是引經至論,臣無可以仰達者,而八條中誠意二字,尤是要旨,伏望益加聖意焉。彦衡曰,周雖舊邦,其命維新,今日舊殿臨講,深加留於命維新三字,是所區區之望也。庠曰,今日盛擧,往牒所罕,大學條目中本末先後,尤見聖學深微處矣,伏望益加留意焉。上曰,諸臣所奏,俱得其體,可不體念?上曰,藥房提調,持湯劑入侍。都提調韓翼謩,提調申晦進湯劑,上進御訖。上曰,首醫事極非矣。不可置之矣,命書傳敎曰,當該首醫,令該府處之。又命書傳敎曰,景福宮守直中官衛將,兒馬一匹賜給。命書傳敎曰,舊邸當歷臨,前後廂軍,道上留住,回駕時,路由夜晝介,只備堂祗迎於三間石橋,百官退去。命書傳敎曰,今者此禮,誠萬萬料表,宣敎所寫承旨,傳敎禮房承旨,各熟馬一匹賜給,宣敎官陞敍。上乘輿時,上曰,醫官下敎置之。仍詣舊邸,諸臣以次隨駕。
辛卯正月初五日申時,上御養性軒,夕講入侍時,知事金漢耆,特進官鄭厚謙,參贊官李在簡,侍讀官尹正烈,檢討官申應顯,假注書李養鼎,記事官吳鼎源·李在學,以次進伏訖。上曰,新春舊邸,當講舊講大學矣,注書出去,大學持入。上讀大學,至傳六章,命儒臣輪讀,正烈·應顯讀訖。上曰,陳文義。正烈曰,新春舊邸,講此舊講大學,聖心奮勵,臣所欽仰,而日新新民,尤爲加意,是所區區之望。應顯曰,俄伏聞名軒之義,實是堯舜相傳之心法,殿下於學問,已臻緝熙之工,而區區之望,惟在於專一之道,格致之工,益加玩繹於此章。上曰,自號軒名,誠切自恧,上下番所達文義甚好,可不留念?漢耆曰,文義,儒臣旣備陳,而區區之望,深加體念於作新民三字矣。上曰,歲則新,而君則未能作新矣。厚謙曰,諸臣旣有所達,臣年少末學,何敢有所仰陳?上曰,所奏亦實矣,上命在簡讀軒上所揭紗籠懸板讀訖。上曰,新年舊邸之講,誠不偶然矣。命進草紙,以御筆書下一句,舊邸大學今重講,此日君臣意益新,仍命入侍諸臣賡進。上以歩輿,出宮門外,降輿乘輦,詣延和門外,降輦乘輿。藥房都提調韓翼謩,提調申晦進湯劑,上進御訖,還內,諸臣以次退出。
上在慶熙宮。停常參,只晝講。
藥房都提調臣韓翼謩,提調臣申晦,副提調臣具庠啓曰,昨日親臨舊闕,朝參晝講,仍歷舊邸,復行夕講,抵暮還宮,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三百八十年內,踐位禮六十年,回坐舊殿下,此誠料表,此誠料表,萬慕萬憶,氣何暇諭?晝講入侍。中宮殿·惠嬪宮,藥房問安。答曰,知道。
備忘記,今下弓失,阿吾地萬戶咸致雄,造山萬戶姜愼弼等處,給送。
傳于李壽勛曰,駕前駕後,當於隆武堂試射矣。
以承傳色口傳下敎曰,今日晝講爲之,特進官以備局堂上中人塡入,冊子以大學衍義爲之。又下敎曰,右副承旨,馳詣太學,夕食堂到記取來。又下敎曰,賡韻帖,一則曰,舊邸夕講賡韻帖,以此書塡以入。
李壽勛啓曰,卽者副校理尹正烈,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
徐浩修啓曰,卽者待敎吳鼎源,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
備局薦望,以鄭存謙爲咸鏡監司。
徐浩修,以弘文館言啓曰,本館上番闕直,事甚未安,校理李,副校理金普淳,竝卽牌招,以爲推移入直之地,何如?傳曰,允。
傳于徐浩修曰,內局入侍,禮房承旨,同爲入侍。
羅忠佐啓曰,吏曹判書李最中,參議金相翊牌不進推考及罷職傳旨,今方捧入,而開政命下之後,不卽擧行,如是違牌,事甚未安,判書更爲牌招,何如?傳曰,允。
以吏曹參議金相翊牌不進罷職傳旨,傳于羅忠佐曰,此歲初爲政官而經夜乎?只推,一體牌招,申飭開政。
以承傳色口傳下敎曰,今日政官儒臣,其涉寒心,政院申飭。
備忘記,昨日訓飭之後,爲朝鮮臣子,今日違牌,其涉寒心,政院申飭。
有政。吏批,判書李最中牌招不進,參判未差,參議金相翊進,同副承旨羅忠佐進。啓曰,判書李最中牌招不進,參判未差,小臣獨政未安,何以爲之?敢稟。傳曰,只出緊任,以金魯鎭爲大司諫,姜潤爲執義,李迪輔爲司諫,李台鼎爲掌令,金敍九·南胄寬爲持平,洪相簡爲獻納,黃榦·李鎭衡爲校理,南柱老·李蓍廷爲副校理,柳義養爲副修撰,李命植爲慶尙監司,曺命業爲司錄,李漢一爲吏曹正郞,金處謙爲居昌府使,咸春君單李昌運,兵批,判書李景祜,參判李聖圭病,參議尹坊病,參知李溎進,同副承旨羅忠佐進,同知金漪,副護軍李邦五·李鼎賢·申大謙·李世馨·鄭趾新·趙慶進·鄭象仁,副司直金華鎭·趙·宋載經·李·李性遂·尹正烈·金夏材,副司果申應顯單付。
李壽勛,以兵曹言啓曰,依傳敎,今番景福宮擧動,隨駕禁軍標下軍兵等,試射放射,鳥銃貫三中三名,別單書入,而柳葉箭無五中入格者,不得書入,其餘三中一人,半熟馬帖,邊二中以上八人,各兒馬帖,邊一中以上四十一人,各上鉉弓一張,鳥銃貫二中三名,木綿各四匹,邊三中以上二十九名,各木綿三匹,邊二中以上一百二十名,木綿各二匹,邊一中以上六十三名,木綿各一匹,依例分等施賞之意,敢啓。傳曰,知道。又以訓鍊都監言啓曰,依傳敎,挾輦軍及隨駕軍兵等,鳥銃一巡三放試所後,入格之類,依例施賞,而無貫三中人,故別單不得書入之意,敢啓。傳曰,知道。又以御營廳言啓曰,依傳敎,今番隨駕軍兵,鳥銃一巡試放後,邊三中一名,木三匹,貫二中一名,貫一中邊一中一名,邊二中八名,各木二匹,貫一中七名,邊一中四十五名,各木一匹,以本廳所儲木綿,分給之意,敢啓。傳曰,知道。又以禁衛營言啓曰,依傳敎,今番隨駕軍兵等,鳥銃一巡試放後,邊三中一名,木綿三疋,邊二中十六名,木綿各二疋,貫一中十三名,邊一中五十二名,木綿各一疋,自本營依例分等施賞之意,敢啓。傳曰,知道。又以御營廳言啓曰,去夜無犯夜人所捉之意,敢啓。傳曰,知道。又以左右捕廳言啓曰,去夜無犯夜人所捉,敢啓。傳曰,知道。又以一二所巡廳言啓曰,去夜無犯夜人所捉,敢啓。傳曰,知道。
副校理尹正烈疏曰,伏以歲律載新,聖算彌隆,仁殿賀儀,舊闕講筵,次第誕擧,朝野歡均,臣適忝邇列,獲覩盛儀,頌祝之忱,實倍恒品,仍念臣空疏謭劣,無所肖似,凡係漫職,尙懼不稱,況此論思之職,其責自別,尤豈有一分堪承之望,而恩除之下,怵分畏義,冒沒出肅,黽勉就直,反顧循省,愧恧無地,且臣情私,有萬萬憫急者,講筵退後,卽接家信,臣之老母,重患寒感之餘,又添關格之症,多試藥餌,少無所減,諸般症形,漸就危劇,臣無他兄弟,非臣一身,則將護無人,自聞此報,按住不得,忙投短章,徑出禁門,伏乞聖慈,俯垂矜諒,亟遞臣所叨之職,仍治臣擅離之罪,以便救護,以肅朝綱,千萬幸甚。踏啓字
待敎吳鼎源疏曰,伏以三陽回泰,寶算冞隆,日吉辰良,縟禮誕擧,慶溢宗祊,歡均朝野,況臣適叨邇列,獲瞻盛儀,歡欣忭祝,尤倍恒品,仍伏念臣,向以母病實狀,冒控私懇,幸蒙日月之俯燭,輒得恩暇而便護,私心感祝,曷有其極?而臣之薄言歸親,旋又就職,亦已累月,是豈情理可堪而然哉?秪緣眇末賤臣,受恩如天,圖報無階,惟以奔走筋力,爲可自效,而瀆撓崇嚴,爲深可懼耳。臣母向前宿症,又自客冬,日候不適,將攝失宜,元氣綿綴,感祟越添,區區症形,雖未敢悉陳,種種情私,不勝焦迫,況又病裏逢新,思臣益切,情弱易悲,添作一病,臣自聞此報,按住不得,忙陳短章,徑出禁門。伏乞聖慈,俯垂諒察,亟削臣職,以便救護,仍治臣擅離之罪,以肅朝綱,千萬幸甚。答曰,省疏具悉。爾其勿辭護焉。
辛卯正月初六日辰時,上御集慶堂。晝講入侍,藥房入診同爲入侍時,知事李溵,特進官鄭存謙,參贊官徐浩修,侍讀官尹正烈,假注書李養鼎,記事官金聖猷·李在學,都提調韓翼謩,提調申晦,副提調具庠,醫官方泰輿·許礈·李以楷·鄭允協·吳道炯·柳光翼·丁志泰,以次進伏訖。浩修曰,下番儒臣申應顯,身病猝重,不得入侍,莫重講筵,儒臣不備,事甚未安,推考,何如?上曰,其年幾何?浩修曰,五十餘矣。上曰,聞講聲,齒已落矣,不得入侍,似是實,勿推,可也。上讀大學衍義訖,命儒臣讀之。正烈讀訖。上曰,注書出去,詩傳陟岵章持入。上讀至三章。上曰,尙愼旃哉,末章尤懇切。今予所處,卽皇嫂所御之堂,每見此章,不禁感咽。翼謩曰,新春舊殿,親臨宣諭,聖心當與春俱和,此等下敎,臣等每一承聞,不勝悶迫矣。上曰,講官先退。翼謩曰,昨日勞動之餘,聖體寢睡,若何?上曰,一樣矣。進湯劑訖。翼謩請診候。上曰,爲之。泰輿診脈候退伏,奏曰,左右三部調均,滑體一樣矣。礈·以楷等,以次診候退伏,所達,與泰輿同。上曰,昨日李鼎重所懷,夜中靜而思之,不可爲無見矣。唐則以老子爲玄元皇帝稱始祖,誠奇怪矣,而此則不然矣。諸臣各陳所見。翼謩曰,臣全昧禮學,莫重之事,何敢臆對乎?昨以禘祫之禮仰對,而壇壝之說,曾未得聞,廣加問議,處之好矣。存謙曰,此事,文獻備考收輯時,未能考得矣。上曰,備考亦果無之,則何以考得耶?正烈曰,此是莫重之事,臣以末學謏聞,不敢仰對。庠曰,殿下追遠之誠,出天至極,此言旣聞之後,必欲博考,聖意所存,臣實欽歎矣。上曰,都令及禮房承旨,素有見聞於此等事矣。浩修曰,殿下追遠之誠憧憧,至有此下問,臣等若有所見,何敢不仰對耶?上曰,洪啓禧若招來有可聞語矣。翼謩曰,纔見私書,啓禧自寧邊,爲參歲時候班,上來,中路病作而還矣。上曰,年老則筋力雖好,每如此矣。上曰,傳考古實,豈無可得之道也?命注書出去,持入五禮儀。命浩修,考出宗廟陵寢祭享時置爵圖。上曰,李仁默所懷,雖出於所見之差殊,此則古禮然矣。上曰,藥房提調,持湯劑更爲入侍。提調申晦進湯劑,上進御訖。上曰,聞中宮殿瓊玉膏,雖入生地黃,本非涼劑,而以痰滯之候,膈間似有涼意,臣等頃聞醫女所傳,症候似是痰滯矣。上曰,)此非藥害,卽痰滯之故耶?泰輿所奏,極爲非矣。礈曰,臣等頃聞醫女所傳,已知膈間有涼意,而不卽稟達者,臣等愚迷,不知爲藥害,只知有痰滯之候,致有今日下詢,臣等之罪,死有餘矣。上曰,泰輿·礈,旣聞醫女所傳之後,至今不稟者,其意隱諱掩置也。此兩人一則執滯,一則愚濫,故有此束手觀望,萬萬非矣。渠亦臣子,人有母病,不稟其父,豈人子之道乎?渠雖不敢直稟,何不言於提調,使之轉達乎?命書傳敎曰,莫重自內問候,若何,而瓊玉膏進御之後無頉而以此望效,昨聞有頉,不進言於提調,而以問候不審下敎,意或未聞而爲中止。今因下詢而乃知,渠輩若知而若此,言于提調,詳定當劑,掩置不奏,亦不言提調。噫,再昨冬後,予心夙宵靡弛,而渠輩若此,其恃誰乎?事之寒心,莫此爲甚,此不過言此之人,故欺隱者也,其所奏亦甚無狀。方泰輿·許礈,亟施不敍之典。以楷曰,中宮殿進御瓊玉膏,初果有膈滯之慮矣。允協曰,臣聞金季良·徐命緯之言,則中宮殿寒痰之候,自前有下敎,瓊玉膏太潤,故寒痰不得斡旋,致有膈滞之症矣。道炯曰,旣有滯意,則當用桂枝人蔘湯。此藥,臣等與金季良,纔已議定矣。上曰,中宮殿進御桂枝人蔘湯,本方加縮砂七分·丁香五分,自今日伍貼爲先製入,命浩修馳往舊闕,天文石及紫薇堂舊基,奉審以來。浩修承命先退。上曰,今番醫官,萬萬可痛矣。此言,臺閣如有耳,必不置而不論矣。古者醫官不然,如金有鉉·柳瑺,爲人甚佳矣。上曰,醫官中髥多者誰也?晦曰,李春敷鬚髥亂雜矣,其術業則頗精,而爲人如鬚髥之麤雜矣。翼謩曰,今番醫官等事,誠極可駭,而莫非臣等不能董飭之罪,不勝惶悚。上曰,渠輩旣聞醫女之言,而不稟於卿等,此非卿等不善周旋之致也。諸臣以次退出。
辛卯正月初六日申時,上御集慶堂。藥房入診入侍時,都提調韓翼謩,提調申晦,副提調具庠,假注書李養鼎,記事官金聖猷·李在學,醫官方泰輿·李以楷·許礈·鄭允協·吳道炯·柳光翼·鄭允說,以次進伏訖。翼謩曰,午間聖體,若何?上曰,一樣。請進湯劑,上進御訖。上命藥房先退。上曰,新錄後,諸玉堂何處去,而番次苟艱也。庠曰,金夏材以親病陳疏,申應顯有實病,李亦陳疏矣。命書傳敎曰,都堂錄屬耳,玉堂不備,政官牌招開政後,牌招入直,下番玉堂,今聞實恙云,與李一體許遞,受由人亦爲許遞,今日政同爲擧行。上曰,坐直承旨入侍。右副承旨李壽勛,命都承旨先退,壽勛讀奏館學夕食堂到記訖。命書傳敎曰,春秋到記殿講,金石之典,今日夕食堂到記儒生,明日當親臨殿講,儀註侍衛繖扇皆安徐,時刻,待下敎只入正時,試官李判府事·李溵·鄭存謙·蔡緯夏·閔百奮·徐有元·朴奎壽,承旨同副,四學生一體應講,壽勛讀奏嶺伯放未放狀啓。上曰,只讀稟秩,而其數幾何?壽勛曰,五十餘人矣。上曰,李瀰事怪矣,今番以放未放執頉者三道矣。上命注書出去,各道放未放,盡來與否知入。養鼎回告曰,盡爲上來矣。命書傳敎曰,京外設官分職,意蓋深矣。京有臯陶之任,道有方伯之職,其於放未放,其放其仍,皆道臣之職事,設或有未當放者放,未可仍者仍,該曹察處,亦是古例。或特放關係不輕者,其雖稟也,亦不過二三人,則湖南以士夫爲名人置稟,故先已處分矣。北伯置稟,亦涉夥然,此前所未聞,故亦爲處分矣。今者嶺伯放未放狀,聞中置稟者,至於十五人之多,此三百年所無者,聞甚駭然,而其欲詳審,令承宣皆讀,不過一道臣之闊狹者,何可稟請於紸纊,若此,置道臣之意焉在,事之寒心,莫此爲甚,湖南伯·北伯旣已處分則況此乎?嶺南何李瀰,亟施不敍之典,開政適有命,兩南問于大臣,例也。今日政,問于大臣備擬。命書傳敎曰,試官鄭存謙代,以南泰著入侍。上曰,藥房提調,持湯劑更爲入侍,都提調韓翼謩,提調申晦,副提調具庠進伏,進湯劑。上進御訖。上曰,開陽門留門,待政官入來開政,新除玉堂,承牌入直後下鑰。
上在慶熙宮。停常參·經筵。
自初昏至夜二更,月暈。
藥房提調申晦,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,殿講時入侍。中宮殿·惠嬪宮,口傳問安。答曰,知道。
以副校理南柱老罷職傳旨,傳于具庠曰,只推,更爲牌招。
徐浩修,以奉常寺官員言啓曰,東籍親耕田所種九穀,先農大祭後,卽爲起墾付種之意,敢啓。傳曰,知道。又以成均館官員言啓曰,今正月初七日,儒生上旬輪次,當爲設行,而大提學·大司成,俱爲未差,限內不得爲之之意,敢啓。傳曰,知道。具庠,以吏曹言啓曰,今此社稷祈穀大祭及宗廟永寧殿春享大祭,執禮大祝,皆以侍從塡差,而時無職名人員,令該曹口傳付軍職,何如?傳曰,允。
以濟州牧使狀啓,進上膳等物膳,不得趁期封進,惶恐待罪事。傳于具庠曰,勿待罪事,回諭。
傳于羅忠佐曰,試官,以入直兩儒臣爲之。
吏曹口傳政事,醫官李春敷,今加通政,加資事,承傳。
以承傳色口傳下敎曰,此亦三代古風,儒生食堂,自内資政殿當規之,食堂崇政殿東庭爲之,食堂時以奏。又下敎曰,堂下祭官,皆淸齋與否,使吏曹郞廳摘奸以奏。又下敎曰,古人期獵,豈可欺儒生?欲自內觀之,聞已爲之云,故欲賜麵,能修人事備來云,太學典僕,初除十日懸房贖矣,加除十日。
李壽勛,以都摠府言啓曰,今日入直內三廳,武兼禁軍及軍兵等,當爲中日習射,而儒臣親臨殿講相値,不得爲之之意,敢啓。傳曰,知道。
左議政韓翼謩箚曰,伏以臣,衰遲昏鈍,觸處憒憒,前後藥院之命,猶不敢辭避者,竊庶幾秤水嘗藥之間,少效其塵露,乃者以坤聖進御藥,當奏而不奏,醫官至被不敍之典,臣心惶懍,當復如何?臣旣提擧本院,果能戒飭有素,則渠輩雖甚愚迷,何至於此?今乃自同木偶,未能覺察,一任其所爲,失職之責,更無所逃,筵席首罪,冀被當律,而聖度寬貸,曲垂恕諒,愧恧惶悚,無地措躬,自幸免戾,晏然仍冒,實非承分之所敢出,今日問候,不得進參,短箚自列,仰瀆崇嚴。伏乞聖明,亟降威譴,俾爲人臣不職者之戒焉。取進止。答曰,省箚具悉卿懇。玆事由於此輩之欲爲彌縫而然,旣下敎。卿何若此?卿其安心勿辭,亦勿引咎,其卽視事,仍參內局焉。仍傳曰,遣史宮,傳諭。
李壽勛,以左右捕廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以訓鍊都監言啓曰,去夜無犯夜人所捉之意,敢啓。傳曰,知道。
羅忠佐,以備邊司言啓曰,會寧開市,今已完畢,令承文院撰出回咨,別定禁軍,騎撥下送于義州府,使之傳給鳳皇城將處,以爲傳送燕京之地,何如?傳曰,允。
又以備邊司言啓曰,本司武郞廳鄭宅柱,奔走勤仕,已滿十五朔,依例六品遷轉事,捧承傳施行,何如?傳曰,允。
備忘記,居首幼學宋民載,直赴殿試,之次幼學韓錫鳳·鄭亮道·文燦龜,直赴會試,幼學盧天祐·金尙俊·金瀍·鄭觀輝·承膺祚·宋濟剛,各給二分,幼學閔文洙·金宗轍,各給一分。
辛卯正月初七日辰時,上御集慶堂。館學到記儒生,殿講入侍時,試官李昌誼·李溵·南泰著·蔡緯夏·閔百奮·李鎭衡·柳義養,同副承旨羅忠佐,假注書鄭顯道·李養鼎,記事官金聖猷·李在學,以次進伏訖。上曰,李溵入來乎?昌誼曰,果入來矣。上曰,今日試官,好矣。第嶺伯赦啓,事甚怪矣,其何故也?昌誼曰,嶺南州縣甚多,故諸道罪人之所萃故也。上曰,然矣。昌誼曰,今日食堂,猝辦於禁庭,而溵適以試官入來,而職是知館事,且大司成有闕,故替管檢擧甚勤矣。雖是微事擧行,可見勤於國事矣。上曰,卿言果然矣。頃刻之間,神速擧行,故初認以大司成入來。今聞知館事入來,替管能如是矣。初則食堂,聞已過於泮中云,欲賜麵於儒生矣。能修人事,食堂更爲備待,故麵則賜典僕,而儒生則頒給乾精矣。泮中事,皆出典僕之力,故懸房贖,初除十日,加除十日。溵曰,儒生與典僕,感祝聖恩,莫不欣聳蹈舞矣。上曰,講冊以詩傳待令,卽爲呼名開講。至講生李齊亨誦訖,上曰,講聲不足矣。齊亨曰,臣以感氣聲嘶矣。溵曰,殿講何等嚴重,而齊亨之奏對,極爲駭然,自本館當停擧矣。上曰,鄕闇所致矣。昌誼曰,知館事所請旣得體,此習且關後弊,似宜施罰矣。上曰,知館事則㨿職,而儒生何必施罰也?至宋民載誦至第二章,上曰,此是文王章矣,善誦矣。講訖,上曰,今番殿講,或慮闕榜矣,今始得之矣,此則講聲文義,俱善爲之,宜乎純栍矣。抽栍告純通後,上曰,果然矣。汝屋在何處?民載〈曰〉,居京矣。上曰,此宋文載之行列乎?民載曰,故相臣宋寅明之八寸孫矣。上曰,殿講每如今番之精,甚好矣。且得出故相臣之至親,豈不幸耶?民載年幾何?民載曰,三十八矣。上曰,殿講時粗以上,皆赴今年會講乎?忠佐曰,然矣。講畢,試官先退。上曰,藥房提調,持湯劑入侍。執冊承旨,先退,可也。
辛卯正月初七日巳時,上御集慶堂。藥房入診入侍時,都提調韓翼謩,提調申晦,副提調具庠,假注書鄭顯道,記事官金聖猷·李在學,醫官李以楷等,以次進伏訖。上曰,湯劑持入。翼謩問候訖。上遂進御,殿講訖,上曰,藥房提調,持湯劑入侍。翼謩曰,終日殿座,聖體,若何?上曰,一樣矣。遂進御湯劑。翼謩曰,臣伏見醫官處分之下敎,臣以都提,不能檢察而然,臣誠有罪矣。上曰,予不知,提調何以知之?上命賤臣,出持事物類聚入來。上曰,風土記先鷄後人,甚可怪也。於承旨意,何如?庠曰,先鷄後人,則似有先小後大之漸矣。上曰,似然矣。翼謩曰,正月則八日之內,以日氣杲,驗人物之好否矣。上曰,今日,何如?似好矣。翼謩曰,然矣。上曰,提調更爲一貼而入。上命李春敷入侍。上命進前曰,汝已經東班職耶?翼謩曰,已爲十年之久矣。上曰,李春敷知其名,莫知其人,今日乃見,夜中雖莫知其樣,入仕今已二十三年。其間卽李以楷,三年前入仕,旣經東班職,而豈特此也?今覺其異者,何則?其祖李時聖,昔年有功者,庚子以前差備待令,而其孫今見,予心愴然,何異於丁志泰?雖久勤,旣有其例,況此人乎?特爲加資,今日下批。出傳敎上曰,國之所重在耕蠶,親耕親蠶,在於五年之內,而況祈年亦在於再明乎?先農祭·先蠶祭獻官另擇,受香日當祗迎,儀註安徐,禮房豫爲知悉。出傳敎上曰,明日當宿典設司,然後予心便矣。翼謩曰,於聖心之爲民,臣不勝感祝,而於暮年之調攝,豈不有妨乎?上曰,北伯甚安詳,而李命植似不太從容,於卿意,何如?翼謩曰,爲人文字裕如,且有吏才,而於安東府使,好過矣。翼謩曰,湯劑待令矣。上遂進御。上曰,注書李養鼎,今日收栍之時見之,則頗如人矣。翼謩曰,果然矣。上曰,今日殿講,父子同入,誠貴矣,況四世事予乎?尤可貴矣。命諸臣退出。
上在慶熙宮。停常參·經筵。
藥房提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其皆命攝,只爲祗迎,是豈追慕,亦豈爲民?氣何暇諭,宿處入侍。中宮殿·惠嬪宮,藥房口傳問安。答曰,知道。
備忘記,我國人本自貿貿,刻星辰人孰味也,而舊闕衛將廳前面,三百幾十年,或坐或臥,因備考而知焉,測影石亦幾百年,在於弘文館階上,而視若凡石,因備考而置於雲觀,卽此二事,可知其闕,古文譜略誰書?雖凡人,其尊始祖,況帝王乎?詳考可知,而舊闕宣諭,若何?莫重命考,亦若何?而視若尋常,泛忽若此,可勝寒心,可勝慨然?另飭博考。傳于徐浩修曰,儒臣·都承旨·禮房承旨竝入侍。以承傳色口傳下敎曰,得之信史可喜,考出儒臣,各賜弦弓一張。李正吾,以禁衛營言啓曰,去夜無犯夜人所捉之意,敢啓。傳曰,知道。又以左右捕廳言啓曰,去夜無犯夜人所捉之意,敢啓。傳曰,知道。又以一二所巡廳言啓曰,去夜無犯夜人所捉之意,敢啓。傳曰,知道。
辛卯正月初八日辰時,上御延和門外。香祗迎入侍時,行都承旨具庠,左承旨李在簡,右承旨徐浩修,左副承旨李正吾,右副承旨李壽勛,同副承旨羅忠佐,假注書鄭顯道·李養鼎,記事官金聖猷·李在學,以次進伏訖。上具翼善冠·袞龍袍,以步輿出延和門外降輿,就板位祗迎,隨詣興化門外,還爲乘輿,詣紫極門望社壇,命開武德挾門。上曰,禮房承旨奉審後,從此門復命。浩修曰,奉審後回奏,壇上精潔,祭物精備,祭官·進排官皆無頉。上移時俯伏。庠曰,氷雪之上,冷氣上逼,進入門內殿座,好矣。上曰,入門內則社壇不瞻望矣。命浩修,讀奏擧案。讀訖,乘輿至暎月門內駐輿,命書傳敎曰,冬春之雪,比前勝焉,解凍後儲水,正爲緊務。其令堤堰司,申飭諸道,着實儲水事,申飭,俾有實效灌漑。上曰,春雪如此,政宜儲水,蒙利矣。仍詣典設司,降輿入幕次俯伏。禮房承旨徐浩修,太廟奉審後復命。上曰,擧案讀奏。浩修讀奏,至永寧殿大祝呂善德·洪相聖,上曰,前殿則以玉堂塡差,後殿則以兩司塡差,今日臣子,乃敢厚薄於前後殿耶?天下固有事祖先厚薄之人乎?吏郞誰也?浩修曰,李漢一矣。上曰,自是怪漢矣。今番事萬萬絶痛。命書傳敎曰,頃者欲爲下敎,已經誓戒故不諭,今日聞名,其何復默?凡大祭聞傳鼓聲,其亦意深,前後室大祝,或玉堂或侍從。噫,今日新錄濟濟,舊錄彬彬,而一何茍且,亦何循私?當該色郞廳,刊名侍從案,以懲日後,不飭銓官,從重推考。上曰,左承旨出去,司空位諱字考奏。在簡回奏曰,與史官之職名上字同矣。上曰,然矣。庠曰,乾止山,有司空位山所,有人曾有陳疏,畢竟求之不得,而只陳封數十里矣。上曰,蘆洞亦陳封乎?庠曰,然矣。上曰,左相獻議,白頭山亦已設壇,況始祖乎?兵判李景祜曰,山則無疑晦故然矣。上曰,儒臣輩極無狀矣,李廷鼎所懷後,三國史亦不披見矣。命書傳敎曰,古人云,誠之所到,金石可透,昔之朱壽昌,五十年內,與家人誓熙寧,初到雍州,母子團圓,玆事不聞則已,旣聞之後,豈敢一刻放忽?自此以後,夙宵此心憧憧,官至新羅司空,三國史庶可考也。雖不然,至誠求問,豈可不知?所引朱壽昌事,蓋此也。此不過廣考古禮,詳審史記而已。頃者尹氏爲始祖,沈尹相爭,此豈止于此?而頃者舊闕詢問時所對,予則曰,伈伈,令儒臣博考以奏,而擧皆陳章而走,或違牌若此,而甚事可做?予所問者,亦不過古禮,其亦尋求於三國史之意,則其若是泄泄,予若有誠,今日臣子,焉敢若此?予有所執,復若此,將有下敎,見敎諸儒臣,自今日齊會本館,博考以奏,未能博考之前,皆令不踰館門,雖布衣,其有知者,許令陳章。上曰,藥房提調,持湯劑入侍。提調申晦進湯劑,上進御訖。諸臣退出。
辛卯正月初八日巳時,上御典設司。藥房入診入侍時,提調申晦,副提調具庠,假注書鄭顯道,記事官金聖猷·李在學,醫官李以楷,以次進伏訖。上命李春敷入侍曰,身手好矣。晦問候訖,上遂進御湯劑。諸臣退出。
辛卯正月初八日申時,上御典設司。吏禮房承旨儒臣,同爲入侍時,行都承旨具庠,右承旨徐浩修,校理黃榦,副校理南柱老,修撰李蓍廷,副修撰柳義養,假注書李養鼎,記事官金聖猷·李在學,以次進伏訖。上曰,儒臣得來何冊耶?榦曰,遍考三國史及皇明諸書,得之於明史矣。上曰,讀奏,可也。榦讀明史朝鮮陪臣柳溥辨宗系上言卷,司空諱至六世諱入高麗,至二十三世諱爲我太祖,讀訖。上曰,得於明傳,誠意外亦幸矣,大抵誠心求之,文獻可得矣。上曰,周以后稷配天,漢則無之乎?庠曰,漢則草創,此禮未擧矣。上曰,唐以玄元配之,怪矣。宋·明亦有此禮乎?命注書持入文獻通考·大明集禮,命浩修考出,則宋無可據,而明則以淳皇帝配天矣。上曰,然乎?司空位事,予旣聞之,又得之於信史,誠可喜矣。予則已有所思,欲知本事而已。郊祀之禮,豈偏邦所可爲者乎?若得陵寢,豈不建祀?至於設壇則事重矣,難以輕議矣。庠·浩修齊聲曰,聖敎至當矣。命儒臣先退。上曰,藥房提調,持湯劑入侍。提調申晦進湯劑,上進御訖。上曰,半月之內,得之於信史誠難矣。黃榦備考時任使,已知其爲人矣,今見甚純實矣。晦曰,然矣。且善文矣。上曰,榦年幾何?庠曰,五十八矣。諸臣以次退出。
上在熙慶宮。停常參·經筵。
大殿,政院·玉堂·藥房·典設司齋宿翌日,口傳問安。答曰,知道。中宮殿·惠嬪宮,藥房口傳問安。答曰,知道。
以承傳色口傳下敎曰,開門兩處祭畢與否,知奏。
又下敎曰,今番擇日亦駭然,祈年春享,同日同行有例與否,問于禮曹以奏。
又下敎曰,今日心尤憧憧,宣傳官四人,送于南北郊,先農壇·先蠶壇淨潔與否,奉審回奏後,當還内矣,騎馬四匹立之。
又下敎曰,騎馬六匹立之,宣傳官二員待令。
又下敎曰,奉審來後,依昨日詣玄明門,承旨奉審,武德門挾門開之。
又下敎曰,玄明門回還後,建功湯進姑止之。
又下敎曰,擇日禮判誰耶?知入。
又下敎曰,禮曹郞廳初以爲催促矣,今始來到駭然,問名以奏。
又下敎曰,有下問者,今日晝講次對爲之,經筵特進官,備堂中塡入。
李壽勛,以左右捕廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
李正吾啓曰,臣與右副承旨李壽勛伴直矣,因臺疏謂有情勢,陳章徑出,原疏纔已退却,而伴直無人,右副承旨李壽勛,卽爲牌招,何如?傳曰,允。
又啓曰,右副承旨李壽勛牌不進罷職傳旨今方捧入,而伴直無人,同副承旨羅忠佐,卽爲牌招,何如?傳曰,允。
又啓曰,同副承旨羅忠佐牌不進罷職傳旨今方捧入,而伴直無人,右承旨徐浩修,所當牌招,而拘於廳規,不得請牌,何以爲之?敢稟。傳曰,牌招。
備忘記,三次同禮其誠初聞,問于禮曹,果若亦然,當該擇日官,刊名本監。
傳于李正吾曰,晝講停。
大駕還內後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
藥房口傳啓曰,臣等朝伏承晝講時入侍之命,恭俟竟夕,尙未登對,昨今勞動之餘,湯劑之未得一進,而區區下情,誠不勝悶迫,敢此控龥,亟許持湯劑入侍,千萬顒祝,惶恐,敢啓。答曰,今日酬應果甚難,明日入侍。
辛卯正月初九日卯時,上還内入侍時,行都承旨具庠,左承旨李在簡,右承旨徐浩修,左副承旨李正吾,右副承旨李壽勛,同副承旨羅忠佐,假注書鄭顯道·李養鼎,記事官金聖猷·李在學,以次進伏訖。上以步輿詣玄明門時,奉審禮房承旨徐浩修復命。上曰,往還神速矣。先隴壇奉審宣傳官田光勳復命。上曰,浩修爲人分明矣。命書傳敎曰,今者此心,惟在廟社,奉審承旨,其速以奏,特賜虎皮一令。宣傳官田光勳,回奏此門,其亦可嘉,此後右閫帥,待窠懸註調用。宣傳官尹衡烈,其報亦速,特爲陞六。上曰,當該排設司鑰,弦弓一張賜給。上曰,世孫往審武德門立碑處而還,可也。上還詣玄明門內小舍,命浩修進草紙,御筆書下憶昔舍三字。仍下敎曰,此舍卽昔年差祭時留宿之所也。今日過此,事不偶然,此三字鏤板揭之,可也。上過安仁門外,上曰,此則昔年奉永昭景靈魂殿處也。駐輿命寫,示沖子御製,降輿步過,仍詣緝熙堂。上曰,此堂卽一昔年銅闈初臨之處,而予之侍講,大學純通,其時聖敎有曰,今登大科之所也。今日又與沖子同坐,誠貴矣,而千千萬萬意外矣。豈可無識?命進筆硯,書下御製一句,三代此堂春邸日,豈知今歲坐堂中?命世孫入侍,諸臣賡進。上曰,若不卽地賡進,今朔使亦替直。上詣與光門。上曰,諸臣皆已以次賡進,而未及者誰也?正吾曰,說書鄭福煥矣。命書緝熙堂萬懷御製,命粧䌙以入。正吾曰,今日次對命下,而備局郞廳來言,三公俱有故,何以爲之?命書傳敎曰,都提調許副,李判府事爲都提調。三公俱闕,只晝講。上還入大內。諸臣以次退出。
上在慶熙宮。停常參,只晝講。
夜自一更至四更,月暈,廻火星。
藥房都提調臣李昌誼,提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。二日內追慕爲民,晝夜用心,今初氣何暇諭,今日此心少紓,入侍晝講。中宮殿·惠嬪宮,藥房口傳問安。答曰,知道。
傳于李正吾曰,今日晝講爲之,大學衍義持入。傳于徐浩修曰,禮房承旨,晝講同爲入侍。傳于羅忠佐曰,內局入侍。李正吾,以訓鍊都監言啓曰,去夜無犯夜人被捉之意,敢啓。又以左右捕廳言啓曰,去夜無犯夜人所捉,敢啓。傳曰,知道。又以一二所巡廳言啓曰,去夜犯夜人,無所捉,敢啓。傳曰,知道。徐浩修啓曰,卽者校理黃榦,以其親病,陳疏徑出,原疏才已捧入矣,所當直捧禁推傳旨,而此與無端徑出有異,推考警責,何如?傳曰,允。
慶尙監司李命植疏曰,伏以歲籥載新,寶算彌隆,備膺茀祿,慶溢宗祊,縟儀誕擧,歡祝惟均,念臣不才無能,最居人下,幸際明時,叨被殊私,内外踐歷,俱踰涯分,居常愧懼,如集于木。不意玆者,伏奉嶺臬新命,臣誠惝怳兢蹙,不知所喻,方急之職,責鉅任重,苟非通才敏識,莫宜承當,而至於嶺南,最爲要劇,民物之衆,簿牒之繁,甲於八路,前後居是任者,率皆峻選極擇,絶無如臣駑劣而承乏充數者。況今民風漸下,情弊滋興,其按道之難,有倍於前,而乃反屬之於臣,不少難愼,何哉?臣雖欲殫精竭慮,以圖涓埃之報,而才有不及,力有不逮,畢竟僨誤之患,顚敗之憂,理所必至,在臣身,非不赫然榮耀,感激無地。然一路機務,所係非細,有不容强所不能,厭然自居。玆敢陳暴,類非備例飾讓。伏乞聖明,察臣之懇,遞臣之職,回授可堪之人,使公私兩得焉,千萬幸甚。答曰,省疏具悉。萊伯有效,按道何有?卿往欽哉。
正言韓光近疏曰,伏以歲籥載新,寳算益高,頌騰岡陵,慶溢宗祊,臣民歡忭,朝野惟均。仍念臣本以鹵姿,濫蒙洪造,忝叨史筆,昵近耿光,絲毫莫禆,瘡疣畢露,薄竄旋宥,轉罪媒恩。至今追思,惶愧交中。乃者諫省除旨,忽下於蟄伏之中,臣誠惝怳感激,罔知攸措。夫臺閣之職,其責不輕,上而袞闕,下而官邪,無不敦埤,雖使風裁骨鯁之士當之,猶懼不堪。況可以如臣淺陋,苟然充數,以貽當世之羞哉?臣言非飾,亶出衷曲。伏乞聖玆,特許鐫改,俾重臺選焉。臣旣不敢以言責自居,固不宜妄有陳列,而第今我聖上,以堯舜之德,居君師之位,聖壽彌隆,求治益勤,乃於月正二日,誕敷綸音。有曰,紀綱日墜,吾民日困,躁競日甚,丁寧反覆,辭敎惻怛,旣又以耳目之聾瞽,引以爲聖躬之過失,謙挹之德,憂慨之意,藹然於十行之中。凡在瞻聆,莫不感發,臣雖無狀,亦有秉彛,聖敎及此,而遂無一言,是臣負殿下也,臣豈敢爲此哉?嗚呼,此三者,誠今日之痼弊,而臣亦聾瞽中一人,拊躬惶恧,無地自容,雖不敢拖引他事,張皇爲說,秪就聖敎中三條而略陳之,以效一日之責焉。噫,禮貌大臣,所以尊朝廷,而錫褫容易,譴怒頻煩,無異庶僚之驅使,裁仰近習,所以淸化本,而掖屬用情,貨賂公行,至有人命之殺越,驕蹇之邊帥,厭避歷辭,則罪罰宜加,而親臨督赴,朝體大虧,豪悍之宮奴,作挐法司則禁戢宜嚴,而臺章峻發,薄勘遄敍,是故,命令每違於嚴急,而邦法愈弛,憂勤或過於督責,而人心益狃,若此而紀綱之墜,何以立乎?土地爲衣食之源,而腴田膏壤,半歸豪貴,輒多侵漁之患,守令係生民之命,而雄府鉅邑,不擇吏才,絶無廉謹之操,動駕不時,而輿衛未遑於成列,賜賚無節,而府帑殆罄於尾閭。是故,布練非不昭儉,而侈風莫禁。經用非不節損,而貪習益熾。若此而生民之困,何以救乎?賞典所宜愼重,而陞資過濫,未免淆雜之譏。初仕所貴簡擇,而承傳屑越,反啓覬之心。崇尙儒術,卽我朝家法,而經學自修之士,未見登進,疏通仕路,乃聖上苦心,而中外抱才之類,率多淹滯。雖以科試言之,場屋之不嚴,莫甚於近日。關節之相應,至發於鞫庭。士習已婾,廉防日壞,選擧太數,額員歲增,朝廷官秩之數,自有定限,而文武通籍之士,不啻倍蓰。得失之心,人皆較重,擠軋之習,勞所必至,若此而躁競之風,安得以禁絶乎?殿下誠以此三者爲憂,則深察生弊之原,克盡導率之方,端本澄源,祛文懋實,憂紀綱之墜,則以重體統,審法令爲務。憂吾民之困,則以省冗費,擇字牧爲務。憂躁競之甚,則以奬廉操,杜僥倖爲務,則其於今日之弊,庶可救其一半分矣,惟聖明留神澄省焉。且臣伏聞昨日以議藥事,有醫官不敍之命,臣於此,不勝驚駭之至。噫,雖微末,名忝内局,其於保護之道,固宜夙夜洞屬,小心謹愼,對候論劑,隨見稟改,而乃於坤聖所進之劑,旣承有頉之敎,而不告於提擧,不稟於診筵,一味掩諱,敢欲彌縫,及承下詢,始乃仰奏,論其罪狀,極爲可痛,其在懲後之道,不可罷職而止。臣謂當該醫官,竝施竄配之典,斷不可已也。答曰,省疏具悉。初入臺地,三條附陳,意皆切實,深庸嘉之,其宜自勉矣。末附者,臺體則然,勘律事重,亦不可不敍而止,特施削職之典,爾其勿辭,從速察職。
咸鏡監司鄭存謙疏曰,伏以三陽回泰,寶算彌隆,慶溢宗祊,縟儀載擧,臣民歡忭,曷有其旣?念臣迂愚鈍劣,不嫺事務,而荷聖上不世之恩,從前踐歷,罔非踰溢,至於方岳之任,尤非庸魯之所可堪承者,而曾忝嶺藩,再朞其任,無一善狀,已試蔑效,則今玆新除,又何爲而及於臣哉?矧此北門鎖鑰,爲任甚重,江禁市貿,約束易懈,戎政民瘼,憂虞多端,前後膺是任者,皆出於朝廷宿望,苟非威重足以彈壓,才猷足以應機,鮮不僨事。加以近經荐饑,凋弊益甚,此時委寄,尤宜難愼,而今乃畀之於如臣無似者,莫省其所以也。反覆揣量,有不敢承當,玆敢略控短章,仰瀆崇聽。伏乞聖明,亟遞臣新授職名,以重藩任,以安微分,不勝幸甚。答曰,省疏具悉。旣效嶺南,北伯自謂得人,卿其勿辭,往欽哉。
領議政金致仁箚曰,伏以卽者次對有命,臣固當進參,而曉自祭班還次,忽致血病復發,頃刻之間,湧吐無算,連服救急之劑,而尙不止息,精神迷瞀,呼吸喘促,傍觀莫不危之。近來此症,發已三次,而今番爲尤重,若此不已,誠恐有難言之憂。反復自量,蠢動無望,特敎之下,竟未趨承,伏枕兢惶,惟俟大何。伏乞聖明,亟降威譴,以安賤心焉。取進止。答曰,省箚具悉卿懇。業已諒矣,卿須安心勿辭,亦勿引咎焉。仍傳曰,遣史官傳諭。
兵曹判書李景祜疏曰,伏以天開景運,籌添海屋,賀儀爰擧於元朝,邦籙益臻於川至,群情胥悅,歡忭倍品。念臣無似,冒膺重任,初旣章皇承命後,又因仍蹲據,居常愧懼,如臨淵氷,惟以捱過大政,鞶禠有期,日夕顒俟,三告加由之命,遽出常格之外,繼以特召儼臨,他不暇顧,顚倒復出,連値朝家之有事,泯默隨行,今已多日,自顧慙恧,人謂斯何?噫,本兵之任,固非如臣魯下,所可擬議,而濫蒙知奬,謬膺簡寄,前後叨冒,亦且三四遭,而才疏識短,觸事昏憒,上不能體聖朝委毗之意,下不能副武士顒望之情,每檢政紙,愧悔多端,今何可一向兜攬,以增溺職之罪乎?此其當遞者一也。雖以臣今番受任言之,已半年有餘矣,歷數近來,未有如臣之專且久者,兵柄銓權,固非一己之私物,決不容貪戀遲回,厚招忌嫉,豈但以一經京察,爲政官瓜限而已也?此其當遞者二也。此猶以臣廉義而言之耳,至於疾病難强之實,臣若不呼籲,則雖以天日之明,亦何以俯燭也哉?受恩如天,圖報無地,一分自效之道,惟在於筋力之禮,故有除輒膺,知進不已,恪恭之義,惟思自勉,饕榮之譏,亦未暇恤,區區此心,竊庶幾聖鑑之俯諒。今則勞瘁已極,病情漸痼,虛脆之質,精力殆竭,衰朽之姿,神識益耗,欲强策駑鈍,復備驅使,譬如弱馬之蹶,理必不起,强弩之末,勢難復穿。周任所謂不能者止,政指臣今日道矣,此其當遞者三也。疾痛必呼,人情所同,久欲一暴衷懇,以冀天地父母之垂憐矣。又於昨夕,自闕退歸之路,忽覺渾身灑淅,四肢麻木,氣逆大升,頭疼喘急,昏倒牀席,宛轉叫苦,此非一時偶感之比,病祟積傷,乘虛發作之致,時月之內,復起爲人,實無其望,趨走朝班,酬接軍務,非所可言,虛縻重任,義所不敢,儻荷聖上曲加矜念,卽許卸解,俾得以任便將息,賴天之靈,復尋生路,則塵刹之報,隕結是期,玆不得不疾聲哀籲。伏乞聖慈,俯察臣言之非出假飾,亟命鐫削臣職名,以卒生成之澤,千萬幸甚。答曰,省疏具悉。三度加由,旣已行公,則三度一章,其果金石之典乎。此亦時體,卿其勿辭行公。
校理黃榦疏曰,伏以歲籥載新,寶算彌隆,禮擧嵩呼,慶溢宗祊,臣民歡忭,曷有其極?仍伏念,臣於見職,自知其萬萬不稱,豈敢有一分承膺之望?而除旨之下,飭敎截嚴,臣於是,銜恩畏義,他不暇計,雖不得不冒昧祗肅,反顧初心,愧恧冞切,夫經幄論思,責任至重,苟非才識足以資啓沃,學術足以備顧問,上不可以濫授,下不可以冒叨,決非如臣鹵莽所可擬議者。臣少而失學,徒習章句,應擧覓官,蓋爲親老,僥倖晚第,榮寵已極,而臺閣翶翔,未效一日之責,郡緩棲遲,多負百里之寄,涓埃莫報,淵谷如臨,至如榮道一步,實非臣夢寐之所曾到。且臣蒲柳已衰,舊業都忘,假使臣眞有可堪之勞,及此遲暮,不宜冒膺,況臣一再文陛,耿光獲瞻,區區志願,千萬備足,其何可久據匪分之地,以累聖簡,以招厚譏也?抑臣又有情理之難强者,臣父今年八十四歲,居常癃痼,寧日恒少,每念暮景如飛,疾病侵尋,未嘗不怵然於心矣。卽於直中,獲接家信,則臣父素患咳喘之症,挾感添劇,寢啖專廢,神息澟綴,委頓牀玆,促臣歸視。臣才聞此報,方寸如熬,玆敢忙投短章,徑出禁門,情私所迫,自犯罔赦之辜,孝理之下,庶蒙矜諒之恩。伏乞天地父母,特垂俯察,亟遞臣所帶之職,仍治臣擅離之罪,以肅朝綱,以便救護,千萬幸甚。答曰,省疏具悉。有過八旬之親,其於職事,宜可顧也,其不循例踏下,賜批許遞,此爲親年也。
大司憲閔百興疏曰,伏以天休滋至,邦慶荐疊,禮成嵩呼,慶溢壃域,臣迹阻城闉,誠懸魏闕,只與村翁野老,北望獻祝之至。仍伏念臣之遭罹,尙何言哉?志切報國而反陷孤負之罪,計拙謀身而終歸忝先之科,夙夜隱痛,如不欲生,若夫人言之㦧刻,振古所無,醜言無倫,盡出情理之外,臣雖無似,豈可與之交口於其人已故之後,以益其汚辱也哉?東查之命,卽臣悚懍之端,邦憲之加,指日恭俟,何幸寬假之天,特推滌垢之恩,薄罰旋宥,除旨如舊,以臣父子之尙在郊郷,至下飭敎,柏府馹召之命,繼以又降,臣聞命驚惶,攢手感泣,不省其所措也。夫世之被論者,苟能平心而應,反己而省,則無往而不可。自反如或反是,將見疑怒横及,鋒鏑日尋,此誠末俗猜狹,終至於壞亂而後已者,臣常病之,寧反效乎?顧臣庸陋,過被恩私,驟躐宰列,已多負乘之懼,父子冥升,尤犯滿盈之戒,理宜早自斂避,全安身家,而第念聖恩之所以偏厚於臣家者,蓋出於思念先故,存祿後承之盛意,臣愚不肖,雖不能稱塞德意之萬一,而亦不敢自潔其身,倖倖便訣,一味旅進,遭此横逆,此臣之所宜自反也。臣之賦性,素自懶散,平居杜門,隨分飮喙,時有職名,則感激而進,或有公故,則彈冠而趨而已。至於近世所謂交遊馳逐之事,臣固不能爲,而亦所不欲爲也。足跡不到於糾結之場,言語未接於訿之間,終使一種根毒之輩,積懷不平,投間猖獗,此又臣之所宜自反也。嗚呼,臣家世受國恩,祿位隆顯,至若臣祖臣父之立朝大節,不獨爲識者之所推重,雖以曾所媢嫉之輩,亦不敢以醜詆凌藉之言,容易相加。苟使臣勉守先軌,不失典刑,則彼雖甘心構捏,其所爲言,必不至此之極,而只緣臣行己無素,自取顚沛,上負隆恩,下辱家聲,此臣所以撫心悼歎,俯仰慙恨者也。從今以往,惟當竄身窮谷,托形樵牧,使聲氣不接時人,姓名不登朝籍然後,庶可以收召悸魄,全保微命。苟殿下哀憐臣家,欲卒生成之恩,則不待臣辭之畢,而必有所以處臣者矣。至於向來荐被譴削,尤爲臣失職廢禮之罪,辭敎截嚴,惶懍尙切,而目下情踪亦不暇及於張皇覶縷,滓穢之蹤,固不敢猥入文字,而恩命之下,亦不可一向泯默。玆從縣道悉暴衷懇,情窮辭蹙,但有涕涙。伏乞聖慈,特垂矜諒,許臣永退田里,以沒餘齒,則雖死之日,猶生之年,臣無任瞻天望聖,瀝血祈懇之至。答曰,省疏具悉。往事其若浮雲,若是棲遑,爲卿悶焉。卿雖若此,予不捨卿,卿勿過辭,速來察職。傳曰,都憲批下,此後縣道章勿捧,申飭其令乘馹。
辛卯正月初十日辰時,上御集慶堂。晝講入侍時,特進官趙明鼎,知事金時默,參贊官李正吾,侍讀官黃榦,檢討官柳義養,假注書李養鼎,記事官金聖猷·李在學,以次進伏訖。上讀大學衍義訖,命上下番輪讀,榦·義養讀訖。上曰,眞德秀云,堯典大學之宗旨,而所不知者,鯀之任使可怪矣。榦曰,知人則聖人猶難矣。上曰,諸臣陳文義。時默曰,大學衍義,皇明高皇帝,書揭殿壁,家國治平,專係於此,區區所望,在於於變時雍之化矣。上曰,所奏好矣,當體念。明鼎曰,臣今日入禁中,聞昨日緝熙堂賡韻,求見其草本,不勝歡欣欽誦之至矣。列聖朝用功,專在於緝熙二字,卽文王心法之所存,唯願益加體念焉。上曰,所奏當留意焉。上曰,經筵官先退,內局入侍。都提調李昌誼,提調申晦,副提調具庠,醫官李以楷·鄭允協·吳道炯·柳光翼·鄭允說·金光國,以次進伏訖。昌誼曰,日氣尙寒,聖體,若何,寢睡·水刺之節,若何?上曰,一樣矣。進湯劑,上進御訖。昌誼曰,中宮殿瓊玉膏進御後,伏聞有膈滯之候,而近日桂枝人蔘湯進御後,諸節,若何?上曰,是寒痰之致,故人蔘湯順下云矣。昌誼曰,今得藥路誠幸矣。以楷曰,桂枝人蔘湯旣有效,加進二十貼,好矣。光翼曰,此湯劑,便是理中湯,何必二十貼而止乎?上曰,然則可作長服之劑矣。上曰,日昨醫官事,極無據矣。昌誼曰,其所掩諱,許久不奏者,誠極駭然矣。許礈爲人,本自愚濫,且有心病,處事或多殊常矣。上曰,其人本來然矣,近又甚矣。昌誼曰,爲人之愚濫旣如此,況有心病,則御藥重地出入,誠未安矣。至於方泰輿,則爲人執滯迷劣,雖可悶,惟有一段愚忠矣。上曰,此則爲人精矣。上曰,許亦濫猾,其孫礈,又若是愚濫矣。上曰,禮曹堂郞入侍,禮曹判書朴相德,佐郞洪周萬進伏。上曰,禮郞讀書啓,可也。周萬讀訖。上曰,典祀廳不可不改矣。此則本陵參奉,例爲監董矣。相德曰,然矣。命書傳敎曰,寧陵典祀廳,今聞書啓,不可不重修。令禮曹,解凍後卽爲重修。上曰,韓光近誰也?昌誼曰,光會之八寸,爲人精明,今此所謂皆得體矣。上曰,以未署經,久爲蟄伏,今始得來,此好議論矣。庠曰,此臺臣善文矣。上曰,醫官事,宜乎臺論之如此,而其所條陳,皆好矣。上曰,今番擇日之祈穀祭,與春享同日,誠怪矣。相德曰,祈穀祭則每年以上辛日爲之,而春享適無他吉日,故不得已同日矣。上曰,事勢然矣。命浩修,讀奏昨日緝熙堂賡韻草。讀訖,又命讀輿地勝覧京都卷·全州卷。讀訖,浩修先退。上曰,藥房提調,持湯劑更爲入侍。提調申晦進湯劑,上進御訖。命庠,讀柳馨遠所撰輿地誌京都卷。上曰,與勝覽各有詳略,而大體則同矣。此人卽博覽大儒也,其所著書,如是之多矣。昌誼曰,湯劑第三貼,當待下敎矣。上曰,誠苦矣。卿爲都提擧,則每以三貼爲牢定,豈不難乎?昌誼曰,湯劑旣多效應,聖體漸益康寧,臣等所望,專在於湯劑毋或間停也。上曰,康寧而做何事?所奏旣出於誠心,當更下敎矣。諸臣以次退出。
辛卯正月初十日巳時,上御集慶堂。藥房入診入侍時,都提調李昌誼,提調申晦,副提調具庠,注書蔡弘履,記事官金聖猷·李在學,醫官李以楷·鄭允協·鄭允說·柳光翼·金孝儉,以次進伏訖。昌誼曰,夜間聖候,若何?寢睡·水刺之節,亦何如?上曰,一樣矣。昌誼曰,累日闕診候,誠悶矣,仍請進湯劑。上進御,命許診候,以楷診訖退伏曰,脈候調均,闊體亦調均矣。上曰,中宮殿病症,必是寒痰矣。以楷曰,當進二十貼矣。上曰,無或過乎?晦曰,桂枝錢數不多,似不過矣。昌誼曰,今得藥路矣。上曰,果然矣,無異建功矣。上曰,中宮殿進御桂枝人蔘湯,依前方五貼加製以入。出榻敎昌誼曰,鄭潙頗精明云矣。上曰,曾已聞矣,鄭潙卽崔聖任之外孫,輪次番時或入侍。出傳敎上曰,藥房提調,持湯劑入侍。出榻敎昌誼更進湯劑,上進御,命藥院先退。諸臣遂退出。
辛卯正月初十日申時,上御集慶堂。藥房入診入侍時,都提調李昌誼,提調申晦,副提調具庠,假注書李養鼎,記事官吳鼎源·李在學,以次進伏訖。昌誼曰,午間聖體,若何?上曰,一樣,進湯劑。上進御訖。昌誼曰,丸藥功效,倍於湯劑矣,明日當劑入,加意進御,千萬伏望。上曰,今日欲免建功,因卿所奏,不得免焉。又勸丸劑,予苦矣,劑入後當進御矣。命內局先退。上曰,黃榦親年幾何?庠曰,八十四矣。上曰,果難離側供職矣。備考時,已見其勤幹,而今番又見其爲人,果純實矣。命庠,讀完伯敎書,讀訖。上曰,明日當辭朝耶?庠曰,數日內當爲之云矣。上曰,李碩載喜作敎書,故今番亦製進矣。諸臣以次退出。
上在慶熙宮。停常參·經筵。
藥房都提調臣李昌誼,提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,下敎時入侍焉。中宮殿·惠嬪宮,藥房口傳問安。答曰,知道。
李碩載,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
李壽勛啓曰,憲府連日監察茶時,諫院許久闕啓,俱涉未安,除在外外,未肅拜不爲行公人員,竝卽牌招,何如?傳曰,允。
傳于具庠曰,各司久任郞廳,使之入來。
傳于徐浩修曰,箋文差使員,同爲入侍。
傳于徐浩修曰,內局入侍,久任郞廳及差使員,同爲入侍。
傳于徐浩修曰,儒臣持問答,同爲入侍。
備忘記,明日崇政殿庭祗迎,仍爲常參晝講,儀註安徐,侍衛入直,時刻,待下敎只入正時。
傳于徐浩修曰,內局入侍。
徐浩修啓曰,假注書李養鼎,身病猝重,勢難察任,今姑改差,何如?傳曰,允。
李養鼎改差代,以李魯述爲假注書。
徐浩修啓曰,假注書李魯述,時無職名,令該曹依例付軍職,冠帶常仕,何如?傳曰,允。
以武經講望筒,傳于李碩載曰,置之。
傳于羅忠佐曰,當見勸武軍官,三廳將待令。
備忘記,三廳勸武科,十六日當爲,慕華館親臨,侍衛入直。世孫隨駕,挾輦軍六十名,挾輿軍二十名,以內入直。前後廂軍·禁營五十名,御營五十名,外入直。只入直禁軍隨駕,訓將都領皆安徐,留營留陣亦安徐。初嚴待下敎三嚴皆單嚴,儀註副輦皆安徐,試官三營大將,隨駕騎郞兩摠郞。
徐浩修啓曰,明日常參,六曹長官,當爲進參。而吏曹判書李最中,兵曹判書李景祜,俱以病不進,竝待開門牌招,以爲進參之地,何如?傳曰,允。
李碩載,以禁衛營言啓曰,去夜無犯夜人所捉,敢啓。傳曰,知道。
李碩載,以左邊捕盜廳言啓曰,去夜無犯夜人所捉,敢啓。傳曰,知道。
李碩載,以右邊捕盜廳言啓曰,去夜無犯夜人所捉,敢啓。傳曰,知道。
李碩載,以二所巡廳言啓曰,去夜無犯夜人所捉,敢啓。傳曰,知道。
李碩載,以一所巡廳言啓曰,去夜無犯夜人所捉,敢啓。傳曰,知道。
全羅監司尹東昇疏曰,伏以歲籥更新,聖壽彌隆,賀儀載擧,萬品同忭,臣獲厠呼嵩之列,與效祝崗之誠,區區慶幸,曷有其已?念臣猥膺藩命,行將辭陛,而臣之父母墳山,在於京畿龍仁地,去大路纔十許里耳。身將遠離,不堪戀係之私,地是蒼茫,益切瞻省之願。玆敢援例陳懇,冒瀆宸嚴,伏望聖慈,特準所請,俾得便道登掃,以伸至情,不勝幸甚。答曰,省疏具悉。卿其依所請往省焉。
待敎吳鼎源疏曰,伏以臣於日前,情急歸護,罪犯擅離,恭俟重勘,不意聖度寬仁,罰至問備,恩出許暇,臣誠惶霣感激,莫省攸措。顧今由限已過,纔又就直,而第臣與弘文館副修撰臣柳義養有友壻應避之嫌,臣所帶記事官之任,揆以法例,自在當遞,乞令該曹,照例遞改,以存公格,不勝萬幸。答曰,省疏具悉。春秋之任,自有當遞者,爾其勿辭察職。
辛卯正月十一日巳時,上御集慶堂。藥房入診,儒臣·各司久任郞廳·差使員,同爲入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·鄭允說·柳光翼·金孝儉,副校理李蓍廷,副修撰柳義養,戶曹正郞沈公猷,佐郞趙載述,宣惠廳李章祜·李元祥,司僕僉正李聖模,判官韓後裕,掌樂主簿金復根,兵曹正郞任希雨·趙時謙,漢城主簿李㻋,廣興副奉事李台峻,刑曹正郞李烒,祥原郡守李潤禧,以次進伏訖。昌誼曰,夜間聖體,若何?上曰,一樣矣。昌誼請進湯劑,上進御。昌誼請診候,命兩廳首醫入診。以楷診訖退伏曰,脈候左右三部調均矣。上命差員進前,上曰,還租盡捧乎?潤禧曰,盡捧矣。上曰,速還可也。命久任郞廳進前。時謙進伏。上曰,本曹錢木數,仰奏可也。上曰,有展紙聲怪矣。上曰,近者騎郞,多不擇人,騎判莫重筵席,以壯紙笏記展奏者,二軍色何等重地,而若是苟差?一體從重推考。出傳敎上曰,兵曹正郞趙時謙汰去。出榻敎上命各奏職掌姓名後退去。上命儒臣進前,命讀問答。上曰,上番卽李時逢之同生乎?庠曰,然矣。上命讀漂人狀啓。上曰,漂人來我國,昨冬來至今春,其苦可想,於今歲雖翻,風雪於此,其何悶其接待,促其回乎?必也待其風靜雪霽,乘舡便回事,令地方官,諭於漂人事,令備局卽爲分付。出傳敎上曰,詣臺臺臣入侍。出榻敎掌令金蓍耉進前曰,請還寢東呂·址淳等還配之命,更令王府,嚴鞫得情。措辭見上上曰,勿煩。蓍耉曰,請還寢定配罪人金柱泰減等之命。措辭見上上曰,歲已翻,其何相持?其勿復煩。蓍耉曰,請黑山島爲奴罪人五得,依律處斷。措辭見上上曰,勿煩。蓍耉曰,請大靜爲奴罪人仲義,依律處斷。措辭見上上曰,勿煩。蓍耉曰,請崔古男邊遠定配。措辭見上上曰,勿煩。蓍耉曰,新除授執義姜潤,時在慶尙道安東地。掌令李台鼎,時在京畿廣州地。持平金敍九,時在坡州地。司諫院大司諫金魯鎭,時在全羅監營任所。司諫李迪輔,時在忠淸道瑞山地。獻納洪相簡,時在平安道寧邊地,請竝斯速乘馹上來事,下諭。上曰,依啓。薇垣長交龜後,自當上來,勿爲下諭。蓍耉曰,掃墳呈辭,自有定式,而近日以來,呈辭紛紜,一日之內,多至三四人。臣以謂該房承旨推考,斷不可已也。上曰,豈有是理?而臺臣旣以目覩以奏,亦不過問備,依啓。蓍耉曰,生民休戚,專係守令,故我殿下,未嘗不以擇守令爲先務。注擬之際,必飭銓官,差遣之時,每賜引對,爲民愼簡之聖意,勤且切矣。大抵白徒蔭官之必經考講,内職詞訟之定爲朔數,金石之典,已成不刊,近日講訟之除,雖出一時之特敎,旣非法例,且關後弊。伏願從今以後,一遵舊式,以示審愼之意,以重字牧之任焉。上曰,一二次下敎,意雖深也,予意亦然,今者所請,可謂今時務也,當留意焉。諸臣遂退出。
辛卯正月十一日申時,上御集慶堂。薬房入診入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·鄭允說·柳光翼·金孝儉,以次進伏訖。昌誼曰,午間聖體,若何?上曰,一樣矣。請進湯劑,上進御。請診候。上曰,置之。昌誼曰,風氣稍冷,明日行禮誠悶矣。上曰,日氣,何如是也?晦曰,每年春節,必多風矣。諸臣遂退出。
辛卯正月十一日酉時,上御集慶堂。三廳勸武將入侍時,訓鍊都監勸武將具鼎煥,禁衛營勸武將李漢昌,御營廳勸武將田光勳,同副承旨羅忠佐,假注書李魯述,記事官吳鼎源·李在學,以次進伏訖。上曰,下敎者卽三局大將,而今此勸武將何也?忠佐曰,俄下備忘中,以勸武將書下,故依此分付矣。上曰,中官之事,極爲駭然。旣已入來,使之入侍。三廳勸武將,以次進伏。上曰,勸武科規,何如?鼎煥等曰,柳葉箭三中,騎芻三中。上曰,於儒到記,於武試射矣,先已下敎,使之預爲整齊也。鼎煥等曰,然則設科之意知委乎?上曰,依爲之。諸臣以次退出。
上在慶熙宮。行常參,只晝講。
藥房都提調臣李昌誼,提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,風止心靜。雖然,此正春寒,惻惻掩重門者,惟予窮民矣,氣則一樣。入侍殿中,中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
徐浩修啓曰,吏曹判書李最中牌不進推考傳旨今方捧入,而吏曹無進參之員,參議金相翊,卽爲牌招,何如?傳曰,允。
來二月初六日,行儲慶宮·毓祥宮親傳香取稟,備忘記,留此堂每命攝,是豈子道?亦曰,誠乎,體予此意,另擇欽哉。
備忘記,勸武設置,爲年少武士之意,而近者必以宣廳南窠冀倖之門,以李光燮觀也,五巡只一中,此敎槪此也。謂以六兩則定以百廾步,謂以騎芻則定以三中,古例深矣。聞此命爲駭,欲寬其期,此等之類,可謂家門士夫,何期干城?另飭三廳。
備忘記,明日祗迎後,漢學文臣殿講,侍衛儀註安徐,時刻待下敎只入正時,試官金判府事·戶判,李聖圭·蔡緯夏·尹坊·入直兩儒臣·左承旨入侍,次對爲再明。
傳于徐浩修曰,內局入侍。
有政。吏批,判書·參判未差,參議金相翊進,同副承旨羅忠佐進,以徐命膺爲吏曹判書。
傳于羅忠佐曰,新判書命招,同參政事,騎判望,先爲擬入。吏批啓曰,判書徐命膺牌招不進,參判未差,小臣獨政未安,何以爲之?敢稟。傳曰,只出緊任,兵曹判望筒,備忘記,判尹具允鈺爲騎判,李長老·鄭景仁爲正言,金魯淳爲校理,李世奭爲修撰,李亨逵爲兼輔德,元仁孫爲刑曹判書,李溵爲判尹,柳匡國爲吏曹正郞,呂善亨爲吏曹佐郞,李祖源爲注書,花城君橰,年七十,依定式加資,護軍李瀞,今加嘉義,特爲加資事,承傳。
兵批,判書具允鈺牌不進,參判李聖圭病,參議尹坊進,參知李溎病,同副承旨羅忠佐進,李弘采·趙東普·沈宜泰僉知單付,副護軍李春敷,副司直李惟秀·黃榦,副司果李崇祜·朴思亨·任珗,副司正李魯述,中嶺別將金宗器,僉知玄德潤·南泰普,以上單付。
徐浩修,以禮曹言啓曰,今正月初五日朝參入侍時,奉常正李廷重所懷,我聖上臨御五十年,凡係享禮祀典,無不修擧,而至於新羅司空位,尙無設壇時祭之儀。臣雖未知其禮意,何由而然,恐或爲聖朝之欠典。適當今日,聖心興感,臨舊基而行盛禮,追遠重祀之義,尤宜趁今講定,亟擧築壇時祭之道矣。臣有區區迷見,不避猥越,敢此仰達矣。上曰,所奏則似有意見,諸大臣之意,何如?領府事金相福曰,事係莫重,不敢倉卒仰對矣。領議政金致仁曰,我國典禮,皆遵皇朝,而至今未擧,必有以焉。事關莫重,臣昧邦禮,何敢倉卒臆對乎。判府事金陽澤曰,事體莫大,文獻莫詳,豈可以一人之言,遽然輕議此事?而臣亦昧於典禮,不敢臆對矣。左議政韓翼謩曰,祭莫重於禘祫,而此非我國所可擬議,此又異於禘祫?關係莫重,如臣素昧禮術者,何敢臆對乎?判府事李昌誼曰,我國典禮,燦然備具,而獨於此禮,至今未遑者,必有所以也。況事係莫重,以臣愚昧之見,何敢倉卒臆對乎?上曰,此非一時講定者,令禮曹,更爲問議於諸大臣。亦令儒臣,博考古禮,以奏事,命下矣。發遣本曹郞廳,問議於諸大臣,則領議政金致仁以爲,竊考壇墠祭祀之文,見於戴禮祭法之篇,而陳澔之註,以爲宗廟之制,先儒講之甚詳,而未有擧壇墠爲言者云爾,則其意蓋已疑之矣。今姑舍是,雖以其本文論之,其曰,諸侯五廟一壇一墠。又曰,去祖爲壇,去壇爲墠者,其制亦只以祧廟中世代最近之主,節次遞去而已,實未嘗遠推於無窮。則今言者之請,臣不知其何所據也。萬一出於依倣圜丘之意,則魯之郊禘非禮,聖訓昭然,何容復議?且凡天下諸侯,固皆有創業,始封以前之始祖,而一無特爲尊事之禮焉。自漢以降,歷代史傳,皆可按也。夫以堂堂國家,所以爲先祖擧禮者,苟或無稽於古,而惟隆縟是務,則恐非所以致尊嚴之意也。第臣蒙陋,素無講習,關係莫重,不敢質對。惟在聖明博詢而審處之。左議政韓翼謩以爲,臣素昧禮學,固無以仰塞明問,壇祀之只擧祧主,魯褅之見非聖訓,首相所論,皆有考据。臣於此,何容別議?右議政金尙喆以爲,今承下詢,實出我聖上追遠報本之意,此於事體,至重至大,如臣蔑學昧禮者,何敢妄諭臆對,以自犯僭猥之罪哉?第念褅祫大享,自有制禮之不同,固非可議,而至若設壇行祀,如今言者之請者,考之經文,旣無可徵,參以國典,亦無可據,實無以對揚明問。惟在博詢知禮之臣而裁處焉。領中樞府事金相福以爲,國家享祀之典,莫備於宗廟之禮,而且考歷代文獻,未有別設壇墠,以祭先祖者,則今其所請,未知有何所據也。禮記有去祧爲壇,去壇爲墠之文,而經旨註説,可按而詳,則亦非所當引而爲證者也。臣見識甚昧,不敢質言,而典禮至重,恐難輕議矣。行判中樞府事金陽澤以爲,壇墠之文,各有所指,郊禘之禮,亦非當引。今此言者之請,抑何所据?而如臣謏淺之見,靡有可稽,明問屢勤,猶不敢妄對矣。行判中樞府事李昌誼以爲,周家配郊之祀,乃是天子之禮,戴記立壇之制,非謂始祖之祭。經傳所載,可按而覆。今玆俯詢之擧,亶出於我殿下追遠報本之盛意,而第伏念祀典至重,古禮無稽,以臣昧識,有難質對,惟在聖上博採而審處之。伏惟上裁云。大臣之意如此,上裁,何如?傳曰,此儒臣考奏,已下敎於入侍承宣矣。
徐浩修,以吏批言啓曰,敦領府判官兪漢葛呈狀內,敦寧代盡,法不當行公云,旣無敦寧,則不可仍置,依例改差,何如?傳曰,允。
徐浩修,以吏批言啓曰,士族婦女年九十人,抄啓封爵事,載在法典矣。年九十婦人,別單書入之意,敢啓。傳曰,知道。
徐浩修,以吏批言啓曰,通川邑,去壬午年弑夫罪人胎生邑降號矣。今年已準十年之限,通川縣監李命杰,已經四品,依例陞郡守,何如?傳曰,允。
李碩載,以御營廳言啓曰,去夜無犯夜人所捉,敢啓。傳曰,知道。
李碩載,以左邊捕盜廳言啓曰,去夜無犯夜人所捉,敢啓。傳曰,知道。
李碩載,以右邊捕盜廳言啓曰,去夜犯夜人,無所捉,敢啓。傳曰,知道。
李碩載,以一所巡廳言啓曰,去夜犯夜人,無所捉,敢啓。傳曰,知道。
李碩載,以二所巡廳言啓曰,去夜無犯夜人所捉,敢啓。傳曰,知道。
辛卯正月十二日辰時,上御崇政殿庭。香祗迎入侍時,行都承旨具庠,左承旨李在簡,右承旨徐浩修,左副承旨李碩載,右副承旨李壽勛,同副承旨李正吾,記事官蔡弘履,假注書李魯述,記事官吳鼎源·李在學,以次侍立訖。上具翼善冠·袞龍袍,以步輿出資政門外降輿。詣板位祗迎後,隨詣崇政門,還爲乘輿,詣崇政殿殿座訖。浩修曰,承旨先四拜,何以爲之?上曰,安徐。上曰,經筵官入侍。知事徐命膺,特進官具允鈺,侍讀官李蓍廷,檢討官柳義養,以次進伏訖。上讀小學題辭訖。蓍廷·義養進讀訖。上命進文義。蓍廷曰,小學一部乃蒙養,以正大體,與他自別矣。義養曰,題辭之首,特揭天道人性,此言天而爲人也。其下又曰,惟聖性者浩浩其天,此言人而合天也。先儒有言,天亦人也,人亦天也者,卽是也。凡於日用動靜之間,順天理則亦一天也,伏願深加體念。上曰,所奏好矣。藥房提調,持湯劑入侍。都提調李昌誼,提調申晦,以次進伏訖。昌誼曰,聖體調攝,若何?上曰,一樣矣。因進湯劑訖。昌誼曰,請診候。上曰,置之。上曰,常參入侍。左議政韓翼謩,右議政金尙喆,戶曹判書蔡濟恭,判尹具允鈺,掌令金蓍耉,正言朴思亨,以次進伏訖。翼暮曰,聖體調攝,若何?上曰,一樣矣。上曰,頃旣雪下,今雪又如此,好矣。尙喆曰,雪旣如此,將來雨水可驗矣。翼謩曰,小臣有故,頃者次對未參,惶恐矣。上曰,漂人等,逐之不可矣。翼謩曰,陸路送之,何如?上曰,舟亦行陸乎?翼謩曰,自前賣舟而去矣。上曰,儒臣考奏,卿等聞知否?尙喆曰,追遠報本之聖意,臣等豈不知之?而但廟基,莫知考據之道矣。翼謩曰,臣等以收議上達矣。上命禮房,讀李廷重所懷。上曰,墠與壇異乎?翼謩曰,築爲壇,掃地爲墠。尙喆曰,五代後則壇,其上墠矣。上命書禮曹草記批答。上曰,騎判入來乎?具庠曰,以病陳疏矣。上曰,吏判則何病耶?予不爲苟且,明日當更爲常參矣。吏曹則只以參議彌縫乎?韓光近之違牌非矣。具庠曰,韓光近避嫌到院而不捧矣。上曰,怪矣,甚苟且矣。成歡察訪誰也?具庠曰,柳薰矣。上曰,可惜矣。因命書傳旨曰,噫,今年此歲,誠千千萬萬料表。噫,常參·朝參,予豈樂爲?晝講·夕講,其亦難矣,而其强爲者,一宗國一民事也。昨日風雪,今朝臨殿,意亦在矣。常參入侍冢宰·司馬今何在?冢宰頃者違牌,已涉過矣。今日常參,其又違牌,參議承牌,在於陞殿之後,此何紀綱?若謂司馬,則再昨批答旣諭,設有所執,今日進參固宜,而其亦不參,此何分義,此何事體?初意今日常參勿施,其令更定,此亦墜紀綱之一端,當宜嚴處也。吏曹判書李最中,兵曹判書李景祜,竝施不敍之典。其代,政官牌招開政,待下批牌招,明日次對爲之。兩銓長旣已處分,則況臺臣乎?正言韓光近,旣署經之後,以數行文字彌縫,莫重常參違牌,其涉駭然,此其果無端,當爲重處。今聞引嫌云,而所引尤涉駭然,爲先遞差,高山察訪除授,當日辭朝,倍道赴任。上曰,兩銓長又若此,若此則終無涯矣。翼謩·尙喆曰,兵·吏判俱是實病矣。上曰,吏判之不來,亦無怪矣。其人甚精矣,予曾知其兄之爲好人,近見其弟亦好矣。翼謩·尙喆曰,聖鑑至當,今番都政至公,皆稱善矣。上曰,吏判年幾何?尙喆曰,五十六矣。翼謩啓曰,此摠戎使金孝大狀啓也,以爲今春輪操,水原·南陽,當依例設行事,請令廟堂稟旨分付矣。輪回操鍊,旣有定式,依例擧行之意,分付,何如?上曰,依爲之。尙喆啓曰,關西請操之狀,見方許施,而臣於舊帥臣具善行,今春南塘之行,有微見矣。此誠改築當否,若使他人往審則猶可也。至於此將臣,以終始主事之人,只欲隨毁隨築而已。其於形便,有何更爲躬審者耶?非但此時貽弊之可悶,亦恐有損於國體矣。上曰,所奏誠是,置之可也。翼謩啓曰,此平安兵使李殷春狀啓也。以爲淸南各邑鎭,今春巡操,依例擧行事,請令廟堂稟旨,分付矣。關西戎政,視他道自別,春南秋北,旣有定式,各邑鎭巡操,依例擧行之意,分付,何如?上曰,依爲之。翼謩啓曰,此永宗防禦使許任狀啓也。以爲今春水陸操,依例設行事,請令廟堂稟旨分付矣。本鎭丙戌以後,不行習操矣,昨年秋事稍登,今春依狀請擧行之意,一體分付,何如?上曰,依爲之。翼謩啓曰,此京畿水使金範魯狀啓也。以爲今春畿海兩道水操,依定式合設於臣營前洋事,請令廟堂稟旨,分付矣。本營合操之不行,今至三十餘年,越海赴操,民弊可念,使於各其前洋行操爲宜,以此分付,何如?上曰,依爲之。翼謩啓曰,此黃海兵使李敬懋狀啓也。以爲團束軍兵別武士,今春習操及各邑鎭軍器點視,依定式擧行事,請令廟堂稟旨,分付矣。詰戎事重,不可或闕,依狀請許施,旣行習操,則各邑點巡,依近例安徐之意,亦爲分付,何如?上曰,依爲之。蔡濟恭啓曰,頃日以三道放未放啓本中稟秩之猥雜,道臣皆被罪,而湖南則有稟秩勿施之敎,嶺南與北關,則無此敎矣。其中可稟者,該府各別精抄,依例以稟秩覆啓乎?臣方待罪金吾,故敢達矣。上曰,一體勿施,可也。具允鈺啓曰,歲初禁牌之命,實出軫恤小民之聖意,而小民之乘時犯禁,其弊種種,至於私屠,尤爲狼籍,而法府無以禁斷,此誠可悶矣。上曰,嚴禁可也。允鈺曰,此後或因典僕輩,以亂廛捉來者,依律重治,以防濫屠之弊,何如?上曰,依爲之。金蓍耉啓曰,金柱泰卽賊潤之子,只施定配之律,在渠亦云幸矣。今此減等處分,雖出於沛澤同流之聖意,減等則爲徒年,而徒年則遇赦卽放,此後國有赦典,則應入放秩。以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,昨已諭,其勿復煩。蓍耉啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。蓍耉啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德,論以國法,不可容貸,請黑山島爲奴罪人五得,依律處斷。上曰,勿煩。蓍耉啓曰,崔百男以益男之弟,屢被逮捕,且經刑訊,而畢竟全釋,終未免失之太寬。蓋以獄體言之,益男窩主,禧珉·鳳煥黨與也。禧珉之兄,鳳煥之子,皆已散配,則百男豈可放逐郷外而止乎?獨逭王章,有違鞫體,請崔百男邊遠定配。上曰,勿煩。蓍耉啓曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測。及至懸賞窺捕之後,始乃希望而現納。究其情狀,誠極痛惡,絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。上曰,勿煩。蓍耉所懷,三甲六鎭,北邊重鎭,地旣絶遠,邑又荒薄,武弁爲守,專不擇人,苛酷多端,徵斂無藝,甚至貂蔘·鹿茸之屬。兵閫土倅,責出殘戶,邊氓無處呼訴,貪猾視以常例。粤在先朝,已有此弊,雖因廷臣之請,定爲間差之規,而近年以來,此法漸廢,文武之或爲資級而强赴者,纔經一考,圖貶卽遞,徒煩迎送,無補官民。臣謂申明舊制,必以文武間差,而擇有地閥茂聲望者,仍之久任,則邊垣疲氓,可沾王化,塞邑弊瘼,庶可蘇革矣。上曰,所奏誠是,依啓。朴思亨啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,不可一向涵貸,請還寢鍾城府爲奴罪人天大酌處之命,依律處斷。上曰,勿煩。思亨啓曰,罪人五得,其所負犯,關係至重,揆以王章,自有當律酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。思亨啓曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止。請大靜縣爲奴罪人仲義,依律處斷。上曰,勿煩。思亨啓曰,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止。請崔百男邊遠定配。上曰,勿煩。思亨所懷,寳算彌隆,玉候纔復,悠悠萬事,惟在於保嗇安養,而新年以後,趁日勞動,臣民焦迫之情,曷有其極?昨伏見所下備忘,有十六日親臨慕華館,設行勸武科之敎,固知聖意,亶出於慰悅武士之方,而顧今積雪未解,日候尙寒,臨郊勞攘,恐有妨於靜攝。稍俟日和,退定試期,千萬顒祝。上曰,儒生到記,勸武試射,臺臣所請,極爲寒心矣。思亨啓曰,臣於目下事,不勝憂愛之忱,草草仰陳矣。伏承寒心之敎,悚懍之極,措躬無地,何可一刻晏然於臺次?請命遞斥臣職。上曰,受嗾士夫勸武,敢陳咫尺筵席,其在臺體,勢難仍在,依啓。上命書傳旨曰,今者臺請,專由於驕蹇勸武之任,拖日字之致,三軍門大將,從重推考,三廳勸武兵房軍官,其宜決棍。此時故參酌,三廳勸武中孱劣者,卽爲校正,而其時若有苟充之弊,該軍門大將當記過,預爲嚴飭。上命書傳敎曰,高山察訪柳匡國,遞付京職。上曰,藥房提調,持湯劑更爲入侍。都提調李昌誼,提調申晦,醫官李以楷·鄭允協·鄭允說·柳光翼·金孝儉,以次進伏訖。上進御湯劑後,上曰,明日再明日,香祗迎爲之事。下敎訖,還入大內,諸臣退出。
辛卯正月十二日酉時,上御集慶堂。藥房夕入診入侍時,都提調李昌誼,提調申晦,副提調具庠,假注書李魯述,記事官吳鼎源·李在學,醫官李以楷·吳道炯·鄭允協·柳光翼·金孝儉·鄭允說,以次進伏訖。昌誼曰,聖體調攝,若何?上曰,一樣矣。上進御湯劑訖。昌誼曰,今日未得診候,何以爲之?上曰,置之。上命持入京畿歲饌啓本,命具庠讀奏訖。命書傳旨曰,今聞京畿歲饌啓本,年過一百者七人,其涉異也。特爲加給歲饌,以示予意。其中有一百五十歲者,誠可異也,特爲加資。今日政下批,李瀞尙今存焉,予心愴然,況今年爲七十乎?特爲加資,一體今日政下批。噫,南泰耆兄弟四人,以三文一蔭事予,二文已故,只有一文一蔭,而南泰普卽其中爲兄者,而今年七十七歲,今日政特爲僉知,若無窠作窠,以示予思二弟眷一弟之意。命書傳旨曰,故大司諫韓師謩,曾以南平良吏特資者,今聞湖西歲饌單子,其妻尙在,而年今八十二,予心愴然,特令本道,加給歲饌,以示予意。前承旨趙台命,頃者特爲承旨之後,今在本道,而夫妻俱存,其涉異也,一體加給歲饌。畿甸下敎,有遺漏者,翰林李德師父,特加召見,而精神索漠,莫知其子之供辭與否,今聞此單,只知有妻,心亦愴然,人君以待,古今何異?其妻加給歲饌,慰其夫之冥冥。命書傳旨曰,噫,百歲可謂稀有,待狀聞而下敎,豈予意乎?諸道年百歲者,依畿甸例,加給歲饌事,一體預爲分付。命書傳旨曰,畿甸百五歲人旣下敎,而更思百二歲之人,思其年心欲墜,若頃者養正齋賜米之意。畿甸狀聞,下該曹,百二者,一體加資。今日政下批。諸臣以次退出。
上在慶熙宮。停常參·經筵。
藥房都提調李昌誼,提調申晦,副提調具庠啓曰,昨日法殿臨講,仍行常參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨年聞八十餘歲人,心猶憧憧,今春知有百二歲兩人,意欲奮而心强抑矣。徹宵涔漃,何答問候,殿講時同入焉。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
以承傳色口傳下敎曰,騎判命召傳授,何等重也,而尙不啓請,當該承旨遞差。
備忘記,承旨有闕代,李碩載爲承旨,牌招察任。
備忘記,前承旨宋載經爲承旨,牌招察任,房順房。
備忘記,承旨李正吾許由代,前承旨蔡緯夏爲承旨,牌招察任,房順房。
傳于具庠曰,承旨李壽勛許遞,其代,前承旨林鼎遠爲承旨,牌招察任,房順房。
蔡緯夏啓曰,兵曹判書具允鈺牌不進推考傳旨今方捧入,而命召傳授,一時爲緊,如是違牌,事甚未安,更卽牌招,以爲傳授之地,何如?傳曰,允。
又啓曰,兵曹判書具允鈺再牌不進,推考傳旨,今方捧入,而命召傳授,一時爲急,如是違牌,極涉未安,所當更請牌招,而一日三牌,有傷事體,何以爲之?敢稟。傳曰,待朝牌招。
又啓曰,注書李祖源在外代,假注書李魯述,姑令察任,何如?傳曰,允。
傳于具庠曰,入侍時,全羅監司同爲入侍。
傳于蔡緯夏曰,只入直擧行之時,春坊自可爲之,開政置之。
蔡緯夏啓曰,臣依定式,今日進詣崇政殿月臺,入直禁軍等軍裝服色點考則竝無頉,仍以傳敎內辭意勞問,則皆好在云矣,敢啓。傳曰,知道。
宋載經,以都摠府言啓曰,今日入直內三廳,武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
李碩載,以弘文館言啓曰,新除授修撰李世奭,卽爲牌招察任,何如?傳曰,允。
具庠啓曰,新除授承政院注書李祖源,時在京畿利川地,斯速乘馹上來事,下諭,何如?傳曰,允。
宋載經,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
傳于具庠曰,建功煎入,其退休焉。
右承旨徐浩修疏曰,伏以臣於直中,得接家信,則臣母素患痰癖之症,近因日寒,挾感闖發,胸膈痞塞,呼吸喘促,達宵宛轉,尙未有向前之勢。臣自聞此報,方寸煎灼,忙陳短章徑出禁扄。伏乞亟遞臣職,仍治臣擅離之罪,以嚴朝綱,以便救護,千萬幸甚。臣無任屛營祈懇之至。踏啓字
全羅監司尹東昇敎書。王若曰,予非全羅重鎭,實是豐沛遺基。昔則財阜而物殷,富庶冠於諸路,今焉民窮而稅縮,凋弊甚於他方。責重屛藩,思得二千石共理,才難牧禦,誰任五十州分憂?惟卿,早歲蜚英,故家襲美,和易簡潔,蘊精神於文華之中,通透敏詳,識肯綮於事務之上,長師席而佐銓部,資歷旣多,莅畿府而按錦營,績用克茂,美材當處近密,豈欲遠離?熟手將試錯盤,聊煩暫出。玆授卿以全羅道觀察使全州府尹,卿其祗服寵命,勉恢良圖,國家之根本斯存,須盡保釐之責,鄕里之習俗頓變,寧忽作新之方,黜幽陟明,自有卿剛嚴之法,蘇殘祛瘼,亦藉卿綜理之才,自餘稟裁,不外典憲。於戱,拜辭京闕,卿雖切北望之思,坐奠湖山,予則寬南顧之慮,故玆敎示,想宜知悉。知製敎李碩載製進
辛卯正月十三日辰時,上御延和門外。香祗迎入侍時,行都承旨具庠,左承旨李在簡,右承旨徐浩修,左副承旨李碩載,右副承旨李正吾,記事官蔡弘履,假注書李魯述,記事官吳鼎源·李在學,以次進伏訖。上具翼善冠·袞龍袍,以步輿出通陽門,詣延和門外降輿,就板位祗迎,隨詣建明門,還爲乘輿。上曰,湖南伯入侍。全羅監司尹東昇進伏訖。上曰,卿將辭朝,予心悵然矣。東昇對曰,臣無似賤品,過蒙聖恩,職在近密,以時昵侍耿光矣。今當辭陛,下情不勝耿耿矣。上命讀宣諭訖,上曰,爲治惟在操心矣。東昇曰,臣敢不殫竭心力?藥房都提調李昌誼,提調申晦進伏訖。昌誼曰,湯劑待令矣。上曰,置之。昌誼曰,朝候頗冷,日勢已晩,湯劑之尙未進御,豈不可悶乎?上曰,卽今則決無進御之理矣。昌誼曰,聖心興感,臣等豈不知之?而每以此却湯,則幾無可進之時。上曰,建功湯誠支離湯矣。卿等雖如此,予心已定,姑止之。昌誼曰,臣等隨待閤外,顒俟入侍之命矣。上還入大內。諸臣退出。
辛卯正月十三日午時,上御集慶堂。漢學殿講入侍時,試官金陽澤·蔡濟恭·李聖圭·蔡緯夏·南柱老·柳義養,左承旨李在簡,記事官蔡弘履,假注書李魯述,記事官吳鼎源·李在學,以次進伏訖。陽澤曰,聖體調攝,若何?上曰,一樣矣。上曰,以次進講。至宋益中,上曰,居在何處?益中曰,居光州。上曰,此講難矣。陽澤曰,雖頻見之,暫時間斷則忘矣。以次講畢後,上曰,趙夢麟不乎?在簡曰,然矣。命書傳敎曰,趙夢麟今番推考,其令騎省内直,能誦後替直。上曰,藥房持湯劑入侍。藥房都提調李昌誼,提調申晦,副提調具庠,醫官李以楷·鄭允協·鄭允說·柳光翼·金孝儉,以次進伏訖。上進御湯劑後,昌誼請診候。上曰,置之。內局先退。具庠曰,世孫今番隨駕,而春坊多故,敢稟矣。上命書傳旨曰,春坊在外人許遞,政官牌招開政。上曰,明日崇政殿庭祗迎後,於殿當爲晝講·次對,禮房知悉。上曰,儒臣持陟岵章入侍。校理南柱老進訖。上曰,玉堂誰也?庠曰,南柱老也。上讀三遍訖。上曰,藥房提調,持湯劑更爲入侍。都提調李昌誼,提調申晦,醫官上同,以次進伏訖。上進御湯劑後,諸臣以次退出。
上在慶熙宮。停常參,晝夕講。
藥房都提調臣李昌誼,提調臣申晦,副提調臣具庠啓曰,伏未審夜間,聖體調攝,若何?痰候,何如?寢睡·水刺之節亦如何?臣等率諸御醫,入診詳察聖候爲宜。臣等不任區區憂慮,敢來問安,竝此仰稟。答曰,知道。心則萬倍,氣則一樣。殿中入侍。中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
蔡緯夏啓曰,大臣·備局堂上,依下敎來待矣。
以吏曹參議金相翊,修撰李世奭牌不進罷職傳旨。傳于李碩載曰,只推。
備忘記,再昨見畿甸歲饌啓本中有名人,京中歲饍單子亦有,已訝下敎。靜臥思之,元弼揆今在原州者,亦有做錯,可知做錯,與畿甸啓本相準,果在鄕而誤抄,當該部官,政院察處,其加給歲饍,其亦本官加給。
傳于蔡緯夏曰,魚必溟同知單子,一體付入。
李碩載,以弘文館言啓曰,修撰李世奭,旣有只推之命,卽爲牌招察任,何如?傳曰,允。
李碩載,以承文院官員言,以提調意啓曰,本院寫字官趙奎鎭·洪慶運·金樂瑞陞實代,肄習張志仁·洪聖濬·趙重鎰陞補,付軍職冠帶常仕。閑良安載道·尹范行·崔命大·崔福遠·崔宅遠·趙相興·韓思淑·韓思協·朴貴得·李機,筆才頗有成就之望,屬于本院肄習,使之鍊業,何如?傳曰,允。
蔡緯夏,以禁衛營言啓曰,去夜無犯夜人所捉之意,敢啓。傳曰,知道。
蔡緯夏,以左邊捕盜廳言啓曰,去夜犯夜人,無所捉之意,敢啓。傳曰,知道。
蔡緯夏,以右邊捕盜廳言啓曰,去夜無犯夜人所捉之意,敢啓。傳曰,知道。
蔡緯夏,以一所巡廳言啓曰,去夜無犯夜人所捉之意,敢啓。傳曰,知道。
蔡緯夏,以二所巡廳言啓曰,去夜無犯夜人所捉之意,敢啓。傳曰,知道。
兵曹判書具允鈺疏曰,伏以歲鑰載新,寶算益隆,頌騰岡陵,慶溢宗祊,臣民歡忭,曷有其極?仍伏念臣於夢想之外,忽伏承本兵除旨,臣誠驚隕震越,不覺四體之投地也。夫六部長官,孰非難愼之地?而至若司馬之職,素稱中權,竝列兩銓,托緩急之寄,秉用舍之柄,其爲責任,顧不重歟?如臣空疏,濫躋卿月,雖使優遊散秩,猶不勝其有靦周行,而況此千萬不近似之寵命也哉?噫,朝家所以用人者,勞勩也,資望也,臣於斯無一髣髴,而特以家世,偏受國恩,渺末亦沾大造,終始拂拭,以至於斯。豚魚猶當知感,糜粉固所不辭,而若使臣,徒恃寵靈,不自揣量,冥升重秩,則認之以節次推遷,兜攬重任,則諉之以資級偶同,冒沒承當,若固有之,終至於僨誤國事,謬辱身名,則淸朝綜核之政,將未免緣臣而壞了。聖上眷顧之澤,反爲臣過福之災,臣雖無狀,豈敢爲此也?荐犯違傲,而鈇鉞不加,恭俟物議,而駁正無受,符體重而一任遲稽,動駕隔日,而擧行多滯,私心惶蹙,固無暇論,其在國體,當如何哉?玆不得不冒入文字,仰瀆崇嚴。伏乞聖慈,諒臣血懇,非出飾讓,亟削臣新授之職,仍勘臣逋慢之罪,以重名器,以肅朝綱,千萬幸甚。答曰,省疏具悉。今者此任,予意在焉,兄弟司馬,予皆見焉,亦豈偶然?卿勿過辭,從速行公。
辛卯正月十四日辰時,上御崇政殿庭。香祗迎入侍時,行都承旨具庠,左承旨李在簡,右承旨李碩載,左副承旨蔡緯夏,右副承旨宋載經,同副承旨林鼎遠,記事官蔡弘履,假注書李魯述,記事官吳鼎源·李在學,以次進伏訖。上具翼善冠·袞龍袍,以步輿出資政門外降輿,就板位祇迎。隨詣崇政門,還爲乘輿。上命禮房承旨入侍,李碩載進伏訖。上曰,昭顯墓六朔傳香與否知奏。上仍詣崇政殿,殿座訖,命書〈傳〉旨曰,與順懷墓有異,昭顯墓亦宜有六朔傳香,其無今日,乃知爵奠,內外太常正亦有所奏,況宜有而闕者乎?自今春依例擧行。上曰,殿座稍久,經筵官入侍。知事蔡濟恭,特進官金時默,參贊官蔡緯夏,侍讀官南柱老,檢討官柳義養,以次進伏訖。上讀小學,自子思子,止子夏曰,賢賢易色章訖。柱老·義養進講後,上命陳文義。柱老曰,三代敎人,黨有塾,家有庠,州有序,國有學,當今亦可以申飭外方,以興學校爲務,好矣。上曰,位在君師,可以體念者矣。仍命下番陳文義。義養曰,以不正不食,不正不坐等語,自胎敎,莫不一出於正,可見古人敎正之道矣。上曰,自七歲至十歲,逐歲各有所敎,而又言二十歲所敎,不言二十前十歲後所敎,何也?十歲以後,則出就外傅,其敎專在於傅者也,近始覺之,而誠有條理矣。上曰,藥房提調,持湯劑入侍。都提調李昌誼,提調申晦,醫官李以楷·鄭允協·鄭允說·柳光翼·金孝儉,以次進伏訖。昌誼曰,夜來聖體調攝,若何?上曰,一樣矣。上進御湯劑訖。昌誼曰,診候何以爲之?上曰,置之。上曰,大臣·備局堂上入侍。領議政,左議政韓翼謩,右議政金相喆,行司直韓光會,行戶曹判書蔡濟恭,刑曹判書元仁孫,司直金時默·具善復·李章吾·金孝大,掌令金蓍耉,事變假注書白鳳周,以次進伏訖。致仁曰,日間聖體調攝,若何?而寢睡·水刺之節,亦何如?上曰,一樣矣。致仁曰,日氣尙寒,寒殿講對,豈不可悶乎?上曰,無傷矣。致仁曰,此前統制使李國賢狀啓也。兩南舟師秋操,則各其水營設行,春操則合設於本營前洋,已有定式。今春合操設行當否,請令廟堂稟旨分付矣。三道合操,擧措甚大,近百年未行之事,有難遽議,只於各其前洋,各自設行之意,分付,何如?上曰,依爲之。致仁曰,此忠淸兵使尹僖東,慶尙左兵使李吉儒,右兵使申大顯,今春習操與營將節制使巡點取稟狀啓也。竝依請施行,而至於巡點,不必竝擧於行操之時,此則安徐之意,分付,何如?上曰,依爲之。致仁曰,今年諸道春操,乃是久停之餘,故竝令稟旨設行,而至於守禦廳,卽合操當次也。聞自前合操時,各營軍兵之聚會,動費月餘,而卽今節序已晩,春耕不遠,詰戎雖重,民事亦宜顧念。該廳合操,則使之待秋擧行似好,故敢達矣。上曰,依爲之。致仁曰,近來科場不嚴,屢勤飭敎,而士習日渝,奸弊不止。雖以昨冬合製言之,元額一百六十人外,冒入者無慮累十,終至於因此罷場,事之可駭,莫甚於此。其中冒入二人,自本館摘發,捉送於秋曹矣,會値赦典,旋卽白放云。此而仍置,無以懲後,其現捉二人及率入之士子,更加嚴査,各別重繩,斷不可已也。上曰,聞甚駭然,限己身停擧。上曰,大司成誰也?致仁曰,今嶺伯李命植,而罷榜則誠得體矣。上曰,率入者果誰也?致仁曰,捉送秋曹者,未及査定,遇赦蒙放,臣未知其爲誰矣。致仁曰,昨年處分臺臣李鎭恒等四人,尙在謫籍,而嚴璘·南玄老,頃旣特放敍用,則此亦合有分揀之道矣。上曰,一體特放,可也。致仁曰,日昨筵中,因右相陳達,行司直具善行,南塘城看審事,旣命還寢,則修築之役,今不容少緩矣。上曰,使卽修築,可也。致仁曰,旣以土築而見敗,則臨水一面,不可不改以石築,所入物力,有難專責於本營。自朝家當爲區劃,而凡事每因忙後錯了,今番則特爲寬限,期以數三年完役,而必令務主堅築,毋或再誤之意,另加申飭,何如?上曰,依爲之。韓翼謩曰,軍中收斂,有關師律,近來營閫,紀律不嚴,每當習操,哨隊各有所斂,吏校從以索賂,貧殘軍卒,何以支堪?各道習操,今當設行,前期廉察,如或有犯,爲其主將者,烏得無罪?繩以重律,決不可饒貸。爲先以此意,嚴飭諸道營閫,何如?上曰,所奏誠是。予則當飭閫帥,繩以軍律矣。金致仁曰,堂上官年八十人,加資有旨乃授,法典也。前僉知沈廷最,年漏八十云,令該曹擧行,何如?上曰,依爲之。蔡濟恭曰,曾在壬午,度支貸用南漢軍餉米一萬五千石,其後僅以五千石還報矣。頃日守禦使金漢耆,以零數一萬石,準數責報之意,陳達蒙允,而其時自上俯詢於前戶判金時默,則時默對以軍餉體重,雖不可不盡數還償,但度支經費匱乏,萬無自京拮据之道,其勢不得不區劃於外方某樣穀物,而大臣適不入筵中,待後日商確後,更爲陳達似好云矣。旋因戶判遞職,其事不免因循,守禦使累次送言於臣,要以前戶判所陳之言,更奏筵席,俾得趁速究竟,而大臣今方入侍,下詢處之,何如?上曰,大臣之意,何如?金致仁曰,戶判雖不敢指的以奏,其意則欲以關西稅米還報矣。此穀之每每取用,非不可悶,而以大體言,則在關西在禦廳,均爲朝家之穀矣。上曰,依爲之。金蓍耉曰,金柱泰卽賊潤之子,只施定配之律,在渠亦云幸矣。今此,減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。蓍耉曰,物故罪人得輿以告者,雖斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。蓍耉曰,五得所犯,實是前古所無之變,偸取情節,萬萬凶獰。酌處之命,雖出於我聖上德音,論以國法,不可容貸,請黑山島爲奴罪人五得,依律處斷。上曰,勿煩。蓍耉曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測。及至懸賞窺捕之後,始乃希望而現納,究其情狀,誠極痛惡。絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。上曰,勿煩。蓍耉曰,崔百男以益男之弟,屢被逮捕,且經刑訊,而畢竟全釋,終未免失之太寬。蓋以獄體言之,益男窩主也,禧珉·鳳煥黨與也。禧珉之兄,鳳煥之子,皆已發配,則百男豈可放逐鄕外而止乎?獨逭王章,有違鞫體,請百男邊遠定配。上曰,勿煩。蓍耉曰,新除授司諫院正言李長老,時在京畿廣州地。正言鄭景仁,時在安山地,請竝斯速乘馹上來,下諭。上曰,依啓。上曰,藥房提調,持湯劑入侍。都提調李昌誼,提調申晦,醫官上同,以次進伏訖。上進御湯。上曰,此都提調,勸進湯劑尤甚矣。必自此時,預勸湯劑之意,卽夕間更進之計也。庠曰,一貼夕講入之。上曰,依爲之。上曰,兵判批下,卽爲牌招,傳授命召。諸臣以次退出。
辛卯正月十四日午時,上御集慶堂。藥房入診入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·鄭允說·柳光翼·金孝儉,以次進伏訖。上曰,湯劑誠支離矣,服此使予享百歲乎?昌誼曰,湯劑便同茶飮,伏願毋爲間斷焉。上進湯劑,命兩廳首醫入診。以楷曰,脈候一樣調均,滑體亦好矣。昌誼曰,中宮殿湯劑,明日更進,何如?上曰,方文書之,可也。上曰,中宮殿進御桂枝人蔘湯伍貼,依前方加製以入。出榻敎以楷曰,黑小豆似不當置之矣。上曰,去三豆飮,何如?以楷曰,似勝矣。上曰,然則服之,無妨矣。諸臣遂退出。
辛卯正月十四日午時,上御集慶堂。夕講入侍時,知事蔡濟恭,特進官金時默,參贊官林鼎遠,侍讀官南柱老,檢討官柳義養,假注書李魯述,記事官吳鼎源·李在學,以次進伏訖。上讀大學衍義第一章,止第二章訖,命玉堂進講。南柱老·柳義養進講訖,上命文義。義養曰,稱德先欽字,稱行先一行字。欽,敬也,卽大學之敬也。允,誠也,卽中庸之誠也。大學之國治天下平,中庸之篤恭天下平,皆是主敬主誠之功也。堯典之協和時雍,亦本於欽允二字矣。伏願聖明,深加體念焉。上曰,是矣。諸臣以次退出。上曰,藥房提調,持湯劑入侍。都提調李昌誼,提調申晦,副提調具庠,醫官李以楷·鄭允協·鄭允說·柳光翼·金孝儉,以次進伏訖。上進御湯劑訖。昌誼曰,久未診候,故敢稟矣。上曰,爲之。以楷曰,左右三部調均,滑體亦一樣矣。允協等所奏,亦與以楷同矣。藥房先退。上命注書,持入小學指南。林鼎遠讀奏訖,命書傳旨曰,今日法殿,講小學立敎篇,因餘意,便殿夕講時,命讀小學指南。其時校正諸臣中,三大臣皆作古,而其中二奉朝賀,皆有其子,一曾經近侍,一蔭官,而至於前尹領府事,問其闋服,其欲調用,尹光裕又遭故云,聞甚惻然。令該曹祭需,今日內題給,以示予意。洪·鄭二奉朝賀,雖値歲首,皆在鄕。噫,致仕之祿皆薄,洪奉賀今在關西,令本道歲饌顧助。鄭奉賀在本鄕,亦令本官顧助歲饌,以示予暮年惟兩臣之意。上命注書,持入京中歲饌單子。林鼎遠讀奏訖。上曰,李長老年已爲八十矣,申鏶之尙今存焉,亦怪異矣。任參判乎?鼎遠曰,然矣。上曰,年老者,西南部最多矣。仍命書傳旨曰,京中歲饌單子,循例混下,故取來命讀。嗚呼,慈聖同氣夫人,只有摠戎使之母,前年歲首旣下敎,況今年乎?今日內歲饌加給,因此興懷,前年則一體下敎,今何遺乎?予心愴然。前北伯金器大家,祭需題給,以表予意。故同知李世聃,亦慈聖至親,而其妻猶在,一體加給。知事金時敎,僉知李普祥,皆皇嫂同氣之夫。故都憲魚錫胤妻,亦宣懿皇嫂至親,予亦思其夫,歲饌一體加給。兪奉朝賀夫人,亦加給歲饌,皆令今日內擧行。上命書傳旨曰,今覽歲饌單子,申鏶尙存,而年今七十九歲,豈知此人之尙存,猶今在焉?豈可徒老牖下?其況八十二歲,魚必溟其令該曹,僉知二窠,特爲作闕,今日內口傳以付,其令食祿而休焉。故西平君妻,今覽歲饌單子,予心愴然,加給歲饌。宗臣君妻入歲饌者,一體加給。諸臣以次退出。
上在慶熙宮。停常參·經筵。
藥房都提調臣李昌誼,提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣。殿坐時入侍,中宮殿·惠嬪宮,藥房口傳問安。答曰,知道。
李在簡啓曰,歲饌啓本相準,果是在鄕而誤抄,當該部官察處事命下矣。考見各道歲饌啓本,則奉朝賀李燮元,前同知鄭惟一·曺夏臣,前參議朴海潤,前僉知韓濟,前大司諫韓師善妻淑夫人李氏,聞已入於京畿·忠淸兩道啓本中,而京單子中,亦爲疊錄,誠極不察。原單令該府改付標修正,當該部官,竝從重推考,何如?傳曰,允。
備忘記,今日此堂文臣製述,侍衛·儀註,時刻安徐,待下敎只入正時,試官左相·禮判柳脩·金相翊·尹坊·魚錫定·趙同副承旨入侍。
備忘記,新榜濟濟,學士彬彬,而歲初文臣製述二十人,其猶零星,而此中只有儒臣二人,春坊二人,承文院其亦闕焉,只以國子官員學訓導以充。將入其君,自恧剛大,書題中曰,以大小臣僚請,其意可見也。欲製文臣,若是逡巡,甚苦建功,登先前進,暮年其君,其何堪也哉?
備忘記,今下弓矢,鎭東萬戶金宗熤處,給送。
傳于李碩載曰,坐直承旨,入直儒臣,先爲入侍。
具庠啓曰,吏曹判書徐命膺牌不進推考傳旨今方捧入,而特敎之下,如是違牌,不卽擧行,事甚未安,更卽牌招開政,何如?傳曰,允。
林鼎遠啓曰,吏曹判書徐命膺再牌不進推考傳旨今方捧入,而開政命下之後,連爲違牌,不卽擧行,事體極爲未安,所當更請牌招,而一日三牌,有傷事體,何以爲之?敢稟。傳曰,再明日牌招開政。
蔡緯夏,以御營廳言啓曰,去夜無犯夜人所捉之意,敢啓。傳曰,知道。
蔡緯夏,以左邊捕盜廳言啓曰,去夜無犯夜人所捉,敢啓。傳曰,知道。
蔡緯夏,以右邊捕盜廳言啓曰,去夜無犯夜人所捉,敢啓。傳曰,知道。
蔡緯夏,以一所巡廳言啓曰,去夜無犯夜人所捉,敢啓。傳曰,知道。
蔡緯夏,以二所巡廳言啓曰,去夜無犯夜人所捉,敢啓。傳曰,知道。
宋載經以義禁府言啓曰,明日慕華館擧動時,王世孫考喧左右都事,無以推移,假都事二員,卽令該曹差出,何如?傳曰,允。
宋載經,以義禁府言啓曰,全羅道沃溝縣定配罪人李鎭恒,扶安縣定配罪人權穎,咸平縣定配罪人成胤儉,茂長縣定配罪人郭鎭純等放送,承傳啓下矣,竝放送事,分付道臣之意,敢啓。傳曰,知道。
吏曹判書徐命膺疏曰,伏以寶算彌高,賀儀載擧,川至之慶,與歲俱新,匝域歡忭,蓋不但大庭之擧笏而已。臣於日昨,忽伏承天官冢宰之命,驚疑惝惑,不知所措。噫,國以正官而理,官以得人而修,非明不足以甄別,非公不足以選註。曾謂臣疏迂譾劣,可以擬議於是任哉?顧其職,量其材,負乘致寇,知其必無幸矣。況臣於年前,屢忝佐貳,畢竟賊機,驟發不虞,率意乞休,奔走南北·且五年于玆,回想銓衡,已覺齒寒,殆若傷弓之鳥,見曲木而亦驚,今豈以時月之稍久,班秩之稍改,乃敢于于復蹈睢盱之場哉?由前則義在必遞,由後則情在當遞,不惟臣之自知如此,世之知臣,亦皆如此,豈待臣之多言而決乎?違召縮伏,顒俟變通,而比及多日,迄未有聞,玆不得〈不〉冒入文字,以祈上天曲遂之仁。伏乞亟許鐫削臣職名,俾官方無淆,私分粗安,千萬幸甚。答曰,省疏具悉。今者此任,予意在焉。況暮年東西銓,西銓先兄後弟,東銓以子繼父,豈特予心愴然,卿亦若何?今任卿於冢宰,若頃年之任先卿,卿何敢辭?因亞銓事撕捱,萬萬過矣。卿其勿辭,從速行公。
辛卯正月十五日辰時,上御集慶堂。藥房入診入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·吳道炯·鄭允說·柳光翼·金孝儉·以次進伏訖。昌誼曰,夜間聖候,若何?上曰,一樣矣。昌誼曰,寢睡·水刺,亦何如?上曰,一樣矣。昌誼進湯劑,上進御。昌誼請診候。上曰,置之。諸臣遂退出。
辛卯正月十五日辰時,上御集慶堂。文臣製述入侍時,試官韓翼謩·朴相德·柳脩·金相翊·尹坊·魚錫定·趙,左副承旨蔡緯夏,假注書李魯述,記事官吳鼎源·李在學,以次進伏訖。翼謩曰,聖體調攝,若何?上曰,一樣矣。命書書題訖。上曰,剛大二字,可以剛且大看解否?翼謩曰,然矣。上曰,崇政殿試取,集慶堂科次,試官退出。上曰,儒臣持事物類聚上元卷入侍。校理南柱老進伏訖。上曰,上元章讀奏。讀訖,上曰,高麗時燃燈,卽佛法也。冬至乃有豆粥,而中原則非特冬至,上元亦有矣。仍命玉堂退出應製。上曰,藥房提調,持湯劑入侍。都提調李昌誼,提調申晦,副提調具庠,醫官李以楷·鄭允協·鄭允說·柳光翼·金孝儉,以次進伏訖。昌誼曰,夜來聖體調攝,若何?上曰,一樣矣。進御湯劑訖。昌誼請診候。上曰,置之。命承旨,讀吏判上疏訖。上曰,吏判批下,牌招開政。命書傳旨曰,今夜勿禁事,分付當該軍門·一二廳·左右廳。諸臣以次退出。
辛卯正月十五日申時,上御集慶堂。藥房入診入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·吳道炯·鄭允說·柳光翼·金孝儉,以次進伏訖。昌誼曰,午間聖候,若何?上曰,一樣矣。昌誼請進湯劑,上進御。昌誼請診候,上曰,置之。上曰,明日當道由敦義門,以此分付,在外騎堂許遞,令該曹口傳擧行。出傳敎藥房提調,持湯劑更爲入侍。出榻敎昌誼進湯,上進御。昌誼曰,明日湯劑,亦依例乎?上曰,依爲可也。諸臣遂退出。
辛卯正月十五日酉時,上御集慶堂。科次入侍時,命官韓翼謩,試官朴相德·柳脩·金相翊·尹坊·魚錫定·趙,同副承旨林鼎遠,假注書李魯述,記事官吳鼎源·李在學,以次進伏訖。上曰,收券幾何?翼謩曰,十二張矣。仍命科次,坼封後,上曰,金夏材連抄應製矣。翼謩曰,然矣。上曰,竹泉之孫,故奏表貴矣。命書傳旨曰,居首司果金夏材,半熟馬一匹賜給。上曰,白文呈券人竝分揀,諸臣以次退出。
上在慶熙宮。停常參·經筵。
夜四更五更,月暈。
大殿,藥房口傳問安。答曰,知道。中宮殿·惠嬪宮,藥房口傳問安。答曰,知道。
大駕詣慶運宮後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。朝廷二品以上口傳問安。答曰,知道。世孫宮,政院·玉堂口傳問安。答曰,知道。
李碩載啓曰,僉知申鏶,肅拜單子入啓之後,仍不入來,誠甚未安,推考警責,何如?傳曰,允。
以承傳色口傳下敎曰,六兩騎芻直赴人,竝書入。
以承傳色口傳下敎曰,親臨試射,何等重也,則立馬預待可也,而如是遲滯,三軍門申飭。
以承傳色口傳下敎曰,騎芻施賞,以己丑年例擧行。
以承傳色口傳下敎曰,都監寒心矣,所當推考,而旣有一人入格。參酌,禁衛營則入格者多,勸奬可嘉。禁衛大將特賜虎皮一令,其令親受,仍以虎皮,示本營及御營廳,以爲勸奬。
傳于宋載經曰,明日勸武軍官直赴人欲見之,以本服色,明日食後待令。吹旗手自該營施賞,明日次對爲之,晝講兼行。
傳于蔡緯夏曰,諸司預備。
李碩載啓曰,明日次對,兩司當爲進參,除在外外,不爲行公人員,竝待開門牌招,以爲推移入侍之地,何如?傳曰,允。
林鼎遠啓曰,吏曹判書徐命膺,明日牌招開政事命下矣。參議金相翊,一體待開門牌招,何如?傳曰,允。
蔡緯夏,以訓鍊都監言啓曰,依傳敎,去夜犯夜人勿禁之意,敢啓。傳曰,知道。
蔡緯夏,以左邊捕盜廳言啓曰,依傳敎,去夜犯夜人勿禁之意,敢啓。傳曰,知道。
蔡緯夏,以右邊捕盜廳言啓曰,依傳敎,去夜犯夜人勿禁之意,敢啓。傳曰,知道。
蔡緯夏,以一所巡廳言啓曰,依傳敎,去夜犯夜人勿禁之意,敢啓。傳曰,知道。
蔡緯夏,以二所巡廳言啓曰,依傳敎,去夜犯夜人勿禁之意,敢啓。傳曰,知道。
辛卯正月十六日辰時,上詣慕華館擧動時,都承旨具庠,左承旨李在簡,右承旨李碩載,左副承旨蔡緯夏,右副承旨宋載經,同副承旨林鼎遠,記事官蔡弘履,假注書李魯述,記事官吳鼎源·李在學,以次侍立訖。上具翼善冠·袞龍袍,以步輿出延和門外,降輿升輦,詣敦義門外。上曰,畿伯率團束軍,待令於慕華館。仍詣追慕峴望西郊,書下御製,命升峴,諸臣賡進。上曰,禮房承旨,馳詣西五陵,奉審以來。上曰,武藝別監·挾輦挾輿別監·扈輦隊日傘繖扇差備·前後部鼓吹·吹囉赤施賞。上詣館所,殿座訖,令畿伯爲入軍門節次後,命書傳旨曰,畿藩今初參見,擧措閑熟,特賜熟馬一匹。上曰,藥房提調,持湯劑入侍。都提調李昌誼,提調申晦,醫官李以楷·鄭允協·鄭允說·吳道炯·慶絢·柳光翼·金孝儉,以次進伏訖。仍進湯劑,上進御訖。昌誼曰,診候何以爲之?上曰,置之。藥房退出。上命書傳旨曰,今者來此,專爲此峴升峴,承旨·堂上侍衛,各熟馬一匹。春坊與桂坊堂下侍衛,皆兒馬一匹。引儀·日傘事知,皆弦弓一張賜給,中官亦依此例施賞。上曰,藥房提調,持湯劑入侍。都提調李昌誼,提調申晦,醫官同,以次進伏訖。上進御湯劑訖,命書傳旨曰,旣有前例,且歲首郊外動駕回駕時,自作門至營口,捧上言事,分付。上曰,藥房提調,持湯劑入待。都提調李昌誼,提調申晦,醫官同,以次進伏訖。上進御湯劑,奉審承旨李碩載復命,上下牀俯伏訖。碩載曰,臣馳往,奉審陵上及丁字閣後,陵官及守護軍姓名擧案捧來矣。上命讀,碩載讀奏擧案後,上命書傳旨曰,禮房承旨,至弘陵奉審,而復命神速,其涉可嘉,特賜大鹿皮一令。上曰,日已晩,試射催促。上曰,三軍門入格人入侍,入侍後,命兵判入格人塗墨出送。上曰,慶運宮歷臨事,下敎。上詣慶運宮大門外,降輦升輿,詣板位行禮訖。入小次,少頃,上以步輿,還出宮門升輦,上親書慶運宮三字,刻揭中門事,下敎。仍爲還內。諸臣退出。
上在慶熙宮。停常參,只晝講。
辰時巳時,下雨,測雨器水深二分。
藥房都提調臣李昌誼,提調臣申晦,副提調臣具庠啓曰,昨日親臨慕華館,抵夕試藝,歷詣慶運宮,展禮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,亦何如?臣等不任區區憂慮,敢來問安,竝此仰稟。答曰,知道。登追慕拜慶運,此心萬倍,氣何暇諭?世孫氣候一樣。入侍講對。中宮殿·惠嬪宮,藥房口傳問安。答曰,知道。
蔡緯夏啓曰,卽者入直宣傳官來言,今日勸武出身等,將鬼椎擧行事一會,而値日暮,出身六人,未及出送,門鑰已下,此雖出於未及周旋之致,莫重闕門,以致啓請之擧,事甚未安,當該宣傳官,推考警責,何如?傳曰,允。
蔡緯夏啓曰,大臣·備局堂上,依下敎來待矣。傳曰,引見。
以武臣堂上朔試射望筒傳于蔡緯夏曰,置之。
傳于李碩載曰,竝來詣,只入正時。
以吏曹參議金相翊牌不進罷職傳旨,傳于具庠曰,只推。
傳于林鼎遠曰,內局入侍,坐直承旨,持三通放未放啓本,同爲入侍。
注書蔡弘履病代,以朴長燮爲假注書。
朴長燮在外代,以曺命業爲假注書。
蔡緯夏,以兵曹言啓曰,依傳敎,龍虎營吹打手等處,木綿施賞之意,敢啓。傳曰,知道。
蔡緯夏,以訓鍊都監言啓曰,依傳敎,吹鼓手等處,施賞之意,敢啓。傳曰,知道。
蔡緯夏,以御營廳言啓曰,依傳敎,勸武軍官騎芻二中一人,木二疋。一中十人,各木一疋。以本廳所儲木綿,施賞之意,敢啓。傳曰,知道。
蔡緯夏,以訓鍊都監言啓曰,依傳敎,本局入格勸武軍官等處,施賞之意,敢啓。傳曰,知道。
蔡緯夏,以禁衛營言啓曰,依傳敎,勸武軍官騎芻二中五人,各木二疋。一中十人,各木一疋。以本營所儲木綿,施賞之意,敢啓。傳曰,知道。
蔡緯夏,以禁衛營言啓曰,去夜無犯夜人所捉,敢啓。傳曰,知道。
蔡緯夏,以左邊捕盜廳言啓曰,去夜無犯夜人所捉,敢啓。傳曰,知道。
蔡緯夏,以右邊捕盜廳言啓曰,去夜犯夜人,無所捉,敢啓。傳曰,知道。
蔡緯夏,以一所巡廳言啓曰,去夜無犯夜人所捉之意,敢啓。傳曰,知道。
蔡緯夏,以二所巡廳言啓曰,去夜犯夜人無所捉之意,敢啓。傳曰,知道。
咸鏡監司鄭存謙疏曰,伏以臣,猥膺藩寄,辭陛不遠,而臣之父墳,在於楊州地,繫官于朝,久曠省掃,今當離遠,益切濡露之感。玆敢援例陳懇,仰瀆崇聽。伏乞聖慈,特許省掃,以伸至情,臣無任激切。答曰,省疏具悉。卿其依所請,往來焉。
辛卯正月十七日辰時,上御集慶堂。晝講,大臣·備局堂上,引見入侍時,特進官韓光會,知事金時默,參贊官蔡緯夏,侍讀官李鎭衡,檢討官柳義養,假注書李魯述,記事官吳鼎遠·李在學,以次進伏訖。上曰,經筵官入侍。上讀經一章,命玉堂上下番進講。進講訖,命文義。鎭衡曰,明德下有新民,非明德,無新民之資矣。上曰,是矣。上曰,藥房入侍。都提調李昌誼,提調申晦,副提調具庠,記事官蔡弘履,醫官李以楷·鄭允協·鄭允說·柳光翼·吳道炯·金孝儉,以次進伏訖。昌誼曰,夜來聖體調攝,若何?寢睡·水刺之節,亦何如?上曰,一樣矣。仍進御湯劑。上曰,診候爲之。昌誼曰,金季良入來,亦診候,何如?上曰,使之診候。以楷曰,左右調均,滑體一樣好矣。金季良及諸醫所奏,與以楷同。上曰,內殿所進墨太,何如?昌誼曰,不但醫官等皆云好矣,雖閭閻間,長服黑太,受效甚大者多有之矣。上曰,修撰李世奭只推,更爲牌招,追省記入直。上曰,大臣·備局堂上入侍。領議政金致仁,左議政韓翼謩,右議政金尙喆,行戶曹判書蔡濟恭,司直韓光會·金時默·洪名漢·具善復·李章吾,兵曹判書具允鈺,副司直金孝大,事變假注書白鳳周,以次進伏訖。致仁曰,聖體調攝,若何?而寢睡·水刺之節,亦何如?上曰,一樣矣。上曰,日氣已春如矣。致仁曰,然矣。致仁曰,太僕馬事體甚重,內寺外寺南廐,雖本寺堂郞,例不敢騎往十里之外,亦不敢經夜於他所,而聞內乘李弘逵,肆然騎往於省墓之行,再經夜而始還,事之駭惡,莫此爲甚,拿問嚴處,何如?上曰,放恣矣。汰去。致仁曰,其罪不可汰去而止矣。上曰,然則卿其定律以奏。致仁曰,雖從輕論之,告身之律,有不可已矣。上曰,依爲之。致仁曰,此全羅兵使閔趾烈,今春巡操·巡點取稟狀啓也。依他道例,只行巡操,姑停巡點之意,分付,何如?上曰,依爲之。致仁曰,義州府尹洪檍,赴任已久,瓜期不遠,而聞有切緊情理,今姑許遞,何如?上曰,依爲之。韓翼謩曰,文臣製述,實出於勸奬之聖意,而該曹不奏擧行,不參者多,該堂從重推考。應參不參人,實病·在外外,令政院捧現告拿處,何如?上曰,業已下敎,所奏誠是。應參不參人,施以不敍之典。致仁曰,朝家赦典,蓋出於中外同慶之意,自前爲道臣者,凡係道內流竄之類,參量情法,或放或稟或仍,以俟裁置者例也,而臣於日前,偶見湖西放未放狀本,則置稟一人外,元無放秩,輕罪重罪,一竝置之於未放秩,是豈遇慶行赦之道乎?有異常規,極涉未安,忠淸監司權噵,從重推考,何如?上曰,依爲之。致仁曰,臣之病狀,頃旣略陳,而臣終始如此者,非敢惜軀命,精神實不及國事,終必顚仆而止,伏願聖上,特加矜憐焉。上曰,暮年捨卿難矣。上曰,藥房提調,持湯劑入侍。都提調李昌誼,提調申晦,副提調具庠,記事官蔡弘履,醫官上同,以次進伏訖。上進御湯劑後,命書傳旨曰,今當歲初,其君不憚其憊,而其臣違牌爲事,凡諸等事,其亦慢忽,可駭寒心。明朝崇政殿,先爲晝講,仍爲文臣殿講,侍衛只入直,試官右相金時默·尹得雨·金尙默·李壽勛·羅忠佐·申尙權,右承旨爲試所承旨,晝講時,以試官中爲經筵特進,先爲入侍。入直儒臣,晝講時,先入侍後應講。三明日隆武堂,當文臣五巡朔試射,試官騎判·訓將·禁將·入直騎郞·入直摠郞二人,承旨該房入侍。侍衛入直,儀注皆安徐,時刻,皆待下敎,只入正時,諸臣以次退出。
辛卯正月十七日午時,上御集慶堂。藥房入診入侍時,都提調李昌誼,提調申晦,副提調具庠,注書蔡弘履,記事官吳鼎源·李在學,醫官李以楷·鄭允協·吳道炯·柳光翼·金孝儉·以次進伏訖。昌誼曰,昨日勞動餘,聖候,若何?上曰,一樣矣。進湯劑,上進御,請診候。上曰,兩廳首醫入之。以楷曰,脈候左右三部調均,滑體亦好矣。上曰,內殿藥,何如?允協曰,好矣。上曰,藥房提調,持湯劑更爲入侍。出榻敎上進湯劑,上命金季良進前。上曰,黑太有效於滯症乎?季良曰,今當換節時,臣意則似好矣。上曰,然乎?上曰,建功之三貼,黃帝·岐伯問答時未聞矣,誠支離矣。諸臣遂退出。
辛卯正月十七日酉時,上御集慶堂。坐直承旨,持三道放未放啓本入侍時,同副承旨林鼎遠,假注書李魯述,記事官吳鼎源·李在學,以次進伏訖。上曰,藥房提調,持湯劑入侍。都提調李昌誼,提調申晦,副提調具庠,醫官李以楷·鄭允協·鄭允說·柳光翼·吳道炯·金孝儉,以次進伏訖。上進御湯劑訖。藥房先退。上曰,三道放未放啓本讀奏。上至尹弘烈名,敎曰,此人辱申晦乎?鼎遠曰,然矣。命書傳旨曰,三南放未放啓本稟中書下者,依書下擧行,點下者直放事,分付該府·該曹。上曰,今番所捧上言皆持入。命讀奏訖,命書傳旨曰,今番捧此卽歲初也,豈可踰日?點下者勿抄,其外下各該司,其中咸道弘,豈特同功諸人皆邊將,而三世效功,果然渠自漏焉,至十餘年則豈其時下敎之意乎?下該曹詳考,尙今闕焉,雖散政,依承傳調用,戊辰以後若已經,猥濫莫甚,勿施。上曰,嶺南歲饌啓本讀奏。讀奏訖。命書傳旨曰,近者年多者多,而今聞嶺南歲饌啓聞,幾十州之內,一何少也?呂攀莫知尙存,其有此,頃年見於宣傳官,特差軍職,以至閫帥者,前參議李世師,其亦在焉,而年近八十。呂攀令本道加給歲饌,李世師以先正後,年今七十八,雖常調人,宜施其惠,況此人乎?令該曹特授同中樞,以示予意。諸臣以次退出。
上在慶熙宮。停常參,只晝講。
藥房都調臣李昌誼,提調臣申晦,副提調臣具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。苦建功氣亦苶,殿中入侍。中宮殿·惠嬪宮,藥房口傳問安。答曰,知道。
文臣殿講不通人罷職傳旨,以承傳色口傳下敎曰,今番則推考傳旨捧入。
以承傳色口傳下敎曰,建功湯入之,其退休焉。
李碩載啓曰,試官李壽勛·羅忠佐,時無職名,令該曹口傳付軍職,何如?傳曰,允。
兵曹口傳政事,李壽勛·羅忠佐副司直單付。
備忘記,晝講時,只參贊官·承旨,以時服入侍。崇政殿殿講,當於集慶堂,只禮房與試官,以殿講服色入侍。晝講·殿講,繖扇侍衛皆安徐。
具庠啓曰,吏曹判書徐命膺,參議金相翊牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書更卽牌招開政,何如?傳曰,允。
具庠啓曰,吏曹參議金相翊,旣有只推之命,一體牌招開政,何如?傳曰,允。
傳于林鼎遠曰,今番則申飭,使之開政。
以吏曹參議金相翊牌不進罷職傳旨,傳于林鼎遠曰,只推。
李碩載啓曰,吏曹參議金相翊,旣有只推之命,一體牌招開政,何如?傳曰,允。
兵曹口傳政事,同知作闕單裵友度·李世師。
以副司果尹正烈·李崇祜·李·趙英鎭·申光緝·申應顯·洪樂恒等,文臣製述不參不敍傳旨,傳于林鼎遠曰,當下敎,留置政院。
假注書曺命業在外代,以任玉爲假注書。
備忘記,初五·十六·卄一,朝參,例也。舊闕初五朝參,深慨文具。卄一朝參,定於二十日。當殿坐於此闕金商門,侍從堂下違牌人,一體敍用,今日內付軍職,其令一齊進參,侍衛與禁軍,皆入直侍衛。儀註承旨先拜安徐,時刻,待下敎初嚴三嚴皆單嚴,預爲下敎,在近畿者,皆令入參。
備忘記,三百八十年,朝鮮其君,八旬在近,舊闕宣諭,雖五尺童子,若有知識,焉敢若此?而觀其東銓,此何紀綱,觀其侍從,亦何紀綱?許多文臣,其命製述,只二十餘人,因相奏,纔已申飭,而其於殿講益少,十餘儒臣·春坊,欲免殿講,互相呈章,連爲詣臺者,公然違牌,在於近畿,乘馹之命,幾日逡巡遲廻,此何紀綱,此何事體,是誰是誰?一人一人,若此則六對何益,三講何勤,勉飭何效?一日二日,只飮建功,何顔飭勵,自顧自矜,曷勝靦然?將欲下敎,先諭此意。大小臣工,其先知悉。
備忘記,此等下敎,若是稽滯,朝鮮有銓曹乎?其何强勸,敍用付軍職下敎皆安徐。
備忘記,觀今紀綱,何事勉飭?製述若此,殿講益駭,何謂試射乎?特寢其命。
宋載經,以義禁府言啓曰,因忠淸·慶尙兩道放未放啓本,稷山縣投畀罪人姜彛福,機張縣定配罪人金相直,固城縣定配罪人白宗海放。出陸罪人尹弘烈仍,庶人放送,承傳啓下矣,竝放送事,分付各該道臣之意,敢啓。傳曰,知道。
宋載經,以刑曹言啓曰,三南放未放啓本稟中點下者,直放事命下矣。依傳敎忠淸道忠州牧定配罪人金老郞,卽爲放送事,分付道臣之意,敢啓。傳曰,知道。
蔡緯夏,以御營廳言啓曰,去夜無犯夜人所捉之意,敢啓。傳曰,知道。
蔡緯夏,以一所巡廳言啓曰,去夜無犯夜人所捉之意,敢啓。傳曰,知道。
蔡緯夏,以二所巡廳言啓曰,去夜犯夜人,無所捉之意,敢啓。傳曰,知道。
蔡緯夏,以左邊捕盜廳言啓曰,去夜犯夜人,無所捉,敢啓。傳曰,知道。
蔡緯夏,以右邊捕盜廳言啓曰,去夜犯夜人,無所捉之意,敢啓。傳曰,知道。
辛卯正月十八日辰時,上御崇政殿。晝講入侍時,都承旨具庠,左承旨李在簡,右承旨李碩載,左副承旨蔡緯夏,右副承旨宋載經,記事官蔡弘履,假注書李魯述,記事官吳鼎源·李在學,以次侍立訖。上具翼善冠·袞龍袍,以步輿出資政門,詣崇政殿殿座訖。上曰,經筵官入侍。知事金時默,特進官鄭光漢,參贊官宋載經,侍讀官李鎭衡,檢討官李世奭,以次進伏訖。上讀自傳首章,止補亡章,命玉堂進講,上下番進講訖。上曰,一朝豁然貫通之訓,誠至矣。上曰,藥房提調,持湯劑入侍。都提調李昌誼,提調申晦,醫官李以楷·鄭允協·鄭允說·慶絢·吳道炯·柳光翼·金孝儉,以次進伏訖。昌誼曰,夜來聖體調攝,若何?而寢睡·水刺之節,亦何如?上曰,一樣矣。上湯劑進御訖,昌誼曰,診候何以爲之?上曰,置之。上曰,文臣殿講單子持入。具庠讀奏訖。命書傳旨曰,昨因領相所奏,旣下敎,則今日文臣殿講,比諸製述,尤涉寒心。申飭禮曹,追單子入參,已有前例,亦親臨,入侍翰注中應講者,亦令應講。命書傳旨曰,在於近畿,下諭已久,而尙無消息,事之寒心,莫此爲甚。先遞差,過二十日後,皆捧禁推。上曰,藥房提調,持湯劑入侍。都提調李昌誼,提調申晦,醫官同,以次進伏訖。上進御湯劑訖,上祗送慶雲宮懸板。命書傳旨曰,看役戶郞兒馬一匹,摹寫寫字官洪聖源,大鹿皮一令賜給。該工匠,令該曹米布參酌施賞。上還入大內,諸臣以次退出。
辛卯正月十八日巳時,上御集慶堂。文臣殿講入侍時,命官金尙喆,試官金時默·尹得雨·尹坊·申尙權·金尙默·羅忠佐,承旨李碩載,記事官蔡弘履,假注書李魯述,記事官吳鼎源·李在學,以次進伏訖。上書下御題一句,命今日入侍諸臣賡進。上命開講。至李範濟,上曰,冊旣落張,誤講非讀者之過也。尙喆曰,聖敎雖然,講體甚重,不可不收栍矣。上曰,今日翰注,欲使之休息,應講安徐。上曰,予欲見翰注等科,前科講,勿爲收栍,從自願各進講一大文可也。上曰,藥房提調,持湯劑入侍。都提調李昌誼,提調申晦,副提調具庠,醫官李以楷·鄭允協·鄭允說·柳光翼·吳道炯·金孝儉,以次進伏訖。上進御湯劑訖。上曰,南柱老·李養遂,先遞差後禁推,過二十日後捧傳旨。諸臣以次退出。
上在慶熙宮。停常參·經筵。
宋載經啓曰,大司憲未差,執義姜潤在外,掌令李台鼎式暇,一員未差,持平二員未差,今日以監察茶時之意,敢啓。傳曰,知道。
藥房都提調李昌誼,提調申晦,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣。下敎時入侍。中宮殿·惠嬪宮,口傳問安。答曰,知道。
備忘記,旣諭,臨門日當酬應,入建功,內局其休。
蔡緯夏,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,明日麗春門入,先爲祗迎後,仍留麗春門受禮,禮房知悉,鼓吹,麗春門待令耆社諸臣·都尉與宗武安徐,二品只備堂,下大夫只東西班正職,堂下侍從實職軍職皆入。
宋載經,以義禁府言啓曰,內乘李弘逵,施以告身之律事,傳旨啓下,而特敎定律名者,勿捧原情,草記勘處,曾有定式矣。李弘逵今已拿囚,依法文杖一百收贖,告身盡行追奪,放送,何如?傳曰,允。
蔡緯夏,以訓鍊都監言啓曰,去夜無犯夜人被捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左捕廳·右捕廳言啓曰,去夜犯夜人,無所捉之意,敢啓。傳曰,知道。
上在慶熙宮。停常參·經筵。
藥房都提調李昌誼,提調申晦,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,入診詳察聖候爲宜,臣等不任區區憂慮,敢來問安,竝此仰稟。答曰,知道。日雖三貼,何建功於國乎?予自哂也。禮成後入侍。中宮殿·惠嬪宮,口傳問安。答曰,知道。
朝參罷後,政院·玉堂·藥房口傳問安。答曰,知道。
藥房口傳啓曰,臣等朝者筵退之後,竊冀聖心垂諒,入侍有命,申牌已報,旣未蒙召接,三貼湯劑,尙不得一進,區區下情,誠不勝其憫迫,而中宮殿進御湯劑,今日是日次,而繼進當否,登對然後,可以稟定。敢此冒昧仰瀆,亟許臣等持湯劑入侍,千萬懇祝,惶恐敢啓。無批答
備忘記,今日此禮由何,況冢宰乎?卽爲牌招。
有政。吏批,判書徐命膺進,參判未差,參議金相翊傳旨未下,行都承旨具庠進,以金鍾正爲吏曹參判,黃柙爲大司憲,徐秉德爲掌令,丁範祖·李東遇爲持平,任希雨爲正言,洪樂任爲副校理,洪檢爲輔德,李秉鼎爲文學,洪相聖爲司書,閔鍾烈爲兼弼善,金夏材爲兼司書,金尙默爲工曹參議,趙榮進爲同敦寧,尹得聖爲敦寧都正,元仁孫爲知經筵,金致恭爲成川府使,兪漢謹爲南學敎授,崔爲宗簿正,具允鈺爲軍器提調,前僉知沈廷最年八十加資事承傳,軍器直長單尹貴完,奉事單宋重晉,通川郡守李命杰陞號事承傳。
兵批,判書具允鈺進,參判李聖圭差祭,參議尹坊入直進,參知申尙權差祭,左副承旨蔡緯夏進,以洪名漢爲都摠管,黃仁煐爲兼內禁將,李永輔爲宣傳官,柳錫麟爲翊衛,兪彦銖爲司禦,黃檄爲神光僉使,金光垕爲文城僉使,柳轍爲金城別將,文光道爲咸興監牧官,邊光宅爲臨津別將,李喜復爲蔚山監牧官,副護軍李以材·李得一,副司直李正吾·徐浩修·李溎·洪檍·閔百順·閔鍾烈,副司果金文淳·鄭履煥·趙宗鉉。
備忘記,昔唐君臣,以創業守成,有比較事,而予則曰,於創業中興也,身經其艱,猶有其效,而於守成,君怠臣慢,於君於臣,其宜百倍交勉。況我國三百八十年,涼德淺學,只抱追慕,冥然已經重光年,且經三昨年與昨年,以諭卽昨年,憶庚子而心隕。若云世祿臣,誦國初而靦然,若此故心萬倍,舊闕朝參,罄悉予意,雖諸臣,先祖冥冥,想必垂涕。至於輿儓下賤蠢蠢,亦必起心,因予誠淺,以泥納水,今日朝參,慷慨令讀,君猶抆涕,臣何心腸?古談冢宰幾違召命,今强承牌,新政其何,關係莫重者敢擬,都憲尙在,歲抄人肆然備擬,眼有賢館,焉敢若此?少知國綱,若是肆然,權李同擬,何足道哉?至於近臣,恐蹙謄傳,今成時體,皆曰所懷,庸庸習俗,人人皆然,令人一哂。二兩儒臣,鼻涕莫洗,苟且文具,罄竭宣諭,何比浩然?五十百步,其猶近也。今日擧措,助予一氣,其復朝參,曷勝靦然?若此若此?曰,建功建功,今日諸臣,其知惟此,今年以後,心氣萬倍,須看須看,何象何象,其捧傳旨,若干應現,金商侍從,識體數人,此何國體,此何國體?予今益靦,予今益靦。
林鼎遠,以戶曹言啓曰,前判書洪重孝,以癸未年奏請副使,恩賜由結,尙未準受矣。全羅道順天府數外官屯田畓九十四負五束,自本家望呈願受,故査問本官,打量成冊,今已上來,依例折給,何如?傳曰,允。
李碩載,以禮曹言啓曰,皇壇壇上及祭器等物,每年孟春,戶禮曹堂上奉審事定式矣。今正月二十二日,臣曹與戶曹堂上奉審後,稟處,何如?傳曰,允。
傳于林鼎遠曰,內局入侍。
備邊司薦望,以具庠爲義州府尹。
吏曹口傳政事,重林察訪單南柱老,桃源察訪單李養遂。
宋載經,以兵曹言啓曰,昌德宮衛將趙東普,身病猝劇,旬月之內,有難供職,呈狀乞遞,今姑改差,何如?傳曰,允。
又以兵曹言啓曰,宣傳官田光勳,素抱痰癖之症,差復無期,呈狀乞遞,今姑改差,何如?傳曰,允。
又以司僕寺言啓曰,內乘李弘逵,奪告身事,命下矣。其代,令該曹口傳差出,何如?傳曰,允。
兵曹口傳政事,以李東植爲兼內乘,司果金普淳·洪龍漢·洪樂信·金基大·鄭好仁·趙㻐·李澤遂·朴相老·朴相岳·金蓍耉·李亨逵·金熤·南曹寬·李宗榮·李東顯·李思祚·李日曾·申益彬·李世孝·任觀周·金容·李奎緯·兪恒柱·沈重奎。
蔡緯夏,以禁衛營言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左捕廳·右捕廳言啓曰,去夜無犯夜人所捉之意,敢啓。傳曰,知道。
摠戎使金孝大狀啓,軍兵試射放後犒饋價米,列邑所在儲置米取用事。傳于蔡緯夏曰,依狀請許施。
守禦使金漢耆狀啓,南漢習操停止之年,別遣中軍或首將官,巡歷點視事。傳于蔡緯夏曰,令首將官巡點。
領議政金致仁箚曰,伏以臣之癃尩實狀,粗已仰暴於前席陳懇之時,而威顔咫尺,嚴不敢畢辭,則雖以天日之明,亦何望其悉燭也哉?今臣若不及早鳴號,一朝溘先朝露,則恐爲臣難瞑之恨。故玆不得不忘其煩猥,刳瀝肝血,以冀我聖上之幸憐焉。念臣受氣甚迫,早衰多病,最是腹痛·吐血,爲臣必死之疾。蓋緣中氣受傷,痰積乘虛,寒暑風露之際,飮食衣服之節,一有失攝,腹痛隨發,發輒腸肚如割,筋絡盡縮,上之爲關格,下之爲泄痢,重則不省四到,亦失聲叫楚。吐血之症,又從而無時闖發,少以升計,多如泉決,氣逆而神眩,肉脫而色敗,殆不成生人樣子。蓋此二症,其來已久,近尤衰氣不敵,逐歲如劇,腹痛之作,幾無虛日,今日少間,明日尤甚,血症之間幸稍停者,忽又重發,嘔出已無算,唾咯常不止,似此頭勢,決知非一時調攝,所可責其差復者。前則雖貼身枕席之時,有事强起,猶或自力,而今則力不從心,欲起還仆,卽此可見其精力之已弊而大限之漸近也。噫,臣本寒族,自臣父祖以來,蒙被國恩,門戶驟顯,臣父之久秉勻軸,近世無二,而如臣下劣,又復追躡於先臣下世未久之後,今已七年于玆矣。滿盈到極,天神所忌,眇福綿質,理不久長,況臣外積風波之憂畏,內傷身世之單孑,萬念俱消,餘生良苦,重以膏肓之疾,歲異而月不同如此,幾何而不顚踣於朝行之間乎?及時乞身,僥倖復尋生路,惟在未顚踣頃耳。旣其顚踣也,則聖上雖惻然,思所以施恩,亦何及乎?噫,臣之受聖上特達之知,蒙聖上全保之恩,與天無極,雖糜身粉骨,猶未能仰答其萬一,則臣之一身,臣何敢自恤,而若其所大恐者,强策殘骸,尸行肉走,畢竟無補於國事,只喪其軀命,則區區圖報之願,適足以仰累我聖上好生之德,豈不爲盛世之一不祥物乎?今臣病雖已纏於骨髓,年猶未至於耆髦,儻蒙聖恩快許年歲之暇,得以隨便調養,盡意醫治,賴天之靈,萬一少愈,則燥濕夷險,一惟上命,頂踵毛髮,非敢自惜。伏惟聖上,天地父母,哀而憐之,曲垂恩造,以卒生成之澤,臣不勝血祝之至。取進止。答曰,省箚具悉卿懇。頃已諭,今雖稱恙,無乃意在乎?雖有一時之恙,自可差復,小官猶飭,況大官乎?卿須體此意,安心勿辭,俟間造朝,用副慇懃之意。仍傳曰,遣史官傳諭。
辛卯正月二十日辰時,上詣崇政殿殿庭。香祗迎入侍時,行都承旨具庠,左承旨李在簡,右承旨李碩載,左副承旨蔡緯夏,右副承旨宋載經,同副承旨林鼎遠,假注書李魯述·任玉,記事官吳鼎源·李在學,以次侍立訖。上具翼善冠·袞龍袍,以乘輿出通陽門,降輿麗春門內,詣板位祗迎訖。上步詣崇政東挾門外,仍乘輿入崇政正門住輿。上曰,禮房讀祭報府。李碩載讀祭報府訖,上曰,今者朝參,意何在乎?專由於侍從堂下慢蹇之致,則祈年時,兩日望社壇,今日親祗迎,則大祝以只侍從人苟差,此豈具三獻之意乎?當色郞廳,亦食祿之臣,其祿亦旣米矣。當該郞廳,限麥秋越俸,大祝以儒臣李世奭差定,其令卽爲進詣。出傳敎上仍詣金商門內殿座,朝參入侍時,左議政韓翼謩,右議政金尙喆,領府事金相福,判府事金陽澤·李昌誼,掌令李台鼎,校理金魯淳·李鎭衡,副校理李蓍廷,副修撰柳義養,司僕正洪景顔,副司果趙昌逵·鄭象仁·李得臣·趙瑍·金夏材·黃榦·李世孝·李範濟,以次進伏訖。金相福問候。上曰,氣何諭哉,而今日不參之臣多,朝鮮曰有臣乎?孟子云,四境之內不治,則如之何?其君若有君德,則其臣豈有若此之道乎?我國文臣,可謂驕蹇矣。頃者舊闕下敎如何,而爲臣子敢若此乎?李彦衡·南泰著,亦可謂不敎其子矣。仍命林鼎遠曰,舊闕宣諭文持來。又命兩銓堂開政曰,吏兵曹政色胥吏及政院首吏·都使令懸之,徐命膺極爲古談矣。鼎源持宣諭文入伏。上曰,讀之。鼎源讀畢。上曰,承旨進前,仍命東西班堂下侍從皆進前,又命催促開政。上曰,李潭不進,亦用謀也。翼謩曰,李潭其父母俱存矣。上曰,許遞而其父母年歲幾何?翼謩曰,李潭之父,年今六十九矣。其母年雖不知,而似亦隨而不少矣。且李潭乃禮參,非吏曹參判也。上曰,然乎?下敎雖寢,豈無孝理之道乎?金尙喆曰,近來見李潭,多老熟之事矣。上曰,參判李潭之尋鄕,其涉數,故欲爲下敎。今聞相奏,此人子之道也,旣伸禮於兩庭,爲兩親而尋鄕,情禮可謂得矣。且意謂吏堂,今聞果禮堂,下敎雖寢,旣稱子道,亦無孝理,年未滿於其歲,人君御下,亦豈拘常例?特令本官,其兩親特賜衣資食物,以示予意。出傳敎上曰,吏曹郞廳越捧下敎置之。出傳敎上曰,今日臨門有意,雖禁軍樂工,有民瘼皆奏之,而欲奏者伏地,仍命近仗軍士,高聲呼而使知之。尙喆曰,倉卒無奏言,故無一人奏所懷矣。蔡緯夏讀奏兵批政望畢。上曰,莫重朝參,二品·下大夫·侍從,三等下敎,意蓋深矣。至於堂下,則實職軍職,皆令進參,而其只十餘人,此不可使聞於隣國,違牌人一竝敍用,其皆付軍職,明日當隆武堂五巡朔試射,皆令進參,而講經人試射分揀,非原在外,而若有稱頉者,皆捧禁推傳旨,過來月朔試射後勘律。出傳敎翼謩曰,賷咨官之回,帶來犯越罪人緩決咨文兩度矣。例當有回咨,令該院依例撰出。正書安寶,定禁軍騎撥,下送于灣府,使之傳于鳳城將,以爲轉送北京之地,何如?上曰,依爲之。出擧條翼謩曰,連日朝參·常參勞動之事,臣等固爲欽仰,而第日氣常寒,於保嗇之道,有不瑕之慮,故惶恐敢達,而至於臣下有罪,不加罪責,而輒形聲色,以至於各司書吏懸之之事,亦爲如何於聖德矣。上曰,是矣,好矣。翼謩曰,凡有廟剡,必令諸堂議薦者,法意不偶,而卽者灣尹薦望,二十餘籌堂,擧皆不薦,揆以事體,極爲未安。不薦諸堂,竝從重推考,何如?上曰,依爲之。出擧條上曰,承旨持守令薦入來。林鼎源持守令薦讀奏,上命拔去守令薦一丈。鼎源曰,入啓文字,事體至重,而永興府使柳鎭夏之守令·邊將薦單中,所薦人職名,漏落不書,致有薦單勿施之敎,推考,何如?上曰,依爲之。出擧條具庠讀吏批政望。上曰,李宜哲何以入都憲望而未敍用之?柳志養亦入正言望乎?此望勿施。上曰,噫噫,文廟從享,事體何等,而且國是旣定之後,鄕儒雖無狀,位在國子長,焉敢挾雜?其所特放,意在參酌,而因小人之倖,其亦敍用,頃者之望,已涉駭然,則況都憲乎?若此國之飭勵,不在君而在於銓官乎?當該銓官,從重推考。出傳敎上曰,權禛·李秉鼎,擬入文學司書首望,是惹起戰場也,古談亦有用處矣。上曰,無端撕捱,已涉駭然,臨政擧措,旣被撥飭,豈特此也?予雖暮,何可苟且彌縫?曰樹綱乎?雖無此政,予欲諭,今不可默默而起,吏曹判書徐命膺,特施不敍之典。出傳敎上曰,注書出持吏曹官案來。小臣玉,承命持入,上曰,關係紀綱,豈可禁推而止?前校理南柱老,重林察訪差下,兼司書李養遂,桃源察訪差下,令當日辭朝。出傳敎上曰,吏判誰無撕捱者乎?元仁孫與李溵,似無撕捱矣。上命左右相就坐後,上曰,判尹李溵爲吏曹判書,牌招察任。出傳敎上曰,臺臣進前。李台鼎曰,請還寢東呂·址淳等還配之命,更令王府,嚴鞫得情。措辭見上上曰,勿煩。台鼎請還寢定配罪人金柱泰減等之命。措辭見上上曰,其勿復煩。台鼎曰,請黑山島爲奴罪人五得,依律處斷。措辭見上上曰,勿煩。台鼎曰,請大靜爲奴罪人仲義,依律處斷。措辭見上上曰,勿煩。台鼎曰,請崔百男邊遠定配。措辭見上上曰,勿煩。台鼎曰,近來紀綱解弛,科場不嚴,誠爲寒心。雖以崔大中防口錢之說,昨冬合製攔入之事觀之,奸弊之多端可知。來頭大小諸科,防奸之道,不可不嚴。請申飭試官及禁亂官,嚴加糾禁,俾無如前雜亂之弊。上曰,劉三吾之皮,皇朝故事,豈特此也?以鳳煥事聞之,可勝寒心,此後若有此弊,豈特擧子?此非在試官,在擧子可悶者。擧子·試官,一體充軍事,奉承傳施行。台鼎曰,稅船臭載,未有甚於近來。昨年沿邑護送之令,歲初有司晩載之飭,非不申嚴,而敗船之患,專由於沙格之弄奸,而弄奸之弊,實緣於國法之不嚴。今當漕運之時,別加嚴飭然後,可無如前之弊。此後稅船臭載者,一一嚴査,如有情跡現露者,請依國典特施一律,以爲懲一勵百之地。上曰,所奏誠是,依啓。凡事令久則解弛,地方官看護,晩載人懲勵,豈可施於一年?今年亦依此嚴飭,而不謹守令,十年禁錮事,亦爲分付。出擧條金魯淳·李鎭衡·李蓍廷·柳義養曰,臣等有區區所懷仰達矣。歲初親臨舊闕,宣諭之後,連行常參·朝參,今日又有朝參之擧,我聖上自强勉勵之盛意,在廷臣隣,孰不欽仰?雖尋常絲綸之間,每以紀綱日墜爲慮,前後勅敎屢下,而未見其效。大抵紀綱之不立,實爲大可悶矣。然立紀綱,亦自有道,臣等請以先正臣李珥之言奏之。立紀綱,如養浩然之氣,今日行一善事,明日行一善政,擧措得宜,衆志咸服,則紀綱不期立而自立,其用工則只在於勿忘勿助之間而已。此是先正之所陳於筵席,而今日臣等,誦其言而又陳之,伏願殿下,深留意焉。上曰,先正所奏,雖百載之下,不覺欽歎,而今日則非時,儒臣之奏,予則靦然矣。出擧條上還入大內。諸臣遂退出。
辛卯正月二十日申時,上御集慶堂。藥房入診入侍時,都提調李昌誼,提調申晦,副提調具庠,假注書李魯述,記事官吳鼎源·李在學,醫官李以楷·吳道炯·鄭允協·鄭允說·慶絢·柳光翼·金孝儉,以次進伏訖。昌誼曰,夜來聖體調攝,若何?而寢睡·水刺之節,亦何如?上曰,一樣矣。上進御湯劑訖。昌誼曰,久未診候,臣等不勝焦迫,暫許診候,何如?上曰,置之。昌誼曰,湯劑二貼尙餘,尤豈不可悶乎?上曰,以待下敎宜矣。上曰,坐直承旨,持薦單入侍,命林鼎遠讀劵訖。昌誼又進曰,湯劑待令矣。上曰,甚矣。雖不欲飮奈何?昌誼曰,聖敎如此,臣等群情萬幸矣。都提調李昌誼,提調申晦,副提調具庠,醫官同,以次進伏訖。上進御湯劑後,諸臣以次退出。
上在慶熙宮。停常參·經筵。宋載經啓曰,大司憲黃柙,執義姜潤在外,掌令李台鼎呈辭,徐秉德在外,持平李東遇未肅拜,丁範祖在外,今日以監察茶時之意,敢啓。傳曰,知道。
藥房都提調李昌誼,提調申晦,副提調具庠啓曰,昨日臨門朝參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。月雖歲初,日已向晦,追慕冞深,此懷益切,懇道宣諭,比諸晦焉。暮年冢宰,初政古談,於政注欲用干戚,其於常食,於冬兩時,而旣曰,脈勝,猶勸三貼乎?於心其苦,於湯亦悶,此誠壽域,此誠建功,氣何暇諭?待敎入侍。中宮殿·惠嬪宮,藥房口傳問安。答曰,知道。
以承傳色口傳下敎曰,奉常寺位版,皆已精潔奉安與否,知入。
傳于李碩載曰,內局入侍。
傳于李翼元曰,同副承旨,持舊闕宣諭草,同爲入侍。
備忘記,漢學·吏文,互相表裏,明日便殿,當吏文製述,而便殿懸題製述,殿庭入侍科次,儀注·侍衛安徐。時刻,下敎只入正時,試官領相·戶判·李在協·金尙黙·尹坊·徐浩修·申尙權,只禮房入侍,講經人此亦安徐。
傳于林鼎遠曰,試官蔡濟恭代,洪名漢爲之。
吏曹口傳政事,前參奉金龍見年八十,今加通政,加資事,承傳。
備忘記,此蕩平乎?此調劑乎?左執干右執戚,召其權呼其李,此豈他哉?眞箇古談,其雖暮年,予心固。
傳于林鼎遠曰,內局入侍。
傳于宋載經曰,坐直承旨入侍。
備忘記,今下弓矢,撫夷萬戶金海潤處,給送。
李碩載,以侍講院言啓曰,本院新除授文學李秉鼎,司書洪相聖,除拜之下,不爲出肅,竝卽牌招察任,兼弼善閔鍾烈,時在京畿驪州地,書筵入番事緊,斯速乘馹上來事,下諭。傳曰,允。
以副校理洪樂任,文學李秉鼎,司書洪相聖,副司果洪龍漢·洪樂信禁推傳旨,傳于林鼎源曰,分揀。
蔡緯夏,以兵曹言啓曰,東部居烽燧軍金興圭上言,啓下本曹,而限內不爲現身,依定式勿施,何如?傳曰,允。
宋載經,以義禁府言啓曰,慶尙監司狀啓據,刑曹粘目內,迎日前縣監李彦愼·趙慶輔·李爀·趙惠慶·李東運等,以還上反秩虛留之罪,移本府處之事,允下矣。李東運今方待命於本府,卽爲拿囚。李爀以渭原郡守,時在任所。趙惠慶以洪州營將,時在任所。發遣府書吏,竝交代後拿來。李彦愼時在忠淸道德山地,趙慶輔時在平安道定州地云。發遣府羅將,竝拿來,何如?傳曰,允。
蔡緯夏,以御營廳言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左捕廳·右捕廳言啓曰,去夜無犯夜人所捉,敢啓。傳曰,知道。
辛卯正月二十一日午時,上御隆武堂。親臨文臣朔試射入侍時,左副承旨蔡緯夏,假注書任玉,記事官吳鼎源·李在學,試官兵曹判書具允鈺,訓鍊大將李章吾,禁衛大將具善復,兵曹佐郞趙夢麟,都摠經歷李東弼,都摠都事尹範衡,以次進伏訖。上曰,當該入直騎郞,令騎曹決棍,中官金壽光記過。出傳敎上曰,騎郞中官下敎,置之。出傳敎上曰,都承旨有闕代,李翼元爲都承旨,牌招察任,三院副提調例兼,房順房。出傳敎試射畢後,上曰,諸臣退去。以次遂退出。
同月同日酉時,上御集慶堂。藥房入診入侍時,都提調李昌誼,提調申晦,副提調李翼元,假注書任玉,記事官吳鼎源·李在學,醫官李以楷,以次進伏訖。昌誼曰,聖候,若何?上曰,一樣。昌誼曰,湯劑待令。上曰,進之。上進服湯劑。上曰,注書出去校書館,聽傳敎郞廳,知名入奏。小臣玉,出問入奏聽傳敎郞廳鄭忠彦。上曰,是矣。上曰,注書出去,坐直承旨入侍。出榻敎賤臣玉,出傳命入伏。上曰,注書讀海伯狀啓。賤臣玉讀奏。林鼎遠入侍。翼元退出。臣玉讀奏狀啓訖。上曰,都承旨眼昏云,故命汝讀之矣。鼎遠讀奏平安監司狀啓。上曰,頃者臨慶運,召見永柔人,今聞本道歲饌狀聞,皆稱其資,而永柔只前參奉金龍見一人,年已八十,尙無一資。噫,七十古來稀,況八十乎?何待其請?況永柔人乎?特爲加資,今日內口傳下批。出傳敎上曰,注書出去,持印頒傳敎入來。小臣玉,出來持入。上曰,今番印頒,時原任奉朝賀·諸尉皆頒。宗臣一品以上,文臣二品,實職軍銜皆頒。下大夫以下只頒,實職蔭官二品皆頒。堂上只正職武臣二品,時任摠管·亞將以上皆頒。堂上只頒,時任閫帥·文臣·道臣·留守·府尹,亦一體以頒。出傳敎上曰,退去。諸臣遂退出。
上在彰義宮。停常參·經筵。
自初昏至五更下雨,測雨器水深六分。
宋載經啓曰,大司憲黃柙,執義姜潤在外,掌令李台鼎呈辭,徐秉德在外,持平丁範祖在外,李東遇未肅拜,今日監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,於今已春,可見貞則復元之意,而嗚呼,春雖回也,子道何時伸乎?興懷及此,予懷萬億,予心萬隕,欲奔何步,欲詣何能?徹宵憧憧,何抑何耐?若此而沁沁度日,是豈子道,是豈子道?氣何暇諭哉?懸題時入侍。中宮殿·惠嬪宮,藥房口傳問安。答曰,知道。
傳于具㢞曰,試官領相代,李判府事爲之。
傳于宋載經曰,同副承旨,持訓諭草,同爲入侍。
李翼元啓曰,左承旨李在簡,左副承旨蔡緯夏,今日不爲仕進,竝卽牌招,何如?傳曰,允。
宋載經,以都摠府言啓曰,今日入直內三廳,武兼禁軍及軍兵等,當爲中日習射,而親臨吏文製述相値,不得爲之之意,敢稟。傳曰,知道。
備忘記,夜中興懷,明年何年,來月何月?明年二月,舊邸侍奉日,來月十五,孝章初度,興懷及此,製述亦料表,詣舊邸,當見我子我婦我孫古第以來,副駕轎安徐。當以駕轎,道由夜晝介三間石橋,依前只備堂祗迎,世孫祗迎隨駕安徐。挾輦軍六十名內入直,前後廂軍百名,禁御兩營外入直五十名式,訓將只領新營標下軍隨駕,侍衛只入直。只入直禁軍隨駕,其餘隨駕·留營·留陣亦安徐。時刻,待下下敎初嚴單三嚴。
傳于李翼元曰,儀注安徐。
以承傳色口傳下敎曰,文則科次後封置,都提調·承旨隨駕。
以承傳色口傳下敎曰,莫重動駕,都提調豈可闕也?都提調考試許副,領相爲都提調。
以承傳色口傳下敎曰,遣史官傳諭,傳授命召。
又下敎曰,左相爲內局都提擧。
大駕詣彰義宮後,王世孫遣宮官問安。答曰,知道。政院·玉堂·藥房口傳問安。答曰,知道。
備忘記,噫,今年追慕益切,氣亦益衰,心欲奮氣欲墜,舊闕朝參,意蓋深矣。剖心洞諭,若水投石,殿講製述試射,幾百侍從,略干彌縫,復爲朝參,景像寒心。憶昔命題,初違初心,其果賀也,豈有此日?其由何?卽在一人,此亦細事,心難堪氣誠難,此豈却饌乎,此豈閉閤乎?其欲從容臥攝,此正若士之工夫閑堂讀書也。儒臣旣已浩然勸予,予亦自養浩然,從容靜攝,心氣可醒,不過若此,卿等何若是困予乎?其若請休,予亦便休矣。
金相翊啓曰,藥房提調申晦,副提調李翼元,有稟達事,來詣閤外請對矣。又啓曰,諸承旨有稟達事,來詣閤外請對矣。
備忘記,人之爲人,子道而已。五倫之中,其何先乎?比諸庚子,予加一年,今來舊邸,只誦蓼莪,比諸凡人,其子其弟,竭意伸禮,其心豈他,而於今大官·小官,景像若何?三世輔相若此,予心若何?初欲從容,下敎亦從容,豈特見予我子我婦我孫,若此故只開簾而見,受一爵而臥此矣。予志固定,製述末節,吏文違題,見大小臣僚,大覺而後回駕,此猶爲國,以漢高雄略,亦曰,魂遊豐沛。況予來年在明乎?只觀今日大小臣僚擧措,蔭武莫聞焉。
金相翊啓曰,諸玉堂有稟達事,來詣閤外請對矣。
備忘記,噫,若助予歎息,今日下雨,豈特時雨?助予沾衫,旣臨舊邸,見我子我婦我孫,傳一爵臥此室,外面雖伸情,內實意深也。我子我婦我孫,雖能知予心,三百八十年爲其孫者,亦能知予心,問舊邸而默默,只慷慨乎萬倍矣。
金相翊啓曰,諸承旨更爲求對矣。又啓曰,諸玉堂更爲求對矣。
以承傳色口傳下敎曰,雖若此而心在軍兵,雨具之着實與否問奏,皆令饋粥。
以承傳色口傳下敎曰,待平明當下,諸司預備,以此擧行。
具㢞,以侍講院言啓曰,本院新除授文學李秉鼎,司書洪相聖禁推傳旨,旣有分揀之命,卽爲牌招察任,何如?傳曰,允。
具㢞,以承文院官員言啓曰,以都提調意,製述官李喜復外任代,前察訪李華源差下,付軍職冠帶常仕,何如?傳曰,允。
宋載經,以訓鍊都監言啓曰,去夜無犯夜人被捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊捕廳·右邊捕廳言啓曰,去夜犯夜人,無所捉,敢啓。傳曰,知道。
領議政金致仁箚曰,伏以臣瀝血拜箚,敢干崇嚴,曲察之恩,攢手以俟,及奉批旨,不惟不賜允許,至以無乃意在,小官猶飭爲敎,臣於是,惶隕戰懍,繼以抑塞,不知所以爲諭也。噫,臣雖無狀,亦嘗聞古人之訓矣。其所以藉手事君者,惟在於誠實無隱,聖明在上,庶或俯燭,苟使臣敢懷他意,故爲說病,不思盡瘁之義,徒占便身之計,則是其罪,死無以自贖。尙可慰藉而寬假之,俾無所懲畏也哉?筵奏箚懇,實出片片赤心,無一毫濫飾,而秪緣忱誠無素,不能上孚,致勤今玆之敎,撫躬慙悚,無他自容,況當寶算益隆,聖心益勵之時,身爲百僚之首,每煩引疾之請,瘝職虧分,罪實難逃。誠欲晝飭怠慢,宜自臣先,玆敢席藁私次,冒控危懇。伏乞聖明,亟隆威命,勘臣辜負,以嚴國體,以警具僚,不勝幸甚。臣於治箚將上之際,伏承內局之命,其在分義,何敢更有逡巡,而賤疾腹痛,昨來尤劇,伏枕叫楚,生意都盡,保護任重,且値動駕,而實無以自力趨承,惟願亟降鈇銊之誅,以勵臣分焉。取進止。答曰,省箚具悉。嗚呼,先卿與卿,幾十年依仗,頃者所奏,已有意思,再次不來,恐或固執,其有此命。嗚呼,今於暮年,所依者三相,而元輔若此,以至今年,予心若何,若何?今聞卿箚,其果實若此,猶箚足矣,何至胥命?內局都提擧許副,以安卿心,體予此意,安心勿辭,亦勿胥命。其須善攝焉。
辛卯正月二十二日辰時,上御集慶堂。親臨吏文製述入入侍時,左副承旨李碩載,假注書任玉,記事官吳鼎源·李在學,試官判府事李昌誼,行司直洪名漢,兵曹參判李在協,參議尹坊,參知申相權,副司直徐浩修·金尙黙,以次進伏訖。上曰,試官誰某?昌誼歷數而對。上命懸題後,上曰,雨勢如此,月廊作之,可也。試官退出訖。上曰,注書出去。洪聖源若來,持訓諭書本入侍,同副承旨同爲入侍。小臣玉,出來傳命入伏。上曰,注書出去,儒臣持陟岵章入侍。出榻敎林鼎遠讀奏訓諭訖。上講陟岵章一遍。上曰,儒臣繼講。講訖,上曰,承旨講。鼎遠講訖,上曰,注書次講。臣玉繼講畢,上曰,退去。遂退出。
同月二十二日未時,上詣彰義宮。擧動入侍時,行都承旨李翼元,左承旨金相翊,右承旨具㢞,左副承旨李碩載,右副承旨宋文載,同副承旨林鼎遠,記事官李祖源,假注書任玉,記事官吳鼎源·李在學,以次隨駕。上具翼善冠·袞龍袍,以乘輿出通陽門,至延和門外,降輿乘轎時,李翼元曰,湯劑待令。上進服訖,上曰,都提調留在,科次以待之。出榻敎上曰,左承旨·左副承旨,一體許遞,前參議金相翊敍用,與具㢞除授,牌招察任,房順房。出傳敎上曰,昨日藥房批答中,於内局猶俟河淸七字抹去。出榻敎上曰,百官·軍兵雨具。出榻敎
上在慶熙宮。停常參·經筵。
自昧爽至酉時下雨,測雨器水深一寸。
宋載經啓曰,大司憲黃柙,執義姜潤在外,掌令李台鼎式暇,徐秉德在外,持平李東遇未肅拜,丁範祖在外,今日監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元口傳啓曰,守閤求對,今已報曉,未蒙允許,昨日夕湯劑,尙未進御,下情焦迫,固當如何?離次經宿,此時診候,尤不容少緩。敢冒鈇銊之誅,輒此煩瀆,卽許持湯劑入侍,千萬伏望,惶恐,敢啓。無批答
大殿,王世孫遣宮官問安。答曰,知道。政院·玉堂·藥房·朝廷二品以上·六曹堂上口傳問安。答曰,知道。
還宮後,政院·玉堂·藥房口傳問安。答曰,知道。
具㢞啓曰,吏曹參判金鍾正,除拜後過三日不爲出肅,依定式推考警責,仍卽牌招察任,何如?傳曰,允。備忘記,今年予心,比諸近年萬倍,孰能解予心?雖日供三牲羊肉,予不能食者。雖牛豕兩肉,暮年亦不能近口。於鮮亦然,於予何益?其於建功,先見鎖鈔蹙眉,其雖强飮,飮畢投器,一日猶艱,況幾日。其欲勉强國事,而人皆逡巡,侍從特甚,將何垂拱?其況今年,心一倍,氣日衰,今年此心,其忍猶固,一日來宿,其氣頓勝,怳若昔年,一日猶然,其加數日,豈比建功?頃年崇文堂,猶諭諸大臣,況今日而夜夢挑懷,來舊邸焉可已耶?其欲數日靜攝,而心可惻也。豈意其雖時雨,雨下適此時?予則雖便臥舊室,至於輿儓,其亦兩兩三三爲群少休。排立之軍,雖着油衫,欲坐休而地濕,其何能也?爲予氣勝,爲苦我軍乎?徹宵憧憧,以此用心,待霽而未霽,雨聲連仍,不若抑懷回駕,便殿轉輾,大臣諸臣,復何相守,待平明而將回,其須知悉。噫,舊闕洞諭,投水而來,而況此敎,其孰爲予感動乎哉?呼寫回臥,自嗟數聲而已。
備忘記,抑萬懷來此堂,爲三軍也。今日風雨雖若此,心則弛矣。然其雖時雨,若是連仍,猶待其霽,於軍心弛,追慕冞深,何以舒懷?二十八日當祗迎,禮房知悉,入直·侍衛·儀注安徐,只入正時,皆依前。
備忘記,諺云新法豈若古法?其雖淺近,可謂切實。譯院已有漢學,而文臣亦有漢學,承文已有吏文學官,而文官亦有吏文製述,國初定制,可謂詳備,而意謂浮文,只爲製述,此後文臣庭試,文臣製述,吏文製述,名雖三,今皆爲一,舊法蕩然,昨日大覺,以夫子愛禮意,今後當本古例。令吏文被抄人,皆令知悉。
備忘記,看役校書館官員相當職,承傳寫字官加資,工匠令該曹米布賞給。
再明日次對,進定於明日,兼爲晝講。
林鼎遠啓曰,明日次對,兩司當爲進參,而除在外外,未肅拜不爲行公人員,竝待開門牌招,以爲入侍之地,何如?傳曰,允。
具㢞,以禮曹言啓曰,臣相德與戶曹判書蔡濟恭,進詣大報壇奉審,則奉室第三位神榻蓋覆袱渝色,牀巾三件渝色,奉室樑上塗灰,庫庫剝落,樽羃七箇,瓦㽅九坐,篚五箇,白沙碗四坐,沙盞臺具三坐竝破傷,黃帳一浮渝色,白布遮日一浮,白布帳二浮,油遮日四浮,竝間間破傷,大束注乙七艮衣,小束注乙四艮衣腐傷,工人所着紅紬衣三件,皂紬衣八件,白紬中單二件,白紬裙四件,幞頭二件,价幘冠二件,進賢冠一件,皮弁冠十件,金銅革帶六件,烏皮履六部,舞翟五箇,干六箇竝破傷,從享位紫的褥席蠹傷,趁卽改備修補之意,分付各該司,何如?傳曰,允。
林鼎遠,以兵曹言啓曰,乶下僉使田慶春,素抱痰病,呈狀乞遞,依例罷黜,準期不敍,何如?傳曰,允。
又以兵曹言啓曰,依傳敎,隨駕禁軍與駕後禁軍及標下軍兵等,設粥以饋之意,敢啓。傳曰,知道。
又以兵曹言啓曰,昌慶宮衛將,金漪除授,在外過限未上來,依法典改差,何如?傳曰,允。
又以訓鍊都監言啓曰,依傳敎,挾輦軍及隨駕將校·軍兵等處,設粥分饋之意,敢啓。傳曰,知道。
又以禁衛營啓曰,依傳敎,隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校·軍兵等處,設粥分饋之意,敢啓。傳曰,知道。
李碩載,以禁衛營言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊捕廳·右邊捕廳言啓曰,去夜犯夜人,無所捉,敢啓。傳曰,知道。
備忘記,畿伯百二歲歲饌加給狀聞,今日來到,此日此心萬倍於海西昨年有百歲人,今何闕焉?畿甸若至善章邦畿詩君都,故百歲者若是多歟?依枕自哂。
傳于具㢞曰,內局入侍,試所承旨,持試劵同爲入侍。
同月二十三日卯時,上還宮擧動入侍時,行都承旨李翼元,左承旨金相翊,右承旨具㢞,左副承旨李碩載,右副承旨宋載經,同副承旨林鼎遠,記事官李祖源,假注書任玉,記事官吳鼎源·李在學,以次隨駕。上具翼善冠·袞龍袍,以駕轎出宮門外住駕轎。翼元曰,藥房提調,持湯劑待令矣。上曰,進之。進服訖,回駕延和門外,降輿乘玉轎。上曰,同副承旨入侍。出榻敎上曰,內局入侍時,禮房試官,同爲入侍。出榻敎上曰,皆退去。遂退出。
同月二十三日巳時,上御集慶堂。科次入侍時,試官判府事李昌誼,司直洪名漢,兵曹參判李在協,參知申尙權,參議尹坊,副司直徐浩修·金尙黙,左副承旨李碩載,假注書任玉,記事官吳鼎源·李在學,以此進伏訖。徐浩修讀奏試劵。上曰,其文雖善作,用穢貊文字,人事極爲不足,下之。仍命坼封。上曰,居首誰也?浩修對曰,金蓍耉也。上曰,經臺試乎?李碩載對曰,然矣,而元是善文矣。上曰,居首副司果金蓍耉,半熟馬一匹賜給。出傳敎科次入侍罷後,上曰,注書出去,持守令薦入來。臣玉出去持入,李碩載讀奏。上曰,昨已諭,舊闕洞諭後,其雖若此,已涉寒心,況昨日幾次下敎,不謝恩而投章,尤涉駭然。此章特給,持平李東遇,亟施不敍之典。出傳敎上曰,退出。遂退出。
上在慶熙宮。停常參,只晝夕講。
申時,日上有冠。
藥房都提調韓翼謩,副提調李翼元啓曰,舊邸經宿,趁早回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。再昨便睡,昨夜憧憧,年則暮,心則倍,今年三百三十五日,何耐何耐,其中困予,張仲景建功矣。氣何暇諭,入侍講對,風則雖止,雨霽猶待。中宮殿·惠嬪宮,口傳問安。答曰,知道。
備忘記,古帝云宰相須用讀書人,金蓍耉前後入侍,已知爲人,今番製述,猶有引駭者之二號稟請,見於備考,其文有識,此等時其勸奬,特爲陞敍。
具㢞啓曰,預備兼春秋宋益中,身病猝重,勢難察任云,今姑減下,其代,令該曹口傳差出,何如?傳曰,允。
李碩載啓曰,大臣·備局堂上,依下敎來待矣。傳曰,引見。
吏曹口傳政事,兼春秋魚錫齡。
具㢞,以弘文館言啓曰,副修撰尹勉升,自鄕上來,與新除授副校理洪樂,一體牌招察任,何如?傳曰,允。
傳于具㢞曰,童蒙敎官,率童蒙入侍。
傳于李碩載曰,趙明勖之孫雖不參,憶昔興感,紙三卷特爲賜給。
李碩載,以兵曹言啓曰,卽接東所衛將牒報,興元門北邊近處宮牆二間許,因雨頹落云。依例令紫門監,爲先把子圍排,急速修築,而把守軍,以北二營入直御營軍十五名除出。修築間,各別守直之意,敢啓。傳曰,知道。
以承傳色口傳下敎曰,更思之,仍留門下敎后,將軍石橫截,極爲駭然,興化門兩守門將,騎堂來坐政院門外,決棍各二十度。
以承傳色口傳下敎曰,旣已下敎,兩守門將皆汰去,開陽門守門將,來閉興化東挾門,標信下後,開陽門留門,其儒生·守門將竝出送,仍留門,兩守門將入來後下鑰。
李碩載,以御營廳言啓曰,興元門北邊宮墻二間許頹毁處,北二營入直鄕軍十五名除出,限修築間,輪回晝夜守直之意,敢啓。傳曰,知道。
又以禦營廳言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊捕廳·右邊捕廳言啓曰,去夜犯夜人,無所捉之意,敢啓。傳曰,知道。
辛卯正月二十四日辰時,上御集慶堂。藥房入診入侍時,都提調韓翼謩,提調蔡濟恭,副提調李翼元,記事官李祖源·吳鼎源·李在學,醫官李以楷·鄭允協·慶絢·柳光翼·鄭允說·吳道炯·徐命緯,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑訖。翼謩請診候。上曰,只三廳首醫,診察可也。以楷診候退伏奏曰,脈候左右三部度數平均,滑體亦一樣矣。允協·絢所奏,與以楷同。以楷曰,坤殿脈候,俄者診察,一味沈靜,而旣有本症候,又似痰滯,更議諸醫,試用五積散,似好矣。允協·絢所奏,與以楷同。上曰,復入侍更議定用,可也。上曰,提調持湯劑更爲入侍。出榻敎提調進湯劑。上進御後,諸臣以次退出。
辛卯正月二十四日辰時,上御集慶堂。晝講次對,同爲入侍時,知事元仁孫,特進官具允鈺,參贊官李碩載,侍讀官李鎭衡,檢討官柳義養,假注書任玉,記事官吳鼎源·李在學,左議政韓翼謩,右議政金尙喆,行戶曹判書蔡濟恭,行司直具善復,行副司直金孝大,掌令李台鼎,正言任希雨,事變假注書白鳳周,以次進伏訖。上講小學,自古者小學,止維聖之謨。鎭衡讀古者小學,止晦菴題。義養讀元亨利貞,止維聖之謨。講訖,鎭衡曰,臺閣逡巡,近來爲甚,群下固有罪矣,而在聖上自勉之道,不可專諉於群下之罪,伏望益恢察言來諫之德,激勵頹風焉。上曰,所勉切實,當留念矣。出擧條鎭衡曰,今當歲首,連行朝參·常參,我殿下飭勵咨訪之聖意甚盛。以日前朝參言之,下詢至及於禁旅,而許多備堂,無一人進前奏事者,誠爲慨然。請其時備堂,一竝推考。上曰,如此者非今斯今,且已事往,勿推可也。出擧條鎭衡曰,歲後飭勵臺臣之敎幾次,而許多臺臣皆在外,行公者只有二人,事體寒心,日昨新除授外,在外不上來者,請一竝罷職。上曰,所奏誠是,依爲之。出擧條上曰,提調許遞,其代,戶判除授,旣帶內局判義禁許遞。出傳敎翼謩進前曰,日氣如此,聖候,若何?上曰,一樣。翼謩請進湯劑診候。上曰,爲之。上進服湯劑,命診候訖。上曰,今日備堂亦少矣。仍命書傳敎曰,飭敎之下,前日入侍人不參者多,衆所共知實恙外,前入侍不參人,從重推考。出傳敎上曰,昨見海伯狀聞,則海西年多者,最多矣。翼謩曰,近來尤多。上曰,頃者聞畿甸歲饌,興懷下敎之時,只有百五歲。今覺擧行啓本,一倍愴然。年百二歲人二人,一體加資,今日口傳下批。出傳敎翼謩曰,牛是大畜,農家所重,亦莫如牛,故自古屠宰之禁甚嚴,守令犯禁,至登貶目。近來法禁解弛,不但閭里間私屠狼藉,三百州郡爲守令者,無一人不犯禁者。事之可駭,孰甚於此?方當春和,農作將興,請自今以後,各別嚴禁,或有犯者,一以法重繩,毋或饒貸之意,爲先嚴飭京外,何如?上曰,聞來寒心。所奏誠是,嚴飭,可也。出擧條翼謩曰,故相臣李尙眞葬山有故,將爲遷窆云。凡議政遷葬時,參酌顧助之文,著載續大典,該曹似當依法擧行,故敢達。上曰,依爲之。出擧條翼謩曰,前大司憲閔百興,以在鄕不上來之故,方在禁推中矣。聞百興有實恙云,敢達。上曰,特爲分揀。出擧條具善復曰,今此王德涵上言,啓下臣營矣,王氏四人,昨年因傳敎,自禁御兩營,各二人已爲收用,而德涵則初不入於其時傳敎中,今番上言,實出僥倖之望,何以爲之乎?上曰,極爲猥濫,勿施可也。金孝大曰,水原·南陽習操師期已定,而至於各屯·各邑壯,抄牙兵等軍,異於團束束伍,且散在畿內·湖西,往來之際,正値春耕,貽弊不貲,故敢此仰達。上曰,此則特拔,可也。出擧條李台鼎曰,請還寢東呂·址淳等還配之命,更令王府,嚴鞫得情。措辭見上上曰,勿煩。台鼎曰,請還寢定配罪人金柱泰減等之命。措辭見上上曰,其勿復煩。台鼎曰,請黑山島爲奴罪人五得,依律處斷。措辭見上上曰,勿煩。台鼎曰,請大靜爲奴罪人仲義,依律處斷。措辭見上上曰,勿煩。台鼎曰,請崔百男邊遠定配。措辭見上上曰,勿煩。台鼎曰,新除授大司憲黃柙,時在京畿陽城地。掌令徐秉德,時在忠淸道大興地。持平丁範祖,時在江原道原州地。請竝斯速乘馹上來事,下諭。上曰,依啓。出擧措任希雨曰,請還寢鍾城府爲奴罪人天大酌處之命,依律處斷。措辭見上上曰,勿煩。希雨曰,請黑山島爲奴罪人五得,依律處斷。措辭見上上曰,勿煩。希雨曰,請大靜縣爲奴罪人仲義,依律處斷。措辭見上上曰,勿煩。希雨曰,請崔百男邊遠定配。措辭見上上曰,勿煩。出擧條希雨退出。上曰,初入侍少風稜矣。翼謩請進湯,上進服訖。上曰,童蒙敎官,率童蒙入侍。出榻敎大臣·備局堂上皆退出。童蒙敎官南殷老·鄭謙煥·金履坤·李泰源,率童蒙入侍。童蒙講畢後,上曰,童蒙勸課,予意深也。故今日召講,若有不通者,敎官欲飭,其無,諸敎官可尙,勿爲以此解心,勸課童蒙,俾有實效。童蒙中純通人,各紙二卷·筆三枝·墨二笏。例通者紙一卷·筆二枝·墨一笏。童蒙朴應夢,六歲之兒,以及第爲期,豈敎灑掃之義乎?以此雖抑不參,爲人穎悟,其他文義可尙,歲初見其君,特賜紙二卷,其令父勸課實底道。出傳敎上曰,童蒙旣勸,況儒巾人乎?今日崇政殿,當爲夕講,依其例演義待令,太學升補二下三上人,皆令來待。出傳敎上曰,夕講崇政殿爲之,繖扇侍衛置之入侍承旨,以時服入侍。出傳敎
正月二十四日申時,上御崇政殿。夕講入侍時,知事元仁孫,特進官具允鈺,參贊官林鼎遠,特進官李鎭衡,檢討官柳義養,假注書任玉,記事官吳鼎源·李在學,以次進伏訖。上講衍義,自曰若稽古,止經一章訖。上曰,儒臣繼講。鎭衡講,自曰若稽古,止於變時雍。義養繼講,止經一章。上曰,文義。義養曰,皇明臣丘璿有言,周易是體,書傳是用也。今以堯典一篇觀之,克明峻德,卽晉卦之自昭明德也。百姓昭明,卽乾卦之天下文明也。協和時雍,卽咸卦之聖人感人心而天下和平者也。聖人體天行道,則其效有如是矣。上曰,好矣。上曰,注書出去,內局入侍,陞補被抄儒生,亦爲入侍。出榻敎內局入侍時,上曰,注書出去,持御製大學來。臣玉承命持入。上命蔡濟恭,讀御製序文。濟恭讀訖,上曰,金吾開坐乎?濟恭曰,臣以次對未參,次堂開坐矣。上曰,退去。濟恭退出,升補儒生入侍時,上曰,皆讀所作科文。儒生皆讀奏一兩句後,皆退出。上曰,儒臣持陟岵章入侍。出榻敎臣玉傳命,儒臣入侍,上講陟岵章一遍。上曰,上番李鎭衡講一遍。上曰,下番柳義養講一遍。上曰,承旨林鼎遠講一遍。上曰,注書臣玉講一遍。上曰,翰林吳鼎源·李在學,皆講一遍。上曰,古人三復蓼莪。上又讀一遍訖,命鼎遠,書製下御製文。上曰,皆退出。遂退出。
上在慶熙宮。停常參,只晝講。
李碩載啓曰,大司憲黃柙在外,執義未差,掌令李台鼎呈辭,徐秉德在外,持平丁範祖在外,一員未差,今日以監察茶時之意,敢啓。傳曰,知道。
藥房都提調李昌誼,提調申晦,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣。入侍晝講。中宮殿·惠嬪宮,藥房口傳問安。答曰,知道。
傳于具㢞曰,今日晝講爲之,八道句管堂上,使之入來,經筵特進官,以句管堂上中爲之。傳于李翼元曰,政官牌招開政。
李翼元,以吏批言啓曰,惠陵參奉徐有臣呈狀內,身病甚重,勢難察任云,依例改差,何如?傳曰,允。
有政。吏批,判書李溵進,參判金鍾正式暇,參議未差,同副承旨林鼎遠進。以李亨逵爲執義,李蓍廷爲司諫,兪漢謹爲持平,宋聚行爲正言,趙㻐爲應敎,李得臣爲文學,李春輔爲司書,李得一爲兼輔德,洪名漢爲刑曹判書,韓光會爲判尹,洪纘海爲刑曹參議,李昌壽爲判義禁,嚴璘爲同義禁,金蓍耉爲掌樂正,趙榮克爲淸風府使,任聖周爲楊根郡守,李雨培爲昌寧縣監,李身晦爲典籍,趙雲逵爲司僕提調,金鍾正爲繕工提調,鄭存謙爲同成均,金容·呂善亨爲兵曹正郞,鄭好仁爲獻納。奉敎單吳鼎源,承文正字單成彦檝,承文副正字二單宋東胤·權炳,寫字官洪慶運,今加通政,加資事承傳。
兵批,判書具允鈺病,參判李聖圭病,參議尹坊病,參知申尙權入直進,左副承旨李碩載進,僉知單朴文浹,副司直元仁孫·閔百興·李在簡·蔡緯夏·洪樂純·金敍九,副司果李長老·兪漢謹·李華源,副司正鄭福煥,守門將金斗昇·李景奎仍任事承傳。
李碩載,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
李翼元,以吏批言啓曰,通禮院相禮李師曾,除拜後過限,依例改差,何如?傳曰,允。
具㢞,以禮曹言啓曰,大報壇祭,每年三月上旬,擇日擧行事,曾已定式矣。吉日令日官推擇,則來三月初十日爲吉云。初雖以親祭磨鍊,多有攝行之例,今番則何以爲之乎?敢稟。傳曰,今聞草記,萬倍風泉,是豈臣道,其於此禮掩抑而已,相臣攝祀,凡諸等節,一依親享。
備忘記,君親一也,孟春·季春,其皆命攝,是豈子道,是豈臣道?今聞草記,豈特萬懷?
傳于金相翊曰,內局入侍,儒臣持警世問答及序中庸,同爲入侍。
具㢞,以禮曹言啓曰,卽接懿昭墓守衛官所報,則近來虎患漸肆,往來於墓上至近之地,上直巡山,不得如常云。墓上至近處,虎患若此,極爲驚駭,卽令該軍門,發遣軍校,期於捕捉,何如?傳曰,允。
李碩載,以兵曹言啓曰,依下敎,興化門守門將金斗昇·李景奎等,各決棍二十度之意,敢啓。傳曰,知道。
傳于林鼎遠曰,昨日汰去兩守門將,旣已決棍二十度,雖項直庸闒之人,想必覺得矣。且是兩南人,特爲仍任。
林鼎遠,以御營廳言啓曰,因禮曹草記,懿昭墓,墓上至近之地,虎患漸肆云。極爲驚駭,卽令該軍門,發遣軍校,期於捕捉事,命下矣。本廳將校,率領牙兵五十名,今日出送之意,敢啓。傳曰,知道。
李碩載,以訓鍊都監言啓曰,去夜無犯夜人被捉之意,敢啓。傳曰,知道。
又以一·二所巡廳言啓曰,去夜無犯夜人所捉之意,敢啓。傳曰,知道。
又以左邊·右邊捕廳言啓曰,去夜犯夜人,無所捉,敢啓。傳曰,知道。
吏曹判書李溵疏曰,伏以歲籥載新,寶算彌邵,慶溢宗祊,歡均中外,臣於蒙恩受暇之日,伏奉京兆新除,未及祗謝,忽又伏承天官特授之命,臣仰戴殊私,俯循微分,不知所以自措也。臣於昨年,見叨是職,情旣臲卼,罪犯違傲,自謂去就之際,殺費商量,非有一毫矯飾,以負我聖上知顧之恩也。區區微諒,業已畢陳於前疏,雖不敢更事覶縷,重添瀆撓之罪,而蓋其難進之義,不但曲木之餘驚,守株之迷執而已。臣本孤畸,一味冥墑,雖尋常散秩,尙患顚躓,則況此銓衡長席,其責任之重顧如何,而臣以何鑑識,以何力量,晏然承當,若固有之乎?與其涉睢盱之場,而致僨敗之患,無寧冒逋慢之辜,而冀曲體之恩者,庶或爲一分自靖之道。上天成物,臣方矯首顒祝,卽因開政有命,召牌降辱,而反復思量,末由趨膺,敢將肝膈之懇,仰瀆崇高之聽。伏乞聖慈,俯垂矝諒,亟行鐫遞臣職名,回授可堪之人,俾銓任無曠,賤分獲安,不勝幸甚。答曰,省疏具悉。今者冢宰,予意有在,追惟先卿,亦深愴然。噫,先卿爲國之心,尙今思焉,今卿報答,正在於暮年,況三世此任者乎?卿勿過辭,從速行公。
刑曹判書元仁孫疏曰,伏以歲籥載新,聖算彌隆,賀騰三呼,慶溢八域,區區歡忭,曷有其極?仍念臣之母,今年七十有四,數十年風痰貞疾,祟在水土,有時發作,膈懣喘升,有頃刻奄奄之慮。方其盛壯之時,病不勝氣,藥餌奏功,乍發旋止,近年以來,氣不抵病,宛轉牀褥,寧日恒少。醫言服江水,可以責效,數昨□日氣稍解,出住先臣所居江墅,距京輦只隔一帶水,而職名縻身,勢難自由,由單見阻,情私切悶,玆不得不留章擅行。伏乞聖慈,特許恩暇,俾便往來。仍治臣罪,以肅朝綱,千萬幸甚。答曰,省疏具悉。今聞卿章,其勢固然,本職許遞,卿須便意將護焉。
說書鄭福煥疏曰,伏以三陽載回,聖算彌隆,縟禮誕擧,臣民胥悅,臣適忝宮僚,獲覩盛儀,慶抃之忱,有倍恒品。仍伏念臣,以跡則草莽矣,以才則魯下矣,倖竊科第,冒廁朝籍,而秪緣老母在堂,素抱貞疾,身又單子,無他將護,母子相依,不忍離捨矣。迺於昨冬,猥蒙官銜,恩召繼降,臣怵分畏義,不敢言私,離親供職者,殆至數月矣。顧以臣庸陋淺識,莫效絲毫之補,烏鳥私情,徒切戀慕之懷,心常憂懼,罔知攸措矣。卽接鄕信,則臣母宿病,挾感尤劇,飮啖全廢,委頓牀褥,轉側須人,思臣益切,病上添病。臣自聞此報,心神飛越,按住不得,玆敢忙陳短章,徑尋鄕路·伏乞聖慈,俯垂矝諒,亟遞臣職,俾伸私情,仍治臣罪,以肅朝綱,不勝萬幸。踏啓字
忠淸道觀察使權噵疏曰,伏以歲籥載新,寶算彌隆,縟儀爰擧,慶溢宗祊,臣民欣祝,中外惟均。仍念臣,猥以無才,濫膺藩任,隨事鈍滯,一味昏憒,早晩顚沛,可立而俟,夙夜憂懼,如集于木。卽伏聞大僚,以臣放未放啓本中,元無放秩,有違常規,陳達請推,臣不勝惶愧悚蹙之至。夫遇慶行赦,事係甚重,臣雖愚迷,何敢少忽?臣於到營之初,取閱徒流案,則徒年罪人,因該曹關文,先已放送,而其他諸罪人,罪犯皆不輕而重,無可置放者。又考本營放未放謄錄,則徒年外,無他放秩者,前例甚多,故臣不敢以罪重者,遽置放秩,信意修啓,只擧稟秩矣。今大僚之言如此,臣何可自恃己見,晏然而已乎?玆陳短章,敢暴危悃。伏乞聖慈,俯垂鑑察,特賜鐫削,庸戒不職,千萬幸甚。答曰,省疏具悉。今雖有赦典,昔漢吳漢之言,予常誦焉。徒年直放,是亦蕩典,其所愼重,焉可已也?其況亦有舊例乎?且予則曰,其猶愈於過置稟中矣。飭不過問備,卿勿過辭察任。
辛卯正月二十五日辰時,上御集慶堂。藥房入診入侍時,都提調韓翼謩,提調蔡濟恭,副提調李翼元,記事官李祖源·吳鼎源·李在學,醫官李以楷·鄭允協·慶絢·金季良·吳道炯·徐命緯·柳光翼,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑訖,翼謩曰,坤殿氣候,若何?上曰,厭食比甚,此爲心悶矣。諸醫更請定用五積散,上曰,明日入診,更議,可也。請診候,上曰,今日則置之,可也。上曰,提調持湯劑更爲入侍。出榻敎濟恭進湯劑,上進御後,諸臣以次退出。
辛卯正月二十五日辰時,上御集慶堂。晝講,八道句管堂上,同爲入侍時,知事金時默,特進官鄭弘淳,參贊官具㢞,侍讀官李鎭衡,檢討官柳義養,假注書任玉,記事官吳鼎源·李在學,京畿句管堂上金時默,北道句管堂上鄭弘淳,以次進伏訖。上講小學,自子思子曰,止賢賢易色,盡立敎篇。上曰,上番讀之。鎭衡讀,自子思子曰,止國有學。義養繼讀,自孟子曰人之有道也,止吾必謂之學矣。上曰,文義。義養曰,此篇中內則之敎,皆是敎小兒言動·飮食之節,極其微細,似不關於風化,而其關於風化者,亦有存矣。小兒於其家內,敦行孝悌,愛其父母然後,著於朝廷,而有忠國愛君之誠矣。男女自十歲不同席然後,著於道路而有男女異路之美矣。出入門戶,必後長者然後,著於鄕黨而無疾行先長之習,而有斑白不負戴之風矣。以此觀之,小學之敎,果在一豫字矣。上曰,所奏極是。古之帝王,自灑掃·應對,以至於治國·平天下,自飮食言動,以至於化行兆民矣。今則無小學之道,誠爲慨然矣。昨日六歲兒,以及第之説爲言,豈不慨然哉?不敎以孝悌之道,而只以科擧之說爲言以敎之,是豈敎灑掃應對之義乎?鄭弘淳曰,使六歲兒入侍,爲其父兄者亦非矣。上曰,果然直矣·今日聞直言矣。韓翼謩曰,湯劑待令。上曰,進之。上進服湯劑,命診候訖。上曰,句管旣來,京中外方,所管何事?翼謩曰,今則近於文具而已。且守令來京者,元無尋見句管堂,言本縣農形及弊瘼之事矣。上曰,各道句管,古無今有者,而於今作一文具,故今日特召,意蓋此也。今聞果然,綿蠻章,子豈不曰可以人而不如鳥乎?若此亦不若一邸吏也,可勝寒心?其聞只下直守令來見云,凡守令辭朝時,亦有先問本縣農事,此亦然也,而此後受由來京者,差員以來者,其令必也尋見句管堂,其堂亦問,本縣弊瘼,其大者,言于相臣以聞,可以消詳者,以此往復道臣。予亦無時召問,其若若前,此等守令,雖一刻豈可仍付本縣元元?此非特飭勵也,誠爲三百六十州暮年赤子,以此申飭中外。出傳敎金時默曰,禁御兩營上番軍,乃是宿衛之卒,所重在焉,故上番之際,帥臣來住境上,親爲點閱,替使褊禆領付,自是例規。來朔本營上番軍,今日點考,而只使色吏領付,事未前有,其在事體,誠極未安,亦關後弊,忠淸兵使尹僖東罷職,何如?上曰,聞甚駭然,常此若此,不虞何恃?依爲之。亦不可止此,遞來後,令該府勘處。出擧條上曰,洪樂任一向若此,而予亦諒矣。循例違牌傳旨捧入,尹勉升特敎特授,豈爲其人?且思其祖,亦惟其從弟者,何敢若此?只推,更爲牌招,追省記入直。出傳敎上曰,祗迎日字,誤呼以二十九日,該房知悉。出傳敎上曰,尹勉升牌去來,勿爲呼望,催促謝恩。出榻敎鼎源讀吏判李溵疏訖。上曰,吏判批下,更爲牌招開政,參判一體更爲牌招。出榻敎上曰,皆退去。諸臣遂退出。
辛卯正月二十五日申時,上御集慶堂。藥房入診入侍時,都提調韓翼謩,提調蔡濟恭,副提調李翼元,記事官李祖源·吳鼎源·李在學,醫官李以楷,以次進伏訖。翼謩曰,午間聖體,若何?上曰,一樣矣。進湯劑訖,諸臣以次退出。
同月二十五日酉時,上御集慶堂。坐直承旨·儒臣,同爲入侍時,同副承旨林鼎遠,校理李鎭衡,修撰尹勉升,假注書任玉,記事官吳鼎源·李在學,以次進伏訖。上曰,儒臣講警世問答,下番尹勉升,講問答訖。上曰,使汝講問答書,有意也,汝於故判書,爲從子耶?勉升曰,爲從子矣。上曰,承旨鼎遠講訖。上曰,注書臣玉讀畢,上命鼎源,讀海西道臣狀啓·東萊府使·釜山僉使狀啓後,上曰,海西道臣狀聞,信有意見,左相問于領相,明日內局入侍回奏,俾無遲滯之弊。出傳敎上曰,今聞東萊·釜山狀聞,濟州漂人九名,男丁三,其中夫妻二人,率子女六人,經歲漂海,六歲三歲兒,昨年則皆五歲二歲,而海中過歲,無事生回,深以爲喜,所經兩道守令,給衣糧善護,復抵待風處,亦善爲待順風入送本州,無事到州與否,亦令牧使狀聞。出傳敎仍命退去,遂退出。
上在慶熙宮。停常參·經筵。
具㢞啓曰,大司憲黃柙在外,執義李亨逵未肅拜,掌令李台鼎呈辭,徐秉德在外,持平丁範祖在外,兪漢謹在外,今日以監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,月已暮心隨倍,氣一樣,待敎入侍。中宮殿·惠嬪宮,藥房口傳問安。答曰,知道。
傳于徐浩修曰,內局入侍,儒臣持問答及序中庸,同爲入侍。
傳于徐浩修曰,殿座時,待下敎以時服入侍。
林鼎遠啓曰,今日殿座時,承旨不可不備員,右副承旨宋載經,以式暇不爲仕進,卽爲牌招,何如?傳曰,允。
具㢞啓曰,事變假注書白鳳周,身病猝重,勢難察任,今姑改差,何如?傳曰,允。
事變假注書白鳳周改差代,以朴長燮爲事變假注書。
傳于金相翊曰,貢市堂上,率貢市人來待。
殿座罷後,政院·玉堂·藥房口傳問安。答曰,知道。
徐浩修,以弘文館言啓曰,新除授應敎趙㻐,卽爲牌招察任,何如?傳曰,允。
具㢞,以禁衛營言啓曰,來二月當入番,右部前司屬全羅道五哨軍兵,逢點實數六百五十二名,已爲點閱整齊,來二月初一日,與內外各處入直軍兵等,依例替代後,舊軍放送之意,敢啓。傳曰,知道。
又以禁衛營言啓曰,來四月當九番右部左司屬,全羅道五哨軍兵,來三月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,今此下番別破陣步軍試才賞格,從分數多寡,以本廳所儲木綿,分給後,別單書入之意,敢啓。傳曰,知道。
又以御營廳言啓曰,本廳來二月三月兩朔應立,右部右司屬,忠淸左道五哨軍兵六百七十名,已爲逢點整齊,二月初一日,與中司軍兵替代後,舊軍放送之意,敢啓。傳曰,知道。
又以御營廳言啓曰,本廳來四月五月兩朔應立,右部後司屬,江原道五硝軍兵,三月二十五日京中逢點,四月初一日,與右司軍兵,當爲替代立番,趁期調送事,本道監司處,依前知會之意,敢啓。傳曰,知道。
傳于李碩載曰,坐直承旨,持守令薦單入侍。
傳于林鼎遠曰,昨年赴京首譯,卽爲待令。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊·右邊捕廳言啓曰,去夜犯夜人,無所捉,敢啓。傳曰,知道。
又以刑曹言啓曰,因備邊司回啓,纔過定日,其何囚禁?令該曹,今日內狀頭勿爲徵贖,決杖六十事,判下矣。狀頭李廷彪,決杖六十,放送之意,敢啓。傳曰,知道。
正言任希雨疏曰,伏以歲籥載新,寶算彌高,頌騰崗陵,慶溢宗祊,臣民歡忭,曷有其極?仍念臣於待罪騎省之日,忽伏奉薇垣除旨,驚惶踧踖,不知攸措,顧臣譾劣,豈有冒膺之勢,而引對有命,天牌下臨,嚴畏分義,章皇出肅,獲登文陛,少伸新年一覲之誠,而非但不敢爲因仍蹲據之計,臣竊有情私之懇迫者。臣之老母,夙嬰風疾之祟,沈頓牀第,少忽調將,輒致添劇,昨緣飮啖之失攝,感氣闖發,肌膚烘熱,咳嗽苦劇,虛汗過多,眞元暴下,多試醫藥,少無見效,臣方左右扶將,焦遑罔措,以此情理,尤無離捨之望,虛銜縻身,惶懍冞切,玆不得不疾聲呼籲於孝理之下。伏乞天地父母,俯賜矜諒,亟許鐫遞臣職,仍治臣瀆擾之罪,以嚴朝綱,以便救護,千萬至祝。答曰,省疏具悉。爾其勿辭護焉。
辛卯正月二十六日辰時,上御集慶堂。藥房入診,儒臣同爲入侍時,都提調韓翼謩,提調蔡濟恭,副提調李翼元,記事官李祖源·李在學,校理李鎭衡,副修撰尹勉升,醫官李以楷·鄭允協·慶絢·金季良·吳道炯·徐命緯·鄭允說·金孝儉,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑訖,上命濟恭,讀中庸序文,翼謩請診候。上曰,只三廳首醫,可也。以楷診候退伏奏曰,脈候左右三部度數平均,滑體亦一樣矣。允協·絢所奏,與以楷同。上曰,坤殿病患,瓊玉膏則有吐症,而他藥則無吐症云,諸醫之意,何如?諸醫更請五積散前方,加減定用。上曰,中宮殿進御五積散前方中,半夏加三分,祛川芎,加藿香一錢,白豆久七分,自今日五貼式,日次劑入事。出榻敎命書傳敎曰,貢市堂上皆在外云,金應淳許遞,其代,鄭弘淳爲貢市堂上,其令領來。翼謩曰,昨以黃海監司習操狀啓,有問于領相後,回奏之下敎,故問于領相,則以爲海西失稔,比他道尤甚,道臣狀請,實據民情,竝與營將巡點而許停,似好矣。上曰,依狀請施。翼謩曰,海西停操,將至六年,誠可悶矣。上曰,初欲依狀請施行事,下敎,今聞卿奏,停操其雖歲初,今已六年,大抵於此事,帥臣請行,道臣請止,各有意思,而其停若是之久,丙戌以後代定者,孰知坐作乎?不覺寒心,依初定式擧行,營城將巡點,特爲停止事,分付,可也。出擧條鎭衡·勉升進前,上命問答輪讀,又命翰注輪讀,藥房更進湯劑訖,諸臣以次退出。
辛卯正月二十六日午時,上御延和門。殿座入侍時,行都承旨李翼元,左承旨金相翊,右承旨具㢞,左副承旨李碩載,同副承旨林鼎遠,記事官李祖源,假注書任玉,記事官吳鼎源·李在學,貢市堂上鄭弘淳,以次進伏訖。上曰,貢市堂上,率各廛人來待乎?弘淳曰,各廛人皆待令矣。上曰,各廛有弊瘼,所懷皆奏之。立廛人伏地奏曰,近來紬段價,比前騰高,必是譯官,不善周旋而然矣。上曰,物之不齊,物之情也,而汝等之稱冤旣如此,日後當使備局,有問知之道矣。上曰,今此下問者,慮或有勢家侵犯,宮家攘奪之事,非此等事,則其勿奏,皆退去。上曰,宣傳官召將官,領鄕軍入侍,將官進伏。上問姓名居住,對曰,北道人張朋漢。上曰,軍人在何處?軍人曰,在江原道。上曰,江原道雪下乎?軍人曰,雪來。上曰,雪來則於麥何如?一軍伏對曰,歲前之雨,害於麥,雪則利於麥云矣。上曰,是矣。李翼元曰,湯劑待令。上曰,進之。都提調韓翼謩,提調蔡濟恭,醫官李以楷,持湯劑入侍,上進服訖。鼎遠讀奏正言任希雨上疏。上問,誰也?鼎遠曰,前縣監任瑢之子也。上曰,以實官爲一二軍色者乎?鼎遠曰,是矣。上曰,然矣,命書傳敎曰,今一二軍色誰?兵判具允鈺對曰,昨政金鎔爲一軍色,二軍則呂善亨爲之。上曰,人也,何如?允鈺曰,皆可合之人矣。上曰,然則勿書傳敎,仍命鼎遠書批答。上曰,右副承旨只推許遞,其代,前承旨徐浩修除授,牌招察任,房順房,左右副換房。出榻敎上入大內,諸臣皆退出。
同月二十六日二更一點,上御集慶堂。坐直承旨·首譯官,同爲入侍時,同副承旨林鼎遠,假注書任玉,記事官吳鼎源·李在學,譯官李湛,以次進伏訖。上問譯官李湛曰,綾之禁則久矣,自禁廣織之後,其價比前何如?湛曰,前則紬段出來,物色數多,故價不甚高矣。自朝家禁有文以後,多貿水花紬出來,以此彼國水花紬亦價高,而出來後,有北京打發,故水花紬價,比前高踊,上年冬至使出來時,水花紬打發二兩一錢,今則至二兩五錢,比前高四錢,故市民不無稱冤之事,然物之不齊,物之情也。上曰,然則以其價賣之乎?湛曰,以其價賣之矣。上曰,各色彩段盡出來乎?湛曰,禁令後,廣織無文故出來,而雲紋則武弁及軍門,用之於軍服,故亦貿來矣。上曰,水花紬,何如?湛曰,如花方紬·方紗紬矣。上曰,然乎?今日予始知之矣。上曰,今日因廛民之有言,慮或有物價低仰操縱之道,故召問之矣。湛曰,豈有此事?上曰,注書持標信開開陽門,出送譯官,看閉門入來,臣玉奉命出送譯官,仍奉標信入伏。上曰,注書任玉乎?鼎遠曰,任玉也。上曰,詩云邦畿千里,維民所止,邦畿猶然,況京都乎?都民非貢人則市民,非市民則貢人,大抵此輩受弊,無異於借入貰入之事,曾已熟知,故定貢市堂,意蓋在矣,時或召問,其亦勉飭之意也。今當新歲,孟春將暮,故今日臨門召問,皆曰,無弊云,有此勤勤,故雖有少效,人存政擧,古人旣云,五禮儀·經國大典,金科玉條皆備,而其果遵行,豈有續大典·續五禮儀哉?此正勉飭不已者,而其中立廛人訢弊,初則當由備局下敎,靜而思之,再昨年且禁廣織之後,無乃高價於此種乎?果然,欲嚴處,召問首譯,已知本事,而其中一則貿來者只此,故多貿之故也。噫,國中幾萬兩銀貨,洗於遼·瀋水,一般東紬之物,貴其名而多貿,致有此高價之弊,其宜端本,此後使行,比諸三昨年,若有多數貿來之事,則譯官當嚴處,而其物亦禁,噫,雖不能祛此紬,亦豈不禁其濫乎?令備局嚴飭譯官與廛人處,俾無多貿之弊,其雖微矣,此亦暮年抑奢之一道矣。出傳敎上曰,注書出,持文獻備考目錄卷入來,臣玉承命出持入,鼎遠讀奏文獻備考目錄。上曰,明日內局入侍時,持文獻象緯記及宮闕記入侍,皆退出。
上在慶熙宮。停常參·經筵。
自初昏至夜三更,雷動電光下雨。四更五更,下雨,測雨器水深二寸四分。
李碩載啓曰,大司憲黃押,執義李亨逵牌不進,掌令李台鼎牌不進,徐秉德在外,持平丁範祖·兪漢謹在外,今日以監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元啓曰,昨日臨門酬應,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,一樣,待敎入侍。中宮殿·惠嬪宮,藥房口傳問安。答曰,知道。
以承傳色口傳下敎曰,懿昭墓,令捉虎矣,予有思量者,當下敎,使之置之,如已出去,卽爲入來。
又以承傳色口傳下敎曰,建功湯入之,早休焉。
李碩載啓曰,憲府連日監察茶時,諫院闕啓,俱涉未安,兩司除在外陳疏受由·式暇外,未肅拜不爲行公人員,竝卽牌招,何如?傳曰,允。
傳于林鼎源曰,內局入侍,内乘同爲入侍,同副承旨入侍置之。
備忘記,再明次對,進定於明日,兼爲晝講。
備忘記,今日聞昌德中官奉審奏,自謂曰,此中官,每夜宿大造殿西溫堗,此處昔年侍湯處也,此人宿此,予何在此?興惟及此,此心萬倍,因守衛官報,令都監捉虎,靜惟至重處,砧聲宜愼,況年幼世孫乎,豈欲守衛官便休命捕乎?特命中止,意蓋此也。因此亦惟昔年,一該寢郞,因此求雉而食,此已聞帳殿者,其有此事,故有此求,此後雖有捉虎事,必驅咫尺然後用銃,其餘雉獐用銃者,當該寢郞,永刊仕版,領軍將官,用軍律事捧承傳。
備忘記,山有虎水有龍,卽常例也,以先王御和夏道,宜禁太甚,而雖日捉百虎,虎則若前,守衛官本鄕居者,此正若在山狩虎者,此可付一哂,其何足道,而今予若頃者下敎,若漢相心,頃年已驗,古先王一羊猶愛護,虎本陰屬,況三陽開泰時,其何若此?此等守衛官,聞虎名心戰者,今予心異於此,此陰盛者也,陽君子陰小人,今日國勢,心可弛乎?且聞左揆所奏,豈特此處,龍山江亦有見此者云,此正今日君臣自勉也,衰雖甚,飭則懇,何敢沁沁泄泄也哉?
李碩載,以御營廳言啓曰,懿昭墓,令都監捉虎矣,予有思量者,當下敎置之,如已出去,使之卽爲入來事,命下矣。本廳出往砲手,依傳敎卽爲撤還之意,敢啓。傳曰,知道。
李碩載,以兵曹言啓曰,景福宮衛將權德寬,除授在外,過限未上來,依法典改差,何如?傳曰,允。
傳于李碩載曰,騎堂持跟隨法入侍。
元義孫,以御營廳言啓曰,去夜無犯夜人所捉之意,敢啓。傳曰,知道。
又以一所·二所巡廳言啓曰,去夜犯夜人無所捉之意,敢啓。傳曰,知道。
又以左邊·右邊捕廳言啓曰,去夜犯夜人無所捉,敢啓。傳曰,知道。
右承旨徐浩修疏曰,伏以臣,曩陳私懇,得蒙恩遞,歸護母病,感祝洪私,曾未幾何,又奉除旨,繼而天牌儼臨,臣誠銜恩畏義,不敢言私,黽勉承膺矣。第臣母病,尙今彌苦,醫治蔑效,加減無常,目下情私,夫豈有離捨供劇之勢,而況今傳香隔日,祗迎有命,臣以該房,例當持被淸齋,而抑情就直尤無其望,玆不得不略構短章,仰控煎迫之私。伏乞天地父母,俯垂矜諒,亟賜遞免,以便救護,千萬幸甚。踏啓字
以執義李亨逵·掌令李台鼎牌不進傳旨,傳于林鼎遠曰,次對有命,焉敢若此?只推,待朝牌招入侍。
辛卯正月二十七日辰時,上御集慶堂。藥房入診,正言同爲入侍時,都提調韓翼謩,提調蔡濟恭,副提調李翼元,記事官李祖源·吳鼎源·李在學,正言宋聚行,醫官李以楷·鄭允協·慶絢·金季良·吳道炯·鄭允說·金孝儉·柳光翼,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。上進湯劑訖,以楷診候退伏奏曰,脈候左右三部度數調均,滑體亦一樣矣。允協·絢·季良·道炯·允說·孝儉·光翼所奏,與以楷同。翼謩曰,三軍門習操,在於再明,而若値殿座,則恐致窘束矣。上命書傳敎曰,今聞諸軍門習操,雖祗迎時,皆停止云,大將有故,都提代行,卽重詰戎也。此等時常操,依例爲之事,分付,中日亦依此擧行事,一體分付,聚行進前,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。請持平兪漢謹,時在忠淸道洪州地,斯速乘馹上來事,下諭。上曰,依啓。竝出擧條上曰,臺臣初見君父之日,不爲起伏,臺臣寒心矣。翼元曰,正言宋聚行傳啓之際,不爲起伏,事體極爲未安,推考,何如?上曰,承旨所奏得體矣,依爲之。翼謩曰,臺臣奏對之際,初不起伏,致勤下敎,亦不知引避,殊失臺體,罷職,何如?上曰,依爲之。竝出擧條命書傳敎曰,鄭文柱臨門時其所對,殊涉駭然,兩次殿講,見其子,故欲爲參酌而其默,欲諭未果,豈人君御下之道哉?特爲給牒敍用。又命書傳敎曰,見童蒙且見陞補人,於其父知其兄,今在及第中乃覺,此必是臺閣不進而然矣。暮年侍從之臣,豈可置此中?前獻納宋瑛,特爲給牒敍用,前者若此,必有同處分之人,與宋瑛一體,亦皆給牒敍用,命內乘李萱入侍進前。上曰,如有予舊時所乘轎子,則欲取色給世孫,如無則欲新造給之,汝須詳知回奏,可也。藥房更進湯劑訖,諸臣以次退出。
辛卯正月二十七日申時,上御集慶堂。坐直承旨入侍時,同副承旨林鼎遠,假注書任玉,記事官吳鼎源·李在學,以次進伏訖。上曰,注書出去,知申景濬敍用與否而入來。臣玉承命出來,問知敍用付軍職而入奏。上曰,右承旨許遞代,前監司元義孫除授,牌招察任,房順房。出傳敎上曰,注書出去,知元義孫爲何房而入來。臣玉出問,知元義孫爲右副而入奏,鼎遠讀奏守令薦畢後,命退出。
同月二十七日戌時,上御集慶堂。騎堂入侍時,兵曹參判李聖圭,左副承旨李碩載,假注書任玉,記事官吳鼎源·李在學,以次進伏訖。上曰,騎堂入來乎?鼎遠對曰,入來。上問,誰也?鼎遠曰,兵曹參判李聖圭也。聖圭進伏,命讀跟隨法。上曰,古則雖大臣權頭,皆繫木纓,而中間無此事,故使之還繫矣,今則雖都尉權頭,俱繫木纓,出入闕中與否及近仗軍士,旣非大君·王子·大臣·騎堂,則不爲前導矣,此外又有前導處與否,出問結束色書吏來奏,而儀賓府有新定錄事一人矣,宗親府留司錄事外,有他錄事與否,亦爲問奏,可也,下吏詳知矣。聖圭出問結束色書吏後,入奏曰,問之則大臣及都尉僉尉之權頭,俱繫木纓而出入闕中云,近仗軍士,則大君·王子·大臣·騎堂外,只王孫爲之云,錄事則儀賓府有新定錄事一人,而宗親府亦只有留司錄事矣。上曰,然矣,宗親府又有藥房矣。聖圭曰,有二人矣。上曰,自古然矣,而何爲二人乎?聖圭曰,以鍼藥分差故然矣。上曰,此則怪矣,古則跟隨之法極嚴矣,今則蕩然,各別申飭爲之,可也。仍命鼎遠書傳敎,上曰,繫纓細物也,而孔子惜之,頃者大臣權頭,闕中除木纓,此非古例,其涉過矣,故下敎,莫知今若此,闕中跟隨,載在大典,堂下前導,亦有禁令,頃者見副尉·僉尉之來,騶從無數,若大道呵禁,而騎省不禁,故欲諭而未果,今於自勉之日,不可不飭勵,召入直騎堂下問,木纓果復舊,一品都尉,以至二品副尉然矣,而堂下僉尉,雖依宗親堂下例,許其貂帽紅帶,木纓權頭濫矣,雖一品宗臣無此例,況堂下宗臣用此例乎?因此以聞於王孫,亦有近仗前導云,其涉駭也。近仗前導,大君·王子·大臣·騎堂外,豈有此例乎,若此與王子等乎?此後僉尉權頭,王孫近仗引導皆禁,闕內跟隨,一遵舊例嚴飭,意謂錄事,若何?下問此則於王子,有陪錄事,故於王孫,其或僭也問矣。此則宗親府依舊例,只有留司錄事一人,儀賓府亦有新定一錄事而無他云,此可謂守法,而頃年宗親府藥房二人,卽王子陪藥房也。辛丑以後仍前,甚至於二人,分作二名,此勝於耆社藥房,此後只存一人,亦以此思,大君·王子師傅,內侍敎官,童蒙敎官,設置意深,賈誼豈不云乎?童蒙有敎官,況王孫乎?敎傅之名,其亦商量,而於壬午公然減下,心常非之,名雖王孫,實則宗臣,若此已無敎傅,敎導亦不應講於宗學,敎導之意,可謂蕩然,自今未就第王孫,仍前敎傅,依例勸課就第,王孫年滿前,依例應講宗學事,定式施行,以示予爲國深長計焉出傳敎上曰,韓光近外補,卽逡巡耳目也,而靜而思之,頃者陳章切實,近者人心浮薄,莫知予意,以此愼口,豈暮年自勉之意,亦貢市人召問之意乎?洪相聖特賜大鹿皮一領,韓光近復除正言,以示予意。出傳敎
上在慶熙宮。停常參·經筵。
元義孫啓曰,大司憲黃柙在外,執義李得一在外,徐秉德在外,李台鼎呈辭,持平丁範祖在外,兪漢謹在外,今日以監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,跟更命飭,爲國深矣,徹宵雨聲,惟望其霽,氣則一樣,待敎入侍。中宮殿·惠嬪宮,藥房口傳問安。答曰,知道。
李碩載,以都摠府言啓曰,今日入直內三廳,武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
又啓曰,大臣·備局堂上,依下敎來待矣。傳曰,引見。
又以弘文館言啓曰,新除授修撰金載人,自鄕上來,卽爲牌招察任,何如?傳曰,允。
備忘記,傳于具㢞曰,予在春儲時,春坊官黄晸,中官休,掩口而對,請推,近者承宣,雖聞中官鼻息聲,聽若尋常,今春坊必亦然,古今一何異哉?
備忘記,以人君之尊,於講筵猶前授,況王孫?此後就第,敎傅就第後,宗學講恩全,敎傅冠禮後擬望,就第後減下,昔臨昌雖資至正一品,與大匡同,而其時只郞廳講坐,而乘平轎詣宗學,已聞於古,年少內宗,焉敢自便?且宗親府稱典籤司,議政府稱舍人司,典籤有大君然後有焉,於氷牌書典籤司,典簿着署,宗親府雖百司首府,雖正一品宗臣,莫敢用牌亦古例,雖有內宗,焉敢直爲用牌?然其宜愛禮,此後有王子然後直用牌,雖有內宗,依舍人司例,稱典籤司用牌,名物紊,網紀墜,無敎導邪心勝,暮年此敎,意蓋深矣,其雖中官,嚴飭濫帶,以示予先飭近習之意。
傳于李碩載曰,宣傳官一員待令,騎馬一匹立之,水標看審以來。
備忘記,雨聲徹宵,水標漠然,該堂推考申飭。
備忘記,豈云春雨,一夜水標二尺,其誠過矣,靜惟其由,於冬雪水兼流者,而心何弛乎?
傳于李碩載曰,摘奸宣傳官入侍,同爲入侍。
判府事金陽澤廣州地掃墳呈辭,傳于具㢞曰,給由馬,澆奠牀備給。
備忘記,今者此敎,暮年爲宗國固心,豈抑王孫?誠爲王孫,等分紊驕心起,敎道弛助其邪,此正孔聖惜小物愛其禮者也。王孫左右,皆欲免役欲冒禁,豈比名官傔從,且九重深,其何知?此惟望法司耳目,有忌憚然後,心可攝也,此豈特爲宗國?亦暮年爲王孫也。
李翼元,以吏曹言啓曰,廣州居金鍊父折衝信郁,木川居李福甲父幼學遇春,東部居李祥麟父折衛逸萬,金城居禹孝曾父幼學萬郁,中部居李尙德父出身漢卿,東部居劉仲昌父折衡斗三,抱川居池聖根父幼學泰綱,義州居金晉弘父幼學萬居,白川居辛最義父幼學根,文化居洪鳳吉父忠義啓權,南部居方泰逈父嘉義處和,楊州居徐於叱間父閑良介奉,定州居鄭德恒父幼學弼胄,鳳山居韓弘濟父世璋等,以丙戌推恩時見漏,有此呼籲,而丙戌今已五年之久,則今始上言,有不可準信,各人等,令京兆限五年考籍後,擧行,何如?傳曰,允。
林鼎遠,以吏曹言啓曰,來二月初一日,行宗廟朔祭大祝,前校理金基大·朴相岳,時無職名,令該曹口傳付軍職,何如?傳曰,允。
李翼元,以吏批言啓曰,長興庫主簿李璨,司圃署別提金鍾厚,除拜後,過限未肅拜,竝依例改差,何如?傳曰,允。
又以吏批言啓曰,通禮院左通禮徐有元,禮曹佐郞申大升呈狀內,身病甚重,勢難察任云,竝依例改差,何如?傳曰,允。
有政。吏批,判書李溵進,參判金鍾正進,參議未差,左副承旨李碩載進,以金致讓爲吏曹參議,李得一爲執義,李·李益烍爲副校理,黃榦爲左通禮,愼爾復爲相禮,辛應三爲吏曹正郞,徐日修爲繕工副正,金文淳爲吏曹佐郞,吳載純爲儀賓都事,金守默爲司圃別提,尹曙爲司饔主簿,洪駿漢爲長興主簿,李商鳳爲義盈主簿,具宗謙爲敦寧判官,金履坤爲敎傳,韓光會爲知經筵,沈星鎭爲司圃提調,鄭肅良爲渭原郡守,尹弼秉爲禮曹正郞,高山察訪柳匡國仍任事,承傳。
兵批,判書具允鈺進,參判李聖圭病,參議尹坊入直進,參知李溎病,承旨林鼎遠進,以海溪君爲都摠管,李廷龍爲昌德將,吳儁爲訓鍊僉正,李軾爲洪州營將,李漢徵爲景福將,李廷赫爲乶下僉使,李永輔爲忠淸兵使,副司直徐浩修·宋載經。
李翼元,以吏曹言啓曰,今番壽職上言中,寧海居朴湜,利川居李弼昌,文化居柳壕,載寧居康元萬,瑞興居林抱孫,報恩居趙東尹,南部居河百範,渭原居金得善·李枝昌·朴大益等,或年歲相左,或年未滿八十,或不爲現身,竝爲勿施,何如?傳曰,允。
林鼎遠,以戶曹言啓曰,觀察使·節度使薦,每於歲首擧行,而堂上有故,不得爲之之意,敢啓。傳曰,知道。
李碩載,以兵曹言啓曰,卽接北所衛將牒報,則武德門西邊宮墻一間許,因雨頹圮云,依例令紫門監,爲先把子圍排,急速修築,而西營入直砲手十名除出,限修築間,各別守直之意,分付,何如?傳曰,允。
又以兵曹言啓曰,五衛將尹東斗,除授在外過限未上來,依法典,改差,何如?傳曰,允。
又以兵曹言啓曰,今正月二十八日,幼學李霌稱名人,自興化門入來,差備門外擊錚,依例令攸司囚禁治罪,當該守門將洪範源,依定式推考,何如?傳曰,允。
李翼元,以工曹言啓曰,本曹每於歲首,觀察使·節度使薦爲之,而堂上有故,限內不得議薦之意,敢啓。傳曰,知道。元義孫,以刑曹言啓曰,觀察使·節度使薦,每於歲首,合坐擧行,而堂上有故,限內不得爲之之意,敢啓。傳曰,知道。
林鼎遠,以刑曹言啓曰,忠義衛柳軫,敢生壓良之計,十三歲,幼沖之女兒,假稱交奸,非理誣訢,情狀綻露,論其所爲,萬萬痛駭,依法勘處,斷不可已,而柳軫曾經守衛官,係是朝官,移義禁府處之,何如?傳曰,允。
又以義禁府言啓曰,因刑曹啓辭,前守衛官柳軫,移本府處之事,允下矣。柳軫今方待命於本府,卽爲拿囚之意,敢啓。傳曰,知道。
李碩載,以訓鍊都監言啓曰,去夜無犯夜人被捉之意,敢啓。傳曰,知道。
又以一所·二所巡廳言啓曰,去夜犯夜人無所捉之意,敢啓。傳曰,知道。
又以左邊捕廳·右邊捕廳言啓曰,去夜犯夜人無所捉,敢啓。傳曰,知道。
以承傳色口傳下敎曰,建功入之,其休焉。
辛卯正月二十八日辰時,上御集慶堂。藥房入診入侍時,都提調韓翼謩,提調蔡濟恭,副提調李翼元,記事官李祖源·吳鼎源·李在學,醫官李以楷·鄭允協·慶絢·金季良·吳道炯·鄭允說·金孝儉,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑訖,以楷診候退伏奏曰,脈候左右三部度數調均,滑體亦一樣矣。諸醫所奏,與以楷同。提調更進湯劑訖,諸臣以次退出。
辛卯正月二十八日辰時,上御集慶堂晝講。大臣·備局堂上,同爲引見入侍時,特進官具善復,同知事李溵,參贊官元義孫,侍讀官李鎭衡,檢討官尹勉升,假注書任玉,記事官吳鼎源·李在學,領議政金致仁,左議政韓翼謩,右議政金尙喆,刑曹判書洪名漢,判尹韓光會,兵曹判書具允鈺,禮曹判書朴相德,行副司直李章吾·具善復·金孝大,吏曹參判金鍾正,禮曹參判李潭,司諫李蓍廷,掌令李台鼎,左副承旨李碩載,事變假注書朴長燮,以次進伏訖。上讀大學,自子程子曰,止序次如左。鎭衡讀,自子程子曰,止卽近道矣。尹勉升繼讀,自古之欲明明德,止序次如左。上曰,〈陳〉文義。鎭衡曰,止善非別條件,只是明德新民之事,皆止於至善之謂也,伏願深留聖意焉。上曰,所奏好矣,當留念矣。上曰,下番文義。勉升曰,上番旣奏,別無奏言,而帝堯克明峻德,卽大學之明明德也,明德旣明,則自然民自新,其效至於光四表達上下矣,臣願以明明德,加勉於殿下矣。上曰,好矣,當留念矣。致仁曰,聖候,若何?寢睡·水刺之節,亦何如?上曰,一樣。翼謩請進湯劑。上曰,進之,進御時,上曰,果然難矣,用二貼足矣。翼謩曰,來頭玉候平復,則當如下敎矣。仍命診候訖。致仁曰,此江華留守黃景源狀啓也,以爲癸未春,本府餉米七千石,自惠廳貸去,而船馬價雜費米三百八十七石五斗,取用於七千石元餉之中,其後還報時,雜費條不爲還償,至今懸錄於餉簿之中矣。該廳所納,靑陽大同拯米之見在本府者,爲一百四十五石零數,雖不相當,以此還報,則在軍餉實爲一分充補之道,請令廟堂,稟旨分付矣。拯米數旣零星,而該廳貸去者,尙未還報,則守臣狀辭,不爲無據,依所請許留,裨補餉米,何如?上曰,依爲之。出擧條致仁曰,此忠淸監司權噵狀啓也,枚擧提川縣監金命淳牒報,以爲本縣吏奴民諸般逋欠未捧之數夥然,滿四十貫以上之五吏二奴,依法結案,啓聞計料,而其餘各人等,從輕重勘處,其時縣監鄭墢,令攸司稟處,所餘未捧各穀六千八百十二石零,依公州·新昌已行之例,限五年勿令取耗,每年五分一徵上事,竝令廟堂,稟旨分付矣。近來外邑逋欠狀聞,前後相續,此非細故而今此提川事,尤爲可駭矣。狀啓中,乙酉年啓下定式云者,似指頃年忠州事,而此不過其時特施本邑者,非所以定式於諸道諸邑,則道臣之視作常法,有此直請者,不察甚矣。推考警責,至於許多逋穀,當此窮春,一向督捧,實亦難行之政,依其請除耗,限以五年,使之盡數徵納,何如?上曰,計贓結案事,不可不先爲停當,何以爲之耶?致仁曰,此則攸司當稟處,而施以一律,則未捧之穀,自當蕩減矣。上曰,卿言是矣,刑官之意,何如?刑曹判書洪名漢曰,臣旣待罪執法,則只當依律仰請矣。上曰,左右相之意,何如?左議政韓翼謩曰,近來三南郡邑,間多此弊,此乃有法不用,無所懲畏之致,今若計贓勘律,無所饒貸,此弊可革,犯者置法,逋穀自當蕩滌,或以是持難,此所謂生道殺人如果法立誅必,此弊永革,六千石穀物,何惜之有?上曰,卿言是矣。右議政金相喆曰,色庫所犯,罪固罔赦,而道臣狀聞,旣曰當決案啓聞云,五吏二奴,合爲七人,竝施一律之後,逋欠穀物,法應蕩減,初無徵捧之可論矣。上曰,依領相所奏施行,而勘律則觀其所捧而處之,可也。出擧條上曰,政事當日爲之。出傳敎致仁曰,世孫進講詩傳,今將垂畢,繼講冊子,當爲稟定矣。上曰,何書爲好耶?致仁曰,謹考舊例,四書二經畢講後,周易·禮記,互爲先後,而臣等之意,則先以禮記進講,似好矣。上曰,以禮記繼講,可也。出擧條上曰,右副承旨入侍。出榻敎致仁曰,宣薦參下軍門出六者,甄復無路,積滯可憫,故頃年筵稟,加設訓鍊主簿一窠,專屬此輩,俾作次次區處之階,此實爲疏通之政,而近年以來,漸不如前,一除主簿,五六年不得遷轉,故其次當差者,自致未調,沈滯如舊,是豈當初設施之意哉?前後政官,一倂推考,自今更爲定式,無論散政都政,必令一年內再遷,毋或違越,俾違諸武士之望,何如?上曰,聞甚矜惻,以此另飭,可也。出擧條致仁曰,近來科場濫雜之弊,前旣累達,而監試會試,又不遠矣,嘵嘵之言,雖難盡信,若其冒名代入,外場借述之弊,不一其端,衆口喧傳,此而因循,不加嚴防,士習將何以正,世道將何以勵,而選取此等之人,亦將焉用哉?會試則額數不多,防奸稍易,爲先嚴飭,禁亂所及試所,如有冒入,或外製之類,另加審察,隨卽摘發,施以科場用奸之律,斷不可已矣。上曰,所奏誠是,依爲之。今年小科,予豈料哉?亦宜嚴於此年,雖不面試,亦有一道監試會試後,劉三吾皮,今雖難用,亦豈無飭道乎?自有初試榜目,乾道昭昭,渠何逃也,況暮年乎?一榜二百人當召見,率入者自可現,豈特停擧?永刊儒案,水軍充定,此刑期無刑之意也,以此嚴飭。出擧條上曰,古則跟隨法甚嚴矣,今則不如古矣,古則大臣權頭,乃繫木纓,而今則雖都尉權頭,亦繫木纓云,近仗軍士,非大君·王子·大臣·騎堂,則不爲前導矣,今則王孫亦立之云,僉尉百人隨從,而莫敢誰何,如此而曰有紀綱乎?且士夫之隨從,亦多無賴輩假托衣食者矣。致仁曰,然矣。上命兵曹判書具允鈺進前。上曰,今則兵判旣聞,各別嚴禁,定式外,若有過濫者,直爲決棍。上曰,童蒙亦有敎官,況王孫敎傅乎?與其受學於閹豎,莫若受學於敎傅,其令今日政備擬,講學廳使令,其勿加差,以宗簿使令一人兼差。出傳敎上曰,予意亦然,領相所奏是,高山前察訪柳匡國仍任。出傳敎致仁曰,宰臣閔百興,前後飭敎之下,終不入來,日昨特放之後,還復出去,處義太過,事體未安,從重推考,使之卽日入城,何如?上曰,禁推。出擧條具善復曰,日昨因下米廛人所告,自上有下詢該大將之敎矣,昨年六月因上敎,蕩滌各衙門公債中邊利,而營債則以本錢未償之故,每朔一百兩式,次次捧上之意,報備局後,往復平市而停當矣,昨今兩年所捧,不過爲二百兩,而亦無督捧之擧,則在廛人實無可冤之端,而有此瞞告,事極猥越,故敢達矣。上曰,知之矣。出擧條善復曰,臣待罪軍器提調,而賞下弓材,今旣之盡,曾有劃給物役之規,故敢此仰達,下詢大臣處之,何如?上曰,領相之意,何如?領議政金致仁曰,武庫事勢,臣亦聞之,誠可悶矣,惠廳甲胄價,依己丑例劃給,使卽造弓,以備賞下,似宜矣。上曰,依爲之。出擧條具允鈺曰,慕岳及木覓兩烽燧軍,乃是無料布之役,而近因烟役之侵責,願入者絶少,目下代定甚難,其中居在江上者,負氷之役最苦云,其烟役及氷役,勿復擧論,俾爲支保之道似好,故敢此仰達矣。上曰,大同之役,不可竝除,而江民負氷之役,除給,可也。出擧條李蓍廷曰,請還寢鍾城府爲奴罪人天大酌處之命,依律處斷。措辭見上上曰,勿煩。蓍廷曰,請黑山島爲奴罪人五得,依律處斷。措辭見上上曰,勿煩。蓍廷曰,請大靜縣爲奴罪人仲義,依律處斷。措辭見上上曰,勿煩。蓍廷曰,請崔百男邊遠定配。措辭見上上曰,勿煩。蓍廷曰,新除授正言韓光近,時在咸鏡道高山察訪任所,請斯速乘馹上來事,下諭。上曰,依啓。李台鼎曰,請還寢東呂·址淳等還配之命,更令王府,嚴鞫得情。措辭見上上曰,勿煩。台鼎曰,請還寢定配罪人金柱泰減等之命。措辭見上上曰,其勿復煩。台鼎曰,請黑山島爲奴罪人五得,依律處斷。措辭見上上曰,勿煩。台鼎曰,請大靜爲奴罪人仲義,依律處斷。措辭見上上曰,勿煩。台鼎曰,請崔百男邊遠定配。措辭見上上曰,勿煩。翼謩曰,湯劑待令。上曰,果然厭矣,好歌長聞則厭矣。上進服湯劑訖。上曰,大臣退去。上曰,注書出去,禮房承旨持祭報府入侍。出榻敎具㢞持祭報府入侍。上曰,讀之。㢞讀奏訖,上曰,皆退去。諸臣遂退出。
上在彰義宮。停常參·經筵。
李碩載啓曰,大司憲黃押,執義李得一在外,掌令李台鼎呈辭,徐秉德在外,持平丁範祖·兪漢謹在外,今日以監察茶時之意,敢啓。傳曰,知道。
藥房都提調韓翼謩,提調蔡濟恭,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此月今晦,一倍追慕,其雖祗迎,何伸此忱?氣則一樣,待敎入侍。中宮殿·惠嬪宮,藥房口傳問安。答曰,知道。
傳于具㢞曰,彰義宮有可見之事,只備堂祗迎于三間石橋,時刻待下敎,侍衛及軍,以入直擧行。
傳于李碩載曰,依頃者留營留陣安徐,以駕轎爲之,副駕轎置之。
李翼元曰,今日動駕時,承旨不可不備員,左承旨金相翊,纔以式暇出去,卽爲牌招,何如?傳曰,允。
以下二行刀削傳于李碩載曰,如此之時,闕門宜嚴,興化門卽爲下鑰。
傳于李碩載曰,昨日入直騎卽記過,前排建明門外待令。
傳于李碩載日,隨駕軍兵,使各其營門饋粥。
具㢞,以禮曹言啓曰,今此彰義宮擧動,儀節當爲磨鍊矣,王世孫闕門外祗迎·隨駕等節,何以爲之?敢稟。傳曰,安徐。
以下一行刀削大駕詣彰義宮後,王世孫遣宮官問安。答曰,知道。政院·玉堂·藥房口傳問安。答曰,知道。
傳于李碩載曰,黃哥勿爲出送,嚴囚囹圄。
傳于李碩載曰,今夜巡邏使之着實擧行,兵判以令旗,左右捕廳巡廳及當該營門,嚴飭夜禁。
以承傳色口傳下敎曰,初定時,已知其名,以連愛·德惠·南沿擧行,卽爲草記。
以承傳色口傳下敎曰,龍銅宮所任金禹相·白允泰拿入。
李碩載以禁衛營言啓曰,去夜無犯夜人所捉之意,敢啓。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊捕廳·右邊捕廳言啓曰,去夜犯夜入,無所捉,敢啓。傳曰,知道。
西淸君煋疏曰,伏以邦運無彊,聖算彌高,岡陵之祝,八域同忱,臣竊惟我殿下,奉先之孝,追遠之誠,卓越千古,以至陵園·寢殿之有所報頉,卽命修改,靡不用極,何莫非至孝至誠之攸發也?如臣愚昧淺識,嘗切欽頌,臣頃於正朝,猥以獻官,差詣禧陵,將事後,奉審陵上則魂遊石左前隅鼓石下磚石,三處折傷低陷,俱以灰塗,以致魂遊石亦欠平正,臣見甚驚歎,以宜卽頉報修改之意,言于齊郞,則以爲已報禮曹·道臣,亦於昨秋奉審時,以魂遊石傾側懸頉云,故臣意以爲陵官別報道臣頉啓,尙未爲聖明之所燭,謹以臣所奉審,從實書啓矣。仄俟累日,尙未有奉審之擧,臣尤不勝惶惑之至,竊伏念陵上象設,俱係重大,而至於魂遊石,體段自別,尤爲較重,其不可少有其傾側也明矣。且其下磚右三處成隙,不免低陷,論以事體,亦豈非萬萬不安者乎?玆敢不避猥越之誅,復申書啓之由。伏願殿下,特今儀曹,奉審實狀,以爲及時修改之地焉。且伏念臣於年前,見差宣陵·靖陵獻官,備知地勢,陵所南杻峴,卽兩陵主脈,而自京通兩南之大路也,前則路出峴上矣,歲久年深,山穿土鑿,殆同平地,以峴上本高之勢,度路鑿所變之形,則幾至二丈之深,地勢頹截,年年益甚,塡補之擧,在所當急,而失今不補,則來頭穿破,恐有難塡之慮矣。臣夙夜思之,不覺憂慮之至,而臣伏見東西諸陵主脈作路處,皆鋪磚石,以防穿傷,則杻峴補築之役,亦不可緩矣。蓋杻峴之距兩陵,雖非標內,旣是主脈,則其所爲㦖,似有切於龍虎至近之處,地歩遠近,非所可論,而宜補已破之地,俾無加穿之患,以全山脈,是臣愚區區之望也。臣極知僭踰,而事關陵寢,不容終默,敢此附陳焉。答曰,省疏具悉。近者此等事久未聞,能此數件事陳章,其雖尙矣,若此舊闕朝參,洞諭後詢問時,其何默默?昔年朝參也,洛山都正,請御筆仰聞,而綾興君朝參陳章,予已目覩,有此懷,何其時默默?魂遊石事,事體莫重,似難輕議杻峴事,卽輦道,而莫知而若是穿鑿,何聞其晩也?令禮堂今日內奉審以奏焉。
正月二十九日辰時,上詣延和門外。香祗迎入侍時,行都承旨李翼元,左承旨金相翊,右承旨具㢞左副承旨李碩載,右副承旨元義孫,同副承旨林鼎遠,記事官李祖源,假注書任玉,記事官吳鼎源·李在學,以次侍立訖。上具翼善冠·黑圓領袍,以乘輿出通陽門,至延和門外降輿,就板位祗迎訖。上曰,禮房承旨,馳詣太廟奉審後,諸執事進排官,摘奸以來。出榻敎翼元曰,湯劑待令。上曰,進之。都提調韓翼謩,提調蔡濟恭,持湯劑入侍,上進服湯劑。上曰,夕入侍時,持內局日記,政院日記以爲入侍,摘奸承旨具㢞,奉審後入來,讀奏祭物記及諸執事擧案畢,上命讀社稷大祭祭報府。具㢞讀訖,上曰,釋奠大祭祭報府來乎?㢞曰,姑爲未來。翼元讀西淸君煋上疏,上曰,西淸君批答旣諭禮堂卽爲奉審,今日內以奏,正朝獻官,無雜草書啓,雖似應文,宜卽以聞,而況西淸君書啓,亦旣條列,則無端掩置,以至此日,其日旣行晝講次對,則其涉寒心,當該承傳色中官,持入公事時,任自掩置,郞廳·中官,竝越捧三等。出傳敎上曰,禮堂還來後,內局同爲入侍。出榻敎上曰,禮堂牌招,卽爲辭朝進去。出傳敎上曰,來初五日初六日,皆香祗迎,禮房知悉,凡諸等事,依前下敎擧行。出傳敎上乘玉轎於廣達門前,命內乘李萱·金衡柱·李東植,持玉轎入侍,又命持世孫玉轎以入。上曰,二玉轎莫上莫下矣,修改以進,可也。萱未卽奉命,上殿坐延和門外,命拿入李萱,下敎曰,玉轎一則予潛邸時所乘者,而與懿昭世孫,一則予東宮時所乘者而與世孫,可謂物之貴者也。仍舊改造,何害於汝,而不卽奉命耶?常談雖云修改,難於新造,此則匠人之事也。汝爲匠人之弊,而不知予之深意,所當記過治罪,而今日是齋日,故姑爲安徐,且使今日臣子,知祖孫相依之意。仍命拿出。上還入大內後,諸臣皆退出。
以上缺上進伏訖,仍詣太僕殿座,事變假注書朴長燮,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,判義禁李昌壽,同義禁李應協·嚴璘·宋文載,正言申益彬,掌令李澤遂,問事郞廳趙昌逵·尹勉升·柳義養·鄭好仁·金基大·沈頤之·趙宗鉉·申應顯,別刑房都事徐迪修·洪善養,文書色都事徐重修·權惠應,追後以次入侍。上曰,判義禁上罪人,問郞書問目,問郞尹勉升,書問目後,命示大臣。又命召左右捕將具善復·李章吾入侍後,金基大,讀問目廳罪人黃慶龍。慶龍曰,至冤極痛,願與金禹尙面質。命拿入金禹尙,問目諸罪人招辭。見事變日記司諫朴同崙牌不進,上曰,非矣。此時不進,極爲非矣,是以有壬午之事矣。致仁曰,此事非深慮之事,若申飭則無憂,豈勞聖慮乎?初二日未明時,命召左右捕將□□矣,藥房三提調,持湯劑入侍,上進御。命進前排拿入當直都事韓鎭夏。上曰,今番事關係,如何,而汝以都事,不能申飭羅將,討食道路而已,罪人拿來遲滯至此,何也?振夏曰,都事二人出去羅將七人出去,而若是遲滯,無所奏言。上曰,連爲申飭,而若明后罪人拿來,則當決棍。又命拿入承傳色韓聖圭曰,於此經宿,於汝心安乎?不善傳命,爲先汰去,先拿出韓聖圭。又下敎於韓鎭夏曰,十分參酌,姑爲安徐,勿爲遲滯,斯速拿入。仍命拿出,命兵判具允鈺,決棍左右捕廳行首軍官,行首羅將,各二十度,分付捕廳,若過午時,則汝之大將當決棍矣。上曰,刑房都事及李再春,拿去都事,同爲記過,命名捕將李再春之子,爲先拘留於捕廳命判義禁。問慶龍曰,今日卽爲直抬。招曰,矣身無罪。問若無罪,何爲至此?由汝之事,當無事之時,使八十之君,此地經宿,而大小之人禁軍至羅將,皆於此地徹夜,如此而生乎?今日脫汝之皮,以快市人之心,速爲遲晩。慶龍曰,小人今則直招,洪奉朝賀,召小人而問能文乎?□□上曰,武弁之於宗班,爲禁忌,他宗班亦然,況王孫乎?奉朝賀,豈有送汝王孫家之理乎?多聚不逞之徒於王孫家,是誰之罪?且汝在禮賓宮內,敎弓爲事,則王孫以阿母之同生,雖或知汝,而李興祿,與奉朝賀,豈□□汝之道乎?必是投托請囑而爲任掌矣。命根脚取招,命對義禁問日,今則已爲根脚,汝雖喙長三尺,豈有幸免之道?卽爲直招,招曰,今則直招。請於李興祿而爲之,其外別無奏言,連加刑問,多多內官中,何爲而請於李興祿乎?招曰,矣身之其緊於王孫而請之矣。問何以知其緊於王孫耶?招曰,矣身聞興祿之言,而知其緊於王孫矣。問請爲任掌,爲其有田結而請之耶?招曰,宮之馬直及別陪立之,則食錢食明紬等物矣。問用勢而攫取之物,其數幾何?條條而奏之。招曰,不知其數。問其中爲心腹使喚者,誰也?指名而奏之。招曰,三十人盡爲之。問汝盡食三十人所攫取之物乎?招曰,盡食之。問李興錄而亦食之乎?招曰,不食。問請爲任掌之時,應有所食矣。招曰,其時南草一竹不食之矣。問汝妹,王孫之阿保,興祿,王孫之文師,汝請於內外而爲任掌乎?招曰,然矣。命加刑。上曰,如此罔有紀極,而耳目如此,可爲國乎?問攫得而與李興祿乎?招曰,與之。與者何物?招曰,木綿明紬等物,而入之李興祿之內矣。問其等物價至幾何?招曰,幾至五六百兩矣。命解縛出囚于都監,又命貢市堂上,率市民待令于興化門外。致仁曰,果如此喧騰,必有所聞,而臣等未聞其若是狼籍矣。命進前排,拿入初出使拿去李再春。武都事申思彙曰,罪人何處得來?對曰,水原彌勤堂地得來。命決棍四度後汰去,命前排羅將姑退。卽時上乘玉轎,詣興化門,於建明門內,命拿入兵曹禁喧郞宋益中。下敎曰,旗鼓待令,以爲殿坐,何等嚴重,而汝身自犯蹕何也?命決棍三度後汰去。上殿座興化門,旗鼓吹打,命訓將,罪人慶龍,面灰貫耳回示後,上曰,黃慶龍,交結閹豎,圖得恩彦家任掌,募得無賴輩,剝割都民,各廛聚斂,無慮近百疋,其餘亦至近千,□□□古所無,旣已臨門,召諸市民,回示三匝後,令訓將,梟示沙場,以謝衆民。出傳敎上還詣太僕時,藥房提調,於建明門內,持湯劑入侍,上進服訖,貢市堂上鄭弘淳,率市民待令。上命問立廛市民□□□外上幾何?對曰,三四百兩。問紵布廛市民,對曰,無外上。命送秋曹決棍二十度,白木廛人對曰,去年春二十兩錢□□□貸去,十月盡償,此外元無他外上。命秋曹,決棍十度,上還御太僕,藥房提調,持湯劑入侍,上進服訖,命判義禁,上罪人李再春。問目供辭,見事變日記上曰,罪人李再春,依前配所擧行。出榻敎命判義禁,上罪人文廷瑞。問目招辭,見事變日記出付訓將,待令於建明門外,上以玉轎,詣建明門殿座,旗鼓吹打,罪人文廷瑞,面灰貫耳回示後,決棍二十度。上曰,罪人文廷瑞,黑山島爲奴事。出榻敎上還御太僕,命判義禁,上罪人金禹尙,卽爲放送,解枷賜冠,命四拜而出去。命判義禁,上罪人李孝元,李孝元·崔完令面質。問目招辭,見事變日記上曰,今番亂國,專由於連愛·德惠□一也,而德惠,則不敢稱之名,肆然以稱,尤涉放恣,以此推之,連愛前口所稱,必也同意,連愛,大靜縣爲婢,德惠,旌義縣爲婢,其令該曹,卽爲分付。出傳敎上命大臣進前。上曰,秋曹踞牀法,創於何代,而結縛法,則自點創出爲之云,欲除未除矣。今欲除之,大臣·諸承旨·諸玉堂之意□□,皆入侍議奏,藥房提調持湯劑入侍,上進服訖。嚴璘,伏奏往禁府,別無可考之文蹟,春秋堂郞,亦伏奏無可考文蹟。上命三大臣進前曰,結縛之法,自點之所爲云,卿等知之乎?致仁曰,臣等雖不詳知,而流傳之言則然矣,自上有欲除之下敎,實出於欽恤之至意,豈不好哉?翼謩對亦然。上曰,禁府諸堂之意,何如?李昌壽曰,下敎之聖意惻怛,藹然好生之德,至矣盡矣,除之,好矣。李應協曰,此法,用於治逆,治逆之法不嚴,則不得其情,臣意以爲百年之法,不可一朝而除之,至於王府亦用之,此則似可依聖敎而除之爲好也。嚴璘曰,臣不知創出於自點與否,而但聖意,出於好生之德,則除之無害也。宋文載對亦然。上曰,諸承旨之意,何如?金相翊·具㢞曰,臣等之意,亦同矣。李溎·林鼎遠曰,雖無文蹟,創出於自點□□流傳,則殿下之惻而改之無害也。李澤遂曰,今日之下敎,出於欽恤之盛意,除之,好矣。上曰,問郞之意,何如?沈頤之曰,自點之法,雖無證據,然無論出於自點與否,而惟在聖意之處分耳。上曰,有識。趙昌逵曰,臣欽仰聖意之外,別無所奏。命書傳敎日,昔曾子嫌里名而不入,此法莫知創於何時,而果然,豈特里名?聞此欲爲下問,今因親鞫,下詢大臣,諸臣之意同,然,與亂杖有異,不過寬其擧條而已,自今帳殿行此以示,此後,該房依法曹例用此例事,分付,因爲奉承傳。出傳敎仍命持秋曹器械來,置罪人孫興大·孝元於其器械。上命加刑,命判義禁,上罪人成郁·忠彦。問目供辭,見事變日記上曰,興大能猾,曾已知之,而渠雖螟蛉,與興祿兄弟,則昨爲兄今爲弟,倫理紊亂,興祿今爲其兄,則何敢因爲傍題而隱然自居,呼兄曰汝,豈特五品不遜?關係風化,珍島郡勿限年定配,削名內府。出傳敎李澤遂,請還寢□□□淳等還配之命,更令王府,嚴鞫得情。措辭見上上曰,勿煩。澤遂,請還寢定配罪人金柱泰減等之命。措辭見上上曰,其勿復煩。澤遂,請黑山島爲奴罪人五得,依律處斷。措辭見上上曰,豺狼當途,焉問狐狸?勿煩。澤遂,請大靜爲奴罪人仲義,依律處斷。措辭見上上曰,已諭五得之啓,勿煩。澤遂,請崔百男邊遠定配。措辭見上上曰,勿煩。申益彬曰,臣草芥賤品,姿性凡下,本不合於淸朝耳目之任,只緣恩常異衆,感激鴻私,有除輒膺,有懷卽陳,轉喉生疣,罪悔交積,臺垣一步,矢心自劃,卽通朝之所共知,而聖明亦或記有矣,前後除召,屢犯違傲,或被遐陬之譴,或被庶人之律,不敢爲進身之計者,卽臣區區迷執,而親鞫有命,他不暇顧,雖不得不章皇出肅,而豈有言責者不得言而冒據者乎?此臣辭避,實非飾讓泛然之比,請命遞斥臣職。上曰,往事申飭,今何復提?國之興替,在於毫髮,亦何敢若是循例?勿辭,亦勿退待。益彬,請還寢鍾城府爲奴罪人天大酌處之命,依律處斷。措辭見上上曰,勿煩。益彬請黑山島爲奴罪人五得,依律處斷。措辭見上上曰,業諭府啓,勿煩。益彬,請大靜縣爲奴罪人仲義,依律處斷。措辭見上上曰,此亦然矣,勿煩。益彬,請崔百男邊遠定配。措辭見上上曰,勿煩。出擧條上曰,掌令李澤遂,正言申益彬,爲先削職,可也,此何時而敢啓新除授乎?朝鮮亡矣,嗚呼,爲宗國,此心憧憧之中,果有今事,此國之與亡攸係者,昔有重於此者,有耳目則必執法,而噫,閹豎□□□恣行放肆,而都民雖負萬債,不敢開喙,此其心可矜,而然予則曰猶有其意,況執法之臣,聽若不知,其心蚩蚩可知,有此心何爲他日?興惟及此,良欲無語,豈可削職而止?前掌令李澤遂·前正言申益彬,竝刊侍從案,免爲庶人,當日皆令渡京江。出傳敎命入前排,拿入漢城庶尹尹貺。問年,貺再奏小臣年五十九歲。上曰,五十九歲,吾豈畏之乎?命決棍二度後汰去。上曰,噫,雖漢有十常侍,唐有田令孜,我國果無是事,頃年尙儉,交結非類,幾乎亡國,弼燧恣行陰邪,自伏邦憲,而意謂二事有異,豈有三也?興祿之陰巧,曾已知之,豈知有萬古所無,作此叵測之事,若無慶龍之招,幾乎漏網,□□□兄弟敎學,受其賂而引進慶龍於恩彦,爲任掌,剝割諸市民,固已萬萬叵測,因此受賂,近二百兩銅錢,多捧疋段,稱爲陪吏,而亦無是事,只食其賂物,此古之奸宦之未有者,而渠先物故於牖下,可勝其憤,此二小宦,卽皆興祿之子,焉敢食息都下?皆削名於內俯,令法曹,孝元南海縣勿限年充軍,忠彦珍島郡勿限年充軍,其令當日倍道押付,其妻孥,當日內皆放逐門外。出傳敎致仁曰,立廛外上三百兩,明紬廛外上有三十餘兩,□□□□此專由於權頭漢之不測,捉去下人,皆置於廛中,故致有此弊。上曰,然乎?命書傳敎曰,今聞考奏各廛負債者,甚至於幾百兩,可勝寒心,旣抄依頃年例,令該廳備給,此亦由於權頭所致云,尤涉無狀,其權頭,皆令捉付訓將,從重決棍,因令該曹沿海爲奴。出傳敎上曰,奴主作俑,頃年弼燧未聞者,若此今日,朝鮮幾乎亡也,令訓將,□□奴成郁西小門外五里許,決棍五十度,黑山島爲官奴。出傳敎上曰,在外兩司竝許遞,政官牌招開政。出傳敎以承傳色口傳下敎曰,沈頤之爲掌令,尹勉升爲正言,牌招察任,上曰,都承旨許遞,其代前承旨尹得雨爲都承旨,牌招察任。房順房,三院副提調例兼。出傳敎初三日天明時,上曰,親鞫姑罷,禁軍退歸直所。以下二行刀削上還入大內時,上曰,時原任大臣,資政殿入侍事。出榻敎諸臣以次退出。
上在慶熙宮。停常參·經筵。
傳于具㢞曰,貢市堂上,率市民來待于興化門外。
以承傳色口傳下敎曰,三公及有司堂上平市堂上,來坐于賓廳,探問□□□□外上時,兼爲詳探良娣家,恩信家外上數,入侍以奏,而若不詳問,則當臥私邸,以此一體分付。
以承傳色口傳下敎曰,年今八十,予豈不報民之物乎?若不詳問以奏,則當臥私邸,詳知後以入,以此分付備局。
以承傳色口傳下敎曰,自癸亥年至己丑年,春秋館堂郞,考出以奏。
元義孫,以都摠府言啓曰,今日入直內三廳,武兼禁軍及軍兵等,當爲中日習射,而親鞫相値,不得爲之之意,敢啓。傳曰,知道。
李溎,以義禁府言啓曰,今此親鞫時,本府都事,不可不備員,武都事申思彙汰去之代,卽令該曹。口傳差出,何如?傳曰,允。
吏曹口傳政事,禁府都事崔範重。
元義孫,以訓鍊都監言啓曰,去夜無犯夜人被捉之意,敢啓。傳曰,知道。
又以一所二所言啓曰,去夜犯夜人,無所捉之意,敢啓。
又以左邊捕廳·右邊捕廳言啓曰,去夜犯夜人,無所捉,敢啓。
李溎,以刑曹言啓曰,罪人李再春,依前發配事,命下矣。罪人李再春,依前傳敎忠淸道林川郡,卽爲發配之意,敢啓。傳曰,知道。
又以刑曹言啓曰,連愛,大靜縣爲婢,德惠,旌義縣爲婢事,命下矣。罪人連愛·德惠,日前因特敎,已爲發配於慶尙道寧海·淸河等地,依傳敎,罪人連愛,全羅道濟州牧大靜縣,德惠旌義縣爲婢,自各其所到處,竝卽擧行後啓聞事,卽爲發關分付於該道道臣之意,敢啓。傳曰,知道。
元義孫,以訓鍊都監言啓曰,依傳敎,罪人慶龍,沙場梟示之意,敢啓。傳曰,知道。
以承傳色口傳下敎曰,中官安國來記過。
以承傳色口傳下敎曰,中官尹忠彦,分付該府,一體上闕。
以承傳色口傳下敎曰,雖畿甸,必討食而然,羅將,令騎判,決棍二十度。
上在彰義宮。停常參·經筵。
親鞫罷後,政院·玉堂·藥房口傳問安。答曰,知道。中宮殿·惠嬪宮,藥房口傳問安。答曰,知道,大駕詣毓祥宮後,王世孫遣宮官問安。答曰,知道。政院玉堂·藥房口傳問安。答曰,知道。
大駕,歷臨孝章廟後,政院·玉堂·藥房口傳問安。答曰,知道。
以承傳色口傳下敎曰,今三百八十年朝鮮,至于予身而如此,何顔踐舊殿乎?自此欲往舊邸,而爲軍兵,欲臥此,其退去。
又以承傳色口傳下敎曰,已下敎,時原任退去。
又下敎曰,何心踐殿?予則欲留此,其退去。
又以承傳色口傳下敎曰,忘八十其君,若于沖子,思其意心懍然,其退去。
又以承傳色口傳下敎曰,今番書藝廳出代,若有干連族屬者,切勿差擬,各別另擇之意,分付訓局郞廳。
又以承傳色口傳下敎曰,二家處分矣,良娣家奴子婢子,各一名外,盡爲逐送江外之意,分付京兆,良娣家此後,若有稱宮者,漢城府,卽爲草記,分付。
又以承傳色口傳下敎曰,有拘留者,今日內出付都監,決棍五十度事,分付。
又以承傳色口傳下敎曰,當歷臨舊邸,見我子·我婦·我孫而回駕,前後廂軍依例擧行。
李碩載啓曰,輔德洪檢,司書李春輔入直矣。移拜臺職,春坊上下番俱空,事甚未安,除在外外,兼司書金夏材,卽爲牌招入直,何如?傳曰,允。
備忘記,今日予懷萬倍,壬午年旣拜,今何闕焉?當詣展拜,世孫祗迎,副輦留營留陣,安徐,侍衛,只入直禁軍挾輦六十名,前後廂軍禁·御營六十名,禁將只領新營標下軍都領隨駕,餘皆安徐,道由夜晝介,只備堂三坐,石橋祗迎。
具㢞啓曰,今日動駕時,承旨當爲備員,而右承旨李碩載,左副承旨元義孫,俱以式暇,纔已出去,卽爲牌招,何如?傳曰,允。
傳于林鼎遠曰,初嚴待下敎,依例三嚴擧行。
注書李祖源病代,權偀爲假注書。
假注書權偀在外代,以曺命業爲假注書。
傳于元義孫曰,軍兵饋粥事,分付,闕門下鑰。
元義孫,以兵曹言啓曰,依下敎,隨駕禁軍及駕後與標下軍兵處,設粥以饋之意,敢啓。傳曰,知道。
又以訓鍊都監言啓曰,依傳敎挾輦軍等設粥分饋之意,敢啓。傳曰,知道。
又以禁衛營言啓曰,依傳敎,隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
有政。吏批,判書李溵進,參判金鍾正牌不進,參議金致讓罷職傳旨未下,都承旨金相翊進,以申暐爲大司憲,李性源爲大司諫,洪檢爲執義,南鶴宗爲司諫,元啓英·宋濟魯爲掌令,金履禧·李長老爲持平,任希曾·李春輔爲正言,趙瑍爲獻納,洪周萬爲兵曹佐郞,趙榮慶爲惠陵參奉,鄭國仁爲童蒙敎官。
兵批,判書具允鈺進,參判李聖圭病,參議尹坊守宮,參知申尙權入直侍衛進,左副承旨元義孫進,副護軍李得一·沈頤之·徐秉德,副司直黃柙·金相翊·金魯鎭·李一曾·丁範祖·兪漢謹,副司果韓光近·尹衡烈,以朴載淵爲訓鍊主簿,崔錫謙·李鳳赫爲昌慶將,趙鎭禎爲忠州營將。
任希敎,以兵曹言啓曰,今此庭試武科初試,試官當品中,無故可擬之人,乏少,堂上曾經兵使,竝擬以入之意,敢啓。傳曰,知道。
元義孫啓曰,明日庭試武科初試時,一二所兩司各一員,當爲進參,今日政新除授臺諫,竝待下批牌招,以爲推移進去之地,何如?傳曰,允。
以下四行刀削。
又以刑曹言啓曰,權頭皆令捉付訓將,從重決棍,仍令該曹,沿海爲奴事,命下矣。依傳敎,罪人德興,慶尙道巨濟府,應溟全羅道海南縣,竝爲奴,卽爲發配之意,敢啓。傳曰,知道。
元義孫,以訓鍊都監言啓曰,依傳敎,罪人權頭德興·應溟等,從重決棍各二十度後,出付秋曹之意,敢啓。傳曰,知道。
任希敎,以刑曹言啓曰,陰宦奴成郁,楸子島爲官奴事,命下矣。依傳敎,罪人奴成郁,全羅道靈巖郡楸子島,爲官奴,卽爲發配之意,敢啓。傳曰,知道。旣命黑山島,承傳誤以黑山島擧行。
任希敎,以刑曹言啓曰,陰宦奴成郁,黑山島爲官奴事,命下矣。依傳敎,罪人奴成郁,全羅道羅州牧黑山島,爲官奴,卽爲發配之意,敢啓。傳曰,知道。
元義孫,以訓鍊都監言啓曰,依傳敎,罪人陰宦奴成沃,西小門外五里許,決棍五十度後,出付秋曹之意,敢啓。傳曰,知道。
任希敎,以刑曹言啓曰,孝元南海縣勿限年充軍,忠彦珍島郡勿限年充軍,其令當日倍道押送事,命下矣。依傳敎,罪人孝元,慶尙道南海縣,忠彦全羅道珍島郡,竝勿限年充軍,當日倍道押送之意,敢啓。傳曰,知道。
又以刑曹言啓曰,罪人文廷瑞,黑山島爲奴事,命下矣。依傳敎罪人文廷瑞,全羅道羅州牧黑山島,卽爲發配之意,敢啓。傳曰,知道。
又以刑曹言啓曰,興大珍島郡勿限年定配事,命下矣。罪人興大依傳敎,全羅道珍島郡勿限年定配,卽爲發配之意,敢啓。傳曰,知道。
具㢞,以漢城府言啓曰,因傳敎,李澤遂·申益彬,免爲庶人,卽爲渡京江,興祿·興大·孝元·忠彦妻孥,亦令該府,放遂彰義門外之意,敢啓。傳曰,知道。
又以漢城府言啓曰,良娣家奴子·婢子各一名外,盡爲逐送江外事,命下矣。依傳敎,良娣家奴子先福,婢子連伊,各一名外,奴子廷世·德興·聖采·世漢·石才·仁福·德輝,婢子德伊·阿只·連伊等九名,盡爲逐送江外之意,敢啓。傳曰,知道。
正言尹勉升啓曰,臣待罪茂長縣時,解由未出,則凡於除職,不得行公例也,而,新除之下,矇不擧察,冒昧出肅循例傳啓,所失大矣,何可一刻仍冒於臺次乎?請命遞斥臣職。以承傳色口傳下敎曰,以尹勉升復爲副修撰,避嫌給之。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以一所二所·巡廳言啓曰,去夜犯夜人,無所捉之意,敢啓。傳曰,知道。
又以左邊·右邊捕廳言啓曰,去夜犯夜人,無所捉,敢啓。傳曰,知道。
又以左右捕廳言啓曰,依傳敎,拘留罪人枝昌,出付訓練都監之意,敢啓。傳曰,知道。
又以訓鍊都監言啓曰,依傳敎,拘留罪人枝昌,決棍五十度之意,敢啓。傳曰,知道。
同月初三日卯時,上御資政殿西庭。時原任大臣·兩司,同爲入侍時,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,掌令沈頤之,正言尹勉升,右副承旨任希敎,假注書任玉,記事官吳鼎源·李度默,以次進伏訖。上曰,八十之君,與沖子相依,而在廷諸臣,若是逡巡,如此而朝鮮不亡乎?致仁曰,臣不知殿下下敎之聖意,而第臣子,豈盡如此乎?上曰,予則不爲唐文宗之事矣。聞金禹尙所奏,王孫濫率騶從,道路觀者,有御營大將行乎,訓鍊大將行乎?何其壯也之說,而臺臣無一人言者,豈不慨然哉?洪奉朝賀,選內人而臺臣亦無一言,是亦可乎?欲臥私邸而不回矣,顧念軍兵而不爲矣。致仁曰,臣下豈盡如此?上曰,盡如此矣,誰恃乎?王孫有放恣之稱,而朝無敢言之臣,誰恃乎?上曰,噫,奉朝賀洪鳳漢,頃者所奏,若何,而黃慶龍事,其雖白脫,李再春妻六寸兄德惠事,旣已良人,則得入爲思信阿保,作此萬古所無之擧,豈頃者所奏之意乎?當此世道,不可無飭,洪鳳漢特施不敍之典。上曰,臺臣進前,沈頤之,請還寢東呂·址淳等還配之命,更令王府,嚴鞫得情。措辭見上上曰,勿煩。又請還寢定配罪人金柱泰減等之命。措辭見上上曰,此係歲翻,其涉過矣,亟停勿煩。又請黑山島爲奴罪人五得,依律處斷。措辭見上上曰,豺狼當道,焉問狐狸?勿煩。又請大靜縣爲奴罪人仲義,依律處斷。措辭見上上曰,與五得一般,勿煩。又請崔百男邊遠定配。措辭見上上曰,勿煩。以下三行刀削頤之曰,臣愚迷生疏,未諳臺體,□□擬律之際,大有不審之失,致勤聖敎,臣何敢晏然仍冒於臺次乎?請命遞斥臣職。上曰,雖勝於李澤遂·申益彬,未免損體,依啓,先退。尹勉升,請還寢鍾城府爲奴罪人天大酌處之命,依律處斷。措辭見上上曰,勿煩。又請黑山島爲奴罪人五得,依律處斷。措辭見上上曰,業諭府啓,勿煩。又請大靜縣爲奴罪人仲義,依律處斷。措辭見上上曰,此亦同也,勿煩。又請崔百男邊遠定配。措辭見上上曰,勿煩。以下三行刀削勉升曰,親臨訙囚,何等嚴重,而司諫朴師崙,無端違牌,揆以事體,極涉寒心,請司諫朴師崙,亟施削職之典。上曰,依啓。勉升曰,新除授獻納李一曾,時在江原道洪川地,請斯速乘馹上來事,下諭。上曰,依啓。出擧條藥房提調,持湯劑入侍。上曰,止之。翼謩曰,今日湯劑,尙未進御,臣等不勝焦迫。致仁曰,今則旣已處分而無他深慮,盡爲防微杜漸之道,湯劑,何爲而不進御乎?翼謩曰,昨日則以爲國事進湯劑之意,下敎矣,今則旣已處分之後,又不進御湯劑,臣惶恐不知所爲矣。上曰,十年之内,復見如此光景,何心進服湯劑乎?其止之。翼謩再三伏請進御。上曰,進之。上進服訖。上曰,皆退。諸臣退出。
辛卯二月初三日午時,上詣毓祥宮。擧動入侍時,行都承旨李溎,左承旨具㢞,右承旨李碩載,左副承旨元義孫,右副承旨任希敎,同副承旨林鼎遠,假注書任玉,事變假注書朴長燮,記事官吳鼎源·李度默,以次隨駕。上具翼善冠·袞龍袍,乘輿出通陽門,至延和門外,降輿乘輦,出興化門。命拿入典樂下敎曰,禮樂不可斯須去身,予於壬午年,猶擧樂不廢,況於今年乎?汝何事而逗留觀望,不卽擧樂乎?仍命拿出,命依例樂作事,分付。仍住輦,命書傳敎曰,右人云板蕩識誠臣,近者耳目,其若承旨李溎,豈有昨日?予則非諱者下敎,而從傍勸軍士房時二字略言,此正其年承旨趙重晦之意,今日朝鮮旣替之日,遇此人,特爲陞資爲都承旨,都承旨下敎安徐,任希敎爲承旨,牌招隨駕,房順房,三院副提擧例兼。出傳敎上仍詣毓祥宮展拜後,回駕時,出宮門,乘輦,藥房提調,持湯劑入侍。上曰,進之,予來此故進服矣。上歷臨孝章廟經宿,上入大內,諸臣以次退出。
上在慶熙宮。停常參·經筵。
自午時至酉時,灑雨。自初昏至夜五更,或灑雨或下雨,測雨器水深二分。
彰義宮擧動翌日王世孫遣宮官問安。答曰,知道。政院·玉堂·藥房口傳問安。答曰,知道。朝廷·二品以上·六曹堂上單子問安。答曰,知道。
以承傳色口傳下敎曰,御容一本,欲置于大宮,龍亭及鼓吹待令。
備忘記,傳于李碩載曰,李溎爲戶曹參判,申暐爲都承旨,牌招察任,房順房,三院副提調例兼。又傳于曰,在鄕奉朝賀,今事何知?承旨翰林,其勢固然,判尹陳章,其可已也,而李春輔先乎否乎?欲旣其心,焉敢欺也?其當下敎,而特給原章,祗迎在近,承旨許遞,其代申尙權爲承旨,牌招察任,房順房。
任希敎,以右邊捕盜廳言啓曰,去夜犯夜人,無所捉,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以兵曹言啓曰,昌德宮衛將文益華,身病猝劇,有難供職,呈章乞遞,輪番之任,不可久曠,今姑改差,何如?傳曰,允。
又以武二所言啓曰,今此庭試武科初試時,六兩當爲先取,而會試期日不遠,擧子甚多,在前如此之時,有先取柳䈎箭之規,依近例,六貫革竝設之意,敢啓。答曰,知道。
又以武一所言啓曰,臣等來詣試所,今方開場,以柳葉箭,先爲試取,而會試不遠,在前如此之時,或有四貫革啓請加設之例,今亦依此擧行之意,敢啓。答曰,知道。
傳于任希敎日,諸司預備
傳曰,藥房提調,持湯劑入侍。出榻敎
傳曰,藥房提調,持湯劑更爲入侍。出榻敎。
都承旨金相翊疏曰,伏以臣,卽見前司諫李迪輔到院疏本,盛論今番堂祿之不公,而參圈諸臣,聲罪狼籍,用意巧密,至請一竝削罷,以其已遞臺職,原疏雖已退送,臣是參圈中一人,適在院中,目見侵辱之語,亦及於臣身,在臣自處之義,不可諉之未徹,而晏然在職,忙陳短章,徑出禁門。伏乞聖慈,俯坐諒察,亟許遞改,以安私義,以快人心,不勝幸甚。
辛卯二月初四日辰時,上還宮擧動入侍時,行都承旨申暐,左承旨具㢞,右承旨李碩載,左副承旨任希敎,右副承旨申尙權,同副承旨林鼎遠,假注書任玉·曺命業,記事官吳鼎源·李度默,以次隨駕。上具翼善冠·袞龍袍,乘轎掩窓而出宮門,詣興化門,入大內後,諸臣以次退出。
上在彰義宮。停常參·經筵。
申尙權啓曰,大司憲未差,執義洪檢武二所進去,掌令元啓英武一所進去,宋濟魯在外,持平金履禧在外,李長老呈辭,今日以監察茶時之意,敢啓。傳曰,知道。
藥房提調臣蔡濟恭,副提調申暐啓曰,昨日動駕,展禮毓祥宮,歷臨舊邸,經宿回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕一倍,紀綱特甚,壬午後僅十年,再逢萬古莫聞者,今者此事後,此心何耐,此心何抑?噫,向者喑啞,其成壬午,此雖由於顧瞻,於今喑啞,其意陋矣,市民嗷嗷,相等大官,人孰莫知?使我到此,於今以後,心若浮雲,其氣曷諭?於講於對,其心索然,其況此時,造物闖起,三公若此,亦何景像?待敎入侍。
中宮殿·惠嬪宮,藥房口傳問安。答曰,知道。
香祗迎罷後,藥房·政院·玉堂口傳問安。答曰,知道。
大駕,詣孝章廟後,王世孫遣宮官問安。答曰,知道。政院·玉堂·藥房口傳問安。答曰,知道。
尹得雨啓曰,今日香祗迎時,承旨當爲備員,而左承旨具㢞,不爲仕進,卽爲牌招,何如?傳曰,允。
宋載經,以都摠府言啓曰,今日入直内三廳,武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
備忘記,以予心氣,類皆若此,更以思之,明日春分與丁日故,工巧相値而然也,禮官·擇日官,下敎皆安徐,爲子若此,此等心懷,若何?今夜依正月例,宿於典設司,然後心可少舒,次對,當於其處爲焉,侍衛只入直,入典設後,直本處承旨,以時服待令。
李碩載啓曰,假注書曺命業汰去代,假注書任玉,姑令仍察,何如?傳曰,允。
以吏曹參議金致讓牌不進罷職傳旨,傳于任希敎曰,只推。
備忘記,此何若此之時乎?嗚呼,今日,有君乎,有臣乎?領相猶過,況左相兼内局者乎?予志固定,留此舊邸而已,嗚呼,重於此者,豈此而留此者?予意可見,予意可見,史官雖在,予何有命乎哉?隨我諸軍,知予固心。
以承傳色口傳下敎曰,聚軍皆來後,一分扈衛闕外,一分扈衛毓祥,一分扈衛舊邸。
又下敎曰,此中軍之板蕩,不善周旋之致,諸承旨下敎置之。
又下敎曰,旣已排設,則豈可待於門外?諸承旨一竝遞差。
又下敎曰,政官入來而睡乎?入侍開政。
又下敎曰,今日此事,在於舊邸,意蓋深矣,其吹,其令猛吹。
又下敎曰,守都城節目有之,軍民聞鵝聲而皆蟄伏乎?判尹,爲先記過待令。
又下敎曰,龍銅宮任掌,一體捕來事,分付左右廳。
以下一行刀削
傳于申尙權曰,使內吹,卽吹天鵝聲,此時政丞,亦政丞乎?使之覺睡,若或遲滯,兵判當用軍律。
又傳于申尙權曰,只城内軍兵聚會。
又下敎曰,大臣今始覺睡乎?
又下敎曰,鵝聲,三相不聞乎?召司錄問之。
又下敎曰,内吹天鵝聲,卽時吹之。
又下敎曰,命召卽使錄事傳授。
又下敎曰,予則闕史官之君也,命召,使錄事,更爲傳授焉。
又下敎曰,其何胥命?爲予八十歲暮君事,令本府司錄傳諭。
尹得雨,以吏曹言啓曰,今此文宣王釋奠及儲慶宮·毓祥宮·孝章廟·垂思廟·懿昭廟,春享祭典祀官等執事,例以有實職文臣塡差,當爲三十員,而實職中,多有公故在外,他無推移分排之路,在前如此時,有生進蔭官,啓稟塡差之例,今亦依此例,生進蔭官,通融塡差之意,敢啓。傳曰,知道。
又以吏曹言啓曰,今此文宣王䆁奠祭及儲慶宮·毓祥宮孝章廟,春享祭執禮·大祝,侍從塡差,而時無職名人員,令該曹,口傳付軍職,何如?傳曰,允。
兵曹口傳政事,副司果宋鍈·李台鼎·金樂洙·鄭好仁·任希雨·任希簡·李世孝·金載天。
任希敎,以吏曹言啓曰,本曹郞廳四員內,正郞姜游差祭,佐郞金文淳·趙鍚穆在外未肅拜,正郞一員未差,時無參政郞廳,正郞未差之代,口傳備擬以入之意,敢啓。傳曰,知道。
吏曹口傳政事,以金光岳爲吏曹正郞。
備忘記,前承旨宋載經爲承旨,牌招察任,房順房。
備忘記,今日朝鮮,興乎替乎?因予冥然,尙今支撑矣。
備忘記,守禦使爲御將,牌招傳授命召。
申尙權啓曰,卽者議政府錄事來言,領議政金致仁,伏見動駕傳敎,不勝萬萬惶懍,走伏金吾門外,席藁胥命,仍納命召,何以爲之?敢稟。
又啓曰,卽者議政府錄事來言,左議政韓翼謩,卽伏見動駕傳敎,不勝萬萬惶懍,走伏金吾,席藁胥命,仍納命召,何以爲之?敢稟。
備忘記,嗚呼,今日,朝鮮興乎替乎?右相此擧,其何隨從?嗚呼,暮年逢此日,予心若何?觀今擧措,此懷萬倍,何暇敦相?命召傳授,觀今擧措,國勢一髮,闕門卽閉,具留餘軍扈衛大門,吹簫聚軍,一半扈衛闕外,一一半扈衛舊邸。
申尙權啓曰,御營大將金時默削黜事,命下矣。將兵之任,不可一時暫曠,在前如此之時,有他大將兼察之例,今番則何以爲之?敢稟。傳曰,訓將仍珮兼察。
傳于申尙權曰,鵝聲出後,軍兵來會者幾何乎?
傳于宋載經曰,當該承傳色,不待下敎,任自擧行,龍虎營前排,待令拿入。
傳于申尙權曰,中官金完碩,擧措駭然,一體拿入。
傳于申尙權曰,鵝聲低微,自上聽之,尙如此,在外軍兵,何以聽之乎?吹螺宣傳官記過。
傳于申尙權曰,鵝聲低微,行首內吹,令騎判拿入。
以下一行刀削。
傳于宋載經曰,吹螺止之,城門仍閉。
申尙權,以義禁府言啓曰,前亞諫李迪輔,先刊侍從案,施以三等之律,前獻納趙瑍,先拿處,施以告身一等之律事,傳旨啓下,而李迪輔,時在忠清道瑞山地,趙瑍下去京畿楊州地云,依例發遣府羅將,竝拿來後,勘處,何如?傳曰,允。
又以義禁府言啓曰,前通禮朴奎壽,海南縣充軍,倍道押付,前持平李長老,寧海縣投畀,金容稷山縣投畀,倍道押付事,命下矣。以傳敎內,辭意,具罪目,依例發遣府羅將,倍道押送于各其配所之意,敢啓。傳曰,知道。
宋載經,以訓鍊都監言啓曰,去夜無犯夜人被捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊右邊捕廳言啓曰,去夜犯夜人,無所捉,敢啓。傳曰,知道。
李碩載,以漢城府言啓曰,因傳敎,中官金壽賢,放遂彰義門外之意,敢啓。傳曰,知道。
以下三行刀削傳曰,知道。
以修撰金載人牌不進罷職傳旨,傳于宋載經曰,只推,更爲牌招。
領議政金致仁箚曰,伏以臣,昨伏聞前司諫李迪輔到院之疏,盛斥昨冬新錄,請罷參圈諸臣,其時銓堂,至以此引義徑出,原疏見却,雖未得見,第以其勘罪推之,不止於平說可知,而一筆八人,無亦過乎?噫,難平者人心也,不同者人見也,當名塗毁譽之場,選一代清華之任,取捨多寡之際,其不能悅服人人,自古而然,況以如臣之愚,逃遁不得,再主圈事於數年之間,䚹謗之來,臣安得免,畢竟臺評峻發,勘劾至此,其爲憤國事而羞朝廷甚矣。尙可以其章之未徹,厭然爲自掩之計乎?當退未退,汔今蹲仍,隨處瘡疣,備受蹈籍,罪實在臣,人何暇尤?撫躬慙惶,無地容措,玆敢蹙伏私次,冒控危懇。伏乞聖明,亟賜斥退,仍降嚴譴,以爲人臣不職之戒焉。取進止。答曰,省箚具悉卿懇。噫,十年之内,遭此萬古所無光景,爲宗國雖嚴處,予心,若何?自此以後,已冷之心,若浮雲,展拜伸懷,意亦深焉。噫,若此之故,知䆁奠,杜坛祗迎莫知,春享祇迎時,聞望乃覺,此豈子道?雖再次祗迎,予心定矣,豈意今者堂錄,予則曰公,而人心不若我心,若有不滿之人,論斥,焉可已也,而都錄主張,旣大臣,則托以參圈,若是投章,豈特於渠,無遠嫌之意,而紀綱國體,萬萬寒心,方欲處分,而此正皮不存毛將焉傅者也。噫,先卿與卿,幾十年事予乎,于今倚仗,惟在於卿,而有此造物,是誰之過?卽予之咎,適於此際,慷慨兼切,況欲諭者多,强忍特命次對,卿若過爲撕捱,泯默今日,來朝祗迎後,將臥此而紓心,若問其次,卽今日呼寫批答之處也,卿須體予暮年此心,安心卽爲偕來,仍行次對焉。仍傳曰,遣史官諭,與之偕來。
左議政韓翼謩箚曰,伏以臣,於前冬,與聞堂錄矣。夫峻揀一時之才彦,以需三晝之講討,其事顧不重歟?乃者諫臣未徹之疏,盛加論斥,參錄諸堂,至請譴罷云,臣於此,誠不勝瞿然慙悚之至,原疏已還,雖未得其詳,凡都堂之圈,主張者大臣,備員者諸堂,則捨此論彼,抑又何哉?臣方忝據三事,糾正百僚,乃其職耳,顧此之不能,今反見糾於人,辱朝廷而羞當世,誠大矣。適値動駕,兼帶在身,義重保護,不敢自引,委蛇班聯,若罔聞知,臣猶自愧,人將謂何?仰惟聖明,連日勞動,此時起居,不容少緩,而情勢如右,末田趨造,尤無所逃罪。伏乞聖慈,亟降威譴,鐫臣相職,以謝人言,仍治臣闕禮之罪,以安私分,不勝幸甚。取進止。答曰,省箚具悉卿懇。本事旣諭領相之批,予心其亦兼諭,强命次對,卿體此意,安心勿辭,來參問候,同爲次對焉。仍傳曰,遣史官傳諭,與之偕來。
右議政金尙喆箚曰,伏以展禮伸孝,回鑾萬安,曷勝下情之欣忭?臣於前司諫李迪輔縣道之章,亦有不自安者,原疏雖云未徹,論剌不比尋常,參圈諸臣,擧皆爲嫌,則臣旣與聞末議,今何可獨爲厭然也?區區處義,宜無異同,玆敢短箚自列。伏乞聖明,亟賜譴何,以安私心焉。取進止。答曰,省箚具悉卿懇。旣諭元輔左揆之批,其參圈二字,巧且放恣,予雖衰矣,宵小焉敢售也?以今予心,强命次對,卿須體今予之意,安心勿辭偕來,同參次對焉。仍傳曰,遣史官傳諭,與之偕來。
右議政金尙喆箚曰,伏以臣,短箚請譴,反承溫批,辭旨鄭重,至有偕入之敎,此時違命,萬萬惶悚,方到闕外之際,卽聞領左相,俱皆引義,治上書啓云,臣之未及相往復,不得同去就者,誠亦愧悔之不已,而今若唐突豕入,寧有如許廉義?賓對有命,無以趨入,冐上文字,退歸私次,行止之顚倒,姑捨勿論,分義之虧傷,尤無可言。伏乞聖明,亟降威罰,以尊國體,以靖私義焉。取進止。答曰,省箚具悉。君能爲君,相何若此?今詣舊邸,卿等善守相府,今何復諭?
奉朝賀洪啓禧疏曰,伏以惟天惟祖宗,默佑我邦家,玉體彌康,寶算增崇,禮擧三呼,慶溢八域,臣則跡滯西陲,誠懸北宸,頃發造朝之行,擬伸參班之忱,而逆旅病作,廢然徑歸,私心耿結,歷久靡解,竊念臣曲被天地之洪私,退尋丘壑之本分,俯仰自在,感戴無窮,自是以來,惟有躬參朝賀之列,時奉起居之儀,可以少展犬馬之私,而適緣誠淺病劇,此亦未能如意,不但賤臣措躬無地,揆以邦憲,闕禮有罪,是宜拜章請譴,而臣旣與名在朝籍者有異,冐入文字,亦所不敢,第自趑趄悚缺,此際忽伏承歲饌顧助之恩命,此是朝家優老之盛典,臣是何人,而叨此殊思於法例之不應得者耶?臣於是,感極而涕,誠欲趨詣闕外,仰伸叩謝之忱,而亦以病不能焉。區區微悃,終不可以泯默,敢綴短章,以入縣道,感結之誠,不敢不陳暴而猥越之罪,實有所難逃。伏乞聖明,矜其誠而勘其罪焉,臣無任瞻天望聖感祝屛營之至。答曰,省疏具悉。旣見卿章,卿心予諒,年雖未及,豈爲歲饌?意爲休致人周物,卿何辭焉?予暮年思卿,待愈卽來焉。
判尹李翼元疏曰,伏以臣,特一無似下品耳,立朝三十有四年,無一禆補,厚蒙誤恩,節次推遷,罔非踰涯,居常愧懼,若隕淵谷,迺於千萬不自意,忽伏承京尹特擢之命,臣誠驚惶懍惕,不知所以自措也。噫,臣之本末,聖鑑攸燭,家無墻壁之依,朝乏蟠木之容,而前後踐歷,俱出聖簡,圖報一念,殞結是期,若其閒司冗職,猶可以筋力奔走,而至於八座命德之器,王城保釐之責,實非如臣衰劣可堪承,臣雖欲竭力自效,畢竟顚沛,可立而俟,其於辱官方而累則哲何哉?雖緣修啓之無人,導駕之義重,不得不冒没祗肅,而反顧揣量,決不敢爲因仍蹲冒之計,縮伏數日,冞增愧恧,玆敢略暴血懇,仰瀆崇聽。伏乞天地父母,俯賜諒察,亟命收還臣新授資級,以重公器,以安賤分,不勝幸甚,臣無任屛營祈懇之至。答曰,省疏具悉。三次持授,意蓋深矣。噫,今日臺臣,其有卿焉,何有萬古所無之事?特除布政尹,意在板蕩識誠臣者也,予授非私,卿何辭焉?卿勿辭察任焉。
吏曹參判金鍾正疏曰,伏以臣,以至愚極陋之姿,過蒙渥恩,遍歷清要,集木之懼,恒切于中,至於瀛館之圈,素稱鋒鏑之叢,而昨冬玉署之叨除也。怵威冒膺,莫遂循墻之初志,信心直行,又昧徇人之巧套,一出一入,衆怒群猜,拳踼之來,早晩是俟,前司諫李迪輔之疏,果已到院,雖以原疏見却,未見全本,而槪聞其措辭勘斷,罔非人臣之極罪,揆以邦憲,誅殛猶輕,臣誠惶駭震怖,不覺心骨之俱冷也。臣鑑識不明,思慮未周,名流進退,固無以厭服人心,而若其主意,亦有可言,瀛館之職,本以文學爲主,觀於弘文二字,槪可見矣。近來掄選,雖不得不多出顯要之門,而有文而無勢者,不得與焉,則亦何以爲讀書者之效乎?臣之兼取文學之士,有見於斯,而之數人者語其地處,亦誰之不如,而特孤寒無左右者耳。彼乃以没把捉不襯近之目,勤加醜詆,一筆抹摋,略無顧籍,其亦異乎臣之見矣。苟責臣以胡不自量,妄效右道,則臣固無辭,而乃以若而文學之士,爲臣誤取之罪,則恐未足以服臣之心也。他餘危怕僇辱之說,意不於論事,而只欲取快目前,如報私讐,噫,其甚矣,又何辨乎?顧今世路方艱,人心不齊,風習漸變,疑貳多端,臣若早自歛退,避遠名塗,則人之見嫉,必不至此,而祗緣受恩最深,且値聖算益隆,犬馬之忱,未忍便訣,瞻依日月,遲徊京輦,而孤畸之蹤,墻壁靡依,疏迂之性,趨避昧方,虛舟亦觸於駭浪,羿彀遍及於閒地,今玆館錄之論,不過因事觸發,而其所由來,亦已久矣。孤負聖眷,玷辱身名,莫非自取,中夜拊躬,悼歎何及?從今以往,唯有屛跡朝端,没齒田野,爲一分息補之圖,玆敢冒陳血懇,徑歸鄕庐,顚沛行裝,深愧見幾之君子,而瞻望象魏,不勝耿結之微忱。伏乞天地父母,俯賜諒察,將臣職名,亟加鐫削,仍降威罰,以爲人臣負國者之戒焉,臣無任屛營祈懇之至。答曰,省疏具悉。此萬古所無之斥,宵小露心,何足慨意?卿勿辭速察職。
咸鏡道觀察使鄭存謙疏曰,伏以臣,伏見前都承旨金相翊徑出之疏,則以前司諫李迪輔之疏斥堂錄時參圈銓堂,引以爲嫌,臣亦伊時銓堂之一也。原疏雖未得見,槪聞其聲罪狼藉,打盡無餘,其言當否,自有公眼,而知申,旣以此引義蒙遞,則臣之處義,不宜異同,臣若永謝睢盱之場,退處冗散之地,則眞所謂都無事,臣雖淺狹,豈忍與之費辭較挈,以傷忠厚之風哉?玆敢瀝血陳懇,仰瀆崇聽。伏乞聖慈,亟賜鐫削臣所帶藩任,使之優游散銜,避遠駭機,不勝幸甚。無批答。
左承旨元義孫疏曰,伏以臣母風痰貞疾,祟在水土,爲服江水,近住湖舍,而卽接家信,因春寒乘候,宿病闖發,宛轉牀席,促臣歸護,臣自聞此報,方寸煎灼,臣之逖違天陛,殆近周歲,職忝近密,獲覩耿光,犬馬微忱,私竊榮幸,而目下情理,實難按住,玆敢留章徑行。伏乞聖慈,亟遞臣職,仍治臣罪,以便救護,以安私分,千萬顒祝,臣無任屛營祈懇之至。
辛卯二月初五日辰時,上詣延和門。祗迎入侍時,行都承旨申暐,左承旨具㢞,右承旨李碩載,左副承旨任希敎,右副承旨申尙權,同副承旨林鼎遠,假注書任玉·曺命業,記事官吳鼎源·李度默,以次侍立。上具翼善冠·袞龍袍,乘輿出通陽門,詣延和門外,降詣立板位,香祗迎後,歩詣建明門乘轎,仍詣典設司。命書傳敎曰,禮房承旨,馳往儲慶宮·毓祥宮,坐直承旨,馳往文廟,奉審以來。上曰,當立祗迎之時,都承旨所奏,無時所奏,遞差,前都承尹得雨爲承旨,房順房,三院副提調例兼,承旨具㢞許遞,其代蔡緯夏除授,房順房,牌招察任。出傳敎上曰,以下二行刀削昔裵度爲相,其效,若何?漢之後黯,淮安亦憚,今日朝鮮下亡亦倖也。頃年鄭彦儒爲濟牧時,狀聞曰,島民只知有增,莫知有牧云,予於此時,其謂過也。果有其時,今若有李翼元,豈有帳殿二夜經宿?此予所以稱板蕩誠誠臣,特除判尹者也。事非了當,正在興替之間,今日次對,意豈淺乎?雖大臣,此正豺狼當道,焉問狐狸之時,而於試牌,雖或承牌,意亦知之而不受點,故欲免此時之心起,回來未踰日,汲汲投章,噫,予雖衰矣,此等年少輩,焉敢售其計?今者臺望,必也以在京人備擬,若有違牌者,豈特刊名?其子孫,勿許淸職。出傳敎上曰,禛所乘軺軒,還給本主,藍輿還給造給之人事,漢城府郞廳,發牌分付中官金壽賢,卽陰宦李興祿之腹心,不可一刻置諸於都下,令内侍府刊名其案,亦令該府,當日内放逐彰義門。出傳敎上曰,次對有命,而近者稱在外者,可勝寒心,在外臺臣遞差,其中非元在外而稱在外者,先拿處,一竝施以告身一等之律,以嚴紀綱。上曰,今日何等日,經宿動駕,不爲待令,以假通禮,作此駭擧,不飭該堂,從重推考,左通禮黃榦,施以不敍之典,假通禮金再郁,特施刊版之典。出傳敎上曰,李迪輔事,業諭相批,渠則意雖烹頭耳熟,參圈二字,亦萬古所無,豈特巧且放恣?噫,予雖衰矣,宵小焉敢逞志?幾年沈弘錄之人,百人雖爲此,渠豈爲此?予今宵小二字,冠於迪輔者,意蓋此也。呼寫之際,意請仍臺欲先遞而下問,頃因玉堂所奏處分者,其所奏者何?卽八人中一人,何者幾,何者微?予亦不知,不公則不公,暮年樹紀綱之道,不可嚴處,前亞諫李迪輔,先刊待從案,施以三等之律,李春輔之章,其雖爲親,予則始不無意思,陞六之墨未乾若此,可謂不先不後,此等臺臣,將何惜哉?特施刊名之典。出傳敎上曰,莫重祭官,苟且塡差,當該色郞廳,施以不敍之典,旣諭於三相之批,今日次對,崇政殿爲之,該府侍衛置之,只該房入侍。出傳敎上曰,宣傳官李亨默汰去,吏郞所奏,其渉無遽,承旨何敢替奏乎?當該吏郞,施以永刊之典,承旨施以不敍之典。出傳敎上曰,李迪輔在京與否知入,賤臣命業,承命出來,問于政院書吏,而以不知奏達。上曰,注書汰去,仍爲退出。
二月初五日未時,上御典設司。齋宿入侍時,假注書曺命業汰去。出榻敎假注書任玉,追後入侍時,上於典設寺前停轎,命李碩載,讀祭報府,藥房提調蔡濟恭·尹得雨,持湯劑入侍,上進服訖。入御典設司,命進前排。拿入昨日通禮金再郁下敎曰,非但汝也,汝之下人,戞去輦傍,豈有如此道理?當依法而以齋日故,十分參酌,而刊名仕版矣。命林鼎遠,讀三大臣箚子及諸臣上疏後,命書批答。以下七行刀削。上曰,聞今日下敎,一耳目雖駭然,衆儒臣焉在,玉堂箚紙其無,日會亦無,時任儒臣,一竝施以不敍之典。出傳敎任希敎,文廟摘奸後入侍,上命讀祭物記。李碩載摘奸儲慶宮及毓祥宮入侍,上命讀祭物記。仍命書傳敎曰,曾已下敎,此非丁日行祀者,則同日擇日,爲先乎,爲師乎?今日乃覺,事之寒心,莫此爲甚,當該禮堂,特施不敍之典,澤日官永刊本監。出傳敎上曰,聞今日下敎,宜卽詣臺,而寥寥莫聞,此何景像,此何景像,況壬午翰林者乎?持平李長老,寧海縣投畀,使今日朝鮮文官,少知八十其君與沖子。出傳敎上曰,旣下敎,此何景像?雖不躬詣行事,臥舊邸聞呼喝聲,嗚呼,若此之際,我軍勞矣,豈予樂爲,豈予樂爲?挾輦軍六十名,以内入直軍,前後廂軍六十名,以禁·御兩營外入直軍,訓將都領隨駕,以駕轎夜朝介作行,副駕轎安徐,沖子祗迎留陣亦安徐,時刻旣留此,待下敎直入正時,禁軍,以入直隨駕,禮房承旨仍留。出傳敎上曰,嗚呼,三百八十年宗國,今予其將,若何?呼寫及此,聲隨涕下,嗚呼,今日有輔相乎,有耳目乎?予則留舊邸,聞我子我孫行祭之聲,予心得矣,於宗國何?興惟至此,良可寒心。出傳敎藥房提調持湯劑入侍,上進服訖。上曰,注書出去,吏判摧促開政,臣玉承命出。上曰,吏判勿爲政事,小臣玉,又承命出去。上曰,注書勿出。臣玉還入前伏,俄而吏曹判書李溵,都承旨尹得雨入侍。上問入者誰也?得雨曰,吏判入侍開政。上曰,勿爲開政,卽爲退去。李溵·尹得雨,皆退出。上曰,朝鮮此何等時也,而奚暇治禮義哉?李在學渠則似無撕捱,而子道似當然矣,李崇祜之心淸,予熟知之矣。鼎遠曰,其所被彈,乃鄙陋二字矣。上曰,李迪輔,渠是何人,而敢斥人以鄙陋乎?李在學可謂孝子矣。上問彼伏者誰也?鼎遠曰,注書任玉也。上曰,嶺南之人也。上又問彼誰也?鼎遠曰,翰林李度默,古相臣李之五寸族下也。上曰,古相臣族下,豈不好善耶?上又問彼誰也?鼎遠曰,兼春秋許鍒,在嶺南矣。上曰,今日嶺南二臣入侍矣。上於典設司門外乘轎時,武二所摘奸宣傳官李亨默汰去,入格擧子二人出付該曹,詳查以奏事,下敎。命拿入入直騎郞及禁漏官及通禮朴奎壽,以今日齊日,故不依法而禁漏官本官刊名汰去,騎郞不能申飭禁喧之罪,亦汰去,通禮朴奎壽,海南縣充軍,倍道押付。駕前下敎上曰,未謝恩騎郞金容,萬萬駭然,稷山縣投畀,倍道押付,其代禮曹正郞許鍒差下,其令隨駕。出榻敎上出興化門外,命拿入呈草記當直都事,分揀拿出。藥房提調,持湯劑入侍。上進服訖,以乘輿至彰義宮。諸臣以次退出。
上在彰義宮。停常參·經筵。
自巳時至申時,日暈。夜一更,月暈。
王世孫遣宮官問安。答曰,知道。政院·藥房口傳問安。答曰,知道。朝廷·二品以上·六曹堂上單子問安。答曰,知道。
以承傳色口傳下敎曰,禮房傳香後,奉審以來。
申尙權啓曰,大司憲未差,執義洪檢武二所進,掌令元啓英武一所進,一員未差,持平二員未差,今日以監察茶時之意,敢啓。傳曰,知道。
以承傳色口傳下敎曰,頃者下敎,則此輩如是數多,朝鮮有君乎?當該判尹,令該府處之,當該郞廳,當該部官,皆記過,還宮日待令,此輩皆拘留西小門外,還宮日,令訓將,皆決棍皆爲拘留,而一有所失,則當該府官,當知之。
又下敎曰,吹螺止之,城門仍閉。
又下敎曰,予雖衰矣,何可捉蟹放水乎?渠之請屬者,依李興祿例,一一盤問書入事。
又下敎曰,常時鳴金,三下爲之,鳴金三下止之,況扈衛時如此乎?訓將拿入。
又下敎曰,萬右扈衛時如此乎?從事官闕,訓鍊大將·中軍,竝拿入。
又下敎曰,記過則訓將當納密符,而其君受密符乎?訓將·中軍拿入,當該承旨巽軟,遞差。
又下敎曰,訓將扈衛時,闕從事官,當依法而今番有樹立,故參酌,只施不敍之典,中軍貫耳面灰除之,回示炮後,依例回示。
又下敎曰,莫重扈衛時,闕從事官乎?從事官望入之,兼訓將留此,以中軍擧行。
又下敎曰,旗鼓入之,則小開門。
又下敎曰,極爲駭然,出使宣傳官拿入。
又下敎曰,内人二人,令該曹,海南·寧海,倍道押付。
又下敎曰,内人海南·寧海下敎置之,有可知者,內人小氷及金哥,令該曹嚴囚。
又下敎曰,前良娣父,令該曹問名,大靜縣充軍倍道。
又下敎曰,不知其君之心而欲爲問安乎?明日政院,朝廷,勿爲問安。
藥房口傳啓曰,昨日動駕之餘,徹夜酬應,今日午漏已撤,常御湯劑,尙未進一貼,臣等在保護之地,下情有不勝憂慮,敢此冒罪仰瀆。伏乞卽許持湯劑入侍,千萬伏望,惶恐敢啓。
藥房,口傳再啓曰,臣等平日守閤,顒俟賜對之敎,時已向昏,衛鍾將動,三貼湯劑,尙未進一貼,下情焦迫,當復如何?敢冒鈇銊之誅,更此煩瀆。伏乞亟降兪音,卽許持湯劑入侍,千萬幸甚,惶恐敢啓。
口傳三啓曰,臣等達夜守閤,求對者,再,終來得一字下批,此莫非忱誠淺薄,未能仰格之致,惶懍抑塞,罔知所措,今日悠悠萬事,惟在保護聖躬,而保護之道,莫如湯劑,日三進御,便同茶飯,不可或闕,聖躬勞動,則輒請加進,而今日三貼,尙不得進御一貼,下情焦迫,有不勝言,侵夜煩聒,極知萬萬惶悚,而玆不得不冒罪瀆告。伏乞暫許持湯劑入侍,千萬幸甚,惶恐敢啓。
以承傳色口傳下敎曰,湯劑先之。
傳于任希敎曰,崇禮門開門,犧牲入來後,還閉,興仁門則開門傳香後,奉審承旨入來後,還閉。
備忘記,今日朝鮮,興乎替乎?其若比古,漢乎唐乎?予雖衰耗,桓靈深恥,予雖衰耗,唐昭足道,心雖若此,願今國勢,是豈興兆?是豈替兆,於予得矣,於國若何?今日廷臣,咸須知悉,三處扈衛,古豈有哉?君心憧憧,其臣沓沓。
政院啓曰,領議政金致仁,左議政韓翼謩,右議政金尙喆,有稟達事,冒萬死來詣請對矣。政院啓曰,領府事金相福,判府事李昌誼,有稟達事,冒萬死來詣請對矣。
備忘記,觀今擧措,今者扈衛,焉可已乎?
傳于李碩載曰,漢城判尹作闕,卽爲擧行。
李碩載啓曰,卽者漢城府郞廳來言,判尹李翼元,左尹南泰著,方在禁推中,右尹金德淳在外,導駕及凡諸等事,無擧行堂上云,在外人合有變通之道,何以爲之?敢稟。傳曰,在外人遞差,其代,卽爲口傳擬入。
傳于申尙權曰,三處扈衛軍兵,饋粥。
傳于申尙權曰,前良娣家分付,當部爲先封閉。
傳于申尙權曰,巡令手聲,何其低微?次知敎鍊官,記過。
傳于申尙權曰,西小門留門,宣傳官入來後,還閉。
又傳于申尙權曰,捕將牌招,命召傳授大將牌·傳令牌,亦爲傳授。
又傳于申尙權曰,宣傳官一員待令,騎馬三匹立之。
又傳于申尙權曰,扈衛之時,訓將重,使御將兼察。
又傳于申尙權曰,訓將命召,御將仍佩。
又傳于申尙權曰,守禦使望,分付備局,姑勿擬入。
傳于申尙權曰,御營中軍,領率軍兵,大將使之入來。
傳于尹得雨曰,政院何其駭然也?雖非扈衛之時,何如是駭然乎?
備邊司薦望,訓鍊大將具善行·具善復·尹泰淵。
兵曹口傳政事,以尹泰淵爲左邊捕大將。
傳于任希敎曰,供上入來之門,留門入之。
傳于申尙權曰,旗鼓待令。
又傳于申尙權曰,宣傳官一員待令,騎馬三匹立之。
傳于尹得雨曰,左通禮末望,向時用謀,故今者落點,意蓋有在,斯速謝恩,若或遲滯,當此扈衛之時,當用軍律,以此申飭。
吏曹口傳政事,以金漢耆爲左尹。
傳于任希敎曰,銓曹郞廳記過。
傳于申尙權曰,闕門及作門,差備人嚴禁云,以龍虎營令旗,分付。
又傳于申尙權曰,城外來會軍兵,置之。
尹得雨,以吏曹言啓曰,今此擧動時,通禮不可不備員,左右通禮有闕之代,口傳備擬以入之意,敢啓。傳曰,知道。
吏曹口傳政事,以徐有元爲左通禮,宋鍈爲右通禮。
申尙權,以兵曹言啓曰,今此動駕時,侍衛不可不備,而參議·參知·佐郞有闕代,竝令該曹,以在京無故人,口傳差出,參議·參知,待下批卽爲牌招,以爲備員之地,何如?傳曰,允。
吏曹口傳政事,以金相翊爲兵曹參議,李壽勛爲兵曹參知,李身晦爲兵曹佐郞。
申尙權,又以兵曹言啓曰,卽接北所衛將牒報,則武德門西邊宮墻二間許,因雨頹落云,依例令紫門監,爲先把子圍排,急速修築,而西營入直砲手十五名除出,限修築各別守直之意,敢啓。傳曰,知道。
又以刑曹言啓曰,內人小氷及金哥,令該曹嚴囚事,命下矣,罪人小氷及金喜愛,依傳敎竝嚴囚之意,敢啓。傳曰,知道。
又以禁衛營言啓曰,去夜犯夜人,無所捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊右邊捕廳言啓曰,去夜犯夜人,無所捉,敢啓。傳曰,知道。
上在彰義宮。停常參·經筵。
王世孫,遣宮官問安。答曰,知道。藥房口傳問安。答曰,知道。
申尙權啓曰,大司憲未差,執義洪檢武二所進去,掌令元啓英武一所進去,一員未差,持平二員未差,今日以監察茶時之意,敢啓。傳曰,知道。
以承傳色口傳下敎曰,今日政院及朝廷問安,勿爲之,若爲之,當不爲還宮矣。
又下敎曰,三營執事招來闕外,及本宮扈衛,皆揮旗鳴金,一體解嚴。
又下敎曰,今日朝廷政院,若問安,則當下敎矣。
又以承傳色口傳下敎日,宣傳官皆爲入來,今則揮旗鳴金,扈衛皆解嚴。
又口傳下敎曰,鴻山與都事,雖丈人,當此時扶助如此之多乎?免爲庶人,卽爲逐出江外。
又口傳下敎曰,沈鏽爲判尹,牌招察任。
藥房口傳啓曰,離次經宿,已過兩宵矣,昨夜湯劑,只進一貼矣,如蒙賜對,庶可開陳,而昨者三啓,未奉兪音,朝日問安,亦靳例批,臣等焦迫抑鬱,罔知所措,不得不復此瀆擾。伏乞亟許持湯劑入侍,克軫保嗇之道,仍命趁早回鑾,以副顒望之群情,千萬幸甚,惶恐敢啓。
口傳再啓曰,臣連以焦迫之忱,敢陳晉接之請,天聽愈邈,午牌已報,下情抑塞,固不暇論,而獨不念保嗇聖躬之道乎?日昨爲國事進湯劑之敎,丁寧諄複,非止一再,臣等聚首莊誦,感激欽仰,而昨今以來,湯劑之間斷至此,此豈大哉王言,信如四時之義乎?玆敢不待批旨,復此瀆擾,乞賜兪音,以副顒祝之誠,千萬幸甚,惶恐敢啓。
以承傳色口傳下敎曰,爲國用心,便在舊邸,其休焉,知休然後,心可便矣,爲國欲服建功,建功則入之。
口傳三啓曰,湯劑一貼,承命封入,臣等焦迫之心,或可以一分少紓,而第曠闕診候,已至多日,當進湯劑,尙餘二貼,臣等之區區所翼望者,惟在於躬率醫官,手警御藥,以殫保護之誠。伏乞益軫爲國之聖念,俯察顒祝之群情,亟降兪音,卽賜引對,千萬幸甚,惶恐敢啓。
以承傳色口傳下敎曰,建功湯,爲國着實進御,封入後,其休焉。
口傳四啓曰,俄伏承口傳下敎,以旣入湯劑,復何守哉?其休焉爲敎,臣等於此,尤不勝抑塞之至,湯劑之一日三貼,決是不可已之事,而願今離次兩宵,勞動旣多,區區下誠,猶以三貼爲少,今日所進,不過一貼,而殿下以此敎之,以旣入,諭之以其休,三貼未準之前,臣等其若休焉,夫豈義分之所敢安乎?更鼓已下,焦迫轉甚,玆不得不更此煩瀆,亟賜方寸之地,俾得持湯劑入侍,千萬顒祝。
以承傳色口傳下敎曰,守而留在故心不便,其休焉,內局旣入湯劑,復何守在乎?其休焉。
又下敎曰,今已下敎於時原任,承旨亦止之,若更請,三日當更留,勿爲之。
又下敎曰,令宣傳官,排立軍兵等處,分付曰,三日留此,日氣稍解,此則幸矣,扈衛諸軍,雖已解嚴,汝等之心若見之,來日卽替直之日,還宮後,卽還主人家便休焉。
又下敎曰,在舊邸心紓,而三日如一日,暮年離闕中爲多日,沖子亦必待予,明日當還,待諸司預備整齊,今已爲此下敎,今則其便休焉。
又下敎曰,此時定人心先務,回駕時,當乘輦,副輦安徐,前後部鼓吹,依例待令,路則依前。
又下敎曰,來日還宮時,副駕轎安徐,只備堂,三間石橋祗迎。
李碩載啓曰,諸承旨有稟達事,來詣請對矣。
任希敎啓曰,時原任大臣,更爲冒罪求對矣。
備忘記,噫,今年以後,此心莫知幾何下,須看今日國勢,壬午何以爲壬午,而今年何以爲今年?問其本其誰問,聞其事其誰聞?宣傳官,取來件記,其稱皆僭濫,騶從於京中,旣逐而復若前,若有一毫忌憚,焉敢若此?焉敢若此,而爲耳目者,袖手傍觀,釀成至此。嗚呼,予在此邸,其豈有壬午,亦豈有今年?乃問舊邸,尙對慷慨,是誰是誰?呼寫掩抑,今日海東臣子,心若何心若何?有君乎,有臣乎?若有君,臣,何叵測,若□□□。
備忘記,大學經一章云,知止而后有定,定而后能靜,靜而后能安,安而后能慮,慮而后能得,此孔聖訓也,今日亦欽誦得然後,當回。以下七行刀削
傳于申尙權曰,龍虎營前排待令中官安國來,記過。
傳于申尙權曰,宣傳官安宗垕,決棍十度後汰去。
傳于申尙權曰,闕門閉之,軍兵饋粥。
申尙權,以兵曹言啓曰,三處扈衛軍兵饋粥事,命下矣。禁軍及駕後禁軍與標下軍兵處,設粥分饋之慮,敢啓。傳曰,知道。
又以訓鍊都監言啓曰,依傳敎,三處扈衛軍兵等處,設粥分饋之意,敢啓。傳曰,知道。
又以禁衛營言啓曰,依傳敎,三處扈衛軍兵等處,設粥以饋之意,敢啓。傳曰,知道。
又以御營廳言啓曰,依傳敎,三處扈衛將校軍兵等處,設粥分饋之意,敢啓。傳曰,知道。
又以兵曹言啓曰,依傳敎,隨駕禁軍及駕後禁軍興標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以武一所言啓曰,臣等來會試所,而扈衛未徹之前,姑不得循例開場之意,敢啓。傳曰,知道。
又以武二所差備官,以試官意啓曰,臣等旣未出詣試所,而扈衛未撤之前,不得循例開場之意,敢啓。傳曰,知道。
李碩載,以漢城府言啓曰,因傳敎,宋宜孫·洪大顯,免爲庶人,放遂江外之意,敢啓。傳曰,知道。
申尙權,以御營廳言啓曰,去夜無犯夜人所捉之意,敢啓。傳曰,知道。
又以一所二所巡廳言啓曰,去夜犯夜人,無所捉之意,敢啓。傳曰,知道。
又以左邊·右邊捕廳言啓曰,去夜犯夜人,無所捉,敢啓。傳曰,知道。
上在慶熙宮。停常參·經筵。
王世孫遣宮官問安。答曰,知道。藥房口傳問安。答曰,知道。
大駕還宮後,政院·藥房口傳問安。答曰,知道。中宮殿,惠嬪宮,藥房口傳問安。答曰,知道。
李壽勳啓曰,大司憲未差,執義洪檢武二所進去,掌令元啓英武一所進去,一員未差,持平二員未差,今日以監察茶時之意,敢啓。傳曰,知道。
林鼎遠啓曰,卽者校理金夏材,以其親病,陳疏徑出,原疏纔已捧入矣,所當直捧,禁推傳旨,而此與無端徑出有異,推考警責,何如?傳曰,允。
以承傳色口傳下敎曰,觀今世道,何心問候?内局問候,其止之。
又下敎曰,見今日下敎,雖大官晏然乎,如此而國爲國乎?
傳于李壽勛曰,諸司預備。
傳于申尙權曰,前訓將敍用,復授前任,牌招傳授命召。
申尙權啓曰,訓鍊大將李章吾,時無職名,令該曹,卽爲口傳付軍職,何如?傳曰,允。
兵曹口傳政事,以李章吾爲副司直。
傳于林鼎遠曰,內局入侍。
傳于李碩載曰,同副承旨入侍。
任希敎曰,玉堂上下番闕直,事甚未安,今日政新除授玉堂,待下批仍卽牌招,以爲推移入直之地,何如?傳曰,允。
任希敎,以侍講院啓曰,本院上番,連日闕直,事甚未安,今日政新除授,待下批牌招,推移入直,何如?傳曰,允。
林鼎遠,以吏批言啓曰,本曹佐郞金文淳呈狀內,身病其重,勢難察任,依例改差,何如?傳曰,允。
有政。吏批,判書李溵進,參判金鍾正進,參議未差,承旨任希敎進,以鄭光忠爲大司憲,鄭枋爲司諫,崔爲掌令,李克生·李重海爲持平,金樂洙爲獻納,李萬育爲正言,金夏材爲校理,兪漢謹爲副校理,金普淳爲修撰,洪檢爲副修撰,趙宗鉉爲輔德,兪彦鎬爲弼善,趙英鎭爲文學,朴相岳爲司書,金相翊爲大司成,李世孝爲吏曹正郞,尹東暹爲同經筵,鄭晩淳爲茂朱府使,姜游爲泰川縣監,李漢翼爲機張縣監,韓光載爲永禧殿令。
兵批,判書具允鈺病,參判李聖圭入直進,參議未差,參知尹勉升未肅拜,承旨林鼎遠進,同知單崔錫謙,副護軍南鶴宗·宋濟魯,副司直申暐·具㢞·元義孫·金應淳·金履禧·宋載經。
林鼎遠,以武一所言啓曰,參試官宗簿寺正崔,移拜司憲府掌令矣,莫重試記,不可不及時考劃,參試官有闕代,令政院,急速稟旨變通,何如?傳曰,允。
傳于林鼎遠曰,儒臣雖闕直,春坊豈可闕直乎?牌招人,竝入來謝恩。
以兵曹參知尹勉升牌不進罷職傳旨,傳于申尙權曰,爲此人而爲之乎?只推,更爲牌招察任。
林鼎遠,以兵曹言啓曰,同知中樞府事尹興華,五衛將尹勉亨,俱以病難供職,呈狀乞遞,竝今姑改差,何如?傳曰,允。
李壽勳,以義禁府言啓曰,前獻納趙瑍,施以告身一等之律事,傳旨啓下,而特敎定律名者,勿捧原情,直爲草記勘律,曾有定式矣。趙瑍今已拿囚,依法典,杖六十收贖,奪告身一等,放送之意,敢啓。傳曰,知道。
林鼎遠,以義禁府言啓曰,全羅道羅州牧黑山島定配罪人韓鍮,慶尙道南海縣荐棘罪人沈義之等,放送承傳啓下矣。竝放送事,分付各該道道臣之意,敢啓。傳曰,知道。
李碩載,以漢城府言啓曰,前良娣家,分付當部,爲先封閉事,命下矣。依傳敎,前良娣家,使當部官,卽爲封閉之意,敢啓。傳曰,知道。
李壽勳,以刑曹言啓曰,前良娣父,令該曹問名,大靜縣充軍事,命下矣。查問則,前良娣父林昌周,丙子年已爲作故云,不得擧行之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所·二所巡廳言啓曰,去夜犯夜人,無所捉之意,敢啓。傳曰,知道。
又以左邊·右邊捕廳言啓曰,去夜犯夜人,無所捉,敢啓。傳曰,知道。
以輔德趙宗鉉,副修撰洪檢,牌不進罷職傳旨,傳于林鼎遠曰,只推,更爲牌招。
以慶尙監司狀啓,巨濟居良人金汗三等渰死燒犯事,傳于林鼎遠曰,令本道,恤典擧行。
辛卯二月初八日辰時,上還宮擧動入侍時。行都承旨尹得雨,左承旨李碩載,右承旨任希敎,右副承旨申尙權,同副承旨林鼎遠,記事官蔡弘履,假注書任玉,編修官金德元,記事官李度默,以次隨駕。上具翼善冠·袞龍袍,以乘輿出宮門外,降與乘輦時,領府事金相福,領議政金致仁,判府事金陽澤,右議政金尙喆,判府事李昌誼,以次問候。致仁曰,今日回鑾,下情欣幸,而王世孫,夙夜焦迫,累遣中官問候矣。藥房提調,持湯劑入侍,上進服訖,仍回鑾。上曰,前修撰尹勉升,特授騎堂,牌招察任。駕前下敎上曰,兵曹參知尹勉升,樹立可尙,而混同下敎,其豈擧職之意乎?今者特授,意蓋在焉,特爲敍用。駕前下敎上曰,李壽勳爲承旨,牌招察任,房順房。駕前下敎上於延和門外,降輦乘輿,藥房都提調韓翼謩,請進湯劑。上曰,進之。進服訖,還入大內,諸臣以次退出。
辛卯二月初八日午時,上御集慶堂。藥房入診,同副承旨同爲入侍時,都提調韓翼謩,提調蔡濟恭,副提調尹得雨,同副承旨林鼎遠,記事官蔡弘履·李昌燮·李度默,醫官李以楷·鄭允協·金季良·慶絢·吳道炯·柳光翼·徐命緯·金孝儉,以次進伏訖。翼謩曰,夜間聖體,若何?上曰,人事之言,言之何爲也?沖子殘忍,故予回還矣。翼謩曰,世孫果焦迫矣。上曰,大臣廉隅,皆如是乎?予只爲朝鮮,故服此矣。因命進湯劑進御。翼謩曰,診候何以爲之?上曰,置之,診候不過人事矣。翼謩曰,莫非臣等之罪也。上曰,大臣一不來見,此是乎?翼謩曰,初未思及,誠惶恐矣,今日中宮殿湯劑日次,何以爲之乎?上曰,今日入之,可也。上曰,中宮殿進御加減五積散,依前方五貼式,自今日爲日次製入。出榻敎上曰,宜先當務,沖子胄筵,以大學衍義,召對以唐鑑,而唐鑑畢讀後綱目依前繼講事,分付春坊。出傳敎上曰,嗚呼,舊邸三日,予心雖若一刻,於此之際,朝鮮朝鮮,其君其君,當討不討,當言不言,宇宙幾乎混沌,倫彝自此斁塞,嗚呼,壬午此擧,幾乎其亡,吹角聚軍,予豈樂爲?嗚呼,今日朝鮮,有識士夫,咸聽此敎,初意其雖回此,閉其閤拒其請,見今者此擧,其豈止此,而股肱大臣,幾日守閤,只見君於乘輦時,其君纔回,何不能從容見予?其隨來而求對,初雖拒也,爲宗國特召,而諭予亘中之懷,一入此中,問諸大臣來否,對曰無也。嗚呼,今日朝鮮,中興故若此乎?頃者開政,殊爲無益,故特命却,而近五日復命,食前下敎,今將日入,尙無消息,故欲爲下敎,今聞予則下敎,而承旨未聽云,此則勢固然矣。觀此氣像,此正中官悚懼之時,而未過其晝,許多中官,莫知去處,此則當下敎,而此猶薄物細故,嗚呼,不稱其服之敎,引諭垂簾之事,而豈特此也。以下三行刀削聞于昔年,古將李浣,因摠府饋酒,大君雖召,稱以將臣不膺,其後拜相時,幾次加卜,寔由於此,於饋酒猶辭,況造此物乎?嗚呼,壬午以前,雖因事勢而未能,今番則異於昔,以頃年置邸于傍,欲飭之急,何不勉飭?其不肯從事,到于此,亦何傍觀而泯默?□□□□旣抗衡于大臣,其亦譏乎?大將則無據,耳目其雖聾啞,昔之朱溪君,猶斥士洪,處地若何?所奏若何?光景若何?國勢凜綴,若一髮,其所興亡,在於俄頃,而其何默默,亦何袖手?其誰其誰之敎,釀成二字,予豈臆喩,顧國勢觀景像,特命宣傳,烏可已也?昔一勳臣,只聞其機,先聚軍而復俟命,爲人君吹角呼軍,待復命而解嚴,焉可已哉?嗟,我三軍,聞角皆來,吁,此延臣,一何重聽?以下二行刀削嗚呼,今日若此,他日何言?予莫能制,孰能制他日?雖無對諸臣之心,亘中之懷,其難自抑,其來將諭,於今其將謂牖乎,謂堗乎?嗚呼,此諭,可謂萬一,一擧三隅,右人旣諭,嗚呼,今日爲國血忱之臣,須聽此諭,以此推之。韓鍮·沈儀之,無乃先見乎?不然,豈有此境?竝特放,儀之弟子,若頃年鳳齡子勿放,今日中官擧措,其涉駭然,內班院掌務中官,令政院,牌召嚴飭,此後依舊例,只許一朔三沐,式暇應頉,不在此中,以此一體分付。諸臣遂退出。
上在慶熙宮。停常參·經筵。
夜一更,月入東井星。
藥房口傳啓曰,臣等伏見夜下傳敎,有內局問候其止之敎,焦遑抑塞,罔知攸措,近年以來,藥院之逐日問候,便成典禮,揆以臣分,不當暫廢,成命之下,不敢循例請候,而臣等雖被大何,決不可仍以奉承。伏乞亟收所下傳敎,仍命持湯劑入侍,十萬懇祝,惶恐敢啓。無批答再啓曰,臣等,曉赴藥院,聚首相對,嚴畏成命,旣不伸問候之禮,冒陳衷情,又未蒙允可之音,而午牌已報,只自焦心,今日起居,雖已過時,當進湯劑,決難少緩,玆不得不冒犯威罰,更此瀆擾,伏乞亟賜引對,俾得持湯劑入侍之地,千萬顒祝,惶恐敢啓。無批答三啓曰,湯劑尙不進一貼矣,俄於筵席,備陳衷懇,而誠未格天,兪音終靳,臣等焦遑抑塞,當復如何?聖躬之勞動,無如近日,湯劑之停止,亦無如近日,區區下情,終不能自已來詣閤外,復伸至懇。伏乞亟許賜對,以副顒祝之望,千萬幸甚,惶恐敢啓。以承傳色口傳下敎曰,其止之,早退然後,予當就寢矣。
任希敎啓曰,憲府監察茶時,事甚未安,除在外試所進去外,未肅拜不爲行公人員,竝卽牌招,何如?傳曰,允。
尹得雨啓曰,左副承旨申尙權,今日不爲仕進,卽爲牌招,何如?傳曰,允。
本院啓曰,卽者議政府錄事來言,領議政金致仁,右議政金尙喆,伏見俄下傳敎,不勝悚惶,胥命於金吾門外,仍納命召,何以爲之?敢啓。又啓曰,卽者中樞府錄事來言,領中樞府事金相福,行判中樞府事金陽澤,行判中樞府事李昌誼,傳敎之下,不勝惶悚,胥命於金吾門外云矣,敢啓。又啓曰,卽者義禁府都事來言,領中樞府事金相福,領議政金致仁,行判中樞府事金陽澤,右議政金尙喆,行判中樞府事李昌誼,今方待命於金吾門外矣,係是大臣去就,敢啓。
任希敎,以義禁府言啓曰,當該中官,稷山縣充軍,當日倍道押付事,命下矣。當該中官朱好一,依傳敎,忠淸道稷山縣充軍,而以傳敎內辭意,具罪目,卽爲發遣府羅將,倍道押送配所之意,敢啓。傳曰,知道。
又啓曰,新除授副校理兪漢謹,時在忠淸道洪州地,修撰金普淳,時在京畿廣州地,斯速乘馹上來事,下諭,何如?傳曰,允。
又以訓鍊都監言啓曰,依傳敎,別倍使令張天壽·鄭雲成·朴次同·鄭乭夢·朴春萬·咸乭介·金光得·魯得尙·尹聖輝·李成奉·金必奉·黃卜金·朴大根·金德祥·金德大·全老味,書員崔興成,大廳直元鳳絢,奴先卜·世漢等,西小門外決棍各二十度後,出付漢城府之意,敢啓。傳曰,知道。令該曹,皆湖沿水軍充定。
又以兵曹言啓曰,本曹正郎魚錫齡,身病猝重,勢難供職,呈狀乞遞,宿衛重地,不可久曠,令姑改差,何如?傳曰,允。
傳于任希敎曰,騎馬二匹立之,宣傳官二員分送一二所,柳葉箭幾許爲之,六兩熟幾字,知來。
任希敎,以武一所言啓曰,今此庭試初試時,先試柳葉箭,今幾畢射,而取考謄錄,則在前兩技試取時,多有單技陞付之例,故柳葉箭未入格者,或因傳敎,或因草記,一體許射大兩矣。今番試取之規,旣與前相同,柳葉箭未入格者,一倂許射六兩之意,敢啓。傳曰,知道。
又以武二所言啓曰,今此庭試初試時,先取柳葉箭,今已畢射,而取考謄錄,則多有單技陞付之例,故雖柳葉箭不中者,或因傳敎,或因試所草記,一倂試取六兩矣。今番科規,與昨年相同,柳葉箭未入格之類,依例許射之意,敢啓。傳曰,知道。
任希敎,以議政府言啓曰,歲首觀察使·節度使薦,當爲擧行,而西壁俱有故,限內不得議薦之意,敢啓。傳曰,知道。
又以禮曹言啓曰,觀察使·節度使薦,正月內,當爲議薦,而堂上有故,不得爲之之意,敢啓。傳曰,知道。
傳于任希敎曰,該房承旨,與持平李克生,來詣于資政門外。
徐浩修,以兵曹言啓曰,依傳敎,承政院都使令洪二得,決棍十度之意,敢啓。傳曰,知道。
以承傳色口傳下敎曰,今朝鮮朝鮮,其君其君,政院使令之喑啞,由於兩班之差出耶,都使令,令騎郎決棍。
又下敎曰,雖曰臺臣,下敎之下,殿庭率入四喝導·一書吏·二喝導,令騎曹決棍,騎郎記過。
又下敎曰,如此之時,當嚴飭,跟隨摘奸,若跟隨多,則騎郎當下敎矣。
徐浩修,以兵曹言啓曰,依傳敎,司憲府書吏金龍瑞,所由金莫金·李世才等,決棍各十度之意,敢啓。傳曰,知道。
又以漢城府言啓曰,李克生特爲庶民,大靜縣倍三道押付事,命下矣。依傳敎,特爲庶民之意,敢啓。傳曰,知道。
又以義禁府言啓曰,□□□□洪鳳漢,淸州牧付處,金時默忠州牧付處事,命下矣。□□□□洪鳳漢·金時默等,依例發遣府都事,卽爲押送于各其配所之意,敢啓。傳曰,知道。
又以刑曹言啓曰,李克生特爲庶民,大靜縣倍三道,令秋曹押付事,命下矣。依傳敎,罪人李克生,全羅濟州牧大靜縣,倍三道卽爲押送之意,敢啓。傳曰,知道。
假注書望,以具性玉爲假注書。
徐浩修,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以武二所言啓曰,試官具顯謙,以訓鍊都監中軍,因傳敎代主將,方在陳上,不得赴試所,合有變通之道,何以爲之?敢啓。無批答以承傳色口傳下敎曰,頃時下敎傔從輩,待令於西小門外,尙在乎?西部官員,招來,知入擧行與否,勿出朝報。
又以刑曹言啓曰,因訓鍊都監草紀,令該曹,皆湖沿水軍充定事,命下矣。依傳敎,罪人鄭雲成全羅道海南縣,朴次同康津縣,鄭乭夢務安縣,朴春萬靈巖郡,咸乭介光陽縣,金光得順天府,魯得尙寶城郡,張天壽·尹光輝樂安郡,元鳳絢·李成奉興陽縣,奴先卜·金必奉長興府,黃卜金咸平縣,朴大根茂長縣,奴世漢·金德祥興德縣,金德大·全老味扶安縣,崔興成沃溝縣,水軍充定,竝卽發配之意,敢啓。傳曰,知道。
又以啓曰,其捉囚諸囚中,京外黃奴,皆卽放送,其餘令本縣令,卽爲各刑推一次後,令道臣,分配湖沿,李行益,亦令道臣,充軍珍島事,命下矣。依傳敎,諸囚中京外黃奴,郎爲放送,其餘令本縣令,各刑推一次,分配湖沿,李行益,全羅道珍島郡充軍定配,竝卽發配後,卽爲啓聞事,發關分付道臣之意,敢啓。傳曰,知道。
以慶尙監司李命植,寧海府私婢元丹等燒死渰死事,傳于徐浩修曰,令本道恤典擧行。
任希敎啓曰,時原任大臣,依下敎來待矣。批答在傳敎。
奉朝賀鄭宲疏曰,伏以歲律更始,陽德回泰,伏惟聖體,日益康寧,聖壽日益無疆,臣民祈祝,曷有其已?臣於昨年,猥陳乞骸之懇,幸荷聖明曲察,特賜允許,前秋始扶病入洛,猥蒙親臨宣麻之命,咫尺帳殿,催臣入侍,玉音淳懇,聖意隆重,仍命臣起立,仰瞻天顔,愚衷信激,感淚自零,臣手奉恩麻,旣遂懸車之願,躬覲耿光,幸伸傾葵之忱,雖卽塡溝壑,更無餘恨,退伏田里,優游卒歲到底莫非聖渥,念臣年齡旣邁,疾病益侵,經冬呻吟,了無生意,歲時問候,亦未遂誠,瞻天望雲,祗自縮伏俟罪,際此本道道臣,傳宣聖敎,使本州輸送歲饌,各樣各目,厥數夥然,臣於是,一倍驚惶,罔知攸措。噫,我聖上惠養臣者,至矣盡矣,臣雖冥愚,寧不知感?第臣身老在野,隨分飮啄,不至於飢餓,不能出門戶,則今何以仰煩聖念至此?抑臣有私義之不自安者,今者傳旨中,以致仕祿俸之甚薄,有此恩頒之命,而第臣以病廢之蹤,凡於朝賀之節,一不得進參,則其虧分闕禮者已多矣。如是而循例受祿,亦有惶愧者,則今此格外恩賜,又何敢晏然冒受,以犯龍斷之譏乎?此臣所以反復思惟,有不敢受者也。然傳敎旣下,德音已播,其惓惓欲生之聖意,已浹骨而淪䯝矣,雖未敢受賜,而臣百拜知感矣。伏乞聖明,特加恕諒,收還成命,使臣得以安意就盡,千萬幸甚。答曰,省疏具悉。噫,昨年見卿,今已歲翻,懸卿之意,心豈弛哉?奉朝賀月廩,本已薄矣,齟齬鄕邸,予心若覩,今者此命,予意豈偶?卿體此意,安心領受,春煦旣長,俟間登途,見予而回焉。
慶尙監司李命植敎書,王若曰,嶺臬爲八路之最,每難其人,方岳簡一代之英,今屬之子,何庸多誥?庶幾殫心,惟卿,家法忠貞,天質醇雅,學識經綸之兼備,允矣讀書之功,法度繩墨之一遵,偉然需世之器,蓋望實之有所養,而踐歷之無不周,莅西縣而佩萊州之符,寬猛必務於交濟,佐東銓而長國子之席,公明可驗於多譽,夙有礪先公後私之誠,常欲試剸劇理煩之地。睠彼嶺南一域,是我海東重藩,絃誦襲鄒·魯之風,素稱人才府庫,貢賦等荊楊之土,允爲國家翰屛,將界七十州分憂,要得二千石共理,玆授卿以慶尙道觀察使·兼兵馬水軍節度使·巡察使·大丘都護府使,卿其祗服寵命,勉恢良猷,山川城池,風俗之已知,殆同輕車之就熟路,甲兵簿書,期會之雖衆,可見利器之試盤根,續前日綜核之治,狡夷復戢,體新春發生之化,疲氓咸蘇,興學敦俗而必展素蘊,薄賊嚴課而必遵常典,於戱,予將紓南顧之慮,往其欽哉?卿豈無北望之懷,行且召矣,故玆敎示,想宜知悉。知製敎柳義養製進
校理金夏材疏曰,伏以臣,才鹵學薄,宮官之任,自知不稱,而向來一肅,只爲暫伸義分之計,適値僚員多闕,番次甚艱,不敢言私,多日持被,卽接家信,臣母外傷風寒,內添宿疾,渾身顫掉,胸膈剌痛,晝發痰而元氣不能接續,夜失睡而神識無以收拾,懍懍有朝夕之憂,臣自聞此報,方寸震灼,雖欲一刻按住,不可得矣。玆敢忙陳短章,徑出禁扄。伏乞天地父母,俯垂矜諒,亟遞臣職,以便救護焉。臣治疏將上之際,忽伏奉館職除命,臣頃旣冒膺,今又在禁中,固當竭蹶趨承,而向者人言,盛論今番新錄,擧名指斥,雖有其人,臣旣是同圈之人,則何可以臣身之獨免,晏然若無故,揚揚冒出乎?伏願聖明,竝命遞改,以安私義,仍治臣擅離之罪,以肅朝綱,千萬幸甚。批答在傳敎
二月初九日未時,上御資政殿西庭。詣臺臺臣入侍時,持平李克生,右副承旨李壽勳,假注書任玉,編修官金德元,記事官李度默,以次進伏訖。上曰,臺臣進前,李克生引嫌。上曰,引嫌乎?故師傅之孫,今駭然矣,畏洪鳳漢·金時默而引嫌乎?朝鮮將亡矣。命傳啓,克生傳啓後復引嫌。上曰,極爲無據,着紗帽而敢此時引嫌乎?汝之曾祖,不如是,汝不思汝曾祖矣,汝拜見汝曾祖之時,獨不愧於心乎?意謂汝不負我矣,可謂無據矣,汝家聞有武邊,汝寧不爲武人乎?□□□無乃有甚麽意思而然乎,時方汝有何心乎?克生曰,小臣未知事端。上曰,敢何言?古今閹豎多矣,漢桓·靈十常侍之事,古亦有矣。黃景龍之事,如何,而顧今國勢,亦如何也?宗臣大道上,與大臣,抗衡横行之事,汝豈不知乎?以定配罪人十餘人,騶從至擬於巡察使之行,而默然無一言可乎?予豈意汝故師傅曾孫,而至此乎?欲爲鞫問,而思汝之曾祖,不爲矣。命書傳敎曰,嗚呼,朝鮮將亡之時,聞喝導之聲,庶乎錚錚,其欲刮目相對。下敎中官曰,其若請承傳色以奏云,其來已久,意謂有條列者而然,閉門固臥之君,索袞衣坐而召見,其所引嫌,萬萬駭然,而特命勿施,使之傳啓,則謄傳古紙,復爲引嫌,其中事端未詳等語,尤萬萬可駭,此時此心,其心,若何?事當鞫問,而此非顧籍其名者,其思者,卽渠之曾祖也,特爲庶民,大靜縣倍三道,令秋曹押付。出傳敎上曰,今者臺臣引嫌,萬萬駭然,政院猶退,況其君乎?今命勿施。出傳敎上曰,同副承旨入侍,同副承旨林鼎遠入侍。命書傳敎曰,噫,豺狼當道,焉問狐狸?今日其國興耶亡耶?此豈茶時請牌之時乎?況承牌已晩,詣臺旣久,今乃請承傳色,事體寒心,該房承旨,當該注書,一倂施以不敍之典。出傳敎上曰,此時豈循常例?兩所其令撤場,監試官,隨大臣入侍,今日傳啓勿施。出傳敎上曰,茶時請牌,當該中官不稟以傳,當該中官,稷山縣充軍,當日倍道押付。出傳敎上曰,今坐資政庭中,勿待命入侍,聽我亘中之懷事,傳諭于時原任三相,傳授命召。出傳敎上曰,嗚呼,洪鳳漢,□□□其時一箚,其非是誰?今日義理正大,處分嚴正之時,豈可泯默?其時三原任,竝施削黜之典。出傳敎上曰,刑曹郎廳·漢城府朗廳,竝入侍。出榻敎上曰,西部都事入侍。出榻敎上曰,其日下敎中,傔從輩,皆待令乎?趙瑗·申光洙曰,然矣。命他承旨入侍,任希敎進前。上曰,詣臺臺臣竝入侍。出榻敎大司諫李性源,掌令元啓英·崔,正言任希曾進前。上曰,今日朝鮮,興乎替乎?亦如克生而不知事端云,則當洞諭矣,□□□□無賴,而臺臣視若不知,此善乎不善乎?予不局且於大臣矣。性源·啓英··希曾等曰,削黜罪人洪鳳漢,地處如何,倚毗如何,而負犯深重,有識寒心,前後罪狀,已悉於臺閣草野之章。以下二行刀削。論其罪狀,不可削黜而止,請削黜罪人洪鳳漢,中道付處。上曰,今日始知臺閣,嗚呼,此予非負洪鳳漢也,鳳漢負予也,公議可見,予何靳持?依啓。性源·希曾曰,請還寢鍾城府爲奴罪人天大酌處之命,依律處斷。措辭見上上曰,勿煩。性源·希曾曰,請黑山島爲奴罪人五得,依律處斷。措辭見上上曰,此正孤雛腐鼠,勿煩。性源·希曾曰,請崔百男邊遠定配。措辭見上上曰,勿煩。以下三行刀削性源·希曾曰,新除授司諫鄭枋,時在全羅道昌平地,獻納金樂洙,時在江原道春川地,正言李萬育,時在京畿道楊州地,請竝斯速乘馹上來事,下諭。上曰,依啓,李萬育,逡巡近畿,其渉駭然,特施削職之典。啓英·曰,請還寢東呂·址淳等還配之命,更令王府,嚴鞫得情。措辭見上上曰,此正孤雛腐鼠,勿煩。啓英·曰,請還寢定配罪人金柱泰減等之命。措辭見上上曰,此何相持者?亟停勿煩。啓英·曰,請黑山島爲奴罪人五得,依律處斷。措辭見上上曰,業諭院啓,勿煩。啓英·曰,請大靜縣爲奴罪人仲義,依律處斷。措辭見上上曰,已諭勿煩。啓英·曰,請崔百男邊遠定配。措辭見上上曰,勿煩。以下三行刀削啓英·曰,新除授持平李重海,時在忠淸道洪州地,請斯速乘馹上來事,下諭。上曰,依啓。上曰,金時默則不爲啓,臺臣亦非矣。性源·希曾曰,臣等言議巽軟,本不合於耳目之任,而傳啓之際,以金時默事,至下非矣之敎,臣等之當論不論之失著矣,其何可晏然仍冒於臺次乎?請命遞斥臣職。上曰,予之所期,豈止於此?今者或啓或否,不審大矣,揆以臺體,勢難例批,依啓。啓英·曰,臣等言議拙訥,傳啓之除,旣多顚錯,已失臺體,致勤嚴敎,何敢晏然仍冒於臺次乎?請命遞斥臣等之職。上曰,旣損臺體,依啓。命時·原任大臣入侍。出榻敎注書蔡弘履,承命出去,領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,進前。相福曰,湯劑尙不進御云,聖體,若何?上曰,今當怪世界還愧此庭矣。相福曰,寢睡·水刺,何如?上曰,其亦不測矣,善富食矣。相福曰,初未思及,未及承候矣,如負大何矣。上曰,當局者迷,何過撕捱乎?今番下敎至此,臺臣猶㥘矣,予欲入臥,卿等無後予之路矣,俄聞喝導之聲,意謂刮目相對矣。克生先爲引嫌,故予已處分,而稱以未知事端云者,豈成說乎?卿等之意,則洪鳳漢·金時默,是乎非乎?致仁曰,臣等何敢質對乎?翼謩曰,湯劑尙不進,誠焦迫矣。上曰,亦非矣,此時湯劑何論?上曰,嗚呼,今日雖樹國綱,二人之中,或請或否,豈特不審?其欲飭勵,宜先此人,擧措荒雜,當論不論,雖然不無差等,前大司諫李性源,亟施削職之典,掌令元啓英,特除侍從案。出榻敎上曰,今者擧措,一何罔測?旣入直,聞儒臣之望,投章而去,許多臺臣,只有二人,克生若是無狀,此何景像,此何國體?亦有前例,此章宜却,而捧納其章以給,當該承旨遞差,金夏材,特施削職之典,以嚴君綱。出傳敎上曰,趙宗鉉今何官,再次違牌,其渉寒心,特施削職之典。出傳敎上曰,今日違牌,萬萬寒心,令該府,施以告身三等之律。出傳敎上曰,前何勁今何軟?此部官駭然之致,先遞其職,前判尹李翼元特放。出傳敎上曰,嗚呼,洪鳳漢,與金時默異矣,而旣至于此,況此人乎?或啓或否,旣損臺體,故業已處分,今何求臺?金時默,一體中途付處,□□□洪鳳漢,淸州牧付處,金時默忠州牧付處。出傳敎命摘奸宣傳宮進前,李潤河進伏,命承旨,讀奏行中件記。上曰,物件中磨溺怪矣。致仁曰,三原任,旣已處分,臣亦同被其罪,伏望焉。上曰,卿則異矣,他日沖子,惟特卿矣。致仁曰,極知惶悚矣。翼謩曰,勿問安下敎,還寢伏望矣。上曰,特寢勿爲問安之敎。出榻敎上曰,今日乃聞已汰藥房之隨去,該部皀隷之多隨,專由乎海運君之令云,事之可駭,莫此爲甚,洪大顯·宋宜孫,不憚國命,若是放恣,萬萬無狀,洪大顯尤涉駭然,洪梓之不飭,此何分義?海運君特施削職之典,洪大顯刊名仕版,宋宜孫亦施削職之典,洪梓,令該府,施以告身三等之律,其囚諸囚中,京外黃奴皆卽放,其餘令本縣令,卽爲各刑推一次後,令道臣,分配湖沿,李行益,亦令道臣,充軍珍島。出傳敎諸臣遂退出,
上在慶熙宮。停常參·經筵。
中宮殿·惠嬪宮,政院·藥房口傳問安。答曰,知道。
大駕詣毓祥宮後,王世孫遣宮官問安。答曰,知道。
政院·藥房口傳問安。答曰,知道。
大駕詣義烈宮後,政院·藥房口傳問安。答曰,知道。
大駕還宮後,政院·藥房口傳問安。答曰,知道。
任希敎,以都摠府言啓曰,副摠管李仁康,以禁衛中軍,軍兵等操鍊事,今日露梁晝仕出去之意,敢啓。傳曰,知道。
徐浩修啓曰,假注書具性玉,時無職名,令該曹依例付軍職,冠帶常仕,何如?傳曰,允。
任希敎啓曰,濬源殿令韓處默,肅拜單子入啓之後,不爲入來,事甚未安,推考警責,何如?傳曰,允。
以承傳色口傳下敎曰,不審甚,該堂施以不敍之典,依此擧行,單子不欲見之,除之。
又以承傳色口傳下敎曰,內局醫官,與宗親府藥房者流,一邊爲君,一邊爲其輩,所爲者二乎,此何事也?
又以承傳色口傳下敎曰,將動駕,在壯洞人牌招,追後爲之。
任希敎,以禮曹言啓曰,今此辛卯式年監試覆試試官,今方磨鍊,而堂下無故可擬之人乏少,依近例,堂上官,通融備擬以入,而其中無職名人,令該曹口傳付軍職,何如?傳曰,允。
又以義禁府言啓曰,當此庭試,武一二所監試覆試,一二所禁亂官及本府入直·當直·入直公事,回公都事,分排之時,本府都事,不可不備員,淸州牧出使都事韓鎭夏,忠州牧出使都事金履銈,卽令該曹,依例口傳相換,以爲分排之地,何如?傳曰,允。
又以義禁府言啓曰,當此武科初試一二所監試覆試,一二所禁亂官及本府入直·當直·入直公事,回公都事分排之時,本府都事,不可不備員,大靜縣出使都事李璨·洪善養,卽令該曹,依例口傳相換,以爲分排之地,何如?傳曰,允。
吏曹口傳政事,禁府都事韓鎭夏,司宰主簿趙基顯,禁府都事金履銈,司饔奉事金景澤,以上相換。
又口傳政事,禁府都事李璨,濟用主簿柳正養,禁府都事洪善養,掌樂主簿金復根,以上相換。
以全羅監司尹東昇狀啓,珍島等官居良人車占成等渰死事,傳于徐浩修曰,令本道,恤典擧行。
任希敎,以禮曹言啓曰,今此監試覆試一所,設場於本曹矣,入直郎廳,依例朝房直宿之意,敢啓。答曰,知道。
又啓曰,今年年例守令·邊將薦擧單子,應薦不薦人,令該曹,察推,何如?傳曰,允。
李碩載啓曰,監試一二所試官,牌不進,推考傳旨及罷職傳旨,今方捧入,而參試官,或違牌或在外,將無以推移備員,令該曹,改磨鍊以入,何如?傳曰,允。
傳于尹得雨曰,建功入之。
備忘記,傳于任希敎曰,今予心惟在乎昔,嗟,今朝鮮,只有八旬其君沖子而已,有儒臣乎,有春坊乎?建功何功,庭試何試,開政何開,次對何對?然爲三百八十年朝鮮,欲飮而昨日以後何心强飮?沖子雖勸,心可矜,當拜而飮,以駕轎,今詣展拜,然後當飮,時刻待下敎只入正時,道由夜晝介,次對來備堂,只祗迎於三間石橋,次對停,世孫祗迎·隨駕·副駕橋·留營留陣安徐,挾輦六十名,只入直禁軍百名隨駕,前後廂軍禁營六十名,御營六十名,以營入直軍,訓將領,新營標下軍,都領隨駕。
備忘記,又傳于任希敎曰,昨日下敎猶遺者,頃者耳目若飭,朝鮮豈有文臣?今年此後違牌者,皆施以刊版之典,至於鄭光忠,能體賜名意乎?萬萬可駭,永刊仕版,監試何日,政官,牌招開政。
備忘記,傳于李碩載曰,旣爲享官,且爲專對,於今典簿守印,此何景像?全恩君·海溪君·恩全君,爲宗親府有司堂。
傳于任希敎曰,恩全君,在闕中,而方爲有司堂矣,宗親府下人,勿爲現影於近處。
備忘記,傳于尹得雨曰,於今何心,只飮建功?令我若此者,卽朝鮮臣子也,何心勸建功於其君?一條勸建功,一條勸用心,何復受欺焉?
任希敎啓曰,今日政以新授玉堂·春坊,竝待下批牌招,以爲推移入直,何如?傳曰,允。
又啓曰,武一二所監試官,當爲備員,今日政新除授臺官,竝待下批牌招,以爲進去之地,何如?傳曰,允。
尹得雨,以吏批言啓曰,年九十婦人封爵事,載在法典矣,年九十婦人,別單書入之意,敢啓。答曰,知道。
又以吏批言啓曰,寧陵參奉金翼均,除授後過限未肅拜,依例改差,何如?傳曰,允。
吏批,有政,判書李溵進,參判金鍾正受由在外,參議未差,左承旨徐浩修進,金相翊爲吏曹參議,李得宗爲大司憲,朴師海爲大司諫,洪相直爲執義,李仁默·李台鼎爲掌令,金致九爲持平,南冑寛·安鼎大爲正言,兪漢謹·趙英鎭爲校理,金普淳爲副校理,鄭象仁爲輔德,宋載經爲兵曹參議,林鼎遠爲參知,申晦爲判義禁,李宗榮爲吏曹正郞,李範濟爲佐郞,柳楦爲戶曹正郞,鄭德弼·李顯靖爲禮曹正郞,邊聖遇爲直講,兪彦脩·金宅洙爲典籍,金履素爲兼文學,洪景顔爲兼司書,金寅燮爲兵曹正郎,兼春秋二軍,李昌燮·許鍒。
兵批,有政,判書具允鈺進,參判李聖圭入直進,參議未差,參知未差,左承旨徐浩修進,田光洙爲五衛將,宋載瑞·沈鑏爲宣傳官,李潤慶爲武兼,金時敎爲同知,許鑌爲部將,李章漢爲黃海兵虞候,李漢昌爲副摠管,吳德潤爲昌德將,副護軍崔,副司直李翼元·申尙權·林鼎遠,副司果任希曾,副司正具性玉。
傳于徐浩修曰,諸司預備,以入直擧行,只入正時。
尹得雨啓曰,今日動駕時,承旨當爲備員,而右承旨李碩載,以式暇纔已出去,卽爲牌招,何如?傳曰,允。
以同副承旨尹勉升牌不進罷職傳旨,傳于尹得雨曰,只推,更爲牌招。
任希敎,以義禁府言啓曰,副司直洪梓,修撰洪檢,施以告身三等之律事,傳旨啓下,而特敎定律名者,勿捧原情,草記勘處,曾有定式矣。洪梓·洪檢等,今已拿囚,依法典杖八十收贖,竝奪告身三等,放送之意,敢啓。答曰,知道。
又以義禁府言啓曰,卽因臺啓,□□□□當直都事,以奉行之時急,不問于臣昌壽,直以發遣書吏押付之意,書呈草記,而允下矣。□□定配,正二品以下,則發遣書吏,乃是府例,故日昨□□發配時,依例發遣書吏,而今則絶島安置,律名至重,與定配有異,而所謂府例,卽定配之例,非安置之例,卽爲發遣都事,使之押去,而當該都事之不告判堂,徑呈草記,極爲駭然,拿問正罪,臣亦有不能撿下之罪,惶恐待罪之意,敢啓。答曰,知道。
傳于任希敎曰,諸司預備。
又傳于任希敎曰,次對明日爲之。
任希敎,以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
辛卯二月初十日未時,上詣毓祥宮。擧動入侍時,行都承旨尹得雨,左承旨徐浩修,右承旨李碩載,左副承旨任希敎,記事官蔡弘履,假注書具性玉,編修官金德元,記事官李度默,以次侍立。上具翼善冠·袞龍袍,乘與出通陽門,詣延和門外,下輿乘輦時,上曰,藥房其退去,不知其君之心,朝鮮兩班固如是乎?兵曹郎廳記過事。駕前下敎上曰,政院牌使令懸之。駕前下敎仍詣毓祥宮,至晡時。傳曰,藥房提調,持湯劑入侍。出傳敎義烈宮歷臨事。出傳敎乘輿時下敎曰,其君之心皆不知也,仍詣義烈宮,侍衛諸臣,皆步從,其時微雨,至義烈宮門外。上命浩修,進前下敎曰,初欲宿于此,爲軍兵今當還宮矣,還宮時,輦與敼吹待令事。駕前下敎上曰,挾輦軍六十名,明日中日廳,摠府騎堂試放,只六十名擧行事。駕前下敎上還詣崇賢門外,下輦乘輿時,藥房進湯劑。上怒曰,其止之,朝鮮兩班難矣,朝鮮兩班,予多見矣,予心稍定,又何困我?一向如此,則今予還宮,甚無謂也。韓翼謩·蔡濟恭,皆起伏曰,聖敎至此,臣等當退去矣。上曰,湯劑一貼封入,藥房退去。上還內後,諸臣問安而退。
上在彰義宮。停常參·經筵。
自昧爽至辰時,有霧氣。啓。
藥房提調臣蔡濟恭,副提調臣尹得雨啓曰,昨日展拜毓祥宮,克伸誠禮,仍又歷臨,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,雖禮伸懷,此心曷喩?初欲仍宿回來此堂,此豈予心?寔爲國也,予則心奚舒勝焉?次對同入。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。政院·藥房口傳問安。答曰,知道。
翌日,王世孫遣宮官問安。答曰,知道。政院·藥房口傳問安。答曰,知道。朝廷二品以上·六曹堂上問安。答曰,頃豈不下敎耶,問安又何爲之耶?此後則勿爲之。
大駕還宮後,政院·藥房口傳問安。答曰,知道。
任希敎,以都摠府言啓曰,今日入直內三廳,武兼禁軍及軍兵等,中日習射,而因傳敎,挾輦軍只六十名試放事,一體擧行,請出標信。答曰,知道。
又以都摠府言啓曰,副摠管李仁康,以禁衛中軍,軍兵等中日習射事,南別營晝仕出去之意,敢啓。答曰,知道。
又以吏曹言啓曰,新除授敦寧參奉吳載絅,除拜後過限未肅拜,依例改差,何如?傳曰,允。
備忘記,傳于任希敎曰,初拜將時旣諭,宜循誠心,御將復授前任,牌招仍授前密符,諭書旣有,前書安徐。
備忘記,又傳于曰,御將望宜樹其望,皆令新望。
備邊司薦望,張志恒爲御營大將。
備忘記,傳于任希敎曰,今者此望,三代拜將,可謂稀矣,將臣體重,其代,今日內擬入。
備邊司薦望,元重會爲統制使。
傳于徐浩修曰,監試官皆入來後,次對當爲之,政院知悉。
又傳曰,次對雖尋常,建功亦尋常乎?監試官牌去來盡來後,當爲次對,建功亦進,申勅催促。
備忘記,傳于任希敎曰,今日朝鮮,此輩朝鮮,於試官近十人違牌,此何事體?一體下金吾推考,監試唱榜三日後勘律,試官違牌人,皆禁推,以存君綱。
又傳于曰,何時下敎,而朝臣雖尋常知之,建功,亦尋常知之乎?薇垣·柏府餘吏竝懸之。
又傳于曰,在外臺諫,一竝遞差,政官牌招開政。
備忘記,傳于尹得雨曰,嗚呼,三百八十年朝鮮,興乎替乎?一猶誤矣,豈再乎?前日則其猶顧瞻,今日則其心已綻,嗚呼,襄君法講,何足道也?春坊闕直,其幾日,其心甚於閹豎興祿,今日下敎,若何而參班侍從,只二人外,建功下敎之後,初違再違,此何心腸?今日違牌諸人,刊名侍從案,爲先免爲庶人,稱在外人,亦施刊版之典,監試不備春坊無直,政官牌招開政,待下批牌招察任。
任希敎,以武一所言啓曰,臣等來詣試所,而監試官二人,俱不備,今日不得開場之意,敢啓。答曰,知道。
又以武二所差備官,以試官意啓曰,臣等來詣試所,而監試官二員,俱不備,今日不得開場之意,敢啓。答曰,知道。
又以武二所差備官,以試官意言啓曰,參試官軍資監正李仁默,移拜司憲府掌令,訓鍊院正李章漢,移拜黄海兵虞候其代,令政院,稟旨變通,何如?傳曰,允。
吏批,有政,判書李溵進,參判金鍾正陳疏在外,參議金相翊傳旨未下,右副承旨任希敎進,兪彦述爲大司諫·申思運爲執義,申大脩爲司諫,金瑞應爲掌令,兪恒柱·呂善亨爲持平,金載天爲獻納,金蓍耉·李羽逵爲正言,李昌任爲副校理,朴相老爲修撰,金履禧爲副修撰,邊得龍爲直講,鄭好仁爲文學,金魯鎭爲大司成,李福休爲兵曹佐郞,羅爲監察,金德元爲忠淸都事,洪周萬爲全羅都事,柳翰申爲慶尙都事,金聖猷爲平安都事,兪漢炅爲寧陵參奉,宋厚載爲敦寧參奉,高裕爲軍資正,呂善德爲宗簿正,鄭厚謙爲尙衣提調,養賢庫直長單崔大奎。
兵批,有政,判書具允鈺病,參判李聖圭病,參議林鼎遠病,參知宋載經入直進,左副承旨任希敎進,判府事單南泰齊,副護軍李台鼎,鄭枋·洪相直,副司直朴師海·金致九·李重海·金履洙·金履素,副司果安鼎大·南胄寬。
任希敎,以兵批言啓曰,判中樞府事,今方有闕,輔國知事南泰齊,依例陞付之意,敢啓。答曰,知道。
又以吏批言啓曰,長興庫主簿洪駿漢呈狀內,身病甚重,勢難察任云,依例改差,何如?傳曰,允。
又因武一二所草記啓曰,參試官有闕代,令本院,稟旨變通事,允下矣。原單子中,改付標以入之意,敢啓。答曰,知道。
又以武一所言啓曰,參試官掌樂院正金蓍耉,移拜司諫院正言矣,莫重試記,不可不及時考劃,參試官有闕代,令政院稟旨變通,何如?傳曰,允。
又啓曰,新除授玉堂春坊,竝待下批牌招,以爲推移入直,何如?傳曰,允。
又啓曰,武一二所監試官,兩司各一員,當爲進去矣,大司憲李得宗牌不進,推考傳旨,今方捧入,而掌令李仁默外,俱在外,將無以推移備員,在外人,合有變通之道,何以爲之?敢稟。傳曰,允。
又啓曰,武一二所監試官,無進參之員,今日政新除授臺諫,竝待下批牌招,以爲推移進去之地,何如?傳曰,允。
備忘記,傳于元義孫曰,朝鮮文臣,只有李仁默·呂善亨,其相慢蹇,其相逡巡,其豈世祿臣乎?暮年其君臥堂,只飭,嗟哉,沖子,掩卷停講,宜聞隣國,灣尹其聞,鳳城·萊伯其聞,馬島焉可已乎?其君若此,承旨便處,院令含枚,此何景像,此何國體?其爲者,爲君乎,爲大靜乎?良可寒心,良可駭然。
備忘記,傳于任希敎曰,初試擧子,束手以待,其幾日,一監試足爲開場,一所李仁默,二所呂善亨,爲監試官,其令卽爲開場。
傳于徐浩修曰,兼司書沈觀之,頃者之事,極爲無據,肅拜單子勿施,永刊仕版。
任希敎啓曰,御營大將金漢耆,復授守禦使,命下矣。御營大將之任,不可一刻無摠察之人,在前如此之時,有他大將兼察之事,何以爲之?敢稟。傳曰,訓將兼察,牌招聽傳敎。
傳于任希敎曰,今則訓將兼察,雖外任擬入。
備忘記,傳于任希敎曰,三中五分者付標,其餘,令都監,依例施賞。
備忘記,又傳于任希敎曰,尹勉升其心可尙,事體則寒心,豈爲渠也,此時焉敢若此?只推,爲渭原郡守,當日倍道赴任。
備忘記,又傳曰,渭原郡守,其亦慢蹇,此名邊地一樣,若此,當殿座南門,當施軍律,若報申牌,只入正時,訓將待令南門。
以承傳色口傳下敎曰,以名邊地爲名,不可尋常處之,尹勉升記過,延和門當殿座,承旨,以時服入侍,前排待令。
以承傳色口傳下敎曰,監試官,旣以爲之,儒臣雖闕,春坊若此乎?春坊牌招承旨,亦遞差,極爲寒心,金商門當朝參,備堂諸宗臣·文侍從,皆進參,其餘置之,畢來後,只入正時,服色,以朝參服色爲之。
又以承傳色口傳下敎曰,此後稱在外者,當殿座太僕矣。
承旨遞差現告,李碩載。
備忘記,傳于尹得雨曰,今予心若何而其猶抑心回駕,且命次對,寔爲宗國,而今日氣像,萬萬寒心,以三令三意,其命朝參,今日爲群臣者,其若復前,其若一人闕參,來日卽昔年詣舊邸日也。仍其坐當詣,今日朝臣,若有北面心,孰敢爲大靜逡巡?雖左相,宜體韓弘,予豈食諭?今予大小諸臣知悉,今沮建功,輿儓可知其心也。
以大司諫兪彦述,司諫申大脩,正言金蓍耉牌不進罷職傳旨,傳于徐浩修曰,只推,更爲牌招,此後若復如此,則當充軍,申飭,當該捧納承旨遞差。
傳于徐浩修曰,何時下敎,而不爲詣閤,通禮記過。
以承傳色口傳下敎曰,儀注安徐,侍衛軍兵,以入直擧行,只入正時。
傳于任希敎曰,朝參騎曹當之,騎郎記過,爲朝臣阿謟,而尙不入正時乎?禁漏官員,亦爲記過。
以承傳色口傳下敎曰,人君動作,何如?而鼓吹尙不待令,鼓來後當殿座矣,禮房爲先遞差,禮判當不敎待令,政院知悉。
又以承傳色口傳下敎曰,然則正時何入乎?通禮記過。
又不敎曰,軒架不待,而何以入正時乎?耳目雖如此,政院亦如是乎?若不畢來,臥舊邸爲敎,故軒架姑爲遲滯乎?斯速申勅,使其君幾時坐轎,朝鮮,兩班之國乎?
又下敎曰,朝鮮雖曰將替,禮房不勅乎?軒架鼓吹,尙不待令,駭然矣,當該禮房書吏,令騎曹,決棍十度。
徐浩修,以兵曹言啓曰,依傳敎,承政院禮房書吏石聖雲,決棍十度之意,敢啓。答曰,知道。
以承傳色口傳下敎曰,以林鼎遠爲承旨,牌招。
傳于徐浩修曰,兵曹堂郞記過,分揀。
以承傳色口傳下敎曰,雖有百鼓吹,人君豈無承旨乎?以宋載經爲承旨,先隨駕後肅拜。
傳于宋載經曰,尹勉升,渭原郡充軍。
備忘記,傳于金光國曰,嗚呼,萬古,豈有若今日臣子乎?其君豊沛來宿,可謂得矣。今日臣子,可謂罔測,沖子雖欲問候,院吏豈來?雖欲來也,春坊何人?萬右以來,豈有此等國乎?興惟及此,慷慨枕席矣,大小臣僚,觀今景像,其心,若何?
以承傳色口傳下敎曰,政官牌招開政。
又下敎曰,吏判得何人而排望乎?開政之後,若有一人稱在外者,雖夜深,當殿座於王府,政院知悉。
吏批,有政,判書李溵進,參判金鍾正陳疏在外,參議金相翊禁推,左副承旨李壽鳳進,朴取源爲司諫,朴弼淳爲持平,盧聖中爲獻納,徐有元爲兼文學,尹正烈爲文學,任希簡爲司書,沈觀之爲兼司書,李碩載爲兵曹參議,任希敎爲兵曹參知,申大升爲正郞,權坪爲佐郞,李商岳爲修撰,李行源爲司僕正,靑城尉單沈能建,兼春秋單柳楦,渭原郡守望。傳曰,前郡守仍任,渭原郡守鄭肅良,仍任事承傳。
李壽鳳,以兵批言啓曰,領府事金相福,判府事金陽澤·李昌誼,前下敎特寢事,命下矣。判中樞一窠,輔國判書南泰齊,今方見帶,依例降付知中樞,下批之意,敢啓。答曰,知道。
兵批,有政,判書具允鈺進,參判李聖圭入直,參議參知未差,左副承旨李壽鳳進,知事單南泰齊,同知單李鳳赫,僉知單黄仁煐,司直尹得雨·李碩載·林鼎遠·申景濬·任希敎。
徐浩修啓曰,今日政新除授玉堂,待下批牌招入直,何如?傳曰,允。
李壽鳳,以兵曹言啓曰,今此動駕時,侍衛不可不備,今日政新除授參議·參知,待下批竝卽牌招,以爲備員之地,何如?傳曰,允。
傳于金光國曰,今政落點人,使之申飭,卽令謝恩後,當就寢,盡爲謝恩後閉門。
傳于李壽鳳曰,闕門閉之,來此軍兵,饋粥。
又傳曰,挾輦軍一體饋粥,武藝廳亦禁中,親意饋粥刀斗之聲低微,申飭。
傳于徐浩修曰,挾輦軍武藝廳,竝饋粥後,今夜持命牌往來者勿禁。
李壽鳳,以兵曹言啓曰,闕門及宮門下鑰事,命下矣。斥候伏兵,令禁衛營,次知擧行,而軍兵環圍,依例爲之意,分付該軍門,何如?傳曰,允。
傳于徐浩修曰,兼文學徐有元,以通禮在此,何時落點,而今始肅拜乎?單子勿施,永刊仕版。
李壽鳳啓曰,卽者開陽門標信宣傳官來言,奉標信以往,則兵曹堂上祗受,而摠府無入直堂上,不得祗受云,莫重宿衛重地,闕直,事極驚駭,當該摠管雲南君榗,從重推考,使之卽爲入直,何如?傳曰,允。
以司諫朴取源牌不進罷職傳旨,承傳色口傳下敎曰,此外諸臺儒臣,尙不謝恩,雖承牌入來,爲先竝施永刊之典。
傳于李壽鳳曰,中官安國來,頃者有下敎,偃然在家不來,分付內寺府,卽刻入來。
又傳曰,安國來,待令後拿問。
又傳曰,中官李春徽汰去,放逐鄕里,付之部吏,曳至西小門,待開門出送。
又傳曰,刁斗聲低微,刁斗次知拿入。
李在簡,以漢城府言啓曰,中官李春徽汰去,放逐鄕里,付之部吏,曳至西小門,待開門出送事,命下矣。李春徽,依傳敎擧行之意,敢啓。答曰,知道。
傳于李壽鳳曰,前後廂軍六十名,訓將都領。
以承傳色口傳下敎曰,前排前後鼓吹退去,駕轎待令,挾輦軍六十名,禁軍一百名入直外待令,前後廂軍禁·御兩營軍,留營留陣·世孫祗迎安徐,餘皆安徐。
行大司諫兪彦述,正言金蓍耉啓曰,臣等言議巽軟,知識淺短,本不合於淸朝耳目之任,而召牌再降,嚴旨荐下,他不暇顧,冒沒出肅,旋又朝參有命,黽勉隨參於諸臣之後,以付處還寢之命,不能爭執,致勤聖敎,辭旨截嚴,此莫非臣等昏謬不職之致,其何敢一刻晏然於臺次乎?適値動駕,且緣日暮,今始詣臺自列,所失尤大,請命遞斥臣等之職。
以承傳色口傳下敎曰,昨已下敎,初牌再牌不入來者,捧傳旨下敎矣。此輩昨日入來乎?昨日傳旨捧納承旨遞差,此避嫌給之,一體捧傳旨。
李壽鳳,以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
辛卯二月十一日午時,上御金商門外。朝參入侍時,左承旨李在簡,右承旨徐浩修,同副承旨宋載經,記事官蔡弘履,假注書具性玉,記事官李昌燮·李度默,以次侍立。上具翼善冠·袞龍袍,出通陽門,詣金商門外殿坐,領議政金致仁,左議政韓翼謩,右議政金尙喆,行司直趙雲逵·元仁孫·李章吾·具善復,戶曹判書蔡濟恭,禮曹判書朴相德,刑曹判書洪名漢,禮曹參判李潭,禮曹參議閔百奮,行大司諫兪彦述,正言金蓍耉,以次四拜,仍爲進伏訖。上曰,堂下文臣·宗臣,受擧案奏之,牌去來催促,幾人來乎?宋載經對曰,二人來矣。上曰,擧案催促。上曰,下敎連續,承旨一人留待,可矣,而何以盡爲出去乎?仍命書傳敎,金光國·李壽鳳·元義孫·李在簡爲承旨,牌招察任,房順房,三院副提調例兼。又傳曰,徐浩修撕捱,其涉太過,牌招察任,旣差其代,餘承旨許遞,領左右相進前問候。上曰,此世其知君乎,武夫幾日留滯乎?予所奇者卽申晦也,朝鮮只有三時任乎?翼謩曰,臣亦力疾而來矣。上曰,古有韓弘矣,翼謩請進湯劑。上曰,予已飮,其止之,予欲爲次對,此何景像?翼謩曰,罪在臣等,殿下何以不御湯劑乎?上曰,然則朝來,好矣,何不來乎?命書傳敎曰,旣諭,合辭亦陳,而焉得盡善?古人旣云,嗚呼,今番事,雖誤,爲國深款,予已知矣,豈特此也?觀今沖子景像,不覺矜惻,且與金時默有間,嗚呼,此等之時,亂沖子之方寸,其國將何?所謂亂方寸者,非謂洪鳳漢也。卽指惠嬪也。以壬午之心,遭此境,剛腸男子,猶難,況婦人乎?此時沖子之心,若何?此所謂方寸者也,旣示其意且亦登途,特寢洪鳳漢付處之命,此而若此,況三人乎?其亦果誤,專由不察,本事旣輕,可謂毛焉傳者,金相福·金陽澤·李昌誼,頃者下敎,亦爲特寢焉。上曰,付處旣寢,其餘皆自寢乎?致仁曰,只付處而已。蔡濟恭進曰,今日氣最好,果是殿下應天地之方寸也。請進湯劑。上曰,日氣果好矣。仍掩涕曰,婦人之心偏矣,壬午年後,又有此境,恐或傷世孫矣。致仁曰,今日之敎,甚盛甚盛。上曰,春坊何以空乎?聞玉堂亦閉門,不知八十人君,不念沖子,朝鮮將替矣,今日鼓吹之不待,亦寒心矣。兪彦述·金蓍耉,進前啓曰,新除授獻納金載天,時在黃海道金川地,正言李羽逵,時在京畿永平地,請竝斯速乘馹上來,下諭。上曰,依啓,再次開政,皆以在外人,苟充其望,當該政官,從重推考。又啓曰,請還寢鍾城府爲奴罪人天大酌處之命,依律處斷。上曰,猶今相持,只爲臺諫傳啓之資,勿煩。又啓曰,請黑山島爲奴罪人五得,依律處斷。上曰,孤雛腐鼠,何足道哉?勿煩。又啓曰,請大靜縣爲奴罪人仲義,依律處斷。上曰,與五得一般,勿煩。又啓曰,請崔百男邊遠定配。上曰,可笑,此啓勿煩。以下二行刀削上曰,文官來者其誰?浩修曰,沈觀之·李世孝也。上曰,李世孝奇矣,朝鮮文官,只二人乎?進不進知入。浩修曰,洪景顔外,皆在外矣。上曰,誰也?知入,浩修持案擧條陳。上曰,在京不來者誰也?致仁曰,皆臺諫古外變通者矣。上曰,予以好意定次對,此何景色?李崇祜·申應顯見辱者,而朝鮮文官,豈二人乎?致仁曰,鄭好仁·朴相岳,豈在遠乎?上曰,今日朝參,意有在也,卿等見之,此何景色?予當臥於舊邸矣,舊邸擧動。榻前下敎仍乘輿將出,蔡濟恭立於輿前,持湯劑懇請進御。上曰,予爲卿飮之,止輿進御一貼,仍出建明門,至興化門外,道上駐輿,命宣傳官,進龍虎營前排。又命訓局前排入之,命宣傳官,拿入渭原郡守尹勉升。下敎曰,初則可尙矣,補外之後,又敢慢蹇違命,當依法,而今日予心不在汝,卽其地充軍。仍詣彰義宮,至門外,蔡濟恭立於輿前,更請進劑。上微笑曰,一之已甚,況再乎?卿其勸我,進之可也。藥房提調,持湯劑入侍,一貼更爲封入事。駕前下敎上入彰義宮後,諸臣退出。
上在慶熙宮。停常參·經筳。
元義孫啓曰,大司憲李得宗未肅拜,執義申思運在外,掌令李仁默武一所進,金瑞應在外,持平呂善亨武二所進,一員未差,今以監察茶時之意,敢啓。無批答
中宮殿·惠嬪宮,政院·藥房口傳問安。答曰,知道。
備忘記,傳于元義孫曰,今日回來,予意定矣,駕轎掩牕,豈比昨年?
傳于宋載經曰,李潭爲都承旨,牌招察任,房順房,三院副提調例兼。
備忘記,傳于李潭曰,李性遂爲承旨,牌招察任,房順房。
宋載經啓曰,藥房提調,持湯劑來詣閤外求對矣。
備忘記,傳于李潭曰,於今文臣,莫知其君,建功視若尋常,若是勸飮,一何異哉?二品與堂下,若昔黨習,暮年自哂,皆令休焉。春坊幾日闕直,朝鮮朝鮮,君命楚越,君心君心,予志定,孰敢撓我?小大知悉。
宋載經啓曰,領議政金致仁,右議政金尙喆,爲承候來待矣。
備忘記,傳于宋載經曰,今日朝鮮,有君乎,有臣乎,有紀綱乎,有命令乎?闕中只有一祖一孫而已,一猶誤矣,其況再乎?回臥堂中,爲三軍也,爲輿儓也,昨諭建功,予志固矣。自今以後,三軍便臥其家,其君靜臥闕中,內局何局,建功何功?卿等休請,其亦便休,來頭庭試,於予浮雲。
宋載經啓曰,領議政金致仁,右議政金尙喆,不敎之下,下勝悶迫,敢此求對矣。
備忘記,傳于宋載經曰,日氣淸明,擧世昏濁,舊闕宣諭,可勝寒心,祖令已聞,其孫漠然,徐命珩後,金奉朝孫,咫只逡巡,予將恃誰?準職可惜,頃奏何狀,今來闕中,與孫爲倚,任自時體,顧瞻護身,回來雖勉,爲我三軍,暮年得意,眼有其臣,從容便臥,閤門萬重,君相宜休,建功楚越,其命內局,將此飮世,其宜休請,安予苦心。
宋載經啓曰,領議政金致仁,右議政金尙喆,連承下敎,轉益罔措,又敢詣閤求對矣。
又啓曰,領中樞府事金相福,判中樞府事金陽澤,判中樞府事李昌誼,伏見連下備忘,不勝憂迫之忱,他未暇顧,冒昧詣閤求對矣。
又啓曰,諸承旨有稟達事,來詣請對矣。
備忘記,傳于宋載經曰,昨只時任,今何原任,豈特此也?擧朝求對,予志固矣,靜臥而已。
備忘記,又傳于宋載經曰,今者景像,萬萬可駭,君則雖欲抑,臣則益肆然,噫,凉德其君,紀綱皆墜,若此其猶或可,春坊逡巡,此何心腸?宜信其敎,而若昨冬駕轎,掩戶而回,誠可謂今日有臣乎?爲靜攝而雖來,將何心建功,大官其誰,重宰其誰?何心復何講對,何顔復對臣僚?嗟哉,侍從諸臣相約,甘心背君,其尤慷慨者,春坊幾日鎖門也,銓曹爲便備擬,其君點下意在,徐·沈二人,孱劣愚駭,何足道哉?百隷怠慢,暮年得意,何復再見欺?小大知悉。
備忘記,又傳于宋載經曰,今回意定以追慕心,再明日,宜乎祗迎而旣動,則君見臣猶默,以此敎知君心。
備忘記,傳于李性遂曰,予心一固,庭試試官,何以備員?依文臣庭試,注書例蔭官充代乎,萬古豈有此等國乎?儒臣·春坊·柏府·薇垣,濟濟然後,當見諸臣矣。
傳于李在簡曰,今日謂以朝鮮,而稟開政乎?當該承旨遞差。
傳于徐浩修曰,宣傳官二人,送之一二所,大兩試射,今爲幾許,知入。
藥房口傳啓曰,今日湯劑之依例奉進,昨旣伏承下敎,臣等固當恭俟,而離次經宿,侵早回鑾,區區下情,已不勝憂慮,而駕轎掩牕之聖意,雖已承聞,請候而終斳兪音,持湯劑而不得奉進,焦迫悶鬰之忱,當復如何?玆敢不避瀆擾,冒陳衷懇。伏乞亟許賜對,俾臣等,持湯劑承候,千萬顒祝,惶恐敢啓。
以承色下敎曰,其止之。
藥房口傳再啓曰,臣等,以焦迫悶鬰之情,趨詣閤外,恭俟賜對之命,而申牌已報,天聽愈邈,忱誠之淺薄,臣等固有罪失,在殿下保嗇聖躬之道,不亦有歉乎?初啓之批,尙未奉承,更此煩瀆,極知惶隕,而湯劑進御,有不容少緩,玆敢復陳衷懇。伏乞時降兪音,卽令持湯劑入侍,千萬顒祝,惶恐敢啓。
以承傳色口傳下敎曰,已諭意,知退去然後,當進水刺矣。
藥房口傳三啓曰,初啓·再啓,兪音莫承,一日·二日,湯劑頻闕,今日又已暮,而當進之三貼,尙未進一貼矣。臣等職在保護之地,聚首相對,方寸如焦,玆敢不避瀆擾,更此煩陳,不得請則雖被威罰,不可自已。伏乞俯察衷懇,特許晉接,千萬顒祝,惶恐敢啓。
以承傳色口傳下敎曰,若是則,水刺亦當闕,其止之。
宋載經,以侍講院言啓曰,本院新除授弼善兪彦鎬,時在京畿道安城地,書筵入番事緊,斯速乘馹上來事,下諭,何如?傳曰,允。
備邊司薦望,以金尙默爲水原府使。
以承傳色口傳下敎于領議政金致仁曰,其止之,一向如此,故尙不能睡,其止之。
又以承傳色下敎曰,此正張三飮醬,李四飮水,俾予就睡而其止之,終如此,則當坐廳矣。
備忘記,傳于李性遂曰,靜惟今番小科人,二十日庭試,若參榜,於唱榜何?小科唱榜,進定於庭試前。
李性遂,以禮曹言啓曰,小科唱榜,進定於庭試前事,命下矣。卽問于日官,則今二月十五日國忌,十六日國忌齋戒,十七日國忌,十八日拘忌,十九日爲吉云,而庭試前一日矣,此外無他吉日,何以爲之乎?敢稟。答曰,知道。
李潭,以吏曹言啓曰,今此擧動,通禮不可不備員,左通禮有闕之代,口傳備擬以入之意,敢啓。答曰,知道。
吏曹口傳政事,以崔爲左通禮。
元義孫,以義禁府言啓曰,當此庭試武科初試,一二所監試覆試,一二所禁辭官及本府入直當直入直公事回公都事,分排之時,本府都事,不可不備員,□□出使都事柳正養·金景澤,卽令該曹,依例口傳相換,以爲分排之地,何如?傳曰,允。
吏曹口傳政事,禁府都事柳正養,漢城主簿李琜相換,禁府都事金景澤,義盈主簿權栒相換。
元義孫,以義禁府言啓曰,特寢洪鳳漢付處之命事,命下矣。分付道臣,卽爲放送之意,敢啓。答曰,知道。
又以義禁府言啓曰,尹勉升渭原郡充軍事,承傳啓下矣。以傳敎內辭意,具罪目,依例發遣府書吏,押送配所之意,敢啓。答曰,知道。
李在簡,以漢城府言啓曰,因傳敎,今日違牌人申大脩,免爲庶人之意,敢啓。答曰,知道。
徐浩修,以兵曹言啓曰,依傳敎,隨駕禁軍與駕後禁軍及標下軍兵等處,設粥分饋之意,敢啓。答曰,知道。
又以訓鍊都監言啓曰,依傳敎,挾輦軍武藝別監及隨駕將校軍兵等處,設粥分饋之意,敢啓。答曰,知道。
又以禁衛營言啓曰,依傳敎,隨駕軍兵等處,設粥以饋之意,敢啓。答曰,知道。
又以御營廳言啓曰,依傳敎隨駕將校軍兵等處,設粥分饋之意,敢啓。答曰,知道。
以下二行刀削
徐浩修,以禁衛營言啓曰,依傳敎,去夜持命牌往來者,勿禁之意,敢啓。答曰,知道。
又以一所巡廳言啓曰,依傳敎,去夜持命牌往來者,勿禁之意,敢啓。答曰,知道。
又以二所巡廳言啓曰,依傳敎,去夜持命牌往來者,勿禁之意,敢啓。答曰,知道。
又以左邊捕盜廳言啓曰,依傳敎,去夜持命牌往來者,勿禁之意,敢啓。答曰,知道。
又以右邊捕盜廳言啓曰,依傳敎,去夜持命牌往來者,勿禁之意,敢啓。答曰,知道。
辛卯二月十二日辰時,上還宮擧動入侍時。行都承旨李潭,左承旨李性遂,右承旨李在簡,左副承旨徐浩修,右副承旨元義孫,同副承旨宋載經,記事官蔡弘履,假注書具性玉,記事官李昌燮·李度默,以次隨駕。上具翼善冠·袞龍袍,乘輿出宮門,降輿乘輦,詣興化降輦乘輿,入大內。諸臣以次退出。
上在慶熙宮。停常參·經筵。
藥房提調臣蔡濟恭,副提調臣李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察爲宜,臣等不任區區憂慮,敢來問安,竝此仰稟。答曰,知道。噫,强飮建功,寔爲國也,雖日服百貼,其何益也?苦苦而已,卽回處此,予心定矣,講對爲浮雲,庭試亦料表,欲諭而猶有默者,氣何暇諭焉?
中宮殿·惠嬪宮,政院·藥房口傳問安。答曰,知道。
元義孫啓曰,大司憲李得宗疏批未下,執義申思運在外,掌令金瑞應在外,李仁默武一所進,持平呂善亨武二所進,一員未差,今以監察茶時之意,敢啓。傳曰,知道。
備忘記,傳于李潭曰,左相許休,以便調理,領相爲內局都提調。
備忘記,傳于李潭曰,舊闕宣諭,其雖聳聽,只一沖子,其皆走焉,暮年何惜?將來寒心,興惟及此,心若浮雲,强抑回來,駕轎掩牕,旣謝建功,靜臥古堂,豈云備堂?百官咸來,予志固定,豈可食諭?嗚呼諸臣,心豈木石?
藥房口傳啓曰,臣等昨陳三啓,未承一字之批,朝請診候,方俟賜對之命,卽伏見傳于大臣之備忘,至以旣謝建功爲敎,殿下何爲而發此敎也?殿下一身,宗社神人之所托,而保護之方,惟在建功,則一日三貼,闕一不可,殿下雖欲謝,其於宗社神人何哉?焦迫罔措之極,更此煩瀆。伏乞亟回聖心,特賜兪音,使臣等,持湯劑入侍,千萬懇祝,惶恐敢啓。
藥房口傳再啓曰,臣等伏承問候之批,此是數日以來藥院之所未得者,聚首奉讀,不勝惶感,而第持湯劑入侍,尙未有命,抑鬰焦迫,猶復如前,湯劑之間斷,今幾日矣,診候之瞻闕,亦幾日矣。此時藥院入侍,不宜晷刻少緩,玆敢不避煩瀆,更此陳籲。伏乞特許晉接,以副顒望,千萬幸甚,惶恐敢啓。
備忘記,傳于李潭曰,今日朝鮮,卽侍從朝鮮,因其勸若飮建功,豈特自羞?張仲慶當哂予,大臣諸臣,其皆連休,內局諸臣,令掌務官跪勸,今世,莫知海東沖子之類。
藥房口傳三啓曰,臣等守閤,今已兩日,呼籲凡幾造矣,辭意亦已竭矣,憂遑罔措,猶屬歇後,而前後備忘,辭敎截嚴,今日又晡,格天無路,日三湯劑之累日間斷,此實近來之所未有也。職在保護,心肝焦煎,到此地頭,未暇緩聲。伏乞暫許臣等持湯劑入侍,千萬懇禱,惶恐敢啓。
備忘記,來朝祗迎,此心憧憧,而其猶默,貞聖諱日在近,暮年其欲親傳,而亦默,孝章初度再明,亦闕酌,待何時而惟臥此堂,於先於敵於子,皆若此,此心,若何?此心,若何?此心,若何?以此觀也。予心可知,予心可知,予心可知,此猶若此,何知九經,何飮建功,何接臣僚?春氷雖解,予心若冬,此豈公然?其本侍從,若此之際,嗟哉,其祖,起舞乎惶蹙乎?下敎及此,予心悵然,而嗟哉,諸臣,擁衾便臥,曰遂其計,若有其心,誰將只餘,今日半千侍從,皆來京然後當見,卿等休請,以便君心。
備忘記,傳于李潭曰,萬古豈有若今世界?若今紀綱,專由乎冥然,何心對臣僚,何心飮建功?雖次對時慢蹇,其從便睡其家,睥睨相臣·內局承宣,此有君乎,有臣乎?可謂萬古今初也。
備忘記,又傳于李潭曰,今日朝鮮臣子,只相臣與內局承宣,而堂上侍從,自南來乎,自北來乎?予志固定,幾飮冷水,何飮建功?諒予心宜卽休。
藥房口傳四啓曰,臣等伏見連下備忘,辭旨落落,晉接無望,臣等益不勝焦迫抑鬰之至,近日侍從之逡巡,侍從之罪也。惟當以其罪罪之而已,今殿下,反以此,不進湯劑,牢拒群臣,其於聖躬之保嗇,國體之虧損,何如?,伏乞特加三思,亟許臣等持湯劑入侍,不然則,遄降鈇銊之誅,以彰不職之罪焉,惶恐敢啓。
以承傳色口傳下敎曰,其止之。
備忘記,傳于李潭曰,講對何爲宗國,建功於國何益?今日朝鮮,有君乎,有臣乎?予則曰,只有衰君與股肱·政院,其雖濟濟一如,柏府·薇垣長,其皆非矣,皆爲身計,予將只與承宣而爲君乎?予心亘中者,爲沖子也。今月違牌,稱在外諸臣子壻等侄孫,自今庭試,限十年停擧,其令父兄令叔,遙思乃祖,其亦咸知朝鮮焉,呼寫及此,可羞隣國矣。
備忘記,傳于李在簡曰,闕中趨從過濫,旣不敎,予雖衰矣,豈可口勅,宜先乎此人,綾城尉·光恩副尉,皆施不敍典,其可哂者,唐恩僉尉,名雖其爵,爲壻謝恩,只恃貂帽,肆然呵禁闕中,一體捧傳旨,此婚禮擇日後敍用,少抑預恣,旣已下敎,臺耳鐵甕,故可駭耳目也,若有父兄,使君替敎哉?
備忘記,傳于元義孫曰,嗟哉,趙復元,三代事予,其曾祖昔年宣政入侍時,自內見,於今四甲將二年,而其於春坊,何心若此乎?揀擇時見,豈足道也?
備忘記,傳于元義孫曰,今番事,萬古豈有,而其中春坊在幾日,矜我沖子,只令內豎問候,興惟及此,涕沾于衫,今番違牌春坊人父兄與叔,刊名搢紳案,應在京詐稱在外人父兄與叔,亦何敢束帶揚揚?政院知悉。
宋載經啓曰,修撰朴相老,有稟達事,來詣請對矣。
傳于李潭曰,雖今日朝鮮,稱在外人,皆令捧傳旨,則禮判之兄弟,何敢束帶?竝與錦城尉而言也,朴相志何處去,今始呈肅單乎?以稱在外捧傳旨,捧入承旨遞差,中官當追後下敎。
備忘記,傳于元義孫曰,儒臣誤以春坊不敎,今番事雖果然,今乃謝恩,其雖駭然,都承旨下敎亦誤矣。求對儒臣,將何顔爲此乎,此亦若謄傳文義乎?特施刊版之典,承旨下敎安徐,仍任代下敎,亦安徐。
李在簡啓曰,都承旨李潭仍任事,命下矣。所當牌招,而拘於廳規,不得請牌,何以爲之?敢稟。答曰,牌招。
傳于元義孫曰,其君如此,而禁漏官徒睡,旣已問名,令騎郞決棍,使之睡醒。
徐浩修,以兵曹言啓曰,依下敎,禁漏官趙定魯,決棍十度後,開陽門外拿出之意,敢啓。答曰,知道。
傳于李性遂曰,俄者決棍禁漏官,逐出開陽門,永除本監。
以水原府使望筒,傳于宋載經曰,將臣交代體重,今日內謝恩。
備忘記,傳于徐浩修曰,噫,已下敎,鐵原府使崔東岳,三和府使李性默相換。
以承傳色口傳下敎曰,自關西來,又以關西換之,此豈爲祖先之意乎?更爲擬入。
又以承傳色口傳下敎曰,暮年爲外先榮親之意也,銓曹豈如是暗眛乎?依下敎,卽爲擧行。
備忘記,傳于李性遂曰,慷慨亘中,依代柱帖例欲付殿中,今月違牌人,皆書入。
又傳曰,違牌人,只儒臣耳目書入。
傳于徐浩修曰,宣傳官二員,馳往武一二所,六兩字數,摘奸以奏。
又傳于徐浩修曰,此時當嚴,諸臣退去後,開陽門下鑰。
以承傳色口傳下敎曰,今番監試,詣闕拆榜時,違牌人子弟,拔之,其次陞付。
又以承傳色口傳下敎曰,當就寢,提調與承旨,竝退去。
又以承傳色口傳下敎曰,果苦矣,可當建功百貼矣,見此下敎,諸臣不爲感動,此戊申之類也,下敎中庶民外,爲其父與兄者,使之率而胥命於開陽門外。
又下敎曰,若一闕焉,卽戊申餘種,其雖今日,當殿座於太僕矣。
以承傳色口傳下敎曰,此中庶民外,皆到開陽門外乎?盡到然後當就寢矣,卽稟,大司成牌招,此人輩子壻弟侄,停擧記塡名草記,稱在外人,只子弟停擧之意,一體分付。
又以承傳色口傳下敎曰,朝廷問安,尙有扈衛,況人君此時乎?禁衛哨官處,以此標信分付,此差備門扈衛諸臣,皆退去,俄者下敎後,尙不稟,諸臣退去。
李在簡,以漢城府言啓曰,因傳敎,兪彦述·金蓍耉,免爲庶人之意,敢啓。答曰,知道。
徐浩修,以訓鍊都監言啓曰,依傳敎,挾輦軍得中之類,依例施賞之意,敢啓。答曰,知道。
又以兵曹言啓曰,新除授金城山城別將柳轍,本以篤老之人,近添泄痢之症,時月之內,萬無登途之望,呈狀乞遞,實病旣如此,不可强令赴任,依例罷黜,準期不敍,何如?傳曰,允。
又以兵曹言啓曰,昌慶宮衛將崔錫謙,昌德宮衛將李廷龍,病難供職,俱爲呈狀乞遞,輪番之任,不宜久曠,竝今姑改差,何如?傳曰,允。
又以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道,
上在慶熙宮。停常參·經筵。
夜自二更至五更,月暈。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。予豈務勝?專由無狀侍從,亦豈特違牌人?其時參班侍從二人外,擧皆便休,而卿等一何偏苦?今已四日,此心强鐵,氣何暇諭焉?
中宮殿·惠嬪宮,藥房口傳問安。答曰,知道。
元義孫啓曰,大司李得宗疏批未下,執義申思運在外,掌令金瑞應在外,李仁默武一所進,持平呂善亨武二所進,一員未差,今日以監察茶時之意,敢啓。傳曰,知道。
具㢞,以都摠府意啓曰,今日入直內三廳,武兼禁軍及軍兵,當爲中日習射,而國忌齋戒相値,不得爲之之意,敢啓。傳曰,知道。
以承傳色口傳下敎曰,禮房傳香後,馳詣奉審,進排官摘奸,請承傳色以奏。
又以承傳色口傳下敎曰,同副承旨,西五陵奉審後回奏。
李在簡啓曰,卽者議政府錄事來言,領議政金致仁,右議政金尙喆,以爲禁扃深嚴,登筵斷望,衛卒排立,守閤無路,進退罔措,逬出闕外,席藁胥命,仍納命召,何以爲之?敢稟。傳曰,勿胥命事,遣史官傳諭,仍傳命召。
又啓曰,卽者中樞府錄事來言,領中樞府事金相福,行判中樞府事金陽澤,行判中樞府事李昌誼,惶隘踪情,與時任無異,逬出胥命於闕門之外云,係是大臣去就,敢啓。傳曰,勿胥命事,遣史官傳諭。
徐浩修啓曰,時原任大臣·備局諸宰,更爲請對矣。
又啓曰,藥房三提調,更爲請對矣。
又啓曰,時原任大臣,與二品以上,更爲求對矣。
以承傳色口傳下敎曰,以二品之來奏之,則動乎二品,卽追然後,當進水刺,卽爲退去。
備忘記,傳于元義孫曰,昔范質詩,物盛有隆意,今日可驗,噫,朝鮮文臣,恣意驕蹇甚,只侍士夫,莫知其君,互相釀成,乃有今日,噫,酒則釀矣,習可釀乎,果有今日,其尤可駭者,在京宰臣,濬泒後裔,莫惟錦陽,其於名雖士族,庸庸碌碌者,何足道哉?須看開陽,知義承牌,焉有此日?乘軒踏來地,景像,若何?固心雖臥,枕中對笑矣,隨來傔僕,當靦然橋下乎。
備忘記,又傳于元義孫曰,許多儒臣,走北乎,走南乎,於今判矣,旣備後因拒,其非在予,孰敢非予?時原任備堂,若下敎後,當見建功,此時亦飮,政院知悉。
以承傳色口傳下敎曰,鄭光忠南海縣,朴取源機張縣充軍,三倍道押送,令道臣狀聞。
備忘記,傳于李在簡曰,觀今景像,萬萬寒心,豈可一人若此?安允行爲都憲,尹學東爲薇垣長,先爲牌招察任,銓官牌招開政,只儒臣·春坊·柏府·薇垣堂下備擬,待下批牌招察任,一齊膺命然後,當見內局,雖一人未備,惟此而已,今番違牌人,限三年免爲庶人,使今日此輩,少知有衰君沖子焉。
傳于李潭曰,在外人,盡爲遞差,然後開政。
備忘記,又傳于李潭曰,其君暮年自强,其臣日益怠慢,內局只勸建功,備堂徒爲文具,承旨惟待日入,儒臣僅具入直,耳目違牌爲能,百僚默默度日,萬姓泄泄都下,有一於此,國將興乎,替乎?況今日,只有內局,此何景像,此何景像?聞今開政,旱餘甘霈,今日擧措,有君乎,爲君乎?可勝寒心,可勝寒心。
吏批,有政,判書李溵進,參判金鍾正陳疏在外,參議金相翊禁推,左副承旨徐浩修進,李得一爲執義,李亨逵爲司諫,崔夢巖爲掌令,宋德基爲正言,兪漢謹爲校理,趙英鎭爲修撰,李秉鼎爲弼善,金普淳爲兼文學。
兵批,有政。判書具允鈺進,左副承旨徐浩修進,副護軍崔夢巖,副司直李得宗·金和中·金履禧,副司果宋德基·任希曾·金文淳·尹承烈。
又啓曰,今日新除授兩司,竝待下批牌招,何如?傳曰,允。
備忘記,傳于元義孫曰,今番事,可謂萬古所無,而學東心亦萬古所無。頃年渠謂予曰,於今已無査滓云,果然隨事眼前,宜只有國也,而今日前,具猶可駭,況今日乎?此其心萬古所無,萬古叵測。噫,其君却建功,今幾日?以予之心,求對臣僚,亦幾日?今日開政命下之後,於諸臣庶有進道,若有朝鮮臣心,其宜踴動。設有撕捱之端,不敢若此,況學東乎?此豈特欺其君?誠負渠祖也,以學東他可推也。予雖衰,何可苟且?先內局卽令退去。
備忘記,傳于元義孫曰,噫,學東,頃者所奏,若何,而萬萬可駭,巨濟府三歲免爲庶民,倍三道押付,子壻弟侄停擧,依例,分付。
以承傳色口傳下敎曰,今月前罷職人,皆敍用給牒者置之。
以承傳色口傳下敎曰,今日違牌人,限三年免爲庶人。
徐浩修啓曰,今日違牌人,限三年免爲庶人事,命下矣。司諫院大司諫尹學東,牌招不進,爲先遞差傳旨捧入之意,敢啓。答曰,知道。
傳于李在簡曰,刊版二人趙宗鉉·朴相岳,爲庶民。
又傳曰,趙·朴兩庶民,於春坊如此者,萬萬可駭矣。
以承傳色口傳下敎曰,趙英鎭,卽其地爲庶民,子壻弟侄,限十年停擧。
備忘記,傳于元義孫曰,八十重臣,持木雁而尋鄕乎?其涉駭然,施以刊版之典,其代,趙榮進爲都憲。
備忘記,傳于李潭曰,噫,日三建功,其停幾日?開政有命,今爲臣子者,其心,若何?在於近畿者,十餘日內,幾乎來也。幾百文臣,其乏小稟,此何景像,此何事體?嚴飭銓曹。
備忌記,又傳曰,曾經許多儒臣,豈可勝計,而纔又都堂錄二十二人,八人雖遭造物,其餘十餘人,今將焉在?於國雖寒心,於予可謂得矣,良可哂也。
傳于李潭曰,許多儒臣耳目,只此差出乎?盡爲差出。
又傳曰,其君停建功,今幾日,何如是遲滯耶?斯速爲之。
吏批,有政,判書李溵進,左副承旨徐浩修進,任希曾爲正言,吳鉉胄爲持平,金和中爲獻納,金履禧爲副校理,金文淳爲副修撰,尹承烈爲修撰,兪彦鎬爲兼司書。
兵批,有政,判書具允鈺進,左副承旨徐浩修進,副護軍張志恒·申思運·金瑞應,副司直金光國·李壽鳳·兪漢謹·金普淳,副司果李羽逵·金履禧·曺允彬。
吏批,又有政,韓必壽爲大司諫。
元義孫啓曰,今日政新除授玉堂兩司,特下批牌招,何如?傳曰,允。
又啓曰,大司憲趙榮進,大司諫韓必壽,執義李得一,司諫李亨逵,來詣請對矣。
傳于元義孫曰,校理·修撰望,更爲擬入。
備忘記,傳于李潭曰,萬古罔測寒心,豈有若今者乎?爲庶民者其皆承命,庶可備員,幾次開政,一人三入,許多侍從,今將焉在?閹豎亦然,呼將書何?可謂文官閹豎世界也。今果氣蕭,將何號令?予自休焉,卿等休焉,此正呼其人而掩其門也。
以承傳色口傳下敎曰,更爲開政,然後當進水刺,卽爲擧行。
又下敎曰,原在外外,盡爲入之。
又下敎曰,盡爲然後,當進水刺爲下敎,則吏判,豈敢如是乎?竝大祝遞差,政官牌招開政,書塡此代,然後當見內局矣。
吏批,又有政,判書李溵進,左副承旨徐浩修進,具㢞爲承旨,李得一爲校理,李秉鼎爲副修撰,李師曾爲掌令,趙榮弼·李範濟爲正言,金熤爲弼善,洪相簡爲兼司書,金樂洙爲獻納,李昌任爲校理,李崇祜爲副修撰。
李性遂啓曰,今日政新除授承旨,待下批牌招察任,何如?傳曰,允。
徐浩修啓曰,副修撰李秉鼎,來詣請對矣。
以承傳色口傳下敎曰,諸臣知其君之飮湯劑乎?牌去來,何若是遲也?當該承旨,施以不敍之典,兩司首吏書吏,令騎曹決棍二十度。
又下敎曰,中官金壽延與姜益孫,令當部分付,卽逐彰義門外。
又以承傳色口傳下敎曰,今幾日也?近畿文官,必盡來而尙不爲之,極爲駭然,申飭銓曹。
備忘記,傳于元義孫曰,其若科報,不日而來,湖西已皆來矣。國將替,故有此等侍從,此等閹豎,將行於何?
備忘記,又傳于元義孫曰,卽予一哂,今者光景,可代歲初賀也。
以承旨房望筒,傳于李在簡曰,順房,左右副換房。
傳于元義孫曰,中官金壽岡記過。
以承傳色口傳下敎曰,開陽門外胥命之人,擧措駭然,盡逐西小門外。
傳于徐浩修曰,詣闕時此輩子弟,或有參榜者,預差試券,優數持來。
傳于李在簡曰,金普淳·兪漢謹·兪彦鎬,一體卽其地爲庶民。
元義孫啓曰,領中樞府事金相福,行判中樞府事金陽澤,行判中樞府事李昌誼,衷情轉益焦迫,更此求對矣。
以承傳色口傳下敎曰,雖卽今欲見之,而予使之然乎?如此世界,其欲便予心,其止之。
傳于徐浩修曰,一二所,初終場考出幾許,何當出榜,卽爲知奏。
傳于具㢞曰,宣傳官二員,馳往武一二所,摘奸以奏。
藥房口傳啓曰,臣等之守閤呼籲,一日二日,居然爲三日矣。方寸之地莫借,日三之劑未進,臣等之忱誠,一何薄也,殿下之自輕,一何過也。昨日之仰請鈇銊之誅,而威罰之命不加,保護之任常帶,故不得不冒沒趨詣,更申焦遑罔措之情。伏乞亟回聖心,俯諒微忱,暫許持湯劑入侍,千萬至祝,惶恐敢啓。
備忘記,傳于李潭曰,一宿旋回,來時心定,今纔三日,其何若此,其況今日?欲飮建功,臣沮竟夕,於予得矣,氣蕭甚若,卿等卽休,以安予心。
藥房口傳再啓曰,伏承卽下備忘記,至有氣蕭之敎,臣等益不勝萬萬焦遑,萬萬罔措之至。近日淵衷,不進湯劑,一則群下之罪,二則群下之罪,而三司春坊,苟欲一齊備員,則無論在京在外,殆無一二無故。卽今事勢,實無奈何,以此相持,終斳許接,則湯劑無可進之時,臣等無晉對之路,國體之虧損,姑不暇論,其於聖躬保護之道何哉?今若借方寸之地,召見臣等,則湯劑可以奉進,下情可以導達。伏乞亟下兪音,以幸國事,千萬懇祝,惶恐敢啓。
以承傳色口傳下敎曰,氣果蕭,欲進建功,俾予進建功焉。若定節製,近畿之人,必皆入來矣,果然寒心,果然寒心矣。申時濟濟,酉時當見矣,其止之。
又下敎曰,其止之。止之,然後當進水刺矣。
又下敎曰,扈衛軍兵,其令退去。
又下敎曰,欲進水刺,其止之,此亦文具矣。
備忘記,傳于李潭曰,今日朝鮮,有君乎,有臣乎?儒臣耳目,若是背予,大臣卿宰,若是困我,水刺不進,建功何論?文具文具,其止其止。
以承傳色口傳下敎曰,果然坐樣,如目見矣。止,然後當進水刺,其止之。
又以承傳色口傳下敎曰,其止之。
又以承傳色口傳下敎曰,果苦矣,其止之。
又以承傳色口傳下敎曰,何如是相守乎?問亦支離矣,俾予睡,可也。其止之。
又以承傳色口傳下敎曰,多日如此,故睡不能成。若留處公廳,則庶可入睡矣。
又下敎曰,都承旨退處,藥房承旨退處,政院則庶可入睡矣。
李在簡,以漢城府言啓曰,今番違牌人,免爲庶人事,命下矣。依傳敎,尹學東限三年免爲庶人之意,敢啓。傳曰,知道。
徐浩修,以成均館官員,以大司成意言啓曰,依傳敎,牌不進人等子壻弟侄,限十年停擧,在外人等,只子弟停擧,竝問名査出,兪彦述子漢緯·漢紀·漢絅·漢維,侄漢鼎·漢益·漢師,鄭光忠子昌期,壻李天穆·李昌漢,申暐壻趙德泂·李學永,朴取源子相鼎,申大修子鼎周,李得宗子相履·相謙,壻趙載天·兪恒柱,弟衡柱·景柱,趙宗鉉弟廷鉉,鄭好仁弟國仁,洪景顔子大淵,金履素弟履裕·履度,金載天弟載久,洪檢壻柳肅之,金蓍耉子瑞鎭,侄琦鎭等,一倂停擧之意,敢啓。傳曰,知道。李得宗分揀。
具㢞,以義禁府言啓曰,鄭光忠南海縣,朴取源機張縣充軍,三倍道,令道臣狀聞事,命下矣。以下敎內辭意,具罪目,依例發遣府書吏羅將,三倍道押送于各其配所之意,敢啓。傳曰,知道。
又以刑曹言啓曰,尹學東頃者所奏,若何,而萬萬可駭,巨濟府三歲免爲庶人,倍三道押付事,命下矣。罪人尹學東,依傳敎,倍三道押送配所之意,敢啓。傳曰,知道。
李在簡,以漢城府言啓曰,刊版二人趙宗鉉·朴相岳,爲庶民事,命下矣。依傳敎,趙宗鉉·朴相岳,爲庶民之意,敢啓。傳曰,知道。
又以漢城府言啓曰,金普淳·兪漢謹·兪彦鎬,一體卽其地免爲庶民事,命下矣。依傳敎,金普淳·兪漢謹·兪彦鎬,卽其地免爲庶民之意,敢啓。傳曰,知道。
又以漢城府言啓曰,趙英鎭,卽其地爲庶民事,命下矣。依傳敎,趙英鎭,卽其地爲庶民之意,敢啓。傳曰,知道。
又以漢城府言啓曰,開陽門外胥命之人,盡逐西小門外事,命下矣。依傳敎,胥命之人,盡逐西小門外之意,敢啓。傳曰,知道。
又以漢城府言啓曰,今番違牌人,限三年免爲庶人事,命下矣。依傳敎,李崇祜,限三年免爲庶人之意,敢啓。傳曰,知道。
又以漢城府言啓曰,閹豎金壽延及姜益孫,令當部,分付卽逐彰義門外事,命下矣。依傳敎,姜益孫,令該部,卽爲逐送彰義門外之意,敢啓。傳曰,知道。
具㢞,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
領議政金致仁,右議政金尙喆箚曰,伏以群下之罪,可勝言哉?使聖心煩惱之至此者,固群下之罪也,使湯劑停止之至此者,亦群下之罪也。上下之阻隔,中外之憂遑,何莫非群下之罪也,而苟究其由,臣等無狀,忝叨匪㨿,不能董率之致,唯願先降威罰,以彰其慢焉。今日悠悠萬事,莫大於保護聖躬,而俄伏承氣苶之敎,此時湯劑之進御,尤不容少緩。伏見前後備忘,雖有侍從濟濟後召見臣等之敎,而顧今許多從臣,皆在罪中,雖其不被罪者,多是遠道之人,一齊備員於今日之內,雖十開政,勢無奈何,則日三湯劑,尙可因此而又停,罔念宗社之重乎?連承止之之敎,而臣等有死而已,不得請則不敢止,伏乞特借方寸之地,以盡保護之道。仍令臣等,開陳下情,以幸國事焉。取進止。答曰,省卿等箚。心若浮雲,何知九經意?
上在慶熙宮。停常參·經筵。
貞聖王后忌辰齋戒。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。憶丁丑今日,憶己亥此日,心何抑,心何耐?其宜從容,氣何諭乎?
中宮殿·惠嬪宮,藥房口傳問安。答曰,知道。
元義孫啓曰,時原任大臣·備局諸宰,更爲求對矣。
又啓曰,諸承旨,更爲求對矣。
又啓曰,大司憲趙榮進,大司諫韓必壽,執義李得一,司諫李亨逵,持平吳鉉胄,副修撰李秉鼎,更爲求對矣。
又啓曰,校理李昌任,正言李範濟,來詣請對矣。
又啓曰,掌令李仁默,來詣請對矣。
備忘記,傳于徐浩修曰,舊邸來時,予意固定,今日何日,使我至此?朝鮮士夫,監試唱榜,庭試殿座,當見卿等,卿等先休,建功三貼,於今建功。
又傳曰,暮年欲見此監試榜,詣闕後,度度入之。
又傳曰,拔者拔之,陞者陞之乎,出榜何其遲也?試官執未熟之餠而然耶?
備忘記,傳于李性遂曰,停建功,今幾日?爲坤殿爲沖子,建功今日先入,諸臣依敎唱榜入侍。
藥房口傳啓曰,臣等伏見所下備忘,以監試唱榜庭試殿座,當見卿等爲敎,殿下何爲而發此敎也?湯劑之闕然不進,已幾日也,臣隣之邈然不接,亦幾日也?雖今日賜對,卽地進湯,保護猶失其方,功效不亦間斷,況以四五日之後爲期者,決是殿下之所不可行者,臣等之所不敢承者,殿下何爲而發此敎也?焦迫罔措,猶屬例語,玆敢不避煩複,更申弸中之懇。伏乞亟許晉接,俾得持湯劑入侍,千萬至祝,惶恐敢啓。
以承傳色口傳下敎曰,今則當入建功,諸臣其止之。
備忘記,傳于李潭曰,嗚呼,今日,倚內倚孫,體坤殿心,憶沖子意,停三日者,今日當飮。其令內局,先入建功,爲國强飮,其於唱榜,當見股肱。
備忘記,傳于徐浩修曰,爲內殿沖子,先爲建功,建功入焉,諸臣唱榜日見予。
藥房口傳再啓曰,四日守閤之餘,卽伏承湯劑封入之敎,焦迫群情,庶幾少紓,而第伏念診候與進湯,俱爲體重,自外封入,有異於入侍擎進,則其所憂悶,猶復如前。臣等雖欲遵聖敎,止之其可得乎?伏乞亟許召見,俾得以持入湯劑,仍診聖候,千萬幸甚,惶恐敢啓。
以承傳色口傳下敎曰,定心已固,今則入建功,其止之。
傳于徐浩修曰,斗護尹學東者,政院察之。
宋載經啓曰,卽者副修撰李秉鼎,謂有情勢,陳疏徑出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,禮房,持一所試券入侍。
元義孫,以武二所差備官,以試官意言啓曰,本所柳葉箭六兩,今已畢射,而兩技入格,只是二十一人矣。元額未充之數,依近例單技入格中,從矢數次次陞付之意,敢啓。傳曰,知道。司馬會試詣闕,今予初料,武科初試亦畢,萬萬料表。
元義孫,以禁衛營言啓曰,去夜犯夜人,無所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
左議政韓翼謩箚曰,伏以今日悠悠萬事,孰有大於保護聖躬者乎?寶算郅隆,聖體康寧,莫非天地神祇之扶護陰騭。然二十年來,得力於湯劑者,亦非一再,矧復昨冬以後,奏效甚著,群情恃以無懼者,亦惟在於此。今聖明却而不御,已及三日,古人所謂陛下雖自輕,其於宗廟社稷何者,近之矣。以殿下至孝,獨不念仰貽,惟疾之憂於陟降乎?固知聖心及此,必不待臣辭之畢,而有以翻然回悟者矣。伏乞卽許內局之入侍,因進湯劑,千萬幸甚。近日聖心之煩惱,莫非群下之罪,如臣無似,冒居揆地,董飭無素,以至於此,亦願亟被威譴,以肅頹綱焉。臣病伏闕外,雖未敢致身於叩閤之列,翹首觚稜,攢手顒祝者,惟在於淵衷之感回,而一日二日,兪音尙閟,及今三日,更鼓且闌,則憂迫焦慠,寸心如焚,力疾草箚,冒陳衷懇,凟撓之罪,尤無所逃。取進止。答曰,省箚具悉卿懇。今者事,一則其君不飭,一則其臣無狀,究其本在於一人,一人其誰?卽予也。豈特三日?予志固矣。爲坤殿之焦心,諒沖子之悶鬱,今雖開臆,顧初心復何諭?今無他諭,今恃惟在三公,卿體此意,安心勿辭,亦勿引咎,俟少間而造朝。仍傳曰,遣史官傳諭。
辛卯二月十五日申時,上御集慶堂。禮房承旨持試券入侍時,右承旨徐浩修,假注書具性玉,記事官李昌燮·李度默,以次進伏訖。上命浩修,讀監試試券。浩修奏曰,時原任萬萬焦遑矣。聞小臣入侍下敎,皆踴躍入庭,而惶恐不敢入侍矣。上曰,暮年予豈好勝?仍命讀壯元試券,浩修讀之。上曰,善製矣。命讀皮封,浩修讀之。又命次次讀之,浩修讀賦。上曰,賦乎?對曰,然。上曰,何所乎?對曰,二所也。上曰,試官在乎?對曰,皆退矣。上曰,下敎人,皆拔之乎?對曰,拔鄭光忠子也。上曰,善且善矣。上曰,生之誰也?對曰,尹在復也。上曰,鄕人乎?對曰,南陽人也。上曰,朴芝壽,朴好源之孫也。年少而能文,奇矣。上曰,時原任,皆在庭乎?浩修對曰,皆在庭而不敢入矣。上命賤臣性玉曰,時原任大臣,同爲入侍。賤臣傳命,領府事金相福,領議政金致仁,判府事金陽澤,右議政金尙喆,判府事李昌誼入侍。以次進伏時,上微笑曰,卿等何以入來乎?久而後見卿等矣,卿等皆入來,亦是好矣。內局提調,亦入來乎?致仁曰,待令矣。上曰,內局提調同爲入侍。賤臣傳命,提調蔡濟恭,副提調李潭,醫官李以楷·鄭允協·慶絢·金季良·吳道炯·柳光翼·徐命緯·金孝儉,以次進伏。致仁曰,久未承候,近來初矣。上曰,然矣。久未見卿等面,亦近來初也。致仁曰,聖候,若何?上曰,此時氣何言?致仁曰,湯劑封入矣,果進御乎?上曰,進御矣。致仁仍請進湯劑,上進御。致仁曰,累日停湯劑,氣候安得不苶然乎?昨日下敎後,臣等尤萬萬焦迫罔措矣。上曰,昨日果苶然矣。今日何日,其類甚不測矣。致仁曰,莫非群下之罪也。上曰,然矣。往事勿說,可也。致仁曰,累日闕劑,加進,好矣。上曰,文官輩,誠過甚矣。使予如此者,此輩也。濟恭曰,湯劑之闕,今四日矣。向日有加意服湯劑之敎,眞聖人之言也,今此靳持,不能無憾於天地之大也。上曰,今日無狀文官輩,必哂予矣。致仁曰,安敢如是?請加進湯劑。上曰,今夜善寢矣。昌誼曰,卽今所重,惟在保護聖躬。朝聞入湯劑之敎,在庭群僚,莫不欣聳矣。請加進焉。上曰,不服則好矣。必是松節之效也。致仁·濟恭曰,旣已待令,請更進。上曰,持湯劑更爲入侍。致仁曰,診候久闕,何以爲之?上曰,入診,可也。以楷入診奏曰,左三部不均,右三部亦然,睥胃似不足矣。上曰,以無狀之輩至此矣,今番事初矣。致仁曰,然。上曰,彼輩所爲,誠無狀,而李崇祜·李得宗,予分揀矣。李崇祜爲人甚精。致仁曰,然。尙喆曰,鄙陋二字,題目甚不襯矣。上曰,其言無據矣。其臺臣誰也?致仁曰,李迪輔也。上曰,申應顯之題目云何?致仁曰,有瑕累云,而其祖有東陽尉·申欽二名祖也。以申冕之後,有此駁,而豈不爲玉堂乎?上曰,然矣。尹學東最無狀矣,鄭光忠亦然矣。致仁曰,學東果有實病云矣。藥房三提調,時原任大臣先退。上命浩修,讀金漢老皮封。上曰,己卯以後,又見此人爲進士,誠奇矣。浩修讀左相箚子,下批中有其君不能之句。浩修曰,此句請改之,惶悚敢請。上曰,君若能則如此乎?浩修曰,臣不敢書而頒布。上曰,承旨言,是矣。以不飭改之。浩修讀上疏。上曰,是誰之疏?對曰,李得宗引嫌之章也。上曰,旣以遞職,給之。命讀各道狀啓後退出。
上在慶熙宮。停常參·經筵。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸醫,趁早入診,詳察聖候爲宜,臣等不任區區憂慮,敢此問安,竝爲仰稟,答曰,知道。使我至此,朝鮮士夫,强雖酬應,氣誠難强,待敎入侍。
中宮殿·惠嬪宮,藥房口傳問安。答曰,知道。
李潭啓曰,左承旨李性遂,今日不爲仕進,卽爲牌招,何如?傳曰,允。
傳于李潭曰,內局入侍。
傳于徐浩修曰,禮房承旨,內局入侍,同爲入侍。
傳于具㢞曰,次對明日爲之。
又傳曰,駕前駕後試射時,駕後閒良廉天耉,駕前閒良田雨彬,柳葉箭三中,依例直赴殿試。
傳于徐浩修曰,內局入侍,來待孺生,竝入侍。
徐浩修啓曰,監試一等中,在鄕人,依下敎來待矣。傳曰,入侍。
具㢞,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
大司憲李得宗疏曰,伏以臣於憲長一步,已成鐵限,自遭臺抨,十數年之間,一味違傲,雖値嚴急之會,蠢若草木禽魚之無所變動,臣雖愚迷,豈至於全昧義分而然哉?誠由於職名之自別,廉防之至重耳。噫,若論偃逋之罪,誅戮猶輕,而祗荷天地日月之明,俯燭微諒,前後曲庇,迥出尋常,至於前冬思遞,雖慈父之護迷子,何以加此?臣尤九頓感惶,尙不知所以自措也。今於新命之下,如無從前情勢,則當此事會,豈敢不竭蹶趨承,而其奈滓穢之踪,拂拭無望,守株之心,轉動不得,昧犯違通,只俟顯戮。且伏見前大司憲臣鄭光忠處分時,所下備忘記,以今年此後違牌者,皆施刊名之典爲敎,臣是此敎後首犯也。如臣之罪積丘山,混被輕勘,固甚惶恧,而至於喉院之臣,不卽奉行,此何故也?臣若從以幸其苟免,厭然不自首實,則其爲罪戾,不但爲逋慢之誅而已,而昨果以此陳籲而見阻於喉院,初旣漫忽成命,末又壅過當捧之章,惟允出納,恐不當如是,伊時在院承旨,不可無警也。玆敢據實陳章,伏乞聖明,俯賜鑑諒,亟命重勘臣辜犯,以靖私義,仍治臣瀆擾之罪,以昭法綱,不勝幸甚。臣無任屛營析懇之至。批答,在於筵說
辛卯二月十六日辰時,上御集慶堂。藥房入診,禮房承旨同爲入侍時,都提調金致仁,提調蔡濟恭,副提調李潭,右承旨徐浩修,記事官蔡弘履·李昌燮·李度默,醫官李以楷·鄭允協·慶絢·金季良·吳道炯·柳光翼·徐命緯·金孝儉,以次進伏訖。致仁曰,夜間聖體,若何?上曰,似憊苶矣。請進湯劑,上進御。請診候,上許之。以楷曰,脈候三部乍沈,滑體不足,與昨日一樣矣。上曰,使行,幾乎來矣。致仁曰,當近間回還矣。上曰,噫,再逢辛卯式年,誠是萬萬料表。旣下敎,三明唱榜,榮政殿月臺親臨,侍衛禁軍,皆以入直下敎,初嚴·再嚴·單嚴儀注等節,安徐。上曰,藥房提調,持湯劑更爲入侍。出榻敎致仁進湯劑,上進御。上曰,今番庭試,試官似苟艱矣。致仁曰,然矣。曾前歲抄未下人置之,其外未給牒者,擧行,似好矣。浩修曰,堂下望,其中最苟艱矣云矣。致仁曰,今番則隨從冊褓,當各別禁斷矣。上曰,然矣。今番鄭弘淳,必嚴禁於監試試所矣。致仁曰,如此事誠難矣,而鄭弘淳,則果嚴禁云矣。今番謝恩,當行於第三日矣。上曰,似然矣。諸臣遂退出。
辛卯二月十六日申時,上御集慶堂。藥房入診入侍時,都提調金致仁,提調蔡濟恭,副提調李潭,記事官蔡弘履·李昌燮·李度默,醫官李以楷·鄭允協·慶絢·金季良·吳道炯·柳光翼·徐命緯·金孝儉,以次進伏訖。致仁曰,午間聖候,若何?上曰,一樣矣。進湯劑,上進御。請診候,上曰,置之。上曰,監試初終塲一等中,在鄕人,竝來待。出榻敎儒生以次進前。命誦試券後先退。上曰,噫,今番庭試,雖强爲欲見京鄕多士,豈特爲多士,欲一拜而請春塘。今者之氣誠難,故當殿座於崇政殿,懸題後入內合考時殿座,仍爲唱榜,武科殿試,慕華館命官當爲,以此,分付。侍衛亦以入直排立,禁軍亦以入直人排立,花童只給文一榜及武甲乙榜,賜馬亦依此,分付。試官乏人,今月以前堂下人,曾前歲抄未下,在外未給牒者,一竝給牒敍用,亦令該曹付軍職。況今番殿庭,事體嚴重,隨從雜人書冊擔負者,一體嚴禁,而不禁禁亂官,當限十年充軍,預爲嚴飭,許其日傘,亦禁不雨而設,以今番觀也,可以推知。今番堂下試官違牌人,竝禁推,式年雜科唱榜後勘律事,一體,分付。出榻敎上曰,今番庭試時,至建明門設布帳,除布張待令,其若過門至前,至興化門布張,承旨二人,亦依前兩處懸題捧券事,分付。殿座正時,以卯初一刻事,分付。出傳敎上曰,十八歲能越六兩一百三十步難矣。致仁曰,果難矣。致仁曰,明日湯劑,亦依例乎?上曰,依爲之。諸臣退出。
上在慶熙宮。停常參·經筵。
世宗大王忌辰齋戒。
下直,咸鏡監司宋文載。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。多日停飮,今果初矣,而氣猶若此,誠是料表,待下敎入侍。
中宮殿·惠嬪宮,藥房口傳問安。答曰,知道。
閔百奮啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
又啓曰,大臣·備局堂上,依下敎來待矣。傳曰,內局同爲入侍。
備忘記,傳于閔百奮曰,爲朝鮮臣子,今日承牌,焉敢若此?政院,申飭。
傳于閔百奮曰,內局入侍。
備忘記,於予雖在鄕文臣宜來,於予晝講,其何道也,而春坊闕直幾日?政官牌招開政,待下批牌招察任。
吏批,有政,判書李溵進,參判金鍾正許遞,參議未差,左副承旨宋載經進,趙載俊爲副校理,金履禧爲副修撰,李鎭恒爲弼善,趙載俊爲兼文學,宋徵啓爲工曹判書,洪重一爲禮曹參判,李世澤爲工曹參議,鄭彦郁爲吏曹佐郞,申景濬爲北靑府使,李得駿爲康津縣監,洪復漢爲禁府都事,李成祜爲長興庫主簿,元仁孫爲弘文提學,睦祖洙爲刑曹佐郞,任珗·鄭基煥·桂德新爲典籍,李潭爲吏曹參判,金魯鎭爲吏曹參議,金斗恒爲禮賓直長,李玄圭爲軍資奉事,韓配晉爲禮賓參奉。
兵批,有政,判書具允鈺進,參判李聖圭差祭在外,參議李碩載入直進,參知任希敎病,左副承旨宋載經進,副司果金熤·洪相簡。
傳于閔百奮曰,今日如有稱在外者,當殿座於建明門。
備忘記,李溎爲承旨,牌招察任,三院副提調例兼,房順房。
備忘記,傳于閔百奮曰,李溎仍任前職,金相翊除授,牌招察任,房順房,三院副提調例兼。
備忘記,又傳于閔百奮曰,今日誦講,第二篇遺誦者,第三篇遺誤誦者,旣覺默,此自欺也,特諭焉。
備忘記,又傳曰,噫,暮年用心之時,使予若此,曾已諭,卽朝鮮士夫也。追慕誦講時,今惟第二篇全遺誦,旣惟而豈欺心,特諭。今日承牌,亦萬萬寒心,政院,申飭。
備忘記,傳于閔百奮曰,前辛卯年十八歲回甲,憶昔然也。今者若是苟且,專由於禮堂泛忽也。
傳于閔百奮曰,明日殿座,以午初初刻,單嚴擧行。
宋載經,以兵批言啓曰,內禁衛將黃仁煐,羽林衛將曺學臣,身病猝劇,時月之內,無望供職,俱爲呈狀乞遞。宿衛領軍之將,不宜久曠,竝今姑改差,何如?傳曰,允。
具㢞,以禮曹言啓曰,今此親臨崇政殿庭試文武科放榜時,王世孫行禮之節,依例磨鍊乎?敢稟。無批答
宋載經,以兵批言啓曰,景福宮衛將沈宜泰,病難供職,呈狀乞遞。輪番之任,不可久曠,今姑改差,何如?傳曰,允。
以禮曹草記,傳于具㢞曰,此與賀禮異,旣已下敎,則此草記,何以爲之乎?以朝鮮臣子,亦知春坊職事乎?給之。
傳于閔百奮曰,開政何若是遲滯?申飭。
吏批,有政,判書未差,參判李潭進,參議金魯鎭牌不進,右副承旨閔百奮進,以李亨逵爲承旨,趙曮爲吏曹判書,鄭象仁爲校理,沈頤之·趙昌逵爲副校理爲修撰,柳義養爲副修撰,金致讓爲大司成,金載人爲文學,李行源爲司諫,禁府都事柳正養,敦寧主簿洪文漢相換,仁陽君單李景祜,戶曹參判李溎仍任事,承傳。
兵批,有政,判書具允鈺進,參判李聖圭差祭,參議李碩載入直進,參知任希敎病,右副承旨閔百奮進,副司直韓光會·李最中·金致讓·元義孫·徐浩修·趙載俊。
傳于閔百奮曰,新除承旨,牌招察任,房順房,儒臣·春坊,一倂牌招,謝恩後開陽門下鑰,司諫望,卽爲擬入。
又傳曰,今日若知其君,使之卽爲謝恩。
傳于李亨逵曰,闕門尙開,而不爲謝恩乎?申飭。
傳于閔百奮曰,其君開門而坐,爲臣子者,尙今不爲謝恩乎?不爲謝恩者,書入。
備忘記,傳于李亨逵曰,政官何時謝恩?判書望,其雖問相而來,其何若是,而更鼓幾下,其涉駭然。判書今在關西,其何請牌?其令亞銓,仍爲卽爲書入。
備忘記,又傳曰,閹豎效朝臣,纔已申飭,而便臥者多,事之可駭,莫此爲甚。內班院掌務牌,卽立庭嚴飭。勿出朝報
以承傳色口傳下敎曰,鄭象仁·趙昌逵,永刊仕版,柳義養,爲庶民,三人皆三倍道,放逐南海縣,趙榮進,亟施削版之典。
具㢞,以侍講院言啓曰,王世孫召對,進講綱目,依傳敎中止,以唐鑑繼講之意,敢啓。傳曰,知道。今聞領相所奏,在京本甚鮮,板在嶺營云,數十件卽來,二件內入,一件入于世孫宮,其餘分置玉署·春坊,印來前召對,依前綱目。
又以禮曹言啓曰,宣陵·靖陵,陵上石物塗灰有頉處,今二月二十二日,修改事,啓下矣。兩陵同奉,一局之內,本曹堂上郞廳,依例兼進,以除廚傳之弊,何如?傳曰,允。
閔百奮,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
辛卯二月十七日辰時,上御集慶堂。藥房入診入侍時,都提調金致仁,提調蔡濟恭,副提調李潭,記事官蔡弘履·李昌燮·李度默,醫官李以楷·鄭允協·慶絢·金季良·吳道炯·柳光翼·徐命律·金孝儉,以次進伏訖。致仁曰,夜間聖體,若何?上曰,一樣矣。致仁曰,中宮殿日次湯劑,今當入之矣。上曰,入之可也。請進湯劑,上進御。請診候,上命兩廳首醫入之。以楷曰,脈候左右三部,勝於昨日,而滑體不足一樣矣。致仁曰,庭試日,則必多勞動,湯劑當加意進御矣。上曰,昨日泄瀉,如行素人症也。致仁曰,必是累日湯劑間斷之致也。上曰,今番擇日,可謂苟且,着襴衫而不謝恩於其君,亦不拜於先聖,而挾名紙入庭,是豈古禮?且庭試入格,以襴衫謝恩乎,以幞頭謝恩乎?古人云,何不忙後錯了?且大小科,其宜若禮,生進唱榜,進定於明日,謝恩謁聖,十九日兼行事,分付。出傳敎上曰,今番玉署·春坊望,若是苟且,事體寒心。金履禧,此時在鄕,萬萬駭然,知其鄕,莫知君者,君何强請,況此時乎?永刊仕版。果若此,則下敎幾時,今乃以稟,事甚駭然,特遞當該承旨。出傳敎諸臣遂退出。
辛卯二月十七日辰時,上御集慶堂。大臣·備局堂上引見入侍時,領議政金致仁,右議政金尙喆,行司直申晦,判尹沈鏽,行司直元仁孫,刑曹判書洪名漢,右參贊鄭弘淳,司直具善復,司直李章吾,兵曹判書具允鈺,大司憲趙榮進,大司諫韓必壽,李昌任,右副承旨元義孫,假注書具性玉,記事官李昌燮·李度默,事變假注書朴長燮,以次進伏訖。上曰,今年庭試,以丁丑年庭試例爲之。上曰,其儒來乎?義孫對曰,待令矣。上曰,召入長燮,傳命于生員韓配晉入侍。上曰,其儒能歩來乎?七十二歲之人,渠爲進士何也?使其子若孫爲之,可也。在何地?義孫曰,淸州人也。命誦試券。上曰,聞其誦,可知其文,今番實才,皆爲之矣。致仁曰,然,今榜善出矣。承旨子與弟,多爲之。上曰,誰也?致仁曰,具㢞之弟,宋載經·李性遂之子也。上曰,奇矣。仍命韓配晉進前。上曰,汝與左相,同姓乎?對曰,然。上曰,今日左相不來,韓姓儒生代入矣。汝所食幾何?對曰,能食五合矣。上笑曰,雖老尙善飯。致仁曰,行歩動上,無異少年矣。上曰,其髥,何如?致仁曰,少矣。上曰,翰林呼新來,注書,以墨漆其白髥,而其髥小,畵髥於目下。長燮畵之。上笑曰,今則何如呂善應之髥乎?上又曰,如此老人,登科之喜,甚於少年矣。致仁·尙喆曰,然,非但其身之榮,榮及子孫矣。上曰,小科貴於大科矣。致仁曰,鄕儒之爲進士者,或有蔭仕者矣。上曰,非謂是也,成均進士貴矣。上又曰,白髮登科,尤以爲好,予於尹得聖見之矣。今榜老人,只一人乎?致仁曰,然。上曰,注書誰也?義孫曰,朴長燮也。上曰,是朴東最之一家乎?致仁曰,非也。上曰,今番試官,以得老儒必自誇矣,其文亦善製矣。仍命書傳敎。上曰,大科,五十無一資陞六,況七十乎?生員韓配晉,今年七十二,能中司馬,此年此科,誠是料表,況得此人乎?昔殷高宗,恭默思道,夢䝳良弼。嗟哉,今予,年將八旬,何得窮儒?嗚呼,此人豈以軟巾回乎?令銓曹,今日政,特付初授,若無窠,陞付以示予尙年之意。出傳敎致仁曰,頃日下敎中,經筵冊子,以唐鑑納之,而只有玉堂一件而已,板本在嶺營云,使之卽印,何如?上曰,好矣,依爲之。出侍講院草記批答致仁啓曰,守禦使金漢耆,枚報備局,以爲壬午年戶曹貸去軍餉米代錢,連以米直踊貴,未得作米,請從民願,以錢還分民間,待秋成以米收捧矣。莫重軍餉,至今以錢留置,實爲未安,民願如此,則許施無妨。右相之意,本自如此,而糶糴體重,不可壇許,故敢達矣。上曰,右相意然乎?尙喆曰,莫重餉穀,尙未還作米,以錢留置,終涉疏虞,而本府還米,以其用舊蓄新之故,自多陳久不實之弊。當此錢荒之時,春給三兩錢,秋捧一斛米,參以民情,未必不願。臣意則不獨許施於南漢而已,江都若有未及貿米之錢,則一從民願,亦依此例擧行,恐似得宜矣。上曰,依爲之。致仁曰,今此守禦使所請,出於公私兩便之意,而若非民所自願,則不可勒授。今不必以準數作米爲限,分給之際,一從民願,而萬一有從中弄奸之弊,雖一文錢,或不盡歸於民,則當該府尹,難免重究,以此一體嚴飭,何如?上曰,依爲之。出擧條致仁又啓曰,頃日諫院。二行刀割奏御文字,何等嚴重,臺啓請律,體叚尤別,而惟意改易,寧容若是?有關後弊,誠極可駭,當該憲臣,亟施削職之典,何如?上曰,依爲之。注書一體擧行,此當勿施,而啓下矇然捧納承旨,亦施不敍之典。出擧條上曰,今聞湖西道臣狀聞云,忠淸兵使李永輔,使之當日辭朝。出傳敎致仁曰,禁府都事,出使遠地,則例以閒官換差,而頃日出使禁府,與京兆郞相換。京兆亦劇地也,其不可久曠,與禁府無異,則烏在其閒官換差之意乎?不察,甚矣。當該銓官推考,京兆相換勿施,更令以閒官換差,何如?上曰,依爲之。禁府都事·漢城主簿相換勿施,當該銓官推考事。榻前下敎致仁曰,向來京兆堂上韓光會等,禁推已久,何以爲之?上曰,京兆諸堂禁推諸人,一體特放。出傳敎致仁曰,北伯以臺言,撕捱陳疏,未下批,舊伯已發程云,何以爲之?上曰,不下批乎?致仁曰,然。上曰,此非撕捱者,其給北伯之章,亦令今日內辭朝。出傳敎尙喆曰,吏曹亞堂,亦以臺言,撕捱不出,參議金致讓,亦撕捱,何以爲之?上曰,參議之撕捱者何言?尙喆曰,人之無良四字也。上曰,許遞,可也。仍傳曰,旣諭大臣,雖不無輕重,豈可異哉?吏曹參判·參議,一倂許遞,今日政備擬。出傳敎致仁曰,庭試不遠,試官苟艱,卽今寒食,祭官亦難,堂上侍從罷㪚人,合有變通之道矣。上曰,寒食祭官乏人,堂上違牌人,一倂敍用。出傳敎尙喆曰,玉堂今無擬望之人,非違牌非在外者,有七八人云,何以爲之?上曰,何以然也?致仁曰,彰義宮擧動時,一倂罷職,故然矣。上曰,頃者動駕時下敎諸孺臣,一倂敍用。出傳敎致仁曰,向來吏兵判李最中·李景祜,違牌坐罷,今已日久,何以爲之?上曰,一則濫矣。仍傳曰,頃者處分,於今不過體例,前判書李最中·李景祜,一倂敍用。出傳敎允鈺奏曰,庭試日殿座,以卯初定時刻,開門,何以爲之?上曰,差早開門,曉鼓後卽擧行。榮進·必壽進曰,今日忌辰齋戒之日也,不得傳啓,請奏所懷。洪鳳漢特寢付處之命,寔出我聖上寬貸之典,而前後處分旣嚴,則所坐如何,而曾未逾日,遽然全釋,其爲損國體大矣。卽命還寢洪鳳漢付處特寢之命,恐不可已矣。上曰,臺臣執法,體例當然,而頃許特放,意亦有在,豈可因今誤事,其忘前誠?不允。榮進又所懷,前後三司之不得備員,國體甚損,聖敎屢勤,此專由於銓曹不能從公備擬,必以或有情勢,或在鄕里之人,每輒苟充,終以二望備擬之意。至於草記,承旨之捧入,尤極未安,雖以政例論之,安鼎大之特敎改正,尹東暹之未經通擬,而乃於獨政之時,遽然備擬於臺閣經筵之望,其壞政格而關後弊大矣。以此以彼,不可不論,臣謂吏曹判書李溵罷職草記捧入承旨,遞差,宜矣。上曰,依啓。必壽又所懷,首件所懷,臣與憲臣一般,而近來侍從,多有在外者,聖敎之申飭,非至一再,常無上來之人,極爲未安。畿湖侍從之在鄕不來者,一倂施以譴削之典,不可已也。上曰,所奏得體,依啓。上曰,吏曹判書李溵罷職,當該承旨遞差事。出榻敎禮房承旨入侍事。出榻敎進士韓配晉,更爲入侍事。出榻敎致仁曰,卽今三司之望,極爲苟艱,違牌在外人外,在京無故者尠。至於安鼎大事,自上處分,則不當輕擬,政官之言亦如是,而急遽之際,未及周詳,似是公罪矣。尙喆曰,經筵望之必經通擬,古例,而近來多自上特除,若通吏參,則經筵之撿擬,不是異事矣。上曰,似然矣。仍傳曰,今聞相臣所奏二件事,事勢雖然,都憲所奏,已得臺體,故旣允,此可謂爲法受過者。此時冢宰,豈可曠日?吏判處分,代前判書李最中除授,牌招察任。出傳敎命李潭讀政事望筒,以李潭除吏曹參判。上曰,自讀其名,而自爲吏參,亦初事也。致仁曰,然。上曰,其父,年今幾何?致仁曰,明年七十,當加資矣。上曰,然乎?金應淳之父,年幾何?致仁曰,七十五矣。至吏判望,上曰,徐命膺於銓曹,何以撕捱乎?致仁曰,曾有被斥而經銓曹者,無全人,惟在聖簡,不可任其撕捱也。上曰,然矣。新除吏判亦撕捱乎?何不來也?除職必撕捱,亦一時體也。仍傳曰,今日政新除儒臣,春坊,卽爲牌招察任。出傳敎命徐浩修曰,生進唱榜,進定於明日。出榻敎上曰,夜夢爲晝講,一月六對,一日三講,復政後未嘗廢也。今則頭不着網巾,誠難矣。仍傳曰,今日晝講爲之。出傳敎上曰,經筵,誰來也?致仁曰,元仁孫·洪名漢也。上曰,修單入之。致仁曰,頃者西小門外出送卿宰侍從,今方待命云,合有處分矣。上曰,不過一時譴罰,今何更提?其中朴取源最憎矣。上又曰,今番氣甚苶矣,至于今尙然,使之然者誰也?其類甚不測矣。致仁曰,庭試日,勞動,甚矣,請留意進劑。上曰,予則苦矣。文官輩所爲,思之寒心,舊闕宣諭之後如此,尤極無狀,此輩見予年老而然也。至於春坊,尤爲駭然。雖曰,往事勿說,豈不過甚乎?致仁曰,皆是群下之罪也。尙喆曰,每以臣下之罪,殿下自引聖躬,恐或傷損國體矣。上曰,申晦之於國事,擧行着實矣。致仁曰,然。上曰,壬午之後,又有今番,頃者處分,恐或亂沖子之方寸,予果特寢,而究其本則誰也?左右皆默。致仁曰,生進唱榜,進定於明日,謁聖之日,似相値矣。上曰,謝恩後竝行,好矣。至守令望筒,上曰,申景濬多功勞矣。李得駿誰也?致仁曰,此武,曾爲守令,入繡衣褒啓矣。上曰,然乎?是誰子孫?致仁曰,未能詳知,而兩班武弁也。上曰,儒臣入來乎?李昌任進伏。上誦董生行,仍命書傳敎。上曰,噫,今日予氣,誠難誠難,而憶昔以三對爲六對,旣命次對,臥而酬應,而亦惟昔年坐行次對,已涉悚然,而嗚呼,頃者代理時,一講爲三講,卽惟夢拜而然,而今行次對,莫行法講,是豈子道?特命晝講,而非特今日,果難遙瞻驪崗,服色亦難,而雖然虞人猶不欺,況追慕乎?牽笠而坐,召入侍儒臣,誦小學嘉言篇,韓文公董生行一遍,以代其講,晝講停。嗚呼,今者此講,意蓋湥矣。嗚呼,不體舊闕洞諭,願瞻前後,不肯束帶,何異於董生行末篇句語乎?誠予欲諭隣國而未能者也。出傳敎仍命諸臣退,以次退出。
辛卯二月十七日申時,上御集慶堂。藥房夕入診入侍時,都提調金致仁,提調蔡濟恭,右副承旨元義孫,假注書具性玉,記事官李昌燮·李度默,醫官李以楷·鄭允協·慶絢·金季良·吳道炯·柳光翼·徐命緯·金孝儉,以次進伏訖。致仁曰,晚後聖候,若何?上曰,一樣。仍進湯劑,上進御。致仁曰,明日亦依前煎入乎?上曰,可矣。診脈,可也。以楷進前,診脈候奏曰,脈候左三部度數之不調,差勝於昨日,其他脈候,與朝同矣。上曰,玉堂·春坊三人乎?義孫曰,玉堂一人入來,趙載俊配于鏡城,未及還,金履禧,原在木川矣。上曰,然乎?仍命書傳敎,上曰,在外儒臣許遞,與未差代政官,牌招擧行,待下批牌招察任。出傳敎上曰,承旨有闕,代參議閔百奮除授,牌招察任,房順房。出傳敎致仁曰,臣等精神亦未逮,朝入侍與右相矇然奏對矣,退出後始知之。旣遞金相翊,則吏判與北伯,亦有礙矣。上曰,然矣。命賤臣性玉曰,都承旨金相翊入侍。賤臣出傳命,相翊入侍。命書傳敎,上曰,漠然本事,今因相奏乃覺。人君處分,豈可苟且?特寢吏判特除之命,若此則其時亞銓無異,豈可强令赴任?此時北伯,豈可一刻曠焉?許遞,前望中宋文載除授,其令今日辭朝。出傳敎上曰,韓必壽所懷中,侍從之在外者,皆入乎?致仁曰,然,金履禧亦在其中矣。上曰,其人,何如也?顔面大乎?致仁曰,然矣。上曰,趙載俊誰子也?致仁曰,錫命之子也。上又曰,今日李潭,如古之李世學也。致仁曰,然矣。上問相翊曰,與金判府幾寸乎?對曰,十寸也。命藥房退出,以次退出。
上在慶熙宮。停常參·經筵。
藥房都提調金致仁,提調蔡濟恭,副提調金相翊啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。漢唐以後,豈有若今日之臣子者?萬萬駭然,氣何道哉?殿座時入侍。
金相翊啓曰,同副承旨李亨逵,今日不爲仕進,牌招,何如?傳曰,允。
徐浩修啓曰,今日唱榜,諫院侍臣,無進參之員,除在外陳疏外,司諫李行源,卽爲牌招,何如?傳曰,允。
注書蔡弘履削職,代以李養鼎爲假注書。
金相翊啓曰,假注書李養鼎,時無職名,令該曹依例付軍職,冠帶常仕,何如?傳曰,允。
又啓曰,右承旨具㢞,謂有難安之端,陳疏徑出,原疏才已退却矣,卽爲牌招入直,何如?傳曰,李亨逵許遞其職,其代,徐浩修爲承旨,牌招入直,房順房。
傳于宋載經曰,明日興泰門,當受謝恩,入直承旨,率唱者,以時服來詣。
又傳于曰,內局入侍,坐直承旨,與儒臣持問答,同爲入侍。
備忘記,今日下弓矢,神光僉使黄檄處,給送。
以武科規矩單子,傳于閔百奮曰,依昨年例擧行。
以吏曹參議金魯鎭牌不進罷職傳旨,傳于閔百奮曰,只推。
平安監司狀啓,江界府使金處明等官囕死溺死事,傳于閔百奮曰,令本道恤典擧行。
持平吳鉉胄啓曰,請還寢東呂·址淳等還配之命,更令王府,嚴鞫得情,還寢定配罪人金柱泰減等之命,請黑山島爲奴罪人五得,依律處斷,請大靜縣爲奴罪人仲蒙,依律處斷,請崔百男邊遠定配。措辭見上
又啓曰,新除授司諫院獻納金樂洙,時在江原道春川地,請斯速乘馹上來事,下諭。答曰,不允。下諭事,依啓。
閔百奮,以備邊司言啓曰,每當大小科試,各衙門士夫家,點退試紙,侵責市人,爲弊多端,故自本司,捧甘嚴飭矣。卽聞中部官員,謂以試紙品劣,連三日捉去市人,笞杖狼籍,一㕓騷擾云,事之可駭,莫此爲甚,當該部官,拿問勘處,何如?傳曰,國有紀綱,焉敢若此?當該官員,先汰,令該府亟施制書有違私律。
又以兵曹言啓曰,今二月十七日武臣堂上朔試射日次,而國忌正日相値,不得爲之之意,敢啓。傳曰,知道。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕廳言啓曰,去夜無犯夜人所捉之意,敢啓。傳曰,知道。
又以摠戎廳言啓曰,水原別驍士春等都試,依定式,今月十九日,試取於本營之意,敢啓。傳曰,知道。
李性遂,以漢城府言啓曰,因傳敎,柳蒙養爲庶民,三倍道放逐南海縣之意,敢啓。傳曰,知道。
宋載經,以義禁府言啓曰,因傳敎,鄭象仁·趙昌逵,永刊仕版,三倍道放逐南海縣之意,敢啓。傳曰,知道。
又以義禁府言啓曰,前司諫李迪輔,施以告身三等之律事,傳旨啓下,而特敎定律名者,勿捧原情,直爲單配勘處事,曾有定式矣。李迪輔,今已拿囚,依法典,杖八十收贖,奪告身三等,放送之意,敢啓。傳曰,知道。
閔百奮,以義禁府言啓曰,再明日親臨庭試時,本府都事九員,赴擧武都事一員,方在就理中,建明門·麗春門·宜秋門,呈券作軸處,禁亂都事及慕華館南北門禁亂都事,本府入直·當直·入直公事·回公都事,無以推移,假都事九員,令該曹,依例差出,以爲分排之地,何如?傳曰,允。
副修撰李秉鼎疏曰,伏以臣卽一僇人耳,身名俱辱,踪地至危,不容復厠於三司之列,仰惟聖明,庶幾俯燭之矣。日昨除旨之降,適値聖敎截嚴,擧朝焦遑,不暇他願,章皇祗肅者,只爲一伸常分之計,而回思素守,無面可顯。至若夤緣事會,蹲冒匪據,實非臣區區私義之所敢出,纔罷求對,旋犯擅離,惶懍之極,惟大何是俟。且臣母宿病,挾感添劇,症形沈苦,目下情理,萬萬煼迫,玆敢略控衷懇,仰瀆崇聽。伏乞聖慈,曲垂鑑諒,亟許鐫遞臣職,以便救護,仍命有司,重勘臣罪,俾全微諒,千萬幸甚。答曰,省疏具悉。往事撕捱,其渉太過,爾其勿辭護焉。
正言李範濟疏曰,伏以臣試役竣事之始,得見朝紙,則有內直扈衛之擧,臣於是,不勝驚訝之至。閤外扈衛,何等重事,而倉卒有命,群情驚動,臣竊憂之也。諸臣有罪,則以其罪罪之,何所不可,而輒有煩惱,施措失中,豈不大有損於國體乎?伏願殿下,自今以後,益恹大聖人中和之德,務盡物來順應之道,凡係戎政者,十分審愼,勿爲輕用焉。且伏見大臣箚批,以莫知九經之義爲敎,臣不勝慨惜也。夫敬待大臣,卽是尊朝廷之義,而雖或有不槪於聖心,固當優容賜答,以盡禮使之道,而乃以莫知九經爲敎,豈非有欠於敬大臣之意耶?伏願殿下,亟命還收此批答,以光聖德焉。批答在於筵說中
刑曹參議洪纘海疏曰,伏以歲律載新,寶算彌隆,縟儀爰擧,慶溢宗邦,臣民歡祝,曷有其極?仍念臣,伏奉秋曹除旨於西邑省覲之日,章皇登途,今日始來伏私第,而本曹參判臣李彦衡,卽臣妻父也,揆以法例,在下當遞,敢陳短章,仰瀆宸嚴。伏乞亟賜遞改,以存公格,千萬幸甚。踏啓字。
辛卯二月十八日午時,上御崇政殿月臺。親臨生進放榜入侍時,都承旨金相翊,左承旨李性遂,右承旨具㢞,左副承旨閔百奮,記事官李祖源,假注書李養鼎,記事官金致恒·李度默,以次侍立訖。上曰,先爲放榜而後,四拜後,生進從東西階,以次入侍,可也。上曰,盡賜白牌,仍行餽洒,可也。上曰,昔辛卯唱榜,亦於此闕爲之矣。命書傳敎曰,十八歲觀光,今年親臨,誠是千千萬萬料表,追憶昔年,予忱何抑?明日生進謝恩時,當於親受,以謝此意,禮房知悉,以時服入侍,侍衛亦如今日,禁軍砲手排立安徐。傳曰,內局入侍。都提調金致仁,提調蔡濟恭進伏。致仁曰,夜間聖體,若何,寢睡·水刺之節,若何?上曰,一樣矣。致仁進湯劑訖,藥房先退。生進以次進前,各奏姓名。至金漢老,上特賜御筆,今見高等憶昔萬忱八字,命退藏。至張志喆,上曰,誰也?志喆曰,新豐府院君從玄孫矣。上曰,此家子孫,予久不得見矣,今幸得之矣。命書傳敎曰,今於榜中,有新豐府院從玄孫兄弟,予心愴然。此家零替,心常愍焉,豈云直孫從孫?令該曹調用,以示予意。至宋持敬,上曰,誰也?㢞曰,宋文載之子矣。上曰,誦所作。持敬誦三句。上曰,聲音勝於乃父矣。宋氏近甚凋殘,昨日宋德啓爲工判,宋文載爲北伯,今日汝爲入侍,貴矣。至韓配晉,上曰,更誦所作,可也。配晉高聲誦奏。上曰,白鬚可憎,注書,更加黑漆,可也。至鄭文在,㢞曰,此鄭象仁之子也。上曰,汝父違牌,極非矣。以何陵外孫,敢如是乎?斯速退出。至具膺,上曰,欲聞音聲,誦所作,可也。相貌與其兄,如何?性遂曰,頗相似而尤秀麗矣。上曰,年幾何?膺曰,三十一矣。至李心傳,上曰,年幾何?心傳曰,三十四矣。上曰,聞音聲,與左承旨同矣。至宋益鼎,上曰,年幾何?益鼎曰,三十一矣。上曰,左副子,與兵判子同甲矣。生進一榜,盡爲進前退出後,傳曰,藥房提調,持湯劑更爲入侍。致仁進湯劑訖,諸臣以次退出。
辛卯二月十八日酉時,上御集慶堂。藥房入診,坐直承旨儒臣,同爲入侍時,都提調金致仁,提調蔡濟恭,副提調金相翊,記事官李祖源,記注官金致恒,記事官李度默,同副承旨閔百奮,校理沈頤之,修撰李,醫官李以楷·鄭允協·慶絢·吳道炯·鄭允說·柳光翼,以次進伏訖。致仁曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯訖,致仁請診候。上曰,今日則置之。相翊讀奏正言李範濟疏。命書傳敎曰,噫,今者之事,誠萬古所無,嗚呼,十年之內,再逢此等光景,此心,若何,此心,若何?年少□□肆行,吁嗟,耳目,聾啞若無,今事興亡可判,雖或支撑,思之凜然。須看近者下敎,可謂從容懇惻,以此心强抑國事,意亦在焉,而再昨兩司長官,旣陳所懷,於今日,可謂其事停不停之一大機關,而不肯共聚,以旣往之事,苟且陳章,是可忍也,孰不可忍也?予已心自謂曰,再昨以後,若頃年臺閣,必有逡巡苟且之態,曾未幾何果然,此何景像,此何國體?此無他,再昨兩司合請規免之態也。若李範濟之言,一時辭敎,請寢重乎,國體請寢輕乎?輕重倒置,手脚忙亂,予雖襄矣,太阿在手,焉敢若此?此章給之,正言李範濟,亟施削職之典。相翊讀奏李行源牌不進傳旨。命書傳敎曰,李行源,意無異於李範濟,肆然違牌,事之寒心,莫此爲甚,亟施永刊仕版之典。百奮讀奏錦伯狀聞。命書傳敎曰,忠淸監司狀聞,各色軍保點視停止事,關係民隱,依狀請許施事,令備局卽爲分付。又讀奏關東伯老人狀聞。命書傳敎曰,今見江原道臣狀聞,年百歲者十六人多,一何異哉?其中資憲秦必復,夫妻皆百歲,而其妻加一歲,此於古於今所無,其涉異也,爲此子孫者,其心何?特爲加資,實同知作章單付。噫,彼夫妻,皆得官敎焉。命書傳敎曰,特敍開政之後,有撕捱,其涉寒心,故下敎而一人差等者,非爲渠也,意蓋在也,而然以予心氣,莫知本事,故下詢其所違牌,不無參酌,鄭象仁·趙昌逵,只施不敍之典,特寢逐鄕之命。若此,趙榮進刊版之命過矣,分揀。又命書傳敎曰,將臣體重,豈可一刻曠焉?水原府使金尙默,待朝辭朝,統制使元重會,除朝辭卽爲下去。又命書傳敎曰,武科殿試,例有兩司進參之事,試事會講不遠,臺臣處分,代,待開門政官牌招開政,待下批牌招察任。百奮讀奏李秉鼎疏·洪纘海疏。命書批答,命儒臣進前,讀問答。承史繼讀訖,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金相翊啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待下敎入侍。
中宮殿·惠嬪宮,藥房口傳問安。答曰,知道。
金相翊啓曰,左副承旨具㢞,今日不爲仕進,卽爲牌招,何如?傳曰,允。
傳于李性遂曰,內局入侍。
李性遂啓曰,今此文科庭試試官望,修正以入,而時無職名人,令該曹口傳付軍職,何如?傳曰,允。
李性遂啓曰,卽者禮曹郞廳來言,齊陵·宣陵石物塗灰修改時,堂上二員,當爲分進,而判書朴相德,謂以私義難安,參判洪重一,身病沈重,不得肅拜,參議未差,今無進去之員云,判書朴相德,參判洪重一,竝卽牌招,參議未差之代,令該曹卽爲口傳差出,以爲進參之地,何如?傳曰,允。
吏曹口傳政事,李徽之爲禮曹判書,元義孫爲禮曹參議。
備忘記,傳于李性遂曰,五日建功,造物闖生,昨日開政,其誰謝恩?趙㻐違牌,立功自效,其雖萬萬可駭,其若例視,而若是强爲,意在情試,則此時焉敢陳章,承旨亦焉敢捧納?鄕暗承旨,其雖參酌,肆然儒臣,豈可例視?朴相德·趙榮進,亟施刊版典,趙㻐,永付待從案,此旣飮建功,若此若此也。其敎幾下,若此而曰有君乎,曰有綱乎?
備忘記,傳于徐浩修曰,噫,今予抑其心,寔爲宗國,其次爲今庭試也。次對强命,晝講乎,夕講乎?昔金萬采·尹德駿,其亦交龜,古已若此。李亨逵申飭下,已駭然而承旨所奏,亦鄕暗,其承旨,今已下敎,若此,其將納履走南乎?昨日許遞,由於精神索莫而然也。一猶過矣,況再乎?
又傳曰,今番事,萬古豈有?侍從寒心,將八初見。旣赦後宜自悚,一則弟,一則子,焉敢若此?予雖衰,何苟苟?政院知悉。諸臣曰,其君心定,若是揚揚乎?
又傳曰,朴相德,噫,其時事,爲臣子者,夢裏宜悸,焉敢陳章?趙榮進,昨日下敎太諒,則焉敢索筆自頌?皆給其章,捧納承旨持遞。
藥房口傳啓曰,伏承批敎,又復牢拒,何殿下不念保護之重至此也?臣等雖被重罪,湯劑不可停一,玆敢詣閤冒陳。暫許召見,千萬伏望,惶恐敢啓。
以承傳色口傳下敎曰,其皆止之。
又下敎曰,此輩進建功而揚揚之狀,痛矣。來日當殿座,欲就寢,早爲退去。
又下敎曰,建功已多服,臣下等嘉矣。建功止之。
備忘記,傳于李性遂曰,李在簡爲承旨,牌招察任,房順房。
以左副承旨徐浩修牌不進傳旨,傳于李性遂曰,撕捱太過,此等事,焉敢若此?只推,牌招察任。
具㢞啓曰,新除授承旨李在簡,方在罷㪚中,何以爲之?敢稟。傳曰,敍用。
兵曹口傳政事,副司果洪相簡·金魯淳·李世奭·金愇行·李顯祚·任珹·李思祚·姜趾煥,同知作闕單金鼎新。
具㢞啓曰,明日庭試武科殿試,諫院無進參之員,大司諫韓必壽,卽爲牌招,以爲進參之地,何如?傳曰,允。
又啓曰,明日慕華館武科庭試殿試時,兩司城上所,牌招言送,何如?傳曰,允。
傳于李性遂曰,侍衛置之。
吏批,有政,判書趙曮在外,參判李潭進,參議金魯鎭進,左承旨李在簡進,以李顯祚爲司諫,任希曾爲正言,李世奭爲副修撰,鄭枋爲輔德,李最中爲知敦寧,鄭存謙爲同敦寧,林鼎遠爲兵曹參知,李亨逵爲刑曹參議,李蓍廷爲左通禮,金履復爲漢城庶尹,洪復漢爲掌苑別提,趙曮爲知經筳,趙曮爲同成均,李溎爲同義禁,趙曮爲平市提調,兼春秋單睦祖洙。
兵批,有政,判書具允鈺病,參判李聖圭進,參議李碩載病,同知單秦必復,副護軍金鼎新,副司直鄭存謙·洪纘海·李亨逵,副司正李養鼎。
具㢞,以兵曹言啓曰,前後直赴殿試捧承傳人,別武士金起西等七十四人,庭試初試陳試人閒良金致重等二人,隨其錄名,竝依例許赴於明日殿試之意,敢啓。傳曰,知道。
又以兵曹言啓曰,今二月二十八日,文臣朔試射日次,而親臨庭試相値,不得爲之之意,敢啓。答曰,知道。
又以兵曹言啓曰,卽接武兼廳牒報,則武兼鄭翼漢,今番庭試時,以武二所差備官,多有不善擧行,以致下庭脫帽之擧,瞻聆所及,不可置之於侍衛之列,卽爲入啓遞改云,該廳旣已論報,則不可仍置,汰去,何如?傳曰,允。
又以司僕寺官員,以一提調意啓曰,今此庭試親臨放榜時,花童,只給文一榜及武甲乙榜,賜馬亦依此,分付事,命下矣。文一榜及武甲乙榜賜馬,依下敎擧行之意,敢啓。答曰,知道。
又以刑曹言啓曰,今此崇政殿庭試親臨放榜時,花童,只給文一榜及武甲乙榜事,命下矣。依傳敎擧行之意,敢啓。答曰,知道。
宋載經,以總戎廳言啓曰,水原別驍士今春等都試居首者一人,閒良則直赴殿試事,已爲定式矣。該邑所報六兩騎蒭鞭桃入格者二十七人等,柳葉箭片箭試取計劃後,其中居首者一人,別單書入,其餘入格之類,使該邑依例施賞之意,敢啓。答曰,知道。
具㢞,以義禁府言啓曰,中部奉事姜世東,令該府亟施制書有違私律事,傳旨啓下,而特敎定律名者,勿捧原情,直爲單記勘處,曾有定式矣。姜世東,今已拿囚,以制書有違私律,杖一百收贖,告身盡行追奪,放送之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以一二所巡廳言啓曰,去夜犯夜人,無所捉之意,敢啓。答曰,知道。
又以左右捕盜廳言啓曰,去夜犯夜人,無所捉之意,敢啓。答曰,知道。
辛卯二月十九日辰時,上御興泰門。親臨生進謝恩入侍時,右承旨徐浩修,同副承旨閔百奮,記事官李祖源,假注書李養鼎,記注官金致恒,記事官李度默,以次進伏。上曰,生進謝恩後,今日仍爲謁聖乎?浩修曰,然矣。上曰,謝恩後仍立其地,爲中宮殿·世孫宮,謝恩,可也。命注書,招入韓配晉。上曰,汝明日赴擧不緊,所得備足,直歸,好矣。命下番翰林,更加墨漆,使之德談於生進班中而退出。命書傳敎曰,明日慕華館,右相爲命官。又命書傳敎曰,慕華館殿試時,東西各設三貫革,以片箭比較。上曰,謁聖時,生進壯元,當押班乎?浩修曰,然矣。遂還內。諸臣以次退出。
辛卯二月十九日巳時,上御集慶堂。藥房入診入侍時,右承旨徐浩修,同副承旨蔡濟恭,副提調金相翊,記事官李祖源,記注官金致恒,記事官李度默,醫官李以楷·鄭允協·慶絢·吳道炯·鄭允說·柳光翼·徐命緯,以次進伏訖。致仁問候。上曰,一樣矣。請進湯劑,上命進止。請診候,以楷診候,退伏奏曰,脈候左右三部度數均適,滑體亦一樣矣。以後諸醫之奏,與以楷同。上曰,趙曮,前已行公吏判耶?致仁曰,未行公矣。上曰,領相入侍。致仁進前問候。上曰,一樣矣。致仁曰,趙曮多爲國事,故公債之捧,今至三十餘萬兩云矣。上曰,然乎?如此則關西人,必願速遞矣。命書傳敎曰,意謂幾二周年冢宰望點下,而靜而思之,近者諸道道臣,數遞可悶,故入侍下問,非特數遞,有設施者,而且聞公債之捧,至於三十萬兩云,旣知其勤,其遞可惜。前關西伯趙曮,特爲仍任,以示予暮年務實政之意。上曰,李眞望,卽予甘盤也。今見其從曾孫勉基,又忝今番式年榜,事甚貴矣。命書傳敎曰,於重回之年,必也考前,況今年乎?取考前此歲榜目於文科壯元,予心何抑?甲科一人,卽故判書李眞望也。嗚呼,此人,卽甘盤舊學,豈意今年,逢此榜年,見其從曾孫之參小科乎?予心愴然,何以瀉懷?今番參榜人,其令該曹,懸住調用,因此聞張志哲兄弟,昨命調用,其子已承傳云,父子何可倒置?因二子之參榜,得官,於二子,可謂榮矣。以前承傳人,待窠卽爲懸註調用事,分付。又命書傳敎曰,頃者下敎,不過申飭,前判書李昌壽敍用,旣下敎,于此頃者之事,因伎倆而然,予亦無湥意,前判書徐命膺,一體敍用。藥房提調,持湯劑更爲入侍。出榻敎陽澤持湯劑進伏,上進湯劑訖。致仁曰,禮曹多有擧行之事,而參判洪重一,年老不得行公云,誠可悶矣。命書傳敎曰,禮曹多有擧行之事,而參判年老誠難云,許遞,其代口傳擧行,牌招察任。諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
親臨庭試罷後,政院·玉堂·藥房口傳問安。答曰,知道。
親臨唱榜罷後,政院·玉堂·藥房口傳問安。答曰,知道。
以承傳色口傳下敎曰,文一榜,依下敎皆賜童,武科限乙科賜童,皆待令與否知入,安寶卽爲之,仍卽擧行。
又下敎曰,年五十者,猶陞大,況慶科乎?六十六歲參榜者,今日政陞六。
又下敎曰,帳後亦捧而然耶?極爲駭然,承旨,從重推考,四館所書吏,事過後,令騎郞決棍。
又下敎曰,明日殿·庭香祗迎後,新恩謝恩,崇政門當親受,以此擧行。
徐浩修,以都摠府言啓曰,今日入直內三廳武兼禁軍及軍兵等,當爲中日習射,而親臨庭試相値,不得爲之之意,敢啓。答曰,知道。
傳于李性遂曰,今番武科初試十九歲三人,十八歲一人云,其中入格者,先爲書入。
又傳曰,武科十八歲人,唱榜後待令。
傳于具㢞曰,俄者令騎郞決棍下敎,置之。
吏批,有政。判書未差,參判李潭進,參議金魯鎭進,右承旨李性遂進,以尹東暹爲大司憲,金和中爲掌令,李思祚爲正言,金緯行爲副校理,徐命膺爲禮曹判書,洪樂恒爲吏曹佐郞,金鍾正爲同經筵,沈頤之爲兼弼善,權爲典籍,李爲兼文學,洪性猷爲奉常主簿,典籍單李富巖文科第一人,活人別提單車有濟武科第一人。
兵批,有政判書具允鈺進,參判李聖圭入直,參議李碩載病,副司直李昌壽·徐命膺·閔百奮·金相翊·洪重一,同知單吳德潤,以李萱爲內禁將,許冥爲羽林將,朴應贊爲昌慶將,李尙齡爲昌德將,崔鳳齡爲景福將,李顯宅·尹守儉爲宣傳官,趙榮觀·柳光國爲武兼,姜二成爲金城別將,鄭翼漢爲長壽別將。
傳于李性遂曰,明日祗迎時,侍衛入直擧行,待下敎,只入正時。
徐浩修,以訓鍊都監言啓曰,去夜無犯夜人所捉之意,敢啓。答曰,知道。
又以一二所巡廳言啓曰,去夜犯夜人,無所捉之意,敢啓。答曰,知道。
又以左右邊捕盜廳言啓曰,去夜無犯夜人所捉之意,敢啓。答曰,知道。
辛卯二月二十日寅時,上御崇政殿。親臨庭試入侍時,都承旨金相翊,左承旨李性遂,右承旨李在簡,左副承旨徐浩修,右副承旨具㢞,同副承旨宋載經,記事官李祖源,假注書李養鼎,記注官金致恒,記事官李度默,以次進伏訖。上具翼善冠·袞龍袍,以乘輿出資政門,仍詣崇政殿殿座後,上曰,入門數爲幾何?浩修曰,爲萬餘人矣。試官肅拜後,上曰,進前。試官金陽澤·南泰齊·申暐·徐命臣·元仁孫·趙明鼎·李潭·鄭厚謙·金漢耆·李應協·趙暾·尹養原·李碩載·林鼎遠·朴弼逵·金勉行·柳善養·魚錫定·李正吾·尹得聖·沈頤之·李·金魯淳·李昌任·呂善德·金和中·任希簡·洪樂恒·李思祚·申大升,以次進前。陽澤曰,凌晨勞動,聖體,若何?上曰,一樣矣。命書題,分三處懸題,崇政門,左承旨李性遂,建明門,同副承旨宋載經進去,收券以來,可也。上曰,若出表,則三萬之內,停擧者近二萬矣。我愛其禮,曾或出題乎?陽澤曰,曾所不出矣。上曰,此題可知生熟乎?陽澤曰,然矣。煦漸長,時刻稍早定,似好矣。上曰,午初,可也。天色已明,懸題稍久,而尙有入來之儒生,內外門卽閉之意,分付四館所,可也。仍還內。諸臣以次退出。
辛卯二月二十日午時,上御崇政殿。科次入侍時,都承旨金相翊,左承旨李性遂,右承旨李在簡,左副承旨徐浩修,同副承旨宋載經,記事官李祖源,假注書李養鼎,記注官金致恒,記事官李度默,以次侍立訖。上曰,已考出者幾何?浩修曰,四千餘張矣。上曰,天童賜花,卽爲入之,建明門·崇政門收券,催促,可也。浩修曰,兩門收券作軸,次次入來矣。上曰,若不卽卽入來,則收券官,當刊名仕版,以此申飭,可也。上曰,慕華館武科畢射,而榜目修正與否,斯速知入,可也。上曰,年少對讀官昏睡乎?讀聲何其低微耶?申飭,可也。上曰,宋太祖,洞開重門而崇政正門不開,極爲駭然,當該騎郞記過。上曰,昨冬慶科,取幾人乎?陽澤曰,十五人矣。上曰,依此擧行。副提調金相翊曰,湯劑,何以爲之?上曰,每以湯劑困予矣。都承旨遞差事。榻前下敎命書傳敎曰,前承旨兪彦民除授,牌招察任,房順房,三院副提調例兼。上曰,初合考幾張也?浩修曰,四十一張矣。上曰,先考二十張爲定,合考,可也。秘封每有頉,亦或有雷同之患矣。上曰,合考對讀,以林鼎遠·沈頤之爲之,可也。浩修曰,武科已爲畢射,而榜目幾盡修正,方入來云矣。上曰,合考何其遲也?卽爲書等以上,可也。拆封後,承旨讀奏。浩修讀李商巖。上曰,誰也?陽澤曰,李最中之姪,領相甥姪也。上曰,注書出去,卽爲呼名以入。拆至金鍾善,上曰,此果領相之姪耶?浩修曰,然矣。上曰,故奉朝賀孫,今登科,可喜矣。拆至金頤柱,上曰,奇矣,予之年多外孫登科矣。注書出去,呼名以入,而勿呼父名,可也。命頤柱進前,上曰,此人鬚髥甚多,注書更加墨漆,使不辨面鬚,好矣。拆至李昌伋,上曰,故重臣三子,俱登文科,貴矣。見一試官,聞拆封,聳躍而出,誰也?浩修曰,李昌任矣。上曰,此其弟耶?浩修曰,其兄矣。陽澤曰,以能文見稱於陞庠間久矣。新恩政事,當日爲之事。榻前下敎吏判望,從當下敎,姑爲留望,開政入侍爲之事。榻前下敎都承旨兪彦民曰,文科朴思機,旣牌呼名,尋覓於內外庭而終不尋得,何以爲之乎?上曰,紅牌賜花天童,姑留置,以待明日,謝恩出給,可也。傳曰,內局入侍。都提調金致仁進湯劑,上進御訖,藥房先退。上曰,致詞官引儀,誰也?浩修曰,金鍾倫矣。上曰,善唱矣。假引儀金鍾倫,弦弓一張賜給事。榻前下敎上曰,文武科唱榜,斯速擧行,賜酒亦爲申飭,武科爭花,亦爲申飭,可也。通禮奏禮畢,上仍還內。諸臣以次退出。
上在慶熙宮。停常參·經筵。
藥房都提調金致仁,副提調兪彦民啓曰,昨日親臨枚榜,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今番庭試,以是料表,興懷萬倍,氣何暇諭?下敎時入侍焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
上詣典設司後,政院·玉堂·藥房口傳問安。答曰,知道。
以承傳色口傳下敎曰,左承旨馳往儲慶宮·毓祥宮,進排官,摘奸以來。
又下敎曰,下敎時入侍。
李在簡啓曰,左副承旨徐浩修,今日不爲仕進,卽爲牌招,何如?傳曰,允。
具㢞啓曰,今此慶科庭試·武科殿試時,直赴會試人金光齎·沈鎭·朴壎·李昌賢,直赴殿試人金起西·金世柱·李弼龍·張暉圭·金麗談·鄭尙大·李光遇·盧武興·劉漢翼·金錫龍·池天江·尹光漢·崔信昇·蔡顯五·朴龍漢·朱世豐·金仲顯·金道晟·具廛·丁致大·許廷龜·尹日用·尹英世·金持昌·李春世·姜邵一·黄光直·崔聲遠·尹範勳·都聖福,錄名單子,無綠不呈,竝依例陳試之意,敢啓。答曰,知道。
備邊司薦望,以兪彦民爲江華留守。
藥房口傳啓曰,臣等待下敎入侍之命,竟夕顒竣,更鼓將動,未蒙召接,今日湯劑,尙餘二貼,區區下情,實不勝焦悶,敢此冒昧控籲,亟許持湯劑入侍,千萬至祝,惶恐敢啓。答曰,一夜一寢,追慕而已。臥而靜思,祭皆畢矣,若是度夜,是豈子道,何心酬應?回將召矣。若問其月與年,同問日干支,只誦御詩,其詩維何?喜爾回來踰,今夜誦此詩,豈子道,豈子道?見世多矣,見世多矣。
李性遂,以弘文館言啓曰,新除授副校理金愇行,時在忠淸道結城地,副修撰李世奭,時在京畿積城地,經筵入番事緊,請竝斯速乘馹上來,下諭。傳曰,依啓。
又以吏曹言啓曰,今此各陵殿寒食祭大祝,皆以侍從塡差,而時無職名人員,令該曹口傳付軍職,何如?傳曰,允。
具㢞,以禁衛營言啓曰,去夜無犯夜人所捉之意,敢啓。答曰,知道。
又以一二所巡廳言啓曰,去夜無犯夜人所捉之意,敢啓。答曰,知道。
又以左右邊捕盜廳言啓曰,去夜無犯夜人所捉之意,敢啓。答曰,知道。
辛卯二月二十一日辰時,上詣延和門外。香祗迎入侍時,行都承旨兪彦民,左承旨李性遂,右承旨李在簡,左副承旨徐浩修,右副承旨具㢞,同副承旨宋載經,記事官李祖源,假注書李養鼎,記注官金致恒,記事官李度默,以次侍立訖。上曰,祭報府承旨讀奏,可也。性遂讀奏。至趙亨謙,上曰,通淸人乎?載經曰,未通淸矣。至宋瑋明,上曰,此文官乎?性遂曰,蔭官矣。上曰,此何故也?載經曰,近日侍從,多在罪罷,無以分排,該曹,草記變通而蒙允矣。至金昌祿,上曰,此譯官之子也。文官雖不足,太不擇矣,吏曹郞廳,不可無罪矣。至魏興祖,上曰,此北關之人,此人之子,今番爲小科矣。至魚錫定,上曰,必求差於懿陵矣,其誠可貴矣。至申大升·洪樂恒,上曰,祭官,多得來於昨日試官中矣。彦民曰,昨日未及尋得之朴思機,今朝始爲尋覓而來矣。上曰,然乎?彦民曰,聞渠言,則入坐於內庭深處,院隷認以鄕儒,呼名於外庭,如是之際,試所之門已開,儒生輩流出,故渠亦隨他人而出去云矣。上曰,不是異事矣。上曰,文武登科人,分東西,謝恩催促爲之,賜酒亦爲申飭,俾無遺漏,可也。四拜後,文一榜先爲進前。李商巖進伏。上曰,所作誦進。誦至三句,上曰,其止之,退出。呂萬永進伏。上曰,誰也?在簡曰,前司諫呂善應之子也。上曰,此亦鬚髥多乎?在簡曰,不如善應,而亦頗不少矣。萬永誦初句內隻。上曰,止之,退出。在簡曰,此人今番登小科,而三日之內,又登大科矣。上曰,如是決科者,三百年來誠難矣。金鍾善進伏。上曰,汝年幾何?鍾善曰,三十一矣。上曰,汝之三寸,許副內局,而使之同往好遊矣。鍾善誦一句,上曰,止之,退出。閔恒烈進前。上曰,曾見汝於追慕洞乎?恒烈曰,然矣。上曰,驪陽宅,桂坊承傳者,卽汝乎?恒烈曰,然矣。上曰,與閔弘烈,狀貌同乎?載經曰,略相同而恒烈稍小矣。上曰,退出。李昌伋進前。上曰,曾見汝乎?昌伋曰,以儒生,前後屢次入侍矣。㢞曰,善文矣。彦民曰,相貌好矣。上曰,故重臣李春躋,誠好八字矣,三子俱登文科,壯矣。汝年幾何?昌伋曰,四十五矣。誦一句,上曰,止之,退出。沈煥之進前。上曰,誰也?載經曰,沈鏽五寸姪矣。煥之誦進一句,上曰,止之,退出。洪鳴漢進前。上曰,此海伯良漢之弟,而沈家之外孫耶?在簡曰,此則異矣,後娶所生矣。上曰,非久下往海營,與其兄壯遊而歸矣。相貌與其兄同乎?在簡曰,頗相似矣。誦進一句,上曰,止之,退出。李重馥進前。上曰,此李章吾之族乎?重馥曰,七寸叔矣。上曰,年幾何?重馥曰,五十三矣。誦一句,上曰,止之,退出。朴思機進前。上曰,此乃昨日未尋得者矣,居在何處?思機曰,淸州矣。上曰,汝之所作,誦進,可也。思機誦三句,上曰,誦進回題,可也。思機誦進,上曰,其誦聲必是能文者矣。彦民曰,一生工夫於誦東人者,而相貌精明矣。上曰,然,殊常人矣。汝旣在內庭,則何故終不尋得也?思機曰,臣入坐於內庭湥處,喧閙之中,聞朴思二字,出往御路近處,問於同接,則近處儒生皆曰,京居朴師直,已尋人云,故臣則還來接中,收拾科卜而出去矣。上曰,事勢無怪矣。命退出,金璟進前。上曰,誰也?璟曰,故府使光胤之子也。誦進一句,更不能誦,俯立稍久。上曰,止之,退出。彦民曰,眞所謂武人子,一字之落矣。權進前。上曰,年幾何?曰,六十六矣。上曰,昨見氣息喘急,手脚戰慓,今日能稍定而善誦否。曰,咫尺前席,何敢欺隱乎?臣本以行文工夫,稍解疑心蹊徑,今年赴會試見屈後,偶隨同接入場,謄呈除草,意外參榜,惶悚之極,願被重罪。上曰,所奏質直矣。彦民曰,然矣。上曰,退出。彚進前。上曰,誰也?彚曰,鄕曲微賤之人,本無顯祖矣。誦進一句,上曰,止之,退出。黃錫範進前。上曰,誰也?在簡曰,此老人科暖之孫矣。上曰,汝祖未及唱名,汝先唱榜,歸家呼新來,好矣。萬古所無之奇異事也。金頤柱進前。上曰,今日予見年多外孫之登科矣,誦進所作可也。頤之誦進一句,上曰,聲音實矣,止之。南履寛進前。上曰,誰也?履寛曰,南胄寬之至親也。誦進所作。履寛誦進一句,上曰,止之,竝退出。上曰,武科五人式進前,各奏居住·姓名·原榜直赴而退出,可也。次次進前奏對,至韓處中,㢞曰,此乃年十八登科者也。上曰,殿試幾中乎?處中曰,三中矣。上曰,居在何處?處中曰,在於慕華館近處矣。上曰,爲人極精明矣。去辛卯年,見李泰和年十八登科,今辛卯年又見此人登科,可謂前同甲後同甲,亦豈非萬古所無之奇異事乎?朝鮮有此二人,予豈可苟且借手於政官?命書傳敎曰,逢今歲憶昔年,予懷萬倍。噫,昔辛卯年,故判書李泰和,年十八登科,堂后假官,以末望受點,豈意重逢此年,庭試,韓處中年亦十八參榜?噫,前十八後十八,六十一年內見文武兩人乎?憶昔湥慨,特差別軍職。上曰,李泰和至正卿而入耆社,八字好矣。假注書見之,面黑身瘦矣,晩,來相貌頗好矣。命書傳敎曰,噫,旣擧其名,噫彼李泰和,若今在焉,年亦七十八,予心愴然。其子其孫中,令該曹特爲懸註調用,以示予體昔堂后持㸃之盛意。又命書傳敎曰,嗚呼,今逢此年,誠千千萬萬料表,已見小科唱榜,昨見庭試唱第,昔年十八歲矣,今何七十八,且逢寒食祗迎,嗚呼?昔年冷節,初行南殿親祭,嗚呼,此日,只行祗迎,諸處親祭,一未能焉,是豈慕先,亦豈子道?只見新恩謝恩,入臥堂中,此心何抑,何以寫懷?淸齋一宿,然後可伸三十巡祗迎。今日申牌後,當詣典設司,平明後當回,承旨以時服待令。傳曰,藥房都提調,持湯劑入侍。都提調金致仁曰,夜間聖體,若何?寢睡·水刺之節,亦何如?上曰,一樣矣致仁進湯劑,上進御訖。上曰,卿姪今番登科,予心喜矣。致仁曰,臣之親姪與甥姪,意外一時決科,私門喜幸之中,還切懍悚矣。上曰,予則可笑矣,今見年多外孫之登科矣。致仁曰,以實才有名,早晚決科,外間期待矣。上曰,卿姪登科,率而同歸,好矣。內局許副,專意元輔之任,可也。命書傳敎曰,都提擧,以時任多事,且今番之之後,亦宜一休,旣面諭,內局都提擧許副,其代李判府事爲都提擧,提調蔡濟恭許遞,其代申暐爲內局提調。上曰,朴相德·趙榮進之陳章,怪矣。謝章乎,賀章乎?怪矣。命禮房承旨進前,奉審以來。上曰,明日是寒食,命進草紙,御筆書下寒食東風御柳斜七言十韻,排律押東,承旨·玉堂·春坊·騎曹·入直堂郞製進。遂還內。諸臣以次退出。
辛卯二月二十一日申時,上詣典設司齋宿。出通陽門時,行都承旨兪彦民,左承旨李性遂,右承旨李在簡,左副承旨徐浩修,右副承旨具㢞,同副承旨宋載經,記事官李祖源,假注書李養鼎,記注官金致恒,記事官李度默,以次侍立訖。在簡曰,太室永禧殿奉審,殿內無事,祭物無頉。性遂曰,儲慶宮,奉審無頉。上曰,祭物單子及進排官擧案,讀奏,可也。在簡·性遂,讀奏訖。上曰,宋德聖,年幾何?浩修曰,八十三矣。上曰,聞其生,東望懿陵,予心愴然。仍詣典設司入幕次。諸臣退出。
上在慶熙宮。停常參·經筵。
齋宿罷後,大殿,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
具㢞啓曰,大司憲尹東暹未肅拜,執義李得一呈辭,掌令李仁默式暇,金和中未肅拜,持平呂善亨投疏在外,吳鉉冑式暇,今日以監察茶時之意,敢啓。傳曰,知道。
李在簡啓曰,知敦寧府事李最中,除拜後過三日不爲出肅,事甚未安,依定式推考警責,仍卽牌招,何如?傳曰,允。
以承傳色口傳下敎曰,今已盡爲之,忍亦久矣,臣下於衰君,豈可如此?如此則當臥舊邸,使之卽爲承牌。
又以下敎曰,聞下敎違牌寒心,都憲尹東暹,掌令金和中,亟施刊版之典。
李性遂啓曰,假注書李養鼎,身病猝重,勢難察任,今姑改差,何如?傳曰,允。
又以啓曰,事變假注書朴長燮,身病猝重,勢難察任,今姑改差,何如?傳曰,允。
注書李祖源病,代以沈煥之爲假注書。
李養鼎改差,代以洪鳴漢爲假注書。
朴長燮改差,代以呂萬永爲事變假注書。
傳于具㢞曰,內局入侍,弘文提學,持應製又入侍,李普寅及禮房承旨,左副承旨,同爲入侍。
李在簡啓曰,違牌翰林敍用事,命下矣。令該曹卽爲口傳付軍職,仍卽牌招入直,何如?傳曰,允。
吏曹口傳政事,以吳鼎源爲奉敎,李在學爲檢閱。
徐浩修啓曰,大臣·備局堂上,依下敎來待矣。傳曰,引見。
大司憲尹東暹,牌不進,推考傳旨入,掌令金和中,正言任希曾,牌不進,罷職傳旨,今方捧入,而特敎申飭之下,如是違牌,事甚未安,大司憲尹東暹,更爲牌招,何如?傳曰,允。
備忘記,古辛卯今辛卯,憶昔年懷萬倍。再昨見庭試,昨日受謝恩,是誰賜,是誰賜?受此恩惟冥然,三十處獻官,猶勝於予矣。
備忘記,今予此心,一則追慕,一則軍民,其雖經宿,此忱何伸,而心憧憧敎昧昧。今覽軍猶立令,中官見曾下敎,果入休,予心卽舒,類皆然矣。
掌令金和中,正言任希曾,牌不進,罷職傳旨,傳于宋載經曰,下敎之後,今日臣子又如此乎?只推更爲牌招。
傳于徐浩修曰,將値夜乎?申飭。
李在簡,以吏曹言啓曰,今此各陵殿寒食大祭典祀官,當以文臣侍侍從塡差,而俱以在外,多在被罪中,許多分排,實無推移之路。在前萬萬苟艱之時,則亦或有未通淸人員及生進蔭官,啓稟通融塡差之例,故今亦不得已依近例塡差之意,敢啓。傳曰,知道。
吏批,判書李最中牌不進,參判進,參議金魯鎭進,都承旨尹得雨進。啓曰,本曹佐郞洪樂恒呈狀內,身病甚重,勢難察任云,依例改差,何如?傳曰,允。以李最中爲吏曹判書,金魯淳爲校理,金載人爲副校理,李養吾爲校檢,南肅寬爲敦寧判官,呂善應爲司僕正,康文祥爲判校,金鍾善爲兵曹正郞,趙斗謙爲監察,李最中爲同成均,徐命膺爲司僕提調,李顯靖爲黃海都事,宋聚行爲吏曹佐郞,故持平李敏朝,贈戶曹參判,李溎考,故通德郞李龍紀,贈左承旨。脫。
兵批,判書具允鈺次對進,參判李聖圭病,參議李碩載入直進,參知林鼎遠病,同副承旨宋載經進,僉知單李萱,副司直金悌行,副司果李世奭。
徐浩修,以御營廳言啓曰,去夜無犯夜人所捉之意,敢啓。傳曰,知道。
又以一二巡廳言啓曰,去夜無犯夜人所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
修撰李崇祜疏曰,伏以臣日前違傲,是豈義分之所敢出,而頑如木石,徒俟鈇銊,不意答光之照,特垂㴠貸之恩,滓穢賤臣,何以得此?惟有淸淚之被面而已。臣本拙訥樸迂,狷滯疏愚,百短千疵,無一不備,而乃其所自期,則謹畏於名利之埸,操檢於廉愧之防,以不至辱家聲累世敎,而今人之爲言,乃在於平生所最惡處,撫躬自悼,直欲無吪,噫,瀛選淸望也。臣材至魯也,梁鵜之戒,盌矢之譏,非徒人知之,臣亦自知,而子旣簪筆,父又橫經,聯椐侍講,榮耀太驟,人忮鬼猜,理所必至,則司直之論臣,固拜賜之不暇,而惟其二字之目,加之下賤常品,猶爲後世之羞。臣雖無似,亦嘗隨侍從之後,則其爲僇辱,不但臣一身止耳,卽淸朝學士大夫之恥,惟當息影滅跡,不復對魯衛之士而已,尙何論於官職去就,而獨惜夫言者之囫圇汚衊,殊不斥言其某事爲鄙爲陋,使愚頑知警也。抑臣有撫心齎勸者,惟聖明,不以臣無狀,秉筆以來,恩言屢辱,每一承聞,何嘗不感極涕零,而至於前年分揀於諸侍從禁推也,知其人寧有是事之敎,獨爲曠絶,雖在敵以下得之必當思所以感激勉勵,不負所知,況臣疏逖,得於君父,其所銘骨鏤肝,爲如何哉?自玆以往,當一官臨一事,未嘗不三復此敎,怵焉反顧。今乃自䧟於至穢至汚之科,以累大聖人則哲之明,此爲臣不瞑之恨耳。伏乞亟下司敗,明勘罪狀,仍飭選部,刊去朝籍,俾公議伸而風敎勵焉。答曰,省疏具悉。寔彼自道,於我何嫌?爾勿辭速察任。
敎統制使元重會書。王若曰,幾輔分符,任一面禦牧之責,海閫授銊,畀三道統制之權,允諧僉謀,匪惟予簡。睠彼南徽之巨鎭,寔我東國之雄藩,扼兩湖而居嶺海之要,寧忽固圉之策?連百蠻而壯關防之勢,宜軫待暴之憂。惟朝家緩急之是須,顧近日凋弊之轉甚,苟不得干城利器,庸畀掌笠轂之權,則何以鎖鑰邊門,能盡備衣袽之戒?惟卿簪紳名閥,鞱靲令譽,歷踐於列閫諸州,才猷何試不可,周旋於副摠亞將,聲名愈久冞彰,是誠制閫之良材,惟予嘉乃,欲畀詰戎之重寄,捨卿其誰?玆授卿以三道統制使兼慶尙右邊水軍節度使。卿其欽乃寵章,愼厥職事,海門息浪,俾絶鯨吞舟之憂,日域憚威,庶仗虎在山之勢。於戱,畀玉塞長城之責,益著作屛之譽,佇銅柱漂海之功,克副推轂之眷,故玆敎示,想宜知悉。文學李澤製進
辛卯二月二十二日卯時,上還內時,行都承旨兪彦民,左承旨李性遂,右承旨李在簡,左副承旨徐浩修,右副承旨具㢞,同副承旨宋載經,記事官李祖源,假注書李養鼎,記注官金致恒,記事官李度默,以次侍立訖。藥房都提調李昌誼進前曰,夜間勞動餘,聖體,若何?寢睡·水刺之節,亦何如?上曰,一樣矣。昌誼曰,湯劑停進,今已經宿,昨夜啓稟,未蒙召接,伏望卽許進御。上曰,還內後當卽見矣,弘文提學牌招,內局入侍,同爲入侍事。榻前下敎前知事李普寅,內局入診,同爲入侍事。榻前下敎命書傳敎曰,違牌翰林敍用。遂還內。諸臣以次退出。
辛卯二月二十二日巳時,上御集慶堂。藥房入診時,提調申晦,副提調兪彦民,弘文提學元仁孫,左副承旨徐浩修,同副承旨宋載經,假注書李養鼎,記注官金致恒,記事官李度默,以次進伏訖。晦曰,湯劑待令矣。上曰,進之。晦進湯劑,上進御訖。上曰,醫官診候,只兩殿行首爲之,可也。上曰,都提調何不入侍?晦曰,適當齋宿之日,不敢言病,强忍入來,方在藥院,而不能登筵矣。彦民曰,流汗不止,似是重感矣。上曰,實病如此,則許副,可也。命書傳敎曰,都提調許副,其代右相爲都提調。上曰,左副與提學進前,讀應製。浩修讀訖。上曰,吾王造化功云者可憎矣。仁孫曰,殿下代天育物,宜用造化功矣。上曰,考出書等後,拆名,可也。浩修拆呼李祖源。上曰,此人,今番以命批一句之德,爲壯元矣,其造化功云者可憎也。之次誰也?浩修曰,李養鼎矣。上曰,所作有生氣矣。命書傳敎曰,居首注書李祖源,虎皮一令,假注書李養鼎,貂皮笠耳掩一部,之次弘文館修撰李,右承旨李在簡,兵曹參議李碩載,同副承旨宋載經,司書任希簡,弼善李鎭恒,各紙三卷·筆五枝·墨三笏賜給。又命書傳敎曰,前承旨尹得雨爲承旨,牌招察任,房順房,三院副提調例兼。上曰,臺諫未謝恩者幾人,玉堂未行公者幾人乎?浩修曰,未及詳知矣。命書傳敎曰,政事當日爲之。又命書傳敎曰,今者違牌,萬萬寒心,且國忌相値,次對進定於今日,未謝恩兩司,牌招察任,在外儒臣許遞,今日政,以在京無故人備擬,待下批牌招察任。以正言任希曾牌不進罷職傳旨,傳曰,此時焉敢若此?今番參酌,只推牌招察任。上曰,工判,今日謝恩而去乎?浩修曰,朝已謝恩而還矣。上曰,能往政院乎?浩修曰,未能來矣。上曰,年今八十三云,而非予特除,何以變品也?傳曰,藥房提調,持湯劑更爲入侍。晦進湯劑,上進御訖。諸臣以次退出。
辛卯二月二十二日申時,上御集慶堂。藥房入診,大臣·備局堂上引見入侍時,都提調金尙喆,提調申晦,副提調尹得雨,記事官李祖源,李在學·李度默·領議政金致仁,左議政韓翼謩,漢城判尹沈鏽,行副司直元仁孫·韓光會,刑曹判書洪名漢,右參贊鄭弘淳,行副司直李章吾,兵曹判書具允鈺,吏曹參判李潭,行副司直金孝大,大司諫韓必壽,掌令李仁默,校理李昌任,左副承旨徐浩修,事變假注書朴長燮,醫官李以楷·鄭允協·慶絢·吳道炯·柳光翼·鄭允悅,以次進伏訖。尙喆進前曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑訖,尙喆請診候。上曰,今日置之。上曰,昨日應製注書二人,一爲魁二爲次矣。致仁曰,然矣,而又善作矣。上曰,李祖源,爲故奉朝賀之姪耶?對曰,然矣。此家多善文者,而李祖源以善文稱之矣。上曰,李性源亦精矣。李祖源,聞其讀書聲,已知其善文矣。於備堂李昌壽·徐命膺·李景祜·鄭存謙·李最中,竝還差備堂,徐命膺湖西句管,李景祜京畿句營,李最中關東句管,李潭海西句管,鄭存謙嶺南句管,徐命膺·鄭存謙,仍察有司,李景祜濬川堂上還差事。出榻敎翼謩曰,近日聖心,頗多煩惱時,處分過中,今日尹學東,未及到配,竟至不幸矣。上曰,然乎?卽命書傳敎曰,其時擧措,爲駭下敎,聞領相所奏,而意謂傳聞過也。今聞心甚惻然,況九耋侍下,尤涉矜惻,尹學東特放,卽爲致賻,以慰老人之心。致仁曰,判書李性秀,本有器局,且向國有誠,日前作故,甚爲矜惻矣。上曰,然乎?且無子,亦爲可憐矣。命書傳敎曰,前判書李性秀,誠款業已知矣,豈意至此,豈特愴䀌?心切惜焉。況聞亦八耋侍下云,凡諸等事,比它加給,食物輸送,以慰老人,祭文製下,成服日擧行,以慰九原。其子欲命待闋服調用,下問李垍,孫雖定,尙未禮斜云,於今吁嗟姑息,撫櫬而已。思之及此,三十五年任事之臣,豈特若夢,予心何抑?其令該曹,不拘常例,當日內禮斜以給,待脫服年長,卽爲調用,以示予意。致仁曰,近來科場不嚴,誠非細憂,而又有今番權事言之,昨日帳前,諸新恩召見時,權,以借述於人仰對,自上,敎以直陳可尙而置之云,科場借述,降定水軍,卽法典所載,則以直陳,得免水軍,在渠亦大辛也。渠旣自首,而仍置榜中,決非重科試之道,新及第權,亟令拔去,斷不可已也。上曰,予則處以紸纊之義,而所奏誠是,依爲之。出擧條致仁曰,今番庭試試望中,曾經文任,多不見擬,其他當擬而不擬者亦有之。試望體重,寧容如是?此由於拘於顔私而然,當該承旨,從重推考,何如?上曰,依爲之。出擧條必壽·仁默曰,臣於日前登對時,與憲長,請寢洪鳳漢付處還收之命,而未得蒙允。此雖出於我聖上至仁至寬之盛德,而以前後處分之嚴正觀之,所坐,何如,而豈可遽然還收乎?亟寢洪鳳漢付處還收之命爲宜。上曰,頃者旣諭,一所懷,可也。若此無乃過乎?亟停勿煩。出擧條必壽曰,臣俄伏聞大臣所奏新及第權,以借述自服云,科場事體,何等嚴重,而大臣已請拔榜而蒙允,若以自首爲白直,則充軍之典,雖或不施,臣謂限己身停擧,斷不可已也。上曰,依爲之。出擧條上曰,內局入侍。申晦持湯劑進伏。上進御後,諸臣以次退出。
上在慶熙宮。停常參·經筵。
藥房都提調金尙喆,提調申晦,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
李在簡啓曰,禮曹判書徐命膺,除拜後過三日不爲出肅,依定式,推考警責,何如,牌招察任,何如?傳曰,允。
李碩載啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
以承傳色口傳下敎曰,吳鼎源在於近地,翰圈明日爲之,翰圈後當親臨召試,新榜皆留待。又下敎曰,旣經金吾,內局提調申晦,許遞,其代徐命膺除授。
李在簡啓曰,新除授檢閱吳鼎源,時在京畿果川地,斯速乘馹上來事,下諭,何如?傳曰,允。
又啓曰,假注書洪鳴漢,時無職名,令該曹依例付軍職,冠帶常任,何如?傳曰,允。
傳于李在簡曰,內局入侍,儒臣持問答,同爲入侍。
又傳曰,內局入侍。又傳曰,禮房承旨,持去辛卯小科榜目入侍。
假注書沈煥之在外,代李昌伋爲假注書。
事變假注書呂萬永在外,代李重馥爲事變假注書。
備忘記,傳于李在簡曰,旣有定式,只名而已,宜務實,承旨呂善應爲騎堂,牌招察任,其代李碩載爲承旨,一體牌招察任,房順房。
吏曹口傳政事,行副司直李昌儒,今加嘉善,特爲加資事,承傳。
李在簡啓曰,吏曹判書李最中,參判李潭,參議金魯鎭,牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書參判,更卽牌招開政,何如?傳曰,允。
以吏曹參議金魯鎭牌不進罷職傳旨,傳于李在簡曰,只推。
吏批,有政,以呂善德爲掌令,李益烍爲副校理,洪樂恒爲文學,朴道源爲兵曹參議,趙武範爲禮曹正郞,趙載履爲漢城判官,李正模爲平市主簿,元仁孫爲知春秋,趙明鼎爲知春秋,金漢耆爲同春秋,徐命膺爲知經筵,任珹爲司僕正,李成玉爲加平郡守,朴祐源爲徽寧殿參奉。
兵批,有政,判書具允鈺病,參判李聖圭病,參議未差,參知呂善應進,部將單韓處中,副司直黃景源·徐浩修·宋載經·具㢞,副司正洪鳴漢。
李在簡,以禮曹言啓曰,前判書李惟秀養子,以李垍孫雖定,尙未禮斜云,令該曹不拘常例,當日內,禮斜以給事,命下矣。問于本家,則故判書李惟秀生時,以其六寸弟惟秉第二子晩熊,定爲後嗣,而未及禮斜云,依聖敎,立案成給之意,敢啓。答曰,知道。
李性遂,以漢城府言啓曰,因傳敎,前良娣家,特開其門之意,敢啓。答曰,知道。
李碩載,以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以二所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人,無所捉之意,敢啓。答曰,知道。
辛卯二月二十三日巳時,上御集慶堂。藥房入診,禮房承旨,儒臣,同爲入待時,都提調金尙喆,提調申晦,副提調尹得雨,記事官李祖源。李在學·李度默,右承旨李在簡,校理李昌任,修撰李,醫官李以楷·鄭允協·慶絢·吳道炯·鄭允說·柳光翼,以次進伏訖。尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯訖。上曰,注書誰也?尙喆曰,李祖源矣。尙喆請診候。上曰,今日置之。命書李昌儒加資傳敎,又命書李瑜致祭祭文。儒臣讀問答,承史繼讀。藥房持湯劑更爲入侍,上進湯劑訖。命書傳敎曰,五子登科,已有古例,況三昆弟皆登科甲者乎?噫,其父事我幾年?品至正卿,歲在甲子,其子登科,在乎乙卯,壬申近密,今亦卄年,尙今沈滯,予嘗歎惜,三人俱登,豈無一陞?年近六十,行副司直李昌儒,特加一資,今日下批。又命書傳敎曰,因兪奉朝賀夢見,推思故豐原,其年薦六人於克綏,五已卜相,三相俱存,二相焉在?嗚呼,故判書李成中,只重臣而止,尙今思焉。噫,一相之兄,卽故判書李瑜也。意謂嗣服後登科,今日下問,卽己亥增廣,若庚子·庚戌,祖孫己亥·己丑登科,是豈偶然?玉署入待,其亦憶古。嗚呼,其祖爲國公心,兄弟一也。問答亦諭,此正協贊,今幾人者也,豈無致意?令禮曹,特爲遣史官致祭,祭文製下矣。命書傳敎曰,承旨徐浩修·具㢞·宋載經許遞,前承旨林鼎遠·閔百奮,太僕正呂善膺除授,牌招察任,房順房。又命書傳敎曰,此科料表,翰圈,吳鼎源入來後,卽爲擧行,承文院分館,其令當日內爲之。又命書傳敎曰,嗚呼,今番事,萬古所無,處分不可不嚴,而靜而思之,渠雖無狀,業已處分,姑息,三人乳下子,其何辜乎?頃者吹角之時,有此下敎,若此而食沙乎,食土乎?尙今在焉,其亦異也。前良娣家,特開其門,其供雖過,令該曹月給米太,以慰垂恩之心。尙喆曰,處分如此,誠河海之德矣。又命書傳敎曰,噫,父兄猶難,況此人?頃者處分,不可不若此。其後所懷,雖得臺體,欲備兩司,非爲傳啓也,期其了當。昨亦所懷,此連啓之意也,其渉過矣,亦非予意。噫,于今闕中,今有孝純乎?舅依於婦,婦依於舅而已。頃者特放,一則爲,幾年爲國之心,一則噫十年內我婦,遭再次光景,心豈木石?其猶起居,予甚異焉。嗚呼,暮年,此心何?今者之敎,奚異於昔霜後菊之御詩乎?其時臺臣,承此御詩,垂涕停啓,今者兩司,豈不若古人乎?昨雖命亟停之答,予見多矣,於此等事,雖粗粗大膽,孰肯了當?違牌相續,國體必墮,嗚呼,爲今臣子,聞此衰君此敎,若不擔當,暮年恃誰,皆令知悉。又命書傳敎曰,孔聖亦有吾衰之歎,近者無夢,追慕而無夢不肖,而此亦豈貴人無夢而然乎?是氣衰而然也。昨日典設司夢古,予懷冞切。今夜夢見兪奉朝賀,其面尙記,笑容若昔,睡覺興懷,豈特此乎?昔年東朝賜饌,怳若昨日,予心,若何?雖給歲饌,爲奉朝賀,二月再問何傷,令該曹食物,使郞廳持傳,仍爲存問,以表予意。致仁曰,俄見尹學東卒逝,誠甚惻然矣。上曰,然乎?尙喆曰,發行時已知其必無幸云矣。上曰,聞甚惻然矣。又命書傳敎曰,科體至嚴,故雖下敎,其心質直,旣示其尙。六十六歲,復何所望,而薇垣長一生停擧之請雖允,予心,若何?靜而思之,此請亦萬古所無,噫,今暮年,豈開萬古所無之事?若能其不若一時充軍,昨日依啓,以不允頒布。仍此以思,今番侍從所爲涉可駭,左揆昨已陳勉,其中若不無眞僞相雜。古見一詩,其曰沙白鷗白兩白白,何者爲沙何者鷗,略同於此。噫,若古人荆棘一開之意,後嗣君爲因而爲例。嗟哉,年少之臣,其何措手足,此豈予之懲創尹學東而然?今番庶民下敎,一倂勿施。子壻弟姪與子弟停擧之命,渠等可謂招敎,亦或爲例,嗚呼,挾試紙將至闕門,聞此令而紛去,景像,若何?初意此則今番敎,勿以爲例欲諭,今思之,旣知其過,有何節次?今番此敎,亦爲勿施事,分付,大司諫韓必壽入侍。出榻敎承旨李在簡入侍。出榻敎又命書傳敎曰,噫,今予心卽慕古,其令相考,六十一年之內,直孫參榜者二,可謂稀有,宋文紹·姜大鎭,令銓曹懸註調用,示予憶舊之意。必壽進伏曰,臣空疏譾劣,本不合於耳目之任,而嚴畏義分,黽勉隨行矣。昨日登對,伏聞大臣所奏,則權,以借述自首云,科場體嚴,不可拔榜而止,故率爾陳啓,議律不審。今日傳敎中,至以一生停擧之請,萬古所無爲敎,臣於是,悚惶愧恧,靡所自措,臣何敢一刻晏然於臺次乎?請命遞斥臣職。上曰,其所請者,臺體卽然,今日下敎,亦吾湥意,以此爲嫌,其何太過?勿辭,亦勿退待。出擧條尙喆曰,卽見黃海監司洪良漢·水使李啓祥狀啓,則白翎·小靑島漂到大國人二十二名,今已還送云,令槐院依例撰出咨文,別定禁軍,給馬下送于灣府,使之傳給鳳凰城將處,以爲轉送北京之地,何如?上曰,依爲之。出擧條上曰,廳注書誰也?賤臣對曰,洪鳴漢矣。命入侍。入侍後,上曰,汝年幾何?對曰,三十五矣。上曰,此人與其兄同腹乎?在簡曰,異腹矣。命諸臣退出。
上在慶熙宮。停常參·經筵。
藥房都提調金尙喆,提調徐命膺,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心氣若此,一日百月,待敎入侍。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
孝章廟奠酌罷後,政院·玉堂·藥房口傳問安。答曰,知道。
李碩載啓曰,兵曹判書具允鈺牌不進推考傳旨,今方捧入,而莫重試望,如是違牌,不卽擧行,事甚未安,更卽牌招擧行,何如?傳曰,允。
傳于李在簡曰,內局入侍,右承旨·左承旨同爲入侍。
吏曹口傳政事,以權潁爲司僕正。
閔百奮,以兵曹言啓曰,本曹參議呂善應,纔有禁推之命,當此動駕之時,侍衛無人,新除授參議金相翊,卽爲牌招察任,何如?傳曰,允。
李性遂啓曰,假注書李昌伋,事變假注書李重馥,時無職名,令該曹依例付軍職,冠帶常仕,何如?傳曰,允。
李碩載啓曰,兵曹判書具允鈺再招不進推考傳旨,今方捧入,而莫重試望,不卽擧行,事體誠極未安,所當更請牌招,而一日三牌,有傷事體,何以爲之?敢稟。傳曰,卽爲牌招。
有政。吏批,判書李最中進,參判李潭進,參議金魯鎭進,行都承旨尹得雨進,以李徽之爲大司憲,李鎭恒爲司諫,李崇祜爲獻納,魚錫齡爲持平,柳炯爲正言,金相翊爲兵曹參議,待敎單李在學。
兵批,判書具允鈺病,參判李聖圭病,參議金相翊病,參知呂善應入直進,右副承旨閔百奮進,護軍李顯祚,司直黃柙·兪彦述·金樂洙·呂善亨,司果李思祚,司正李重馥·李昌伋單付。
備忘記,幾巡來此,因今萬懷,今來奠酌,庶慰我子我婦我孫,予心少舒,心何抑,心何耐?今日入侍贊禮,熟馬一匹,承旨·通禮·次知中官二人·大祝二人,各半熟馬一匹,諸執事與間直中官·司謁書房色·排設房,各兒馬一匹,贊儀以下,各弦弓一張賜給。今日造果,可謂神速,典祀官金昌祿,其父卽是有功之人,特差守令,兩處守僕·奉常寺熟手,令該曹差等賞給。
傳于閔百奮曰,通禮院書員下敎置之。
備忘記,問候時將諭,而其君若此,是誰,是誰?□□□□侍從慢蹇,紀綱寒心,雖然其見下敎,猶爲親族,猶恩小官,夢故相憶舊臣,停講幾日,此心可知。是時吏判,膺命,提擧入侍,承文圈點,予竊尙矣,申飭翰苑,其卽圈點,其於來朝,予當召試,其便殿侍衛安徐。
李在簡,以禮曹言啓曰,今此辛卯式年文科覆試講經,試官今方磨鍊,而堂下無故可擬之人乏少,依近例,以堂上官通融備擬以入,而其中無職名人,令該曹口傳付軍職,何如?傳曰,允。
李碩載,以兵曹言啓曰,今此式年武科覆試試官望,磨鍊以入,而當品中可擬之人乏少,曾經堂上兵使,竝擬以入之意,敢稟。傳曰,知道。
閔百奮啓曰,昌德宮衛將吳德潤,昌慶宮衛將李鳳爀,病難供職,俱爲呈狀乞遞。輸番之任,不宜久曠,竝今姑改差,何如?傳曰,允。
傳于李在簡曰,明日翰林召試,如有一人用謀者,當爲拔榜矣。
傳于尹得雨曰,試官李徽之,代以李應協爲之,監試官牌招,使之卽爲謝恩於此處,如有一人不進者,當臥於此矣,申飭。
傳于李碩載曰,回駕唯在承牌,申飭。
以承傳色口傳下敎曰,今日違牌,則先遞差,當於建明門殿坐,政院知悉。
又下敎曰,兩臺謝後,一無謝恩,於予得矣,如此而爲朝鮮乎?申飭。
又下敎曰,爲見我子我婦我孫而來,若是遲滯,承旨之心安乎?牌招卽爲申飭,一或闕焉,則當宿於此矣。又下敎曰,此乃爲君上之道乎?當該承旨,當施削版之典,斯速申飭。
又下敎曰,其下敎之後,若思君上,則如此乎?良可駭然,政院都使令,命騎郞決棍十度。又下敎曰,人君回駕遲速,在於承牌,政院,申飭,違牌望者,政院,懸之卽奏。
又下敎曰,莫知先後,今日違牌侍從臣,竝刊名仕版。
又下敎曰,今日忌辰何陵乎?予心一倍。新豐府院君奉祀孫,今日政,次次陞付,初授,初授後當還宮,卽爲擧行。
又下敎曰,正宗統後,今日臣子,若有一毫北面之心,焉敢若此?申飭。
傳于李碩載曰,承牌尙今寥寥,當該承旨,從重推考。
以承傳色口傳下敎曰,只爲號令,不爲勸杖,當該承旨,遞差。
又下敎曰,前承旨徐浩修爲承旨,牌招察任,房順房。
備忘記,今日聞此敎違牌者,必有他心,先遞差,令該府以處,當殿坐於門,禁推例該堂,皆待令。
傳于閔百奮曰,此時軍號,豈可如此爲之?更爲書入,當該騎郞,推考。
傳于林鼎遠曰,今日在京而不爲承牌者,皆以其法待令。
以持平魚錫齡肅拜單子,傳于林鼎遠曰,還給,以違牌施行。
又傳于曰,更鼓當下,而尙今不下,禁漏官員,欲諂於文官而然乎?當該禁漏官員記過,建陽門待令。
閔百奮,以刑〈曹〉言啓曰,政院該房書吏·使令,各一人充軍事,命下矣。當該書吏姜必濟全羅道唐津縣,使令朴東蕃海南縣,竝充軍,卽爲發配之意,敢啓。傳曰,知道。
又以兵曹言啓曰,依傳敎,承政院都使書吏白喜文,決棍十度之意,敢啓。傳曰,知道。
又以兵曹言啓曰,依傳敎,司憲府都使書吏金鎭昌,司諫院都使書吏具義世等,各決棍十度之意,敢啓。傳曰,知道。
又以義禁府言啓曰,中官安采翼,依傳敎放逐鄕里,而待城門開,逐送之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。又以左右捕廳言啓曰,去夜無犯夜人所捉之意,敢啓。傳曰,知道。又以一二所巡廳言啓曰,去夜犯夜人,無所捉之意,敢啓。傳曰,知道。
有政。吏批,判書徐命膺進,參判未差,參議未差,同副承旨林鼎遠進,以沈頤之爲獻納,以李昌任爲正言,以宋聚行爲持平。兵批,判書具允鈺病,參判李聖圭病,參議金相翊病,參知呂善應入直進。
副司直李碩載單付。
傳于閔百奮曰,其雖古有息壤在彼之譏,敬大臣,亦九經所載。前因右相所奏,雖回內,諸臣承牌,然後當夕食,嚴飭。
又傳于曰,監試官,盡爲承牌後,當落點矣。
辛卯二月二十四日辰時,上御集慶堂。藥房入診,禮兵房承旨,同爲入侍時,都提調金尙喆,提調徐命膺,副提調尹得雨,右承旨李在簡,左承旨李碩載,假注書李昌伋,記事官李在學·李度默,醫官李以楷·鄭允協·慶絢·吳道炯·鄭允說,以次進伏訖。尙喆曰,夜間聖體調攝,若何?上曰,一樣矣。進湯劑,上進御訖。上曰,今日昭憲王后忌辰矣,注書出去,考見何年入闕,而長於聖祖幾年,以奏也。昌伋出考譜略以奏曰,非昭憲忌辰,乃仁祖忌辰矣。上曰,予忘之矣。列聖朝有坤殿,長於聖祖五年之位,更爲考來。昌伋還奏曰,章順王后,果長於睿廟五年矣。命書傳敎曰,今予此心,一則追慕,一則惟昔。昨因下敎,夜來興懷,其欲瀉懷。惟此兩廟,其況干支,予懷益切,今臨咫尺,何闕我孫?孝章·懿昭廟,當臨奠酌,兩廟大祝,以入直儒臣二人塡差,儀注安徐,時刻,待下敎,只入正時。命書傳敎曰,今番動駕,以駕轎當由夜晝介,副駕轎安徐,挾輦軍六十名內入直,前後廂軍八十名,以禁御外營入直,訓將只率新營標下軍,都領隨駕,禁軍亦以入直隨駕,世孫祗迎·留營·留陣亦安徐,只備堂,三間石橋祗迎,時刻,待下敎,只入正時。上呼寫孝章廟·懿昭廟親祭祭文後,命徐命膺讀之。尙喆曰,兵判具允鈺,與參議有嫌,試望不得擧行云矣。上曰,參議誰也?尙喆曰,朴道源矣。上曰,承旨及六曹參議有闕耶?尙喆曰,李世澤方在禁錮中,而副擬工議受㸃云,此爲見窠,而政官則推考爲宜矣。命書傳敎曰,今聞工曹參議李世澤,政官其果不察,當該銓官,從重推考,此正毛將焉傅者也,遞差,其代,朴道源除授,牌招察任。尙喆曰,近日每以干支興懷,無日不然,可悶矣。上曰,干支外,何處寓懷耶?上曰,李家致祭,姑不爲之耶?得雨曰,無日字下敎,故欲擇日爲之云耳?上曰,明日當爲召試,今番兩榜,則承文圈點後,翰圈皆速成矣。上曰,直赴記入之。命承旨讀奏訖。命書傳敎曰,雖已下敎,莫知其若是夥然,今聞所抄,其數夥然,參榜者雖喜,莫重科第,豈不濫乎?且因諭昔年有闊狹者,此後有古例,三日製·九日製·黃柑·春秋到記,皆許直赴,其他與日次儒生講,雖親臨,直赴會試事,定式,以示予暮年懲濫之意。命書傳敎曰,庶民下敎中,無他名者,以蕩滌施行,其餘雖有他處分,此則勿論,皆庶民二字蕩滌。命書傳敎曰,兩司在外人,一倂許遞,政官牌招開政,以在京無故人備擬,待下批,牌招察任。命退出。
辛卯二月二十四日午時,上詣彰義宮。擧動入侍時,行都承旨尹得雨,左承旨李性遂,右承旨李在簡,左副承旨李碩載,右副承旨閔百奮,同副承旨林鼎遠,假注書洪鳴漢·李昌伋,記事官李在學·李度默,以次侍立訖。上具翼善冠·袞龍袍,以步輿出延和門外,降輿乘轎。藥房都提調金尙喆,提調徐命膺進前,進湯劑,上進御訖。仍詣孝章廟·懿昭廟奠酌訖。上曰,通禮院書員,令該曹處之。上還爲乘轎,詣建明門殿坐。上曰,吏曹判書李最中禁推。上曰,拿入禁漏官。下敎曰,汝輩曉陰陽,而今夜初更,古豈有耶?刊名本監。上曰,騎郞李復休拿入。下敎曰,喧嘩狼籍,決棍後汰去事。出榻敎。上曰,政院該房書吏·使令,各一人決棍後充軍。上曰,違牌臺臣李崇祜·魚錫齡·任希曾,以拿處例拿入。上曰,今日汝輩,何心違牌,況李崇祜?玉堂則撕捱,可也,臺諫則何爲違牌?崇祜曰,然玉堂則不得爲品獻納,故違牌矣。希曾曰,頃者長僚被罪,故違牌矣。錫齡曰,前者下鄕,今午始還,故未得承命矣。上曰,吏判李最中拿入。上曰,臺臣,以在外人備擬,何也?對曰,以在京人備擬,而皆稱在外矣。上曰,吏判直矣。命書傳敎曰,嗚呼,今日予心,若何?遭萬古所無之事,其雖嚴處,嗚呼,壬午十年之內,此心,若何?況興懷今日干支,親臨奠酌,適値式年,試官嚴飭,若何,而設有些少撕捱,聞今日下敎,爲臣子者,焉敢若此違牌?三人中,李崇祜,雖非無端,今日違牌,已渉過矣,任希曾,其奏設有所執,焉敢若此?不無差等,李崇祜,施以違牌之律,任希曾,施以不敍之律,魚錫齡違牌,萬萬寒心,刊名仕版,不齒侍從,以抑他人驕緃之習。噫,漢相蕭何,猶繫囹圄。予雖衰矣,帳殿親問,與對吏有異,況旣有無故人備擬之命,一人稱在外,其咎在誰?奚特吏判?三堂竝施不敍之典,禮判徐命膺,特除吏判。來朝監試官,無以備員,以在京無故人擬望,其皆承牌,然後予當回內,政院知悉。命書傳敎曰,莫重殿坐,只有判義禁,受由人許遞,司直李昌儒,同義禁除授,牌招察任。上曰,當該都事汰去,宣傳官李運祥汰去事。出榻敎上曰,中官安采翼,刊名內府,放逐鄕里。出榻敎上曰,領監事。春秋館堂上,待開門牌招事。出榻敎上還入大內。諸臣退出。
上在慶熙宮。停常參·經筵。
藥房都提調金尙喆,提調徐命膺,副提調尹得雨啓曰,昨日動駕舊邸,克伸聖懷,侵夜還宮,勞動旣多,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,詳察聖候爲宜,臣等不任區區憂慮,敢來問安,竝此仰稟。答曰,知道。其雖伸懷,此心何抑?觀此國綱,可勝寒心。風勢若此,予則曰然矣,召試懸題後,入侍。
中宮殿·惠嬪宮,藥房口傳問安。答曰,知道。
以承傳色口傳不敎曰,久不爲晝講矣。懸題後,當爲晝講,經筵特進官·承旨·翰注,持冊子入侍。
又下敎曰,申時已入呈券與否,知入。
傳于李在簡曰,文科會試一二所等畫人,隨卽書入。
尹得雨啓曰,左副承旨徐浩修,自鄕上來云,卽爲牌招,何如?傳曰,允。
閔百奮,以侍講院言啓曰,本院新除授輔德鄭枋,時在全羅道昌平地,兼司書洪相簡,時在平安道寧邊地,書筵入番事緊,斯速乘馹上來事,下諭,何如?傳曰,允。
假注書洪鳴漢有頉,代南履寬爲假注書。
傳于閔百奮曰,今日下敎者,皆令倍三道擧行,政官牌招開政。
備忘記,傳于閔百奮曰,於今侍從慢君命,違牌爲事,少有紀綱,焉敢若此?開政何時,尙今寥寥。兪彦鎬,勢固然矣,其他違牌人,稱在鄕者,直捧北關投畀傳旨,使此輩少知有君焉。
閔百奮,以義禁府言啓曰,違牌人稱在鄕者,北關倍三道投畀事,承傳,啓下矣。前修撰趙英鎭,咸鏡道明川府,前正言朴思亨吉州牧,以承傳內辭意具罪目,依例發遣府羅將,竝三倍道押送于各其配所之意,敢啓。答曰,知道。
吏批,有政,判書徐命膺進,參判鄭存謙進,參議未差,左副承旨徐浩修進,以洪樂純爲吏曹參議,蔡挺夏爲正言,閔鍾烈爲弼善,黃景源爲禮曹判書,金鍾正爲禮曹參判,李昌儒爲同敦寧,趙英鎭爲修撰,姜彝福爲吏曹佐郞,李謙鎭爲掌樂正,兪彦鎬爲副校理,尹衡喆爲中部奉事,李勉修爲禁府都事,李商巖爲兵曹佐郞。
兵批,無政事。
傳于閔百奮曰,正言柳焵,依魚錫齡例,施以刊名仕版之典。
備忘記,傳于尹得雨曰,於此雖衰益固,臣雖欲勝君則必抑,薇垣有闕,政官牌招開政,待下批牌招察任,前北伯鄭存謙爲亞銓,一體牌招開政,明日爲備局次對。
吏批,有政。判書徐命膺進,參判鄭存謙進,參議未差,同副承旨林鼎遠進,任希簡爲正言,李爲校理。
傳于尹得雨曰,薇垣儒臣,卽爲牌招察任。
假注書望,南履寬有頉,代沈煥之爲假注書,李昌伋有頉,代黃錫範爲假注書。
閔百奮,以兵曹言啓曰,今二月二十五日,楊州居桂召史,自興元門入來,差備門外撃錚,依例令有司,囚禁治罪,當該守門將洪範源,依定式,推考,何如?傳曰,允。
李性遂,以戶曹言啓曰,各道年終錢穀御覽會計,每於翌年二月二十五日,啓請受出,修正入啓,自是定式矣。今年各道會案幾盡上來,其中咸鏡道,則富寧·居山文書未及齊到,故不得及期上送之意,移文來到。簿書修報,自有定限,而莫重會案,不卽磨勘,以致御覽文書限內不得修正,事之稽緩,莫此爲甚,當該道臣,推考警責,都會官及富寧府使·居山察訪,竝從重推考,御覧會計,待會案上來後,修正以入之意,敢啓。答曰,知道。
李性遂,以禮曹言啓曰,今此式年文科一所講經,設場於本曹矣,上直郞廳,依例朝房直宿之意,敢啓。答曰,知道。
又以成均館官員,以大司成意啓曰,今番違牌人子壻弟姪及在外人子弟,停擧勿施事,命下矣。依傳敎,違牌人子壻弟姪·在外子弟,解停之意,敢啓。答曰,知道。
閔百奮,以御營廳言啓曰,去夜無犯夜人所捉之意,敢啓。答曰,知道。
又以一二所巡廳言啓曰,去夜無犯夜人所捉之意,敢啓。答曰,知道。
又以左右邊捕盜廳言啓曰,去夜無犯夜人所捉之意,敢啓。答曰,知道。
辛卯二月二十五日巳時,上御集慶堂。翰林召試入侍時,領春秋金致仁,監春秋韓翼謩。金尙喆,知春秋元仁孫,弘文提學趙明鼎,同春秋金漢耆,右承旨李在簡,記事官李祖源·李在學·李度默,以次進伏訖。致仁曰,夜間聖體,若何?上曰,一樣矣。痰候·寢睡,亦何如?上曰,亦一樣矣。上命書題燕樂豰謝築黃金臺以延表。命懸題後,上曰,藥房提調,持湯劑更爲入侍。出榻敎命膺持湯劑進伏,上進御。上曰,假注書南履寬仍察。出榻敎諸臣以次退出。
辛卯二月二十五日申時,上御集慶堂。科次入侍時,領春秋金致仁,監春秋韓翼謩·金尙喆,知春秋元仁孫,弘文提學趙明鼎,同春秋金漢耆,右承旨李在簡,假注書黃錫範,記事官李在學·李度默進伏。上曰,前日則召試時,有曳白者,今日則盡爲呈卷耶?金致仁曰,自出表以後,漸熟儷文,非但無曳白,雖落軸中,若比前日,則可以入格者多矣。上笑之拆榜後,命拆落軸飛封,以次奏名。致仁各取某子某孫能文者以奏後,諸臣以次退出。
上在慶熙宮。停常參·經筵。
自辰時至午時,日暈。
藥房都提調金尙喆,提調徐命膺,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心氣若此,侍從慢命,愈甚於前,寬典飭敎,視若尋常。此前殿試將得八十人,今人猶然,況加得幾十乎?以此觀也,若吳漢愼赦宜惜其第,李溎請誠是酬應而已。建功何功?强爲次對,其時同爲,雖然風靜心靜。
中宮殿·惠嬪宮,藥房口傳問安。答曰,知道。
備忘記,水刺常膳,建功茶飮,肉雖多,豈可勝食?氣近者特甚,故知其若水投石。今日詢問,前都提擧提調,予心可諒,果若舊闕宣諭,皆勸三貼,予自諒自諒而已。且憶來月初九日,今日此心萬倍,今復强飮,是豈臣道,亦豈子道?來日雖百貼,今日只兩貼而已,予豈若朝鮮侍從?且禮曹擇日,諒予心知予心乎?其時禮堂,亦若今日侍從矣,明日問候。
藥房口傳啓曰,卽伏見備忘下者,有今日只兩貼之敎,此雖出於追慕之聖意,然日三湯劑之不可停一,俄於筵席,已爲悉陳,而臣等不敢知湯劑之減,何與於不匱之孝思哉?況此湯劑,便同茶飯常饌,豈可以聖心追慕之切,而不御茶飯常饌,以忽保嗇之道乎?伏乞亟降兪音,俾臣等持湯劑入侍焉。惶恐敢啓。以承傳色口傳下敎曰,三貼若不盡爲之,則容或如是,而二貼旣已進御,豈可以一貼之不進如是耶?其早休焉。若或相持,則當臥舊邸矣。思來月而如是矣。
又下敎曰,辛受采,使之早爲退去。
備忘記,今下弓矢,乶下僉使李廷赫處,給送。
閔百奮,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李在簡,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
閔百奮啓曰,大臣·備局堂上,依下敎來待矣。傳曰,引見。
傳于李在簡曰,自內試講內侍學徒,不差敎誨,當該敎官推考,頃者處分中官李春輝,分揀。
傳于閔百奮曰,旣已料表伸懷,宣傳官·禁漏官下敎,置之。
備忘記,今番以後,心若浮雲,而侍從乘機,一事困我,其雖此時,追慕冞湥,而諸處曠禮,此懷何抑?其欲試焉。再昨奠酌,此禮可便,而猶若親禴,嗟哉,今予,惟倚而坐,惟靜臥而已。其講久闕,故昨日講兼,豈若前月?心自悵然。來月初九,季夏初八,其將朝禮而已,是豈子道,是豈子道?嗟哉,親享,怳若前生,其雖此時,爲民何歇?風聲用心,風則靜予心小靜,興惟及此,此心何耐,此心何耐?嗟哉,侍從諸臣,承予此敎,少抑爲身顧瞻。
備忘記,今日干支卽丁酉,追憶昔年侍衛班溫,予懷萬倍。其況明日干支何,三明日干支何?此心萬隕。來月初九日·卄六,其果踐乎,季夏初八日,亦果踐乎?是豈子道,亦豈子道?其問式年殿試,其若來年,且問唱榜,於予渺然,重逢此式年,已是冥然,而追憶此歲,此闕崇政東廊觀光,予心何抑?再昨小酌,自諒心隕,昨日晝講,其亦諒焉,此等心,此等氣,惟臥惟息,而嗟彼侍從,頭戴御花,驕氣隨生,豈云百人?細事顧瞻,若聞備擬,令僕整鞍,其中甚者,臥室臥鄕,立身揚名,孔聖稱焉,此思其君乎,思其祖乎?予則曰,五倫闕二,須看政注,二人僅備,此何國體,此何紀綱?予則曰,今日紀綱,因此輩墜矣。旣牌在郊侍從人,其令今日內入城,在鄕人皆令入來,而近郊人·在鄕人,過今日過定日者,政院卽爲捧旨,其若稽忽,當該承旨,予將飭矣。嗚呼,夫子,萬世師。此後凡文書,稱孔聖處,尊書以表予暮年誦大學意。
李性遂啓曰,假注書黃錫範,時無職名,令該曹依例付軍職,冠帶常任,何如?傳曰,允。
事變假注書金璟在外,代以朴思機爲之。
李在簡啓曰,假注書沈煥之,事變假注書朴思機,時無職名,令該曹依例付軍職,冠帶常任,何如?傳曰,允。
尹得雨,以吏曹言啓曰,通禮院左通禮李蓍廷呈狀內,身病甚重,勢難察任云,依例改差,何如?傳曰,允。
閔百奮,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
傳于閔百奮曰,文一二所已入格人幾許,而餘者幾許耶?武一二所,亦爲知入。
執義李得一疏曰,伏以臣於向者,蒙恩省楸,留過子葬,而伏聞以侍從在外,飭敎截嚴,忙趲歸程,纔肅官銜,而旋又承柏府之除矣,適値叫閽之會,莫遂循墻之義,一味虛縻,惶忱交切,而臣之目下情私,竊有至悲而且急者。臣之承重祖母,癃痼之疾,枕席爲命者,十載于今,而薦經慘慽,轉至沈劇,奄奄綿綴,亦已四箇月矣。虛勢爲祟,關格兼發,近日以來,又添毒感,益復昏翳,殆不省傍人之出入,而臣旣早孤終鮮,從前相替而護視者,只有臣子,而今亦無其人矣。情理到此,尙何忍晷刻離側,束帶供宦,而嚴畏蹲仍,不敢言私,再昨試牌之降,且在飭勵之際,僚員不齊,往役義重,抑情祗膺,煎熬待睡,急伻踵促,疾馳歸視,則夜來諸症,一倍層加,左右扶將,罔知攸措,玆敢忙搆短章,涕泣號籲於黈纊之下。伏乞聖慈,諒臣情私之悲迫,亟鐫見帶本兼之任,以便救護,仍治臣瀆擾之罪,以警具僚,不勝萬幸云云。入啓。傳于李在簡曰,是豈夙夜之職乎?此章給之。
副校理李益烍疏曰,伏以臣身名已僇,自分永棄,不自意玉署新除,又及於潭穢之賤,惶感愧恧,置身無地。念臣以宗臣遺胤,倖竊科第,孤畸之蹤,墻壁靡依,空疏之姿,文質無當,榮途一步,意念不到,向來灑選參錄,不待人言,臣自知愧,文詞之短乏,見識之荒鹵,莫非臣不稱之題目,則苟欲論斷,何患無辭,而至於四字之目,囫圇說去,專事汚辱,臣固不足言,其爲淸朝之羞,無復餘地,官職去就,尙何暇論?抑臣之所自悼者,粤自釋褐之初,屢蒙覆庇之恩,雨露洪造,殆若獨偏於臣身,區區所自期,惟在於殫竭赴蹈,以圖涓埃之酬,而鋒鏑忽起於閙場,風波混及於虛舟,僇辱旣極,無以抗顔於薦紳之列,從今以往,只當退伏窮廬,沒齒田間而已。瞻望象魏,有隕如瀉,玆於除旨之下,略控瀝血之懇。伏乞天地父母,俯諒危衷,亟賜勘罷,仍令選部,勿復檢擬於朝籍,以靖私義,以謝人言,不勝幸甚云云。入啓。給之。
傳于李在簡曰,在近郊者,今日盡爲入來事,已下敎矣。有入來者耶?否則捧旨耶?
兵曹口傳政事,同知單李基敬。
辛卯二月二十六日辰時,上御集慶堂。藥房入診入侍時,都提調金尙喆,提調徐命膺,副提調尹得雨,假注書黃錫範,記事官李在學·李度默,醫官李以楷·鄭允協·慶絢·吳道炯·柳光翼·徐命緯·金孝儉,以次進伏訖。金尙喆曰,夜間聖體,何如?寢睡·水刺之節,亦何如?上曰,一樣矣。仍進湯劑。上曰,嗜飮者對酒,心雖欲飮,而輒辭讓後飮之。今予以誠心,辭湯劑矣。尙喆曰,日三進御,已成近例,而當此勞攘之餘,尤不宜少忽矣。上曰,卿等爲予作好事,願少止焉。尙喆固請更進。上命藥院前提擧,各陳所懷。以次進對曰,日晷初長,近來則聖體比前勞動,保護之道,尤不容少緩矣,請進御。進湯劑後,藥院先爲退出。
辛卯二月二十六日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行副司直李昌壽,行戶曹判書蔡濟恭,判尹沈鏽,刑曹判書洪名漢,吏曹判書徐命膺,仁陽君李景祜,行副司直李章吾,兵曹判書具允鈺,行副司直金孝大,大司憲李徽之,正言任希簡,校理金魯淳,右副承旨閔百奮,假注書沈煥之,事變假注書李重馥,記事官李在學·李度默,以次進伏訖。致仁曰,夜間聖體諸節,若何?上曰,一樣矣。致仁曰,農務及糴糶之政方殷,守令,催促下道,何如?上曰,閔恒烈,當率邑人之二武科·一小科而下去矣。上曰,文試所講經,今幾人入格也?致仁曰,方連講而老人辛受采,入格矣。上曰,此人能講乎?致仁曰,能講云矣。上曰,注書出去,使辛受采卽爲入侍。賤臣承命出來,使之待令。致仁曰,侍從每稱在外,其弊難禁,此後則在外者,一竝禁推,然後可盡在京矣。上曰,侍從似不以禁推爲苦矣。致仁曰,不然,禁推最厭之矣。上曰,李基敬,近於諸職,一不行公耶?予思之欲見矣。致仁曰,基敬聞此下敎,當感泣矣。上命書傳敎曰,噫,衰耄日甚,思臣冞切。幾次以召,終不膺命,嗚呼,今已幾年?一自海伯以後,於京於外,其皆不仕,心雖尙矣,其君戀矣。今予此敎,意一欲見,同中樞作窠,副司直李基敬,今日口傳單付,其令卽爲上來,莫負此敎。又命書傳敎曰,大臣旣奏,未下直守令,今日內辭朝,今番赴擧守令,亦令今日內回官。又命書傳敎曰,一風一雨,此心憧憧,曾已諭矣,而二日風聲,其亦然矣。曾雖申飭,最悶者稅船也,此後晩時裝載,另加嚴飭,必也愼風事,一體分付。徽之曰,請還寢東呂·址淳等還配之命,更令王府,嚴鞫得情。上曰,勿煩。徽之曰,請還寢定配罪人金柱泰減等之命。上曰,勿煩。徽之曰,請黑山島爲奴罪人五得,依律處斷。上曰,勿煩。徽之曰,請大靜縣爲奴罪人仲義,依律處斷。上曰,勿煩。徽之曰,請崔百男邊遠定配。上曰,勿煩。措辭見上希簡曰,請還寢鍾城府爲奴罪人天大酌處之命,依律處斷。上曰,勿煩。希簡曰,請黑山島爲奴罪人五得,依律處斷。上曰,勿煩。希簡曰,請大靜縣爲奴罪仲義,依律處斷。上曰,勿煩。希簡曰,請崔百男邊遠定配。上曰,勿煩。措辭見上希簡曰,臣有區區所懷矣。上曰,近來多所懷,可怪矣。補君德則當有所懷,而其他則當啓,所懷非矣。希簡曰,前後飭敎,屢及侍從諸臣,而一向厭避,誠極非矣。譴削竄配,何所不可,而日昨三臺臣及冢宰之臨門拿推,事非前聞,有關後弊,殿下動法祖宗之聖意,胡不念及於貽燕之道哉?已事雖不可追,來猶可及,請繼自今,更加留念,務盡禮使之道焉。上曰,臣旣慢命,君何不飭勵?況今番顧瞻,予則曰都虧臣分,豈特此也?思之及此,雖夢衷欲無語,百般稱託,爲國乎,爲身乎?予則曰非爲國,卽爲身計也。此際又若此,王府禁推,視若㝷常,適在回駕,臨門飭勵,焉可已也,而然靜而思之,頃者之事,雖不爲沖子,予何忍無於古之事,貽於沖子乎?渠雖無伏,予則自悔,遭萬古所無之事,行萬古所未聞之事,此雖觀過,知其心象,初登筵席,乃有此啓。嗟哉,爾父,尙今思焉,能輔其君,特允其請。諸臣以次退出。
上在慶熙宮。停常參·經筵。
閔百奮啓曰,大司憲李徽之呈辭,執義李得一呈辭,掌令李仁默文一所進,呂善德文二所進,持平宋聚行武二所進,吳鉉冑武一所進,今日以監察茶時之意,敢啓。傳曰,知道。
藥房都提調金尙喆,提調徐命膺,副提調尹得雨啓曰,伏未審夜間,聖體調攝,若何,痰候,何如?寢睡之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日問候答,卽第二件事,以理曉諭,是第二件事,捨第二件諭第一件可乎?張仲景,昔劑此時,其曰,日三貼,然後可有效焉。雖然,中庸中字,紫陽註何,夫子於過字,亦何云?雖欠未及,猶有可補於其過也。其何補弊?大抵此劑,於予可謂當劑,特命建功,蓋由於此,而中則心理之常也,今雖諭此,其誰信乎?諭何二字,凡事當以長久之道,可悶時宜勸三貼,況前有用五貼者,而若愈則於一貼猶惜,其停二貼猶過矣。豈特內局?擧世皆然。若一日不服,則必勸其倍,水刺雖常饍,一日闕也,必也加勸二食乎?目今雖萬古初聞者多,其豈有朝兩食夕兩食乎?此敎食以來,豈有是理?且今雖差勝,必曰今纔勝,其宜三貼,雖踰二三日,一則曰前者闕宜補,猶有欠,一則曰來頭亦有酬應之事,必也先飮。若此若此,三百六十日,三貼而已,亦豈理哉?宜服而飮,其猶效也,其若果也,用時何效?譬諸食也,正若三日程勸六時,六日程勸十二時者也。此則十二時其猶十二食,於八於十,其將隨刻而食,萬古豈有此等理乎?且戊申以後,夏晝雖長,兩食而已,肉雖多之文昨已諭,食則兩時,湯則三時,況一坐二飮者乎?此若鄙諺二時食雖兼食,一刻頓肥,予豈拒二飮?此其隨時命止者也。雖一勸三貼,視果勝乎,步果勝乎,心果舒乎,氣果愈乎?以此洞諭,時體諸君子謂庸衆扁鵲,仍進二貼,若宜服而仍拒,其宜固請,此時措宜也。待敎入侍,猶有餘意,儘例可乎?脈雖沉時,服建功,則曰一樣差勝,若停建功,則脈雖一樣,必曰沈微,而其愈哂者,日進三貼之後,其曰似勝,多日然後滑脈若前云,其可駭者,恐命其停,脈候若常,趦趄多日,而嗟哉,耳目,國事旣聾,何暇局房?其苦衰君也,今者此諭,以文代命,命筆而且能寫今世氣像矣。可駭侍從,以慢蹇苦君心,朝鮮扁鵲,以建功苦君飮,心苦飮苦,其雖八十何益?
中宮殿·惠嬪宮,藥房口傳問安。答曰,知道。
備忘記,三昨奠酌,其猶僅禮,夜中拜禮周旋,卽爲渺然,初九初八,於朝欲禮,初九製射已判,初八伸禮,焉可必也?至於卄六,何伸何禮,其於夏禴,亦已命攝,興懷及此,方寸卽隕,來月以後,六月以前,涔涔然後可謂子道,於此日,其於建功,豈云一貼?華扁古矣,今日內局兩處人,雖東垣丹溪弟子,其時何敢勸予?於今局房人與會講,只誦三經人同,若問經驗,當只以今予建功爲能,懷萬倍中,猶一哂也夫。
備忘記,爲監試官,復命前若此,誠萬萬可駭也。輕着二字,可謂歇後。
傳于李在簡曰,內局入侍左副承旨,率宣傳官及鄕擧子,同爲入侍。
以承傳色口傳下敎曰,春坊在外人,竝遞差,以今日入來人備擬以入。又下敎曰,宣傳官二人招致,卽往武一二所,落榜鄕擧子各一人,使之待令。
傳于李在簡曰,今覧擧措,不可循例汎過,今日當建明門朝參,只三公·備堂·侍從進參,時刻,待下敎,只入正時,侍從人,無論實職前銜,皆進參。
尹得雨啓曰,朝參爲之事,命下矣。承旨當爲備員,左承旨李性遂,左副承旨徐浩修,以式暇不爲仕進,卽爲牌招,何如?傳曰,允。
傳于徐浩修曰,侍衛禁軍,以入直擧行。
徐浩修啓曰,今日朝參侍從前銜人,進參事,命下矣。時無職名人,竝令該曹,口傳付軍職,何如?傳曰,允。
備忘記,須覽風色,頃者若此敎負君輕着李昌任,已有昨日氣,今者風色,莫知何樣光景,今者侍從,萬古豈有?猶恃者卿宰,重臣若此,予將恃誰?罔測百男,以祖依於孫,孫依於祖,其作萬古叵測駭擧。今者昌任,婦依於君,君依於婦,下敎,視若楚越,有此昨日光景,昨日渠名下,欲書叵測輕着,前人後人猶默,儒臣所爲中和二字,萬萬可駭,再昨下敎,若何,而春坊闕直,予心酸焉,雖無是事,心隕萬倍,況今日乎?爲監試官在復命前,負恩駭擧,觀今風色,且莫知何樣光景,嗚呼,今日朝鮮,其將謂何?予雖衰矣,豈爲萬古所無苟且爲君乎?予志定,令大小臣工知悉。其曰,了當而弛心,豈曰有君乎,有國乎?加以風色如此,若坐舟中矣。違牌儒臣,旣已入直,今日何敢爲此?其若敎子,豈乎若此?良可寒心矣。
備忘記,噫,今日朝鮮,雖君令臣恭,綱擧目張,以予心何抑何耐,而今日侍從,可謂萬萬叵測。李昌任此擧,昨已諭而輕着伎倆,何足道也,而雖然,觀今時世,此朝鮮耳目,怪駭機括,而莫知何境,故今日此擧,爲國意湥,而今者擧措,萬古豈聞?步至闕門,此旣莫能,踐位御下,何心乘轎之意也?因相臣匡輔,復乘轎而坐門,何爲苟且?特授依例開政,事雖了當,漢唐以後,豈有此等臣强?亦於萬古,豈有此等侍從?臨門目見,於小其抑,豈乎至大,開萬古莫聞者,爲萬古驕蹇?中和二字,尤萬萬肆然,堯舜時於共工,亦用此道乎?再次駭然,何足道乎?今日此類,何心揚揚?昨日下敎,若何,而視沖子猶若此,於衰君何憚乎?予心旣定,內局浮雲,建功冷水,將此建功,勸飮朝臣。
傳于林鼎遠曰,臣不知君,君何知臣?此備忘何敢繳還?
林鼎遠,以侍講院言啓曰,本院下番,連日闕直,事甚未安,今日政新除授,待下批牌招入直,何如?傳曰,允。
李在簡啓曰,假注書呂萬永,時無職名,令該曹依例付軍職,冠帶常仕,何如?傳曰,允。
以修撰李秉鼎牌不進禁推傳旨,傳于林鼎遠曰,向時謝恩而入直矣,臣若知君,則敢如是乎?只推,卽爲牌招入直。
傳于李在簡曰,今日必値夜湥,開政申飭,卽爲擧行。
傳于林鼎遠曰,俄見春坊省記,一則闕直,朝鮮知有沖子,則豈如是乎?政官仍留,玉堂·春坊,備員後,當進水刺矣。
有政。吏批,判書徐命膺進,參判鄭存謙進,參議洪樂純進,行都承旨尹得雨進。吏批啓曰,玉堂多窠,今當差出,而曾經之人,多在違牌坐罷中,無以推移備擬,合有變通之道,何以爲之?敢稟。傳曰,敍用。以李福徽爲正言,李得臣·洪景顔爲修撰,李商巖爲司書,李台鼎爲左通禮,再政,以元仁孫爲大司憲,李台鼎爲執義,沈重奎·任希雨爲正言,三政,沈頤之爲校理,李乘鼎爲修撰,吳鼎源爲說書,權穎爲輔德,宋瑛爲弼善,洪相聖爲司書。兵批,判書具允鈺進,參判李聖圭病,參議金相翊入直進,參知呂善應病,右副承旨閔百奮進。兵批啓曰,五衛將李長玉,素患痰癖之症,近又添劇,時月之內,無望供職,呈狀乞遞。宿衛輪番之任,不宜久曠,今姑改差,何如?傳曰,允。同知單李尙齡,僉知單李漢徵,副司直李益烍,副司果李昌任,副司正沈煥之·朴思機。
傳于閔百奮曰,今日政,玉堂·春坊,一倂牌招,使之謝恩,如有違牌者,禁推,過三朔後勘律。
傳于閔百奮曰,騎堂記過,分揀。
傳于林鼎遠曰,春坊今日當備員,小西門留門,家在門外者,皆令入來謝恩後,當就寢矣。
傳于閔百奮曰,牌去來,連爲催促。
傳于林鼎遠曰,仍留門久矣,謝恩,何如是遲滯?斯速申飭。
林鼎遠,以戶曹言啓曰,各道年終錢穀御覽會計,每於翌年二月二十五日,啓請受出,晦日內修正入啓,而咸鏡道,以富寧·居山文書未及齊到,不得及期上送之意,移文來到,故御覽會計,待會案上來後,修正以入之意,入啓退限矣。本道會案,今纔來到,御覽會計,受出修正之意,敢啓。傳曰,知道。
閔百奮,以兵曹言啓曰,今二月二十六日,咸安居業武張孟章稱名人,自興化門入來,差備門外撃錚,依例令攸司,囚禁治罪,當該守門將林宣,依定式,推考,何如?傳曰,允。
閔百奮,以禁衛營言啓曰,去夜無犯夜人所捉之意,敢啓。傳曰,知道。
閔百奮,以一所巡廳言啓曰,去夜無犯夜人所捉之意,敢啓。答曰,知道。
閔百奮,以二所巡廳言啓曰,去夜無犯夜人所捉之意,敢啓。傳曰,知道。
閔百奮,以左邊捕盜廳言啓曰,去夜犯夜人,無所捉,敢啓。答曰,知道。
閔百奮,以右邊捕盜廳言啓曰,去夜犯夜人,無所捉,敢啓。傳曰,知道。
閔百奮,以義禁府言啓曰,朱乙溫萬戶韓光近,卽其地充軍,三倍道押付事,命下矣。以傳敎內辭意,具罪目,依例發遣府羅將,三倍道,押送配所之意,敢啓。傳曰,知道。
以領議政金致仁京畿仁川地父母墳掃墳呈辭,傳于尹得雨曰,給由馬,澆奠床備給。
正言李昌任疏曰,伏以臣於罪人洪鳳漢付處還寢之敎,竊有區區未敢曉者。臺議峻發,處分旣嚴,此實非尋常譴勘之比,而發配曾未踰日,特宥遽下意外,聖旨之欲從寬貸,孰不仰認,而其奈國體之虧損,瞻聆之訝惑何哉?兩司請寢之所懷,前後迭發,則繼玆而當之者,固宜連啓爭論,期於收還,而昨日賓對時,臺臣終無一言,泯默而退,如許臺軆,曾所未聞。臣謂付處罪人洪鳳漢,還寢之命,亟令收還,昨日入侍兩司之臣,竝施譴罷之典,斷不可已也。臣無任屛營祈懇之至,謹昧死以聞。答曰,省疏具悉。昨日了當之後,恐或起閙,已爲下敎,果然爾章到焉。三昨之風,其豈偶然也哉?今乃悉諭予意可乎?今番事,可謂萬古所無,休致人處分,亦豈古有?況付處則其亦可謂萬古所無,本事勿論,豈無此命?其下敎矣,爾不聞,爾不見乎?若聞若見,今日臣子,可謂抆涕處也。其下敎,亦比古事,何忍介於心,何忍下諸筆?其雖如此,只勉其君猶可也,湥斥兩司,抑何心抑何意?噫,今人雖不若古,是誠何心,是誠何心?良可慨也,良可慨也。旣聞此敎,勢難行公,本職許遞焉。
敎江華留守兪彦民書。王若曰,國家軫海防之憂,方愼一向之寄,朝廷簡保障之任,爰撤二卿之班,玆循薦剡之公,庸畀筦鑰之重。惟卿以文鳴國,息交杜門,立朝三十年,其職則迨遍華貫,佩符六七邑,其貧則無異寒儒。眷玆沁都一區,卽我海門重鎭,山河關防之爲兩京控扼,其險天府金城,甲兵餱糧之歷百年委輸,厥備陰雨桑土。苟欲盡此地保釐之責,莫如屬平日通鍊之才,玆授卿以江華府留守·兼鎭撫使。卿其往鎭乃司,祗服予命,佩海鑰而贊廟算,須念倚毗之不輕,綰戒符而分民憂,所貴牧禦之兼盡,自餘裁稟,厥有常典。於戱,同尹鐸之治晉陽,寧忽損戶之政,若叔子之鎭江漢,庶結成城之心,故玆敎示,想宜知悉。校理金魯淳製進
辛卯二月二十七日辰時,上御集慶堂。藥房入診入侍時,都提調金尙喆,提調徐命膺,副提調尹得雨,假注書沈煥之,記事官李在學·李度默,醫官李以楷·鄭允協·慶絢·吳道炯·鄭允說·李光翼·徐命緯·金孝儉,以次進伏訖。尙喆曰,夜間聖體凡節,若何?上曰,一樣矣。以湯劑奉進,御畢,諸醫官次第診脈候退伏。上曰,今殿試,當直赴者,有表表人乎?尙喆曰,不能悉數而亦多矣。鄭宲之子趾煥,洪麟漢之子樂遠,金時默之弟峙默,而樂遠不赴殿試云矣。上曰,殿試與他科有異矣。命書傳敎曰,今聞洪樂遠,今番殿試不赴云,與初赴擧有異,旣賜第之後,於殿試何敢不赴,令禮曹,申飭,其令赴擧。藥房提調,持湯劑更爲入侍。上曰,武一二所落榜鄕擧子,使宣傳官率入。賤臣出來傳命,藥房提調,竝退出。左副承旨閔百奮,率宣傳官沈鐔·尹守儉,擧子海州鄭光僑·金山崔聖大,入侍。上曰,汝輩射落乎,講落乎?光僑等對曰,射落矣。上曰,予慮遐房武人,或善射而於講有冤,今不然矣。命退出。百奮進讀諭江華府留守兪彦民書。上曰,誰所製也?百奮曰,金魯淳製也。上曰,儒臣持問答入侍。出榻敎百奮讀正言李昌任疏。上命書傳敎曰,李昌任此擧,雖由於不顧衰君苦心,輕着而然,然予則曰,其心不美,何則?噫,若非昌任之心,孰肯更爲連啓,而予觀今之時勢多矣,有何粗粗大瞻,孰能不顧身而洒脫乎?噫,雖無此,人皆逡巡,況昌任章,欲築鐵甕於兩司之意,有是心,甚事何難?然惜其名重其事,雖例遞而止,此亦關係義理處也,何以謂義理?嗚呼,其敎舅依於婦,婦依於舅云者,亦非係五倫乎?今昌任可謂不遜者也,不可不以下敎嚴處。校理金魯淳·李持問答,以次進讀,竝數板。上命百奮繼讀,又命賤臣與在學·度默繼讀,各一二板訖,儒臣退出。上曰,今番事,昨謂已了當矣。又有李昌任疏,不可置之,當臨建明門朝參,以爲了當矣。命書傳敎曰,朝參有命,政官牌招開政,兩司儒臣,以在京無故人備擬,待下批牌招察任。上曰,政官牌招入侍,開政以入庭備擬。諸臣以次退出。
辛卯二月二十七日申時,上御建明門。朝參入侍時,行都承旨尹得雨,左承旨李性遂,右承旨李在簡,左副承旨徐浩修,右副承旨閔百奮,同副承旨林鼎遠,記事官李祖源,假注書沈煥之,記事官李在學·李度默,以次進伏訖。上具翼善冠·袞龍袍,乘輿出通陽門,御建明門。領議政金致仁,左議政韓翼謩,右議政金尙喆,玉堂金魯淳·李·李得臣,以次進伏。上曰,承旨先拜置之。出榻敎上曰,參知呂善應,分揀特放,假注書呂萬永,還爲入侍。出榻敎上命書傳敎曰,臨門殿坐之時,牌去來若是稽滯,其渉駭然,當該承牌慢蹇人,亟施永刊之典,洪景顔除授正言,牌招先入侍後謝恩。又命書傳敎曰,其斥雖非,勢難行公,大司憲李徽之,正言任希簡許遞,沈鏽大司憲除授,韓光近正言除授。李得一,昨給其章之後,雖次對不敢若此,況今日特命臨門乎?無端不參,萬萬可駭,特施削職之典,其代李顯祚除授,一體牌招謝恩入侍。又命書傳敎曰,正言韓光近,今日朝參,意蓋若何,則書進不進,其涉可駭,先遞差,朱乙溫萬戶除授,三倍道赴任,到任日字,令帥臣狀聞。又命書傳敎曰,韓光近,代李東遇除授,牌招謝恩入參。上曰,時任朱乙溫萬戶,遞付京職。出榻敎又命書傳敎曰,今之紀綱若此,故閹豎,其亦放恣,當該差備,莫知去處,問名內侍府,令該府施以不應爲私律勘處。又命書傳敎曰,渠雖無狀,宜顧惜初名,其若過時,宜信其令,此有信於庶民,不若先爲處分,朱乙溫萬戶韓光近,卽其地充軍,三倍道押付,前萬戶仍任。又命書傳敎曰,鄭景仁兄弟,比他有異,其所慢蹇,比他尤甚,此何分義,此何事體?今問鄭景仁亦在外云,安山卽是渠本家乎?此人不飭,他何飭乎?玉江萬戶除授,其令今日內謝恩,亦令倍道赴任,赴任日子,令帥臣狀聞,時任萬戶,遞付京職。又命書傳敎曰,內侍敎官與王子師傅等,職任,若何,而令敎小學,意亦在焉,則內學一人管子弟子職日,以朱子書,其他所對無形,而此猶末節,凡筵中章奏,稱小臣,則幺麽蜜口小豎,肆然稱臣,敎官其能敎導,豈有此弊?近習敎官,設置甚長,則不能擧石,眼何紅也?時任內侍敎官,令該府處之,以示暮年撿飭近習之意。上曰,入侍兩司,竝削職。出榻敎賤臣先爲退出。
辛卯二月二十七日申時,上御建明門。朝參入侍時,假注書呂萬永進伏,校理金魯淳·李,修撰李得臣,陳所懷。上命書傳敎曰,噫,今日朝鮮,有君乎,有紀綱乎?其於今日,曷勝寒心?頃者浩然之氣,已涉可笑,而今日中和二字,尤萬萬駭然,使君暮年若此,專由渠輩,則此非前日朝參,爲文官者,何敢擧顔揚揚所懷?三儒臣,一竝施以削職之典,使海東臣民,少知有君。三儒臣退出,大司憲元仁孫,執義李台鼎,正言沈重奎,任希雨進伏。仁孫·台鼎曰,請還寢東呂·趾淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。仁孫陳所懷曰,臣有區區所懷敢達矣。俄者入侍兩司,只顧臺體,不能仰體前後聖敎,因有所失,而因此而聖心激惱,至有臨舊邸之擧,此非但動作之太遽,實有欠於貽燕之謨。此後則湥留聖意,俾無頻復之悔,是臣區區之望也。上曰,所懷意則是矣,當留意焉。重奎·希雨曰,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。以上措辭見上上乘輿還入大內。諸臣以次退出。
上在毓祥宮,停常參·經筵。
大駕詣毓祥宮後,王世孫遣宮官問安。答曰,知道。
政院·玉堂·藥房口傳問安。答曰,知道。
藥房都提調金尙喆,提調徐命膺,副提調尹得雨啓曰,昨日臨門朝參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨已諭,今何諭?予志定,復何飮?
中宮殿·惠嬪宮,藥房口傳問安。答曰,知道。
李性遂啓曰,右承旨李在簡,左副承旨徐浩修,今日不爲仕進,卽爲牌招,何如?傳曰,允。
以江華留守密符單子,傳于閔百奮曰,今日何可捧入乎?
備忘記,若諭今世,其何益哉?將有百世與我同志者歟?今日朝鮮,有君乎?有臣乎?只將八其君,嗟哉,沖子而已。於今其君,視飭楚越,日事慢命,於沖子,顧瞻後日,闕直多日,謂壬午前,朝鮮有臣,予豈復政於壬午後?耳目耳目,豈有是事?於予雖尋常,於沖子心酸。噫,祖依於孫孫依於祖其敎若何,而因此造叵測光景者,雖舅依於婦,婦依於舅,可貫金石,而爲銓衡恐乎遺擬,有耳目乎,有銓衡乎?背恩輕君者,雖爲執法,其皆喑啞,特命朝參,其意苦也,而其若仍循,豈有昨日侍從者類,何足道也,而職在正卿,一何庸闒,怯於昌任,百刃可蹈,只隨俯伏,令人代羞。嗟哉,侍從,今番已判,常恃正卿,其猶若此,八旬將近,予將恃誰?頃者浩然二字,已付一哂,昨日中和兩字,聽者胡盧。其君已衰,何云學士有識大夫,莫知倫義?蜜口小豎,偃蹇稱臣,今日紀綱,皆虧皆墜。自念踐位,何言其禮?嗟哉,鍾鼓,只有舊聲。昨日何日?追慕昔年,鼓吹欲是果雖默,欲臥故第,子道當然,以此心於此日,仍步詣,雖過於闕門,奚憚相臣匡輔?事體雖了當,回來堂中,若食欠潔,是哉卽予暮意,須看昨日下敎。嗟,予皆以斟量,隨更以覺,用心風聲,聞其開門,此心小舒,信矣齊鷄,耐風雨而報時,甚矣士夫,自昏睡而莫醒,予號自醒,其猶若此,莫辨浮念,睡何醒乎?嗚呼,來月三日何堪?以此用心,忘寢忘食。昔年戊戌花開,昨戊戌顧問階花已開,昔猶暮春,今何仲春?此亦挑予,予曰造物。近日風聲,催花而然,莫云催花,風聲心憧。再昨喻相,果有昌任,昨有藥批,猶勸三貼,一貼猶餘,故初勸何拒,聞其止焉。若聞東曙,奉鎖鈔者,丹溪弟子,其欲背馳,期以千萬,重臣何恃,侍從何恃,銓官何恃,華扁何恃?若問今予志,惟當守予心,卿等休請。卿等休請,心若金也,心若金也。
尹得雨啓曰,藥房三提調持湯劑,來詣閤外請對矣。
黃錫範有頉,代呂萬永爲假注書。
李性遂啓曰,諸承旨有稟達事,來詣請對矣。
李在簡啓曰,玉堂上下番,有稟達事,來詣請對矣。
李性遂再啓曰,諸承有稟達事,來詣請對矣。
李在簡啓曰,時原任大臣,有稟達事,來詣閤外請對矣。
李性遂啓曰,諸承旨,更爲來詣請對矣。
李在簡啓曰,玉堂上下番,有稟達事,來詣請對矣。
備忘記,嗚呼,予雖衰,心豈衰乎?何以昨日了當,何以爲君?於漢唐庸主猶可羞,今日予臣,只有知申乎?聞今日問候答,其猶在院,雖時原任,予猶飭也,況近密儒臣乎?今日在院承旨,在直儒臣,皆解見任,以勵君綱。
備忘記,願察其影,豈特其影?須看風色,必有造物。嗚呼,婦心弛,然後予當心寬,而見其雖起居,心若悚蹙,雖膳何甘見此心腸?此心木石,奚特不遜?其臣若此,予今依誰?於予得矣,國事寒心。
備忘記,宜若簠簋重臣下敎,庸闒二字,更以昏迷。
備忘記,予視武士,京鄕何異?盞臺納名,其計巧矣。初試停經,欲爲八道,諸技雖重,爲京者流,任自措緃,嗟哉,鄕武,欲籲何籲?欲察此弊,再昨召來猶講知予何知也。予當廉問,其若有此,殿坐沙場,以代古皮,申飭兩處,只取其粗看李昌任監試何心,宜察代射,以免科律,其若矇然,試官奚寬?
傳于尹得雨曰,承旨·儒臣下敎安徐。
尹得雨啓曰,藥房副提調尹得雨,持湯劑來詣閤外,冒罪求對矣。傳于徐浩修曰,有敎事,入侍。
徐浩修啓曰,今日動駕時,承旨當爲備員,同副承旨林鼎遠,以式暇不爲仕進,卽爲牌招,何如?傳曰,允。
藥房口傳啓曰,卽伏承問候批旨,有予志定復何飮之敎,臣等相顧愕然,不知所以自措也。近日聖心之煩惱,莫非群下之罪,而因群下之有罪,忽聖躬之保護者,豈大聖人物各付物之道哉?日三湯劑之減一貼,臣等猶且爭執不已,況此下敎,尤豈不萬萬焦迫,而其可以奉承爲恭乎?伏乞收還批旨,亟許入侍,千萬顒祝,惶恐敢啓。以承傳色口傳下敎曰,子忘旣固矣。其欲依此而在焉,卿等其止之。
藥房口傳再啓曰,連伏承批旨,多有不敢奉承之敎,衷情抑塞,罔知攸措,不得不祗奉湯劑,來詣閤外,冒罪求對矣。午牌已屆,天聽愈邈,三貼湯劑,尙未得一進,此豈非萬萬焦迫者乎?玆敢不待下批答,更此瀆擾。伏乞俯諒微恳,暫許入侍,千萬伏望,惶恐敢啓。以承傳色口傳下敎曰,臣道子道,皆已諭之,已謝建功,已謝內局,其止之。
藥房口傳三啓曰,臣等冒罪求對,顒俟兪音及伏承批旨,有謝建功謝內局之敎,殿下何爲而有此萬萬非常之敎也?顧今聖心之致此煩惱者,一則臣等之罪,二則臣等之罪,惟願亟被金木之律,少安臣分,而至若聖躬保護之道,何可以臣等之罪,有所少忽也哉?伏乞暫借方寸之地,使之持湯劑入侍,千萬懇祝,惶恐〈敢〉啓。
藥房口傳四啓曰,微忱未格,而兪音尙靳,晉對無路,而更鼓將撤,臣非不知此時瀆擾之爲萬萬惶悚,而抑鬰焦迫之極,復敢冒罪呼籲。伏乞暫許臣等持湯劑入侍焉,惶恐敢啓。
以承傳色口傳下敎曰,今日來此有意,今日受點禁軍,使之入闕守直,闕門早閉。
以承傳色口傳下敎曰,明日若爲朝廷問安,水刺亦當闕之,此意諭之。
又下敎曰,分付禁漏·政院·諸承旨及儒臣,其令起寢。
又下敎曰,今日其君,只有都承旨乎,諸承旨睡於政院乎?儒臣何在乎?其亦寒心。
又下敎曰,李以楷千萬之說可憎,爲一品掌務官,使之千萬年持鎖鈔。
閔百奮,以御營廳言啓曰,去夜無犯夜人所捉之意,敢啓。傳曰,知道。
閔百奮,以左邊捕廳言啓曰,去夜無犯夜人所捉,敢啓。傳曰,知道。
閔百奮,以右邊捕盜廳言啓曰,去夜犯夜人,無所捉,敢啓。傳曰,知道。
閔百奮,以一所巡廳言啓曰,去夜犯夜人,無所捉之意,敢啓。傳曰,知道。
閔百奮,以二所巡廳言啓曰,去夜犯夜人,無所捉之意,敢啓。傳曰,知道。
閔百奮,以義禁府言啓曰,中官申世輝·林元得,令該府施以不應爲私律勘處事,傳旨啓下,而特敎定律名者,勿捧原情,直爲草記勘處,曾有定式矣。申世輝·林元得等,今已拿囚,以不應爲私律,各杖八十收贖,奪告身三等,放送之意,敢啓。傳曰,知道。
辛卯二月二十八日午時,上御集慶堂。左副承旨入侍時,左副承旨徐浩修,假注書呂萬永,記事官李在學·李度默,進伏訖。上命書傳敎曰,踰昨日懷何抑,今日展拜,少伸此忱,當乘駕轎,由夜晝介詣,世孫祗迎,百官行禮,留營·留陣皆安徐,挾輦軍六十名內入直,前後廂軍一百名禁·御兩營外入直,訓將只領新營標下隨駕,時刻,待下敎只入正時,只備堂隨駕,侍衛亦以入直隨駕,禁軍亦以入直隨駕,而餘入直,皆依前入直。浩修請進湯劑。上曰,掩耳矣,其退去。諸臣以次退出。
辛卯二月二十八日未時,毓祥宮擧動入侍時,行都承旨尹得雨,左承旨李性遂,右承旨李在簡,左副承旨徐浩修,右副承旨閔百奮,同副承旨林鼎遠,記事官李祖源,假注書呂萬永,記事官李在學·李度默,以次倍。上具翼蟬冠·袞龍袍,乘輿出通陽門。上命書傳敎曰,時原任大臣勿待命。命召傳授,延和門外,降輿乘驕,詣毓祥宮門外。都提調金尙喆,請進湯劑。上曰,其止之。仍入內,諸臣以次退出。
上在毓祥宮。停常參·經筵。
大殿,王世孫遣宮官問安。答曰,知道。
政院·玉堂·藥房口傳問安。答曰,知道。
王世孫遣宮官問安。答曰,知道。
藥房口傳啓曰,竟夜守閤,終未蒙賜對之命,昨日湯劑,尙未進一貼,焦迫之極,又敢冒瀆,亟許持湯劑入侍,千萬伏望,惶恐敢啓。
以承傳色口傳下敎曰,追慕一倍,世道萬駭,望衰,豈爲苟且之君乎?其止之。
又下敎曰,誠苦矣,使便休焉。日氣淸明,是可喜矣。
又下敎曰,世道已見,人心亦皆見,靜處,好矣,其止之。
藥房口傳再啓曰,日又過午,誠未格天,湯劑停止,今幾時矣。臣等焦迫之狀,雖無論已,以聖上追慕瞻依之孝思,何不體眷顧保祐之至情,而自輕聖躬,一至此哉?情窮勢蹙,言不知裁。伏乞少垂諒察,亟許持湯劑入侍,千萬懇祝,惶恐敢啓。
以承傳色口傳下敎曰,今日御製已諭,今月三日,欲代來月三日之意固矣。爲卿等當進建功,建功入之,卿等其休焉。
又下敎曰,近來侍從輩,雖不可恃,相臣豈然乎?其早退休焉。
又下敎曰,今則承旨·儒臣皆退去,如欲守門,建功置之。
藥房口傳三啓曰,湯劑第一貼第二貼,依下敎連次封入,區區下情之焦迫,庶幾少舒,而不得診候,今幾日矣。第三貼則特許臣等持入,千萬懇祝,惶恐敢啓。
以承傳色口傳下敎曰,自省編已諭,此則必踐之矣。一貼見其顔而進服,則有味乎?二貼進御之器出示,須見之,此月內,依例酬接,豈曰子道乎?
以承傳色口傳下敎曰,爲禮房,使之留門矣,聞已下鑰云,明日平明立門外,盡爲後來奏。
又下敎曰,軍兵,依昨日饋粥。
以承傳色口傳下敎曰,軍兵露處經夜,以他軍兵代替事,分付訓將·龍虎營。
又下敎曰,辛受采圈子,亦令度支備給。
又下敎曰,殿試壯元資窮者,爲加資,武科護軍,雖居末,亦爲加資,下批,然後可以着圈,今日爲其年而下敎,則殿試重乎,下敎重乎?此政原州人不知慈殿誕日者類也。李世勉時,亦見其着圈矣。
又下敎曰,更思之,殿試時着儒巾而入下批,殿試後爲之。
李在簡啓曰,時原任大臣,達宵焦迫,更爲求對矣。
備忘記,憶其年何擇日?殿試十一日,唱榜十五日進定。
備忘記,八十五歲新恩,萬古豈有?漢伏生猶八十三,特命造給諸具。今日以思,此養正齋召見李普寅同年,此心萬倍,幞帶衫靴,令度支製給,依窮資壯元·護軍陞資例,今日竝製作窠,口傳下批,仍爲永付殿試,唱榜當爲親臨,唱榜進定,侍衛入直,時刻,待下敎只入正時。
徐浩修,以訓鍊都監言啓曰,去夜無犯夜人被捉之意,敢啓。傳曰,知道。
徐浩修,以一所巡廳言啓曰,去夜無夜人被捉之意,敢啓。傳曰,知道。
徐浩修,以二所巡廳言啓曰,去夜無犯夜人被捉之意,敢啓。傳曰,知道。
徐浩修,以左邊捕盜廳言啓曰,去夜犯夜人,無所捉,敢啓。傳曰,知道。
徐浩修,以右邊捕盜廳言啓曰,去夜犯夜人,無所捉,敢啓。傳曰,知道。
徐浩修,以兵曹言啓曰,依傳敎,隨駕禁軍與駕後禁軍及標下軍兵等處,設粥分饋之意,敢啓。傳曰,知道。
徐浩修,以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
徐浩修,以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
徐浩修,以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
徐浩修,以訓鍊都監言啓曰,依傳敎,隨駕軍兵,以他軍兵替代之意,敢啓。傳曰,知道。
徐浩修,以兵曹言啓曰,露處經夜,軍兵替代事,命下矣。依傳敎,禁軍一番除出,替代之意,敢啓。傳曰,知道。
徐浩修,以兵曹言啓曰,今日受點禁軍,使之入闕守直事,命下矣。依傳敎,受點禁軍,還爲入直,其代出番禁軍中,一番除出,依例赴陣之意,敢啓。傳曰,知道。
徐浩修,以兵曹言啓曰,闕門早閉事,命下矣。斥候伏兵,令御營廳擧行,而軍兵環圍刁斗等節,依例擧行之意,分付該軍門,何如?傳曰,允。
上在慶熙宮。停常參·經筵。
大殿,王世孫遣宮官問安,答曰,知道。
政院·玉堂·藥房口傳問安。答曰,知道。
朝廷·二品以上·六曹堂上口傳問安。答曰,知道。
大駕還宮後,政院·玉堂·藥房口傳問安。答曰,知道。
備忘記,人君動靜,豈可苟且?三日宿此,意在追慕,三日製仍,亦在古例。明日當詣勤政殿試士,懸題後當回駕,旣入舊闕,何乘駕轎?其宜乘輦,只鼓吹軒架副輦安徐。來月何月?當朔日當拜酌而詣,明日問安安徐,百官祗迎隨駕,依例,試官領相·藝文提學鄭存謙·任希敎·崔台衡·入直兩儒臣,承旨禮房入侍,時刻,待下敎只入正時。
以承傳色口傳下敎曰,旣是舊闕,隨從雜類必多,使之嚴禁。
備忘記,嗚呼,暮春何月?初九·卄六,此懷萬倍。丁卯生登科,庚戌生兩人,顧其子孫,此心萬隕。兩人同樞,意雖切靜臥,惟此月靜踰,是子道,是子道。特寢殿試唱榜親臨之命,若此明日何云舊闕?今日回駕,仍宿昔年舊堂,諸司預備,今日回駕,意亦湥矣,命三日意定,其欲仰慰,於今月特命鼓吹,依初下敎擧行,明日三日製,崇政殿命官,書題當書下。嗚呼,此敎,可見予心。
備忘記,昨於辛受采下敎而意謂或有下問,果有百二歲人兩人云,嗚呼?今日冥然已判,昨今聞此,予心萬隕。嗚呼?今日干支辛丑,若有百一十歲人,心若何,心若何?此二人,其殿試其唱榜,今日內,令銓曹,同中樞作窠,永付下批。嗚呼,宿此兩日聞此,此豈子道,此豈子道歟?
備忘記,嗚呼,此日,海東臣子,庶可知也。須看慶恩國舅百官獻議,陋矣。淸類,予見多矣,予聞熟矣,觀今時世,淸耶濁耶?負祖負君,其比於淸,其比於濁,予何知,予何知?問公者問公者,予心萬倍,予心萬倍。
備忘記,今予心萬倍,而暗昧世人,見敎必曰,何以爲百二歲人?此定仁者見之謂之仁,智者見之謂之智,關東文官,猶暗於九月二十九日誕辰,此何足道也,惟予心萬倍,宜誦羲經咸恒。
以承傳色口傳下敎曰,來月一朔,皆藏樂。
兵曹口傳政事,同知二單李京男·金士賢,副司果金普淳。
傳于李在簡曰,試官任希敎,代李壽鳳爲之,傳于林鼎遠曰,江華留守密符單子入之。
尹得雨,以吏曹言啓曰,今此宗廟朔祭大祝,前校理金普淳塡差,而時無職名,令該曹口傳付軍職,何如?傳曰,允。
徐浩修,以兵曹言啓曰,依傳敎,隨駕禁軍與駕後禁軍及標下軍兵等,處設粥分饋之意,敢啓。傳曰,知道。
徐浩修,以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
徐浩修,以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
徐浩修,以禁衛營言啓曰,依傳敎,隨駕軍兵等處,設粥以饋之意,敢啓。傳曰,知道。
徐浩修,以禁衛營言啓曰,去夜無犯夜人所捉之意,敢啓。傳曰,知道。
徐浩修,以左邊捕盜廳言啓曰,去夜犯夜人,無所捉,敢啓。傳曰,知道。
徐浩修,以右邊捕盜廳言啓曰,去夜犯夜人,無所捉,敢啓。傳曰,知道。
徐浩修,以一所巡廳言啓曰,去夜犯夜人,無所捉之意,敢啓。傳曰,知道。
徐浩修,以二所巡廳言啓曰,去夜犯夜人,無所捉之意,敢啓。傳曰,知道。
徐浩修,以義禁府言啓曰,明日勤政殿親臨,三日製時,本府都事,皆爲赴擧,武都事方在就理中,光化門禁亂都事,講經一二所禁亂都事及本府入直當直入直都事,還宮時大駕各差備都事,無以推移,假都事十四員,卽令該曹,依例差出,以爲分排之地,何如?傳曰,允。
辛卯二月三十日申時,毓祥宮擧動還宮入侍時,行都承旨尹得雨,左承旨李性遂,右承旨李在簡,左副承旨徐浩修,右副承旨閔百奮,同副承旨林鼎遠,記事官李祖源,假注書呂萬永,記事官李在學·李度默,以次倍從。上具翼蟬冠·袞龍袍,大門外降輿乘輦,還御光明殿。藥房都提調金尙喆進伏曰,不進湯劑,已至三日,此時聖體,若何?上曰,初意則豈欲今日還宮,而再昨出宮時,內殿及沖子苦挽,昨今連爲用心,故予思內殿·沖子而回駕矣。今日來此,爲奏百二歲二人及丁卯生登科也,來月又有皇壇享禮,予心尤倍,還內時,將拜敬奉閣矣。尙喆曰,當日展拜,可伸聖懷,今日則豈不過中乎?臨殿移時,日暮風冷,伏望卽爲還內焉。尙喆仍請進湯劑,上不許。尙喆奉湯劑力請曰,湯劑不進,一日猶悶,今至幾日,連進湯劑,聖候康寧,則是莫大之孝。提調徐命膺曰,今日進湯劑,陟降必悅豫矣。上曰,眞古談矣。尙喆仍請進湯劑。上曰,予以敬大臣之意當服矣。仍進湯劑後,歷臨敬奉閣,行□禮,仍卽還內,諸臣以次退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
藥房都提調金尙喆,提調徐命膺,副提調尹得雨啓曰,三日毓祥宮聖孝克伸,仍詣敬奉閣,誠禮載展,侵夜還內,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,□萬倍,昨日□□意深焉,□□五歲登科□是□百二歲者二人乎?聞此而後,心何抑而何耐?初則其皆親臨,以表爲□更以思焉,今月何月,心何若此?今日一拜,抱抑而回,仍命此月藏樂,一月三日,此心萬隕,氣何暇諭?待敎入侍。
以承傳色口傳下敎曰,試所承旨禮爲之,儒生殿座後入之。
又下敎曰,昨日藏樂下敎,卽爲頒布,若踰今日,昨豈回駕乎?藏樂下敎頒布後,當進水刺矣。
藥房口傳啓曰,朝伏承待下敎入侍之敎,而日已向夕,尙未蒙賜對之命,區區下情,不勝悶菀,敢犯瀆擾之罪,伏乞亟許持湯劑入侍,千萬伏望,惶恐敢啓。
以承傳色口傳下敎曰,强欲進御,湯劑入之,其早休焉。
備忘記,追憶昔,此年此製,衆靑衿皆到,豈欺也哉?依丁丑宜春門科次,崇政東月臺見靑衿懸題後,入齋便殿科次,承旨·翰注皆入侍,侍衛安徐。
備忘記,昨日今日,予心皆在,昨日奏有此人,今日欲遂予心,恭默亦爲,其雖若此,心浮雲意片氷也。
以全羅監司尹東昇狀啓,三月朔進上洗鱗石首魚,節候尙早,限內不得封進,惶恐待罪事,傳于尹得雨曰,勿待罪事,回諭。
傳于林鼎遠曰,節製被抄人,使之入來。
徐浩修,以御營廳言啓曰,去夜無犯夜人所捉之意,敢啓。傳曰,知道。
徐浩修,以左邊捕盜廳言啓曰,去夜犯夜人,無所捉,敢啓。傳曰,知道。
徐浩修,以一所巡廳言啓曰,去夜犯夜人,無所捉之意,敢啓。傳曰,知道。
徐浩修,以二所巡廳言啓曰,去夜犯夜人,無所捉之意,敢啓。傳曰,知道。
辛卯三月初一日辰時,上御崇政殿東月臺。親臨三日製入侍時,行都承旨尹得雨,左承旨李性遂,右承旨李在簡,左副承旨徐浩修,右副承旨閔百奮,同副承旨林鼎遠,記事官李祖源,假注書呂萬永,記事官李在學·李度默,以次進伏訖。上具翼善冠·袞龍袍,乘輿出資政門,御崇政殿東月臺。藥房都提調金尙喆,提調徐命膺,副提調尹得雨,進湯劑。上進服訖。上命書傳敎曰,在外宗伯,今姑許遞,其代,仁陽君李景祜爲禮判,牌招察任。又命書傳敎曰,其若此月展拜,昨何回來,禮判雖命下,今月展拜,以待下敎事,分付。試官金致仁·趙明鼎·鄭存謙·李壽鳳·崔台衡·沈頤之·李秉鼎,以次進伏訖。致仁曰,夜來聖候,若何?寢睡·水刺之節,亦何如?上曰,一樣矣。致仁曰,藏樂下敎,有不敢奉承者矣,卽許還寢,宜矣。上不許。致仁縷縷陳達,得雨·頤之·秉鼎齊聲仰達。上命書傳敎曰,昨日旋回意在,今日藏樂之敎,焉可已也,而今日大臣·承宣·儒臣,固爭若此,懸題無期,今强勉從焉。懸題後,上命書傳敎曰,噫,昨日旋回,卽追慕,今日欲舊闕,今殿庭,意亦深也,而嗟哉,衆靑衿,須看予座,坐於東臺,意若恭默,三三九九,黃柑三製,許以殿試,蓋遵古例。今於此日,追憶前此年,予心萬倍,文王濟濟以寧,心雖忸焉,爲國得賢士,卽予苦心也。嗟哉,靑衿,爲予暮年此懷,斥浮華務其實而應製焉。上乘輿御崇政殿月臺,命浩修讀傳敎,命諸儒生聽傳敎訖。上還入大內。諸臣以次退出。
辛卯三月初一日酉時,上御集慶堂。三日製科次入侍時,試官領議政金致仁,藝文提學趙明鼎,吏曹參判鄭存謙,副司直李壽鳳·崔台衡,校理沈頤之,修撰李秉鼎,左副承旨徐浩修,假注書呂萬永,記事官李在學·李度默,以次進伏訖。致仁進伏曰,夜來聖體,若何?寢睡·水刺諸節,亦何如?上曰,一樣矣。上曰,今日欲試士於舊殿矣,今逢此日,予心一倍,不欲踐舊殿,故不爲之矣。合考畢後,書等拆榜,可也。拆榜後,上命書傳敎曰,居首進士洪思默,直赴殿試,之次幼學申在善·生員徐獻修·幼學申熙朝,各給二分。致仁曰,藥房之來待閤外已久,請許入侍焉。上許之。都提調金尙喆進伏問候,進湯劑。諸臣以次退出。
上在慶熙宮。停常參·經筵。
自巳時至酉時,下雨,測雨器水深八分。
藥房都提調金尙喆,提調徐命膺,副提調尹得雨啓曰,昨日親臨試士,移時還內,伏未審聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心益倍氣益苶,而晝長苦夜長悶,踰時若年,待敎入侍。
中宮殿·惠嬪宮,藥房口傳問安。答曰,知道。
藥房口傳啓曰,臣等旣伏承待下敎入侍之命,方且聚首顒俟矣。湯劑封入之命,雖由聖心之興懷,當此日候陰濕之時,臣等之未得診候,萬萬悶迫,一貼不得不封入,而第三貼乞許持入,俾得承候,千萬伏望,惶恐敢啓。
以承傳色口傳下敎曰,雖以俄者御製見之,豈不知予心乎?若如,此則一貼亦當不服,湯劑封入,其卽休焉。
傳于林鼎遠曰,今日入來被抄儒臣,內局入侍,同爲入侍。
傳于閔百奮曰,武一二所一等入格人,使之盡爲入來。
傳于李在簡曰,內局入侍。
備忘記,前判書李溵,一都尉二副尉敍用。
閔百奮,以都摠言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李在簡,以侍講言啓曰,王世孫重講詩傳,今已畢講,依傳敎,以大學衍義,繼講之意,敢啓。傳曰,知道。
又以弘文館言啓曰,本館下番闕直,事甚未安,新除授副校理兪彦鎬,卽爲牌招,以爲姑降入直,何如?傳曰,允。
傳于尹得雨曰,俄者下敎之後,此心一倍,建功入之,退休焉。
備忘記,今予此心,追慕爲民而已。旣祗迎於先農先蠶,況子道臣道,靜臥興惟,蹶然起坐呼寫。初八日祗迎後仍宿幾年古直處,初九日祗迎後仍宿,初十日入來此處宿,戊戌春,前庚子夏後,今初若此,然後少伸此忱。禮房知悉,入直侍衛儀註安徐,只入正時,皆依前。
李在簡啓曰,卽者修撰李秉鼎,以其親病,陳疏徑出,原䟽以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,雖有下敎,何敢稟乎?事甚駭然,都承旨遞差。
又下敎曰,在京淨潔儒臣塡入。
備忘記,金光國爲都承旨,三院副提調例兼,房順房。
林鼎遠啓曰,卽者兵曹佐郞權坪,宿衛重地,無端徑出,依定式,禁推傳旨捧入之意,敢啓。傳曰,知道。
注書李祖源病,代以金璟爲假注書。
林鼎遠啓曰,假注書金璟,時無職名,令該曹依例付軍職,冠帶常仕,何如?傳曰,允。
李在簡啓曰,假注書呂萬永,身病猝重,勢難察任,今姑改差,何如?傳曰,允。
假注書呂萬永改差,代以朴相來爲假注書,事變假注書朴思機有頉,代以朴長燮爲假注書。
閔百奮,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
辛卯三月初二日巳時,上御集慶堂。藥房入診入侍時,都提調金尙喆,提調徐命膺,副提調尹得雨,假注書呂萬永,記事官李在學·李度默,醫官李以楷·鄭允協·慶絢·吳光翼·徐命緯·金孝德,以次進伏訖。尙喆曰,夜間聖體,若何?寢睡·水刺之節,亦何如?上曰,一樣矣。進湯劑後,命昨日直赴人及被抄人入侍。洪思默進伏。上命誦文。誦數句後,上曰,止之,退出。任時集·申熙朝·申在善·徐獻修等,以次進伏。上竝命次第誦文。各誦數句訖,竝退出。上命武科一二所居首人入侍。入侍時,上問姓名居住及武技。以次仰對後,竝命退出。上曰,在外侍從,近道捧傳旨,嶺南·湖南等原在外人及洪相簡,傳旨中分揀。出榻敎諸臣以次退出。
上在昌義宮。停常參·經筵。
藥房都提調金尙喆,提調徐命膺,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此心萬倍,氣何暇諭?徹宵風聲,若昡若暈,祗迎時入侍。
中宮殿·惠嬪宮,藥房口傳問安。答曰,知道。
藥房口傳啓曰,臣等朝伏承待下敎入侍之敎,而日勢已晩,風寒如此,此時湯劑之進御,不容少緩,而尙未承賜對之命,區區下情,實不勝萬萬悶迫,敢此瀆擾。伏乞亟許持湯劑入侍,千萬懇祝,惶恐敢啓。
李在簡啓曰,卽者校理沈頤之,以其親病,陳疏徑出,原疏纔已捧入矣。所當直捧禁推傳旨,而與無端徑出有異,推考警責,何如?傳曰,允。
以承傳色口傳下敎曰,甲戌年八日何日乎?日記考奏。
備忘記,今年此月,予懷萬億,而朝者悉諭,雖欲抑何抑,雖欲耐何耐?考諸自內日記,戊戌二月二十一日詣邸,五月初吉入闕,考諸乎此,雖在乎此,予心萬隕,以此心何堪一刻?嗚呼,此邸卽戊戌十八日侍湯處也,奚特云明日?今日將詣舊邸,當以駕轎,道由夜晝介,副駕轎·沖子祗迎·隨駕留營·留陣安徐,駕前駕後,旣有入直禁軍隨駕,其於咫尺,剩數亦爲安徐,挾輦軍六十名,以入直前後廂軍一百名,禁營五十名,御營五十名,以外營入直,訓將只領新營入直標下,都領隨駕,只備堂,三間石橋祗迎,時刻,待下敎只入正時。
傳于林鼎遠曰,司謁房修補,安徐。
又傳于林鼎遠曰,此時試官,焉敢若此?試官違牌人,禁推,職在薇垣·柏府,先遞差。
備忘記,李壽鳳爲承旨,牌招察任,房順房。
閔百奮啓曰,今日擧動,命下矣。承旨當爲備員,而左承旨李性遂,右承旨李在簡,纔已申退,所當牌招,而拘於廳規,不得請牌,何以爲之?敢稟。傳曰,牌招。
以雲釰望筒,傳于閔百奮曰,侍衛,以入直爲之。
大駕詣彰義宮入後,王世孫遣宮官問安。答曰,知道。
政院·藥房口傳問安。答曰,知道。
備忘記,朝已諭,心萬倍,兩日祗迎,何伸微忱?嗚呼,舊邸戊戌侍奉,兩廟咫尺,心少舒。若前日,頃者忽回,意蓋深矣,今復來此,此心懇矣。雖來仍臥,此亦意在,旣來乎此,何心旋回?禁軍五十人留此,五十人將領,在於闕內,明日依例交替,闕內巡更,申飭,建功當服,亦令入焉。朝廷其若問候,予何飮一貼乎?政院知悉,只內局與政院問安,以便予心,闕門,問安中官來後,其令依例下鑰,隨駕軍,令饋粥。
傳于閔百奮曰,挾輦一體饋粥。
李在簡,以禮房言啓曰,今此辛卯式年文科會試試官,今方磨鍊,而二品以上堂下,無故可擬之人乏少,依近例,以堂上官通融備疑以入,而其中時無職名人,令該曹口傳付軍職,何如?傳曰,允。
閔百奮,以兵曹言啓曰,新除授忠州營將趙榮禎,素患痰痞之症,每當換節之時,輒復發作,時月之內,萬無自力登途之望,呈狀乞遞。實病旣如是,則不可强令赴任,依例罷黜,何如?傳曰,允。
又以兵曹言啓曰,兼司僕將趙升泰,素抱痰癖之症,挾感添劇,時月之內,萬無起動供職之望,呈狀乞遞。宿衛領軍之將,不宜久曠,今姑改差,何如?傳曰,允。
李壽鳳,以兵曹言啓曰,依傳敎,入直三內將李萱,率禁軍五十人,入直於闕內,二羽將卞至健,率禁軍五十人,隨駕之意,敢啓。答曰,知道。
又以兵曹言啓曰,闕門下鑰事,命下矣。斥候伏兵,令禁衛營擧行,而軍兵環圍·刁斗等節,依例擧行之意,分付該軍門,何如?傳曰,允。
閔百奮,以義禁府言啓曰,副修撰金載人,前獻納李恒祚,前掌令金光緯,前持平李思祚·呂善亨,前正言金敍九·任觀周,前都事李漢慶,前獻納姜趾煥,前掌令李奎徽,前持平盧瑞國等,直捧傳旨,啓下矣。任觀周,今方待命於本府,卽爲拿囚,金載人·金光緯·金敍九,竝時在坡州地,李恒祚·李思祚,時在通津地,呂善亨·李漢慶,時在龍仁地,姜趾煥,時在漣川地,李奎緯,時在春川地,盧瑞國,時在楊根地云,依例發遣府羅將,拿來,何如?傳曰,允。
全羅監司狀啓,靈光荏子島等官居良人金雙公等渰死事,傳于林鼎遠曰,令本道恤典擧行。
閔百奮,以禁衛營言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜犯夜人,無所捉之意,敢啓。答曰,知道。
又以左邊捕盜廳言啓曰,去夜無犯夜人所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
左副承旨徐浩修疏曰,伏以臣母病,閱月沈苦,情私誠爲悶迫,而特旨之下,微忱兢悚,動駕之時,義分惶懼,黽勉夙夜,亦已多日矣。昨於公退之後,母病一倍添劇,痃癖横亘於胸臆,風痰凝結於肢節,神精昏瞀,氣息喘促,實有凜然莫保之慮,臣方左右扶護,不能頃刻離側,況可以束帶造朝乎?玆敢忙搆短章,仰瀆崇嚴。伏乞聖明,亟遞臣職,以便救護,千萬幸甚。臣無任屛營祈懇之至,謹昧死以聞。其章給之。
持平宋聚行疏曰,伏以臣年旣衰耗,質又昏謬,言責任重,自知不稱,頃忝諫職之暫膺,亶爲積違餘伸分之計,而疏於筵體,失於周旋,致勤嚴敎,未及引避,終速承宣之請推,大僚之勘罷,至今追思,惶愧靡措。不自意聖度寬假,收敍如舊,柏府除命,遽在銓席秉筆之時,試牌踵臨,更漏已深,義在往役,逃遁不得,未免冒昧趨承,而顧今試事已竣,情勢自如,豈可以副急一出,而抗顔仍冒哉?且臣重觸風寒之餘,素患痰癖之症,挾感添劇,落席涔涔,昏不省事,顧今病情,萬無時日間蘇醒之望。伏乞聖慈,俯垂矜憐,亟削臣職名,以便調治,千萬幸甚。臣於目下事,有不勝駭歎者,玆敢附陳焉。科場申飭,前後聖敎至嚴,而頃日庭試及第朴思機,坼名之後,終未覓得,以致不得應榜。親臨試士,何等嚴重,而思機之初不入場,借人製寫之說,萬口喧傳,其在嚴科場社後弊之道,不可以事過而仍置,臣謂朴思機,拔去原榜中。海美營將成埜,自是慵陋,行己鄙悖,莅任以來,貪饕無忌,捧糴之時,賄賂公行,治盜懶忽,民不堪苦,如此貪慵之武,不可置之於兼營將之任。江華留守兪彦民,除拜之後,旣無催促之命,則藥院連啓,擧朝焦遑之日,遽然辭陛,未知緣何汲汲而至於斯乎?如此不識事體之人,決不可責畀於保障重地。臣謂海美營將成埜,江華留守兪彦民,竝施削罷之典,斷不可已也。臣無任屛營祈懇之至,謹昧死以聞。
備忘記,傳于林鼎遠曰,此時若知君心,焉敢若此?吏堂一時做錯,其何若此?持平章兪彦民事可駭。成野·朴思機事,此時此等章,予何酬應?給其章遞職,特給吏堂章,其令察任,承旨許遞。
吏曹判書徐命膺,參判鄭存謙,參議洪樂純等疏曰,伏以日前朝參時,執義望之擬入也,臣等誤認李台鼎,曾經納言而陞擬,追聞台鼎,未及入於納言望矣。蓋憲府·諫院之亞長,必經納言然後陞擬,及至近世,又以但通望者擬之,而伊時承聖敎,以朝參入庭人擬望,故雖有他納言已通之人,旣不入庭,則固非推移排擬之道,而臣等忽遽之中,未及進前稟旨,矇然備擬,其爲失格,大矣。爲法受罪,臣等尙安得辭之哉?玆敢短章首實,仰請譴何。伏乞亟遞臣等之職,仍治臣等之罪,以存格例,以安私分,不勝幸甚。臣等無任屛營祈懇之至,謹昧死以聞。批答在於持平宋聚行疏批中
辛卯三月初三日辰時,上詣延和門外。香祗迎入侍時,行都承旨金光國,左承旨李性遂,右承旨李在簡,右副承旨閔百奮,同副承旨林鼎遠,假注書呂萬永·金璟,記事官李在學·李度默侍立。上具翼善冠·袞龍袍,乘輿出通陽門,至延和門外降輿,板位抵迎後,步詣建明門,祗送後仍乘輿。上曰,稅船三月上船乎?都提調金尙喆曰,臣聞之則三月水操,亦在於此間云矣。上曰,周越裳氏,在於何處?尙喆曰,在於極南矣。上曰,越裳出詩題乎?尙喆曰,然矣。上曰,昨日之雨,誠佳雨,而風勢則不佳矣。尙喆曰,民皆望雨矣,誠多幸矣。上曰,把守之設,予未知也。江氷若合,渡必容易矣。尙喆曰,誠然矣。上曰,冬至使先來,前則何時入來乎?尙喆曰,前年則今初一日入來,而以今年言之,則乍早矣。上曰,三懸鈴,盡於關文乎?尙喆曰,然矣。因命書傳敎曰,昔周盛時,風調雨順,其效至於越裳,三譯而獻貢,其遠可知。成王命周公,製指南車以給,此文·武之德,及於成·康而然。嗚呼,否德臨御,今準四紀,而無時和歲豐之報,亦無風調雨順之事,是誰是誰?卽予卽予。述編旣云,一風一雨,此心憧憧,是非予乎?仰覩于昔,今日何日?唐詩豈不云乎?正三月三日新之時,長安多麗人之日,而豈特其影,古若此?豈曰稱新,亦旣稱多麗人。今日日候,暮年初見,雨則佳雨,此風若何?奚特悶時?唐詩亦有春寒惻惻掩重門之句,江中水氣寒之詩,掩重門自可遮寒,予則臥於帳內,寒豈逼也,而江氷解久,把守旣設,此正江中水氣寒之時,而其風亦不冷乎?興惟及此,若寒透徹,且稅船裝載不遠,徹宵用心。今日祗迎後,欲爲下敎,聞相臣所奏,用心加一,何則?雖已水操處,幾皆回船,未水操處,今將來矣,風勢若此,能善濟船乎?於稅船,頃者已飭,赴操水軍,皆能善止善來乎?令備局三懸鈴,探問水操諸處。昨年冬至使先來,來於兩昨,今無消息,亦令備局,分付灣府,探問鳳城。出傳敎上謂金光國曰,承旨年過六十而尙强矣。尙喆曰,然矣。上曰,壬申,今幾年乎?尙喆曰,二十年矣。上曰,丁亥親蠶,今已五年,明日卽懿昭忌日,思之及此,心胸欲寒矣。尙喆曰,歲紀周旋,殿下之興懷每如此,臣等誠悶迫矣。上命書傳敎曰,丁亥先蠶,今已五年矣。耕蠶,國之重事,暮年其若解心,頃年親耕親蠶,卽爲觀瞻,予豈爲此?爲此爲此。故先農壇受香,旣已祗迎,今日先蠶壇受香,亦爲祗迎,意蓋深矣。況明日何日?卽懿昭忌日。追惟壬申,今已卄年,而今月憧憧三日,以予精神尙今索漠。今日止欲祗迎於蠶壇,聽守僕之呼望,心何耐,心何抑?然君依於民,民依於耕蠶,旣已呼寫,宜先其重。守令七年事,農桑爲先,令備局申飭諸道,俾有實效,其所勤慢,予當知矣,以此申飭。出傳敎上曰,騎堂入直,呂善應乎?尙喆曰,然矣。上曰,父子俱來乎?光國曰,其子萬永,以注書入侍矣。上曰,貴矣。尙喆曰,然矣。上曰,祭報府及祭物件記,讀之。承旨讀畢,上曰,祭官一人有闕乎?光國曰,作窠未差矣。上曰,事體寒心,銓官推考。繖扇充衛五人進前,以次問姓名。宣翊麗曰,臣乃世祖朝功臣九代孫,宣廟朝功臣五代孫。上曰,彼,何如?尙喆曰,爲人健壯矣。上命書傳敎曰,今日忌辰祭,守衛官一人有窠,則宜草記代差,而以假官苟充。事體寒心,禮堂·吏堂,從重推考。聞雖望報云,而五人旣已召見,其中宣翊麗,卽兩功臣之後,曾經此任云,特差守衛官,其令卽爲仕進。出傳敎上曰,向者李夢良,知以昭明而差守衛官矣,懿昭墓墓木䂨伐,甚不測矣。宣翊麗則毋如李夢良,而善爲供職,宜矣。上顧謂諸臣曰,彼皆拚龍拊鳳之後,而銓曹皆不用矣。尙喆曰,湯劑尙未進御,聖體,若何,而徹宵風寒,寢睡,何如?上曰,一樣矣。尙喆曰,湯劑之進御,伏望。上曰,今日不飮,九日不飮,三月干桂入喉,則非子道也。尙喆曰,今日之不進湯劑,誠千萬意外。上曰,國忌六日,私忌二日,一月內重逢,予心,若何?今日若飮湯劑,豈云子道,豈云臣道乎?因命書傳敎曰,嗚呼,此月萬懷交中之月也。嗚呼,初九何日?寔予冥然。初八只爲祗迎,是豈子道?初十何日?遙瞻北苑,命攝祗迎,亦豈臣分?十九何日。中州雲漠,欲拜月臺,求諸萬古,豈有是事?嗚呼卄六,嗚呼嗚呼,暮年依恃,只有東朝。侍湯誠淺,丁丑以後,其所永慕,十有五年,宜然冥然,至於今年,重逢此月。嗚呼,今月心若浮雲,意若片氷,宜拜而莫能,宜享而莫親,其況卄六,何拜何禮?興惟及此,心欲隕而膽欲墜。以索漠心神,今日乃覺。明日何日?初則今朔,興惟只有五焉,今加一焉,何耐何抑。亦歇後語也。昨日若此,故有下敎,月臺朝參,試士日晚。初以姑强勉從,呼寫因其且爭,更以今强爲敎,正若昔年誕日賀退行。雖然,臨時欲爲下敎,風色若是不調,因此減膳,若孔聖過猶不及之訓也。欲觀來頭,風勢雖默,數日內正殿軒懸,其涉,若何?故欲爲下敎,今乃覺焉。旣未拜於當日,亦未果於六日,莫云闕禮。咫尺殿庭奏樂,是豈子道?未能親享,只爲祗迎,留宿幾日,咫尺堂中,若聞軒架,亦豈臣道?嗚呼,今覺五倫,憶三今月內軒懸,依前日不可設,何云其徹,亦何云藏也?宜敎循例,十五軒架,特命勿設,以示予踐今强二字敎。勿出朝報,出傳敎上命頒布傳敎,注書金璟,承命趨出。尙喆曰,唱榜親臨,何以爲之乎?上曰,皮之不存,毛將焉傅?以權停禮爲之。尙喆進御湯劑。上曰,錦城雖樂,不如早還,當歸臥閤中矣。終日待於閤門外,則藝文館廳直亦怨矣。尙喆曰,風氣漸生,湯劑請進御矣。因跪進湯劑。上曰,敬大臣之道,不得已飮之,而誠難矣。因進御湯劑。尙喆曰,辛受采有之,而又有百餘歲者二人,疑其冒年矣。今聞藥房書員范景祿之祖,年今百一歲矣。上曰,然則何不八歲饌單子中乎?尙喆曰,自九十歲後,自願不入饌中云矣。上命書傳敎曰,今聞都中,亦有百一歲人云,而九十歲後,渠自不受歲饌云,其心可貴,其事稀有。范景祿祖,令該曹特給食物衣資,仍載歲饌單子,此後依例題給。出傳敎上曰,長務官持蔘黃會計,入之。今日思之,蔘黄會計,欲見之矣。承旨讀蔘黄會計。上曰,內局蔘黃將盡矣。戊申年間,世稱生鮮中有物,而人皆不食,其後某年,又云菁中有物,而人亦不食矣。今若曰,蔘中有物而不食云,則予心幸矣。尙喆曰,後貼,待下敎乎?上曰,依爲之。上曰,先蠶壇,在於何處?尙喆曰,東水門外過十里而有之,此於先農壇,則尤速矣。上乘輿還入時,命書傳敎曰,今日予心,建功湯豈忍下咽?都提調親奉懇勸,故其雖强飮,嗚呼,此大臣先卿,予自春邸,爲春坊僚屬,其伯父季父,其亦事我,而三昆季皆耆社,而一門六人,古豈有哉?今日誠款,豈無表嘉?亦云賞典輕重,特賜臯比之典,以酬其誠。出駕前下敎上曰,禮房承旨,馳詣先蠶壇,奉審以來,同副承旨馳詣懿昭墓,看審以來事。駕前下敎司謁房塗褙鋪陳事。駕前下敎,勿出朝報上還入後,諸臣退出。
辛卯三月初三日酉時,上詣彰義宮。擧動入侍時,行都承旨金光國,左承旨李性遂,右承旨李在簡,右副承旨閔百奮,同副承旨林鼎遠,假注書呂萬永·金璟,記事官李在學·李度默隨駕。上具翼善冠·袞龍袍,以駕轎出通陽門,至延和門外,藥房都提調金尙喆,提調徐命膺進前曰,聖體,若何?上曰,一樣矣。命膺請進湯劑。上曰,古談矣。兵曹判書具允鈺進前曰,駕前駕後,安徐乎?上曰,依爲之。上詣彰義宮入後,諸臣退出。
上在慶熙宮。停常參·經筵。
大殿,王世孫遣宮官問安。答曰,知道。
政院·藥房口傳問安。答曰,知道。
傳于李壽鳳曰,諸司預備。
大駕還宮後,政院·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
藥房口傳初啓曰,昨夜湯劑,依下敎雖已封入,而動駕經宿之時,風寒又如此,臣等之未得診候,萬萬悶迫,敢此瀆擾。伏乞卽許持湯劑入侍,俾得承候,千萬伏望,惶恐敢啓。以承傳色,口傳下敎曰,如此故苦矣。其止之,止之然後安心,可便而休矣。
藥房口傳再啓曰,早朝回鑾,午牌已報,而日三湯劑,尙未一進,臣等聚首顒俟之餘,竊不勝萬萬悶鬱,敢復瀆擾,以導達微忱。伏乞暫許召接焉,惶恐敢啓。備忘記,嗚呼,今年此心一倍。嗚呼,今月此心萬倍。嗚呼,五倫今予三闕,以日隕心其倍焉,何心建功,何心酬應?掩窓回駕,爲氣乎?爲心也。其於今日靜臥而已,卿與諸相,休請休焉。
藥房口傳三啓曰,臣等伏承下答,縷縷辭旨,罔非出於追慕興懷之聖心,臣等雖甚愚迷,豈不能仰認其萬一,而第伏念聖人達孝,未嘗以追慕興懷,或忽保嗇之道。以殿下聖學之高明,何不念及於此,而乃有此決難奉承之敎乎?臣等不得請,則將不敢退,輒犯瀆擾之罪,伏乞亟降兪音,卽許晉接,千萬幸甚,惶恐敢啓。以承傳色,口傳下敎曰,政院有所下敎,昨日舊邸動駕,亦此意也。初十日前,何飮建功?其止之。
藥房口傳四啓曰,臣等卽伏見傳敎下者,有初十日前何飮建功之敎,殿下何爲而有此萬萬意外之敎也?一日停止,猶且焦迫罔措,況此許多日乎?此決是行不得之事,臣等寧被大何,千不敢奉承,萬不敢奉承,而若是相持之際,日勢已曛,診筵尙阻,情勢窮蹙,復此呼籲。伏乞亟許召見,卽進湯劑,千萬幸甚,惶恐敢啓。以承傳色,口傳下敎曰,其止之,使之便睡焉。又下敎曰,來日當見之,今日其止之。如此則當露坐達宵矣。
時原任大臣,伏見下藥院批答,不勝悶迫,來詣閤外,求對矣。
時原任大臣,爲承候來待矣。以承傳色,口傳下敎曰,其止之,使之便睡焉。
備忘記,傳于金光國曰,嗚呼,冥然今逢此月,一猶誠悶,況五乎?三道皆虧,欲抑何抑?初意其詣仍臥舊邸,八日後回,一伸謝意,一以舒此懷,其於今月,雖誠何堪一刻?一日一日,一月掩窓,回來堂中靜臥,若留多日,建功欲飮,其若頃日,旋回乎此,其聞鳥聲,此心萬億,何心强飮,何心酬應?初十日前,若是然後,心可舒也,懷可伸矣。只兩三日,一何困我?嗟哉,此心,其誠固矣,卿等速休,以安予心。
備忘記,今予心一則追慕,一則軍民,而其況此月,見自內日記,八日欲留舊邸,因氣旋回,八日近來此臥,此心,若何?且今日掩轎而入,故其令中官,諭此意而入。今月其皆闕禮,臣道子道都虧,而於孫且若此,雖竟夕,心何耐?以此心飮建功,以此懷接臣僚,祖義亦虧,身在此堂,心在舊邸。噫,今日猶若此,初九·十九·卄六,何?少諒予心,明日入侍。
傋忘記,傳于林鼎遠曰,邦畿千里,惟民所止,此民猶從君來也,而近者元在鄕,其何道也?奉親者亦何云也,而以鄕爲家者多,而甚至於越江而免牌。予則曰,若此若此,將至於西越鴨綠江,北越豆滿江矣,此朝鮮臣子乎,海東臣子乎?近者此類,良可寒心也。
備忘記,傳于金光國曰,噫,初十此禮,古牒豈有,何云相臣?朝鮮陪臣,其雖命攝,心則一倍。昨聞報府,許多儒臣,皆將焉在。諸執事中,循例侍從,聞此深慨,欲臥舊邸,若是旋回豈曰臣分?强忍命攝,執事若此,幾百侍從,近百儒臣,君皆逐否,由臣慢蹇,雖皆供職,心猶萬倍,其臣偃便,其君猶臥,其命該曹,募執事來,若此若此,勸飮勸飮,其依使臣借銜儒臣,豈云抑也?慷慨亘中矣。
假注書朴相來在外,代李重馥。
林鼎遠,以禮曹言啓曰,卽接厚陵參奉所報,則本陵陵上東邊望柱石,向來傾側,幾至數寸,故詳細奉審,則蓋其臺石西邊,本有缺折之痕,望柱石因此而容闊,自然微動,將有傾倒之患云。依前例本曹堂上,郞廳,進去奉審後,稟處,何如?傳曰,允。
以禮曹草記,傳于林鼎遠曰,明日擧行。
李壽鳳,以兵曹言啓曰,依傳敎,隨駕禁軍及標下軍兵等處,設粥分饋之意,敢啓。答曰,知道。
又以訓鍊都監言啓曰,依傳敎,挾輦軍及隨駕將校軍兵等處,設粥分饋之意,敢啓。答曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。答曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。答曰,知道。
又以兵曹言啓曰,卽接昭義門部將牒報,則本門門隻丈夫折傷,故發遺將校摘奸,則果爲折傷,不得開閉云。依例令該監,假門設立,晨昏開閉,急速修改,而把守軍兵,亦令分授,禁衛營多數定送,限改懸間,與本門將卒,眼同守直之意,敢啓。答曰,知道。
又以禁衛營言啓曰,昭義門門隻改懸間,把守定送事,自兵曹草記入啓矣。本營出番鄕軍二十名,將校一員領率,限修改間,與入直部將守門軍等眼同,着實把守之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
閔百奮,以義禁府言啓曰,前弼善閔鍾烈,前修撰兪漢謹·金悌行,前司諫金會元·南鶴宗·尹在謙,前掌令李澤徵·朴宗亮·成胤儉·徐秉德·池應龍·金樂洙,前持平趙鎭衡·宋德基·丁範祖·安鼎大·李重海·韓後樂·尹光禮·李商建·辛命喆·李奎緯·尹錫周·李一曾·鄭澤等,過定日不爲上來,直捧傳旨,啓下矣。閔鍾烈時在京畿驪州地,兪漢謹·金悌行·李重海·韓後樂·李一曾,時在忠淸道洪州地,金會元時在海美地,南鶴宗·尹在謙時在溫陽地,李澤徵·丁範祖時在江原道原州地,朴宗亮·辛命喆時在禮山地,成胤儉·徐秉德時在大興地,池應龍時在淸州地,趙鎭衡時在舒川地,宋德基時在懷德地,安鼎大時在德山地,尹光禮時在尼山地,李商建時在結城地,尹錫周時在天安地,金樂洙時在春川地,李奎緯·鄭澤時在公州地云,依例發遣府羅將,竝拿來,何如?傳曰,允。
辛卯三月初四日辰時,上還宮入侍時。行都承旨金光國,左承旨李性遂,右承旨李在簡,左副承旨李壽鳳,右副承旨閔百奮,同副承旨林鼎遠,假注書呂萬永·金璟,記事官李在學·李度默隨駕。上具翼善冠·袞龍袍,以駕轎出彰義宮門外。藥房都提調金尙喆,提調徐命膺等,駕前問曰,夜間聖體,若何?上曰,一樣矣。尙喆曰,湯劑,何以爲之乎?臣等誠萬萬焦迫矣。上還宮入大內後,諸臣皆退出。
上在慶熙宮。停常參·經筵。
藥房都提調金尙喆,提調徐命膺,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。禮皆闕,氣何諭哉?下敎時,入侍焉。
中宮殿·惠嬪宮,藥房口傳問安。答曰,知道。
李壽鳳啓曰,大司憲元仁孫陳疏在外,執義未差,掌令呂善德生劃試官進,一員未差,持平吳鉉冑呈辭,一員未差,今日以監察茶時之意,敢啓。傳曰,知道。
備忘記,傳于金光國曰,今年予心一倍,而今月萬倍。初意祗迎何益,以此伸忱,寧留舊邸,伸微忱於蒼蒼,因氣旋回,初九初十,將何將何?今聞欲對諸會,予心加萬倍,然此則强應而已。將勸建功,若着金冑,先問三皇一萬八千歲,卽神農嘗百草前,此豈建功此豈建功?堯舜其雖神農後,年過百歲,而亦由建功乎?左相頃筵中,因高辛氏以奏,此則當諭今日筵中,於今於闕於邸,度一日若一年,以此心只食常飯,靜攝可乎,若崩甕灌水,用心中加其苦,日三可乎?豈特此也?今日興惟,慕益萬倍,此當亦諭乎筵中,卽令諸臣,先爲知悉。
金光國啓曰,卽者左承旨李性遂,右副承旨閔百奮,於前都承旨尹得雨不敍下敎之下,不敢晏然在職,陳疏徑出,原疏纔已退却,而位著不備,竝卽牌招,何如?傳曰,允。
備忘記,前承旨李碩載爲承旨,牌招察任,房順房。
金光國啓曰,左承旨李性遂,今日不爲仕進,卽爲牌招,何如?傳曰,允。
傳于李碩載曰,引見,竝入侍。
假注書李重馥在外,代洪樂淵。
以咸鏡監司狀啓,薦新生松魚,限內不得封進,惶恐待罪事。傳于李碩載曰,勿待罪事,回諭。
備忘記,於此予心,常萬萬爲駭者,爲渠祖,定庶屬名,爲其親,定庶兄弟名,此倫理斁矣,冠屨倒置者,豈特欺其君?此辱其先者也。儒衣儒巾,豈敢爲此?在京人,爲先令該曹,今番陳試者,嚴問捧招,自服者,今番令初,當免充軍。其敢欺隱,豈特充軍?此冒稱三代者,當三代停擧。以此問目,嚴問取招,令該堂持草供以奏。
以承傳色,口傳下敎曰,雖鄕儒,若有在京者,同爲推問以奏。
傳于金光國曰,第三貼封入,其早退休焉。
刑曹判書洪名漢,持陳試儒生草供,依下敎來待矣。傳曰,入侍。
坐直承旨入侍事,下敎。
李碩載,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
金光國,以吏曹言啓曰,敦寧府參奉宋厚載,顯陵參奉金說澤呈狀內,身病甚重,勢難察任云,竝依例改差,何如?傳曰,允。
李碩載,以兵曹言啓曰,本曹正郞金鍾善,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,依傳敎,承政院書吏石世完,使令梁重賢等,從重決棍,各十五度之意,敢啓。答曰,知道。
又以御營廳言啓曰,本廳屬永宗鎭,今二月二十九日,水陸操設行,依前例下送本廳千摠李普漢,與本鎭防禦使許任,赴操將校·軍兵等,眼同試射放後,各技得中,從分數多寡,以本廳載去木綿·麻木·帽子等物,一一施賞後,犒饋之意,敢啓。答曰,知道。
又以禁衛營言啓曰,本營分授昭義門門隻,今旣修改揭懸,把守軍兵,徹罷之意,敢啓。答曰,知道。
又以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以左邊捕盜廳言啓曰,去夜犯夜無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
李壽鳳,以義禁府言啓曰,注書李祖源,中官金景浩,以制書有違公律勘處,中官邊安國,以制書有違私律勘處事,傳旨啓下,而李祖源·金景浩·邊安國,旣已拿囚,李祖源·金景浩,以制書有違公律,杖一百,依例收贖放送,邊安國,以制書有違私律,杖一百收贖,告身盡行追奪,放送之意,敢啓。答曰,知道。
又以義禁府言啓曰,前正言沈重奎·任希雨等拿處,過今朔後,投畀嶺沿事,傳旨啓下矣。沈重奎下去京畿水原地,任希雨下去江原道原州地云,依例發遣府羅將,竝拿來,何如?傳曰,允。
又以義禁府言啓曰,時囚罪人延日前縣監李東遇·李彦愼·趙慶輔,前守衛官柳軫等,以本律勘處,忠淸前兵使尹僖東,以不應爲公律勘處以放,禁府都事崔範重,內侍敎官申·徐有防,兵曹佐郞權坪等,分揀特放,禁推諸試官,其皆特放事,命下矣。李東遇·李彦愼·趙慶輔等,以本律各徒三年定配,又五年禁錮,柳軫以據執他人奴婢律,杖一百收贖,徒三年定配,尹僖東以不應爲公律,杖八十收贖放送,崔範重·申·徐有防·權坪,竝分揀放送,而試官趙明鼎,特施不敍之典,洪名漢·李徽之·具㢞等,竝依傳敎,特放之意,敢啓。答曰,知道。
李碩載,以義禁府言啓曰,時囚罪人李東遇·李彦愼·趙慶輔·柳軫等,勘律草記,允下矣。李東遇京畿楊州牧綠楊驛,李彦愼忠淸道洪州牧龍谷驛,趙慶輔平安道嘉山郡嘉平驛,竝徒三年定配,又五年禁錮,柳軫江原道春川府安保驛,徒三年定配,而以問目內辭意,具罪目,依例發遣府羅將,押送于各其配所,何如?傳曰,允。
正言沈重奎疏曰,伏以臣之老父,年近八十,病纏癃痼,居常凜綴,少失調養,危兆輒見,臣左右扶將,相依爲命,忽伏承傳敎下者,有近畿侍從三日內入來之命,病父聞此,促臣亟行,臣不敢久淹,抑情登途,進伏城外。翌日朝參,逐隊而進,不意薇垣除命遞下,此際事會迫隘,義分是怵,章皇出肅,冒沒登筵,逖違之餘,獲近耿光,榮感之私,與天無極。第伏念臣之離違病親,倏已旬餘,犬馬之微忱雖切,烏鳥之私情轉急,李密所謂盡節之日長,報劉之日短者,正道臣今日事也。雖欲仰首鳴號,乞身歸養,而飭敎之下,瀆擾是懼,泯默遵冒,有日于滋矣。卽接家信,臣之父病,近因失攝,症情危劇,氣息綿綴,奄奄有朝夕之憂,臣自聞此報,方寸煎灼,按住不得,投進短章,徑尋鄕路。伏乞聖慈,天地父母,俯垂矜憐,削臣之職,治臣之罪,以便枚護,以昭球紀,千萬幸甚?臣無任屛營祈懇之至,謹昧死以聞。
正言任希雨疏曰,伏以臣之老母,月前適往季弟原州鄕舍矣,卽接來信,則臣母自五六日前,重得輪行寒感之疾,素患膈痞之症闖發,飮啖全郤,氣息綿綴,雜試針藥,少無其效,爲走急脚,促臣歸視,自聞此報,方寸煼灼,情理所迫,他不暇顧,忙陳短章,徑尋鄕路。伏乞天地父母,俯賜矜諒,亟許鐫遞臣職,仍治擅行之罪,以嚴朝綱,俾便歸護,千萬幸甚。臣無任屛營祈懇之至,謹昧死以聞。批答,在當日次對入侍傳敎中
辛卯三月初五日辰時,上御集慶堂。內局入診,大臣·備局堂上引見入侍時,都提調金尙喆,提調徐命膺,副提調金光國,假注書金璟,記事官李在學·李度默,領議政金致仁,左議政韓翼謩,行司直申晦·李昌壽,行戶曹判書蔡濟恭,行司直韓光會,行副司直具善復·李章吾,兵曹判書具允鈺,吏曹參判鄭存謙,司諫李鎭恒,持平吳鉉冑,左副承旨李壽鳳,假注書金璟,事變假注書朴長燮進狀。上曰,兩司皆進乎?致仁曰,皆進矣。上曰,都憲入來乎?翼謩曰,不入來矣。致仁曰,都憲,使之入來,殿試時,專管文任,何如?上曰,依爲之。因命書傳敎曰,飭已施,曾亦諭,而其中一重臣,以文任,恐或三當違牌,常時過也,況此時乎?今番禁推諸試官,堂下試官勿論,其皆特放。本傳旨亦爲分揀,提學趙明鼎,特施不敍之典。殿試不遠,都憲本職許遞,其令入來,專管文任。出傳敎致仁曰,聖體,若何?上曰,氣苶矣。致仁曰,不進湯劑,故如此矣。上曰,不服藥,而三皇萬八千歲矣。尙喆曰,堯舜無用心而然矣。上曰,堯舜豈無用心乎?岐伯豈作建功,而使堯舜飮之乎?尙喆曰,湯劑,與朝夕水刺,無異矣,近來則湯劑之不進,太曠矣。上曰,限今日當不飮矣。命膺曰,心雖無窮,禮則有節矣。上曰,古談矣。尙喆曰,湯劑兩日不進,臣等誠悶迫矣。上曰,金吾囚徒,入之。判義禁申晦,讀囚徒,至柳軫。上曰,柳軫,何罪?晦曰,以壓良見囚矣。讀畢。上曰,延日縣監供辭,捧之乎?晦曰,不捧矣。上曰,徐有防,何如也?致仁曰,美且善文矣。上曰,徐有隣之面,予未知也。翼謩曰,面縳矣。致仁曰,禁喧至重,故騎郞,以禁喧事,治罪政院使令矣。注書,以此捉懸兵曹使令,故騎郞徑出,注書宜有飭勵之道矣。上曰,承旨施以不敍之典,注書汰去。致仁曰,承旨旣施下敍之典,則注書之罪,輕矣。上曰,注書,誰也?致仁曰,李祖源也。上曰,先汰後拿。因命書傳敎曰,時囚之多,莫若今日。延日前縣監李東遇·李彦愼·趙慶輔,勿論供不供,以本律勘律。前守衛官柳軫,功臣嫡長,焉有是事?亦以本律勘處以放。禁府都事崔範重,分揀以放。忠淸前兵使尹僖東,以不應爲公律勘處以放。內侍敎官徐有防·申,欲下敎而未果,特放。兵曹佐郞權坪,旣擧職撕捱,亦是其放。今聞注書所爲,其涉駭也,當該注書,先汰後拿,以制書有違公律勘處。此是君命,則職在政院,焉敢若此?事當禁推,而所惜者喉院,當該承旨,施以不敍之典,若此該堂宜草記,而恬然看過,入直該堂,從重推考,兵判推考。事到于此,專由於政院吏隷瞞告之致,當該吏隷,令騎朗從重決棍,以懲日後,以樹君命。出傳敎上曰,此後則禁喧,必善爲之矣。致仁曰,然矣。領府事入侍事。出榻敎注書朴長燮承命退出,因爲引入,領府事金相福進伏曰,聖體,若何?上曰,氣不如前矣。相福請進御湯劑,上曰,雖一朔不飮,必尋常矣。翼謩曰,追慕之聖孝,何關於湯劑之不進乎?上曰,領相爲都承旨時,予五日不進矣。翼謩曰,湯劑若進御,則必有光於聖孝矣。致仁曰,每厭進御湯劑,臣等實悶迫矣。尙喆曰,湯劑之不進,誠過矣。上曰,不進,宜矣。翼謩曰,昨年此時,亦爲進御,而奚獨今年,而乃如是乎?上曰,辛受采,食何物,而年過八十乎?揷御花而必樂矣。致仁曰,召接臣等,而不進湯劑,則反欺臣等矣。命膺曰,湯劑不爲進御,則臣等不敢退矣。上曰,古談矣。目下之心如此,則卿等宜報其心矣,若飮湯劑,則是豈子道乎?今爲諸大臣,雖飮湯劑,是非子道矣。因進御湯劑,藥房退出。上曰,風日如此,此船何以上來乎?致仁曰,黄海道有破船云矣。上曰,冬至先來入來,引見。又下敎曰,其止之。上曰,冬至使軍官二人身死云,是乃古無之事也。因命書傳敎曰,今聞使臣狀聞,正副使軍官,於往於來皆作故,此前所未有,事之慘然,莫此爲甚。令該曹恤典擧行,若有子弟,到灣府迎櫬景像。其若目覩,今年比前差晚,纔令問于鳳城,何聞此報?令灣府另加顧恤,其令隨櫬以來。出傳敎又命書傳敎曰,噫,今日耳目,於國雖聾,於君亦然。君臣雖主義,本無二致,子於親聾瞽,臣於君亦聾瞽,萬古豈有此等義理?衰君用心,專由乎渠輩,暮年酬應,亦皆此類,則雖常時,旣監試後,何敢撕捱前事,而噫,時·原任守閤,其君却湯時,何敢索筆尋章?其紙亦由我市民也。有此心,其親雖有恙,亦偃臥他處乎?此正夫子所云莫大者也。沈重奎·任希雨,特給其章,先遞差後拿處,過今朔後,投畀嶺沿。捧納承旨,施以不敍之典,頷可諸承旨,一院之長,從重推考。因此欲爲下諭者,亦有近者正草,比前太過。子不云繪事後素乎?昔年申飭,予亦仰觀,今番臥聞紙聲,其若油芚聲,深切寒心,受弊廛人,此後若此者,課次時,雖名作特拔,循私不拔,若現於殿中,試官當嚴處,一體申飭。出傳敎翼謩曰,三司之臣,以言詞責任,則不使取用貢紙,未知如何矣。上曰,左相所奏,是亦匡邑輔之道,其下敎,勿施。致仁曰,臣於頃日,以臺啓擧條相左事,陳達。其時入侍注書,亦被削職之典,而進聞左院注書,替謄擧條云,然則無怪其不知而書入,當該注書,合有分揀之道,故敢達矣。上曰,注書分揀,可也。出擧條致仁曰,京外營門料窠加出,曾有朝家禁飭,蓋以其事近要譽,弊實多端故也。江華前留守黃景源,以本府敎鍊官數少,旣遞之後,加出二窠,至於狀聞,由於未諳朝令之致,而其爲未安,則甚矣,推考警責,加出之窠,卽令還減。他道此弊,難保其必無,更加一體申飭,何如?上曰,依爲之。出擧條翼謩曰,科場陳試,雖是法典,近來士習不美,往往有詐稱至親之有故,圖出公文者,雖以今番二所榜言之,末梢兩度應講者,只是一人,餘皆陳試,事甚可駭。初不致察之四館所及禮曹,難免其責,四館所官員,拿問定罪,當該禮堂,從重推考,爲試官者,亦不可無飭,一體推考,陳試諸人,令本道査實,詐冒者拔去,何如?上曰,依施。此事萬萬可駭。故內三廳中官,旣已申飭,士豈有此習,豈特拔去?一竝充軍,令京外嚴査,而拘於顔私,欺瞞京外官,甚於士習,勿限年禁錮事,一體嚴飭。出擧條翼謩曰,習操後犒饋,其意不偶,雖肉串餠塊,將卒同饗,彼此情地,若可流通,而近來各營閫,諉以省弊,分給米升,名曰乾饋,埋沒特甚。故臣於年前,以此後則切勿乾饋之意,仰達蒙允,知委八路矣。卽見喬桐水使金範魯啓本,則不有朝令,如前乾饋,有關師律,亦近專軌,事之可駭,莫此爲甚,水使金範魯罷職,何如?上曰,不可只此而止,削職,可也。喬桐水使金範魯削職事,榻前下敎。此擧條勿施蔡濟恭曰,壇修補工役浩多,而中官不稟,任自分付矣。上命書傳敎曰,凡度支分付者,因下敎,承傳色分付,例也。工役若是浩大而不稟,渠自分付,中官金景浩·邊安國,令該府處之。金景浩以制書有違公律勘處,邊安國以制書有違私律勘處,以放。出傳敎司諫李鎭恒所啓天大事。措語見上上曰,勿煩。又所啓五得事。措語見上上曰,勿煩。又所啓仲義事。措語見上上曰,勿煩。又所啓,崔百男事。措語見上上曰,勿煩。又所啓,臣以監試官,文一所進去矣,大僚以陳試夥然,至有試官之請推,不察之失,監試官其罪尤大矣,臣何敢晏然冒據於見職乎?,請命遞斥臣職。上曰,勿辭。左副承旨李壽鳳曰,再啓煩漬,退待物論矣。上曰,知道。持平吳鉉冑所啓東呂·址淳事。措語見上上曰,勿煩。又所啓五得事。措語見上上曰,勿煩。又所啓金柱泰事。措語見上上曰,勿煩。又所啓仲義事。措語見上上曰,勿煩。又所啓崔百男事。措語見上上曰,勿煩。藥房提調,持湯劑更爲入侍。上曰,八布處置,何以爲之?命膺曰,自然善爲區處矣。尙喆曰,湯劑待令矣。上曰,一貼尙强飮,何用二貼?致仁曰,再賜引接,豈敢望乎?臣等入侍之時進御,千萬伏望伏望。上曰,氣若憊,則當更召矣。致仁曰,有事然後必召見,不然則今日只進一貼乎?尙喆曰,不進湯劑,莫非臣等之罪,請被罪矣。上曰,卿過矣。湯劑使之煖入。因進御,藥房退出。上命書傳敎曰,刷還,國之例令,況今日乎?昨已諭越鴨綠·豆滿之敎,親在不遠遊,頃年已諭,况今日乎?諸臣踰江而居者,皆令當日內入來,其後犯者牌招時,政院勿稟,直捧禁推,過一朔後以放事,奉承傳施行。出傳敎上曰,生劃科,何如人觀之乎?致仁曰,七書連脈人觀之也。上曰,兩場乎,三場乎?致仁曰,兩場也。故相呂聖濟,乃生劃及第也。上曰,辛受采亦觀之乎?致仁曰,辛受采則一次觀之也。上命退,諸臣皆退出。
辛卯三月初五日二更,上御集慶堂。刑曹判書持陳試儒生草供入侍時,刑曹判書洪名漢,右副承旨李壽鳳,假注書金璟,記事官李在學·李度默進伏。上曰,儒生供辭,讀之,壽鳳承命讀之。上曰,幾人乎?名漢曰,一所八人,二所二十二人,合三十人矣。上曰,自服乎?名漢曰,然矣。壽鳳讀至柳一養。上曰,何如人也?名漢曰,柳義養之一家也,上年其庶叔,死矣。上曰,前年之死,今乃陳試乎?名漢曰,安文玉則果有其兄之喪矣。上曰,然則置之。名漢曰,鄭彦夏則年雖久遠,庶三寸則的實矣。上曰,鄕人之事,予實駭然也。鄕之武士皆然矣。虛作庶三寸之名,予切駭憤也。壽鳳曰,武士尤甚矣。上曰,年久而若是陳試,倫理斁矣,五品不遜矣。渠自爲祖爲父,而虛作庶叔庶弟名,外面雖可笑,五倫則無矣。因命書傳敎曰,舜命契曰,五品不遜,不遜猶然,況此乎?其於此事,雖幼時聞也駭憤,於此爲一詼諧者,雖彼一時此一時而然,予則曰,亦無倫理也。故頃者嚴飭定式,此猶不過遐鄕無識武夫與年少內豎所爲,而問其本,亦非內豎,皆由於遐武,而內豎亦遐鄕人,故效尤者,而嚴飭之後,今無此弊。此雖一事,關係則重,亦可謂會朝淸名,豈意今年大比科,有此可駭之事乎?噫,彼靑衿,儒依儒巾,讀聖賢書,製聖賢文,頃聞或曰,有此弊云,而予不信然,今番一所陳試,雖不滿十人,其亦異也,而二所至於廾二人之多,事之寒心,莫此爲甚。八人猶多,餘若干字,數十人陳試,其誰欺也,何可掩也?欺君猶可駭,而予則曰,辱先無倫,莫甚於此,無識遐武,年少內豎,猶不足道,而況巾儒巾,衣儒衣者乎?暮年聞此,不覺駭然。有此嚴査之擧,四人三人雖自服,亦果然乎?予未信也。其果三寸同生,猶可信也。雖或退年,皆稱庶名,此予所以不信者也。然君命當信,渠已自服,特寢充軍之命,數十儒生,人人以查,景像不佳,擧皆初試者,用謀焉逃,一番嚴懲然後,可勵末世。今番請陳試三十儒生,李文涉外,一竝初試勿施。其中柳一養纔諭,旣非遐鄕人,在於京江,有此無狀之事,分付四館所,特拔靑衿錄。柳晉明稱庶退年,已涉無狀,況叔毋者,三年後過二年,若是假稱果若此,其四寸尙在衰麻中乎?尤無倫理,萬萬無狀。此則非各軍所爲,豈特只抜初試,限己身停擧。兩所抽籤,四館所官抽籤,已用顔私,陳試亦循放恣,若不嚴懲,何以勵他?先汰,令該曹勿復檢擬。操則存,捨則已,理之常也。其若嚴加操勘,何若是肆然?宜從多寡,處分。一所試官監試官,施以不敍之典,二所試官監試官,施以削職之典,以示予暮年嚴科場之意。其中李文涉,無異於今番使行二軍官子弟,爲會講而來京,遭其艱而奔鄕,初欲榮親,回其鄕而撫櫬,今聞于此,惻傷曷諭?其令本官,特爲致賻,用表此意。出傳敎上曰,左相善矣,甚不似,故陳達矣。上曰,講規,何以爲之則好乎?壽鳳曰,卽今講經之人,無非明經矣。上曰,然乎,文義則必不然矣。上曰,試官,誰也?名漢曰,一所上試官韓光會,二所上試官李翼元矣。上曰,庶叔庶同生,與父兄同行,是可忍也,孰不可忍也?近來守門將·中官,爲不入番,而亦有此弊,尤爲切痛。儒生猶勝於守門將·中官矣。惜其初試,有此陳試,誠殘忍,臥而思之,何以處之?誠愍然矣。名漢曰,抽籤時,多幻弄矣。上曰,欲使試官,不知某也,而有抽籤之規乎?名漢曰,然矣。上曰,其法不亦嚴乎?會講數,試官皆知之乎?名漢曰,然矣。上曰,尤爲無狀者,武科時,鄕武誦他四祖,而代射者也。名漢曰,然矣。上曰,試官講其四祖乎?名漢曰,然矣。上曰,雖渠四祖,盡誦,難矣。因命書傳敎曰,以此觀之,其宜嚴飭。此後此等孟浪請陳試者,非徒勿施,竝興初試而拔去事,定式施行,因此而亦有飭者,武科代射,其亦萬萬無狀。張三而爲李四,冒他四祖,此無異禽獸之心,豈特充軍而止?此後其令本鄕,勿齒人類,雖鄕將官,絶勿以差事,嚴飭諸道。出傳敎上曰,先卿爲正卿贈職乎?其時正卿,何官?名漢曰,贈吏曹判書矣,贈職之規,經玉堂後贈吏曹,三代內行吏曹然後贈吏曹矣。上曰,李翼元爲玉堂乎?名漢曰,不然矣。上曰,有太濫之弊,故有是法矣。名漢曰,旣有定式,故宜爲吏曹者,不入定式中,則不爲吏曹也。上曰,禮戶判爲之乎?名漢曰,文則禮,蔭則戶也,上曰,武則贈兵判乎?名漢曰,然矣。壽鳳讀咸鏡監司老人歲饌狀啓,讀畢。上命書傳敎曰,咸鏡道歲首歲饌啓本今來,其涉稽滯,且無姓名,亦無年歲,此前例乎,遲滯前年亦然乎?禮房詳考,內局入侍時,同入以奏。出傳敎上曰,坐直承旨入侍。出榻敎注書金璟,承命引入。上曰,諸道狀啓,新入承旨讀之,右副承旨書之。李碩載承命讀各道狀啓,至黃海兵使狀啓。上曰,金鍾秀,爲何邑倅乎?碩載曰,谷山府使也。上命書傳敎曰,今聞黃海兵使狀聞,師律莫重,金鍾秀之在京不赴?其涉駭然,令該府拿處,以制書有違私律勘處。出傳敎讀忠淸兵使狀啓後,上命書傳敎曰,師律至嚴,則何敢在京不赴,韓山郡守趙鎭憲,林川郡守李益儉,令該府,依金鍾秀例,擧行。出傳敎至江華留守狀啓,上命書傳敎曰,沁都狀聞,今日次對,大臣旣已請推,宜在勿施中,啓字爻周,下送。出傳敎上命退,諸臣皆退出。
上在慶熙宮。停常參·經筵。
今三月初六日,夜四更五更,坤方有氣如大光,啓。今三月初六日,自午時至未時,日暈。
藥房都提調金尙喆,提調徐命膺,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。自此日近,憧憧夙夜,以此心飮建功,是豈子道,亦豈子道?今月內,心何弛氣何諭?待敎入侍。
中宮殿·惠嬪宮,藥房口傳問安。答曰,知道。
李壽鳳啓曰,大司憲·執義·掌令二員未差,持平吳鉉冑呈辭,一員未差,今日以監祭茶時之意,敢啓。答曰,知道。
傳于李性遂曰,內局入侍。
傳于閔百奮曰,聞肄儀畢後,當見內局知奏,而勿爲催促。勿出朝報。
又傳于閔百奮曰,內局入侍。
李性遂啓曰,今日禮房承旨入侍事,命下矣。右承旨李在簡,以式暇不爲仕進,卽爲牌招,何如?傳曰,允。
閔百奮,以吏曹言啓曰,今此大報壇祭捧紙位官,任希簡·李羽逵·李東顯塡差,而時無職名,令該曹口傳付軍職,何如?傳曰,允。
又以吏曹言啓曰,今此大報壇祭執禮大祝,皆以侍從塡差,而時無職名人員,令該曹口傳付軍職,何如?傳曰,允。李碩載,以兵曹言啓曰,文臣兼宣傳官桂德新,素抱奇疾,越添於換節之時,勢難供職,呈狀乞遞。文兼之職,雖是閑職,不可一向虛帶,今姑改差,何如?傳曰,允。
又以兵曹言啓曰,忠翊衛將李漢五,素患痰癖之症,近又添劇,時月之內,無望供職,呈狀乞遞。輪番之任,不宜久曠,今姑改差,何如?傳曰,允。
又以刑曹言啓曰,湖南放未放啓本中,其放鮮少,稟秩中方世斗,一體以放事,命下矣。依傳敎放秩罪人,閔百龍·李福男·金順赫,稟秩罪人方世斗,竝卽放送事,發關分付,道臣之意,敢啓。答曰,知道。
又以禁衛營言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
以承傳色,口傳下敎曰,建功入之,其休焉。
趙,以義禁府言啓曰,前輔德申思運,前校理洪樂信等,過定日不爲上來,宜捧傳旨,啓下矣。申思運時在忠淸道洪州地,洪樂信時在京畿果川地,依例發遣府羅將,竝拿來,何如?傳曰,允。
又以義禁府言啓曰,谷山府使金鍾秀,韓山郡守趙鎭憲,林川郡守鄭益儉等拿處,以制書有違私律勘處事,傳旨,啓下矣。金鍾秀下去京畿廣州地,趙鎭憲·鄭益儉,俱在任所云,依例發遣府書吏羅將,竝拿來,何如?傳曰,允。
辛卯三月初六日巳時,上御集慶堂。藥房入診入侍時,都提調金尙喆,提調徐命膺,左承旨李性遂,假注書金璟,記事官李在學·李度默,醫官李以楷·慶絢·吳道炯·鄭允說·徐命緯·金孝儉進伏。尙喆曰,聖體,若何?上曰,一樣矣。尙喆曰,昨今兩日日氣,誠和淸矣。上曰,然矣。尙喆曰,診候之停止多日,今日則請爲診候矣。上曰,止之。尙喆曰,中宮殿患候,若何?上曰,未知何如。問於諸醫焉。以楷曰,五積散,限五十貼進御,則好矣。慶絢曰,金季良之議,亦如此矣。吳道炯曰,臣等自外,已與諸醫,有所詳議,五積㪚,誠好矣。上曰,爾等聞中宮患候,則果差勝云乎?以楷曰,果差勝矣。鄭允說曰,旣有動靜,限五十貼進御,好矣。徐命緯曰,五積㪚甚好,雖用百貼,亦好矣。金孝儉曰,三十貼旣已進御,限五十貼進御,誠好矣。尙喆曰,再明爲日次,更召金季良問之乎?上曰,止之。金季良應已下去矣。尙喆曰,已下去云矣。上曰,止之。尙喆曰,湯劑進御時,多進然後必有益,而二貼則臣不敢强請,當待下敎乎?上曰,依爲之。上曰,兪奉朝賀常曰,政院粥第一云矣。尙喆曰,然矣。上曰,彼國山査,好矣。尙喆曰,彼國山查肉厚,而其味則與我國山查,無異矣。命膺曰,彼國楂果,誠好矣。有大者小者,而其味則極好矣。楂果出來時,納于竹筒,以蜜堅封而出來矣。上曰,西瓜,藏置淸蜜中,則好云矣。命膺曰,不但西瓜,雖他果必好矣。上曰,予少時則沈柑於水,而退氷然後食之,近來則柑子皆生生矣。尙喆曰,然矣。命膺曰,地盆子,如黄鳳爛梨而味好矣。上曰,黃鳳爛梨,好乎?命膺曰,第一矣。上曰,予未曾嘗矣。尙喆曰,自內局使之進御乎?上曰,止之止之。上曰,聞蘿葍,好矣。尙喆曰,出於靈山浦,一馬馱二云矣,若欲進御,則雖今日,想有之矣。上曰,異物,何足食也?命書傳敎曰,都承旨代,尹得養爲承旨,三院副提調例兼。右承旨許遞,其代,趙爲承旨,一體牌招察任,房順房。出傳敎中宮殿進御加減五積散,後日次連爲劑入事。出榻敎命膺曰,臣等當退閤,俟召矣。上曰,依爲之。諸臣皆退出。
辛卯三月初六日申時,上御集慶堂。藥房入診入侍時,都提調金尙喆,提調徐命膺,左承旨李性遂,假注書金璟,記事官李在學·李度默,醫官李以楷·慶絢·吳道炯·鄭允說·徐命緯·金孝儉進伏。尙喆曰,聖體午間,若何?上曰,一樣矣。因進御湯劑曰,欲見卿等而飮湯劑,故復召矣。尙喆曰,復召見,臣等誠萬萬惶感矣。今日日氣和暖,誠幸矣。上曰,然矣。尙喆曰,都承旨尹得養,雖已肅拜,而與臣有親査之嫌,故不入藥院矣。上曰,然乎?因命書傳敎曰,副提調與都提調,有親嫌云,左承旨爲內局副提調。出傳敎上曰,生劃試券中,壯元,誰也?性遂曰,賦壯元乃柳榮鎭也。上曰,試券讀之。性逐讀試券。上曰,有批點句,讀之。性遂曰,批點句則無矣。上曰,策文壯元,誰也?性遂曰,鄭道復也。上曰,畫,幾何?性遂曰,八分矣。上曰,八分連畫乎?性遂曰,連畫然後,觀生劃科矣。上曰,策文題,讀之。性遂承命讀之。上曰,策文有批點,讀之。性遂讀批點數行。上曰,善作矣。策文有具律云,然否?性遂曰,然矣。上曰,讀比封。性遂承命讀之,至盧天祐,上曰,年多矣。至辛受采,上曰,爲之矣,果爲之矣。至徐郁修,上曰,與提調,幾寸?命膺曰,遠寸也。至林耆喆,上曰,與時浩,誰也?性遂曰,時浩之子也。上曰,元榜則題頭書東字,連畫者則題頭書西字云,然否。性遂曰,然矣。尙喆曰,已及第者,同殿試也。上曰,巡羅草記入之。注書金璟,承命持入。上命書傳敎曰,凡事高麗三日,旣已諭,夜禁亦然。夜禁若此,跟隨,何恃?近者夜禁草記,其涉駭然。從近今月內,軍門將臣·左右捕將,一體從重推考,巡將監軍記過,十一日待令。出傳敎上曰,承旨年,幾何?性遂曰,五十三矣。上曰,人之年,皆次次多矣。上曰,日漸近,心切沓沓。尙喆曰,聖孝雖無窮,而今年則興懷過於他年矣。上曰,不能自抑矣。上曰,辛受采語音,何如?尙喆曰,甚分明矣。上曰,與李堯八,何如?尙喆曰,辛受采勝矣。上曰,辛受采八十登科,而猶大樂矣。辛受采子與孫中,必上來矣。尙喆曰,想必上來矣。上曰,亦有異事,祖孫有登科者矣。尙喆曰,然矣。上命讀湖南放未放啓本,性遂承命讀之。至南正圭,上命注書,記於草冊。至李延伋,又命記於草冊。至李翼運·鄭墢·南益祥·鄭運維,皆命記於草冊。性遂讀畢。上命書傳敎曰,湖南道臣放未放啓本中,其放者鮮少,稟秩中方世斗,一體以放,未放中,鄭運維,臺臣所請,其雖執法,其心無他,業已知矣。南益祥,其雖負恩,業已飭勵,況以南以興之孫,父子同配,宜惟其祖鄭墢,擧措雖駭,旣已經年,屢經赦典。李延伋·李翼運,俱不過飭勵,而今赦豈料?皆特放。鄭智世本事可駭,庶可足懲,減等事,一體分付。皆令今日內,卽爲擧行。出傳敎上命注書傳命曰,秋卽及當直都事,走馬進來,聽傳敎後,卽爲擧行。注書金璟承命趨出。上又命書傳敎曰,朱好一充軍特放,給牒敍用。出傳敎上曰,鄭運維年過六十,而尙强矣,前日屢經都承旨矣。性遂曰,然矣。上命退,諸臣皆退出。
上在慶熙宮。停常參·經筵。
藥房都提調金尙喆,提調徐命膺,副提調李性遂啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一日若一年,萬懷加萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李碩載曰,次對進定於今日。
以承傳色,口傳下敎曰,近者駭然,故昨有所下敎矣,前者下敎,而初更三點前,五更三點後,如是草記,朦朧甚矣。草記更爲修入,當該大將記過,十一日一體待令。
傳于李壽鳳曰,中官邊安國,依金景浩例,以公律勘處。
備忘記,今年今月,比前萬倍,再明何日,廾前一日何日,廾六何日?今逢三日,何耐何抑?十一殿試爲其年,雖殿座東臺,懸吹皆安徐,今日次對,此亦强爲,晝講夕講,其若浮雲。
李碩載,以義禁府言啓曰,全羅道興陽縣遠竄罪人鄭運維,羅州牧黑山島充軍罪人南益祥,茂長縣定配罪人李延伋,長城府出陸罪人李翼運,皆特放,靈巖郡楸子島定配罪人鄭智世,減等事,命下矣。鄭運維·南益祥·李延伋·李翼運及珍島郡充軍罪人南正圭,依傳敎亦一體放送,而鄭智世,仍其地減等,徒三年載錄事,分付道臣,何如?傳曰,允。
趙,以禮曹言啓曰,卽接昭寧園守奉官所報,則今初九日本園忌辰大祭,兩官當爲備員參祀,而守奉官鄭玄達,家在遠地,身病猝重,未及上來,卽爲變通云。莫重祭享,兩官不可不備員,守奉官鄭玄達,今姑改差,其代,令該曹卽速口傳差出,以爲備員將事之地,何如?傳曰,允。
吏曹口傳政事,昭寧園守奉官鄭崇良。
趙啓曰,卽者典牲署官員來言,今此皇壇大祭犧牲看品,禮曹堂上,與本署提調,例爲同參,而提調今方有闕,不得擧行云。提調有闕代,令該曹卽爲口傳差出,以爲進參之地,何如?傳曰,允。
吏曹口傳政事,典牲提調黄景源。
李壽鳳,以義禁府言啓曰,忠淸道忠州牧付處罪人金時默特放事,承傳,啓下矣。金時默放送事,分付道臣之意,敢啓。答曰,知道。
李碩載,以義禁府言啓曰,谷山府使金鍾秀,令該府拿處,以制書有違私律勘處事,傳旨,啓下矣。金鍾秀今已拿囚,杖一百收贖,告身盡行追奪,放送之意,敢啓。答曰,知道。
又以義禁府言啓曰,充軍罪人朱好一,特放事,命下矣。稷山縣充軍罪人朱好一,卽爲放送事,分付道臣之意,敢啓。答曰,知道。
又以義禁府言啓曰,中官邊安國,依金景浩例,以公律勘處事,命下矣。邊安國,以制書有違律,杖一百旣已收贖,公律施行之意,敢啓。答曰,知道。
以承傳色,口傳下敎曰,心神索漠忘却,其在於侍下,毋或如向來之遲滯,分付該府,使之卽爲行關於忠州。
辛卯三月初七日辰時,上御集慶堂。藥房入診入侍時,都提調金尙喆,提調徐命膺,副提調李性遂,假注書金璟,記事官李在學·李度默,醫官李以楷·鄭允協·慶絢·吳道炯·鄭允說·徐命緯·金孝儉進伏。尙喆曰,湯劑待令矣。上曰,明日不爲祗迎而飮湯劑,豈非不肖乎?尙喆曰,殿下何爲以出此敎也?臣等誠惶悚矣。上曰,藥房提調,持湯劑入侍。出榻敎入侍後,尙喆曰,湯劑漸冷,卽爲進御,伏望。上曰,果悶矣。因進御湯劑,藥房退出。有頃,藥房提調,持湯劑更爲入侍。上曰,領相貴此藥,而使予欲飮之乎?致仁曰,非敢然也。初貼進御之時久矣。上曰,甚悶矣。因進御湯劑。尙喆曰,餘貼,待下敎乎?上曰,依爲之。藥房退出
辛卯三月初七日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,戶曹判書蔡濟恭,刑曹判書洪名漢,兵曹判書具允鈺,行副司直具善復·李章吾,吏曹參判鄭存謙,持平吳鉉冑,校理兪彦鎬,左副承旨李碩載,假注書洪樂淵,事變假注書朴長燮,記事官李在學·李度默進伏。致仁曰,聖體,若何?上曰,別無如許而睡困,雨來而然矣。尙喆曰,湯劑待令矣。上曰,自今日至三日止之矣。致仁曰,下敎如此,下情誠悶菀矣。上曰,此時湯劑之飮,誠不肖矣。尙喆曰,湯劑進御,何關於追慕乎?致仁曰,寶算如何,而有此下敎,豈非臣等之抑菀乎?上曰,初一日則執禮矣。翼謩曰,近來下敎,出於追慕,而至於湯劑之却,誠過中矣。殿下亦必知其過中矣。上曰,辛受采八十五歲,而猶能看科,予則誠難伸禮,不如矣。致仁曰,是何言也?承此下敎,而誠惶恐矣。翼謩曰,堯舜百歲而治,今殿下豈不如堯舜乎?尙喆曰,一日不御甚悶,況三月乎?下敎誠惶恐矣。上曰,飮食無狀,況湯劑乎?致仁曰,下敎如此,欽仰聖孝之無窮,而至於湯劑,何關於追慕乎?上曰,止之。漸至生層矣。致仁曰,下敎過中,伏望以中道行之,好矣。上曰,誠悶矣。予心定矣。致仁曰,回思聖心,伏望矣。尙喆曰,臣等必不以不好之言進達矣,殿下改悔下聽,後當止矣。翼謩曰,湯劑於孝思,當乎?上曰,今日靜臥思之,來日不能祗迎而飮湯,豈非不肖乎?致仁曰,下敎誠惶恐矣。尙喆曰,湯劑漸至於冷,臣等必進御然後止之矣。上曰,大抵似少燥矣。尙喆曰,人蔘本非燥矣。上曰,辛受采之事,誠異矣。翼謩曰,辛受采孝行,亦非常云矣。尙喆曰,聞渠言,尤擬辭云矣。上曰,板蕩矣。今踰十年,則近百矣。尙喆曰,臣等初見之矣,年雖多,而卽今做事,不異少壯時云矣。上曰,大體飮食凡節,能善爲,而至於讀,宜似少減矣。致仁曰,然矣。致仁曰,今番殿試爲壯元,則當如納粟而嘉善矣。上曰,瘦乎?尙喆曰,瘦而堅勁矣。致仁曰,湯劑易冷,進御,伏望矣。上曰,誠悶矣。致仁曰,此豈當乎?上曰,注書出去,辛受采試券持入。朴長燮承命出去。致仁曰,非在闕內,在西館所矣。上曰,分付持來。生劃壯元,何地人乎?翼謩曰,三陟人矣。尙喆曰,更聞之,則不以畫數計之,以善作上等爲科云矣。致仁曰,古者之法,不以十六分計之,而專以文義製述爲之矣。上曰,是之矣。吾亦聞之矣。尙喆曰,湯劑漸冷,不留時進御,伏望矣。上曰,果悶矣。因御湯劑。上曰,昨日鄭運維,放之矣。致仁曰,今番用大沛之典,其中有老母云者,蒙恩深矣。上曰,誰也?致仁曰,南益祥·李延伋也。上曰,鄭運維年,幾七十矣。致仁曰,未及七十矣。上曰,鄭必寧,何爲之耶?致仁曰,其子矣。上曰,然乎?鄭必寧善文矣。致仁曰,臣曾爲同官矣。尙喆曰,鄭必寧善居官治民矣。臣聞之,則鄭運維家甚貧云,其善治,可知矣。上曰,海伯家壯矣。今番其子,又爲科矣。致仁曰,非子而弟矣。上曰,然乎?與其兄,如何?致仁曰,不減其兄矣。上曰,貌亦如何?致仁曰,長顔多鬚,爲人亦善厚矣。上曰,洪良漢之名,有二矣。致仁曰,洪鳴漢亦有兩名矣。上笑曰,然乎?致仁曰,判書洪名漢,今日次對入侍矣。上曰,幾寸乎?名漢進伏曰,十二寸矣。上曰,洪哥壯矣。永安尉幾兄弟,而洪名漢亦永安尉之子孫乎?致仁曰,永安尉兄弟多,而名漢則其上分泒矣。上曰,與洪鳳漢,幾寸乎?名漢曰,亦十二寸矣。尙喆曰,永安尉洪履祥之孫,而洪履祥之子行雨字行,多兄弟矣。上曰,慕堂,誰號乎?致仁曰,洪履祥之號也。上曰,達城尉名字,何?致仁曰,徐景霄,而判書渻之子也。上曰,徐洪子孫,誰多乎?致仁曰,徐亦多矣,而洪則近來多登科者,而大都兩家子孫,皆多矣。上曰,徐亦有今番爲科者矣。致仁曰,然矣。徐逈修之四寸矣。上曰,然乎?致仁曰,故相子孫亦爲之矣。上曰,誰也?致仁曰,李德馨,而所謂別號漢陰之後孫也。上曰,然乎?上曰,明經無狀矣,製述則全不爲之矣。致仁曰,然矣。上曰,春耕晩矣。致仁曰,姑未晩矣。上曰,洪良漢之父名,何?尙喆曰,鎭輔也。致仁曰,兪彦民下直,値動駕日入來,受蜜符,而其時藥房批旨,有所下敎矣。上曰,然乎?尙喆曰,湯劑於殿下茶飯,三日退却之命,還收,伏望矣。上曰,悶矣。不能祗迎,如此而豈爲子道乎?尙喆曰,湯劑,豈當乎?致仁曰,然則堯舜·孔·孟,皆却食乎?上曰,善食善報矣。尙喆曰,伏望克回聖心,進御湯劑矣。上曰,飮此而食少矣。因御湯劑,藥房退出。致仁曰,武將待令,而以夜禁事有下敎,故不得入侍矣。碩載曰,有記過之下敎矣。上曰,然乎。中官誤傳矣。命書傳敎曰,當該捕將記過,置之,命武臣入侍。致仁曰,言端適及,敢此仰達矣。雖以今番海西赴操軍,因風敗船見之,長山海路之險,可知也。竹山府使洪和輔,爲長淵縣監時,或面或書於臣等,令設防營於長淵,蓋其言以爲,每當水操之時,長山以北,軍兵之渰沒海中者,前後無算,其家屬老少,望海冤號之狀,有不忍見。且荒唐船出沒初路,正在長淵前洋,實有深憂。若於本縣,設置一營,摠領以北諸邑,使主操鍊,則軍兵無渰沒之患,而其於唐船往來,亦必不敢肆行無憚。如前日之爲,其人固可信,其言亦有理,今雖移職畿邑,猶眷眷於此,又移書於臣,備陳利害,爲國誠意,有足感歎。此雖非卒乍講定之事,而早晚間,一番變通,恐不可已矣。上曰,諸大臣之意,何如?左議政韓翼謩曰,西海關防,長山最險,故每當習操,赴操軍兵,往往有淪沒之患,此甚矜憐矣。洪和輔之意,臣亦屢聞,今於長山之北,別設一營,或使水使分操,或使該營專管,則越險赴操之弊,可以救得。和輔素有識慮,且其爲人可信,故臣等亦不以其言爲無當,而謂可一採用矣。右議政金尙喆曰,臣亦聞洪和輔之言,其言果出於爲國眷眷之誠,而若欲設置防營,則旣係大變通。若以險海操卒之渰沒爲悶,則平時水使之南北分操,亦或爲救弊之道,此非猝乍間斷定者,更加商確處之,好矣。上曰,備局諸宰,各陳所見,可也。濟恭曰,臣未見其形便,而槪聞洪和輔之言矣。赴操軍卒之每致覆沒於長山險濤,誠極悶憐。分設防營,似合事宜,而關防重事,不可猝乍間片言以決,博詢處之,似好矣。名漢曰,臣亦未見形便,而聞洪和輔之言而知之矣。長山踰項之時,易致覆敗之患,分操一節,不可不變通,至於防營便否,當博詢處之,而如或以設置一營爲難,則以長淵爲獨鎭而分操,亦似無妨。允鈺曰,形便,臣亦未見,而行操時軍卒渰沒,在所矜念,其所救弊之道,唯在於分操一事。至於防營設置,係是大變通,博詢處之,似好。金善復曰,小臣曾經黄海水使,以海防形便徧審事狀聞後,長山以南以北巡審,則長淵與白翎島及大·小靑兩島,棋列相對,大·小靑,卽荒唐船入我境之初程,柴水取載於大·小靑,轉向長淵,地勢最緊。長山串海路絶險,隱嶼横亘水中,故長山以北邑鎭之赴操時,若當狂風,則致敗十之七八,軍兵之渰沒,果如洪和輔之所論,而臣亦量度地勢與事勢,則長山以北,設一防營,爲軍民誠便好,而水使所屬軍制,分爲二營,則似不無掣礙之端矣。博詢處之,何如?章吾曰,事係關防變通,而臣未見其形便,故不敢仰達矣。存謙曰,關防通變,事係重大,臣未見其形便,不敢臆對矣。上曰,禁將所達,何如?翼謩曰,海防通變,關係重大,如欲有所更張,則不可不使知兵武臣,一番往審其形便矣。致仁曰,關防緊歇,臣雖未諳,軍兵渰沒,果如所聞,則此非王政之所可忍爲,先使道帥臣,審此形便利害,論列狀聞後,更爲稟處,好矣。上曰,問于黃海道臣·帥臣,使之狀聞,可也。出擧條致仁曰,海西道帥臣及全羅帥臣,皆以彼人漂船事,馳啓矣,問情事緣,惟未及到,其爲漂泊,明白無疑,則供饋等節,依例擧行,船隻什物,隨毁改給,水陸間,依願送還事,預爲分付,於兩道道帥臣,何如?上曰,依爲之。出擧條致仁曰,楊州古州內,卽所謂漢陽,過峽來龍也。平地結咽,路出其上,而近爲潦水所滙,傷破缺䧟,便成累丈深壑云。地理利害,雖不足深信,旣是都城來龍,往來大路,則決不可任其傷缺,不爲隄防,而聞役處甚巨,有難責之以一邑之力。分付道臣,商度形便,乘其農隙,及時補築,仍種樹木於行路左右,俾爲永鞏之圖,有不可已。故敢達矣。上曰,依爲之。出擧條尙喆曰,臣在闕中,故昨見湖西帥臣狀本,以林川·韓山兩郡之以兼任赴操,有該守令處分矣。此與擅離替行有異,皆以慶科赴試,受由上來,未及下去,今此兩守令,宜有分揀之道,敢此仰達矣。上曰,試暇受由者,分揀,可也。出擧條命書傳敎曰,韓山郡守鎭憲,林川郡守鄭益儉,分揀。出榻敎持平吳鉉冑所啓,五得事。措辭見上上曰,勿煩。又所啓,金柱泰事。措辭見上上曰,其勿復煩。又所啓,仲義事。措辭見上上曰,勿煩。又所啓,東呂·址淳事。措辭見上上曰,勿煩。又所啓,崔百男事。措辭見上上曰,其勿復煩。以夜禁草記事。又命書傳敎曰,御營兼大將,推考,巡將,記過,十一日待令。出榻敎上曰,右相與都承旨親査矣,尹得養之婿,予一見之矣。致仁曰,升補被抄時入侍矣。上曰,朴思機,何故不出耶?誠怪矣。致仁曰,聞渠言,則他人已出呼榜,故仍爲不出云矣。碩載曰,初不入場云矣。上曰,頗殊常矣。左右相之意,何如?翼謩曰,當爲査覈,則知之矣。致仁曰,難知其委折矣。其時下敎閉門,故多爲停擧云矣。尙喆曰,臺言是矣,而至於查覈,則何以爲之耶?致仁曰,當嚴囚查覈,則可知矣。尙喆曰,如領相言而爲之,則當知之矣。上曰,故判書金聖應,有淳厚之風,金時默依然有厥父之典型矣。致仁曰,然矣。因命書傳敎曰,勿論本事輕重,靜而思,曾前揀擇於昔年慈殿,尙今仰惟,且於申暐亦然,而壬午揀擇時,定於此,而伊後其雖爲國,嗚呼,陟降若曰謂古而忘也,予意其將便乎云矣。若無壬午,豈有今年事?不過思未周之致,其亦特敎。嗟哉,此人其誰?卽淸風玄孫也。飭已行,月已更,心有矜惻者,今者豈年,予豈料也?時默同是玄孫,而因此不赴殿試者也。於前於後,予心愴然,金時默特放。金時默,嗚呼,親臨殿試,豈忍不赴?其令一體應赴。上曰,金時默當赴殿試矣。致仁曰,然矣。因命備堂退出。辛受采試券,持入。上曰,三相更爲入侍。朴長燮承命出去引入,命承旨讀。致仁曰,快善矣。尙喆曰,勝於一等矣。上曰,所書,如何?致仁曰,書則似非汝筆矣。上曰,快作矣。命三相退出。命承旨,讀關西雨澤狀啓,又讀摠帥習操狀啓,因命書判付。上曰,殿試名紙,皆安寶乎?碩載曰,然矣。命退,諸臣退出。
辛卯三月初七日申時,上御集慶堂。藥房入診入侍時,都提調金尙喆,提調徐命膺,副提調李性遂,假注書金璟,記事官李在學·李度默,醫官李以楷·慶絢·吳道炯·鄭允說,徐命緯·金孝儉進伏。尙喆曰,聖體,若何?上曰,心雖追慕,氣則稍勝矣。今日則氣亦不如前矣。尙喆曰,今日則日氣甚不佳矣。以昨年言之,三日之內,日三湯劑,一未停止,在聖心追慕之時,尤宜加進湯劑也。上曰,旣有下敎,第當食之矣。因進御湯劑。上曰,再明祗迎時,以常服爲之,則誠如何?服色甚難矣。因命書傳敎曰,噫,今月予心,豈曰循例,追慕億倍,亦無古文。故雖曰萬倍,今此心,誠十萬倍也。三昨前,意若此故仍留,十日後欲回,因其氣酬應亦苦,雖回,誠非初心,明雖祗迎,何益於誠?再明祗迎,服色亦難若此,不若靜涔兩日而已。嗚呼,旣不能躬拜,亦不能親禮,一時祗迎,其惟心倍,兩日祗迎其寢,召內局飮餘貼,諭此呼寫,意蓋深矣。出傳敎上曰,行素時,謂非肉而食葱蒜者有之云,然否?尙喆曰,然矣。上曰,食葱蒜者,甚於食薑桂矣。尙喆曰,以此觀之,行素,甚難矣。上曰,向來食豆泡則滯矣,不食豆泡,故行素,尤難矣。尙喆曰,豆泡誠滯矣。上曰,昔者長溪君家,善爲軟泡,故予曾嘗之矣。尙喆曰,臣於典設司,見粥水刺,則甚疏略矣。上曰,今日則予恭飮湯劑矣。尙喆曰,明日亦召見內局,伏望矣。上曰,不爲祗迎而食湯劑,子道乎,臣道乎?差過今月,則心可少舒矣。尙喆曰,此何下敎也?明日則與九日有異,湯劑之進御,有何妨乎?上曰,不爲祗迎而酬應,則是豈子道乎?命膺曰,召臣等而臥閤見之,則何足爲酬應乎?上曰,古人有臥閤論道者,臥閤召見,非酬應而何?今日予終日不臥矣,俄者氣不好而臥矣。上曰,戊戌年,自二月至今月九日,而只飮味飮,而氣不關係矣,今逢此日,予心何抑?尙喆曰,若逢戊戌年,則可以興懷矣。上曰,差過五六年,則當逢戊戌,過戊戌數年,則又逢庚子,予心,若何?三日湯劑,今予盡飮矣。尙喆曰,年年過此日,而奚獨今年,而乃至於此乎?上曰,九日干支,乃是庚戌,予不忍言也。十二日如一年也,庚子五月初一日直宿,七日不脫冠帶矣,今者晝則一日如一年,臥則一夜如一年,今進三貼,飮三日之貼矣。尙喆曰,臣等豈敢瀆撓,而殿下若是牢拒,臣等請受罪矣。上曰,卿過矣。上曰,雜科,惠民署爲之乎?尙喆曰,然矣。上命書傳敎曰,永城,以惠民提調,悶其課試,苦心欲免提擧,其心可尙,亦守先意,宜成其美,本署提調,特爲許遞。上曰,此科亦不無請囑矣。以楷曰,不關於惠民署,而典醫監爲之矣。上曰,典牲提調,苦甚於惠民提調,而所任則甚重矣。尙喆曰,然矣。上曰,惠民提調,何如?命膺曰,好矣。上曰,老人每爲之矣。上曰,審藥,出於吏曹乎?命膺曰,然矣。尙喆曰,非徒審藥也,祿官則皆爭之矣。上曰,惠民署,無惠民之實矣。尙喆曰,博施焉可易乎?上曰,署與監,孰勝乎?命膺曰,署中有好否,監中亦有好否者矣。上曰,然乎?命膺曰,典牲署則有器具矣。上曰,昔者東平尉爲之矣。尙喆曰,下人鮮少矣。上曰,朴思機初不入場云,可以査覈矣。因命書傳敎曰,初則只聞大略,其曰過矣,今日聞奏,初不入場,則可謂毛將焉傅?豈特此也?其在嚴科場之道,不可不一査,若不然,亦不可置諸黯昧,若是下敎,而其不首實,獨不愧於權乎?朴思機,令該府嚴問以奏,而初十日後擧行。出傳敎上曰,惠民署·典醫監中,何處生徒稍勝乎?以楷曰,典醫監稍勝矣。上曰,彼輩應詳知矣。上曰,朴思機之事,何以査實乎?渠之同接中,有見於場中者,則似不關係,而其事亦殊常矣。尙喆曰,然矣。上曰,初不入場,則甚於權,渠不入場,而不爲直招,則必愧於權,權則爲人善矣,其日喘息,不能言矣。翌日所奏,非常矣。上曰,李宗城,有子乎?命膺曰,李宗白之子也。上曰,李宗白爲人,難矣。李喆輔爲內局陳章,而常自言爲不美科矣。上曰,提調之年,幾何?命膺曰,五十六矣。尙喆曰,與領相同甲矣。上曰,行素時見肉,則必欲食者,乃脾胃慾也,不食豆泡·淸泡,而食豆泡醬·太醬,則好矣。尙喆曰,今日異於他日,而臣等之瀆撓,萬萬惶悚矣。臣等之請當然,而殿下先示牢拒之意,湯劑之進御,何損於追慕之孝思,而年年進御之劑,今乃若是,臣等不忍奉承矣。前日下敎中,有九日行禮而歸,則慈聖勸解素,願思其意,臣等不能瀆撓,則臣等之罪,大矣,瀆撓則殿下之酬應,難矣。上曰,三明當見之矣。命膺曰,聖敎如此,臣等不敢奉承矣。上曰,故判書金聖應之年,幾何?尙喆曰,七十三矣。上曰,然則其夫人,亦應七十餘歲矣。尙喆曰,想必然矣,李性源與心源,誰也?尙喆曰,兄弟也。上曰,其兄弟,爲人精矣。因命書傳敎曰,心神索漠,今日乃覺,金時默果侍下,一何索漠?不然,其時有何飭敎,亦何特敎?況自試所來,景像不佳,今已踰月,於今可謂毛將焉傅者。前大司諫李性源,給牒敍用。出傳敎藥房退出。上誦王孫賈母曰,汝朝出而晩來,則吾倚門而望,汝暮出而不還,則吾倚閭而望。因命書傳敎曰,心神索漠,未覺侍下,噫,況金時默七旬侍下者乎?晩來不還,其猶倚門倚閭,噫,月餘望湖西乎?勿若頃日遲滯,卽爲分付事,申飭金吾·本道。出傳敎又命書傳敎曰,自今日至十日,雖有犯夜者,勿棍事,分付,朝已下敎。初更三點前,五更三點後,本非犯夜,而巡羅之吏,若無所得,初昏以後,啓東以前,謂以初更五更呈課,民何措手足?亦非其例,申飭諸軍門與左右巡廳·捕廳,俾無此弊。仍草記下敎時,大將推考爲敎,而中官誤傳記過,當該中官,從重推考。出傳敎上曰,忠州,幾日程乎?性遂曰,三日程矣。命書傳敎曰,忠州申飭下敎,其有遺者,中官亦有誤傳者,更爲書下,以此頒布朝紙,而中官安國來,再次下敎,若是誤傳,不可推考而止,越捧一等。出傳敎諸臣退出,
上在慶熙宮。停常參·經筳。
今三月初八日,自初昏至一更,月暈。啓。自昧爽至辰時,有霧氣。自辰時至酉時,日暈。
藥房都提調金尙喆,提調徐命膺,副提調李性遂啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今年祗迎且闕,雖因事勢固然,心萬倍懷千倍,昨日下敎時已諭,此下敎時,心已定矣。遙憶戊戌今日,且惟明日干支,心千倍氣萬隕,酬應內局,若飮建功,是豈子道,亦豈子道?且諭此,復何諭?中宮殿·惠嬪宮·藥房口傳問安。答曰,知道。
李壽鳳啓曰,大司憲未差,執義未差,掌令二員未差,持平吳鉉胄呈辭,一員未差,今日以監察茶時之意,敢啓。答曰,知道。
藥房口傳初啓曰,臣等昨日筵席,罄悉衷懇,達宵耿耿,竊庶幾聖心之感回,及伏承批旨,字字出於孝思,言言出於孝思,臣等雖頑如木石,豈不知惻怛之聖心,而第未敢知湯劑進御,何關於追慕乎?顧玆今日三湯劑,卽是茶飯於聖躬也,雖以堯舜之大孝,未聞因羹墻之慕,而却茶飯之常,則以殿下之動法堯舜,獨於此,乃欲行堯舜所未行之事,何哉?區區此言,非出婦寺之忠誠,以殿下此敎,實不免萬萬過中。故臣等敢以保護之忱,兼寓匡救之義。傳曰,明主可以理奪,伏乞翻然回思,收還前旨,仍召臣等,卽進湯劑,千萬懇祝,惶恐敢啓。
傳于趙曰,禮判入侍。
藥房口傳再啓曰,臣等俄者口啓,未承下答,而適因禮判之入侍,相率隨入於便殿庭下矣,入待已罷,進退罔措,惶恐待罪之意,敢啓。以承傳色,口傳下敎曰,其止焉。若如此,則徒非建功,限十日當不進干桂矣。又下敎曰,今日此擧,萬萬過矣,三提調,皆免內局。
李碩載,以都摠府言啓曰,今日入直內三廳,武兼禁軍及軍兵等,當爲中日習射,而毓祥宮忌辰祭齋戒相値,不得爲之之意,敢啓。答曰,知道。
以備忘記,傳于趙曰,過夜此心萬倍,昨年明日,何堪,卄六亦何耐?明朝攝傳後,仍詣奉審,點察進排官而來,請承傳色以奏。
備忘記,嗚呼,今世人,親年八九十者多,而亦有百有十歲者,冥然冥然,今年恰若庚子歲,是子道。此年逢此月,亦豈子道?今月予心若此,理固然也。此時八十五歲者登科,唱榜同月,嗚呼,此人幞頭揷花受子孫拜,而興懷及此,予心萬倍。此月百二歲二人,亦付同中樞,此年誠是千千萬萬料表。今月聞此,心亦萬隕,若此而今明兩日卄五卄六日,自同平人,飮建功而尋常酬應,嗚呼,萬古豈有此等人哉?頃敎其拒者過乎,勸者過乎?雖問尺童,庶可諒也。
備忘記,今年今月,予則曰萬古初也,何以若此?問予卽祚年,與昔同也,而一月內三日,五倫中虧二,豈特心萬倍?予則曰誠十萬倍。嗚呼,六月猶有三,來日予何料也?其於八月,亦有五箇月,於予渺然,若此,故於此月,心若浮雲,氣若片氷,須問今月內誦講,其猶一次,觀其講諒予心,具慶者何知,而若予者豈晏然?其況初十,命攝月臺伸禮,曰禮乎?曰伸忱,其於此時戒薑桂,亦莫若意,以建功代停飮,焉可已乎?且建功亦有薑桂矣,心以爲然。昨聞雖戒薑桂,猶飮葱蒜云,果若此,禁茹葷,焉哉?曾聞戒茹葷時,紫蔥亦戒云。予則曰此過矣,而猶善於食蔥蒜矣。嗚呼,旣莫能戒薑桂,亦何心飮建功?且戊戌卄一就邸,十八日皆以糜飮度日,今月逢此日,二日却建功,焉可已也?嗚呼,百二歲人子,辛受采子,猶勝於予。嗚呼,今予其何一月內,逢兩日乎?
趙,以訓鍊都監言啓曰,去夜無犯夜人被捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
傳于李碩載曰,雇立承傳色安國來,開陽門外待令。勿出朝報。
備忘記,昨日下敎,若何,今日揚揚呼唱,此等人事,萬古初見,當該承傳色,令內府刊名。
備忘記,其雖過矣,心則愛君,內局三提調下敎,安徐。
以承傳色,口傳下敎曰,勿待命事,使入直注書傳諭,傳授命召,注書入來後,開陽門,下鑰。
又下敎曰,今日更點駭然,禁漏官員三人,十日後決棍次,騎曹郞廳聽傳敎。
辛卯三月初八日辰時,上御集慶堂。禮曹判書入侍時,禮曹判書李景祜,同副承旨閔百奮,假注書洪樂淵,記事官李在學·李度默進伏訖。上曰,注書出去,祭報府,持入。樂淵承命,趨出持入。上問禮判曰,何如?景祜曰,東邊頗傷,塗灰亦頹落,西邊階,多有頹落處矣。上曰,然乎?仍命書傳敎曰,奉審禮官,旣已來奏,兩柱石臺,以新石預得,陵內精造以待,今月內擇日,禮曹堂郞,繕工官員,進詣更排。書訖,親製告由文,命承旨書,書訖。景祜曰,藥房今方待令矣。上曰,追慕所在,誠難矣。命退出,又命承旨,讀祭報府訖,命注書持出。仍命承史退出,諸臣退出。
上在慶熙宮。停常參·經筵。
夜一更二更,月暈。
藥房都提調金尙喆,提調徐命膺,副提調李性遂啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日此心萬倍,昨年祗迎且停,何耐何抑?今何酬應?明朝入侍。中宮殿·惠嬪宮,藥房口傳問安。答曰,知道。
藥房口傳啓曰,臣等伏承明朝入侍之敎,此時湯劑,雖不敢仰請,而茶飯與湯劑有異。在前如此之時,輒必煎入,蔘苓茶,依前煎入,何如?惶恐,敢啓。以承傳色,口傳下敎曰,今日之心,於日於壇萬倍,若飮蔘茶,豈不飮建功乎?明日入侍,可也。
備忘記,嗚呼,此日有臣道乎,有子道乎?若問臣道,祗迎猶闕,若問子道,兩日怡然,其何干支?予心萬隕。戊戌以後五十三年,幾逢此日,而今日予心,其若初逢,以此心飮建功,豈曰臣,豈曰子?旣諭批旨,內局速休,以便此心。勿出朝報
備忘記,嗚呼,五十三年逢此日,卄六日,十五年其將復逢。嗚呼,此時卽戊戌此時,此何人哉,此何入哉?其況今夜,命攝便臥,果誠乎,果禮乎?申飭諸執事,各盡誠敬,禮畢後,來奏政院。
傳于李碩載曰,宣傳官一員待令,騎馬一匹立之。
備忘記,兩日用心,萬古今初,令宣傳官,卽詣拱北門,以門隙聞禮畢以來。勿出朝報。
以承傳色,口傳下敎曰,宣傳官一員,往拱北門,守直中官守僕,招來門底,奉審次第奉安與否,三神位版,知次第善爲藏置乎?知來以奏。
上在昌慶宮。停常參·經筵。
夜自一更至四更,月暈。
藥房都提調金尙喆,提調徐命膺,副提調李性遂啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今者度二日,若度如年,將來兩日,何堪何耐?以初十二日回來,心靜惟,鍾石聲若在耳。今日何心酬應,而顧卿等心,今日雖許入侍,此豈初料,氣何諭哉?只歎冥然,待敎入侍。中宮殿·惠嬪宮,藥房口傳問安。答曰,知道。
傳于趙曰,內局入侍,儒臣同爲入侍。
備忘記,兩日用心,若已八十,六月·八月,其有月食,今月兩日,若何,若何?八十五歲中官,亦有一百二歲,其況兩人,此懷萬倍,此心萬隕。
趙啓曰,試官元仁孫,時無職名,令該曹卽爲口傳付軍職,何如?傳曰,允。
備忘記,昔年十八見此,今年重逢,豈可循例?儒生殿試,東月臺已親臨,武殿試懸題後,隆武堂當親臨,文試官左相·提學元仁孫·李潭·金相翊·兪彦鎬·權穎,文承旨·禮房承旨,侍衛皆入直,時刻待下敎只入正時,規矩,柳葉箭比較片箭。
備忘記,殿試武試官,騎判·訓將·禁將·入直騎郞·摠郞。
趙,以禮曹言啓曰,戊子四月殿講製述時,殿講居首生員柳橚,製述居首生員林濟遠,同年五月殿講製述時,殿講居首幼學崔大恒,幼學金尙顯,同年七月七日製,京居首生員洪履健,鄕居首進士申禹相,同年九月九日製,居首進士李正薫,同年同月儒生製述,居首進士洪樂遠,通德郞李普天,幼學金致信,己丑年正月儒生製述,居首幼學李永穆,同年正月八日製,居首生員李夔,同年二月鄕儒製述居首敎官鄭趾煥,同年三月三日製,京居首生員鄭元始,鄕居首幼學鄭在信,同年同月殿講時,居首幼學金鳳郁,幼學辛普謙,同年五月耆耈科追試時,居首前監役黃晙,前縣監尹得勳,幼學李台奭,同年七月七日製居首進士柳雲羽,同年同月儒生製述,居首生員李彦一,同年八月殿講製述時,製述居首進士南絳老,殿講居首幼學金光鉉,幼學邊得翰,同年九月九日製,居首幼學申應淵,幼學李泰賢,同年十月製述殿講時,製述居首進士崔宇觀,殿講居首生員宋相殷,同年十二月賜柑試取時,居首幼學趙載緯,庚寅正月八日製時,京居首進士金時默,鄕居首生員朴瑞良,同年同月殿講居首幼學韓弘世,幼學朴聖鉉,同年三月三日製居首生員崔致白,同年九月九日製居首前都事朴道翔,同年十二月賜柑試取時,居首生員李衍祥,辛卯正月殿講居首幼學宋民載,同年三月三日製居首進士洪思默等,直赴殿試事,命下矣。依前例竝直赴於今此式年文科殿試,乙酉式年文科入格儒生李有白及丙戌九月儒生製述時,居首儒生宋煥億,俱爲在喪矣,今已闋服,一體許赴,而同年十一月賜柑試取時,居首進士申思渙及己丑正月儒生製述,居首幼學趙尙鎭,方在喪云,依例許赴於後科殿試,何如?傳曰,允。
傳于李碩載曰,八十四歲人,亦爲分付該廳,特給食物。
趙,以禮曹言啓曰,今此式年文武科放榜,因傳敎,以今月十五日進定,而其日與地下月食齋戒相値,何以爲之?敢啓。傳曰,有八十者人,其欲下敎,且有此稟,以十三日唱榜。
李碩載,以兵批言啓曰,禁衛將李萱,方帶內乘之任,勢難兩處供職,呈狀乞遞。御廐輪番之任,宿衛領軍之將,似難兼察,內禁將之任,今姑改差,何如?傳曰,允。
又以兵曹言啓曰,前後直赴殿試捧承傳人,別武士金起西等三十四人,隨其錄名,依例許赴於明日殿試之意,敢啓。答曰,知道。
有政。吏批,判書徐命膺進,參判鄭存謙病,參議洪樂純病,都承旨尹得養進,以黄景源爲大司憲,朴師海爲大司諫,鄭枋爲執義,李蓍廷爲司諫,韓宗濟爲掌令,柳薰爲掌令,蔡挺夏爲持平,洪相簡爲獻納,宋樂·任希簡爲正言,沈頤之爲副應敎,金普淳爲副修撰,鄭履煥爲兼輔德,金基大爲兼文學,徐命臣爲判尹,金應淳爲戶曹參判,金孝大爲兵曹參判,嚴璘爲刑曹參判,李基敬爲左尹,金瑞應爲左通禮,宋鍈爲司僕正,金致九爲兵曹正郎,沈命德爲兵曹正郞,洪龜瑞爲佐郞,魏興祖爲司藝,趙暾爲左賓客,李昌壽爲觀象監提調,申光綏爲濟用監提調,李溵爲平市署提調,具善行爲氷庫提調,鄭存謙爲典醫監提調,李景祜爲惠民署提調,閔百興爲司譯院提調,韓用和爲引儀,鄭東協爲敦寧參奉,尹寅國爲貞陵參奉,李崇運爲顯陵參奉,尹養厚爲谷山府使,李章祜爲善山府使,李宬鎭爲富平府使,李祖源爲注書,左賓客鄭弘淳,右賓客趙暾。
兵批,判書具允鈺進,參判未差,參議金相翊進,參知呂善應入直進,左副承旨李碩載進。以李昌儒爲副摠管,呂趾永爲兼司僕將,鄭宇壁爲忠州營將,李弼冑爲忠壯將,金致翕爲忠翊將,金廷遇爲五衛將,申在善爲副率,朴宗儉爲許沙僉使,李普沃爲椒島僉使,金成彬爲位羅萬戶,副護軍李台鼎,副司直金霍·李溵·李聖·李彦衡·李性源·李在簡·徐浩修·宋聚行,副司果李昌伋·沈煥之·李重馥,申道淵爲昌德將,李薰爲昌慶將,李宜春爲赤梁僉使。
以承傳色,口傳下敎曰,南京回還,以木碇何,以往之耶?鐵碇造給事,令備局亦爲分付。
傳于閔百奮曰,內局入侍,觀象監官員,同爲入侍。
傳于閔百奮曰,明日武科殿試時,以八人爲隊,終隊則六人爲之事,分付騎曹。
李碩載,以訓鍊都監言啓曰,去夜犯夜人無所捉之意,敢啓。答曰,知道。又以禁衛營言啓曰,去夜無犯夜人所捉之意,敢啓。答曰,知道。又以御營廳言啓曰,承政院·使令秋世輝·洪若海·朴春蕃等,五更一點被捉,而因公過去的實,帖牌相準後放送,出身崔天興,五更一點,亦爲被捉,依更數治罪之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜初更四點,寧嬪房奴子朴允東,二更一點,犯夜人幼學張胤祥執捉之意,敢啓。傳曰,分揀。
又以一所巡廳言啓曰,去夜犯夜人無所捉之意,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以一所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜初更四點,犯夜人中部書員李寅緯,初更五點,犯夜人良人金景玉執捉,而依更數治罪之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
又以二所巡廳言啓曰,去夜犯夜人無所捉之意,敢啓。答曰,知道。
又以左邊捕盜廳言啓曰,去夜初更五點,所捉犯夜人部將崔景,係是朝官,令攸司勘處之意,敢啓。傳曰,分揀。
又以左邊捕盜廳言啓曰,去夜犯夜人無所捉,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜三更四點,通德郞李普華,犯夜被捉,而依傳敎勿棍之意,敢啓。答曰,知道。
又以右邊捕盜廳言啓曰,去夜初更五點,出身金壽長,犯夜被捉,而依傳敎勿棍之意,敢啓。答曰,知道。
又以右邊捕盜廳言啓曰,去夜初更五點,幼學朴春煥,司譯院生徒李奎翰等,犯夜被捉之意,敢啓。傳曰,分揀。
又以右邊捕盜廳言啓曰,去夜犯夜人無所捉,敢啓。答曰,知道。
辛卯三月初十日辰時,上御集慶堂。藥房入診,儒臣同爲入侍時,都提調金尙喆,提調徐命膺,副提調李性遂,記事官蔡弘履·李在學·李度默,副校理兪彦鎬,醫官李以楷·鄭允協·慶絢·吳道炯·徐命緯·鄭允說·金孝儉,以次進伏訖。尙喆曰,夜間聖體,若何?上曰,徹宵憧憧,氣何暇諭?尙喆詣進湯劑,上進御。上曰,八月何耐,六月亦何耐?今日進,湯亦難矣。命診候。以楷曰,脈候左右三部不足矣。尙喆曰,不待醫官之言,當如是矣。湯劑累闕,聖心過用,誠悶迫矣。命儒臣,讀奏陟岵章·風泉章訖,命承史輪讀,儒臣先退。命禁將入侍,具善復進前。上曰,各陵奉審,而鸎峯,何如?善復曰,各陵無頉,鸎峯亦無慮矣。明陵陵官言內,雨水時水道稍塞,欲稟報濬川矣。尙喆曰,當報禮曹擧行矣。上曰,今聞禁將奉審所奏,水道有不可不疏鑿者云,以留儲物力,卽爲擧行事,令禮曹今日分付。予當有令人看審矣。出傳敎,尙喆曰,頃者入侍之事,只出於下情焦迫之致,而事體則至今惶悚矣。上曰,卿等道理則是矣。上曰,笙篁,何如?命膺曰,今番十餘件,買來云矣。尙喆曰,此重臣,雖遞樂院之任,時時爲檢云矣。上曰,已遞乎?上曰,其欲勸課,宜先久任,今聞遞任云,前掌樂院提調徐命膺,復授前任,多臺諸儒臣有闕政事,當日爲之,待下批牌招,入直察任。出傳敎上曰,樂房提調,持湯劑更爲入侍。出榻敎上進御。上曰,記過一二所巡監軍,再昨禁漏官,竝分揀。出傳敎上曰,子曰,繪事後素,先儒亦云,與其史寧野。今番式年殿試,已是萬萬料表,何循常例?且當爲入侍科次,多人亦難,故依節製已下敎,今何加焉?只李潭代,以鄭存謙爲試官。出傳敎命膺曰,兵曹參判·司僕正草記,不下矣。上曰,兵曹參判許遞,與司僕正有闕代,今日政備擬。尙喆曰,湯劑待下敎乎?上曰,依爲之。諸臣遂退出。
辛卯三月初十日申時,上御集慶堂。藥房入診入侍時,都提調金尙喆,提調徐命膺,副提調李性遂,記事官蔡弘履·李在學·李度默,醫官李以楷·鄭允協·慶絢·吳道炯·徐命緯·鄭允說·金孝儉,以次進伏訖。尙喆曰,午間聖體,若何?上曰,一樣矣。進湯劑,上進御,請診候。上曰,置之。尙喆曰,左相爲明日試官,而諸試官亦爲六員云矣。上曰,試官中達者,中官誤書漏書特甚,而予亦欲呼未呼者多,魚錫定,予不呼乎,中官不書乎?遺漏一體牌招。出傳敎上曰,觀象監官員,已命待令矣,果來待乎?性遂曰,果爲指揮待令矣。上曰,應敎沈頤之,校理時請護之章欲答,而先下政院,今日尙存,乃聞日已久矣,亦非當職,原章其給。出傳敎命觀象監官員進前。上曰,西國法出後,始知地下蝕乎?近來日蝕諮文出來乎?命膺曰,近間無出來事云矣。上曰,因觀象監官員召見,今聞慈仁縣監金兌錫已作故云。噫,有八十其母,已知其存云,聞此等事,予常心動,問其生年是何年,令該廳祭需,特爲題給,以示予意。噫,金兌錫,旣有功資至資憲,其子前察訪濟恭,待闋服特爲調用。出傳敎上曰,今聞海西帥臣狀聞,南京漂人之飢困可想,糧饌加給,着實供饋,從其願待順風,許令回去,而船中可以修補者,亦爲着實修補,回糧亦多數備給事,令備局卽爲分付帥臣。出傳敎上曰,或有聽瑩時,怪矣。尙喆曰,臣等或有如此時矣。諸臣遂退出。
上在慶熙宮。停常參,只晝講。
藥房都提調金尙喆,提調徐命膺,副提調李性遂啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。晝夜皆長,一日一年,加以建功,一飮百貼。月臺入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
李碩載,以都摠府言啓曰,今日入直內三廳,武兼禁軍及軍兵等,當爲中日習射,而親臨殿試相値,不得爲之之意,敢啓。傳曰,知道。
李壽鳳啓曰,判義禁申晦,持朴思機供辭,來待矣,傳曰,入侍。
又以啓曰,賡韻帖,若已爲之,則卽爲入之,本單明日內局入侍時,都承旨持入。
尹得養,以吏曹言啓曰,本曹佐郞趙錫穆,除拜後,過限未肅拜,依例改差,何如?傳曰,允。
持平蔡廷夏啓曰,請還寢東呂·趾淳等還配之命,更令王府,嚴鞫得情。請還寢定配罪人金柱泰減等之命。請大靜縣爲奴罪人仲義,依律處斷。請崔百男邊遠定配。以上措辭見上昨日皇壇大祭時執禮副司果金瑞應,方其樂作將事之時,無端出去,問其厥由,則以內急爲言,其在致敬,不可無警責之道,而旣入於其時押班監察呈課中,請執禮金瑞應罷職。新除授執義鄭枋,時在全羅道昌平地。掌令韓宗濟,時在咸鏡道咸興地,掌令柳薫,時在忠淸道成歡察訪任所,請竝斯速乘馹上來事,下諭。答曰,不允。金瑞應萬萬駭然,依啓。初以此等之類,苟充以差,當該郞廳,特汰。下諭事,亦依啓。
正言宋樂啓曰,請還寢鍾城府爲奴罪人天大酌處之命,依律處斷。請黑山島爲奴罪人五得,依律處斷。請大靜縣爲奴罪人仲義,依律處斷。請崔百男邊遠定配。以上措辭見上新除授獻納洪相簡,時在平安道寧邊地,請斯速乘馹上來事,下諭。答曰,不允。下諭事,依啓,
辛卯三月十一日辰時,上御崇政殿東月臺。親臨殿試入侍時,行都承旨尹得養,左承旨李性遂,右承旨趙,左副承旨李碩載,右副承旨李壽鳳,同副承旨閔百奮,記事官蔡弘履·李祖源,記事官李在學·李度默,以次侍立訖。上手書下御製。今日此日懷萬億。辛卯回甲,豈夢料一句?命承史侍衛賡進。命辛受采·洪樂遠·金時默進前,命卽頒紙懸題賦,膽欲大心欲小。命書傳敎曰,今年式年,誠是料表。翰圈及承文院圈點唱榜,三日後卽又擧行,召試當於便殿爲之矣。左議政韓翼謩所啓,臣於日前,以喬桐水使金範魯,不善犒饋之故,請罪蒙允矣。追聞範魯,初非乾饋,而報狀措語,不能別白,見者誤認云,不審奏事之罪,臣實惶恐,事實不然,敢此仰達矣。上曰,然則前擧條勿施,可也。又命書傳敎曰,今番殿試時,召見直赴耆舊三人,其一卽李台奭,而孝寧大君十一代孫也,是可異也,新恩政事時,特爲陞六,新恩政事,明日爲之。又命書傳敎曰,今日予懷答下,而丁卯生甲戌人,同赴殿試,予心萬億。追憶辛卯十八歲事,予心何抑?其時十八歲登科人,卽故判書李泰和也,何以寫懷?其子與孫中問名,明日新恩政事調用,而答無窠,次次陞付調用。殿座罷後,諸臣以次退出。
辛卯三月十一日辰時,上御隆武堂。親臨武殿試入侍時,試官具善復·李章吾·具允鈺,兵曹佐郞趙夢麟,都摠經歷朴光翰,左副承旨李碩載,記事官李祖源·李在學·李度默,以次侍立訖。命擧子呼名,命宰樞執鼓,除尺量,試規貫五邊三。命王漢吉別軍職除授傳敎。殿試罷後,命立帿,上親射三巡。命具善復·李章吾·具允鈺,射三巡訖。禁將熟馬一匹,騎判·訓將虎皮一令面給事。駕前下敎鐵原府使崔東岳,當日內下直事。駕前下敎命書傳敎曰,晝講爲之,經筵特進官,試官中塡入,參贊官入侍,承旨爲之。上讀小學篇題訖。上番兪彦鎬繼讀,下番金普淳繼讀。命陳文義。彦鎬曰,伏願於無疆二字,加勉焉。普淳曰,伏願於元貞二字,留神澄省焉。知經筵元仁孫曰,伏願於浩浩其天之天字,留神焉。特進官鄭存謙,參贊官李碩載曰,臣別無仰陳文義矣。上曰,二儒臣所陳,誠好矣。卽命書傳敎曰,今番隆武堂殿試,卽回甲也。北道六鎭人,入射殿庭,可謂稀有。三軍門中,特差禁御哨官。諸臣以次罷退
辛卯三月十一日未時,上御集慶堂。藥房入診入侍時,都提調金尙喆,提調徐命膺,副提調李性遂,記事官蔡弘履·李在學·李度默,醫官李以楷·鄭允協·慶絢·吳道炯·徐命緯·鄭允說·金孝儉,以次進伏訖。尙喆曰,午後氣體,若何?上曰,一樣矣。尙喆曰,湯劑今姑許入,誠悶迫矣。上曰,今日親講,聲音乍勝於昨日,怪矣。尙喆曰,誠欽仰矣。進湯劑,上進御。請診候,上曰,置之。尙喆曰,今日與七十八十歲擧子親試,古帖所無,誠欽仰矣。上曰,怪矣。上曰,判義禁入侍。出榻敎申晦進前。上命讀朴思機草供。上曰,有證人乎?尙喆曰,參奉柳明渭爲證矣。上曰,若借手,則必無早呈之理矣。晦曰,然矣。尙喆曰,臺章旣發,則不可不自上有處分矣。上曰,然矣。命判付晦曰,侍從過限不上來之中,李漢慶未經侍從矣。上曰,諸侍從禁推。寔渠輩自犯,而今聞李漢慶,卽未經侍從者,李奎徽年過七十云,爲先特放。渠雖無狀,今聞近四十人,彌滿囹圄云,暮年其宜矜惻者,皆捧供云,其供勿施,一竝特放。未來餘囚,一體特放。趙㻐其所固執,君命乎,家訓乎?有再次下敎,而諸人特放之時,一留囹圄,非人君一視之道,一體以放,永刊之名,過矣,亦爲分揀。任希雨·沈重奎,與諸人雖異,豈可甚也?前下敎參酌,以不應爲公律勘處以放。出傳敎上曰,藥房提調,持湯劑更爲入侍。出榻敎上進御。上曰,承傳色金興曄,擧措可駭,特施不敍之典。出傳敎上曰,今番榜中,年過七十者,前例,若何?考例明日以奏。出傳敎諸臣遂退出。
辛卯三月十一日申時,上御集慶堂。殿試科次入侍時,試官韓翼謩·元仁孫·鄭存謙·金相翊·魚錫定·兪彦鎬·權穎,右承旨趙,記事官李祖源·李在學·李度默,以次進伏訖。考畢出榜後,諸臣以次退出。
上在慶熙宮。停常參·經筵。
藥房都提調金尙喆,提調徐命膺,副提調李性遂啓曰,昨日親臨殿試,移時還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,下敎時入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,此事之如此,專由於兪彦鎬·李秉鼎·金普淳也,永刊仕版,侍從案爻周。
又以下敎曰,吏曹書吏·軍職廳書員,令騎郞各決棍十度,使之卽爲催促。
又以下敎曰,玉堂侍從只此乎,成均校書館,亦只此乎?
又以下敎曰,古者翰林揀擇之闕,曺夏望爲壯元時,稱以年老,不爲率榜來參,故闕之者,三百年古規,今番則壯元不率榜來參,翰林彌縫爲之,近三百年古規,如此苟且,當該翰林,特施不敍之典,典籍南澤老,禁推。
又以下敎曰,雖隨往,當有限,洪相簡寧邊同爲瓜滿而來乎?令該府處之。
又以下敎曰,承旨下敎,代林鼎遠除授,牌招察任,房順房。
以承傳色口傳下敎曰,殿試後,舊冠帶着笠而來,例也,着儒巾而來,翰林推考。
又以下敎曰,昨日特敎後,下鄕人招當直,以禁推例,使之只入單子,七十老人李奎徽拔之。
又以下敎曰,君恃臣乎,臣恃君乎,幾人來待乎?知入。
又以下敎曰,翰苑揀擇申飭之下,尙不盡來,只申飭,只分付翰苑,勿出朝報。
又以下敎曰,今日忍而不爲下敎,則今日臣子,敢如是乎?此儒臣,特施刊名之典,此給之,捧入承旨,遞差。
又以下敎曰,建明門當爲殿座,在京堂下文官,皆令待令而後,時刻只入正時,承旨時服。
又以下敎曰,承旨有闕,代尹得勳爲承旨,房順房。依閔百奮例,唱榜第二日牌招。
以承傳色,口傳下敎曰,今日非但五人,五人卽謂二十一人盡納中先來者也,二十一人,盡爲捧傳旨,文字其不詳審矣。
傳于李壽鳳曰,內局入侍,新恩政事望筒,持入。
傳于尹得養曰,內局入侍時,新恩政事,入侍爲之。
傳于李壽鳳曰,內局入侍。
李性遂啓曰,今日殿座時,承旨不可不備員,右副承旨李壽鳳,纔已申退,卽爲牌招,都承旨尹得養,所當牌招,而拘於廳規,不得請牌,何以爲之,敢稟。傳曰,牌招。
李碩載啓曰,今此式年武科殿試時,直赴人金起西·金世柱·李弼龍·盧武興·劉漢翼·金錫龍·池天江·崔億昇·蔡顯五·朴龍漢·朱世豐·金仲顯·金道歲·具廛·丁致大·許廷龜·尹日用·崔英世·金技昌·黃光守·李春世·姜邢一·都聖福·宋昌文,錄名單子,無緣不呈,竝依例陳試之意,敢啓。傳曰,知道。
注書蔡弘履病,代以黄錫範爲假注書。
李性遂啓曰,假注書黃錫範,時無職名,令該曹依例付職,冠帶常仕,何如?傳曰,允。
傳于李性遂曰,湯劑封入,早退休焉。
尹得養啓曰,新除授右承旨林鼎遠,方在罷散中,何以爲之?敢稟。傳曰,敍用。
有政。吏批,判書徐命膺進,參判鄭存謙在外,參議洪樂純病,行都承旨尹得養進。以金樂洙爲司諫,李漢慶爲正言,金文淳爲校理,兪漢謹爲副校理,李溵爲左參贊,閔鍾烈爲弼善,沈履之爲戶曹參議,沈墢爲同義禁,任珹爲左通禮,李台鼎爲右通禮,沈煥之爲禮曹佐郞,李珪輔爲掌樂令正,李重馥爲宗簿主簿,金履鉉爲泰陵直長,李世孝爲成歡察訪,徐琢修爲漢城主簿,黃宅仁爲典籍,李百鼎爲典籍,李光德爲健元陵參奉,奉敎單吳鼎源,朴星源爲濟用奉事,典籍單南澤老文科甲科第一人,濟用直長單李正薫文科甲科第二人,尙衣別提單李東植武科第一人,順陵直長單李夔文科甲科第三人,以丁範祖爲吏曹佐郞,新及第尹得勳年七十二,今加通政,特爲加資事,承傳。
兵批,判書具允鈺進,參判金孝大未肅拜,參議未差,參知具善應入直,右副承旨林鼎遠進。以張齊維爲同知,李長玉爲內禁將,辛受采爲五衛將,黄仁燮爲五衛將,李潤春爲武兼,具八柱爲部將,李昌禮爲文兼,具善行爲知訓鍊,副護軍南正吾·南瑞五·南鶴聲,副司直李世師·沈履之,副司果鄭履煥·金基大,同知單朴應贊,副司正金燦·林壽松。
李壽鳳,以侍講院言啓曰,本院說書吳鼎源入直矣,移拜奉敎出去,下番闕直,事甚未安,司書洪相聖,卽爲牌招入直,何如?傳曰,允。
又以侍講院言啓曰,本院司書洪相聖牌不進,兼司書說書未差,下番他無推移之員,不得已以上番姑降,入直之意,敢啓。傳曰,知道。
李性遂,以內醫院官員,以都提調意啓曰,前御醫李文載,術業頗精,作散已久,還屬本職,付軍職冠帶常仕,何如?傳曰,允。
林鼎遠,以義禁府言啓曰,時囚罪人任希雨·沈重奎參酌,以不應爲公律勘處以放事,命下矣。任希雨·沈重奎,以不應爲公律,各杖八十收贖,放送之意,敢啓。傳曰,知道。
又以義禁府言啓曰,吏曹郞廳丁範祖,甲山府定配,當直都事崔範重,三水府投畀事,命下矣。以傳敎內辭意,具罪目,依例發遣府羅將,押送于各其配所之意,敢啓。傳曰,知道。
江華留守兪彦民疏曰,伏以臣,才識疎迂,年力摧頹,萬不合留鑰之寄,而黼座咫尺,忽承寵命,逃遁無路,倉皇祗肅,終亦黽勉到任,蚊山是負,自失審量,譴何之及,早晩是俟,曾未移晷,已聞有彈章,驚悚之極,莫省所由,及見全本,則謂臣遽然辭陛,而至請削罷矣。蓋臣旣不能辭免,固不當濡滯,況伏念長寧殿·萬寧殿大奉審,每在三月初,而舊留守臣,亦要臣交印後擧行,乃於前月二十七日朝參班退,往復喉司,問來日有無事,始欲辭朝,此非臣徒自汲汲,而憲臣反以是爲尤,誠不勝翟然。臣以半生齟齬之蹤,猥膺匪分之職,立遭擠斥,固也,而但不職事體之目,無乃太不襯當臣之伊日所處者乎?然臣旣被其凌轢至此,在臣必遞之義,不啻較然矣。仰惟仁聖臨下,尤軫禮使之方,凡群僚之以情勢申籲,輒賜矜許,俾全廉維,今臣難冒,有如是者,而獨未蒙睿鑑之俯燭,豈其理也哉?跧伏累日,玆始略入文字,仰溷聰廳。伏乞天地父母,察臣微諒,鐫臣職名,使留務毋曠,臺議夬行,不勝幸甚。批答在於筳說
諮議權震應疏曰,伏以天篤邦慶,寶算彌隆,八域歡忭,曷有其極?臣朽材無用,沈疾阽危,自分爲當世棄物,久矣,乃於千萬夢想之外,伏奉正月初三日有旨,以臣爲侍講院諮議,使之乘馹上來,臣聞命驚感,莫曉厥由。此殆臣跧伏窮鄕,情實未顯,轉輾謬語,以至於斯也,臣請略陳本末,惟聖明垂察焉。臣本賦性庸下,素無高尙之志,隨衆進取,自是夙計,而不幸臣母之病,數十年沈痼,臣無他兄弟,獨自扶護,身兼衆役,日夜焦迫,實無餘力,及於擧業,因循拋棄,虛度半生,晩通蔭籍,屢叨恩除,而孤露之生,已無所爲養矣。只自歸依松楸,苟全性命,而狗馬賤疾,逐年加甚,委身床席,奄奄度日,蓋其空疏癃癈,不足比數於人。初非藏修讀書之倫也,特以臣之先世,以儒學名,故銓選之官,不知臣實狀,或意其有家庭之聞,謬擬此匪分之職。噫,离筳勸講,何等重任,而乃以如臣之蔑學無才者,苟然充數,臣身狼狽,固不足恤,其褻名器而駭廳聞,爲如何哉?臣撫躬慙恧,直欲鑽地以入,而不可得也。臣雖無狀,亦有一段廉隅,何可貪戀恩榮,冒汲趨承,以犯欺人欺天之罪也?臣於揆分之外,又有情理之萬萬惶蹙者。臣曾祖文純公臣尙夏,服事先正臣宋時烈,卒受其衣書之託,臣自在幼少,視先正如臣家父祖,尊親之誠,有倍餘人,粤自甲申以來,事端橫生,弓心轉激,凡爲私淑於先正者,次苐勘罪,又著書裕後,以嚴堤防,而以老少之分,歸咎於斯文,臣之昏愚,雖不能明知聖意,而蓋多相關於先正與臣祖之事矣。臣於是,惶蹙抑塞,抱冤鬱而莫向,杜門懾處,如弱人之無歸者,八年于玆矣。今臣旣以辭官,沒入文字,則其何敢徒懷猥越之懼,不一暴於聖明之下乎?嗚呼,時烈際孝廟不世出之聖,以魚水之契,處賓師之尊,謨猷密勿,思以申大義於天下,而弓劍遽遺,功業未成,肆乃追寧考世道之託,以明天理正人心,扶正學闢邪說,爲報聖恩壽國脉之圖,一意擔夯,九死靡悔,遂致仇怨溢世,駭機層出,至有逢蒙之反射,而倫彝斁絶,義理晦塞,其流之害,莫可止遏。苟究其原,實由群小之自絶於先正,干先正甚事,若以激階,爲先正之咎,則桓魋·臧倉與邢恕·胡紘,其將爲孔·孟之累,程·朱之過,天下寧有是理?先正之道德事業,固已卓絶光明,而其遺風餘烈,尙能使環東一域,知有春秋之義,朱子之學,而得免於夷狄禽獸之歸,歷選近世,未有盛於先正者也。是以我聖考丙申處分,極其嚴正,旣手書院額,特揭華陽,又下備忘曰,人主尊賢,出於至誠,則庶幾正士趨而息邪說,使之鏤板同揭,猗歟,大聖人尊尙斯文之意,眞可以建天地而懸日星矣。顧今世敎日弛,先正之道,寢以微滅,不絶如縷,正宜益加扶植,以存一脈元氣,奈之何摧抑斥絶而莫之恤也?豈聖意於此,或未之深思耶?若夫臣祖,則最被先朝禮遇之恩,平日招徠之勤摯,行宮際會之曠絶,旣已照垂史冊,又殿下嗣服之初,所以褒崇臣祖之典,靡有餘憾。由是朝廷士林之間,殆無異同之論,今玆絲綸之中,殊有不釋然於臣祖者,旨意嚴重,隨處著見,凡在聽聞,莫不惝怳。臣之闔門惶悚,靡所容措,惟溫泉時事,不過一二辭受行止之節,偶來蒙聖察耳,比之全篇大意,猶爲細故。且故判書臣尹鳳九,已陳其顚末,伏惟聖聰,或尙記有,臣不敢更瀆也。至於源流,臣祖與文敬公鄭澔,以其事係前賢,作爲序跋,此是私家文字,不干朝廷,正朱子所謂屋下合說底話,而初非欲推上朝廷者也。其時湖南儒生柳奎者,首發攻斥臣祖之疏,繼而眞儒·鳳輝輩,迭相構捏無所有,章奏沓至於瀆擾天聽,殆時運所關,而臣祖之所預料,是則竊恐罪在於攻斥者,而不所在於被其攻斥者矣,向非聖考日月之明,其何以終察臣祖之心,而益篤恩眷也?殿下儻於淸燕之暇,平心靜慮,反覆思繹乎?古君子辭受之宜,行止之道,應事制義之分,且觀於臣祖所處及聖考所以待臣祖者,則庶有以知臣祖,而渙然氷釋矣,臣誠夙宵屛營,伏地而顒俟也。仍念臣祖,而以先正之嫡傳,爲一世宗師者,三十餘年,惓惓以闡明先正之道爲已任,其苦心血誠,有足以使人感服者,如令臣祖,有知於冥冥,必當以先正之志義,不自爲悲,而不暇以一己之情事未明爲恨,臣若怵畏泯默,不自仰籲,以冀天日之回光,則臣於他日,何以歸見臣祖耶?玆敢略陳先正之事,兼附區區私義,伏願天地父母,俯賜鑑察,亟鐫臣鑑冒職,以重公選,因治臣僭妄之罪,以肅朝綱,不勝萬幸。批答在於筵說中
校理金文淳疏曰,伏以天休滋至,聖算彌高,慶溢宗祊,歡均八域,臣民忭舞,曷有其極?念臣本以無似,忝叨瀛選,今有年所,前後除命,一未出肅者,誠以揣分量才,不敢爲晏然承膺之計,迺者玉署除命,又下於千萬夢想之外,臣固知有除輒辭,實非義分之所敢安,而顧臣有區區難安之義,俄者僚員之聯箚也。簡通亦及於臣,而臣之不得隨參者,抵緣未及出肅,不可竝厠於論思之列,而至於本事可否,則誠無異同,卽伏見所下傳敎,辭旨截嚴,至被譴罰,則臣名雖不列錄於箚中,意見旣同於僚員,則豈可諉之以倖免,而揚揚冒進哉?官職去就,卽此一事,尤非可論。玆以短章自列,乞被同罪焉。且伏念崇儒重道,卽我列聖朝家法也,矧今春,實邸下春秋鼎盛,講學方懋,政宜招延宿德之士,以爲薰陶德性之資,實是當日之急務,而諮議臣權震應,以林下讀書之人,備位宮僚,則旌招禮待,有不可已,而今其陳疏,亶出於爲祖先扶斯文之意,殿下亦有所俯燭者,至敎以烏可已乎,臣不勝欽歎之至,而第解職給章之擧,自來招來之敎,俱非臣所料。以殿下平日優賢之聖德,何爲而有此擧措耶?此不但有違於聖朝家法,其於貽燕之謨,果何如哉?銓官之不敍,儒臣之刊,已有欠於大聖人中和之德,而堂箚之不賜批旨,亦非古例。伏乞聖明,更加三思,收還所下傳敎,竝卽賜批,以光聖德,千萬幸甚。答曰,上疏給之。刊名侍從案。
副校理兪彦鎬,修撰李秉鼎,副修撰金普淳等聯名箚曰,伏以臣等,卽伏見傳敎下者,有諮議權震應,特解其職,還下其章之命,臣等竊不勝慨感之至。噫,震應?是誰之孫也?頃年處分之後,始叨抄選之職,欲暴其祖志事之未盡俯燭者,其在私義,不得不然耳。殿下明聖,宜垂鑑察,而不賜一字之批,至有許解之敎,是豈聖明所以禮待之道哉?臣等職忝論思,義難泯默,忙具短箚,略貢愚衷。伏乞聖明,翻然回思收還成命,仍令還入原疏,賜批優容焉。至於銓官不敍之典,尤涉過中,乞竝還寢,以恢輔環之量焉。取進止。無批答。
辛卯三月十二日巳時,上御集慶堂。藥房入侍,政官同爲入侍時,都提調金尙喆,提調徐命膺,左承旨李性源,記事官李祖源·李在學·李度默,吏曹判書徐命膺,兵曹判書具允鈺,行都承旨尹得養,左副承旨李碩載,醫官李以楷·慶絢·鄭允說·吳道炯·柳光翼·鄭允協·徐命緯·金孝儉,以次進伏訖。尙喆曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。進湯劑後,請診候。上曰,今日則置之,可也。更進湯劑訖。性源讀奏權震應疏。命書傳敎曰,嗚呼,裕昆錄,卽予飮涕而書者也。今日海東臣子,若有思其君之心,孰敢背斥,而頃者怪章,處分若何,而今者此章,何到於此日?其人爲此職,其雖乘時揚揚,以今心神,其何多諭?此豈此人自來乎?招來者,卽銓官也。頃者單付,已料其歎,其果然矣。卽給此章,亦許解職,而諮議單付,銓官其意美乎否乎,招此乎否乎?其時政官,特施不敍之典,命諮議單付時三銓官,知名以奏。賤臣承命出來。以李最中·鄭存謙回奏,性遂讀奏沁留兪彦民疏。命書傳敎曰,沁留密符單子,予何深意,而此豈視若循例時乎?臺臣彈章,予雖曰。過矣,旣遇是彈,則與密符單子,輕重異焉。其宜靜俟,而何敢抗章?其句語亦涉欠穩,其在國體,豈若是乎?人君御下,亦從廉隅,給其章解其職。又命書傳敎曰,年過七十者,豈循常例?耆科人,一體陞六,已陞六者,特爲加資,口傳下批。性遂讀奏北道老人狀聞。又命書傳敎曰,北道百歲者近十一,何多也?吉州鄭德僑百二歲,予心何抑?依頃者下敎加資,今日下批?諸臣以次罷退。
辛卯三月十二日申時,上御建明門。殿座入侍時,行都承旨尹得養,左承旨李性遂,右承旨李碩載,左副承旨李壽鳳,右副承旨閔百奮,記事官李祖源,假注書黃錫範,記事官李在學·李度默,以次侍立。上具翼善冠·袞龍袍,乘輿出通陽門,仍詣建明門殿座後。上曰,文官幾何入來?知入。得養曰,以監軍分排待令者,只五人云矣。仍命書傳敎曰,昨日就理,近四十侍從,今日何處去乎?一竝卽爲禁推,該堂待令。又命書傳敎曰,今飭勵,若何,而昨夜纔放,今朝其若越江,此無臣分,故特命禁推,今聞洪樂信一人外無他云,若此混同囚禁,其涉過也,竝放。洪樂信分揀。李秉鼎堂箚,樂赴囹圄,焉敢不赴?若放。其當趨趙趨楚,勿放。又命書傳敎曰,今者所爲,萬萬可駭。吏曹郞廳,以禁推例拿入。又命書傳敎曰,當直都事,以拿推例擧行。上曰,院吏,令騎曹決棍。決棍後,上曰,前排入之,騎卽拿入。拿入後,下敎曰,院吏則諂于文官,使招當直而招當直書吏,汝則諂于院吏,以十度彌縫,特敎之下,焉敢若此?除散杖依法七度。又書傳敎曰,吏曹郞廳丁範祖,甲山府定配,當直都事崔範重,三水府投畀。上曰,許多文官,爲見五人,而今日爲殿座乎?雖動駕時侍從,亦爲牌招乎?以文臣下敎,則侍從皆入其中,以軍職廳五人,彌縫以奏,當該承旨,不能詳細分付而然矣,當該承旨遞差,另爲申飭,承旨有闕,代林鼎遠除授,卽爲牌招。百奮曰,鼎遠方在罷職中矣。上曰,敍用。上曰,吏曹及軍職廳書員,令騎曹決棍。決棍後,上曰,前排入之,騎郞拿入。拿入後下敎曰,汝學字時,只記十字乎?俄者決棍時,以十度彌縫,今又以十度彌縫,君命不能奉承。除散杖,依法五度後。上曰,分揀。命書傳敎曰,吏曹郞廳,口傳擬入。領左相便殿入侍事。出傳敎上曰,今日一會玉堂三人,皆入來乎,只入直爲之乎?知入。百奮曰,只入直參座云矣。上曰,李秉鼎平日多氣,今日擧措,何其陋哉?命書傳敎曰,本事嘗諭相臣,予雖衰氣益苶,而今不能視,其聲猶聞。今日入侍下敎時,其雖强寫,數嗽相接,其劫可知。當該承知李性遂,爲先特遞,略示君意,而心雖亘中,處分略略,則今者堂箚,卽效昔鳳輝·鄭栻者,幾十年之後,此習復見,今者處分,焉可已也,而雖其時有鳳輝與栻,則李秉鼎之隨參,爲趙爲楚乎,兼爲趙楚乎?況囹圄幾日,昨夜纔放,則昨踰囹圄門,今坐玉署樓,此等廉隅,萬古所無,暮年其君,尤爲代羞矣。書傳敎畢。百奮俯伏曰,今日權震應疏批中,辭意大過,語未終。上拍案曰,何敢如是?承旨罷職。承旨處分,代李性源除授,牌招察任,房順房。出傳敎命書傳敎曰,承旨閔百奮,欲護兪彦鎬·金普淳,下敎所無之言,其敢做作,事之無據,莫此爲甚,先施罷職之典。上曰,囚單子外,幾何入來?知入。鼎遠曰,次次待令,而無軍職,故不敢入廷云矣。命書傳敎曰,堂下侍從,時無軍職者,一竝口傳付軍職。上曰,揀擇着笠而來,是例也,今聞着儒巾云,且壯元率榜來參,自是古規,昔年曺夏望爲壯元時,稱元老,扶杖而來參,故傳以爲笑。今番則壯元初不來云,事極駭然矣。參坐翰林,竝命罷職。命書傳敎曰,今番無壯元而入闕中,萬古所無,且旣殿試,收正榜目後,仍着儒巾,亦豈敢入闕中乎?今番藝文館揀擇,以勿施施行。旣墜三百年古規,旣陞資者外,今番除承文院分館,皆以校書館施行,壯元爲校書校理,甲科二三人,以校書傳士,元單子付標以入。南絳老囚單子,傳曰,旣命校書館施行,飭亦行,而唱榜相値,付過以放,其令應榜。上曰,文臣皆待令,則何不入來乎?鼎遠曰,方待令于開陽門外矣。命書傳敎曰,有下敎者特召,殿座後五人僅到,已涉可駭,而其君殿座正門,其臣逡巡開陽門,下敎已久,無一人入廷,此甚麽意思而然?其何强召?一竝拿處,其中若有侍從,遞差傳旨先捧。三公入侍。裕昆錄,入侍承旨持入事。出傳敎仍乘輿還入大內後,諸臣以次退出。
辛卯三月十二日二更一點,上御集慶堂。三大臣入侍時,領議政金致仁,左議政韓翼謩,右議政金尙喆,同副承旨林鼎遠,假注書黃錫範,記事官許鍒·吳鼎源,以次進伏訖。上命取裕昆錄,使承旨讀罷。致仁曰,今番聖慮,不必如是矣。上曰,不爲進善,而單付諮議,其心予已知矣。致仁曰,不能必知其來故耳。上曰,玉堂箚子,豈非太怪耶?致仁曰,箚本,尙未得見矣。上曰,以春坊公然參疏,欲黨於兪·金兩人耶?尙喆曰,今夕湯劑,尙未進御,而以一疏至煩聖慮,儒臣所爲,甚爲痛憤矣。上曰,朝者二貼已進,而一貼則欲得免,故對入矣。尙喆曰,近日過煩聖慮,而湯劑猶未得如前進御,實爲焦悶萬萬矣。上曰,元景夏,以壯元爲騎郞,揀擇時,以郞廳冠帶着笠而來。曺夏望,亦當揀擇,着笠扶杖而來,此皆古規也。今日欲消日,使之揀擇,予則雖未詳見,傍觀皆曰儒中云,此何事也,壯元亦胡爲不來耶?致仁曰,揀擇出令甚急,未能悉通云矣。上曰,復見辛卯榜,實是料外。致仁曰,辛卯榜,果如聖敎稀罕,而不能親臨放榜,甚爲悵缺矣。上曰,予自今日,欲臥不出外矣。翼謩曰,昨日處分人,一竝蕩滌,臣等胥爲欣悅矣。今日處分又如此,雨露霜雪,可謂顚倒矣。致仁曰,明日唱榜時,似不得不親臨矣。上曰,初爲忘却矣,殿試時聞之,黃晙乃甲戌生云,甲戌生甚可憎矣。以甲戌生,故只加資尹得勳矣。若七十或七十餘,則豈不一體加資耶?致仁曰,甲戌生尤貴,誠合加資,而且有前例。尹得勳旣已陞資,則至於黃晙,尙未蒙恩,渠之子孫之心,寧不顒望,而雖以朝典論之,爲欠於一視之政矣。上曰,黃晙之筋力甚好云,果然否?致仁曰,甚精强矣。翼謩曰,昨日殿試時,臣拆榜,則黃晙爲一天所作,甚着實,其精力可知矣。上驚問曰,其然耶?對曰,然矣。上曰,明日唱榜時,揷花出去,必以此爲滋味,甚可憎矣。翼謩曰,臣以爲殿下,以此亦爲滋味,甚好矣。上笑之。致仁曰,黃晙之壻,卽前修撰李世奭也,世奭之壻,卽注書蔡弘履也,自弘履逆次及第,世以爲三代科慶云矣。翼謩曰,黃晙之家運,可謂大通矣。三年之內,祖孫相繼登科,甚稀罕矣。致仁曰,明日唱榜使黃晙,亦付圈着紅後入來,似爲美典矣。上曰,紅袍當未備矣。致仁曰,雖借他,當着來矣。鼎遠曰,其孫方爲注書入侍矣。上笑曰,然乎?聞其狀貌,頗好云,然耶?對曰,然矣。仍命書傳敎曰,只諭尹得勳,意蓋在矣,更思年五十人陞六,況加二十歲人乎?噫,耆耉科人,今年與八十五歲人,同爲唱榜,古豈有哉?初意予覺其過,豈可一許而一否?且一人,國初璿泒旣陞六,黃晙·李台奭,一體加資。今日口傳下批,明日唱榜,皆令懸玉。上問注書姓名,賤臣起奏曰,黃錫範矣。上曰,年,幾何?對曰,二十五矣。上曰,家,何在?對曰,西小門外矣。上曰,同甲爲唱榜,於予則可謂貴矣。欲見着紅袍樣矣,緣今日事,不得如意,甚悵缺矣。以此歸喩於爾祖。致仁固請親臨放榜。上曰,當於便殿,見四老人矣。又敎曰,殿試日聞甲戊字,甚可憎矣,今日則頗貴矣。翼謩曰,伏願聖心,今夜快爲解泰,無爲過煩。上曰,今番處分,不爲過矣。致仁曰,自前歲聖心每爲過惱,臣等切不勝伏慮矣。上命書傳敎曰,提調許遞,其代,以參贊李溵爲內局提擧。諸臣以次退出。
上在慶熙宮。停常參·經筵。
夜四更,月暈。
藥房都提調金尙喆,提調李溵,左副承旨李壽鳳啓曰,昨日臨門酬應,侵夜還來,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其見昨日,況若昔年,此心萬隕,何臣恃乎?予志固定。建功浮雲,明欲次對,何云講對,亦何入診?其黨復起,八字豈受?昨日已諭,便殿只見,自今日其停問候。
中宮殿·惠嬪宮,藥房口傳問安。答曰,知道。
以承傳色口傳下敎曰,此下敎,如不奉承,則此豈朝鮮臣子?其脫紗帽以去。
又下敎曰,內局提擧,特解提擧。又下敎曰,今番多武科,而讀文榜引儀先止,讀武科引儀後止,引儀入侍時,知名以奏。錄事外,若闌入下人,則騎堂記過。已下敎,則下人焉可入也?鄕武中頒花時,若有紛紜之弊,勿頒花,解號牌以奏。
又下敎曰,唱榜後,陞資新恩四人,待令于差備門。
又下敎曰,今日其君之心,若何,而大臣錄事外,下人若入殿庭,則當該騎郞記過,當延和門殿座決棍,入直堂上,當爲記過,以此申飭。
又下敎曰,其章給之,金載人依金文淳例捧傳旨。蔡廷夏昨日傳旨中若漏,則先遞差後拿處。昨日領相所奏,若何,而承旨附記,矇然特甚,捧納承旨,永刊仕版。
又下敎曰,金·蔡兩人同罪,則金文淳,何可免也?一體令該府,捧拿處傳旨。
又下敎曰,蔡挺夏·金載人,欲爲今日事,漏於昨日,豈輿儓所爲乎?永爲庶民。
又下敎曰,其臥舊邸,以謝蒼蒼,前後廂軍·挾輦軍,以內外營入直軍擧行。訓將都領·朝臣祗迎安徐,大小公事留院。
又下敎曰,勿胥命事,遣史官,傳諭于右相,命召仍爲傳授。
又下敎曰,昨日忽擾中,林鼎遠聽瑩而然,初下敎過矣。只以不敍傳旨付標。
李壽鳳啓曰,領府事金相福,領議政金致仁,判府事金陽澤,左議政韓翼謩,判府事李昌誼,有稟達事,來詣閤外請對矣。
又啓曰,右議政金尙喆,有稟達事,詣閤外請對矣。
備忘記,傳于李壽鳳曰,李碩載·李在簡·金光默爲承旨,牌招察任,房順房。
備忘記,晝長夜長,一日若月,臥東臥西,以此消日,且逢此月,懷萬倍心萬隕,何度日何踰月?其況此時,舊黨復起,其若乘時,甘心裕昆,一唱五和。近者氣加一倍,欲臥舊邸,見機而止,於今靜臥此堂而已。內局只有扁鵲,雖有靈草,於予何益?以此觀也?予志可知。自有召時,卿等若此,雖夢何成?卿等速休,少安此心。
李壽鳳啓曰,今日動駕時,承旨當爲備員,都承旨尹得養,宜卽牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以洪相聖爲吏曹正郞,金敍九·李思祚爲佐郞。
備忘記,傳于李碩載曰,以其君若此者,李最中也。其宜端本,甲山投畀,倍道押付。吏郞與騎郞,若何,而以原州文官,苟充備擬,當該吏判,越一等。
備忘記,傳于尹得養曰,今觀氣像,其黨若前,其心可知。暮年乘時,付託者類,何足道哉?若問其本,卽是諮議,特拔其選,以嚴君綱。
傳于尹得養曰,昨日二十餘人云矣,只此乎?如有漏者書入。金昌祿,豈入於此乎?分揀。
傳于李壽鳳曰,此時中官,雜沓殿庭,記過。
備忘記,人生於三,其事如一,卽古人語。祖之師曰以其祖,則於君一何背退?雖隱裕昆錄三字,其心在於此錄,隱其三字,只稱源流,其心巧矣,爲抄選,心亦若此乎?閔百奮,忘其祖背其叔,甘心護黨,是誠何心?彦鎬,其雖鄙陋,復欲爲黨,稱以一會,冒入一迂闊,劫於一權字,俯首聽令,何足道也?欲成大人,得一成三,弘文學士面宜先接,暮年其君,憊臥自笑,前學士心,何心拜祖?今年萬古初聞者多,而於此其亦萬古可駭者也。
備忘記,與君竝射,讓君一矢,禮也,此正君臣義也。射猶若此,況臨門乎?於裕昆錄,必欲角勝者,卽此類心也,況抗禮者乎?雖然,初下敎可謂雍容,則兪彦鎬·金普淳,欲舊習此擧,何意自可免也,而謹悉聯名,陋矣特甚,此權氏故若此乎?臥中一哂。金載人·金文淳,可謂先見靳點矣,今果然矣。此等之人,胎生本心,何足數哉?鄙哉此等黨人,亦何道也?君氣若此,而若是乘時,嗟哉,其心五尺猶知。位在冢宰,此時單付一人,果用心乎,果叶讓乎?於此於彼,甲山猶賞,須看裕昆錄。卄六在近,强黨若此,是豈子道,亦豈臣道?此心旣定,欲詣舊邸,今氣若此,寧臥此堂,以守其心?動駕之命安徐,須看閤門,於今萬重矣。
李碩載啓曰,時原任大臣,伏承下敎,轉益焦迫,更爲求對矣。
以承傳色口傳下敎曰,其止而休焉。
又下敎曰,使予就寢而止焉。如欲見予,明日興泰門殿座時,見之矣。
又下敎曰,暮年都政,豈爲諮議而親臨乎?判長旣已處分,則兩次堂不可以初下敎而止,竝施刊板之典。
李碩載啓曰,時原任大臣,下敎之下,固當退出,以待明日入侍,而藥院俱空,湯劑尙未進一貼,焦迫之極,更爲求對云矣。
以承傳色口傳下敎曰,果苦矣,其止之。其不云興泰門見之乎?
諸承旨,有稟達事,來詣請對矣。
以承傳色口傳下敎曰,其止之。萬一如此,則當露坐,其止之。
假注書黃錫範改差,代宋景煥爲假注書。
吏曹口傳政事,及第黃晙年七十八,李台奭年七十五,已上令超通政加資事,承傳。
兵曹口傳政事,同知作闕單張齊維。
李碩載,以吏曹言啓曰,文科壯元南絳老爲校書校理,原單子付標以入事,命下矣。時無見窠,校書校理鄭忠彦,今姑作窠,改付標以入之意,敢啓。答曰,知道。
吏曹改付標望,校書校理南絳老,博士二李正薰·李夔。
兵曹口傳政事,同知單辛受采。
李碩載,以義禁府言啓曰,李最中甲山府投畀,倍道押付事,命下矣。以傳敎內辭意,具罪目,卽爲發遣府都事,倍道押送配所之意,敢啓。答曰,知道。
金光默,以義禁府言啓曰,洪相簡,令該府處之事,傳旨啓下矣。洪相簡下去平安道寧邊府云,依例發遣府羅將,拿來,何如?傳曰,允。
辛卯三月十三日巳時,上御集慶堂。新恩新資人入侍時,新恩尹得勳·李台奭·黃晙·辛受采,右副承旨林鼎遠,記事官李祖源,記注官許鍒,記事官吳鼎源,以次進伏訖。上着笠起坐,命得勳·台奭·晙·受采進前,各賜帛一疋,賜四器饌。命書傳敎曰,特陞其資,追慕昔年,三人同陞,奚表予意?辛受采特同中樞,其若庚午年特授之例。若無見窠,作窠單付。予當明日興泰門,親受謝恩,今日入侍新恩,其令太僕給馬事。榻前下敎命書傳敎曰,新恩通政李台奭,以紙圈入侍,令該曹特給玉圈。諸臣以次罷退。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
李碩載,以都摠府言啓曰,今日入直內三廳,武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
以承傳色,口傳下敎曰,供上郞廳,呈草記郞廳外,他人勿入。
又下敎曰,二品爲請討而來乎?方坐階上,承傳色所見處,二品卽爲退去。
又下敎曰,亂之本權震應,敢擧莫重之事而陳章,其人大靜縣投畀,倍道押送。救護三儒臣,南海·巨濟·熊川定配,金載人·金文淳·蔡廷夏,嶺沿投畀,倍道押送,以祛黨人。
又下敎曰,漏通於當直,中官誤傳以騎曹,其中官不可以人類論,越俸一等。宣傳官摘奸,何等重也,而先爲漏通於當直,承旨爲之乎,書吏爲之乎,使令爲之乎?知入。
又下敎曰,承傳色傳之未及出來之前,先爲漏通,此非使令所爲,必是書吏所爲,而使令中,或有五人中奴屬與否,知入。若不直招,當直房杖問,斯速知入。
又下敎曰,當該書吏,令秋曹刑推一次後,南海縣充軍。
又下敎曰,速送宣傳官,兪彦鎬渡江與否,知入,馬則分付騎曹。
又下敎曰,立馬事,分付騎曹,則使令國之使令,何敢漏通於騎曹乎?政院都使令以下,決棍二十度,當該坐直承旨,遞差。
又下敎曰,三倍道押送日子,令道臣狀聞。
又下敎曰,大臣·承旨外,諸臣雖一人,不得入來事,分付。若有入來者,守門將當殿座,當用軍法矣。
又下敎曰,俄入二品,何處去乎?當直都事,草記稽滯,前排入門,當直都事拿入,草記速入。
又下敎曰,黨人復爲舊習,計數人若此,聞此而坐階上,竝與承旨而退去,然後當入廳矣。
又下敎曰,若黨人募入迂闊者然,相臣招來二品,爲羽翼乎?欲不進水刺,其知之。
又下敎曰,俄者使之盡見越江而來,越俸中官誤傳,只見兪彦鎬而來,其宣傳官更卽送之,其外諸人越江與否,卽爲知來,其中官越俸二等。
又下敎曰,裕昆錄板,在於藝文館,使校書館,印出藏置五處史庫。
又下敎曰,裕昆錄印出與否,知入。
又下敎曰,卽爲頒布,金吾郞使之卽爲回來。
又下敎曰,裕昆錄旣下敎,則捧納承旨,豈可只遞而止?令該府施以制書有違律。
又下敎曰,下諭儒臣及薇垣·柏府有之,一竝遞差。
又下敎曰,此時何論其科?文武科旣行,雜科初試,勿施。
傳于李碩載曰,受新恩謝恩時,侍衛及排立砲手安徐,只承旨一人,翰注入侍,以時服爲之。
又傳曰,昨日入侍新恩,差晩入來事,已下敎,旣已日晩,故下問,今入來云,前已下敎,此亦卽日唱榜有異,則焉敢若此?此正敎婦初來,新恩若此,將來可知。晩到人殿座時察問。今番武科新榜,赴防納米,從願施行事,分付該曹。
又傳曰,此時焉敢遊街?禁之。
備忘記,傳于李在簡曰,裕昆錄關係莫重,此後復謂此者,奚特今者處分?當以金聖鐸處分同。李玄逸亦非抄選乎,當國黨皆護黨乎?予雖衰矣,豈與黨人同?此後雖捧納承旨,當施同律。又傳曰,今者使其君若此,今春坊有贊善乎,有進善乎?此時單付幾年,鬱此心之人,是請其人而鬧其端者有此心,李最中自擬贊善,可也,其心狹隘,一何若此?雖有此,予旣雍容,若無兪彦鎬·金普淳,亦何止此?以此觀也,二人卽最中弟子也。必也知此,而引付此人者,是何心也?前飭若何,而募得一迂人成三爲此,使是用心,抑何心抑何心乎?彦鎬抱此心,其何耐三年,普淳亦體其兄中和道乎?予懷亘中中憶此,亦不覺開口一哂也。予則曰,若開國承家小人意,對曰,當今衰世,何用狹隘者云,惜乎,恒日操身不廣歟。
又傳曰,不能敎子,是誰之過?前已飭,今復若此,豈可下敎而止?行司直李昌壽,中道付處。
又傳曰,今何待該府中道?以公州擧行,卽爲押付。
又傳曰,今番事專由黨,莫知請討,只困其君,此何朝鮮?予雖衰,氣亦若此,于今朝鮮,豈此輩朝鮮乎?太阿在手,故業已皆處,而其本卽李最中,其令三倍道押付。
李碩載啓曰,卽者義禁府都事來言,判中樞府事李昌誼,今方胥命於金吾門外云矣,係是大臣去就,敢啓。
備忘記,傳于李在簡曰,嗟哉,此日幾十年固心,一朝瓦解,是誰是誰?黨人黨人,何顔以拜?思之及此,一刻世界,於予百年。予志固定,二次其誦,今何他諭?況於李昌壽事,靜而思,冠屨倒,何則?肆然陳章者,甘心舊習者,隱然恣在,處義雖駭然,卽此中枝葉若此,則此正本未倒置,及其嗣,尙書猶戒,況此乎?其子駭擧,豈可惜也,而人君御下,宜扶倫理,特寢李昌壽下敎。
諸承旨有稟達事,來詣閤外請對矣。
傳于李碩載曰,雖宗臣,供上外,勿爲許入,望日問安,亦不得入闕事,分付兵曹。
又傳曰,內局人,入直外皆逐,大臣·承旨供上進排人外,都尉·副尉不入事,嚴禁。
李碩載啓曰,時原任大臣,筵退之後,輔益罔措,與二品以上,更爲詣閤求對矣。
備忘記,傳于李碩載曰,今日黨人,可謂乘時,今日黨人,可謂乘時,今月君心,若何,今月君心,若何?若是乘機,若是乘機,其令史官,特寫史草。
傳于李碩載曰,宣傳官一員待令,騎馬三匹立之。
備忘記,傳于李碩載曰,宣傳官摘奸之命,若何,而承傳色復命前,政院漏通當直,以今觀也,政院亦此輩之政院,可勝寒心?漢·唐權臣,以人主左右相連矣,今者黨人,交結政院,下人隨皆漏通若此,而其國興乎替乎?頃年帳殿,因近仗軍漏通,令騎堂施軍法,申飭此軍情矣。政院下人中,爲士夫家僕爲使令者,一皆沙汰,以嚴靑衿。
備忌記,傳于李碩載曰,噫,今日宇宙,若何?朝鮮其爲國,君爲君乎?莫重裕昆錄,恣意背斥,徒知其祖師,莫知暮年其君,此宇宙混沌也。其君從容,其臣惹鬧,稱一會,欲樹其黨,陋夫俯首世誼二字,欲掩其態,無狀者類,欲護跳踉,處分二人,不就囹圄,揚揚護黨,此其無朝鮮也。國若爲國,幾年固心,一朝以背君若爲君,猶護其黨,無人請討,使其君代行乎?此正國不國君不君。噫,建功幾日不飮,大小公事留院,其豈恬然?以承者辭八字下敎,亦豈視若尋常者乎?其雖處分,爲臣子者,以前職陳章請懇之時,大臣胥命,其勢固然,內局無人,只有政院,則雖不守閤,豈踰闕門?五大臣胥命,三承宣亦莫知去處,苟且東國,只有一君二承宣,焉敢若此,焉敢若此?況此豈申退之時乎?三承宣,一竝施以不敍之典。予哂欲從容若此,今果從容矣。
傳于李碩載曰,騎馬三匹立之,宣傳官一員待令。
諸承旨,有稟達事,來詣閤外請對矣。
傳于李碩載曰,時原任大臣勿待命,命召傳授,使入直史官傳諭,史官入來後下鑰。
李碩載,以義禁府言啓曰,權震應大靜縣投畀,倍道押送,救護三儒臣,南海·巨濟·熊川定配,金載人·金文淳·蔡廷夏,嶺沿投畀,倍道押送事,命下矣。權震應時在淸風地云,以傳敎內辭意,具罪目,卽爲發遣府羅將,倍道押送配所,兪彦鎬南海縣,李秉鼎巨濟府,金普淳熊川縣,金載人興海郡,金文淳金海府,蔡廷夏機張縣竝投畀,而以傳敎內辭意,具罪目,卽爲發遣府羅將,押送于各其配所之意,敢啓。答曰,知道。
李碩載以義禁府言啓曰,大靜縣投畀罪人權震應,南海縣投畀罪人兪彦鎬,巨濟府投畀罪人李秉鼎,熊川縣投畀罪人金普淳,興海郡投畀罪人金載人,金海府投畀罪人金文淳,機張縣投畀罪人蔡廷夏等,依傳敎,三倍道押付日子,令道臣狀聞事,分付之意,敢啓。答曰,知道。
李碩載,以義禁府言啓曰,甲山府投畀罪人李最中,三倍道押付事,命下矣。押去都事所到處,星火發關分付之意,敢啓。答曰,知道。
又以義禁府言啓曰,李昌壽中道付處事,命下矣。李昌壽忠淸道公州地付處,而以傳敎內辭意,具罪目,卽爲發遣府都事,押送配所,何如?答曰,知道。
又以義禁府言啓曰,特寢李昌壽下敎,金吾郞使之卽爲回來事,命下矣。押去都事所到處,卽爲分付之意,敢啓。答曰,知道。
又以兵曹言啓曰,本曹佐郞李身晦,身病猝重,屢度呈狀乞遞。宿衛之任,不可久曠,今姑改差,何如?傳曰,允。
又以刑曹言啓曰,當該書吏,令秋曹刑推一次後,南海縣充軍事,命下矣。依傳敎,承政院當該書吏朴星采,刑推一次,慶尙道南海縣充軍,卽爲發配之意,敢啓。
又以漢城府言啓曰,蔡廷夏·金載人,依傳敎,永爲庶民之意,敢啓。答曰,知道。
又以義禁府言啓曰,前承旨閔百奮,施以制書有違律事,傳旨啓下矣。閔百奮今已拿囚,以制書有違私律,杖一百收贖,告身盡行追奪,放送,何如?傳曰,允。
以忠淸水使朴聖浹啓本,泰安郡呈,以京江居徐莫述等渰死事,傳于李在簡曰,令本道恤典擧行。
辛卯三月十四日辰時,上御興泰門。新恩謝恩入侍時,右承旨李碩載,記事官李祖源,記注官許鍒,記事官吳鼎源,以次侍立訖。諸新恩,命鱗次進前奏名。退出時,原任自階下陞階入侍,請進湯劑。上曰,使予飮藥,而又使侍從困予乎?致仁曰,上敎至此,臣等惶恐,無辭可達矣。更請進湯劑,上終不許,連下未安不忍聞之敎,諸大臣一齊請進湯劑,上不應,命李昌壽淸州付處。出榻敎命當直都事金復根拿入,使之催促下直。上入內後,諸臣以次退出。
上在彰義宮,停常參·經筵。
夜自三更至五更,月暈。
大駕詣彰義宮後,王世孫,遣宮官問安。答曰,今日朝鮮,非但不知其事,坤殿·世孫亦不知。故來臥此處,我孫侍坤殿而好在焉。
王世孫,遣宮官啓曰,連日不進湯劑之餘,又此動駕,下情悶迫,雖伏承問安之批,而日已過午,湯劑尙未進御,轉益罔措,追詣承候之意,敢啓。答曰,今日朝鮮臣子,專知其黨,不知君父國母,沖子之時,唯汝一人,何獨用心,爲予好在?雖任使之臣,呂祿氏黨,如此事必哂之矣。
備忘記,今日一日若月,近日一刻若年。三昨一朝成黨,昨日六黨乘船,申飭少伸,慷慨萬倍。內局唯有靑囊,三司仍鎖銀紗,須見闕中便殿,政院二臣六相胥命,三宣在家,此何景像,此何國體?幾年苦心,復成其黨,陋矣,何足道哉?求諸漢·唐,豈有若此?問諸國中,百歲何知?夜長特甚,豈特盡永?嗟哉,此堂,一夜百夜,衰君轉輾,閹豎昏睡,其雖皆入睡處,而仍依傳命,二三承傳,其雖從容,國事寒心,於予得矣,若此奈何?待曙聞鷄,强呼示意。
承旨啓曰,時原任大臣,旣承勿待命之敎,又敢冒罪詣閤求對矣。
備忘記,予見朝鮮,熟矣,爲國人以此爲慶,彼黨人菀於中,嗚呼,今月其君用心,五尺皆知,而此時若此,可謂機乘,其心道人亦知,何顔以拜,何心仍入?嗟哉,今日朝鮮,予倚者,惟有坤殿與沖子,而坤殿用心,沖子懇請,而心已固意已定矣。興惟及此,寢中飮涕,惟己卯爲主鬯,予心何金而金有重焉,何心對臣?召卿三字昨已諭,誦魯文兩次,意亦深矣。昨夕從容,殿內一君,院中二宣,而從容過夜,今聞復來。近者氣眩,中心亦隕,曾前飮若仲子鵝肉,卿等休請自休,令君少使心而踰今月焉。若此豈云今月今日,何耐?卿等少諒,卿等少諒。
以承傳色,口傳下敎曰,昨日則,若何?今日則坤殿·沖子,下敎而猶如此,時原任大臣,施以不敍之典,命召收入。
又下敎曰,掩坤殿及沖子之誠,專護黨人如此,而坤殿誕日,沖子生辰問安,亦爲之乎?時原任大臣,誠爲慨然矣。依再昨例,皆爲待令,分付都監。
又下敎曰,當以夜晝介,副駕轎安徐,駕轎待令,諸司豫備。
禮曹啓曰,今此彰義宮擧動時,王世孫祗迎隨駕之節,何以爲之?敢稟。以承傳色,口傳下敎曰,稟世孫隨駕,禮堂俄者下敎,不捧之耶?此草記給之,禮堂,施以刊版之典。
又下敎曰,侍衛入直擧行,侍衛承旨外,舊邸大門內,以朝臣爲名者,雖一人若入,則當爲一下敎矣。
又下敎曰,不知坤殿與沖子之時,時原任胥命乎?予則不知矣。
又下敎曰,明日入直禁軍,今日使之入直。
又下敎曰,坤殿用心,沖子懇請,下敎不能捧之,臥舊邸之外,無他道。雖大臣若入,則當臨門殿座用軍律,政院下人及內侍府下人,應待令外皆逐之,使黨人知有君。
又下敎曰,豈料今年式年,猶爲祖之師,況孔聖謁聖乎?自政院送着團領一人辛受采及老人三人,遐方武士,若不知文一榜及京居武士,若有闕者,原榜目中付標。昨日乾道昭昭,已知之矣。
又下敎曰,非謂武夫,拔其易知者,洪·尹二人,其他不參者,有誰?其吏大門外,令該曹棍問。若不知入,則騎郞當決棍,不參之人,速爲知入。
又下敎曰,不知其君,只知兩班,政院書吏也,但以非文非武者以奏,爲先決棍五度後問奏。
又下敎曰,若此則初不盡告,何也?其院吏更爲棍問,使之知奏。
又下敎曰,院吏隱諱,不爲盡奏,限十人以奏後止之,俄者三人徐勖修·韓錫鳳·李東白之父,誰也?知入。
又下敎曰,初次欺隱之罪,先決棍十度,加知以入。此漢回示次,訓將率旂鼓,待令于西小門。
又下敎曰,此漢萬萬無狀,訓將於宮門外,此月則非動樂之月,除大小吹打貫耳砲·面灰砲·結縳砲·回示砲,依例爲之。三次欺君,所當決棍,而旣非決棍,此非親臨,令敎鍊官回示六匝後,出付該曹,由西小門,南海縣限己身充定?回示時,金鼓依例爲之。
又下敎曰,金鼓之聲低微,訓將亦阿諛於院吏耶?訓將記過。
又下敎曰,回信地,以鳴金爲之。
下敎曰,今日非回信地吹打之日,令巡令手,告其回信地,共吶喊三次後,旂手退之,訓將記過,使之參酌。
又下敎曰,此則非吶喊三聲,大喝三聲事,分付都監。
又下敎曰,其漢所爲,萬萬無據。結縳回示後,仍結縳拿出于景福宮洞口外,付於該曹郞廳,逐出西小門外。
又下敎曰,掩護欺君之院吏石聖運,書牌懸䯻,往于配所。
又下敎曰,其漢今日內,使之渡江。
又下敎曰,宜頉洪樂遠及年老尹得勳以奏者,萬萬無狀。五倍道擧行,送一宣傳官,石聖運渡江與否,摘奸以來,令帥臣狀聞。
又下敎曰,把守信地,只頒布軍門,勿出朝報。
又下敎曰,先正萬古先師,不知先正之人,雖一時,豈可置之紅榜乎?禮卽走馬進來,紅牌與御花,申時前取來,藏置禮曹。若踰申時,當該禮郞,當令該府處之,以此申飭。
又下敎曰,此輩厭從享厭廟庭而然,如此而於將來何,況忠州謂鄕乎?點下十人付籖紅榜,踏下十人紅牌頒花,藏置禮曹,卽爲分付該曹。
又下敎曰,由此觀之,乾道昭昭。裕昆錄爲黨後,豈料鄭澔之孫,付標於紅榜乎?乾道昭昭矣。
又下敎曰,李最中之姪,焉敢晏在?榜中榜目付標,與拔榜有異,紅牌內入。
又下敎曰,禮曹郞廳,尙未來奏,當該郞廳,令該府處之,書吏令該曹決杖一百,紅牌御花,卽爲推藏。
又下敎曰,今日內若此者,不知三百年朝鮮,奇怪諮議,三堂聯坐,得此而來,豈但李最中乎?鄭存謙·金相翊,拔去侍臣案,此於二人,猶爲賞也。
又下敎曰,諮議單付之時,政色書吏當知之,朝鮮兩班之爲丹骨者,此類也。其時付職時,緣何爲之乎?令該堂前年都目時,執吏·書吏,爲先決棍三十度後問奏。
又下敎曰,政色書吏供辭,堂上相議時事,非下吏之所可與問,三堂皆同爲否,誰爲首擧也?更爲問奏,而若不直招,杖問以奏。
又下敎曰,承傳色三人待令皆用謀,其君若此之時,闇豎焉敢若此?承傳色,一竝記過。
又下敎曰,八十人君用心之時,三承傳色記過後駭然,一竝拿入。
又下敎曰,五衛將黃晙,何時下敎,而尙今寥寥,七十八歲人若此乎?申飭。
又下敎曰,五衛將黃晙兩婿爲文科,而何敢用勢乎?午前不爲謝恩,則當北靑府充軍,催促。暮年當爲同甲充軍。
備忘記,五衛將黃晙爲承旨,其令謝恩,與尹得勳同爲入直。黃晙承旨代,李台奭爲五衛將,其令謝恩隨駕。
以同副承旨尹得勳上疏,傳于黃晙曰,八字已下敎矣,此章給之。牌招謝恩後,此處入直。
又下敎曰,宣傳官一人給馬,南大門·西小門,護門部將,摘奸以來。
又下敎曰,甲戌生承旨,來留于此,假承旨往守本院。
又下敎曰,中官辛益相,萬萬可駭,當府逐送本鄕,令內侍府刊名。
又下敎曰,其中官,入于舊邸大門內,亦陋矣,出之大門外,充軍于本鄕。
又下敎曰,辛益相嶺人云,若充軍,則有弊於其邑,使當部逐送西小門外。
又下敎曰,今日黨人盡無然後,當踰舊邸大門,政院知悉。
又下敎曰,尹得勳上疏,昨日來到,而今日始奏,其中官,拿入。
傳于黃晙曰,亂本李最中,卽其處嚴加荐棘事,押去都事處,卽爲分付。諸大臣顧瞻不爲,故下敎矣。
又下敎曰,三倍道人,其果三倍道乎?令所經沿路,三倍道與否,次次通報,卽爲狀聞。
又下敎曰,幾十年苦心,舊黨復盛。前有所奏,以卽今觀之,則所奏欺君,若先聞欺君者,則柳得養,是也。當拿入大僕而問之,具格式嚴囚南間,該寺供饋,書札嚴禁,囚單子,還宮後入之。
備忘記,傳于尹得勳曰,噫,莫重裕昆錄,隱其名言其事,而以鳳輝·眞儒,護在心上,欲將通人共知,而年少黨人,猶爲萬萬無狀,一則惜名,一則趨赴,於今自判,況職在大官者乎?黃景源·朴師海,尤爲可駭,特逐門外,以嚴君綱。諸配人,卽其地限己身庶民。
備忌記,傳于尹得勳曰,以予心氣,誠難誠難。其心可知,其何單付?李存中擬望,世上猶稱冤,黨臣引進衰君用心,嗟哉最中,何心若此?若問其心,輿儓可知。今者廷臣,孰敢斗護?常雖量狹,於此計深。雖無此也,此心難耐,乘時復黨,予將奈何?黨心自綻,道人知心。嗟哉黨人,任自爲之,予心固定,自有所執。此時猶默,此等兩司長,將用於何?黃景源·朴師海,亟施刊版之典。
備忘記,傳于黃晙曰,嗚呼,今月其君心,雖若修敎,特此一事,可謂司馬氏心也,若知而爲此,則此田令子心也。在鄕抱拂菀者,必見朝報,今月何敢若此?在京護黨者,日見小報,乘機爲此,此雖立,今日心則乙亥用氣字者類,今日若有一分北面,其宜張目請討,只勸建功,一則猶護其黨,一則恐或葛藤,默默不語,一則泄泄觀光,使君皆處,此豈三百年臣子道乎?世誼二字,比諸朱溪君,何?朱溪君猶若此,況世誼乎?其言苟且,時聞亦哂。嗚呼,今日朝鮮,卽黨人朝鮮,豈三百年朝鮮乎?其尤憤慨者,以八字媚君,今八旬背君者也。今又隕心者,旣其君言及沖子,而莫知泥首濕涕也。若此故,多年禮房吏,初則以尹得勳·洪樂遠彌縫,予雖衰矣,豈見欺於此輩?令棍問,聞其若干後,棍問至於十人多,初莫知京鄕,其皆自服,若是欺隱者捧劵,則必有受囑而然也。此類與他吏有異,多年禮房,其猾熟故也。旣皆詳知者,初何欺隱?以此觀也,人不可信。此輩已驗,立心不正,爲厭從享欺隱,十人付籖元榜,烏可已乎?旣命付籖院吏亦充軍,而今予一心,豈在乎此,亦豈特可駭復黨?嗚呼,今月初六乎?于此錄,心萬隕氣萬墜,何敢曰以嚴處而心弛乎?今臥舊邸,推思明年,此心何欺,此懷何抑?以士夫爲名外,國內中外,咸知此心。呼寫及此,涕沾其枕。今日世祿臣,其皆目張乎哉?
諸承旨有稟達事,來詣請對矣。
傳于尹得勳曰,闕門若未閉,則卽閉,承旨其入處焉。
又傳曰,今已徹宵,軍兵饋粥,承旨退休焉。
尹得憅,以訓鍊都監言啓曰,依傳敎罪人石聖運,回示三次六匝後,出付該曹之意,敢啓。答曰,知道。
又以禮曹言啓曰,李最中之姪,焉敢晏然榜中?榜目付標,與拔榜有異,紅牌內入事,命下矣。依聖敎李商巖,原榜目中付標以入之意,敢啓。答曰,知道。
又以禮曹言啓曰,下敎曰,此等人厭從享厭廟庭而然,如此而於將來何,忠州況謂之鄕乎?點下十人,付籖紅榜,踏下十人,紅牌頒花,藏置禮曹,卽爲分付該曹事,命下矣。依聖敎,鄭在信·李普天·鄭趾煥·沈埉·李永穆·徐勖脩·朴道翔·崔宇觀·趙章漢·李泰賢等,原榜中付籖以入之意,敢啓。答曰,知道。
又以禮曹言啓曰,下敎曰,此輩人,厭從享厭廟庭而然,如此而於將來何,忠州況謂之鄕乎?點下十人,付籖紅榜,踏下十人,紅牌頒花,藏置禮曹,卽爲分付該曹事,命下矣。依聖敎,鄭在信·鄭趾煥·李普天·朴道翔·徐郁修·沈埉·李泰賢·李永穆·趙章漢·崔守觀等十人,紅牌頒花收取,藏置本曹之意,敢啓。答曰,知道。
又以兵曹言啓曰,依傳敎,承政院都使令洪二得以下三十五名等,各決棍二十度之意,敢啓。答曰,知道。
又以義禁府言啓曰,大靜縣投畀罪人權震應,勿令都事,當該縣監荐棘投畀六人,押去羅將回來事,命下矣。依傳敎星火發關分付之意,敢啓。答曰,知道。
又以義禁府言啓曰,甲山府投畀罪人李最中,卽其處嚴加荐棘事,押去都事處,卽爲分付事,命下矣。依傳敎嚴加荐棘事,押去都事所到處,發關分付之意,敢啓。答曰,知道。
又以漢城府言啓曰,中官申益相嶺人云,若充軍,則有弊于其邑,使當府,逐送西小門外事,命下矣。依傳敎申益相,逐西小門外之意,敢啓。答曰,知道。
又以漢城府言啓曰,因傳敎,承政院書吏石聖運,逐出西小門外之意,敢啓。答曰,知道。
黃晙,以漢城府言啓曰,因傳敎,黃景源·朴師海,特逐門外,諸配人卽其地,限己身庶民之意,敢啓。答曰,知道。
又以漢城府言啓曰,罪人兪彦鎬·李秉鼎·金普淳·金文淳·金載人·蔡廷夏,依傳敎永爲庶民之意,敢啓。答曰,知道。
又以義禁府言啓曰,三倍道之人,令該經沿路,三倍道與否,次次通報,卽爲狀聞事,命下矣。依傳敎,卽爲發關分付於沿路各該邑之意,敢啓。答曰,知道。
又以刑曹言啓曰,院吏石聖運,南海縣限己身水軍充定,書牌懸䯻,往于配所事,命下矣。依傳敎,當該承政院書吏石聖運,南海縣限己身水軍充定,懸牌發配之意,敢啓。答曰,知道。
又以刑曹言啓曰,承政院使令李遇春,南海縣充軍事,命下矣。依傳敎,罪人李遇春,慶尙道南海縣水軍充軍,卽爲發配之意,敢啓。答曰,知道。
又以刑曹言啓曰,今番投畀六人,令該曹擧行,而若有饋遺者,嚴飭諸道事,命下矣。永爲庶民投畀罪人兪彦鎬·金普淳·李秉鼎·金文淳·金載人·蔡廷夏等,令沿路各邑,定將校押送配所,饋遺者,一體嚴飭事,發關分付于該道道臣之意,敢啓。答曰,知道。
又以刑曹言啓曰,當該書吏,決杖一百事,命下矣。依傳敎,禮曹當該書吏李仁復,決杖一百之意,敢啓。答曰,知道。
又以刑曹言啓曰,南海縣水軍充定罪人石聖運,依傳敎,五倍道擧行事,發關分付之意,敢啓。答曰,知道。
又以刑曹言啓曰,其漢今日內,使之渡江事,命下矣。依傳敎,南海縣水軍充定罪人石聖運,分付畿營,卽爲渡江之意,敢啓。答曰,知道。
又以兵曹言啓曰,今此彰義宮擧動時,斥候伏兵,令御營廳擧行,而軍兵環園·刁斗等節,依例擧行之意,分付該軍門,何如?傳曰,允。
又以禁衛營言啓曰,去夜無犯夜人所捉之意,敢啓。答曰,知道。
又以一二所廵廳言啓曰,去夜無犯夜人所捉之意,敢啓。答曰,知道。
又以左右捕廳言啓曰,去夜無犯夜人所捉之意,敢啓。答曰,知道。
同副承旨尹得勳疏曰,伏以臣,本以白首殘蔭,久已望絶榮塗,而遭遇聖明,猥忝耆科,三年之內,重觀耿光,分已極矣,榮已濫矣。顧臣不過造化中之一微物,則何足爲黈纊之紀念,而旣擢臣以大夫之列,繼又有銀臺新命,一日之間,除旨連疊,恩數曠絶,螻蟻賤臣,何以得此於君父?闔門感頌,隕結是期。第臣於見職,不但有拘定式,且與都承旨尹得養,有同堂應避之嫌,顚倒肅命,而私分恧蹙,益無所容。玆敢露章自列,仰瀆崇聽,伏乞聖明,亟許鐫遞,以存公格,不勝幸甚。臣無任屛營祈懇之至,謹昧死以聞。批答出傳敎
辛卯三月十五日巳時,上詣彰義宮。擧動入侍時,左承旨李在簡,右承旨李碩載,記事官李祖源,假注書黃錫範,記注官許鍒,記事官吳鼎源,以次隨駕。上具翼善冠·袞龍袍,乘輿出資政門,詣崇政門,降輿乘轎時,承旨趨進駕前,齊聲奏曰,臣等極爲惶悚,而敢有仰達事矣。上亟命遞差。命書傳敎曰,南所衛將待令。衛將未及待令。上曰,南所衛將李徵聖汰去,以東所衛將差下。出傳敎上曰,關係莫重,大靜投畀權震應,勿令都事,令縣監嚴加荐棘後,令牧使狀聞。今番投畀六人,永爲庶民。庶民,豈令羅將陪行?令騎曹擧行。曾已知頃已聞,此輩若有饋遺者,卽逆心也,嚴飭諸道,予當廉問,若有犯者,當親鞫,一體嚴飭。出傳敎又下敎曰,今日掩黨,非爲氣也,卽以黨世界也,使朝鮮百姓知之。上曰,莫重動駕,院隷安敢犯鞸乎?令騎曹決棍五十度,曳出西小門外,南海縣充軍。出傳敎又入前排,騎郞拿入,以不能禁喧,嚴敎後拿出。留營留陳,安徐事。駕前下敎上曰,東所衛將,不善傳命,汰去處分,代通政黃晙除授,當日謝恩,爲假承旨。騎馬三匹立之,宣傳官一員待令。出傳敎上曰,政院書吏使令,依三軍門例銜枚,傳命時拔之。仍詣彰義宮後,諸臣以次退出。
上在慶熙宮。停常參·經筳。
大殿·中宮殿·惠嬪宮,藥房口傳問安。答曰,知道。
王世孫,遣宮官啓曰,湯劑之一日不進,已極焦迫,今至多日,動駕經宿,益不勝下情,而昨日承候之批,未蒙允許,轉益罔措,敢此更請承候。答曰,今將還矣,勿爲用心而在焉。
大駕還宮後,政院·藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳問安。答曰,知道。
大殿·中宮殿,朝廷二品以上·六曹堂上口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以承傳色,口傳下敎曰,內殿用心,沖子亦然,今當往臥于集慶堂,諸司豫備。
傳于黃晙曰,卽今還宮,非爲兩班,卽爲坤殿與沖子也,皆令知悉。
傳于黃晙曰,承旨侍衛外,宗臣及兩司下人,若入去,當該守門將,沙場回示,以此分付。
以承傳色,口傳下敎曰,承旨入直,摠府外,兩班皆禁止,都尉宗臣,亦皆禁止。若不然,則守門將,當決棍百度。
傳于黃晙曰,朝臣祗迎,宗臣祗迎,雖查頓皆逐之。若以便服祗迎,知名以奏。
以承傳色,口傳下敎曰,來舊邸,千千萬萬料表,自舊邸大門,至闕門捧上言,而士夫則嚴禁。
傳于李廷壽曰,中官申宅夏,記過。
又傳曰,中官申宅夏記過,分揀。
傳于李在協曰,先奏備堂,其心可尙,豹皮一令,賜給。
又傳曰,今日入來時,闕門請建功備堂與二品人,其誠可嘉,皆賜虎皮一令。
諸承旨有稟達事,來詣閤外請對矣。
備忘記,傳于李在協曰,惜哉,三百年朝鮮,幾加一百,甚矣黨人,今復若前,其君日衰,黨習復成,大官互縮,小臣爭附,君雖苦心,國將奈何?與懷及此,何心玉食,建功浮雲,今何道哉?回來臥堂,唯睡而已。旣宿舊邸,日氣淸和,於南於北,坐若昔日,回來此堂,心雖沓沓,見坤殿見沖子,此心卽弛。嗚呼,黨人任自揚揚,乾道昭昭,必有其日。怪哉最中,其何汲汲,陋矣得養,言何快快?有意單付,外面假飾,今黨惹鬧,萬古豈有?若有志士,欲食其肉,旣欲食肉,沿海何道?
藥房口傳啓曰,湯劑停止,今已五日,下情誠不勝萬萬焦迫,冒罪求對,恭俟進接,日已過午,兪音尙靳,悶鬱之極,復此瀆撓。伏乞暫許持湯劑入侍,千萬懇祝,惶恐敢啓。
備忘記,嗚呼,今月誠難誠難。因此而靜臥對予,頃者只臥而來,今日入見,我子我婦我孫而來,庶慰幽明,予心亦舒矣,可哂內局。今日僅備副提擧,雖備副提擧,建功,於予猶浮雲,渠已浮雲,於予何關?時在原任,于今焉在,恒日整頓,其何若此?心眩氣隕,誠難誠難。無狀黨人,令將相賀,自謂榜拔其籖,庶民自來,與懷及此,今雖衰矣,頭髪衝冠。嗚呼,黨人何心崔躍?只自躍也。
藥房口傳再啓曰,臣纔陳悶鬱之情,冀蒙晉接之命,而伏見俄者傳敎,以心昏氣眩,涔涔乎枕爲敎,此時湯劑,尤不容一刻少緩,玆敢不待批旨,更此瀆擾。伏乞亟許,持湯劑入侍,千萬顒祝,惶恐敢啓。
藥房口傳三啓曰,湯劑停進,雖一日,已不勝焦迫之忱,況至於五日之久乎?雖常時猶宜軫,保護之道,況伏承昏眩之敎乎?屢犯瀆擾,極知猥越,而更鼓將下,未蒙兪音,焦遑轉益罔措。玆不得不更申前請,亟許持湯劑入侍,千萬伏望,惶恐敢啓。
以承傳色,口傳下敎曰,建功,旣許於卿宰章,建功入之,卿退休內局。
傳于李在協曰,今日犯夜勿禁事,卽爲分付。
又傳曰,大臣入來事,傳諭。
備忘記,蔡濟恭爲內局提調。
以承傳色,口傳下敎曰,此時之氣,如前年十月,提調持湯劑入侍,此時宜備時原任,時原任下敎,安徐,皆令入來,開陽門仍留,守禦使·工曹參判,使之直宿。
李堉,以司僕寺官員言啓曰,中官窓前待令,夙宵莫睡,曺壽喆·申德龍·金完碩·韓景勳,特賜熟馬一匹,勿以代授,其賜本色,令太僕草記事,命下矣。依下敎,中官曺壽喆·申德龍·金完碩·韓景勳,特賜熟馬一匹之意,敢啓。答曰,知道。
又以左右邊捕盜廳言啓曰,去夜犯夜人無所捉之意,敢啓。答曰,知道。
又以一二所巡廳言啓曰,去夜無犯夜人所捉之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以兵曹言啓曰,依傳敎,承政院都書吏廉再亨,決棍十度之意,敢啓。答曰,知道。
又以兵曹言啓曰,依傳敎,隨駕禁軍與駕後禁軍及標下軍兵等處,設粥分饋之意,敢啓。答曰,知道。
又以訓鍊都監言啓曰,依傳敎,隨駕將校·軍兵等處,設粥分饋之意,敢啓。答曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。答曰,知道。
又以御營廳言啓曰,依傳敎,隨駕將校·軍兵等處,設粥分饋之意,敢啓。答曰,知道。
任希敎,以禮曹言啓曰,傳曰崔台衡之擧,予常駭然,墨抺承旨,其是誰也,新舊何異?原榜中付標,紅牌藏於禮曹事,命下矣。原榜目中,當爲付標以入,而癸亥年大射禮後試士時,崔台衡入格榜目,混入於乙丑年本曹朝房失火燒燼中,故國朝文科榜目冊中,崔台衡年歲·父名·居住付籖,而紅牌依聖敎,收取藏置之意,敢啓。答曰,知道。
耆老所堂上臣李益炡,臣南泰齊,臣沈星鎭,臣李吉輔,臣李光溥,臣徐命臣,臣邊致明,臣宋徵啓等,連名箚子曰,伏以臣等,俱以耆耄癃癈之人,杜門蟄伏,未嘗與聞於朝廷之末議,而卽伏見前後備忘,辭旨非常,有非臣子所敢承奉者,臣等不敢知殿下爲何而有此擧也。殿下一身,卽宗社之所託,臣民之所戴,而何乃自輕至此?湯劑卽聖體之茶飯,一日不進則有一日之憂,二日不進則有二日之憂,而內局俱空,診筵久曠,已不勝其萬萬焦迫。至於昨下備忘中懇惻之敎,臣等奉讀未半,不覺感涕。以殿下至仁至慈之聖心,旣已念及於此,而何不幡然感回,以副顒祝之至情乎?我殿下五十年苦心,臣等非不仰認,而豈可以群下之罪,貽惱聖衷,致有此過中之擧乎?伏願殿下,穆然深思,亟進湯劑,以盡保護之道。引接臣僚,以紓煎迫之情焉。臣等不任惓惓憂愛之悃,擔進闕外,流涕陳箚,惟聖明少澄省焉。取進止。答曰,予志固定,卿等各安其年。嗚呼,今日萬事浮雲,旣無八字,故强爲批答矣。嗚呼,君臣年何至此,爲此請答?予自靦然,卿等亦豈無靦然乎哉?
行司直申晦等聯名上疏後,以承傳色傳曰,於八字,予志固定,其豈賜答?只諭予意,以此宣諭。嗚呼,今者回來,爲坤殿·沖子,而來臥此堂,心昏氣眩,心猶莫定,氣何暇喻?嗟哉此時,只見東慵,涔涔乎枕,其尙何說?僅以呼寫,復爲涔涔矣。其章有八字,故洗草矣。原疏不下,以傳曰,下批。
行司直申晦等,聯名再疏後,傳曰,噫,今月何月,而造物若此。此亦時也,聞坤殿用心,沖子懇請,雖輿儓,必也飮涕,而循例徼納。噫,今日朝鮮攸倚,其惟坤殿與沖子,乘時角勝,其君於此亦若此,今日黨人,若有北面之心,其曰國母,亦曰主鬯,則豈若此豈若此?仍詣舊邸,欲倚我子我婦我孫,而嗚呼,兩日莫覩莫聞,悶此處用心,掩窓以回,豈特何顔見朝臣見軍民?亦羞而然也。身雖在此,心在舊邸。今日來時,只入見孝章·孝純·懿昭而來,此心憧憧,於食何心?此於晝永,只飮白水,今日氣苶,其若昨冬,自內强勸,將欲進粥,卿等章復來。嗚呼,幾十年君臣,予心少回,黨人自黨人,卿等自卿等,回若金若石心。許其建功,卿等安心焉。然其章有書。故以傳曰答焉,諒予心,諒予心。嗚呼,此心彼蒼臨照。原疏不下,以傳曰,賜批
辛卯三月十六日辰時,上還宮擧動入侍時,左承旨尹得勳,右承旨黃晙,記事官李祖源,假注書黄錫範,記注官許鍒,記事官吳鼎源,以次隨駕。上具翼善冠·袞龍袍,以駕轎掩窓出宮門,承旨詣駕前齊聲奏曰,臣等極爲惶悚,而敢此仰達矣。上曰,何也?得勳曰,湯劑之不進,已至五日。語未了,上命遞差。下敎曰,黃晙亦在遞中耶?兵判具允鈺曰,然矣。上曰,仰奏者尹得勳,則黄晙使之更爲入來隨駕。晙入來後,命書傳敎曰,其雖得體,其心可尙。尹得勳兵曹參議除授,牌招,其令駕前謝恩。又命書傳敎曰,李在協·魚錫定·具㢞·崔台衡·李廷壽爲承旨,牌招察任,房順房,三院副提調例兼,先隨駕後謝恩。又命書傳敎曰,傳命乏人,金衡柱·安國來下敎安徐,未及入來諸承旨,以違牌施行,崔台衡令該府處之。上曰,崔台衡之擧,予常駭然,墨抹承旨,其是誰也?新舊何異?原榜中付標,紅牌藏於禮曹。出傳敎司僕僉正,決棍十度後汰去事。駕前下敎上還入大內後,諸臣以次退出。
辛卯三月十六日巳時,上御資政殿。同副承旨入侍時,同副承旨李廷壽,假注書黄錫範,記注官許鍒·吳鼎源,以次進伏訖。上命書傳敎曰,嗚呼,暮年其依者,唯坤殿·沖子。故悶坤殿·沖子,其雖回駕,今日士夫,於予浮雲。嗚呼,三明,其何日乎?予意固定,唯靜集慶,二品其若問候,予當復詣舊邸,以此政院知悉。又命書傳敎曰,法綱其密,民何措手足?所謂從自願免賤,豈特其人?其恩流於其鄕。今於集慶堂,予心一倍,一自孝章賞典,此例蕩然,予嘗惜也,此豈此於儒武假稱,不過異腹同生,豈可此於政院猾吏?噫,差備所屬,近年受苦,予嘗知矣。故今日特許上言,令騎曹,大殿·中殿上言人,不爲回啓,特爲施行。噫,集慶堂中,內有兩兩宮人,外有若干中官,尙宮李氏·金氏·姜氏與崔氏·崔氏,特爲從自願免賤。噫,昔辛卯有此,今辛卯有此,是豈偶然?中官窓前待令,夙宵莫睡,曺壽喆·申德龍·金完碩·韓景勳,特賜熟馬一匹,勿以代授。其賜本色,令太僕草記。遂還內,諸臣以次退出。
辛卯三月十六日夜三更,上御集慶堂。藥房入診入侍時,都提調金尙喆,提調蔡濟恭,副提調李在協,記事官李祖源,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。尙喆曰,卽今聖體,若何?俄伏見下敎,下情之焦迫,何可形達?請速進湯劑。上命入之。尙喆曰,日三湯劑,專屬於聖躬之保護,而屢日不進,獨不念宗社神人之託乎?上曰,屬於聖躬,故不飮之矣。以楷診候訖,退伏奏曰,脉候三部度數頗數,而滑體亦不足矣。以後諸醫之奏,與以楷同。上命書傳敎曰,內局直宿,例有庭候,而此時循例酬應,孰知予心?依政院例,其令口傳問安。其雖一事,以便予心。又命書傳敎曰,旣命安徐,凡諸提擧·扈衛大將若前,政院知悉。又命書傳敎曰,三提調旣直宿,差備待令,以今入侍人待令。理中建功湯前方中,加人蔘一錢,日三煎入事。榻前下敎命書傳敎曰,任希敎·洪樂純·李堉爲承旨,牌招察任,房順房,時原任大臣入侍事。榻前下敎時原任諸大臣進前。相福曰,俄伏見備忘下者,臣等驚惶之心,當如何?卽今聖候,若何?此時不進湯劑,豈不可悶耶?上曰,連下不忍聞之敎。相福曰,聖敎至此,莫非臣等之罪矣。上命書傳敎曰,洪鳳漢尙在果川,因金吾草記,已知金時默在於王十里,此問而知之,皆涉訝之,今聞付處雖放,前律尙在云,此若召其人而閉其門也。削黜之律,亦爲蕩滌事,分付該曹。三提調直宿事。榻前下敎夜深後,諸臣以次退出。
辛卯三月十六日夜四更,上御集慶堂。藥房入診時,都提調金尙喆,提調蔡濟恭,副提調李在協,記事官李祖源,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。尙喆曰,俄間聖體更,若何?上曰,一樣矣。請進湯劑,上起坐,進湯劑訖。尙喆曰,領相伏見俄下備忘,他不暇顧,故蒼皇入侍,而連下不忍聞之敎,下情誠萬萬悶迫矣。上曰,予之慷慨亘中,安得不如此耶?伊後連下未安之敎,命承傳色,持入裕昆錄。又命蔡濟恭讀奏訖,命更進湯劑。上曰,飮此,誠陋矣。諸臣以次退出。
上在慶熙宮。停常參·經筳。
藥房都提調金尙喆,提調蔡濟恭,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任終宵憂慮,敢來問安,竝此仰稟。答曰,知道。今日此心,此前萬倍。造物闖生,予志固定,昨日若此,勢固然矣,一夜兩錢,予豈飮乎?固此偶然,臥自靦然。氣雖少勝,此世何耐,氣已少勝,何心酬應?李以楷問安,其亦憂悶矣。一兩一錢,能到十二時,待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳問安。答曰,知道。
大殿,朝廷二品以上·六曹堂上·奉朝賀口傳問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿·惠嬪宮·世孫宮·嬪宮,政院口傳夕問安。答曰,知道。
大殿·中宮殿,朝廷二品以上·六曹堂上·奉朝賀口傳夕問安。答曰,知道。明日夕問安,勿爲之。
李廷壽,以都摠府言啓曰,今日入直內三廳,武兼禁軍及軍兵等,當爲中日習射,而上候方在未寧中,平復間,依例姑停之意,敢啓。傳曰,知道。
以承傳色,口傳下敎曰,諮議初通淸政官,知入。
又以下敎曰,黨人諮議通淸徐命膺,豈可晏然而在家乎?特施刊版之典。
又以下敎曰,今番新榜納米,除防從自願事,已矣敎矣,詳細知委與否,知入。
又以下敎曰,年久之事,施於亞銓,過矣。徐命膺下敎安徐,旣差其代,令該曹付軍職。
傳于林鼎遠曰,右承旨敍用,牌招察任,房順房,李廷壽爲軍士房。
李堉啓曰,新除授右承旨任希敎,方在罷散中,何以爲之?敢稟。傳曰,敍用。
備忘記,此時金普淳·金載人備擬,欲爲下敎而其默,以諮議通淸西銓下敎,此亦理昭昭也。
備忘記,銓望皆闕,左參贊李溵爲吏曹判書,牌招察任。
兵曹口傳政事,行副司直徐命膺。
傳于李廷壽曰,內局入侍。
兵曹口傳政事,以趙榮儉爲法聖僉使。
李廷壽,以兵曹言啓曰,今三月十七日,武臣堂上祿試射日次。故試官望,備擬以入矣,藥院直宿相値,以無故日退行之意,敢啓。傳曰,知道。
李堉,以訓鍊都監·一二廵廳·左右捕廳言啓曰,去夜無犯夜人所捉之意,敢啓。傳曰,知道。
以黃海監司洪良漢狀啓,新溪縣古刀山無古里居禁衛軍鄭國汗母李召史等六人燒死事,甕津府麒麟島居金日汰等四名渰死事,傳于洪樂純曰,令本道恤典擧行。
以忠淸監司權噵狀啓,泰安等官居兒島沙格徐莫述等渰死燒死事,傳于洪樂純曰,令本道恤典擧行。
吏曹判書李溵疏曰,伏以臣於頃日,謬叨見職,匪才重負,理難堪承,批旨隆摯,諭以臣三世此任,而引先臣爲國之心,勉一介報答之圖,從古人臣之得此於君父者,果幾人哉?臣於是涕泣感激,殆不知此身之爲已有,庶幾殫竭駑鈍,以少酬聖恩之萬一,而適値事會滾急,僚堂不備,歸檢政紙,愧悔多積,臺望一出,怨讟四至,而一日二日,不遑自恤,果然聲罪之言,峻發於風憲之地。噫,臣與憲臣,同其自出,親爲六寸,非有大故,而躬自論劾,不少諒恕,臣實怵爲自傷,不暇尤人,而第其事實,有不容不一番陳暴者。向來三司備員之飭敎,不啻嚴截,銓曹之必欲得在於京無故人擬入者,卽其切已之憂,而擧皆有頉,排擬無路,終至於措辭啓稟,以聽處分,則伊日事勢,擧朝共知,而今憲臣所云,有若臣舍置許多合擬之人,而故爲此苟艱者然,此果平恕之論耶?安鼎大事,考之侍從案,旣無罪名,故臣果循例備擬,蓋鼎大削黜於昨夏,收敍於今春,則其所謂改正者,何所據也?至於經筳一事,一自銓法變通之後,經筳爲亞銓之階梯,國子爲三銓之階梯,而或未通經筵國子,而特除銓職,則輒皆視以舊望,直爲擧擬,蓋以旣經銓曹,則更無事乎階梯故耳。此時等政例,塗人耳目,獨於尹東暹,而屢經銓任之後,謂當通擬云者,是果何說也?且臣於大僚之筵請問備,尤不勝慚悚。李世澤擬望,誠有昏謬之失,而金吾郞事,以詞訟旣多前例,京兆相換,又有昨年已行之近事。故臣不過率意循用,尙何敢費辭分疏,而恩敍寵除,相繼聯翩,間者藥院,義重保護,雖不得不冒昧暫膺,而旋又泥首闕外,恭俟譴何,俄始退自候班,滿心焦迫,卽於千萬匪意,又伏奉銓職新命,牌招狎至,惝怳驚感,靡所容措。借僨敗之地,旣不可再誤虞旌之招,尤無以承膺,竟犯違逋,益增罪戾,玆敢瀝血哀籲於天地父母之前。伏乞聖慈,俯垂鑑諒,亟命鐫政臣當遞之職,仍治臣瀆擾之罪,以嚴公法,以全微諒,不勝幸甚。答曰,旣已下敎,則此等上疏,何敢捧入?此章給之。
辛卯三月十七日辰時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。尙喆曰,睡後聖體,若何?上曰,今月少較勝矣。尙喆曰,中宮殿氣候,若何?上曰,一樣矣。尙喆曰,王世孫氣候,若何?上曰,好過矣。進湯劑,上進御。請診候,上許之。以楷曰,脈候三部少調均,而滑體不足一樣矣。尙喆曰,時·原任,以承候,來待矣。上曰,時·原任大臣,入侍。出榻敎領府事金相福,領議政金致仁,判府事金陽澤,左議政韓翼謩,判府事李昌誼進前。相福曰,夜間聖體調攝,若何,寢睡,亦若何?上曰,少就寢矣。命讀平安監司李殷春狀啓。上曰,從當議定,大體,何如?相福曰,以狀啓見之,其勢似然,而鐵甕好則好矣。致仁曰,此言每出筵中,臣亦曾有稟達,而似當移設,至如故相徐志修,則大言其不可矣。陽澤曰,臣則曾前待罪寧邊,故略知形便。還鎭之議,自前有之。翼謩曰,領相旣奏,而故相徐志修,則果然以還鎭,不可云矣。尙喆曰,移設重大,商確更定,似好矣。昌誼曰,關防不在地理,在得人矣。命黃晙入侍。上曰,七十承旨,旣有定式矣。上曰,七十旣有定制。戶曹參議沈履之爲吏曹參議,其代,承旨黃晙代授。其令當日謝恩。黃晙代,林鼎遠敍用除授,牌招察任,房順房,同副爲軍士房。出傳敎上曰,雖因慷慨亘中下敎,禮堂下敎過矣,特爲安徐。出傳敎上曰,藥房提調,持湯劑更爲入侍。出榻敎上進御,諸臣遂退出。
辛卯三月十七日酉時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·金季良·吳道炯·慶絢·鄭允說·柳光翼·徐命緯·金孝儉,以次進伏訖。尙喆曰,午間聖體,若何?上曰,一樣矣。進湯劑,上進御。請診候。上曰,兩廳首醫,爲之。以楷曰,脈候調均,而滑體不足則一樣矣。上曰,金季良旣入來,亦以次診候,可也。季良曰,脈候度數猶未均,脾胃脈亦不足矣。上曰,比昨年十月,何如?季良曰,別無異同,而脾胃脈則果不足矣。尙喆曰,重蒸飯進御,似好矣。上曰,其好矣。尙喆曰,鮒魚等物,亦待令乎?上曰,再明日當之,何可進此?命濟恭,讀奏問誚建功御製。上曰,茋·朮,何不用之?以楷曰,黄茋則不當於痰候,故不入,白朮則入矣。尙喆曰,燥與潤,指一下敎,何如?上曰,或恐燥矣。以楷曰,大棗二,烏梅一,加入,似好矣。上曰,諸醫,何如?允說曰,大棗,潤材也。季良曰,建功更不可加減,至於大棗二烏梅一,別無利害矣。上曰,然矣。尙喆曰,大棗米飮,似好矣。上曰,此則好,進之,可也。命濟恭,讀奏醉翁亭記。上曰,善作矣。濟恭曰,然矣。上曰,龍眼肉,何如?尙喆曰,合於昡症云矣。季良曰,龍眼肉則似欠於痰候,大棗則潤肺,以三枚試之,無妨矣。上曰,建功湯,自明日加大棗三枚,煎入。出榻敎上曰,陽川縣令金季良,一體差備待令。出榻敎諸臣遂退出
上在慶熙宮。停常參·經筳。
藥房都提調金尙喆,提調蔡濟恭,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。明日在近,此心萬隕,氣何暇諭?待敎入侍。
中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上·奉朝賀口傳朝問安。答曰,知道。
以承傳色,口傳下敎曰,其有前例,此亦酬應,朝廷問安,勿爲問安。
大殿·中宮殿·惠嬪宮,藥房口傳夕問安。答曰,知道。
大殿·中宮殿·惠嬪宮·世孫宮·嬪宮,政院口傳夕問安。答曰,知道。
李堉啓曰,大司憲·執義·掌令二員,持平二員未差,今日以監察茶時之意,敢啓。傳曰,允。
吏曹口傳政事,故學生辛必馨贈戶參,學生辛志遠贈左承旨,行左承旨辛受采考。傳于洪樂純曰,內局入侍,領相同爲入侍。
備忌記,傳于李廷壽曰,摠戒使金孝大,與三軍門有異,則今日下問,騎省入直,以佩符闕云,其涉過矣,其令依例入直。
備忘記,傳于洪樂純曰,徐命膺爲參贊。
又傳于曰,內局入侍。
傳于李廷壽曰,坐直承旨入侍。
注書蔡弘履病,代金時默爲假注書,注書李祖源病,代宋民載爲假注書。
洪樂純啓曰,假注書金時默,時無職名,令該曹依例付軍職,冠帶常仕,何如?傳曰,允。
李廷壽啓曰,事變假注書朴長燮,身病猝重,勢難察任,今姑改差,何如?傳曰,允,朴長燮改差,代金致信爲事變假注書。
備忘記,傳于洪樂純曰,今者其君若此,在君乎,在民乎?問其本,卽三百年喬木世臣,一朝付黨,以至於此,使其君一日服二兩蔘。嗚呼,於黨可謂效誠,於君何?今臣若此,以予之氣,明日欲禮,欲樹三綱中一,若問九卿,冢宰居一,雖常時何敢若此,而旣已特授於宰,今予固執,若金若石。問候闕禮,豈冢宰之道,其況明日?吏曹判書李溵,卽爲牌招察任。
備忘記,又傳于曰,噫,其雖氣苶,一心追慕,初九·卄六,其猶攝禮,嗚呼,初十元輔替攝,其於明日,予若闕禮,三公何攝,九卿何攝?興惟及此,此日予心,豈特萬倍?明日當詣月臺,儀註安徐,侍衛只入直,時刻,待下敎只入正時。勿出朝報。
以承傳色,口傳下敎曰,皇朝人孫在京者,依例進參。
又下敎曰,勿爲呼望。若呼望,則當該承旨下敎矣。近來牌去來甚遲,若遲則當該政色首吏,懸于政院。
又下敎曰,明日展禮時,沖子當一體爲之。今則堂下文臣,只有春坊,旣有前例,春桂坊以入直擧行。前則唱榜三日,注書望入之,今則如此,故尙今不入乎?以校書館故不入乎?曾前先正文成公,亦以芸閣,爲之注書望,卽爲擬入,而丁丑年正月,入南京皇書奉來,故相金堉孫金時默,先爲擬入,初望翰林擬之例也,其卽爲之。勿出朝報。
洪樂純啓曰,明日望拜禮時,侍臣不可不備,兼春秋一員,令該曹依例加出,何如?傳曰,允。
洪樂純,以吏曹言啓曰,明日親臨望拜禮時,通禮不可不備,而左通禮任珹,身病猝重,勢難察任云,今姑改差,口傳備擬以入之意,敢啓。傳曰,知道。
吏曹口傳政事,權穎爲左通禮。
以通禮望筒,傳于洪樂純曰,前左通禮任珹禁推。
又傳于曰,皇朝人子孫,有職名者,亦爲一體進參。
備忘記,傳于任希敎曰,明日九卿若闕禮者,當重繩,以此申飭。
李廷壽,以訓鍊都監言啓曰,依傳敎,去夜犯夜人勿禁之意,敢啓。傳曰,知道。
又以,左邊捕盜廳言啓曰,依傳敎,去夜犯夜人勿禁之意,敢啓。傳曰,知道。
又以右邊捕盜廳言啓曰,依傳敎去夜夜禁勿禁之意,敢啓。傳曰,知道。
又以一所巡廳言啓曰,依傳敎,去夜夜禁勿禁之意,敢啓。傳曰,知道。
又以二所巡廳言啓曰,依傳敎,去夜夜禁勿禁之意,敢啓。傳曰,知道,
辛卯三月十八日辰時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·金季良·鄭允說·柳光翼·徐命緯·金孝儉,以次進伏訖。尙喆曰,夜間聖體,若何?寢睡,何如?上曰,一樣而少睡矣。進湯劑,上進御。請診候,上許之。以楷曰,脈候少均,度數不足一樣矣。尙喆曰,時原任,以承候來待矣。上曰,時原任大臣,入侍。出榻敎領府事金相福,判府事金陽澤,左議政韓翼謩,判府事李昌誼進前。相福曰,夜間聖體調攝,若何?上曰,一樣矣。尙喆曰,領相則昨夕今朝候班,俱未入來矣。上曰,撕捱乎?尙喆曰,惶悚之致也。翼謩曰,莫非臣等之罪,而至如八字下敎,尤是臣等之罪也,欲請還收,而惶恐不敢達矣。相福曰,均是臣等之罪也,何有間隔,而當此問安之時,他不暇顧,便同無故者然,極知惶悚矣。陽澤曰,事事臣等之罪也。昌誼曰,小臣尤爲惶悚矣。上曰,領相,以何條件如是乎?尙喆曰,時原任有何間隔,而果以日前下敎,不敢晏然矣。翼謩曰,諸大臣何異,而領相則方在首席,故尤爲惶悚矣。命入前後傳敎,讀奏。上曰,領相如是者,以何傳敎耶?尙喆曰,興泰門入侍,臣則適有身病,未及入之,而聞領相之言,則以公卿等三字傳敎,因爲待命云矣。上曰,五昨慨然下敎,由於徼納,而意謂於兩件事,諸臣豈忍若此?無乃其中,有不敢承之意乎云爾。領相再昨夜入侍,昨朝入侍,只侍默默,已知其心,今日時原任雖入,予何辨也?意亦入侍默默,問他大臣,昨日問安,其雖伸禮,於夕問安已不參,今日亦不來云,因此下問,果因下敎而然,其復問焉。伊時徼納,其中有興泰門兩件下敎故也。若此其勢固然,而雖然,聞兩件敎,若下敎而胥命,雖可有此下敎,傳敎,何忍徼納?此皆由於當局易迷之致,其後一張下敎,豈特領相,亦豈特諸臣?若非于今黨人,則爲臣子,一刻難耐者,有嚴處分者,則當嚴處。嗚呼,幾年任使大官重宰,今於暮年,豈忍一筆句斷,謂予軍民,事雖由於慷慨亘中而然,敬大臣體群臣,九經攸載,其下敎,奚特特寢?卽席爻周以下。若此他時原任諸卿宰,有何自阻於暮年其君,況幾年倚伏,三世爲相之元輔乎?令入侍史官,傳諭此意於我元輔,其令入來,同入夕入侍,聽我面諭。出傳敎尙喆曰,法聖僉使,方當裝齎時,新僉使若下去,則似多中間巨弊矣。上曰,然乎?濟恭曰,便同臨陣易將矣。上曰,今聞大臣·戶判所奏,初料未及乎。此事勢固然,其勢果然。法聖前僉使鄭景昌,特爲仍任,新僉使趙榮儉,無故作散可惜,卽付京職事,分付銓曹本道,其令卽爲三懸鈴分付,其令知悉。出傳敎尙喆曰,聖候尙未快復,而俄者伏見下敎,則望拜行禮,誠憫迫矣。上曰,皇壇祭祀,旣已攝行,明日若又闕,則豈不愧豫讓乎?尙喆曰,風泉之義,孰不欽仰?如此之時,故下情憫迫矣。至如八字下敎,亦不敢强聒矣。上曰,非但八字,當只受主上殿下四字矣。尙喆曰,誠憫迫矣。下敎不得已,已爲徼納矣。上曰,然乎?上曰,噫,雖不入侍,今日乃覺,欲爲下敎,已下敎於領·右相,其敎皆寢。此所重深故也,因此以聞,內局有徼納之事,而不奏掩置,其涉無狀,當該承傳色金景祜,施以不敍之典。出傳敎上曰,藥房提調,持湯劑更爲入侍。出榻敎上進御,諸臣遂退出,
辛卯三月十八日申時,上御集慶堂。藥房入診,領相同爲入侍時,都提調金尙喆,提調蔡濟恭,副提調李在協,記事官李祖源,記注官許鍒,記事官吳鼎源,領議政金致仁,醫官李以楷·鄭允協·慶絢·金季良·吳道炯·鄭允說·徐命緯·柳光翼·金孝儉,以次進伏訖。尙喆曰,午間聖體更,若何?上曰,一樣矣。進服湯劑訖,以楷診候,退伏奏曰,脈候三部度數頗數,而滑體則與朝診時一樣矣。以後諸醫所奏,與以楷同。又命書傳敎曰,今聞五衛將辛受采,明日入直云,其亦異也。仍覺開政無期,此人推榮,豈可曠日?令該曹今日口傳下批,令受采抱三代推榮而下鄕。又命書傳敎曰,嗚呼?予爲辛受采乎,意蓋深矣,豈可令此人,乘獨轎而下鄕,承旨適有窠,特除行左承旨,牌招察任,明日望拜後,其令尋鄕。又命書傳敎曰,洪鳳漢尙在不敍之典,金時默亦在蒙放之中,一體蕩蓧。又命書傳敎曰,雖慷慨下敎,坐今年憶昔年,予心萬倍。三昨下敎,意已深也,而猾吏所對,萬萬可駭。故旣猾吏之作俑,則其欺隱者,若何?有此下敎,而花牌不爲付丙,意亦在。故待從容而欲爲下問,今因辛受采下問,猾吏現告,尤涉無據。嗚呼,暮年豈忍此野俗之事乎?紅牌·御花復給,紅榜拔籤,榜目亦一體拔籤,以示予意,使十人新恩知悉。命金時默入侍。上曰,與其兄,何如?承旨曰,大同而少異矣。命濟恭,讀奏秋聲賦·待漏院記訖,諸臣以次退出,
上在慶熙宮。停常參·經筵。
自辰時至午時,日暈。
李堉啓曰,大司憲·執義未差,掌令二員,持平二員未差,今日以監察茶時之意,敢啓。答曰,知道。
大殿·中宮殿·惠嬪宮·世孫宮·嬪宮,政院口傳朝問安。答曰,知道。
大殿·中宮殿·惠嬪宮,藥房口傳朝問安。答曰,知道。大殿·中宮殿·惠嬪宮·世孫宮·嬪宮,政院口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
備忘記,傳于洪樂純曰,何逢今日?鼻乾口乾,心亦乾。百爾君子,萬古宇宙,今日問候,何心批答?其令內局,口傳問安。
又傳曰,今月何月,此日何日?此心萬倍,予懷千億。追憶昔年,何耐今日?寢中憧憧,只聞喔喔。此時何時?憶昔心隕。
又傳于任希敎曰,晝永夜永,誠悶誠悶,仄臥待曙,曉永亦甚。海東臣子,宜憶壽山,興惟及此,萬倍歇後?
備忘記,傳于李堉曰,豈特今月?今年亦然,憶昔辛卯,心已隕矣,而嗚呼,初九何伸其禮,何伸微忱,而且於初十,命攝元輔,祗迎亦闕,於子於臣,禮皆虧矣。今日殿中月臺,三香八拜?亦何異堂中拜?且有卄六,予懷一樣,其前六日,於予六朔,纔者下敎,日朔呼刻,何以寫懷?卄五親傳,禮房知悉。凡節若前。嗚呼,追憶此時壽山,身雖在此,竟夕憧憧矣。
洪樂純啓曰,假注書宋民載,時無職名,令該曹依例付軍職,冠帶常仕,何如?傳曰,允。又啓曰,事變假注書金致信,時無職名,令該曹依例付軍職,冠帶常仕,何如?傳曰,允。
假注書金峙默有頉,代洪樂遠爲假注書。
假注書宋民載有頉,代宋煥億爲假注書。
事變假注書金致信有頉,代趙載偉爲假注書。
藥房口傳啓曰,臣等,朝者月臺,悉陳衷懇,顒俟晉接,日已報申,下情悶迫,當復如何?聖候之日來欠寧,專由於湯劑之屢日停止,當此竝直之時,保護之方,尤不容一刻弛心,而只以聖威之過中,不足少愈之爲戒,抑菀之極,不敢在院,玆敢持湯劑來詣閤外。伏乞特命賜對,俾得卽時診察,仍進湯劑,千萬顒祝,惶恐敢啓。答曰,一貼猶强飮,其止之。
又啓曰,臣等,詣閤顒俟之際,伏承止之之命,衷情抑塞,益無以自措。殿下試思之。今日診察,其可已乎?今日湯劑,其可止乎?在聖躬保嗇之道,雖常時,決不當如此。況於藥院竝直之日,不行診察,不進湯劑,萬萬無是理,而卽者休予今日之敎,尤不可奉承者。玆敢不避煩瀆,更此陳籲。伏乞卽許賜對,千萬懇祝,惶恐敢啓。答曰,其止之。如是之中,又如此眩矣。又啓曰,衷懇再陳,誠意未格,又下止之之敎,臣等,益不勝懇迫抑菀之至。今朝進湯,在聖上聽於無聲之至誠,實有光焉,則已虧之敎,未知何爲而發也。月臺行禮之後,仰瞻玉色,不及前時,職在保護,竝直藥院,憂慮重心,屢煩呼籲者,亶出於臣分之不可但已。以聖上保嗇之道,體諒之仁,何可一向牽拒,不賜方寸之地乎?雖有明日入侍之敎,決難通宵遲待,伏乞更加三思,亟許晉接,千萬至祝,惶恐敢啓。
以承傳色,口傳下敎曰,六日祭文親製與否,知入。若不親製,則明日當親製以下,製下後正書。又下敎曰,精神索漠,尙今置之,都承旨馳詣皇壇,奉審後,請承傳色以奏。
又下敎曰,今日始思之,三臣位板,在於拱北門高處,武寧王·李提督·范尙書,以次奉安與否,詳審以來,紙中一二三竝書塡以來。
又下敎曰,右副承旨,進詣宣武祠,兩欽次位牌·征東官軍位牌,及碑閣奉審守直官與否,知來。
備忘記,傳于洪樂純曰,今月三日,今過二日,是豈子道,亦豈臣道?今朝强飮,臣道已虧,明日入侍,少安予心。
又傳于洪樂純曰,今日伸禮,豈夢想料?建功一貼,亦是强飮,靜臥堂中,欲踰此日,今日其雖踰日,卄六將何?興惟及此,六日若是,誠悶誠悶,惟願卿等,諒予諒予,休予今日。
又傳于李廷壽曰,內局入侍,摘奸承旨·宣傳官,同爲入侍。
洪樂純,以禮曹言啓曰,十人新恩,紅牌·御花復給,榜目拔籤事,命下矣。依聖敎,鄭在信·李普天·鄭趾煥·沈埉·李永穆·徐郁修·朴道翔·崔宇觀·趙章漢·李泰賢等,原榜目中拔籤,紅牌·御花,各其還給之意,敢啓。
又以吏曹言啓曰,紅榜目中,付籤十人拔籤事,命下矣。依傳敎,付籤十人拔籤之意,敢啓。答曰,知道。
李廷壽,以兵曹言啓曰,今三月二十日,文臣朔試射日次,而當此藥院直宿之時,不得循例擧行,今姑停止之意,敢啓。答曰,知道。
又以御營廳言啓曰,去夜犯夜人,無所捉,敢啓。答曰,知道。
又以一二所巡廳言啓曰,去夜犯夜人,無所捉之意,敢啓。答曰,知道。
又以左右捕盜廳言啓曰,去夜犯夜人,無所捉,敢啓。答曰,知道,
辛卯三月十九日辰時,上御崇政殿月臺。皇壇望拜禮入侍時,行都承旨李在協,行左承旨辛受采,右承旨洪樂純,左副承旨任希敎,右副承旨李堉,同副承旨李廷壽,記事官李祖源,假注書金時默,記注官許鍒,記事官吳鼎源,以次侍立訖。上具翼善冠·黑團領袍,步詣板位,行望拜禮畢。上俯伏,東宮陞階俯伏。時原任亦陞階奏曰,聖候與常時異矣,請還內。上不答。領府事金相福曰,誠悶迫矣。領議政金致仁,左議政韓翼謩曰,請少間焉。東宮進伏東隅,請還內。上不答。右議政金尙喆曰,東宮若是焦迫,何不休念乎?請還內。東宮又請還內。上不答。東宮扶右腋請還內。致仁·尙喆,又進前請還內。上不答。致仁·尙喆曰,聖思雖無窮,而目今有欠候,殿下何不顧東宮焦廹之心乎?提調蔡濟恭曰,聖心如此,必當貽慽於皇靈矣。東宮又請還內。上不答。判府事李昌誼曰,伏願仰體陟降之念焉。尙喆曰,惶悚而御座湫濕如此,誠不勝悶迫矣。東宮進扶右腋,請還內。上不答。尙喆曰,臣等,誠意甚淺,使殿下久不還內,此皆臣等之罪也。今日望拜禮,旣是伸禮之大者,當此聖候欠寧之時,豈可任情如是乎?相福曰,殿下事大之誠,天下豈有之,而今日則伏望顧念聖體焉。致仁曰,侵曉御座,日色已高,殿下如一向不爲還內,則臣等,不得不仰犯矣。致仁·尙喆,以手攀御座曰,湫濕如此,豈不萬萬悶迫乎?致仁曰,年年行此禮時則每如此,此非答皇靈之意。況今聖候不寧,而今日又如此,尤豈不焦迫乎?尙喆曰,比之常時,尤過節矣,請速還內焉。致仁曰,雖犯罪,實雖使殿下久處此地,惟願以手攀之焉。九卿進前。李溵曰,日已晩矣。徐命臣曰,太湯已高矣。徐命膺·李景祜·洪名漢曰,伏願請速還內焉。辛受采進前。致仁·尙喆曰,承旨辛受采,亦有所達,敢進前矣。尙喆曰,辛受采卽鄕人也,欲達而不敢達者,屢次矣。上命沖子與辛受采扶腋起立。命宋徵啓進前。尙喆曰,耳聾全壁矣。上命止之。命皇朝人孫入侍,各奏姓名訖。上乘輿,命書御製憶萬壽四十六句訖。時原任·藥房三提調,請進湯劑?上不許。致仁曰,聖顔顯有浮意,今則少勝,而下情則萬萬焦迫矣。請進湯劑,上不許。都提調金尙喆進湯劑,上手覆之。尙喆更進湯劑,辛受采進前請服藥。翼謩曰,略而盡矣。致仁曰,野人蔡忱矣。尙喆請令辛受采進藥。上曰,速歸定州,可也。致仁曰,聖上尙不進湯劑,臣等,固不足恤,而獨不念東宮焦迫之情乎?時原任一時陞階請進,辛受采祝手請進藥。上進之。上曰,今日承旨辛受采,兩次所爲,其涉可嘉。昨日特授承宣時雖下敎,豈得二馬?近者受由承旨皆許遞,而此人勿遞,往來何異?依乘馹例給馬。出傳敎上命辛受采,駕前下直。上還內,諸臣以次退出。
辛卯三月十九日初更五點,上御集慶堂。藥房入診,奉審承旨,摘奸宣傳官,同爲入侍時,都提調金尙喆,提調蔡濟恭,副提調李在協,假注書金峙默,記注官許鍒,記事官吳鼎源,右副承旨李堉,宣傳官宋載瑞,醫官李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,以次進伏訖。上命書二十六日忌辰祭祭文。上曰,注書出去,率入奉審都承旨。在協進前奏,壇上精潔,三神位板,各書一二三矣。上曰,守直中官及軍士捧擧案乎?在協讀奏擧案。上命退,以時服更爲入侍。上曰,三榻祭文,當同製以置矣。命書六月初八日忌辰祭祭文,及十月二十六日忌辰祭祭文訖。上曰,二十六日獻官,以摠戎使金孝大塡差,其令仍佩往來。出傳敎,上曰,金孝大雖小,爲人堅固,可做國事,其子亦同其父矣。摘奸承旨李堉,進前奏無頉,守直官本無矣。上曰,然矣,有庫直矣。堉曰,庫直果有之矣。摘奸宣傳官宋載瑞,進前奏碑閣無頉。竝命先退。上命同副承旨李廷壽,持祭文先退。藥房三提調進前。尙喆曰,今日月臺行禮,勞動太過,聖體,若何?上曰,爲予所當爲之事,氣亦少勝矣,無乃皇靈默佑而然耶?尙喆曰,水刺之節,若何?上曰,沖子能知古人先食乾肉之義,勸進甚懇,故夕水刺不爲行素而進乾肉。建功若却之則難,此沖子之功也。尙喆曰,朝者月臺俯伏時及湯劑勸進時,焦迫之色,自顯於外,藹然誠孝,有足以感動臣隣,此實宗社之慶,臣民之福,不知所達矣。上曰,辛受采今日樹功矣。尙喆曰,然矣。可見秉彝之天,出於自然矣。上曰,然矣。尙喆請診。上曰,診脈何爲?尙喆曰,只命三四入診察,好矣。上命診。以楷診奏曰,左右三部調均一樣,而脾胃脈,似不足矣。尙喆曰,夜色已深,臣姑留待,先退提調,監煎一貼以入,何如?上曰,提調持湯劑,更爲入侍。出傳敎上命入公事,在協讀奏訖。進御湯劑後,諸臣以次退出,
上在慶熙宮。停常參·經筳。
自昧爽至酉時,或灑雨下雨,測雨器水深一寸。
藥房都提調金尙喆,提調蔡濟恭,副提調李在協啓曰,昨日望拜行禮,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢此問安,竝爲仰稟。答曰,知道。過昨日回此日,心倍隕懷萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳朝問安。答曰,知道。大殿·中宮殿·惠嬪宮·世孫宮·嬪宮,朝廷二品以上,六曹堂上口傳朝問安。答曰,知道。勿爲問安。
敬奉閣展拜罷後,政院·藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
李堉啓曰,大司憲·執義未差,掌令二員,持平二員未差,今日以監察茶時之意,敢啓。答曰,知道。
以承傳色,口傳下敎曰,昨日只承旨往來而止乎?祭文從當製下,宣武祠,禮判爲之,征東官軍,兼文學金基大爲之,太常亦一體分付。
又下敎曰,重蒸水刺,大棗米飮,半乾全鰒,竝停止。
備忘記,傳于任希敎曰,時雨時下,心喜民喜,水標單子,其令隨報。
又傳曰,內局入侍,時原任大臣,同爲入侍。
又傳曰,其雖主恩主義,事君事親一也。昨朝其雖伸禮,儀文而已,竟夕憧憧,夜夢詣明禮門,從容而回,此心一倍,豈比孔聖夢見周公?昔漢明帝夢見太后?其日詣陵,紫陽特書,將詣敬奉閣伸拜而來,侍衛入直,待敎只入正時。
傳于任希敎曰,來詣直入正時。
任希敎,以侍講院言啓曰,本院兼弼善沈頤之,時無職名,令該曹口傳付軍職,何如?傳曰,允。
兵曹口傳政事,副司果沈頤之。
傳于任希敎曰,內局入侍。
以慶尙左水使狀啓,東萊府豆毛浦居格軍奴小突等渰死事,傳于李廷壽曰,令本道恤典擧行。
李廷壽,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉之意,敢啓。傳曰,知道。
辛卯三月二十日辰時,上詣敬奉閣。展拜入侍時,行都承旨李在協,右承旨洪樂純,左副承旨任希敎,右副承旨李堉,同副承旨李廷壽,記事官蔡弘履,假注書宋民載,記注官許鍒,記事官吳鼎源,以次進狀。上具翼善冠·袞龍袍,乘輿出通陽門,詣敬奉閣。拜禮後,命書宣武祠祭文及征東官軍祭文。命編次人讀奏訖。都提調金尙喆,提調蔡濟恭,請進湯劑。上曰,今日予何辭乎?因進御。上曰,少間便殿入侍,可也。因入大內,諸臣以次退出。
辛卯三月二十日辰時,上御集慶堂。藥房入診,時原任同爲入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,領府事金相福,領議政金致仁,判府事金陽澤,左議政韓翼謩,判府事李昌誼,醫官李以楷·鄭允協·慶絢·金季良·吳道炯·金孝儉,以次進伏訖。相福曰,早爲勞動,聖體,若何?上曰,一樣矣。尙喆進湯劑。上進御。命診候。以楷曰,脈候左右三部,沈則少勝於昨日,而滑體不足則一樣矣。尙喆曰,行禮時瞻望,則似勝昨日,而猶不若常時,此時湯劑與節宣之道加意焉。夕湯劑,待下敎乎?上曰,依爲之。諸臣遂退出。
辛卯三月二十日申時,上御集慶堂。藥房入診入侍時,都提調金致仁,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·徐命緯·金孝儉,以次進伏訖。尙喆曰,午間聖體,若何?上曰,一樣矣。進湯劑。上進御。上曰,禮判·兼文學入侍。出榻敎李景祜·金基大進前。上曰,祭物,何如?執事誰也,祝文各爲之乎?景祜曰,祝文則自前爲各祝文,祭物精潔矣。讀奏報府。上曰,征東官軍祭,亦何如?基大讀奏單子訖,禮判·文學先退。上曰,子謂宰予曰,聽其言而觀其行,今者柳得養,卽宰予也。雖然,不過壯其言而無其效也,亦與宰予異焉。興政所奏,其果有效?頃日旣諭,豈有今乎?于今之人,柳得養所奏,可謂背者,而然此豈特得養言之無效?誠一人自勉處也。頃者下敎,雖深慨,而於後君,若以其言之無效,先爲處之,則末世以此懲創,孰肯爲慷慨之言?噫,以今觀之,黨人自黨人,慷慨自慷慨,旣處黨人,何處慷慨?五日囹圄?黨人指笑。嗚呼,此後雖慷慨亘中,人孰能開喙,亦何有問於得養?嗚呼,今番復黨,萬古所無,故雖有此敎,其處亦萬古所無,分付該府,得養分揀特放,使黨人莫笑焉。出傳敎諸臣退出。
上在慶熙宮。停常參·經筵。
自卯時至酉時,或灑雨或下雨,測雨器水深四分。
藥房都提調金尙喆,提調蔡濟恭,副提調李在協啓曰,昨日祗拜奉閣,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢此問安,竝爲仰稟。答曰,知道。其惟十六夕時,豈科有今?然氣少勝,於直心悶,自今輪直,以安將攝,待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳朝問安。答曰,知道。
以承傳色,口傳下敎曰,工曹參判·守禦使直宿其止之。又下敎曰,政院夕問安勿爲之。
李堉啓曰,大司憲·執義未差,掌令二員,持平二員未差,今日以監察茶時之意,敢啓。答曰,知道。
傳于任希敎曰,內局入侍。
任希敎,以禮曹言啓曰,今番聖候違豫,擧國含生,莫不焦灼憂惶之餘,幸賴皇天祖宗之默佑,旋臻平復,此實宗社莫大之慶,臣民歡聳抃蹈,曷有其極?告廟頒敎等節,不容少緩,卽爲擇日擧行,何如?
備忘記,傳于任希敎曰,以予氣,豈撤直時乎?一則憶昔年,一則憶丁丑,今有此敎,此何草記,此何草記?且旣有定式,此踰十日乎?卽五日也,奉入禮房欲下敎,而禮曹遽然,承旨何諭?其給此草記。
又傳于任希敎曰,昨夜命讀綱鑑,知帝堯十六卽位,聞此心少弛。雖然,今月何月?忍踰初九·十九?鳴呼,初九於堯亦有?鳴呼,十九於堯豈有?一月兩日,其猶心何抑心何耐?況卄六在近,何抑何耐?今朝問候批,已諭於禮請,纔有二則,而昔年宗臣請宴,其時慈敎有曰,此宗嗜宴而然矣。今者禮堂,旣有定式,則其請亦嗜賀而然乎?若此三百六十日皆賀乎?予哂也,予哂也。
傳于李廷壽曰,內局入侍。
以平安監司狀啓,三和等官平壤舡人金致裕等,渰死·燒死事,傳于李廷壽曰,令本道恤典擧行。
李廷壽,以訓鍊都監言啓曰,去夜犯夜人,無所捉之意,敢啓。答曰,知道。
又以一二巡廳言啓曰,去夜犯夜人,無所捉之意,敢啓。答曰,知道。
又以左右捕盜廳言啓曰,去夜犯夜人,無所捉之意,敢啓。答曰,知道。
辛卯三月二十一日辰時,上御集慶堂。藥房入診入侍時,都提調金致仁,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·金季良·金孝儉,以次進伏訖。致仁曰,夜間聖候,若何?上曰,一樣矣。進湯劑,上進御。請診候。上曰,置之。致仁曰,中宮殿湯劑日次,明日爲之矣。上曰,諸醫之意,何如?以楷曰,五積散,雖多數進御,無妨矣,季良曰,連進五十貼後,少爲停之,似好矣。上曰,已得藥路,明日日次,亦製進,可也。命讀黃海監司射砲軍器狀啓訖。上曰,噫,升平日久,人心解弛,凡軍務疎虞者多,心常駭然。近者習操後,試射放狀聞連到,而射砲得中者甚尠,一巡射砲,勢固然矣。以此推之,其令闕者,於射莫知操弓,於銃莫知藏丸者,其果無乎?予莫知也。當該守令·邊將,皆營將哨官也,常時莫能檢飭,不虞,其將皆令持杖禦敵乎?於今其皆濯濯,鞭杖何得?司謂寒心,而此無異不敎之民,其何飭勵?道臣兼節度使,況帥臣,本道大將也?此後若有依前懈忽之事,則噫,雖武臣長技,豈可使聲色自娛而瓜滿乎?其不勤者,雖來京軍門,將何用哉?依代柱帖,若此者,軍門諸將校望單子當爻周,其令在家射雀。載寧·瑞興·遂安軍器執頉者,比他較重。噫,彼兩西,於國大門·中門,常時若此,不虞何恃?況銃無鐵杖,無異木杖,帥臣雖決棍監色,此亦爲守令顏面,昔忠武公當壬辰,雖造龜船而得勝,皆在其人。此守令事,當令帥臣,大張威儀,回示三迊後決棍,而今番雖參酌,此三處三朔後,遣宣傳官摘奸,若一樣。予雖衰,豈可此輩,不思報效,徒溺聲色?當遣御史,坐閫營而重棍,當沿海充軍,以此嚴飭。予何覺也?該房知悉。臨三朔宣傳官,差遣以稟。出傳敎上曰,頃者下敎之後,意謂一體回官,全州判官金頤柱,尙今在京,其令今日回官,陽川縣令金季良,砥平縣監許溫·草芝僉使丁志泰,亦令回官。出傳敎致仁更進湯劑,上進御。諸臣遂退出。
辛卯三月二十一日酉時,上御集慶堂。藥房入診入侍時,都提調金尙喆,提調蔡濟恭,副提調李在協,假注書宋民載,記注官許鍒,記事官吳鼎源,醫官李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,以次進伏訖。尙喆進前曰,午間聖體,若何?上曰,一樣矣。請進湯劑,進御。濟恭進前曰,日氣陰濕,請診候。尙喆曰,上候平復,實是臣民莫大之慶。上曰,平復之說,誠可笑也。尙喆曰,朝者禮曹草記之故,有此聖教,而異於春秋鼎盛之時,明日湯劑,依例進御矣。上曰,可也。訖,以次退出。
上在慶熙宮。停常參·經筳。
藥房都提調金尙喆,提調蔡濟恭,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂虞,敢此問安,竝爲仰稟。答曰,知道。踰三日卽卄六,追慕萬倍,晝長夜長,何堪何堪?追憶丁丑,此心萬隕,氣何暇諭?待敎入侍,差備待令人,兩廳二人式,直宿本廳,而一㕔三人,一人式直宿。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院口傳朝問安。答曰,知道。勿爲問安。
大殿·中宮殿·惠嬪宮,藥房口傳夕問安。答曰,知道。
李堉啓曰,事變假注書趙載偉,時無職名,令該曹依例付軍職,冠帶常仕,何如?傳曰,允。
傳于洪樂純曰,內局入侍。
注書蔡弘履病代,以鄭趾煥爲假注書。
假注書宋煥億在外代,以林蓍喆爲假注書。
事變假注書趙載偉有頉代,以朴瑞良爲假注書。
備忌記,傳于任希敎曰,萬古豈有若今日朝鮮?昔唐宗,不過中主,而十八學士濟濟,弘文館於今,豈曰誦講?暮年衰君,誦講大·小學一卷一張,而玉堂門以龍鎖長鎖,豈可使聞於隣國?噫,今予雖十八學士皆進勸予,今予心今予氣,欲爲何爲,而雖然,景像寒心。且次對有命,頃者下敎之後,誰復尋鄕?囹圄侍從,皆安徐特釋,政官牌招開政。
任希敎啓曰,玉堂上下番俱空,事甚未安,今日政新除授玉堂,竝待下批牌招,以爲推移入直,何如?傳曰,允。
吏批啓曰,敦寧府判官南肅寬,除拜後過限未肅拜,依例改差,何如?傳曰,允。
兵批啓曰,景福宮衛將崔鳳齡呈狀內,閱月入直之餘,素患關格之症添劇,萬無供職之望云。守護輪番之任,不宜久曠,今姑改差,何如?傳曰,允。
吏批啓曰,玉堂闕員,今番差出,而擬望之人乏少,相避竝擬,何如?傳曰,允。
吏批有政。判書李溵進,參判未差,參議沈履之在外,以金鍾正爲吏曹參判,洪重孝爲大司憲,李性遂爲大司諫,洪相直爲執義,南學宗爲司諫,鄭澤·成胤儉爲掌令,李一曾爲獻納,李重海·趙鎭衡爲持平,尹光禮·南冑寬爲正言,沈頤之爲校理,李益烍爲修撰,趙俊爲輔德,洪九瑞爲司書,金時默爲知敦寧,任珖爲兵曹佐郞,尹慶龍·李光培爲典籍,徐覺修爲敦寧判官?爲禁府都事,金基大爲副校理,洪相簡爲副修撰,趙鎭寬爲禁府都事,朴原恒·李源恒爲崇寧殿參奉,兪彦銖爲司僕僉正,擧錄安以權。
兵批有政。判書具允鈺進,參判金孝大病,參議尹得勳入直進,參知呂善應病,以沈能健爲副摠管,宋堯績爲同知,趙榮儉爲五衛將,安宗彬爲僉知,許俊爲訓鍊判官,副司直宋徵啓·金時默·趙·李在簡·李碩載·李性遂·林鼎遠·吳鉉冑·兪漢謹,副䕶軍金樂洙·鄭枋·柳薰·韓宗濟·趙榮儉,副司果李漢慶·宋樂,副司正宋民載·趙載偉,奉朝賀單洪鳳漢,法城僉使鄭景曾仍任事,承傳。
傳于任希敎曰,侍從旣皆安徐,勿捧傳旨,只分付該府。
任希敎,以義禁府言啓曰,囹圄侍從,皆安徐特釋,李爀依他例,以本律勘處以放事,命下矣。時囚罪人金樂洙·李漢慶·李廷重·宋濟魯·洪相直·朴宗亮·宋聚行·姜彜福·呂龜周·洪愼默·洪履祚·金致恒·尹弼秉·趙武範·金健修·金麟瑞·金鳳顯·睦祖洙·沈命德·趙夢麟·鄭德弼·崔台衡·任珹,竝依傳敎皆放,而李爀以本律徒三年定配於京畿楊州牧延暑驛,又五年禁錮,而依例發遣府書吏,押送配所,何如?傳曰,允。
傳于李堉曰,擧措駭然,當該中官,特施不敍之典。
任希敎啓曰,禮曹判書李景祜,依下敎來待矣。傳曰,入侍。
傳于李堉曰,奉審何如是遲滯乎?
傳于任希敎曰,內局入侍。
吏曹口傳政事,待敎單李在學,檢閱單李度默。
傳于李堉曰,開陽門留門,侍從臣牌招,盡爲謝恩後,下鑰。
又傳于李堉曰,家在城外三人,待開城牌招。
又傳于李堉曰,幾月後開政,而謝恩如是遲滯,自政院申飭,而申飭之下,若一人闕,則當下敎矣。
又傳于李堉曰,兩司都吏,令入直騎郞,各決棍十五度。
備忘記,傳于任希敎曰,內局直宿而猶未撤,夜已將半,幾日開政,焉敢若此?此柳得養四字目,焉敢撕捱,春坊若此,尤萬萬寒心,而以武承旨諛於文臣,君不能就睡,其不嚴飭,尤涉駭也。當該承旨,亟施不敍之典,坐直承旨,思君睡醒,嚴飭。
任希敎啓曰,臣與同副承旨李廷壽伴直矣,纔已不敍出去,伴直無人,右承旨洪樂純,所當牌招,而拘於㕔規,不得請牌,何以爲之?敢稟。得曰,牌招。
備忘記,傳于任希敎曰,同副承旨有闕代,魚錫定爲承旨,待開門牌招察任,房順房。
又傳于任希敎日,洪九瑞察訪數遞可惜,仍任大同。
任希敎,以禮曹言啓曰,卽接明陵參奉所報,則新陵上莎草,子壬方裳石上,長廣五六尺許,似有蟲損之色,披莎詳察,拾得十餘箇蟲,貌樣洽似豆葉虫,所見惶悶云。陵上莎草之有頉如此,依例政府以下,進去奉審後,稟處,何如?傳曰,依爲之。若此今何草記?特汰寢郞二人,令該曹口傳擇差,諸陵若何,奉審時一體奉審以來,奉審相値,前寢郞姑令察任。
吏曹口傳政事,以林得浩·任希厚爲明陖參奉。
李堉,以禮曹言啓曰,今次明陵新陵上莎草有頉處奉審時,本曹郞廳一員,當爲進去,而正郞尹弼秉·鄭德弼·趙武範,佐郞金健修,方在禁推中,佐郞李昌燮奉命在外,佐郞沈煥之在外未肅拜,時無進去之員。佐郞沈煥之,今姑改差,其代,卽令該曹口傳差出,以爲進去之地,何如?傳曰,允。
吏曹口傳政事,以李重馥爲禮曹佐郞。
任希敎,以觀象監官員,以領事意啓曰,今此明陵新陵陵上莎草有頉處奉審時,臣以政府進去矣。本監提調,亦當進去,而臣旣領本監,依例兼進之意,敢啓。答曰,知道。
任希敎,以刑曹言啓曰,旣示其飭亦赦典,三月內今番下敎吏隷,令該曹特放事,命下矣。依傳敎,全羅道康津縣充軍罪人姜弼齊,海南縣充軍罪人朴東蕃,慶尙道南海縣充軍罪人朴星采,水軍充軍罪人李遇春·石聖運等,竝卽放送事,發關分付于各該道道臣之意,敢啓。答曰,知道。
李堉,以禁衛營言啓曰,去夜無犯夜人所捉之意,敢啓。答曰,知道。
李堉,以一二所巡廳言啓曰,去夜犯夜人,無所捉之意,敢啓。答曰,知道。
又以左右捕盗廳言啓曰,去夜犯夜人,無所捉之意,敢啓。答曰,知道。
辛卯三月二十二日辰時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·金孝儉,以次進伏訖。尙喆曰,夜問聖候,若何?上曰,如昨矣。尙喆曰,寢睡·水刺,若何?上曰,曉後,就寢矣。尙喆進湯劑,上進御。請診候。上曰,置之。尙喆曰,累日闕診,誠憫矣。上曰,時原任大臣入侍。出榻敎領府事金相福,領議政金致仁,判府事金陽澤,左議政韓翼謩,判府事李昌誼進前。相福曰,聖體,若何?上曰,一樣矣。致仁曰,直宿之時,久闕診候,誠憫矣。上曰,禮曹草記,亦過矣。致仁曰,曾前不拘日子矣,近來則定日子,誠憫迫矣。上曰,藥房提調,持湯劑更爲入侍。出榻敎上進湯劑。上曰,雖因慷慨亘中下敎,靜思,此道一開,後弊勝言?其雖無狀者,拔科之外,及第二字自若,暮年豈開無前之道?李商巖花牌,其令該曹,一體復給。出傳敎上曰,今者吏胥傔從,豈非辛壬年乎?予嘗愛者,卽軍民也。鳴呼,吏隷亦民中一也,旣示其飭,亦赦典,三月內,今番下敎吏隷,令該曹特放。出傳敎上曰,若有陵寢有事,則首堂當詣。頃日已見工判許遞,其代,以具善行除授,牌招察任。出傳敎上曰,慢蹇在新恩翰林,其何深飭?處分翰林二人,一竝敍用,口傳付職,牌招入直。出傳敎上曰,明日備局次對。出傳敎諸臣以次退出。
辛卯三月二十二日申時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履,記注官許鍒,記事官吳鼎源,醫官李以楷·鄭允協·慶絢·吳道炯·鄭允說·金孝儉,以次進伏訖。尙喆曰,午問聖體,若何?上曰,一樣矣。進湯劑,上進御。詣診候,上許之。以楷曰,脈候左右三部少勝,而滑體則一樣不足矣。尙喆曰,明日湯劑,亦依例乎?上曰,依爲之。諸臣遂退出,
辛卯三月二十二日申時,上御集慶堂。禮曹判書入侍時,禮曹判書李景祜,同副承旨李廷壽,假注書宋民載,記注官許鍒,記事官吳鼎源,以次進伏訖。上曰,草記入啓久乎否乎?廷壽曰,入來屬耳。命讀訖。上曰,禮判進前。景祜進伏。上曰,蟲災何如云耶?景祜曰,雖不大段,而在舊莎時,未及見之,舊莎脫落後,今始出之。上曰,大臣入來乎?景祜曰,姑未入來。命書傳敎曰,莫重奉審,豈可代行?在外繕工提調許遞,其代,摠帥爲繕工提調,一體進去奉審,仍佩往來。上曰,禮判同爲奉審乎?景祜曰,然矣。上曰,禮堂持草記先出。景祜承命退出。仍命書傳敎曰,明日次對,領相復命後爲之。上曰,注書出去,知入雜科初試額數。賤臣出來,持初試額數單子以入。仍命書傳敎曰,式年有雜科,卽三〈百〉年古規,今者儻人,何關於渠輩而然?頃因惠民署事,此輩躁競,亦涉無狀,故其欲一抑,其下敎,此亦愛禮之一道。依例爲之,而四月初二日,則以今月二十八日,四月二十日,則以初十日爲之,此是一弛一張之道,而且人君造命,此等雜科,亦何擇日故也?命讀訖。上曰,注書出去,政官入來與否知入,囚徒案亦持來。賤臣承命出來,持囚徒案以入進伏。仍命書傳敎曰,慷慨亘中,故處分亦若此,而今因相臣所奏乃覺,承宣禁推,其無舊例。噫,今白首,豈開無前之事?崔台衡特放,花牌下敎,與李商巖同,亦爲勿施,其令該曹仍給。又命書傳敎曰,今日下敎,意謂皆放,今聞囚徒,侍從外亦有多人,一體以放,李㷜依他例,以本律勘處以放。命讀訖。因爲退出。
上在慶熙宮。停常參·經筵。
藥房都提調金尙喆,提調蔡濟恭,副提調李在協啓曰,伏未審夜間,聖體,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢來問安,竝此仰稟。答曰,知道。於今此心,且有奉審,一倍一倍,氣何諭乎?領相復命後入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮,藥房口傳夕問安。答曰,知道。
洪樂純啓曰,新除授右承旨魚錫定,方在罷散中,何以爲之?敢稟。傳于洪樂純曰,敍用。鄭趾煥在外代,洪履健爲假注書,林蓍喆有頉代,鄭元始爲假注書,朴瑞良在外代,李正薫爲事變假注書,李正薰有頉代,崔致白爲事變假注書
洪樂純啓曰,假注書林蓍喆,時無職名,令該曹付軍職,冠帶常仕,何如?傳曰,允。
又啓曰,大臣·備局堂上,依下敎來待矣。
又啓曰,事變假注書李正薫,時無職名,令該曹依例付軍職,冠帶常仕,何如?傳曰,允。
領議政金致仁,禮曹判書李景祜,繕工提調金孝大等啓曰,臣等昨日三更量,進詣明陵陵所,今曉肅拜後,新陵上莎草蟲損處,一齊奉審,則莎草正當萌生之時,差欠茂盛之意。舊葉早脫,所見稀疎,昨年丑癸方修補處外,大抵同然是白乎矣,再三細察,則其中亦有間間尤損之痕,子壬方間,又拾得數三莎蟲。以此推之,其爲蟲損,似無可疑是白乎矣,卽今新芽方萠,未及茁長,姑俟來頭葉盛之後,方可驗其某方某處之受損淺深乙仍于,圖形封進,姑爲安徐爲白遣。爲先申飭陵官,使之着實拾蟲,而修改當否,臣等入侍時,稟定計科爲白乎旀,臣等依聖敎,明陵舊陵陵上,敬陵·昌陵·翼陵·弘陵陵上奉審,則莎草無頉緣由,竝以馳啓爲白臥乎事。上曰,知道。莫重莎草,豈可輕議?姑觀前頭以議,申飭寢郞,着實拾蟲。
傳于洪樂純曰,奉審人員竝詣閤,戶判同爲入侍。
洪樂純,以兵曹言啓曰,依傳敎,兩司都吏書吏劉啓白·鄭興福等,各決棍十五度之意,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
李堉,以禮曹言啓曰,崔台衡·李商嚴等下敎勿施,花牌仍給事,命下矣。依聖敎,崔台衡入格榜目冊中拔籖,還給紅牌,而李商巖原榜目中,亦爲拔籖之意,敢啓。傳曰,知道。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
備忘記,傳于洪樂純曰,意謂將有監董者,而十九日見故下敎,年踰八十人,其宜食祿,前工判,知中樞作窠以付,以示予意。出傳敎。
兵曹口傳政事,知事作闕望柳發·李山斗,以宋徵啓·朴師漢爲知事。
備忘記,傳于李堉曰,噫,君雖衰,綱何衰乎?纔申飭後,焉敢若此?李一曾·成胤儉,先遞禁推,踰孟夏一朔後勘處,而宜顧民弊,聞來胥命後捧傳旨,其若復爲稽滯,以下敎以此申飭。
兵曹口傳政事,張志恒爲右邊捕盜大將。
洪樂純啓曰,新除授右邊捕盜大將張志恒,卽爲牌招,命召及大將牌·傳令牌,傳授,何如?傳曰,允。
傳于洪樂純曰,大臣·備局堂上入侍。
傳于李堉曰,內局入侍。
傳于洪樂純曰,儒臣持明紀編年第八卷入侍。
辛卯三月二十三日辰時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履·李在學·李度默,醫官李以楷·鄭允協·慶絢·吳道炯·鄭允說·柳光翼·金孝儉,以次進伏訖。尙喆曰,夜間聖候,若何?上曰,一樣矣。尙喆曰,寢睡·水刺,若何?上曰,亦如昨矣。進湯劑,上進御。上曰,若待各處奉審回還則似晩,故一貼先進矣。請診候,上許之。以楷曰,脈候左右三部少調均,而滑體不足一樣矣。上曰,時或氣苶,莫知其然,此乃痰耶?以楷曰,必是痰候也。上曰,三明日又必苶矣。尙喆曰,雖三明日,湯劑決不可間斷矣。諸臣遂退出。
辛卯三月二十三日午時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履·李在學·李度默,醫官李以楷·鄭允協·慶絢·吳道炯·鄭允說·柳光翼·金孝儉,以次進伏訖。尙喆曰,俄間聖體,若何?上曰,一樣矣,請診候。上曰,置之。一貼,次對時入之,可也。諸臣遂退出。
辛卯三月二十三日午時,上御集慶堂。奉審人員·戶判,同爲入侍時,領議政金致仁,戶曹判書蔡濟恭,禮曹判書李景祜,兵曹參判金孝大,右承旨魚錫定,假注書林蓍喆,記事官李在學·李度默,以次進伏訖。上命讀奉審書啓訖。上曰,蟲在何方耶?致仁曰,壬癸方矣。上曰,諸舊陵上莎草皆何如?致仁曰,皆好矣。上曰,何以知莎蟲耶?致仁曰,其蟲所在處,則莎草枯損,故知其爲莎蟲矣。臣意則姑使陵官,着實拾去,以待葉盛後,可知其受損處矣。上曰。申飭陵官,着實拾去,可也。致仁因問候。上曰,氣苶矣。致仁曰,方當春困之時,故如是矣。上命蔡濟恭,讀御製唐鑑宜監誡。上曰,藥房提調,持湯劑入侍事,下敎。出傳敎諸臣以次退出。
辛卯三月二十三日未時,上御集慶堂。大臣·備局堂上,引見入侍時,領議政金致仁,左議政韓翼謩,右議政金尙喆,行司直申晦,行副司直元仁孫,左參贊徐命膺,右參贊鄭弘淳,禮曹判書李景祜,刑曹判書洪名漢,行副護軍具善復·李章吾,吏曹判書李溵,兵曹判書具允鈺,行副護軍張志恒,兵曹參判金孝大,戶曹參判金應淳,開城留守趙重晦,大司諫李性遂,執義洪相直,校理沈頤之,左副承旨洪樂純,假注書林蓍喆,事變假注書李正薫,記事官李在學·李度默,以次進伏訖。致仁曰,夜間聖體調攝,若何?上曰,一樣矣。寢睡·水刺之節,亦何如?上曰,亦一樣矣。致仁曰,此平安監司趙曮狀啓也,枚擧德川郡守白東毅牒呈以爲,本郡邑內,偶然失火,民家二百三十四戶,一時延燒,人物五名,亦被爛傷,勅庫等庫舍四十間及大同米二十四石,竝被燒燼矣。在前失火民人等處,有會付耗穀題給之例,今此德川郡失火民人等處,考例顧恤事,請令廟堂稟處矣。數百民戶之燒燼,五名人物之爛傷,誠可驚愕,會付米題給,旣有前例,區别大中小殘,俾卽依例擧行,爛傷民人,尤宜援例救療。官廨與民舍改造,亦不容少緩,道臣守令,相議方便,趁卽始役,以爲整頓安接之地事,一體分付,何如?上曰,依爲之。又曰,此見黃海監司洪良漢,水使李啓祥狀啓,則康翎狗頭浦,大國人十五人,今已從水路還去矣。依例令槐院撰出咨文,别定禁軍,給馬下送于灣府,而全羅道靈光郡漂船,亦必不日還發,姑待該道道·帥臣狀聞入來,竝擧措辭於一咨之內爲宜,以此分付,何如?上曰,依爲之。出擧條又曰,道·帥臣雖於遞職之後,非名在臺啓,及拿處有命,則無敢替行狀聞,卽法例也。江華前留守兪彦民,謂已遞職,稅穀去來等當狀聞者,不爲狀聞,令經歷替報廟堂。此似由於未諳法例之致,而在事體,則殊甚未安,從重推考,此後則依例狀聞之意,申飭分付,何如?上曰,似是未諳之致,勿推,此後則申飭,可也。出擧條致仁又曰,政府西壁,移擬他職,則啓請例也,而頃日政,左參贊徐命臣之移拜京兆也,初不啓請,直爲備擬。此雖細事,有關銓格,其時該堂推考警責,何如?上曰,一時做錯,申飭,勿推。出擧條又曰,前都憲尹東暹,以違牌被罷,而其時違牌,不無情地之可據,宜有甄敍之道矣。上曰,此外卿宰,多有削罷之人耶?致仁曰,然矣。上曰,前都憲尹東暹·沈鏽·趙榮進·安允行,前判書趙明鼎·朴相德·韓光會,前判尹李翼元,前參判尹得養·李潭·尹得雨·柳修·李溎·南泰著·金光國,前大司諫韓必壽,前道臣趙榮順·李瀰,前承旨具㢞·李性源竝敍用。其中給牒者,給牒敍用。趙雲逵其若李昌壽,其敎特爲安徐,今者特敍中,前日備堂皆仍差。出傳敎右參贊鄭弘淳曰,常平穀·賑恤穀,俱是爲民而設,糶糴之除,或有未捧,則解由越等之法,獨存於常平,不行於賑穀,未知當初制法本意,何爲而然?今於兩㕔穀合錄之後,勢難分而二之,而若依賑恤之例,則法意之蕩然,不可不慮。若依常平之例,則無前之規,又恐生弊,事關通變,不敢自下擅便,敢此仰達矣。上曰,大臣之意,何如?致仁曰,常平穀·賑恤穀,均是國穀,當初解由之或存或否,未知法意何據,而兩廳穀,今旣合錄,則常平前有之解由,何可因賑穀而不拘乎?依前用解由之法,似宜矣。翼謩曰,常平穀,本自數小,今者合錄賑恤穀,一竝拘礙其解由,則無前之事,擧行實難。臣謂酌量兩廳穀數,差寛其拘礙,則爲守令者,稍昜於奉行矣。尙喆曰,常·賑兩穀,旣已合錄,解由拘礙,似無異同。該堂所請,宜在許施,而差寛其數之請,左相所奏亦好,有司之臣,依此擧行,誠爲得宜矣。上曰,依爲之。出擧條致仁曰,此統制使元重會狀啓也,以爲全羅右水使尹秉淵,旣是臣親姻間,則在法應遞,請令廟堂,考例稟處矣。三南水軍節度使與統制使相避,旣載法典,則全羅右水使尹秉淵,自在當遞之科,依法典遞改,何如?上曰,依爲之。出擧條致仁曰,三營門將任,自是劇務,禁將具善復,兼帶捕將已久,今姑許遞,何如?上曰,依爲之。出擧條相直曰,臣以弱植賤品,幸逢明時,猥通朝籍,出入從班,今已十數年矣。見識魯莽,言議巽軟,每叨臺職,輒事逡巡,不敢以言官自處,而至於喪倫敗俗之類,狷狹之性,有不忍泯默者,早晩顚沛,臣亦自知矣。果然人言孔慘,醜誣備至,臣之一身,固不足恤,而侵逼之言,至及於臣旣沒之親,此莫非臣專昧涉世之方,以致陰毒之來,至今追思,刻骨痛迫,寧欲溘然者也。噫嘻甚矣,彼亦人子,苟非血冤骨讎,則無倫之言,胡至於此耶?顧臣情勢,臺端一步,鐵限在前,千萬意外,除命忽下於屢日靜攝之中,次對有命,天牌嚴臨,不顧私義,章皇出肅,而以臣滓濊之蹤,何敢一刻晏然於臺次乎?請命遞斥臣職。上曰,予則已忘,卽是往事,歲久之後,若是撕捱,無乃太過?勿辭,亦勿退待。出擧條性遂曰,臣於日前待罪喉院時,以數嗽相雜,致勤嚴敎,至今追思,惶愧積中。今玆除命,適當藥院直宿之餘,區區微忱,急於登筵瞻仰,雖已出肅,仍因蹲據,有乖廉隅,臣何敢晏然於職次?請命遞斥臣職。上曰,一時下敎,旣無深意,今者爲嫌,無乃太過?勿辭,亦勿退待。上曰,全羅右水使尹秉淵許遞事,下敎。出傳敎上曰,右邊捕盜大將具善復許遞事。出榻敎上曰,諸臣退出,元仁孫·沈頤之留待。諸臣遂以次退出。上命頤之,讀明紀編年第八卷。上曰,下番儒臣,持明紀編年第十巻入侍。旣入,上命退出。諸臣遂以次退出。
辛卯三月二十三日申時,上御集慶堂。藥房入診入侍時,都提調金尙喆,提調蔡濟恭,副提調李在協,記事官蔡弘履·李在學·李度默,醫官李以楷·鄭允協·慶絢·吳道炯·鄭允說·柳光翼·金孝儉,以次進伏訖。尙喆曰,俄承次對時,入湯劑之命,故湯劑方待令矣。上進御。請診候。上曰,置之。諸臣遂退出。
上在慶熙宮。停常參·經筳。
自卯時至申時,日暈。
藥房都提調金尙喆,提調蔡濟恭,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任終宵憂慮,敢來問安,竝此仰稟。答曰,知道。追憶丁丑,此心萬隕,一何冥然,氣何暇諭?此時直宿,百倍此心,三提擧皆直三日,其宜撤直,令便予心,下敎時入侍焉。
中宮殿·惠嬪宮,藥房口傳問安。答曰,知道。
魚錫定啓曰,假注書洪履健·鄭元始,時無職名,令該曹依例付軍職,冠帶常仕,何如?傳曰,允。
傳于魚錫定曰,內局入侍。
掌令鄭澤啓曰,臣才識魯莽,言議巽軟,本不合於淸朝耳目之任,而新除,適下藥院直宿之時,不敢控辭,冒没出肅,而臣外任遞來之後,解由尙未成出,揆以公格,不可仍因蹲據。且臣自是遠鄕之身也,入京旅托,適在城外,府吏不知所住,召牌之下,未卽隨詣,罪合萬隕,臣尤何敢一刻晏然於臺次乎?請命遞斥臣職。
以承傳色,口傳下教曰,三日之制旣定,則今日臣子,不知三日之制乎?極爲駭然,鄭澤及捧入承旨,施以不敍之典,避嫌給之。傳于魚錫定曰,內局入侍。
兵曹口傳政事,副司果鄭澤。
具㢞,以侍講院言啓曰,本院上番闕直,事甚未安,兼輔德鄭履煥,弼善閔鍾烈,竝卽牌招,以爲推移入直之地,何如?傳曰,允。
李堉,以義禁府言啓曰,前掌令鄭澤,下義禁府推考事,傳旨啓下,而鄭澤下去忠淸道公州地云,依例發遣府羅將,拿來何如?傳曰,允。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
辛卯三月二十四日辰時,上御集慶堂。藥房入診入侍時,都提調金尙喆,提調蔡濟恭,副提調李在協,假注書洪履健,記事官李在學·李度默,醫官李以楷·鄭允協·吳道炯·金季良·慶絢·鄭允說·柳光翼·徐命緯·金孝儉,以次進伏訖。尙喆曰,夜間氣體,若何?上曰,如昨矣。尙喆曰,痰候,何如?寢睡·水刺之節,亦何如?上曰,一樣矣。尙喆進湯劑,上進御。請診候。上曰,今日則置之,可也。尙喆曰,聖候猶未如常,則輪直不可徑撤,撤直之命,還收,何如?上曰,置之。上曰,辛卯·己卯夏享大祭,親行攝行及日字,注書考日記以奏,可也。賤臣出,考日記入奏曰,辛卯年則四日初八日,日記中有宣傳官馳往夏享大祭,進排官摘奸以來之敎,似是攝行,而日字則似是初九日矣。己卯年日記,則四月初十日親行矣。上曰,明日傳香,當爲親押,分付禮房。上曰,漕船上來者幾許耶?濟恭曰,上來者未半,而聞方陸續上來矣。濟恭曰,漕穀上納時,別營軍資監等處,互相乘時爭納,故雖來,必隱伏云矣。上曰,此如守門將爭所,入直於開陽門矣。濟恭曰,稅船上來者,不如大同之數,此必中間遲滯之致,申飭何如?上曰,申飭之下,今年稅大同陸續以來,而同是貢米,而稅船數不若大同船,此必是中間淹滯之致。有陳牲,今後若有遲滯者,此當該守令,不能檢飭監色之致,小則嚴治監色,大則當該守令,草記嚴處。出傳敎濟恭曰,魚貫堂太半頹圮,不可不修補矣。上曰,從當下敎矣。上曰,稅大同陸續以來,此時度支長,豈可淹滯內局?內局提調許遞,前判書趙雲逵,爲內局提調。出傳敎上曰,辛受采八十講科,豈不奇哉?此與蘇秦佩六國印同矣。上曰,來朝承旨宜備,辛受采許遞,亦有下敎,承旨,前承旨具㢞·李性源爲承旨,牌招察任,房順房。出傳敎上曰,黄晙與辛受采,相貌優劣,何如?濟恭曰,黃晙優矣。上曰,居在何處?濟恭曰,阿峴矣。上曰,尙不呈辭乎?濟恭曰,姑不爲之矣。上曰,戶曹比工曺尤閑矣。上曰,注書誰也?濟恭曰,洪履健也,以文有名之人也。上曰,誰孫乎?濟恭曰,故正郞洪曋之孫也。上曰,然乎?上曰,注書爲小科乎?濟恭曰,十九歲爲小科矣。上曰,奇矣。今年幾許?濟恭曰,二十七矣。上曰,翰注同甲矣。上曰,注書誦其七夕製及第科作,可也。賤臣起伏,誦至半,上曰,善誦矣。三年前作,如是誦之難矣。上曰,都提調先退。尙喆請復進湯劑。上曰,置之。上命在協,書御製訖。上曰,編次人讀之,可也。濟恭起伏讀訖。仍命退出。
辛卯四月二十四日申時,上御集慶堂。藥房入診人侍時,都提調金尙喆,提調趙雲逵,副提調李在協,假注書鄭元始,記事官李在學·李度默,醫官李以楷,以次進伏訖。都提問候後,進湯劑。上命藥房先退出。上曰,噫,今無他意,惟思頃年,而三日之制,曾已下敎,故有此下敎。靜以思之,此雖値正日,俄者下敎過矣。特寢任希敎·鄭澤下敎,亦因慨而敎,前承旨李廷壽亦同矣,一體寢其命。出傳敎上曰,注書出去,持來去辛卯三月日記。賤臣承命出去持入。命承旨讀奏承旨座目及召對時文義。上曰,右承旨·左副承旨換房,牌招入直。出傳敎上曰,注書出去,儒臣持通鑑纂要入侍。出榻敎賤臣承命出去,與校理沈頤之,副校理金基大同入。上曰,予久不遣繡衣,欲使守令輩睡醒矣。且欲觀鄭澤爲人,鄭澤付軍職,以繡衣牌招入侍。又命書傳敎曰,其命雖寢,其旣解由應遞之中,臺職許遞,前掌令鄭澤,以繡衣牌招入侍。上曰,注書出去,此傳敎卽爲頒布。在協讀奏日記中三月二十六日召對時進講朱子己酉擬上封事事。上曰,貴矣,今日宜講此書,少伸追慕之懷,儒臣出而持入,而通鑑纂要則置之,可也。儒臣承命出去持入。上命上下番,分讀己酉封事一篇後,先命退出。上曰,注書出去,藥房提調,持湯劑更爲入侍。上進湯劑後,又命先爲退出。上曰,注書出去,鄭澤催促入侍。賤臣承命而出,還入奏曰,問于憲府,則鄭澤已下鄕云矣。上曰,近者申飭,若何而纔遞臺職,不踰日而尋鄕?事之駭然,莫此爲甚。前掌令鄭澤,下義禁府推考出傳敎上曰,春坊入直,誰也?在協對曰,輔德趙㻐,方入直矣。上曰,注書出去,趙㻐使之入侍。賤臣承命出去,與趙㻐偕入。上曰,御史進前。下教曰,今降封書,汝往,守令中,黃口簽丁十口以上,隣里族徵,邑雖善治,直爲封庫,沿路一體廉探,可也。上曰,注書出去,三馬牌持入。賤臣持入。上命承旨,授御史後,諸臣退出。
上在慶熙宮。停常參·經筳。
仁元王后忌辰齋戒。
藥房都提調金尙喆,提調趙雲逵,副提調李在協啓曰,伏未審夜間,聖體調攝,若何,痰候,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。此心萬隕,氣何暇諭乎?再明入侍,一夜百夜,聞曙少弛。中宮殿·惠嬪宮,藥房口傳問安。答曰,知道。
魚錫定啓曰,假注書柳雲羽·李永穆,事變假注書柳榮鎭,時無職名,令該曹竝依例付軍職,冠帶常仕,何如?傳曰,允。
備忘記,傳至於此官,每以僉正塡差,況今日乎?其涉駭然。李廷重頃奏,若何而於今若此乎?亦涉駭也,特遞本職,令該曹,夏享在近,後日政擇差。
備忘記,嗚呼,今月只有明日,而中夜憧憧者,一則倖以親押,一則隨詣闕門。闕門雖詣,於祝代押,丁丑題主,怳若前世,何以謝懷?八日欲爲者,今日當爲,憶庚子宿古處,少伸此忱。今日申牌報後,詣憶昔窩。嗚呼,揭板後,初當宿而入,侍衛·砲手待令安徐,承旨時服待令。
備忘記,今夜宿此,明朝見摠戎使來,當入來,而憧憧此心,惟在西郊矣。
傳于具㢞曰,此是差備內,只坐直承旨待令,差備待令類,亦以常例入直。
親傳香罷後,政院·玉堂·藥房口傳問安。答曰,知道。
藥房口傳啓曰,卽伏承下政完傳敎,有今夜憶昔窩齋宿之敎,以殿下追慕之孝思,出於靡不用極之誠。臣等,雖甚愚迷,豈不欲仰體,而顧今聖候諸節猶快復,況且日氣,若是陰濕,朝者步詣闕門,猶不勝其憂悶,今欲離次經夜者,尤豈不萬萬切迫乎?玆敢不避鈇銊,唐突陳籲,乞卽收還齋宿之敎,以副顒望之群情,惶恐敢啓。
備忘記,欲親押而代押,追慕益切,旣有初入欲宿之敎,故今夜宿此,其欲遙望西郊。亦憶庚子,比諸典設司,又近又便,而其猶若此,心何弛乎?此亦護聖躬之道耶?中官聞此,揚揚攸得,何異楚人?承傳色金興曄,令內府永刊,此豈他哉?㯙直之後,惟待祗迎,聞敎其心沓沓,若是揚揚,此此類例習也,沓沓,有此請,若是揚揚者也。
備忘記,禮記居宿於下書何,昔年淸宿於熙政·興政仰覩,而沖子在興政亦內堂也,豈宿於常處?於六月祗迎後,當宿於典設,而今在靜攝,故若差備內宿此,而延和門將爲差備門,承旨待令本處。
藥房提調·副提調,持湯劑來諸閤外請待矣。
備忘記,嗚呼,海東臣子,於我慈聖,庚子以前十九年事國母,庚子以後奉太后幾十年乎?與慈義大妃殿,一也。嗚呼,於予雖有五倫之中,而於諸臣,其亦若何?嗚呼,今日追慕,豈特其君乎哉?此旦萬古之大義理也?靜臥興惟,此心益切。嗚呼,諸臣之心,亦若何歟?
具㢞,以御營廳言啓曰,去夜犯夜人,無所捉,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
辛卯三月二十五日辰時,上御崇政月臺。親傳香入侍時,行都承旨李在協,左承旨李性源,右承旨魚錫定,左副承旨具㢞,右副承旨洪樂純,同副承旨李堉,假注書洪履健·鄭元始,記事官李在學·李度默,以次侍立訖。上具翼善冠·黑圓領袍,乘輿出資政門,詣月臺降輿,仍詣版位。親押傳香後,步詣殿庭祗迎,仍步詣興化門,祗送後,仍乘輿。上曰,禮房馳詣明陵奉審後,諸陵一體奉審以來事下敎。藥房都提調金尙喆,提調趙雲逵,副提調李在協,進前問候,仍請進湯劑。上曰,今日予懷萬倍,何暇進湯劑?卿等休强請。三提調再三請進。上曰,卿等若是苦請,予當强飮矣。仍進湯劑後,上曰,頃者下敎,以國體言也,而昨聞前辛卯今月日記,予有起感者。何則?其時承旨兪命雄,卽兪彦民從祖也,亦有兪命凝之名,予心愴然。今日心旣若此,何拘儀文?前江華留守兪彦民,特爲仍任。嗚呼,其若來日,今月三日俱過。嗚呼,昨聞古辛卯日記,卽予十八歲時,而會祥殿召對時,講節酌通編,己酉封事,故追慕萬倍。初召儒臣,命讀通鑑纂要,更命持來節酌通編命讀。嗚呼,昔年則會祥殿,今年則集慶堂,而回甲之年復爲此,萬懷交中。予氣思明日,何堪何堪?嗚呼,嗣服以來,無一齷齪之事,而因請文臣之駭擧,壯元之校書校理,一榜之校書館施行,三百年初有。嗚呼,以予之氣,無前之事,豈垂後昆?然先正文成,故相李元翼,皆起於校書,而近者非中非庶,則不肯芸閣,甚至於國子,百般圖謀,以槐院施行,尋常非之,豈可循例參酌?再明日翰苑與槐院圈點,一體爲之事,分付翰苑及承文院,春秋館諸堂文任,政院依例牌招,而承文院圈點後,國子芸閣,令吏曹依例擧行。出傳敎上曰,翰圈今日爲之事。駕前下敎上還內後,諸臣退出。
上在慶熙宮。停常參·經筳。
仁元王后忌辰。
齋宿翌日,大殿,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
備忘記,今日於予得矣。國體寒心。禮判爲內局提調,金光國爲都承旨,三院副提調例兼,牌招察任,房順房。
備忘記,翰圈人先以承文院調用,二十八日當月臺召試,便殿科次矣。
藥房口傳啓曰,顧今聖候,猶未快復之中,況且離次經宿,聖心之追慕方切,而玉體之勞憊必多。此時保護之道,尤不容少忽,而昨朝以後,日三湯劑,尙不進御,下情焦迫,何可盡喻?玆敢持湯劑詣閤仰籲。伏乞卽許召接,千萬至祝,惶恐敢啓。無批答
以承傳色,口傳下敎曰,似以其下敎如此矣,中官下敎安徐,勿胥命事,遣史官傳諭,命召仍傳。藥房口傳再啓曰,臣等,披瀝焦迫之忱,冀垂蓋高之聽,而兪音尙靳,申牌已報,不勝萬萬悶鬱。更此冒罪煩瀆,亟許召接,卽進湯劑,千萬顒祝,惶恐敢啓。
傳于具㢞曰,內局入侍。
魚錫定,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
又以一二所廵廳言啓曰,去夜犯夜人無所捉之意,敢啓。傳曰,知道
辛卯三月二十六日申時,上御集慶堂。藥房入診,時原任大臣,同爲入持時,都提調金尙喆,提調李景祜,副提調金光國,假注書李永穆,記事官李在學·李度默,醫官李以楷·鄭允協·慶絢·金季良·吳道炯·鄭允說·柳光翼·徐命偉·金孝儉,領府事金相福,領議政金致仁,判府事金陽澤,左議政韓翼謩,判府事李昌誼,以次進伏訖。尙喆曰,今逢此日,聖體,若何?寢睡·水刺之節,亦若何?上曰,一樣矣。尙喆曰,臣等,忱誠淺薄,湯劑尙未得進御矣。上曰,今日服湯劑,豈子道乎?尙喆曰,以湯劑之尙未進御,時原任大臣,不勝焦迫,亦進來待令,而求對則恐致瀆擾,未敢矣。上曰,時原任大臣處,遣史官,傳諭入侍事下敎。時原任大臣入侍,次次問候訖。醫官以次診候後,奏以脈度平順一樣,而不足之候亦一様矣。時原任大臣及藥房都提調,以當體慈聖昔年之意,縷縷陳達後,藥房提調,持湯劑入侍事。出榻敎上曰,今日飮此,實是體昔年之意。因着笠起坐進御後,藥房提調,持湯劑更爲入侍事。出榻敎上曰,今日服湯劑,非子道,隷儓必笑矣。致仁曰,輿儓若承進湯劑之報,則必歡說矣。更爲進御後,命醫官更爲進候。醫官等更診候後奏曰,比諸俄者初診時,脈度三關分明則稍勝矣。上曰,聞摠使所奏,明陵莎草蟲損處,不甚大段云,而拾去之際,恐致損傷矣。致仁曰,莎草侵踏,亦無害矣。上曰,辛受采下去乎?尙喆曰,聞已下去矣。命入翰圈記。無論準點無點,承旨以次讀奏姓名。至柳榮鎭,上問曰,此誰也?景祜曰,柳憲章之至親也。上曰,然則柳家章字行之親耶?光國曰,然矣。上曰,然則柳德章之子孫乎?景祜曰,然矣。盡讀後,上曰,翰圈精爲之矣。上曰,昨日都提處分,欲使休息矣。不然則亦達夜於閤外矣。尙喆曰,處分萬萬惶恐,而臣則盡道理矣。諸臣退出。
上在慶熙宮。停常參,只朝講。
藥房提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。嗚呼,且過昨日,子道虧矣。於子道今日何飮一貼,而然再昨立轎以飮,昨日着笠以飮,是皆仰慰也。且飮一貼,體昔意爲股肱矣。初命按脈若弱,子道當然故也。再命按脈,意亦收在,果霎時少勝?冥然曷勝,以此滋味,仍勸三貼。噫,兩貼飮,意雖慕昔,子道已若何則何飮三貼乎?須看灌席,可見予恒日執心。嗚呼,已諭,遙憶甲申。嗚呼,何日其宜却飮,而與昨有異,故雖許入侍,心則萬倍,氣何暇諭?待敎入侍。中宮殿·惠嬪宮,藥房口傳問安。答曰,知道。
傳于具㢞曰,次對今日爲之。具㢞啓曰,今日次對,兩司長官,當爲進參,大司諫李性遂,卽爲牌招,以爲入侍之地,何如?傳曰,允。
傳于李碩載曰,驛官李湛待令。勿出朝報以承傳色,口傳下敎曰,安心勿辭,亦勿引咎挾書。
傳于具㢞曰,此批答,遣史官傳諭。備忘記,嗟哉,丁丑,此時見謝恩使長溪君,其何今年渡江猶香然,何時見慶興復命,令灣府探問鳳城。
備忘記,今日次對,兼爲朝講,經筳特進,以備堂中入侍。
傳于具㢞曰,朝講次對,盡爲詣閤。
傳于李碩載曰,內局入侍。
備忘記,明日東月臺,當翰林召試,兼爲晝講,侍衛只入直入侍,經筳特進官,以試官入侍中同爲,懸題板只設一懸題後,仍於此爲晝講,今明朝晝講入侍座目安徐。傳于李碩載曰,承文完則館數加於翰圈,十四人將欲取才,竝卽待令,提學牌招來待。
吏曹口傳政事,李商建·宋聚行爲吏曹佐郞。
傳于具㢞曰,開政命下已久,而吏曹郞廳,尙不謝恩,申飭。
傳于李碩載曰,時刻單子,雖已入之,待下敎詣閤,只入正時。魚錫定,以侍講院言啓曰,本院下番,連日闕直,事甚未安,今日政新除授,待下批仍卽牌招,以爲推移入直之地,何如?傳曰,允。
李碩載,以弘文館言啓曰,本館下番,連日姑降,事甚未安,今日政新除授玉堂,待下批仍卽牌招,以爲入直之地,何如?傳曰,允。魚錫定,以吏批言啓曰,玉堂闕員,今當差出,而曾經之人,多在違牌坐罷申,無以推移備擬,合有變通之道,何以爲之?敢稟。傳曰,敍用。
又以吏批言啓曰,新除授黃海都事李顯靖呈狀內,素患痰癖之症,萬無起動往赴之望云,依例改差,何如?傳曰,允。
又以吏批言啓曰,軍資監正高裕,除拜後,過限未肅拜,依例改差,何如?傳曰,允。
又以吏批言啓曰,承文院副正字宋東胤,除拜後,過限未肅拜,依例罷職,何如?傳曰,允。
有政。吏批,判書李溵進,參判未差,參議沈履之在外,右副承旨李碩載進。李潭爲吏曹參判,宋濟魯·柳薰爲掌令,李恒祚爲獻納,金基大爲校理,兪漢謹爲修撰,李鎭衡爲奉常正,沈頤之爲兼輔德,呂善亨爲司書,李徽之爲禮曹參判,趙榮順爲左尹,李景祜爲知經筵,蔡濟恭爲知春秋,徐命膺爲藝文提學,金時默爲奉常提調,韓光會爲典牲提調,南泰齊爲社稷提調,具允鈺爲造紙提調,沈鏽爲惠民提調,朴相德爲典醫提調,趙明鼎爲瓦署提調,趙雲逵·蔡濟恭爲司譯提調,尹東晢爲軍資正,金健修爲黃海都事,宗簿主簿單南絳老,校書校理鄭忠彦,江華留守兪彦民,大同察訪洪九瑞,以上仍任事承傳,承文著作單成彦檝,淸恩君單韓必壽。
兵批有政。判書具允鈺病,參判金孝大病,參議尹得勳病,參知呂善應進。副護軍朴師漢·李廷壽·尹秉淵,副司直安允行·沈鏽·韓光會·趙明鼎·朴相德·李翼元·李潭·尹得雨·柳脩·李溎·尹得養·南泰著·尹東暹·趙榮進·趙榮順·李瀰·李在協·辛受采·李堉·任希敎·崔台衡,副司正柳雲羽·李永穆·柳榮鎭,僉知單李弼冑,柳雲羽有頉代,申禹相爲假注書,李永穆有頉代,李普天爲假注書,柳榮鎭有頉代,盧天祐爲事變假注書,盧天祐在外代,申應淵爲事變假注書
魚錫定,以兵曹言啓曰,昌德宮·昌慶宮差備內窓戶,令戶曹郞廳,春秋摘奸事,曾有傳敎矣。依例發遣本曹郞廳與戶曹郞廳,眼同摘奸之意,敢啓。傳曰,知道。又以兵曹言啓曰,本曹佐郞任珗,身病猝重,呈狀乞遞,宿衛重地,不可久曠,今姑改差,何如?傳曰,允。
又以御營廳言啓曰,本廳來六月七月兩朔應立後部前司屬,江原道二哨,京畿左道三哨,合五哨軍兵,五月二十五日,京中逢點,六月初一日,與右部後司軍兵,當爲替代立番,趁期調送事,兩道監司處,依前知會之意,敢啓。傳曰,知道。
又以御營廳言啓曰,今此下番別破陣步軍賞格,從分數多寡,以本廳所儲木綿,分給之意,敢啓。傳曰,知道。
又以御營廳言啓曰,本廳來四月五月兩朔應立右部後司屬,江原道五哨軍兵六百七十名,已爲逢點整齊矣。四月初一日,與右司軍兵替代後,舊軍放送之意,敢啓。傳曰,知道。
又以禁衛營言啓曰,來四月當九番右部右司屬,全羅道五哨軍兵,逢點實數六百五十二名,已爲點閱整齊,來四月初一日,與內外各處入直軍兵等,依例替代後,舊軍放送之意,敢啓。傳曰,知道。
又以禁衛營言啓曰,來九月當九番右部中司屬,全羅道五哨軍兵,來五月二十五日,京中逢點,依例準二朔人番之意,本道監兵使處,預爲知委,何如?傳曰,允。
又以禁衛營言啓曰,來四月當九番右部左司屬,全羅道五哨軍兵,逢點實數六百五十二名,已爲點閱整齊,來四月初一日,與內外各處入直軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來四月五月兩朔應立,右部後司屬,江原道五哨軍兵六百七十名,已爲逢點整齊矣。四月初一日,與右司軍兵替代後,舊軍放送之意,敢啓。傳曰,知道。
又以御營廳言啓曰,今此下番別破陣步軍試才賞格,從分數多寡,以本廳所儲木綿,分給之意,敢啓。傳曰,知道。
又以御營廳言啓曰,本廳來六月七月兩朔應立後部前司屬,江原道二哨·京畿左道三哨,合五哨軍兵,五月二十五日,京中逢點,六月初一日,與右部後司軍兵,當爲替代立番,趁期調送事,兩道監司處,依前知會之意,敢啓。傳曰,知道。
以忠淸水使狀啓,瑞山郡沙五浦居船人金以奉等渰死事,傳于李碩載曰,令本道恤典擧行。
魚錫定,以禁衛營言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
右議政金尙喆箚曰,伏以惟天惟祖宗,眷顧垂騭,聖候遄復,邦慶維新,況臣適忝嘗藥之任,尤不勝攢手之祝。仍念臣,以疎迂之性,當保護之地,前後辜犯,非止一二,而偏荷曲庇,尙逭大何,且惶且感。惟當彈竭自效,而第臣素患膈痞之症,自七八日來,偶因挾食而發,上焦尙未通利,兩耳終不開豁,筵席憒憒之狀,伏想天鑑,亦必俯燭,適値直宿之時,不敢不自力供職,而其爲苟簡則極矣。從前此症之發,必得多日偃息,醫藥調治而後,庶可責萬一之效,孱骨弱力,更無鞭策向前之望,今日問候,獨未進參,此時瀆擾,豈是臣分之所敢出,而欲起還仆?萬不獲已也。伏乞聖明,先遞臣本兼諸任,仍命重降威譴,以彰其慢焉,取進止。答曰,省卿箚懇。幾日晨昏,爲卿悶焉,果然,卿何若此?卿何若此?兼帶內局許副,卿須體此意,安心勿辭,亦勿引咎,善攝焉。若知此,昨夕第三貼將强飮,今何諭乎?善攝善攝。同日備忘記,金判府事爲內局都提擧。
知敦寧金時默疏曰,伏以皇天祖宗,默垂眷佑,聖候不日康復,庭班院直,次第旣撤,歡忭蹈舞,大小惟均。念臣性質疎愚,識慮淺短,冥陞驟躋,涯分已濫,觸事生疣,無往非罪,廼蒙天地至仁,過垂恩庇,凡有瑕咎,輒示㴠貸,至於向來辜犯,實是自作難逭,而猶加曲恕,薄從譴配,臣泣追愆,無地自容,不敢以威罰之稍輕,而自幸其罪戾之猶寛,曾未浹月,宥命遽降。追念先敎,恩敎懇惻,至若推聖人錫類之惠,矜老母倚閭之情,軫歸事之淹遲,則至令金吾而直關門,城外之棲遑,則仍命門黜之特滌,回罪爲恩,迥出常格,不知無狀賤臣,何以得此於君父?臣歸見老母,相對攢祝,惟有涕淚之被面。不意敦府新命,又下於數日之內,甄錄如舊,便同無故,臣之惝怳驚恐,跼蹐靡措,尤當如何。噫,以臣無似,冒據隆顯,日夕憂悸,常恐不免於公私憤敗,畢竟速戾明時,無面可顯,而目下情踪,竊幸獲卸於擔負,從今息補,惟在謝迹於簪紱,俾不至於重速過福之災,今乃薄勘未幾,寵秩自如,豈臣夢想之攸及也哉?苟使臣强策愚鈍,復備任使,早晩顚躓,或不至於今日,則雖以我聖上曲庇之仁,亦難每加寬赦,非但臣之私憂,抑恐有累於淸明之治。臣念及於此,益不勝悶迫危惧之忱,敢此瀝血陳籲。伏乞聖慈,諒臣情懇,哀臣愚陋,特許收回恩旨,以安賤分,不勝萬幸。臣無任屛營祈懇之至,謹昧死以聞。批答出傳敎
左尹李基敬疏曰,伏以寶算彌隆,玉體益康,凡在含生,莫不歡忭,則臣以舊時近列,區區忱誠,何獨後人,而只緣貞疾在身,職名且拘,前冬賀班,竟未進參,虧分闕禮,罪在岡赦,臺參果發,擬律猶輕,而迺聖批曲垂開釋之意,則至諭以此人此操有所取也。臣之前後所被恩渥,孰非曠絶,而伊日辭旨,尤何等異數?臣以罪爲榮,居常懔愓于中。不意玆者,又伏承傳敎,特嘉久不仕之志,且示一欲見之念,畀以同樞,令卽上來,旋仍銓注,移授京兆之職,臣聞命驚惶,繼之以訝惑也。蓋臣之逖違天陛,居然八載,中間恩召,亦旣屢矣,而訖未承膺者,始以疾病,終以處義,一味逋慢,以至于今,則朝衣久賖,野性便熟,伏況聖上,前旣以美名,許其一節矣。今此辭敎,亦非欲强以職事,而曾未幾何,漫局忽改爲劇地。臣若徒知趨走之爲恭,而苟然冒進,則從前辭受之義,便沒巴鼻,臣之一身,固已大小狼狽,而抑恐非當初聖意,縻以閑銜,俾開臣進身之路者也。噫,螻蟻之賤,偏蒙記錄,犬馬之戀,每自耿結,如使臣病狀有間,則一覲耿光,退塡丘壑,卽臣日夕所願者,而雖帶軍銜,自可進對,亦何待於實職哉?且臣本病風痰之外,又添得天行之症,飮啖全却,氣息澟綴,縱使臣無他情勢,已無蠢動之望,則詞訟繁務,亦豈容一任其瘝曠也?敢將衷情,冒入文字。伏乞聖慈,曲賜矜諒,亟許遞免,竝治臣瀆擾慢蹇之罪,千萬幸甚,臣無任屛營祈懇之至,謹昧死以聞。批答出傳敎。
大司諫李性遂疏曰,伏以臣之偏母,今以八耋篤老之年,素抱貞疾,隨歲輔深,眠食頓減,神氣短弱,居常凜綴,不離床笫。自昨日又得挾食之症,胸膈痞悶,肢節倦委,達夜重痛,不省人事。臣以終鮮之身,晝夜相守,獨自扶護,飮啖之適宜,藥餌之臻時,不忍屬之於傍人,以此情勢,豈有一刻離捨之望哉?賓對有命,天牌嚴臨,而無路承膺,瀝陳衷懇,疾聲呼籲於天地父母之下。伏乞聖明,特垂矜憐,亟命鐫遞臣職,以便救護,仍治臣罪,以肅朝綱,千萬幸甚。臣無任屛營祈懇之至,謹昧死以聞。批答出傳敎。
兼輔德沈頤之疏曰,伏以臣於今日政,伏奉兼輔德除旨,繼以召牌降臨,宜卽承膺,而臣之從兄履之,方在吏曹參議,旣不啓請,則其在公格,自在應遞。伏乞亟令該曹,照例遞改,千萬幸甚。臣無任屛營祈懇之至,謹昧死以聞。批答出傳敎
辛卯三月二十七日辰時,上御集慶堂。藥房入診入侍,都提調金陽澤,提調李景祜,副提調金光國,假注書柳雲羽,記事官李在學·李度默,醫官李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,以次進伏訖。上曰,都提調之家,在小貞洞甚近矣。陽澤曰,然矣。陽澤曰,聖體,若何?上曰,一樣矣。陽澤請進湯劑。進御訖,上曰,昨日若服三貼則愈勝矣。陽澤曰,旣知其愈勝,而不爲進御,誠悶矣。以楷診脈訖,退伏奏曰,脈候左右三部,度數調均,而胃脈不足,則與昨曰一般矣。上曰,次對時則醫官五人入侍,可也。陽澤曰,今日連進三貼,則決有差勝之效矣。都提調以下,先爲退出。
辛卯三月二十七日辰時,上御集慶堂。朝講,大臣·備局堂上,引見入侍時,領事金致仁,特進官洪名漢,知事徐命膺,特進官具允鈺,參贊官魚錫定,執義洪相直,侍讀官沈頤之·金基大,正言尹光禮,假注書李永穆,記事官李在學,記事官李度默,左議政韓翼謩,行副護軍具善復·李章吾,吏曹判書李溵,行副護軍張志恒,兵曹參判金孝大,左曹參判金應淳,事變假注書柳榮鎭,以次進伏訖。上讀小學,自天命之性,至國有學。基大讀訖,上番以慈諒二字,當爲人君之極工仰奏。致仁曰,古則培養成就,人材蔚興,而後世以來,非但貽敎之不行,父兄不能敎訓其子弟,此不但爲私家之不幸,有欠國家培養之道矣。上曰,近無小學敎之致也。上曰,堯之子不肖,舜之子不肖,豈不胎敎,而何爲不肖?致仁曰,養得仲尼以是多之致也。上曰,立敎篇,亦用精力矣。仍命內局,持湯劑入侍。上曰,建功湯,支離湯矣。仍行次對。上曰,先來尙今不來,何也?致仁曰,聞皇帝往江南,雇車極貴,以粧車之故遲遲云矣。上曰,譯官之多貿販,專出於慾矣。致仁曰,縀價甚貴云矣。上曰,雨澤似不足矣。致仁曰,再昨夜雨,幸以得之矣。藥房提調,持湯劑更爲入侍。翼謩曰,金鍾正非矣,向日竝直之時,在近而一不參候班矣。上曰,然矣,有所遭而然乎?翼謩曰,然矣。仍命書傳敎曰,譯院提調,在外人一竝許遞。因此聞左相所奏,金鍾正所遭,雖與泛然被斥有異,予則曰此正反乎爾者也。與無端在外有異。頃者竝直之時不動,其在國體,不可無飭,特施不敍之典。閔百興爲雜科,其雖特遞,譬諸金鍾正,事已久,不無差間,而竝直之日,亦不來到云,相臣所奏,雖不及此,飭何異乎?一體施以不敍之典。出傳敎上曰,今聞吏判所奏,佐郞李思祚所爲,其涉可駭,先汰後拿,在外人遞差,開政有命,爲先口傳備擬。出傳敎上曰,政事當日爲之。出傳敎上曰,頃者所爲,其雖駭然,旣命翰圈,承文圈點飭已行,南絳老依前壯元例,今日政以付,鄭忠彦無故作散,仍付前職。出傳敎上曰,纔過昨日,三章朝入。一章卽金時默也,大抵近者,堂陛不嚴,昔則以兵判,雖被敎於內局,循例行公,古重臣處義若此。處分在君,特赦其亦予也,則曾已下敎,何敢尋章?一章卽李基敬也,此人此心,予常嘉之,今日今章,分義寒心。旣非高蹈之士,則其將爲故崔奉朝賀乎?嘉則雖嘉,飭則宜飭。一章卽李性遂也,其雖爲親,欲免今日入侍,有此投章,此何道理?金時默從重推考,此章給之,牌招察任。李基敬初欲處分,適中其意,今聞適有窠,安城郡守特補,其令卽來謝恩。李性遂旣免入侍,亦給其章。嗟哉,同副三日,坐待此等之章乎?特遞其職。諸臣入侍也。此三章當下敎,置諸本院事,下敎,而中官輕着不傳,當該中官申德龍,越捧一等,承旨有闕代,殿座在近,前承旨李碩載除授,牌招察任,房依前。出傳敎執義洪相直所啓,請還寢東呂·址順等還配之命,更令王府,嚴鞫得情。上曰,勿煩。措辭見上又所啓,請還寢定配罪人金柱泰減等之命。上曰,其勿復煩。措辭見上又所啓,請黑山島爲奴罪人五得,依律處斷。上曰,勿煩。措辭見上又所啓,請大靜爲奴罪人仲義,依律處斷。上曰,勿煩。措辭見上又所啓,請崔百男邊遠定配。上曰,勿煩。措辭見上又所啓,新除授大司憲洪重孝,時在江原道原州地,持平李重海,時在舒川地,請竝斯速乘馹上來事,下諭。上曰,依啓。正言尹光禮所啓,請還寢鍾城府爲奴罪人天大酌處之命,依律處斷。上曰,勿煩。措辭見上又所啓,請黑山島爲奴罪人五得,依律處斷,上曰,勿煩。措辭見上又所啓,請大靜縣爲奴罪人仲義,依律處斷。上曰,勿煩。措辭見上又所啓,請崔百男邊遠定配。上曰,勿煩。措辭見上又所啓,新除授司諫南鶴宗,時在忠清道溫陽地,請斯速乘馹上來事,下諭。上曰,依啓。竝出擧條
畿伯狀啓,承旨讀奏後,上曰,大臣之意,何如?致仁曰,畿內穀物,自來不敷,每當春夏之間,輒有加分之狀矣。今此道臣之直請石數,不以分數者,精約得體,依其請準許,似好矣。上曰,依爲之。
致仁曰,此平安兵使李殷春,請還鎭寧邊狀啓也。臣等則頃日筵中承下詢,已各陳所見,而今日備局諸宰與將臣多入侍,更加下詢而處之,何如?上曰,諸堂各陳所見,可也。刑曹判書洪名漢曰,寧邊臣雖未見,而聞鐵甕形便,甲於關西,當初兵營之設置於此處,固是長算,而其後移鎭於安州,亦必有意見而然矣。到今還鎭之議,雖曰復古,事面重大,有難遽然斷定,博詢處之,好矣。左參贊徐命膺曰,平兵移鐵甕之論,蓋已久矣。大抵鐵甕之設兵營,創自古相臣黃喜·孟思誠等諸名卿之商確講究,而安州之設兵營,不過南以興以後一時權宜之法也。今以兵營移之鐵甕者,初非改作,乃是復古,臣愚以爲,此等處,當從古人之成算也。至於安州城池,亦不必空棄,以安州牧使爲防禦使,與夫宣川防禦使,相對爲南北防營,以聽節制於鐵甕兵營,則此實兵法之有分數,而體段尤好矣。行副護軍具善復曰,寧邊移鎭之議,其來久矣。鐵甕卽五路要衝之地,四面絶險,城內廣潤,且於一隅,别作都局,兼爲藥山山城,而亦無窺峯,內外之形便俱備,眞所謂金城湯池也。至於安州,則不過灣府一路之遮截而已,若論其設鎭利害,則彼此懸殊。臣之賤見,自前以兵營之移設於安州爲可惜,故曾於甲申年筵席,以還寧邊之意,有所仰陳,今何有異議乎?然則此是大更張大變通,博詢處之,何如?行副護軍李章吾曰,此論已久,尙未行矣,小臣曾待罪寧邊,又經西關帥臣,關防形便,大略見之。蓋安州一道之咽喉,浿江置道臣,淸川置帥臣,意非偶然。壬辰故相臣柳成龍,以體察使狀啓云,安州,平安一道之咽喉,此城若失守,則平安一道,將不可保矣,兵法所謂城有所必守,此類之謂也。故古將臣李汝發,以西關帥臣辭陛也,自上以退守藥山下詢,則對以臣以軍旅事,殿下惟知死守,不知其他,其不可移動之意,可見。清川以北多山城,臣亦悶之,似不可輕易移營矣。吏曹判書李溵曰,臣於鐵甕移營事,其利害得失,旣未的見,不敢臆對矣。兵曹判書具允鈺曰,鐵甕移營之說,其來久矣,而係是大變通,其利害便否,有不敢率爾指陳,博詢處之,好矣。行副護軍張志恒曰,臣未見寧邊,而安州則歷路霎見,今已二十年矣,未得其詳,蓋有所聞,而百聞不如一見,不敢判利害之如何。然守城之法,以城稱人,以人稱糧與柴水,則安州爲賊路安衝,而城中樵汲甚艱,且所以恃險,惟一淸川,而近來江道變遷,似非元帥所可鎭守處。脫有緩急,兵使受圍於此,令旣不通,則道內之兵,無令卽至,未可必。兵營移設於鐵甕,守城將移定於安州,則安州雖或受圍,兵使在四十里地,摠一道之軍,內外挾攻,設有不利,兵使破敗而後,安州乃危,如是之際,似可緩鋒,臣意常如此矣。兵曹參判金孝大曰,兩處形便,臣曾未目覩,利害得失,有不敢臆對矣。戶曹參判金應淳曰,西關形便,臣亦未詳,而臣待罪嶺營時聞之,則嶺南兵營,自前有移設之議,且聞重臣元仁孫之言,則湖南兵營,亦宜移設云。關西旣移,則兩南似當次第請移,若然則恐致搔擾矣,聖明之世,使衆心成城,則何處非鐵甕乎?更加博詢以處之,好矣。上曰,在人不在地,姑觀前頭處之,可也。出擧條諸臣退出。
辛卯三月二十七日申時,上御集慶堂。藥房入診入侍時,都提調金陽澤,提調李景祜,副提調金光國,假注書申禹相,記事官李在學·李度默,醫官李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,以次進伏訖。陽澤曰,午間聖體,若何?上曰,一様矣。仍進湯劑。上進御訖。命吳道炯診脈。道炯進前診脈候,退伏奏曰,左右三部調均,滑體與朝無異矣。命光國,讀槐苑圈點訖。上曰,成彦檝何如人?對曰,嶺人。上曰,今番槐圈,誠善爲之,嶺人秉公取舍,其志可尙,將來科榜亦如此,則豈不好哉?加入八人乎?對曰,圈中加入八人矣。上曰,盡爲入來乎?對曰,盡入矣。上曰,翰圈外槐圈者,使之入來,而中官誤傳矣。諸臣以次退出。
辛卯三月二十七日申時,上御集慶堂。承旨首譯官,同爲入侍時,右副承旨李碩載,假注書李普天,記事官李在學·李度默,首譯李湛,以次進伏訖。上曰,冠帽定式後,果有益乎?湛對曰,然矣。比包以後,亦有效乎?湛對曰,果有效矣。上曰,三使臣尙今不來,未知何故而然耶?承旨對曰,誠怪矣。命注書出去,古庚寅年三使臣,誰也?問名知入。注書出去,問于政院後,以上使東平尉,副使朴權,書狀官洪禹寧爲對。上曰,然乎。又命注書,圈點槐院,而未參翰圈諸人,一竝招入于庭中。上問曰,其中有最少年乎?承旨對曰,其中兪漢人,最年少矣。問其居住製講後,上曰,其中講經者,入侍,能製者,承旨率往崇政殿庭製述。上曰,今聞兼輔德沈頤之章,旣不稟而遽擬,銓曹果不察,銓官推考。此章其何稟處?給之,沈頤之春坊許遞。承旨·史官,仍爲退出。
辛卯三月二十七日二更三點,上御集慶堂。承文院圈點人,製述科次入侍時,弘文提學元仁孫,右副承旨李碩載,假注書李普天,記事官李在學·李度默,以次進伏訖。命讀試券,拆榜後,上曰,第三被抄人,善於詩乎。仁孫對曰,然矣。其父申光洙,素以善詩,稱於世矣。上曰,洪履健,曾聞以才童矣,其詩果何如?未可絶等耶?仁孫對曰,其人才,臣亦聞之,而此詩果未絶等矣。傳曰,噫,今逢此科,是千千萬萬料表,暮年圈點,意亦在也。兩院圈點,有此無點,而彼準點者,此雖由於此莫知某人,彼詳知其人,而然恐或遺珠。其翰圈遺點者十餘人,特召以試,聞其讀奏,無卓然者,可謂於彼無憾,然旣己試取,豈令試券爲休紙?被抄三人中,三下一人,紙三卷·筆三枚·墨三笏,三下二人,各紙二卷·筆二枚·墨二笏賜給。噫,以此觀予心,暮年恐遺珠之意,其中惜名器之心俱在矣。上曰,坐直承旨入侍事。出榻敎承旨魚錫定進伏訖。上命讀各道狀啓後,諸臣以次退出。
上在慶熙宮。停常參,只晝講。
卯時,有霧氣。午時·未時,日暈。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一様,下敎時入侍。
中宮殿·惠嬪宮,藥房口傳問安。答曰,知道。
翰林召試罷後,政院·玉堂·藥房口傳問安。答曰,知道,。
具㢞啓曰,今日雜科覆試時,兩司當爲進參,而憲府無進參之員,除在外外,未肅拜不爲行公人員,竝卽牌招,以爲推移進去之地,何如?傳曰,允。
魚錫定啓曰,假注書申禹相·李普天,時無職名,令該曹依例付軍職,冠帶常仕,何如?傳曰,允。
又啓曰,事變假注書申應淵,時無職名,令該曹依例付軍職,冠帶常仕,何如?傳曰,允。
洪樂純啓曰,卽者,司譯院入門官來言,今日雜科覆試,提調蔡濟恭受點,而纔已違牌,不得擧行云,更卽牌招,何如?傳曰,允。
具㢞啓曰,今日翰林召試時,對讀官旣已啓下,一體牌招,何如?傳曰,允。
申禹相有頉代,林濟遠爲假注書,李普天有頉代,徐郁修爲假注書。
傳于李性源曰,延和門當召見鄕民,鄕民卽爲待令,科次亦於延和門爲之,只坐直承旨,時服入侍。
殿座罷後,政院·玉堂·藥房口傳問安。答曰,知道。
開城留守狀啓,本府月老洞居牙兵金贊徵等燒死事。傳于李性源曰,令本道恤典擧行。
全羅監司狀啓,進上秀魚卵,節候尙早,限內不得封進,惶恐待罪事。傳于李性源曰,勿待罪事,回諭。
魚錫定,以御營廳言啓曰,去夜犯夜人,無所捉,敢啓。傳曰,知道。
又以左捕廳言啓曰,去夜犯夜人,無所捉,敢啓。傳曰,知道。
又以右捕廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
辛卯三月二十八日辰時,上御崇政殿東月臺。翰林召試,晝講同爲入侍時,行都承旨金光國,左承旨李性源,右承旨魚錫定,左副承旨具㢞,右副承旨李碩載,同副承旨洪樂純,假注書申禹相,記事官李在學·李度默,領春秋金致仁,監春秋韓翼謩,弘文提學徐命膺,同知事金漢耆,知事元仁孫,特進官李得宗,侍讀官金基大·沈頤之,以次侍立。上讀自孟子曰人之有道,止子夏曰賢賢易色章。上下番進講訖,問文義後退出。上詢以禁紋縀之事。致仁曰,禁紋縀之後,必有他物充代然後,可以無弊,以錢代之,似好矣。翼謩曰,禁紋縀之事誠好,而猝難變通,如領相之言則好矣。仁孫曰,旣禁之後,則以此爲生涯者,亦必有失利者矣。命膺曰,禁之無妨,而但軍門旗幟,必用胡綿,一切禁之,亦似爲難矣。上命藥房入侍。都提調金陽澤,提調李景祜,承命進湯劑。上曰,此藥已瓜滿,每見輒顰蹙矣,皆以比前差勝云,豈其然乎?致仁曰,眼視顯勝矣。陽澤曰,比前年則似勝矣。上曰,此亦爲時體矣。上自大臣,下至輿儓下賤兒童走卒,皆曰吾君服此藥,則必勝云矣。命召東·西郊禁軍五六人,使兵判問今番雨澤兩麥如何。皆對以昨冬凍寒,今春旱乾,將有失稔之慮矣。今番雨澤後,茁長盈尺,庶有豐登之望矣。致仁曰,初則果有失稔之慮矣,今番雨澤後勃興,有豐登之望。諺曰盈藁幹一丈,則將來爲一尺云,今爲一尺,則來頭將有風偃之慮矣。遂還入大內,諸臣以次退出。
辛卯三月二十八日申時,上御延和門殿座。翰林召試科次入侍時,左副承旨具㢞,同副承旨洪樂純,假注書申禹相·李普天,記事官李在學·李度默,領春秋館事金致仁,監春秋館事韓翼謩,知春秋元仁孫·徐命膺,同春秋金漢耆,對讀官沈頤之·金基大,以次侍立訖。上具翼善冠·袞龍袍,乘輿出通陽門,詣廷和門仍殿座。上曰,試官進前讀試券。上曰,周黨,光武時之人乎?物色則爲之矣。金致仁對曰,然矣。具㢞奏曰,司譯提調蔡濟恭,再牌不進,所當更請,而係是三牌,何以爲之?上曰,司譯提調蔡濟恭,再次違牌,心甚訝之,問于相臣,由於洪相直云,況過去無義之說乎?人皆若此,其孰束帶供職?雜科試官撕捱,尤涉太過,勿復違牌,更爲牌招擧行。出傳敎上曰,子陵,視萬乘於度外,誠好矣。南陽故人,謂鄧禹乎?竹馬用之乎?今則必無竹馬之遊矣。上曰,注書中,有應製者乎?具㢞,以假注書李普天爲對。上曰,光武與子陵同學,光武之時,所謂更始,何處去乎?合考後取三人。上親爲拆見。上曰,柳雲羽爲壯元矣,此是柳雲翼之兄乎,至第二名,上曰,呂萬永爲之,呂善應有翰林子矣。至第三名。上曰,李普天誰也?致仁對曰,乃宜老之子,故參判喬岳之曾孫也。上曰,然乎?三代事予,其祖,先朝特除玉署也。上曰,藥房持湯劑入侍。都提調金陽澤,提調李景祜,副提調金光國,進前進湯劑。都提曰,每以眼視爲敎,而俄見皮對小字,莫非湯劑之力矣。上曰,凡事每歸於湯劑乎?少間,都提更爲請進湯劑。上曰,姑置之。都提曰,其間,已久矣,聖心若以當進之藥爲處,則誠好矣。上曰,無效矣。都提請診候。上曰,明日則滿窠,誠支離矣。致仁曰,向在辛巳,白木綿紬望門三廛數百餘間被燼,自朝家或蕩減遺在,或貸下公貸,備施顧恤之典矣。日前衣廛十六間竝草家七間,又被回祿之災,其所顧恤,宜無異同,而見燒多寡,比前懸殊,兵曹·賑廳錢各千兩,限五年無邊貸下,使之趁時改建,何如?上曰,依爲之。出擧條上曰,試官退出。上命農人有待令者皆招入,問各道農形後,皆命退出。上仍爲還內後,諸臣退出。
上在慶熙宮。停常參·經筵。
夜自三更至五更,灑雨或下雨,測雨器水深六分。
藥房都提調金陽澤,提調李景祜,副提調金光國啓曰,昨日御臺試藝,臨門詢民,向夕還內,勞動旣多。伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今朔將踰,氣何諭乎?待敎入侍。
中宮殿·惠嬪宮,藥房口傳問安。答曰,知道。
魚錫定啓曰,假注書林濟遠·徐郁修,時無職名,令該曹依例付軍職,冠帶常仕,何如?傳曰,允。
傳于具㢞曰,雜科入格人,使之待令。
以李柱延爲事變假注書
傳于洪樂純曰,望筒何其遲滯?闕門已閉,謝恩尙今寥寥,如此之事,慮耶不念乎?政院申飭。
傳于李碩載曰,內局八侍,坐直承旨,同爲入侍。
備忘記,傳于洪樂純曰,旣有特敎,則該曹遲滯,已涉駭然,其於政院,亦涉矇然。開門其令依下敎,其卽兼爲。此時此郡守,豈可稽滯?旣給其馬,亦令倍道赴任。
傳于具㢞曰,內局入侍,儒臣持問答,同爲入侍。
傳于具㢞曰,諸道守令中,如有由上京人,及或以差使員上京,或因他事上京人,竝使之卽爲待令。
吏曹口傳政事,楊州牧使李聖圭,靈光郡守徐命天。
傳于洪樂純曰,陽川縣令金季良,使之卽今回官。
以承傳色,口傳下敎曰,辛卯式年,業文·業武幾人,知入。
以承傳色,口傳下敎曰,封庫,以黄口充丁耶?抑他事耶?京畿營吏及楊州吏,招問以奏。
魚錫定,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
洪樂純,以戶曹言啓曰,景福殿與月郞及眞殿及報春門外齋室·於義本宮,依定式,參議黃晙,佐郞趙載述,工曹參議朴道源,正郞金致恒,進詣奉審,則養堂南南行閣,庫庫雨漏,墻垣防草三張折傷,愛蓮齋西邊層階石塗灰剝落,風遮草芚破傷,防草一張折傷,臨淵閣庫庫雨漏,於義宮樂善齋一庫雨漏,內外墻垣瓦,間間脫落,分付各該司,卽速修改,而亦令本曹郞廳,監董擧行,何如?傳曰,允。
洪樂純,又以戶曹言啓曰,盤松坊碑閣,令戶郞春秋奉審,有頉處卽爲修補事,曾有傳敎矣。發遣本曹郞廳奉審,則墻垣女防草三張,夫瓦一張破傷,卽令修補之意,敢啓。答曰,知道。
魚錫定,以訓鍊都監言啓曰,去夜犯夜人,無所捉,敢啓。答曰,知道。
魚錫定,以左邊捕盜廳言啓曰,去夜犯夜人,無所捉,敢啓。答曰,知道。
魚錫定,以右邊捕盜廳言啓曰,去夜犯夜人,無所捉,敢啓。答曰,知道。
魚錫定,以一所巡廳言啓曰,去夜犯夜人,無所捉之意,敢啓。答曰,知道。
魚錫定,以二所巡廳言啓曰,去夜犯夜人,無所捉之意,敢啓。答曰,知道。
下直,楊州牧使李聖圭,靈光郡守徐命天。
辛卯三月二十九日辰時,上御集慶堂。藥房入診,儒臣同爲入侍時,都提調金陽澤,提調李景祜,副提調金光國,假注書林濟遠,記事官李在學·李度默,校理金基大,校理沈頤之,醫官李以楷·鄭允協·慶絢·金季良·吳道炯·柳光翼·鄭允說·徐命緯·金孝儉,以次進伏。陽澤曰,夜間聖候,若何?寢睡·水刺之節,若何?上曰,一樣矣。以楷等診脈退伏曰,脈候調均,而右部不足,無異昨日矣。上曰,去辛卯文武科知之乎?光國對曰,業文·業武問之矣。上曰,中官誤矣。仍命書傳敎曰,辛卯式年文武科,在世者有誰乎?下問無形。中官以業文·業武下敎,此等中官,可惜其稟。以此問于春曹騎曹,在京者書入。上又命去辛卯文武榜目持入。賤臣持二榜入奏。上命承旨讀訖。仍命武榜中,二十至三十,在京在世者,令同副承旨,問于五部,知入。
上命讀警世問答,兩儒臣讀訖。仍命承旨·注書·上下番翰林,讀問答。
上命賤臣,持入楊州牧使罷狀。賤臣以罷狀入奏。上命承旨讀訖,仍呼傳曰,此時守令,豈可一刻曠官?楊州牧使尹冕東封庫代,令該曹卽爲口傳擇差,其令當日辭朝。
上曰,尹冕東經幾邑乎?承旨對曰,金海·靈光矣。上曰,御史不但守令畏之,道臣亦若之矣,趙瑗爲人善矣,年亦不少矣。
禮曹判書李景祜啓曰,昨年秋幸行時,楊·高大同,有減半之命,故各陵園墓守護軍復戶米,亦在其中,在前如此之時,自惠廳給代矣。今亦依例劃給之意,分付,何如?上曰,依爲之。出擧條諸臣遂退出。
辛卯三月二十九日申時,上御集慶堂。藥房入診入侍時,都提調金陽澤,提調李景祜,副提調金光國,假注書林濟遠,記事官李在學·李度默,醫官李以楷等,以次進伏訖。陽澤曰,日晚後聖體,若何?肌膚患節,若何?上曰,似浮矣。以楷等診脈退,伏曰,脈候,與朝診時,無異矣。
上以諸道中上京守令入侍事,下敎。賤臣趨出,引驪州牧使李漢豐,靈光郡守李邦一,陽川縣監金季良,保寧縣監金樂豐,玉果縣監洪樂彬以入。上又敎曰,譯科多劃人入侍。坐直承旨亦令入侍,賤臣引坐直承旨洪樂純入侍,譯科人則以未及待令復命。
在京守令五人,以次入侍。至李邦一,上問捧糶幾何?邦一對曰,盡捧矣。上曰,麥事何如?邦一對曰,近頗得好雨,麥事無憂矣。上曰,汝之老親,今年幾何?邦一對曰,七十七年矣。上曰,難乘轎而行矣。仍呼傳曰,靈光郡守李邦一受由來,故下問,其母來京之後,復將赴誠難。親年七十,勿敍三百里,載在法典,有近八十之母,而程道亦近八百里,勢難俱回。且本郡與他有異,莫重田稅,豈可稽滯?特遞其任,其代,令該曹今日擇差,其令當日辭朝,此時豈可一刻遲滯?雖爲給馬,至金樂豐,上曰,糴□□□樂豐對曰,□□□捧,今方分給如干□□如?樂豐曰,□□□,何如?樂彬對曰,□□矣,□敎曰,糶政,何如?□□方分給□□。上曰,汝雖有老毋,汝則與李邦一有異,□有□□□則下去。
上曰,兪漢□命□之外孫乎?承旨對曰,然矣。仍呼傳曰,特除□□□深矣。旣行公,況□□聞再昨下敎,兪命□□□此人之曾祖云,聞此下敎□□若此,其涉駭然,禁□□□。上曰,藥房提調,持湯劑更爲入侍。
上曰,昨聞尹□□之言,尹□勲□爲承旨□□□而行云矣,到今有何滋味乎?辛受釆當六□乎?承旨對曰,□□□於五里程矣。上曰,□□□當□動矣。黄晚下□行公乎?承旨對曰,然矣。□□□爲翰圈,黃錫範之名,予□知□矣。尹東晚則盡見之□□□幾人乎?在學對曰,尹東晚·朴長燮·朴相甲·朴□□·朴相甲·朴相來,則在□□□矣。諸臣以次退出。
上在慶熙宮。停常參·經筵。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。霈猶欠浹,夜聞雨聲,吾民庶幾,而踰前月逢今日,軒吹將設,一倍乎心,氣何暇諭?待敎入侍。
中宮殿·惠嬪宮,藥房口傳問安。答曰,知道。
魚錫定啓曰,事變假注書李柱延,時無職名,令該曹依例付軍職,冠帶常仕,何如?傳曰,允。
吏曹口傳政事,檢閱單,閔養烈。
李碩載啓曰,檢閱閔養烈,旣己付職,卽爲牌招入直,何如?傳曰,允。
傳于具㢞曰,內局入侍,儒臣持問答同爲入侍。
以鄭在信爲假注書,以韓錫鳳爲假注書,以申博淵爲假注書,以李䕫爲假注書。
傳于洪樂純曰,內局入侍,禮房承旨持祭報府入侍。
判府事李昌誼,鐵原地掃墳呈辭入啓。傳于魚錫定曰,給由馬·澆奠床備給。
備忘記,傳于洪樂純曰,今予此心,一則追慕,一則爲民,前月已踰,二道虧矣。述編已諭,一風一雨,其皆用心,欲雨先風,常例也,而中夜初聞風聲,此心憧憧,再聞雨聲,心雖弛也,一寸三寸,豈云浹洽?心猶憧憧。昨夜風勢,稅船善運,操軍已回,已到稅船,點檢尙稽。長官試官,次官代點,必待長官科畢卽點。
具㢞,以春秋館領·監事言啓曰,史庫曝曬,間一年擧行,乃是定式。慶尙道奉化縣太白山,江華府鼎足山城史庫曝曬,今年當次,依例發遣郞廳,使之擇日後,次第擧行,何如?傳曰,允。
具㢞,以弘文館言啓曰,本館下番闕直,事甚未安,校理沈頤之,卽爲牌招,以爲姑降入直,何如?傳曰,允。
魚錫定,以禁衛營言啓曰,去夜無犯夜人所捉之意,敢啓。答曰,知道。
魚錫定,以左邊捕盜廳言啓曰,去夜無犯夜人所捉,敢啓。答曰,知道。
魚錫定,以右邊捕盜廳言啓曰,去夜犯夜人無所捉之意,敢啓。答曰,知道。
魚錫定以一所巡廳言啓曰,去夜犯夜人,無所捉之意,敢啓。答曰,知道。
魚錫定,以二所巡廳言啓曰,去夜犯夜人,無所捉之意,敢啓。答曰,知道。辛卯四月初一日辰時,上御集慶堂。藥房入診,儒臣同爲入侍時,都提調金陽澤,提調李景祜,副提調金光國,假注書林濟遠,記事官李在學·李度默,校理金基大,修撰洪相簡,醫官李以楷·鄭允協·慶絢·金季良·吳道炯等,以次進伏,陽澤曰,夜間聖體,若何?寢睡·水刺之節,若何?上曰,氣何諭乎?以楷等診脈訖?退伏曰,脈候調均,而右三部不足之症,如昨日矣。上曰,領相入侍。又敎曰,譯科人入侍。濟遠承命出,引領相及譯科多畫人六人以入。上命誦其所講六書。六人以次進誦訖,退出。上曰,匪風下泉章持入。又敎曰,陟岵章持入。濟遠承命持入。上命金基大讀匪風,命洪相簡讀下泉。上誦陟岵,又命兩儒臣讀陟岵。相簡讀畢。上曰,奉朝賀,安否?相簡起伏曰,臣之祖,病矣。上曰,年幾何?相簡對曰,六十九矣。上曰,來年入耆社矣,與左相爲二人矣。仍命承旨呼寫四字二句詩,令相簡傳與其祖,相簡袖其紙,起謝而出。
上曰,藥房提調持湯劑,更爲八侍。出傳敎諸臣遂退出。
辛卯四月初一日辰時,上御集慶堂。同副承旨入侍時,同副承旨洪樂純,假注書徐郁修,記事官李在學,李度默,以次進伏。命洪樂純讀狀啓訖。仍命退去。諸臣以次退出。
辛卯四月初一日酉時,上御集慶堂。藥房入診入侍時,都提調金陽澤,提調李景祜,副提調金光國,假注書林濟遠,記事官李度默,閔養烈等,以次進伏。陽澤曰,晚後聖體,若何?上曰,氣何諭乎?上曰,禮房承旨入來乎?光國對曰,從次入來矣。上命禮房承旨具㢞,讀祭報府訖,仍呼傳曰,夏享命攝,今爲幾年?御製已諭,其雖欲爲,焉可得也?且憶昔辛卯年,闕拜亦多年,今年不爲,更待何年?中官無形,初九以初八以奏,此禮成後也。今年欲詣昌德,而亦何必也?今當月朔,方寸憧憧,若中官奏,今日卽誓戒,故問于政院,明日云,令該房,取讀報府,正日果九日,八日卽齋日,嗚呼,其攝夏禴詣昌德,予心若何?欲詣之意亦止,心何抑?親夏禴此禮俱闕,豈云其日?予心先隕。雖然祗迎之禮,前月旣闕兩日,今月何敢闕也?當祗迎,只入正時,入直侍衛儀注安徐,皆若前,曾已申飭,實預差,皆令進參。
上曰,去辛卯夏享日字知入。濟遠承命出,取考政院日記,去辛未條,以四月初九日行禮入奏。
陽澤進湯劑。上曰,飮此而愈乎?景祜曰,追慕之道尤當進湯劑,聖躬康寧則陟降悅豫矣。上曰,古談矣。上曰,予之同甲李泰和入耆社乎?承旨對曰,入之矣。上曰,善爲矣,其子爲參奉者誰也?仍命知入。濟遠,承命出,以健元陵參奉李光德仰達,上曰,李光德,明日入侍,同爲入侍。諸臣遂退出
上在慶熙宮。停常參·經筵。
昧爽,下霜。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。前月八日兩禮,己俱闕,今月八日兩禮,將皆闕,心若此而氣何諭乎?待敎入侍。
中宮殿·惠嬪宮,藥房口傳問安。答曰,知道。
金光國啓曰,假注書申博淵·李䕫,時無職名,令該曹依例付軍職,冠帶常仕,何如?傳曰,允。
備忘記,今日予心,若何?初敎三月至六月云,靜臥以思,季夏翌月二十一日,氣猶若此,亦有拜月臺禮,其於八月初吉,禮曹若稟,其將拜西郊乎?興惟及此,萬倍萬懷。憶此此等晝永,何以堪乎?建功浮雲,憶昔心隕,豈特爲民?興孝,少洩此懷然後,心可紓,當建明門殿座,令五部名以爲士者,於蔭於武,曾有職名者當賜帛,名以庶民者當賜米。何云七十八十以上?其能致身人,待令闕門,帛與米,令度支·惠廳待令,有子孫者隨來。皆令扶杖而來,侍衛只入直時刻安徐,待下敎,承旨以時服詣閤。
魚錫定啓曰,今日建明門殿座事,命下矣。左承旨李性源,以式暇,不爲仕進,同副承旨洪樂純,纔已出去,竝卽牌招,何如?傳曰,允。
以承傳色,口傳下敎曰,雖中官,有職名人,入於帛類,其餘入於米類,從容入來之意,亦爲分付。
備忘記,前月八日,此心萬隕,今月八日,其心亦然。日三建功,果若有效,令我若此,度數調均,滑脈欠前,其若右謹,亦若依願,其雖少勝,恐或停貼,其猶一様,八扁鵲同雖奏,少勝纔愈,宜三嗟哉,內局打成一片,豈特太院?時體純同,三百六十,日日皆然?若問其本,以此度日,前八今八,忱誠都虧,前月心隕,今月氣苶,心隕氣苶,其何堪乎?若踰來月,將逢六八於六朔內,三八用心,金心石膓,予何耐乎?日日入侍,鎖鈔前導,見其鎻鈔,予先蹙眉,一貼建功,甚於百苦菜,昔人食苦菜,猶爲壯元郞,今予食建功一日兩二錢,須看一朔三十兩,此正神農嘗百草,前豈有神農嘗百草?後惟予八日憧憧於湯,沓沓其猶可哂。若如律令,於國若此,百徒畢擧,其君若此,其臣慢蹇,其亦建功膓胃,侍從世界,今覺一道,晚侍當諭。
備忘記,傳于具㢞曰,此心憧憧,初五日肄儀,當於金商門親見,實預差皆令待令,侍衛入直儀註安徐。
備忘記,傳于具㢞曰,旣聞何黙?初十日月臺展禮,依定制爲三處祗迎,一體同爲儀註安徐,入直侍衛皆依前。嗚呼,予心追慕而已,於晝於夜,只有此心。
備忘記,傳于具㢞曰,嗚呼,今年,此心萬倍,前月僅踰,今月意謂心弛,嗚呼八日,洽若前月,纔者下敎,踰來月六八何耐?其敎纔下,禮單遽到,嗚呼,初十,其何日乎?今日乃覺此日夏至故也。曾見澤堂集定制,今何弛張?惟於此日,拜月臺三祗迎,而已若此,三月至六月,隨月追慕,幾日用心?興惟及此,此心萬隕。今日建功,其誰飮乎?呼寫諭意,帖枕涔涔矣。
吏曹口傳政事,尹得養爲兵曹參判,李堉爲兵曹參議,宋載經爲兵曹參知,吳道源·李彙·徐命哲,以上加資事承傳。兵曹口傳政事,同知單,徐命哲,僉知二單,李彙·吳道源。
傳于具㢞曰,譯科皆爲則一榜皆待令,未畢則其後連畵人皆待令,各其處訓上四人率來,昨日入侍之人勿論。
李柱延有頉代,朴東煥爲事變假注書
魚錫定,以禦營廳言啓曰,去夜犯夜人,無所捉,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
以承傳色,口傳下敎曰,二貼僅强進,其退休焉。
殿座罷後,政院·玉堂·藥房口傳問安。答曰,知道。
辛卯四月初二日未時,上御建明門。殿座入侍時,行都承旨金光國,左承旨李性源,右承旨魚錫定,左副承旨具㢞,右副承旨李碩載,同副承旨洪樂純,假注書申博淵·李䕫,記事官李度默·閔養烈,以次侍立訖。上具翼善冠·袞龍袍,乘輿出通陽門,詣建明門降輿,仍殿座。上曰,李光德來待乎?光德進前。上問曰,汝年幾何?光德對曰,四十一矣。上曰,此是李泰和之孫乎?光德曰,臣卽子也。上曰,此亦晚得也。上顧問承旨曰,語聲,何如?髥少乎?㢞曰,聲則堅,而髥則少矣。光國曰,貌雖小,有其父典刑矣。上曰,其父入耆社乎?性源曰,優入矣。上曰,此乃堂后副擬受點者也,可使其子,速爲榮享矣。仍命書傳敎曰,噫,前辛卯年,見其父之登科,今年卯年,乃見其子,豈特其人?憶昔興懷。噫,其人之子,何可例躡其塗?故耆社臣李泰和子光德,特爲陞六調用。樂純讀使臣渡江狀啓。上曰,卄八還渡之報,今日入來,可謂神速矣。光國奏曰,兵曹參議呂善應,病重不得侍衛,參判·參知亦然矣。上曰,參知尹得勳,其衰亦如呂善應乎?兵曹參判·參議·參知,一竝許遞,其代,令該曹卽爲口傳差出事。出榻敎口傳政事入之後,新除授騎曹堂上牌招事。出駕敎上命召入譯科人。訓上李湛,率入。上命各奏牲劃,以次誦所講老乞大·伍倫全備·朴通事·論語·孟子·大典。仍下敎曰,所誦者誦之,臨講者勿爲。諸人誦訖。上問曰,伍倫全備,誰人之作乎?湛對曰,本是皇明冊而吾東飜出者也。上曰,白牌,禮曹印乎?何以書之?湛曰,印則禮曹,而書以禮曹奉敎書第幾等第幾人也。上曰,昨日違劃者盡爲之乎?今則皆充數乎?湛曰,五劃以上皆爲之矣。上曰,彼輩勅使時列立則皆佳矣。皆命退出。上曰,老人待令乎?性源對曰,皆已待令,而其中有九十餘歲人矣。上曰,此異事也,必是筋力可來故來耳。命賤臣䕫召入諸老人。下敎曰,皆令扶杖而入,子弟隨來者扶入。上見老人入來曰,初意不過五六人,何如是多乎?今番具集亦來乎?性源曰,不入擧案中矣。上曰,彼若聞知則必來矣。上曰,彼老人徐徐勿亟。仍命讀五部擧案。又命讀追擧案。上曰,其數過五十乎?朝官老人立東庭,庶人立西庭。上問東庭立者誰乎?性源對曰,申慶普也。上曰,扶持而來乎?杖乎?㢞曰,御前故不敢矣。上命進前,上問曰,年幾何?慶普對曰,八十四矣。上問所經職。對曰,自陵參奉出六爲刑曹佐郞,出爲漣川·殷栗·永平·溫陽·醲泉·仁川·綾州等邑,而守令時爲堂上,七十後爲嘉善矣。上曰,少時所作文能記誦乎?慶普誦所作七言絶句。上曰,可憎矣,亦難矣。遂命戶郞授帛一疋。上又問曰,能善食飯乎?慶普對曰,食七合飯矣。上曰,七合幾一升矣,能飮酒乎?對曰,不能飮也。上曰,老人難於拜跪,除謝恩退出。慶普近前拜。上曰,曲拜能爲之乎?性源曰,善爲之矣。上曰,誠貴矣,帛一疋加給。兵判具允鈺曰,爲人甚難,到處善治矣。上命西庭八十五歲人近前列立,仍下詢姓名。命書傳敎曰,折衝金尙振·張夢賢,閑良李永萬·柳順宗·姜得順·崔五松,各加一資,一體口傳下批。又命書傳敎曰,折衝朴云伊·黃斗弼,皆未及二品,竝特爲加資,口傳下批。東庭前知事李顯輔進前。上曰,是誰乎?碩載曰,故相臣李濡從姪也。上曰,李之姪,如是老乎?碩載曰,非李,卽李最中祖李濡也。上曰,帛二疋賜給,寒節不遠,製衣着之,可也。除謝恩退出。老人十人追到,性源跪奏。上曰,壯矣。遂命八十四歲人會立一處,其中有未及加資者,上曰,誠怪矣,貧而蟄處,未及爲之。命書傳敎曰,李石山特加一資,金益成加資,今日內口傳下批。上問彼騎郞誰也?碩載曰,洪龜瑞也。上曰,此國舅戚乎?㢞曰,此則龜字,而洪九瑞則方爲大同察訪矣。上問戶郞誰也?光國曰,故相臣李天輔子也。上曰,身長差少矣,肖厥父乎?光國曰,然矣。上曰,彼李氏,我國則以延安爲本。上命九十歲人進前曰,欲觀其步矣。及進前。上曰,能步矣。光國曰,似艱澁矣。上曰,西庭人,各給米五斗,令其子孫持去。上乘輿。藥房都提調金陽澤,提調李景祜,副提調金光國,持湯劑入侍。陽澤問候畢,請進御湯劑。上曰,每飮建功,能步乎?能視乎?陽澤曰,昨承明日臨門進御下敎,故臣等,顒俟終日矣。上曰,神農前後,有建功乎?陽澤曰,漢帝云節食服藥,差可少病。景祜曰,不必漢帝,唐虞之時,亦有醫藥,遠法唐虞,是所望於聖上者也。上曰,萬古安有食不三時而建功三時者乎?上又曰,令見老人,皆善步,予能之乎?景祜曰,丙戌以後,則行步幾復常,此非建功之效乎?上曰,此則果然矣。遂進御。陽澤更請二貼。上許之。景祜·光國,持湯劑,更爲入侍。上又進御。上問老人追到者幾人?性源曰,五人矣。魚必演進前。上曰,何處去而今始來乎?似是晩後得聞矣。與承旨幾寸乎?錫定曰,同行十八寸矣。上曰,其容貌好,故如是久於世矣。前日所講夙夜箴,能復誦之乎?必演未及對。上曰,似是耳聾矣,其形貌亦似減於矣。上命賜帛二疋曰,一則爲衣,一則爲袴。李彙進前。上曰,八十儒巾乎?所帶何銜?彙曰,通德郞。上曰,此亦古也,今則何敢爲之?上問其年。對曰,辛未生。上曰,與陵昌君同甲也。吳道源進前。上曰,此亦儒服乎?居在何處?對曰,駝駱洞。上曰,其名甚熟矣。光國曰,此是吳奉源之兄也。上命各賜帛,仍命書傳敎曰,前監察吳道源,通德郞李彙,一人,年今八十,一人,年今八十一歲,尙着儒服,特爲加賀,僉知有窠云,口傳下批。徐命哲進前。上曰,此誰也?㢞曰,徐命淵之弟也。上命賜帛,仍命書傳敎曰,前僉知徐命哲,以故監司徐命淵之弟,年今八十一云,今見此人,追思其兄,豈可只授其帛?特加一資,特授同中樞,今日口傳下批。中官二人進前。上命各賜帛。淸學二人,蒙學二人待令。上命進前,命誦所講冊,仍使偶語。上曰,蒙學則各別加意,後必有用也。上還內後,諸臣退出。
上在慶熙宮。停常參·經筵。
藥房都提調金陽澤,提調李景祜,副提調金光國啓曰,昨日臨門恤老,向暮還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。昨見九十·八十人,此皆飮建功乎?予心萬倍,氣何暇諭?次對同入。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日次對爲之。
以承傳色,口傳下敎曰,訓將持旗鼓,建明門待令,回剌手安徐,冒稱皇朝人王墨石·王漢吉待令。勿出朝報
傳于魚錫定曰,漢人哨官及軍職王漢禎待令。
傳于李碩載曰,侍衛入直擧行,時刻安徐,承旨時服詣閤。
金光國啓曰,令日殿座,承旨不可不備員,左承旨李性源,以式暇,不爲仕進,卽爲牌招,何如?傳曰,允。
傳于魚錫定曰,關係重,卽爲擧行。
殿座罷後,政院·玉堂·藥房口傳問安。答曰,知道。
魚錫定,以都摠府言啓曰,今日內三廳武兼禁軍,及軍兵等,中日習射,請出標信。傳曰,知道。
具㢞,以侍講院言啓曰,本院司書呂善亨,陞拜弼善,司書·兼司書·說書·兼說書,俱未差,下番他無推移之員,不得已上番姑降入直之意,敢啓。傳曰,知道。
魚錫定啓曰,大臣·備局堂上,依下敎來待矣。傳曰,引見。
具㢞,以吏曹言啓日,今此宗廟夏享大祭大祝,必有玉堂四人然後,可以備員,而擧皆有頉,在京者只是李益烍·李蓍廷·申應顯三人,而謂有情勢,終無動意。奉常正李鎭衡,卽今誓戒,時刻已迫,變通無路,大祝不得已以侍從塡差,典祀官以奉常僉正塡差,而本曹請推之外,無他可施之罰,何以爲之?敢稟。傳曰,問報府,已涉駭也。今聞草記,其中李益烍·李蓍廷·申應顯,與無端撕捱有異,特施不敍之典,李鎭衡,極涉可駭,若知君心,焉敢若此?亟施刊版之典。
申博淵有頉代,兪漢人爲假注書,李䕫有頉代,洪思默爲假注書,朴東煥在外,代沈埉爲事變假注書
吏批啓曰,儀賓府都事吳載純呈狀內,身病甚重,勢難察任云,依例改差,何如?傳曰,允。
有政。吏批,判書李溵進,參判李潭,參議沈履之在外,右副承旨李碩載進。姜潤爲執義,金基大爲兼弼善,閔鍾烈爲宗簿正,崔夢嵒爲司成,李光培爲兵曹佐郞,任煜爲禮曹佐郞,高益擎爲社稷令,呂善亨爲弼善,李光德爲典設別提。
兵批,判書具允鈺進,參判尹得養入直進,參議李堉式暇,參知宋載經在外未肅拜。兵批啓曰,訓鍊院正,今當差出,而擬望之人乏少,外任竝擬,何如?傳曰,允。
又啓曰,全羅左右水使·黃海水使·令當差出,而擬望之人乏少,他道守令竝擬,何如?傳曰,允。
田光勳爲宣傳官,白東毅爲訓鍊正,南宮贇爲訓鍊主簿,申漢禎爲景福將,崔昌益爲蝟島僉使,玄弼茂爲溫萬戶,洪受河爲長壽别將,閔範洙爲全羅左水使,金永綬爲全羅右水使,曺允亨爲司禦,李性默爲黃海水使。
傳曰,三和有闕代,卽爲擬入。
傳于具㢞曰,三和府使望擬入後,當爲次對,卽爲擧行。
吏批啓曰,三和府使卽爲擬入事,命下矣。同道未準限守令竝擬,何如?傳曰,允。
崔朝岳爲三和府使。
吏曹口傳政事,金樂洙爲奉常正。
具㢞,以校理沈頤之牌不進罷職傳旨,傳曰,只推。
備忘記,傳于具㢞曰,中庸二字,豈特學問?內局宜先,將八其君,雖蔘補支撑,幼時食三時者,暮年食五時乎?久則自然浹洽,古文亦有,昔則一貼又二貼,今至三貼,雖由君衰,其實內局,於今九錢猶欠足,日服兩二錢,其若益衰,將日服二兩乎?今日之敎旣加一錢,只服兩貼,後爲三錢,卽內局中道也,其令內局,預講定而入侍。
備忘記,傳于李碩載曰,毛中生蠹,古聞今見,漢人根派,東人何知?弓銃辦異,比肩爲恥,中有取卷,百般探問,與漢相爲表裏。下問之時,初言乎田,再言乎黃,三言乎書字的,嚴問以後,渠旣自服,爲表爲裏,欲探待闕,初稱食代入,末稱聞劫欲探,其亦自服,以此觀也。毛則漢吉兩蠹二得,同山東來,何心若此?今者此處,乾道昭昭,嗟哉,初來朝鮮,皆婚朝鮮士夫,一弓一銃,其勢固然。將校軍伍,其亦彼一時此一時,噫,追憶甲申,於今再甲,以何心背其本,潛食其類?此蠹類雖坑何惜?漢吉姓果同乎?其果金乎?其宜端本。且人君擧措,以此爲先,定其人倫,令該堂,卽問於墨石,問者持草供以奏。
李碩載啓曰,刑曹參判嚴璘,持罪人草供,依下敎來待矣。
備忘記,傳于具㢞曰,此後漢人,必以漢人繼續,若得朝鮮人爲子,以朝鮮人以待,而只取其姓,婚娶何拘?以此定式。
魚錫定,以都摠府言啓曰,軍兵等中日習射事,標信命下矣。殿座相値,不得爲之之意,敢啓。傳曰,知道。
李碩載,以義禁府言啓曰,王漢禎,大靜縣充軍,王守漢,巨濟府充軍事,命下矣。以傳敎內辭意,具罪目,依例發遣府書吏·羅將,押送于各其配所之意,敢啓。傳曰,知道。
具㢞,以弘文館言啓曰,本館下番闕直,事甚未安,校理沈頤之,旣有只推之命,卽爲牌招,以爲姑降入直之地,何如?傳曰,允。
洪樂純,以漢城府言啓曰,因傳敎,王漢吉直逐漢村之意,敢啓。傳曰,知道。
洪樂純,以訓鍊都監言啓曰,依傳敎,牙兵哨官楊泰雄,決棍二十度,汰去之意,敢啓。傳曰,知道。
洪樂純,以義禁府言啓曰,王守漢,令該府,卽爲嚴問,持草供以奏事,命下矣。王守漢,卽爲拿囚之意,敢啓。傳曰,知道。
沈埉在外,代柳橚爲事變假注書。
洪樂純啓曰,判義禁申晦,持王守漢草供,依下敎來待矣。
以承傳色,口傳下敎曰,王守漢直招乎?如不直招,直房開坐,以王漢禎之以汝矣身立證,而且汝矣身觀墨石之後陪,事極殊常。若不直招,明日當使訓將,沙場限直招決棍,以此施威嚴問,持草供以奏。又下敎曰,墨石六寸兄,過七十歲人,問于墨石,直房開坐,持草供以奏。
洪樂純啓曰,判義禁申晦,持王守漢草供,依下敎來待矣,刑曹判書洪名漢,持王世俊草供,依下敎來待矣。傳曰,竝入侍。
以承傳色,口傳下敎曰,王世俊卽放。
魚錫定,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
掌令柳薰疏曰,伏以皇天祖宗,默垂眷佑,聖候康復,院直已撤,懽欣慶忭,率土惟均。仍念臣以庸騃賤品,覊旅冷跡,偏蒙洪恩,與天無極,出入從班,亦已十年于兹矣。涓埃報答之願,銘在心肝,而只緣臣年紀摧頹,言議拙軟,不敢出一言論一事,隨行逐隊,愧懼日積。年前待罪臺地也,目見洪相直,行己無狀,駭憤之心,不能按抑,略有所論列,此不過粗效一日之責,而狠毒層積,弱植難支,早晩蹄嚙之來,臣固自料,果然日前相直之筵席避辭,反詈臣無餘地矣。噫噫,人之不仁,胡至於此耶?臣與相直,同朝已久,且無恩讎,前日之任怨糾劾,夫荳樂爲?只爲聖朝激濁勵廉之政耳。渠若稍有人心,惟當拜受臣言,改心易慮,圖爲聖世自新之民。今乃報復爲計,醜辱相加,只見其可哀而未見其可怒也。況且藏頭之語,移怒於干不干之重臣,遣辭絶悖,有識寒心,此已萬萬驚駭,而臣不忍與渠呶呶,以傷朝廷之厚風也。臣之數昨一出,只緣試役體重,天牌儼臨,不敢言私,而旣被其無限反噬之辱,則抗顔蹲冒,斷無是理。伏乞聖慈,亟遞臣見帶之職,以謝人言,以靖私義,不勝幸甚。臣於乞免之章,不宜暇及他說,而第貪鄙不法,事在目下者,不得不仰陳焉。黃海兵使李敬懋,以年少常武,爲人驕蹇,行己鄙悖,專以善事發身,濫躋亞將。曾遞北閫而還也,十餘疋撻馬,數十駄財貨,親自領來,此乃其時被謫諸臣之所目見而盛傳者也。今又據在雄藩,專事貪虐,賂駄載路,人莫不駭憤,如此之類,不可委之以重任。臣謂李敬懋,亟施削版之典,斷不可已也。答曰,省疏具悉。李敬懋事,於北閫,旣指某事,於此,無他指的,其若此則律名無乃太過乎?且數遞有弊,風聞何可盡信?其宜詳察,所非在彼,於我何嫌?爾其勿辭,從速察職。
辛卯四月初三日辰時,上御建明門。殿座入侍時,行都承旨金光國,左承旨李性源,右承旨魚錫定,左副承旨具㢞,右副承旨李碩載,同副承旨洪樂純,假注書申博淵·李夔,記事官李度默·閔養烈,以次侍立訖。上具翼善冠·袞龍袍,乘輿出通陽門,詣建明門降輿,仍殿座。上命行小開門。禮兵判訓將以下參見畢,王漢吉拿入。上下問目曰,汝冒稱皇朝人,冒居莫重洞,其罪已大矣。今若直招則可有容恕之道,而不然則當用冒姓之律矣。汝之本姓云何,而冒稱王哥,今爲幾代乎?漢吉供曰,小臣,年少不知,近聞軍職廳,有所云云,而實不知本姓矣。上召别軍職王漢禎,下問曰,王哥皆山東人乎?對曰,然矣。上曰,本則雖同,寸數則無乎?對曰,然矣。上曰,此非王漢吉之過也,冒姓旣久,年少不知,固其宜矣。遂命面灰,回示三匝後,分揀拿出。上命漢吉之父墨石拿入,下問目曰,汝之冒稱王哥,是何緣由。汝若不知,則王漢禎所謂汝父本是金哥云者,是何說也?他人所知,汝豈有不知之理乎?從實直告。墨石供曰,小臣,自少至今,茫然不知矣。自臣子漢吉入軍職廳後,聞軍職廳諸人,皆云此是他姓,冒稱王哥云。故臣聞來,不勝驚訝,往問六寸兄七十餘歲人,則答以傳聞云,汝祖無子,汝父八歲時收養爲子云,而吾亦不得詳知云矣。上又下問目曰,汝問汝六寸時,汝之本姓問之乎?以汝爲金哥乎?爲王哥乎?墨石供曰,是則未及問矣。上曰,毋論金同李同,不問其姓,寧有是理?以鐵匙食飯者,豈不欲知其姓乎?上又召漢禎下問曰,墨石旣不知本姓,則汝何以知其爲金哥乎?對曰,傳播之言,皆如此,渠雖不知,渠之族,有王守漢者,招問則可以知之矣。上命拿入王守漢,下問目曰,汝與墨石幾寸乎?供曰,六寸矣。上曰,汝年幾何?供曰,六十矣。上曰,此漢甚强矣,汝知墨石根本乎?丁丑年漢人出來後,今幾年所,令忽謂非漢人子孫云者,此實萬古所無之事,汝能詳知乎?供曰,臣亦聞其云云之說,而亦未能詳知矣。上曰,汝何爲而在此近處,命下後,卽爲拿入乎?供曰,食代而來矣。上曰,然則何爲而在闕門外耶?供曰,聞墨石所遭,不勝驚慘,欲觀後陪而來矣。上曰,汝若不相干涉,則何以觀後陪?此心有妙理,咫尺帳殿,無隱直告。以墨石爲金哥者非汝,則軍職廳,何以知之?供曰,軍職廳,竝與其所在而不知,臣何以言之乎?上曰,汝旣出入闕中,寧有不知軍職廳之理乎?汝必言之,故王漢禎,告汝知之云矣。汝老而陰譎,可不直招,仍命依法。上曰,汝之無據者有三,一家生八寸,況且六寸之間,是豈遠族乎?說令墨石,眞有冒稱之擧,汝當掩覆之不暇,況以未分明之說,重言複言於軍職廳,至有此境乎?汝輩與他人有異,雖六十寸,猶似至親,況以六寸而如是乎?以金爲王,墨石父子猶不知焉,則其誰能知之乎?此必汝知之而告人矣。明年卽汝回甲,欲食回甲,直告可也。供曰,似是金哥而無明驗矣。上曰,此漢必做出矣,今則端緖已至,守漢·墨石之不知宜矣。渠云問于六寸老人兄者,此實不知故耳。若知之則生㥘而已,何問之有?且未及問姓,亦墨石之㥘也。遂命墨石拿出,守漢面灰,回示三匝。上曰,訓將勞矣,年幾何?兵判具允鈺對曰,五十八矣。上曰,今日以墨石事,空然勞矣。遂命別軍職王漢禎拿入,下問目曰,汝頃者治邑無狀,獲罪除名,而特以皇朝人後裔,復屬軍職,則汝當感激圖報,而今乃作此擧措,已是可痛。況且丁丑年贖來,置之於義洞東墻外,聖意,何如?且汝輩與他人異,俱以皇朝人出來,而同是山東人,同是王哥,則雖非親族,當如兄如弟,而令乃如此,是近人理乎?渠之父子所不知者,汝獨知之,何也?汝又云王守漢必知,此非汝與守漢和應者乎?飽則颺去,毛中生蠹,正謂汝也。供曰,墨石之爲金哥,臣何以知之乎?然而廳中所聞如是,田哥·黃哥,亦言之耳。上曰,田哥,玉田人也。山東人之所不知,玉田人,何以知之乎?汝及語屈而推諉於他人乎?供曰,臣實言之矣。上曰,初諉他人,終乃自服,尤爲奸詐矣。墨石,果是金哥,則汝輩雖擧廳可也,雖伏地可也,而今乃以復姓爲請者,外面觀之,似若爲漢吉地,而其實則漢吉,以銃及第,特除軍職,故不欲比肩作僚,外托復姓,而實欲使予,知其爲非漢人矣。以王哥爲金哥者,此非汝之罪乎?設或收養,豈舍漢人子而取朝鮮人子乎?諸王哥中,汝獨受恩,故欲自異於彼輩而然矣。遂命漢牙兵哨官拿入。上問汝名誰也?供曰,梁泰雄也。上問汝本何地。供曰,西蜀人也。上曰,墨石之父,朝鮮人乎?皇朝人乎?墨石·漢吉,皆年少無知,故分揀,守漢回示,漢禎依法。汝則西蜀人,必詳知山東人。萬一欺罔,則汝及漢禎·守漢,當懸於沙場矣。供曰,臣則實不知矣。上曰,汝領漢牙兵,故招問而所招直,分揀。此後漢人,有與朝鮮人婚姻者,告汝大將而拔之,使漢人,代代相婚姻。上命守漢結縛近前。上問曰,汝以行伍登科乎?供曰,以牙兵軍士爲之矣。上曰,汝欲食六十一歲,毋隱直招。不知軍職廳云者,萬萬奸詐,誰人問汝乎?漢禎問之乎?汝若不知,則漢禎,非汝之族而何以懸保乎?且汝何爲觀後陪而來乎?若不直招,當懸木牌矣。守漢吞吐不服。上曰,漢禎之所蒙國恩,猶是第二件事,同是皇朝人,而謂之朝鮮人者,豈人理乎?不知報國,節節陰譎。守漢,年多妖鬼,欲使渠更食一歲,貸頭而送,而若置此漢,則必盡食其同類,好戴渠粉面而去。遂命書傳敎曰,鳴呼令者此事,奧在頃年所未有者,王墨石父子,今已下敎則或恐見漏於漢人,今爲金哥而冒稱初姓,雖然,非渠所知,參酌其科,非漢人科,亦爲分揀。況漢吉已汰軍職,分付兵曹,令當部亦爲直逐漢村。王漢禎,旣聞于此則雖獨伏地,可也。雖不然,此等助謗,非漢人而誰?下問之時,援田援黃,其敢飾詐,嚴問之下,乃敢直招,負恩背本,孰甚於此?大靜縣充軍王守漢,問其本則渠也,隱身闕外,覘察本事,萬萬巧譎,嚴問之時,亦敢飾詐,而其爲回示,於渠寬典,此等巧譎之人,何可置諸都下?巨濟府充軍,罷旗鼓後,上乘輿。今日開政,李泰和子,卽爲擧行事。出駕敎上還內後,諸臣退出。
辛卯四月初三日午時,上御集慶堂。藥房入診入侍時,都提調金陽澤,提調李景祜,副提調金光國,假注書申博淵,記事官李度默·閔養烈,醫官李以楷·鄭元協·慶絢·吳道炯·鄭允說·柳光翼·徐命緯·金孝儉,以次進伏。上曰,朝下藥院備忘持來。賤臣承命持入。陽澤曰,伏見下藥院下敎,不勝區區之忱。上曰,三錢三貼已過,四錢三貼豈不太過乎?此後則四錢二貼,似好矣。陽澤曰,今番四錢之加,以聖候之彌留,連進三貼,則復常之效應速,一貼之減,誠悶矣。上曰,今日已服八錢,此後則服二貼爲式,可也。上曰,昨見老人受帛時,氣甚健步亦善,此亦服建功而然矣。命診脈候。以楷進前診脈後,退奏曰,脈候,痰候,少差,而猶不如常矣。上曰,見湯劑則沓沓矣。飮水猶難,況連進湯劑,日再服亦難,況三乎?陽澤曰,下敎如此,更不敢煩稟,惟在自聖上量處之如何,而今者下敎,奉承誠切迫,湯劑若不間斷,應已復常矣。上曰,咳嗽之聲,何其多也?予則不爲咳嗽矣。陽澤曰,此亦建功之效矣。上命召倭譯二人。講倭學,書倭書後,上曰,善書矣。訓相,曾往日本乎?對曰,前已一次往返矣。仍命退出。諸臣以次退出。
同日未時,上御集慶堂。大臣·備局堂上引見入侍時,左議政韓翼謩,行副司直韓光會·具善復·李章吾,吏曹判書李溵,兵曹判書具允鈺,行副護軍張志恒,大司諫李性遂,校理金基大,右承旨魚錫定,假注書李夔,事變假注書李柱延,記事官李度默·閔養烈,以次進伏訖。藥房先爲入診後,翼謩進前奏曰,昨日臨門,聖體,如何,寢睡,何如,水刺,何如?上曰,一樣矣。翼謩曰,中宮殿氣候,亦何如?上曰,今用幾貼乎?藥房都提調金陽澤對曰,前定數五十貼,今已盡御,過數日日次後當稟矣。翼謩曰,王世孫氣候,若何?上曰,一樣矣。上曰,使臣之行,何其遲乎?翼謩曰,無前遲渡矣。翼謩又起伏奏曰,殿下去月,追慕太過,臣則謂今月以後,似勝於前月矣,何至今尙然乎?殿下一心,萬化之原,乞思中和之道焉。日加一日,豈不悶乎?上曰,比十餘日前尤加矣。上命錫定,讀掌令柳薫疏。上曰,只擧其所懷。錫定讀,至千不干。上曰,千不干之重臣,誰也?陽澤曰,戶判也。上曰,洪相直之侵及戶判,誠非矣。讀至李敬懋事,上曰,多持來云者,在何處時乎?錫定曰,似指在北藩時矣。上曰,承旨知其人乎?人物,何如?錫定曰,差善矣。翼謩曰,果然矣。元任,亦似見其人矣。上曰,亦有黃海事乎?命讀其下。上曰,此是善事云乎?馬幾疋云乎?武夫往北關得馬而來,固是例也。翼謩曰,不持馬而來者幾希矣。上曰,於太僕,亦似納馬矣。陽澤曰,北兵·寧·會,皆有貢馬矣。上曰,此則無指的條件矣。命書批答。翼謩起伏奏曰,首相出外,右相病不來,次對有命,臣獨入來,而卽見黄海監司洪良漢謄報,則備陳道內各邑種糧難繼之狀,會付糓中,請以加分,此係及時之民事,故狀本雖未下,敢此仰達。上命承旨讀奏。錫定讀奏後,上曰,大臣之意,何如?翼謩曰,道臣,審察民間形勢,有此所請,尤甚邑三分一,之次邑四分一,許令加分,何如?上曰,依爲之。出擧條上曰,海伯爲人,從容,心善爲之矣。翼謩曰,俄聞吏判言,以奉常正事,有草記云矣。上曰,入見報府,誠寒心矣。奉常正,誰也?翼謩曰,李鎭衡也。上曰,何故而然也?翼謩曰,曾已被論玉堂,則雖以此撕捱,此則太過矣。上曰,書啓中幾人乎?翼謩曰,閔鍾烈一人外,其餘三人,皆被論故耳。上曰,閔鍾烈,誰也?翼謩曰,閔遇洙之孫也。上曰,其爲人,亦善矣。命書草記批答。上曰,何爲而時任玉堂,皆不入乎?翼謩曰,非特敎非親祭,則不入矣。上曰,御吏入來乎?翼謩曰,尙無消息。蓋此事,非過去霎時所可知者,故誠難矣。溵進伏奏曰,奉常正,旣有處分,其代,口傳擬入,何如?上曰,奉常正,口傳備擬事。出榻敎允鈺進伏奏曰,新除授黃海水使,除朝辭赴任,何如?上曰,黃海水使,除朝辭赴任事。出榻敎允鈺又奏曰,北道抄上禁軍二人有闕之代,昨年北兵使再次起送,而自本曹試藝,則六兩百步,俱未入格,故還爲退送,使之更爲抄上矣。今番起送者,亦未入格,該帥之不能另擇,殊涉未安。北兵使李邦綏,從重推考,更以有膂力善技藝者,親審試取,卽爲起送之意,嚴飭分付,何如?上曰,依爲之。出擧條上命讀諸道狀啓。至黄海監司,長淵防營事,上曰,此未知何事。翼謩曰,向來領相所奏長山串事也。上曰,今始覺也。此乃洪和輔所設施也。至平安監司農形狀,上曰,雖旱,得雨則必蘇矣。翼謩曰,旱苗得雨,顯顯有蘇矣。至慶尙左道水使水操後試射狀,上問姑完之姑字,是固字乎?翼謩曰,姑字也,此則他守令所無之役也。上問狀啓下數邑,是某某邑乎?錫定曰,蔚山·機張也。上命書傳敎曰,今聞左水使習操後試射放啓本,機張縣射夫·銃手,皆只一人一中。蔚山同焉,大抵一巡,雖不能知,與邊將有異,則常時不能敎習,可知。當該府使·縣監,今番參酌,皆從重推考。軍器執頉皆稱習字於戰船,或曰姑完,不無因循姑息,一字姑字,可知其殊常。頃者海西守令,亦已申飭,況帥臣乎?所謂聲色自娛,帥臣可謂甚於守令。大抵昇平日久,戎政太忽,其在以備不虞之道,宜示飭勵,水使李觀夏,緘辭推考。錫定讀洪相簡禁推傳旨。上曰,是何情勢?錫定曰,向來禁推時,未及來囚,渠則知已宥,故承牌入來矣。判義禁,使之來囚故徑出,旣徑出,故政院,入禁推傳旨矣。上笑曰,奇怪。陽澤曰,判義禁則已忘之,而渠自呈云矣。上曰,今則已過時矣。翼謩曰,晏然在職,事渉如何,故如是耳。上笑曰,怪哉。此則政院羅致也。上又曰,往寧邊,故未及囚也。性遂進前啓曰,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。措辭見上又所啓,新除授獻納李恒祚,時在京畿道通津地,請斯速乘馹上來事,下諭。上曰,依啓。出擧條上問,刑判今日入來乎?翼謩曰,不入來矣。錫定曰,次堂,持草供,來待矣。上命入侍。刑曹參判嚴璘進伏。上命讀草供。璘曰,墨石四寸兄,則局出身云,故臣曹不敢擧行矣。上曰,向來前領相,請常出身移送該曹,而予不聽,故到今於墨石,有效矣。璘曰,常出身,每以此爲勢耳。上曰,此輩其先,則皆皇朝百姓,丁丑年,托以朝鮮人贖來,使之,居接東偏,昔年聖意,若何?今日自中吹毛覓疵,不測不測,此事若李義培之於太學守僕也,前見李義培,今見王漢禎矣。漢禎·義培,便是一心膓,其事可痛,故處分矣。守漢則尤可痛駭者,或稱觀後陪,或稱食代而來,其狀自綻矣。大體行伍拔薦,亦爲敎鍊官,而今者漢吉,以銃出身爲軍職,故漢禎,有此擧也。田得雨今爲兩班,故漢禎亦欲爲兩班矣。初誘他人,今則自服矣。抑強扶弱,予本爲之矣。命書傳敎曰,今日下敎,卽指守漢,而中官其傳矇矓,復問於王墨石,王墨石卽放,王守漢,令該府,卽爲嚴問,持草供以奏。上曰,前北伯三年,何時畢乎?翼謩曰,明年正月矣。上曰,三年,暫時來矣。翼謩曰,然矣。上曰,予則一日若萬刻矣。藥房提調持湯劑,更爲入侍。上命書傳敎曰,朝已諭一錢不減,比前二貼,猶加二錢,減錢,當觀一兩日更議,自今日以二貼爲定。翼謩曰,建功,見其功而不見其害,藥房今日下敎奉承,亦切迫矣。此後則切勿間斷。向來若不間斷,其間聖體,已如常矣。上曰,如常,何也?步如常乎?視如常乎?副提調金光國曰,召試榜目御覽時,臣等則知有所勝矣。上曰,昨日諸老人。何如?光國曰,皆有篤老之態矣。上曰,魚必演,已盡老矣。黃晙則未必如是,蓋其尙不及八十故也。上召禁將問之曰,具鼎煥之父具集,昨日胡不來?其筋力與爲人,如何?善復對曰,爲人,自少殊常,而筯力好矣。自筆洞,步來臣家無難也。上曰,幾寸乎?對曰,遠寸族叔也。上曰,騎判亦見之否?允鈺對曰,頻見之矣。來則輒脫冠而臥,必討食。或醉則尤甚矣。翼謩曰,具鼎煥,卽孝子也。在金海任所時,常餽問於街里中與其父從遊者,故世稱具集有信云矣。上曰,具集之容貌,如何?翼謩曰,貌長而好云矣。其訓子之際,甚森嚴云矣。上曰,聞或往領府事家云,往其家亦臥乎?翼謩曰,然矣。領府事父在時,以其老人之故,往來云耳。上曰,李山斗尙在乎?翼謩曰,尙在矣。以畵像見之,甚堅固矣。提調李景祜曰,李山斗爲兵郞時,臣與之同周旋,習知其爲人之堅強矣。上曰,內乘李萱,今有丈夫貌樣,相亦好矣,武夫易長矣。翼謩曰,李如梅後孫李勉之孫,今又爲參軍矣。上曰,渠輩來此故爲此,若在中原,今爲何如人耶?上曰,洪相簡事,判義禁,可謂擧職,使相簡來囚云者,誠是也。然而今則爲校理,其事陳矣。遂命書傳敎曰,頃者囹圄諸禁推特放,意蓋在也。其時下敎後未到者,欲爲下敎而未果。今果有洪相簡,分揀以放,卽爲牌招察任,此後其有若洪相簡者,一體施行。上曰,吏判年幾何?翼謩曰,洽滿五十矣。上曰,彼亦不少矣。故相臣之孫,已爲五十,雖欲予勿用心,得乎?翼謩曰,安知李溵之孫,復爲入侍乎?上曰,李溵有孫乎?翼謩曰,有子而方十餘歲云矣。上曰,吏判,亦數十年前十餘歲者也。翼謩曰,此足爲誇矜處也。上曰,辛受采,今到何地境乎?得無乘轎子之病乎?此實萬古所無也。翼謩曰,所被恩數,曠絶無前矣。又奏曰,九五福,一曰壽,是以華封,請祝聖人矣。上曰,壽則多辱,故用心矣。翼謩曰,聖心過矣,決不當如是矣。上曰,昨見八十以上人,尤用心矣。有一老武善步,彼則步,而予則不能。翼謩曰,此所謂泰山之於丘垤,何足此也?陽澤曰,老人來者雖來,率皆跛躃矣。上曰,何嘗有扶杖者乎?翼謩曰,至尊之前,安敢扶杖乎?上曰,今則漢禎禎自服,定皇朝人孫,可也。忠臣之後,或有立後之規,況皇朝人乎?雖朝鮮人,亦豈不繼皇朝人後乎?翼謩曰,國家有存亡繼絶之權,有何不可乎?上曰,冬至副使至柵門,知其子爲進士乎?書狀官,亦知嶺伯出乎?遂命書傳敎曰,噫,雖本國道臣,辭朝時,予心悵然,況銜命者乎?今番使臣渡江,比前太遲,憊臥中用心。昨日欲下敎傳示於柵門三使臣,建明門殿座時,渡江狀聞來到,若見使臣,心隨喜也。其於復命,以予一日一月之心,惟待復命,昨日欲諭之意,焉可中止?以予心喜,指待復命之意,令道臣諭於使臣。上曰,近來日太長矣。今猶如此,六月何耐?翼謩曰,人皆苦炎熱,我愛夏日長,此非古人詩乎?上曰,此何代詩乎?光國曰,唐文宗,與柳公權聯句詩也。藥房未及退,而諸臣以次先爲退出。
同日三更五點,上御集慶堂。判義禁·秋判,持草供入侍時,判義禁申晦,刑曹判書洪名漢,同副承旨洪樂純,假注書李䕫,記事官李度默·閔養烈,以次進伏訖。上命讀王守漢等草供。上曰,該堂誰也?樂純曰,洪名漢也。上曰,知義禁乎?樂純曰,判義禁申晦也。上曰,口招時,所見如何?晦曰,守漢甚殊常矣。觀墨石戶籍,別無可疑,說令收養,決是漢人矣。上曰,必是漢人,故收養矣,若朝鮮人則初豈收養乎?漢吉之回示,以其冒姓故也。然而渠之不知,固然矣。晦曰,旣有其子,寧有收養之理乎?上曰,王守漢,卽一妖鬼。名漢曰,其言,似出於守漢矣。上曰,漢禎,聞守漢之言,如得奇貨,但請復姓,以明非漢人,誠極巧惡,親問之下,諉之田哥黃哥,畢竟自服,乾道昭昭矣。此事,守漢·漢禎兩人爲之矣。命書傳敎曰,玆事,朝雖處分,靜而思之,漢人孫人之姓,不可不正,故有此更問之擧,聞其供辭,與朝者處分無異。前有李義培,今有王漢禎,義培莫知國恩,公然貪功,陷人於罔測,王漢禎今朝四字之目,於渠斷案。何則?王哥三人,皆山東來,與他漢人有異,而不守其分,歆羨田哥,志不在於一守令。漢吉,料外爲同官,渠亦人也,豈云弓銃?可謂稀有,而以渠非分之心,嫌其比肩,囑衆擧聽,予已期之。惟恐無端,墨石父旣非莫升己子,故若得奇貨,與守漢,表裏相應。王哥爲金哥囑廳,擧廳亦猶有不敢。敢曰,非王哥,卽金哥。請以復姓,此豈爲墨石而然?使予知其非漢人之意也?計甚陰巧,故今日待令之敎蓋此也。果以守漢立證,問其心,恐累渠之前程而然也。渠亦人也。鳴呼,伊時渠祖。則中州士夫,墨石之祖,雖中州隷㒗,來此之後,同是漢人,義同骨肉,人理當然,而今朝下問時對曰,王哥三人,雖自山東而來,其祖皆異云,設或果然,於渠之道,掩護不暇,而立隻而辱者,卽渠也。心亦區測。噫,爲守令不法,其猶寬貸,而猶不知足,嫌漢吉之比肩,恐有礙於前程,作此陰巧之事,負恩背本,可謂於渠準備者,尤爲無狀者。初曰聞於前下敎曰玉田縣人,豈知山東人乎云,則再曰聞中禁黃哥云,此黄口穉兒,亦無狀。三曰聞於書字的云,書字的,何以知王哥·金哥?再三迫問,以渠自當,是可忍也,孰不可忍也?王守漢,年已六十,其巧若聲,王漢禎,其雖百般探問,墨石至親世俊,旣不知姓,則王哥爲金哥,作此駭擧,而渠旣有此,故觀望於闕門外,拿命卽得,此可見乾道之昭昭。嚴問之時,前後幻弄,奸狀綻露,當初作俑者王漢禎,未及造成者王守漢,初雖無狀,末若無此,則豈有是事?大靜縣充軍者,其已極地,更無可論,而守漢,豈可使此等老而巧慝之人?加一年於巨濟楸子島充軍,而其皆勿限年,亦皆倍道押付,於今本事,旣了當,以戶口漁父漢人見之,非金可辦。王墨石,因其本姓,逐漢村之敎特寢。鳴呼,王漢禎,飽則颺飛,捨本村居他洞,已爲無狀,無故墨石,豈逐漢村?此亦擧直措枉之意。咸知予意,中禁黃胤,其涉可矜。汰命亦寢。名漢曰,渠之戶籍中,謂之漢人漁父矣。上曰,此決是漢人矣。當初漢人出來後,特賜罟網,使之爲生涯矣。漢人本無金哥,非爾牛角,吾墻曷毁?若非漢禎,豈有守漢乎?以其銃出身之故,有此擯斥之計耳。墨石則果然不知矣。晦·名漢,齊聲對曰,誠然矣。上曰,當初漢人,使處東村,謂之漢人村,田哥則本不在漢村,而王哥·梁哥,俱是漢村中人矣。漢禎,近來欲效田得雨,故自漢村移居他處,此事亦可痛矣。來朝鮮則爲兩班,其皆易乎?名漢曰,田得雨則漢尙書後裔,此則殆同橘渡淮也。上曰,向來玉田縣畵來云矣。上又曰,曾見李如梅畵像,則頭着撲頭,帶亦長矣。上又曰,昨日老人,未盡來矣。具集若來,欲一見之矣,其子可謂孝矣。樂純曰,近來閭閻,無非壽域。臣待罪忠淸道時,老人之爲百六歲者多矣。常漢雖或有冒年之弊,至於婦人,豈有冒年者乎?上曰,辛受采之行,方到何境?名漢曰,臨津路上,有逢着者矣。上曰,關西,承旨今始出矣。名漢曰,趙昌來,官至右尹,而承旨則未及爲之。今番辛受采之行,一道必聳動觀光矣。上曰,辛受采之科,何所爲之乎?李翼元所乎?名漢曰,然矣。上曰,李泰和之子差可矣,此晩得子也。李泰和予得來,故然矣。不然則爲龍仁老人矣。此洪重孝之妹夫乎?名漢曰,然矣。上曰,然則李光德外家乎?名漢曰,李光德則後室所生矣。上曰,雖非所生,拜其父母時則同矣。向來洪麟漢外祖云者,亦此對也。尹東晩,於吾雖無戚誼,於東晳榮親則同矣。洪樂遠,今番召試見之乎?樂純曰,有所不安,不得見之云矣。上曰,其爲人甚嘉矣,其兄弟幾人?樂純曰,三兄弟矣。上曰,奉朝賀之子,亦是三四人矣。樂純曰,然矣。諸臣以次退出。
上在慶熙宮。停常參,只晝講。
藥房都提調金陽澤,提調李景祜,副提調金光國啓曰,昨日臨門酬應,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
傳于具㢞曰,今日晝講爲之,只入正時。
傳于李碩載曰,昨今日雜科人,竝待令。
具㢞,以校理沈頤之牌不進罷職傳旨,傳曰,只推。又以副修撰洪相簡牌不進罷職傳旨,傳曰,禁推。
備忘記,傳于李碩載曰,同副承旨代,元義孫爲承旨,牌招察任,房順房。
吏曹,同副承旨,元義孫。
兪漢人在外,代李泰賢爲假注書,洪思默在外,代鄭宅東爲假注書,柳橚在外,代崔宇觀爲事變假注書
備忘記,明日金商門,淺近,依頃年勤政殿例,崇政殿月臺肄儀,予則東月臺,與沖子,西向同見。侍衛·入直,侍衛只二,春坊待令,軒架·佾舞,設於東庭。
李泰賢在外,代李有白爲假注書,鄭宅東在外,代宋禛運爲假注書。
李碩載,以備邊司言啓曰,因江原監司徐命善道內留庫糓加分事狀,請令備局,今日內卽爲草記稟處事,命下矣。卽見其狀聞辭意,則盛陳民窮轉甚,種糧難繼之狀,有此所請矣。還穀分留,法意甚嚴,有難撓改,而道臣巡路,周察民隱,如是狀請,不可不依施。留庫中,尤甚邑三分一,之次邑四分一,依狀請許其加分,稍實邑,置之爲宜,以此分付,何如?傳曰,允。
李碩載,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
李碩載,以義禁府言啓曰,罪人王守漢,楸子島勿限年充軍,倍道押付,大靜縣充軍罪人王漢禎,亦爲倍道押送事,命下矣。以傳敎內辭意,具罪目,依例發遣府書吏·羅將,卽爲倍道押送于各其配所之意,敢啓。傳曰,知道。
洪樂純,以咸鏡監司狀啓,咸興等官居姜奉德等囕死·渰死事。傳曰,令本道恤典擧行。
李性源,以忠淸監司狀啓,仁川等官居金以奉等渰死事。傳曰,令本道恤典舉行。又以慶尙監司狀啓,清道等官居全岳只等燒死事。傳曰,令本道恤典擧行。
同副承旨洪樂純疏曰,伏以惟天惟祖宗,垂佑降騭,聖候康復,藥院已撤,臣民慶忭,曷有其極?臣之老母,年益衰而氣益下,床席不離,藥餌爲命,臣之情理,夫豈有離捨供劇之望,而向來銀臺之命,忽下於逖違之餘,感激恩私,章皇叩謝,周旋邇列,仰覲龍光,且惶且感,不敢言私。今於直中,得接家信,則老母朝來,飮啖失宜,素患痰癖,乘機發作,胸膈閟悶,精神昏綴,氣不抵病,藥不奏功,宛轉澌澟,實有深憂。臣聞此報,方寸煎灼,按住不得,急投短章,徑出禁扄。伏乞聖慈,亟遞臣職,以便救護,因治臣罪,以肅朝綱,不勝幸甚。臣無任屛營祈懇之至,謹昧死以聞。
辛卯四月初四日辰時,上御集慶堂。晝講入侍時,知事李景祜,特進官尹得養,參贊官李碩載,侍讀官金基大,假注書李䕫,記事官李度默·閔養烈,以次進伏訖。上講大學經一章。基大又進講,起伏奏曰,大學一部,不過三綱八條,而自修身齊家,至于治國平天下,無非自明明德中出來。然則明明德,卽大學之綱領,請於明字上留念焉。上曰,知事之見,何如?景祜奏曰,顧諟天之明命,克明峻德,無非明字訓詁,而明非自明也,惟在用力之如何耳。上曰,特進官之見,何如?得養奏曰,明德,卽其先務,而新民亦次第事也。物有本未,事有終始者,正謂此也。上曰,參贊官之見,何如?碩載奏曰,諸臣之奏,已盡之,臣則無别見矣。上曰,其止。兩醫司參科人,若來待,注書出去,使之率入。諸臣以次退出。藥房提調持湯劑入侍。賤臣夔還入復命曰,兩醫司人,姑未待令矣。上曰,何敢如是遲待乎?更令速爲來待。賤臣承命趨出。上問曰,彼注書誰也?副提調金光國曰,探花郎李䕫也。上曰,是誰也?光國曰,璿派子孫云矣。上顧問翰林曰,爾或知之乎?度默未及畢對。上曰,予已覺也。賤臣還入。上下詢曰,密山君,於汝爲叔乎?賤臣對曰,臣之從祖也。上曰,然乎?汝年㡬何?賤臣對曰,四十二歲矣。上嗟歎曰,密善君之孫,已爲四十餘歲乎?光國奏,掌令柳薫,方詣臺云矣。上曰,詣臺臺諫入侍。出榻敎薫進前啓曰,臣言議巽軟,初不敢以臺閣自處,而昨於疏末,略陳黃海兵使李敬懋前後不法之狀,敢請削版之典,而彼敬懋貪鄙轎蹇之習,到底皆然。及莅西閫,其所入聞,又極駭然事,不可以數遞容貸,故有所論列,粗效一日之責矣。及承聖批,不惟不賜允可,至以無他指的,律名太過爲敎。臣於是,實不勝瞿然之至,臣何敢一刻仍冒於臺次乎?請命遞斥臣職。上曰,昨日批旨,不過曰可曰否,則以此引嫌,無乃太過?勿辭亦勿退待。又所啓,請寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。措辭見上又所啓,新除授執義姜潤,時在慶尙道安東地,請斯速乘馹上來事,下諭。上曰,依啓。出擧條藥房提調持湯劑,更爲入侍。上曰,昨日王漢禎之事,思之,益爲痛駭。朱壽昌,亦有得母之事,設令朝鮮人爲子,於渠,何辱之有?遂命書傳敎曰,噫,世道日下,人心日非,前者李義培不知自足,敢生非分之望,今者王漢禎,其所特差,於渠,可謂足矣,則負其本背其本,與守漢,相爲表裏,作此可駁之擧。此則已爲處分,而若不嚴隄防,若頃年李馨遠之辱徐行進,其弊可勝言哉?人君,執造化之權,賤者貴,貴者賤,亦自然之理,嗟哉,前後李·王,極矣。其於前者,不過公然非分之望,於今,歆羡猜忌,用意排布,尤涉叵測。鳴呼,因此不覺興慨者,粤在昔年乃祖隨來之際,豈知其孫之若此?況王哥·梁哥·馮哥,皆漢村之人,特設漢牙兵哨官,其領,猶或生道之不足,命曰漁父唐人,使之持網生涯,至矣盛矣。其中王哥一枝,其若登科,亦有其祿,則視漢村於眼下,遽生心於非分,萬萬無狀。昔在漢村,而今居他洞者,雖有養由基之才,亦有超凡人之資者,勿以漢人施行,以抑恣心,因此亦有申飭者,予見熟矣。其若入於望而久未點,則歸咎於名,朝夕換名者多,此心已不正,其何事君?此後非不可不者外,隨慾換名者,銓曹勿復檢擬,此亦抑躁競之一端也。上更命賤臣夔,兩醫司人來待者率入。賤臣率八人入侍。上各問年歲姓名,命講大典。上顧問醫官曰,醫科都數幾何?對曰,都數九人而今年則取八人,一人則闕榜矣。藥房未及退,而賤臣先出。
辛卯四月初四日巳時,上御集慶堂。藥房入診入侍時,都提調金陽澤,提調李景祜,副提調金光國,假注書申博淵,記事官李度默·閔養烈,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤曰,夜間多有酬應之事,聖體,若何?寢睡之節,亦何如?上曰,一樣矣。進湯劑。上進御訖。命診候。以楷進前診脈後退奏曰,左右三部度數調滑,氣體稍勝,而猶未復常,與昨大體一樣矣。上曰,三醫中,內局,勝矣。欲付知中樞,而前無云,故未也。陽澤曰,問前式爲之,似好矣。上曰,兩醫司掌務官,一倂囚禁,雜科,唱榜後,分揀以放出傳敎陽澤曰,今番聖候差復之遲,以湯劑之間斷矣。連進湯劑,則快愈復常矣。上曰,雖不食,無飢乏之事矣。景祜曰,元氣實則無飢飽之事矣。上曰,今聞諸科中,誤知只譯科而然矣。兩醫司官囚禁,特爲置之。出傳敎上曰,臥而飮湯甚難,故强爲起坐而飮矣。陽澤曰,忘苦而進御,誠好矣。上曰,今聞江原道臣狀聞,旣許他道,令備局,今日內卽爲草記稟處。出傳敎上曰,館直不備,修撰兪漢謹,卽爲牌招入直。上曰,提調持湯劑入侍。出榻敎景祜持湯劑進伏,進湯劑。上進御訖,上曰,退去。諸臣退出。
上在慶熙宮。停常參,只晝講。
未時申時,日暈兩珥。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予此心,一倍乎前,氣何諭乎?待敎入侍。
中宮殿·惠嬪宮,藥房口傳問安。答曰,知道。
肄儀罷後,大殿,政院·玉堂·藥房口傳問安。答曰,知道。
世孫宮,政院·王堂口傳問安。答曰,知道。
具㢞啓曰,卽者文學洪樂恒,以其親病,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,何如?傳曰,允。
具㢞啓曰,事變假注書崔宇觀,時無職名,令該曹依例付軍職,冠帶常仕,何如?傳曰,允。
傳于金光國曰,左相入來。
傳于具㢞曰,編次人·戶判,使之入來。
具㢞啓曰,編次人蔡濟恭,依下敎來待矣。
又啓曰,左議政韓翼謩,依下敎來待矣。傳曰,左相·金判府事·戶判·都承旨,同爲入侍。
藥房口傳啓曰,臣等,俄以退俟引對之意仰陳,而日已至午,召命尙遲,下情不任泄鬱。聖候纔奏康復,湯劑旋卽減貼,已不勝其憂悶,而今日則日晷已晩,尙未一番進御,保護之道若是疎忽,尤豈不萬萬焦迫乎?兹敢詣閤求對。伏乞暫許臣等持湯劑入侍,千萬懇祝,惶恐敢啓。
藥房口傳再啓曰,臣等,退留閤外,顒俟更召,夜色將屆,晉對無路,悶鬱之極,心焉如灼。目今湯劑減數之後,二貼尤不宜闕一,兹敢仰閤控籲,亟許持湯劑入侍,千萬懇祝,惶恐敢啓。
備忘記,欲爲從容,竟夕若此,門則下鑰,因宿闕中,本兼困我,禮判問備,旣下標信,皆令速休。
傳于元義孫曰,開陽門留門,內局·禮堂出去後,下鑰。
備忘記,傳于具㢞曰,雖嘉其誠,其猶邁邁,禮官今請,一何沓沓?今憶八日,心猶燑燑,其於此時,何敢鬧鬧?導稟承宣,特施問備,此後此請,定爲禁令。
兵曹口傳政事,副司果金漢耆。
李有白在外,代趙章漢爲假注書,宋禛運在外,代朴聖集爲假注書。
金光國,以吏曹言啓曰,吏曹正郞李宗榮呈狀內,矣身,日前宣謚之行,落馬重傷,時月之內,萬無起動供職之望云,今姑改差,何如?傳曰,允。
具㢞,以兵曹言啓曰,內禁衛將李泰遠呈狀內,素患風痰之症,當此換節之時,挾感添劇,萬無時月之內,起動供仕之望云。實病旣如是,則宿衛領軍之任,不宜久曠,今姑改差,何如?傳曰,允。
具㢞,以御營廳言啓曰,去夜犯夜人,無所捉,敢啓。傳曰,知道。
又以左邊捕盗廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二祈巡廳言啓曰,去夜犯夜人,無所捉之意,敢啓。傳曰,知道。
王世孫疏曰,伏以大德巍蕩,寶算彌高,頌勝崗陵,慶溢區宇,凡在今日臣庶,孰不懽欣蹈舞,而況在臣心,尤當如何?思所以飾喜揚慶之道者,固無窮已,而聖志切於撝謙,臣心出於承順,因循泯默,以至于今,而居常抑鬱,不知所出。今因夏禴肄儀之親臨,小子亦得以侍坐躬覩,半日大庭,法樂迭奏,鍾鼓之聲,管籥之音,洋洋盈耳,怳若向年侍宴之日。臣於是,益切觀感之思,不覺裏情之激,小子平日所欲陳之誠,今油然有不能禁者,而稱觴獻壽之節,雖不得如禮設行,至於養老之宴,卽禮典所載之事,亦先朝已行之禮,當殿下念及于此,則不待臣言之畢,而有所下諒矣。玆敢不避煩瀆,乎寫臣章,仰暴微悃。伏乞聖明,卽命有司,亟擧養老之宴,以慰小子之至情,以副臣民之至望焉。臣無任願望祈懇之至,謹拜疏以聞。答曰,聞爾陳章,嘉爾夙成,先諭志喜之意,次諭苦心,可乎?常爾沈默,予已知矣。夫子閔子之稱,予亦期爾,其於請宴,今㡬年,能體爾祖之心,莫敢生意,見爾祖之昨日臆昔恤老,今朝復聞月臺之己丑登歌之聲,有此請焉。此油然秉彛之愛日也,此予爲汝喜者一也。心雖若此,文豈從心,而況沖年乎?一時之間,能成十行文字,其雖爾祖,豈知若此?此予爲汝喜者二也。雖欲見其章,予何辨焉?聞爾自寫,字何以成樣?今聞莫異書寫所書云,此誠異事,爲汝喜者三也。噫,爾祖雖衰,爾心豈知乎?於常宴,莫敢意,稱以養老,自然稱觴於爾祖,故有此請,意亦深也。許與不許,其置勿論,沖子若此,朝鮮有盤石之安,豈特三喜?深喜宗國,嘉爾之意,旣諭,今諭予意,嗟哉,沖子。諒爾祖之心。爾祖之心,噫,追慕永柔故事於慶運宮,召永柔人,以一盃蜜茶數器麵肉,卽祚堂庭中,飮與食,而再昨赤召年八十人,臨門賜帛賜米。此際爾章適到,因此未盡洩之懷少伸,心可弛也,而頃年,且見實錄考來,國初設養老宴,此亦五禮儀所載,豈云張大?噫,繼行三百年故事,於予,亦繼述之一道,而但量予氣,誠不能臺予心,亦非時,而一快字一足字,卽爾祖深戒,豈特此也?噫,鍾鼔之聲,管籥之音,常時臨殿動駕,其猶强聞,況名宴乎?於予,誠千不近萬不當。先示嘉爾,次諭予意,今何他答焉?傳曰,此批答,知申依例傳諭。
辛卯四月初五日辰時,上御崇政殿東月臺。親臨肄儀入侍時,行都承旨金光國,左承旨李性原,右承旨魚錫定,左副承旨具㢞,右副承旨李碩載,同副承旨元義孫,假注書申博淵·李䕫,記事官李度默·閔養烈,以次侍立訖。上具翼善冠·袞龍袍,乘輿出資政門,詣崇政殿東月臺降輿,仍殿座。上曰,禮兵房依前換房事。出榻敎守禦使金漢耆口傳付軍職事。出榻敎上聞堂上執禮呼唱低微,上曰,執禮高聲。上又曰,執禮誰也?光國曰,堂上執禮,則安鼎大,堂下執禮,則崔夢嵒也。上曰,堂上執禮,以玉堂金基大爲之。上曰,今日親臨,雖一人,或有遲緩,其當傳敎矣。上曰,隷儀罷後,晝講爲之事。出榻敎上曰,兪漢謹,新入直乎?光國曰,然矣。上曰,堂上執禮來乎?光國曰,來矣。上曰,其聲,使之長而有餘音也,上問習儀則再拜乎。㢞曰,然矣。上曰,執禮則依笏記,以四拜呼之。引儀呼唱,則以再拜爲之。上曰,祭官行步催促,諸守僕盡齊聲。上又曰,此處與議政府有異,階級甚高,升降必難矣。上聞樂作曰,但樂乎?㢞曰,亦舞矣。上曰,歌乎?㢞曰,然矣。上見薦爼官升階。上問曰,薦爼官,誰也?光國曰,刑曹參義李亨逵也。上曰,薦爼時,軒架作乎?㢞曰,然矣。上見初獻禮樂作,命召執事典樂問曰,歌者四人乎?對曰,二人矣。上曰,罷後待令。上見終獻官升階,上問此李在協乎?㢞曰,然矣。上命召典樂曰,罷後,文舞持節鉞,武舞持弓矢,文樂持笙簧,武樂持太平簫,此處待令。上問樂作。問曰,此撤籩豆乎?㢞曰,然矣。上曰,習儀盡爲之乎?㢞曰,然矣。隷儀罷後,文舞·武舞·文樂·武樂及歌者二人,以次進奏。上曰,近來二六坐起琴瑟外,不盡爲之云,此後則申飭。上又命奉爼官,召入三人式進前。上各問職姓名各差備,仍命晝講。特進官申晦,知事徐命膺,參贊官李性源,侍讀官金基大,檢討官兪漢謹,假注書李䕫,記事官李度默·閔養烈,以次進伏訖。上講大學,自傳之首章,止補亡章。上命儒臣進講。基大講至傳四章。上曰,其止之,下番讀其下。漢謹講補亡章,講訖。基大起伏奏曰,明字昨於經一章,已仰進,而以帝堯之聖,亦云克明峻德,則今殿下睿德雖明,更加留念,以至於明而益明,則豈不善乎?上曰,予本不明,而今則益昏矣。漢謹起伏奏曰,衛武公,年益高而德益明,夫聖人之學,曷嘗有有時而昏者乎?然而德雖明,非止善則無以常保其明矣。上問知事文義。命膺奏曰。周雖舊邦,其命維新。蓋周家積德累仁,至於文王之時而禮樂文物,煥然一新而後,邦命亦隨以新,然禮則樂,豈非維新之道乎?今日親臨隷儀,廟樂畢奏,小臣奉聽良久,不覺歆歎,然而世宗朝時,廟樂用雅樂,而其後參用俗樂矣。今則全無雅樂,而只餘俗樂。三百年未遑之事,非今日所可變通者,而區區之思,不勝慨惜,兹以仰達矣。上曰,眞古談矣。昔則純是雅樂,而光廟朝,始用俗樂乎?命膺曰,自世宗末年,已參用,而至光廟朝,始大行矣。至成宗朝,謂宗廟樂,近於西京別曲,欲爲變通,而其時有司之臣,不能奉行,因循至此。臣於昨年文獻備考時,考見實錄而知之矣。上曰,若有節奏,能改之乎?今日樂院諸官,亦能爲之乎?佾舞比前少勝,此則似有申飭之效矣。晦曰,雅樂得華音後,可以復矣。上曰,果然矣。華音盡用然後,始爲正聲矣。命膺曰,方今社稷·文廟,皆用雅樂矣。上曰,此是依樣矣。上又問特進官文義。晦奏曰,經筳旣奏,臣則無以仰達者矣。諸臣遂退出。上命陰陽科諧人進前。上各問所學。至天文學。上曰,汝輩持算,明日待令。至地理學,上曰,陰陽科中,此甚孟浪,欺人易矣。汝輩則愼勿欺也。遂命退出。藥房持湯劑,追後入侍時,都提調金陽澤,提調李景祜,副提調金光國,以次進伏訖。陽澤起伏奏曰,夜間氣候,若何?上曰,今日隷儀,此好事乎?此觀光乎?其止之。陽澤曰,聖心雖切於追慕,不宜若是矣。上曰,今日如此,八日何耐?今日則決不可飮。上下不必相爭矣。夏禴自乙酉後,六年不得親行,是豈孝乎?光國曰,日已晩矣,一貼進御,恐不可緩矣。上曰,予不及佾舞之人矣,其人則八日入庭,而予則不然矣。今日決不可飮。遂將湯劑,灌于席上曰,予當誦陟岵章,以代湯劑,仍誦陟岵三章。上曰,誦此陟岵,以寓瞻望之思。雖不食,無恨矣。今日卿等,必然守閤矣。遂乘輿還內後,諸臣退出
辛卯四月初五日午時,上御集慶堂。藥房入診,左相·戶判同爲入待時,都提調金陽澤,提調李景祜,副提調金光國,假注書申博淵,記事官李度默·閔養烈,左議政韓翼謩,戶曹判書蔡濟恭,醫官李以楷,以次進伏訖。陽澤·翼謩曰,俄者親臨肄儀,還內後聖候,何如?上曰,一樣矣。俄聞徐命膺之言,誠古談矣。我國家自有傳來之樂律,何必用雅樂乎?翼謩曰,雅樂,用之宗廟,用之鄕黨,無不可矣。上命濟恭讀御製。濟恭讀畢後,上命光國讀東宮疏曰,物有本末,事有終始,欲先讀御製,後讀世孫疏耳。光國讀訖。上曰,書之,何如?翼謩·陽澤曰,善書矣。上曰,文亦何如?翼謩曰,文亦善矣。上曰,戶判之所見,何如?濟恭曰,無刪無益矣。上曰,此沖子之至願,臣民之至望,養老宴之請,善矣。翼謩曰,請先下聖批,允許東宮至誠,兼慰臣民之望焉。翼謩·陽澤,因請進宴。上曰,世孫養老之請,是矣,而卿等,欲因此請進宴乎?進宴則非予所欲矣。最可喜者,祖依於孫,孫依於祖耳。今番予爲世孫,大處分矣。今見此疏,朝鮮,賴而安矣。己丑進宴,無踰此矣,八域臣子,誰不爲世孫哉?養老宴,於我當矣,世孫養老宴之意,實在養我矣。濟恭曰,老吾老,以及人之老,天下,可運於掌,此誠世孫之謂也。上曰,書則果善矣。書是何體乎?濟恭曰,體效殿下之書矣。翼謩曰,世孫至誠如此,以成其願伏望。上曰,世孫,請養老宴,而卿等,何以請進宴乎?陽澤·翼謩曰,世孫之意,亦在於進宴矣。上曰,前已知世孫之孝,而今番之疏,初不念矣。光國曰,殿下志喜,而允許養老之請,伏望。上曰,有三體喜事,請宴一也,善文一也,善書一也,劃行而書之乎?對曰,不爲劃行而書矣。都提調金陽澤曰,湯劑尙不進御,惶恐敢請。上曰,俄者自內出來時,吾笑而言曰,聞有百二歲老人云,必邀來此人後,當許宴矣。因養老請進宴,可謂得隴望蜀。翼謩曰,世孫之意在此,何不許其請乎?上曰,見世孫之誠則欲許,而我心則本不欲進宴矣。光國曰,請奉喜敎,傳于東宮。上曰,今日入來後,欲閑卧矣,沖子爲我記一大事矣。因命書世孫批答後,翼謩曰,批答中誠不能亦非是,惶恐不敢當焉,快字足字不當之敎,亦甚太過,伏請勉從世孫之請焉。旣有三喜之敎,又有古事,則不當之敎,非體沖子之心也。光國曰,忠孝一體,伏請優從世孫瀝血之誠,臣民顒望之忱。臣等之心,如此,況世孫奉章之誠乎?上曰,今此擧措,東國深賴其德矣。前日世孫,請食我盟,故予垂涕之還,今見此疏,豈不感動乎?翼謩曰,追慕之誠雖深,湯劑請進焉。今者親臨習儀,可以少伸聖孝矣。陽澤曰,三貼湯劑,減一貼,猶爲惶恐憂慮,況日已晩,而一貼不爲進御乎?命禮判入侍。禮曹判書李景祜進伏。上曰,有何所奏乎?景祜曰,在外伏聞世孫上疏之事,愛日之誠,可知。方欲與禮堂請對矣。俄者入來時,見都承旨,伏見下東宮批答,則靳許,臣等伏不勝惶悚之忱。陽澤曰,臣等終日待令,尙不得許進湯劑,聖心之追慕大矣。湯劑之進,豈以追慕而止乎?建功有何效之敎,誠爲惶恐,連進湯劑,則自然浹洽。每日常常間斷,故聖候之復常,如此遲矣。上曰,領相何時來乎?翼謩曰,七八日間入來云矣。陽澤曰,世孫,至誠陳疏而靳許,湯劑尙不進一貼,世孫之心,爲如何哉?上曰,建功有效,則豈但見習儀而不參大祭乎?光國曰,傳御批于世孫後入來。上曰,何以受耶?對曰,服龍袍祗迎後,立傳而來矣。全羅稅船來到狀啓入來,承命出來持入。命同副承旨元義孫讀之。義孫讀訖。上曰,稅船早矣。各道船卜幾何來乎?濟恭曰,京江不遠處漕船,來云矣。義孫讀全羅道百歲以上老人成冊食物狀啓,踰百歲者二十四人。上曰,誠是異事,前則不如此矣,被六建功而如此乎?翼謩曰,全羅道,地雖廣大,踰百歲老人,如此之多,大抵壽域矣。仍命書傳敎曰,今聞湖南道臣狀聞,百歲之人,至於二十四人之多,誠是異事。其中一百二歲之人,加給其米,以表予意。二十四人中,各無一資者,特爲加資,口傳下批。諸臣以次退出,
上在慶熙宮。停常參·經筳。
自辰時至申時,日暈。酉時,日有右珥。
藥房都提調金陽澤,提調李景祜,副提調金光國啓曰,昨日御臺酬應,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫侍坐之餘,氣候,亦何如?臣等,不任區區憂慮,敢來問安,竝此仰稟。答曰,知道。氣何暇諭?待敎入侍。世孫氣候一様矣。
中宮殿·惠嬪宮,樂房口傳問安。答曰,知道。
魚錫定,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于元義孫曰,安心勿胥命事,遣史官傳諭。
具㢞啓曰,領府事金相福,判府事金陽澤,左議政韓翼謩,右議政金尙喆,判府事李昌誼,有稟逹事,來詣請對矣。
傳于具㢞曰,金判府事·戶判·禮判·時原任大臣,來待于泰寧殿門外。
又傳于曰,入侍。
傳于李性源曰,御史明日入侍。
備忘記,傳于李碩載曰,於此禮文攸載,體三百年古例,予當自敎,何待其請,而今予年若五十,則於其名,可也。噫,日日追慕之時,若爲此禮,君臣同受其酌,是君臣同養,而此豈子道?沖子請,是愛日,予固拒,寔追慕,誠可謂祖孫俱有意。旣請旣答後,此事宜止於昨日,而禮官一請,亦擧職,時原任請意雖在,若至再至三,此張大也。因若此,予志益苦,旣有禁令,予何多諭?
傳于具㢞曰,夕講今日爲之。大司成,率能講箴銘頌儒生,同爲入侍。
又傳于曰,觀象監生徒中能算者,明日使之待令。
假注書朴聖集在外,代李東䕫爲假注書。
傳于李碩載曰,中官申德龍越俸安徐。
具㢞啓曰,禮曹判書李景祜,參判李徽之,有稟逹事,來詣請對矣。
李碩載,以弘文館言啓曰,本館下番闕直,事甚未安,校理沈頤之,旣有只推之命,卽爲牌招,以爲姑降入直,何如?傳曰,允。
魚錫定,以訓鍊都監言啓曰,去夜無犯夜人被捉之意,敢啓。傳曰,知道。
魚錫定,以左右邊捕盜廳·一二所巡廳言啓曰,去夜無犯夜人,無所捉,敢啓。傳曰,知道。
辛卯四月初六日辰時,上御泰寧殿。時原任大臣入侍時,領府事金相福,判府事金陽澤,左議政韓翼謩,右議政金尙喆,禮曹判書李景祜,左副承旨具㢞,假注書趙章漢,記事官李度默·閔養烈,以次進伏訖。上曰,今日諸臣入侍此殿,意有在也。因命開閤,瞻望御容,出示肅廟御製。又命諸臣往見岩泉及靈洌泉。上曰,時原任大臣以下,資政門外待令事。出榻敎諸臣以次退出。
辛卯四月初六日辰時,上御資政殿。藥房入診入侍時,都提調金陽澤,提調李景祜,副提調金光國,假注書李䕫,記事官李度默·閔養烈,醫官李以楷,持湯劑進伏訖。上曰,果是難矣。陽澤曰,毋難也。上遂進御曰,每飮湯劑,或難或不難,今日則少愈矣。景祜曰,非屢煎則味勝矣。上曰,今日旣飮一貼,其已之。陽澤曰,昨日俱闕三貼,今日連進,斷不可已也。上曰,其入之。光國·以楷,更爲持湯劑進伏。上曰,見鎖鈔,如見虎狼,今日至此乎?若欲償昨日之債,此亦不飮。予欲早歸,卿等亦早休。遂進御。諸臣退出。
辛卯四月初六日申時,上御資政殿。夕講入侍時,特進官蔡濟恭,知事李景祜,參贊官李碩載,侍讀官金基大,檢討官兪漢謹,假注書趙章漢,記事官李度默·閔養烈,以次進伏訖。上講大學衍義首章後,基大繼讀,漢謹又繼讀。基大曰,文義别無仰達者,而格于上下,文義最爲精緊矣。漢謹曰,克明德,爲平章百姓之本,惟殿下懋焉。碩載曰,上下文義,具載堯典,儒臣以爲仰達,臣何更逹?濟恭曰,百姓昭明,各明其德之謂也。其德昭明然後,爲聖人之能事。夕講後,上又講陟岵三章·下泉四章。上曰,春坊上下番入侍事。出榻敎上曰,世孫講大學衍義及唐鑑,一日幾章乎?弼善呂善亨曰,大學衍義則四章,唐鑑則五板矣。上曰,同副承旨入侍事。出榻敎上曰,箴銘頌能講儒生入侍事。出榻敎上曰,同副承旨元義孫,馳往泰陵·康陵·懿陵,奉審以來事。出榻敎上曰,左承旨李性源,牌招入直事。出榻敎儒生李寛·李東燁·姜世南·朴載春·李述賢,講太極圖箴。上曰,時或召講,今日召太學箴銘頌儒生。命讀次講五人中,一人纔來,可爲分揀,而餘皆能誦,各紙二卷,筆二枝,墨一笏賜給。其中六鎭儒生,年七十儒生,與他有異,本賞中,各紙一卷加給。上曰,今聞備考,金相信事,若有見焉,令本道,其孫問啓,亦令銓曹調用。且聞備考,年百歲者,昔則賜米帛,此正漢文非帛不煖非肉不飽之意也。再昨下敎,其帛遺焉。百二歲之人,令本道,加給其帛。鳴呼此,則因予追慕而然,同百歲之人,豈可參差?其餘二十二人,一體賜帛賜米事。分付,上曰,藥房提調持湯劑入侍。出榻敎都提調金陽澤,提調李景祜,副提調金光國,假注書李䕫,以次進伏訖。陽澤曰,夜間聖候,若何?痰候,亦何如?上曰,一樣矣。因進御一貼。上曰,藥房提調持湯劑,更爲入侍。上又進御一貼後,諸臣以次退出。
上在慶熙宮。停常參·經筵。
夜自一更至四更,下雨或灑雨,測雨器水深一分。四更五更,巽方有氣如火光。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。心益倍氣益苶,心氣若此,氣何諭乎?待教入侍。
中宮殿·惠嬪宮,藥房口傳問安。答曰,知道。
下直,安城郡守李基慶。
李碩載啓曰,行大司憲洪重孝,執義姜潤在外,掌令宋濟魯·柳薰呈辭,持平李重海·趙鎭衡在外,今日以監察茶時之意,敢啓。傳曰,知道。
金光國啓曰,假注書趙章漢·李東䕫,時無職名,令該曹依例付軍職,冠帶常仕,何如?傳曰,允。
傳于元義孫曰,奉審承旨入侍以奏。
備忘記,傳于金光國曰,安城郡守李基慶,今已來謝恩,噫,幾年欲見之心,金圈金帶,以予氣何知也?雖欲見焉,豈以一郡守,苟且見焉?循例以答,意蓋深也。心則悵然,令安城郡知焉。
傳于具㢞曰,內局入侍,奉審承旨·御史,同爲入侍。
以承傳色口傳不敎曰,朔寧郡守,旣已下敎,守令雖一人,若有在京者,則再明日,興化門殿坐,當金吾決杖,卽爲分付,皆令不去。
吏曹口傳政事,趙爲禮曹參議,宋德基爲吏曹正郎,姜彛福爲吏曹佐郞。
趙章漢有頉代,曺喜有爲假注書,崔宇觀有頉代,安景漸爲事變假注書
以承傳色口傳下敎曰,安心勿胥命事,遣史官傳諭于諸大臣,命召仍爲傳授。
藥房口傳啓曰,顧今保護之道,湯劑爲重,三貼之減一,固多悶鬱,而今日一貼,亦未進御,臣等筵退之後,顒俟召命,日已過午,晉接尙遲,不情焦迫。兹詣閤外,冒罪求對,暫許臣等持湯劑入侍,千萬懇祝,惶恐敢啓。
口傳再啓曰,臣等,詣閤求對,顒俟俞音,日已向夕,晉接尙稽,下情曷勝悶鬱?湯劑間斷,莫若近日,二貼進御,亦未準數,玉候尙欠快復,保護若是疎忽,區區憂慮,其當何如?初啓雖未承批,進湯一時其亟,不避煩猥,更此瀆擾。伏乞暫許入侍,俾陳衷悃焉,惶恐敢啓。
備忘記,傳于金光國曰,其何妄乎?於予造物,再貼灌席,寔由於此。監武試算,因此以止。若是困我,亦闕夕食,卿等宜休,令君進膳。
李碩載,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盗廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以義禁府言啟曰,尹冕東,令該府,當日北靑府定配事,命下矣。以傳敎內辭意,具罪目,依例發遺府書吏,卽爲押送配所之意,敢啓。傳曰,知道。
曺喜有在外,代韓弘世爲假注書。
領中樞府事金相福,行判中樞府事金陽澤,議政府左議政韓翼謩,議政府右議政金尙喆,行判中樞府事李昌誼等箚曰,伏以今兹養老之請,典禮所載,列朝攸行,而王世孫十行章奏,誠意藹然,有足以仰格慈天。臣等,伏讀三喜之聖批,言言嘉悅,字字懇摯,凡在廳聞,孰不欣聳,區區所祈祝?竊庶幾兪音之遄降,而昨入前席,忱誠莫孚,夜下備忘,辭敎愈切,臣等,徊徨抑鬱,實能無憾於體下之仁也。噫,宸情雖篤於追慕,率循舊章,乃所以光大孝也。聖敎雖出於自謙,曲副誠懇,乃所以彰睿孝也。此不過有司之按例擧行者,則聖上之固拒至此,臣等愚昧,誠莫曉其所以也。鎭日求對,有所不敢,退處泯默,亦非道理,玆敢齊會闕外,冒上文字。伏乞聖明,翻然回思,亟降明命,以伸睿誠,以慰群情,千萬不勝顒祝焉。取進止。答曰,省箚具悉。卿等請,昨日已諭,前夜命,飭此,初豈若此者,而亦豈至於此者乎?沖子所請,雖由愛日,予之固拒,意誠深焉。作事謀始,正謂今日,以小成大,亦謂此時,此誠卽予按例未遑者,而其拒意深,諸臣聞此止鬧,亦將順其美之道也。旣有禁令,大官何異,而昨求對,今箚請,有若重事,予自啞也。噫,惟明日憶昔年,此心萬倍,而欲聞奉審,亦爲吾民,其雖酬應,心若浮雲。此箚今到,其若重宰,不答宜却,而五大僚箚,體九卿義,其雖賜答,予有固執,孰敢挑予?明日誠難,今日則欲飮,一飮之後,復聞此箚,至於再飮乎?箚原任,卽入侍都提擧也,予何多諭焉?仍傳曰,遣史官傳諭。
辛卯四月初七日辰時,上御集慶堂。藥房入診,奉審承旨·御史同爲入侍時,都提調金陽澤,提調李景祜,副提調金光國,假注書趙章漢,記事官李度默·閔養烈,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤曰,夜間聖候,若何?痰候,亦如何?上曰,一樣矣。上命御史趙晙讀書啓。畢讀後,上曰,頃聞辛卯日記中次對所奏八九歲三字,蹶然乃悟,何則?二疋爲一疋後,豈有此弊?雖然法久弊生,古人所謂,莫云一疋,軍多民少,民少者必有此弊,故欲以懲一礪百,卽席命御使,廉問三邑,昨聞御史旣到東門外,故鳴呼,今予此心,一則追慕,一則吾民,今方追慕憧憧之中,旣聞近來,其何伈伈?都門闕門,皆仍留以待,復命時旣已夜分,故其令今日入侍,而猶有待奉審承旨,故自然差遲,旣竝以來,故先飮建功處分,此後乃許察脈,以此觀之,予心可量。前楊州牧使尹冕東,自近侍,居畿甸雄牧,豈敢於八九歲,而此則五六歲,嗚呼,此兒亦赤子,而鳴呼,三十餘幼兒,一邊吮乳,一邊簽丁,聞此心酸,若無此擧,予何知之?可見乾道之昭昭。此則大者,而修理廳之作名,尺量田疇,自前秋至今春,而量而又量,今纔了當云,意雖爲民,實則困民,此量田乎,此均田乎?卽此數事,其政可知。雖然今者廉問,意實黄口,且御史旣已較正,今皆略焉,當以本事處分。鳴呼,辛卯所奏,卽八九歲,于今所奏,卽是五六歲。嗟哉,一疋之後,其數夥然。予則以十口爲限,此則踰數十口。三百六十州首牧,其人亦自近侍,懲一礪百之語,可謂此人準備,執贜若文書,二事領略,其何復問?尹冕東,令該府當日北靑府定配,三十口算一,三年禁錮。噫,此乃減布後初令,故其雖參酌,此後若有犯者,豈云五六歲?以辛卯所奏八九歲爲限,若至十名,禁錮十年,若至二十名,禁錮二十年,而以此爲限,其數過多,其當限己身,以此嚴飭。令聞筵臣所奏,以八九歲不無爲期云,十五丁十六壯,此蓋金石之法也,何可苟且以十歲兒弱爲壯乎?亦以此分付,前水原府使元重會,今若在府,其將宜四年禁錮者,而惜乎,今爲統帥而倖免,然豈云在府與否?宜施此律,而其悶者數遞,其爲處分,數朔之內,統營近者,凋弊之中,民何堪焉?雖然其命三邑,而一則軍丁最多,一則幅員最廣,一則其中殘邑故也,噫,彼水原,比諸楊州,代充何難,而何敢若此?專力軍政,疎忽民隱,是勤於此而忽於彼者也。嗟,予此心,一則軍也,一則民也,豈可悶數遞而無飭乎?參酌禁錮,代越俸四等。朔寧郡守李琰,糶糴方殷之時,公然來京,猾吏乘此弄奸而受弊,卽予赤子,噫,且暮年,以百里赤子,付諸渠,意若何,意若何?則當其機括,公然臥家,此爲公乎,爲私乎?此若忽飮,他守令慢忽,焉可警也?宜令道臣嚴飭,過祭後,營門決杖後狀聞。水原府使金尙默,已知其人而到任數朔,有此譽聲,分糶之際,比前過斗,莫云坐地,其涉可嘉,特賜熟馬一匹,益勸來效。嗚呼,今者申飭,亦豈云小?此後三百五十七州,宜用此例,代以木鐸下敎,令八道道臣申飭,予何費繡衣?此則道臣一褊裨足矣。令諸道抽栍摘奸,若得其人,卽爲狀聞,予有該府,自可處之,有此敎後,道臣若慢忽,此甚於守令,君雖衰矣,法何衰乎?當施重律,一體嚴飭諸道。上曰,御史書啓楊州隱結自首米,奸吏舞弄,吾民受弊云。分付均廳,此後以結錢以捧聞者,雖一州,諸道想必多矣。王者視民,宜乎一視,令均廳,以示予暮年均施之意。陽澤請診候。上許之。以楷曰,脈候左右三部均調,滑體亦差勝矣。諸醫官,一如以楷所達。陽澤曰,伏見下敎中,有禁令二字,益加牢拒,臣等,不勝抑菀矣。領相方雖在外,亦必似臣等意矣。上曰,卿等之意,不專在養老宴矣。予今五十,則當爲宴矣。陽澤進湯劑。上仍灌席,陽澤惶悚退出。上曰,禮曹參議有闕之代,口傳備擬。諸臣以次退出。
上在慶熙宮。停常參·經筵。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。
中宮殿·惠嬪宮,藥房口傳問安。答曰,知道。
傳于具㢞曰,編次人·戶判,使之入來。
香祗迎罷後,政院·藥房口傳問安。答曰,知道。
藥房口傳啓曰,朝來駐輿時,臣等,仰請差晩晉對之意,而日將過午,召命尙遲,翹首望天不勝泄菀之至。昨日湯劑旣闕一貼,今日朝湯,尙今不御,下情萬萬悶迫,敢此詣閤求對。乞許暫時引接,千萬懇祝,惶恐敢啓。答曰,知道。今日予心,萬慕千憶,何飮建功,氣何諭乎?明日入侍。
備忘記,嗚呼,今日海東臣子,孰知其君心?聞鼓執錠而已。朝旣下敎,則尙今困我,若此而將何便休?求對三提擧,特副兼帶。
傳于李碩載曰,內局待令八人煎建功官,皆逐開陽門。
傳于具㢞曰,中官金景佑·金性完竝敍用。
行判中樞府事金陽澤,伏承洊下嚴敎,惶懍冞切,走伏金吾門外,恭俟威罰。
備忘記,噫,以覺今是而心,一字豈務勝?一文亦豈飾也?今朝御製見者,可謂一字一涕,而亦有今日則一日便君心,可乎?竟夕困其君,可乎?君馳心,豈知也?若知若此,以文具事予。嗚呼,將八,內局若此,深自靦然,心雖憧憧,苦內局留此,三更一點起寢時,依前月二十五日宿處以宿,少伸一忱,日暮後回,依頃日例,侍衛安徐,只坐直承旨,以時服,二更五點待令,繖扇安徐。
安景漸在外代,朴載德爲事變假注書。
魚錫定,以御營廳言啓曰,去夜犯夜人無所捉,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
夏享大祭齋宿入司謁房,政院·玉堂口傳問安。答曰,知道。
辛卯四月初八日辰時,上御延和門外。夏享大祭香祗迎入侍時,都承旨金光國·左承旨李性源·右承旨魚錫定·左副承旨具㢞·右副承旨李碩載·同副承旨元義孫·假注書趙章漢·李東夔·記事官李度默·閔養烈以次侍立。上具翼善冠·袞龍袍,乘輿出通陽門,詣延和門外降輿板位。祗迎後步詣建明門祗送,命承旨㢞奉審太廟以來,㢞承命出。光國曰,藥房都提調·提調待令矣。上曰,太廟奉審承旨反命後,予當還入,待乘輿問候,可也。命編次人蔡濟恭入侍。上出御製文命讀之數回,上愴然起感,玉涕泫然,仍命曰,前請養老宴事,此後諸臣,更勿煩達。予雖年老,自顧情地,列聖所無。且當今日,追憶昔年,予心萬倍,設宴受賀,實非予意,諸臣見予所製文,則可知矣。命所製文作帖,一納大殿,一納世孫宮,仍三復陟岵詩,起感愈切。光國曰,早朝磚石,風氣且寒,聖體觸冷,極甚悶迫,敢請還內。上曰,奉審承旨還後當入矣。㢞奉審反命告無頉,讀奏祭物單子及諸執事擧案。㢞曰,玉堂甚苟艱,只金基大一人入直矣。塡差執禮而去,校理沈頤之,傳旨未下,修撰洪相簡,方在禁推。又値齋日,不得開政,何以爲之?上曰,玉堂有闕乎?㢞曰,有闕矣。上曰,沈頤之只推,牌招入直,洪相簡,特放而廉隅則似然。初職許遞,修撰除授,牌招察任。出傳敎㢞曰,宗簿正閔鍾烈,今日受香時,不爲謝恩本職而去,推考,何如?上曰,緣何故也?光國曰,前後職名,一不行公,而至於宗簿正,則爲準職,故不能遽然出肅而然矣。上曰,前日受誓戒時,渠獨恭順入來矣。光國曰,然矣。上曰,侍衛文武中在鄕者入侍。兵郞洪龜瑞,武兼崔命壽·黃翼振進伏。上曰,爾等在何鄕而有父母乎?龜瑞對曰,臣居嶺南而永感下矣。命壽·翼振以次對曰,臣等,俱居湖南而皆永感下矣。上曰,今日予懷萬倍,故召見侍衛文武在鄕者,文一武二,予意呈辭有定,故效唐陽城之意,若有奉親者,推予今日之懷,勿拘常格,欲令覲親,皆云永感下,挑予心而已。旣有意,無其實乎?今日隨予來中官,今春已覲親者外,若有親者而欲呈未果者,其令勿拘,今日政院捧納。出傳敎上乘輿。藥房都提調金陽澤·提調李景祜·副提調金光國進伏。陽澤曰,夜間聖體,若何?上曰,一樣矣。寢睡·水刺之節,亦何如?上曰,如前矣。陽澤進湯劑。上曰,予當今日,感懷難抑,今日則不飮爲定矣。三提俱奏曰,聖體保護,莫如建功,昨不進御,今又如此,下情焦迫矣。上曰,近日建功一貼,蔘入四錢而未知有效,卿何强勸耶?陽澤曰,非建功,聖候何以康復?上曰,康復,予不爲好矣。況予情地,古今所無。且當今日,豈爲予身康復而强飮湯劑乎?予志固定,欲入內靜臥矣。陽澤曰,下敎如此,下情尤爲悶迫,仍奉進湯劑。上受而灌席,還內。諸臣退出。
辛卯四月初八日二更五點,上御司謁房。齋宿入侍時,右承旨魚錫定,右副承旨李碩載,假注書李東夔,記事官李度默,閔養烈以次侍立。上具翼善冠·袞龍袍,乘輿出通陽門。至司謁房入後,諸臣以次退出。
上在慶熙宮。停常參·經筵。
任希敎啓曰,行大司憲洪重孝在外,執義姜潤在外,掌令宋濟魯·柳薰呈辭,持平李重海,趙鎭衡在外,今日以監察茶時之意,敢啓。傳曰,知道。
魚錫定,以都摠府言啓曰,今日入直內三廳武兼禁軍及軍兵等,當爲中日習射,而齋宿相値,不得爲之之意,敢啓。傳曰,知道。
齋宿翌日,政院·玉堂口傳問安。答曰,知道。
齋宿罷後,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以承傳色口傳下敎曰,俄以飮福來奏,還安與否,更爲知奏。
又下敎曰,見受胙單子然後,當入矣。
備忘記,傳于具㢞曰,嗚呼,親享,甲申·乙酉,亦爲,而其後皆命攝,此忱何抑,而今年萬倍前月,卄五日宿此,爲西郊,故西首而宿,昨日爲太室,故東首而宿。雖於此,何敢忽爲受胙?正衣而坐,此自省編中受胙後釋冕服意也。昔年直宿,前月今月兩宿此窩,怳若昔日若此而然乎?正衣而坐,各室若奉審而眼瞻若此,方寸,若何?身雖在此,心在室中。嗚呼,今日,豈云攝若親享也?聞此敎,嗟哉,諸臣,凡於執事,何敢佯頉?若復前,豈云今予臣子?
具㢞啓曰,卽者,輔德趙瑗,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
備忘記,傳于具㢞曰,來月初九日·初十日皆祗迎,依十八例,月臺展禮,二十三日祗迎,初十日,三公九卿隨禮儀注安徐,入直侍衛,只入正時,皆依前。
備忘記,傳于李碩載曰,嗚呼,其雖日益衰苶,十八歲此年,今日重逢,須看御製,此年追慕,豈特一也?而其況夏禴若攝,昌德闕禮,展拜未能,子道虧矣,心亦隕矣。建功有功,使我至此,昨則欲爲二貼,僅飮一貼,一貼公然闕飮,今日君心,人孰不知?而首進灌席,猶不信焉,此何由乎?追慕誠淺而然也。豈特自恧?心隕萬倍於其視也。其猶沓沓,雖然昔年直宿窩,前月二十五日,今日再宿,此忱少伸,而此心萬億,昨日下敎,爲其慷慨,而其請猶誠,其敎無乃過乎?特爲安徐,追憶昔年辛卯昨夜古園,而其光査然來,此時望見亦然,建功有功,其果若此乎?臥此心隕。
傳于具㢞曰,宣傳官一員待令,騎馬一匹立之。
備忘記,金致讓爲承旨,牌招察任。房順房。左承旨魚錫定,右承旨金致讓。
藥房口傳啓曰,湯劑停進,已至多日,移次經宿,勞動旣多,此時承候,不容少緩。伏乞卽許臣等持湯劑入侍,千萬顒祝。
以承傳色口傳下敎曰,勿胥命,卽爲入侍事,遣史官傳諭于金判府事。
傳于金光國曰,領相留待,待下敎便殿入侍。
又傳曰,李以楷等下敎安徐。
傳于具㢞曰,開陽門仍留承旨,謝恩後下鑰。
傳于林鼎遠曰,德游堂,持大學衍義,召對爲之。
金光國啓曰,內局都提調金陽澤,來待閤外矣。
傳于具㢞曰,內局入侍,領相同爲入侍。
朴載德在外代,金應麟爲事變假注書
李碩載,以侍講院言啓曰,本院輔德趙㻐入直矣。以親病,陳疏徑出,下番闕直,事甚未安。文學洪樂恒,由限已過,卽爲牌招,姑降入直,何如?傳曰,允。
具㢞啓曰,明日次對,諫院無進參之員,除在外外,不爲行公人員,竝待開門牌招,以爲推移入侍之地,何如?傳曰,允。
具㢞,以吏曹言啓曰,本曹郞廳,只是四員,而正郞洪相聖,以前任春坊,違牌傳旨未下,不得行公,正郞一員未差,佐郞李商建,病親呈辭在外,佐郞宋聚行,以宗廟夏享大祭大祝,明將進詣,無他推移入直之員,在外人,今姑改差,竝與未差之代,口傳備擬以入之意,敢啓。傳曰,知道。
魚錫定,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
去庚寅年秋冬等褒貶等第外中,全羅道旌義縣監文命龜。政宜何患,簡約立威明月萬戶朴致盛。撫卒雖嘉,或欠勤實
忠淸監司狀啓,連山等官居禹才卜等燒死渰死事,傳于林鼎遠曰,令本道恤典擧行。
左承旨李性源疏曰,伏以臣父素抱貞疾,居常凜然,寧日恒少,昨年夏秋,重經毒痢,房闥動作,亦皆須人,臣之情理,豈有一日供職之勢?而分義是懼,黽俛夙夜,今且踰旬跨望矣。數昨以來,偶失調將,重添感冒,神識迷瞀,飮食全却,虛嘔浮腫,乘時交作,沈痼之餘,一倍危綴,臣方左右扶將,焦灼煎熬,目下情私,實無頃刻離捨之勢,玆敢疾聲仰龥於慈覆之下。伏乞天地父母,俯垂矜察,亟命鐫削,俾便意救護,仍治臣瀆擾之罪,以昭法紀,不勝幸甚。臣無任屛營祈懇之至,謹昧死以聞。踏啓字
輔德趙㻐疏曰,伏以臣之八耋偏母,癃病沈篤,委頓床席,寧日常少,區區私情,實無離側從宦之勢。乃者除召夜降,禁門留鑰,嚴畏分義,黽勉出肅,而適値院僚無人,鎭日在直,仍有御命之行,歸又滯儤,未遑省母,晨昏之曠,今已踰月,方寸煎菀,度日如年。卽接家信,母病又添別症,臣纔聞此報,心神飛越,不得按住,玆敢投進短章,徑出禁扃。伏乞聖慈,俯垂諒察,亟命鐫削臣職,以便救護,仍治臣瀆擾之罪,以昭法紀,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭,護焉。
吏曹參判李潭疏曰,伏以臣,前忝銓佐,獲罪坐罷,歸守父母之側,共戴天地之恩。不意特敍纔數日,又辱除旨,天官亞席,有若非臣,莫可者然,臣誠惝怳感激,莫省其故。顧臣無似,何職可稱?而至若是任,尤係匪分,區區必辭之義,曾已一暴於黈纊之下,而只緣臣執守不固,每不免副急暫膺,雖以日月之明,無由盡燭,屢誤恩點,是亦臣之罪也。然臣方有當遞之私義,可引之近例,則控訴情實,猶屬餘事。今判書臣李溵,於臣,爲族祖兄弟也。進退人物之地,何等顯要,而一門兩人,同時竝據,實無是理,前於臣而與臣同者,擧皆引避,臣雖欲貪榮冒居,其勢末由。臣向與前參議臣金魯鎭,同被不敍之典,魯鎭尙在罪籍,臣則復踐宿趼,同罪異罰,不惟私心之所不敢安,亦恐有乖於聖朝綜核之政,此又難進之一端也。一日虛縻,冞切兢惶,猥從縣道,冒入文字。伏乞聖慈,竝垂諒察,亟許鐫改,以安微分,千萬幸甚。臣無任屛營祈懇之至,謹昧死以聞。踏啓字
海溪君,密安君焍,鶴城君楡,全恩君墩,順悌君烜,順義君烜,原溪君,全春君階,河南君垙,安昌君燝,安川君烓,光興君橏,河淸君壕,鶴林君焴,靈川君壄,安春君烿,密春君焌,安恩君,雲南君榗,西春君爗,雲山君楢,西淸君煋,光春君棬,雲峯君杺,行廣陵副守烻,行凝善副守燨等疏曰,伏以臣等,俱以至愚至迷,全無知識,朝家典禮,雖不敢妄有所容喙,而今此養老宴,卽國典所在,聖祖攸行,此不過有司之臣,按例擧行之事,而日昨東宮邸下之疏,誠意藹然,有足以仰格天心,而未蒙允許,伊後大臣禮官,相繼陳請,一例固拒,此雖出於聖意之撝謙,何不體念於睿孝乎?臣等,忝居宗籍之末,愛戴之誠,自倍他僚,玆敢相率諸宗,冒瀆天聽。伏乞聖明,亟降兪音,俾伸睿誠,以副臣民之望,千萬至祝。臣等,無任屛營祈懇之至,謹昧死以聞。答曰,省疏具悉。旣有禁令,卿等何請,喉院何捧,何煩批旨?宜命給之,而頃者請賀,雖因固執而處分,宗臣零替,未有若近日,而無乃欠於敦宗,伊後悔焉,今何復焉?雖然本事,卽予一未遑者,何待其請,而沖子愛日,今予固執,可謂兩美。旣曰兩美,則予當守心,其何多諭焉?
辛卯四月初九日卯時,上還內入侍時。行都承旨金光國,右承旨魚錫定,左副承旨具㢞,右副承旨李碩載,同副承旨元義孫,假注書趙章漢·李東夔,記事官李度默·閔養烈,以次侍立訖。上入大內後,諸臣退出。
辛卯四月初九日辰時,上御集慶堂。藥房入診,領議政同爲入侍時,都提調金陽澤,提調李景祜,副提調金光國,假注書趙章漢,記事官李度默·閔養烈,領議政金致仁,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤曰,夜間聖候,若何?痰候,亦如何?上曰,一樣矣。致仁曰,小臣,未承候多日,聖候,若何?上曰,一樣矣。致仁曰,小臣蒙恩,晦日往省,而昨日之還,聞喜報忙還,而勞憊一日,今始入侍矣。上曰,想必省掃矣。致仁曰,歷路暫爲省掃矣。上曰,十二室,共在眼中矣。致仁曰,聖心得不追慕乎?上曰,昨夕登高望之,而一燈不見矣。致仁曰,今年燈甚盛而有月光,尤似熹迷矣。上曰,似然矣。陽澤請診候。上許之。診脈後,以楷曰,脈候左右三部均調,滑體亦差勝矣。諸醫官,一如以楷所達。上曰,臂部似浮,必是人蔘所崇矣。致仁曰,此必好事而非害矣。上曰,下元爲蔘所助耶?致仁曰,下元之助,莫如蔘矣。上曰,頃日則西郊,故西首,今日東郊,故東首似倒,然何知?致仁曰,離席則例然矣。致仁曰,諸大臣,已爲請宴,特賜優答,俾伸群下之情焉。上曰,此是闕典,予欲爲之,而老人中,予爲行首,且旣爲養老宴,則必請進宴,如入大門而入中門矣。致仁曰,聖念何必至此乎?依賜米帛,爲之,可也。上曰,豈可止此而已乎?近七十人,將至八十,此非大擧乎?致仁曰,雖七百,非大擧矣。上曰,雖爲之去樂,備數器,可也。致仁曰,此則五禮儀甚簡易,當從此爲之矣。上曰,予有所固定矣。太牢則攝行,而此事則爲之可乎?若爲之則世孫,當進酌,卿等,不得觀光矣。致仁曰,臣等,得侍近處,見老人欣欣之狀,好矣。上曰,老人之欣欣,予惶惶矣。雖爲之,當待秋耳。致仁曰,年年爲之,則待秋,可也,而今始爲之,何待秋乎?上曰,姑止之。陽澤曰,湯劑進待,何以爲之乎?上曰,藥房提調持湯劑,更爲入侍。上曰,使臣何日入來乎?致仁曰,初一日自義州離發云,似在數日後矣。上曰,本事雖若此,只有海運君一人靜思欲諭,今聞領相所奏,本事果不然。噫,是誰之孫?前海運君槤給牒敍用,復授宗簿提調,口傳下批,海運旣已下敎則事無異同。前判書洪樂性,一體敍用。諸臣以次退出。
辛卯四月初九申時,上御德遊堂。召對入侍時,參贊官元義孫,侍讀官沈頤之,檢討官洪相簡,假注書李東夔,記事官李度默·閔養烈,以次進伏訖。上曰,先講詩傳,後講衍義。上誦陟岵章,命德臣先讀。承旨翰注以次皆讀後,上又誦匪風章,命儒臣讀之。上又誦下泉章,命儒臣讀之。上曰,予講陟岵章有意,第二章季字可玩味。此則猶欲夙夜無寐,又講風泉章,亦有意,此則曺檜猶有西周之可思,今則瞻望燕京,予心萬倍而已。上又誦衍義堯典章·大學首章,命儒臣讀之訖。上曰,文義陳之。頤之曰,允恭克讓,光被四表,格于上下,是堯之大德也。人君當體念矣。相簡曰,堯之親九族,克明峻德之效也。昭明百姓,平章之效也。黎民時雍,協和萬邦之效也。人君爲治,當以帝堯爲法矣。上曰,所陳好矣。命承旨陳之。義孫曰,儒臣已陳,臣更無所告矣。上曰,注書誰耶?義孫曰,李東夔矣。義孫進伏曰,臣之私情,有萬萬焦迫。臣之老母,素有奇疾,臣在錦營時,江水爲良藥云。故所供飮食,皆以江水爲之,救護病母矣。及上洛,母病復發,臣欲率母江郊,更以江水救護,而臣,時帶職名,未遂至情,乞遞臣職,歸護病母,仍掩涕拜乞。上曰,卿之母年幾何?對曰,七十四矣。上曰,猶少於予年矣。予於嘉禮時,見卿之母,而予與卿之父六寸矣。卿亦與予自別矣。今聞卿言,情勢然矣。當許遞給,使之歸護矣。他承旨入侍事下敎。右承旨具㢞入侍。上曰,予意亦然。頃者已聞,今問江居何禁?況今講陟岵章,昨日建明門,亦有下敎。同副承旨元義孫,特遞本職,其令便護,其代,前承旨林鼎遠除授,牌招察任。房順房。出傳敎上問義孫曰,卿之兄弟幾人,而卿爲第幾耶?對曰,兄弟三人,序居第二,而臣之弟則出繼矣。上曰,卿爲季子矣。陟岵詩必稱嗟予季,季子有別於諸子矣。義孫對曰,然矣。上曰,公主祠宇,今奉何處耶?義孫曰,伯兄,奉安于泥洞矣。上曰,注書李東夔,何許人耶?義孫曰,大院君後裔云矣。義孫曰,許遞臣職,聖恩如天,臣雖遞歸,不敢忘矣,而近日湯劑之不進,臣誠悶迫。伏乞日進二貼,以至聖候之康復,千萬懇祝。上曰,卿意可感矣。義孫退出。㢞曰,俄差承旨,在外矣。上曰,在外承旨許遞,其代,前承旨任希敎除授,牌招察任。房順房。出傳敎上曰,今聞濟州牧使狀聞,監牧官金九鼎,年今八十,尙在郞加,特爲加資,口傳下批。出傳敎上命㢞讀奏濟州貶目,見旌義縣監文命龜居中。上曰,文命龜,移居湖西久矣。㢞曰,然矣。上曰,其人,予曾知之,未知何故而居中也。上曰,濟州狀啓持來人,承旨招問麥農知奏,宣傳官一員入侍事下敎。宣傳官尹守儉入侍。上曰,急往龍山,稅船幾隻泊江及稅米幾石納倉及聖唐倉稅船來否,今日內知來以奏。騎馬二匹立之事下敎。諸臣以次退出。
上在慶熙宮。停常參,只晝講。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。追憶甲年,興懷裕昆錄,氣何暇諭?殿中入侍。
中宮殿·惠嬪宮,藥房口傳問安。答曰,知道。
傳于具㢞曰,所重在焉。依頃日例,當爲祗迎,儀注時刻安徐,侍衛入直擧行,待下敎只入正時。
備忘記,傳于李碩載曰,武經講書人,當便殿親臨,繖扇儀注時刻侍衛安徐,試官只常時試官人,以時服入侍,差備官,亦依常例,講官·差備官·呼唱·引儀皆時服。
傳于具㢞曰,崇政殿,當爲晝講,經筵特進官,以次對入來人爲之。
又傳于具㢞曰,晝講次對同爲入侍。
金光國啓曰,今日祗迎時,承旨當爲備員,而同副承旨林鼎遠,以式暇,不爲仕進,卽爲牌招,何如?傳曰,允。
皇恩編祗迎後,政院·玉堂·藥房口傳問安。答曰,知道。
備忘記,傳于魚錫定曰,今予一心,追慕而已。年八十人都中人,已賜帛賜米,兩本宮洞內慶運宮·大隱岩·餘慶坊·延秋契年七十人曾有職者賜帛,餘皆賜米,於德遊堂待令,惠堂戶郞皆待令,只戶房入侍。
又傳于魚錫定曰,戶房承旨入侍,惠廳堂郞及戶郞京兆郞同爲入侍。
備忘記,傳于李碩載曰,諸洞民幾次召見,而本洞尙今闕焉。故自老至幼,二十三人召見,今日始知有儲慶宮內契矣。其中李萬培,年今八十,尙懸角圈,特爲加資,口傳下批,洪彭甲,今年二十一,其猶總角,都下若此,豈勸婚之意?令該曹,特給紬一疋綿五疋,惠廳,給米一石,其令今月內成冠入場,今始召見,其宜表志,其餘二十二人,令該曹,各給米三斗。
備忘記,又傳于李碩載曰,重臣金時默,猶申飭,況前察訪乎?其雖若此,謝恩後請護,猶可也。其捧駭然,當該承旨,特施問備,其章踏下,以抑年少文臣驕重習焉。
韓弘世在外代,李基崧爲假注書,李東夔有頉代,宋相殷爲假注書。
李碩載,以備邊司言啓曰,本司武郞廳李格,奔走勤仕,已滿十五朔,依例六品遷轉事,奉承傳施行,何如?傳曰,允。
具㢞,以侍講院言啓曰,本院上番,連日姑降入直,事甚未安。今日政新除授人員,待下批牌招,以爲推移入直之地,何如?傳曰,允。
金光國,以吏曹言啓曰,禮曹佐郞李重馥呈狀內,身病甚重,勢難察任云。今姑改差,何如?傳曰,允。
傳于金光國曰,鐵原府使有闕代,今日政擬入。
有政。吏批,判書李溵進,參判未差,參議沈履之在外未肅拜,行都承旨金光國進。吏批啓曰,玉堂及春坊闕員,今當差出,而擬望之人乏少,外任竝擬,何如?傳曰,允。又啓曰,德川郡守,今當差出,未準朔禁軍將竝擬,何如?傳曰,允。
尹東暹爲吏曹參判,李晉圭爲副校理,李顯永爲副修撰,南柱老爲副修撰,李命彬爲副校理,李養遂爲司書,洪相簡爲兼司書,李潭爲右尹,李在學爲說書,兪彦修爲禮曹佐郞,李昌伋爲典籍,鄭履玉爲典籍,尹蓍東爲定州牧使,南瑞五爲朔州府使,李萱爲德川郡守,李守彬爲鳳山郡守,鄭光周爲英陽縣監,趙載溥爲儀賓都事,趙榮慶爲禁府都事,李潭爲左尹,趙榮順爲右尹,尹重淵爲鐵原府使。
具㢞,以兵曹言啓曰,同知中樞府事宋堯績,病伏鄕廬,末由上來,昌德宮衛將李尙齡,本以抱病之人,添得毒感,方在苦痛中,萬無起動供仕之望。俱爲呈狀乞遞,竝今姑改差,何如?傳曰,允。
有政。兵批,兵曹判書具允鈺進,參判尹得養病,參議李堉入直進,參知宋載經在外未肅拜,林振浩爲同知,柳鎭叔爲內禁將,康弼謙爲昌德將,金載人爲武兼,崔東岳爲慶尙水使,康執圭爲阿山萬戶,副司直李潭·李性源·洪樂純·金致讓·元義孫,副司正趙章漢·李東夔·崔宇觀,副護軍金相玉。
李基崧在外代,金觀欽爲假注書,宋相殷在外代,邊得翰爲假注書,金應麟在外代,朴聖鉉爲事變假注書
具㢞,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
李碩載,以義禁府言啓曰,平安道渭原郡充軍罪人尹勉升特放事,命下矣。卽爲放送事,分付道臣之意,敢啓。傳曰,知道。
以承傳色口傳下敎曰,沈履之疏,當下敎,留置政院。
司書李養遂疏曰,伏以臣於春間待罪本院也,迫於情私,敢控請急之章,自陷罔赦之科,聖度如天,曲加涵貸,畿郵薄補,匪罪伊榮,臣仰戴恩私,俯訟愆尤,惟以盡職奉公,爲一分報效之圖。曾未數月,內移有命,春坊除旨,又下於夢想之外,罪累餘蹤,何以得此?臣誠且惶且感,固宜顚倒移承,而第臣有情跡之難安者。向來前司諫李迪輔未徹之疏,雖未得其詳,槪聞盛論新錄之不公,至以營私濁亂等語,滿紙臚列,殆無餘地,人之爲言,胡至此極?其所詆斥,雖非的指臣身,臣旣隨參會圈,則今何可諉以職名之已改,時月稍久,晏然冒進,自同無故乎?伊時主參諸臣,亦皆引以爲嫌,逡巡退縮,則臣之去就,宜無異同,尤何敢唐突承膺,以自喪其廉隅也哉?且臣目下情理,十分悶迫,母病沈綿,閱月進退近挾風感,症形轉劇,臣方左右扶將,焦灼罔措,雖無情勢之如右,離捨供職,斷無其望,玆敢隨牌陳章,略暴情實。伏乞聖明,俯垂諒察,亟許鐫削,以靖私義,以便救護,不勝萬幸。臣無任屛營祈懇之至,謹昧死以聞。踏啓字
辛卯四月初十日辰時,上御延和門外。皇恩編祗迎入侍時,行都承旨金光國,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,假注書趙章漢·李東夔,記事官李度默·閔養烈以次侍立。上具翼善冠·袞龍袍,乘輿出通陽門,至延和門外降輿,板位祗迎後,上曰,裕昆錄亦去乎?度默曰,然矣。乘輿時,上曰,晝講次對入侍。仍御崇政殿晝講。大臣·備局堂上引見入侍時,特進官韓光會,知事徐命膺,參贊官李碩載,侍讀官沈頤之,檢討官洪相簡,假注書李東夔,記事官李度默·閔養烈,領議政金致仁,左議政韓翼謩,右議政金尙喆,行戶曹判書蔡濟恭,行副司直李章吾,吏曹判書李溵,兵曹判書具允鈺,行副護軍張志恒,掌令宋齊魯,正言南胄寬,事變假注書崔宇觀,以次進伏。上誦小學書題題辭兩章訖。頤之讀書題章,相簡讀題辭章。上曰,書題章文勢,宜爲一大文,題辭章亦然,而不爲一大文,或爲註釋於逐句下而然耶?命膺曰,然矣。臣曾看唐板小學,則書題章爲一大文,連行而註釋,以小字雙行,間入於逐句下,而題辭章亦然矣。上曰,昨夜靜臥時,忽思夫子之夫字,不知夫字何義也?翼謩曰,尊之之辭矣。上曰,夫字何以爲尊辭?尙喆曰,孔子稱夫子,而他人不稱,夫字之尊,可知矣。命膺曰,何叔京,貽書朱子,以夫子稱之。朱子答書警之曰,孔子之後,無人稱夫子,此後更勿以夫子二字稱我。夫字之尊,如是矣。上曰,又有夫人之夫字,而孔子稱閔子騫曰,夫人不言,此夫字,何也?尙喆曰,夫人之夫,猶言此也,凡也,與夫子之夫字異矣。上曰,陛下·殿下之意,何也?翼謩曰,不敢指斥天子諸侯,而以陛下·殿下稱之矣。上曰,陛下·殿下有間隔之可言耶?翼謩曰,天子至尊,故以陛下稱之,而陛字,乃階陛之陛也。天子旣稱陛下,故諸侯不稱陛下,而以殿下稱之。殿下,乃階陛之上,而有間於陛下矣。致仁曰,又有閣下·閤下·足下·執事之稱,亦如陛下·殿下之意,而次次有間矣。上笑曰,又聞有抺樓下之名,此亦不敢指斥之意耶?致仁曰,然矣。上曰,藥房提調持湯劑,更爲入侍。都提調金陽澤,提調李景祜,副提調金光國進伏。陽澤曰,夜間聖體,若何?上曰,一樣矣。寢睡·水刺之節,何如?上曰,如前矣。陽澤進御湯劑。上曰,建功,自今年甚苦,而予强飮矣。致仁曰,養老之禮,三代已行之規,而王世孫章奏懇摯,亟降兪音,使有司,按例擧行,宜矣。上曰,予嘉沖子之誠意,非不欲爲,而望八暮年,以何意況,必行養老之宴乎?予有固執,勿爲煩陳。允鈺曰,養老,非但三代之遺規,自是列朝之攸行矣。翼謩曰,聖意旣嘉睿誠,而且是列朝已行之典,則不必撝謙矣。上曰,予年若爲五十,則豈不爲之乎?尙喆曰,西伯善養老,而伯夷·太公,曰盍歸乎來,則養老,乃文王之聖德也,不可固拒矣。命膺曰,西伯,以九十之歲而猶爲養老,則殿下不必以望八暮年,終靳允許矣。上曰,皆古談矣,濟恭曰,都中老人,已賜帛米,養老之禮,不可不行。冀降允兪之音,以慰群情焉。上曰,賜米賜帛,可當養老矣。致仁曰,以所賜之米帛,從略設宴,以遵自古攸行之規,宜矣。上曰,凡事每多始小終大,予若允從,則必有張大之弊,決難爲之,其勿復煩。名漢·章吾·溵以次陳請曰,諸臣之言,旣遵列聖之遺規,而節節勤懇,則宜命有司擧行,而不可一向過謙矣。上曰,予志已固定矣。昨日召對,誦陟岵·風泉詩者,有意矣。仍誦陟岵詩曰,此人猶登高而望矣。又誦風泉詩曰,三月大報壇祭享,旣不得親參,予懷難抑。養老設宴,非此時可論,諸臣何不體予萬倍之懷,而有此强請乎?更勿煩陳,可也。致仁曰,自上特軫黃口簽丁之弊,至遣繡衣,嚴處犯禁之守令,仍作定律,頒示八路,恩及幼稚,臣實欽仰,此外又有至可矜者,隣族之徵,是也。以奸吏偸食之國穀,徵捧於爲其族親者,已極可冤,而轉以及於族之族隣之隣,雖於非族非隣,一從吏告,列錄分徵,因此而傾家破産,流離呼冤者,比比有之,是豈王政之所可忍乎?不能嚴察其奸,終使害及無辜,此守令之罪也。前頭繡衣廉問時,添此一條,隨其現發,繩之以法,斷不饒貸,則庶可使之懲畏而有實效矣。翼謩曰,黃口簽丁,固爲可矜,而白骨徵布,尤是矜惻者,各邑往往以閑丁之難得,作故年久者,不卽代頉,身布無處徵捧,則隣族爲之替納,隣族之弊,亦由於是,一體申飭,何如?致仁曰,所謂白骨之徵,非他,卽徵捧於已死者隣族之謂也。上曰,所請誠是,已有命矣。出擧條上以二馬牌,發遣頤之暗行御史,守令中黃口十口以上充丁者,一一封庫下敎。致仁曰,桃源察訪李養遂,重林察訪南柱老,向以館職違牌,至被特補,而日月已久,召還似宜矣。上曰,內擬,可也。出擧條上曰,其於飭勵,事有輕重,此豈可置於江邊乎?尹勉升特放事,分付該曹。出傳敎致仁曰,知敦寧金時默·右尹趙榮順,還差備堂,金時默則惠堂亦爲還差,使之察任,何如?上曰,依爲之。出擧條翼謩曰,江華留守兪彦民,申飭催送,宜矣。上曰,江華留守兪彦民,今聞相奏,頃者來京,尙今在京云。旣下敎,何敢撕捱,申飭,卽令今日回官。出傳敎致仁曰,守令多有闕,政事,令該曹,斯速爲之,何如?上曰,守令多闕,政事,當日爲之。出傳敎濟恭曰,永禧殿春秋奉審後,凡係殿內修理則擇日擧行,而至於典祀廳及諸處修補雜物器皿等屬,本曹依禮關輸送,而已造成後,初無照管之事,下隷輩,安知無不謹之弊乎?事體所在,誠爲未安,自今爲始,物力進排後,待其畢造,地部郞,親詣本殿,與殿郞,一一看檢排置之意,永爲定式施行,似好,故敢達矣。上曰,所請誠是,依爲之。出擧條允鈺曰,三軍門賞試射設行之後,龍虎營試射,當依例爲之,所入賞木,一軍色,無路辦出,勢將依前推移於封不動中,而木儲苟簡,今番則當以錢木,參半施賞,限五十同,姑先取用,何如?上曰,依爲之。出擧條允鈺又曰,慶尙左水使,今當差出,而擬望之人乏少,他道守令竝擬,何如?上曰,依爲之。出擧條濟魯啓曰,請還寢東呂·址淳等還配之命。上曰,勿煩。措辭見上又啓曰,請還寢定配罪人金柱泰減等之命。上曰,其勿復煩。措辭見上又啓曰,請黑山島爲奴罪人五得依律處斷。上曰,勿煩。措辭見上又啓曰,請大靜爲奴罪人仲義依律處斷。上曰,勿煩。措辭見上又啓曰,請崔百男邊遠定配,上曰,勿煩。措辭見上胄寬啓曰,請還寢鍾城府爲奴罪人天大酌處之命,依律處斷。上曰,勿煩。措辭見上又啓曰,請黑山島爲奴罪人五得依律處斷。上曰,勿煩。措辭見上又啓曰,請大靜縣爲奴罪人仲義依律處斷。上曰,勿煩。措辭見上又啓曰,請崔百男邊遠定配。上曰,勿煩。措辭見上上曰,德游堂侍衛安徐事。出榻敎碩載曰,依昨日聖敎,招入濟州狀啓持來人,問麥農則善爲發穗云矣。上曰,甚可喜矣。上曰,桃源察訪李養遂,重林察訪南柱老內擬事。出榻敎上曰,知敦寧金時默,右尹趙榮順,備堂還差,金時默,惠堂亦爲還差事。出榻敎諸臣以次退出。
辛卯四月初十日午時,上御德游堂。老人賜米帛入侍時,惠廳堂上鄭弘淳,左承旨魚錫定,假注書李東夔,記事官李度默·閔養烈以次進伏訖。上命承旨以次分給,曾有職者賜帛一疋,餘皆賜米三斗,其中癸酉生人加給白紬一疋。上曰,癸酉生人,予以爲有別,故加給矣。上問弘淳曰,田稅上來者今幾許?對曰,先來者近萬餘石矣。上命度默讀奏祗迎冊秩數。上曰,江華奉去冊數與奉化奉去數同耶?度默對曰,戒沖子文·皇恩編二秩外同矣。諸臣退出。
上在慶熙宮。停常參·經筵。
藥房都提調金陽澤,提調李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
備忘記,今明,特命武臣文臣殿講,而一則寓懷,一則勸奬,而今者許多侍從,雖莫知在於何處,而此則三館開講,新榜亦多則只十六人,事之寒心,莫此爲甚。當該禮堂,越俸一等,其令更爲修整以入。
任希敎啓曰,試官李壽鳳,方在罷職不敍中,何以爲之?敢稟。傳曰,敍用。
又啓曰,試官李壽鳳敍用事,命下矣。時無職名,令該曹,卽爲口傳付軍職,何如?傳曰,允。
金觀欽在外代,朴師爀爲假注書,邊得翰在外代,辛普謙爲假注書,朴聖鉉在外代,方宗擧爲事變假注書
備忘記,明日專經文臣殿講,侍衛繖扇儀注,依今日例安徐,只禮房入侍,時刻,待下敎只入正時,試官左相韓光會·李溎·崔台衡·李堉·李壽鳳·朴弼逵,便殿入侍。
傳于任希敎曰,試官李堉代,李在簡爲之。
傳于李碩載曰,竝入侍。
吏曹口傳政事,尹得雨爲兵曹參判,洪檍爲參知。
兵曹口傳政事,李壽鳳爲副司直。
吏曹口傳政事,權拭爲朔州府使。
李碩載,以司僕寺,以一二提調意言啓曰,兼內乘李萱,移拜外任矣。其代,令該曹口傳差出,以爲推移入直之地,何如?傳曰,允。
兵曹口傳政事,李鼎炳爲兼內乘。
具㢞以弘文館言啓曰,新除授副校理李晉圭,時在咸鏡道鏡城地,副修撰李顯永,時在黃海道長淵任所,經筵入番事緊,請竝斯速乘馹上來事,下諭。副修撰南柱老,卽爲牌招察任,何如?傳曰,允。
李碩載,以兵曹言啓曰,參議李堉,今方入直矣。十二日行章陵告祭,獻官見差受香,而參判尹得養,身病猝重,參知宋載經,在外未肅拜,他無替直之員,參判尹得養,卽爲牌招,以爲入直之地,何如?傳曰,允。
又以兵曹言啓曰,依傳敎,訓鍊院判官趙彦心,決棍十度之意,敢啓。傳曰,知道。
又以御營廳言啓曰,去夜犯夜人無所捉,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
任希敎,以刑曹言啓曰,西部居良人白世輝呈狀內,嘉善李春琦處,大段被打,落齒重傷,方在死境云。故使之看審,則果如所訴,傷處狼籍,當卽嚴囚,待辜限勘處,而李春琦,曾經東班正職,係是朝官,移義禁府處之,何如?傳曰,允。
又以義禁府言啓曰,因刑曹草記,嘉善李春琦,移本府處之事,允下矣。李春琦,今方待命於本府,卽爲拿囚之意,敢啓。傳曰,知道。
慶尙監司狀啓,薦新生竹筍,節序差早,限內不得封進,惶恐待罪事。傳于具㢞曰,勿待罪事,回諭。
吏曹參議沈履之疏曰,伏以元朝擧賀,寶算增崇,內院撤直,聖候彌康,斯誠曠古之邦慶,曷勝同忭之群情?念臣,獲罪神天,禍延偏母,喘息苟存,服制奄關,廓然穹壤之間,若不知慙痛之在心,似此冥頑,無復人理,惟有瞻依丘墓,畢其餘生,或可以少塞不孝之罪已矣。不自意淵裏尙垂存錄,除旨薦辱鄕村,臣,惶感摧咽,五情靡定,顧臣之應擧從宦,蓋出人子祿養之願,而今則三釜已不洎矣。彈冠復進,祗以爲一身榮,固臣之所不忍,且臣於頃年,重被人言,罪案甚大,身名盡汚,自分聖明之世,長爲僇廢之蹤,惟此處義,不但通朝之所共知,抑亦聖鑑之所俯燭。今雖欲弁髦廉隅,蹩躃班行,有不可得矣。苟非然者,臣,久塵禁近之列,偏蒙眷顧之恩,而違阻淸光,倏已五年於此,則犬馬微誠,豈無耿結軒墀之戀哉?以情事則苫塊之餘哀未泯,以蹤迹則機穽之宿悸猶存,枯木絶沾春之望,斷港無朝海之路,恩私報答,此生已休,官職去就,今日奚論?伏願聖慈,特推終始之渥,曲察危苦之情,亟命褫罷職名,仍令刋去朝籍,俾臣得以永守畎畝,沒齒自靖,不勝幸甚。臣無任瞻天望聖戰恐祈祝之至,謹昧死以聞。答曰,省疏具悉。噫,粵自頃者以後,不爲供職,又過三年,予用悵焉,事已往矣。下敎亦若此,何敢復爲撕捱?爾其勿辭,從速上來察職。
辛卯四月十一日辰時,上御集慶堂。藥房入診,武臣殿講同爲入侍時,藥房都提調金陽澤,提調李景祜,副提調金光國,假注書李東夔,記事官李度默·閔養烈,醫官李以楷·鄭允協·慶絢·吳道炯·鄭允說·柳光翼·徐命緯·金孝儉,左副承旨李碩載,試官兵曹判書具允鈺,副摠管李昌儒,兵曹佐郞權坪,以次進伏訖。陽澤曰,夜間聖候,何如?上曰,一樣矣。陽澤曰,寢睡·水刺之節,亦何如?上曰,如前矣。陽澤進湯劑,上進御訖。陽澤又進湯劑。上曰,旣飮一貼,罷講後更進,可矣。光國曰,宜山尉事,依聖敎考見璿源錄,則太宗大王之駙馬而名暉,南以缺之祖,南在之孫矣。上曰,何以爲宜山君?光國曰,承襲封君矣。三提退出。上曰,開講,可矣。仍問試官誰也?碩載曰,兵判入來矣。上曰,承旨亦爲試官乎?碩載曰,然矣。上曰,李昌儒今摠管乎?允鈺曰,然矣。上命次第進講。武臣以次進講,皆以三略自願。上曰,今日無一人願將鑑者,三略雖小,文古而難矣。允鈺曰,然矣。上命賤臣入直,宣傳官四人入直,將官三人招來入講,而將官則以渠之服色入來事,下敎。賤臣承命出招來。至訓鍊判官趙彦心進講。上曰,汝兩班武弁乎?對曰,然矣。上厲聲下敎曰,兩班,入講時呼名,不爲對答乎?文臣雖不對答,而汝豈籍兩班之勢而不爲對答乎?訓鍊判官趙彦心所爲,其涉可駭,豈汰而止?令騎省郞,決棍十度,復勿檢擬。出傳敎宣傳官鄭順采進講。上曰,誰耶?允鈺曰,故將臣鄭纘述之曾孫矣。宣傳官尹守儉進講。上曰,誰耶?允鈺曰,故將臣尹恪之孫矣。把摠朴瑬進講。上曰,汝何許武弁耶?瑬對曰,宣薦武弁矣。上曰,汝有顯族乎?對曰,無矣。上曰,汝以兩班武弁,今至零替矣。允鈺曰,然矣。哨官朴載大進講。上曰,汝何許武弁耶?對曰,副薦武弁矣。上曰,今宣傳官朴載文,汝之族乎?對曰,朴載文,非臣之同姓矣。允鈺曰,鄕居武弁矣。上曰,汝鄕居人耶?載大對曰,居湖南矣。軍器判官鄭履曾進講。上曰,誰耶?允鈺曰,故兵使鄭暘賓之姪矣。上曰,文義甚精,爲人極佳而且有氣銳矣。允鈺曰,初見頗實矣。上曰,勸懲,王者之道。趙彦心,旣已棍汰則鄭履曾宜褒,十人中此一人純通,半熟馬一匹賜給,旣若此,何比循例薦擧,令該曹,守令待窠調用。出傳敎上曰,入直將官追講,不過勸奬,不通者皆分揀抽牲,武臣不通者,各其處入直,能誦後草記替直,綏遠人,九經所載,擧沈滯亦王政,把摠朴瑬,以宣薦人,官至府使,而莫知宣廳,豈擧沈滯之道乎?令該曹,待窠調用。哨官朴載大,以湖南副薦人,亦莫知內三廳,亦豈綏遠人之道乎?暮年爲此,意槪深也。亦令該曹,待窠調用而皆懸註。出傳敎講訖。允鈺曰,參判尹得養,病未謝恩,參知宋載經在外,何以爲之?上曰,今聞騎省入直苟艱,參判·參知在外人許遞,其代,令該曹口傳備擬,待下批牌招入直。出傳敎上問李昌儒曰,卿年今五十九乎?對曰,然矣。允鈺·昌儒·坪以次退出。上曰,樂豐君之子存乎?碩載曰,今司饔奉事李彦光在矣。上曰,司饔奉事李彦光,明日入侍事。出榻敎上問賤臣曰,再昨召對,聞汝爲大院君後裔,予欲問之而忘之矣。汝爲幾代孫而分於何派耶?對曰,大院君六代孫,河原君·懿憲君五代孫矣。上曰,爾之近族,誰耶?對曰,與李亨逵同派矣。上曰,中州使行,何間還來乎?允鈺曰,聞中路消息則上使以身病,不得趲程,今十三日入來云云矣。上曰,聞今番下敎,想必趲程,故今日下問,正使有實恙,十三僅復命云。若此,其宜顧念,切勿趲程,調理復命事,自政院,卽爲分付于使臣所到處。出傳敎上曰,藥房提調持湯劑,更爲入侍。陽澤·景祜·光國諸御醫,進御湯劑訖。上命兩廳首醫診候。首醫退伏曰,脈候比前康復矣。上曰,好矣。此後則人蔘四錢,減一錢,何如?陽澤曰,三貼旣減,一貼則人蔘四錢,姑不減矣。上曰,使予欲長飮四錢耶?陽澤曰,近日聖候之康復,建功之效,人蔘之減,姑待之,爲宜。上曰,中宮殿痰候,近似有加,如何?諸御醫對曰,以近日湯劑停止之故而然矣。今則更進湯劑,漸可責效矣。碩載讀奏京畿監司三南漕船某日過本道某縣某江牒報狀啓。上曰,各邑護送之法,是有效矣。碩載曰,無遲滯之弊者以此矣。上曰,此時守令,豈可遲滯?已謝恩守令,皆令今日辭朝,朔州府使,今聞何可等待,特遞,其代,口傳備擬,亦令今日辭朝,慶尙左水使除辭朝赴任事,分付。出傳敎
上在慶熙宮。停常參·經筵。
藥房都提調臣金陽澤,提調臣李景祜,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。願察其影,近者日氣調均,幾百文臣應講,只十六人,曰有君,曰有臣乎?嗟哉,建功,能補其國,氣諭靦然,殿講畢後入侍。
中宮殿·惠嬪宮,藥房口傳問安。答曰,知道。
藥房口傳啓曰,臣等,朝伏承畢講後入侍之命,而講試已訖,朝參又停,今則晉對無階,午牌已過,而兩貼湯劑,尙未一進,其在保護之道,不勝悶迫之忱。玆冒煩猥,相率求對,暫許臣等持湯劑入侍,千萬顒祝,惶恐敢啓。
李碩載,以都摠府言啓曰,今日入直內三廳武兼禁軍及軍兵等,當爲中日習射,而文臣殿講相値,不得爲之之意,敢啓。傳曰,知道。
金光國啓曰,今日殿座時,承旨當爲備員,而左承旨魚錫定,不爲仕進,卽爲牌招,何如?傳曰,允。
傳于林鼎遠曰,內局入侍,坐直承旨同爲入侍。
藥房入侍,坐直承旨同爲入侍時,以大司諫李性遂,牌不進罷職傳旨,傳于任希敎曰,只推。
以吏曹佐郞姜彝福,司僕正宋鍈,典籍黃宅仁,假注書趙章漢等罷職傳旨,傳于曰,趙章漢,旣下敎,其餘不通人,依此例,令直處講習,今番分揀。
任希敎啓曰,假注書朴赫在外代,假注書趙章漢,姑令仍察,何如?傳曰,允。
傳于林鼎遠曰,中官越俸一等置之。
傳于李碩載曰,朝參停之。
慶興君臣栴疏曰,伏以皇天,佑我東方,聖上愆違之候,遄復天和,起居之班,不日乃撤,臣民慶幸,曷有其極?伏念臣以至微至庸之品,籍屬璿系,過沐聖明敦宗之化,前後推排,秩躋崇班,適會乏人,猥當專對之任,不計僨誤,奉以周旋,畢竟過福之災,理所必至。乃於燕館留住之日,得病甚重,在途撼頓,症形有加,手足肢體次第脹浮,胃氣大脫,粥糜不下,出柵渡江,行期有限。且伏聞指待復命之聖諭,在臣分義,不敢少緩,生死向前,僅到平壤,而多日趲程,諸症越添,如期返命,其勢末由,不得不僵臥客館,倩人構疏,從縣道仰陳於天地父母之前,雖緣病狀之使然,而跡近占便,罪無所逃。噫,區區犬馬,尙有戀主之誠,臣情到此,寧不自悼?臣若不拘程限,隨宜行住,或冀氣息之可强,則臣當寸寸前進,以遂首丘之願,而回咨禮物,不可久淹,故副使先返,臣則落後,瞻望雲天,不禁涕淚之被面。伏乞聖慈,削臣職名,以懲奉命遲滯之罪,俾得安意調治,以延殘喘,千萬幸甚。臣無任屛營祈懇之至,謹昧死以聞。答曰,省疏具悉。數日前下敎,只諭思卿等之意,而恐或因此趲程,昨聞筵中所奏,亦諭雖非十三日,復見卿等,意謂有日,今聞卿章,心甚愕然,豈爲咨文?亦豈云禮物?昨日且聞書狀官狀啓,比包纔畢,亦回來云。其欲令副使晩回,與正使書狀,一體復命,若此,卿之調理,想必不便,故唯待副使,卿須諒予意,便其調理,待差復命焉。
李碩載,以訓鍊都監言啓曰,去夜無犯夜人被捉之意,敢啓。傳曰,知道。
李碩載,以左右邊捕盜廳言啓曰,去夜犯夜人無所捉,敢啓。傳曰,知道。
李碩載,以一二所巡廳言啓曰,去夜犯夜人無所捉之意,敢啓。傳曰,知道。
李碩載,以義禁府言啓曰,全羅道濟州牧大靜縣五字刀割特放,承傳啓下矣。以傳敎及承傳內辭意,當日內倍道,分付于該道道臣與該牧使之意,敢啓。傳曰,知道。
辛卯四月十二日辰時,上御集慶堂。文臣殿講入侍時,試官左議政韓翼謩,行副司直韓光會,戶曹參判李溎,副司直李壽鳳·崔台衡·朴弼逵,右承旨具㢞,假注書趙章漢·李東夔,記事官李度默·閔養烈以次進伏訖。上曰,內局批答旣諭,而今日朝鮮有君乎,有臣乎?侍從雖慢蹇,其餘幾百文臣應講者,只十六人,豈可使聞於隣國?特敎之下,徹宵寥寥,事之寒心,莫此爲甚,當該禮堂,施以不敍之典,今日殿講,事當勿施,而虞人期獵之意,其雖强爲,心則靦然,君心靦然,臣心,若何?須看日候,近者淸朗,今日風勢若此,豈五日風十日雨乎?越裳獻雉,可見矣。其誰其誰?頃者李溎之章,尙今記有,八十在再明,豈爲苟且之君乎?今日申後,建明門當行朝參,此正一月內三次朝參翌日也。只三公·九卿·備堂·三儒臣侍從與文臣進參,其餘儀賓蔭武安徐,侍衛禁軍只入直,時刻待下敎只入正時,何以命申後?須看今坐,頃年備局次對,故宰臣陳章,今猶思焉。故兩日殿講,昨坐椅今平坐,此爲東西郊而然也。聞畢役行祭後臨門故也。出傳敎上曰,朝鮮文臣,不知幾百,而今日應講者不過十六人,不覺寒心。翼謩曰,俄聞禮判之言,則文臣年四十以下在京者旣少,十六人外,更無一人,特敎之下,惶悚無地云矣。上曰,新榜何不入耶?翼謩曰,新榜姑未免身,故不入矣。上曰,政府揀擇,尙不爲之乎?翼謩曰,然矣。上曰,揀擇尙不爲,則新榜,必在京待之矣。翼謩曰,似然矣。上曰,政府揀擇坐起,尙不爲之,故新榜初下敎而爻周。噫,揀擇亦文具,予當親爲揀擇,予雖衰矣,豈爲政府之事?噫,頃者明日揷花人,猶面試,況此乎?翰林召試人外,今日朝參後,當仍爲面試,試官,當入侍人下敎矣。出傳敎翼謩曰,以政府揀擇事,伏承此敎,不勝惶悚矣。上曰,東郊祭官誰去耶?㢞曰,李性億去矣。上曰,儒臣幾許耶?㢞曰,南柱老·洪相簡,方入直矣。上曰,開講,可矣。諸臣以次進講。至有講益稷篇。上曰,帝曰來,禹汝亦昌言,乃帝舜命禹之言,而其下禹之言,卽禹對舜之言矣。皐陶曰,吁如何?又曰,師汝昌言,禹對帝舜之言。皐陶何必對之,而群臣,何可自相酬酢於君之前耶?此意予不知之矣。翼謩曰,古今異矣。溎曰,註云禹皐陶相與言於帝舜之前也。以此觀之,則雖在君前,群臣可與相言矣。上謂翼謩曰,彼言,是矣。翼謩曰,然矣。訓導金鳳顯進講易乾卦,不見冊背誦純誦。上曰,爾居何鄕而登科今幾年耶?鳳顯對曰,居在定州,登科十一年矣。上曰,登科年久,爾能背誦,舊工可知。溎曰,然矣。上曰,定州文官,何其多也?光會曰,定州今年邑運,大通矣。以今榜辛受采觀之,可知矣。翼謩曰,定州山川,極爲文明,故文官多出矣。上曰,今日講,入侍翰注,亦爲之。㢞曰,翰林,記事之任,入講時下庭,呼名後進講矣。下庭後,記事無人,翰林應講似難矣。上曰,上下番交遞下庭,可矣。度默進講。上曰,誰也?翼謩曰,故相臣李之堂姪,延陽之後。養烈進講。上曰,驪陽之後耶?翼謩曰,然矣。上曰,純通。金鳳顯,臨講,背誦十餘年內舊工可尙,令該曹,特爲陞六調用。翰林李度默·閔養烈,意表,試講能讀,其本文,可量,特賜鹿皮一令,以示予勸奬新進之意。出傳敎上曰,侍從應講者只三人,可勝寒心。雖然此豈在禮堂?見朝參當下敎,而內局,時無提擧,行副司直元仁孫爲內局提調。出傳敎假注書趙章漢禁推,置之事。出榻敎上曰,今者詢問道帥臣之敎,豈特繫于苞桑之意?意實吾民,今聞道臣狀啓,洪和輔之意,俱有條理,深嘉年少武弁,爲國血忱,而諸守令邊將之報亦然。本府民人赴操時狀,若見眼前。嗚呼,暮年聞此,若因循置之,此忘民也,豈忍爲此,豈忍爲此?況朝鮮事,每多類此,今不爲之,其將若前,此奚異於坐視吾民之渰溺藏魚腹?亦豈忍爲,此亦豈忍爲此?然道臣結語,予則曰誠是。噫,謀之則在下,斷之則在君,百事皆然,予則曰此百事中最先者也。再明日祗迎後,當於崇政殿,朝講次對兼爲,明日大臣·備局諸宰先會本司,古人豈不云乎?磨鍊當如百鍊金,先爲消詳,後入侍時以奏,予亦有下敎者,令備局,知予爲吾民懇眷之意,其勿悠泛,此五邑三鎭萬千生靈生活之天幾也。以此分付備局。出傳敎
辛卯四月十二日申時,上御集慶堂。藥房入診,坐直承旨同爲入侍時,都提調金陽澤,提調元仁孫,副提調金光國,同副承旨林鼎遠,記事官蔡弘履·李度默·閔養烈,醫官李以楷·鄭允協·吳道炯·慶絢·柳光翼·金孝儉,以次進伏訖。陽澤曰,夜間聖體,若何?上曰,一樣矣。進湯劑,上進御。請診,上許之。以楷曰,脈候調均,滑體亦好矣。上曰,濟州狀啓昨到,而封標之致,似當尙置矣。陽澤曰,似然矣。上曰,噫,今者處分,雖斷斷爲國,於其心,尙今不忍。本州啓本昨到,而中官恐或傷予心,趑趄留置,癡騃中官,混踏以下,今日乃聞,愴心曷喩?棺材,令本牧擇給,以本縣監衣衾,依宗臣例,看檢着實擧行,爲先撤籬,亦勿檢殮,着意運樞,若同故於海中,予心,若何?特放,當日內倍道分付,亦令該廳,恤典擧行,以示予意。上曰,當該中官,頃者申飭之下,昨日濟牧啓本,混爲啓下,已涉無據,而海西道臣狀聞,何等莫重,一體混下,萬萬可駭事,當令該府處之,而由於癡騃輕着,十分參酌,當該中官,越捧六等。承傳色金興燁,袖手傍觀,全不檢飭,此何異於木人着帽?冠帶之無識,甚於癡騃中官,特施不敍之典,雖差備中官,凡公事下關,由承傳色,例也,而近無此事,故業已申飭,則今者亦然,其宜嚴飭,差備中官,永刋內府。出傳敎上曰,初請荐棘,臺諫兪彦述乎?光國曰,然矣。上曰,今在何處?光國曰,方在罷散中。上曰,何事?光國曰,頃以牌不進。上曰,再明日,當祗迎於崇政殿庭,陞殿朝講,次對入直,侍衛儀注安徐,待下敎只入正時,皆依近例。出傳敎上曰,藥房提調持湯劑,更爲入侍。出榻敎進湯劑,上進御。光國曰,俄下傳敎中增之處分旣是,孥賊罪人則恐涉未安,勿施似好矣。上曰,誠是。其傳敎,卽爲爻周,可也。
上在慶熙宮。停常參·經筵。
夜自二更至四更,月暈。
藥房都提調臣金陽澤,提調臣元仁孫,副提調臣金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
朝參罷後,大殿,政院·玉堂·藥房口傳問安。答曰,知道。
備忘記,昨日特停意在,而君令當信,崇政門朝參,新榜製述,今日爲,凡節,皆依昨日下敎,時刻,待下敎只入正時,爲民心憧憧,豈可經兩日,殿座前消商,入侍次對,今日兼爲,明日只祗迎,晝講,亦依下敎。
傳于李碩載曰,盡爲整齊後詣閤,只入正時。
傳于李溎曰,其君暮年中官,一則昏暗,二則浮雜,三則驕重,暮年何堪?牌招內班院掌務,立庭申飭。
傳于林鼎遠曰,副使先爲入侍。
又傳于曰,副使肅謝後留待。
李碩載啓曰,臣依定式,今日進詣崇政殿月臺,入直禁軍等戎器服色點考,則皆無頉。仍以傳敎內辭意,依例勞問,則皆好在云矣,敢啓。傳曰,知道。
傳于林鼎遠曰,假注書趙章漢,旣被抄三下,入直講習安徐。注書蔡弘履病代,尹東晩爲假注書,假注書趙章漢有頉代,申應淵爲假注書。
李溎,以吏曹言啓曰,本曹正郞洪相聖,除拜後過限未肅拜,依例改差,何如?傳曰,允。
李溎,以吏曹言啓曰,成均館典籍李昌伋呈狀內,身病甚重,勢難察任云。今姑改差,何如?傳曰,允。
吏曹口傳政事,趙瑗爲殷栗縣監。
內局入侍時,江原監司狀啓,前大司憲洪重孝病重,上去不得事。傳于曰,卿其勿辭,調理上來事,回諭。
具㢞,以禮曹言啓曰,惠陵別檢權應奎,以其親病,受由下鄕,參奉趙榮慶,移拜他職,時無入直之員云。參奉有闕代,卽令該曹,口傳差出,以爲入直之地,何如?傳曰,允。
具㢞,以禮曹言啓曰,卽接順陵參奉所報,則本陵忌辰祭享時,兩官當爲備員參祀,而直長有闕代,卽令該曹,口傳差出,以爲備員將事之地,何如?傳曰,允。
吏曹口傳政事,惠陵參奉趙廷鉉·李弘源·徐直修,順陵直長趙德海·金履鍷·金景鐸。
具㢞啓曰,吏曹參判尹東暹,除拜後過三日不爲出肅,依定式推考警責,仍卽牌招察任,何如?傳曰,允。
傳于曰,然則朝參,趣駕爲之乎?極爲駭然,通禮書員懸罰,卽爲催促。
林鼎遠,以賑恤廳言啓曰,禛惠恤典擧行事,命下矣。參考前例,米十石太五石題給之意,敢啓。傳曰,知道。
李碩載,以禁衛營言啓曰,去夜無犯夜人所捉之意,敢啓。傳曰,知道。
李碩載,以一二所巡廳言啓曰,去夜犯夜人無所捉之意,敢啓。傳曰,知道。
李碩載,以左右邊捕盜廳言啓曰,去夜犯夜人無所捉,敢啓。傳曰,知道。
辛卯四月十三日辰時,上御崇政門。朝參次對入侍時,行都承旨金光國,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,記事官蔡弘履,假注書趙章漢,記事官李度默·閔養烈進伏訖。上具翼善冠·袞龍袍,乘輿出資政門,詣崇政門,仍爲殿座訖。行禮畢後,上曰,大臣就座。領議政金致仁,左議政韓翼謩,右議政金尙喆,行戶曹判書蔡濟恭,左參贊徐命膺,知敦寧金時默,行副司直李章吾,吏曹判書李溵,行副司直具善復,行副護軍張志恒,行副直司金孝大,校理金基大,修撰洪相簡·南柱老,掌令宋濟魯·柳薰,正言南冑寬,以次進伏訖。上曰,今者宗臣零替,使予若此,問誰是乎?嗚呼,禮說以後,作一朋黨,其於斯文,轉成罔測,此諭於裕昆錄,今何多諭?而嗚呼,戊申三黨釀成,嗟哉乙亥餘種不悛故也,而自此以後,庶可懲戢,而前冬今春,萬古所無,忍言壬午,漢廷有汲黯,淮南亦蹙,裴度爲相,韓弘恐㤼。嗚呼嗚呼,頃聞御製十噫詩,豈有壬午,豈有壬午?雖由於予之不善敎訓,一則閹豎,一則廷有直臣,權鎭猶制。況孤雛閹豎,其於今春,若有耳目,小時能抑,何至於大?嗚呼,一自丙丁,昔之相爲婚,昔之共立朝者,互相楚越,分門割戶。嗟哉嗟哉,鄙夫三黨,一隅朝鮮,其各有意,莫云一則爲宗國,若無其事,豈有戊申?嗚呼,至於弘彦冊子而極矣。中夜靜思,夢裏亦心隕。嗚呼,幾代血脈,壬午以前,只予與垂恩,以須看淸燕古堂中之詩觀之。嗚呼,以姿稟,陷於壬午,是誰是誰?嗚呼,予則述常訓而訓諭,述自省編與心鑑,其雖言敎,予則至矣盡矣,能協贊乎,能直節乎?若唐楊復恭言面有黥墨之宰,猶見於尹東昇矣。朝廷若此,閹豎無忌憚而作俑,至於壬午,至於壬午。嗚呼,此後,其若同寅協恭,朝廷亦固,則一裴度,能彈壓强鎭,況國中乎?舊習不悛,其黨愈固,弘恩與乙亥,豈曰異哉?至於今春,予之每抑者爲宗國也,而其驕縱,雖不信也,若有耳目,小者裁抑,豈有大者?傍觀釀成,此正所謂宜楚者至棍者也。雖然端緖旣露之後,嗟哉,耳目若衰君,耳目若聾若啞,顧瞻左右,故勸而强爲。吁嗟,此時,春坊亦逡巡,其意何在?嗚呼,一隅靑丘,衰君與沖子,而喬木世臣,焉敢若此,焉敢若此?辛壬以後,首尾若此,故君無八寸親,宗臣亦零替。嗚呼,曷勝言哉?嫡宗只有海運一人,幼沖恩全,可謂令人掩抑。噫,予雖衰,太阿猶執,主鬯有人,沖子賢哲,觀今若此,他日何言?此耳目規正者,而下行有自,至聞昨日,所重在焉。心豈木石?昨日停朝參,以示予意,今日於爲,意亦深焉。況聞海西伯狀聞,其若將赤子,投諸海中,今朝旣諭,何經二夜?旣臨門先示意,今日名雖朝參,兼爲次對,故坐於此門,此門,卽癸巳年以摠管,朝參入侍之門故也。其所淺近,比諸昨日命門,勝焉故也。嗚呼,大臣卿宰,其能講究而入乎?其若左右侍,武藝廳,只杻繩而來,予將留於資政殿,知結末而入。嗟哉,今日諸臣,聞此敎,若不動心,何異於見李密·諸葛表,不感動者乎哉?上曰,昨日擧措,豈比於傳所云物有本末事有終始乎?嗚呼,王玄孫三字,卽譬喩於王孫之意也。書寫承旨泯默而去,予謂知君心而然也。以爲美也,再次入侍,其所覆難只擧增,可謂事同而擧一。雖有此敎,事將狼狽,旣允而且下敎時,今雖本宗,王孫一也云則於先於今,不無計較,不可無飭。都承旨金光國,特遞其職,其代,行副司直李溎除授,牌招察任。房順房。三院副提調例兼。上曰,今聞諸議,此兩件事,一件事,其在爲民之道,分操而已。此則爲先依此擧行,一件事,卽關防,而予意全在首一件事,故慮不及此,當問于其人。昨聞報狀,頗有條理。竹山府使洪和輔,卽令上來,一番下問後,當與大臣·備堂講定,以此分付。掌令宋濟魯·柳薰所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請崔百男邊遠定配。上曰,勿煩。又所啓,請大靜爲奴罪人仲義依律處斷。上曰,勿煩。又所啓,請黑山島爲奴罪人五得依律處斷。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,臣等,於聖敎之下,有不敢晏然於臺次者,請命遞斥臣等之職。上曰,其君下敎,誠由苦心,執法之臣,焉敢若此?特敎之下,其何退去,而引嫌之際,其辭苟且,今日臺閣,可謂亡矣。依啓。正言南胄寬所啓,請崔百男邊遠定配。上曰,勿煩。又所啓,請大靜縣爲奴罪人仲義依律處斷。上曰,勿煩。又所啓,請黑山島爲奴罪人五得依律處斷。上曰,勿煩。又所啓,請還寢鍾城府爲奴罪人天大酌處之命,依律處斷。上曰,勿煩。又所啓,臣於聖敎之下,有不敢晏然於臺次者,請命遞斥臣職。上曰,其君下敎,誠由苦心,執法之臣,焉敢若此?特敎之下,其何退去,而引嫌之際,其辭苟且,今日臺閣,可謂亡矣。依啓。上曰,試官入侍事。出榻敎上曰,坐直承旨入侍事。出榻敎上曰,禮房捧券入侍時,領事弘藝文提學同爲入侍,入直儒臣,一體入侍。諸臣遂退出。
辛卯四月十三日申時,上御集慶堂。冬至副使入侍時,同副承旨林鼎遠·記事官蔡弘履·李度默·閔養烈,副使宋瑩中,以次進伏訖。上曰,何以回還耶?瑩中曰,王靈攸曁,無事回還。上曰,正使與書狀同來乎?瑩中曰,正使則固未知何時可還矣。上曰,彼中消息探來乎?瑩中曰,別無可探,亦難取信矣。上曰,藥房入侍。出榻敎都提調金陽澤,副提調李溎,醫官李以楷·鄭允協·慶絢·吳道炯·柳光翼·金孝儉,以次進伏訖。陽澤曰,聖體,若何?上曰,一樣矣。進湯劑,上進御,請診。上曰,兩廳首醫入之。以楷曰,脈候調均,滑體亦一樣矣。上曰,三大臣·三將臣入侍。出榻敎領議政金致仁,左議政韓翼謩,右議政金尙喆,行副司直具善復·李章吾,行副護軍張志恒進前。上曰,長淵事,何如?致仁曰,關防體重,似不可無時變通,而下詢諸臣,似好矣。翼謩曰,姑待洪和輔上來一番,似好矣。尙喆曰,聖心,感動於軍兵之溺水,有此下詢,更采諸議,似好矣。善復曰,更采諸議,如有變通之道,則似好矣。章吾·志恒曰,關防體重,未敢輕議也。上曰,變通則爲防禦使乎?致仁曰,節制之道似難便,以洪和輔復任,似好矣。上曰,然乎?致仁曰,頃者禮判下敎,何以爲之?上曰,欲下敎而未果,大臣旣奏,豈特後下敎?禮判前後下敎,一倂寢焉。出傳敎命試官入侍。弘文提學元仁孫,藝文提學徐命膺,校理金基大,副修撰南柱老,右承旨具㢞進前。致仁曰,諸作旣已成篇,而其中稍可者,一天三天四天取三人,何如?上曰,依爲之。命坼封,申禹相爲三中,洪履健·趙章漢爲三下。上曰,簡擇,仍爲之,可也。上曰,藥房提調持湯劑,更爲入侍。出榻敎進湯劑,上進御。上曰,殷栗縣監待令,該曹口傳擇差,其令不數日內辭朝。出傳敎諸臣遂以次退出。
上在慶熙宮。停常參,只晝講。
自酉時至夜四更,灑雨或下雨,測雨器水深三分。
藥房都提調金陽澤,提調元仁孫,副提調李溎啓曰,昨日臨門朝參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。晝夜俱長,一日若年,而光陰已邁,初夏將半,以此度日,以此涉年,氣何暇諭,心何抑?惟建功,先蹙眉,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂口傳問安。答曰,知道。
林鼎遠啓曰,慶興府使權伋,門限前入來肅拜單子,不卽來呈,下鑰移時後,始爲來呈,單子纔已捧入,而揆以事體,殊涉未安,推考警責,何如?傳曰,允。
以承傳色口傳下敎曰,禮房承旨馳詣順陵奉審,仍詣新陵,奉審以來。
又下敎曰,中官忽擾,未及較正,坐直承旨,一件帖草書入,一件,書送內局。
備忘記,傳于具㢞曰,今日內局,期以衰君更少年,此建功也,而予則因此一蹙眉時,若減一年,欲少何少?頃者加一錢代三貼爲,而旣愈後,卽宜三錢,而若騎虎者莫能下,猶加一錢,萬古,蔘雖倍入,卽一錢,雖用蔘茶,五錢而已。今予一日,多則一兩二錢,少則八錢宜,本草,豈有此方,此調補劑,則雖百歲人,日日飮此,將至二百歲乎?於堯於舜,亦服建功湯,而能百十歲乎?日日六錢,猶勝於五錢重,而若朋甕灌水,勸者雖爲例,飮者何耐,此豈爲君?誠苦。君若恭飮,氣若近日,況靜臥以惟,今予以干支爲年,明日卽甲申,予懷,若何?且近者豈特視昏,加以重聽,今日法講文義,莫能聞焉。予言其亦若此,人蔘八錢,其若有功,其豈若此?予若曰,更以一貼,若初服時,人必大駭小怪,此猶日服六錢,何若是?若商賈,旣加價,靳其減乎?問候若諭,必也已煎云,故亦諭。亦必曰問于諸扁鵲云,扁鵲雖復生,今日必從予,予何問於今假扁鵲乎?於視甚憫,於聽若此。若丙戌春,誠憫誠憫,若建功,於視步,復若五年前,助予浮肥,莫戒乎此,一向强飮。李文海何哂?興惟及此,予志定矣。自明日,三錢兩次,其若固執,予當固執,雖六錢,其飮可乎?其闕飮可乎?令內局,莫問周巫,預量遵敎。
李溎啓曰,假注書尹東晩·申應淵,時無職名,令該曹,依例付軍職,冠帶常仕,何如?傳曰,允。
又啓曰,卽者,吏曹郞廳,來言今日爲政事,命下矣。判書李溵病不來,參判尹東暹未肅拜,參議沈履之在外,不得開政云。判書·參判,竝卽牌招開政,何如?傳曰,允。
又啓曰,吏曹判書李溵,參判尹東暹牌不進,推考傳旨,今方捧入,而開政命下之後,知是違牌,不卽擧行,事甚未安。判書·參判,更卽牌招開政,何如?傳曰,允。
備邊司薦望,李邦曄爲坡州牧使。
傳于任希敎曰,兩銓持望筒入侍。
有政。吏批,判書李溵進,參判尹東暹進,參議沈履之在外,宋鍈·崔夢嵒爲掌令,金致九爲正言,鄭履煥爲司書,趙榮順爲大司成,申晦爲同經筵,姜彝福爲吏曹正郞,李文源爲工曹正郞,洪善養爲刑曹佐郞,金鳳顯·李彦五爲典籍,金履鍷爲濟用直長,李昇海爲東部奉事,李普瞻爲健元陵參奉,權伋爲慶興府使,李成祐爲安義縣監,鄭弘淵爲河陽縣監,羅絅文爲桃源察訪,睦再恒爲重林察訪。兼漢學敎授二單,金基大·洪相簡,知經筵申晦,同經筵李景祜,宋翼洙爲安城郡守。
傳于林鼎遠曰,西銓入直同爲入侍。
兵批,判書具允鈺進,參判尹得雨病,參議洪檍病,參知李堉入直進,李潤慶爲訓鍊判官,金興斌爲美錢僉使,黃柘坡權管單朴祥澤,副護軍南瑞五·宋濟魯·柳薰,副司直尹得養·金光國·李壽鳳·宋載經,副司果南胄寬,副司正申應淵·尹東晩。
備邊司薦望,趙爲北兵使。
李溎,以吏曹言啓曰,宗廟望祭大祝,前司書李養遂,前正郞李宗榮塡差,而時無職名,令該曹口傳付軍職,何如?傳曰,允。
李碩載,以御營廳言啓曰,去夜犯夜人無所捉,敢啓。傳曰,知道。
又以一二所巡廳·左右邊捕盜廳言啓曰,去夜犯夜人無所捉,敢啓。傳曰,知道。
辛卯四月十四日辰時,上御香祗迎。晝講入侍時,行都承旨李溎,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,記事官蔡弘履,假注書趙章漢,記事官李度默·閔養烈諸臣侍立訖。上具翼善冠·袞龍袍,乘輿出資政門。知事元仁孫,特進官趙榮順,參贊官任希敎,侍讀官金基大,檢討官南柱老以次進伏訖。上講小學後,基大繼讀。柱老以次讀畢後,上曰,特進官進前,進文義,可也。榮順曰,溫恭自虛文義,最爲緊要,伏願殿下,留念焉。上曰,所奏誠是矣。器若充滿,無所容受,虛然後可受矣。上曰,噫,軍器,卽陰雨之備,故頃者海西,亦令嚴飭,況北關乎?其若常時點考,則其所執頉,不是異事,旣有習操,則焉敢若此?其中桶兒無纓,雖微,萬萬無據,此不過霎時修補者,而何敢若此?今者點下者,事當一倂令該府處之,而爲北關人,一倂施以準期不敍之律,此等無形邊將守令,何可一刻坐息?本郡本鎭,今日開政有命,蓋此也。卽爲差代,今日內給馬下送,當該北閫,其若常時令嚴,豈可若此溺聲色?而不嚴飭,可知。且瓜期不遠,特施不敍之典,以礪他人,其令今日內議薦,亦令明日辭朝,其他執頉處,皆令今月內修補。予有宣傳官,當於月初摘奸,終不擧行者,令道臣張威儀,當重棍,一體分付。上曰,噫,莫云其壻,其時處分之嚴,若何?宜杜門縮伏,而放恣造轎以給,多定從人隨去,若此而耳目,若聾若瞽,其何異哉?雖然本事旣分揀,此正毛將焉傅者。宋宜孫·洪大顯放逐之命特寢。上曰,昨日試官不稟,事勢固然,亦非承宣所稟者,雖問備薄勘,安徐。昨日朝參,意蓋深矣。故雖有飭敎,門限將到則宜稟,而外司書員,公然經夜,其涉矇然,當該承旨推考。上曰,今者北道道臣放未放狀聞中其放者,令該曹,依啓聞擧行,未放中回啓時,若有可放者,一體濶狹,稟中魯卜龍特放,點下二者,予之於此,其嚴者意深,白骨徵布,其猶禁也。況不有國法,下手白骨者乎?法之爲法,卽刑期無刑之意也。前後疏決,旣示予意,則何置于稟,當該道臣推考,竝勿施。上曰,政事當日爲之。上曰,旣施飭勵。趙彦心勿復檢擬之命勿施。上曰,長淵縣監望留窠,禮房承旨馳往太廟,奉審以來事。榻前下敎北兵使李邦綏,特施不敍之典,慶興府使李斗煥,撫夷堡前萬戶康佐堯,黃柘坡權管金明來,美錢僉使金德昌,竝施準期不敍之律事。榻前下敎上曰,趙代,令備局,今日內備擬,其令待開門辭朝。上曰,旣下敎,給馬院吏,馳到承旨所來處,若奉審而來,同來,未到,偕入于陵,待朝奉審留宿,着實拾蟲事申飭,自香峴回來。上曰,飭已行,陞擢意在,今於暮年,此人,何可至於郡守?右尹有闕代,安城郡守李基敬除授,安城郡守有闕代,今日政備擬。諸臣以次退出。
辛卯四月十四日申時,上御集慶堂。吏兵判,持望筒入侍時,吏曹判書李溵,參判尹東暹,佐郞姜彝福,兵曹判書具允鈺,參知李堉,右副承旨任希敎,同副承旨林鼎遠,假注書申應淵,記事官李度默·閔養烈以次進伏訖。上曰,趙誰耶?鼎遠曰,趙東漸之子也。上曰,趙代,令備局,今日內備擬,其令今日內辭朝。上曰,權伋,備邊郞經之乎?對曰,然矣。上曰,長淵望置之。上曰,安城郡守李基敬,年老乎?鼎遠曰,年猶少矣。上曰,渠必來矣。上曰,翰注,善聞予言矣。上曰,注書誰耶?鼎遠曰,申應淵也。上曰,是誰之族也?對曰,故承旨臣申之堂姪矣。上曰,是有氣矣。命書傳敎曰,北關軍器,何等重也,而若是疎忽,可勝寒心。無纓桶兒,何射片箭?此則雖無時,摘奸時,翣時修補者而若此,已涉可駭,環刀無柄,其將執何,亦無纓,何以佩乎?其守令邊將,業已處分,而帥臣,其若無時遣裨將摘奸,豈有是事,而何敢循例執頉以聞?爲北民,先爲略略處分,其在懲一勵百之道,不可至此。以此觀之,常時疎忽,可知。豈金宗瑞開拓六鎭之意乎?特命宣傳官,北兵營軍器,摘奸以來,若有執頉,豈可止此?雖無頉,來京後,令該府,拿問口招,登對以奏。且守令,與邊將有異,況承傳而爲邊地,則何敢若此?負恩大矣。慶興府使李斗煥來京後,令訓局,沙場從重決棍,亦勿以邊地施行。命書傳敎曰,此心憧憧,命禮房奉審者,卽今番大臣,奉審丁丑新陵,而同奉咫尺,故三陵,一體奉審事下敎,而莎蟲莫知。稟曰回來時何奉審云。故予厲聲曰,莎蟲,卽今番奉審處也。何云回來?莎蟲二字齟齬,以石沙之意知之耶?卽莎草之莎字也,到陵,日若未暮,豈問陵官?承旨亦爲奉審云,而欲踰此,非受香之道,必也捷逕,故不爲下敎。政望酬應後,欲爲留待此處,今聞誤傳順陵云。近來中官,矇然駭然,類若此,豈特此也?凡御製時,呼南書北,一行之內,誤書多則一篇,令更書而下,方有酬應,故因初草而下。近者憊苶中,其苦勝言,今番誤傳,豈比于此?其涉寒心。其宜重處,而許由多,故今者承傳色中官,只有三人,十分參酌,從重推考。若此回到西郊,日將昏矣,何以奉審?卽令院吏,騎馬馳到所來處,旣奉審而回道,仍爲同來,未到本陵,中道所逢處,傳此敎,今夜宿本陵,待朝詳細奉審,莎蟲尙有,逐日着實以拾事申飭,自香峴回來復命。又命書曰,宋鍈·姜彝福·黃宅仁,入直講習,下敎安徐。諸臣遂退出。
上在彰義宮。停常參·經筵。
藥房都提調金陽澤,提調元仁孫,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今見奉審承旨,身雖在此,心在龍峴。昨日下敎御製,卿等見乎?近雖八錢,一自日日一兩二錢後,視步,若前日,助浮肥,加以五年前重聽,豈云建功?內局與諸扁鵲,果功於予矣。豈特內局?時體同然,比諸乎食飢而若食一食,可乎?再食,可乎?其於食也,猶可量食。今者困湯,雖三飮,必勸皆飮,朋甕灌水,其猶甕口,此等大劑,其量昨已諭。自今日三錢再進,若守前意,以今予懷,困湯浮雲,何召卿等?今者湯名,若銀魚俗名也夫。
中宮殿·惠嬪宮,藥房口傳問安。答曰,知道。
大駕詣彰義宮後,王世孫,遣宮官問安。答曰,知道。
政院·玉堂·藥房口傳問安。答曰,知道。
任希敎,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于李碩載曰,奉審承旨入侍。
備忘記,傳于李碩載曰,此咫尺也,前牧使,其令入來後,當該承旨,受舊牧使密符,傳于北閫,受符日,其令拜辭。
備忘記,傳于具㢞曰,今日午後崇政殿晝講後,當譯院三學講,三廳訓長領來。知經筵在內局,特進官,以摠府入直人特授,入侍承旨翰注以時服入侍,繖扇侍衛安徐,只參贊承旨,待下敎詣資政門,只入正時。
又傳曰,明日隆武堂,先爲童蒙講,敎官領來,次爲武臣堂下五巡朔試射,試官韓光會,訓將·摠戎使,入直摠郞二人,首宣傳入侍,繖扇侍衛安徐,待下敎只入正時。
又傳曰,騎判,中旬進去,以次堂擧行。
備忘記,傳于具㢞曰,有興懷者,今日當詣彰義宮晝講,三學講安徐,侍衛只入直侍衛,以駕驕當由夜晝介,世孫祗迎,留營留陣皆安徐,挾輦八十名內入直,前後廂軍八十名,以禁禦兩營外營入直軍,只入直,禁軍一百名隨駕,餘皆安徐,時刻,待下敎只入正時,只備堂,三間石橋,祗迎。
李溎啓曰,今日動駕時,承旨不可不備員,同副承旨林鼎遠,纔已出去,卽爲牌招,何如?傳曰,允。
傳于李碩載曰,訓將領兼。
又傳曰,明日回駕時,輦輿鼓吹依例待令,駕轎先爲入送。
備忘記,傳于魚錫定御製旣諭,士庶中年七十九歲人,明朝當爲庭中賜饌,今日預爲分付,麵一器肴一器湯一器醴酒,令度支待令。
傳于李碩載曰,軍兵饋粥,今夜爲之。
李碩載,以司僕寺內乘,以一二提調意啓曰,今日擧動,本寺正,例爲進輿差備,而正宋鍈,昨日政,移拜掌令矣。其代,令該曹口傳差出,以爲差備進參之地,何如?傳曰,允。
吏曹口傳政事,徐秉德爲司僕正。
又以兵曹言啓曰,明日回駕事,命下矣。斥候伏兵,令禁衛營擧行,而軍兵環圍刁斗等節,依例擧行之意,分付該軍門,何如?傳曰,允。
又以兵曹言啓曰,明日回駕事,命下矣。隨駕禁軍,還爲入直闕內,他禁軍一番,除出隨駕之意,敢啓。傳曰,知道。
藥房口傳啓曰,動駕時旣闕承候,移蹕後亦阻晉對,日勢已暮,兩貼湯劑,尙未一進,下情萬萬悶迫,敢此冒瀆,亟許臣等暫時入侍,千萬顒祝,惶恐敢啓。
以承傳色口傳下敎曰,今則當爲之,建功入之。
李碩載,以訓鍊都監·一二所巡廳·左右邊捕監廳言啓曰,去夜無犯夜人被捉之意,敢啓。傳曰,知道。
辛卯四月十五日卯時,上御集慶堂。奉審承旨入侍時,右承旨具㢞,假注書申應淵,記事官李度默·閔養烈以次進伏訖。㢞曰,奉審順陵,無頉,奉審新陵,莎蟲漸止,時雨方來,莎草漸茂矣。上曰,明陵參奉,誰耶?對曰,參奉林得浩,着實看審矣。上仍命讀祭物單子。諸臣遂退出。
辛卯四月十五日午時,上詣彰義宮擧動入侍時,行都承旨李溎,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,假注書尹東晩·申應淵,記事官李度默·閔養烈以次隨駕。上具翼善冠·袞龍袍,乘輿出通陽門,詣延和門外,降輿乘轎,仍詣彰義宮後。諸臣以次退出。
上在彰義宮。
趙榮儉啓曰,兵曹郞廳,來言闕內各處入直軍兵夜巡檢之意,敢啓。傳曰,知道。
上在慶熙宮。停常參·經筵。
翌日,王世孫遣宮官問安。答曰,知道。
政院·玉堂·藥房口傳問安。答曰,知道。
朝廷二品以上·六曹堂上單子問安。答曰,知道。
大駕還宮後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
傳于李碩載曰,諸司預備。
傳于魚錫定曰,禮房承旨率老人來待。
備忘記,傳于林鼎遠曰,奉朝賀元景夏夫人,己卯嘉禮時見矣,今在江郊云。令該曹,衣資食物顧助,以示暮年予意。
具㢞啓曰,司直邊致明,副司直李長夏,依下敎來待矣。
傳于任希敎曰,坐直承旨與邊致明·李長夏,同爲入侍。
吏批啓曰,判書李溵病不來,參議沈履之在外未肅拜,小臣獨政未安,何以爲之?敢稟。傳曰,仍爲之。
吏批啓曰,南原府使金坦行加資事,兵曹覆啓判下矣。雖已資窮,未經準職,何以爲之?敢稟。傳曰,準職。
兵批啓曰,同知中樞府事林振虎,五衛將李章運,俱以實病,呈狀乞遞,竝今姑改差,何如?傳曰,允。
傳于李溎曰,湯劑入之。
有政。吏批,判書李溵病,參判尹東暹進,參議沈履之在外,右副承旨任希敎進,李溵爲同成均,崔昌傑爲健元陵令,金鍾卨爲掌樂主簿,尹㬘爲長興主簿,洪配漢爲司圃別提,金興大爲歸厚別提,慶㫻爲引儀,司饔奉事金謙柱,內資主簿宋翼漢相換。
兵曹判書具允鈺進,參判尹得雨病,參議洪檍病,參知李堉入直進,李漢昌爲黃海兵使。
李碩載啓曰,卽者,奉審宣傳官,來言騎馬三匹立之事,命下後,騎曹不卽待令,至於徒步往來云。事未前聞,誠極可駭,當該郞廳,所當嚴處,而本院請推之外,無他可施之罰,何以爲之?敢稟。傳曰,其涉可駭,特汰。
林鼎遠,以內醫院官員,以都提調·提調意啓曰,議藥同參鄭允明,旣已闋服,所當還付矣。但額數已滿,而曾有秩高醫官,不待窠直還付之下敎,鄭允明,還屬本院,口傳付軍職,冠帶常仕,何如?傳曰,允。
林鼎遠,以戶曹言啓曰,故靈城君朴文秀,以揚武功臣,恩賜田結,尙未準受矣。慶尙道安東府量外無主田六十三負二束,自本家望呈願受,故査問本官,打量成冊,今已上來,依例折給,何如?傳曰,允。
李碩載,以兵曹言啓曰,依傳敎隨駕禁軍及標下軍兵等處,設粥分饋之意,敢啓。傳曰,知道。
吏曹口傳政事,金謙柱爲司饔奉事,李泰起爲獻陵參奉。
任希敎,以義禁府言啓曰,黃海前兵使李敬懋,令該府倍道拿問事,傳旨啓下,而李敬懋,時在任所云。依例發遣府都事交龜後,卽爲倍道拿來,何如?傳曰,允。
李碩載,以訓鍊都監言啓曰,依傳敎隨駕將校軍兵等處,設粥分饋之意,敢啓。傳曰,知道。
任希敎,以御營廳言啓曰,賞施射時六兩遠射人,別單書入,已有前例矣。本廳春等賞試射時別抄武士嘉善金鼎裕,六兩一矢一百四十六步,二矢一百五十四步,三矢一百五十六步入格,依前例別單書入之意,敢啓。傳曰,知道。
任希敎,以御營廳言啓曰,本廳春等賞試才時射砲用劍各技藝賞格,從分數多寡,以本廳所儲木綿分給後,別單書入之意,敢啓。傳曰,知道。
李碩載,以御營廳言啓曰,依傳敎隨駕將校軍兵等處,設粥分饋之意,敢啓。傳曰,知道。
李碩載,以禁衛營言啓曰,依傳敎隨駕軍兵等處,設粥以饋之意,敢啓。傳曰,知道。
任希敎,以禁衛營言啓曰,本營將校軍兵等賞,中日時入格之類,依例分等施賞後,單子修入之意,敢啓。傳曰,知道。
李碩載,以禁衛營一二所巡廳·左右邊捕盜廳言啓曰,去夜無犯夜人所捉之意,敢啓。傳曰,知道。
辛卯四月十六日辰時,上詣彰義宮。禮房承旨率癸酉生老人賜饌入侍時,右承旨具㢞,假注尹東晩,記事官李度默·閔養烈以次進伏訖。上命注書出去,令漢城府官員,率老人入來,而使之持杖而入。判官趙載履,率老人二十四人入來。上望見起立曰,有士夫名者先爲進前。幼學李泰起進伏。上曰,居於某洞耶?對曰,西小門內矣。上曰,昨日來此,無所事而還宮,有所悵然者。今當饋饌,又當特除齋郞,姑爲退伏,可也。上曰,諸老人以次進前,各告姓名及居住。各告訖,命書傳敎曰,今者召見癸酉生,意蓋深矣。其中李泰起,尙今士名,明年將爲八十,令該曹,次次陞窠,今日內齋郞調用,其餘納粟車濟運·金弘鼎·徐春興·吳忠建·金成·崔慶良·董世彬·安三贊,豈特明年八十,今日意何?一竝特爲加資,今日內口傳下批。㢞曰,朝臣中,又有癸酉生矣。上曰,誰也?曰,李長夏·邊致明,皆癸酉生矣。命書傳敎曰,邊致明·李長夏,皆癸酉生云,回駕後,其令便殿入侍。上曰,還宮時鼓吹,中門外待令,賜饌時笛一雙入之意,注書出去分付。上曰,注書誰也?㢞曰,尹東晩矣。上曰,尹東晩入來乎?上曰,賜饌床,使戶郞持入,而醴酒亦待令之意,注書出去分付。賤臣承命分付戶郞,戶郞亦入饌物,各賜三器一床訖。上命下所御饌於承史,各賜老人帛一疋,又賜油紙一張,使之裹去饌物。諸臣以次退出。
辛卯四月十六日辰時,上還宮擧動入侍時,行都承旨李溎,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,假注書尹東晩·申應淵,記事官李度默·閔應烈以次隨駕。上具翼善冠·袞龍袍,乘輿出宮門,降輿乘輦,詣延和門,降輦乘輿時,上曰,藥房提調持湯劑入侍。出傳敎都提調金陽澤,提調元仁孫,持湯劑進伏。上進御訖,仍入大內。諸臣以次退出。
辛卯四月十六日午時,上御隆武堂。童蒙敎官,率童蒙入侍時,左副承旨李碩載,假注書申應淵,記事官李度默·閔養烈,敎官南殷老·鄭謙煥·鄭國仁,以次侍立。上具翼善冠·袞龍袍,乘輿出門,詣隆武堂殿座時,上曰,敎官率童蒙進前。南殷老先率童蒙進伏。上命講小學。謙煥·國仁又以次率童蒙進伏講訖。上命書傳敎曰,童蒙中通者,紙二卷筆三枝墨二笏,略者,紙一卷筆三枚墨二笏,粗者,勿論,三敎官率童蒙先退出。上仍命武臣朔試射追後入侍時,試官行副司直李章吾,行司直韓光會,行副司直金孝大,率應試人,試射二巡後命退。諸臣遂退出。
辛卯四月十六日酉時,上御集慶堂。老人入侍時,同副承旨林鼎遠,假注書申應淵,記事官李度默·閔養烈,前判書邊致明,前同知李章夏以次進伏訖。上曰,見邊致明,精明矣,明年八十矣。以侍從臣父加資乎?對曰,然矣。上命各賜帛一匹而退。上曰,嶺南道臣狀聞中所稟二人,一體以放事,分付。出傳敎又命書傳敎曰,聞西郊奉審承旨所奏,莎草茂盛,雖因近日連雨而然,着實拾蟲,蟲幾止息云。更觀,來頭勤不勤,將下敎,而爲先各弦弓一張賜給,其令着實拾蟲。上曰,承文院,以製述代揀擇坐起,故旣付權知正字,而國子芸閣,尙未啓下,故欲爲下敎。今聞當該中官,一奏一不奏,其涉駭然,從重推考。出傳敎命書傳敎曰,頃者憲臣陳章,恐或風聞下批,聞入侍時所奏,柳薰本非輕銳之人,而以此觀之,可謂質實。故問于相臣,流於驕,不是異事,果若此,民何支堪?特命御史,今覽進臣狀聞,奚待御史?驕重放恣,自可綻露,況以無賴輩,爲劊子手,此手三人,曾所未聞,萬萬可駭。作此萬古所無之事,卽此一事,不可不嚴處,亦何待稟處?李敬懋,令該府,卽爲拿問,有御史下敎之後,亦不可一刻遲滯,今日內開政差代,其令給馬倍道赴任,令該府,亦爲倍道拿問。朴宗得,此非比他償命,關係軍律,令新到兵使,卽爲依軍律正法啓聞,被刺商賈,亦令本道,恤典擧行。命讀黃海道狀啓畢。諸臣以次退出。
上在慶熙宮。停常參·經筵。
藥房都提調金陽澤,提調元仁孫,副提調李溎啓曰,昨日經宿舊邸,早朝回鑾,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。夜何長夜何長?氣則一樣,待敎入侍。
中殿宮·惠嬪宮,藥房口傳問安。答曰,知道。
具㢞啓曰,大司成趙榮順,除拜後過三日,不爲出肅,依定式推考警責,仍卽牌招察任,何如?傳曰,允,。
傳于具㢞曰,李判府事與李泰起留待,內局同爲入侍。
又傳曰,內局入侍,李判府事及參奉·入侍儒臣,持孝悌篇,坐直承旨同爲入侍。
傳于李溎曰,書狀官·御史留待入侍。
以承傳色口傳下敎曰,建明門,當爲殿座,鄕民上來人待令,御史書狀殿座時,入侍承旨時服。
吏曹口傳政事,曺命德爲稷山縣監。
傳于李溎曰,稷山縣監,帳殿入侍。
具㢞,以侍講院言啓曰,本院兼司書洪相簡入直矣。移直玉堂,司書鄭履煥在外,說書李在學奉命在外,兼說書未差,下番他無推移之員,輔德趙㻐,卽爲牌招,姑降入直,何如?傳曰,允。
李碩載,以兵曹言啓曰,今四月十七日京居私奴還福稱名人,自興化門入來,差備門外擊錚,依例令有司囚禁治罪,當該守門將吳彦儁,依定式推考,何如?傳曰,允。
李碩載,以兵曹言啓曰,昌慶宮衛將李薰,除授在外,過限未上來,依法典改差,何如?傳曰,允。
任希敎,以義禁府言啓曰,前縣監兪彦容,慶尙道彦陽縣,限六年定配事,命下矣。以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
任希敎,又以刑曹言啓曰,稷山前縣監兪彦容,彦陽縣,限六年定配,當該座首,此專由於此輩,同縣加一年充軍事,命下矣。依傳敎稷山縣當該座首,慶尙道彦陽縣充軍後,卽爲啓聞事,發關分付于該道道臣之意,敢啓。傳曰,知道。
殿座罷後,政院·玉堂·藥房口傳問安。答曰,知道。
李碩載,以御營廳·一二所巡廳·左右邊捕盜廳言啓曰,去夜犯夜人無所捉,敢啓。傳曰,知道。
辛卯四月十七日辰時,上御集慶堂。藥房入診,李判府事·獻陵參奉·坐直承旨·儒臣同爲入侍時,都提調金陽澤,提調元仁孫,副提調李溎,假注書尹東晩,記事官李度默·閔養烈,判府事李昌誼,獻陵參奉李泰起,右副承旨任希敎,校理金基大,修撰洪相簡,醫官李以楷·鄭允協·慶絢·吳道炯·鄭允說·柳光翼·徐命緯·金孝儉以次進伏訖。陽澤曰,夜間聖體調攝,若何?上曰,一樣矣。陽澤曰,寢睡·水刺之節,何如?上曰,一樣矣。進湯劑後,請診候。上曰,置之。上曰,七十九歲人入來乎?陽澤曰,來待矣。上曰,卿等見之乎?陽澤曰,於閤外見之,而李溎熟知云矣。上曰,璿派乎?李溎曰,有耳聾之病全壁矣。是故名之以李聾矣。上曰,都承旨,何以知之?對曰,臣在西小門時知之矣。本無家率,貧窮慘矣。上曰,有斗祿則勝於前矣。陽澤曰,旣無食口,且半朔則住食於直所,似足過矣。上曰,然矣。彼老人,雖知其面,而不知其爲族矣。李溎曰,在洞內,故只知其面,而以有信義有稱云矣。上曰,然乎?今者特除,予有意而然,着實供職,可也。李泰起起伏。上曰,使之先退。上曰,予昔年在江華時,欲見摩尼山,而遭風未見,只登後山而望見,今番使臣則夷齊墓與文丞相墓,皆不見而來云,難則難矣。昌誼進伏曰,所當各自不同,或有好觀此等處者,或有不欲觀者,而書狀則有操守,故似不見矣。上曰,今日見七十九歲人,予心愴然矣。先兄若在世,則予之八字豈不好耶?予當便處矣。淸潭坪,終不覓之,而七十九歲人,何其多耶?陽澤曰,聖心之追慕,安得不然乎?上曰,昨日已爲養老宴,卿等勿爲更請,可也。昌誼曰,豈可以此了當乎?上曰,提調之母,先朝時,入來闕中乎?仁孫曰,然矣。上曰,己卯年卿母之入闕也,予見而卿父有固執,故慮其不動矣。畢竟入來,予尙今貴之矣。陽澤曰,有食物賜給之敎,尤當感祝矣。陽澤曰,傳敎中,有夜何長之敎,近來則不善寢睡而然乎?上曰,三更時始就寢,一夜之間,屢次覺矣。陽澤曰,血氣有餘然後,覺而更寢,而血氣若燥,則不能更寢矣。上曰,李判府先退去下直,可也。昌誼進伏曰,小臣,蒙恩暇,往省先壟。且有事於墓道,留延之日,則欲以私行自處,不使各邑廚傳,而往還之間,不過旬餘矣。上曰,安心往來,可也。上命儒臣讀孝悌篇。基大·相簡分讀,希敎又讀訖。命書傳敎曰,昨日欲下敎而未果,其所狀請,體例固然矣。旣有前例,事亦可當。平壤庶尹金持默勿問事,分付備局。上曰,金持默年幾何?基大曰,四十九矣。上曰,儒臣年幾何?基大曰,三十四矣。命希敎讀湖西暗行封庫狀啓。又讀各道農形狀啓後,命書傳敎曰,稷山縣監封庫代,令該曹,口傳擇差,亦令今日內辭朝,藥房提調持湯劑,更爲入侍。出榻敎進湯劑訖。陽澤曰,湯劑旣有減一錢蔘敎,故臣等,黽勉奉承,而此後量聖候,更敎臣等,區區之望矣。諸臣以次退出。
辛卯四月十七日未時,上御建明門。殿座入侍時,行都承旨李溎,左承旨魚錫定,右承旨具㢞,左副承旨李碩載,右副承旨任希敎,同副承旨林鼎遠,假注書尹東晩·申應淵,記事官李度默·閔養烈以次侍立。上具翼善冠·袞龍袍,乘輿出通陽門殿座時,上命召鄕民,問以黃口簽丁·白骨徵布之弊,命入尙瑞院馬牌,授御史洪相簡,命稷山御史沈頤之讀其狀啓畢。命書傳敎曰,今聞稷山御史書啓,縣監兪彦容,白骨至於十五口之多,隣族侵徵,亦至於二十餘口之多,而至於隣族,自有年限,而今問皆不過年云,宜有參酌。嗟哉,白骨,旣甚於兒弱。嗚呼,其於黃口,渠雖莫知,猶有其人也。至於白骨,入地旣骨之人,推徵於何地?今者所聞,其猶十五口,雖一縣一口,三百六十州,徵三百六十已骨之人,感傷和氣,孰大於此?嗚呼,一自減布之後,已謂豈有此弊?今聞一二邑,乃覺其思之誤矣。噫,若非辛卯日記,豈有黃口廉問之擧?且無左揆所奏,亦豈有侵徵白骨廉問之擧?大抵法久弊生,其雖均役,此等末世,焉知無他日此弊?纔過數十年,無異於前,可勝寒心。以此觀之,頃者減布詢問之時,故崔奉朝賀獻議中擇守令三字,其時謂嘉,今日果驗。然以兪彦容見之,雖擇守令,於此其何效乎?吁嗟,良役之弊,何至於此?今者彦容,比諸尹冕東,其雖小也,予則曰,慰白骨之人,豈比黃口倍其年?彦陽縣,限六年定配,當該座首,此專由於此輩,同縣加一年充軍,於黃口於白骨,封庫相續,雖云臨門來見鄕民,守門鄕軍,有二歲三歲充定者,殘忍曷喩?以此推之,焉知無襁褓充丁?嗚呼,臨御四紀,因予否德,於民無一惠及,嗟哉,幾十年。曰無此弊而冥然,今者日記,可謂指辱,故相所奏,皆予罔料。莫云日記所奏,此乃乾道昭昭而然也。聞此其何伈伈?復命繡衣,而頃者黃口充丁,已飭該道道臣,其餘逃頉,若有過年,此不法其於白骨,爲守令者,若有一分人心,豈有是哉?嗚呼,嗟予小民,入地幾年,使隣族代布,是可忍也,孰不可忍也?嗟乎,其人,雖冤鬱於地中,呼訴何及?思之及此,對案忍食,問爲守令者,不思張子西銘民吾同胞物吾與也之意,其若恬然怡然。其雖無事報瓜,蒼蒼照臨,其能有蔭,帳前所聞者,皆是縣民,亦過數十年前,其雖闊略,此非難知者,其令三百六十州守令,到後卽爲釐正,其勿泛過,亦令道臣,抽栍廉問,聞此下敎,其若依前,此等之人,何可一刻帽帶於覆載之間?嗚呼,今者此敎,心日益憊,氣日益苶,其於暮年,欲擧四紀不張之意,令內局,爲此下敎,頒布八道兩都,命書狀進前。上曰,能見太學夷齊廟諸處乎?對曰,未及見之。上曰,夷齊廟,於道幾里?對曰,三十里云矣。上曰,今番物價,何如?對曰,比數年,價高一二兩。上曰,錦鎭段不相交易然後,可革礦銀,解遼陽之弊。又命稷山縣監曺命億,進前講七事後,上以或爲白骨徵布事,上勵聲嚴飭,命書傳敎曰,備局次對進定於明日。上曰,今聞慶尙左兵使李吉儒習操後狀聞,試射放,一巡射砲無分,固非異事,至於騎射,猶勝於此,而其中二中者只二人,餘皆爲一中,不中者多,此欲爲其名,强爲作隊而無實效,此等之類,降定步軍,其何惜乎?此後嚴飭。出傳敎命書傳敎曰,昨日武臣堂下朔試射時,旣不滿元巡,未滿四矢,其無可論,置之,凡柳葉箭貫四中者,例加加資,而此非單巡之比,亦不滿一中,而一巡貫三中,近者初聞,令該曹,特爲右職調用。上曰,若問邊地,則豈特西北?嶺南亦然,前無是事,近者莫重倭船去來,三公兄替報,而道臣,視若尋常,事極駭然,所謂面議何事,而雖或加分事,此一報狀,足矣。莫云昇平,異國船去來,何等重大,而一付公兄,任意空官,若有不虞,公兄,爲節制都尉乎?此不過水操後托稱面議,任自逗遛之致,事之寒心,莫此爲甚。當該機張縣監,在於監營,令道臣決杖,其到本縣,令左水使決棍,常時不能檢飭道臣·帥臣,緘辭從重推考,而雖有緘辭之命,道臣異於帥臣,凡諸狀聞,一依常時擧行事,令備局,一體分付。出傳敎遂還入大內,諸臣退出。
上在慶熙宮。停常參·經筵。
藥房都提調金陽澤,提調元仁孫,副提調李溎啓曰,昨日臨門酬應,向暮還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。卿等須看下敎,氣何諭乎?次對同入。
中宮殿·惠嬪宮,藥房口傳問安。答曰,知道。
林鼎遠啓曰,憲府連日監察茶時,諫院闕啓,俱涉未安。兩司除在外外,未肅拜人員,竝卽牌招,何如?傳曰,允。
備忘記,傳于林鼎遠曰,今下方矢,朱乙溫萬戶玄弼茂處給送。
任希敎,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,今日入直軍兵等,中日習射事,命下矣。德游堂殿座相値,不得爲之之意,敢啓。傳曰,知道。
任希敎啓曰,大臣·備局堂上,依下敎來待矣。傳曰,引見。
傳于林鼎遠曰,儒臣持陟岵章,同爲入侍。
傳于具㢞曰,儒臣持陟岵章,先爲入侍。
備忘記,傳于具㢞曰,今予一心,惟在追慕,夜夢與沖子百僚,賀於慈殿,睡覺,餘懷萬億。德游堂,卽壬午揀擇處也。午後,當與沖子,此堂,與丁卯生人,依舊邸例,饋饍同食,令京兆,問于京中,從容來待,摠戎使·軍資正李永培,安城郡守同爲入侍,承旨只禮房,以常服入侍,具饍五器,今日自內待令,度支安徐,以自內蜜水代醴酒。
林鼎遠,以吏曹言啓曰,明日常參時,通禮不可不備員,左通禮有闕之代,口傳備擬以入之意,敢啓。傳曰,知道。
吏曹口傳政事,鄭文柱爲左通禮。
尹得雨啓曰,吏曹判書李溵,參判尹東暹牌不進推考傳旨,今方捧入,而開政命下之後,如是違牌,不卽擧行,事甚未安。判書·參判,更卽牌招開政,何如?傳曰,允。
備忘記,傳于尹得雨曰,今日臣子,於此開政,其猶縮伏。噫,吏判,是誰子是誰孫?良可寒心,伈伈泄泄,當該承旨聽下敎,承旨爲先遞差,申飭。
吏批啓曰,判書李溵牌招不進,參議沈履之在外未肅拜,小臣獨政未安,何以爲之?敢稟。傳曰,仍爲之。
有政。判書李溵牌不進,參判尹東暹進,參議沈履之在外未肅拜,左承旨魚錫定進。韓必壽爲大司諫,權穎爲司諫,柳薰·金樂洙爲掌令,李若采·吳鉉胄爲持平,南柱老爲獻納,宋樂·洪相聖爲正言,李昌伋爲兵曹佐郞,李宗億爲引儀,奉常參奉單李彦一。
兵批,判書具允鈺病,參判未差,參議洪檍病,參知李堉入直進,副司直李溎·李碩載。
備忘記,傳于林鼎遠曰,昔漢丞相,繫囹圄,況吏判,特敎之下,若此,其涉寒心。李溵,下金吾推考,今日新差耳目,常參有命,牌招察任,聞今日下敎,其若違牌,何敢爲海東士夫?違牌者特爲庶民,勿齒士夫。
林鼎遠,以弘文館言啓曰,本館下番闕直,事甚未安。校理沈頤之,副校理李命彬,竝卽牌招,以爲推移姑降入直之地,何如?傳曰,允。
林鼎遠,以義禁府言啓曰,慶尙道彦陽縣限六年定配罪人兪彦容,三年爲限事,命下矣。依傳敎,發關分付於該道道臣之意,敢啓。傳曰,知道。
又以義禁府言啓曰,前大司諫李性遂,前正言尹光禮,前掌令崔夢嵒,竝刊名仕版,在畿甸者,放逐湖西,在湖西者,放逐湖南,在湖南者,放逐嶺沿,今日內擧行。前持平李重海·趙鎭衡,前司諫南鶴宗,前獻納李恒祚,竝北關六鎭投畀事,承傳啓下矣。李性遂下去京畿果川地,放逐湖西,尹光禮下去忠淸道尼山地,放逐湖南,崔夢嵒下去全羅道昌平地,放逐嶺沿,李重海咸鏡道鍾城府,趙鎭衡穩城府,南鶴宗富寧府,李恒祚會寧府,竝六鎭投畀,而以承傳內辭意,具罪目,依例發遣府羅將,所到處執捉,仍令押送于各其配所,何如?傳曰,允。
任希敎,以訓鍊都監·一二所巡廳·左右邊捕盜廳言啓曰,去夜無犯夜人被捉之意,敢啓。傳曰,知道。
辛卯四月十八日辰時,上御集慶堂。大臣·備局堂上·儒臣同爲入侍時,領議政金致仁,左議政韓翼謩,右議政金尙喆,戶曹判書蔡濟恭,副司直韓光會,知敦寧金時默,右參贊鄭弘淳,禮曹判書李景祜,副司直具善復·李章吾,副護軍張志恒,副司直金孝大,校理金基大,修撰南柱老,左副承旨李碩載,假注書申應淵,事變假注書方宗擧,記事官李度默·閔養烈以次進伏。上命儒臣持陟岵章,先爲進前。自上先讀二遍,命儒臣上下番讀畢。致仁問候曰,頃日有敎重聽矣,然乎?上曰,果然矣。且左邊癢症,甚矣。上曰,若設養老宴,則或有有職者乎?九十以上,必有同參之人矣。雖會八道,似不過二百,而設宴則過矣。翼謩曰,事雖張大,亦無妨矣。上曰,雖減布之後,民欲免軍役乎?翼謩曰,雖白骨,若不出物故債於兵營·監營·兵曹三處,則難免,故殘民,無以辦出,積年徵布,宜各別嚴飭矣。上曰,故參判鄭錫三時,使行多入丁銀,今則礦銀全入矣。致仁曰,礦銀雖多入,丁銀亦入矣。上曰,礦銀易錦事,予欲禁之,非其價不買,則其弊似止矣。一分不入度支,而盡解於遼陽,不緊,甚矣。翼謩曰,宜有代用者而後,可便譯官矣。翼謩曰,我國,欲鑄錢,出銅鐵置軍門者多,宜使鑄錢矣。右相曰,銅是無用之物,宜鑄錢矣。領相曰,鑄錢,似非急務,若出唐錢,似好矣。唐錢雖似不緊,亦非長久之事,而若使通用,則可止叚價之漸高矣。上曰,若諸臣有好道理,以次進奏。蔡濟恭進伏。上曰,戶曹有銀幾許?對曰,八道初無一兩收納之道,雖有五十兩,此乃買來之物矣。上曰,鄭世泰興成,今則已矣。鄭杞,是世泰之祖,其時段名,稱以鄭杞矣。弘淳曰,若不禁唐錢通用之法,必多出矣。景祜曰,只禁段,不禁他物,可也。上曰,柵門之外,亦有竇矣。命洪和輔進前。上曰,長淵移營之事,汝有苦心否?對曰,移營,誠好矣。上曰,築城,何如?對曰,亦好矣。命書傳敎曰,嗚呼,朝參下敎,若何?而其後監察茶時,其心已綻,而今日次對違牌,萬萬可駭,而予則曰豈云違牌?投章尋鄕,意甚巧密,若有北面今日之心,焉敢若此?一竝刊名仕版,在畿甸者放逐湖南,在湖西者放逐湖南,在湖南者放逐嶺沿,今日內擧行,違牌者先施刊版之典,竝令該府處之,過三朔後以放,使此輩,少知今日衰君與沖子。嗚呼,聞朝參下敎,予意悉諭下敎,豈可止此?略略而猶有未處分者,元在外遠道人勿論,前已行公,而在近畿湖西不來者,竝北關六鎭投畀,其代,政官牌招開政,以在京無故人備擬。予雖衰矣,爲三百年之心不衰,待朝常參,兼爲朝講。上曰,藥房提調持湯劑,更爲入侍。出傳敎命讀糟船致敗狀啓後,上曰,近者稅船與大同船,陸續無弊而來。今聞此狀聞,四十餘石穀物,亦非吾民粒粒辛苦之粟乎?旣非大洋,則其所捧招,巧飾自綻,爲先嚴刑,鉤得實狀,護送監色,三船在前,則隨來何傷?而必欲捷徑,有此擧,不勤可知。其在懲後之道,不可直放,嚴刑一次後以放,座首旣施一次之刑,足可懲也。卽放,此豈守令之過?勿問事,一體回諭。出傳敎命書傳敎曰,靜而思之,稷山縣監兪彦容,莫知赴任遠近,今日下問,卽屬耳,加於尹冕東過矣。旣經歲抄,亦豈無飭,依尹冕東例,三年爲限,座首可謂江流石不轉,豈與守令同?依前下敎,仍命退。諸臣以次退出。
辛卯四月十八日午時,上御德游堂。丁卯生老人摠戎使·軍資正·獻陵令·安城郡守賜饌入侍時,右承旨具㢞,假注書尹東晩,記事官李度默·閔養烈,摠戎使金孝大,軍資正尹東晳,獻陵令李永培,安城郡守宋翼洙以次進伏訖。上命以次就坐。判官趙載履率老人入來。上望見起立曰,有士夫稱人,各進前,各告姓名及加資,其餘五人式進前,各告加資姓名。知事李普寅進前。上問精神筋力飮食多寡後,命就坐。上曰,漢城判官誰也?㢞曰,豐原之子矣。上曰,似豐原耶?㢞曰,諸子中最爲克肖云矣。上曰,判官亦給一床,可也。上曰,安城尙不上來耶?此非面看交代,而何其遲耶?孝大曰,似爲審記而來矣。上曰,似然矣。上曰,注書誰也?㢞曰,尹東晩也。上曰,頃於日閑齋入參,今復入來矣。㢞曰,然矣。上曰,與其兄相似乎?孝大曰,相似矣。上曰,頃聞其貌圓矣,相似乎?孝大曰,大體頗相似矣。上曰,今日召見此堂者,此堂,是壬午嘉禮時堂也。夜夢有所興感者矣。上曰,醴酒以蜜水代用,世孫先爲進酌。摠戎使·軍資正李永培·宋翼洙以次進酌。上曰,今日之事,已了頃日世孫請予之事矣。㢞起伏曰,臣極知惶悚,而豈可以此了當乎?命進饌。世孫進酌。孝大以下以次進酌訖。命出給所御饌於承史。上曰,注書則使之同食於其兄之床,豈不貴乎?命往食焉。撤饌後,命書傳敎曰,嗚呼,世間爲人子,孰無思其親者,而豈有若予者乎?況千千萬萬夢想之表,八旬在再明,夙宵憧憧,一倍於前。大抵隨更而覺,日日皆然,而於予雖夏,亦夜長,更鼓置側,以此度夜,絶漏之後,豈復接目?寢中聞鷄聲,待其曙,中官報開門,心雖弛也,昨夜則初初更量入睡,五更乃覺,此豈昏沈而然乎?若頃年八月八日,夢拜詣昌德,將與元良與百僚,欲賀慈殿,夢裏,寧嬪謂予曰,何無致詞云。怳然大覺,其欲親製致詞之際,睡覺,正若復欲尋簡,睡覺,此心何抑,此心何耐?今日此擧,意蓋深矣。同坐德游堂庭中,沖子侍傍,同受五器饌,同飮一樽蜜茶,憧憧之心,庶可伸矣。嗟哉,今來丁卯生人二十人,皆奉子孫之養,不肖若是永感,遙望西郊,方寸其隕,何以表意?摠戎使,面賜虎皮一令。噫,軍資正尹東晳,嗚呼,丁丑前年,初授職,今十五年亦五十。嗚呼,丁丑春,慈聖謂摠戎使之敎,若今親承,何云文蔭?嗚呼,尹東晳初授後,我慈謂左右曰,見此,今無憾爲敎,以今予之氣,其見緋玉,不肖亦無憾,亦有他日拜奏之語矣。旣已準職,昔年故右尹沈廷輔,不擬承旨,慈聖慨歎,豈特此?定州辛受采,特拜行左承旨,況此乎?嗚呼,我慈聖血親,今只有摠戎使·軍資正而已,今適有窠,特授同副承旨,口傳下批,其令入此堂前謝恩,令李永培,安城郡守宋翼洙,勿論內外職,令銓曹,準職待窠,懸註調用,入來二十人,各賜帛一疋,尙未加資者,依三昨例加資,今日政下批。嗚呼,此堂何堂?此堂,壬午嘉禮揀擇之堂也,而尙今冥然。此堂庭中,爲此,不覺涕沾於衫矣。旣諭豈無表意?寧嬪房,今日內遣副尉致祭,祭文當製下矣。上曰,彼同副素多氣矣。㢞曰,人謂非南行貌樣矣,果驗矣。上笑曰,然乎?誰謂非南行貌樣云耶?有氣而非客氣矣。慈聖若在世,豈不爲盛事耶?命同副卽爲殿庭謝恩,東晳先爲退出。命賤臣催促牌望,牌望,此差備門外爲之。上聞牌望曰,速作矣。渠豈夢耶?東晳,親呈謝恩單子。上笑曰,承旨讀奏,可也。謝恩後,命各殿謝恩後,以時服更爲入侍。東晳承命出去。命賤臣催促入侍。上曰,欲更爲之,則老人必多。㢞曰,今日則忙急,或多不知者,而若經營日字,則似不止此矣。上特賜具㢞虎皮一令曰,再參此宴,故特賜虎皮,用於爾父軺軒,可也。上望見東晳入來曰,同副入來乎?世孫對曰,入來矣。上曰,玉圈,誰之玉圈乎?㢞曰,院中,必借着矣。上曰,在院承旨,脫巾而坐耶?冠帶亦得着乎?㢞曰,其四寸吏參之冠帶云矣。東晳進伏。上特命進前,握其手撫其圈曰,莫見玉圈矣。命賜虎皮一令。上曰,旣有同副,禮房先爲退出。命東晳讀奏狀啓二張後,諸臣以次退出。
上在慶熙宮。行常參·經筵。
藥房都提調金陽澤,提調元仁孫,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。懷萬億氣何諭?常參入侍。
中宮殿·惠嬪宮,藥房口傳問安。答曰,知道。
常參罷後,政院·玉堂·藥房口傳問安。答曰,知道。
殿座罷後,政院·玉堂·藥房口傳問安。答曰,知道。
魚錫定啓曰,今日常參時,承旨當爲備員,同副承旨尹東晳,不爲仕進,卽爲牌招,何如?傳曰,允。
吏批啓曰,判書李溵,陳疏入啓,參議沈履之,在外未肅拜,小臣獨政未安,何以爲之?敢稟。傳曰,仍爲之。
有政。吏批,判書李溵陳疏入啓,參判尹東暹進,參議沈履之在外未肅拜,左承旨魚錫定進,南玄老爲大司諫,尹錫周·愼爾復爲掌令,趙㻐爲副校理,李養遂·南柱老爲副修撰,兼掌令李命彬減下,校書副正字單李彦一,李翼元爲同義禁,李羽逵爲兵曹正郞。
兵批,判書具允鈺進,參判尹得雨入直進,參議洪檍病,參知未差。朴載大爲武兼,徐命緯爲同知,李昌運爲副摠管,閔永喆爲五衛將,南紀雲爲翊贊,花陽君榷爲副摠管,副護軍柳薰,副司直李晉圭,副司果李顯永。
傳于李亨逵曰,牌去來催促。
備忘記,傳于李碩載曰,騎判爲內局提調。
以承傳色口傳下敎曰,左相爲內局都提擧。
任希敎啓曰,卽者,禁府都事來言行判中樞府事金陽澤,今方待命於金吾門外云。係是大臣去就,敢啓。傳曰,勿胥命事,傳諭。
備忘記,傳于林鼎遠曰,朝臣·中官,界限極嚴,而視昏,耳目雖莫辨,此狀見焉。下敎時,中官莫知者,承旨莫知有問者,有酬酢者,其習,不可不嚴禁。此後其復若此,當重繩,政院知悉。
又備忘記,朝鮮今無侍從文臣,況有朔試射文臣乎?此試官勿施。
以承傳色口傳下敎曰,李相蕃與劉得良有雇軍者,出付該曹,一體施威嚴問,若不直招,一次後更招。
傳于魚錫定曰,中官金壽光越俸置之。
傳于林鼎遠曰,奉審承旨入侍。
魚錫定,以漢城府言啓曰,違牌者特爲庶民,勿齒士夫事,命下矣。依傳敎韓必壽·金樂洙爲庶民之意,敢啓。傳曰,知道。韓必壽亦若此,此可謂海東申棖也。
任希敎,以兵曹言啓曰,禁軍賞試射時,射砲入格之類,依例分等施賞後,禁軍沒技人,原單子懸註以入之意,敢啓。傳曰,知道。
林鼎遠,以義禁府言啓曰,兵曹前佐郞權坪,機張縣充軍事,命下矣。以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
李碩載,以刑曹言啓曰,三才,令該曹嚴刑一次後,當日巨濟府爲奴,卽爲發配之意,敢啓。傳曰,知道。
魚錫定,以禁衛營·一二所巡廳·左右邊捕盜廳言啓曰,去夜無犯夜人所捉之意,敢啓。傳曰,知道。
辛卯四月十九日辰時,上御崇政殿。常參朝講同爲入侍時,都承旨尹得雨,左承旨魚錫定,右承旨具㢞,左副承旨任希敎,右副承旨林鼎遠,假注書尹東晩·申應淵,記事官李度默·閔養烈以次侍立訖。上具翼善冠·袞龍袍,乘輿出資政門,詣崇政殿殿座後,上命朝講先爲之。領事金尙喆,同知事李景祜,特進官沈墢·李昌儒,司諫權潁,掌令柳薰,侍讀官金基大以次進伏。上讀大學自子程子,至經一章後,命儒臣讀之訖。上命仍爲常參,諸臣四拜禮畢後,領議政金致仁,左議政韓翼謩,行判中樞府事金陽澤,行戶曹判書蔡濟恭,左參贊徐命膺,兵曹判書具允鈺,吏曹參判尹東暹,刑曹參判嚴璘以次進伏。上命具㢞書傳敎,至予之養老畢之句。㢞起伏不書曰,此非世孫愛日之誠矣。諸承旨同奏。上命改之曰,雖爲養老宴,必不張樂矣。致仁曰,只用堂上樂矣。上曰,五禮儀養老宴儀注入之。命㢞讀訖。尙喆曰,孔夫子雖非君師之位,爲萬世訓,故今殿下常常講習,其中修身齊家老老等事,亦養老之意也。李景祜曰,治國平天下之本,亦在老老矣。上曰,礦銀多入於燕京乎?致仁曰,丁銀亦入矣。上曰,若同辛卯年,幸矣。比若琴絃,緩則好矣。致仁曰,宜嚴飭灣尹,似好矣。上曰,予是禁奢主人,予未嘗着錦衣矣。仍命書傳敎曰,朋甕之敎已下敎,一座再飮,一則酬應甚難,一則以難群臣,爲內局之意,而且頃者臨門,旣飮二貼,故强勸一貼而不飮,旣有夕講之命,亦有饋饌之事,今者再飮,豈不稠疊?意若欲勸三貼,條條過矣。於此於彼,欠於商量,今於暮年,豈不苦乎?且調和二字,亦豈可只謂煎湯,其君免其朋甕,亦和之道也。內局二提調皆免兼帶,其餘副提調,不過隨從,而以禮使臣之道,何可漏也?只遞兼帶,亦極苟且,特解見任,以便處義。都承旨代,李昌儒除授,牌招察任。房順房。三院副提調例兼。又命書傳敎曰,今日朝講,昨朝下敎,朝講,卽三講中一,故體貌異焉。頃年雖晝講,其若不備,皆停,雖特授已行,其於下番,若不備,則其有沈頤之·李命彬,姑降備員,何所不可,而有應入者,故本館雖請牌,皆已違牌云,事之寒心,莫此爲甚。今日紀綱,雖曰末若之何,焉敢若此?違牌儒臣禁推,待下敎勘律,予雖衰矣,豈可爲苟且事?在外儒臣奉命外,遞差與未差代,政官牌招開政,待下批牌招察任。仍爲夕講,年八十四耆舊,於夕講時,同殿饋饌,禮房知悉。依明政殿例,侍衛安徐,待下敎只入正時,以時服入侍。上曰,於都承旨,雖事勢不怪,本兼俱解,非綜核之道。尹得雨復授騎堂,牌招察任。出傳敎命書傳敎曰,承旨先入侍後謝恩,又命書傳敎曰,噫,度支一年所捧,不過千兩,一使行近十萬兩,此等事,問於古例,決無矣。況八包,其本蔘也,而蔘不能支當,於北於南,以白綠丁銀,作爲流泉。近者此道盡乏,故噫國中礦銀幾十萬兩,沈於遼水,助奢唐物貨,滿駄載來,此豈爲國長遠之道乎?且數年以來,其價高騰,廛人受弊,欲袪此弊,其宜端本,今講大學經一章,其本亂而末治者否。噫,正謂今日欲捄此弊,一則減近年加定名數,一則渠若高價,莫開包封,以本包持來,減其人數,八包自在隨減,不交易而來,彼人操縱,自可止矣。此不過號令之事,何煩詢問?自今年,齎咨官,去辛卯年齎咨官行所無人名色,一倂減,且今年節使,去辛卯年所無人名色,一倂沙汰。彼人若高價,嚴飭行中,切勿交易而來,仍此以聞,頃者禁紋叚時,我國已有此弊,再昨聞因近日下敎,紬價已騰云。以此觀之,此令不在於君,只在於廛人,亦宜端本。今者此敎之後,若有比前高騰之事,予何治民?平市提調,當施制書有違之律,郞廳,宜施徒配之典,令備局嚴飭。嗚呼,今者此敎,爲國深計,欲存紀綱,宜汰而不汰,宜飭而不飭,曰有國乎?一體嚴飭,雖爲使行者,拘於象譯之顔私,强行交易,豈使乎使乎之意哉?當該使臣回到後當重勘,而此其猶飭後事,不問則已。今行,高價特甚,故聞書狀官言,當該首譯,其欲不貿而來,强貿云。此使臣之徒善,嗚呼,堂堂三使臣,豈不若一首譯乎?其欲立法,宜自今使行,當該三使臣,特施不敍之典,以勵末俗,礦銀多數持去者,灣府亦禁。又命書傳敎曰,不過申飭,況冢宰乎?先有命,亦何置對?吏曹判書李溵特放,牌招察任。又命書傳敎曰,昨日特授意雖在,今日違牌,其志可尙,宜成其美。同副承旨尹東晳許遞,其代,參議朴道源除授。房順房。其代,前承旨尹東晳除授,牌招察任,中官金壽光,越俸二等。又命書傳敎曰,此非面看交代者,則右尹特除意,若何?則豈在安城乎?其尋鄕乎?臣分虧矣。李基敬,下義禁府推考,冬至三使臣罷職不敍事。出榻敎戶曹判書蔡濟恭所啓,地部銀店,有名無實,歲入,幾乎全闕,揆以事面,極爲寒心。凡係衙門折受之處,如有銀礦,則該衙門不敢主張,歸之度支,法例則然,而近來此規,亦漸廢閣,地部歲入,安得不日縮乎?自今以後,各衙門各軍門各宮房所受之地,有銀脈之可以鑿取者,則必令關由於度支,無敢自擅之意,更爲定式施行,斷不可已矣。上曰,依爲之。出擧條左參贊徐命膺啓曰,臣方待罪藥院提調,以軒架事,有仰達矣。禮與樂,自是相關之事,凡樂中之等威截嚴處是禮也。故判書朴堧,請于英廟朝曰,黃鍾宮,惟人君用之,而諸臣不得用,宜自今,殿下出入,用與民樂黃鍾宮,諸臣拜禮,用與民樂姑洗宮云云,而今則無論殿下出入·諸臣拜禮,皆用與民樂黃鍾宮,非所以辨等威之道也。然與民樂之姑洗宮,今無傳其曲譜者,姑依樂學軌範中殿下出入用與民樂,諸臣拜禮用洛陽春之文,自今以後,凡賀禮時諸臣拜禮,皆用洛陽春,定式施行,何如?上曰,依爲之。出擧條左承旨魚錫定啓曰,都摠經歷黃命耉,肅拜單子入啓之後,不爲入來,事甚未安,推考警責,何如?上曰,依爲之。出擧條司諫權穎所啓,請還寢鍾城府爲奴罪人天大酌處之命,依律處斷。上曰,勿煩。出擧條又所啓,請大靜縣爲奴罪人仲義依律處斷。上曰,勿煩。出擧條又所啓,請崔百男邊遠定配。上曰,勿煩。出擧條又所啓,請黑山島爲奴罪人五得依律處斷。上曰,勿煩。出擧條二行刀割又所啓,新除授正言洪相聖,時在忠淸道牙山地,正言宋樂時,在京畿利川地,請竝斯速乘馹上來事,下諭。上曰,依啓。出擧條掌令柳薰啓曰,臣於日前入侍時,聖敎至嚴,誨責非常,臣至今追思,尤不勝惶懍愧恧之至。昨日新除復下,天牌又臨,臣不敢言私,只顧分義之至重,竭蹶趨承,而隱忍蹲冒,斷無是理,何敢復爲抗顔於臺次乎?請命遞斥臣職。上曰,其所引嫌,極涉無義,勿辭亦勿退待。又所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請大靜縣爲奴罪人仲義依律處斷。上曰,勿煩。又所啓,請黑山島爲奴罪人五得依律處斷。上曰,勿煩。又所啓,請崔百男邊遠定配。上曰,勿煩。又所啓,新除授持平李若采,時在慶尙道大丘地,請斯速乘馹上來事,下諭。上曰,依啓。又所啓,臣於聖敎之下,尤不勝萬萬惶懍,臣之前後情勢,轉益悶蹙,臣何敢一刻晏然於臺次乎?請命遞斥臣職。上曰,依啓。出擧條上還入大內,諸臣以次退出。
辛卯四月十九日申時,上御崇政殿。夕講入侍時,同知事李景祜,特進官沈墢,侍讀官金基大,檢討官南柱老,參贊官林鼎遠,假注書申應淵,記事官李度默·閔養烈以次進伏。上讀大學衍義自堯典曰若稽古,至於變時雍訖。命儒臣讀之,又命老人入侍。申慶普·魚必溟進伏。上問必溟曰,與魚錫定幾寸乎?對曰,寸外。上曰,能如前誦箴銘乎?對曰,年老不能矣。上曰,數年前則好風神矣。今必老矣,皆賜饋後,以次先退。仍命書傳敎曰,一則興懷,一則夢感·一則憶昔,數日內皆見,予無憾焉。玆中職名人,若昨只有二人,而申慶普,以壽職一品,今無可論,魚必溟,挾名紙入此庭,其見屬耳,數年之間,雖若此,其面雖莫辨,聞其聲,判若異人。嗚呼,此人,豈特本年皇嫂十六寸親也?嗚呼,今者調攝之堂,卽昔年皇嫂所御之堂也。予懷何抑?特加一資。辛斗壽·金重三,卽昔年行伍軍也,亦八十四歲,而李奉男·趙泰碩·金壽星·元泰貴,尙今角圈,皆加資,今日內口傳下批。又命書傳敎曰,登聞殿庭,萬古所無,奚特此也?崇政門外,往來登聞號聲,放恣無嚴,不問本事,若不嚴懲,何以勵末世?三才,令該曹,嚴刑一次後,當日巨濟府爲奴,以招辭觀之,所謂內侍,不無起鬧之事,而今日擧措,亦焉知無指囑乎?令該府,卽爲嚴問,口招後登對以奏,以勵此輩從中放恣之習,興化門守門將記過待令事。出榻敎兵曹郞廳權坪,機張縣充軍事。出傳敎上曰,豈特曾已下敎?昔年金萬埰·尹德駿,其猶畿伯交龜皆無形,不仕違牌,可也。焉敢若此?具㢞·朴道源,皆施不敍之典,其代,李亨逵·李堉爲承旨,牌招察任。房順房。出傳敎又命書傳敎曰,除授承旨二人中一人,其在職前任兵曹,不能檢飭闕中。今者特授,且當臨門,而與同副承旨,一體謝恩,若此承旨,其若侍從乎?右副承旨李堉,特施不敍之典。又命書傳敎曰,方有宣傳官下敎之事,而傳命無人,在外文兼遞差,鄭文柱差代,其令佩劍入侍。上曰,承旨有闕代,前承旨李碩載除授,牌招察任。房順房。出傳敎又命書傳敎曰,傳命下敎,通禮無人,文兼鄭文柱,復授前任,前文兼亦仍任。又命書傳敎曰,右副承旨馳詣明陵,奉審以來。上曰,藥房提調持湯劑,更爲入侍。出傳敎提調允鈺持湯劑進前。上進御訖。命書傳敎曰,兩次擧措,皆有興懷,而戊辰生,其猶遺焉。此以何抑?今日延和門,一體饋饌,分付京兆,晩後待令。因入大內,諸臣以次退出。
辛卯四月十九日初更五點,上御集慶堂。奉審承旨入侍時,右副承旨林鼎遠,假注書申應淵,記事官李度默·閔養烈以次進伏訖。上曰,奉審盡爲之乎?鼎遠曰,陵上莎草之絶種,已過三日,而莎草亦茂盛矣。上曰,入番誰耶?鼎遠曰,任希厚矣。命書傳敎曰,登聞,古豈無也,而今年,萬古所無之事雖多,殿庭登聞高聲,其猶不足。崇政門外於陞於下,高聲敢呼,連爲鳴金,此萬古所無,有此下敎,而靜而思之,楊州村民,何知殿座崇政殿?亦何知門?此無他,以小豎僕,想必引導而然,萬萬放恣,此不嚴懲,此輩之奴,皆是雇軍於此堂前,亦必有登聞之事,此等末世,關係非細。李相蕃,以此問目,施威嚴問,今聞此無職名小豎,該府泛從,令該曹,卽爲嚴問口招,待開門以奏。又命書傳敎曰,近者年少文臣,其雖驕蹇,人君暮年,不欲苟且,特命開政差代,亦令夕講,則焉敢若此?事之寒心,莫此爲甚。竝禁推,一依沈·李兩儒臣例,待下敎勘律,其令囹圄中備員。諸臣遂退出。
上在慶熙宮。停常參,只晝講。
藥房都提調韓翼謩,提調具允鈺,副提調李昌儒啓曰,昨日法講常參,臨饋耆老,抵暮酬應。伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。追慕憶昔,予懷皆伸,豈若昔年,氣則一樣,待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,旣有其人,則何敢監察茶時,勿施,牌招察任。
傳于李碩載曰,晝講爲之,判義禁·秋堂入侍。
又傳曰,經筵特進官,以判金吾·秋堂爲之。
李碩載啓曰,今日朝講,兩司當爲備員,而憲府纔已出牌,諫院無進參之員,一體牌招,何如?傳曰,允。
備忘記,傳于李碩載曰,今日爲朝講,特進官一人,以騎曹入直堂入侍,今者侍從,爲五得重義以設乎?此亦勸成,何敢監察茶時?況朝講有命,其牌申飭。
吏曹口傳政事,曺學臣爲金川郡守,鄭景淳爲黃州牧使。
備忘記,傳于李碩載曰,今日違牌者,豈特爲身計?萬古鄙夫,以此嚴飭。
李昌儒,以京畿監司狀啓,龍仁呈,以吏曹參議沈履之,病重上去不得事。踏啓字。
備忘記,傳于李昌儒曰,今日文臣,常時見則海東臣子,而爲侍從,辦若異人,心爲人臣有二,而何顔北面事暮君乎?良可寒心也。
備忘記,傳于任希敎曰,廂庫弓房軍,古則鄕軍,其中有校生爲軍者,於其處讀書曾聞,今者雇軍,此亦耗經費取雜類者。今後則三名者,一則雇軍,二則鄕軍,諸處皆然。古有鄕軍製詩者,甲申築壇時,御苑亦有鄕軍,昔年聞矣。一自永定雇軍之後,雜類遍備,至於壬午而罔測。近者特甚,其宜淸宮禁,今後各處時御差備軍,則因前皆半鄕半京軍,而原啓下單子中,騎判,親視校正,付標啓下,此亦省經費禁雜人之道也。莫重處,勿問。
備忘記,傳于林鼎遠曰,今日侍從臣,莫思其先,互相顧瞻,爲後日計。今者小豎,恣意驕重,至於其僕,偸御衣屬,其已免賤僕,殿庭登聞,其僕爲雇立者,指示殿門,有此萬古莫聞駭擧,而與以士爲名者相交。柳家僕,呈于法曹,小豎僕,登聞殿庭,因是爲此,若此而國爲國乎?小豎免賤僕,欲爲已僕,呈于法曹者,令該堂該曹直房嚴問,持草供以奏。昨聞該曹供,該堂掩護柳哥之意何掩,何敢按問?前承旨朴道源,敍用爲秋曹參議,牌招察任。
備念記,傳于李昌儒曰,人君處置宜均,一人旣已敍用,況此人受由,戶曹參議特遞,其代,前承旨具㢞,敍用爲戶曹參議,牌招察任。
傳于李昌儒曰,御史入侍。
林鼎遠啓曰,刑曹參議朴道源,持罪人草供,依下敎來待矣。
又啓曰,刑曹參判嚴璘,持罪人草供,依下敎來待矣。
傳于李亨逵曰,牌去來連爲申飭。
林鼎遠,以刑曹言啓曰,李相蕃,端川府定配,當日押付,㖍去非與諸子息,一倂楊州官奴婢定屬,只限己身,其孫勿問事,命下矣。依傳敎罪人李相蕃,咸鏡道端川府定配,當日押付,婢㖍去非,奴任才福才順才己山,婢順烈·己烈,京畿楊州牧,竝官奴婢定屬事,發關分付于該道道臣之意,敢啓。傳曰,知道。
以承傳色口傳下敎曰,中官之往來士子與法官家駭然,依興祿例,相蕃家屬,令部官,今日內逐送彰義門外。
魚錫定,以漢城府言啓曰,中官之往來士子與法官家駭然,依興祿例,相蕃家屬,令部官,今日內逐送彰義門外事,命下矣。依傳敎,相蕃家屬,今日內逐送彰義門外之意,敢啓。傳曰,知道。
林鼎遠,以義禁府言啓曰,時囚罪人趙惠慶,依李爀例,今日內決放事,承傳啓下矣。趙惠慶,依本律,忠淸道溫陽郡時興驛,徒三年定配,又五年禁錮,而依例發遣府書吏,押送配所,何如?傳曰,允。
任希敎,以御營廳·一二所巡廳·左右邊捕盜廳言啓曰,去夜犯夜人無所捉,敢啓。傳曰,知道。
吏曹判書李溵疏曰,伏以臣,感激恩顧,不暇自恤,冒膺見職,居然再易月矣。凡於政命之下,固當竭蹶趨承,而日前祗班,猝患寒熱之症,焦火凝氷,頃刻屢變,支體忽如束縛,精神因之迷瞀,不得不舁還私次,調治有日,而諸般症情,有加無減,宛轉叫倒,末由運動,僚堂不諒,至煩再牌,竟至於荐犯違傲,此實疾病之所不能强者,而伏枕悚隘,惟俟大何?此際下政院備忘,勖之先故,辭敎截嚴,臣奉讀以來,嗚咽涕泣,不知所云。論其辜犯,嶺海猶輕,而奈何聖度涵貸,罰止對吏,僅經一宿,又蒙特宥,一倍感惶,無地措躬。目下病狀懍綴,實無束帶趨朝之望,日前政注,又著昏謬之失。戶曹佐郞李文源,最爲郞署久勤,故率意檢擬於工曹正郞之望,至蒙恩點矣。追聞文源,與本曹參議沈履之,有親嫌云。相避之不得移擬,自是法典,在前如此者,自臣曹,或請望筒之勿施,或多其規,而臣縮伏引罪,雖不敢授例爲言,而其不審之罪,實無所逃。每行一政,瘡疣輒出,如是尙可蹲冒於銓衡之地,而且念官職去就,廉愧爲重。昨日兩承宣,旣因臣而遞,則臣雖欲靦然復出,其可得乎?以此以彼,趨膺無路,玆敢冒昧自列。伏乞聖明,俯賜鑑諒,亟命有司,議臣前後罪犯,以樹公紀,以嚴銓法,不勝幸甚。答曰,省疏具悉。此專由乎政色書吏不若古之致,未及照察,不是異事,李文源此望勿施,卿勿辭行公。
大司諫南玄老疏曰,伏以臣之忝叨諫長,凡幾遭矣。繼毫蔑如,罪戾徒積,而聖度天大,輒賜寬貸,前冬薄竄,又荷旋宥,臣誠感鏤在心,圖報無地,而第念嚮臣所遭,言出於論思之地,橫加罪案,詆斥甚嚴,人之不諒,胡至於此?莫非臣之平日言行無素,不能見孚於同朝之致。追思至今,撫躬自恧,今於新除之下,雖欲抗顔冒出,其於羞臺閣而辱朝廷,何哉?玆陳短章,略暴微懇。伏乞聖慈,俯垂鑑諒,亟削臣職,仍治臣罪,以肅朝綱,以安私分,不勝幸甚。臣於乞免之章,竊有所慨然者,略此附陳。吏曹參判尹東暹,以向來經筵之擬望,臺評峻發,至及於其時長銓,則其在自處之道,不宜遽然出脚,而視若尋常,揚揚冒膺,廉防所關,有識寒心。臣謂譴罷之典,斷不可已也。臣無任屛營祈懇之至。答曰,省疏具悉。往事撕捱,已涉過矣。目下不無可言者,官師,相規者,而只擧尹東暹,若是彌縫,本事太過,勿論,其涉苟且矣。
辛卯四月二十日辰時,上御集慶堂。朝講入侍時,領事韓翼謩,知事申晦,特進官尹得雨·柳修,參贊宮李亨逵,侍讀官金基大,檢討官南柱老,持平任希雨,假注書申應淵,記事官李度默·閔養烈以次進伏。上讀大學自凡傳文,至此謂知之至也。命儒臣又讀。上曰,秋堂入侍。出榻敎賤臣承命出,召參判嚴璹偕入。又傳曰,司諫權穎入侍。賤臣又承命出召偕入。上曰,今聞李相蕃供辭,果若所料,閹豎士人,其間懸隔,則爲其已免賤奴,自京到楊州,代其贖良奴而稱冤,豈特愚也?不可以人類言者。況若無爲先之事,則小豎何敢詣法官之門乎?此渠皆直招,而況其於登聞,渠之指揮,亦爲自服,若不嚴懲,後弊勝言。惜乎今當停朝市,故直配,內府處置,自有內府,李相蕃,端川府定配,當日押付,今番事,萬古所無,其知否在於有司,而名以爲士者,名以中官者,因其爭奴,至施此境,竝與主而處分,未爲不可,而今聞柳种卽全昌尉孫,兩家主勿問,㖍去非與諸子息,一竝楊州官奴婢定屬,只限己身,其孫勿問。出傳敎上曰,李基敬,飭已行,特放,其令當日謝恩。出傳敎命書傳敎曰,慶興君,若有夫人,令該曹,衣資食物輸送,仍令存問。又曰,慶興君有子乎?其子孫有幾許耶?上曰,時囚趙惠慶,依李爀例,今日內決放,今已孟夏,成允儉·李一曾竝放。出傳敎上曰,藥房提調持湯劑入侍。出傳敎命書傳敎曰,雖知有恙,豈料至此?今聞海伯狀聞,此誠却疑非眞,日字雖差遲,復命惟持日。前者海興,尙今思焉,豈復有慶興?嗚呼,前者,其雖追聞,嗟哉,今番,隔三日程而聞此,宗臣零替,莫若近者,而嗟哉,暮年,豈聞此報?凡諸等事,依例擧行,本道顧助,一依海興君例爲之,擔持軍,所經諸道題給,其子,亦令該曹,待闋服懸註調用,暮年聞此,豈不爲客裏之魂?祭文製下,所到處,令守令爲獻官,祭物,本州待令致祭事,一體分付。上曰,聞此之後,豈可遲滯?若知此也,豈有是敎?昨日三使臣處分下敎,卽爲勿施。出傳敎命書傳敎曰,至於今年,柳鏛之功,思之惟切。其孫柳源,令該曹,相當窠口傳調用。上曰,今聞全羅兵使軍器執頉者多,嚴飭修補,其令褊裨摘奸,其若前者,狀聞嚴處,他道旣諭,筒兒無纓,其何射箭?環刀無纓,亦何佩?此等者,定習操後修補何難?而其涉無據。當該座首,令巡營刑推,其令卽爲修補。仍命退,諸臣以次退出。
辛卯四月二十日午時,上御集慶堂。御史入侍時,御史兪漢謹,右承旨李碩載,假注書申應淵,記事官李度默·閔養烈以次進伏。上命御史讀其狀啓。上曰,是誰耶?碩載曰,兪漢謹也。上曰,然矣。又有去者誰耶?對曰,是則洪相簡也。上曰,年少者必詳明矣。上曰,臺臣言李敬懋聚日下文唐帽·履子五十部之多,毛冠則以五十兩貿置之云,然否?漢謹曰,以一文書見之,不過如此,故啓之矣。上曰,所執之物,不大段矣。當爲賄遺耶?左相曰,似然矣。上笑曰,卿等,亦有受之者乎?具允鈺曰,便同鞭靴矣。亦不足怪也。上曰,備局官用,誰用之乎?對曰,御史往則雖可擅用,而本官,不敢私用矣。左相曰,意謂兩西諸邑,穀財必多積矣。聞甚不多,甚可悶也。上曰,尹守儉,美矣。在於曹司間爲好事,幾日能迴來耶?上曰,新兵使李賢泰,其父子善矣。上曰,尹東暹,以揚揚二字,不行否?允鈺曰,此非大段,而有身病不能出矣。頃日不出,亦由此也。上曰,此人美矣。命書傳敎曰,今聞海西御史啓本,黃海前兵使李敬懋,於所料無過此,該府文書當處分,而雖曰皆非私用,於一事,手滑若此,其若盡爲詳察,則必將夥然,其中賂馱一節,莫知某人,而頃者有若此者擧,請嚴査,今聞其奏聞書啓,是豈曰賂?此一節勿論,他餘事,此書啓,下備局問目中,一體問而只捧口招,登對以奏。黃州·金川二守令,御史申大觀,雖稍峻,決不可付諸百里之任,一倂施以準期不敍之典,其代,此時守令,豈可一刻曠官?今日內口傳擇差,其令待開門辭朝。申大觀莫云年少,莫重糶政,若是泛忽,決不可只此,令該府嚴處,其餘守令無回啓者置之。金郊察訪盧允中,其政可尙,令該曹,守令調用。上曰,高陽御史入侍。又曰,右尹李基敬入侍。出傳敎賤臣承命出召,與之偕入。基敬進伏。上曰,于今不見幾年?對曰,甲申下鄕,已八年矣。上曰,八年不見,能不戀戀,仍起坐,使之承顔。上曰,此人衰乎?碩載曰,髮半白矣。上手書以賜曰,八年復見,君臣一堂,卿雖視予,予何辨卿?仍命曰,卿欲留乎?對曰,多病不能久留矣。相簡進伏。上命讀狀啓畢。仍命書傳敎曰,詩云邦畿千里,惟民所止。於邦畿中,楊高,卽東西一也。楊州旣廉問,高陽何不問?有此命矣,此正懲一勵百者,問楊州消息,不無飭勵者,而猶有五名黃口,三名白骨。噫,此猶若此,況他郡乎?此無他,郡守若是勤懇,而座首其若着念,豈有未充定者?旣聞之後,不可忽也。其數少,故雖不令該府處之,當該郡守越五等,其令自新,當該座首,令道臣,爲先黃口決棍十度,白骨決棍十度,俾無此弊,以楊高爲木鐸,三百五十八州守令,親執充定事,令備局,分付八道。噫,兩都之民,亦予赤子也,一體申飭。上命碩載讀闕內雇軍名目冊,或命減半,或圍抹。命書傳敎曰,噫,予自初承統有間,熟知此弊。故其時有此矯正,而所謂永定雇軍,其亦闊狹之意,而亦非甲申庚子以前規模也。雖然水淸無大魚,因以爲慮。噫,雜人代壬午前淸防堂,莫重書畵,偸竊者多,而予皆勿問。噫,壬午年莫重古來物偸竊,可謂罔測,而其雖嚴處,頃者亦有資政殿御衣偸竊之事。定雇軍,其令守直而不爲守直,渠自盜竊,若問其本,是豈他人?卽閹豎之故也。一則端本,一則減尾閭有此敎,雖然於渠輩,其亦琴絃之義,於經費,庶可省費之道。噫,其本由何?庚子藝文館居廬時,見都薛里房汲水兒弱,代王禹偁待漏院記,以徵鄕民白骨之布,給京中,此輩慨歎而起。末梢曰,以諷敎于諸內豎結之,而予本謹愼,故其文保藏,莫示他人。嗚呼,嗣服後若不矯正,豈爲民父母之義乎?果有此擧,然猶有不無濫者,其猶泯默,壬午年此輩有罔測之事,頃者亦有萬古所無之事,而此誰非內豎?昨軍生字偸竊,亦豈非太僕雇軍乎?將欲下敎。嗚呼,減疋之後,予意豈有黃口隣徵之弊?而近因所讀前辛卯日記,其時次對筵奏八歲九歲充定軍後,興感,且法久解弛,故特命御史。噫,昔則八九,今則五六歲,豈特此也?臨門問鄕民,甚至於二三歲充定者,亦因左揆,更遣御史,廉問白骨徵布,其數夥然,可勝寒心。噫,黃口與旣骨之布,若充閹豎之濫意,是豈暮年爲民之意乎?槪式由於此也。只顧近習尾閭之意,不顧赤子辛苦之布,是豈王政?亦豈體昔年恤民之聖德乎?矯正雖略略,其意則不淺。嗟哉,爲藩任帥臣者,其體此意,少加節損事,令備局,申飭諸道。仍命退,諸臣以次退出。
辛卯四月二十辰時,上御集慶堂。藥房入診入侍時,都提調韓翼謩,提調具允鈺,副提調李昌儒,假注書尹東晩,記事官李度默·閔養烈,醫官李以楷·鄭允協·慶絢·吳道炯·鄭允說·柳光翼·徐命緯·金孝儉以次進伏訖。翼謩曰,夜間聖體調攝,若何,寢睡·水刺之節,何如?上曰,一樣矣。進湯劑後,請診候。上曰,爲之。以楷診候曰,脈候左右三部度數調均,滑體一樣好矣。諸醫官皆以次陳達訖。諸臣以次退出。
上在慶熙宮。停常參,只晝講。
藥房都提調韓翼謩,提調具允鈺,副提調李昌儒啓曰,伏未審夜間,聖體調攝,若何,痰候,何如?寢睡·水刺,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮,藥房口傳問安。答曰,知道。
任希敎,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
李昌儒啓曰,注書蔡弘履·李祖源,不爲仕進,卽爲牌招,何如?傳曰,允。
傳于李碩載曰,昨日新除兩守令,內局入侍,同爲入侍。
傳于李亨逵曰,貢市堂上,率貢市人,來待東月臺,當殿座,禮房承旨·右副承旨入侍,繖扇侍衛安徐,承旨時服。
傳于林鼎遠曰,貢市堂上追後入侍,晝講先爲之。
傳于李亨逵曰,承旨先詣資政門外。
傳于任希敎曰,左相旣經入侍,領右相入來事,遣史官傳諭。
傳于李亨逵曰,承旨率守令入侍,騎堂同爲入侍。
林鼎遠啓曰,領議政金致仁,依下敎來待矣。
吏曹口傳政事,以尹珖爲金川郡守,李永培爲黃州牧使。
兵曹口傳政事,副護軍方泰輿·許礈。
李昌儒,以吏曹言啓曰,黃州牧使,今當差出,畿邑未赴守令,竝擬以入之意,敢啓。傳曰,知道。
李碩載,以內醫院官員,以都提調意啓曰,醫官方泰輿·許礈敍用事,命下矣。令該曹,竝卽口傳付軍職,冠帶常仕,何如?傳曰,允,
任希敎,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯四月二十一日辰時,上御崇政殿東月臺。晝講入侍時,同知事元仁孫,特進官鄭弘淳,參贊官李碩載,右副承旨林鼎遠,侍讀官金基大,檢討官南柱老,記事官蔡弘履,假注書申應淵,記事官李度默·閔養烈以次侍立。上具翼善冠·袞龍袍,乘輿出資政門,詣崇政殿月臺殿座時,上問都提調韓翼謩曰,某條見一日一貼則好矣。若思上番翰林,更思下番翰林,若思入侍承旨,又思注書也。翼謩曰,此誠天降之湯劑,不可一日一貼而已也。上讀小學自書題,至惟聖之謨。命儒臣讀之,問灑掃應對,自何歲爲之乎?又命翰林讀經筵冊庫書冊目錄。上曰,華山府院君,何朝耶?益昌·花山,一也。雖一日萬機,如此之事宜爲之。命書傳敎曰,昔年與調用益昌府院君·花山府院君,一也。花山後下敎旣若此,則況益昌府院君乎?益昌奉祀孫,頃年調用,今莫知在於何處。嗚呼,今日若此,他日何言?令該曹,尙有復職調用,今無奉祀孫,問名懸註調用。上曰,中官金壽光越俸六等。出榻敎上曰,下敎不傳,其宜惶蹙,而設有可爭者,何可殿座咫尺,高聲乎?近者侍從,謀免爲事,黃口小豎,放恣驕蹇,專由於承傳色之不能檢飭之致,不敎朝臣,其雖默默不飭,承傳色,焉可無飭?三承傳色,一倂越俸三等,承傳色旣下敎,庸闒金壽光,其何足數?金壽光越俸之命安徐。出榻敎命書傳敎曰,金川郡守辭朝後留待事,下敎。上曰,藥房提調持湯劑,更爲入侍。出榻敎命書傳敎曰,鄭景淳·曺學臣許遞,其代,令該曹,以在京無故人擇差。頃者勿論內外有準職調用之人,其令一體備擬。上曰,藥房提調持湯劑入侍事,下敎。出榻敎命書傳敎曰,前唐恩僉尉洪益惇敍用。命書傳敎曰,其飭已久,方泰輿·許礈敍用,復屬本廳。命書傳敎曰,花山府院君孫錄用,予意,若何?而因下敎,今聞前五衛將權相殷,今已故云。聞甚惻然,豈甄用之意哉?令該廳,顧恤其子,待闋服卽爲調用。上命貢市充經筵,使之入侍,以次進伏。上曰,首醫不來,未知今番段價高幾何,衣帶次價亦高乎?前年齎咨官入去時,多送衣帶次乎?貢市人對曰,衣帶次,自尙衣院備送其價矣。上曰,暮年爲之者,只爲民也。外民有白骨徵布,黃口簽丁,京民卽貢市人,若有弊瘼,皆奏。對曰,無矣。上曰,今則無外上乎?對曰,無矣。上曰,頃日申飭之後有效矣。上曰,今次下敎,有若木鐸布敎,爾其飭焉。上曰,白絲,非朝鮮可禁之物,一自親蠶之後有效乎?仁孫曰,今則士大夫家,多養蠶取種,雌雄蠶相換,頗有效矣。上命承旨讀李在學江華曝曬冊錄。上曰,大司諫南玄老入侍事,下敎。出榻敎。
左議政韓翼謩啓曰,刑曹判書洪名漢,行公屬耳,遽捧呈辭,事甚非矣。當該承旨推考,呈辭勿施,何如?上曰,依爲之。出擧條。
大司諫南玄老啓曰,臣之區區踪地,不敢以言官自居,而辭疏之末,略效一言,竊附官師之規矣。及承聖批,辭旨截嚴,臣於是,惶懍靡措,繼之以訝惑也。尹東暹之不恤人言,遽然冒出,大關士夫之廉防,則臣安得不論?而責敎及此,臣竊恐此後朝廷之上,此風漸長,設有徒懷榮利,不識廉恥之類,人莫敢誰何,夫豈細故也哉?臣雖無似,官以諫名,論一宰臣,致勤聖敎,臣何敢仍冒於臺次乎?請命遞斥臣職。上曰,昨日批答旣諭,其何略之?只於尹東暹,若是靳靳乎?噫,其君當言不言,今方訝惑,則此雖臺臣例語,於目下事喑啞,何敢以訝惑二字,加之於君乎?事體分義,俱涉寒心。旣有此批,昨日下批後,意謂卽爲詣臺引嫌,何敢經宿?旣已經宿則昨緣日暮,臺臣古例,而旣非日暮,故猶不爲,虧臺體大矣,何可例批?依啓。諸臣退出。
辛卯四月二十一日未時,上御集慶堂。守令入侍時,同副承旨李亨逵,記事官李祖源,記事官李度默·閔養烈,金川郡守尹珖以次進伏訖。上曰,此是金川郡守尹珖耶?亨逵曰,然矣。命奏履歷。對曰,前已經邊地,爲釜山僉使矣。命宣諭訖。命領相及洪檍入侍。領相進前問候。上曰,一樣矣。上問義州風俗及商賈等事。檍一一仰對。上曰,今日三條之問,予有深意。此等事,予則知之,而沖子則全然不知,此後無狀之人,如或欺誑,則將若之何?白骨黃口,亦有深意,予不欲使沖子,招怨於後日。近來人心世道,無一可恃,每中夜以思,未嘗不耿耿,此爲國本而然也。此處,卿須知之也。致仁曰,聖敎至此,臣敢不惕念奉行焉?命書傳敎曰,旣已興嗟,三使臣前下敎勿施,事體雖異,焉仍置囹圄豈勿施之意乎?且一放則豈可事同而飭異,違牌儒臣禁推者,一竝特放,牌招察任。又命書傳敎曰,頃者已諭,而副校理趙㻐,今又違牌,誠固執乎,果分義乎?此等之人,豈可寬貸乎?復禁推。上曰,尹東暹事,何如?致仁曰,前日不爲行公則已,今番則事件異矣。命書傳敎曰,尹東暹事,頃者趙榮進吏判彈劾,爲吏判,非爲東暹也,而於都憲,尙帶經筵,故違牌,其勢固然,而予則莫知,今日問於領相而乃覺若此。頃者處分之時,此人豈可公然違牌?果然處分誠過矣。若此則於廉隅,已無可言者,而昨日臺章尤過矣。今日揚揚二字,萬萬不襯,而雖然以禮使臣之道,難以强迫。本職許遞,其代李潭·金應淳之尙今在鄕,其皆過矣。李潭爲先除授,亦令催促將來。致仁所啓,使行時赴燕譯官額數,一依去辛卯年例,存減事旣承下敎,故考見本院赴燕座目,則謝恩兼冬至使行中譯官堂上堂下,合爲二十二員。漢學別選,淸學聰敏,蒙學聰敏三等第,係是中官加設,而癸未年,已因特敎,革罷釐正,故近來額數,比諸辛卯,元無加減,而在別使則反減一窠矣。上曰,然則置之,可也。致仁曰,黃曆齎官則別無可考之文跡,而各處商賈未罷之前,入去銀貨,殆無限節,及至戊申,革罷商賈,始以備局所許包窠持入,而所謂馬窠加包,各軍門·各衙軍燕貿之數,亦尙不貲矣。間因申飭之敎,加包,減作一窠,各軍門入送都數,無加於五千兩事,定爲恒式矣。此則何以爲之乎?上曰,仍前置之,可也。致仁曰,一遵辛卯存減之敎,聖慮所及,實出深遠,而臣常以爲使臣軍官,異於象譯,不必準給全包,堂上堂下包,遞減千兩,不然則無論堂上堂下,竝給堂下包,仍作定式,似好矣。上曰,堂上堂下勿論,竝以堂下包給之,可也。致仁曰,雲觀日官,曾有三年一送之敎,而若値曆法之差誤,不可不釐正之時,則自當陳稟特送,不必限年入送,徒增無益之員役矣。上曰,所奏誠是,依爲之。諸臣以次退出。
上在慶熙宮。停常參·經筵。
未時申時,日暈。
夜五更,月暈。
藥房都提調韓翼謩,提調具允鈺,副提調李昌儒啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。晝長雖悶,其猶酬應,夜長倍焉。報曉心弛,氣則一樣,待敎入侍。
中宮殿·惠嬪宮,藥房口傳問安。答曰,知道。
備忘記,今者予心,一則追慕,一則爲民,其雖追慕,此懷何伸?其雖爲民,何施此世?興惟及此,夙宵慨歎。其況此時,耳目喑啞,此時監察茶時,曰有將八其君,當該承旨,何敢其稟?入侍,當下敎,任希雨牌招,愼爾復,其附陳,苟且可駭,欲見其人給其章,一體牌招。
備忘記,前參判尹東暹爲承旨,牌招察任。房順房。三院副提調例兼。
備忘記,南玄老旣捨重,故卿雖侵斥,毛將焉傅之人,批旨旣諭,而佯若莫知,斷斷吏堂,揚揚二字,卽自道也。任希雨·權穎倖免。昨日,肆然闕啓,愼爾復所懷兩件,令人葫蘆做錯,引嫌銓宮,其何開政?一人法講,卽成近例,以此欲免,苟且莫甚。況昨日益昌府院君,下敎旣若此,則同是愼哥,一何投章?旣已下敎,何顔對?皆遞矣。今日却湯,由於興懷,而知其向自西來,八年處鄕,其果師受,予以爲貴,於今自悔其本,豈耐於此豎?實萬萬可駭。況今惟其處鄕,其由於裕昆錄,其何心,幾年抱此?於今爲此,以此觀也,爲其君乎,爲黨習乎?此正王安石詩也。此章今到,豈特却湯?何心對臣僚?噫嘻寸忱,猶在西郊矣。
備忘記,今日興懷,只此日却湯,於莫重事,一怪生焉。自愧前顧,八年處鄕,專由乎此,爲此心,庭候賀班,爲何意也?此等護黨,只於渠,萬萬可駭,其於此日,予心浮雲,心膽俱隕,雖來日,何心建功?卿等若是相守,夕膳亦闕矣,其宜速休,以安予心。
李昌儒啓曰,卽者文學洪樂恒,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色下敎曰,雖申時承牌,然後當見,內局申飭。
又以下敎曰,今日內局批答旣諭,有日光而日影臺,測候官無之。當該禁漏官,令騎曹,決棍二十度。
又以下敎曰,日淸如此之時,官員與使令,眼同測候,則無一人,測候官員已決棍,使令亦爲決棍。
又以下敎曰,昨日左相旣奏,今何矇然捧入乎?當該承旨遞差,此單勿施。
又以下敎曰,今日五部官員待令之命,以黃口隣族觀之,閭家借入必有之,應入單子,若廛人之五日手本,卽令搜覓封入,而若闕之,當限己身充軍,以此分付。
又以下敎曰,如此禁漏官,將〈焉〉用之?三人入直輪焉,測候何難之有?若此觀象監除名。
藥房口傳啓曰,卽下傳敎,有承旨入來後,當見內局之命,而都承旨尹東暹,見纔違牌矣。日已過午,有不可一向等待,先許臣等入侍,千萬伏望,惶恐敢啓。
藥房口傳再啓曰,臣等,半日顒俟之餘,始伏承入侍之命,祗奉湯劑,顚倒趨入,下敎縷縷,不許進御。前席苦懇,終未得請,固將竟晷逮夜,期於奉進,及承傳敎,亦不敢仍伏席次,逬出閤外,衷情抑塞,玆不得不冒罪煩聒。伏乞聖明,深意此時湯劑之關係甚重,日再進御之不容間斷,卽許臣等之持入,千萬幸甚,惶恐敢啓。
藥房口傳三啓曰,臣等,瀝盡衷懇,恭俟兪音,更鼓將下,而尙未承許接之命,區區下情,實不勝抑鬱焦迫之至。初啓未承批之前,若是瀆擾,極爲萬萬罪悚,而湯劑稽進,一時爲悶,玆不得不更此控籲。伏乞聖明,亟加三思,暫許入侍,千萬顒祝。以承傳色口傳下敎曰,聞卿等退去後,當進夕饍,其速退去焉。
傳于李承源曰,銓曹事駭然,況都承旨乎?代房勿入,都承旨入來後,當見內局,都承旨入來後,先入侍後謝恩。
備忘記,本館官員,其猶登臺測候,則爲泰陽則其宜登臺看時,而況三人在直,何敢只守南星漏如此亦其令使令審焉?令予惟依晝則時刻,夜則更點,亦焉敢若此乎?朝鮮可駭者此類,另加申飭。
傳于嚴璘曰,今番隨副使入來譯官,使之待令。
傳于崔台衡曰,內局入侍。
傳于李性源曰,漢城府官員,率五部官員,使之待令。
李性源啓曰,漢城府官員,率五部官員,依下敎來待矣。
備忘記,承旨有闕代,崔台衡·具㢞·李性源·趙爲承旨,牌招察任。房順房。
傳于李碩載曰,左右副換房。
備忘記,今日軍職春等試射時,李弘逵片箭貫一中·邊一中,依例加資。
傳于李碩載曰,李弘逵加資,給牒後下批。
注書李祖源病代,以洪履健爲假注書。
崔台衡,以禮曹言啓曰,私奴還福,擊錚原情內,其矣上典,故學生趙榮普之女,而榮普,卽故右相趙道彬之長子。無後早故,至親中再從弟府使趙榮克,有五子,故欲定繼後,其上典,屢進榮克家,席藁哀乞,全然牢拒,終無肯許之意。亟令該曹,以榮克第五子宇喆,定爲其上典父祖之後事,據判付內,聞其所供,其涉矜惻不喩況旀,此九經中一者也,君豈泛忽而坐?一家生八寸,旣有五子,則若是堅執,豈不關係於倫理乎?卽此除良,大臣奉祀體重。噫,此相,嗣服後拜相者,予若不顧,嗟,彼故相,何時定後乎?令該曹,特許立後事,判下矣。依聖敎,府使趙榮克第五子宇喆,立爲故學生趙榮普之後,立案成給之意,敢啓。傳曰,知道。
任希敎,以兵曹言啓曰,僉知中樞府事安宗彬,病勢沈重,不能供職,昌德宮衛將申道淵,身病猝重,勢難察任云。竝今姑改差,何如?傳曰,允。
又以兵曹言啓曰,本曹佐郞李正伋,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,新除授翊衛司司禦曺允亨呈狀內,素患痰癖之症,又添劇,旬月之內,萬無起動供職之望,斯速啓遞云。實病旣如此,則陪衛輪番之任,不可久曠,今姑改差,何如?傳曰,允。
又以兵曹言啓曰,依傳敎,禁漏官員池光㦊,決棍二十度之意,敢啓。傳曰,知道。
又以兵曹言啓曰,依傳敎,禁漏使令朴大喜,決棍二十度,敢啓。傳曰,知道。
又以禁衛營·一二〈所〉巡廳·左右捕盜廳言啓曰,去夜,無犯夜人所捉之意,敢啓。傳曰,知道。
文學洪樂恒疏曰,伏以臣於前月,忝叨宮僚,淹直數旬矣。嚮聞老母病狀之危劇,拜章皇徑出,罪犯擅離,雖緣情私之煎迫,自知刑僇之難逭。聖度包容,曲賜寬貸,罰上問備,恩深特召,出於是時,母病未瘳,不忍離捨,而庚牌之下,未敢違逋,且僚員不備,職次難曠,托人刀圭,章皇入直。今又一望,卽接家信,則病老彌留之餘症,偶因調攝之失宜,一倍添劇,貼席涔涔,轉動不得,飮啖全却,凜綴之狀,若不支朝夕。臣聞此報,方寸焦灼,無以按住,不得已更陳短章,逬出禁扃,罪在重犯,法難再容。伏乞天地父母,亟施離次之律,仍遞臣見叨之職,以肅朝綱,以便救護,千萬幸甚。踏啓字。
辛卯四月二十二日申時,上御集慶堂。藥房入診入侍時,都提調韓翼謩,提調具允鈺,左承旨魚錫定,記事官蔡弘履·李度默·閔養烈,醫官方泰輿·許礈·李以楷·鄭允協·慶絢·吳道炯·鄭允說·柳光翼,以次進伏訖。翼謩曰,聖體,若何?上曰,一樣矣。進湯劑。上曰,當不進矣。翼謩曰,曾前累達,而聖心每過用,誠憫迫矣。上曰,本事下敎之後,厥輩已處分,而昨夜後,精神似迷,且有興懷,實難進湯矣。翼謩曰,下敎如此,誠憫迫矣。上曰,昨與領相酬酢,而幾十萬兩,抛散遼野,聞此而湯劑,豈忍下咽耶?翼謩曰,鹿尾餘二部,而多鹽味矣。上曰,入于差備,可也。仍强進湯劑。上曰,其他雖過,今授知申,意蓋在矣,而不欲復揚揚,勢固然矣。遵孔訓,宜以禮使臣。都承旨許遞,其代,參判嚴璘除授,牌招察任。房順房。三院副提調例兼。出傳敎命讀李基敬疏。上曰,似是投托於斯文者也。上曰,噫,世間,欲求難挽之人,予則曰於今,李基敬一人,故至昨日而予心可知。然可貴者可貴,可斥者可斥,今聞其章之來,予心悵然,及其命讀,首陳事,可見愛君之心,而後陳者,千千萬萬料表。基敬,其何此言,基敬,其何此言?此正孔聖棖也欲之言也。多少勿論,嗚呼,嚴堤防,裕昆錄,豈徒嚴堤防?今日朝鮮臣子,其若秉彝不泯,誠可謂一字一涕,恒抱掩抑者,而權震應,雖不敢顯言其名,實則將其父辨也,辨下一字不書,君臣分義,無所逃於霄壤之意也。若必書其字,承旨焉敢書也?雖不書,意則在也。頃者欲諭,今言可乎?其章曰爲祖,此爲祖也,況君乎?噫,欒共子言曰,父生之君食之師敎之,以此觀之,生三事一之意,其次截然。況此人曰祖之師爲祖者乎?此等怪說,今乃初聞,此猶謾說話,關係至嚴且重。嗚呼,說夢近誕,今日內局問候答,頃者旣諭,故不欲再言,雖默徹宵,若昔年侍,何心服湯?其方拒之有章,其豈無此夢?聞來,心膽俱隕若此,兩處史庫深藏之文,其將復命史官,持來乎?年少浮薄之輩,汨於黨中之人,雖不足道,今者基敬此章,可謂洪水猛獸,若不嚴堤防,何謂命其文之意?雖然於昨於今,予有所惜者,雖不處分,亦何敢例視?特解見職,其令當日下鄕,亦不曰逐,意亦在也。此章,翰注其若謄之,此亂臣也,政院申飭。出傳敎上曰,頃者旣下敎,則雖耳目,其章,不敢捧入,況一李基敬乎?放恣陳章者,旣命下鄕,況捧納承旨乎?當該承旨,特施不敍之典,職在一院,敢曰不知,今日仕進承旨,一倂遞差。出傳敎上曰,予意則李基敬,爲湖南孤蹤而守此。今聞大違所料,當初處分,其涉太輕,訓諭下手,渠何敢在仕版?亟施刊版之典,處分止此,其亦參酌,雖敢有意莫重,渠亦臣子也。昨日書賜,其若思君,其令見此終身焉。出傳敎上曰,仕進承旨旣已遞差,右承旨李碩載,爲先牌招入直。出傳敎諸臣遂退出。
上在慶熙宮。停常參·經筵。
藥房都提調韓翼謩,提調具允鈺,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。追慕一倍之中,有此駭擧,此豈渠也?寔於佯色幾年欺予,卽一基敬,已見欺於此人。今世人予知鼎足山城已難復命,敢欲下手,何顔以對,黨人若前,何心請燕?何心勸湯?初則只一日,於今固定矣,其何問候?
中宮殿·惠嬪宮,藥房口傳問安。答曰,知道。
以承傳色口傳下敎曰,以予如此,相率而來,則當臥舊邱矣。
又下敎曰,臨時殿座時,侍衛入直,擧行時刻,待下敎只入正時。
傳于李性源曰,有當問者,五部官員,先爲待令,前排亦待令,承旨時服入侍。
李性源啓曰,今日殿座時,承旨當爲備員,而右副承旨李碩載,以式暇,纔已出去,卽爲牌招,何如?傳曰,允。
備忘記,予於今年,此心萬倍,其況來月初五前一日,當日其雖祗迎,將何伸禮?二十三日,其雖祗迎,只望東郊,亦何伸禮?噫,六月初八日·卄九日,其將亦然,此孝乎,悌乎?此時再昨夢拜,昨日見此,暮年心腸,木耶,石耶?其尤駭慨者,姜·李二人,趾煥,何足道也?基敬,萬萬可駭,八年在鄕,豈特師受,心在裕昆錄,莫知其君幾朔沈潛,雖由偏愛,其曰臣道,基敬一心,卽黨心也。其能見焉,可謂乾道昭昭。昨日立判,此以皆受於其祖之訓乎?予則曰甘心投章,渠心若此,故君心何知?噫,今春以後,心膽幾十隕,昨日以後將百隕,雖見帽帶官,心膽欲墜,置裕昆錄於座側,欲抱夢拜幾十年整齊,聞京兆草記,慷慨兼焉。晩後其雖臨門,惟此而已。泰輿何敢奉鎭鈔,孰敢挽予心?泰輿其若先奉來,予當以闌入先決棍,今予若此者,基敬基敬,釀成基敬者,黨人也黨人也,復何起也復何起也?
備忘記,今已見欺,關係莫重,何可置諸豐沛之鄕?所賜書,令納政院。李基敬,南海縣庶民,捧納承旨,施以刊版之典,其時在院諸承旨,依李亨逵初下敎例,捧傳旨以示嚴堤防。
李性源,以漢城府言啓曰,因傳敎,李基敬南海縣庶民之意,敢啓。傳曰,知道。
李性源,以漢城府言啓曰,今日五部官員待令之命,以黃口隣族觀之,閭家借入必有之,卽令搜覓知入事,命下矣。依傳敎分付五部官員,使之搜覓,則中部都事趙潞鎭所報內,幼學崔瑞根,借入閭家。西部都事申光洙所報內,閭家借入處元無,而幼學李徵瑞,幼學李昌德,買入閭家。北部都事趙城鎭所報內,尹忸,借入閭家。東部都事李商質所報內,元無閭家借入之類。南部奉事申光權所報內,出身韓鎭璋,幼學李徵輔閭家買入之意,敢啓。答曰,噫,此弊,在邸時熟知,故初令也,幾十年臨御,皆曰此則令行,暮年若此,可勝寒心。若此而若貢人五日手本,其何循例?以黃口隣族,有此擧,果有是事,此人等,皆該府·該曹,押令待令門外,而諸具置之,今月內,再次循例以聞。京兆尹,施以不敍之典,五部首郞,令該府以處,其中若有今得者,勿問,當該洞面任,令該曹決杖一百,賣買文書,亦爲取來待令。
藥房口傳啓曰,卽伏承問候批旨,辭敎轉嚴,天聽愈邈,臣等,相顧愕眙,罔知攸措。今此湯劑,關係如何,而昨日不進,今又靳許,一日間斷,萬萬悶迫。連二日停進,寧有是理乎?臣等,憂遑焦迫之甚,輒敢進詣閤外,冒罪求對。伏乞飜然回悟,卽許持湯劑入侍,千萬祈祝。答曰,臨御幾十年,綱紀日墜,人心日下,而其猶尙遵令者,閭家借入爲一疋後,黃口隣徵,予則曰息矣。因黃口隣族若前,有此下敎,果若此,於今侍從何恃?金玉何恃?鄕民旣若此,都民且若前,誰恃之?負鄕民負都民,何心曰君?然國法惟直,可處者可處,而此猶節目,昨日以後,心固定心固定,此皆朝鮮士夫也,其亦京鄕班漢也。士夫能守士夫道,予何用心?官員能爲官員職,予當垂拱,甚至於臣敢與君見欺,五倫中君臣義掃矣。今雖在此,心在西郊矣。
藥房口傳再啓曰,昨日湯劑,終不得進御,今朝問候,猶未蒙兪音,臣等,抑塞憂迫,進詣閤外,冒罪求對,卽下批旨,一例靳許,聖躬保嗇,專在於湯劑。一日二日,却而不御,不知聖明,何爲而自輕之至此也?瀆擾罪大,乞被重典,不暇自恤,輒此强聒,暫許入侍,千萬祝懇。答曰,卿等留待,當見於建明門,若又困之,則當詣鍊戎臺,其止之。
備忘記,自謂哂也,初見欺於姜趾煥,再見欺於李基敬,本自西風,何爲南風?其於基敬,花田西風,亦是師受,基敬見欺,予自哂也,渠皆自見,予豈探問?莫云八風,今予隕心,猶在裕昆錄,聞此以後,喫豈下咽,其猶若此,況建功?噫,爲侍從者,各自身計,不顧沖子,其恃者誰?金玉,護黨背君若此,慷慨亘中,何心對帽帶人乎。
備忘記,予則以齟齬蹤,其志固若此,其何尙也?若是拳拳,此見欺於幾年,而靜而思,製裕昆錄,癸未翌年,自此年,仍在處鄕,誰爲立節?雖然滿腹黨心,其再翌年,其君,若何?雖甘心黨者,一欲見君,於理當然,而能忍之,其心可知。曰卽毫分臣分,此猶末節,於此錄若此,豈朝鮮臣子?興惟及此,豈特建功?食豈下咽?予志固定,回來後其亦却食,大官與內局,卽令自休。
崔台衡,以御營廳·左右捕廳·一二所巡廳言啓曰,去夜犯夜人無所捉,敢啓。傳曰,知道。
李碩載,以刑曹言啓曰,幼學李徵瑞,大靜縣充軍,李徵輔,令該曹以冒籍律施行後草記,韓振喆,嚴刑一次後楸子島充軍,李昌德,巨濟府充軍,崔瑞根·尹忸,竝湖沿充軍,當日押付事,命下矣。依傳敎,罪人李徵瑞,全羅道濟州牧大靜縣充軍,李徵輔,以冒籍律照律,決杖一百後寶城縣徒三年定配,韓振哲,嚴刑一次後靈岩郡楸子島充軍,李昌德,慶尙道巨濟府充軍,崔瑞根,全羅道海南縣充軍,尹忸,順天府充軍,竝卽發配之意,敢啓。傳曰,知道。
李碩載,以義禁府言啓曰,南部都事韓光溥,奉事申光權,西部都事申光洙,奉事柳偁,嶺沿充軍,中部都事趙潞鎭,奉事尹衡喆,湖西充軍,北部都事趙城鎭,奉事徐有綱,湖南充軍事,命下矣。韓光溥,慶尙道興海郡,申光權,金海府,申光洙,寧海府,柳偁,盈德縣,趙潞鎭,忠淸道溫陽郡,尹衡喆,洪州牧,趙城鎭,全羅道淳昌郡,徐有綱,潭陽縣竝充軍,而以傳敎內辭意,具罪目,依例發遣府羅將,當日押送于各其配所,何如?傳曰,知道。
李碩載,以刑曹言啓曰,當該洞面任,令該曹,決杖一百事,命下矣。依傳敎,當該洞任中部貞善坊契任掌鄭貴才,西部租田契任掌崔鳳徵,瓮里上契任掌李德三,南部瓦有豆里契任掌洪禾得,高寧尉契任掌韓百祿,北部陽德坊契任掌朴得宗等,各決杖一百之意,敢啓。傳曰,知道。
李碩載,以刑曹言啓曰,首吏雖令兵曹決棍充軍事,命下矣。依傳敎,當該漢城府首吏洪禹平,慶尙道金海府充軍,卽爲發配之意,敢啓。傳曰,知道。
建明門殿座罷後,政院·玉堂·藥房口傳問安。答曰,知道。
藥房口傳啓曰,俄者臣等,冒罪攀輿,罄陳肝血之懇,而天聽愈邈,未承諒許之音,此莫非臣等誠意淺薄,未能孚格之致。使我聖上,停進湯劑,至於兩日,此固臣等之罪也。咫尺閤門,未遂隨入之願,待敎入侍,難耐一刻之遲,敢復煩瀆,冀蒙俯察。伏乞亟許持湯劑入侍,千萬顒祝,惶恐敢啓。
傳于嚴璘曰,都承旨入侍。
傳于崔台衡曰,安心勿胥命事,遣史官傳諭,命召亦爲傳授。
王世孫疏曰,伏以御製裕昆錄一篇,卽我聖上四十年苦心爲世道破朋黨之至意也。凡在今日臣庶,孰敢有異議於其間?而迺者李基敬,不思我聖上眷遇之恩,肆然投章,敢欲壞亂我殿下建極之治,嚴加處分,固無不可,而今乃因此,聖心煩惱,湯劑不進,已至兩日。竊伏念今日湯劑之一時不進,其有損於聖躬,實倍於常時之十日不進。且每瞻天顔,不無少減於前日,湯劑尤豈可暫時停輟耶?俄者小子進饌之時,亦不過數匙而止,小子之焦遑悶迫,到此益切,而亦莫非小子不能盡職之罪也。臣之今日之責,惟在於問寢視饍,則李基敬事,雖不敢開喙,而至於湯劑之不進,誠難泯默,衷情所迫,不避瀆擾,仰陳血懇。伏乞聖慈,俯垂諒察,亟許進御,以副小子顒望之情,千萬幸甚云云。答曰,省爾之懇。噫,頃者見爾之章,其何若此?成就今章,凡文,起興則易,於義理,予亦艱澁,而聞其讀奏首件起頭,非特爾祖常不言者,義理正。嗚呼,製裕昆錄之意,付託有人,吾國其庶幾,其於建功湯,非爲宵小,遙望西郊,心隕膽墜,予志固定,今者之請,與宴有異,何復邁邁?孤爾誠懇,知申見處先飮,令傳喩。噫,勸湯,其猶養口體,體曾子養志之孝,深體爾祖之意,使海東宗國,永固磐石之安,是予爲爾祝也。
辛卯四月二十三日未時,上御建明門。殿座入侍時,行都承旨嚴璘,左承旨李性源,右承旨趙,右副承旨李碩載,同副承旨崔台衡,記事官蔡弘履,假注書洪履健,記事官李度默·閔養烈以次侍立。上具翼善冠·袞龍袍,乘輿出通陽門,詣建明門降輿因殿座。上曰,前排入之。五部官員拿入。上曰,汝等,親往搜覓耶?中部奉事尹衡喆曰,躬進徧搜於方方谷谷矣。上曰,汝所捉,幾人耶?衡喆曰,幼學崔瑞根也。上曰,西部所捉,幾人耶?奉事柳偁曰,部內無借入者,而幼學李徵瑞·李昌德,買入閭家矣。上曰,都事誰耶?偁曰,申光洙也。上曰,汝與光洙同往耶?分往耶?偁曰,分往搜之矣。上曰,南部所得,幾人耶?奉事申光權曰,出身韓鎭璋,幼學李徵輔,買入閭家現捉矣。上曰,文書上之。上曰,斜出有之耶?碩載曰,無之。上曰,西部所持來文書,亦無斜出乎?碩載曰,亦無之。上曰,此文書不爲斜立,亦可謂賣買耶?光權·偁曰,渠等稱以賣買,故如是矣。上曰,嗣服後禁令,何如?而文書不爲斜立,而稱以賣買,部官以此瞞君父,汝輩與都事,皆當限己身充軍矣。上曰,東部所得,幾人耶?奉事李昇海曰,部內元無借入者矣。上曰,東部奉事,雖未得來,猶有㤼意,申光權則放恣高聲。頃者見申光履,今又見之,亦一光履也。此是申哥之國乎?汝聲復爲之,欲聞之。上曰,北部所得,幾人耶?奉事徐有綱曰,幼學尹忸,借入矣。上曰,奉事誰之至親乎?碩載曰,徐有良之弟也。上曰,申光洙與光權,行列同耶?碩載曰,光字則同而非一行列也。皆爲高靈府院君申叔舟之後孫,而似是同宗矣。上曰,東部亦當罪同,而東部則無士夫,故安徐矣。上曰,東部外四部都事·奉事皆充軍處分,部官拿出。上曰,閭家借入·買入人,一竝拿入。尹忸·崔瑞根拿入。上曰,湖沿充軍拿出。李昌德·李徵瑞·韓鎭哲拿入。上曰,旣無斜立,何異白文?兩班與兩班興成,例也,豈可與常人爲之乎?竝嶺沿充軍。上曰,汝輩,誰族乎?昌德曰,兵使李景洙族也。上曰,斜立,爲之於何堂上耶?昌德曰,年久未能記得矣。上曰,無狀,巨濟府,限己身充軍。徵輔曰,矣父,庚戌年,推恩贈職矣。上曰,父爲老職則皆稱幼學耶?徵輔曰,居在豐德,聞兩班好,故敢稱幼學矣。上曰,年幾許?徵輔曰,七十四矣。上曰,以冒籍律施行拿出。徵瑞曰,矣身,亦非兩班矣。上曰,巧詐特甚,刑推,此漢戶籍,令漢城府覓入。上曰,戶籍來後,自當知之,直招。徵瑞曰,矣父,老職嘉善,祖,禦侮將軍矣。上曰,汝使其父祖爲常漢,尤爲無狀,閭家借入,姑置,無倫理之人也。大靜縣充軍拿出。鎭哲曰,矣身,質卑之人也。上曰,汝若欺諱,則當重治,直對,可也。鎭哲曰,參奉韓明允之子,而質卑則明白矣。上曰,一名之人耶?鎭哲曰,然矣。上曰,一名便是兩班,而百端欺諱,巧飾莫甚,令秋曹,刑推一次,充軍。上曰,秋曹堂上入侍。出榻敎上曰,南部奉事申光權,西部奉事柳偁,昨日下敎,若何?而前者欺隱,已涉駭然,敢以無斜文券,稱以賣買,無斜文券,何異白文?而此習尤無狀,敢以買得瞞君,亦涉放恣。與拿處都事二人,令該府嶺沿充軍,申光權之奏對,其涉無據。初則巨濟限己身充軍,下問高靈之孫云,參酌一體充軍。東部奉事,此村豈有士夫?借入閭家,非欺隱,北部·中部都事,至於北部其部廣,豈特一人?雖然俱稱借入,與兩部都事無斜案者,稱以買得欺隱者有間,北部都事趙城鎭,奉事徐有綱,湖南充軍,中部都事趙潞鎭,奉事尹衡喆,湖西充軍,皆令當日押付。出傳敎上曰,噫,嗣服後立法卽此,而凡事法久解弛,黃口隣族觀之,意謂其或蕩然。有此擧,李徵瑞以前前斜案,其敢欺君,況頃者下敎時,士民不敢交易事,業已下敎,則焉敢若此?豈特久遠欲免?借入一張文書,其欲憑後者,予則曰甚於白文。大靜縣充軍李徵輔,則非幼學而敢稱幼學,自綻於帳殿,令該曹以冒籍律施行後草記。韓鎭哲,欲免充軍,敢稱常人,倫理斁矣。此猶若此,甚事不做,令該曹,嚴刑一次後楸子島充軍。李昌德,其欲免焉,初則欺君,末乃直招,巨濟府充軍。崔瑞根·尹忸,借入無疑,一竝湖沿充軍,當日押付。出傳敎上曰,借入貰入有無事啓目,每月五日爲之,今曰二十五日·三十日云。此欲免現告而然,其涉巧矣。雖非五日,一月三次,焉可免也?此予所以從近二十日下敎者,而何敢若此?首吏雖令兵曹決棍充軍,此單每月入啓時,判尹,闔眼點頭而已乎?事近猾吏之從中,萬萬寒心,不可不敍而止。判尹徐命臣,亟施削職之典。出傳敎上曰,東部都事,分揀放送。出榻敎藥房都提調韓翼謩,提調具允鈺,副提調嚴璘進伏。翼謩問候,請進湯劑。上曰,置之。上曰,無如今年之事矣。一隅朝鮮,豈知李基敬之如此乎?上曰,無識常漢,猶不然,渠輩忍負干尺沖子,豈料見欺之至此乎?翼謩曰,湯劑之關係,若何?而兩日不進,下情不勝焦迫矣。伏願進御。上曰,置之。上曰,此輩亂賊,卿等,何不請討乎?上曰,此中,必無請討基敬者矣。暮年一心爲沖子,一心爲民,豈意見欺於黨人乎?翼謩曰,聖心若是用慮,豈不有損於玉體?此時湯劑,不可間斷。伏願進御。上曰,置之。上曰,趙㻐違牌,亦極非矣。上曰,趙㻐放。黃山察訪補外,當日內辭朝,時任察訪遞付京職。出傳敎因爲還內,諸臣退出。
辛卯四月二十三日酉時,上御集慶堂。承旨入侍時,行都承旨嚴璘,假注書洪履健,記事官李度默·閔養烈以次進伏訖。上曰,春坊上下番入侍。出榻敎弼善金基大,說書李在學入侍。上命璘讀世孫上疏。上曰,坐直承旨·內局入侍。出榻敎上曰,時原任大臣,同爲入侍。出榻敎領府事金相福,領議金致仁,判府事金陽澤,左議政韓翼謩,藥房提調具允鈺,同副承旨崔台衡,醫官方泰輿·許礈·李以楷·鄭允協·慶絢·吳道炯·鄭允說,柳光翼以次進伏。上曰,領相讀世孫上疏。致仁讀訖曰,伏聞世孫,方俯伏於地,恭俟湯劑之進御矣。上曰,爲沖子當服之矣。翼謩進湯劑,上進御。上命璘書批答。上曰,都承旨傳批答而來,可也。上曰,初以李基敬謂南人矣,今見欺矣。上曰,禁令中閭家奪入,猶有令行之效,雖或有借入者,皆草家,無瓦家矣。致仁曰,然矣。上曰,雜廛罷之,似好矣。翼謩曰,聖敎及於市廛,臣有區區所懷,敢此仰達矣。近來城中,百物翔貴,蓋近來無論大小廛,皆有都家,欲貴則貴,欲賤則賤,便成中都會,勒定廉價,至於小小之廛,定廛外不容他人賣買,便是專利,其弊莫甚。此後六矣廛外,法司無出禁亂,平市禁其勒價,則其弊少除矣。致仁曰,旣有先朝受敎,六矣廛外亂廛捉去者,禁之好矣。臣曾過市中,見其捉去之狀,甚驚駭矣。上曰,其狀,何如?致仁曰,捉去之時,束縛驅逐,毆打狼藉,其狀慘然矣。上曰,嘻,於今,雖關係國事者,予何言也?噫,今日强飮建功,爲沖子之誠,旣飮此,大學五止字之義而,中庸九經,亦不體乎?爲入侍時原任,其欲再飮,而其間纔見貢市人,故有一下問者,因此以問,亂廛之弊,其知熟矣,莫知此極。聞其捉去形狀,雖鞫囚,決不爲此,此後依此樣捉來者,當該捉來廛人,先決杖,仍爲勿施。其雖循例捉去者,物件屬公之弊永禁事,分付京兆,若不遵行,自備局,隨聞草記嚴處。出傳敎致仁曰,知申,傳批答來矣。上曰,世孫,方俯伏於庭耶?璘曰,東宮,席藁於庭,見臣,令春坊,先導升階,置批答於牀上而讀之訖。謂臣曰,俯察微誠,進御湯劑,不勝惶感云云矣。上曰,使春坊先導者,誠得體矣。翼謩請再進湯劑。上曰,藥房提調持湯劑,更爲入侍。出榻敎進湯劑,上進御。翼謩曰,夜已深,不敢請診矣。上曰,注書誰也?璘曰,洪履健也。上曰,此是以人才有名者耶?璘曰,然矣。上曰,此人登科前,似曾一見矣。左副承旨具㢞牌不進罷職傳旨。上曰,愼爾復,欲免違牌,兩件所論,豈特苟且?其亦一哂,以此撕捱,極涉太過,只推,待開門牌招察任。出傳敎仍命退出
上在慶熙宮。停常參·經筵。
藥房都提調韓翼謩,提調具允鈺,副提調嚴璘啓曰,昨日臨門酬應,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。其雖爲沖子强飮,豈云建功?其雖百人,於心何益?猶在造物,建功亦何益於造物乎?朝鮮臣子,卽沖子成建者,予則曰庶幾,氣何諭乎?餘心憧憧,其飮二貼,若飮二百貼矣。雖某時,待敎入侍。
中宮殿·惠嬪宮,藥房口傳問安。答曰,知道。
崔台衡,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
沈勖之,以訓鍊都監·左右捕廳·一二所巡廳言啓曰,去夜,犯夜人無所捉之意,敢啓。傳曰,知道。
備忘記,今予涼德,幾十年臨御,年近將八。今年,萬古罕有者特甚,何云以親九族?若然豈有今春?其雖靦然,是予耳目。昔年庚辰,就邸年,閫帥封進,其時耳目,幾月爭執其困,而其後次對,相臣,何其靳許爲奏?以夏扇臘雉爲敎,其時入侍諸臣,欽誦,載於寶鑑。予就邸後謹愼,因一事,柏府都吏申飭,至被譏斥,尙今悔焉。其時可謂耳目而耳目,猗歟,盛哉?有淮南王·韓弘故事,若有至親,豈有壬午尹東昇墨未乾之章?其猶惟焉,殷鑑在近,其若規正,亦豈有今春?此正宜草者用棍也,交切閹豎,已綻帳殿,而皆有後計,嘿嘿者幾人,觀今氣像,至於愼爾復,陋矣何足道也?擧皆違牌,其心,雖能食兒,可知。此猶大者,小豎僕,偸竊御衣資政殿中,而視若尋常,下敎後,其雖强爲,至於府院俱爭,其亦酸矣。五得若此,故今者違牌,蓋寔由於此,是可謂耳目。至於頃者事,可謂哂矣。黃口小豎,爲一贖良僕,徒步楊州,欲訴法官,而因其守法,莫能遂意,而敢囑其僕,指其座殿於庭於門而望門,萬古駭擧,而巽軟耳目,顔私小豎,掩耳喑啞,其中一則愼爾復也。此猶末節,慍憾裕昆錄,八年在鄕,衰君沈綿,凝然莫動,其心,豈特能食兒?雖吮乳兒,可知也。乾道昭昭,自見其黨,七十二歲人,美其幼名,冒稱幼學者,欲免充軍,渠與先稱常人,倫理雖斁,此豈在渠?耳目若此,由予涼德,今人若此,亦由涼德,自朝呼寫,於今畢呼,氣昏可知,而嗟哉,黨,一何盛乎?僕盛主衰,其理常也,建功何功?睥睨扁鵲矣。某時何時?予自哂也。
備忘記,周禮八法,第八亂民,其雖京府,何敢若此?雖曰亂廛,其誠亂民也。聞此,其象在眼,焉敢若此?以予心下敎,意深另飭,耳目喑啞,予當廉問。
備忘記,人君飭勵,豈在小官欲色?卄日,稱以卄五三十者,其雖駭也,部官則旣得後,其宜功過相準,而與借入者同焉。今當開政,其宜差代,旋卽參酌,莫若其初審焉。部官下敎安徐。
備忘記,今予惟此而已,三十日來初三日·初四日·初九日·二十四日香祗迎,初十日月臺伸禮,入直侍衛儀注安徐,只入正時,皆依前。
備忘記,雖云足矣,連有雨澤,昨聞湖西狀聞,此道雖勝,海西最憫,大抵近日有旱徵,此時此心,若何?誠悶矣。
具㢞,以義禁府言啓曰,部官充軍安徐事,命下矣。昨日充軍罪人興海郡韓光傳,金海府申光權,寧海府申光洙,盈德縣柳偁,淳昌郡趙城鎭,潭陽縣徐有綱,溫陽郡趙潞鎭,洪州牧尹衡喆等,旣已發配,所到處,卽爲放送事,分付各該道臣之意,敢啓。傳曰,知道。
備忘記,昔則掌令鄭東後,婚家寢帳,亦彈紬帳,此闕侍御時昌德御苑看役中官,令人吹笛同然,此昔也。故豐原爲耳目時,以年衰中官姜起周,乘藍輿賞花,章彈于予,故嘉許矣。古則聞喝導聲,人皆跂足,而近者皆喑啞。故喝導聲若軍號聲,可勝寒心,昔年一臺初詣臺,幾十彈劾,其時稱焉。予在銅闈時,爲春坊今領相庶知,噫,若今耳目,其誰畏憚?謄傳故紙,下諭爲奇,若此而國爲國乎?今日年號,書示予意矣。此豈勸傾軋乎?礪耳目風彩矣。
傳于趙曰,政官牌招開政。
傳于崔台衡曰,待下批,牌招察任,次對,今日爲之。
趙啓曰,吏曹判書李溵牌不進推考傳旨,今方捧入,而開政命下之後,不卽擧行,事甚未安,更卽牌招開政,何如?傳曰,允。
吏曹判書李溵疏曰,伏以,臣以孤畸之蹤,處睢盱之場,不但人之欲去臣,臣亦未嘗不欲去也。隆恩未報,素計莫遂,一日二日,祗今遲回,果然憲臣疏出,而其執以爲罪者,常參不進一事耳。噫,苟欲論臣,何患無辭,而惜乎?其言之爽實至此也。伊日蒙宥,旣在常參禮畢之際,臣雖欲趁時趨參,其勢末由,此固聖明之所俯燭,同朝之所共知,則臣何足與之較辨也?獨臣之所自恨者,緣臣之尋常一注擬,使無故屢經之僚堂,爲諫臣操持之柄,便成別般情勢,顧其意不亶在彼。今臣一遞,參前倚衡,不啻較然,必不待臣辭之畢,庶幾蒙曲遂之恩,臣方瞻天顒祝,以俟兪音,匪意開政有命,嚴召薦辱,而虞旌之招,有死而已。玆敢略控危懇,仰瀆崇聽。伏乞聖慈,天地父母,亟命鐫改臣銓衡之職,仍治臣違傲之罪,以謝臺議,以嚴公紀,千萬幸甚云云。傳于趙曰,以此撕捱乎?給之,卽爲牌招。
傳于趙曰,開政,何時下敎而尙今寥寥,申飭。
以承傳色口傳下敎曰,昨日湯劑進御,雖由沖子之誠,自有所定,見都承旨捧入,而樂爲捧入乎?當該捧納承旨,其涉駭然,遞差。
備忘記,金光默,承旨除授,牌招察任。房順房。
趙啓曰,新除授同副承旨金光默,方在罷散中,何以爲之?敢稟。傳曰,敍用。
以承傳色口傳下敎曰,判書李溵,其涉駭然,施以不敍之典,其代,前判書徐命膺爲吏判,牌招開政。
又下敎曰,金光默遞差,沈勖之爲承旨,牌招察任。房順房。
有政。吏批,判書徐命膺進,參判李潭未肅拜,參議未差,右承旨趙進,以洪樂純爲吏曹參議,安杓爲大司諫,李台鼎爲司諫,鄭文柱爲掌令,李一曾爲獻納,李景祜爲左參贊,朴相德爲判尹,尹東暹爲左尹,李長夏爲右尹,沈墢爲刑曹參判,沈履之爲戶曹參議,金致讓爲禮曹參議,邊得讓爲兵曹參知,李羽逵爲持平。兵批,判書具允鈺進,參判尹得雨入直進,參議未差,參知洪檍病,右承旨趙進,以具載勳爲全州營將,尹昌濂爲司禦,金允福爲助泥萬戶,申漢楨爲同知,金世演爲昌慶將,崔壽斗爲昌德將,副護軍,權穎·愼爾復·成胤儉,副司直尹東暹·李昌儒·沈履之·南玄老·黃晙·任希雨·崔台衡·李一曾,副司果洪樂恒·柳雲翼。
備忘記,開政後爲次對時,當見內局,吏判其亦曾經內局提擧,內局·政院·銓曹,若是稽滯,此豈暮年其君意乎?今日耳目,若稱公違牌,予手猶有太阿,當下敎政院,申飭。
傳于趙曰,盡謝恩後爲次對,申飭。
以承傳色口傳下敎曰,安杓外皆寥寥,兩司行首書吏,令該曹,爲先決杖一百,草記。
又下敎曰,雖此數,次對足可爲之,五人皆謝恩然後當爲之,申飭無催促之聲,傳旨來而然乎?若捧入傳旨,政院諸承旨,當下敎矣。
又下敎曰,予氣雖若此,欲存紀綱,牌去來申飭,若或有遲滯之事,薇垣·柏府首吏,令該曹,決杖一百。
獻納李一曾疏曰,伏以,天休滋至,實算彌隆,慶溢宗祊,歡均八域,臣於月前,爲見病母,下往鄕廬,薇垣除命,遠辱於此際,自速嚴命,蒼黃就囚,曾未幾何。卽蒙恩宥,臣今攅手頌祝之不暇,不意除旨又下,召牌踵臨,揆以分義,豈不欲竭蹶趨承?以伸叩謝之忱,而第伏念向者駁正之論,至今追思,尙有餘恧。義分雖重,廉防難壞,玆敢隨詣闕外,略陳短章。伏乞天地父母,俯垂鑑諒,亟削臣職,以謝人言,仍治臣逋慢之罪,以肅朝綱,千萬幸甚。臣於自引之章,不可贅及他說,而事在目下,不能泯默,敢此附陳焉。李基敬疏本,臣未得見,雖未知辭意之如何,而基敬,以白首宰臣,感激千一之殊遇,其所論列,實出於斷斷憂愛之忱矣。殿下固當優容之,以遂終始之恩,乃反施之以編氓之典,臣不勝愕然失圖也。有懷必陳,固是臣分,而基敬,本非年少過激之人,其涓埃之報,正在此一着,而摧折太過,辭意轉嚴,無論大小臣僚,有言輒罪,實非所以貽燕之道也。伏願聖明,更加三思,特寢李基敬庶民之命焉云云。
以承傳色口傳下敎曰,關係莫重,李一曾,爲先遞差,當殿座太僕,卽爲整齊,捧入承旨,爲先施以刊版之典。
又下敎曰,建功置之,時原任該府堂,依例牌招。
又下敎曰,堂直往李一曾家,文書搜來,書冊拔之,文書若有一箇遺漏者,當一體嚴問,以此分付,此亦兩班,故斗護捕廳將校,押令取來。
又下敎曰,勿以敦義門爲之,以西小門爲之,仍爲上闕。
又下敎曰,今日卽朝鮮兩班之國,必不嚴守,守幕都事招來,嚴加申飭。
又下敎曰,不知呼堂直乎?呼書吏使令,崇政門外,騎郞,決棍十度,使之呼書吏,而政院書吏,亦爲決棍。
嚴璘啓曰,今日殿坐時,承旨當爲備員,左承旨李性源,右副承旨李碩載,同副承旨沈勖之,卽爲牌招,何如?傳曰,允。
以承傳色口傳下敎曰,堂直都事,稱小人於基敬乎?記過,崇政門外待令,龍虎營前排待令。
又下敎曰,左右捕將牌招,扈衛置之。
又下敎曰,昨日領相處,以造物下敎矣,造物來矣。以昨日光景觀之,豈如此乎,此則有心於其君者?內局或有來待之事,當詣舊邸,其令知之。
嚴璘啓曰,內局三提調有稟達事,來詣請對矣。
以承傳色口傳下敎曰,今日李一曾擬望,專由於政色書吏之未烱,令騎曹,決棍五十度,海南縣水軍充定。
李性源,以漢城府言啓曰,因傳敎,安杓·李台鼎·鄭文柱·李羽逵,放逐西小門外之意,敢啓。傳曰,知道。
李性源,以漢城府言啓曰,因傳敎,金基大·沈頤之·李命彬·兪漢謹·李養遂·南柱老,放逐西小門外之意,敢啓。傳曰,知道。
李碩載,以刑曹言啓曰,庶民李基敬,黑山島薦棘,倍三道押付事,命下矣。依傳敎,庶民罪人李基敬,全羅道羅州牧黑山島薦棘,倍三道押付事,發關分付于該道道臣之意,敢啓。傳曰,知道。薦棘,令地方官擧行。
李碩載,以刑曹言啓曰,趙榮慶,大靜縣爲庶民,水軍充定,洪文漢,旌義縣爲庶民,水軍充定,令刑吏,倍道押付事,命下矣。依傳敎,罪人趙榮慶,全羅道濟州牧大靜縣,洪文漢,旌義縣,竝爲庶民,水軍充定,令刑吏,卽爲倍道之意,敢啓。傳曰,知道。
李性源,以漢城府言啓曰,因傳敎,金鍾秀·尹蓍東,免爲庶人之意,敢啓。傳曰,知道。
李碩載,以義禁府言啓曰,罪人李一曾,楸子島,三倍道押付薦棘,待城門開押付事,命下矣。以傳敎內辭意,具罪目,依例發遣府都事,待城門開,三倍道押送配所薦棘之意,敢啓。傳曰,知道。
親鞫罷後,政院·藥房口傳問安。答曰,知道。
藥房口傳啓曰,臣等,半夜輿前,瀝陳肝血,誠淺言拙,終未格天,退伏閤外,餘懷耿耿,敢復冒萬死求對。伏乞聖明,亟加三思,暫許方寸之地,俾得奉湯劑入侍,千萬顒祝,惶恐敢啓。
以慶尙左兵使狀啓,軍威縣業武鄭德己妻金召史等囕死事,傳于沈勖之曰,令本道恤典擧行。
辛卯四月二十四日酉時,上御內司僕。親鞫入侍時,都承旨嚴璘,左承旨李性源,右副承旨李碩載,同副承旨沈勖之,假注書洪履健,事變假注書方宗擧,記事官李度默·閔養烈,判義禁申晦,知義禁李翼元,同義禁李應協,刑房都事徐迪修·金復根,文書色都事徐重修,趙基顯以次侍立。上具翼善冠·袞龍袍,乘輿出資政門,詣太僕仍殿坐。上曰,李一曾,誰族乎?碩載曰,金海府使李景春侄也。上曰,李景春,特施刊版之典。出傳敎上曰,徐命膺,以此人擬望,極爲非矣。上曰,吏曹判書徐命膺,施以不敍之典。出榻敎上曰,此關係莫重,雖臺臣,豈不親鞫乎?上曰,罪人上之。上曰,諸大臣,一竝罷職,右議政金尙喆,一體罷職。出傳敎上曰,問郞皆退。上曰,諸大臣,不爲請討,非矣。今無爲我請討者,朝鮮亡矣。罪人李一曾,刑推一次。上曰,汝旣知昨日光景,今又如此護逆,不知汝君,不知汝父母,以護逆遲晩,可也。一曾曰,有引嫌之端,故陳疏而尾附此言,若知爲護逆,則豈敢爲之乎?上曰,勿爲雜言,直招,可也。一曾曰,矣身,有老母,實不知爲護逆,故爲之矣。上曰,聞汝有老父,而只擧老母,豈忍一刻留置於復載間乎?忘其父忘其君,以此遲晩,可也。上曰,執杖羅將,令騎郞,決棍十度。上曰,吏判,皆以顔情而拔之,以如此人爲臺諫,極爲非矣。上曰,今日開政,以造物首擬,當該銓官,亟施削職之典。出傳敎上曰,噫,昨見沖子陳章,大臣默默已無言,身爲三司,若卽請討,豈有今日?李一曾今日新除者,莫云異焉。儒臣雖不應,兩司何待次對?宜卽求對,而聾耶,瞽耶?此等文官,何用於此,一竝施以刊版之典,放逐西小門外。出傳敎傳曰,禁府都事李柱華汰去。出榻敎上曰,李一曾戶籍,令漢城府搜入,罪人李一曾,刑推二次。上曰,文書搜來乎?晦持文書進前曰,搜來者兩軸,而別無可觀者矣。上曰,此外必有之,一都事更送搜之,可也。上曰,當初文書兩次搜探都事拿入。趙榮慶·洪文漢拿入。上曰,誰也?璘曰,榮慶則觀彬之子,文漢則鏡輔之子云矣。上曰,汝輩以南行,亦負君耶?文漢,初若盡數搜來,則榮慶,何以疊得?以此觀之,汝輩搜探之不審,可知,用計巧密,可謂亂臣賊子矣。決棍十度,拿出。上曰,權震應疏後,又有李基敬疏,大臣以下皆見沖子疏,而不爲請討,是忘義也。此可謂信木生熊矣。碩載曰,李一曾帳籍持來矣。上曰,讀之。無族屬立朝者乎?碩載曰,其父祖皆是幼學,而無立朝者矣。上曰,此必不知昨日沖子陳章而爲此矣。諫院書吏,令騎郞,決棍十度。上曰,玉堂見此,不爲陳箚請討,欺君,貴乎?上曰,開陽門留門,都事持文書入來後,下鑰。上曰,於今關係莫重,豈可庶民而止?庶民李基敬,黑山島薦棘,倍三道押付。出傳敎碩載曰,都事持文書入來矣。上曰,判金吾讀之。有何人書札乎?晦曰,其中有謫客之書,稱以纍人,而其名則不書,又有李普溫循例之問者,又有銓官,書札,而辭意則以拔臺望爲言矣。上曰,其銓官誰也?晦曰,名則不書,而只稱弟矣。上曰,搜來都事拿入,都事趙基顯拿入。上曰,汝往時,其家有何人耶?基顯曰,只有一女婢在矣。仍命拿出。上曰,文書如此,而當初兩都事,不爲持來,絶島充軍,令刑曹書吏押送,或有遲滯,當摘奸當該書吏,當梟示矣。上曰,趙榮慶,大靜縣爲庶民,水軍充定,洪文漢,旌義縣爲庶民,水軍充定,倍道押付。出傳敎上曰,文書許多,而不爲搜來,初往捕校,決棍五十度,降定爲庶民。上曰,噫,昨見沖子章,至于今日,大官㤼於金鍾秀之譏,恐或奉行請討,只奏愧悚之語,猶不敢意思,儒臣,三司中一也,焉敢若此?雖臺臣,旣見其章,何待進對?詣閤求對,義理當然,今春以後,衰君,下行有司之事於春,各自身計不敢,今番拜伏師門。嗚呼,不顧日益衰苶之君,豈特不思衰君?辭嚴義正之章,視若尋常,今春猶身後計於今,何不顧國之主鬯?大官,㤼於奉行請討而默默,小官,非徒爲本事,恐或迎合媕娿,奉行請討,萬古豈有,迎合二字?卽一宵小之言也。問其本,金鍾秀·尹蓍東,竝永刊仕版,免爲庶人。出傳敎上曰,罪人下府。上曰,判金吾進前。上曰,判金吾見昨日沖子章乎?晦曰,見之矣。上曰,大臣輩如此,予之爲君,苟且矣。頃日棖也慾之題,意蓋爲此矣。上曰,李一曾所爲,此等之人,其豈在於覆載之間?大官若入侍,豈能二次?必請酌處,酌處之後,今日三司之臣,孰能請討?若此故今何復問?嚴刑二次後不待遲晩,亟正邦刑,世間豈有此等鄙夫?不思其君尙未服湯之事,投托基敬,作此罔測之擧,而若頃年金聖鐸,稱母而丐活。以此觀之,可謂不忠不孝之人,晩後且有其父,此君父視若尋常,惟知其母之人也。此人正法,何異正法禽獸?待朝欲爲下敎,關係莫重,何待其朝?李一曾,楸子島倍三道押付薦棘,待城門開押付。出傳敎上曰,今者李一曾押去羅將,若有討食,當該都事復命後,當親臨梟示,而當該羅將,若有此弊,令道臣,先梟示後啓聞。出傳敎上曰,押去都事,誰也?晦曰,徐重修也。上曰,徐重修入侍。上曰,今番羅將,若或有作弊之事,汝輩當先爲梟示矣。上還入至資政殿庭,藥房提調具允鈺,副提調嚴璘曰,此皆群下之罪也。伏願進御湯劑,允鈺進湯劑,上覆之。上曰,內局提調·副提調兼帶,遞差。出榻敎上曰,堂直都事招入,都事金復根進前。上曰,汝往罪人所在處,摘奸而來,可也。上曰,內局提調·副提調遞差還寢。出榻敎允鈺·璘復進湯劑,上覆之。碩載曰,摘奸都事還來矣。上曰,罪人在於何處,而模樣,何如?復根曰,方在城門,待城門開將出,模樣則頭手足皆枷鎖矣。上曰,足鎖之。何以作行乎?分付押去都事,足鎖則卽爲脫往,可也。仍爲還內,諸臣退出。
上在彰義宮。停常參·經筵。
辰時,日暈。
藥房提調具允鈺,副提調嚴璘啓曰,昨日親臨帳殿,夜深還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢此問安。竝爲仰稟。
中宮殿·惠嬪宮,藥房口傳問安。答曰,知道。
李碩載,以都摠府言啓曰,副摠管李昌運,以騎兵軍士點考事,外兵曹晝仕出去之意,敢啓。傳曰,知道。
嚴璘啓曰,藥房提調具允鈺,副提調嚴璘,旣未承問候之批,轉益焦迫罔措,又爲來詣求對矣。
又啓曰,諸承旨有稟達事,來詣閤外請對矣。
傳于李碩載曰,闕內入直仍番,供上與承旨·出入宗臣·都尉·中官以下皆禁斷,若有入之之事,騎郞·守門將,當決棍,以此申飭。
傳于李碩載曰,戎衣·淺淡服,一切嚴禁。雖中官所着之衣,非深靑色則初勿入門。
傳于李碩載曰,再昨入直儒臣,永刊仕版。
李碩載,以禁衛營·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
李碩載,以刑曹言啓曰,兩司行首書吏,令該曹,爲先決杖一百,草記事,命下矣。依傳敎,司憲府行首書吏金兌潤,司諫院行首書吏具殷瑞,竝決杖一百之意,敢啓。傳曰,知道。
李碩載,以兵曹言啓曰,依傳敎,承政院書吏石世完,使令洪二得等六人,各決棍十度之意,敢啓。傳曰,知道。
李碩載,以兵曹言啓曰,依傳敎,吏曹政色執吏書吏李之綱,海南縣水軍充定,旣爲出付京畿監營,使之定驛子押送發配,而所經各道,次次交付之意,敢啓。傳曰,知道。
又以兵曹言啓曰,依傳敎,吏曹政色執吏書吏李之綱,決棍十五度之意,敢啓。傳曰,知道。
備忘記,惟一尹哥,何者駁正,何者書問?可謂一姓兩心。
備忘記,噫,爲後計主鬯,何何誠於莫重?一皆縮伏,此等侍從,予何復對?儒臣耳目望,何心付籤?雖無渠等,君自嚴處,呼寫自恧,此輩揚揚,前者何言,而其令此輩,悚然于今。
備忘記,其若擧職,使予豈乎至此?怪言爲師,今者事,日後此豈迎合?君命,莫重在焉。再昨章,若無動意,此豈臣分?爲予主鬯侍從無狀,政廳雖諭,顧今輔相,豈忍爲此?宜討不討,何護當討?其中兩宵小之言,甚於猛獸,一則本態,一則負君於今朝,國爲國乎,君爲君乎?黨自黨,臣自臣,可勝寒心,軍號示意矣。
備忘記,書簡一姓名,其心巧矣。此後此等文書,若有此等習,當置宵小,永刊仕版,昨日吏堂簡,莫知某人。若此者,何立朝鮮?語甚駭譎,爲世道,何如?
備忘記,今者其君若此,一則基敬,二則一曾,三則徐命膺,許多儒臣,其顔面奇怪,附黨者首擬,令其君若此,以此觀,命膺,心能晏然乎?此何景像?
備忘記,此日一承宣焉在,若惟揀擇時入侍,焉敢若是?護黨豈特止此,而其惟者昔年也。趙兄弟永刊仕版,具允鈺爲平安道臣,其令當日內辭朝,李翼元爲騎判,牌招,傳授命召。
傳于李碩載曰,平安監司留待。
李碩載啓曰,兵曹判書李翼元牌不進推考傳旨,今方捧入,而本兵之任,不可一時暫曠,更爲牌招,傳授命召,何如?傳曰,允。
傳于嚴璘曰,見俄者下敎,豈云大官,何敢便休?
備忘記,噫,暮年君沖子,今日朝鮮臣子若是可駭,見我婦·我子·我孫,紓懷而來,時刻安徐,待下敎只入正時,挾輦軍六十名,先後廂軍禁營五十名,御營五十名,禁軍一百名,皆以入直隨駕。其餘軍,世孫祗迎隨駕安徐,只備堂,三間石橋祗迎,輦輿待令,副輦安徐。
李性源啓曰,今日動駕時,漢城府當爲導駕,而判尹朴相德,左尹尹東暹,右尹李長夏,俱未肅拜,竝卽牌招,以爲進參之地,何如?傳曰,允。
傳于李碩載曰,孝章宮,備堂,若有一人隨入,則訓將當下敎矣·儀注金吾郞隨駕安徐。
傳于沈勖之曰,侍衛以入直擧行,而若有一人自外入者,當下敎矣。
大駕彰義宮入後,往世孫遣宮官問安。答曰,知道。
政院·藥房口傳問安。答曰,知道。
嚴璘啓曰,藥房副提調嚴璘,更爲詣閤求對矣。
又啓曰,諸承旨更爲詣閤求對矣。
傳于沈勖之曰,外任多關,吏曹參議牌招,開政于此。
傳于李性源曰,依闕內例,入直外禁出入,備堂入來問安亦禁之,都尉·宗臣以下,一體申飭。
有政。吏批,判書未差,參判李潭未肅拜,參議洪樂純進,左承旨李性源進,啓曰,判書未差,參判李潭在外,小臣獨政未安,何以爲之?敢稟。傳曰,只出緊任,以李壽鳳·金致讓爲承旨,申熤·羅㷜兵曹佐郞,金漢升·成德演禁府都事,李溎定州牧使,鄭景瑞左通禮,池應龍右通禮,朴弼逵金海府使,元仁孫禮曹判書,李坪兵曹正郞。兵批,判書李翼元病,參判尹得雨入直進,參議邊得讓守宮,參知洪檍病,左承旨李性源進,副司直金光默。
傳于李碩載曰,內局提調,以兵曹判書李翼元爲之。
嚴璘啓曰,藥房提調李翼元,副提調嚴璘,持湯劑,進詣閤外求對矣。
傳于李碩載曰,莫重備忘誤書中官申宅夏,記過待令。
以承傳色口傳下敎曰,已許於世孫而來,建功入之。
又下敎曰,俄欲下敎而未果,金元行拔承旨望。
又下敎曰,有隨駕軍,有駕後禁軍,入闕留宿,明日待開門來此交遞,闕門早閉,巡檢亦着實爲之。
又下敎曰,衛靈公蘧伯玉事亦有之,暮年其君,如是用心,皆朝鮮兩班,此時焉敢揚揚呼唱?入闕前不敢呼唱事,嚴飭。
又下敎曰,來時沖子挽衣而勸,故一貼雖進,豈進二貼?閩薑入之。
傳于李碩載曰,爲中官,莫重舍廊,燃火排設,房庫直,令該曹決棍。
傳于李碩載曰,隨駕軍兵饋粥,而或有饋飯,前例從便擧行,宮門,饋粥後下鑰。
傳于李碩載曰,中官申漢章記過,龍虎營前排門外待令。
傳于李碩載曰,回駕時,當以駕轎,輦輿鼓吹置之。
備忘記,噫,今日海東臣子爲內局,只建功而已,知將八其君乎,惟干尺沖子乎?知其將八其君,豈有今年?亦知干尺沖子,亦豈有今年?噫,今日侍從,只用心,今已判也。有爲輔相,見再昨光景,見沖子陳章,今日着帽帶者,心豈木石?嗟,彼許多儒臣,一心顧後,一心爲黨私臣也,默默猶可乎?再昨領相所奏,若何,而以其從孫爲師,本事漠然,爲亂臣,與左相二原任,而其君建功,視若第二件,爲請投敢護,果股肱意乎?求對其中,惜乎金領府也。敬述編旣諭,此關係莫重,其國,其何結舌?若惟其兄於一則若是敢護,自此以後,吾國若此,予何信誰?抱裕昆錄,涕沾于枕,抱沖子而只慷慨,予將云誰?嗟哉,軍民,咸知予意。
備忘記,昔周末年,諸國强,內室微,惟有五伯,其亦一時。故赧王爲赧王,其於漢,權臣竊權,十常作俑,漢獻爲漢獻,至於唐,藩鎭强盛,太監用事,陋矣。昭宗,受制於閹豎,何足道也?至於宋,文明則盛,而因此爲黨,專用奸臣。嗟哉,文天祥·陸秀夫,何能扶宋?至於皇朝,猗歟盛哉。修平朋黨萬壽山敎,至今嗚咽,至於我朝,繼繼承承,起於東西,其復幾名,中夜興懷,鬚髮皆起,君子小人,猶有未明。嗚呼,戊申以後,萬古豈有?此猶細事,須看裕昆錄,豈特苦心?心隕膽墜,欲下手於此,此亂臣也。猶護其黨,此負君也。建功一貼,因沖子誠懇,雖强飮,今日軍號示志,此輩革心然後,其宜飮湯若前,國事若初,臥此舊邸,於予得矣。朝鮮可謂寒心,予志固矣。其令本自爲黨者,俯首陋夫者,聽此下敎,豈特革面?皆令革心。
以承傳色口傳下敎曰,以昨日文書搜探觀之,朝鮮兩班之國,自長生殿至領相家下,兩班借入閭家者,令騎郞,詳問摘奸以來,景福宮東水口濬川以後,曾已親臨觀之矣。水道順流與否,騎郞亦看審以來。
李碩載,以兵曹言啓曰,今此彰義宮經宿時斥候伏兵,令御營廳擧行,而軍兵環圍刁斗等節,依例擧行之意,分付該軍門,何如?傳曰,允。
辛卯四月二十五日午時,上詣彰義宮擧動入侍時,行都承旨嚴璘,左承旨李性源,右副承旨李碩載,同副承旨沈勖之,記事官蔡弘履,假注書洪履健,記事官李度默·閔養烈,以次隨駕。上具翼善冠·袞龍袍,乘輿出通陽門,詣延和門降輿,仍乘轎詣彰義宮。上曰,留營留陣安徐。駕前下敎上入彰義宮後,諸臣退出。
上在彰義宮。
朴相忠啓曰,兵曹郞廳,來言闕內各處入直軍兵夜巡檢之意,敢啓。傳曰,知道。
上在慶熙宮。停常參·經筵。
大殿,王世孫遣宮官日問安。答曰,知道。
政院·藥房口傳問安。答曰,知道。
李壽鳳啓曰,大司憲洪重孝,執義姜潤,掌令尹錫周在外,一員未差,持平李若采在外,一員未差,今日以監察茶時之意,敢啓。傳曰,知道。
李碩載,以兵曹言啓曰,依下敎,隨駕禁軍入闕留宿,他禁軍一番,除出赴陣,明日交替之意,敢啓。傳曰,知道。
又以兵曹言啓曰,依傳敎,隨駕禁軍及駕後禁軍與標下軍兵等處,設飯分饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,隨駕軍兵等處,設粥以饋之意,敢啓。傳曰,知道。
藥房口傳啓曰,臣等,昨夜求對,未承兪音,下情不勝焦迫之至,經宿勞動之餘,湯劑不容間斷,而昨日一貼,終未得奉進,其在保護之道,尤益罔措。伏乞亟許臣等持湯劑,趁早入侍,千萬顒祝,惶恐,敢啓。以承傳色口傳下敎曰,建功入之。
又下敎曰,若內旨遵令已行矣。訓鍊大將李章吾,虎皮一令賜給。
備忘記,李基敬授御筆,予豈執也?卽爲洗草,灌於淸潔處,其若不敢洗草,若桓溫言其封書,以付托黨人,背君負君,萬古小人,李基敬受賜者,藏于當宁時政記櫃。
備忘記,噫,今日坐我至此是誰乎?今來坐草堂呼寫,今臣何益?令史官,特書日記於時政記,以垂于後,若有耳目,其亦諭焉。昔則耳目若此,而微細規正,豈至今春?此豈其祖釀成者?耳目至於大,而其猶顧後,豈特默默?雖僅爲也,幼沖二字,余一哂耳,此目於沖子,可也。於此何敢言?此亦顧後也。以此故使衰君,下行耳目,爲身計得矣。陷其君於嗚呼壬午,今年予心,若何?見沖子章曰,今朝鮮學士,何不一會此?其父挽之,其兄挽之,其若挽之,甚於子弟,且食君祿,而豈敢逾日?若予衰,大臣㤼於金·尹兩人駭言,焉敢指揮?況一曾章旣到,則曰,已勸二貼解心,何恃輔相?雖不能請討於前,於此日聞此來,雖聞求對請討,予將曰,此未徹章也。宜有參酌之道,而旣不能請討,令承旨循例捧納,何心求對?其敢護焉,予將恃誰?御詩旣諭,幼時遊於此,今日其能繪寫今形狀,呼寫纔畢,見房中辛丑單曆,心隕膽墜,將以此意,今奠酌時,我子·我婦·我孫矣。予恃者猶此子婦孝孫矣。令扈衛將校軍人皆聞。
傳于李碩載曰,中官申宅夏拿入。
傳于李碩載曰,中官孫孝忠,無狀,敢護諸臣,其先之先字,以君字書之,拿入。
傳于李碩載曰,首醫方泰輿及掌務官拿入。
傳于李碩載曰,諸司預備。
大駕還宮後,政院·藥房口傳問安。答曰,知道。
傳于李碩載曰,騎馬三匹立之,宣傳官一員待令。
傳于李碩載曰,騎馬立之,宣傳官一員,送於罪人所去處,倍三道與否,詳探,而羅將如有作弊之事,捉囚本官,宣傳官如未詳探以來,當殿座,以此分付,亦分斯速往來。
藥房口傳啓曰,動駕經旬,掩窓回鑾,勞動之餘,聖體,若何?臣等,不勝焦迫,不可不趁早入侍,以爲承候之地。伏乞暫許召接,千萬伏望,惶恐敢啓。
李碩載,以御營廳·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
辛卯四月二十六日酉時,上還宮入侍時,行都承旨嚴璘,左承旨李性源,左副承旨李碩載,右副承旨李壽鳳,同副承旨沈勖之,記事官蔡弘履,假注書洪履健,記事官李度默·閔養烈,以次隨駕。上具翼善冠·袞龍袍,以駕轎出彰義宮,詣大內後,諸臣退出。
上在慶熙宮。停常參·經筵。
自昧爽至卯時,有霧氣。
下直,殷栗縣監趙瑗,定州牧使李溎,金海府使朴弼逵,安義縣監李成祜,河陽縣監鄭弘淵。
藥房提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢此問安,竝爲仰稟。以承傳色口傳下敎曰,予志固矣。都提調備員,前提調則當不應,方泰輿·李以楷·慶絢·吳道炯只四人入侍。
中宮殿·惠嬪宮,藥房口傳問安。答曰,知道。
崔台衡啓曰,行大司憲洪重孝,執義姜潤,掌令尹錫周在外,一員未差,持平李若采在外,一員未差,今日以監察茶時之意,敢啓。傳曰,知道。
洪檍,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于崔台衡曰,門禁及替直,依例爲之事,分付。
以承傳色口傳下敎曰,昨日中官文書又搜來,以此觀之,朝鮮,兩班之國,第三次文書搜探都事·承旨坐門外,龍虎營前排入之,拿入,決棍十度,巨濟府充軍,隨去副將,令騎曹,決棍十度。
又下敎曰,拔望吏堂,自現乎?知入。
又下敎曰,知自現然後,當進建功,卽爲申飭。
備忘記,進獻,何等重也,而今亦諭,進獻扇子錫粧,三百年古規,而今年一營封進,有或錫或角者,此封進,士夫者乎?此亦仕便者,申飭。
備忘記,雖欲諭亘中慷慨者,一貼强食,羞固志隨弛,若見相臣,必也復勸,將爲何若人乎?
備忘記,噫,裕昆錄,雖予製,尊慕興懷,今日大小臣僚,焉敢開喙此間?曾已諭,今若此,嗚呼,三昨,一人若張目請討,則豈有一曾?惜乎於黨人,雖有或護或畏者,追憶昔年,焉敢若此?見抱此錄而涕沾枕,抱沖子慷慨下敎,而莫知酸心,此豈朝鮮臣子?輿儓何食其餘?此予所以思而亘中者也。李溵,下敎幾日,今僅自首,筆亦若言而然乎?可勝寒心。
備忘記,近者持正望,其涉澆雜於納院,若李一曾·奇彦觀類,極矣。初通淸者,以此生色,隨擬者何敢異焉?甚至於稱弟,雖爲曾經道伯·守令,渠若問,例答,可也。何心爲一曾以嗟惜意乎?前冢宰巽軟,後冢宰苟且,巽軟人,猶不敢,苟且人,其何肆然隨成造物?此後陞品窠,必也審愼事,申飭銓曹。
洪檍啓曰,新除授副校理尹承烈,時在忠淸道溫陽地,斯速乘馹上來事下諭,何如?傳曰,允。
傳于嚴璘曰,俄者下敎中,徐命膺下敎安徐。
傳于洪檍曰,守令,今日內辭朝。
傳于李碩載曰,坐直承旨入侍。
有政。吏批,判書未差,參判李潭未肅拜,參議洪樂純進,左副承旨沈勖之進,吏批啓曰,判書未差,參判李潭在外未肅拜,小臣獨政未安,何以爲之?敢稟。傳曰,只出緊任,以朴相德爲知經筵,趙榮進爲刑曹參判,李在簡爲禮曹參議,南泰憲爲禁府都事,田翊顯爲長淵縣監,鄭存中爲工曹正郞,任珹爲輔德,右議政金尙喆,承文都提調單金尙喆。兵批,判書李翼元,藥房提調進,參判尹得雨病,參議邊得讓入直進,參知未差,左副承旨沈勖之進,副司直李壽鳳。
司諫權穎啓曰,請還寢鍾城府爲奴罪人天大酌處之命,依律處斷,請黑山島爲奴罪人五得,依律處斷,請大靜爲奴罪人仲義,依律處斷,請崔百男邊遠定配。半行刀削新除授獻納李晉圭,以北評事,時在咸鏡道鏡城地,司憲府掌令尹錫周,時在忠淸道天安地,掌令成胤儉,時在大興地,持平南胄寬,時在溫陽地,請竝斯速乘馹上來事下諭。以承傳色口傳下敎曰,以謄傳故紙,爲此乎?支離,給之,遞差。
洪檍,以侍講院言啓曰,本院上番,連日闕直,事甚未安,今日政新除授,待下批牌招入直之地,何如?傳曰,允。
沈勖之,以兵曹言啓曰,依傳敎,三次文書搜探隨去右邊捕盜軍官秦盛伯·金致應等,各決棍十度之意,敢啓。傳曰,知道。
洪檍,以訓鍊都監·左右捕廳·一二所巡廳言啓曰,去夜犯夜人無所捉,敢啓。傳曰,知道。
崔台衡,以刑曹言啓曰,金致麒,決杖八十,卽逐焉。李商美,湖西沿海定配事,命下矣。依傳敎,罪人金致麒,決杖八十,出付該部卽逐,李商美,忠淸道唐津縣定配所,卽爲發配之意,敢啓。傳曰,知道。
洪檍,以漢城府言啓曰,金致麒,借入於公廨,雖與民家有異,此亦此輩作俑之一端,今番下敎後,亦焉敢雄據?令該曹,決杖八十,卽逐焉事,命下矣。依傳敎,金致麒卽逐之意,敢啓。傳曰,知道。
崔台衡,以義禁府言啓曰,禁府都事趙基顯,巨濟府充軍事,命下矣。以傳敎內辭意,具罪目,發遣府羅將,卽爲押送配所之意,敢啓。傳曰,知道。
又以義禁府言啓曰,慶尙道巨濟府充軍罪人趙基顯,特爲分揀事,命下矣。趙基顯,旣已發配,放送事,分付道臣之意,敢啓。傳曰,知道。
又以義禁府言啓曰,中官李春輝,湖西沿海定配事,承傳啓下矣。李春輝,忠淸道舒川郡定配,而以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
沈勖之啓曰,右議政金尙喆,爲承候,來詣求對矣。傳曰,入侍。
以全羅監司狀啓,三月令藥材中馬藺花等及四月令進上竹笋,節候尙早,限內不得封進,惶恐待罪事,傳于洪檍曰,勿待罪事回諭。
以忠淸監司狀啓,丹陽等官居校生金銀綱等,渰死燒死事,傳于洪檍曰,令本道恤典擧行。
左承旨李性源疏曰,伏以,臣父年深病痼,寧日恒少,臣無他兄弟,獨自保護,區區情理,實無離捨供職之勢,而除命之下,分義是懼,黽勉承膺,亦有日矣。卽接家信,則臣父因脫着失宜,重患感冒,寒熱交作,神識迷瞀,晩後症形,一倍危綴,伻人踵至,促臣歸護,臣方寸煎熬,按住不得,玆敢忙陳短章,徑出禁扄。伏乞天地父母,俯垂諒察,卽賜鐫免,俾便救護,因治臣瀆擾之罪,以昭法紀,不勝至顯云云。踏啓字。
右副承旨李壽鳳疏曰,伏以,臣與都承旨臣嚴璘,有親嫌應避,而適奉除命於舊邸動駕,小大焦迫之時,他不暇顧。蒼黃入肅,祗參陪班,粗伸義分,而今不容一日仍冒,玆敢援例陳章,仰瀆崇聽。伏乞聖明,亟許鐫改,以存公格,不勝幸甚云云。踏啓字。
輔德任珹疏曰,伏以,臣有八耋偏母,氣息奄奄,長在牀褥之中,又添毒感,浹旬沈綿,眞元暴陷,兼以蛔氣乘虛闖發,一日昏窒,殆數三次。臣方左右扶護,焦遑罔措,此際春坊除旨遽下,召牌繼臨,在義分,固當竭蹶趨承,而臣以終鮮之人,目下情理,實無暫刻離側之勢,玆詣闕外,疾聲呼籲。伏乞聖明,府賜矜諒,亟削臣職,以便救護,仍治臣瀆擾之罪,以肅朝綱,不勝幸甚云云。踏啓字。
敎平安監司具允鈺書。王若曰,北門鎖鑰之寄,自古益難,西關鈐鎋之權,於今爲重。蓋專管四十州諸事,故必待二千石惟良。地稱川蜀之饒,實金帛錢穀之大都會,境接遼·瀋之界,卽弓馬騎射之所成風。馳驛之冠蓋相望,每患供億之難繼。交燕之貨利爭湊,宜杜奸弊之益滋。苟求撫御接濟之方,莫若才猷綜鍊之手。惟卿,器度俊朗,風範端凝,忠厚謹愼而奉公,燥濕不擇,贍敏周達而綜物,尺寸靡遺。故家之遺風可知,不失謙飭之操,同氣之令譽競爽,所以眷遇也深。故踐歷殆遍於榮塗,而陞擢多出於特簡,試藩則別利器於湖臬。施措可觀,典曹則恢公道於夏官,委任斯勢,玆授卿云云。卿其祗服明訓,勉列遠猷,理財愛民,宜善導以仁化,繕乘敝甲,俾克詰於戎謨。惟公淸,非所加勉,若規晝,更何多言?他餘稟裁,自有典例。於戲,行且召矣,往其欽哉。念群下愛日之忱,卿應懸玉樓之夢,以朝家重邊之道,予姑寬丙枕之憂。故玆敎示,想宜知悉。知製敎金勉行製進
辛卯四月二十七日辰時,上御集慶堂。藥房入診,坐直承旨同爲入侍時,提調李翼元,副提調嚴璘,同副承旨沈勖之,記事官蔡弘履·李度默·閔養烈,醫官方泰輿·李以楷·慶絢·吳道炯·柳光翼·金孝儉,以次進伏訖。翼元曰,經宵勞動,聖體,若何?仍請進湯劑。上覆地曰,掩窓有意,初欲以初四日回矣。以氣苶,故徑還矣。翼元曰,爲宗社進湯焉,莫非群下之罪矣。上進御。上曰,同副出去,通淸銓官,斯速知入,可也。上曰,知義禁李翼元許遞。出榻敎上曰,宣傳官一員入侍,摘奸騎郞入侍。出榻敎騎郞李光培,持閭家文書讀奏,上命先退。上曰,凡屬公者,其若償債,則給本物,例也,而五月屬公,六月給儒人,此爲尹在仁而屬公乎?嗚呼,此道一開,民何堪乎?徵債,可也。公然屬公,捧價賣儒,常漢不然,況儒名者乎?其時將臣,特施不敍之典。出傳敎上曰,一怪語爲弊則萬矣。金鍾秀奉行等說,雖因猾弊,今番事,豈一毫襯着於此,而設或不然,若有巨奸巨慝,有敎則其亦嫌其奉行,默默乎?此關係興替,頃年述編,旣云此則謂臺名者,不可抉摘言語而鞫問之意也。若徵夏不道之說,聖鐸悖倫之說,亦嫌其名而不討乎?在下者,其宜請討,況操太阿者乎?且今番事,關係莫重,義理昭然,則其雖護其黨不討,焉敢萌於心而營護?予則曰,卽此一事,倫理斁矣,綱紀掃矣。至於尹蓍東迎合二字,其心叵測,何敢隨此心而顧瞻乎?噫,彼蓍東,以頃者所坐,豈特置於袵席之間?官至下大夫而習不悛爲弊流,猾者猶恕,慝者何寬?必是銓堂,故欲知者,意深也。惜乎朝鮮冢宰,顧前日爲伯爲令,何區區於一一曾聞來?予不覺自忸,其宜爲末世規正,前判書李溵,特施削職之典,今番事,大官之默默,小官之護黨,其何說也,而一曾,若不檢擬於納言首望,焉有是事?誠若李溵,此亦爲下官而然耶?予自哂也。許多儒臣,雖三望,其默一也,則顧瞻儒臣,何敢苟且?且比諸李溵較重,問其亂本,徐命膺亦何敢辭?刊版太輕,亟施門黜之典。出傳敎上曰,實蟋已知,今番違牌,其何混同,本事亦何干涉?噫,朝鮮無相,前右議政金尙喆敍用,復授相任,大臣付職體重,政官牌招開政。出傳敎上曰,噫,今日有朝鮮乎?莫云有也。有大官乎,有儒臣乎?有耳目乎?予則曰,無也。以予之氣,宜顧國體,取前望付戮以下,皆牌招察任。噫,今日違牌,其卽黨人儒臣,黨人耳目,今雖氣苶,豈無一號令?處分嚴飭。出傳敎上曰,承旨李壽鳳代,金勉行爲承旨,牌招察任。房順房。出傳敎上曰,今番金吾郞,雖有遺漏者,其人,卽特命調用者,旣示飭勵,巨濟充軍,特爲分揀。出傳敎上曰,金致麒,借入於公廨,雖與民家有異,此亦此輩作俑之一端。今番下敎後,亦焉敢雄據?令該曹,決杖八十,卽逐焉。出傳敎上曰,旣下敎,儒宦買,賣,於今初聞,若不嚴堤防,何以勵末世?聞名中官李春輝云,儒學李商美,中官李春輝,竝湖西沿海發配。出傳敎上曰,藥房提調持湯劑,更爲入侍。出榻敎進湯劑。上曰,三番則予飮之矣。仍進御。翼元曰,下敎至此,誠萬幸矣。命診。泰輿曰,脈候遲緩,滑體不足一樣矣。翼元曰,第二貼,待下敎乎?上曰,當下敎矣。諸臣遂退出。
辛卯四月二十七日酉時,上御集慶堂。大臣入侍時,右議政金尙喆,同副承旨金勉行,假注書洪履健,記事官李度默·閔養烈,以次進伏訖。尙喆進前曰,動駕經宿,聖體,若何?上曰,一樣矣。尙喆曰,寢睡·水刺,何如?上曰,一樣矣。尙喆曰,中宮殿·王世孫氣候,亦何如?上曰,一樣矣。勉行曰,湯劑已待令云矣。尙喆曰,湯劑不可不進御矣。上曰,湯劑入來,可也。藥房提調李翼元,副提調嚴璘,醫官方泰輿,李以楷·鄭允協·慶絢·吳道炯·鄭允說·柳光翼·徐命緯,以次進伏。翼元進湯劑,上進御。上曰,抱裕昆錄,涕沾于枕,聞此不感動者,皆亂臣賊子矣。上曰,李一曾,有何顧籍之事,而書中稱弟,陋矣,筆亦如言矣。翼元請診候,上允許。泰輿診候曰,脈候左右三部小沈緩,而滑體似不足矣。翼元曰,聞醫官之言,則今日不可不三貼進御矣。上曰,若又進御,輿儓必笑我矣。上曰,進湯之時,氣似愈矣。尙喆曰,聖躬勞動之餘,不可不加意進湯矣。上曰,難矣。上曰,領相然字之言,甚如何矣?尙喆曰,其時李一曾遞差傳旨,未及見之故然矣。其時處分傳敎,政院,未卽頒布,朝報無書出之事,其時該房,難免稽緩之責,遞差,何如?上曰,該房誰也?勉行曰,李碩載也。上曰,遞差,可也。翼元曰,若承下敎,則小臣,當奉湯劑而入矣。上曰,難矣。上曰,承旨年幾許?勉行曰,七十矣。上曰,噫,近者日衰,靜夜思故臣,昨惟一宰臣是誰?故參判金善行也。聞今日敎書製進,乃覺其人,承旨適有窠,故特授入侍。乃問,卽乙亥庭試也,年七十人,予已許之。登科已十七年,陞資亦十三年,豈特此也?噫,其弟金善行,予意豈止於此?昨夜所思,卽思賢閤揭板奉敎書也。其兄今在,其弟已作古人。噫,此人,豈可以年至特遞而已乎?今適有窠,特除同義禁。噫,於今兄弟同資,莫云其弟之已故,若其弟之在今也。嗟哉,善行,其若有知,九原必涕,其代參知洪檍除授,李性源代,前承旨崔台衡除授,待開門牌招察任。房順房。相臣所奏,可謂得體,故允可。問其人,卽李碩載也。此人父子,予知熟矣。何異於板蕩識誠臣?旣允,飭亦行矣。其時事體,予亦諒矣,特爲安徐。出傳敎上曰,提調先退,可也。翼元曰,不進湯,則不敢退矣。璘曰,下詢醫官而進御,若何?上曰,脈雖好,彼輩必不言好矣。尙喆曰,聖敎不必如此,殿下自諒氣候而進御,若何?上曰,無心服湯矣。上曰,李一曾狀貌,何如?翼元曰,甚貌寢矣。仍命退出。
上在慶熙宮。停常參·經筵。
藥房提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
柳善養啓曰,行大司憲洪重孝,執義姜潤,掌令尹錫周·成胤儉,持平李若采·南胄寬竝在外,今日以監察茶時之意,敢啓。傳曰,知道。
以承傳色口傳下敎曰,內局都提調備員後入侍,時原任大臣置處,開政爲之。
備忘記,於今海東,只有君沖子而已。其曰,有朝鮮,見誠懇章,其昏此正,焉得盡善,而其日求對,靜而思之,予意亦然。此政院眼鼻莫開,下吏矇然而然,旣知本事,令予攸依,則是三卿。其況二原任,旣知不干涉,旣知而相持,豈九經意?前領議政金致仁,左議政韓翼謩,前領府事金相福,判府事金陽澤敍用,前領左相復拜前任,遣史官傳授命召,領相爲內局都提擧,時原任·前都提擧·扈衛大將皆仍前。
問予幾十年苦心,而其何其何?爲今臣子曰,何以知?是楚臣也越臣也。於裕昆錄,若有二心,此懿腸桓腸,懿若在今,予雖衰,當猛懲,桓若在今,予雖衰,當快警,今者此擧爲朝鮮乎,爲所謂師門乎?今日海東臣子,卽衰君與沖子臣乎?予卽曰,黨人臣事,基敬諸類,義理若此,國爲國君爲君,旣拜三相,當於建明門,當朝參,只時原任備堂·文侍從進參。今謀免者,是莽·操·懿·溫之黨也。另飭侍衛,禁軍只入直,儀注安徐,待下敎只入正時,昨日三貼,徹宵自恧,氣雖衰,今爲苟且君,爲此然後,當服建功矣。
嚴璘啓曰,吏曹參議洪樂純,以本曹判書薦望事,往于大臣家,則領議政金致仁,左議政韓翼謩,時未下批,不得薦望。右議政金相喆以爲,塚宰薦望,事體甚重。領·左相旣已復職,何敢晏然爲之乎?俱不得議薦云,何以爲之?敢稟。
傳于嚴璘曰,人君,替行相臣之事乎?只時原任擧行。
嚴璘,以吏批言啓曰,前領府事金相福,前判府事金陽澤敍用事,命下矣。當爲置處,而本曹無相當窠,依例送西之意,敢啓。傳曰,知道。
有政。吏批,判書未差,參判李潭未肅拜,參議洪樂純進,行都承旨嚴璘進,奉常都提調金陽澤,司饔都提調單金尙喆,司僕都提調單金致仁,軍器都提調單金相福,軍資都提調單金相福,司譯都提調單金致仁,宗廟都提調單韓翼謩,社稷都提調單金致仁,訓鍊都監都提調單金相福,御營都提調單韓翼謩,禁衛都提調單金尙喆,世孫傅單韓翼謩,承文都提調二單金致仁·韓翼謩,領議政金致仁,左議政韓翼謩。
兵批,判書李翼元藥房提調進,參判尹得雨病,參議邊得讓入直進,參知未差,左副承旨崔台衡進,領府事金相福,判府事單金陽澤。
傳于嚴璘曰,大臣肅拜,帳殿爲之。
傳于嚴璘曰,承旨先拜安徐。
再政。吏批,判書未差,參判李潭未肅拜,參議洪樂純進,行都承旨嚴璘進,以李興宗爲兵曹參知,許儼海南縣監,姜彝福爲文學,閔鍾烈爲副修撰,李顯永爲校理,李思觀爲知義禁,任珹爲司諫,兵曹參議李興宗,參知邊得讓。兵批,判書李翼元藥房提調進,參判尹得雨病,參議邊得讓入直進,參知未差,左副承旨崔台衡進,副司直金勉行·李性源,副護軍權穎·任珹。
吏曹口傳政事,以吳鉉胄·李宗榮爲吏曹正郞。
傳于崔台衡曰,內局入侍。
朝參罷後,政院·藥房口傳問安。答曰,知道。
傳于崔台衡曰,明日次對爲之。
傳于金致讓曰,中官越俸,一倂置之。
崔台衡,以禁衛營·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
以全羅監司狀啓,薦新進上大小麥,節候尙早,限內不得封進,惶恐待罪事,傳于李碩載曰,勿待罪事回諭。
領議政金致仁疏曰,伏以臣,衅孽至重,王章未加,逬伏江干,日夕懍悸。乃於千萬夢想之外,遽下復拜前任之命,罪之未勘,恩反出常,臣誠惝怳隕越,求死不得。噫,如臣無似,久竊匪據,從前罪過,奚啻山積,而至於今番所被前後嚴敎,無非人臣極罪。每一承聞,不覺心膽戰掉,臣固冥頑,縱不能卽地溘滅,尙安有重入修門,自厠班聯之心哉?聖度包納,不欲終棄,至有今慈之誤恩,臣非木石,寧不感泣,而薄罷旋仍,辜負自如,憑藉寵靈,晏然進身,則是本罪之外。又添放肆之誅,臣豈敢爲此哉?此時內局之任,關係莫重,且有備員後入侍之敎,其在區區自效之義,宜不容復事盤桓,而情隘勢蹙,進退路窮,慈敢席藁治疏,冒死自列。伏乞聖上,俯垂諒察,亟命削臣職秩,仍施以當被之律,以昭法紀,以安私分,不勝大幸云云。答曰,省箚具悉卿懇。古人云人非堯舜,每事焉得盡善?且云當局者迷。予則曰,正今日爲卿準備者也。初雖不能見沖子之章,卽日請討基敬,義理當然,一曾之章,來政院不納之前,其時大臣諸宰,俱詣賓廳,何暇治禮義?率卿宰,入侍請討,義亦當然,不問于此,卽坐帳殿,已請求對云,予亦衰矣。嗚呼,於裕昆錄,非予製也。所重,若何而聞此,其所處分,任卿,久矣。可謂略之,昨聞右揆所奏,非本事也,卽臺銜未遞故也。旣知則近益衰苶,國事板蕩,焉得無今日重卜之擧乎?事已帖然,所重在焉,而亟授內局都提擧,意亦深也,卿何若此?令注書,本草卽傳,卿須體君臣之大誼,顧今內局與在揆,卽爲入謝。噫,予雖衰,決不爲苟且之君,臨門以待,其卽入來,用副予思先卿之意。
左議政韓翼謩箚曰,伏以,臣罪,可勝言哉?律以典憲,嶺海鈇鉞,何所不可?聖慈至仁,曲賜涵貸,一時譴罷,非罪伊恩,千萬不自意,恩言渙宣,舊秩復縻,史官踵臨,傳授命召,臣誠感激惶隕,罔知所措。近日以來,貽惱淵衷,莫非諸臣之罪,如臣無似,職在三事,旣不能坐鎭世道。又未能仰寬聖心,衷情未暴,嚴敎荐下,追思至今,猶不覺神而魄褫。今於恩命之下,諉以薄勘之已經,厭然自掩,冒進班聯,揆以義分,臣何忍爲是?慈敢締成短箚,瀝血哀籲。伏乞聖明,亟許威譴,鐫遞臣職秩,重勘臣辜負,不勝幸甚云云。答曰,省箚具悉卿懇。首揆之批旣諭,而此豈卿等?一則予,二則予,見欺於基敬,一也,名在罔測,二也,氣益苶焉。復拜爲國,卿須安心勿辭,臨門以待,其卽謝命焉。
大司諫沈墢疏曰,伏以臣,病蟄多年,念絶當世,數日之間,除旨聯翩,東遷西移,恩榮荐加,臣惶悚感激,輒伸叩謝之忱,而顧臣痰眩之病,越添於連日奔走之餘,昏倒叫苦,無望起動。矧此言責之任,摧頹謭劣,尤難堪承。伏乞聖慈,俯垂鑑察,亟許鐫削,公私萬幸。臣於乞免之章,不宜贅及他說,而事在目下,略此附陳焉。臺臣啓辭,體貌不輕,有非諸臣章疏之比,而昨日亞諫之啓,不賜數字之批。故紙膽傳,雖無別般之語,而臺啓還下,終欠優待之道,臣謂還入諫啓,特降批旨,以光聖德,俾存臺體,恐不可已也云云。無批答
辛卯四月二十八日申時,上御建明門。朝參入侍時,行都承旨嚴璘,左承旨金致讓,右承旨李碩載,左副承旨沈勖之,右副承旨崔台衡,同副承旨洪檍,記事官蔡弘履,假注書洪履健,記事官李度默·閔養烈,以次侍立。上具翼善冠·袞龍袍,乘輿出通陽門,詣建明門降輿,仍殿坐行禮訖。上曰,大臣,帳殿,先爲肅拜。上曰,侍從入來者,誰乎?擧案讀之。勖之讀訖。上曰,沈墢之疏,何事?璘曰,以臺啓不爲批答事爲言矣。上曰,沈墢爲先遞差,老而無意矣。上曰,吏郞誰也?璘曰,宋聚行·宋德基·姜彝福也。上曰,宋聚行·宋德基,皆經持正乎?璘曰,然矣。上曰,在外臺臣,一竝遞差,薇垣長,爲先削職,金光默爲薇垣長,徐秉德,掌令除授,宋德基,持平除授,宋聚行,正言除授,牌招察任。時原任大臣入侍。領府事金相福進伏曰,湯劑久關,聖體,若何?上曰,一樣矣。右議政金尙喆曰,時原皆備,鼎席還具,國事多幸矣。相福曰,未久復拜,誠爲惶感矣。上曰,分付兩司,如或有違牌之事,當下敎矣。上曰,兩司掌務書吏稽緩,決棍三十度,牌去來申飭。上曰,下敎以三十度而只決棍十度,騎郞記過。勖之進前曰,臣誤傳下敎而然矣。上曰,左副承旨沈勖之,罷職不敍。出榻敎上曰,今日新除兩司,內而內豎,外而百官,如有彈劾之事則爲之,若或謄傳故紙則當下敎矣。上曰,領左相入來云耶?致讓曰,左相,方來待于朝堂,以領相之未及入來,留待矣。上曰,嗚呼,莫重裕昆錄,其敢更提者,此亂臣賊子,雖名以臺臣,自今靑襟當以逆律治之,以此分付,以示予代木鐸之意。噫,此猶若此,況凡朝臣凡儒士者乎?一體嚴飭。出傳敎上曰,莫重殿座,承旨不可不備員,柳善養,承旨除授,牌招察任。房順房。出傳敎上曰,爲今黨人,於本事,其雖不敢,一李基敬,亦何難也,而身爲三司,爲李縡門徒,終不請討。故有此處分,數昨下敎後,諸臣,焉敢處便云者?意在泥首也。其曰,事過,揚揚尋鄕,此無臣節也。其時三司之臣,俱在何處?政院卽爲問啓。出傳敎上曰,此時鄕畿在外,其涉寒心,洪相聖·宋樂旣已遞差,竝令該府拿處,過三朔後勘律。出傳敎上曰,今者先務,輔導沖子,春坊官員,其闕旣多,無一人備員,目今春坊,只有說書一人,事之寒心,莫此爲甚。且今者吏判薦望事稟也,予何爲體?相臣事,仍爲開政事下敎,則只入大臣望,終不擧行,無乃中官,傳下敎未瑩者乎?事體寒心。玉堂闕直,春坊只有一人,此何朝鮮?吏曹參議洪樂純,牌招入侍開政,傳下敎中官,亦爲從重推考。出傳敎命碩載書領相疏批。上曰,此批答,令入侍注書,以此本傳給。出榻敎上曰,臨門親政新除諸人,守令外,一竝牌招察任。出傳敎上曰,新除吏郞,卽爲肅拜。出榻敎上曰,諸備堂進前。行戶曹判書蔡濟恭曰,近來稅船,連續入來,而聞各邑,以船隻之未能求得,尙不得裝載者,間多有之云,此則事勢使然,而亦可悶矣。兩湖漕船,今方次第到泊,待其畢捧,使之急急還歸,無船邑,稅大同,次次更爲運納,而道內各邑中,最無奈何處,使各其道臣,分排以給,俾無不均之患。若於還歸之際,各浦各津,或有留滯者,則地方官,爲先捉囚,其船格,這這報本道監營,直爲定送某邑之意,亦爲申飭,似好,故敢達矣。上曰,所奏誠是,依爲之。左參贊鄭弘淳曰,均賑穀上納,以無船中止,其數亦多,使之一體擧行,而嶺南水路,比湖南,雖有遠近之不同,初運漕船,若回泊於六月之內,潦收後,卽爲裝發再運,則風高前,可以運納無疑。況穀物,皆在於各處漕倉,其裝發之便易,非如兩湖邑邑分排之比,預爲整待,申飭擧行事,分付,何如?上曰,依爲之。弘淳曰,再運早晩,專在於初運後回還遲速,而元上納畢納之後,各宮房各衙門下屬,或稱無麵,或稱情債,拘執討食,甚或至於勒奪船中什物,掩滯遲留之弊,實由於此,隨其現發,嚴加勘斷,爲先分付申飭,何如?上曰,依爲之。出擧條右參贊李景祜曰,臣方在濬川堂上,敢此仰達矣。濬川之役,依下敎,至永都橋疏鑿已畢,而一經大雨,當有修補之道,節目中堂上與該郞摘奸,令家前修築事有定式矣。過霖雨後,依節目摘奸,不可不修補處,令家前疏鑿,何如?上曰,依爲之。出擧條大司諫金光默,正言宋聚行所啓,請還寢鍾城府爲奴罪人天大酌處之命,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。一行刀削又所啓,外朝與內班,界限至嚴,而以日昨傳敎觀之,筵中有酬酌之人,事甚可駭,請使之自首,亟施譴責,以杜後弊。上曰,旣飭之後,今者自現,若捕風捉影,此後嚴飭。又所啓,日前內侍李相番之使其奴而擊鼓者,萬萬駭痛,論其罪狀,不可定配而止,請李相蕃,加律嚴處。上曰,其得臺體,鍾城定配。又所啓,臣等,臺體生疎,傳啓之際,未免做錯,昏謬之失,著矣。其何敢仍冒於臺次乎?請命遞斥臣等之職。上曰,其何傷也?勿辭亦勿退待。掌令徐秉德,持平宋德基所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請大靜爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。一行刀削秉德所啓,臣百不如人,淸朝耳目,自知不稱,前後除拜,一未行公,今於特除之下,章皇出肅,及登筵席,醜拙畢露,傳啓之際,起伏失措,臣何敢晏然於臺次乎?請命遞斥臣職。上曰,旣無做錯,强爲引嫌,無乃苟且,勿辭亦勿退待。德基所啓,臣行已無狀,戊寅年待罪薇垣時,重速人言,貽羞臺閣,雖不敢更提年久之事,呶呶較絜,而臺端一步,卽臣僇辱狼狽之地,則何敢以其言之不足怒,晏然爲自恕之計,而冒沒行公也哉?請命遞斥臣職。上曰,十餘年事,强爲引嫌,極涉太過,勿辭亦勿退待。命碩載書左相箚批訖。上曰,訓將入侍。上曰,領相家臨江乎?章吾曰,臨江矣。上曰,幾里?章吾曰,十餘里矣。上曰,放逐玉堂,方在何處耶?璘曰,方在西小門外矣。璘曰,領相,方來于兵曹直房云矣。上曰,今則三公備員矣。上曰,領相,自開陽入來乎?上曰,領相,善步矣。致仁·翼謩進伏曰,數日間,聖體,若何,痰候,若何?寢睡·水刺之節,亦何如?上曰,一樣矣。致仁·翼謩起伏曰,中宮殿問安。近來,若何?世孫氣候,若何?上曰,今則造物來,何如?致仁曰,臣以至重之罪累,不意有今日,未蒙罪罰,反承恩命,惶隕無地矣。翼謩曰,臣等之罪,無可仰達矣。璘請進湯劑。上曰,藥房提調持湯劑入侍。出榻敎致仁進湯劑,上進御。致仁曰,此時湯劑,不可不更進一貼矣。上曰,置之。仍爲還內,諸臣以次退出。
辛卯四月二十八日初更五點,上御集慶堂。藥房入診入侍時,都提調金致仁,提調李翼元,副提調嚴璘,記事官蔡弘履·李度默·閔養烈,醫官方泰輿·李以楷·慶絢·吳道炯·鄭允協·鄭允說·柳光翼·徐命緯·金孝儉,以次進伏訖。致仁曰,還內後,進御水刺乎?上曰,進御矣。請進湯劑,上進御。請診候,上許之。泰輿曰,脈候三部沈緩,似勝昨日,而滑體不足一樣矣。上曰,昨與右相言之,而李一曾末抄何以彌縫,而其時處置下敎,果不爲頒布云矣。致仁曰,臣等則惶悚,而大體人多可畏矣。上曰,藥房提調持湯劑,更爲入侍。出榻敎進湯劑,上進御。致仁曰,明日湯劑,亦依例乎?上曰,依爲之。諸臣遂退出。
辛卯四月二十八日二更二點,上御集慶堂。右承旨入侍時,右承旨李碩載,假注書洪履健,記事官李度默·閔養烈,以次進伏訖。上曰,故辛卯四月日記,注書取來。賤臣持入。上曰,承旨讀之。拔干支,只讀常參·次對說話,可也。碩載讀至數張,因命退出。
上在慶熙宮。停常參·經筵。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。心耗氣苶者特甚,次對時同入焉。
中宮殿·惠嬪宮,藥房口傳問安。答曰,知道。
以承傳色口傳下敎曰,宣傳官沈鑏,太遲滯,禁軍一人,給馬牌下送,申飭。
李碩載,以兵曹言啓曰,今四月十一日親臨武經講時,抽栍武臣不通者,各其處入直能誦後,草記替直事,命下矣。卽接宣傳官廳·武兼廳·部將廳牒報,則宣傳官李漢興,武臣兼宣傳官慶來運,部將金挺垕,晝夜熟講,今則能誦云,竝依傳敎,替直之意,敢啓。傳曰,知道。
又以兵曹言啓曰,御營廳哨官禁軍遞兒窠,今方有闕矣。依節目,禁軍別將與該營中軍,眼同試取,以其居首者,塡差之意,敢啓。傳曰,知道。
嚴璘啓曰,明日傳香,禮房承旨,當爲齋宿,右承旨金致讓,以式暇,今日不爲仕進,卽爲牌招,何如?傳曰,允。
李碩載啓曰,大臣·備局堂上,依下敎來待矣。傳曰,引見。
傳于金致讓曰,內局入侍。
金致讓啓曰,新除授副校理李顯永,時在黃海道長淵任所,修撰閔鍾烈,時在京畿驪州地,竝斯速乘馹上來事下諭,何如?傳曰,允。
李碩載,以御營廳·左右捕廳·一二所巡廳言啓曰,去夜,犯夜人無所捉,敢啓。傳曰,知道。
柳善養,以刑曹言啓曰,因大司諫金光默,正言宋聚行所啓,內侍李相蕃,鍾城府定配事,命下矣。罪人李相蕃,纔因特敎,已爲發配於咸鏡道端川府,依傳敎,卽爲移配於鍾城府後啓聞事,發關分付之意,敢啓。傳曰,知道。
又以刑曹言啓曰,向其從祖而拔刀,此萬古所未聞者,其拔者爲名,北塞定配事,命下矣。依傳敎,罪人趙學善,咸鏡道會寧府,定配所,發配之意,敢啓。傳曰,知道。
又以義禁府言啓曰,前正言洪相聖·宋樂,竝令該府拿處,過三朔後勘律事,傳旨啓下矣。洪相聖,下去忠淸道牙山地,宋樂,下去京畿利川地云,依例發遣府羅將,竝拿來,何如?傳曰,允。
兵曹判書李翼元疏曰,伏以,臣直一庸愚下品爾,濫蒙洪造,致位卿列,前後踐歷,涯分已踰,居常愧懼,若隕淵谷,迺者中權新命,忽下於千萬夢想之外,臣誠惝怳驚惑,五內失守,益不知措躬之所也。噫,六卿之長,孰非不重,而司馬之職,其責尤大,是豈如臣無似?所可擬議,而今乃拔之於人望之外,擧以畀之,不少難愼,其爲玷名器而駭物情,非細故也。反復揣量,夫豈有一分堪承之望,而動駕有命,召牌荐降,職在本兵,分義是懼,他不暇顧。章皇出肅,繼而有內局兼帶之命,適當擧朝焦遑之日,不敢爲遽然辭遜之計,逃遁不得,泯默行公,一日二日,以至于今,臣實自愧,人謂斯何?臣若夤緣一時之副急,仍作蹲冒之計,則眞所謂不識世間羞恥事者也。臣雖無狀,豈忍爲此哉?曠日虛縻,冞增悚恧,慈不得不冒入文字,仰暴血懇,藥院問候,亦未趨參,臣罪至此,尤合萬隕。伏乞天地父母,俯賜諒察,亟命收還臣新授職名,仍勘臣廢禮瀆擾之罪,以重公器,以昭法紀,千萬幸甚云云。答曰,省疏具悉。今者此任,非私於卿,意蓋深矣。卿勿過辭,行公。
左尹尹東暹疏曰,伏以,臣所遭人言,實是搢紳莫大之羞辱,迺蒙日月之明,無微不照。皮毛之諭,旣晳本事,鞶帶之遞,不待陳籲,至畀保護之職,更寬違逋之誅,仁恩曲體,俾全微諒,臣是何人?迺爾得此於君父,杜門屛伏,但切感祝之私而已。不意聖明,復煩甄錄,遽承京兆除命,臣誠怵惕憂恐,不省攸措。念臣無似,猥躋榮顯,恩深報蔑,愧懼常積,而至若銓衡之重,尤屬匪據。況今世路多巇,覆轍相尋,政紙一出,嗔嘖隨至,臺望注擬,如報仇怨,而以臣疎迂,有時副急,不知早自斂避。虛舟自在,睽弧已張,則不待明者,而已知有一番光景,果然諫疏之出,傳襲憲啓前套,而事實貿變,旨意愈緊,一味蹈藉,無復淸朝規切氣象,不謂臣獲罪於人,至此之深也。臣所隱痛者,廉義大防,號爲四維,人臣之立身事君,以是爲准,一有放倒,無以自立於士君子之林。臣雖虞詬,亦聞斯義,凡於辭受去就,未嘗不兢兢致愼,而今於一朝,受人詆詬,至歸之於貪冒之科,罪在懷璧,愧甚撻市。惟有永謝簪笏,避遠機穽,俾不底於重辱身名,仰累知顧,是臣自靖之道,亦天地終始之賜也。一切官職,已屬身外,皎然此心,參倚前衡,日昨違召,諒非獲已,引日虛帶,益增罪戾,玆敢瀝盡衷懇,仰瀆崇嚴。伏乞聖慈,俯垂鑑諒,亟遞臣新授職名,以重廉防,仍治臣瀆擾之罪,以勵綱紀焉云云。答曰,省疏具悉。其所譏斥,誠是萬萬料表,於卿,有何一毫芥滯之端?本職猶然,況此乎?卿勿過辭,從速察任。
辛卯四月二十九日卯時,上御集慶堂。藥房入診入侍時,都提調金致仁,副提調嚴璘,記事官蔡弘履·李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯,以次進伏訖。致仁曰,夜間聖體,若何?上曰,果難矣。致仁曰,提調陳疏矣。上曰,使之入來,可也。請診,上許之。泰輿曰,脈候三部調均,而滑體不足一樣矣。上曰,藥房提調持湯劑,更爲入侍。出榻敎進湯劑,上進御。諸臣遂退出。
辛卯四月二十九日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書蔡濟恭,禮曹判書元仁孫,右參贊李景祜,行副司直李章吾·具善復,行副護軍張志恒,行副司直金孝大,江華留守兪彦民,大司諫金光默,掌令徐秉德,左副承旨崔台衡,假注書洪履健,事變假注書方宗擧,記事官李度默·閔養烈,以次進伏訖。致仁起伏曰,夜間聖體,若何?上曰,一樣矣。致仁曰,寢睡,若何?上曰,一樣矣。致仁曰,水刺,亦何如?上曰,難矣。致仁曰,如厠已如常乎?上曰,間或如漚矣。上曰,備堂入來者,誰也?致仁曰,蔡濟恭·元仁孫·李景祜·李章吾·具善復·張志恒·金孝大·兪彦民也。致仁請進湯劑。上曰,入之。藥房副提調嚴璘,提湯劑入侍。致仁請進御,上進御。上曰,該房誰也?嚴璘曰,左副承旨崔台衡也。上曰,禮判進前。元仁孫進前。上曰,四月亦有祈雨祭設行之例乎?考前例以奏,可也。仁孫出考入奏曰,每以五月爲之,壬子年,有四月設行之事矣。上曰,祈雨姑置之。上曰,水運,無事爲之乎?致仁曰,無事爲之云矣。上曰,近來則南山五炬分明乎?兵曹烽燧志,令注書取來,可也。致仁曰,此全羅監司尹東昇狀啓也。以爲禁御上番軍,兵使例於礪山境上,親點以送,而往來之際,實有擾民妨農之慮,點軍一款,令虞候代行事,請令廟堂稟處矣。本道纔經春操,且當農節,兵使往來,爲弊不貲,虞候替行,已成近例,依其請許施,何如?上曰,依爲之。出擧條致仁曰,此前平安監司趙曮狀啓,而枚擧价川郡守李尙直牒呈,本郡院倉見燒,營賑各穀七十石零,蕩減,烟燻穀三十二石零,改色事,請令該曹稟處,而政院,誤下於備局矣。當該承旨推考,燒燼穀蕩減,烟燻穀改色,竝依請許施,何如?上曰,依爲之。承旨勿推。出擧條致仁曰,長山南北分揀事,已有成命,固當成節目下送,而諸議以爲水使北操時,長淵府使當爲中軍,脫有警急,未及受水使號令,則該府使當自主號令,而山南邑鎭,宜受其節制云。然則稍假其權,加以兼營將或防守將等名號然後,可以彈壓諸邑鎭。此不可不一番稟承,故敢達矣。上曰,左右相之意,何如?左議政韓翼謩曰,首相此議,臣等,亦與聞矣。凡有軍制,必設營將,水使分操,尤不可無南北相應承接號令之人。防禦使,以品秩之妨礙,雖不可設,設置營將,似無不可矣。右議政金尙喆曰,旣令南北分操,則不可不假其節制之號,畀以統轄之責然後,毋論緩急,庶爲承接之道矣。上曰,事同官制,各陳所見,可也。行戶曹判書蔡濟恭曰,旣令分操,則長淵縣監不可不加以名號,稍別事面,水運雖曰,無營將,自上特設,則何不可之有乎?禮曹判書元仁孫曰,旣令分操,則不可不稍別名號,畀之以節制之權,而水軍營將,則御將,俄以關西水軍防禦使,引以爲例。然防禦使與營將有異,似不可引例。若使之鎭管,則似無不可,而詳確處之,何如?左參贊李景祜曰,分操之後,稍別其名號,固無不可,而營將是一營之制,商確講定,似好矣。行副司直李章吾曰,旣以分操定奪,則宜有五邑節制之道,兼營將·防守將等號,間設置,似好矣。行副司直具善復曰,旣令分操,則山北邑鎭,雖當警急,有難往復於山南之水營,別其名號,稍借其權,亦用爲邊地履歷,則擇人之道,比前尤勝矣。行副護軍張志恒曰,旣使分操,管轄五邑,則不可不稍尊名號,而他道雖無水軍營將,關西水軍防禦,他道所無,則長淵之獨兼水軍營將,似無所妨,定爲履歷窠,則自可擇人矣。行副司直金孝大曰,旣令分操,則似當稍加名號,統轄山南邑鎭,而若稱營將,則單營將,有礙軍制,更加消商處之,恐好矣。江華留守兪彦民曰,臣於本事便否,旣無素講,今不敢仰對矣。上曰,以兼營將爲之,許以邊地履歷,而竹山府使洪和輔,與長淵縣監田翊顯,相換,可也。致仁曰,今此節目,使備堂蔡濟恭·元仁孫·鄭弘淳,商確成出,啓下後下送該道,擧行,如何?上曰,依爲之。出擧條致仁曰,臣有尋常慨駭者,敢達矣。近來爲守宰者,非爲公非爲民,而公然請得監營所在之錢木,先除其息,便歸私用,分債於民間,俾償貸出之元數,一年二年,多至難捧,公貸之漸縮,小民之難支强半,職由於此,諸道皆有此弊,而關西尤有甚焉。請得之守令,固爲可駭,許貸之監司,亦豈無罪?臣以爲自今以後,另加申飭,關係賑政及京外所共知,大役外一切嚴防,如有犯者,繩之以法,斷不饒貸然後,庶可爲懲畏禁戢之道矣。上曰,此誠初聞,聞甚駭然,關係賑政外一切嚴禁,雖有百守令,操縱,在一道臣,此後其復若此者,當該守令,施以禁錮之律,道臣亦施以制書有違律,斷不饒貸事,嚴飭諸道。致仁曰,此弊之不在於兵統營,亦未可知,一體嚴飭,何如?上曰,一體嚴飭,可也。出擧條上曰,廳注書誰也?台衡曰,洪履健而前承旨洪晟之族孫也。上曰,注書下敎,卽相臣,而承旨替對,至於某孫,其涉屑越,當該承旨遞差,其代參議李在簡除授,牌招察任。房順房。出傳敎翼謩曰,臣於頃日筵中,以已故軍兵,不卽代頉,轉生侵族之弊,有所仰陳,而未畢其說矣。作故者,豈有情債,而外邑奸吏,夤緣作弊,稱以兩營及兵曹磨勘債,徵歛多端,至於十餘兩之多。貧殘隣族,無計辦出,則毋寧代納其身布,一年二年白骨未代,寧不可矜?自今以後,申飭列邑,作故軍兵,必令當月內代定,兩營付標,亦必令無出是月,而凡係情債,一切嚴禁,則可保無此弊,而歲末磨勘,都在兵曹,亦不可不嚴飭矣。上曰,所奏,誠是,申飭京外,予有繡衣,其當嚴問。出擧條又啓曰,刑曹判書洪名漢,辭單勿施之後,尙不行公,事甚非矣。從重推考,申飭行公,何如?上曰,紀綱所在,不可推考而止,罷職,可也。出擧條濟恭曰,敦寧府族譜廳之式年修正,例也。前則卷數旣多,書役甚煩,故員役料布,限十朔磨鍊,紙地進排,亦隨以不貲矣。年前摠戎使臣金孝大陳達變通,若値修正,不爲別卷。名曰,新錄,紙地之容入旣小,書役之爲日不多,事甚便簡,放料與進排等節,揆以事理,所當比前減省,而取考度支規例,則其所支給,一依前例,此豈有司綜核之政乎?直自臣曹,量宜減損,無所不可,而敦府旣是上司,減料亦係變改,不可不稟承筵敎然後,一從實入數上下,故敢此仰達矣。上曰,依爲之。宗薄一體爲之。出擧條上曰,近者視昏,故入侍中官,古則不敢擧頭見諸臣,例也。奏對之際,掩口以對,昔則有之,予在銅闈時,一中官,不掩口而對。故其時文學黃晸請推,承傳色晩到,政院請推,亦古例,今無是事。故中官,視承宣,若同僚,承旨中或不無守界限者。故下敎,昨日薇垣長啓,是也。古則聞喝導之聲,人皆戒嚴,近者謄傳古紙而已。故人不知畏。予則曰,此皆國不國綱不綱之一段也。比諸勸食,人若不食,末若之何?此政若此也,今者此敎,以言礪末世也。於其效,予何知也?出傳敎上曰,臺臣傳啓,可也。光默所啓,請還寢鍾城府爲奴罪人天大酌處之命,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。半行刀削又所啓,弟弟長長,乃是敦風厲俗之一大政,乃者,前牧使趙德常,因其子出後事,發怒於門長趙明鼎,縱其悖子,擧措乖亂,以至於擧名醜辱,露刃恐嚇。明鼎,卽德常之從叔,而不思諸父之倫序,致使明鼎,痛哭而歸,其溺愛蔑義,傷風敗敎,聽聞所及,莫不駭歎。決不可厠之衣冠之列,請前牧使趙德常,削去仕版。上曰,依啓。秉德所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請崔百男邊遠定配。上曰,勿煩。半行刀削上曰,五得下一啓辭,落漏而不奏,誤矣。又所啓,請大靜爲奴罪人仲義,依律處斷。上曰,勿煩。措辭見上又所啓,臣本以無似,淸朝言官,自知不稱,前後除命,一未敢行公,而今於登對傳啓之際,不免做錯,致勤聖敎,臣何敢一刻晏然於職次乎?請命遞斥臣職。上曰,昨日公然引嫌,已涉駭也,而今日做錯,其亦異常,昨雖參酌,今何寬貸?大損臺體,極涉苟且,依啓。上曰,今聞院啓,此豈特五品不遜?五品若遜,豈有此擧?趙德常,旣已依啓,則趙明鼎,亦何敢晏然?特施不敍之典。出傳敎上曰,他承旨入侍。出榻敎右副承旨柳善養追後入侍。上曰,昔丙吉,問牛喘,不問殺人。噫,人君御下,卽五品也。趙德常,旣已允啓,趙明鼎,業亦處分,於祖孫之間,倫理絶嚴,而非特悖辱,其於拔刀,關係,若何?其使者雖德常,拔刀者卽其子也,向其從祖而拔刀,此萬古所未聞者,決不可此處分而止。令該曹,其拔刀者問名,北塞定配,以示予暮年重倫理之意。上曰,大臣備堂先退,仍命退出。
辛卯四月二十九日酉時,上御集慶堂。藥房夕入診入侍時,藥房都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯,以次進伏訖。致仁曰,午間聖體,若何?朝診時,有少勝之敎矣,今則,若何?上曰,一樣矣。致仁進湯劑,上進御。上曰,尹東暹過矣。命璘書尹東暹疏批訖。上曰,京兆亞尹批下,牌招察任。出傳敎致仁曰,中宮殿進御五積散,不可不更爲劑入矣。上曰,泰輿之意,何如?泰輿曰,五積散,見其加減則極爲便好,加進似好矣。上曰,若値盛熱則,何如?泰輿曰,雖炎節,此藥則似無害矣。上曰,十貼更爲劑進,好矣。上曰,平鋪耶?泰輿曰,拔芩朮入砂苓,故平順矣。上曰,中宮殿進御加減五積散,限十貼加劑以入。出榻敎致仁請診候。上曰,置之。仍命退出。
上在慶熙宮。停常參·經筵。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。甚矣建功,令予支撑,日日三貼,萬古只予,氣少勝,復何日三?待敎入侍。
中宮殿·惠嬪宮,藥房口傳問安。答曰,知道。
柳善養啓曰,大司憲·執義·掌令二員未差,持平宋德基呈辭,一員未差,今日以監察茶時之意,敢啓。傳曰,知道。
李碩載,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
備忘記,見日色聞風聲,此心憧憧,都承旨報府持入,另飭致潔。
以承傳色口傳下敎曰,入侍時,祭報府持入,宣傳官一員,給馬送于濬川所,至永都橋盡見之,舊刻字出現與否,摘奸以來。
傳于金致讓曰,編次人·戶判·禮判入來。
香祗迎罷後,政院·藥房口傳問安。答曰,知道。
傳于金致讓曰,端午帖安徐。
備忘記,近者若此,是誰是誰?百餘步若萬步,此則近年雖然,於近者特甚,於承宣,聞聲而知其人,其於承宣,雖千,予今知回來,靜臥,只自慷慨矣。
金致讓,以禮曹言啓曰,禧陵陵上·孝陵陵上石物塗灰有頉處,本五月初五日修改事,啓下矣。兩陵,同奉一局之內,本曹堂上郞廳,依例兼進,以除廚傳之弊,何如?傳曰,允。
傳于金致讓曰,內局入侍。
以承傳色口傳下敎曰,招奉常寺書員,明日奉安時,使之精奉。
又下敎曰,招吏郞於門,善爲齋宿與否,摘奸後使之來奏。
傳于金致讓曰,都承旨更爲入侍。
李碩載,以訓鍊都監·左右捕廳·一二所巡廳言啓曰,去夜,犯夜人無所捉之意,敢啓。傳曰,知道。
柳善養,以刑曹言啓曰,此等傷倫敗俗之人,何可輕飭?穩城府,勿限年充軍事,命下矣。咸鏡道會寧府發配罪人趙學善,依傳敎,穩城府,勿限年充軍定配後,卽爲啓聞事,分付于該道道臣之意,敢啓。傳曰,知道。
又以義禁府言啓曰,趙德常,海南縣,當日投畀事,命下矣。以傳敎內辭意,具罪目,依例發遣府書吏,卽爲押送配所之意,敢啓。傳曰,知道。
以平安都事狀啓,嘉山郡良人金德兼等爛死渰死事,傳于柳善養曰,今本道恤典擧行。
辛卯四月三十日辰時,上御延和門外。香祗迎入侍時,行都承旨嚴璘,左承旨李在簡,右承旨金致讓,左副承旨李碩載,右副承旨柳善養,同副承旨洪檍,記事官蔡弘履,假注書洪履健,記事官李度默·閔養烈,以次侍立。上具翼善冠·袞龍袍,乘輿出通陽門,詣延和門外,降輿就板位,俯伏興再拜訖。上曰,三角山·木覓山·漢江祈雨祭,有押無押知入。璘曰,三角·漢江有押,木覓無押云矣。上曰,書聖諱乎?知入。璘曰,以國王書之云矣。上曰,三處祝文同歟?璘曰,漢江·木覓一祝文,三角·白岳一祝文矣。上曰,今予夙宵此心,一則追慕,一則爲民,今方憫旱憧憧,何可曠日?豫則立,聖人旣訓,初次祈雨祭,定於來初二日,獻官,雖欲命乎儒臣,於予,今無儒臣,況爲民,何循常例?獻官,三角山,左承旨,木覓山,左副承旨,漢江,同副承旨,祭文今製下,另擇祭官事,申飭銓曹。出傳敎上曰,戶判·禮判入來乎?璘曰,入來矣。上命璘書御製訖。上曰,戶判讀之。上曰,得雨前,各司禁牌。出榻敎上命璘書親製祈雨祭祭文,上曰,戶判讀之。上曰,藥房提調持湯劑入侍。出榻敎藥房都提調金致仁,副提調李翼元進前,致仁問候訖。進湯劑,上進御。上曰,明日一體香祗迎,禮房知悉。出榻敎仍爲還內,諸臣退出。辛卯四月三十日申時,上御集慶堂。藥房入診入侍時,都提調金致仁,提調李翼元,副提調嚴璘,記事官蔡弘履·李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯,以次進伏訖。致仁曰,朝者移時勞動,聖體,若何?上曰,一樣矣。進湯劑,上進御。請診,上許之。泰輿曰,脈候三部調均,滑體亦差勝矣。上曰,趙哥之見祖拔之,豈不悖惡乎?致仁曰,趙明鼎號令,將欲下軒時,衆子悖說,如此云矣。命讀嶺伯狀啓。上曰,藥房提調持湯劑,更爲入侍。出榻敎進湯,上進御。致仁曰,中宮殿,日次,限十貼入之,何如?上曰,好矣。上曰,摘奸宣傳官入侍。出榻敎李元進前曰,水標所埋一尺餘矣。上曰,在水中乎?李元仰對曰,然矣。上曰,今聞嶺伯狀聞,安奇察訪,以營將濫騎,報營門,安東營將,以察訪屠牛,報營門,而今聞査報,濫騎,不過二人,亦不過二日,而勿論多少,旣已濫騎,令該府拿處,以濫騎律勘處。權尙明,不體特授之意,屠殺農牛,御史廉問中一體則雖守令,萬萬可駭,況一察訪乎?四朔內至於五十首之多,若今不聞,本境農牛,將盡屠殺而後已,此豈一察訪所爲?思其所爲,萬萬無狀,若不嚴懲,何以懲他?此無異私屠,亦令該府拿處,以私屠律勘處。出傳敎。
辛卯四月三十日酉時,上御集慶堂。都承旨入侍時,行都承旨嚴璘,假注書洪履健,記事官李度默·閔養烈,以次進伏訖。上曰,趙學善拔刀之意,與頸血濺大王之意同乎?璘曰,渠欲自首,故似然矣。上曰,噫,今年,萬古所無者多,而五品不遜,其猶命契,豈云三寸五寸?倫理絶嚴,而昨聞于此,心不能耐,今日下問,其亂本者,卽德常,豈特尊行?至呼其名,萬萬無倫,莫能敎子,作此萬古所無之擧,人君,以正風敎爲本,豈可只臺臣所請而止?趙德常,海南縣投畀,趙學善,因德常駿悖之擧,雖有此,爲子之道,叩地流涕,可也。何忍爲此?今聞諸子雖同,宜愼其濫,雖不下敎,此等傷倫悖俗之人,何可輕飭?穩城府,勿限年充軍,以示予暮年正風敎之意事,卽爲分付該府該曹,當日擧行,趙明鼎昨日處分,無或過也。今聞其時處義雖是,身爲門長,昔之人,猶有九世十世同居之事,常時若能敎飭至親,豈有此萬古所無之事,亦不愧張公藝陳褒乎?噫,此人,豈比凡士夫?辱祖先大矣。其在勵末世之道,不敍之典太輕,亟施刊版之典。出傳敎仍命退出。
上在慶熙宮。停常參·經筵。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,心益苶氣益衰,而此時且見悶旱,今日干支,亦何追慕?爲民,氣與旱若此,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·藥房口傳問安。答曰,知道。
以承傳色口傳下敎曰,午正後只入正時,承旨以時服爲之,午正後待令。
典設司入後,政院·藥房口傳問安。答曰,知道。
備忘記,竟夕太陽,悶切于中,承旨□□予則涔涔,□豈玉帛,非在□誠,此心憧憧,何强建功?
藥房口傳啓曰,臣等旣承待下敎入侍之敎,謹奉湯劑,半日顒俟,伏見卽下備忘,有何强建功之敎?此固出於聖上悶旱之至意,而第伏念,早朝勞動之餘,今又齋御外司,此時湯劑,尤不容間。雖伏乞暫許臣等持入,以盡保護之道焉。惶恐,敢啓。備忘記,曾於壬午年於建明門,其能徹宵,今日於此,貼身涔涔。噫,十年之內,其衰勝言,其雖親也,靦然誠淺,若是頹臥,何期霈然?只莫敢便臥常處意也。若是憧憧,何飮建功?若聞雨聲,其將尋矣。何可苦請?卿等休請焉。
藥房口傳再啓曰,臣等敢煩口啓,冀蒙兪音,答敎卽下,一向牢拒,有若以□□爲期,臣等益不勝悶迫之至。以聖上對越之誠,方寸之雨,固在不日,而今番湯劑進御,則決不可暫時間斷,亟加三思,召見臣等,千萬伏祝,惶恐,敢啓。以承傳色口傳下敎曰,卿等守此故尤悶,其止之。
又下敎曰,今專在於悶旱,雖徹宵□□,豈可飮□?其止之。
又下敎曰,建功以甫兒入之,其退休焉。
又下敎曰,爲百姓之時,百姓戶牌摘來,故摘來者當下敎,若嚴禁則鄕民豈往其處飮草乎?事過後,獻官從重推考,監察汰去。
傳于柳善養曰,聞木覓山監察,金□喆之子云,汰去安徐,與獻官一體推考。
傳于柳善養曰,此後祈雨祭所,各別禁雜人事,分付。
傳于柳善養曰,中官一人,素有氣力者,而日旱如此,故恐㤼耶?分付內侍府申飭。
以承傳色口傳下敎曰,爲民之時,執事下人之牌,可也。百姓之牌持來,此則已自差備除案,此戶牌出給畿營吏,使之推給。
又下敎曰,正時漸迫,使令二名,各送于二處,而此與精齋者有異,勿爲上壇,只於近處,知行祀而來。
又下敎曰,聞行事已久精爲還安與否知奏,而如或尙未奉安,則待明爲之事,分付。
李碩載,以禁衛營,左右捕廳,一二所巡廳言啓曰,去夜犯夜人,無所捉之意,敢啓。傳曰,知道。
李碩載,以義禁府言啓曰,安東營將林鵬翰,令該府拿處,以濫騎律勘處,安東察訪權尙明,以私屠律勘處事,傳旨啓下,而俱在任所云,依例發遣府書吏羅將,林鵬翰交代後拿來,權尙明卽爲拿來,何如?傳曰,允。
辛卯五月初一日辰時,上御延和門。香祗迎入侍時,行都承旨嚴璘,右承旨金致讓,右副承旨柳善養,記事官蔡弘履,假注書洪履健,記事官李度默·閔養烈,以次侍立。上具翼善冠·袞龍袍,乘輿出通陽門,至延和門,降輿就板位,俯伏興,再拜訖。步輿至興化門祗送後,仍殿坐。上曰,明日亦受香乎?璘曰,然矣。上曰,精神索漠,只惟夏享莫且節祭,今日因下問,乃覺明日至初四日,當皆祗迎,該房知悉。出傳敎上曰,呼唱引儀誰也?璘曰,金載逵也。上曰,烹弘羊尺乃雨,烹如此引儀,然後可以得雨矣。上曰,今者祗迎卽中祀,而其實則爲杲杲故也。來時木覓無押,似無呼唱,果然,此則事勢然矣。旣下敎之後,呼唱高低,焉敢異也?昔計十五敎之,而呼唱亦有下敎,況此乎?兩處呼唱後皆走,故卽命仍呼,强而呼唱,僅能成聲,幺麽此輩,焉敢若此?汰去,復勿檢擬。出傳敎上曰,三處祈雨祭處,竝禁酒禁草。出傳敎藥房都提調金致仁,提調李翼元進前。致仁問候曰,今日步至興化門,聖體不瑕有勞憊之患乎?請進湯劑。上曰,藥房提調持湯劑入侍。出榻敎上曰,雨意漠然矣。致仁曰,雖如此,或有沛然之時矣。進湯劑,上進御。上曰,如此不雨,悶矣。致仁曰,稍寬聖意,靜以待之,則天必雨矣。上曰,祈晴則或得晴,而祈雨則難得,今日爲民,初欲不進湯劑,强而服之矣。上曰,禮房承旨馳往三處,奉審以來。出榻敎上曰,今日宗親府問安擧案,知入。上曰,午正後典設司齋宿。出榻敎上命璘書御製祗迎日問答訖。上還入,歷臨問安廳。上曰,宗親府問安廳直,初三日,令該曹決棍。出榻敎仍爲還內,諸臣退出。
辛卯五月初一日午時,上詣典設司。齋宿入侍時,行都承旨嚴璘,右副承旨柳善養,記事官蔡弘履,假注書洪履健,記事官李度默·閔養烈,以次侍立。上具翼善冠·袞龍袍,乘輿出通陽門,至典設司入後,諸臣退出。
上在慶熙宮。停常參·經筵。
卯時辰時,有霧氣。
齋宿翌日,政院·藥房口傳問安。答曰,知道。
上還內後,政院·藥房口傳問安。答曰,知道。
中宮殿·惠嬪宮,藥房口傳問安。答曰,知道。
備忘記,豈莫能正坐以待,亦何心循常飮湯?此時中官,以敎更爲數日,處之昏睡,召南對北,其君若誠,焉敢若此?悶中自恧,正時已至,漏水果同,心切憧憧,令人卽詣,詳問南北。
藥房口傳啓曰,臣等朝伏承賜對之敎,而半日顒俟,召命不下,此皆臣等誠淺之罪也。昨御湯劑,旣未準貼敎,今將過午,尙不許一進,雖在他時,猶不勝悶迫,況今靜攝中脈候未復常之際乎?不敢更爲遲待,詣閤仰籲,亟許持湯劑入侍,千萬至祝,惶恐,敢啓。以承傳色口傳下敎曰,以此下敎觀之,庶可知矣。況今正日,何忍飮乎?其止之。
備忘記,嗚呼,今年,萬古罕聞者多,而嗚呼,暮年,心益衰氣益苶,從容調攝,誠難誠難。且見悶旱,何堪何堪?莫云初旱,其旱已成,莫能敦族。卽予涼德,閹豎作用,卽予涼德,黨人强盛,卽予涼德,爲臣負君,卽予涼德,五品駭然,卽予涼德,侍從顧瞻,卽予涼德,有一於此,自恧自恧,其況六乎?今逢此月,已料表,逢此旱亢,亦豈攸料?見幾而作,其況暮年,以予心氣,何云其此?今者此旱,一則予,二則予。親製其文,近侍替攝,若此若此,其何稽滯,亦何循例?此予誠淺,此予誠淺。宜謝蒼蒼,亦且自勉,爲先減膳三日,雖三日內得雨,宜準三日,其若漠然,奚特三日得雨後復膳?
藥房口傳再啓曰,臣等伏見卽下備忘責躬減膳之聖意,有足以仰格高穹,而繼伏承口傳答敎,乃以正日何忍飮之爲敎?臣等於此,轉益焦迫,我聖上悶旱對越之誠,靡日或懈,無時少間,豈可以正日之故,而反拒恒進之湯劑乎?慈不得不更犯瀆擾。伏乞亟許暫時召見焉,惶恐,敢啓。
答曰,噫,臨御幾十年,頃年心猶酸,況今春,萬古豈有?然幾十年固心,心若金石,爲基敬·一曾,罔測曷諭?年少侍從臣,顧瞻逡巡,臣分掃矣。至於借入,黃口隣徵,以謂法立,一疋何弊云?其皆若前,以此觀也,因予衰耗,若是蕩然,予何恃予何恃?今番敗倫,其於士夫,亦豈若此,亦豈若此?由於涼德,雖然暮年,君依於民,民依於君,猶祝雨暘調順,有此悶旱,其於百事,予將依誰,予將恃何?莫云此命之太遽,國事若此,是予爲民悶旱,是予以日復一日,心何循常例者也?昨朝一貼,其逾所望,誠淺已判,何心復飮?其況今日,予心固定,卿等休請,少安予心。
藥房口傳三啓曰,臣等再犯瀆擾,一向牢拒,且惶且悚,焦阨轉甚,今日悠悠萬事,莫急於保護聖躬,湯劑進然後聖躬,可安也。聖躬安然後國事民事,亦可安也。倘聖上念及於此,必不若是之靳許也。日已向夕,晷刻甚悶。伏乞暫借方寸之地,俾得以奉進湯劑焉。千萬切祝,惶恐,敢啓。
以承傳色口傳下敎曰,今日已捧入後,初日計減,而只大殿擧行。
又下敎曰,今日監察茶時無據,當該捧入該房承旨遞差,當該中官混傳,禁推。
又下敎曰,宣傳官三員給馬,先農壇·南郊·北郊馳往,有不潔之事與否及壇直有無,摘奸以來。
備忘記,當該承旨代,李性源爲承旨,牌招察任。房順房。
備忘記,此時何循常例?次對進定於來日。
傳于李碩載曰,摘奸宣傳官,當爲入侍待令。
傳于嚴璘曰,內局入侍宣傳官,同爲入侍。
金致讓啓曰,臣與右副承旨柳善養伴直矣。纔已遞差出去,非但伴直無人,明日傳香,禮房承旨當爲齋宿,右承旨李在簡,所當牌招,而拘於廳規,不得請牌,何以爲之?敢稟。傳曰,牌招。
假注書蔡弘履病代,以金鎔爲之。
吏曹口傳政事,以李學祚爲獻陵令。
金致讓,以禮曹言啓曰,卽接獻陵參奉所報,則本陵端午祭享時,兩官當爲備員參祀,而令有闕未差,卽速變通云,令有闕代,卽令該曹口傳差出,以爲備員將祀之地,何如?傳曰,允。
又以吏曹言啓曰,今此宗廟·各陵殿端午祭大祝典祀官,當以玉堂及侍從塡差,而公故有頉外,在京者絶乏,實無推移之路,在前如此之時,有未通淸塡差之規矣。今亦依此例,以通淸人員,通融塡差之意,敢啓。傳曰,知道。
申尙權,以兵曹言啓曰,景福宮衛將李漢徵·周命復,昌慶宮衛將朴應贊,俱以老病之人,或忝寒感,或發關格,症情危惡,旬日之內,無望起動供職之路。呈狀乞遞,守護輪番之任,不可等待其差復,竝今姑改差,何如?傳曰,允。
李碩載,以御營廳·左右捕廳·一二所巡廳言啓曰,去夜犯夜人,無所捉之意,敢啓。傳曰,知道。
辛卯五月初二日卯時,上御延和門。香祗迎入侍時,行都承旨嚴璘,左承旨李在簡,右承旨金致讓,左副承旨李碩載,右副承旨柳善養,同副承旨洪檍,記事官蔡弘履,假注書洪履健,記事官李度默·閔養烈,以次侍立。上具翼善冠·袞龍袍,乘輿出典設司,至延和門降輿,俯伏興再拜訖。上曰,判府事李昌誼,入侍。出榻敎藥房都提調金致仁,判府事李昌誼,提調李翼元進前。致仁曰,聖心方勤於對越,雖靜處可以格天,而經夜勞攘,豈不悶迫乎?夜間聖體,若何?上曰,一樣矣。致仁請進湯劑。上曰,得雨而後可服矣。致仁曰,一日二日,未進湯劑,何以爲之乎?上曰,一則爲民,一則追慕,豈可服湯乎?致仁曰,顧宗社爲元元,所重在焉。亟加三思,進御伏望。上曰,難矣。致仁曰,皇天雖降監,必不以湯劑之進御,而謂誠意之少懈矣。上曰,禮云云玉帛云乎哉?玉帛禮也。其心則誠。致仁曰,宸誠所格,天必感格,豈不進湯劑乎?上曰,歸臥內間,當更思而召見矣。上曰,同副承旨馳詣寧陵,奉審以來。出榻敎仍爲還內,諸臣退出。
辛卯五月初二日初更五點,上御集慶堂。藥房入診入侍時,都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·許礈·李以楷·慶絢·鄭允協·吳道炯·鄭允說·徐命緯·金孝儉,宣傳官李運祥·申大益·李轅,以次進伏訖。致仁問候曰,今朝祗迎而曰,聖候,若何?上曰,一樣矣。致仁曰,聖心以悶旱爲憂,而臣等悶旱之外,又有所仰慮者矣。上曰,雨意漸邈矣。致仁曰,今日雖無雨意,明日或有大雨,未可知矣。上曰,近來誠意漸衰,未能得雨矣。致仁曰,聖心孚格於上天,昔湯時大雨數千里,由於誠孚而然矣。豈不得雨乎?致仁進湯劑,上進御請診候。上曰,置之。上曰,宣傳官入來乎?璘曰,入來矣。上曰,摘奸來乎?大益進伏曰,南壇馳進摘奸則精潔,而壇直則三人矣。運祥曰,北壇馳進摘奸則精潔,而壇直則一人而已矣。轅曰,先農壇馳進摘奸則精潔,而壇直則無之矣。上曰,注書出去。南北先農壇壇直之數各幾人,詳考以奏。賤臣考出以入。璘曰,三壇壇直之數,皆六人云矣。致仁請復進湯劑。上曰,難矣。一貼猶爲卿等而進御矣。致仁曰,近來多有湯劑間斷之日矣。上曰,注書出去。禁府典獄時囚徒記持來。賤臣持入。上曰,承旨讀之。上曰,今番悶旱,過三朔後,勘律人宋鍈·金致九·宋樂竝放,金性完一體放。出傳敎上曰,小氷·喜愛,當此悶旱,竝放逐江郊,囚徒書放者,一體亦放,左右捕廳,有拘留人,關係重者外,其令皆放。出傳敎上曰,古人元,作法於涼,其弊也貧,戊申年萬古所無。故兩杻其後卽除,一杻,今番一曾,萬萬駭憤,故雖下敎,凡事行一則弊流,分付該府郞,此敎所到日解枷事,分付該府郞,已回程,令該郡擧行事,一體分付。出傳敎上曰,坐直誰也?璘曰,李在簡·金致讓矣。上曰,李性源不爲肅謝乎?璘曰,親病甚重云矣。上曰,左承旨李性源許遞,其代申尙權敍用除授,待開門牌招察任。房順房。出傳敎致仁曰,夜已深,一貼更進伏望。上曰,難矣。悶旱中進,此豈有效乎?致仁曰,進湯不關於悶旱矣。上曰,予氣如昔,則必親行祭,而靜臥此堂,何以得雨乎?近日非但不雨,日氣過炎,春牟必傷矣。致仁曰,非久天必降雨,聖心毌或過慮,而此貼則進御伏望。上曰,置之。致仁曰,自明日進御三貼伏望。上曰,前承旨辛受采,年近九十之人,下鄕後能便居乎?令道臣問于本州以聞。出傳敎仍命退出。
上在慶熙宮。停常參·經筵。
孝宗大王忌辰齋戒。
自昧爽至辰時,有霧氣。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區,敢來問安,竝此仰稟。答曰,知道。撤宵望雨,雨意漠然,是誰卽予,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,精神索漠,明日誤認,都尉下敎,安徐。
朴師訥,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
備忘記,初次近侍祝雨,雨意愈漠,爲民深悶,再次祝雨,楮子島重臣,龍山江宰臣,初五日爲之,文則當製下矣。諸執事另擇。
朴師訥啓曰,人臣備局堂上,依下敎來待矣。傳曰,引見。
金致讓,以吏曹言啓曰,今此各陵殿端午祭獻官執事中,時無職名人,令該曹依例口傳付軍職,何如?傳曰,允。
兵曹口傳政事,副司果沈頤之·李命彬·李養遂·金煊,副司直安杓。
有政。吏批,判書朴相德牌不進,參判李潭在外,參議洪樂純進,行都承旨嚴璘進。吏批啓曰,新判書命招,同參,何如?傳曰,允。又啓曰,判書朴相德牌招不進,參判李潭在外未肅拜,小臣獨政未安,何以爲之?敢稟。傳曰,只出緊任,以朴相德爲吏曹判書,黃柙爲大司憲,申思運爲執義,鄭文柱·李澤徵爲掌令,南柱老爲獻納,宋樂爲持平,李商建爲正言,金基大爲副校理,兪漢謹爲副修撰,沈頤之爲兼弼善,金基大爲兼文學,沈鏽爲刑曹判書,韓光會爲判尹,李宗榮爲泰川縣監,李翼相爲監察,柳善養爲禮曹參議,長淵縣監田翊顯,竹山府使洪和輔相換,李羽逵爲吏曹佐郞。
兵批,判書李翼元病,參判尹得雨病,參議李興宗病,參知邊得讓入直進,右副承旨朴師訥進,同知單崔壽斗,副護軍尹光鼎·田光羽·姜潤·尹錫周·成胤儉·徐秉德,副司直洪名漢·洪重孝·李性源·柳善養·崔台衡·李晉圭·李胄寬,副司果宋樂。
傳于金致讓曰,牌招者皆牌招。
備忘記,晩後冀雨冀雨心一倍,旣飮二貼,何循常而準三乎?令內局其休其休焉。藥房口傳啓曰,臣等伏承備忘於聚首顒俟之際,相顧失圖,不勝抑鬱之意。近來聖躬之勞動何,如也,聖心之憂勤,何如也?雖以今日入侍時所仰承者言之,此時湯劑之不得準進,萬萬悶迫。玆敢詣閤仰籲,更加三思,亟許持入,千萬伏祝,惶恐,敢啓。答曰,今欲勸一貼,則明日問安。勿爲之。
朴師訥,以義禁府言啓曰,時囚罪人李敬懋,杖一百,流三千里照律公事,功減一等,李春琦照律公事,湖西徒三年定配事,判下矣。李敬懋依法典減等,京畿龍仁駒興驛,徒三年定配,李春琦忠淸道泰安郡下川驛,徒三年定配,而以判付內辭意,具罪目依例發遣府書吏,押送于各其配所,何如?傳曰,允。
又以刑曹言啓曰,小氷·喜愛竝逐江郊,囚徒書放者,一體亦放事,命下矣。依傳敎,內人小氷·喜愛,出付該府,卽爲放逐江郊,婢閏烈,亦爲放送之意,敢啓。傳曰,知道。
李在簡,以漢城府言啓曰,因傳敎,小氷·喜愛,竝逐江郊之意,敢啓。傳曰,知道。
朴師訥,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以左邊捕盜廳言啓曰,依傳敎,本廳時囚罪人衣件罪鄭興得·金漢伊等二名,竝放送之意,敢啓。傳曰,知道。
又以右捕盜廳言啓曰,拘留人關係重者外,其令皆放事,命下矣。依傳敎,本廳拘留賊人金若大·李大興等二名,竝放送之意,敢啓。傳曰,知道。
辛卯五月初三日辰時,上御延和門外。香祗迎入侍時,行都承旨嚴璘,左承旨李在簡,右承旨金致讓,左副承旨李碩載,右副承旨申尙權,假注書洪履健·金鎔,記事官李度默·閔養烈,以次侍立。上具翼善冠·袞龍袍,乘輿出延和門外降輿。仍詣板位祗迎後,上命書傳敎曰,噫,暮年一心,惟有追慕,連三日祗迎,所重,若何?況夏享莫能行,予懷憧憧,豈特此也?遙望西郊,宰臣可乎,都尉可乎?噫,雖無王子,旣有諸都尉,則近者分排求差,於今莫聞,事之寒心,莫此爲甚。副尉安徐,今日問候來三都尉,竝施不敍之典。上曰,藥房提調入侍。都提調金致仁,提調李翼元,副提調嚴璘,持湯劑進伏訖。致仁曰,夜間聖體調攝,若何?上曰,一樣矣。仍進湯劑,上進御。仍爲還內,諸臣以次退出。
辛卯五月初三日巳時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書蔡濟恭,行副司直韓光會,禮曹判書元仁孫,左參贊鄭弘淳,漢城判尹朴相德,右參贊李景祜,行副司直具善復·李章吾,行副護單張志恒,行副司直金孝大,大司諫金光默,持平宋德基,右副承旨申尙權,假注書金鎔,事變假注書方宗擧,記事官李度默·閔養烈,以次進伏訖。翼謩曰,以悶旱至有減膳,聖體調攝,何如?上曰,不至少損矣。尙喆曰,聖體調攝,何如?上曰,一樣矣。致仁曰,江都是保障重地,而所謂修城所,卽鳩蓄財力,以備築城之用者也。其來已久,而近聞庫儲蕩然,殆至於莫可收捨云。故發關査問於本府,則流來錢貨,通爲一萬三千餘兩,而以其生殖取利,民弊滋甚。甲申以後,次次以錢買畓,設爲屯田,此則不可謂不善區處,旣作屯田之後,固當依例收稅,屬之本庫,而不此之爲。自甲申至戊子,近萬兩所買之畓,或屬之於執事·書吏·使令等饌價·衣資,幾歸之於裨將等朔用,本庫所留管者,不過千餘兩所買之畓而已。一年所入,固何能爲築城之資,而重之以加設料窠,多屬本庫,轉至今日,支計不得矣。雖云此係本府所創設,非朝家所知,而京外府庫之財,孰非朝家之物乎?事近求譽,爲弊至此,不聞則已,決不可置而不論。前後分給之守臣,令本府現告,一竝罷職,屯田之歸於中軍以下各廳者,亦卽一一推還本庫後,枚報備局之意,申飭分付,何如?上曰,所奏誠是。依爲之,而已故者勿論。出擧條上命書傳敎曰,今當悶旱,凡事宜節約,九營繕限今年特停,此弊熟知各處掌務中官,闕中直處,若係經費者,則限今年嚴禁,京外大小用民之事,一體嚴禁而築筒矣。凡諸民丁事嚴禁,或有手本啓下者,備局一竝勿施事,分付,曾已嚴飭,來頭使行,彼人高價者,切勿貿來,而若有違令之事,當該使臣當嚴處,譯官當永除本院,以此嚴飭。今冬至使行,尙方貿來疋段,亦爲特停,以示予悶旱禁奢之意。又命書傳敎曰,日字誤認,有三都尉處分之敎,更思之,明日卽端午祗迎也。凡事若此,他尙何說?俄者下敎,旣命置之,若此則再次祈雨日,何敢便息此堂乎?今悉祗迎後,仍留司謁房當宿,依頃者例,侍衛皆退去,便是自內,只坐直承旨留宿,再明日入時,入侍,置之。只坐直承旨時服待令。又命書傳敎曰,曾聞再次祈雨祭,畵龍而祭,祭畢後卽其紙裹祭物,中流沈水云,雖與命除土龍祭有異,慢神則甚矣。曾前蜥踢祭,其童子祝,太無倫理,御製旣載。故此後令童子誦此十二字,以成規例,況此乎?今番爲始,行祭後,其畵龍與祝文,同爲望燎。已燎後,先爲裹紙,與祭物同裹一布袱,依前中流沈水事,定式施行。致仁曰,靈光法聖倉,比諸群山·聖堂兩倉,海程尤遠,而僉使鄭景曾,領漕船最先上來,勤幹可尙,合有勸獎,兩年漕運,旣已無弊護納。只聞其瓜限,在於秋冬,則明年漕運,不當又責於渠,依前日下敎,分付銓曹,邊地待窠調用,何如?上曰,所奏誠是。依爲之。尙喆曰,今因法聖事,有可達者矣。牙山不過涉內洋,而二次漕運,輒皆陞遷,法聖則出沒七山險海,遠近勞逸,不啻懸殊,而當初變通時,有三次漕運後調用邊地之令,酬勞之道,恐失輕重矣。此後法聖僉使之無頉運漕,若準二次,則不必每每煩稟,自該曹依例移擬於邊地事,定式施行,似好矣。上曰,所奏誠是。定式施行。出擧條致仁曰,京外衙門料窠加出之弊,臣於頃日,已爲仰達,而此在目前,雖似不關,其爲流弊,有難勝言。頃年備局,聞江都此弊,發關申飭,多有減罷,卽見本府査報成冊,則元設料窠外,加出與添料,不啻夥然,而因備關減罷之窠。亦至今仍在,此其時守臣,不以實報而然也。若此而廟堂申飭,何能見行於外邑乎?事之未安莫甚,則此當該守臣,現告罷職,二十年內加出料窠及本料外添給之類,一竝革罷,枚報備局,此後則非上聞於朝家,不得任意加出事,嚴加申飭,何如?上曰,所奏誠是。依爲之。出擧條翼謩曰,彼中物價之騰踊,非但彼人之操縱,我國馬主輩,亦多奸弊,蓋前則此輩不過譯舌輩使喚,取捨在其掌握,故隨事竭力。惟恐失其意,一自作廳之後,每歲使行,隨次入去,不籍力於譯官。故視譯官,如無買賣之際,我國物種貴賤所謂打發價無不漏通,渠輩則從中牟利,而譯官輩無如之何?故近來燕貸之刁蹬,職由於是云。其弊至此,宜有矯捄之道矣。上曰,所奏誠是。此後如有此弊,不但重繩此輩,其廳革之,可也。出擧條上命書傳敎曰,飭已行,玉堂苟艱,未有甚於近日。西小門外,下敎儒臣·侍從,一竝給牒敍用,其令一體備擬。此時法曹,其曠可惜,至於冢宰,其闕已久,政官牌招開政。上又命書傳敎曰,頃者下敎,意欲均平,而此後大同船運,比稅船,其涉寒心,無大同則已,其亦關係國綱,爲守令者,何敢若此?稅船大同勤問者意在,此後若此,當該守令,當嚴處,雖道臣,亦豈無飭?令備局一體嚴飭,莫重漕運船再用,意亦在焉。若是而或有八月前未來者,當該守令,其亦決杖。不爲決杖者,延拖尤涉寒心,其宜隨其數禁錮,莫云與稅大同異焉。今當悶旱,賬廳穀物,其亦濟民之資,與漕運有間,當該邊將,雖不騎船,次次護送指路,看實擧行。若有稽忽者,當該道臣嚴處,守令·邊將,亦依此例,令備局一體嚴飭。亦令申飭諸道,粒米如金,莫敢濫用。上又命書傳敎曰,飭已行,今於此時,其宜聚精,初則大臣不過請問備,予爲國體嚴處,前判書洪名漢敍用,仍差備堂。濟恭曰,臣日昨承命,與元仁孫·鄭弘淳,方講定長淵變道節目,而本縣自是內地·邊地之稱,名實不相副。終有所未安者,兩臣之見,亦與臣同,故敢此仰達矣。仁孫曰,臣意本與戶判同矣。弘淳曰,臣意本與兩臣言異矣。上曰,名實矛盾,依爲之。致仁曰,長淵之許用邊地履歷,旣以名實矛盾下敎,然則管城將之用防禦履歷,名尤不正矣。上曰,摠戎廳有何關係耶?孝大曰,在臣營則別無利害可言者矣。上曰,正名是好,此後則依長淵例,勿用履歷,可也。致仁曰,曾經者,係是令前,許用其履歷乎?上曰,曾經者則許用,可也。出擧條善復曰,禁御兩營,有兼把摠邑,布在六道,把摠中差送,法意甚重,在前除拜者甚多,而近來則銓曹全不用自辟,流來之規,廢而不行,誠甚未安,敢此仰達矣。志恒曰,兩營把摠窠,多作蔭窠,或有全不用自辟之邑,不可不變通矣。上曰,雖不沙汰,此後申飭銓曹,該營武士,依舊例擧行。善復曰,曾前銓曹,不用自辟,差除他人,則自該營草記改差,亦多前例矣。上曰,依爲之。出擧條上命藥房提調,持湯劑更爲入侍。德基曰,泰川縣監姜游,頃日銓郞時,以政望進入,有該郞現告之命,則渠所當着之事,慫慂堂上,諉之於被罪已遞之僚官,圖差外任,揚揚冒赴,物情之駭憤,久愈未已,請泰川縣監姜游,亟施削職之典。上曰,依啓。德基曰,前持平李若采,地處卑微,來脈不明,初不可擬議於臺選,而濫通憲職,物情大駭,臺選淆雜,實由於此,請前持平李若采改正臺望。上曰,依啓。德基曰,公胤何等凶逆,而承旨申尙權,以其弟與之結姻,論其心則叵測,考其跡則不潔,如此之類,不爲厠之侍從之列,請承旨申尙權永刋仕版。上曰,依啓。上曰,他承旨入侍事下敎。上曰,承旨有闕代,朴師訥除授,牌招察任。房順房。上曰,右副承旨申尙權永刋仕版事下敎。上曰,泰川縣監姜游削職事下敎。諸臣以次退出。
辛卯五月初三日午時,上御集慶堂。藥房入診入侍時,都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·許礈·李以楷·鄭允協·慶絢·吳道炯·鄭允說·徐命緯·金孝儉,以次進伏訖。致仁問候曰,晩後聖體,若何?上曰,一樣矣。致仁曰,進湯劑。上曰,難矣。致仁曰,湯劑未有如近日之間斷矣。伏願進御,上進御。致仁請診候,上允許。泰輿進前診候訖。退伏曰,脈候左右三部平均,而滑體不足則如昨矣。礈等皆如泰輿言,致仁請更進湯劑。上曰,置之。上曰,提調先退。仍命退出。
上在慶熙宮。停常參·經筵。
孝宗大王忌辰。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。其雖追慕,只自隕心,其雖爲民,只自悶心,追慕何云,爲民豈云?此時悶旱,只瞻雲漢,沓沓曷諭?其況微忱萬倍,氣何暇諭,何心飮湯?明日待敎入侍。
中宮殿·惠嬪宮,藥房口傳問安。答曰,知道。
端午香祗迎罷後,政院·藥房口傳問安。答曰,知道。
傳于嚴璘曰,內局入侍。
備忘記,昔殷成湯,只稱六事,而今予有十,享禮久闕,敦宗自恧,侈風猶盛,綱紀日戲,吾民困窮,近習縱恣,侍從慢蹇,黨習復起,百度解弛,浮囂爲事,昔殷成湯,豈有六事?其且代犧,能得甘霈,而今予果有十愆,其亦便臥,何望其雨?加以心神索漠,方寸奚言?予雖誠淺,忍羞强飮,豈忍爲也,豈忍爲也?卿等休請休請,少安予心,少安予心。
以承傳色口傳下敎曰,傘扇侍衛,依下敎退去,排立軍,還入直處。
又下敎曰,前判書金時默敍用。
又下敎曰,左副承旨詣太室,右副承旨詣南殿門外,只進排官摘奸來奏。又下敎曰,知道。莎蟲永爲寢息,憧憧之心,殊以爲喜。又下敎曰,漕運船若進來,雖明日,畢捧事,分付戶判。
朴師訥,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。藥房口傳啓曰,臣等誠薄辭拙,旣未得奉進湯劑於轎前,親承玉音,尙不能無望於俯察,今則申牌已報,召命不下矣。顧今保護之道,宜倍於前,而昨日以前,雖未準貼數,猶不至全却。今日則自朝至今,尙不許一貼,固知聖心切於悶旱,有此牢拒,而臣等愚迷,實莫知湯劑進御,毫分有歉於我聖上對休之誠也。焦迫之極,又不得不來詣冒瀆,暫許持湯劑入侍,千萬伏望,惶恐,敢啓。答曰,追慕萬倍,爲民悶迫,其雨其雨,心切憧憧,何心建功?卿等休請,以安其君。以承傳色口傳下敎曰,如此故睡亦闕,其止之,退於本院。
備忘記,豈特隨時請?其雖隨刻請,心固心固,休請。
藥房口傳再啓曰,臣等冒煩仰瀆,又伏承休請之敎,以殿下之聖明,牢拒臣等,一何至此耶?此時追慕悶旱之聖心,臣等雖愚迷,豈不仰認,而猶且强聒而不已者,誠以湯劑進御,關係莫重,有不容暫時少緩故也。旣置臣等於保護之任,又不欲自效其責,顧臣等何所籍手,而晏然自居乎?焦迫之極,言不知裁。伏乞亟加三思,暫許召見焉,惶恐,敢啓。答曰,雖悶旱,氣則好矣。如此故益勞,其止之。
藥房口傳三啓曰,求對之啓將上,休請之命荐降,臣等於此,轉益焦隘,十事自責,辭旨惻怛,聽卑之天,感應不忒,方數千里甘霈,固將不日復見,而至若忍字之敎,聖慮所及,一何至也?湯劑之不干於淸齋致敬之時,臣等已悉陳之,辭已渴矣。惟願深念所重,亟下召命焉。伏地顒祝,惶恐,敢啓。答曰,守閤如此,故睡亦未成,其退休本院。
藥房口傳四啓曰,臣等三犯煩聒,批旨一例牢拒,焦隘之極,益無所措。聖敎旣如是屢勤,苟有一分可止之道,則何敢復事瀆擾於淸齋之中乎?日永如年,尙未進一貼湯劑,今又曛色已生矣。晷刻切悶,未暇緩聲,惟願少垂諒察焉。答曰,其往本院留焉。
藥房口傳五啓曰,臣等竟夕守閤,連承退本院之敎,進退路窮,轉益罔措。日三湯劑,未得一進之前,遽然退次,決非臣分之所敢出,一向瀆擾,亦極悚惶,泯默顒俟,竊庶幾召命之或降,而更鼓已下,夜色向䦨,又不得不冒死仰籲,亟許暫時入侍,千萬懇祝,惶恐,敢啓。答曰,氣如何?故今將還內,入侍于集慶堂。
以承傳色口傳下敎曰,此御製兩件,紬衣貼出。
大殿,政院口傳問安。答曰,知道。勿爲問安。
中宮殿·惠嬪宮·世孫宮·嬪宮,政院口傳問安。答曰,知道。
大殿·中宮殿·惠嬪宮,藥房口傳問安。答曰,知道。
辛卯五月初四日辰時,上御延和門外。香祗迎入侍時,行都承旨嚴璘,左承旨李在簡,右承旨金致讓,左副承旨李碩載,右副承旨朴師訥,假注書洪履健·金鎔,記事官李度默·閔養烈,以次侍立。上具翼善冠·黑圓領袍,乘輿出通陽門,至延和門外降輿,仍御版位祗迎後,仍步詣建明門外。祇送後,仍乘輿。上曰,右承旨馳詣太廟及永禧殿奉審,左承旨馳詣儲慶宮·毓祥宮進排官摘奸,左副承旨馳詣明陵奉審,右副承旨馳詣兩處祈雨所摘奸事下敎。出榻敎上命宣傳官三員,馳往南·北壇·先農·先蠶兩壇,摘奸壇直。上命書傳旨曰,欲爲下敎而未果,南·北郊,先農壇,皆有壇直八名云,而聞宣傳官所奏,南郊只有三名,北郊二名云。其雖輪回,宜皆四名,而南郊宣傳官三名替番云者,見欺瞞奏,而今當悶旱,只從重推考,北郊宣傳官之以六名,若皆待令云者,其亦瞞奏若此,於試射時,或五矢爲一巡,或三矢爲一巡乎?矇矓莫甚,若此而爲營將,爲防禦使乎?今番只一體推考,此後當問於父兄,知人事而近侍,至於先農壇皆闕點,昨日只命此壇故若此,而先蠶不知,常時其若檢飭,豈至於此乎?當該禮堂從重推考。又命書曰,問候批,雖諭以予心,以予氣,環顧國中,無一可恃,而惟君依於民,民依於君而已。豈料一旱?浹月滋甚,三南猶勝,湖西亦然,再次祗迎,雨意逾邈,爲民親享,未能若意。只自望望,冞切焦迫,旣不能若意,則亦何循常例?待朝捧供時,前旣命三日,復加三日,久久減饍,而只大殿擧行事,分付。上仍詣憶昔窩齋宿,三更後,上還內。諸臣以次退出。
辛卯五月初四日三更五點,上御集慶堂。藥房入診入侍時,都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·李以楷·鄭允協·吳道炯·鄭允說·徐命緯·柳光翼·金孝儉,以次進伏訖。致仁問候曰,伏承下敎,不勝驚心矣。聖候,若何?上曰,常時有往來之氣,今日越添矣。致仁曰,近來過用聖心而然矣,診候與進湯何先?上曰,先進湯劑,可也。致仁進湯劑,上進御。上曰,正時已近,而進湯劑,可謂終夜往而不入門者也。泰輿診候退伏曰,脈候左右三部雖不沈而頻不足矣。李以楷等以次進對,皆如泰輿言。上曰,司謁房甚近,故還來不難,若典設司則難矣。上曰,端午時闕內,例有鞦韆之戲,今年則日旱如此,將廢之矣。上曰,俗稱端午爲天中節,何也?致仁曰,以天地交濟之日故稱之矣。上曰,今日行素矣。致仁曰,雖臣等,或行素則甚難,殿下何以爲此乎?請復進湯劑。上曰,藥房提調持湯劑更爲入侍。出榻敎致仁進湯劑,上進御。請復診候,上許之。泰輿診候退伏曰,脈候雖不沈而甚不足矣。上曰,進二貼後,眼少開矣。致仁曰,胃氣若實則大有效,而建功大補於胃氣矣。上曰,今聞政院問安云。故旣命勿爲,不待其朝回入,意蓋在矣。氣則一樣,聞此而其若庭候,悶旱憧憧之時,此亦用心之一端。且此非若此之時,庭候切勿爲之事,卽爲分付。出傳敎致仁曰,如此之時,不可不遠進三貼矣。上曰,藥房提調持湯劑更爲入侍。出榻敎致仁進湯劑,上進御。上曰,下敎旣忘,尙今在囹圄,其何知之?特命處分,更思其中喜愛,其果曖昧,幾朔囹圄,又逐江郊,可謂矜之甚者,卽令依前處於城中,出傳敎上曰,摘奸宣傳官入侍。出傳敎宣傳官崔孝達·南正周·金百彬進伏。孝達曰,臣馳進南壇摘奸,則壇直之數八人,而只有三人,其餘則姑未充定矣。正周曰,臣摘奸于北壇,則壇直之數亦八人,而只有一人,餘未充定矣。百彬曰,臣摘奸于先農壇,則壇直之數亦八人,而今則無一人矣。命書傳敎曰,南·北郊二壇,先農·先蠶二壇設置,意皆重也,而況此時乎?宣傳官摘奸,意蓋在也。壇直之數,或有參差,亦有無者。故今日更命宣傳官摘奸,其數皆入,而或有未充定者,至於先農壇,皆闕云,事之寒心,莫此爲甚。其令禮曹,今日內壇所附近處有根着人,一齊差定草記,而令京兆,凡諸雜役一切勿侵事,定式施行,而外方社壇,作爲牛馬場者多,故曾已申飭,而況當此悶旱時乎?亦令禮曹,申飭八道兩都,設門致潔。噫,國君守杜稷,諸道三百六十州,皆有邑社,以國君之重,守社之義,可不重歟?另加申飭,予當令宣傳官抽栍摘奸,或有不設門不致潔者,當該守令雖善治,當禁錮三年,一體嚴飭。仍命退出。
上在慶熙宮。停常參·經筵。
藥房都提調金致仁,提調李翼元,副提調嚴璘啓曰,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。追慕何心,爲民何誠?方切憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
李碩載啓曰,憲府監察茶時,事甚未安,除在外外,不爲行公人員,竝卽牌招,何如?傳曰,允。
傳于李碩載曰,內局入侍。
洪檍啓曰,假注書金鎔,身病猝重,勢難察任,今姑改差,何如?傳曰,允。
傳于洪檍曰,三江御史留待,內局入侍,同爲入侍。
傳于洪檍曰,內局入侍。
傳于洪檍曰,詣臺臺臣入侍傳啓。
金致讓,以禮曹言啓曰,依聖敎,先農壇壇直有闕,代壇所附近居民,一一差定,其外各壇壇直未充定者,亦爲一體差定之意,敢啓。答曰,知道。
李碩載,以御營廳·左右捕廳·一二所巡廳言啓曰,去夜犯夜人無所捉之意,敢啓。傳曰,知道。
李在簡,以漢城府言啓曰,因傳敎,喜愛依前處於城中之意,敢啓。傳曰,知道。
李碩載,以義禁府言啓曰,在謫遭親喪者,許令給暇歸葬,已有法典,而卽者咸鏡道三水府定配罪人崔範重,遭父喪云,依法典給由,過葬後還配,何如?傳曰,允。
吏曹判書朴相德疏曰,伏以,臣空疎譾劣,百不猶人,而猥荷特達之知,屢叨銓衡之地,怵迫嚴命,冒昧承膺,點檢政紙,尤悔多積,至於前冬,俯賜矜諒,特許鞶遞。臣誠感祝聖上體下之大德,而且念臣之至愚極陋,屢試蔑效,已被天鑑之俯悉,庶幾從此,永謝匪分之職,獲遂置散之願矣。不意今玆之命,更及臣身,生成之澤未卒,掄簡之恩重誤,臣誠驚惑,莫知攸措。噫,前後諸臣之居是任者,其才智力量,皆非臣比,而一入其地,鮮不顚沛,臣是何人?有除輒承,不思遜避,則臣身之畢竟狼狽,固不足恤,而其將孤負隆恩,僨偵誤國事而已。臣雖萬被誅戮,終亦何補之有哉?且日昨憲臣之李若采改正之請,臣尤不勝瞿然慙悚也。蓋若采以嶺外孤寒,優於文翰,臣於居銓時,通擬憲職,竊欲仰贊我聖上不棄遐遠之盛意,而今此臺言甚峻,歸之於濫擬淆雜之科,則論臣之罪,合被重譴,尙何敢抗顔復冒於已誤之地,以益其公議之譏斥也哉?玆敢略控短章,仰籲於宸嚴之下。伏乞聖慈,俯加諒察,亟命鐫削臣職名,仍治臣瀆撓之罪,以安私分,以嚴邦憲,不勝幸甚。答曰,省疏具悉。今日問誰冢宰,捨卿誰先?其所撕捱,極涉太過,以李若采事爲嫌,尤萬萬過矣。若此推緘滿囊,古豈云乎?卿其勿辭,從速行公。
持平宋樂疏曰,伏以,臣前月二十三日,伏奉薇垣除旨於鄕廬病伏之中,以不卽上來,至有置對之命,而恩宥旋降,新除繼辱,臺閣重任,有若非臣莫可者然,不知聖明何取於臣,而有此誤恩之頻繁也。臣誠驚惶感激,莫省攸措。念臣性質庸愚,才識短拙,雖在閑司漫職,固知不稱,至於臺地言責,自畵有素,間者一出,只緣飭敎之至嚴,以爲一時副急之計,而謄傳故紙,不能出一言論一事,以副我聖上虛受之盛意,則至今追思,愧悔交積。今此新除之下,豈敢晏然復進,重貽臺閣之羞哉?且臣於洪樂純昨日之政,竊有所私自駭惋者,臣父旣擬掌憲,而復以臣擬持憲,夫父子不得同入一司,卽是古今之通規,而亦可見法意之攸在也。近來臺望雖曰,苟艱,亦豈無人,而何獨以臣之父子,竝擬於一府之中,而不少顧藉耶?使樂純易地而處,則渠之心以爲安乎,否乎?若以爲安,則臣固無所憾於樂純,不然則臣恐淸朝忠厚之風,因此而壞了無餘矣。臣竊惜之,顧今臣之處義,決無揚揚詣臺之理,同朝所知,而喉司不諒,辭章見阻,臣何足恤,而朝體則誠爲寒心矣。玆不免重煩呼籲於黈纊之下。伏乞聖慈,俯垂諒察,亟賜鐫削,以肅朝綱,以安私分,不勝幸甚。給之,無批答
左承旨李在簡,右承旨金致讓,左副承旨李碩載聯名疏曰,伏以,卽者持平宋樂之疏到院,而以其辭疏之不得捧入,侵詆臣等,至謂之以朝體寒心,臣等不勝瞿然之至,蓋其疏不過引義,異於言事。故臣等之趦趄未捧,良由於此,而旣被臺臣之論斥,其在廉隅,有難晏然在職,玆敢相率陳章,徑出禁門。伏乞聖慈,鐫削臣等之職,以安私分,不勝幸甚。給之,不批答
辛卯五月初五日巳時,上御集慶堂。藥房入診入侍時,都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。致仁問候曰,夜間聖體,若何?上曰,一樣矣。致仁曰,往來之氣,若何?上曰,有時而發矣。上曰,時原任大臣入侍。出榻敎領府事金相福,判府事金陽澤,左議政韓翼謩,右議政金尙喆,判府事李昌誼,以次進前。相福曰,伏聞聖體有不安節,下誠不勝驚心矣。夜間聖候,若何?上曰,一樣矣。翼謩曰,以悶旱之故,致勤聖慮,至有不安節,其貽陟降之憂當如何,自今以後,如前進湯,千萬伏望。陽澤曰,至於行素之節,望八之時,豈可爲之乎?行素雖閭閻人猶難,況聖體乎?尙喆曰,當此悶旱之時,旣勞聖心,又爲行素,不亦過乎?上曰,一日行素豈過乎?昨日尋常矣。昌誼曰,前後之如此者,不知其幾次矣。下誠豈不焦迫乎?翼謩曰,卽今聖算,若何而强其不可强之事乎?致仁進陽劑,上進御。請診候,上許之。泰輿進前診候訖。退伏曰,左右三部雖不沈,而不足則與昨一樣矣。以楷等以次仰對,皆如泰輿言。致仁請復進湯劑。上曰,藥房提調持湯劑更爲入侍。出榻敎致仁進湯劑,上進御。仍命退出。
辛卯五月初五日申時,上御集慶堂。藥房入診,三江暗行御史·臺臣同爲入侍時,都提調金致仁,提調李翼元,副提調嚴璘,假注書洪履健,記事官李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,御史姜彝福,持平宋德基,以次進伏訖。致仁曰,午間聖候,若何?上曰,一樣矣。致仁曰,往來之氣,亦何如?上曰,或有時而發矣。致仁進湯劑,上進御。請診候,上許之。泰輿進前診候訖。退伏曰,脈候左右三部雖不沈,而不足則與朝一樣矣。上曰,御史讀書啓,可也。彝福進前讀訖。上曰,今聞三江御史書啓,李弗童,關係倫理,而周召史旣已自斃,今無可問,弗童令該曹考律勘處。周召史夫,此豈私和者,而貪利私和,旣私和而困辱其妻,所爲萬萬悖倫,亦令該曹一體勘處。所謂亂廛事,六矣廛外,纔已嚴飭,此乃都庫,敢爲亂廛,違禁放恣,亦令該曹嚴處,以除其弊。出傳敎上曰,其雨其雨,雨意愈邈,爲民渴悶,三次祈雨,過今日後,奚待該曹之稟?南郊遣一品重臣,雩祀遣重臣,依例擧行,而祭文當製下矣。出傳敎上曰,今聞宋樂之章,此銓官之不察,而因此一樂,有此些少葛藤,當該銓官從重推考。宋樂,給其章遞其職,於此則事已了當,問備之下,焉敢自訟?銓官陳章,政院勿捧。出傳敎上曰,今者諸承旨撕捱,其涉太過,特給其章,一竝牌招察任。出傳敎上曰,今者船運狀聞中,京運二字,其涉殊常,該曹該廳堂,後日入侍時,詳細以奏。出傳敎上曰,臺臣傳啓,可也。德基所啓,請還寢東呂·址淳等還配之命,更令王府嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請大靜爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。又所啓,新除授大司憲黃柙,時在京畿陽城地,執義申思運,時在忠淸道洪州地,掌令李澤徵,時在江原道原州地,司諫院正言李商建,時在忠淸道結城地,請竝斯速乘馹上來事,下諭。上曰,依啓。仍命退出。
上在慶熙宮。停常參·經筵。
自辰時至酉時,下雨或灑雨,測雨器水深三寸五分。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。昨日微雨旋止,簷水靳霈,焦悶曷諭?悶迫盡道,徹宵蒸鬱,雨意愈邈,卽予卽予,只飮建功,是豈體昔?只飮建功,亦豈爲民?氣何諭,氣何諭?待敎入侍。
中宮殿·惠嬪宮,藥房口傳問安。答曰,知道。
李廷壽,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,復饍間依例姑停之意,敢啓。傳曰,知道。
金致讓,以禮曹言啓曰,三次祈雨,南郊遣一品重臣,雩祀遣重臣,依例擧行事,命下矣。三次祈雨祭,不卜日今初八日設行事,知委,何知?傳曰,允。
傳于嚴璘曰,內局入侍。
備忘記,暮年悶旱,寔由一人,悶心焦迫,比前萬倍,今聞五寸水標報,其若五尺,深望仍此周洽矣。
備忘記,心喜纔踰一尺報且來,此是蒼蒼眷顧元元,其若因此弛心,此負蒼蒼也,益切此心,益切此心矣。備忘記,今日此雨,必也均沾,然心猶憧憧,雨澤何待齊報?令畿伯隨聞狀聞。
備忘記,今者悶旱,豈比前年?嗟哉,海東,惟依於民也,民以食爲本。悶旱浹月,其心焦迫,亦歇後語也。其若前三次當躬禱,以此心何敢循例祗迎?今日其欲依親禱禮,先沐浴綴文,明朝祗迎,欲宿再昨宿處,聞中官奏,雖知下雨,今日亦將若何云?都提調以下纔下殿階,聞霔下聲,亦安知得沛?初報一寸,再報五寸,三報一尺,水標連聞,且聞其報,二尺誠是料表,誠是料表。予本誠淺,加以衰耗,此一也。目今國勢,何事可恃?此一也,人心世道,日以益甚,此一也,只皆命攝,頹臥便殿,此一也,朝者黃霧,晩後凄風,此一也。於今兼五,何望其沛?今者此雨,若故重臣李廷濟熙政堂奏,誠難得雨,此高高恤民。蒼蒼恤民也,何敢仰謝,何敢仰謝?若忽元元,豈此仰睹?此心冞切矣。三次更待下敎。
備忘記,此誠霈然,此誠霈然,是誰賜是誰賜?令兩宣傳,見東西郊殿座時以奏。
李在簡啓曰,今日殿座時,承旨不可不備員,而右副承旨朴師訥,以式暇不爲仕進,卽爲牌招,何如?傳曰,允。
建明門殿座罷後,政院·玉堂·藥房口傳問安。答曰,知道。
傳于朴師訥曰,旣已下敎,秋判牌招,持草供入侍。
備忘記,今日甘霈,誠眷顧元元而然也。旣悶旱命次對,得雨而何敢伈伈?初十日次對,進定於明日。
備忘記,噫,今年以來,追慕萬倍,氣雖益衰,而其況此年,萬古莫聞者多,暮年用心,何論靜攝?且近者悶旱,夙宵焦心,日雖五飮建功,其何益哉?豈意再次得雨?悶旱用心弛焉。袞衣沾濕,嗣服後今初,今日甘霈,近五尺報,其亦從容,臥聞雨聲,是豈予料?其雖攸賜,虔誠宜賞,楮子島·龍山江獻官各熟馬一匹,典祀官大祝各兒馬一匹,諸執事各弦弓一張賜給。
備忘記,古人云,人存政擧,一自一疋以後,意謂豈有黃口隣族,是有此弊,閭家借入,嗣服後初政,而亦以謂此政本立,莫云草含。敢有是事,其於魚箭,何等政令,幺麽布衣?其敢若此,事之寒心,莫此爲甚。布衣猶然,況守土官乎?予有御史,抽栍廉問,其若有焉。當限己身禁錮,以此令均役廳分付諸道,另加申飭。雖有是事者,渠若自現,魚箭贖民,禁錮當安徐,一體另飭諸道。
金致讓,以禮曹言啓曰,今日所下傳敎,勿拘日限,得甘霈間減饍事,命下矣。大霈方降,民事萬幸,自明日復常饍事,依例擧行之意,分付,何如?傳曰,今者甘霈則蒼蒼高高,愛恤元元而然也。古人旣云,何敢得雨而解心?且諸道均沾,今何知乎?待湖西·海西均得雨狀聞來到後更稟。
李碩載啓曰,刑曹判書沈鏽,持罪人趙鎭謙單供,依下敎,來待矣。傳曰,入侍。
李廷壽啓曰,卽者檢閱李度默,以其親病,陳疏徑出,原疏纔已捧入,所當直捧禁推傳旨,而此與無端徑出有異,推考警責,何如?傳曰,允。
假注書金鎔改差代,李正薰。
李廷壽啓曰,明日次對,諫院無進參之員,除在外外,不爲行公人員,竝待開門牌招,以爲推移入侍之地,何如?傳曰,·允。
又以備邊司言啓曰,海西長山南北分操節目,依筵中定奪,書入之意,敢啓。傳曰,知道。
又以兵曹言啓曰,宗親府問安廳直,決棍事,命下矣。連値齋戒,故今日依傳敎,宗親府問安廳直池潤涵,決棍十度之意,敢啓。傳曰,知道。
又以濬川司言啓曰,本司都監李昌明有頉代,以御營廳千摠白東俊差下,使之察任,何如?傳曰,允。
又以訓鍊都監言啓曰,依傳敎,哨官曺命喆,兵書能誦間使之入直矣。今已能誦之意,敢啓。傳曰,依下敎替直。
又以禁衛營言啓曰,本營哨官朴守澤,兵書能誦間依傳敎使之入直矣。今已畢讀之意,敢啓。傳曰,依下敎替直。
又以訓鍊都監·左右捕廳·一二所巡廳言啓曰,去夜犯夜人無所捉,敢啓。傳曰,知道。
李碩載,以刑曹言啓曰,李弗童令該曹考律勘處,周召史夫,亦令該曹一體勘處,亂廛事,此乃都庫,違禁放恣,亦令該曹嚴處事,命下矣。李弗童·周召史夫·盧昌益,京外鹽廛人金道完·朴泰成·金聖瑚·尹濟殷·朴興燁·金潤重等,爲先捉來嚴囚,待無故日擧行之意,敢啓。傳曰,此皆考律擧行者,其何待無故日?若有用杖者,此亦悶旱之意,特爲金贖,盧昌益,靜以思之,前者私和後,令周召史自斃,滅倫悖義莫甚,周召史自斃,其雖不惜,卽其事致此,無異逼殺。其在正風俗嚴倫紀之道,不可尋常處之,甲山府限己身爲奴,淫風亂本弗童,雖免一律,亦何尋常?亦爲大靜縣限己身爲奴。
又以刑曹言啓曰,此皆考律擧行者,何待無故日?若有用杖者,特爲金贖,盧昌益甲山府限己身爲奴,弗童大靜縣限己身爲奴事,命下矣。依傳敎,京外鹽廛人等,以都庫本律,杖八十金贖,罪人盧昌益咸鏡道甲山府限己身爲奴,李弗童全羅濟州牧大靜縣限己身爲奴,竝卽發配之意,敢啓。傳曰,知道。
刑曹判書沈鏽疏曰,伏以,臣頃於朝參之班,忽被憲職特除之命,事在倉卒,他不暇顧。遂不免冒没登筵,而愚迷之見,不覺其自陷於罪戾,誨責之敎,縷縷切嚴,臣驚惶愧恧,措身無地。逬出郊坰,日夕悚懍,不料聖度至仁,恩敍遽降,又有此秋官新命,霜雪雨露,無非造化,惝怳感激,曷有涯量,而第念臣之情勢,實關四維,苟或放倒,貽羞聖世。且伊時同譴之臣,尙在罪籍,臣何敢憑恃寵靈,獨自揚揚於親除之下乎?此不但私義之所難强,抑亦朝體之所不然,反復揣量,承膺無路,昨違召牌,冞增隕越。玆敢略陳危衷,仰瀆宸嚴。伏乞天地父母,俯垂諒察,亟遞臣所帶職名,以安私分,仍治臣瀆擾之罪,以肅朝綱,不勝幸甚云云。給之,無批答
大司諫金光默疏曰,伏以,臣於見職,豈有一分堪承之望,而倉卒膺命,冒沒行公,前後登筵,亦旣屢次,罪積尸素,無以自解,而目下私情,尤有所萬萬難强者,臣之所生偏母,方在臣兄尙默水原府任所,年過七耋,素抱奇疾,居常凜綴,曾未有一日之安矣。忽自數昨,重添感氣,痰火宿症,從以復發,食飮全却,元氣益下,雜試藥餌,少無所減。專伻之來,可知其不輕,而重臣之方寸,不能按住,玆敢投進短章,徑發鄕行。伏乞聖慈,俯垂矜諒,亟命削臣所帶之職,治臣徑行之罪,以嚴朝綱,以安私分,不勝幸甚云云。給之,無批答
司諫任珹疏曰,伏以,臣於日前,猥陳請急之章,恭竢瀆擾之誅,聖恩如天,曲軫微懇,特賜鐫免,俾便救護,臣與臣母,相對頌祝,感極而涕,纔經一宿,寵除又下,臨門朝參,召牌踵至,臣情私雖切,分義是懼,强抑趨謝。仍參從班,獲近日月之光,粗伸犬馬之誠,而母病一味沈篤,私心轉益罔措,離捨供職,實無其望。玆將悲迫之情,不避煩屑,敢此悉暴焉。臣早失所怙,惟與偏母,相依爲命,而臣母自遭禍釁之後,未有生世之念。臣倖與臣子,得蒙國恩,先後登朝,以慰暮境,不幸臣子一朝夭折,臣母向耄之年,過加傷毁,眞元日以銷鑠,筋力無復餘地。近歲以來,老益篤而病益深,房闥跬步之間,不能自運,起居動作之際,必須人,神思顚錯,常多暈瞀之時,氣息凜綴,如有時日之慮。臣終鮮兄弟,獨自扶護,飮啖藥餌之節,非臣看檢則輒有其害,衣服寒暖之宜,非臣照管則必致失攝。最是蛔厥之症,今爲五十年貞疾,日漸沈痼,無時發作,平居殆若無事,而俄頃之間,忽至昏窒,對時投劑,以救目前之急,似此情勢,實非人子所可片刻離側者也。噫,遭逢聖世,立身顯榮,豈非爲人臣爲人子之至願,而顧今聖治方隆,寶算彌高,臣雖無似,迹忝邇列,則此時何敢爲言私之計,而崦嵫之暮景易催,寸草之春暉莫報。臣雖欲貪榮冒進,顧念親側,方寸已亂,尙何有抑情從仕之望乎?親年八十,獨子歸養,乃是禮經之所載,聖王之美政,今臣母年,已臻八耋,目下情理,通朝所知。況我聖上,以孝爲治,廷臣之有其親者,或令歸覲,或令歸養,八域群生,咸囿於錫類之化,臣亦陶甄中一物爾,抱此肝膈之懇,何可自阻於仁覆之下哉?玆敢疾聲而呼,涕泣而陳。伏乞聖明,諒臣焦灼之情,憐臣悲苦之忱,亟許臣職,特許終養,仍令銓曹,勿復檢擬,得使臣專意救護,以畢餘年,則臣當隕首結草,以報我聖上曲遂之恩,瞻天望雲,攅手以禱云云。給之,無批答
檢閱李度默疏曰,伏以,臣有偏母,年踰六旬,素抱痼疾,近日以來,將攝失宜,痰癖之症,見方添劇,食飮頓却,眞元漸損,臣聞此報,煎悶當如何?方當聖上悶旱之際,因非微臣言私之日,而義雖重於供職,情亦切於歸護,玆敢冒進短章,徑出禁門。伏乞聖慈,亟削臣職,俾便救護,仍治臣罪,以昭法紀,千萬幸甚云云,給之,無批答
辛卯五月初六日巳時,上御集慶堂。入診入侍時,都提調金致仁,提調李翼元,副提調嚴璘,假注書洪履健,記事官睦祖洙·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。致仁問候曰,夜間聖候,若何?上曰,一樣矣。致仁曰,痰候,若何?寢睡·水刺之節,亦何如?上曰,一樣矣。致仁曰,往來之氣,亦何如?上曰,有時而發矣。致仁進湯劑,上進御。請診候,上許之。泰輿進前診候訖。退伏曰,脈候左右三部均和,而不足則一樣矣。上曰,噫,雖非此日,暮年其君,酬應最難,捧章何濫,而況悶旱焦心之時乎?秋判已下敎,金光默·任珹·李度默三章,亦關係於悶旱乎?其涉曲循,皆給,當該承旨遞差。出傳敎上曰,秋判撕捱,過矣。致仁曰,其時入侍,兩司同爲被勘,而秋判獨蒙敍故撕捱云矣。上曰,今聞左相所奏,秋判撕捱,事勢固然,其時同入侍兩司,一體敍用,旣已下敎,可謂毛將焉傅。其章給之,此時司寇,豈可久曠?牌招察任。出傳敎上曰,三承旨當初撕捱,已涉,過矣。旣給其章之後,復爲違牌,事體寒心,只從重推考,竝牌招察任。出傳敎上曰,承旨處分,代李廷壽除授,牌招察任。房順房。李廷壽爲軍士房。出傳敎上曰,問候批答旣論,而昨日則欲雨欲雨,徹宵蒸鬱,其雨邈邈,莫能躬禱,臥而焦心,莫重事神,豈可排日?勿拘日限,得甘霈間減饍,雖値殿座動駕,復饍前撤樂事,分付廚院,該院欲問京外民瘼,予將臨門,京中可以籲予者,外方民人來京者,近畿抱民瘼,可以及期以來者以待事,分付京兆·畿營,當建明門殿座承旨以時服入侍,侍衛只入直侍衛。出傳敎上曰,昔年悶旱,社壇祈雨,回駕時,有捧上言之敎,亦有訴駕前之御詩,今者臨門,意遵昔也。詳細分付,俾有實效焉。出傳敎上曰,以畿伯下敎擧行狀聞,乃聞外方社壇祭,或有替行者多云,此釋采與社壇祭,在於二日之內故也。若是下敎之後,爲守令者,焉敢無故替行乎?令該曹一體申飭。出傳敎致仁請復進湯劑。上曰,藥房提調持湯劑更爲入侍。出榻敎致仁進湯劑,上進御。上曰,詣臺臺臣入侍。出榻敎掌令鄭文柱所啓,請還寢東呂·址淳等還配之命,更令王府嚴鞫得情。上曰,勿煩。又所啓,請還寢定配罪人金柱泰,減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請大靜爲奴罪人仲義,依律處斷。上曰,勿煩。又所啓,請崔百男,邊遠定配。上曰,勿煩。一行刀割又所啓,臣空疎譾劣,百不猶人,淸朝耳目之任,不但自來踪地之有鐵限而已。昨年臨門下詢時,蒼黃失對,自速永刊之恩譴,日昨帳殿入侍時,聾啞溺職,又被放逐之嚴敎,莫非臣庸愚不敏之致。前後辜犯,萬戮猶輕,不意聖度涵貸,恩除如舊,臣驚惶感激,不敢言私,章皇出肅,今雖冒沒登筵,而以此情勢,其何敢一刻晏然於臺次乎?請命遞斥臣職。上曰,其所撕捱,俱涉太過,旣謝其命,復爲若此,尤涉,過矣。勿辭,亦勿退待。上曰,提調先退,可也。仍命退出。
辛卯五月初六日申時,上御建明門,殿座入侍時,行都承旨嚴璘,左承旨李在簡,右承旨金致讓,左副承旨李碩載,右副承旨朴師訥,同副承旨李廷壽,假注書洪履健·李正薰,記事官睦祖洙·閔養烈,以次侍立。上具翼善冠·袞龍袍,乘輿出通陽門,至建明門殿座。都提調金致仁,提調李翼元進伏曰,聖體,若何?上曰,一樣矣。仍進湯劑,上進御。致仁曰,臣固知聖上得方寸之雨,而今日如是霈然,誠不勝喜幸,敢此仰賀矣。廷壽進前曰,農民待令矣,上仍令下問曰,何州民有民瘼而來乎?民對曰,居在庇仁,以漁箭之見奪於京居勢家事,爲呈備局而來矣。上曰,勢家誰也?對曰,趙哥矣。上曰,汝所志持來乎?對曰,置外而來矣。上命持入,令在簡讀奏。上曰,兩班亦有漁箭乎?璘曰,兩班亦有漁箭,而庚午年間,還爲出給矣。命書傳敎曰,一自均役以後,凡諸漁箭,皆屬於民,則豈有此事?今聞庇仁民稱冤,聞涉可駭,所謂趙哥,自該曹卽爲嚴問捧招後,持草供以奏。上命雨澤看審宣傳官二人進前。李運祥進對曰,小臣馳往東郊十五里許,問於農民,則雨澤頗周洽云矣。李漢興進對曰,小臣馳往西郊,則以東南風之連吹雨澤,比他尤多矣。還內後,諸臣以次退出。
辛卯五月初六日二更三點,上御集慶堂。秋判持草供入侍時,刑曹判書沈鏽,左副承旨李碩載,假注書洪履健,記事官睦祖洙·閔養烈,以次進伏訖。上曰,承旨讀草供,可也。碩載讀訖。上曰,如供辭則庇仁人何以知趙哥乎?鏽曰,本來趙鎭謙家世傳之物故知之矣。上曰,趙哥捧稅乎?鏽曰,舊則捧稅,而近來則納稅於均役廳,故非渠所知云矣。上曰,趙哥誰也?鏽曰,榮字之孫行矣。上曰,此如作者有捧稅者矣。鏽曰,自均役以後,納稅於均役廳云矣。上曰,極殊常矣。上曰,雖云賣買,均役後則非渠所下手,而文書留置者殊常矣。上曰,漁箭見之乎?鏽曰,江邊立木而張網矣。上曰,此異於成湯解網矣。上曰,此與田畓賭地同乎?鏽曰,田畓則無論豐凶,賭地則同,而結箭則魚若多入,其利大矣。上曰,文書給之於何人云耶?鏽曰,族人鎭國云矣。上命碩載,書傳敎曰,凡漁稅,初則各有所管,民弊多端,專屬度支之後,其雖少除其弊,莫重度支。無異各處差人,名不正甚苟且,均役以後,其無侵漁之端,海民因此賴安,雖由於減疋,海民蒙惠,豈比減疋?自此以後,予意其可以永除其弊,今日聞此事,果若此,此舊主尙在也,豈大處分之意乎?聞涉慘然,有此嚴問之敎。噫,庚午年後,結箭者相爭,雖有此海民相爭也,自此以後,雖巨營勢家,莫敢下手。今此趙鎭謙文書,可謂毛將焉傅者,而尙今執持,給其文書於族人,有此駭擧,問亂之本,卽趙家文書也。若此統營,其亦猶持舊文書乎?萬萬可駭。旣屬均廳之後,當初賣買文書,其敢以藉口於今日,且趙家之奴,憑前日之事,呼賓作主,自可難掩。令本官所謂趙哥文書爻周,使洋洋海中,其敢爲主者,其亦墜膽,趙鎭海庚午處分,若何,而猶持券惹鬧於二十餘年之後,身爲士子,雖不能窮經讀書,何區區於漁利乎?其在正士習之道,宜以不謹處之。且當以儒處分,分付太學,墨名靑衿錄,以示予於此守法之意。上曰,秋判先退。仍命退出。
上在慶熙宮。停常參·經筵。
仁祖大王忌辰,齋戒。
藥房都提調金致仁,提調李翼元,副提調嚴璘啓曰,一霈連宵,四野周洽,上寬九重之憂,下慰三農之望,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜以靜思,吾民庶幾,然何敢弛心乎?因此氣則少勝,待敎入侍。
中宮殿·惠嬪宮,藥房口傳問安。答曰,知道。
傳于金致讓曰,內局入侍,次對同爲入侍。
備忘記,一自庚午以後,擧措光明,且與田畓有異,則以儒爲名,莫重國海,自爲已物,二十餘年,深藏文記,與民榷利,囑其族侵民乎?昨日臨門,可謂乾道昭昭,京中趙哥,昨夜以儒處置,庇仁趙哥,作用其僕,予有耳目,予何諭守令?昨亦下敎,其令自現,以此觀也,豈特趙哥?諸道亦必有此等人曰,於今均廳卽主人,令本廳另飭諸道。
傳于李廷壽曰,內局入侍。
傳于嚴璘曰,儒臣持問答同爲入侍。
吏曹口傳政事,明陵奉事二單,任希厚·林得浩。
兵曹口傳政事,副司直閔百興。
李廷壽,以禮曹言啓曰,再次祈雨,旣得大霈,報謝祭當爲設行,依庚辰下敎,立秋後擇日擧行,何如?答曰,依爲之。此報謝,今初與祈雨時有間,報謝時,以紙榜行祭,而祭畢後,與祝文竝燎紙裹,竝與祭物,中流沈水,此後楮子島·龍山江報謝,依此例爲之事定式,祭文製下,精置香室,報謝時繕舃事,分付。
又以禮曹言啓曰,卽接泰陵直長所報,則陵紅箭門柱根,潛自腐傷,當日巳時量,忽然頹仆,向外破碎云,依定式卽爲發遣本曹郞廳,奉審後稟處,何如?傳曰,允。
又以刑曹言啓曰,因臺臣所懍,趙鎭謙遠地定配,趙鎭國一體定配事,允下矣。罪人趙鎭謙,慶尙道三嘉縣定配所,卽爲發配,趙鎭國,令該道道臣定配所,發配後卽爲啓聞事,分付之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
辛卯五月初七日辰時,上御集慶堂。藥房入診入侍時,都提調金致仁,提調李翼元,副提調嚴璘,假注書洪履健,記事官睦祖洙·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。致仁問候曰,昨日還內後,夜叉勞神,聖體,若何?上曰,一樣矣。致仁進湯劑,上進御。請診候,上允許。泰輿進前診候訖。退伏曰,脈候左右三部平均,滑體亦一樣矣。以楷等以次診候,皆如泰輿言。致仁曰,以得霈之故,聖心少弛,症候亦差減矣。致仁復進湯劑。上曰,藥房提調持湯劑更爲入侍。出榻敎致仁進湯劑,上進御。上曰,提調先退,可也。仍命退出。
辛卯五月初七日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書蔡濟恭,判尹韓光會,禮曹判書元仁孫,行副司直洪名漢,左參贊鄭弘淳,右參贊李景祜,行副司直具善復·李章吾,行副護軍張志恒,行副司直金孝大,掌令鄭文柱,獻納南柱老,校理金基大,同副承旨李廷壽,假注書李正薰,事變假注書方宗擧,記事官睦祖洙·閔養烈,以次進伏訖。金致仁·韓翼謩·金尙喆起伏曰,夜來聖體,若何?上曰,一樣矣。翼謩曰,甘雨霈然,實有聖心之孚格,臣竊不勝喜幸矣。上曰,卿等之悶予因旱而用心,甚於予悶旱之心矣。翼謩曰,凡於事,無過用聖念,則好矣。提調進湯劑,上進御。上曰,雨後宜有報謝祭,更以龍爲之乎,以位板爲之乎?僉議奏達,可也。濟恭曰,以位板爲之好矣。弘淳曰,臣意亦如此矣。仁孫·名漢·景祜·志恒·善復·章吾曰,以位板爲之則似勝於龍矣。上曰,畵龍而掛之則有勝於位板耶?光會曰,然矣。上命入報謝祭草記。仍親製祭文以下,命書傳敎曰,頃者聞莎蟲幾息,今聞皆止息云,寢郞之誠,誠可尙,而已有舊例,亦宜久任。仍其處特爲奉事,今日內口傳下批,命書傳敎曰,予意已諭,相臣旣有下敎,與前減膳有異,而然已減之膳,豈可遽復?自明日依例復膳,而撤樂之復,同在此中,分付二院。上以喬桐水營海西合操事,下詢大臣諸宰,使之各陳便否。仍命書傳敎曰,再昨聞長淵節目,喬桐合操仍前,故意謂,若何?問于領相,此合操,卽數十年僅有者云,故其猶默也。靜而思之,長淵以南,若前三道統禦之名自在,設有不虞,此等之時,自可如律令來,其何預料?長山以北,旣爲民而有此擧,而於此存焉。莫云數十年,雖數百年後,若有此弊,則孤魂弱魄,水中呼號曰,其何辛卯節目,惟存此而使我至此乎?奚比傒我后來哉?興惟及此,想像目覩,此正鄒聖所云不忍人之政者也。今日下詢,僉議其雖矛盾,豈於暮年,留此弊於長山以北之民乎?元節目中喬桐赴操時,海西猶有長山以南之軍,三道統禦之名其存,平時合操時,依筵中下敎,一體許頉,付標以入。上命仁孫曰,明年卽壬辰也。宣武祠處所在於何地,而致祭亦於何年爲之乎?知奏。仁孫曰,將考見於懲毖錄矣。上曰,雖考日記,可以知之,後日以奏,可也。藥房都提調持湯劑更進,上進御。蔡濟恭曰,今年諸道稅船,趁限上來,所餘無多。其中或未及盡數裝送者,實由於船隻不足之致,此朝家之所已洞悉,不必深罪,而至於海運邑中京畿之數三邑,湖西之七八邑,湖南之十餘邑,四月已過,無一石陳省之事。此則不可不先加警責,以觀來頭,故敢達矣。上曰,曾已下敎,爲先從重推考。若於今月內,有全不納者,依前下敎,營門決杖。鄭弘淳曰,大同米全未納者,一體施行事,申飭,何如?上曰,依爲之。出擧條具善復曰,稅大同,有飭敎,連續上來,而至於禁御兩營軍餉,則今年所納,大不如前,亦爲一體嚴飭,何如?上曰,依爲之。出擧條濟恭曰,今番漕船上來時,三道邑鎭之護送凡節,實多其效,而獨扶安·沃溝·赤河等處,不爲護送差員,至以此論報臣曹,其在懲後之道,不可不略加警責,故敢達矣。上曰,聞甚駭然,此無異於晩時裝載,當該守令·邊將令本道決杖,道臣其若申飭,焉有此弊?當該道臣,從重推考。出擧條濟恭曰,嶺伯狀啓,以安東·眞寶燒死人及失火民家區別恤典,令該曹稟處事爲請矣,使各其所居官,依例擧行之意,分付,何如?上曰,依爲之。出擧條韓光會曰,閭家奪入·借入·貰入有無事例,於每月二十五日,發遣郞廳摘奸。晦日,因各部報狀,修啓目矣。頃有一月三次,焉可免也之傳敎,今則何以爲之?敢稟。上曰,忘之矣,依爲之。出擧條金孝大曰,北漢管城將,依前以中軍兼差事,頃日筵中,旣承下敎,而伏見擧條啓下,則未免落漏,當該注書推考,依初下敎擧行,何如?上曰,依爲之。孝大曰,中軍新差之後,兼管城將單付單子,依前報兵曹啓下,何如?上曰,依爲之。孝大曰,管城將兼中部千摠,以作三部之制矣。今則中軍旣無管城將,中部千摠則減下,依舊例只存西部之制,何如?上曰,依爲之。孝大曰,以五營之制言之,則中營將雖無其名,中軍旣管領山城事,平時與營將無異,或値有事之時,別差中營將,似爲合當,此等事不可不稟定,故敢此仰達矣。上曰,依爲之。孝大曰,中軍旣兼管城將,今則入接行宮,事體與前自別,常時毋敢任意往來,交遞時面看交代,旣不得擅離山城,則與外任無異。凡公會差祭等事,自當一切安徐,以此分付,何如?上曰,依爲之。出擧條金致仁曰,行副司直金時默,旣已敍用,前帶籌司堂上,惠廳堂上竝爲還差,使之察任,何如?上曰,依爲之。出擧條致仁曰,事雖微細,有不可不仰達者矣。日前,假引儀金載逵,有汰去之敎,而追聞其事實,則伊日三角山,漢江香祝祗迎時,載逵果呼唱,而渠亦差祭,故隨香出去,至於木覓山香祝,曾無祗迎之例,臨時特敎,故他引儀代入,呼唱聲低微,致勤責敎,則低唱之引儀,當爲受罪,而通禮院吏,謂之院規,誤以載逵現告,事殊可駭,不可仍置。該院下吏,固當科治,而金載逵現告,勿施,以低唱之引儀,更令現告汰去,何如?上曰,一倂勿汰。出擧條鄭文柱所懷,昨日處分墨名人趙鎭謙,名以士子,漁箭文記,數十年深藏,有此冒禁榷利之事,其罪狀,決不可儒罰而止。臣以爲,趙鎭謙遠地定配之典,斷不可已也。上曰,所懷得體,依啓。南柱老所懷,憲臣旣以趙鎭謙遠配事,仰達蒙允,則作俑者,庇仁趙鎭國,焉可獨逭?一體定配,斷不可已也。上曰,依啓。命書傳敎曰,初意則名以儒貪漁利,可謂陋矣。以儒處之,旣允臺啓,豈一事而兩飭?趙鎭謙墨名下敎,特爲置之。廷壽讀奏開城留守·江華留守雨澤狀啓。上命書傳敎曰,兩都雨澤狀啓皆到,而江華則祈雨祭不設云,而松都其無有雨祈雨,其欠誠實,依沁都例勿設事,卽爲分付。諸臣以次退出。
辛卯五月初七日申時,上御集慶堂。藥房入診,儒臣持問答同爲入侍時,都提調金致仁,提調李翼元,副提調嚴璘,假注書李正薰,記事官睦祖洙·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,校理金基大,副修撰兪漢謹,以次進伏訖。致仁·翼元起伏曰,晩後聖體,若何?上曰,一樣矣。水刺之節,亦何如?上曰,一樣矣。仍進湯劑,上進御。上命醫官入診,泰輿入診。退伏曰,脈候左右三部度數調均,滑體與朝一樣矣。上曰,提調頗勞矣。仍命書傳敎曰,子曰,君使臣以禮,體量其力,亦禮使之道也。今都提調·提調皆劇務,而領相頃者爲國事,留其窠而待之,近者多事,予已目覩。噫,今所依,其惟元輔,提調回甲之年,其豈可也?且當劇任,其宜體量於今,旣已得雨,氣亦少勝,領相內局都提調,特爲許副,其代金判府事爲都提擧,提調兼帶內局,亦爲許遞,其代禮判元仁孫爲內局提調。致仁起伏曰,小臣無似,忝叨內局之任,行之不久,曲賜體量,特爲許解,臣固感泣,而下懷不勝缺然矣。上曰,卿雖不帶內局,亦豈無入侍之事乎?翼元曰,小臣俄於閤外,與大臣有所云云。欲遞所帶本職,而久居內局之任矣。上曰,過矣。頃者西伯具允鈺,亦爲如此之言矣。致仁·翼元·璘退出。上曰,坐直承旨入侍。出榻敎同副承旨李廷壽進伏,上命儒臣進講問答,基大·漢謹各講一篇。仍命祖洙·養烈·正薰輪讀一遍。上曰,注書出去,持通鑑纂要以來,正薰承命持入。上命基大·漢謹分講上下篇訖。廷壽讀奏忠淸伯·江原伯·畿伯雨澤狀啓。命書傳敎曰,今聞關東農形狀聞,旱乾一般,今者之雨,庶得均霑否,旣已得雨,其停祈雨,事理當然。至於復膳,朝者諭予意,此則已諭。故雖然於樂則太遽,撤樂之命雖止,何可未聞均霑之前?若常,此則其前若有動駕之事,自可參酌,只示予意焉。諸臣以次退出。
上在慶熙宮。停常參·經筵。
仁祖大王忌辰。
藥房都提調金致仁,提調李翼元,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖云弛心,予心一般,爲民雖弛,追慕冞深,氣何諭乎?待敎入侍。
中宮殿·惠嬪宮,藥房口傳問安。答曰,知道。
備忘記,明日月臺親傳,殿庭祗迎,入直侍衛,只入正時,皆一依祗迎例。
傳于金致讓曰,內局入侍儒臣,持問答同爲入侍。
備忘記,初次得霈,古雖有,再次甘霈,今初報幾五尺,位板新造,祝文製置,亦欠其誠,明日當爲親傳。且値夏至日,初十日爲報謝,獻官皆依初,楮子島重臣,龍山江宰臣塡差,今修此禮,暮年餘儀畢擧矣。
以承傳色口傳下敎曰,奉當寺入直官員,躬視爲之時,匠手皆盥洗精潔爲之事,分付。
又下敎曰,報謝祭祝文,都承旨入侍時持入,下覽後使之正書。
傳于金致讓曰,禮房承旨入侍。
又傳曰,內局入侍。
備忘記,其今海東,可謂侍從小豎世界,侍從慢蹇,小豎驕恣,昨聞五帝紀,心切自恧矣。
金致讓,以吏曹言啓曰,今此儲慶宮·毓祥宮,孝章廟夏享祭執禮·大祝,皆以侍從塡差,而時無職名,令該曹口傳付軍職,何如?傳曰,允。
李廷壽,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
辛卯五月初八日辰時,上御集慶堂。藥房入診,儒臣同爲入侍時,都提調金陽澤,提調元仁孫,副提調嚴璘,假注書洪履健,記事官睦祖洙·閔養烈,副校理金基大,副修撰兪漢謹,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤問候曰,夜間聖體,若何?上曰,一樣矣。陽澤曰,痰候,若何?寢睡·水刺之節,亦何如?上曰,一樣矣。陽澤曰,中宮殿問安。王世孫氣候,亦若何?上曰,一樣矣。陽澤進湯劑,上進御,請診候。上曰,置之。上曰,我則爲雨而用心,卿等則爲我而用心矣。陽澤曰,不雨雖悶,而臣等之所仰悶者,尤有甚於不雨,誠不勝焦灼,今雨果得之於方寸矣。上曰,儒臣讀問答,可也。基大·漢謹讀訖。上曰,承旨·注書·翰林讀之。璘·履健·祖洙·養烈以次讀訖。上曰,儒臣先退。上曰,禮判考前例來乎?仁孫曰,先朝以甲申三月十九日,不卜日設祭于愍忠壇,景廟朝以久旱又爲致祭矣。上曰,報謝祭立秋後爲之之說,在於五禮儀乎?仁孫曰,庚午年有下敎矣。陽澤請復進陽劑。上曰,置之。待下敎,可也。仁孫曰,報謝祭以紙牓通行,而交椅則不可不自戶曹成給矣。上曰,依爲之。仁孫曰,泰陵紅箭門修改事,連値齋戒,以十一日爲之,何如?上曰,依爲之。上曰,承旨讀祭報府,可也。璘讀訖。上曰,提調先退。仍命退出。
辛卯五月初八日申時,上御集慶堂。禮房承旨入侍時,右承旨金致讓,假注書洪履健,記事官睦祖洙·閔養烈,以次進伏訖。上曰,禮房讀報謝祭祭文,可也。上曰,遵禮一隻抹去,改以報謝奚滯,可也。上曰,注書出去,內局同爲入侍。藥房都提調金陽澤,提調元仁孫,副提調嚴璘,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤問候曰,午間聖體,若何?上曰,一樣矣。進湯劑,上進御,請診候。上曰,置之。上曰,高皇誕日,載於明史纂要乎?璘曰,似在於皇明紀略矣。上曰,注書考來。賤臣考出以入。璘曰,誕日卽戊辰九月十八日云矣。上曰,注書出去。奉常寺守僕招入。上曰,神室內東西南北,一行奉安耶?承旨問于守僕,可也。璘曰,隔間奉安云矣。上曰,楮子島位板,陪於何處耶?璘曰,中央云矣。上曰,今造位板者誰也?璘曰,金昌祿云矣。上曰,金昌祿,使守僕招來,可也。上曰,頃已下敎,使行時物貸高價,必有造化者云,聞相臣所奏,一自馬主成廳之後,渠輩不無江流石不轉之心。此亦譯官輩立法受弊者,其爲比包,初則譯官操縱商賈之意,而譯官同爲受弊,馬主成廳,譯官初意操縱馬主之計,而於今,渠爲回賓作主。凡使行,此類與彼人如兄若弟者,而旣已執權,焉知無此弊乎?況馬主成廳,豈堂堂朝廷指揮者?旣覺之後,不可仍留,設廳一節,勿施。此後若有此弊,其時馬主頭頭人,令書狀官渡江後,與灣尹,江邊從重決棍事,定式施行。出傳敎勿出朝報上曰,禮曹判書元仁孫,奉常寺神室奉審後入侍。出榻敎仁孫出去。奉審後入奏曰,臣奉審于神室,則果隔間奉安位板矣。上曰,此則爲別間奉安,何如?仁孫曰,有空在者一間,於此奉安,似好矣。上曰,好矣。仁孫曰,楮子島·龍山江報謝祭,以紙牓行過事,下敎矣。紙牓書寫官,使大祝兼行,何如?上曰,依爲之。出擧條陽澤請復進湯劑,上曰,藥房提調持湯劑更爲入侍。出榻敎陽澤進湯劑。上進御。上曰,都提調·提調先退。璘讀雨澤狀啓。上曰,江原道亦初六日雨耶?璘曰,然矣。上曰,其雨均來矣。仍命退出。
上在慶熙宮。停常參,只晝講。
太宗大王忌辰,齋戒。
自巳時至酉時,下雨或灑雨,測雨器水深二寸。
自初昏至夜五更,下雨或灑雨,測雨器水深一寸二分。
藥房都提調金陽澤,提調元仁孫,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂處,敢來問安,竝此仰稟。答曰,知道。今日報謝,寔高高蒼蒼,有年西成,卽予心祝,今夜命攝,此心何抑,明曉何禮?只誦毛詩,氣則一樣,月臺入侍。
中宮殿·惠嬪宮,藥房口傳問安。答曰,知道。
傳于李碩載曰,祗迎後東月臺,當爲晝講,經筵特進官,以禮判·騎判爲之。
親傳香罷後,政院·玉堂·藥房口傳問安。答曰,知道。
以承傳色口傳下敎曰,明日月臺行禮時,世孫依例同爲行禮,只入直春·桂坊待令。
李興宗,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
備忘記,夫子所愼,一則祀也。於祀典,其雖申飭,雖親享時,諸執事其皆致潔,何以知也?則況攝祭乎?其於中官節祭祭官,其狀若覩,予則其雖沐浴於祭所,必也更焉,而曾聞凡祭官,稟沐浴則已沐浴云,此欺心也。其衣鮮新者猶尠,況沐浴乎?且豈特鄕居,豈能知何時祭官,以備新衣乎?衣雖舊,身若沐,庶可淸也,而冬日誠難,夏日何難?其餘茹葷則戒中一者,而一生蔥蒜,中官甚焉。祭時其戒,焉可知也?侍予中官,因予氣衰,觸鼻難耐,故近雖不敢,其餘中官,焉知其戒?常時何禁,而此等之時,焉敢恣食?此等事,予嘗深戒者,近者莫敢親傳,因衰欠潔故也。且明朝有禮,故其雖略略,免其欠潔,予猶若此,況年少人與之凡人乎?故今日挾侍中官,欲在家故申飭命入,今日親傳,庶可精矣。以今日心,飭諸祭官,莫云君莫知,因事生梗,焉知莫由於此?大祭外,皆先盥水以進祭,故凡於莫重事,爲挾侍者,雖捲帳者,皆飭盥水,此猶若此,況莫重諸執事乎?祀典時,以此另飭茹葷臭,同立觸鼻中官與執事若此者,令臺監呈課,以示予重祀典意。
備忘記,雖得甘霈,猶有攸冀,猶待明日油然沛然,今夜命攝,此心萬倍,今聞雨聲,以此寬心,其況明日追慕,兼二何云?次對進定今日。
備忘記,暮年何以得此,暮年何以得此?其待明日得雨,於親傳曰,霈然,何以定日,是誰賜,是誰賜?何以仰謝?以一心爲萬民爲期,今雨誠洽足,且今日命攝,此心憧憧,見雨爲百官心弛,其若親享,將百官何?此予心弛者然,明日何日?於予兼兩,況一快字,卽予深戒,豈敢以雖得浹洽爲快?今日次對,來會諸臣,體予心,冞恪供職。
傳于李碩載曰,奉審承旨,次對同爲入侍。
朴師訥啓曰,大臣·備局堂上,依下敎來待矣。傳曰,引見。
李碩載,以吏曹言啓曰,明日望拜禮時,通禮不可不備員,而右通禮池應龍,在外未肅拜云,今姑改差,與相禮未差之,代口傳備擬以入,而使卽出肅,以爲進參之地,何如?傳曰,允。
吏曹口傳政事,以李顯祚爲右通禮,愼爾復爲相禮。
又以李蓍建爲兵曹參議。
李興宗啓曰,右邊捕將,令左邊捕將兼佩兼察事,命下矣。左邊捕盜大將尹泰淵,卽爲牌招,以爲聽傳敎之地,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
李碩載啓曰,明日望拜禮時,九卿當爲進參,而吏曹判書朴相德,時未肅拜,待開門牌招,以爲進參之地,何如?傳曰,允。
辛卯五月初九日辰時,上御崇政殿月臺。親傳香入侍時,行都承旨嚴璘,右承旨金致讓,左副承旨李碩載,右副承旨朴師訥,同副承旨李廷壽,假注書洪履健·李正薰,記事官李度默·閔養烈,以次侍立。上具翼善冠·黑圓領袍,乘輿出資政門外降輿,步詣月臺。傳香後,仍降殿庭祗迎,至崇政門乘輿,還御東月臺。開晝講入侍時,知事元仁孫,特進官李翼元,參贊官朴師訥,侍讀官金基大,檢討官兪漢謹,以次進伏訖。上命致讓進前敎曰,馳詣儲慶宮·毓祥宮,進排官摘奸以來。又命碩載進前敎曰,馳詣龍山江·楮子島,位板·祭物·進排官摘奸以來,此異於祈雨時,易致慢忽,申飭,可也。上講小學立敎篇,命基大·漢謹分讀一篇。仍敎曰,上番奏文義,可也。基大曰,七年男女不同席,十年出就外傳之言,謂自幼而敎,明其男女之別,以爲齊治之本矣。上曰,文義儘好,今初聞之矣。晝講無可爲之勢,而今則用力而爲之矣。漢謹曰,擇諸母之言,可見其人君爲民父母之義。書曰,若保赤子,凡今六十州庶民,視之如子,是臣之望也。上曰,文義,好矣。仁孫曰,立敎篇,蒙養爲治平之本,人君極工,都在於此矣。上曰,其功無限矣。翼元曰,小臣以特旨,始入特進故入來,而諸臣所達皆好,臣則別無所達矣。上曰,過矣。師訥曰,入學之年,始敎之讓,其義甚好,上古則有讓道,而後世則讓道不足,今於治敎,必先以讓道,臣竊有望矣。上曰,文義,是矣。人以禮讓,爲國乎何有?觀今世道浮囂躁競,全無讓道,此皆由於不守本分而然矣。上命璘曰,門外如有鄕民上來者,分付率入。鄕民來待。上令下問曰,何州民乎?民對曰,居長湍·高陽·坡州·楊州·連川等邑矣。上曰,今番雨無不足之患,而春秋牟已刈食乎?民對曰,秋牟則食之矣。上曰,雨後黃蟊有勝耶?民對曰,然矣。仍命諸民退出,上命藥房入侍。都提調金陽澤進伏曰,勞動之餘,聖體,若何?上曰,不知其勞矣。水刺之節,亦何如?上曰,一樣矣。仍進湯劑,上進御。上命醫官入診,方泰輿入診。退伏曰,脈候左右三部度數調均,滑體亦一樣矣。陽澤曰,中宮殿繼進湯劑,何以爲之乎?上曰,兩廳首醫診候後,繼進當否,諸醫相議爲之,可也。泰輿曰,湯劑已進屢貼,日氣漸暖,今姑停止,好矣。鄭允協·慶絢曰,臣等亦在外相議,少爲停止無妨矣。上曰,中宮殿進御加減五積散,今姑停止。出榻敎致讓摘奸後回奏曰,儲慶宮·毓祥宮進排官,俱無頉矣。璘讀奏畿伯·開城留守·黃海伯·全羅伯雨澤狀啓。上命宣傳官東西郊禁軍入直者各一人召入,禁軍二人進前。上曰,居在何地?對曰,一居龍山,一居往十里矣。上曰,雨澤,何如?對曰,雨澤於田穀則足,而畓穀則小不足矣。上命禁軍將許儆,扈衛將李再馨,都監把摠李文㷜,都監哨官李復采,馬兵哨官金履準,禁衛哨官張鵬翰,局別將李觀徵進前,各職姓名。仍敎曰,此後朝參外,禁軍食代,依例爲之,可也。命書傳敎曰,左承旨許遞,其代參議李興宗除授,牌招察任。房順房。參議代,令該曹口傳擧行,仍爲牌招察任。命書傳敎曰,左右副換房。命書傳敎曰,明朝望拜禮時,皇朝人孫,忠臣孫,一體進參,此後一年三望拜時,依此擧行事,定式施行。上還內後,諸臣以次退出。
辛卯五月初九日申時,上御集慶堂。藥房入診入侍時,都提調金陽澤,提調元仁孫,副提調嚴璘,假注書洪履健,記事官李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤問候曰,晩後聖體,若何?上曰,一樣矣。陽澤進湯劑,上進御。請診候,上允許,泰輿進前診候訖。退伏曰,脈候左右三部均和,而滑體亦一樣矣。以楷等皆如泰輿言,陽澤請復進湯劑。上曰,藥房提調持湯劑更爲入侍。出榻敎陽澤進湯劑,上進御。上曰,提調先退,可也。仍命退出。
辛卯五月初九日申時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書蔡濟恭,刑曹判書沈鏽,漢城判尹韓光會,行副司直具善復·李章吾,兵曹判書李翼元,行副護軍張志恒,行副司直金孝大,掌令鄭文柱,正言宋聚行,校理金基大,右副承旨李廷壽,假注書李正薰,事變假注書方宗擧,記事官李度默·閔養烈,以次進伏訖。金致仁·韓翼謩·金尙喆起伏曰,午間聖體,若何?上曰,一樣矣。中宮殿氣候,亦何如?上曰,一樣矣。致仁曰,今番雨後,春牟皆可食云,誠不勝喜幸矣。李碩載摘奸後入來,奏曰,龍山江·楮子島祭物位板進排官,俱無頉矣。仍退出,藥房提調持湯劑入侍,上進御。廷壽讀奏慶尙伯·忠淸伯農形狀啓。致仁曰,伏見傳敎下者,以燕行馬主成廳有弊,特命革罷矣。當初設廳,蓋由於欲防分付差送之弊,而今旣革罷,則難保其復無前弊,自今嚴立科條,如有犯者,隨聞論責,斷不饒貸,似宜矣。翼謩曰,當初設廳,蓋緣有勢家分付之弊,一弊纔祛,一弊復生,今者罷廳之敎,實仰釐革之聖意,難保無前弊之復生,各別痛禁,然後方有實效矣。上曰,此非下敎者故不諭,所奏,誠是,嚴飭。此後犯者,備局隨現草記。出擧條翼謩曰,今玆甘雨,得於悶旱之餘,曷勝喜幸?農家得雨,坐席難移,諺有其語,農民中貧殘者實多,移種鋤耘,每患失時,此最可矜矣。如使道臣申飭列邑,必令貧富有無相資,通工力作,可無失時之患,畢竟貧者傭力相報,富者亦無所損矣。上曰,所奏,誠是,申飭,可也。出擧條濟恭曰,東萊公貿角之不納爲三年,生銅之不納爲二年,此雖由於倭情狡詐之致,而訓別輩,若果惕念申飭,進上愆期,豈至此乎?萊伯另加董飭,日前以己丑條黑角三百桶,先爲上納,故依例分送於尙方,訓局等諸處矣。追聞角樣無異牛角,曾前則雖小小角,一桶所出,造弓三張,今則僅可以造得一張半,故諸衙門皆不願受,訓別輩所爲,誠極痛駭,此不嚴懲。豈曰,有國法乎?訓別,令萊伯爲先從重決棍,限以六月,銅角之各年未收,使之無遺上納。角樣若又如今番之萬萬寒心,則繩以定配之律,斷不可已矣。預爲嚴飭,無犯罪科,何如?上曰,訓別爲先棍治,此後若有此弊,狀聞嚴處,可也。出擧條濟恭曰,諸道漕軍,皆有舊未收,漕船上來時,使領運差員,量宜收捧,逐年鱗次以納事,有定式矣。今年亦有若干所捧,而牙山漕卒,因年前朝家變通,米一石,以三兩錢代納,湖南漕卒則以本色米備納,臣意則同是漕卒舊未收,而以錢則易,以米則難,其在一視均惠之道,似不無斑駁矣。從今以後,諸道漕卒所納,皆令依牙山例施行,而此亦不必硬定,隨其豊歉,米錢間從其願以納,則似爲實惠,故敢達矣。上曰,大臣之意,何如?致仁曰,戶判所奏,似得宜矣。上曰,依爲之。濟恭曰,旣令從其願備納,則此後不可以每年數十石塞責而止,此意各別申飭於諸道差員,何如?上曰,依爲之,出擧條文柱所懷,筵體語秘,臣雖未得詳聞,日昨入侍時,右副承旨李廷壽,命讀之警世問答,託以眼昏,初不讀之。若其文理之不足,則直陳實狀,讀之而未讀,猶或可也。成命之下,倉卒飭辭,全不開口,其在筵中謹嚴之體,萬萬可駭,臣謂李廷壽亟施罷職之典,斷不可已也。上曰,依啓。又所懷,獻陵參奉李泰起,本以貧丐之人,重聽兼之以無識,爲市人使喚,半生糊口,至拜莫重之寢郞,物情大駭,如此之人,決不可仍置,臣謂獻陵參奉李泰起汰去之典,斷不可已也。上曰,依啓。又所懷,臣姿性鈍劣,鎭日登筵,精神昏瞀,李泰起名字,有末端做錯之失,臣何敢一刻蹲冒於臺次乎?請命遞斥臣職。上曰,寥寥之中,其猶錚錚,些少做錯,其何過嫌?勿辭,亦勿退待。聚行所懷,近來祭官之謀避,誠爲痼弊,而不進之祭官,雖無現發論罪之事,而每於祭享色郞則輒被罪罰,故肆然不進之習,至於蔭官而極矣。小臣待罪銓郞時,詳閱井間,則宣惠廳郞廳宋載禧,四朔之內,一不差祭,故差送於康陵告由祭,則無端不進,勢將窘急,不得已至使預差替進矣。其後寧陵忌辰大祭,又以宋載禧塡差事,則及小臣之移拜諫職之後,終不進去,莫重祭享,一次不進,已極虧分,其況再次乎?如此蔭官輩,專出於偃便之意,事之可駭,莫此爲甚。臣以爲,宣惠廳郞廳宋載禧,亟施削職。上曰,依啓。又所懷,向日動駕時,各處設堠,法意甚重,而日前蠶頭伏兵之軍,燃火於彰義宮,回鑾之後,人皆見之,莫不驚駭,事關師律,不可不嚴。臣以爲,當該校卒,照法嚴治,該營大將,亦不可無責,罷職,可也。上曰,依啓。又所懷,全羅右水使金永綬,性本愚濫,前後居官,無一善狀,向在西邑,發憤於殿最之居中,躬詣營門,詬罵上官,罔有紀極?以至狀啓論罪之擧,此實事未前聞,體統所關,此等駭悖之類,不可畀之以重閫。臣以爲,全羅水使金永綬,削職斷不可已也。上曰,風聞雖難信,此亦錚錚中一端,依啓。上曰,注書讀臺批以奏。正薰讀奏。上曰,其人堅矣,誰也?致仁曰,耆社臣李光溥之孫矣。上曰,容貌,何如?致仁曰,精明而文翰,亦好矣。其祖廉簡,名於世矣。上曰,果潔矣。致仁曰,然矣。藥房提調持湯劑更爲入侍,上進御。上曰,他承旨入侍。出榻敎右承旨李碩載進伏。命書傳敎曰,同副承旨牌招,伴直承旨有闕,代宋載經除授,牌招察任。房順房。命書傳敎曰,御將有闕,代姑勿代差,令禁將兼佩兼察,捕將亦令左捕將兼佩兼察。上命注書持入舊辛卯五月日記,正薰持入,碩載讀奏訖。諸臣以次退出。
上在慶熙宮。停常參·經筵。
太宗大王忌辰。
自昧爽至午時,下雨或灑雨,測雨器水深四寸五分。
大殿·中宮殿·惠嬪宮,藥房口傳問安。答曰,知道。
望拜禮罷後,大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
備忘記,今日何日,此心何心?風泉交中,追慕萬倍,洪武戊申,我朝壬申,九月十八,十月十一,且於今日,皇朝諱辰,獻陵忌辰,昨日親傳,今日望拜,孝耶忠耶?且壬申·癸酉·甲戌·乙亥干支同也,何堪何耐,豈云禮成?予懷亘中,須看皇朝故事,君臣分義,至嚴且重,且看今日海東君道乎,臣道乎?呼寫及此,太息徹宵,甘霈其皆是誰賜,是誰賜?何待八道狀聞?於今必皆周洽,爲民快霔,冞切追慕,前朝必有王佐敎,國初今日爲民敎,於今皆欽,心千隕膽萬墜也。
以承傳色口傳下敎曰,此敎勿出朝報,只頒國中,觀此下敎,豈可進湯劑乎?
備忘記,古稱程門尺雪,雨雪一也,噫,再明八十其君,爲吾皇爲此禮,而皇朝人孫,古忠臣後,禮畢後,旣命月廊,其君入資政門前,宜皆待令,而因其雨下,莫知去處,是豈惟本惟祖,亦豈只拜而走乎?是豈此人?寔予欠誠,其何以謝?當詣敬奉閣復拜,仍留都摠府,竟夕而回,侍衛只入直承旨待令。勿出朝報。
備忘記,前夜其果親禮,百官中爲鄕文官者,其將騘帽子揷角乎?噫,暮年此禮,誠千千萬萬料表,爲中州人後,爲古忠臣後,嫌其此霈,其猶逡巡者,豈惟古,豈惟先,爲此兩後者,有其職而元闕禮者,政院詳問,乘輿時以奏。勿出朝報。
敬奉閣拜禮後,仍詣都摠府,政院·玉堂·藥房口傳問安。答曰,知道。
備忘記,噫,歲已浸年亦久,雖忠臣之後,能誦匪風章,乙亥以前,中州人孫,亦能誦下泉章,今日已見,予已知也,何以復拜敬奉閣?此亦惟風泉末章意也,皇詔雖奉,燕雲愈邈,豈特忠臣志士掩抑?卽小邦心隕膽墜者,旣拜何處,留首堂旣加番,而予於甲午八朔侍湯餘,何敢遽然就邸?於摠府準朔,直晦日呈窠就耶?此處卽其處也,於今五十八年,復臥此室,其豈偶然耶?且雨已足矣,恐或過也,臥此室而雨聲止焉,亦豈偶然?雖然遙望燕薊,復瞻廣州,嗚呼,此日,何心建功?
藥房口傳啓曰,臣等俄於轎前,齊聲懇請,未蒙兪音,下情不勝悶鬱之至,我聖上風泉之思,羹墻之慕,臣等雖愚昧,豈不欽仰感歎,而日三湯劑,尙未一進,雨中移次,日又近午,此時保護,尤不容少緩,暫許入侍,千萬顒祝,惶恐敢啓。答曰,皇朝戊申開創,二十五年,國初壬申,定鼎漢陽,幾百年內,大國小邦相承,嗚呼,甲申以後,中原陸沈,只有小邦,以予涼德,忝位其幾十年,嗚呼,中州日月,惟明海東,而以予冥然,月臺此禮亦幾年,然其於今年,寔千千萬萬料表,曉來展禮月臺,食後復拜敬奉,只誦風泉,微忱何伸?且承文院逼近褺慢,自其後至申牌,留於摠府,甲午八月二十一歲後,五十八年內,復留於此,風泉·蓼莪,交切于中,今日何心建功?卿等其休,以安予心焉。勿出朝報
備忘記,噫,五十八年來此,其宜表意,今日入直摠管,各半熟馬一匹,入直郞廳,各兒馬一匹,吏隷,令該曹,吏木隷布賞給。
備忘記,展禮時來此時,轎子輦人武藝廳,令該曹賞給。
以承傳色口傳下敎曰,禮房承旨馳詣獻陵,奉審以來。
還內後,政院·玉堂·藥房口傳問安。答曰,知道。
藥房口傳再啓曰,臣等冒陳口啓,未蒙兪音,申告轎前,天聽愈邈,下情益切焦隘,噫,殿下今日之此擧,亶出於興感追慕之至意,臣等豈不欲仰體聖志?毋敢煩瀆,而第玆建功之珍劑,係是護聖之大節,靜攝中決不可一日不進,臣等職在內局,徒懷瀆擾,不思自效之道乎?且伏念宸感旣伸於殿閣,聖孝每寓於羹墻,一念靡懈,無少欠闕,則亦宜保嗇聖躬,以盡自强之道,今何竟夕却湯,不顧節宣之方,反貽涉降之念乎?倘聖明深諒乎此,庶幾幡然回思。伏乞亟召臣等,俾陳衷悃焉,惶恐敢啓。
李興宗啓曰,禮曹判書元仁孫,有時急稟達事,來詣請對矣。
傳于宋載經曰,入直注書待令,騎馬三匹立之。
以承傳色口傳下敎曰,大臣以下當奉審,皆令近處來待。
又下敎曰,只禮判入侍。
宋載經啓曰,摠戎使金孝大,以繕工提調,明陵奉審事進去矣。所佩密符,來請還納,何以爲之?敢稟。傳曰,仍佩往來。
李碩載以吏曹言啓曰,今此泰陵告由祭大祝,前掌令金煊塡差,而時無職名,令該曹口傳付職,何如?傳曰,允。
朴師訥以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
辛卯五月初十日寅時,上御崇政殿月臺。親臨望拜禮入侍時,行都承旨嚴璘,左承旨金致讓,右承旨李碩載,左副承旨朴師訥,右副承旨宋載經,同副承旨李興宗,假注書洪履健·李正薰,記事官李度默,閔養烈,以次侍立。上具翼善冠·黑圓領袍,乘輿出資政門外降輿,步詣月臺,行四拜後,仍詣東月臺住輿,召見皇朝人子孫,忠臣子孫,司鑰王輔仁,習讀王道吉,別軍職田得雨,前內乘李光宅,敎傅金履坤,參奉金道淳,漢城府庶尹金履復,禁府都事金復根,各問職姓名後,還內,諸臣以次退出。
辛卯五月初十日辰時,上詣敬奉閣。拜禮入侍時,行都承旨嚴璘,右承旨金致讓,右承旨李碩載,左副承旨朴師訥,右副承旨宋載經,同副承旨李興宗,假注書洪履健·李正薰,記事官李度默·閔養烈,以次侍立。上具翼善冠·黑圓領袍,乘輿出通陽門,詣敬奉閣,行拜禮後,仍詣都摠府入侍時,命書傳敎曰,今日此心萬倍,以田尙書孫,連爲進參,位至閫帥,其涉可嘉,田得雨,特爲加資,當日下批,命書傳敎曰,勤者宜勸,慢者宜飭,田昌雨,是誰後乎?今日皆不參,事之可駭,莫此爲甚,特汰。命書傳敎曰,暮年我壻,只有副尉二人乎?都尉二人已知,而二人皆闕,隨翁其衰而然乎?靑城尉沈能健,綾城尉具敏和,竝施不敍之典,諸臣以次退出。
辛卯五月初十日酉時,上御集慶堂。禮判入侍時,禮曹判書元仁孫,同副承旨李興宗,假注書洪履健,記事官李度默·閔養烈,以次進伏訖。上曰,禮判讀陵官草記,可也。上曰,陵官誰也?仁孫曰,任希厚也。上曰,大臣入來乎?仁孫曰,方入來云矣。上曰,今聞陵官所報,今日予心萬倍,中官雖先命,大臣禮官,卽爲奉審以來。慰安祭不卜日,以十二日爲之,祭文製下,而明日當香祗迎矣。出傳敎上曰,繕工提調誰也?仁孫曰,蔡濟恭·金孝大也。上曰,禮判內局之任許遞,其代行司直李思觀除授。出傳敎上曰,奉審大臣及繕工提調入侍。出傳敎左議政韓翼謩,摠戎使金孝大進前。翼謩曰,終日沾濕,聖體不瑕有損?上曰,一樣矣。此時又聞陵官草記,此心如隕矣。翼謩曰,臣今方馳進奉審,而今日尙未進湯劑,不勝焦迫,伏願進御。上曰,當爲卿而服之矣。上曰,內局入侍。出榻敎上曰,左相與摠戎使先退,奉審以來,可也。藥房都提調金陽澤,副提調嚴璘,醫官方泰輿·鄭允協·慶絢·吳道炯·鄭允說·柳光翼·徐命緯·金孝儉,以次進伏訖。陽澤問候曰,冒雨行禮之餘,聖體,若何?上曰,一樣矣。陽澤進湯劑,上進御,請診候。上曰,此時雖强進湯劑,而豈可診候乎?置之。上曰,五十八年,復御摠府,思先卿多矣。陽澤曰,如此恩敎,屢發於筵席,不勝感泣矣。上曰,卿年幾何?陽澤曰,六十矣。陽澤曰,所下御製,臣欲手書而粧冊矣。上曰,雨果周洽耶?璘曰,有過而無不足矣。上曰,玉堂上番,持皇明紀略入侍。出榻敎副校理金基大進前。上曰,高皇諱字,拔而讀之,可也。上曰,儒臣先退,陽澤請復進湯劑。上曰,藥房提調持湯劑更爲入侍。出榻敎上曰,今聞泰陵獻官狀聞,尙未越溪云,此狀聞之際,其果渡溪否?雖未渡,今已雨止水可退,必也前進,若未及待到陵,其雖晩也,當日設行事,分付。出傳敎陽澤進湯劑,上進御。陽澤曰,終日雨中,御衣盡濕,勞動之餘,不可不診候矣。上曰,置之。上曰,今者二貼,於予料表,卿等速休,可也。陽澤曰,如此下敎,臣等豈敢奉行乎?璘曰,前後所下備忘誤書者,自外欲改之,而事甚如何,故不敢矣。上曰,前則誤書下者,付籤以入矣。此後則或有誤書者,使司謁言于次知中官,稟定以出,可也。陽澤曰,終日顒俟,無入侍之敎,不勝焦迫矣。今者二貼進御,亦爲過望,而一貼若更進則誠萬幸矣。上曰,三貼則決不飮之矣。陽澤曰,明日則依前進三貼伏望。上曰,閔百興頃者所遭,業已洞知,事亦浮雲,國有衰君,其何一向撕捱?且此人予常恃者,亦何若是固執?前司直閔百興敍用,令該曹口傳付軍職,亦令政院,申飭,入城後差備堂。出傳敎
上在慶熙宮。停常參·經筵。
夜一更,月暈。
藥房都提調金陽澤,提調李思觀,副提調嚴璘啓曰,昨日行禮崇政殿後,拜敬奉閣,歷臨摠府,向夕還內,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安竝此仰稟。答曰,知道。昨日今日,予心萬倍,氣則一樣,待敎入侍。
中宮殿·惠嬪宮,藥房口傳問安。答曰,知道。
以備忘記,傳于嚴璘曰,旣已浮囂,下敎聞知,申奏政院,稠中自謂,可謂直也。前承旨李廷壽,特爲敍用,其請飭,臺體雖然,飭已施問,卽故重臣孫也。憶辛丑,今有孫宋載禧,特爲參酌安徐,仍任前職,其令自勉焉。
明陵告由祭香祗迎罷後,政院·玉堂·藥房口傳問安。答曰,知道。
以承宣色口傳曰,宣傳官二員待令,騎馬二匹立之,各往東西郊,雨後浹洽與否,看審以來。
傳于金致讓曰,中官申德龍,放恣特甚,越俸二等。
傳于李興宗曰,東郊進詣禮郞,使之留待。傳于嚴璘曰,禮房承旨先爲入侍。
傳于金致讓曰,中官申德龍越俸下敎,置之。
傳于李碩載曰,內局入侍。
假注書李正薰罷職不敍代,以金重燮爲假注書。
宋載經啓曰,假注書金重燮,時無職名,令該曹依例付軍職,冠帶常仕,何如?傳曰,允。
左議政韓翼謩,禮曹判書元仁孫,繕工提調金孝大啓曰,臣等昨日昏後,進詣明陵陵所,今曉肅拜,一齊奉審後,新陵上自庚方至亥方莎草頹圮處,以周尺尺量,則長爲十一尺三寸,上廣爲十八尺,下廣爲二十一尺五寸,罅隙處廣爲一尺八寸是白乎所。蓋仍昨日大雨,蹲縮頹下是白乎等,以圖形以進爲白乎旀,頹圮處,姑以油草芚蓋覆,以防滲漏之患是白遣。修改之節,不容少緩,卽爲擇日擧行爲白乎旀,丁字閣神門上及西夾門上滲漏處莎草修改時,一體擧行,似合事宜是白齊。答曰,知道。已下敎矣。
掌令鄭文柱啓曰,臣於日昨以承旨李廷壽罷職事,陳達而蒙允矣。卽伏見所下傳敎,有入侍翰注不敍之命,至有入於其聾之耳目,此亦浮囂之一端等下敎。臣誠震駭,靡所容措,聾之一字,臣固無以自解,而緣臣草草一言,記注之臣,至蒙譴罷,則論以罪犯,臣實爲首,臣何敢一刻晏然於臺次乎?請命遞斥臣職。答曰,今者之飭,卽其浮囂,勿論浮囂風聞,以此論列,臺體然矣。其所引嫌,無乃過乎?勿辭,亦勿退待。
嚴璘,以吏曹言啓曰,今者明陵告由祭大祝,前校理洪景顔塡差,而時無職名,令該曹付軍職,何如?傳曰,允。
兵曹口傳政事,以洪景顔爲副司果。
朴師訥,以兵曹言啓曰,禁軍來秋冬等都試,政府及本曹有故,不得設行,今已過時矣。在前如此之時,有仍停都試代行祿試射之規,今亦依此擧行之意,敢啓。傳曰,知道。
以御營廳言啓曰,去夜犯夜人無所捉,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
宋載經,以兵曹言啓曰,因臺臣之所懷,蠶頭伏兵當該校卒,照法嚴治事,命下矣。依傳敎,當該伏兵御營軍李伐於之·洪四身·安貴福·金者斤惡等,旣已遲晩。自本曹考律嚴處,而伏兵將車正弼,係是出身,移義禁府處之,何如?傳曰,允。
又以義禁府言啓曰,因刑曹啓辭,出身車正弼,移本府處之事,允下矣。車正弼,今方待命於本曹,卽爲拿囚之意,敢啓。答曰,知道。
戶曹參判金應淳疏曰,伏以,臣猥請恩暇,歸護父病,已一月餘矣。催促之敎,出於格外,臣聞命踧踖,不知所云。第臣區區情理,實無暫離之路,左扶右將,焦煎爲日,不能不俟駕而行。又不能卽入文字,悉暴至懇,雖其勢萬萬有不遑者,私心惶悚,當如何哉?仍竊伏念,螻蟻賤臣,偏荷洪造,凡所以拂拭之庇覆之,有若雨露之於枯木。又欲必致臣在朝,而以臣有老父在,特命臣將來,前後筵諭,不翅鄭重。臣是何人,乃敢當此?雖使臣陳力就列,適足以僨事,而臣旣蒙被至斯,昧然無動,實非義分之所安。屢欲將父上來,仰承德意,而臣父積年痼疾,雖有少間之時,凜凜然無以自力登道,則人子至情,明知其忝損。不忍將往,只自悶迫,而昨年春夏,幸而得一分減勢,僅僅擔護,入城淹淹,至四五朔之久,而旅寓冷落,將攝失宜,病裏心弱,倍切戀鄕,不得不以未寒前捲歸。冬間又經重病,眞元落下數層,一日之中,證形屢變,目下所祟,不過暫時脫着,而冷痰亘腹,浹月叫痛,一顚一仄,亦且須人,近百里行役,尙何可論?臣之下鄕,已多年所,而以其時則臣父未甚衰未甚病。臣不敢種種請急,如近日之爲,有職則進,有事則進,其歸覲之日,特暇隙之閒耳。臣豈敢以勤於前者,獨慢於後,不知瀆擾之爲可懼,而每煩乞養之懇耶?今欲仰體特召之盛眷,則情切勢迫,有難離捨,又欲俯伸救護之私願,則丐由太頻,極涉猥屑。臣於是,進退不得,方寸交亂,倘蒙天地父母,察臣至情,許臣長暇,得以專意歸養,則體下之仁,將以勸一國之孝,是豈但爲微臣之私幸而至哉?玆敢猥恃慈覆之恩,自不覺干冒至此。伏乞聖明,特賜矜諒,俾伸哺烏之情,仍治臣煩浼之罪,以嚴朝綱,千萬幸甚,臣無任屛營祈懇之至,謹昧死以聞。答曰,省疏具悉。欲察卿心,誠難强迫,欲副卿意,君亦衰暮。雖然予不欲捨卿,豈可長許便養?程道不遠,所帶閑職,盛暑在近,雖不勸將來,而何辭本職?須體予意,任便往來,此亦爲君親之道也。
辛卯五月十一日辰時,上詣崇政殿東庭。香祗迎入侍時,行都承旨嚴璘,左承旨金致養,右承旨李碩載,左副承旨朴師訥,右副承旨宋載經,同副承旨李興宗,記事官李祖源,假注書洪履健,編修官康文祥,記事官李度默,以次進伏訖。上具翼善冠·袞龍袍,以步輿出資政門,詣板位祗迎訖。命嚴璘讀祭報府後,命書傳敎曰,於關係重者,則雖至親,何敢隱也?而其餘,予聞古人之言,聞人過,若聞親名,耳可得聞,口不可言。予曾在私邸時,見一書,其書有曰,窓外有耳,不問人之過失,舌中有刀,不言人之長短,心常是矣,書諸草舍,尙今存焉。且警世問答,卽予所撰,而無懸吐,故讀者初見,不無趑趄,況武臣乎?頃者李廷壽所奏,武臣稱昏,不是異事,於卽其席,心哂,可也。豈可逢人卽說,入於其聾之耳目乎?雖微也,此亦浮囂之一端,數昨因悶旱十件中此其一也。予旣不以一時無語,深過,況一時奏對乎?事雖微,浮囂宜抑,若命自現,必多苟艱,其時入侍翰注,一竝施以不敍之典。又命書傳敎曰,明陵告安祭香祝,禮房承旨陪往,履健先退。上曰,摠戎使金孝大,明陵進去時,密符仍佩往來事。出榻敎上曰,三昨爲獻官,昨日爲大祝,今日復爲獻官,大祝若此,而雖欲誠,其能誠乎?噫,昨聞此報,予懷莫定,豈可循常?獻官以入直摠管銀溪君楔爲獻官,以入直儒臣修撰兪漢謹爲大祝,其令受香。出傳敎上曰,藥房三提調持湯劑入侍。出榻敎都提調金陽澤,提調李思觀進伏。陽澤曰,夜來聖體,若何?上曰,一樣矣。陽澤曰,寢睡·水刺之節,亦何如?上曰,亦一樣矣。進御湯劑,還入大內,諸臣以次退出。
辛卯五月十一日酉時,上御集慶堂。禮房承旨·禮曹郞廳同爲入侍時,右承旨李碩載,假注書金重燮,編修官康文祥,記事官李度默,佐郞兪彦脩,以次進伏。上着笠起坐,命禮房進前,碩載進告陵上殿內丁字閣竝無頉,祭物亦爲精潔矣。命讀祭物單子後,上曰,禮郞能及期奉審乎?彦脩曰,阻水而僅僅及期矣。上曰,水太多乎?彦脩曰,然矣。命讀紅箭門修改單子後,上曰,兩柱皆傷乎?曰,然矣。上曰,誰之族也?彦脩曰,故奉朝賀拓基之族矣。命退出,使內局入侍。都提調金陽澤,提調李思觀,副提調嚴璘,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏。陽澤曰,朝者勞動之餘,聖候,若何?而朝水刺幾何爲之乎?上曰,氣則一樣,而水刺亦爲之矣。進湯劑,上曰,提調來時,雨澤亦已浹洽耶?思觀曰,雨若更來則似過矣。請診候,上曰,依爲之。泰輿曰,脈候左右三部度數調均,滑體漸次差勝矣。以楷曰,脈候左右三部度數調均,而滑體差勝矣,餘皆略同。上曰,聞脈勝之報,尤覺冥然,今日飮一貼乎?陽澤曰,脈候雖勝,豈可遽然停止乎?上曰,提調更爲持來,思觀承命出去。上曰,予則莎草頹圮事怪矣,水從何入而致此乎?陽澤曰,莎草雖好,或有間隙而致此矣。命讀戶參金應淳疏,上曰,其父年幾何?嚴璘曰,七十五矣。上曰,居何地?曰,安山也。上曰,其時入來乎?陽澤曰,昨年入城,而過四五朔矣。上曰,距京幾里?陽澤曰,六十里許矣。命書批答。上曰,其何長暇云者,亦有意矣,予則此人嘉之矣,爲人潔矣。陽澤曰,可用之臣也。命讀平伯狀,至灣尹相避事,上曰,惜矣,予之精神如此,豈曰建功之有功乎?正若尹東晳之到處見逐矣。陽澤曰,東晳則爲內外從所逐而然矣。命書傳敎曰,今聞關西道臣狀聞,灣尹自在應遞之科,邊地事緊,何待回啓?許遞,令備局擇擬。上曰,今過四月,關東行回否?令備局分付灣尹巡檢,淸人來時,令譯學探問。出傳敎上曰,此亦戒苞桑之意也,八十太后,六十皇帝,亦難矣。又讀海伯護送狀,上曰,稅船之趁時上來,莫若今年最有效矣。元仁孫則以爲無益云,而頗有效矣,前則處處逗留矣,今則不然矣。又讀鄭文柱避嫌,命書批答曰,使之入侍傳啓,可也,詣臺臺臣入侍事。出榻敎藥房提調持湯劑更爲入侍。出傳敎思觀進湯劑。上曰,造物來則當減此矣。陽澤曰,然則宜加意更進矣。命書傳敎曰,聞喝道聲,意謂以今日下敎,必也爲嫌矣。當該承傳色,旣捧而不奏,凡公事命入侍,亦不奏,其涉駭然,當該承傳色,施以不敍之典。出傳敎鄭文柱進伏。上曰,只擧其末。文柱啓曰,請還寢定配罪人金柱泰,減等之命。上曰,其勿復煩。請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得,依律處斷。上曰,勿煩。請大靜爲奴罪人仲義,依律處斷。上曰,勿煩。一行刀割請崔百男邊遠定配。上曰,勿煩。以上措辭見上文柱起伏啓曰,臣於傳啓之際,姑未承批,仍又發端,有此做錯之失,臣不勝瞿然之至,臣何敢晏然於臺次乎?請命遞斥臣職。上曰,一時做錯,其何深嫌?勿辭,亦勿退待。以上竝出擧條命入壬辰正月日記,命讀洪州營將尹濟榮事。上曰,其時求言,故有此上疏,而頗迂闊不緊矣。今則大成門後,可以步輦矣。命讀十九日春展謁日記,又命讀二月十八日政事,至二十七兵批政。上曰,其時予爲都摠管矣。盡讀後,諸臣以次退出。
上在慶熙宮。停常參·經筵。
藥房都提調金陽澤,提調李思觀,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今年何年,昔年十八,卽予初隨駕年。明年何年,年十九,仲春詣邸,初夏以摠管,隨駕北漢年。再昨留昔宿處竟夕,豈特古仲由心?況今日心懸西郊,氣何暇諭?復命時同入焉。
中宮殿·惠嬪宮,藥房口傳問安。答曰,知道。
宋載經,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
以備忘記,傳于朴師訥曰,逢今年倍予懷,豈比于前?於臣回榜,猶曰稀有,今予逢此,其心萬倍。且聞古辛卯日記,故奉朝賀今有玄孫,其時下番翰林子今領相,其中一人今右相父,今金判府父於廚院摠管,同官者昨日平明安徐。一蔭官祖其名亦在日記,而今則猶有子與孫,而亦其孫玄孫也。以甲戌生,爲辛卯榜同耆社故判書李泰和子今爲寢郞,其在京,今日內局入侍,同入焉。
以備忘記,傳于宋載經曰,甘霈後見日陽心欣欣,補莎草正今日猶憧憧。於民雖足,新草將何?一欣欣一憧憧,心豈兩歟?聞今政院日記,豈曰五衛將文官極特甚,古則渠陳,而於今親問,其今默默,朝鮮豈有伴食五衛將?今日復命後,當崇政殿東月臺親問。諸五衛將·堂下武臣鄕居者待令,當依晝講例,侍衛·繖扇安徐,只承史以時服入侍。
以備忘記,傳于朴師訥曰,今日有事于陵,明日自敦義門至石隅,觀稼穡而來。侍衛挾輦軍六十名,前後牌軍六十名,皆以入直人,訓將領新營標下軍,都領隨駕。世孫祗迎留營留陣,皆安徐,時刻,待下敎只入正時。
以備忘記,傳于朴師訥曰,明日詣石隅時,當以轎駕,副駕安徐,世孫隨駕,春桂坊只入直同牌隨駕。只挾輿軍二十名,以內入直待令,前排五雙待令。
以守宮史官望筒,傳于朴師訥曰,以首望爲之。
傳于李興宗曰,政官牌招開政。
李廷壽,以都摠府言啓曰,入直軍兵等中日習射事,標信命下矣。殿座相値,不得爲之之意,敢啓。傳曰,知道。
又以義禁府言啓曰,明日擧動時,大駕各差備都事,不可不備員。楸子島出使都事徐重修,卽令該曹口傳相換,都事二員有闕未差代,亦令口傳差出,以爲分排之地,何如?傳曰,允。
宋載經,以義禁府言啓曰,明日擧動時,王世孫考喧左右都事,無以推移備員。假都事二員,卽令該曹差出,以爲分排之地,何如?傳曰,允。
又以司僕寺內乘,以一提調意啓曰,明日擧動時,本寺正例爲進輿差備矣。正徐秉德移拜臺職代,卽令該曹口傳差出,使之進參,何如?傳曰,允。
李興宗,以吏曹言啓曰,明日擧動時,通禮不可不備員,而右通禮李顯祚在外未肅拜,今姑改差,其代口傳備擬以入之意,敢啓。傳曰,知道。
吏曹口傳政事,以宋斗相爲禁府都事,洪景顔爲司僕正,徐秉德爲右通禮,朴質爲禁府都事,禁府都事徐重修,繕工假監役李宜耆相換。
宋載經,以訓鍊都監言啓曰,去夜無犯夜人被捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
有政。吏批,判書朴相德進,參判李潭在外,參議洪樂純牌不進,同副承旨李興宗進。吏批啓曰,玉堂闕員,今當差出,而擬望之人乏少,相避竝擬,何如?傳曰,允。以金勉行爲大司諫,李顯祚爲司諫,任希雨爲持平,鄭弘淳爲同經筵,閔百興爲同春秋,李羽逵爲吏曹正郞,邊得龍爲刑曹佐郞,申晦爲司僕提調,金時默爲平市提調,趙雲逵爲掌樂提調,李潭爲奉常提調,南泰齊爲瓦署提調,趙榮順爲內資提調,李命彬爲校理,李養遂爲副修撰,海運君槤爲司饔提調,尹承烈爲輔德,李翼元爲軍器提調,李樂培爲甑山縣監,朴尙淳爲安奇察訪,尹尙東爲獻陵參奉,李在學爲待敎。
兵批,判書李翼元進,參判尹得雨病,參議李蓍建入直進,參知邊得讓病,右副承旨李廷壽進。兵批啓曰,慶尙右兵使·全羅右水使,今當差出,而擬望之人乏少,他道守令,竝擬,何如?傳曰,允。以海運君槤·安昌君燝爲都摠管,鄭彦忠爲副摠管,許鉍爲同知,池日輝爲五衛將,金挺彦·林德挺爲景福將,李吉運爲昌慶將,金振聲爲蛇島僉使,申㬘爲安東營將,安宗奎爲慶尙右兵使,趙圭鎭爲全羅右水使,田得雨爲同知,李明運爲管城將,柳廷爀·柳廷喆爲僉知,沈頤之爲副護軍,金時默·具庠·李在簡·金致讓·洪檍·金光默·宋樂爲副司直,金重燮爲副司正。
兵批啓曰,新陞資營將,限前遞罷,則依法典還收資級矣。陞資中軍,依營將例施行,則今此江華中軍許泓,准瓜前遞罷,所授加資,依例還收之意,敢啓。傳曰,知道。
吏批啓曰,宗簿寺主簿南絳老,受由過限未上來,依例改差,何如?傳曰,允。
李興宗,以弘文館言啓曰,今日政新除授玉堂,待下批,仍卽牌招察任,何如?傳曰,允。
又以侍講院言啓曰,本院說書李在學入直矣,移拜待敎出去。司書鄭履煥,兼司書洪相簡竝在外,兼說書未差,他無推移之員,不得已上番姑降入直之意,敢啓。傳曰,知道。
崇政殿東月臺殿座罷後,政院·玉堂·藥房口傳問安。答曰,知道。
以承傳色口傳下敎曰,建功入之,其退去。
左承旨金致讓疏曰,伏以,臣母自數日前,觸風失攝,患感呻吟,而不敢言私,黽勉供職。昨夜以後,症勢陡添,頭疼而惡寒,神昏而阻食,方事醫藥,少無減意。似此情理,實難離捨,敢將私懇,仰瀆宸嚴。伏乞聖明,俯加諒察,亟賜鐫遞,以便救護,千萬幸甚,臣無任屛營祈懇之至,謹昧死以聞。踏啓字。
辛卯五月十二日午時,上御崇政殿東月臺。殿座入侍時,行都承旨嚴璘,左承旨金致讓,右承旨李碩載,左副承旨朴師訥,右副承旨宋載經,同副承旨李興宗,記事官李祖源,假注書金重燮,編修官康文祥,記事官李度默,以次侍立。上去板位平坐席,上命韓處重入侍,處重進伏。上曰,莎草比前加厚耶?處重曰,比前加一寸矣。上曰,用幾丈乎?處重曰,元數三百丈,只用一百餘丈,其餘付之陵官矣。上曰,汝見大臣之下來而回乎?處重曰,未及見大臣之回而來矣。上曰,比前加一寸,無已薄乎?處重曰,比前加一寸,合三寸厚矣。碩載曰,見其駄去,則每駄四丈而頗厚矣。上曰,何時始役乎?曰,卯時始役矣。上曰,大臣何處入來,知入。都承旨嚴璘曰,左相復命姑遲,都提調先欲承候矣。上曰,姑置之,此則界限甚重矣,雨亦有更來之意。璘曰,少雨則宜於莎心,大雨則反爲害矣。上曰,明陵新陵上莎草,何時修改?持謄錄以來,而若去陵上,則問知以來,昨見壬辰右承旨,爲金宇杭之外曾孫矣。五衛將等來乎?命讀其姓名居住,上曰,朴光漢誰也?碩載曰,朴聖浹之子也。上曰,大臣當不待回安祭而來矣。碩載曰,俄見畿營吏,則見其到磚峴而先來云矣。上曰,然則今當來矣,左相再次爲勞矣。左相之持身行步,不如其身之鈍矣。領相則年幾何?碩載曰,五十六矣。上曰,朴弼明爲堂上都承旨乎?碩載曰,然矣。命讀禮曹明陵修改謄錄,則乃昨年閏五月十五日卯時也。上曰,其時亦同也,其時有賞乎?曰,無矣。上曰,來年當入耆社,而能免擧方席,猶勝於李判府矣。璘曰,加李判府一歲矣。上曰,領相之父入耆社乎?璘曰,入之,而近來亦有以奉朝賀入參者,金宇杭·金昌集·李宜顯·金弘慶也。上曰,此所以貴者也,雖大官,以壽入故然矣。碩載曰,大臣何處入來,知入。上曰,毋促也。碩載曰,今日則似可速來矣。院隷在庭告曰,見其到勒橋而來矣。上曰,禮判年少,當速來矣。左議政韓翼謩進呈肅拜單子,上曰,何其多也?碩載曰,至於奏時官而竝入參矣。命讀單子,呼唱後入侍,翼謩曰,日吉良辰,十分無欠而速成,誠幸矣。上曰,聞韓處重言,則比前加一寸矣。仁孫曰,稍厚矣。上曰,禮記檀弓篇入之。上曰,揷其末木乎?翼謩曰,然矣。上曰,來時幾爲告安祭乎?翼謩曰,見其上祭物而來矣。上曰,三榻盡設乎?曰,然矣。上曰,私家或有當位單設者乎?曰,或有之矣。翼謩進前曰,聖候,若何?上曰,一樣矣。禮曹判書元仁孫啓曰,翼陵紅箭門兩邊柱木上兩橫木所當處,自上端至下橫木前面,腐傷綻破矣。今番雨後,顯益腐傷,陵官有所報,故今番修改之行,奉審則果如所報,趁卽修改,似不可已,擇日擧行,何如?上曰,依爲之。出擧條都提調進伏曰,聖體,若何?上曰,一樣矣。進湯劑進蜜棗後,請診候。上曰,置之。陽澤曰,一貼待下敎乎?上曰,然矣。命讀檀弓修墓章後竝退。嚴璘曰,左承旨金致讓,以母病不進矣。命書傳敎曰,左承旨許遞,其代前承旨李廷壽除授,牌招察任,房順房。李廷壽爲軍士房。上曰,左承旨有母乎,年幾何?碩載曰,有繼母矣。上曰,然矣。命讀海伯雨澤狀,又讀畿伯金光默身病狀。踏啓字。又讀畿伯·錦伯雨澤狀,又讀西伯及松留雨澤狀。上曰,水深一尺二寸,今始初矣。又讀錦伯護送,又讀李觀夏緘辭,命書分揀之敎。又讀桂召史擊錚啓目,上曰,頗有力矣,刑堂誰也?曰,沈鏽也。上曰,雖不必盡如此說,而鄕班多有如此之弊矣。李觀夏之父子,能爲宣薦,故至於草記而爲之矣。可否不順之時,豈望營將,而近來則頗驕妄矣。雖曰,予族而甚憎矣,李珌登科,率才人來時,予於就邸後見之矣。公事畢後,武臣入侍,可也。命李泰和子入侍,上曰,前已入侍,而去月初六日陞六,幾何日也,年幾何?曰,庚戌生也。上曰,可謂晩得,居何處?曰,三嘉矣。上曰,泰和之子錄用乎?曰,去戊寅年故知之,而時年二十八矣。上曰,猶未及朴致隆矣。璘曰,朴與李,俱塞三十年,而朴則前已爲承旨矣。命書傳敎曰,故營將尹濟萬,故軍職尹弼殷,有子孫乎?令該曹問啓。上曰,汝父與洪重孝爲男妹乎?曰,然矣。上曰,守令講爲之乎?曰,然矣。上曰,臘政當爲之乎?碩載曰,似然矣。上曰,汝父生月何月?曰,正月十七日也。上曰,辛受采問之後,無回啓乎?璘曰,無事矣。上曰,昨見日記,則營將亦有疏,豈常時伴食者乎?命武臣以次進前,各悉所懷。五衛將金廷遇進伏曰,爲國之道,莫先於戎務,而國家昇平日久,不無疎虞之歎。必先留心於詰戎之政,然後可爲陰雨之備,而近來京外軍器,間多有年久破傷者。雖有警急之事,全無可恃如此,而將何以守堞,亦何以制敵乎?申飭京外,凡係軍器之破傷者,另加修補,軍兵練習之道,亦爲申嚴,俾有實效,則庶爲不虞之備,而亦是安不忘危之道也。上曰,所奏深知其弊,申飭諸軍門·諸道。五衛將李鼎秀曰,外各邑軍器,極爲不實,使之各別精利,似好矣。上曰,所奏誠是,申飭諸道。五衛將黃仁燮曰,軍器中鳥銃弓矢,兵家第一器械,而弓子則若値雨濕,不能發矢,內外加漆,似好矣。上曰,旣有所陳,令軍門稟處。武兼成堣曰,聖世昇平,今已五十年,以中外言之,則京軍門,年復年逐朔練習,而至於各道各邑,則雖有每年一次操鍊之例,而或失稔則或至四五年,而便作相忘之域,豈不慨然?此後則另飭諸道,各其邑春秋練習,一爲定式,毋至日後緩急時生疎之弊。上曰,令備局稟處。都摠經歷李東弼曰,景福宮·昌德宮·昌慶宮宿衛至重,而衛將不拘履歷,以微賤之類擬望,故全無識見。略干軍士,不能檢飭,或有雜人之闌入,樹木之剪伐。衛將必以履歷擇差,軍士亦令該曹加出,而忠壯將·忠翊將,雖以履歷窠定式,此是冗官,孰不堪承,以此相換,似好矣。上曰,所奏誠有意見,日後次對,稟處。部將李重喆所懷,本道騎士,以鄕族充額,每年都試,監兵營,拔其優等鄕任三四窠,以次差出,以爲勸奬之地,而近來稱以鄕族者,嫌其軍額之名,擧皆厭避,以無才藝無知識者,曷然充數?每年都試,雖依例差任,而實難堪任,故不得不乍差旋遞,便同空帖。在渠輩,旣無勸奬之道,在朝家,亦無設立之效矣。此後則申飭本道,毋論鄕閑散,以有才藝有知識者擇定,取其優等,差出鄕任而勿遞。雖有故遞,任騎士三四窠,則必以額內差定,則擧有興起之心,益勵弓馬之藝,行之數年,可見實效矣。上曰,所奏不無意見,令備局日後登對時,稟處。訓鍊判官尹守仁所懷,經歷黃命耉,以江界蔘弊,有所仰達,而辭不達意,猶有未盡之事矣。臣待罪於江界平南萬戶,熟知蔘弊,故敢此,仰達矣。大抵江界以廢四郡産蔘處,常平蔘及例貿蔘,每年卜定,每戶所納蔘,大戶十三分,中戶亦不下十餘分,故民不支吾,至於賣子鬻妻之境矣。何朝家洞知此弊,每戶減給二分一,邑民庶不勝感泣聖德,至有裹足上京,仰謝德澤,而九重深邃,不得上徹,痛哭而歸,民習雖出於愚蠢,而亦可想其實惠矣。然本府之民,猶有悶迫者,一年所採蔘,盡數取用,則頗足上納元數,而罷點下山之時,本道各邑,送人私貿者,動以十數斤,故蔘價至貴,至於一分一兩之貴矣。行關本道,私商之往來者,嚴加禁斷,則蔘價亦不至於騰踊,今惟正之供,足以備數,如此則民力自有蘇醒之道矣。又曰,江界每年六七八九月,則以江邊把手軍,定送軍兵,而立把處則採蔘之地,每名貿蔘五分尾蔘二分卜定式,而戶役蔘及例貿蔘,亦爲徵納,立把貿蔘,乃是疊役也。故軍卒不勝其弊,隨充逃亡,所謂軍卒,無一可觀,本邑爲西關之樞要,而猝有不虞,將何以捍禦哉?言念及此,不覺寒心,此弊由於正軍之每年立把者,有此貿蔘之疊役故也。若罷正軍每年赴把之規,統計一邑之凡民與軍兵,輪回立把,則可於四年一次赴把,如此則兵無逃躱之弊,國有戎政之實矣。又曰,近來朝家設科,緣於莫大之慶,其爲臣民者,雖一年十次,孰不舞蹈欣忭?而第伏念,近者有薦出身者,不下千數。一年初仕付職之數,不過二十餘窠,則其爲疎通之策,末如之何。遐方出身,經年求仕於京邸,所費煙債,動以百數,至有傾財破産之擧,或有客死,終未返柩者。其餘抱紅牌臨門丐乞者,亦多有之,思之及此,不覺哀憐。此輩則雖怨銓曹之不公,其爲政官者,亦將何以處之乎?此後則雖有慶科,減其數而峻其藝則可得實才,而庶無沈滯之弊矣。又所懷,若無濬川之擧,則都城之內,難免沈竈之患矣。越自庚辰濬川之後,民得奠居者,莫非朝家恤民之澤,而猶有所慨然者。大抵濬川爲都城萬年之計,而顧今年年濬川,輸置沙礫於距川咫尺之地,一經暴雨,則川路依舊塡塞。然則久遠之策,反爲姑息之地,此實出於目前浮費之爲可惜,而不知日後耗財爲幾何,豈不爲軍門痼弊也哉?更於南北山樵採之禁,嚴立科條,則庶有萬一之效矣。又曰,營將巡歷各邑,摘奸軍器時,大小邑軍政,頗有修擧之效矣。年前以貽弊列邑,特爲停廢,一竝委之於節度使,巡審時非不申飭,而列邑之奉行,反不如營將之爲苛察。故凡干戎政,不無不如前日之歎,營將巡歷,依前施行,似好矣。上曰,竝令備局,稟處。武兼朴載大曰,各道各邑守令中,武弁則知其軍器之至重,而或有別備者,或有修補者。至於蔭官,則生疎軍務,多有不利者,另加申飭,何如?上曰,所奏雖約,陰雨則緊,令備局,申飭。上曰,禁軍以入直隨駕。出傳敎傳曰,今日擧措,豈曰文具?興懷壬辰日記,有此擧,初意恐或若前文具,其有所懷者多,予豈初料?其中訓鍊判官尹守仁多少所奏,皆有意見,不負今日詢問之意,其涉可嘉。以宣薦人,尙未一差,令銓曹,宣傳官待窠懸註,卽爲調用。出傳敎諸臣以次退出。
上在慶熙宮。停常參·經筵。
自初昏至夜五更,或灑雨或下雨,測雨器水深六分。
大殿·中宮殿·惠嬪宮,藥房口傳問安。答曰,知道。
傳于朴師訥曰,今日則問安雖爲之,明日政院·玉堂·朝廷問安,竝勿爲之。
傳于嚴璘曰,中官吳命來敍用。
吏曹口傳政事,以閔台烈爲禮賓主簿,閔養烈爲檢閱。義禁府都事朴質,北部都事徐有綱相換。
傳于朴師訥曰,承旨入侍,北道摘奸宣傳官同爲入侍。
傳于李興宗曰,入侍。
以吏曹參議洪樂純牌不進罷職傳旨,傳于朴師訥〈曰〉,只推。
朴師訥,以奉常寺官員,以都提調意啓曰,東籍親耕田所種大麥,今五月念前,當爲成熟之意,敢啓。答曰,知道。當受麥,儀注,安徐,承史,只入直摠府,兵曹,德游堂入侍。
李廷壽,以刑曹言啓曰,趙學敏上言,勿施,當日開坐,勿爲徵贖,決杖一百,箇箇猛杖,不齒士類,今崔大中亦同也。伈伈泄泄,袖手傍觀,今乃若此,可知大中之眞箇殺人,然子道決不若此。今日開坐時,一體勿爲徵贖,決杖一百,投諸湖西事,命下矣。依傳敎,罪人趙學敏·崔大中子鳳瑞等,箇箇告察,各猛杖一百後,崔鳳瑞,忠淸道舒川郡,定配所,卽爲發配之意,敢啓。答曰,知道。
李興宗,以義禁府言啓曰,今此擧動時,大駕差備都事,不可不備員,而新除授參下都事朴質與參上都事金復根,有姨母夫相避之嫌。卽令該曹,依例口傳相換,以爲分排之地,何如?傳曰,允。
李廷壽,以兵曹言啓曰,依下敎,龍虎營吹打手等處,木綿施賞之意,敢啓。答曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以禁衛營言啓曰,去夜犯夜人無所捉之意,敢啓。傳曰,知道。
又以訓鍊都監言啓曰,依傳敎,御前前排軍及吹打手等處,依例施賞之意,敢啓。傳曰,知道。
朴師訥,以侍講院言啓曰,本院新除授輔德尹承烈,時在忠淸道溫陽地,書筵入番事緊,斯速乘馹上來事,下諭,何如?傳曰,允。
大駕·王世孫詣石隅入幕次後,政院·玉堂·藥房口傳問安。答曰,知道。
中宮殿·惠嬪宮·王世孫,遣宮官問安。答曰,知道。
大駕·王世孫還宮後,政院·玉堂·藥房口傳問安。答曰,知道。大殿,朝廷·二品以上·六曹堂上口傳問安。答曰,知道。
領議政金致仁箚曰,伏以,臣近以輪症,呻吟時多,而猶能强起奔走,不敢言病。日前朝房退還之路,忽覺肢體如束,精神若醉,投身牀褥,不省四到。服藥調治,亦已多日,而最是頭疼連腦,不能暫時對坐。膈嗽引痰,或至全夜失眠,元氣隨弱而外邪未退,積瘁爲祟,內傷反重,種種證形,非比偶感。今日南郊動駕,有以仰省農之聖意,而一味〈?〉無僵臥,無計趨班,虧分之罪,伏枕以俟。伏乞聖明,亟降威譴,以肅朝綱,以安私心焉。取進止。答曰,省箚具悉。幾月勞憊,想必若此,故勉副兼帶,意槪此也。今果然矣,爲卿悶焉,業已聞焉。卿須體予此意,安心勿辭,亦勿引咎,其須善攝焉。
校理李顯永疏曰,伏以,臣本愚下,無所知識,人雖不言,臣實自知,前後恩除,未敢唐突趨承,蓋其自量者審而然耳。向來西邑之冒赴,誠以母病家貧,急於反哺,不遑他顧,曾未數月,館錄成而臣亦濫典矣。噫嘻,經幄論思,何等職任,而乃以如臣者苟充,不少難愼,人言之來,烏得免乎?然而二字之目,在臣雖是着題之語,名以經幄之任,而得此目於臺閣之論,則臣之不可一日冒是職者,廉隅事理,不啻較然,雖其疏未及徹,其言不足辨,顧何可徒恃寵靈,不思所自處乎?伏想天日之明,不待臣言之畢,庶垂諒察之恩,玆敢冒進短章,仰瀆崇嚴。伏乞聖慈,亟削臣所帶之職,仍治臣瀆撓之罪,以肅朝綱,以安私分,千萬幸甚,臣無任屛營祈懇之至,謹昧死以聞。答曰,省疏具悉。李迪輔挾雜沮戲,業已洞知,於爾何嫌,爾其勿辭,從速察職。
假注書方宗擧啓曰,臣敬奉聖敎,馳往傳諭于議政府領議政金致仁所住處,則以爲,卽者史官臨宣入侍之命,而賤疾尙在苦重,無以承膺,惶悚俟罪之意,敢啓。答曰,知道。初無遣史官之命,蓋只命大臣入侍,領相方命調攝故也。以批答遣史官,混爲擧行,其涉不察,當該承旨推考。
檢閱閔養烈疏曰,伏以,臣本以無似,猥膺秉筆之任,夙夜戒懼,如集于木。日昨獲蒙恩譴,匪怒之敎,亶出於飭勵之聖意,臣且惶且感,靡所容措。曾未幾何,敍命遽下,除旨且降,在臣分義,固當竭蹶趨承之不暇,而第臣之仲父臣百興,昨日除授同春秋。相避之法,在下當遞,則臣之所帶,自在應遞之科,格例所在,不容暫時虛縻,玆敢略控微懇,仰瀆崇嚴。伏乞天地父母,亟命遞改臣職,俾存公格,以安私分,千萬幸甚,臣無任屛營祈懇之至,謹昧死以聞。踏啓字
正言宋聚行疏曰,伏以,臣於臺地,自畫有素,而向者特除,忽下於臨門朝參之日。逃遁不得,黽勉隨參,數昨賓對,亦出於霈然下雨之時,不敢逡巡,冒沒登筵,而反顧初心,只切愧恧。今何可因緣事會,晏然爲蹲仍之計哉?況臣素患痰癖之症,數日以來,遇暑添劇,積氣上衝,呼吸不通,虛汗交注,昏倒莫省,以此病狀,尤無自力趨進之望。伏乞聖明,亟削臣職,仍治臣罪,以警具僚,不勝幸甚。臣於乞免之章,不宜贅及,而愚衷耿耿,略暴前席未畢之懷焉。惟我聖上一念爲民,悶旱祈雨,減膳至及於六日,責躬冞切於十事。潛心對越,至誠仰格,不待桑林之親禱,連致方寸之甘霈,稅于南郊,親臨觀稼,天人孚感之妙,聖上不遑之德,可期大有之慶。臣竊伏念,西成尙隔數月,水旱風雹,俱涉可虞。伏願殿下,益篤畏敬之念,無替憂恤之道焉。夫國君而與之共理者,卽良二千石也。臣自昨冬以後,連聞關西失稔之報,而遠外風傳,不能自信矣。日前適逢西來之人,詳聞消息,則以謂一苞田米之價,至十餘兩之多云。田米如此,則大米之價,必將倍是,斗米百金,古聞其語,不意今日,見於西土,臣實痛之。噫,彼壯者散而之四方,老弱轉于溝壑,爲方伯守令者,無一言及於凶荒,無一事及於賑救,尤豈不寒心哉?辛壬乙丙之凶,賴殿下賑濟之德,吾民幸不盡劉。今以西土米價觀之,則殆有甚於辛壬乙丙,而又聞四十萬營債,督徵於民間。耗穀斥賣之時,以其價錢之難捧,不許於小民,盡給於巨商,數百萬生靈,如在水火云。哀彼赤子,亦獨何辜?臣伏見下下傳敎,則憂民之聖意,懃懃懇懇,溢於言外,孰不感泣,而爲殿下股肱者,旣不能導達聖心,爲殿下方伯者,亦不能宣布德意。非紙上之空言,良二千石共理之意,果安在哉?臣以謂,前平安監司趙曮,嚴法重繩,以謝西土之人,斷不可已也。方今之道,莫急於救民,而旣已經冬經春之後,雖難設賑,纔過慘凶之餘,又納牟麥還穀,則民無以賴活。臣意則特爲停捧,麥還待秋代捧,還穀之折半留庫者,亦令加給民間,以救目前之急,而雖於秋成之後,若使盡納官糴,則飢饉餘民,實無得甦。原還則雖不可不捧,而各邑耗穀,特爲除減,則所失甚少,而其爲實惠誠大矣。臣無任屛營祈懇之至,謹昧死以聞。批答在於筵說。
辛卯五月十三日辰時,上詣石隅。觀稼擧動入侍時,行都承旨嚴璘,左承旨李碩載,右承旨朴師訥,左副承旨宋載經,右副承旨李廷壽,同副承旨李興宗,記事官李祖源,假注書金重燮,記事官李在學·李度默,以次侍立於通陽門外。上具翼善冠·袞龍袍,自通陽門乘轎,至延和門外乘駕轎。都提調金陽澤進伏曰,夜來聖體,若何?上曰,一樣矣。進湯劑,進蜜棗後,上曰,今日當進三貼,一貼待令於石隅,一貼回駕時待令於延和門。駕轎至追慕洞口外,下駕轎,以玉轎入追慕洞,至追慕碑前。上於碑東,只設草席而行四拜禮,世孫亦於碑閣西行,拜禮訖,仍奉審前後左右,仍御轎。上命書傳敎曰,今臨此洞,予懷何抑?昔則多人,今有主人一人,其亦愴然。前都事閔台烈,令該曹卽爲復職調用,如有闕,今日擧行。命閔台烈進前,台烈着笠俯伏,上曰,冠乎?曰,然矣。上曰,似無職名而然矣。命退出,又命書傳敎曰,其時承旨,旣已復授,而翰注中一人,其誰處分,兼春秋·翰林·注書,一竝敍用,翰林令該曹口傳付職,其令隨駕。仍詣關王廟上,與世孫行再拜禮後,奉審左右前後,出御轎上。命書傳敎曰,嗚呼,武安,萬古忠義,臨廟拜禮,昔年已命,遵敎行禮,卽自嗣服,豈意暮年,復拜此廟?祭文製下,明日受香,東·南廟一體致祭,東廟李泰祥爲獻官,南廟工判具善行爲獻官。上曰,旣下敎,何中止?前御將張志恒敍用,牌招,傳授命召及大將牌·傳令牌。出傳敎御營大將張志恒口傳付軍職事。駕前下敎禮賓主簿閔台烈帳殿謝恩事。駕前下敎命碩載書祭文訖,命書傳敎曰,明日香祗迎,依前擧行,禮房知悉,仍詣石隅入幕次。少間,上御觀稼之臺,時原任大臣·備局堂上·畿伯入侍事。出下敎領府事金相福,左議政韓翼謩,判府事金陽澤,右議政金尙喆,行司直申晦,行戶判蔡濟恭,禮曹判書元仁孫,刑曹判書沈鏽,行副司直洪名漢,吏曹判書朴相德,左參贊李景祜,行副司直具善復·金孝大,行護軍張志恒,以次侍立曰,聖體,若何?上曰,一樣矣。野色正好,周洽而然乎?相福曰,然矣。上曰,今日霧氣,何如?曰,麥事已熟,霧亦何傷乎?上南指曰,是何處也?曰,果川靑溪山也。上曰,南郊之壇,在於何處?曰,在於路越邊矣。都提調金陽澤進湯劑訖,翼謩曰,今見郊外麥農,猶勝於所慮矣,亦可謂登熟矣。上曰,眼界闊乎?曰,然矣。上曰,田間有農民乎?曰,見方移秧矣。上曰,此是移秧者乎?曰,然矣。上曰,何無水而土見耶?曰,新移故小其水而然矣。上曰,苗色靑靑,必是周洽矣。上曰,待今麥田乎?曰,然矣。仍命鄭純采·李鉉澤二宣傳拿入曰,隨來前排,其何入之?分付後退出,仍命回駕,至延和門外。都提調金陽澤,提調李思觀進湯劑,上還內,諸臣問安後,以次退出。
辛卯五月十三日申時,上御集慶堂。承旨·摘奸宣傳官同爲入侍時,右副承旨李廷壽,假注書金重燮,記事官李在學·李度默,宣傳官尹守儉,以次進伏。命讀宣傳官尹守儉摘奸書啓。上曰,體小乎?廷壽曰,然矣。上曰,汝於北路見雨乎?守儉曰,北靑以後,見雨而移秧,野田擧皆周洽,田穀則不無過中之慮矣。退去後,命讀領相箚賜批答。命李在學,入太白山形止案讀了後,至文集中南塘。上曰,此是朴世采耶?在學曰,韓元震也。上曰,韓元震已出文集耶?命讀上言,至趙學敏。上曰,若至冤則何可待秋?登聞,可也。其欲待秋者,豈人子之道乎?席藁登聞,可也。五子竝往,欲濺頸血云者,豈曰人子?命書傳敎曰,今番趙德常·趙榮善,事關係倫紀。噫,是誰之後,萬古所無,豈特臺評,此特爲嚴處者,則下敎未乾,焉敢若此?旣不能敎弟,以貽其父放恣不悛,其敢瞞君,事當嚴訊勘處,而父子三人,一月竝處,心不忍雖參酌,其在正倫綱嚴國體之道,不可循例勿施。趙學敏上言,勿施,當日開坐,勿爲徵贖,決杖一百,使無倫紀蔑國法之徒少戢焉。又命書傳敎曰,無不是底其親,人子常理,趙學敏若有爲親刻骨之冤,其豈若此?必也登聞,雖不能歸咎其弟,訟冤其父,理之常也,子之道也。而非特其言之囫圇,視若尋常,書首此文,欲待三月後,偶値其日,乃欲嘗試,其敢若此,無倫悖義,莫此爲甚。其於決杖,勿爲循例,箇箇猛杖,不齒士類。今崔大中亦同也,其父果曖昧,何待此擧?其宜登聞,而伈伈泄泄,袖手傍觀,今乃若此,此可知大中之眞箇殺人,然子道決不若此。今仍學敏下敎,其覺處分之太歇,今日開坐時,一體勿爲徵贖,決杖一百,投諸湖西。命書傳敎曰,人臣衒能,其君宜抑,況小豎乎?此輩不無衒能之弊,分付內侍府,嚴加,申飭。命賤臣,讀奏上言及湖西伯順天府敗船狀啓與正言宋聚行上疏後,上曰,正言宋聚行,其令入侍,相臣亦令入侍,遣史官,傳諭。出傳敎命書傳敎曰,稅大同無弊領運,莫若今年,今聞湖西狀聞,湖南三隻船臭載,萬萬殊常。若有指路護送,豈有致此?令本道爲先嚴刑一次,嚴加盤聞以聞。命書傳敎曰,中官吳命來,以驕重之人,特敍之下,其敢逡巡?其子亦陰譎,一竝施以不敍之典。命書傳敎曰,今者此擧,得霈後蕩典,而其中無狀者,已下敎,曾所無違格者,違令干恩者,皆拔,其餘政院勿推。些少違格,下該曹,三日內回啓,其若過限,政院察推,三日內不現身者,亦令勿施。上曰,湖南稅船一府三隻,一日之內,分散於三處,莫知臭載緣由,已涉殊常,而無護送將校,亦涉無狀。爲先刑推事已下敎,而今因相臣入侍,更讀之際乃覺。凡此等事,先問沙格石之多少,卽是前例,而今此狀聞,只曰鉤拯後狀聞云者,其涉疎忽。當該道臣,爲先從重推考,當該守令,事過後令監營決杖。査報若忽,奚特決杖?當令該府嚴加重繩,以此一體分付道臣。待敎李在學啓曰,今因史庫形止案下詢事,亦有所可奏者矣。臣於月前,承命往鼎足山城,曝曬實錄,則實錄奉安樻子,多有年久破傷,而其中五櫃,尤爲朽敗,有難仍置。待後年曝曬時,改造奉安,似好矣。上曰,依爲之。出擧條命讀閔養烈疏,踏啓字。在學曰,事在館規,敢此,仰達矣。雖有相避,下番翰林,無許遞之規矣。上曰,然矣,善爲提醒矣。命書傳敎曰,精神索漠,閔養烈之章,誤爲踏下,非翰林之提醒,幾乎循例頒布。其章爻周啓字特給,牌招入直,閔百興同春秋,依定式減下。
辛卯五月十三日初更五點,上御集慶堂。大臣·臺臣同爲入侍時,左議政韓翼謩,右議政金尙喆,左副承旨朴師訥,假注書金重燮,正言宋聚行,記事官李在學·李度默,以次進伏。翼謩·尙喆進前曰,聖體,若何?上曰,一樣矣。顧左相曰,卿入來乎?命臺臣讀其疏。翼謩曰,臺疏畢奏後,臣可以奏矣。上曰,今則疏禁極嚴,故卿等不知矣,關西如此,誠可寒心。聚行曰,以文字陳達,故不敢悉陳所聞,而至有人相食之說,則其凶可知矣。翼謩曰,昨年則果是凶年,而必不至如此矣。聚行曰,使行回還時,民人等挽轎呈訴,故使臣欲陳達而未果云矣。尙喆曰,大體秋冬以前,別無所聞,而三月以後,漸聞凶荒之說,三南私船,多數販賣於此云矣。上曰,昨年年事失稔,故至於三南之穀,販賣於此矣。此是頃者論三人之臺臣,其時何不陳告耶?聚行曰,難以所懷仰達故耳。上曰,關西如此,則接濟之道將奈何?聚行曰,雖非專一道凶年,而至於人相食之境,而不爲上聞,不爲賑濟。如此道臣,若不罪焉,則豈有懲畏之道乎?目下事惟當加分,留庫之穀,減停當納之還上,則庶可爲一分拯濟之道矣。上曰,下批後當更爲下詢矣。命書批答曰,省疏具悉。噫,心氣雖日衰,於農於民,何敢宿食弛乎?大抵昨年年事,予意關西勝於關北,今聞爾章顧關西,此心,若何?卽召爾者,詳問本事,兼召相臣,一句語,其欲撕捱,於民事何?意蓋此也。今聞所奏,倍於其章,至於三字之說,曾於湖南,今雖思猶愕,今春若此,卽昨冬之大歉若此,而爲道臣伈伈泄泄,予將恃誰?至於營債事,曾聞相臣所奏,自謂曰其雖任怨擧職,無乃以此不無招謗云爾,果然而然,其負債者亦西民也。此等飢餒之民,一皆徵督,亦非其時,以此觀之,吾民兩事兼焉。其所顚連,誠非異事,況頃年本道此弊多,故令宰臣李日躋,用馮驩故事。不數年,其負債若是夥然,予莫知之,本事勿論,旣云非其時,而昨年穡事,使其君若是眛焉。噫,西北朝家,軫念若何,而暮年聞此,豈可無飭?當該道臣,先施削職之典,濟民恤民之政,大臣今方入侍,將此章,其當十分講究矣。職在耳目,爲民懃懇,予甚嘉之,今予不逾日而若此者,庶可見暮年爲民之心也。至於三字說,旣聞之後,何前勤而今忽乎?無乃風聞過乎?不可不詳問,令道臣細問,果有其事,其民勿拘常例,特爲顧恤後狀聞,少慰暮年惻傷之意事,令備局卽爲分付道臣。命書傳敎曰,莫重草記,當該差備中官,置諸中官睡處,不卽以奏,事之可駭,莫此爲甚。令該府拿囚,以不能爲私律勘處。上曰,頗有導之使言之效矣。尹守仁稍有所見矣,今日不言者,誠痼弊矣。聚行曰,急求濟民之策可也。翼謩曰,淸北之凶,雖非如臺言,而蓋仍趙曮之督債,有此浮言之胥動也。上曰,江華測雨器之一尺二寸,誠過矣。少見太陽,隨時用心矣,稅船之五月內若是盡來者,近古所無,而今此三船之敗,船卒之全生,殊常矣。曾聞逋欠之督捧矣,今果至此矣,凶年則捧之可乎,不捧可乎?聚行曰,可捧則捧,不可捧則不捧,是乃隨時之道也。上曰,若肥己則疏辭不如此矣,趙曮亦非負國肥己者也。命書傳敎曰,臺批旣諭,其雖夜深,不憚其憊,詳問入侍相臣,牟麥全不捧之請,非爲嗣歲之意,而其於加分,此亦隨時弛張之道,亦莫知何以得中。三字分付道臣之時,此一節十分商量,先爲狀聞之意,一體,分付。聚行啓曰,臣於及承聖批,以風聞過矣爲敎,何可仍冒於臺次乎?請命遞斥臣職。上曰,其所撕捱,極涉太過,勿辭,亦勿退待。方欲傳啓,上曰,只擧其未。聚行,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割,已上措辭竝見上竝出擧條又啓曰,新除授司諫李顯祚,時在京畿水原地,請斯速乘馹上來事,下諭。上曰,依啓。
上在慶熙宮。停常參,只晝講。
自昧爽至未時,下雨或灑雨,測雨器水深一寸一分。
自初昏至夜五更,灑雨或下雨,測雨器水深三分。
藥房都提調金陽澤,提調李思觀,副提調嚴璘啓曰,昨日夙駕觀稼,歷臨伸懷,向晩回鑾,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。昨日觀稼,心少弛焉,夕聞西歉,徹宵用心,今者此雨,莎草雖回,田野,若何?暮年憧憧,日日皆然,待敎入侍。
中宮殿·惠嬪宮,藥房口傳問安。答曰,知道。
傳于李廷壽曰,今日次對爲之。
傳于朴師訥曰,香祗迎當於崇政殿庭,仍爲晝講次對,經筵特進官,備堂中爲之。
傳于嚴璘曰,泰川縣李宗榮,若在京則次對同爲入侍,關西上來守令及纔遞來者,亦同爲入侍。
李廷壽啓曰,今日次對,兩司長官當爲進參,除在外外未肅拜,不爲行公人員,竝卽牌招,以爲推移入侍之地,何如?傳曰,允。
又啓曰,大臣·備局堂上依下敎來待矣。傳曰,引見。
吏曹口傳政事,以崔台衡爲順天府使。
傳于李廷壽曰,承旨侍衛雨具。
傳于朴師訥曰,奉審承旨,次對同爲入侍。
傳于嚴璘曰,左相入來卽稟。
傳于李碩載曰,關民如次次來京者,卽爲待令。
傳于李廷壽曰,新除授春坊,承牌謝恩後,開陽門下鑰。
傳于朴師訥曰,開陽門下鑰,承牌之久,使之待明朝肅謝。出身趙曮年五十三白等,矣身奉職無狀,荐被嚴敎,惶隕罔措之中,又伏承以三字說緘問之傳敎,矣身尤不勝惶隕之忱是白如乎。蓋三字說,矣身待罪西關時,不得聞於道內是白如可,及至四月望間,因京奇,始聞有此說云。故矣身聞來驚心,卽爲密探於道內,而終未辨其的報,而訛言是白如可,仍卽被罪遞歸,未及採探是白如乎。若使本事續退,而矣身聞之,則矣身雖甚無狀,豈忍掩置,不卽登聞乎?傳敎之下,惶恐遲晩。
朴師訥,以吏批言啓曰,承文院副正字權炳,受由過限未上來,依例罷職,何如?傳曰,允。
有政。吏批,判書朴相德進,參判李潭在外,參議洪樂純牌不進,右副承旨李廷壽進。以申大升爲持平,李宅鎭爲副校理,李鎭恒爲輔德,金基大爲弼善,金鍾善爲司書,李度默爲說書,宋瑩中爲同義禁,沈鏽爲同成均,閔百興爲造紙提調,金尙定爲典簿,李思祚爲吏曹佐郞,申曘爲比安縣監,兪漢謹爲兼司書,邊得龍爲兼春秋。
兵批,判書李翼元病,參判尹得雨病,參議李蓍建以入直進,參知邊得讓病,以尹承烈·呂善亨爲副護軍,洪相簡·鄭履煥爲副司直。
朴師訥,以弘文館言啓曰,校理李顯永,疏批已下,卽爲牌招察任,何如?傳曰,允。
又以禮曹言啓曰,卽接社稷署所報,則今日申時量,神室後面西滑只上龍頭,因末只板年久腐傷,竝瓦子十餘張墜落云。不可無慰安之擧,慰安祭,不卜日今十六日設行,有頉處,擇日修改,何如?傳曰,允。
又以禮曹言啓曰,昨年九月二十八日所下傳敎,禮曹物膳置簿權減以下,觀本道麥農草記,復舊事,命下矣。卽接咸鏡監司移關,則本道麥農,雖未登稔,封進各邑,別無貽弊之端云。進獻事體自別,不可一向減數封進,來六月朔膳爲始,依例復舊封進之意,分付,何如?答曰,限今秋仍減。
宋載經,以御營廳言啓曰,武臣不通者,各其處入直,能誦後草記替直事,命下矣。本廳哨官吳載恒,今已能誦之意,敢啓。傳曰,替直。
又以御營廳言啓曰,去夜犯夜人無所捉,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
李廷壽,以義禁府言啓曰,中官黃應瑞·金興五等,令該府拿囚,以不能爲私律勘處事,傳旨啓下,而特敎定律名者,勿捧原情,直爲草記勘處,曾有定式。黃應瑞·金興五等,今已拿囚,以不應爲私律,杖八十收贖,奪告身三等,放送之意,敢啓。傳曰,知道。
又以義禁府言啓曰,順天府使李喆培先罷後拿事,傳旨啓下矣。李喆培時在任所云,依例發遣府羅將,拿來,何如?傳曰,允。
又以義禁府言啓曰,安奇察訪權尙明,令該府拿處,以私屠律勘處事,傳旨啓下矣。特敎定律名者,勿捧原情,直爲草記勘處,曾有定式矣。權尙明旣已拿囚,以私屠律,杖一百依例收贖,告身盡行追奪,徒三年定配於京畿豐德府中連驛,而以傳旨內辭意,具罪目發遣府羅將,押送配所,何如?傳曰,允。
香祗迎罷後,政院·玉堂·藥房口傳問安。答曰,知道。
左議政韓翼謩箚曰,伏以,臣於昨者,承命入侍,始伏見正言宋聚行疏,則盛諭關西之無前歉荒,仍斥廟堂之不爲導達。臣於此,誠不勝滿心慙悚之地,如臣無似,忝據中書,垂及兩載,無一猷爲,如四方之水旱之以時上聞,特古大臣之末節而亦未能焉。規政之言,至發於臺端,有相如此,將焉用哉?臣旣被人論斥,理宜蹙伏俟勘,近來論事之疏,先減有禁。臣則茫然不知,召命之下,晏然冒進,此又臣之所大愧也。卽者賓對有命,末由追造,臣尤死罪,玆陳短箚,仰瀆崇嚴。伏乞亟降威罰,以謝臺議,以安臣分焉。取進止。答曰,省箚具悉卿懇。昨夜已諭,此實大臣·臺閤隨事相規者也。旣已入侍,又尋此箚,無乃過乎?卿其安心勿辭,亦勿引咎,卽參次對焉。仍傳曰,遣史官傳諭。
右議政金尙喆箚曰,伏以,臣於諫臣之疏,終有所不自安者,關西民事,雖已奏對於夜筵,不卽上聞之道,臣旣被重譴矣。處廊廟者,知其饑荒之此極,不能導達,誠如人言,則此其罪當如何哉?噫,如臣無狀,當退不退,無事猷爲,無一言建明,孤負我聖上眷毗之至意者,豈特此而已?與其一向蹲冒,徒積尸素,莫如早自引免,小贖罪戾,憧憧寤寐之願,庶幾天日鑑之。臣方治箚將上之際,賓對有命,而以此悚蹙之情,無以趨參,玆敢冒入文字,略暴情實。伏乞聖明,亟降威罰,以幸國事,以安私分焉。取進止。答曰,省箚具悉卿懇。旣諭左相批答,安心勿辭,其令入來焉。仍傳曰,遣史官傳諭。
辛卯五月十四日辰時,上御崇政殿庭。香祗迎入侍時,行都承旨嚴璘,左承旨李碩載,右承旨朴師訥,左副承旨宋載經,右副承旨李廷壽,同副承旨李興宗,記事官李祖源,假注書金重燮,記事官李度默·閔養烈,以次侍立。上具翼善冠·袞龍袍,降輿,步詣庭下各殿,與東南關王廟致祭香祗迎,鞠躬平身後,仍詣崇政殿殿座後,載經稟經筵官未及來矣。上曰,某人中先來者塡入,禮房以翼陵告由祭傳香而然乎,擇日則十六日乎?曰,然矣。上曰,李命彬爲上番乎?曰,然矣。上曰,備堂中先來者促入,不計次席而入來,可也。又曰,關西守令,誰有之乎?璘曰,問之而未及知矣。上曰,泰川守尙在乎?曰,然矣。西民誰有來者乎?令漢城府知入。讀左相箚後,命書箚批,命書傳敎曰,噫,暮年夙宵用心,一則爲民,昨聞臣三字說,徹宵豈心弛?果有此事,豈問新伯,舊伯不知,令政院前監司趙曮處,本事與否,卽爲緘問以奏。上曰,曾於湖南康津云,故送御史,此則無可問處,李宗榮年幾何?曰,近五十矣。上曰,年前關西米,似過爲作錢矣。曾遣李日躋,用馮驩故事矣,不數十年,又如此矣。今則幾盡捧乎?璘曰,不知矣。或有富商先售價以買,故米價自高矣。碩載曰,西民來京者五人云矣。上曰,經筵官入來,知入,宋聚行年幾何?曰,五十六矣。上曰,家近者誰也,鄭弘淳何在?曰,倉洞矣。上曰,申晦爲知經筵乎?右相亦必復爲,而以路遠尙不來矣。近來批下之前,不出疏槪,故雖入疏中者,全不知矣。又曰,南賈勝於其君矣,知關西之如此,輻湊入去云矣。今番之雨,於莎草,果然善雨矣。李景祜何處?曰,鑄洞矣。上曰,此則遠矣,命進西民立庭下。上曰,無乃與道臣偕來者乎?碩載曰,似有之矣。上曰,田米幾何斗爲十兩云耶?曰,十五斗田米一石價至十兩矣。年事前年則果凶年,而今麥則旣凶矣。上曰,關西有人相食云,果然否?在鄕時不聞此等說矣。上曰,昨年市價詳奏,三南米商之下去者,以其米貴也。曰,龍川·鐵山小米一石,價至十兩,寧原則大米一石,十兩矣。上曰,宋臺不虛言矣。兵判李翼元曰,平壤獨檣船,善回長山串,故常常往來於三南矣。命西民退去,璘曰,殿座已久,先進湯劑,何如?上曰,持來。陽澤進伏曰,聖體,若何?寢睡·水刺之節,亦何如?進湯劑,上曰,造物必來云矣,果來而此則物之大者也。知事李景祜,特進官李思觀,參贊官宋載經,侍讀官李命彬,檢討官李養遂,以次進伏。上讀自子程子曰,至序次如左訖,命彬讀。上曰,陳文義。命彬曰,慮而後能得,安而後能慮,非安無以慮,非慮無以得。此是聖學之極工,堯舜之爲堯舜,孔孟之爲孔孟,不出於此五箇字矣。上曰,所奏,好矣。養遂曰,物有本末,事有終始,於物則必稱本末,於事則必稱終始者,事與物,亦有間隔分數故也。景祜曰,上下番旣已詳悉,而大學之三綱領八條目,重言復言,而不過逆推順推而已。思觀曰,無過不及,中庸之極工,而明明德止至善,亦中庸之道也,此是相爲表裏之極工也。載經曰,臣則無所奏矣。畢讀後,上還內,諸臣以次退出。
辛卯五月十四日未時,上御集慶堂。禮房承旨先爲入侍時,右承旨朴師訥,右副承旨李廷壽,假注書金重燮,記事官李度默·閔養烈,以次進伏。上着笠而坐,命師訥先奏奉審無頉,又讀祭文單子。廷壽亦進告諸執事無頉,祭物精潔等語。上命師訥先退,仍命次對。左議政韓翼謩,右議政金尙喆,行司直申晦,行戶曹判書蔡濟恭,判尹韓光會,右參贊李景祜,行副司直具善復·李章吾,兵曹判書李翼元,行副護軍張志恒,行副司直金孝大,行大司諫金勉行,掌令鄭文柱,校理李命彬,事變假注書以次進伏。翼謩進前曰,聖體,若何?上曰,一樣矣。今日之雨似過矣。翼謩曰,寢睡·水刺之節,如何?上曰,亦一樣矣。翼謩曰,中宮殿氣候,若何?上曰,如前矣。翼謩曰,王世孫氣候,一樣平順乎?上曰,好在矣。命內局入侍,都提調金陽澤,提調李思觀,副提調嚴璘,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏。陽澤曰,聖體,若何?上曰,一樣矣。進湯劑後,請診候,上曰,姑置之,卿等先退。上曰,歲輸米盡爲發賣乎?翼謩曰,不盡發賣矣。命申晦·李景祜進前。上曰,今此所捧,皆官債乎?晦曰,皆是舊物,或有近百年者,或有各邑請得而流來者矣。景祜曰,別無他債,而皆是各該將校輩存本殖利,以爲渠輩軍服之需者也。命讀趙曮緘答。上曰,其曰出身者怪矣。晦曰,詳聞西來之人,而三字說實無苗脈矣。景祜曰,臣亦風聞此言,而實是浮言矣。翼謩曰,此是怨望所致。景祜曰,西人專以田穀爲主,故雖常年田米價,亦不懸殊於大米矣。晦曰,西土人心極好,一人雖有一時之食,必也分食矣。上曰,趙曮亦已聞知矣。尙喆曰,三月後巡歷,自備穀物,略略設賑矣。上曰,前守令竝入侍。泰川郡守李宗榮,前義州府尹洪檍進伏。上曰,民相食,泰川亦爲云云耶?宗榮曰,下人則姑未上來,而逢其處科儒,則雨後始登熟,而市價頓勝,三字說果是夢外說云矣。尙喆曰,關西雖云失稔,豈至於此乎?上曰,專由於捧債,以此招謗矣。所捧之債幾何云耶?翼謩曰,已捧爲二十四萬云矣。上謂洪檍曰,趙曮亦已聞知,而卿亦知乎?檍曰,義州農事,雖是穴農,昨年沒捧軍餉,而亦不聞其艱捧矣。不爲慘凶,據此可知,而且自冬月至二月,自備設賑,故前監司趙曮,劃給三百石穀,則義州自備穀五千石,分俵於各邑,以臣淺慮,必無是事於聖世矣。上曰,適會替納密符,故使之緘問矣。檍曰,臣則不能自分必遞,故又得移轉八千石,以義州言之,雖不加分,可以濟活,而各邑則若非加分,民不能聊生矣。上曰,人相食則似過矣。翼謩曰,全羅水使閔範洙,新自定州來,故詳問其凶荒,則不至於慘凶云矣。尙喆曰,麥農則淸北不如淸南矣。翼謩曰,新伯似當請其加分,而尙無狀啓,以此論之,三字說誠麥浪矣。命入順天破船狀啓,更讀後。上曰,今聞三船之臭載,極殊常矣。濟恭曰,雖以狀啓觀之,奸狀難掩,近日亦無惡風,而極爲巧詐矣。上曰,不問其形止者誠然矣。濟恭〈曰〉,每船可爲千石矣。國之用法,以生道殺人,則民無怨言,粒粒辛苦云,豈任此輩之用手乎?從重嚴治,毋惜一律焉,臣之平日憤慨者也。命書傳敎曰,頃者金浦百石臭載,以一粒粟之意,其猶惜也,況今數千石乎?其所殊常者,非徒一二,況漕運船皆到,而本府全然稽滯,亦多有殊常者。當該府使李喆培,先罷後拿,其代令該曹口傳擇差,亦令當日辭朝。上詢問加分事。光會曰,關西雖非通一道凶年,而間有尤甚,民難支保,則加分,似好矣。景祜曰,曾任關西時,亦聞此弊,庫有穀則從當抄等其災邑飢民,以爲接濟之策,似好矣。善復曰,以聖上德意,別般加分,似好矣。章吾曰,被災之淺深,人戶之多寡,詳量加分,似好矣。翼元曰,關西年事,雖云邑各不同,而以救焚拯溺之道論之,則分付道臣,使之從便加分,似好矣。志恒曰,關西則兩麥不足,故雖常年,六七月則必請加分,而況凶年乎?從便加分,似好矣。孝大曰,關西則異於他道,各邑及時加分,使一道民,咸知朝家德意,似好矣。上曰,今日欲行晝講,而宋聚行云,使行時,民多泣訴救活,書狀來時,亦有來訴者乎?命彬曰,臣之來時,不見號訴者矣。上曰,從容矣。上謂備堂曰,然則勿拘常例,量宜加分宜矣。又曰,以此任怨,終不盡捧云矣。尙喆曰,兩南專倚於穀而西路專靠於木錢矣。通計一年應下,合爲二十四萬兩,而前監司趙曮,以每朔二萬兩爲公用,而其餘則悉付於元數云矣。上曰,尤甚之次,令道臣量宜加分,可也。尙喆曰,道臣必請其加分矣。上曰,今聞關西之麥事,已無可論矣。尙喆曰,量宜闊狹之意,分付道臣,似好矣。翼謩曰,麥則久難爲種,故麥還則無陳久之事矣。上曰,必是訛傳之浮謗,由於督債而然矣。命書傳敎曰,噫,昨聞臺章,暮年此心,若何?所謂三字說,爲先詳問道臣,其於加分事,亦爲酌量以聞事,昨夜已下敎,而聞此心憧憧,何待狀聞?遞來守令來京,本道之民,特命待令,亦命備局次對。今朝問民人昨冬臺章十兩之說,風聞果不誣,而三字說最緊,故今日舊監司密符替納,而適此時,令政院緘問。雖知本事之近於麥浪,且至於此,專由浮謗可知,而新伯狀聞前,心亦何弛?至於加分事,今日次對,意在乎此,旣聞之後,其若曠日,一心爲民之意焉在?旣詢問大臣諸臣,以舊伯今春狀聞觀之,之次邑,亦有尤甚面里云。令道臣,尤甚之次留庫中,量其留庫多少,審其民隱淺深。噫,昔漢汲黯,矯制賑民,況今下敎者乎?酌量闊狹,加分後狀聞,以示予爲西民之意事,令備局今日內三懸鈴,卽爲分付關西道臣。上曰,如此然後可以容手,讀禮曹朔膳單子,命書限秋仍減。上曰,尙或有相食之慮矣。上謂戶判曰,稅米盡爲上來乎?濟恭曰,合計十萬石,而未來者不多矣。晦曰,洪相聖·宋樂,有過三朔勘處之敎,而宋樂則身病且重矣。命書傳敎曰,頃者一二所講經試官,聞左相所奏,三品試官,猶在處分中云。一體敍用,而其中可以給牒者,給牒敍用。命書傳敎曰,今得甘霈,時囚中洪相聖·車正弼,一竝特放。上曰,春坊只有入直二人,事之寒心,莫此爲甚。在外人一竝許遞,其代政官牌招開政,以在京無故人備擬,待下批牌招察任。出傳敎命書傳敎曰,今者次對之命,暮年爲民,況曾經道臣,此時聞稅大同幾千石臭載之報,兼爲此擧,而身爲該堂,亦不來參,吏判·該堂從重推考。濟恭曰,本曹算摘之規甚嚴,外而陵園,內而廟社,雖有某樣執頉,必令算員看審後擧行。自是不易之規,而近來或有不待本曹關,經先撰出告由文之時,此則事面極未安矣。此後則依古規,必待本曹關擧行之意,各別申飭藝文館,何如?上曰,此後陵園外面執頉處,令算員外面看審,其餘依禮曹關文施行。出擧條臺臣進伏。上曰,只擧其末。文柱啓曰,請黑山島罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。一行刀割請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請崔百男邊遠定配。上曰,勿煩。請新除授持平任希雨,時在京畿仁川地,請斯速乘馹上來事,下諭。上曰,近者侍從苟艱之日,旣非鄕居則除輒在鄕,若今朝之無端違牌也。若此而何以備耳目?予雖衰矣,豈可爲此輩而辱下諭乎?先遞差後禁推。已上措辭竝見上,出擧條大司諫金勉行進伏。上曰,只擧其末。勉行曰,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割又所懷,關西三字之說,聞極驚慘,凡所恤濟之道,自上已令備局諸臣從便區劃,無容更議,而近來風傳,有不可信,亦不宜仍置。臣意擇送監賑繡衣,以爲廉察覈實之地,何如?上曰,康津一縣,今番莫知,故已默然,繡衣體重,非臺臣所請者也。又啓曰,臣衰耗生疎,筵席所對,致勤嚴敎,臣何可以此情勢,仍冒於臺次乎?請命遞斥臣職。上曰,有懷必陳,不能照檢,其何傷也?勿辭,亦勿退待。濟恭曰,敬奉閣下,有毁圮之屋,見甚愁沮,何以爲之?上曰,毁置,可也。濟恭曰,然則率軍人毁撤乎?上曰,依爲之。藥房提調持湯劑入侍事。出榻敎都提調金陽澤,提調李思觀,副提調嚴璘,進湯劑,上進御後,諸臣以次退出。
上在慶熙宮。停常參·經筵。
藥房都提調金陽澤,提調李思觀,副提調嚴璘啓曰,伏未審夜間,聖體,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。甘霈欲霖,此亦用心,氣則一樣,待敎入侍。
中宮殿·惠嬪宮,藥房口傳問安。答曰,知道。
李廷壽,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
朴師訥啓曰,檢閱李度默,移拜說書,待敎李在學,待開門牌招,以爲入直之地,何如?傳曰,允。
傳于朴師訥曰,今日當爲香祗迎,依前擧行。
傳于李廷壽曰,侍衛雨具。
傳于嚴璘曰,中官金興曄敍用。
傳于朴師訥曰,社稷奉審承旨入侍。
傳于李廷壽曰,摘奸宣傳官待敎入侍。
傳于朴師訥曰,奉審承旨儒臣李養遂,摘奸宣傳官三員,同爲入侍。
傳于朴師訥曰,同副承旨同爲入侍。
以司書金鍾善牌不進罷職傳旨,傳于李興宗曰,只推,更爲牌招。李興宗,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以弘文館言啓曰,新除授副校理李宅鎭,時在京畿廣州地,經筵入番事緊,請斯速乘馹上來事,下諭。傳曰,依啓。
李廷壽,以訓鍊都監言啓曰,去夜無犯夜人被捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又一二所巡廳言啓曰,去夜犯夜人無所捉之意,敢啓。傳曰,知道。
又以義禁府言啓曰,前持平任希雨禁推事,傳旨啓下矣。任希雨下去京畿仁川地云,依例發遣府羅將,卽爲拿來,何如?傳曰,允。
領議政金致仁箚曰,伏以,臣仰陳請譴之章,反承善攝之批,專意調治,亦已有日,而祟在積瘁,症涉彌留,一味委呻,生意索然。當此民虞正殷之時,獨使至尊憂勤於上,僚相賢勞於下。伏枕兢惶,如添一病,且臣晩始得見正言宋聚行疏本,以關西災荒之不能導達,論斥廟堂甚嚴,臣不勝慙悚之至。噫,匹夫匹婦之不獲其所,古人猶視以若己推溝。果令西土數百萬生靈,顚連流散,如臺臣言,則職在三事,曾不隨聞入告者,其爲罪當,如何?賑飢封啓之道臣,旣被重譴,則臣之倖逭王章,晏然仍處,宜無是理。玆敢冒控短箚,略暴微懇,伏乞聖明,亟降威罰,以爲人臣不職者之戒焉。取進止。答曰,省箚具悉卿懇。國事·內局,兼有勞憊,尙今彌留,事勢固然,爲元輔深悶焉。從容調攝,自可快愈,附陳者,先諭左揆之批,初聞予心,若何?卽問本道民,舊伯適來此日,故緘問,自此以後,因其徵債,怨謗朋騰之致。頃者聞卿所奏,其心雖可嘉,想必有此矣。果然其於三字,左揆雖勸,心何遽弛?今方詳問,果無是事,然後食可便矣。卿其安心勿辭,亦勿引咎,須體予意,益加善攝焉。仍傳曰,遣史官傳諭。
香祗迎罷後,政院·玉堂·藥房口傳問安。答曰,知道。
辛卯五月十五日辰時,上御延和門外。香祗迎入侍時,行都承旨嚴璘,左承旨李碩載,右承旨朴師訥,左副承旨宋載經,右副承旨李廷壽,同副承旨李興宗,記事官李祖源,假注書金重燮,記事官李在學·閔養烈,以次侍立於通陽門外。上具翼善冠·袞龍袍,自通陽門至延和門外板位。上祗迎拜,平身後,步詣建明門外,還御轎上,命承旨二人,奉審明陵莎草與社稷壇諸執事。命書傳敎曰,躬拜後令武臣致祭,至於贊引儀,以習讀塡差,可也。其於典祀官,皆以習讀苟差,該郞莫知西班班次而然耶?矇然莫甚,事當下敎,而今爲莫重大祝,特爲參酌,不可不醒睡。享色郞廳李羽逵,今年各祭典祀官皆塡差。命書傳敎曰,人君所重,莫若宗社,則許多儒臣,今在何處,而享色郞廳自差,事之寒心,莫此爲甚。今日當爲召對,儒臣持大學衍義陟岵章·風泉章入侍。在京儒臣,勿論時原任,皆令來待,近者原居鄕外,在近畿儒臣,亦令吏曹卽爲書入。
辛卯五月十五日辰時,上御集慶堂。召對入侍時,參贊官李碩載,侍讀官李命彬,檢討官李養遂,假注書金重燮,記事官李在學·閔養烈,以次進伏。命先開大學衍義,上讀大文後,上曰,上番讀大文,下番讀訖,命開陟岵章,上讀訖,命碩載讀焉。命社稷奉審承旨入侍,上去案平坐,命讀祭物單子後,上復坐倚。上又讀守僕擧案後命退去,上讀匪風章,命翰注分讀各一章,而竝讀其註訖,上讀下泉章訖。上曰,上番讀大文,下番讀註及剝卦訖。上曰,衍義實是大學之表裏也。命彬曰,欽明文思,莫過於堯舜,而克明二字,可見其篤工也。上曰,所奏好矣。上曰,陟岵章更無文義,只遙望西郊而已。念彼周京,而儒臣所去,非故周京也。騎馬一匹立之,宣傳官三員,南·北郊先農·先蠶壇,摘奸以來事。出榻敎命入三馬牌,授命彬,使之西行廉察以來,命彬承命出去。命書傳敎曰,吏曹參議纔遞復授,雖無此事,必欲一解,而予何遽遞?今番臺章,莫云曾有其例,予則此已非矣。做錯則做錯,豈無一問備,以玆事從重推考,旣下敎。此後可謂毛將焉傅,於違牌只推,右副承旨李廷壽,牌招替直事。出榻敎上曰,內局入侍。都提調金陽澤,提調李思觀,副提調嚴璘,進湯劑後,諸臣以次退出。
辛卯五月十五日申時,上御集慶堂。奉審承旨·同副承旨·儒臣·摘奸宣傳官同爲入侍時,右承旨朴師訥,同副承旨李興宗,假注書金重燮,記事官李在學·閔養烈,副修撰李養遂,宣傳官李商五·李顯宅·尹守儉,以次進伏。上曰,先奏奉審處。師訥曰,陵上殿內竝無頉,前色一新,而翼陵祭物精潔,諸執事竝無頉矣。命小豎持笠而去曰,諸執事已知,次奏守僕擧案讀訖。上曰,田間水足乎?師訥曰,雨甚適中,而秧役方張矣。命書傳敎曰,雨若善霽,於民雖足,新莎草亦用心矣。其後連雨,於今日晴,心雖弛,於新補處,日日太陽,其亦悶矣。令寢郞今日安徐,連若晴,日暮後灑水等節,其令着意擧行。商五·顯宅·守儉等進伏曰,竝無頉,而壇直竝有闕矣。命書傳敎曰,南·北郊先農·先蠶壇壇直,旣已定式,故今日令宣傳官審察,旣有下敎,則不以附近處差定。郊壇在外,而壇直在內,此不過有除役之命,故欲免坐更之意,不能檢飭該堂,從重推考。下吏·任掌,過今日後,令該曹嚴加申飭,京內壇直,皆頉下,所謂摠戎廳,亦涉寒心,一體頉下更定。命入三馬牌授李養遂,使之暗行湖南廉察,而所去直路,亦爲廉探,若有不法者,直爲封庫,而無如李徽中之經先封庫也。養遂承命退去,命內局入侍都提調金陽澤,提調李思觀,副提調嚴璘,醫官方泰輿·李以楷·鄭允協·慶絢·吳道炯·柳光翼·徐命緯·金孝儉進伏。陽澤進湯劑,上曰,今日三貼乎?陽澤曰,然矣。上曰,提調更爲持入,提調頗實矣。陽澤曰,曾與同僚而最實矣。上曰,不以提調而憊矣。陽澤曰,然矣。上曰,久間矣。陽澤〈曰〉,曾任禮判,亦不久矣。陽澤曰,酬應似難,兩廳各二人入診,其餘輪回,似好矣。上曰,最好,依爲之。以楷·允協入診曰,脈候左右三部調均,而滑體差勝後一樣矣。上曰,若前乎?允協曰,差勝則差勝,而猶不如平日矣。璘曰,玉堂侍從罷削人,竝有書入之敎,而其中李昌任,一自御筆墨抹之後,不敢以侍從自處矣。命書傳敎曰,今日聞焉,李昌任,不過飭勵玉成之意而處分,若崔台衡,無他關係,豈可以此,一向置此?若是下敎之後,頃者望單書下,自在洗滌之中,令該曹依前備擬。上曰,旣有前例,提調李思觀兼帶金吾,許遞。出傳敎命書傳敎曰,閔百興所坐,業已洞知,豈可以此,國有衰君,何敢自劃,予何可從其意而捨之?再聞在於東郊咫尺云,是誰孫,且曾諭相臣,此人氣品,予嘗尙之,豈可暮年不致,亦豈無其職名而只召?今適有窠,同義禁除授,牌招察任。撕捱已過,聞此敎,若思其先,思其兄,豈無回心?謝恩前封章,政院勿捧,申飭,應命讀松留狀訖。上曰,狀聞精矣。讀領相箚賜批,命書傳敎曰,吏曹參判李潭,一向在外云,其涉過矣。旣命親受刈,以提調,亦何敢遲滯?政院申飭,其令卽爲入城,縣道封章勿捧。上曰,李顯永之疏,似可爲之矣,其時臺章,各有題目乎?陽澤曰,未能詳知而似然矣。藥房提調持湯劑入侍事。出榻敎思觀持湯劑進伏,陽澤酌小許以先嘗,以授內侍,內侍進獻,上進御後,諸臣以次退出。
上在慶熙宮。停常參·經筵。
藥房都提調金陽澤,提調李思觀,副提調嚴璘啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。旣得甘霈,且見開霽,八道庶幾,一心小弛,雖然關西詳知,湖南稅聞,然後寢可便而食可味矣。氣何暇諭乎?待敎入侍,夜諭此批,朝聞雨聲,豈曰快晴,何敢其忽?
中宮殿·惠嬪宮,藥房口傳問安。答曰,知道。
以備忘記,傳于嚴璘曰,萬古今年,萬古豈有?追慕萬倍,夙宵爲民,其可此時,幾次用心,得霈心弛,何敢心忽?造物有生,其雖先料,關西三字,報湖南後,初聞粒粒,吾民辛何慈詳之中?昨夜快晴,朝聞水聲,暮年此心,何時庶弛?旣命勿唯待復命而已。
傳于嚴璘曰,上言回啓,多不入申飭。
注書李祖源服制代,以權偀爲假注書,假注書權偀在外代,以黃錫範爲假注書。
傳于朴師訥曰,昭顯廟仲朔,更爲擇日,祝文入之。
以備邊司薦望,宋載經爲義州府尹。
以備忘記,傳于嚴璘曰,古人章奏,以謹百拜謂欺君云,親呈的實亦然。今番回奏時,其令審察,麥浪者直草記。
以備忘記,傳于嚴璘曰,承旨灣尹代,以任希敎爲承旨。
傳于李廷壽曰,任希敎如在罷散中,敍用。
傳于朴師訥〈曰〉,內局入侍。
以承傳色口傳下敎曰,日勢如此,更爲擇日爲之,祝文若書之,則欲見入之,禮房入直,姑徐。
又下敎,酬應甚勞,湯劑入之,退去。
嚴璘,以吏曹言啓曰,成均館學正朱萬离,除拜後過限未上來,依例罷職,何如?傳曰,允。
朴師訥,以禮曹言啓曰,卽接奉常寺所報,則大麥米,今五月十八日封進云。依傳敎親受,以此日擧行之意,分付何如?傳曰,允。
李廷壽,以兵曹言啓曰,羽林將許冥,景福宮衛將申漢楨,俱以實病,呈狀乞遞,宿衛重地,不宜暫曠,竝今姑改差,何如?傳曰,允。
又以禁衛營言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以左右巡廳意啓曰,去夜犯夜人無所捉之意,敢啓。傳曰,知道。
辛卯五月十六日午時,上御集慶堂。藥房入診入侍時,都提調金陽澤,提調李思觀,副提調嚴璘,假注書金重燮,記事官李度默·閔養烈,醫官方泰輿·李以楷·鄭允協·慶絢·柳光翼·徐命緯·金孝儉·李長周,以次進伏。陽澤曰,聖體,若何?上曰,一樣矣。中宮殿氣候,何如?上曰,無事矣。王世孫氣候,何如?上曰,好在矣。陽澤進湯劑後請診候。上曰,爲之,可也。泰輿入診曰,脈候左右三部度數調均,而滑體與昨日一樣矣。上曰,提調更爲持來,命讀海伯護送狀,又讀北伯畿伯雨澤狀。上曰,畿伯之其曰過洽,文字好矣,適中之言也。又讀錦伯雨澤狀及江留護送狀。上曰,誤踏之律重矣。自內誤踏則替治中官,公翁主誤踏則替治次知矣。命讀上言回啓後,上曰,今日之疏釋多矣。命讀罷職·削職·收職牒秩,李迪輔·李海鎭·元啓英·崔則不爲點下,至李範濟。上曰,誰也?璘曰,騎堂蓍建之姪也。上曰,苟且陳章矣。沈觀之則上曰,不省語言之失也,竝點下。金魯淳·李得臣·姜游,不爲點下,而命書傳敎曰,侍從苟艱,莫若近日,故令今日書奏,今聞夥然,飭已行矣。點下者,一竝敍用,而其中給牒者,給牒敍用,雖有其等,一體蕩滌,給牒敍用,以此政院捧傳旨。命書傳敎曰,藍浦·保寧初報,已涉矇然,而狀聞來到幾日,亦無消息,事之可駭,莫此爲甚。其若復爲稽滯,當爲卽其地投畀,以此政院下諭道臣,申飭狀聞。命書傳敎曰,中官金性完,莫重公事誤踏,從重推考。大抵照律後捧贖,例也,而於中官自古知之,該吏無狀,照律前捧贖故禁焉。此後中官,視若尋常,今後中官推考者,皆以不應爲公律,定式徵贖事,分付。頃者申飭之下,至於捧減,其無遲滯,近者懈弛,更爲嚴飭。藥房提調持湯劑更爲入侍事。出榻敎思觀持湯劑進伏,陽澤手捧以授內侍,內侍進獻,上進御訖。上曰,拔去侍從者明日知奏。諸臣以次退出。
上在慶熙宮。停常參·經筵。
夜五更,月暈廻木星。藥房都提調臣金陽澤,提調臣李思觀,副提調臣嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。
中宮殿·惠嬪宮,藥房口傳問安。答曰,知道。
答藥房曰,知道。曰,三建功,不過支撐眼前,雖八珍,莫知熊掌豹胎,建功何功?況今年以後,五年前重聽,復見此,若建功有功,亦豈若此?其君視聽若此,耳目亦若此,其豈異事,其君若此,故耳目若此乎?耳目若此,故其君若此乎?此際徹宵風聲,其心亂矣。風聲少止,則此心少止,而夏夜若冬夜,其誠苦矣。人皆沈睡,予則自苦,嗟哉建功,苦予而已,何功何功?氣則問於建功,待敎入侍。
備忘記,傳于任希敎曰,今有許多耳目,每以監察茶時以聞,政院其亦循例以奏,今日若此,該房承旨當重處矣。
傳于朴師訥曰,內局入侍。
傳于任希敎曰,開門後呈辭呼望柏府·薇垣書吏,懸于政院,其若捧呈辭諸承旨,當下敎矣。
嚴璘啓曰,吏曹參判李潭,自鄕上來云,卽爲牌招,何如?傳曰,允。
李碩載,以江原道觀察使狀啓,啓曰,原州官楮田東面居申岳只四歲女兒等燒死事。傳曰,令本道恤典擧行。
吏曹口傳政事,李山佑贈漢城左尹,李漢贈工曹參議,李仁彬贈軍資正,嘉善李天善三代追贈。
兵曹口傳政事,同知單李天善。
傳于朴師訥曰,內局入侍。
李廷壽,以刑曹言啓曰,今番捧此,意蓋深矣。況年八九十者,且篤老望沿海者乎?特放者,當日內分付事,命下矣。上言覆啓,昨日判下,故卽其時已爲發關,分付于各道道臣之意,敢啓。答曰,知道。
李廷壽,以義禁府言啓曰,西部閑良李大永上言回啓,特放,富平幼學韓柱岳上言回啓,端川府徒三年定配事,判下矣。慶尙道密陽府定配罪人李瑞隣,卽爲放送事,分付道臣。韓柱岳發配一款,令該曹擧行事,分付之意,敢啓。答曰,知道。
李廷壽,以兵曹言啓曰,五衛將朴文浹,受由在外,過限未上來,昌德宮衛將崔壽斗呈狀內,身病猝重,勢難供職云,竝改差,何如?傳曰,允。
又以兵曹言啓曰,文臣兼宣傳官魏興祚呈狀內,素患關格之症猝發,運動無路,旬月之內,萬無供仕之望云。實病如此,則不可强令察任,今姑改差,何如?傳曰,允。
又以御營廳言啓曰,去夜犯夜人無所捉,敢啓。答曰,知道。
又以一二所巡廳言啓曰,去夜犯夜人無所捉之意,敢啓。答曰,知道。又以左右捕盜廳言啓曰,去夜犯夜人無所捉,敢啓。答曰,知道。
辛卯五月十七日卯時,上御集慶堂。藥房入診,詣臺臺臣追後入侍時,都提調金陽澤,提調李思觀,副提調嚴璘,假注書金重燮,記事官李在學·閔養烈,掌令鄭文柱,醫官方泰輿·李以楷·鄭允協·慶絢·鄭允說·柳光翼·康命徽,以次進伏。陽澤曰,聖體,若何?寢睡·水刺之節,亦何如?上曰,一樣矣。陽澤曰,雨若過矣,而聞外間言則亦有不足處云矣。進湯劑後,陽澤曰,日氣陰濕,腰腿間痰候,更何如?上曰,姑無動作矣,是誠支撐湯矣。請診候,上曰,姜哥入之乎?陽澤曰,入來矣。上曰,其名何?陽澤曰,明吾也。泰輿曰,脈候左右三部度數調均,而滑體則一樣矣。上曰,不及於前日乎?泰輿曰,不及於前日之和平,而次次差勝矣。允協曰,滑體之差勝一樣矣。孝儉曰,滑體與昨日同矣。光翼曰,滑體小不足矣。明吾曰,滑體大體好矣。上曰,明吾初入侍乎?陽澤曰,頃於夜中入侍矣。上曰,提調更爲持來,奉常提調誰也?陽澤曰,李潭方見帶,而以銓官時事引嫌,而受麥當前,尙不行公,誠悶矣。上曰,何事也?陽澤曰,本事不是大段,頃者卽至臣違牌之時,銓官罪罷,而三銓尙在不敍中,以此爲嫌矣。上曰,此則易矣。命書傳敎曰,前參議金魯鎭敍用。上曰,天下無不是底父母,趙申之不爲擊錚,非子道也,以此決杖矣。命書傳敎曰,其在嚴國法勵末世之道,其雖下敎,更爲思之,惟此其可懲戢。昨日多人放釋之後,雖徒年特配,豈爲子之道乎?韓柱岳徒年下敎安徐事,卽爲分付該曹。命書傳敎曰,今番點下者,皆蕩滌捧傳旨。命書傳敎曰,今侍從點下人,皆捧傳旨,其中可以給牒者,給牒敍用,雖有等者,蕩滌給牒。命書傳敎曰,今番捧此,意蓋深矣,況年八九十者,且篤老望沿海者乎?加資者,今日內口傳下批,特放者,其亦當日內分付事,分付該曹·該府。其中年九十人,其資若至追榮,令銓曹一體,今日內下批。藥房提調持湯劑更爲入侍。出榻敎上進湯劑後,上曰,甲戌生登科爲何官?陽澤曰,爲參議而以榮掃見遞矣。上曰,爲人精剛矣。璘曰,今日爲假注書者,其人之孫也。上曰,其孫先爲登科乎?璘曰,科則祖先,而唱榜則祖後於孫矣。宣傳官三員待令,騎馬九匹立之事。出榻敎詣臺臺臣入侍事。出榻敎坐直承旨入侍事。出榻敎儒臣持問答入侍事。出榻敎右副承旨李廷壽,校理兪漢謹進伏,嚴璘退出之際。上曰,此注書是藥房注書乎?璘曰,然矣。上曰,俄者傳旨,使廳注書書入。鄭文柱進啓曰,臣見識庸陋,言議拙訥,近日侍從,飭敎之下,他不暇顧,屢登筵席,不能出一言論一事,以效一日之責。臣尙慙恧,如負大何,伏見所下藥院批旨,又有誨責月目之敎。臣於是,益不勝瞿然之至,其何敢一刻蹲冒於臺次乎?請命遞斥臣職。上曰,無乃今日內局批答而然乎?此則萬萬過矣,勿辭,亦勿退待。方欲傳啓,上曰,只擧其末,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割昭顯廟仲朔祭,以二十日定行事。出榻敎命漢謹讀問答訖,次命賤臣讀之,上下番翰林讀焉,命入事文類聚節日卷,使漢謹讀之。又入癸巳年御容模寫日記,命賤臣讀訖,諸臣以次退出。
辛卯五月十七日申時,上御集慶堂。藥房入診入侍時,都提調金陽澤,提調李思觀,副提調嚴璘,假注書金重燮,記事官李度默·閔養烈,醫官方泰輿·李以楷·鄭允協·慶絢·鄭允說·柳光翼·康命徽,以次進伏。陽澤曰,聖體,若何?寢睡·水刺之節,亦何如?上曰,一樣矣。進湯劑後,陽澤曰,以風聲爲慮矣,今則似止矣。請診候,上曰,置之。命都提先退,命都令讀畿伯護送狀及完伯雨澤狀問,西路直路及湖南護送直路後,諸臣以次退出。
上在慶熙宮。停常參·經筵。
藥房都提調金陽澤,提調李思觀,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,受麥入來後,待下敎入侍。
中宮殿·惠嬪宮,藥房口傳問安。答曰,知道。
備忘記,傳于嚴璘曰,春帖子雨順風調·國泰民安,古則例覽,今惟八字的實,雨順風調然後穡事登,此國泰民安本也。雖得甘霈,風聲用心,今雖弛也,昨聞昔日記,古局方人良善,停湯爲請,翌年何年,卽予八朔直宿年也。猶然而今局方人良乎善乎?豈云停湯,今雖愈而三貼猶斷持,此正旁人着網巾於予,而予仍着而宿者也。是張子着網巾於內局人,內局人受張子着者,於月於日,仍着而宿者。憶昔興懷,於今慨然,霎時受麥,如禮拜焉,一欲休息,焉可已乎?卿等休請,令諸內局人,今夜皆脫網巾而宿。
藥房啓曰,臣等朝伏承待下敎入侍之批,而顒俟半日,召命尙遲,誠不勝抑鬱之至。聖候方在靜攝中,三貼湯劑,不可闕一,而今日朝湯,至於申牌,尙未進御。悶隘之極,敢此冒陳,亟許臣等入侍,千萬懇祝,惶恐,敢啓。答曰,今日受麥,亦若拜禮,建功入之,其退去。
藥房口傳再啓曰,臣等依下敎,湯劑一貼,纔已封入,而今日旣不得承候,所餘二貼之封入,誠不勝下情之抑鬱。伏乞暫許召見,俾伸至懇焉,惶恐,敢啓。答曰,只一貼更入之,其止之。
李廷壽,以都摠府言啓曰,今日入直內三廳武兼禁軍及軍兵等,當爲中日習射,而德游堂親臨受麥殿座相値,不得爲之之意,敢啓。答曰,知道。
嚴璘,以吏曹言啓曰,今此社稷告由祭大祝,前應敎趙宗鉉塡差,而時無職名,令該曹口傳付軍職,何如?傳曰,允。
備忘記,傳于朴師訥曰,明當祗迎,儀注安徐,只入正時,侍衛皆依例。
又傳曰,明日祗迎後,晝講·次對兼爲。
朴師訥,以禮曹言啓曰,卽接齊陵參奉所報,則今十七日大雨,本陵陵上曲墻甲方至巽方九尺許頹圮,丁字閣北邊會簷正門上滲漏云。陵上曲墻,有此頹圮之患,依前例慰安祭,不卜日今二十一日設行,本曹堂上·郞廳,進去奉審後,稟處,何如?傳曰,允。
李碩載,以戶曹言啓曰,京畿長湍居私奴王順金上言據刑曹覆啓內,向前私奴王順金,限內現身,戶口相考,親呈的實是白在果。觀此上言內辭緣,則上年春間,特蒙無前之惠澤,京外王姓人子女,毋論公私賤,特敎免賤敎是時。其矣同姓三寸叔六立,四寸弟繼萬等,俱以私賤,入於免賤中,而其矣父私奴四男及其矣身與其矣妹孝月·順丹·唜大·阿當,其矣子串致等一般私賤,獨不入於抄啓中。尙未蒙一視之澤,豈無向隅之嘆乎?令該曹依其叔六立例,給代口免賤事,得蒙天恩爲白良結,有此呼籲爲白有臥乎所。昨年春間,因特敎,王氏子孫之在賤籍者無論京外,擧皆免賤是白乎,則今此王順金之稱冤,不無所擧是白如乎,依他依一體免賤爲白遣,給代口補充隊等事,令各該衙門稟處事,允下矣。右項王順金等七口本主姓名,自臣曹有難憑知是白如乎,令該道道臣査問後,給代口一款,依昨年定奪,每口米三石式該邑某樣穀中,卽爲推移頒給後,狀聞會減之意,敢啓。答曰,知道。
李廷壽,以兵曹言啓曰,禁軍來秋冬等祿試射時,沒技人別單中,懸注以入之意,敢啓。答曰,知道。
又以兵曹言啓曰,卽接南道參軍牒報,則禁衛營所授九嶷峯峴體城五間,今日頹圮云。依例令繕工監爲先把子圍排,急速修築,而把手軍兵,亦令該軍門定將校,多率軍兵,限修築間守直之意,敢啓。答曰,知道。
又以禁衛營言啓曰,因兵曹草記,本營分授南山九嶷峯峴體城五間崩頹處,令該軍門卽速修築,而定送軍兵,限完築間着實把守事,允下矣。將校一員,出番鄕軍二十名定送,着實把守,以待霖雨快晴,改築之意,敢啓。答曰,知道。
又以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
辛卯五月十八日辰時,上御德游堂。受麥入侍時,行都承旨嚴璘,左承旨李碩載,右承旨朴師訥,左副承旨任希敎,右副承旨李廷壽,同副承旨李興宗,假注書金重燮·黃錫範,記事官李在學·閔養烈,以次進伏訖。上具翼善冠·袞龍袍,御德游堂庭中,命碩載書四字御製文訖。上問誰爲奉麥也?璘奏曰,奉常都提調,旣在藥院,故仍爲奉來矣。上曰,大常卿當奉入,而都提調則過矣。提調李潭仍跪獻,碩載跪奉以進,上起身跪受後,內侍奉而入內,諸臣以次退出。
上在慶熙宮。只晝講,停常參。
藥房都提調金陽澤,提調李思觀,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣,建功日三貼,其何若此?隨其氣,加則三貼,愈則二貼,此豈問扁鵲?於理當然者。一貼與停止於今世界雖愈何益?其問扁鵲,其若益憊,大劑日三若此將何用湯?只有附子矣。靜而思之,可勝寒心,豈特觀刈,提調奉進當然。聞都提調將奉,旣兼二處都提調,其奉則權知扁鵲,其將奉鎖鈔隨後。此則都提調奉刈,以前權知扁鵲奉鈔隨後,聞此心動,回臥少靜,期予目前,則此法可也。若期其久,一何促乎?此爲予而敎者,自今日定爲二貼,一貼進乘輿時,講對後入侍。
中宮殿·惠嬪宮·嬪宮,藥房口傳問安。答曰,知道。
嚴璘啓曰,今日次對,兩司當爲進參,除在外未署經外,不爲行公人員,竝卽牌招,以爲推移入侍之地,何如?傳曰,允。
以文臣朔試射望筒,傳于任希敎曰,今日文臣豈云文,射安徐。
傳于朴師訥曰,都承旨有闕代,參判李潭除授,牌招察任,三院副提調例兼。左承旨許遞,其代魚錫定除授,一體牌招,房依前下敎。
李興宗啓曰,新除授右承旨魚錫定,時在京畿豐德地,乘馹上來事,下諭何如?傳曰,李壽鳳爲承旨,房順房。
傳于李興宗曰,政官牌招開政。
任希敎啓曰,大臣·備局堂上,依下敎來對矣。傳曰,入侍。
李潭,以弘文館言啓曰,本館上番連日闕直,事甚未安,今日政新除授玉堂,待下批仍卽牌招入直,何如?傳曰,允。
傳于任希敎曰,新除授玉堂·春坊,卽爲牌招察任。
李興宗,以侍講院言啓曰,今日政本院新除授兼輔德趙宗鉉,兼文學金夏材,時無職名,令該曹口傳付軍職,何如?傳曰,允。兵曹口傳政事,副司果趙宗鉉·金夏材。
李興宗,以吏曹言啓曰,獻陵令李學祚呈狀內,身病甚重,勢難察任云,依例改差,何如?傳曰,允。
又以吏曹言啓曰,侍從臣父年七十人,每於歲初抄啓加資事,載在法典,而新有應推恩人,非歲首亦爲抄啓事,曾有定式矣。侍從臣父年七十人,別單書入之意,敢啓。答曰,知道。
傳于李興宗曰,儒臣持綱鑑纂要·事文類聚草木卷入侍。
有政。吏批,判書朴相德進,參判金應淳在外未肅拜,參議洪樂純式暇,右副承旨任希敎進。以金應淳爲吏曹參判,呂善亨爲掌令,李東遇爲正言,鄭象仁爲應敎,李晉圭爲校理,洪景顔爲副校理,趙宗鉉爲兼輔德,金夏材爲兼文學,以洪檍爲宗簿正,金基大爲軍資正,金養心爲奉常正,趙雲逵爲判義禁,申暐爲同春秋,洪樂恒爲吏曹佐郞,李光德爲禁府都事,李彦忠爲礪山府使,李聖模爲靈巖郡守,安正煒爲崇寧殿參奉。通德郞宋必泰贈吏參例兼,府使宋相維贈吏議,義州府尹宋載經兩代推榮。兵批,判書李翼元進,參判尹得雨入直進,參議李蓍建病,參知邊得讓病。以李壽弘爲羽林將,金彦之爲五衛將,李勉爲文兼,李光弼爲景福將,陳泰恒爲昌德將,李夏疇爲全羅右水虞候,黃命耉爲全羅兵虞候。同知單金挺彦,甲巖權管單劉龍澤,副司直金魯鎭·沈鑧·金朝潤·李復祥·蔡緯夏·李壽勛·林鼎遠·沈勖之·尹坊·趙·申尙權·李堉·李碩載。
任希敎,以禁衛營一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
辛卯五月十九日辰時,上詣延和門外。香祗迎入侍時,行都承旨嚴璘,右承旨朴師訥,左副承旨任希敎,右副承旨李廷壽,同副承旨李興宗,假注書金重燮·黃錫範,記事官李在學·閔養烈,以次侍立。上具翼善冠·袞龍袍,乘輿出通陽門,詣延和門外降輿,立板位上,祗迎訖。上命璘書傳敎曰,今年多有陵寢之事,而嗚呼此陵,聖后禮陟,在於壬申前崇政殿中。頃聞誌狀,心懷難抑,經宿典設司矣。豈意今日,有事此陵,何敢以無京獻官,有所有參差耶?今日祗迎,意蓋深也。大抵此等祭物,莫知若何。噫,昔年癸酉,拜此陵,其於庚申,予亦拜焉,今已三十二年。嗚呼,來二十四日何日,追慕萬倍,亦歇後語耳。予雖誠淺,一心憧憧奉先,禮房承旨馳詣本陵,皆奉審祭物,不爲詳審獻官諸執事,捧擧案以奏。曲墻修補,一體看審,慰安祭畢後,復命來時,奉審慶德宮·穆淸殿·善竹橋碑閣而來,大抵朔望祗迎時,文廟同焉。嗚呼,先聖萬世夫子,況庚申年親謁聖者乎?亦一體奉審而來。書畢,承旨讀奏罷,上起立板位上,將乘輿,都提調奉藥趨進,上亟命退去。命書傳旨曰,副提調許遞,都提調·提調竝解見任。又命書傳敎曰,今日藥院批答,罄竭予懷,猶有未盡者,此懷當諭今日筵中矣。嗚呼,癸巳翌年何年,卽予八朔直宿侍湯之年也。嗚呼,其年康復之後,猶親書所賜不肖諭書,此甲午年也。嗚呼,脚部候,由於中官不愼步簽,而不卽下敎,晩後乃敎,其時中官,內府已爲嚴處,其於眼候,卽甲午再翌年,由於家禮源流也。中夜興思,心隕膽墜,此蓋製裕昆祿者,而嗟彼黨人,不思昔年,亦不顧時君,有若弁髦,必欲角勝,此正權震應·李基敬·李一魯而極矣。雖若此之時,湯劑其有停日,朝已下敎,其停與一貼,雖君之尊,諭而無益,而建功若飮冷水,其亦苦哉。今日下敎者,今年以後,尤次次不若前年,其若大補於予,雖兩重何效,脾胃亦豈受乎?以此觀之,無異冷水,必也於此,加附子而已,代附子可乎?愈時簡其貼,加時加一貼,亦內局之道也。頃者癸巳日記,其時果快復而停湯劑乎?今者權知扁鵲,擧世同然,故脈雖勝,不敢請減。若曰,脈勝,予必欲減貼,故皆以一樣爲主,一則若請減,今日士夫,必也迎合君意斥之,驅其輩於不忠。或曰脈勝而減貼,則三提調卽當嗔目,而此由汝也。孰敢曰,脈勝,孰敢曰請減,其苦者衰君也。受刈時,聞都提調來此則已諭矣,而必也建功隨來,心動良久,臥而小定,此猶餘事,爲君支撑,怱怱忙忙可乎?若曰其君猶少,則略略久久,以期其效可乎?然旣見二貼,欲寬其限,一貼進御乘輿時,入侍,卽當於講對後者。予蓋諒也,而大扺今君下敎而下政院者,以筵中罄竭者,若風過耳者多,故今日亦然。未能乘轎,立於板位時,敢曰求對,若勸湯劑,一何汲汲,然則復坐板位而酬應乎?其於佇立,一刻誠難,則焉敢若此?此非予辭氣,亦一事體,初則三提擧皆下敎,今聞左相所奏,專由乎副提調不從容之致,當該副提調,施以不敍之典。同日次對入侍時,左相筵白後,初則三提調下敎,忝書以出書畢,承旨讀奏,仍乘輿還入大內後,諸臣以次退出。
辛卯五月十九日巳時,上御集慶堂。藥房入診入侍時,都提調韓翼謩,提調申晦,副提調李潭,假注書金重燮,記事官李在學·閔養烈,醫官方泰輿·李以楷·鄭允協·慶絢·吳道炯,以次進伏。翼謩曰,聖體,若何?上曰,一樣矣。進湯劑後,上曰,霽則霽矣。翼謩曰,太陽出矣。上曰,無嘆無功矣,若是厭進而豈奏功乎?翼謩曰,勿爲厭薄,而寬泰聖心焉。上曰,旣有原任之敎,而古無原任之規,原任備擬,何如?翼謩曰,時原任竝擬,而惟簡在近矣。上曰,建功若有功,豈眼不明而步不健乎?翼謩曰,爲今日臣者,若如建功,則當爲忠臣矣,非特爲凡忠臣矣。上曰,常時未嘗蓋體,而以朝服拖伸之意,着此而見卿等,亦禮使之意也。金判府好在而休矣。翼謩曰,惶恐而必不歸家矣。上曰,今日牌招,亦李廷壽乎?今則頗熟矣。翼謩曰,善讀文。上曰,爲人精矣。諸臣以次退出。
辛卯五月十九未時,上御集慶堂。晝講,大臣·備局堂上引見入侍時,同知事朴相德,特進官李潭,參贊官任希敎,檢討官兪漢謹,假注書黃錫範,記事官李在學·閔養烈,左議政韓翼謩,右議政金尙喆,行司直申晦,刑曹判書沈鏽,漢城判尹韓光會,司直金時默,吏曹判書朴相德,左參贊李景祜,行司直具善復·李章吾,兵曹判書李翼元,司直金孝大,副護軍張志恒,獻納南柱老,持平宋德基,事變假注書方宗擧,以次進伏訖。上講大學,自首章至第五章,特進官以下遞講,各陳文義訖。上曰,領相尙不差復耶?翼謩曰,然矣。上曰,立板位時,藥院遽進湯劑,甚爲未安矣。翼謩曰,都提擧則不欲進之,而副提調輕進云耳。命取香祗迎時傳敎,副提調不敍下敎,添書以出後。命書傳敎曰,左相爲內局都提調,行司直申晦爲提調,都承旨有闕代,參判李潭除授,牌招察任,三院副提調例兼。左承旨許遞,其代魚錫定除授,一體牌招,房依前下敎。又命書傳敎曰,都憲戶奴呈狀狀聞中,欲下敎而未果,然旣踏下,則政院宜捧遞差傳旨而無此,不察甚矣。當該承旨從重推考,卿勿過辭,俟間登道事,回諭。又命書傳敎曰,薇垣長卽古來稀之年,其宜寬恕,而宋聚行·鄭文柱·皆近者入侍之人。噫,衰君其猶强爲次對,則豈辭申飭之下,其宜自下須資入侍,而何待牌招?旣牌招而亦違牌,以此觀之,今雖爲侍從,敍用其何效乎?其君日衰,慢蹇日甚,比何分義,此何事體?此不過雖由於使臣以禮,徑先放釋之致,爲臣子者,焉敢若此?宋聚行·鄭文柱,先遞差後拿處。雖報立秋,過夏後捧供呈辭,申飭之下,何敢以呈辭請牌乎?該房承旨,施以不敍之典。承旨有闕代,前承旨金魯鎭除授,牌招察任,房依前,書傳敎訖。翼謩曰,湯劑進之乎?上曰,宜矣。進御後,翼謩曰,診候則何以爲之耶?上命置之。命書傳敎曰,旣兼內局,兼帶判金吾許遞。翼謩啓曰,日昨出入三司諸臣,皆蒙甄敍之典,其中或不無罪輕罰重而見漏者矣。如朴取源·鄭光忠,俱以違牌,尙在充軍中矣。上曰,飭已行矣,特放。翼謩曰,亦有斥補乘障,而未蒙恩宥者矣。上曰,誰也?翼謩曰,玉江萬戶鄭景仁也。上曰,分付內擬。又啓曰,頃日逐出諸臣中,黃景源·朴師海,未蒙宥矣。上曰,何事耶?翼謩曰,以臺官不入來之故也。上曰,竝敍用。翼謩曰,景源更以沁都事坐罷。上曰,一體敍用。翼謩曰,景源旣蒙恩敍,則亦有同罪者,似不可異同矣。上曰,誰也?翼謩曰,李溵·鄭尙淳是也。命書傳敎曰,同被諸人,旣已分揀,黃景源·朴師海,猶在其中云。一體勿問,黃景源且有沁都事,飭已行,特爲敍用。李溵·鄭尙淳一體敍用,尙喆啓曰,向來文科一榜之以芸閣施行者,皆命還寢,而其中李夔,以探花郞,無歸屬處,尙在芸閣云。事雖微細,朝家處分,恐不宜斑駁矣。上曰,此雖小例,亦古事,依例還付。鏽啓曰,臣於昨秋待罪本曹時,漢江有殺獄,而元犯金仲老味,逃躱未捕,故內而兩捕廳,外而各鎭營,卽速譏捕之意,筵稟發關矣。其後各邑,只報形止,置之相忘之域,尙未捉得,京外之初不惕念擧行,據此可知,其在事體,誠極未安。雖自臣曹,發關申飭,其所緩急,又將如前,故敢此仰稟,更加各別嚴飭,期於斯速窺捕之地,何如?上曰,依爲之。時默啓曰,楊州隱結米以純錢收捧事,頃因御史書啓,的定行會,而有諸道次第査定之命矣。京畿自納邑,果有此等弊端,而諸道則山郡之木錢,沿海之米,自與大同元納無異,故自初至今,行之無弊。今不可變改,而至於關東,嶺西諸邑,或言歲歉,或稱難輸,間有作錢之請。此等邑則當依楊州例施行,而但念純錢變通,爲防奸吏輩中間濫徵之弊,而如値穀賤錢荒之時,民或有本色上納之願。隨時許之,則其於防弊之道,恤民之政,兩得其宜,以此定式,如何?上曰,所奏最好,依爲之。持平宋德基啓曰,請還寢東呂·址淳等還配之命。上曰,勿煩。請還寢定配罪人金柱泰,減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜爲奴罪人仲義,依律處斷。上曰,勿煩。請崔百男邊遠定配,上曰,勿煩。一行刀割又所啓,近來臺閣,人皆厭避,父子之一司竝擬,此不過銓官一時不察之致,而父不蒙天點,則子有何引嫌之端,而前持平宋樂,因此細事,張皇陳疏,故爲圖遞,事君之道,一直字而已,其心可謂不直。請前持平宋樂亟施削職之典,其時政官,亦爲從重推考。上曰,依啓。又所啓,靈巖郡守李文德,徵逋之政,刑杖太過,傷人旣多,一境嗷嗷,請靈巖郡守李文德罷職。上曰,依啓。又所啓,礪山府使崔嵒,爲人極甚柔懦,不能振刷,土豪橫行,莫敢禁戢。如此之人,不可置之於字牧之任,請礪山府使崔嵒罷職。上曰,依啓。獻納南柱老啓曰,請還寢鍾城府爲奴罪人天大,酌處之命。上曰,勿煩。請大靜縣爲奴罪人仲義,依律處斷。上曰,勿煩。請黑山島爲奴罪人五得,依律處斷。上曰,勿煩。請崔百男邊遠定配。上曰,勿煩。一行刀割又所啓,命送繡衣,非自下仰請之事,則大司諫金勉行,頃於筵中,遽然直請,事體輕率,不可無飭,請大司諫金勉行罷職。上曰,業已下敎,其宜參酌,而臺體則然,依啓。又所啓,喉司傳命,何等重也,而日前大臣入侍之命,史官誤爲傳諭於陳箚調理之首揆,該房承旨不察之失,不可置而勿論,請當該承旨罷職。上曰,依啓。啓訖,命書傳敎曰,此時守令,豈可曠官?李文德·崔嵒代,令該曹今日政備擬。又命書傳敎曰,將有謝使,此時此任,豈可備擬?來月備堂時,其令原任備擬。仍命善復進前,問明陵莎草事,以前參奉勤幹仰奏。命書傳敎曰,今聞前參奉趙德洵·吳彦思,其功多,勿汰職事,分付。仍命更進湯劑,進御後遂命退。
辛卯五月十九日酉時,上御集慶堂。儒臣入侍時,同副承旨李興宗,副校理洪景顔,副修撰兪漢謹,假注書金重燮·黃錫範,記事官李在學·閔養烈,以次進伏。上命興宗書傳旨。噫,追慕日倍,其氣日憊,今朝下敎,豈特苦心而然?亦爲宗國爲予也。大抵今日內局與海東臣子,其須靜聽,大抵建功,大劑也。初服時,大駭小怪,其時若有頉,許稠將至何境?予之脾胃,都是冷也。若此之故,建功奏效,而建功之本,礬蔥也,礬蔥雖本,服時服,可效也?蓋此劑與礬蔥有異,有蔘補,薑桂助焉,此正暮年當劑故也。然初服時,一貼有奇效,其後再貼有效,至於益衰時,三貼然後乃效,事雖異也,理則同也。朋友數疎,故人旣云,於事君一節,予不諭者意深,當今顧瞻逡巡之時,必曰以此爲奉承傳故也。然亦何全然默默?嗚呼海東臣子,卽喬木世臣也。豈戰國朝楚暮齊之比乎?非高蹈之士,豈敢恕辱而忘君乎?此誠常經也,況蔘茋性偏者乎?薑桂事亦諭矣。用小猶怪,近者豈特一錢,倍入然後亦有效,以此觀之,惜用可乎,濫用可乎?休其脾胃,惜用此劑,卽爲予之道也。必欲三貼,故一坐之間,飮兩服,比之於常飯,晝食者兼食於朝,只飽而已。其誠無益,以此亦定,一時兼食此二升,兼食者,於夕一升,脾胃自謂不足矣,此亦漫說話也。嗚呼,今年氣候,比諸昨年,日益衰焉,而建功氣雖勝,時若灌朋甕,果當大補之時,奈何奈何?脈勝而三貼,脈弱而日可倍焉,何計而淺乎?其待其君,非大庭嵩呼之意也。亦何忙汲?此可謂只見目前,不思長遠意也。若是數而朋友猶疎,脾胃亦不疎乎?此正宜惜之劑,驅其疎者也。何謂無效,過而無效,豈非疎乎?忠質文,亦有損益,或加或損,其亦此道也。雖問於黃帝·岐伯,在坐之中,想必曰,是矣,張仲景後生,何足道也?仲景雖在,今三貼,必也謂過矣。量予氣欲闊狹,豈特爲予,寔爲宗國也。今召儒臣,先諭乎此者,此亦事有先後之意也。書畢,承旨讀奏,上命儒臣講事文類聚草木卷,杜甫古柏詩,又命講梧桐荷花等詩。仍命注書,出取通鑑纂要首卷,賤臣承命持來,上命兩儒臣遞講,仍問太古結繩書契等事,儒臣各以意對。上曰,當召奉朝賀詳問矣。命書傳敎曰,奉朝賀洪啓禧如可入來,則明日入來。仍命退出,諸臣以次退出。
上在慶熙宮。停常參,只晝講。
藥房都提調韓翼謩,提調申晦,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。爲民得甘霈,建功爲二貼,兩心得矣。暮年少弛,其雖然矣,追慕惟萬倍,氣則一樣,待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
備忘記,傳于李興宗曰,文臣朔試射雖停,宜勸製述,文臣濟濟,其亦何休?今日崇政殿東月臺親臨文臣製述試官,左相韓光會·李在協·林鼎遠·李正吾·李瀰·李性源。侍衛,入直侍衛,待下敎,只入正時。卽其處先爲晝講,經特進官,以試官中入侍儒臣入直,先入侍後應製,晝講入侍人,以試官服色入侍。
李興宗,以弘文館言啓曰,新除授校理李晉圭,時在咸鏡道定平地,經筵入番事緊,請斯速乘馹上來事,下諭。答曰,依啓。
任希敎,以御營廳言啓曰,前監察趙泰喆,去夜初更四點,被捉於本廳巡邏處,而係是朝官,何以爲之?敢啓。傳曰,旣是初更,今聞鄕文官云,特爲分揀。
又以義禁府言啓曰,慶尙道南海縣充軍罪人鄭光忠,機張縣充軍罪人朴取源等特放事,承傳啓下矣。鄭光忠·朴取源放送事,分付道臣之意,敢啓。答曰,知道。
又以司僕寺言啓曰,濟州前牧使安宗奎遞任進上馬三匹,今纔上來,禾毛色別單書入,依例內廐立養之意,敢啓。答曰,知道。
又以奉常寺言啓曰,東籍親耕田所種大麥打作,則所出爲四石之意,敢啓。答曰,知道。
又以一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
前持平朴弼淳上疏曰,伏以,臣頃在鄕廬,承有侍從召還之命,間除臺銜,旋被仕版刊削之典。臣來伏旅次,不敢以時無見職,徑尋歸路,今承甄敍之恩,冞切兢惶之忱矣。臣於昨日,適伏見自燕來綱鑑會纂,繫以明史者,卽康熙丙子年間朱璘所撰,而所載我朝事,有璿系罔極之誣。爲我東含生之類,驚駭痛迫,當復如何?粤在先王朝,累以此伸辨於皇明,至有會典昭雪之事,則天下後世,宜無此等文字,而今此一書,出於大學士朱璘之手。禮部尙書兼管翰院僉事張英爲之序,自謂信史,與草野之書有異,而國系之誣,尙如此極。伸辨昭雪之道,決不可一刻遲緩,故臣不顧職名之有無,不避瀆擾之罪,忙構短章,仰干宸嚴,臣無任痛泣屛營祈懇之至。無批答
辛卯五月二十日辰時,上御崇政殿東月臺。晝講後,親臨文臣製述入侍時,行都承旨李潭,左承旨金魯鎭,右副承旨任希敎,同副承旨李興宗,假注書金重燮·黃錫範,記事官李度默·閔養烈,知事申晦,特進官韓光會,參贊官李壽鳳,侍讀官洪景顔,檢討官兪漢謹,以次進前。上具翼善冠·袞龍袍,乘輿由資政門,詣東月臺,仍爲殿座後,上講小學,自篇題至惟聖之謨,上下番遞講訖。以自强不息,陳文義,特進官及參贊官,以德崇業廣,明命赫然,各反覆陳奏。上曰,文義好矣。講訖,命奉朝賀洪啓禧入侍,賤臣承命出,與啓禧偕來。命進前曰,頃日受賀時,卿未參,甚悵然矣。啓禧曰,臣在鄕未及進參,極切惶悚矣。上問寧邊風土?啓禧指陳山川民俗甚悉。上仍歷詢三代結繩之政及蒼頡造字事。啓禧各條陳以對,遂命退後,命魯鎭讀奏啓本訖。上曰,今聞平安道臣狀聞,果若予料,纔以闊狹加分事,旣已下敎,其所闊狹,惟在道臣商量加分後,卽爲狀聞事,回諭。出傳敎仍命藥院入侍,入侍後,進湯劑訖,命詣臺臺臣入侍。持平宋德基啓曰,請還寢東呂·址淳等還配之命。上曰,勿煩。請還寢定配罪人金柱泰,減等之命。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割又所啓,新除授令呂善亨,時在京幾龍仁地,請斯速乘馹上來事,下諭。上曰,依啓。啓訖,命書傳敎曰,試官李在協代,元仁孫,李性源代,羅忠佐爲之。遂乘輿還入大內後,諸臣退出。
辛卯五月二十日酉時,上御集慶堂。藥房入診入侍時,都提調韓翼謩,提調申晦,副提調李潭,假注書金重燮,記事官李度默·閔養烈,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉,以次進伏。翼謩曰,聖體,若何?上曰,一樣矣。進湯劑,上見其湯劑曰,此是原從功臣乎?翼謩曰,知其功之若此,勿爲厭進焉。上曰,俄者記懷,以示卿等焉。翼謩曰,卽伏奉見矣。進湯劑後,諸臣以次退出。
辛卯五月二十日酉時,上御集慶堂。科次入侍時,試官左議政韓翼謩,判尹韓光會,禮曹判書元仁孫,司直林鼎遠·李正吾·李瀰·羅忠佐,左承旨金魯鎭,假注書黃錫範,記事官李度默·閔養烈,以次進伏訖。上命魯鎭讀奏朴弼淳疏本罷,上驚拍窓曰,此亦造物也。命書傳敎曰,前持平朴弼淳口傳付軍職,冠帶入侍。入侍後,上命翼謩及仁孫,考見冊子。仁孫曰,非別事而宗系事也。弼淳曰,宣廟朝辨誣事,臣亦聞之,此乃康熙間所撰,而復有罔測文字,故臣不勝痛迫,敢此仰奏矣。上曰,是乃正史耶?翼謩曰,雖已辨誣,草野則尙傳叵測之說,故作史者鳩合纂輯,而決非金匱之文矣。上曰,如此則無辨誣事矣。翼謩曰,然矣。弼淳曰,雖非正史,亦可謂信史,而傳于天下後世,則其痛迫,如何?上曰,此言亦不無理矣。又下敎曰,此冊借於誰家耶?弼淳曰,借于錦城尉朴明源家,而其家亦轉借於他處,故未及開卷云矣。上曰,以使臣求出如許冊子者,抑何心耶?仁孫曰,以全秩買來,故初不考見,若知有此說,則何敢一刻留置耶?上命賤臣,取明紀輯略六冊,出付政院後,命書傳敎曰,今聞朴弼淳之章,玆事莫重,不可不博詢而處之。明日崇政殿時原任·備堂·三司入侍。仍命諸試官遞讀試券,拆名訖,命書傳敎曰,今者製述,意蓋深矣。居首承文院正字洪履健,曾稱其才者,而今於殿策居首,其可尙也。暮年爲此,欲得人才,特爲陞六,白文呈券及更外者,今番特爲分揀。仍命退,諸臣以次退出。
上在彰義宮。停常參·經筵。
藥房都提調韓翼謩,提調申晦,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。用心方切,氣何暇諭?待敎入侍。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·藥房口傳問安。答曰,知道。
任希敎,以都摠府言啓曰,今日入直內三廳武兼禁軍及軍兵等中日習射,請出標信。答曰,知道。
傳于金魯鎭曰,諸承旨同爲入侍,朴弼淳持來者,亦持入。
傳于李壽鳳曰,諸司預備。
又傳曰,都承旨先爲入侍。又傳曰,三公·兩館提學竝入侍,都承旨同爲入侍。
以守宮史官望筒,傳于金魯鎭曰,以首望爲之。
金魯鎭啓曰,玉堂上下番俱空,事甚未安,新除授副校理李致中,卽爲牌招入直,何如?傳曰,允。
又啓曰,奏文製進,一時爲急,新除授藝文提學蔡濟恭,卽爲牌招,使卽製進,何如?傳曰,允。
傳于朴弼淳曰,奏文草及自現見之,然後當回駕,政院知悉。
金魯鎭啓曰,戶曹判書蔡濟恭,依下敎來待矣。
傳于金魯鎭曰,禮曹堂上入侍。
任希敎,以禮曹言啓曰,今此齊陵告由祭香祝,本陵參奉,當爲祗受,而兩官今以慰安祭祭官,方在陵所,未及上來,不得擧行。受香官卽令該曹差出,以爲祗受進去之地,何如?傳曰,允。
又以禮曹言啓曰,齊陵曲墻畢築後,告安祭依例爲之事,命下矣。凡陵上曲墻修改時,只行告由祭,無告安祭設行之節。今此齊陵曲墻修改時,先告事由祭,不卜日二十四日曉頭設行,始役吉時,以卯時擧行,何如?傳曰,允。
又以禮曹言啓曰,陳奏使拜表,今月內擇之事,命下矣。卽令日官推擇,則今五月二十七日午時爲吉云,以此日時擧行乎?敢稟。傳曰,以此日擧行。
李壽鳳,以兵曹言啓曰,今此彰義宮擧動時,斥候伏兵,令禁衛營擧行,而軍兵環圍刁斗等節依例爲之之意,分付該軍門,何如?傳曰,允。
有政。吏批,判書朴相德進,參判金應淳在外未肅拜,參議洪樂純式暇,左承旨金魯鎭進。以安杓爲大司諫,洪彬爲持平,鄭煥猷爲獻納,李致中爲副校理。陳奏正使單右議政金尙喆,副使尹東暹,書狀官沈頤之,藝文提學蔡濟恭,前持平朴弼淳加資事承傳。兵批,判書李翼元進,參判未差,參議李蓍建入直進,參知邊得讓病。以吳載徽爲都摠經歷,李潤慶爲都摠都事,邊致城爲羅州營將。副護軍趙宗鉉,副司直黃景源·朴師海·魚錫定,副護軍朴弼淳,司果金夏材。
金魯鎭,以司僕寺言啓曰,今日還宮時,本寺正例爲進輿差備矣。正未差代,卽令該曹口傳差出進參,何如?傳曰,允。
吏曹口傳政事,司僕正沈頤之,義城縣令金相定。
任希敎,以義禁府言啓曰,義城縣令徐命敏,令該府卽爲依鞫囚例,倍道拿來事,命下矣。依例發遣府都事,依鞫囚例,倍道拿來之意,敢啓。答曰,知道。
又以義禁府言啓曰,還宮時大駕各差備都事,不可不備員,出使金漢升,卽令該曹口傳相換,何如?傳曰,允。
吏曹口傳政事,禁府都事金漢升,訓鍊主簿洪尙德相換。
任希敎,以兵曹言啓曰,依下敎,二十三日,內入直受點一內將柳鎭琡,率禁軍一百人,今日替直之意,敢啓。答曰,知道。
傳于任希敎曰,隨駕軍兵,粥與飯中饋之。
任希敎,以訓鍊都監一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
上在彰義宮。
兵曹郞廳都摠府來言,闕內各處入直軍兵夜巡檢之意,敢啓。傳曰,知道。
辛卯五月二十一日辰時,上御崇政殿。時原任大臣·備堂·三司同爲入侍時,行都承旨李潭,左承旨金魯鎭,左副承旨李壽鳳,右副承旨任希敎,同副承旨李興宗,假注書金重燮·黃錫範,記事官李度默·閔養烈,領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,行司直趙雲逵,戶曹判書蔡濟恭,刑曹判書沈鏽,判尹韓光會,禮曹判書元仁孫,行副司直洪名漢·金時默,吏曹判書朴相德,行副司直具善復·李章吾,兵曹判書李翼元,護軍張志恒,司直金孝大,副應敎鄭象仁,副校理洪景顔,副修撰兪漢謹,獻納南柱老,正言李東遇,持平宋德基,以次進伏訖。上曰,幾年辨誣,已載正史,則雖夢寐中,豈料此事耶?昨諭左相以不足辨誣,夜臥更思,則此事後留宇宙,一日則一日不孝也,二日則二日不孝也,卿等須各陳所懷焉。致仁曰,臣等亦不勝驚心痛骨,而此旣非正史,則雖無辨誣之事,一番陳奏則似不可已矣。翼謩曰,駭痛則極矣,而正史已頒,昭如日星,則此不過彼人私自記述,以爲取利之資,而其不足信明矣。何如是過煩聖心耶?上曰,左相之言甚緩矣。尙喆曰,不勝萬萬驚痛,而旣非正史,則今無辨誣之端,遣使陳奏後,焚其書毁其板,似當矣。上曰,僉議,何如?原任大臣,皆以陳奏後焚書毁板仰對。致仁曰,非但焚書毁板,必請罪朱璘後可也。自此先罪貿來使臣後,可以有辭于彼國矣。諸備堂各以意對,或請焚書毁板,或請罪朱璘。翼謩曰,臣意則請焚書毁板,而彼之聽答未可必,故以是爲慮矣。致仁曰,罪其人則雖不可必,而焚其書則必矣。上曰,在我之道,必先罪使臣,然後可以陳奏矣。副應敎鄭象仁啓曰,臣伏聞璿系罔極之誣,萬萬驚痛,而此等書冊貿來使臣,雖緣不察之致,不可以歲月之久而有所容貸,請其時三使臣削職。上曰,太歇矣。持平宋德基啓曰,臣意則極邊遠竄,可也。上不答。命希敎書傳敎曰,嗚呼,兩次辨誣後,其誣快雪,昭如日星,則今者此書,誠千千萬萬料表。昨聞此書,心骨俱戰,而其中一字,戊子所無之字。其曰正史已頒,爲誣快雪,其何足道云,則此嗣君不孝,今日在廷臣僚不忠,食肉寢皮之文,於朱璘,可謂準備者。此等文字,雖得於燕市,何敢粧䌙,尙今置之?先處我國使臣,續當奏聞。嗚呼,三明日何日得來,使臣·儒臣削職之請,其無倫理,臺臣遠竄之請,雖勝于此。嗚呼,雖不能挺身赴燕,買來朱璘肉皮,爲今日入侍三司,焉敢不齊聲請討?三司之臣,雖云細故,而若此予何容默?其時買來三使臣,亟施荐棘之典。今日入侍三司,以鄭象仁請律削職,名曰陳奏使,以頃者謝使下敎者,今日政官牌招入侍開政,擧行京盤纏。嗚呼,爲先痛心之時,何云八包?譯官三分減一,商賈付包,一切嚴禁。其若視常例而不禁,當該灣尹,書狀官,當施重律,兼包譯官,暗付商賈,卽卽於灣上,先梟示後狀聞事,分付。日字,使臣復命,雖不可預待,渡江然後可食可寢,拜表日字,今日內擇日。嗚呼,今年內萬古所無之事雖多,豈意聞此事乎?心悼骨戰,歇後語也。自今日減膳撤樂,朴弼淳,比諸買來者,幾年藏置者,若霄壤不侔,特爲加資,口傳下批。仍命朴弼淳入侍,入侍後,命諸臣考見輯略中印圖,卽徐宗璧也。上曰,宗璧之爲人甚善,而旣着圖署,猶不能詳考,何也?致仁曰,雖嗜書之人,巨秩中一二編則能熟,而其外則有不勝遍覽矣。命同副取明紀以去,金商門外其云云處,先洗草後付丙後。上曰,陳奏則得請必矣,而但無李廷龜者奈何?今得使臣,然後少可安心矣。尙喆曰,臣偏蒙國恩,少無涓埃之報,今當入去,期於得情後還矣。上曰,卿安得遠離?尙喆曰,首揆勢難出去,左相年已老,臣當不顧他入去矣。上命書傳敎曰,右相請行,其忠歎服,旣許開政時,只副使·書狀擬望。書畢,翼謩請進湯劑,上進御後,命書傳敎曰,當詣舊邸,前後廂軍六十名,挾輦軍四十名,以內外營入直軍,訓將都領,禁軍一百名內入直隨駕。其代以中日受點者替直,世孫祗迎,留營·留陣,置之。當由夜晝介,副駕轎安徐,時刻,自此當詣,嚴時刻,置之,只入侍備堂,三間石橋祗迎。
辛卯五月二十一日巳時,上詣彰義宮。擧動入侍時,行都承旨李潭,左承旨金魯鎭,左副承旨李壽鳳,右副承旨任希敎,同副承旨李興宗,假注書金重燮·黃錫範,記事官李度默·閔養烈,以次隨駕。上具翼善冠·袞龍袍,乘輿由崇政殿,至殿門外,御駕轎。以轎馬未及待令,命汰太僕正兪彦銖,以不善傳命宣傳官李轅汰去事,駕前下敎。又下敎曰,侍衛以入直擧行,祗迎隨駕諸臣,以時服爲之。仍詣彰義宮後,諸臣以次退出。
辛卯五月二十一日午時,上御彰義宮。三大臣·兩提學同爲入侍時,領議政金致仁,左議政韓翼謩,右議政金尙喆,藝文提學蔡濟恭,弘文提學元仁孫,行都承旨李潭,假注書黃錫範,記事官李度默·閔養烈,以次進前訖。上命潭書御製後,問弘提入來乎?致仁曰,非弘文提學,乃藝文提學故改付標,而且蔡濟恭,以姜趾煥所駁事,實難行公云耳。上驚問曰,然乎?致仁曰,然矣。上曰,可惜也。致仁曰,濟恭以爲,當此國家大事,安敢撕捱,而若以提學則實難冒應,以戶判命製則不敢辭云耳。上曰,然則減下,可也。命書傳敎曰,戶判兼帶提學,許遞入侍,入侍後。上曰,今番使臣,可謂極選矣。尙喆曰,臣則只恃副使及書狀矣。上曰,予則惟信卿矣。又下敎曰,譯官李湛入去耶?致仁曰,當入去而以三分減二,故不得入去云矣。上曰,率去,可也。仍命李湛入侍,入侍後,上問曰,得請其何易耶?湛曰,旣非正史,則似無難從之端矣。命書傳敎曰,今番行中,彼人若以此求索賄賂之事,則此非彼人所爲,譯官符同者。予雖衰矣,若有是事,當該譯官,殿座南門,梟首示衆,以此嚴飭。今番馬主,若有士夫干囑之事,當該士夫,當不齒縉紳,一體嚴飭。又命書傳敎曰,其前自現,則雖下敎,自可參酌,勿論眞僞,此等罔測之書,亦不論求與得。得而粧䌙,着以圖署,於今陳奏之時,其先嚴問其本,而着圖署之人,今已作故。雖難憑問其子,豈不知比諸百男,輕重,若何則今日三司之默無一言,其果臣分乎?徐命敏當親問,其若脫空,自可白放,不然,豈可遠竄而止?朝者宋德基,雖請加律,不過請竄。嗚呼,聞此事,爲三司者,當沫血請討,而泄泄,豈可使聞于鴨綠?徐命敏,令該府,依鞫囚例,倍道拿來。又命書傳敎曰,此等罔測誣史,幾年藏置,本事外,豈可仍置其縣?徐命敏代,令該曹口傳擧行,其令今日辭朝。又命書傳敎曰,今者下敎,若何而徐哥拿來,以徐哥都事擧行,其所苟且,莫此爲甚。當該判金吾,越俸一等,勿拘次例,另擇以中官誤錯傳命,命拿入,拿入時。上曰,該房承旨做錯特甚,遞差。出傳敎仍命藥房入侍,入侍後,進湯劑訖。上曰,當此多事之時,銓官不可不備,在外參判許遞,其代前參判李潭,復授前任,牌招察任。參判尹得雨,都承旨除授,通政朴弼淳,承旨除授,牌招察任,房順房。三院副提調例兼。出傳敎命同副承旨入侍,入侍後,命書傳敎曰,莫重陵寢曲墻,豈可稽滯?不卜日禮堂今日辭朝,下去到陵所後,卽爲修補,而一時改築,想必復圮,分兩次修築畢後,告安祭依例爲之事,分付。又命書傳敎曰,昨聞湖西狀聞,將命御史,莫重事相値,雖不下敎,令道臣親執,勿拘日次,嚴訊取服,以謝南民,此不斯得,道臣焉可無飭?一體分付,書訖。上曰,軍官則誰耶?尙喆曰,欲率去洪和輔,而方爲外任矣。致仁曰,和輔雖復任長淵,別無設施之事云耳。上命書傳敎,長淵府使洪和輔許遞,爲陳奏使軍官。致仁曰,今番奏文,不可不詳納爲之,使兩提學相議爲之,如何?上曰,好矣。又下敎曰,何日當渡江耶?尙喆曰,初則欲數日內發程矣,推擇則卄七日爲好云,發程後當倍道矣。上曰,若前日則當於延恩門拜表,而今番則當登敦義門以望矣。仍命書傳敎曰,旣已嚴飭,則八包之持去,終涉如何,今番員役,以京盤纏擧行。八包旣禁,今番雖軍門,切勿貿來事,申勅,遂命退。
上在慶熙宮。停常參·經筵。
昧爽灑雨,自巳時至戌時,或灑雨或下雨,測雨器水深一分。
彰義宮擧動翌日,大殿,王世孫遣宮官問安。答曰,知道。政院·玉堂·藥房·朝廷·二品以上·六曹堂上口傳問安。答曰,知道。
大駕還宮後,政院·玉堂·藥房口傳問安。答曰,知道。
傳曰,都承旨入侍。
又傳曰,卽日問安,翌日問安,安徐。
朴師訥,以兵曹言啓曰,依傳敎,隨駕禁軍及駕後禁軍與標下軍兵等處,設飯以饋之意,敢啓。答曰,知道。
又以訓鍊都監·禁衛營·御營廳言啓曰,依傳敎,隨駕將校·軍兵等處,設粥以饋之意,敢啓。答曰,知道。
羅忠佐,以漢城府言啓曰,因傳敎,分付五部知委庚午以前使行往來之家,一一詳探,則五部牒呈內,部官躬往各處,使之首實,則終無自現者云,惶恐待罪之意,敢啓。答曰,已量,勿待罪。
朴師訥,以左右邊捕盜廳·一二所巡廳及禁衛營言啓曰,去夜無犯夜人所捉之意,敢啓。答曰,知道。
傳于金致讓曰,領相入侍事,遣史官傳諭,戶判同爲入侍。
吏曹口傳政事,以尹東暹爲戶曹參判。
左承旨金魯鎭等聯名上疏曰,伏以,臣等於臺臣請罷該房之啓,實有惶悚不自安者,蓋現告之經宿稽滯,實關國體,莫非臣等不善董飭之失。論其溺職,一院惟均,而其時入侍長僚,雖以奉書傳敎,自當該房之罪。在臣等廉義,其何可諉罪僚員,而獨自晏然乎?義在當遞,乞被同罰。伏乞聖慈,亟命鐫遞臣等之職,以安私分,不勝幸甚,臣等無任屛營祈懇之至。
辛卯五月二十二日辰時,上御彰義宮。時原任大臣·戶判,同爲入侍時,領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,戶曹判書蔡濟恭,行都承旨尹得雨,假注書黃錫範,記事官李度默·閔養烈,以次進前訖。命得雨書御製文後,命濟恭讀奏奏文草,至明神宗句絶。上曰,因爲先事,而至斥呼神宗,甚爲未安矣。致仁曰,稱誦辨誣之恩,此亦爲神宗事也。讀奏文訖,致仁曰,日字雖急,莫重文字,不可不詳愼,使諸文任博議,如何?命書傳敎曰,當廣示奏文,再昨崇政殿入侍諸備堂,前文任洪啓禧·南有容·黃景源,一體牌招,與時原任所撰臣講磨焉。上曰,禮判入來耶?致仁曰,朝參問安班矣,俄者送言于臣等,以實故不得入來云耳。命書傳敎曰,此時宗伯豈若此?禮判許遞,其代行司直李思觀除授,牌招察任。戶曹亞堂有闕代,令該曹口傳備擬,待下批牌招察任。翼謩曰,日勢差晩,湯劑何以爲之耶?上命入之,進湯劑後,致仁曰,旣成奏文草,請回鑾。上曰,見自首然後可回矣。命書傳敎曰,昔宋臣受金,其猶陋也。嗚呼,今日何日,今史何史?雖至一律,不敢欺也,況自現業已下敎,則奏文雖成,自現無聞,此何人臣分義?今日回鑾,惟在此遲速,予志固定,今日海東臣子,使其君臥於舊邸乎?勿論買於燕市,買於冊儈,其令卽爲自現事,令京兆分付五部。若復稽滯,該堂當重勘,一體嚴飭,遂命退。
辛卯五月二十二日午時,上還御崇政殿。時原任大臣·備堂·奉朝賀同爲入侍時,行都承旨尹得雨,左承旨金魯鎭,左副承旨任希敎,右副承旨李興宗,同副承旨朴弼淳,假注書金重燮·黃錫範,記事官李度默·閔養烈,領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,奉朝賀洪啓禧,行司直申晦·趙雲逵,戶曹判書蔡濟恭,吏曹判書朴相德,禮曹判書李思觀,刑曹判書沈鏽,判尹洪名漢,行副司直具善復·金時默·黃景源,吏曹參判李潭,司直金孝大,行副護軍張志恒,以次進伏訖。命濟恭進前。致仁曰,俄與戶判及奉朝賀,刪削奏文矣。上曰,刪削何處耶?致仁曰,大體則同,而字句間有點改處矣。上曰,封裹則以卄五日爲之耶?致仁曰,然矣。命諸譯等入侍,入侍後,以次奏名訖。下敎曰,今番使行,比前嚴重,如有生梗之端,則必施一律,爾等各以意對焉。首譯李湛對奏曰,下敎如此至嚴,且罷八包,何敢私自買賣乎?當竭力國事矣。命退去後,命啓禧及景源進前,下敎曰,奏文中有礙眼處,相議改定可矣。又命希敎,取月沙集辨誣文以奏訖,命藥房入侍,入侍後,命詣臺臺臣入侍。持平洪彬啓曰,請還寢東呂·址淳等還配之命。上曰,勿煩。請還寢定配罪人金柱泰,減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割又所啓,璿系快雪之後,書之正史,昭如日星,而意外無倫凶書,貿諸燕市,至播我東。宗誣罔極,擧國痛迫,貿來使臣,卽命荐棘,則印章粧䌙之人,不可以其身之已故,置而不論,請故牧使徐宗璧追奪官職。上曰,依啓。又所啓,三使臣荐棘命下之後,今已經宿,而尙無一人之現告,其在國體,極爲寒心。不善擧行之罪,在所難免,請當該承旨罷職。上曰,依啓。又所啓,新除授司諫院獻納鄭煥猷,時在京畿南陽地,請斯速乘馹上來事,下諭。上曰,依啓。遂乘輿,還入大內後,諸臣退出。
辛卯五月二十二日酉時,上御集慶堂。領相·戶判入侍時,領議政金致仁,戶曹判書蔡濟恭,右承旨朴師訥,假注書黃錫範,記事官李度默·閔養烈,以次進伏。上問濟恭曰,奏文已較正耶?對曰,有一兩處點改矣,上命讀奏,奏罷。上曰,臥而思之,謝表亦不可不爲矣。彼若曰,爾國情願則急,爲陳奏謝恩表則尙不擧行云,則將奈何?領〈相〉曰,果如聖敎矣。上曰,使行官銀,不可不持去耶?致仁曰,昨日下詢時,已有仰對,而諸議以爲,前後有事而行,輒皆持入,獨於今番,空手入去,不能無慮云矣。上曰,數之多寡,如何則可耶?致仁曰,前例多準萬數,而此則過多,七八千兩,似宜矣。上曰,萬兩則過矣,八千兩給送,可也。致仁曰,彼人聞陳奏消息,則皆以貪得爲心,是可悶也。上曰,另飭譯官,若漏別封銀消息,而彼有徵索之端云,則當殿座梟示矣。致仁曰,當以上敎嚴飭,謝恩表亦當申飭,明早使之製進矣。上命承旨書傳敎曰,尹得讓·林鼎遠·李瀰·羅忠佐·金致讓爲承旨,牌招察任,房順房。三院副提調例兼,當者雖該房,玆事莫重,諸承旨撕捱,事勢固然,一竝遞差。又命書傳敎曰,於今可問者徐命敏,嚴鞫體之道,以四日定日,更以思之,此道一開,其弊勝言,加二日事,令該府卽爲分付于都事。又命書傳敎曰,其於此日相値,再明予心曷諭?祭文欲添句,何敢仰㥻,雖不爲,豈只祗迎,臥便殿?明日祗迎後,仍宿典設司,少伸微忱,拜表日,登敦義門望見,政院知悉。命退,諸臣以次退出。
上在慶熙宮。停常參·經筵。
太祖大王忌辰齋戒。
藥房都提調韓翼謩,提調申晦,副提調尹得養啓曰,昨日經宿舊邸,當午回鑾,伏未審夜間,聖體調攝,若何,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。此時祗迎,今日初意,俯伏建明門,待承旨復命矣。霎時誠難,故來此頹臥,是豈人子道乎?遙望東郊,心隕膽墜,良欲溘然,今何諭氣焉?
藥房口傳啓曰,當極熱,齋宿湫隘之外司,旣不許承候,又不命進湯,追遠之孝思雖無窮,其在保護之道,豈不萬萬焦迫乎?玆不得不冒罪齊籲。伏乞卽許入侍,仍進湯劑,千萬幸甚,惶恐敢啓。
中宮殿·惠嬪宮,藥房口傳問安。答曰,知道。
大駕詣典設司後,政院·玉堂·藥房口傳問安。答曰,知道。
大駕還內後,政院·玉堂·藥房口傳問安。答曰,知道。
以承傳色口傳下敎曰,昨日搜覓之五部官員,竝知名以入。
備忘記,傳于李瀰曰,八十年來,此書來東國,豈止于此?嗚呼,此書一部,留在國中,豈陳奏意乎?興惟及此予心悚然,今日內自現,意亦懇切,另飭京兆。
以承傳色口傳下敎曰,綱鑑會纂若有者,持入自現事,分付五部官員,知名以奏。
又下敎曰,頃者李彝章去時,亦多出書冊者,問于其家,綱鑑會纂,士夫家必有之,分付京兆,盡爲收入。
又下敎曰,李彝章得來與否,問于弘文館以奏。
又下敎曰,五部官員,記過待令。
備忘記,傳于李瀰曰,近者士夫,以欺謾爲事,今日一行伍夫,其能自現,此正所謂人不若鳥者也。此書決非止此,今日內持來自現,意蓋深也。限二十年爲副使書狀者,若有則持來自現事,分付京兆。今雖臥此,心在乎書,一體嚴飭。
又下敎曰,旣惟關係莫重,明日何日,必也今日,豈特副使書狀?雖莫知而留此書者,宜不問其本,卽令其現。
又下敎曰,當該承旨旣若此,則該府堂,焉敢自免?京兆諸堂,皆依承旨律,捧傳旨。
以承傳色口傳下敎曰,只判尹捧傳旨。
又下敎曰,鳳洲綱鑑,三四年前得見者知入。
又下敎曰,餘存綱鑑會纂中序文及題目考奏。
又下敎曰,更以思之,綱鑑會纂一件,尙留朝鮮,此一日混沌也。初莫知而置者,今日內其皆自現,宜有參酌之道,決非特一書。司直申晦,爲判尹,其令曉諭五部,卽令持來自現。
又下敎曰,知其事以入,何其遲也?行首部官拿入。
又下敎曰,喧譁聲徹御所,兵曹郞廳記過。
又下敎曰,禮房承旨馳詣東五陵,奉審以來。
又下敎曰,正使內醫中,何人率去乎?知入事,分付內局。
又下敎曰,禁衛軍及各門把守軍,皆入處所事,分付。
金致讓啓曰,領議政金致仁,右議政金尙喆,戶曹判書蔡濟恭,有稟定事,來詣請對矣。傳曰,大臣·戶判入侍。
又傳曰,左承旨持綱鑑入侍。
李瀰,以漢城府言啓曰,因傳敎,使五部官員,知委坊曲,則前判官韓光會,故參判李彝章,前參判安,前參判尹得雨,前參議洪梓,工曹正郞沈念祖,前判官兪漢吉,進士鄭得煥,幼學姜世恭,幼學申大昌,醫官許寬,前參奉李潤身,幼學沈選之家,綱鑑會纂,自現來呈,故收納政院之意,敢啓。答曰,知道。
羅忠佐,以義禁府言啓曰,依傳敎,罪人兪漢吉·申大昌·姜世恭等,竝拿來,而鄭得煥,時在全羅道昌平地云,卽爲發遣府羅將,拿來,何如?傳曰,倍道拿來。
又以義禁府言啓曰,罪人兪漢吉,楸子島定配,當日押送事,命下矣。以傳敎內辭意,具罪目卽爲發遣府羅將,當日內押送配所之意,敢啓。答曰,知道。
又以刑曹言啓曰,申大昌巨濟府充軍,姜世恭瑞山郡定配,李恒健黑山島限己身爲民,當日押送事,命下矣。依傳敎,罪人申大昌慶尙道巨濟府充軍,姜世恭忠淸道瑞山郡定配,李恒健全羅道羅州牧黑山島限己身爲民,竝卽押送之意,敢啓。答曰,知道。
又以義禁府言啓曰,許禭大靜縣勿限年定配,當日押付事,命下矣。以傳敎內辭意,具罪目卽爲發遣府書吏,當日內押送配所之意,敢啓。答曰,知道。
金致讓,以奉常寺言啓曰,東籍親耕田所種小麥,今五月晦前,當爲成熟之意,敢啓。傳曰,當親受矣。
林鼎遠,以御營廳·左右捕廳·一二所巡廳言啓曰,去夜犯夜人無所捉之意,敢啓。答曰,知道。
林鼎遠,以江原監司徐命善狀啓,啓曰,三陟官近德面交柯驛居良人金未寬等囕死渰死事。傳曰,令本道恤典擧行。
備邊司薦,坡州牧使趙濟泰·李仁康·李明運。
吏曹口傳政事,以閔光洙爲禁府都事。
辛卯五月二十三日辰時,上御延和門。香祗迎入侍時,行都承旨尹得養,左承旨李瀰,右承旨金致讓,左副承旨朴師訥,右副承旨林鼎遠,同副承旨羅忠佐,記事官李祖源,假注書黃錫範,記事官李度默·閔養烈,以次侍立。上具翼善冠·黑圓領袍,乘輿由通陽門,詣延和門外降輿,立板位上,引儀呼唱上鞠躬祗迎罷。下敎曰,玉轎索色渝,當該太僕正推考。出擧條仍步詣建明門外,南向俯伏,移時遂乘輿,還詣典設司後,諸臣以次退出。
辛卯五月二十三日午時,上御典設司。大臣·戶判同爲入侍時,領議政金致仁,右議政金尙喆,戶曹判書蔡濟恭,左承旨李瀰,假注書黃錫範,記事官李度默·閔養烈,以次進伏訖。上曰,今此求對,有何事耶?致仁曰,臣等更見奏文草,則其命意終爲未快,略加點改,故敢此求對矣。上命濟恭讀奏,致仁曰,此是莫重文字,使左相同參,何如?上命入侍,賤臣承命出,與左議政韓翼謩偕來。翼謩進伏問日氣如此,湫隘如此,聖候未知若何。上曰,一時爲難矣。濟恭讀奏文訖,大臣齊聲奏曰,點改後事實精白,比前差勝矣。上曰,綱鑑自現者有幾人耶?瀰對曰,方次次自現矣。上命注書,取自現人綱鑑以奏。又命右承旨·右副承旨入侍,賤臣承命出,偕右承旨金致讓·右副承旨林鼎遠,取各處所納綱鑑以進。上命諸承旨,參互考見訖。致仁啓曰,今番奏文製進繕寫等事,皆委之於戶判蔡濟恭,曾因罷官,竝解槐院提調矣。爲先還差,使之專意檢察,何如?上曰,依爲之。命書傳旨曰,戶曹判書蔡濟恭,承文提調還差,遂命退,諸臣以次退出。
辛卯五月二十三日未時,上御典設司。五部官員拿入入侍時,左副承旨朴師訥,假注書黃錫範,記事官李度默·閔養烈,以次侍立。命拿入五部官員于布帳外,以明史自現事,嚴爲下敎後,上曰,宣傳官尹守儉,傳命孱劣,守門將爲之,朴光漢,比尹守儉,不可同日而語,朴光漢,令該曹陞六。出傳敎禁府都事洪尙德,直呈囚單子于御前,上命汰去,汰去代,口傳備擬事下敎。左副承旨朴師訥遞差,左副承旨下敎代,前承旨朴弼淳除授,牌招察任,房順房。出傳敎仍命退。
辛卯五月二十三日酉時,上御建明門。殿座入侍時,行都承旨尹得養,左承旨李瀰,右承旨金致讓,左副承旨林鼎遠,右副承旨羅忠佐,同副承旨朴弼淳,記事官李祖源,假注書黃錫範,記事官李度默·閔養烈,以次侍立。上具翼善冠·袞龍袍,乘輿由典設司齋所,詣建明門外殿座後。命書傳敎曰,兪漢吉·鄭得煥·申大昌·姜世恭,當爲親問以拿來,仍以次拿入。上問冊子出處于漢吉,供以爲,此非矣身冊子,考其圖署則可知矣。上命拿出,又拿問申大昌,供以爲,壬午年,買得于冊儈矣。上問考閱與否,對曰,未及考見矣。上曰,買置已十年,則必無不考見之理,而何敢隱諱耶?命嚴訊十度後拿出,又拿問姜世恭,供以爲,丁亥年,矣身買得于冊儈,而實未考見矣,拿出。又拿問李恒健,供以爲,頃年果買于冊儈處,而四五年前,已轉賣于他人矣。上曰,此必考見罔測之文,然後處置爲難,故仍爲轉賣,尤切巧譎矣。命嚴訊二次後拿出,命書傳敎曰,今番罔測之事,萬古所無,崩迫亘中,今方陳奏,朝鮮士夫家,此書至今一日留置,此增予一日不孝,而若過今夜,是豈子道?累次下敎,自現者四人。嗚呼,自朴弼淳陳章之後,人孰不知,而一日留置家中,豈特萬萬叵測?倫彝彛斁矣。豈可以本文見不見,有所分揀?事當一倂亟正邦刑,而自現則參酌之道,意在此也。則旣已自現後,竝置一律,非王命其信之道,而亦不可循例白放。兪漢吉,身爲朝官,多日掩置,萬萬駭慘,楸子島定配。申大昌,是誰之孫,而豈特十年掩置,四日泯默,節節憤駭,巨濟府充軍。李恒健,不思其父,敢效夏徵,旣曰同附明紀輯略,亦曰見其文,而於本事,其敢隱諱?尤爲巧譎者,初買冊儈,見其罔測之文,則自㤼復賣冊儈,欲掩其跡,節節陰譎,故旣施二次之刑。亦非自現者,當施一律而靜思,其若欲爲掩跡,必去圖署。此一節,於渠不無參酌之道,而關係莫重,隨事巧譎,黑山島限己身爲民,不齒靑衿。姜世恭,稚騃無識,難逃帳前,十餘年藏置,豈可專放?瑞山郡定配,皆當日押付。書傳敎訖,京兆又以自現人許寬草記,上命拿入,問冊子本末。供以爲,矣身年前買得于冊儈處,而實未得考見,伏見自現下敎後,仍卽來納矣。命訓將回示後,決棍五十度,仍傳曰,許寬旣已嚴處,許禭豈可置諸都下?大靜縣勿限年定配,當日押付。又傳曰,嗚呼,此等陰慘文字,賣於冊儈,買於冊儈,幾巡往復,思之及此,心寒骨靑,此類之弊,曾已少知,豈料若此之甚也?大抵此輩之偸竊於張三,潛賣於李四,予亦知也。燕市新書賣買,已有嚴飭,此後無論朝士,賣買於冊儈者,士夫終身禁錮。名以爲士者,隨現墨名靑衿錄,中庶刋名本院事,定式施行,而若不遵行者,執法之臣,掌議·邑掌,隨現勿齒搢紳,勿齒士流事,亦令一體嚴飭。今番節使,雖禁令外,於今書冊貿來,一切嚴禁,若有貿來者,當該使臣,北道邊地投畀,預爲知悉,俾勿犯過。又命書傳敎曰,若無今日下敎,此等罔測無倫之書,其在今日。嗚呼,乾道昭昭,快正國法,自此以後,義理先昭昭於海東,今後無論京外,若有此書,留置而現露者,當施逆律,以此布示中外。今番雖無可論者,凡使行,我東之人,務新新書貿來者,當該使臣,禁錮終身,譯官,海島爲奴,以此嚴飭。仍命承文院入直官員,持奏文草入侍,連爲催促,而未卽待令。上曰,承文副正字朴載德,良才驛徒年定配,承文院書員,令騎曹決棍二十度。出傳敎命鼎遠讀奏奏文草訖,仍乘輿還入大內後,諸臣退出。
上在慶熙宮。停常參·經筵。
太祖大王忌辰。
藥房提調申晦,副提調尹得讓啓曰,竟日移次,深夜還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣何諭乎?明日入侍。
中宮殿·惠嬪宮,藥房口傳問安。答曰,知道。
藥房口傳啓曰,卽伏承問候之批,有明日入侍之敎,臣等半日顒俟之際,誠不勝悶塞之至。診候之曠闕,今幾日矣,而況且移次勞動之餘,昨今湯劑之尙不進一貼,尤豈不萬萬焦迫乎?玆不得不冒昧瀆擾,伏乞亟許臣等持湯劑入侍,千萬伏望,惶恐敢啓。
口傳再啓曰,臣等冒陳口啓,未蒙俯察,日已向西,召命不下,承批之前,如是煩瀆,極知其萬萬惶悚,而此時湯劑之連日不進,其在保護之道,誠不勝焦迫之忱。進詣閤外,冒罪求對,暫許持湯劑入侍,千萬祈祝,惶恐敢啓。
口傳三啓曰,昨日湯劑之不御,專出於追遠之聖衷,此實無前禮之禮。臣等無狀,未能開陳義理,感回天心,日三進御之湯劑,減爲二貼,固已悶迫,今則二貼進御,猶且闕焉。越一日而申牌已報,尙無持入之敎,尤不勝萬萬焦迫,而不待批旨,輒此煩瀆,罪合鈇鉞。伏乞持湯劑入侍,千萬至祝,惶恐,敢啓。以承傳色口傳下敎曰,心雖一倍,氣則好矣。其止而休焉,今日則予心定矣。
口傳四啓曰,臣等聚首閤外,顒俟兪音,卽伏承批旨,大失所圖。聖躬保護,專在湯劑,減進尙切憂迫,昨日今日,闕然不進。當此極熱,凡係調護之節,宜無所不用其極,矧此常日得力之珍劑,尤何可暫時作輟乎?臣等未得諭之前,決不敢遽然退去,玆不得不更此煩籲。伏乞少賜體諒,而許入侍焉,惶恐,敢啓。以承傳色口傳下敎曰,雖尋常事,心有所定,況此何等事?其止之。
又下敎曰,命便休事,以入直注書傳諭,仍傳命召。
備忘記,傳于羅忠佐曰,許任圖畵署拔名事,分付。
又傳曰,此輩汎濫,莫若近者,東垣干桂,於渠可也,鳳州綱鑑,其意陰譎。此後此類生徒中,只許雜科本科,大小科與武科,若有初試者,先抹榜中,永定水軍事,奉承傳。
備忘記,傳于羅忠佐曰,初雖莫知,二十日後隱匿,懿溫臣也,宜將一番大索,其令咸知。
又傳曰,今日自現,何其寥寥也?知入。
傳于金致讓曰,明日德游堂封裹,當御覽,紙表筒外,皆待令。
又傳曰,明日封裹皇太后·皇帝所進物種,待令。
又傳曰,明日封裹後,仍爲次對。
備忘記,傳于尹得養曰,昨日典設司,其人尙在,誤問於帳前知焉。此任意在,且見昨日,人果精强,今適有窠,李光德,特差龍潭縣令,口傳下批,今日謝恩。嗚呼,其令今年官餉焉。
傳于羅忠佐曰,坐直承旨與承文院官員入侍。
林鼎遠,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
羅忠佐,以義禁府言啓曰,承文院正字朴載德良才驛徒年定配事,承傳啓下矣。以承傳內辭意,具罪目依例發遣府羅將,卽爲押送配所之意,敢啓。答曰,知道。又啓曰,徐勖修利仁驛徒三年投畀,沈埉成歡驛徒三年定配事,命下矣。以傳敎內辭意,具罪目依例發遣府羅將,卽爲押送于各其配所之意,敢啓。答曰,知道。
又以兵曹言啓曰,依傳敎,承文院書員李達元,決棍二十度之意,敢啓。答曰,知道。
林鼎遠,以訓鍊都監一二所巡廳·左右捕盜廳言啓曰,去夜無犯夜人所捉之意,敢啓。答曰,知道。
辛卯五月二十四日初更三點,上御集慶堂。承文院官員入侍時,同副承旨朴弼淳,假注書黃錫範,記事官李度默·閔養烈,權知副正字李永穆·李泰賢·朴相甲·朴相來·趙章漢·沈埉·徐勖修·宋民載·金璟·金瑢·金鏡·洪思默·宋景煥,以次進伏訖。上曰,幾人入侍耶?承旨奏曰,十三人矣。命各奏姓名,皆以職姓名仰對,至徐勖修,只以姓名奏。上曰,爾則無加資耶?對奏曰,僚官已奏職名,故臣則只奏姓名矣。上怒曰,何敢如是耶?仍命取奏文以奏,副正字沈埉奉進。上曰,此墨草也,昨夜已見者,今復來呈何也?命書傳敎曰,嗚呼,今日雖輿儓下賤,其皆憤懣之曰,身爲文官,焉敢若此?徐勖修不擧職名,喉間僅對,可謂難兄難弟,倨傲莫甚,依朴載德例,利仁驛徒年投畀,待開門押付。其餘諸官,昨夜擧措,其涉無據,故其命皆集,則今日此奏文,何等重大,而墨草本,昨已見焉,則今日復呈,抑何意思?昨日手持來,已涉可駭,則十餘人在職,一任下吏,不爲親呈,手持來呈。今日朝鮮,可謂無倫世界,二十日後三日隱匿,已無人臣之心。今者擧措,尤涉萬萬無據,輕蔑芸閣大寬典然矣。今日入侍諸權知副正字,俱以依初下敎,以芸閣施行,此後諸臣,若以此頷冤,此無臣分之國也。一體嚴飭,副正字沈埉,成歡驛徒三年定配。又命書傳敎曰,方以類聚,物以群分,理之常也。文官之子爲武,武臣之子爲文,古亦有之,而莫甚於近日,武臣子爲權知副正字者,至於一榜四人之多。若此不已,古稱叛武,今將皆反文,此後嚴飭,其令各隨父祖。昨日做錯書員及墨草手呈書員,令兵曹決棍。出傳敎又命書傳敎曰,姜世恭昨日下敎,意雖在矣,其涉太寬,海南縣定配。又命藥房提調持湯劑入侍,都提調韓翼謩,提調申晦,副提調尹得養,以次進伏,仍進湯劑訖。上曰,下敎中有參酌之語,故昨日許寬,只爲決棍,而二十日朴弼淳疏後,經四日乃爲自現,如此而可謂臣分乎?雖然昨日處分後,朝鮮則更無其冊子矣。晦對奏曰,昨聞京兆官員言,則以爲,嚴飭之下,親受有無單子於家家戶戶,則皆以無字懸來,或有燒燬鳳州綱鑑者云矣。翼謩曰,以此推之,則可知其無矣。仍更進湯劑後,諸臣以次退出。
辛卯五月二十四日夜二更,上御集慶堂。藥房入診入侍時,都提調韓翼謩,提調申晦,副提調尹得養,記事官李祖源·李度默·閔養烈,醫官方泰輿·李以楷·鄭允協·慶絢·吳道炯·鄭允說,以次進伏訖。翼謩曰,午間聖體,若何?上曰,一樣矣。進湯劑訖,命藥房先退,命槐院諸官進前。命書傳敎曰,旣下敎而其習不可不抑,況李聖師,予嘗謂可用之人,而以其子叛父。今聞其雖防禦使,於閫望其靳,以示予抑制之意,此於李景春懲創之意也。藥房復進湯劑訖,諸臣以次退出。
上在慶熙宮。停常參·經筵。
藥房都提調韓翼謩,提調申晦,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。興惟于此,夢猶心隕,氣何暇諭?同入次對。
中宮殿·惠嬪宮,藥房口傳問安。答曰,知道。
朴弼淳,以弘文館言啓曰,本館下番連日闕直,事甚未安,今日政新除授玉堂,待下批,仍卽牌招入直,何如?傳曰,允。
金致讓,以通禮院言啓曰,右通禮徐秉德呈狀內,身病甚重,勢難察任云,改差,何如?傳曰,允。
林鼎遠啓曰,大臣·備局大臣依下敎來待矣。傳曰,引見。
羅忠佐,以刑曹言啓曰,姜世恭昨日下敎,意雖在,其涉太寬,南海縣定配事,命下矣。依傳敎,忠淸道瑞山郡發配罪人姜世恭,全羅道南海縣移配事,發關分付于各該道道臣之意,敢啓。答曰,知道。
又以刑曹言啓曰,許寬南海縣充軍,當日押付事,命下矣。罪人許寬,依傳敎,慶尙道南海縣充軍,卽爲押送之意,敢啓。答曰,知道。
林鼎遠,以兵曹言啓曰,昨日做錯書員及墨草手呈書員,令兵曹決棍事,命下矣。依下敎,承文院做錯書員高喜文,墨草手呈書員金潤河等,各決棍十度之意,敢啓。答曰,知道。
又以禁衛營言啓曰,本營分授南山九嶷峯峴體城崩頹處改築時,所入石子,今月二十六日爲始,西郊碌磻峴近處,浮出取用之意,敢啓。答曰,知道。
有政。吏批,判書朴相德進,參判未差,參議洪樂純式暇,同副承旨朴弼淳進。以趙榮順爲吏曹參判,奇彦鼎爲正言,李得一爲應敎,鄭好仁爲副修撰,閔百興爲兵曹參判,金應淳爲左尹,金瑞應爲司成,宋瑋明爲禁府都事,洪相簡爲弼善,具鼎煥爲長淵縣監,尹東文爲順安縣監,李敬倫爲司僕僉正。奉常提調金時默,右通禮任瑎,積城縣監韓光載,平山府使白東俊,兼執義沈頤之,奉常直長單子成彦檝,學錄單魯仁鐸,幼學李廷虎年七十五,侍從臣前持平李福徽父加資事承傳,嘉善朴泰俊今加嘉義,禁軍祿試射柳葉箭沒技加資事承傳。
兵批,判書李翼元病,參判未差,參議李蓍建病,參知邊得讓入直進。以洪和輔·申翊文爲副護軍,元仁孫·金應淳·金魯鎭·任希敎·李興宗·朴師訥·李壽鳳爲副司直,安景漸·崔宇觀·李有白·金光鉉·李濟興·盧天祜爲副司果,李光弼爲同知,池日輝·金彦之爲僉知。
林鼎遠,以一二所巡廳·左右捕廳言啓曰,去夜犯夜人無所捉之意,敢啓。答曰,知道。
錦城尉朴明源上疏曰,伏以,動駕經宿,回鑾萬安,區區歡祝,曷有其極?伏念臣抱痾數朔,久曠起居之禮,瞻望宸陛,倍切戀結。臣於近日事,惶隕悸懍,有不敢泯默者,蓋綱鑑會纂,臣家果於十數年前,轉輾借來,哭夭以來,陳跡增感,一切抛置於蠹塵之中,而未曾披見矣。向者臣族祖臣弼淳,請借史記等書,故臣偶以此書許借,而疏出之後,始聞此書有臣子不忍見不忍聞之語。臣於是,毛骨俱竦,自不覺沫血而痛心也。噫,臣雖愚迷無識,如知其中有此等誣悖之語,則何敢晷刻淹置,不卽陳奏乎?然是書之借留臣家旣久矣。豈可以初不掛眼,自恕其罪,而晏然爲倖免之計哉?私心危懍,轉益罔措,而適値淸齋,呼籲路阻,今始席藁私次,短章自列。伏乞聖慈,亟命攸司,勘臣負犯,以嚴邦憲,以安微分,千萬幸甚,臣無任屛營祈懇之至。答曰,豈覽此章,予已諒矣。何爲乎此?其勿若此焉。
辛卯五月二十五日辰時,上御德游堂。親審方物入侍時,右承旨金致讓,左副承旨林鼎遠,假注書黃錫範,記事官李度默·閔養烈,以次侍立訖。命書傳敎曰,封裹御覽時,譯官通陽門外皆待令。又命書傳敎曰,今日,異於他日,欲見之,軍官·寫字官,皆以天翼待令。仍親審方物封裹後,命注書陪進箋文,賤臣承命出往,奉陳奏文以進。上命承旨讀奏訖,仍命譯官·軍官進前,各奏姓名,試老乞大及引儀呼唱罷,特賜弓矢·臘藥于軍官金尙選·尹光孚等。命書傳敎曰,今日軍官召見,意蓋在也。嗚呼,副使子弟軍官尹光孚,以摠戎使金孝大壻,於慈聖爲從孫女壻,丁丑正月立長。今日予懷萬倍之中,愴心何抑?令該曹待窠,卽爲錄用,伸予追慕之意。又命書傳敎曰,今日見故判書金始炯庶子,故判書韓師得庶子,豈特故人云。與予同在耆社者,金尙選,尙今思其父思其兄,韓光敾亦然矣。豈意今日,一庭同見乎?金尙選,令銓曹相當窠待窠調用,韓光敾,引儀取才云,故試焉。誠有才也,亦令該曹引儀待窠調用,皆懸註。又命書傳敎曰,今予此心,豈特萬倍,聞昔人於章奏,以謹百拜爲欺君,況此乎?此爲先也,登敦義門望見爲敎,令人再視,只見畿營,何異臥堂?如敬奉閣禮拜,再明日延和門祗迎,於板位,見三使臣,禮房知悉,一依凡祗迎例。今者陳奏,爲先懇迫,拜表時軒架鼓吹陳而不作事,分付,凡諸道五里程,依此知悉。出傳敎再明日延和門祗迎時,承史時服侍衛,以入直擧行事,榻前下敎。又命宣鰒魚及八梢魚于軍官·譯官等後,溫諭曰,汝等爲國努力成,事還歸,則其見衰君,豈不有顔耶?勉之。且賜鰒魚三接,爾輩雖一兩介,各自分藏,到燕後,啖其物思其君可矣。又命書傳敎曰,中官安國來,陳奏使回還後替直。遂命退,諸臣以次退出。
辛卯五月二十五日未時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,戶曹判書蔡濟恭,刑曹判書沈鏽,禮曹判書李思觀,行副司直金時默,右參賛鄭弘淳,行副司直洪名漢,吏曹判書朴相德,行副司直李章吾,兵曹判書李翼元,副司直金孝大,大司諫安杓,持平洪彬,左副承旨林鼎遠,假注書黃錫範,記事官李度默·閔養烈,事變假注書方宗擧,以次進前訖。上曰,使行已迫,欲令使臣一日得休,故次對進定于今日矣。又下敎曰,問于譯官,則今年有復爲入去者云,此輩以利爲心,難可盡信,故今番則尤爲用心矣。尙喆曰,臣亦嚴飭,若大罪則奏而處之,微罪則當塞復往之路矣。上曰,洪和輔墜馬致傷云,將率去何人耶?尙喆曰,臣等亦相議,則更有可合武將矣。上曰,誰也?尙喆曰,具敍五也。上曰,然則改付標。致仁曰,漂民出送謝表,旣付於今此使行,則使名當改以陳奏兼謝恩使矣。陳奏在我,謝恩關彼,則先陳奏後謝恩,雖似如何,謝有輕重,故前例如此矣。上曰,僉議,何如?翼謩曰,陳奏在我,謝恩在彼,先謝恩後陳奏,似無妨矣。尙喆曰,謝有大小,而今番所重,在於陳奏,先陳奏後謝恩,亦無妨矣。濟恭曰,漂民謝表,旣無別使之規,今番所重,只在陳奏之事,先陳奏後謝恩,似無妨矣。鏽曰,陳奏與謝恩,輕重大異,臣意亦如戶判矣。思觀曰,臣之意見,亦與戶判無異矣。時默曰,陳奏兼謝恩之使名,旣有已行之例,今番則先陳奏後謝恩好矣。名漢曰,今番使行,專爲陳奏,則所重有在,以陳奏兼謝恩,似合體段矣。弘淳曰,自有大小輕重之別,似當以陳奏使先矣。相德曰,所重在於奏請,先陳奏後謝恩,似好矣。章吾曰,臣意亦然矣。翼元曰,臣意亦然矣。孝大曰,臣意亦然矣。上曰,然則諸單子,以陳奏兼謝恩使,書之,可也。致仁曰,頃因北道烽燧看審武臣張志恒書啓,鏡城王鎭堡烽燧軍給復事,有令道臣狀聞之命矣。卽見咸鏡監司宋文載狀啓,則以爲,鏡城府諸烽軍,給復八十結,而鎭烽則自初不爲擧論。若以前給之敎,均排鎭堡六烽,則數甚些略,加劃二十結,竝與前給八十結,均分邑鎭十四烽。利城縣豆乙應崎邑主山咸興府中烽,高原郡鳳儀崎等四烽,旣已新設,依他例給復事,請令廟堂稟旨分付矣。一則是下敎狀聞之事也,一則是特命加設之烽也。鏡城烽軍復戶二十結加劃均分事,新設四烽,依他例給復事,竝依狀請施行爲宜,以此分付,何如?上曰,依爲之。致仁曰,書狀例付兼臺,而政事不爲,故尙未付職矣。上曰,政官牌招開政。出傳敎翼元啓曰,南行宣傳官尹守儉,命付守門將,無南行窠云,何以爲之?敢稟。命書傳敎曰,宣傳官尹守儉,飭已行,守門將無南行窠云,其下敎,置之。大司諫安杓所啓,請還寢鍾城府爲奴罪人天大,酌處之命,依律處斷。上曰,勿煩。請黑山島爲奴罪人五得,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割持平洪彬所啓,請還寢東呂·址淳等還配之命。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請大靜爲奴罪人仲義,依律處斷。上曰,勿煩。請崔百男邊遠定配。上曰,勿煩。一行刀割又所啓,積城縣監尹浣,家行絶悖,無故破養,怒其養妹之挽沮,至有歐打之駭擧。及莅本縣,專事鄙瑣,爲治苛酷,橫斂狼藉,人皆唾罵,恬不知恥。如此傷倫敗俗,貪猾不法之類,不可置之於搢紳之列,請積城縣監尹浣永刊仕版。上曰,依啓。又所啓,平山府使李廷默,愚騃昏暗,全無知覺,邑民呈訴,衙客代題,官庫殆空,奸吏用事。鄕任差出之際,賄賂公行,路傍弊邑,不可付諸此等之人,請平山府使李廷默罷職。上曰,依啓。又所啓,鐵原府使尹重淵,本以驕縱之人,及莅是任,日事沈酗,無罪軍校,酷施重棍,邑務民訴,昏不省察,吏緣爲奸,闔境嗷嗷。此等不法之人,不可置之於防禦重地,請鐵原府使尹重淵削職。上曰,赴任屬耳,何暇若此?遠外風傳,有難盡信,守令數遞,爲民巨弊,更加詳察處之。仍命書傳敎曰,此時守令,豈可曠官?尹浣·李廷默代,今日政擇擬。遂命退,諸臣以次退出。
辛卯五月二十五日申時,上御集慶堂。藥房入診入侍時,都提調韓翼謩,提調申晦,副提調尹得養,記事官李祖源·李度默·閔養烈,醫官方泰輿·李以楷·鄭允協·慶絢·吳道炯,以次進伏訖。翼謩曰,午間聖體,若何?上曰,一樣矣。進湯劑訖,諸臣以次退出。
辛卯五月二十五日酉時,上御集慶堂。坐直承旨入侍時,右副承旨羅忠佐,假注書黃錫範,記事官李度默·閔養烈,以次進伏訖。上命承旨,讀奏各處狀本後,命書傳敎曰,旣命參酌,故雖貸一律,李恒健·申大昌·兪漢吉,旣配海島,則薇垣戡律,其涉可駭,萬古回示參酌者,只請邊遠乎?此亦無倫之一端,當該臺臣,亟施刋版之典。許寬南海縣充軍,令該曹當日押付,旣已處分,臺臣許寬所啓,勿施。命注書,許寬若留城內,西小門仍留,卽爲逐送事,分付秋曹。又命取承文院官員在外記以奏,賤臣承命取進。命書傳敎曰,權知承文院副正字在外者多,其涉駭然,令該曹嚴飭,其令卽爲入城。又命書傳敎曰,此等罔測文字,冊儈其傳者多,萬萬叵測。此後此類,城中俾勿形影,不遵禁令,若有持冊往來者,捕廳譏察,從重決棍,南沿永爲水軍充定。遂命退,諸臣以次退出。
上在慶熙宮。停常參·經筵。
藥房都提調韓翼謩,提調申晦,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。一日心一倍,二日心二倍,氣何諭氣何諭?下敎時入侍焉。
藥房口傳啓曰,第二貼湯劑,待下敎持入之意,業已稟承於轎前矣。更鼓向深,丙枕將就,此時奉進,不宜少緩。伏乞卽許入侍,千萬幸甚,惶恐,敢啓。
延和門殿座罷後,政院·玉堂·藥房口傳問安。答曰,知道。
建明門殿座罷後,玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
傳于林鼎遠曰,左右捕將·五部郞廳,昨夜巡將監軍·該軍門將校,竝記過待令,前排亦令待令。
備忘記,傳于尹得養曰,陳奏使復命前,朝鮮義理斁矣。此時何敢在鄕?政院申飭,若有隱然人,當施無臣節律,以此申飭。
傳于金致讓曰,昨日除拜守令,今日辭朝,內局入侍,使之入侍。
以承傳色口傳下敎曰,今日淸淨,然後明當拜表,義城今日似當入來,昌平今已四日,禁軍二名定送,今日內入來事,分付。若不入來,則當該郞廳,同爲處分,一體分付禁軍,給馬。
又下敎曰,今日監察茶時捧入當該承旨,遞差。令該府,制書有違之律來稟府吏,令騎曹決棍三十度。
又下敎曰,今日捧呈辭承旨,遞差。
又下敎曰,何人也?知入,合座明紀輯略買賣于誰家與否,問之,直招則於渠不關,若不直招,則限直告棍問。
又下敎曰,買賣于誰家,卽爲問入,限五十度棍問,若以兩班欺諱,則大將當決棍矣。
又下敎曰,招從事官,若出兩班名則這這來告,承旨坐門卽稟。
又下敎曰,人君若此之時,敢爲偃蹇乎?六曹·漢城府,卯酉,申飭。
又下敎曰,中官多在而偃蹇,掌務官以牌招來乎?申飭。
又下敎曰,前年時憲書儲賚官,依兪漢吉例,令該府待令,該府堂郞待令。
又下敎曰,儲賚官置之事,卽爲分付。
又下敎曰,關係莫重,其二漢,令該府上之。
傳于林鼎遠曰,建明門當殿座,承旨以時服來待。
以承傳色口傳下敎曰,禁軍排立,依例爲之,單子來到,則帳前來呈。
金致讓,以禮曹言啓曰,卽接奉常寺所報,則小麥米,今五月二十八日封進云,依傳敎親受,以此日擧行之意,分付,何如?傳曰,德游堂親受矣。
又以吏曹言啓曰,兵曹佐郞申熤,除授後過限未肅拜,依例改差,何如?傳曰,允。
又以吏曹言啓曰,本曹佐郞洪樂恒呈狀內,身病甚重,勢難察任云,依例改差,何如?傳曰,允。
李興宗,以義禁府言啓曰,安杓康津縣遠竄,洪彬機張縣遠竄,當日倍道押付事,命下矣。以傳敎內辭意,具罪具依例發遣府書吏羅將,卽爲倍道押送于各其配所之意,敢啓。答曰,知道。
又以義禁府言啓曰,藍浦縣監丁昌裕,保寧縣監金樂豐等馮閱處之事,傳旨啓下矣。丁昌裕·金樂豐,俱在任所云,依例發遣府羅將,竝拿來,何如?傳曰,允。
又以義禁府言啓曰,前承旨羅忠佐,施以制書有違之律事,傳旨啓下,而特敎定律名者,捧原情直爲草記勘處,曾有定式矣。羅忠佐旣已拿囚,以制書有違公律,杖一百,依例收贖放送,何如?傳曰,纔經近密,故其勿對吏事,欲爲下敎,草記適到,飭已行,其何勘律?特放。
林鼎遠,以禁衛營言啓曰,來六月當九番右部中司屬全羅道五哨軍兵,逢點實數六百五十二名,已爲點閱整齊。來六月初一日,與各處入直軍名,依例替代後,舊軍放送之意,敢啓。答曰,知道。
又以禁衛營言啓曰,來八月當十番右部右司屬全羅道五哨軍兵。來七月二十五日京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來六月七月兩朔應立後部司屬江原道二哨,京畿左道三哨,合五哨軍兵六百七十名,已爲逢點整齊矣。六月初一日,與右部後司軍兵替代後,舊軍放送之意,敢啓。答曰,知道。
又以御營廳言啓曰,本廳來八月九月兩朔應立後部左司屬京畿左道三哨,右道二哨,合五哨軍兵,七月二十五日,京中逢點。八月初一日,與前司軍兵,當爲遞代立番,趁期調送事,本道監司處,依前知會之意,敢啓。答曰,知道。
李瀰,以漢城府言啓曰,因傳敎,沈觀之免爲庶人,逐出西小門外,當日渡江之意,敢啓。答曰,知道。
李興宗,以刑曹言啓曰,趙弘鎭,三水府限己身充軍,三倍道押送事,命下矣。依傳敎,罪人趙弘鎭,咸鏡道三水府,限己身充軍,三倍道押送之意,敢啓。答曰,知道。
又以刑曹言啓曰,沈恒之,旌義縣限己身充軍事,命下矣。依傳敎,罪人沈恒之,全羅道濟州牧旌義縣,限己身充軍,卽爲發配之意,敢啓。答曰,知道。
又以刑曹言啓曰,冊儈等黑山島爲奴,熟手子冊儈,令訓將決棍三十度,一體黑山島爲奴事,命下矣。依傳敎,罪人冊儈趙得麟·朴師億,高壽仁·金德垕,高得寬,熟手子裵景度等,竝爲奴於全羅道羅州牧黑山島,卽爲押送,而朴師恒,自捕廳今方嚴問,姑待押送,追後發配之意,敢啓。答曰,知道。
又以刑曹言啓曰,徐尙修鏡城府爲奴,倍道押送事,命下矣。依傳敎,罪人徐尙修,咸鏡道鏡城府爲奴,倍道押送之意,敢啓。答曰,知道。
又以刑曹言啓曰,李達連甲山府充軍事,命下矣。依傳敎,罪人李達連,咸鏡道甲山府充軍,卽爲發配之意,敢啓。答曰,知道。
林鼎遠,以訓鍊都監言啓曰,依傳敎,罪人羲天·景度,靑坡橋梟示,懸首江邊之意,敢啓。答曰,知道。
李興宗,以刑曹言啓曰,梟示罪人羲天·景度妻孥,黑山島,永屬官奴婢事,命下矣。罪人羲天·景度等妻孥,令京兆考出帳籍,亦爲分付當部,査出牒報後,擧行之意敢啓。答曰,知道。
又以義禁府言啓曰,罪人李潤身,甲山府定配事,命下矣。以傳敎內辭意,具罪目,卽爲發遣府羅將,押送配所之意,敢啓。答曰,知道。
又以義禁府言啓曰,前承旨朴弼淳,淮陽府遠竄,當日押付事,命下矣。以傳敎內辭意,具罪目,卽爲發遣府書吏,當日押送配所之意,敢啓。答曰,知道。
林鼎遠,以左右捕廳言啓曰,依傳敎,左邊從事官洪宅夏·安翼濟,行首軍官金聖彪,右邊從事官任希莘·成胤協,兼從事官白東毅,行首軍官金萬齡等,各決棍五度之意,敢啓。答曰,知道。
又以御營廳一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
吏曹口傳政事,以李彦秀爲積城縣監,鄭鍊·金克行爲禁府都事,李台鼎爲左通禮,尹錫周爲右通禮。
辛卯五月二十六日辰時,上御延和門外。殿座入侍時,行都承旨尹得養,左承旨李瀰,右承旨金致讓,左副承旨林鼎遠,同副承旨朴弼淳,記事官李祖源,假注書黃錫範,記事官李度默·閔養烈,以次侍立。上具翼善冠·袞龍袍,乘輿由通陽門,詣延和門外,仍爲殿座後,命入前排。拿致通禮,以假差,故卽爲分揀,命實通禮記過來待後,以宣傳官誤錯傳命,連爲拿入。命書傳敎曰,宣傳官尹守儉·金處憲·金百彬汰去有闕代,卽爲口傳備擬。又拿入實通禮,下敎曰,此何等時,而通禮雖在門外,宜待門入來,且新除通禮,何不謝恩耶?左通禮鄭景瑞,右通禮任瑎,先汰去,刋名仕版。出傳敎又命拿左右捕將,下敎曰,冊儈尙不捉致,此何故也?兩捕將對奏曰,傳敎下於昨夜,故方爲推捕矣。上曰,朝鮮士夫,無不知冊儈,今日內限江上所居冊儈,盡爲捉囚以奏。仍命傳授命召後,下敎曰,以無數之冊儈,尙不得捉致一人,兩廳首從事及捕卒,決棍五度,限數十人捉來後,大將躬來以奏。又命拿入五部郞廳,下敎曰,自今後朝鮮更有此冊否?齊聲對奏曰,必無矣。上曰,其本版則必無,而科儒類抄中,明史如有逆璘所作文字,雖一兩行,今日內必爲來納。皆起伏對曰,當極力搜覓矣。又命拿左右廳巡將及一二所監軍,問姓名後,下敎曰,此時夜禁,當爲申飭,而頃日御營廳捉一監察後,更無所捉,法立而然耶,是何故也?一竝依法五度後拿出。兵曹判書李翼元啓曰,臣於巡將事,有所仰達矣。巡將之謀避懸頉,未有甚於近來,卽今餘存,只有九人,事甚苟艱。更以亞將以下,多數抄啓,而如有如前之弊,則隨現警責,何如?上曰,以曾經千摠以下,抄啓,可也。鼎遠讀奏禁府都事物故狀啓,上驚動曰,慘矣。命書傳旨曰,昨聞都事狀聞,已涉殊常,狀聞又到,聞甚惻然。令本道爲先恤典,惠廳亦令顧恤其子,待闋服調用,以示予意。又命拿入御營廳巡邏牌將,左右廳捕卒後,下敎曰,去夜何無草記耶?齊聲對曰,門內外各捕三人,而過限不得草記。上曰,此後初五更所捉人分揀事,各別申飭。仍乘輿,還入大內後,諸臣以次退出。
辛卯五月二十六日午時,上御建明門。殿座入侍時,行都承旨尹得養,左承旨李瀰,右承旨金致讓,右副承旨林鼎遠,同副承旨朴弼淳,記事官李祖源,假注書黃錫範,記事官李度默·閔養烈,以次侍立。上具翼善冠·袞龍袍,乘輿由通陽門,詣建明門外殿座後,命金吾堂郞及兩捕將入侍,入侍後。問尹泰淵曰,冊儈招辭,更有幾人耶?未卽對奏。上曰,尹泰淵敢驕重耶?命書傳敎曰,捕盜大將尹泰淵汰去,訓將李章吾捕將除授,牌招傳授·命召·傳令牌,大將牌。仍命拿入冊儈等,推問冊子買賣處後,命拿金履復,下敎曰,汝以忠臣之孫,當此時,留置此等冊子,不爲自現,何也?履復供曰,矣身所買冊子,卽綱鑑正史,而朴弼淳疏後,矣身骨驚心寒,卄一日,卽爲付丙,故未得自現矣。命特放,又命拿沈觀之,問冊子首末。觀之供曰,矣身則本無冊子買賣事矣。命更推問冊儈,儈曰,觀之之弟恒之,曾以綱鑑,求買于矣身矣。上曰,沈觀之免爲庶人,逐出西小門外,當日渡江。出傳敎又命拿沈恒之推問,恒之供以爲,冊子中無明史,而只係宋史,故不爲自現矣。命書傳敎曰,罪人沈恒之,旌義縣限已身充軍。又命拿沈履之,推問後特放。以都事之稽滯,命書傳敎曰,當該金哥,都事汰去,其代令該曹口傳擧行,同義禁閔百興,帳前肅拜。又拿問趙弘鎭,供以爲,頃年有鳳州綱鑑,而賣之已六七年矣。上命嚴訊一次後,命書傳敎曰,罪人趙弘鎭,三水府限己身充軍,倍三道押付。又拿問徐尙修,以初無明史對供。命嚴訊後,鏡城府爲奴,倍道押付。又拿問李周永,供以爲,矣身本無綱鑑買賣事,而曾與冊儈有嫌怨,故如是誣告矣。上命白放。又拿問李潤身後,命甲山府定配。又拿問徐命敏後,上曰,爾父旣施追奪之典,則不可罪及于其子,特命以不敍之典,白放。又拿問李奎良,以輯略本無之意對供,命特放。又拿問蔡弘履,對供曰,矣身誤沾天恩,叨在近班,而今入此地,罪合萬死,綱鑑則臣家本無,年前買置世史類編矣。朴弼淳疏後,卽爲付丙,故未及自現矣。上命特放,命書傳敎曰,判義禁,趙雲逵許遞,申晦除授,先入侍後謝恩,提調許遞,其代戶判蔡濟恭除授。又拿問李羲天,供以爲,矣身買置明紀輯略,而實未及考見,得聞朴弼淳疏槪後,仍卽付丙矣。上命拿與羲天買賣冊儈裵景度。命書傳敎曰,嗚呼,今此陳奏之時,我國買來者,若不正法,崩心焦迫,何可勝言?不耐于心,今日次次盤問,果得李羲天·裵景度等,其若相雜於鳳洲綱鑑,則未及其見,亦非異事,而此則拾賣此陰慘之書,亦買此罔測書。聞來心寒骨靑,此不可循例處之者。於帳前回示三帀,若臨南門,令訓將靑坡橋,梟示江邊,懸首三日,其妻孥,黑山島,永屬官奴婢。仍命弼淳進前,問疏槪,弼淳俱以仰對。上曰,何敢以誣字,書出大槪乎?命罷職。又命拿李達連推問後,甲山府充軍,冊儈等黑山島爲奴。前承旨李興宗,承旨除授,牌招察任,房順房。出傳敎又命書傳敎曰,其所陳章雖嘉,其誠今日,得聞大槪,此何大槪?不覺心隕膽墜,然則賞自賞飭自飭,如此大槪,頒布中外,是豈陳奏之意乎?前承旨朴弼淳,淮陽府遠竄,當日押付。仍命留待守令入侍,入侍後,命講七事,積城縣監韓光載,未卽誦奏。上曰,積城縣監韓光載汰去,吏判從重推考,其代令該曹口傳擇擬。出傳敎命藥院入侍,入侍後,京兆以明史綱目中有朱璘文字草記。命書傳敎曰,今聞李玄錫明史綱目,有朱璘之言云。此非聖賢書,旣有正史,予嗣服後刊行者,旣聞之後,不可一刻置諸於覆載之間,一竝洗草。又命書傳敎曰,今者主人,卽徐命敏,以此其待今日,事將誤矣,大抵時體二字,予之嚴飭,前後,若何?而此習不悛,若無今日擧措,何以懲創於世道,冊儈偏漏於都中,所貴者惟鳳洲綱鑑,其中獨買朱璘輯略者,爲士子者,亦專昧鳳洲綱鑑,而獨買朱璘輯略者,亦一人,若無今日之擧,來頭彝倫,將斁後已,可見乾道之昭昭,獨賣獨買者,快施邦刑,冊儈八人,黑山島爲奴,名以綱鑑者,令京兆一倂付丙,自此日月復明於海東,倫彝將扶於萬代,嗚呼陳奏拜表之前,不肖之道,今無餘蘊,嗚呼海東士子,因此懲創,陋矣時習,時可消矣,予則曰,不然,予則曰,不然,雖處分,非徐命敏,何有今日,聞其洪純實,於渠全然不知,洞知莫云不敍,假借彌縫於此事,予豈爲哉,初則義城縣令,尙未處分而然,更思已有其代嚴處者,嚴處白放者,白放卽人君之道也,徐命敏旣放,特爲分揀,又命書傳敎曰,今者許寬,豈比於五得·仲義,而安杓已涉可駭,洪彬只傳前啓,以今自現觀之,朝鮮倫彛,可謂斁矣,嗚呼今日士夫世界乎,安杓康津縣遠竄,洪彬機張縣遠竄,當日倍道押付,因刊名縉紳案,使海東臣子,少知倫彝,左承旨李瀰啓曰,今二十三日殿座時,以京兆擧行之遲滯,該吏懸罰事有下敎,伊後無分揀之命,尙今懸置矣,上曰,承旨不卽提稟,推考,該吏則放送,仍乘輿,還入大內後,諸臣退出。
上在慶熙宮。停常參·經筵。
藥房都提調韓翼謩,提調蔡濟恭,副提調尹得養啓曰,昨日竟夕臨門,侵夜還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝爲仰稟。答曰,知道。尙今宜然。今聞此罔測書,卽予也莫能申飭,許多冊儈,遍敷于此書,只得來乎?朱璘書只藏置,卽予也。俗習若此,於今始綻,卽予也。雖一爲此,心寒瞻墜,況三者乎。於今時體快飭,處分雖嚴,豈爲此初無是事?回來仍却夕膳,徹宵憧憧,氣何諭乎?若無今事,李玄錫·朱璘言若賢訓,添書於明史綱目,予則命此印刊,將何刻也?冞切靦然,於今海東義理則大正,此心何耐,氣何道哉?待敎入侍焉。
大駕詣慕華館,入幕次後,政院·玉堂·藥房問安。答曰,知道。還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
以承傳色口傳下敎曰,今日臣子,豈有闕之者,而宗班文武官至於部官,而如有闕者,皆抄出詣於板位。雖一人,如有闕者,當隨詣延恩門,申飭。又以下敎曰,坐板位後,拜表爲之。軍官二人,先爲陪去,奉陳奏於慕華館。以待三使臣入侍時,譯官同爲入侍。
又以下敎曰,三使臣處封裹,以院坐臘劑爲之。
李在簡以都摠府言啓曰,今日入直內三廳武無兼禁軍及軍兵等,當爲中日習射,而拜表相値,不得爲之之意,敢啓。傳曰,知道。林鼎遠啓曰,卽者扈衛廳軍官,以右議政金尙喆意來言,明日奉命出疆所帶扈衛大將之任,不可一刻無摠察之人,何以爲之?敢啓。傳曰,一廳大將兼察。傳于李瀰曰,世孫同爲祗迎,入直春·桂坊待令。
又傳于曰,明日朝廷問安勿爲之。傳于林鼎遠曰,承旨入侍,儒臣持高麗史拜表卷入侍。
備忘記,噫,館此書豈特朝臣,昨日帳前,旣聞得於某君云,雖非朱璘書,身爲宗臣,焉敢潛置?若然,其書一半,尙在國中,分付宗親府,前後使行家,旣有其名,有此名書。令宗親府取來草記,付諸京兆,以宗爲名者,其若隱匿者,令宗簿寺刊名譜牒。
吏曹口傳政事,以趙宗儉爲泰安郡守。
李瀰,以侍講院言啓曰,本院新除授弼善洪相簡,時在平安道寧邊地,書筵入番事緊,斯速乘馹上來事,下諭。傳曰,允。
又以吏曹言啓曰,明日拜表祗迎時,左右通禮不可不備員,而左右通禮有闕之代,口傳備擬以入之意,敢啓。傳曰,知道。
李在簡,以兵曹言啓曰,依下敎,禁漏官李善恒,決棍十度後,放逐興化西挾門之意,敢啓。傳曰,知道。
又以兵曹言啓曰,今日監察茶時來稟府吏,令騎曹決棍事,命下矣。依傳敎,司憲府書吏金尙珍,決棍三十度之意,敢啓。傳曰,知道。
又以義禁府言啓曰,李彦衡端川府投畀事,命下矣。以傳敎內辭意,具罪目卽爲發遣府書吏,押去配所之意,敢啓。傳曰,知道。
金魯鎭,以漢城府言啓曰,依聖敎,申飭五部,知委坊曲,而昨日則領議政金致仁家鳳洲綱鑑,領府事金相福家鳳洲綱鑑,奉朝賀洪啓禧家鳳洲綱鑑,前判書元仁孫家綱鑑易知錄,前判書韓光會家綱鑑,前參判安家鳳洲綱鑑,故參判李彛章家綱鑑,前參判尹得雨家鳳洲綱鑑,故參判李日躋家綱鑑會編,前參判鄭光漢家綱鑑會纂,前參議沈履之家鳳洲綱鑑,前參議洪梓家綱鑑會纂,監司洪良漢家綱鑑正史,故牧使金致一家龍門綱鑑,正郞鄭存中家玉堂綱鑑,佐郞沈念祖家鳳洲綱鑑,縣監李錫奎家綱監大全,注書洪鳴漢家綱鑑統一,前參奉尹泰國家玉堂綱鑑,罪人李潤身家綱鑑會編,都事趙城鎭家常板綱鑑大成,幼學鄭宜淳家玉堂綱鑑·鳳洲綱鑑,幼學李彦魯家鳳洲綱鑑來納,故卽爲付丙。今日則右議政金尙喆家鳳洲綱鑑,前判書洪名漢家鳳洲綱鑑,前參判鄭昌聖家綱鑑大成,前司諫李台鼎家鳳洲綱鑑,幼學辛必寧家常板綱鑑大成,進士李東植家綱鑑,幼學權奎彦家鳳洲綱鑑,幼學李奎亮家綱鑑,校書館所上綱鑑會要來納,故亦卽付丙。而明史綱目則在議政韓翼謩家,奉朝賀洪啓禧家,前判書洪樂性家,前判書徐命臣家,前參判金華鎭家,前參判李福源家,參判尹東暹家,前參判李得宗家,前應敎鄭象仁家,前司諫權穎家,前都事安寬濟家,主簿李㻋家,佐郞李文源家,前縣監李運喆家,前參奉兪漢容家,前侍直李惠埔家,前參奉尹泰國家,幼學權熻家,幼學洪元燮家,學官申愷家,幼學李尙誠家,幼學沈鏗家,幼學洪昌海家,幼學尹載遠家及校書館所上,一竝來納,故亦爲先洗單之意,敢啓。傳曰,知道。
林鼎遠,以訓鍊都監一二所巡廳,左右捕盜廳言啓曰,去夜犯夜人無所捉,敢啓。傳曰,知道。
辛卯五月二十七日巳時,上詣延和門,拜表祗迎入侍時,都承旨尹得養,左承旨李瀰,右承旨金致讓,左副承旨林鼎遠,右副承旨李興宗,記事官蔡弘履·李祖源·李度默·閔養烈,以次侍立訖。上拜表祗迎後,命三使臣進前,命駕轎待令。命書傳敎曰,今日慕華館擧動時,禁軍以入直擧行,前後廂軍·挾輦軍各六十名,以內外營入直隨駕,留營留陳,置之。訓將都領事,帳前下敎,手書賜三使臣。尙喆曰,昨日侵夜還內,未審聖體,若何?上曰,昨日事皆予不孝之過矣。尙喆曰,伏願自今以後,聖心每加舒泰,不至煩惱,千萬顒祝焉。上曰,今番事如不諧,則卿等俯伏闕門,期於結末,可也。尙喆曰,聖敎至此,臣惟冀蘇武之十九年矣。賜三使封物,命先退,命譯官進前,下敎後卽退出。藥房進前問候,進湯劑訖。上怒發,命拿入禁喧郞,作門哨官,上臨慕華館,命時原任六卿·槐院提調進前,斜對訖。上降館祗迎,上回駕,御建明門,命書傳敎曰,莫重下敎誤傳,當該承旨,不可遞差而止,施以不敍之典,其代李在簡·金魯鎭除授,牌招察任,房順房。命擧動時擧案中懸病人,依禁推例拿入,判金吾申晦罷職。榻前下敎命李彦衡·金光國·柳脩·李復祥拿推,命李彦衡端川府投畀,柳脩·金光國分揀,命禁都宋瑋明汰去事。榻前下敎命漢城府郞廳拿入,李涑汰去。榻前下敎藥房進湯劑訖,命堂上內乘汰去事。榻前下敎上還內後,諸臣以次退出。
辛卯五月二十七日申時,上御集慶堂。儒臣持高麗史拜表卷入侍時,副校理李致中,副修撰鄭好仁,左承旨金魯鎭,記事官李祖源·李度默·閔百烈,以次進伏訖。上下番輪讀高麗史。命書傳敎曰,嗚呼,朱璘罔測無倫之書,豈可一刻置之於覆載之間?嗚呼,朱璘·張英,雖不能食肉寢皮,買其文賣其文者,同日正法,可代朱·張,此專由乎國人務時體之弊,而於今其文皆無,冊儈嚴處,本事可謂妥帖。以此觀之,此書流布外方,焉可無也?申飭諸道·兩都,皆令丙其書告官,此後若有隱匿者,當以逆律重繩,一體嚴勅。冊儈一種,捕廳譏禁,隨卽嚴棍,付諸該曹,充定水軍事嚴勅。前來唐本,其數優足,亦何可務新取來?以今觀之,史記之名,奇奇怪怪。此彼人知我國務新爲此者,此後凡使行書冊,禮曹單子中同入,禁物嚴禁,命李羲天暴屍,只今日爲之事,榻前下敎命兩儒臣先退。命魯鎭讀奏上言單子。命書傳敎曰,今者捧上言之命,雖由於先通我國民情之意,長木廛人上言,非四件事,關係至微,呈平市署,可也。何敢若此,關係國體上言,特爲勿施。令該曹決棍懲後,魯鎭讀奏京兆洗草草記訖。命明史綱目洗草後,出付紙署。出榻敎魯鎭讀奏泰安破船狀。命書傳敎曰,噫,護船之命,若何?則今者泰安郡監色亦見之,其不爲護船可知,何待回啓,當該郡守李亨元,令該府從重勘處,其代令該曹卽爲口傳擇差,與未下直守令,皆令明朝辭朝。命書傳敎曰,今聞五同,爲主上言,其甚矜惻,特放事,分付該曹。命書傳敎曰,今番捧上言,意蓋深也。何待回啓?黃處中,依鄭光憲例特放事,分付該曹,諸臣以次退出。
上在慶熙宮。停常參,經筵。
藥房都提調韓翼謩,提調蔡濟恭,副提調尹得養啓曰,昨日動駕郊館,當暑回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。身雖在此,心隨奏文,氣何諭乎?世孫只爲祗迎,猶懷悵然,爲其日暑,予自悔矣。亦何問候焉?受麥入來後,便殿待下敎入侍。
傳于李瀰曰,今日下直守令,待令于德游堂,泰安郡守謝恩後,亦爲待令。
又傳于曰,內局入侍坐直承與儒臣,持問答入侍。
傳于林鼎遠曰,入侍中官孫效忠外,皆拿入,前排待令。
李在簡,以司僕寺內乘,以一提調意啓曰,兼內乘李鼎炳汰去事,命下矣。其代卽令該曹口傳差出,以爲推移入直之地,何如?傳曰,允。
兵曹口傳政事,兼內乘申大謙爲。
林鼎遠,以吏曹言啓曰,今此宗廟朔祭大祝,前校理朴師崙,前修撰李世奭塡差矣。時無職名,令該曹口傳付軍職,何如?
兵曹口傳政事,副司果朴師崙·李世奭。
李在簡,以兵曹言啓曰,新差甲巖權管劉龍澤呈狀內,本以抱病之人,當暑添劇,時月之內,萬無差復云。邊上重鎭,不可久曠,依例罷黜,準期不敍之,何如?傳曰,允。
有政。判書朴相德牌不進,參判趙榮順在外,參議洪樂純進,左承旨金魯鎭進啓曰,判書朴相德牌招不進,參判趙榮順在外未肅拜,小臣獨政未安,何以爲之?敢稟。傳曰,只出緊任,以閔弘烈爲大司諫,金致九爲持平,趙載俊爲修撰,元仁孫爲判尹,兪恒柱爲吏曹佐郞,李世奭爲兼司書,黃宅仁爲兵曹佐郞,李商鳳爲刑曹佐郞,李普行爲金浦郡守,鄭存養爲果川縣監。
兵批。判書李翼元病,參判尹得雨病,參議李興宗入直進,參知邊得讓病,左副承旨李在簡進,副司直羅忠佐,同知單金世鍊。
林鼎遠,以宗親府郞廳,以有司堂上意啓曰,備忘記,噫,彼此書,豈特朝臣,昨日帳殿,旣聞得於某君云,雖非朱璘書,身爲示臣,焉敢潛置?若然,其書一半,尙在國中,分付宗親府,前後使行家,旣有其名,此名書,令宗親取來草記,付諸京兆。以宗爲名者,其若隱匿者,令宗簿寺刋名譜牒事,命下矣。本府依傳敎,卽爲前後使行家,一一搜問,則故樂豐君楙家子孫以爲,曾有鳳洲綱鑑,已送京兆云,而此外則皆以爲,元無此等冊子云,成命之下,不得取來,惶恐,敢啓。答曰,知道。
林鼎遠,以漢城府言啓曰,依聖敎,收聚綱鑑及明史,爲先付丙洗草之由,昨已啓達,而今日則前判書洪名漢家綱鑑大成,前監察趙鼎鎭家玉堂綱鑑,幼學徐洛修家綱鑑,生員趙重晦家玉堂綱鑑,幼學申大顯家鳳洲綱鑑,幼學趙彝鎭家玉堂綱鑑,幼學南麟耉家綱鑑,幼學成致一家綱鑑來納,故卽地付丙。明史綱目,則前判書洪名漢家,前參判尹得雨家,前府史洪益大家,都事趙潞鎭家,前都事李得老家,幼學沈原之家,幼學徐有烈家,前都事吳載純家,幼學李心淵家,奉事李昇海家,前都事洪相文家,幼學金鍾純家及成均館所上來物者,亦卽洗草。益加申飭五部,多般知委,更無呈來之事,而今日乃是定限之終日,何以爲之?敢啓。傳曰,嗚呼,雖與本書有異,其所本莫重,若云過三日,爲海東臣子,朱璘之名,或掩置,此無異得藏裵·李名也。嗚呼,思本事之重,顧將入之君,孰敢爲此?莫云過限,來呈者許受,此後卽是明史也。郞廳詣遮日巖洗草後,付諸紙廛,以無用之物,爲有用。
以承傳色口傳下敎曰,昌平幾日程乎?知入。
又以下敎曰,身爲首羅將,徵公而坐,首羅將,令騎省決棍五十度,所得之物,令該府盡爲屬公,如有一兩遺漏之弊,該堂當一竝投畀矣。又以下敎曰,入侍孫效忠外,中官入前排拿入。
又以下敎曰,其時不能嚴飭,當該判義禁刋版之典。
又以下敎曰,得來裵哥捕校,問名加資,今日內下批,李哥捕校次得來,一體加資。
又以下敎曰,其君若何之時,汝等小豎,何敢若此?當依法而參酌,今日則月廊待令,暫時如或不待令,當殿座矣。
林鼎遠,以義禁府言啓曰,當該羅將,卽其地限己身充軍,卽遣都事拿來事,命下矣。依傳敎,發遣府都事拿來之意,敢啓。傳曰,知道。
又以義禁府言啓曰,泰安郡守李亨元,令該府從重勘處事,傳旨啓下矣。李亨元時在任所云,依例發遣府羅將,拿來,何如?傳曰,允。
又以刑曹言啓曰,長木廛市人上言,特爲勿施,決杖懲後事,命下矣。長木廛市人孫璹,決杖一百,放送之意,敢啓。傳曰,知道。
李在簡,以禁衛營,一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
右議政金尙喆疏曰,伏以,臣頃日筵中,冒陳乞解之懇,而倉卒行殿,聖敎勤摯,不敢畢而退矣。從前出疆之臣,雖係閑漫之職,元無仍帶往來之事,況輔國之重乎?臣之復命遲速,有未可預料,虛帶重任,寢息何安?伏乞聖慈,諒臣言之非出飭讓,許解臣本兼諸任,得以專意使事焉。臣纔離文陛,回瞻五雲,愚衷耿耿,附陳一言,顧今擧國含生之仰望我殿下者,固何如哉?當聖算八旬之隆,御一日萬幾之繁,而凡厥臣庶,不一其心,扺罪相續,每致煩惱,以至不接藥院,不進湯劑,不知不覺之中,其爲貽損於聖躬多矣。惟願深軫乎付托之大,保嗇之重,設有事端之不豫於聖心者,切勿停却湯劑,以盡調護之道焉。臣於昨日辭退之時,敢以寬字,略有仰勉,伏想聖明,亦或記有矣。以聖上至仁至明,何嘗有一政之或差,一夫之不獲,而群下無狀,不善奉承,一事二事,轉輾層激,或不免辭令之失平,處分之過中,小大惴惴,擧懷危懼,殊欠聖世太平之氣像,臣之以一寬字警欬者,蓋出於斷斷憂慮之忱也。惟殿下深留意焉。臣每誦諸葛表,今當遠離之語,未嘗不三復流涕,躬踐斯境,不勝激仰,言未知裁,益切悚惶,臣無任瞻天望雲屛營祈懇之至,謹昧死以聞。答曰,隨奏文於華館,兼餞卿而回焉,心切悵然。今日省卿之章,聞卿之懇,若卿復入侍於便殿,其雖少慰,心則何弛?若卿章寬字,其於弛字,卿等益勉焉。何則?今予夙宵憧憧,勉卿等心,卽第二件,望卿等來,卽第一件,快卽順成,不多月而復命,第一第二,予心快弛,附陳忠懇,深切歎服。雖然無限造物,莫量於大於重,欲寬何能?其於建功,曾已詳諭,今何加疊,心益墜氣益苶,而適値陳奏,此心萬倍,亦歇後語,遙望燕雲,方寸憧憧,臥思股肱,其亦沓沓,心無二用。古人旣云,雖帶相職,於卿何關?若謂卿自高陽,夜至燕館,晝於食,自曰,何時順成,於息,亦曰,何時復命,於晝於夜,只此用心,筵席旣諭,何復陳章?大官體重,高陽陳章,誠是料表,其於諸臣,雖有前例,卽於大官,卿何創開,且一事關係奏文,旣稱右相於國,若爲原任,此豈誠也?亦爲重,所關莫重,安心勿辭,何可呼寫?卿須顧大事之莫重,體小子之誠諭,當此盛暑,好好往來焉。寫已畢,有餘意,扈衛大將,猶命兼察,莫重輔相,亦何違奏文頭辭,雖一時,許副乎?卿諒卿諒,今日予夙宵憧憧之意也夫。
戶曹參判尹東暹疏曰,伏以,臣猥膺使命,今已辭陛,首路所叨職名,不可仍帶,玆敢援例陳籲。伏乞卽命遞改,以幸公私焉。答曰,省疏具悉。專解本任,已有前例,今事異焉。何可循例稟處?本職許遞,當此盛暑,卿等順成本事,好好復命,雖答于卿等之一字,兼爲書狀也。
辛卯五月二十八日辰時,上御德游堂。親臨受麥入侍時,都承旨尹得養,左承旨金魯鎭,右承旨李瀰,左副承旨李在簡,右副承旨金致讓,同副〈承旨〉林鼎遠,記事官蔡弘履·李祖源·李度默·閔養烈,以次侍立訖。奉常提調金時默,擎麥進前,左承旨李瀰,受麥獻于上前,上親受置于案上,玉手摩挲,如是者二次,時默退。命書傳敎曰,今當陳奏,雖無此事,來月何月,雖難動作,何敢伈伈,今予所爲,惟在此矣。明日當先爲香祗迎,兼行次對,凡諸等事,禮房知悉,依前擧行。又命書傳敎曰,今予一心,惟在軍民,今番諸道習操後,水·陸軍皆無恙乎?令道臣遍問以啓。又命書傳敎曰,今聞坡州牧使趙濟泰,尙未解由云,此則異於他群,特爲勿拘,其令當日辭朝。又命書傳敎曰,新府尹欲爲下敎,其將後赴云,令備局卽爲分付灣府,義州譯學,卽爲先遣鳳皇城,探問東八站及瀋陽彼邊與否以來。又命書傳敎曰,嗚呼,今當此時,來月何月?冥然冥然,將逢此月,爲人子道,其宜前期宿於門外,晨曉展禮,而陟降俯臨。其曰,雖命何知?來月初八日,當詣昌德,展禮而來,三嚴寅正三刻,單嚴,世孫隨駕侍衛,只入隨駕,挾輦軍八十名,以原內入砲手隨駕,前後廂軍八十名,禁·御兩營外營入直軍,分半隨駕,而禁營全屬前廂,御營全屬後廂,訓將只率新營標下軍,都領隨駕禁軍,只入直隨駕,皆安徐。副輦前後部鼓吹,留營·留陣,一體安徐。嗚呼,三月初九日,其莫能拜,回駕時,當詣毓祥宮,少伸餘懷而回·此時前後廂軍·禁軍,皆道上留住,百官行禮,莫行於昌德宮,亦爲安徐。又命書傳敎曰,關係,若何?而一羅將焉敢討食,若是遲滯乎?當該羅將,卽其島限己身充軍,水軍充定,卽遣都事拿來,而若過今日,當該臨門時,當爲先刑推,卽爲分付。又命書傳敎曰,嗟哉,今日海東臣子,庶幾諒予前者勅勵乎,其果然矣。豈有今事,新奇其名,一書爲八書,此後市肆之人,其亦知故也。噫,皆從時體,將八其君之命,何不從之?嗚呼,其君祗迎,何異動駕,光國志慶錄,何朝受領,李彦衡卽何朝孫,而於渠僅代盡,偃在其家。嗟哉,判金吾,敢以無謂,有金光國不參,雖非咫尺帳前,旣無隱請,其勘直哉若此,予將高枕。嗚呼,時體二字,自今以後,若不大加懲創,此無臣節者,來初八日詣昌德宮時,何敢隨君?今番拜表稱頉人,其勿隨駕事,亦爲嚴勅,其若有進,此亦欺君也。又命書傳敎曰,其間定日,來朝卽過限,何敢申牌時,來呈草記?今日夜禁前,來納許捧,萬萬駭然草記該堂,施以不敍之典,不待今日暪告郞廳,令該府嚴處,部官若稟,令該曹一體處之。又命書傳敎曰,漠然不知,今乃聞知,明史綱目,以添付朱璘評觀之,必有朱璘書,雖非陰慘書之比考,亦不能寢皮,豈可此書,一刻留置於海東?只欲搜訪,非李玄錫一族而誰?若有卽今來呈政院,此則呈後都無事,孰敢隱也?其若有匿者,此朱璘族屬,復生於海東,焉逭王章,令京兆着實分付,命守令次次進前,義州府尹宋載經進伏。上曰,旣經侍從,不問七事,只宣諭,可也。礪山府使李彦忠,靈巖郡守李聖檍,泰安郡守趙榮儉,次次進伏,命宣諭後,仍退出,命載經更入侍。上曰,灣人今年慘被凶荒,須子惠賙恤,以副予意。載經曰,當竭心膂而爲之矣。諸臣以次退出。
辛卯五月二十八日申時,上御集慶堂。藥房入診,坐直承旨,儒臣同爲入侍時,都提調韓翼謩,提調蔡濟恭,副提調尹得養,同副承旨林鼎遠,記事官蔡弘履·李度默·閔養烈,副校理李致中,副修撰鄭好仁,醫官方泰輿·李以楷·鄭允協,慶絢·鄭允說·柳光翼·徐命緯,以次進伏訖。翼謩曰,日氣甚熱,聖體,若何?上曰,難矣。翼謩曰,中宮殿氣候,若何?世孫宮氣候,亦何如?上曰,一樣矣。進湯劑,上進御,請診,上許之。泰輿曰,脈候左右三部調均,而滑體少不足矣。翼謩曰,判府事金陽澤,以職掌事,有稟達來請矣。上曰,金判府事入侍,出榻敎陽澤進前曰,聖體,若何?上曰,一樣矣。陽澤曰,臣以太常事,有敢達者矣。宗廟·社稷·皇壇·諸山川大祭所進果實中,黃栗·大棗,曾前以柏子,胡桃·銀杏等果,或推移代封。辛巳年,故相臣尹東度爲戶判時筵稟,黃栗·大棗,不得代封,朔望告祭,單色果黃栗,無論某節,亦永爲封進事定式,未知所稟之意,何如?而近來詳聞太廟官員之言,則夏月所用棗栗,多有所傷,薦進甚未安云,蓋陵殿宮園享果,去皮精實,宗社諸處所進,例不去皮,而至於棗栗,雖去皮,不能剖見,故裹內所傷,無以知之。今旣聞有此弊,宜有變通之道,自今潦暑六七月,則凡諸大祭及朔望告祭所進黃栗·大棗,依舊例以他果代封,何如?上曰,以柏子·胡桃代行,可也。陽澤曰,朔望告祭單色黃栗,代封柏子,胡桃,當從便代用乎?上曰,依爲之。出擧條翼謩曰,今番事後,嚴璘,不欲以其名字行世,卽欲陳疏請改,而方在被罪中,不得爲之云矣。上曰,改之,可也。出擧條得養曰,日前臺望,卽柳炯,非柳戇也。上曰,然則政官下敎,勿施之。得養曰,坡州牧使趙濟泰,方在罷散中矣。上曰,坡州牧使趙濟泰收用。出榻敎命讀右相疏,上曰,相臣所陳眞得體,而辭職殆同副使,然是則過矣。翼謩曰,疏中所陳事,出疆之時,果得相臣之體矣。上曰,副使之辭職,卽前例矣。上曰,大臣傳諭,事體至重,曾前湖西傳諭,亦命史官,況今此答乎?其令預備翰林,卽爲傳諭,何云翰林?望順成望順成來,欲令史官,特書時政記之意也。出傳敎鼎遠曰,翰林未及來待云矣。上曰,預備翰林從重推考,不察承旨推考。出榻敎上曰,藥房提調持湯劑更爲入侍,上進御。命儒臣上下番輪讀問答訖,承史亦輪讀,諸臣遂退出。
上在慶熙宮。停常參,只朝講。
藥房都提調韓翼謩,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此心憧憧,暑氣沓沓,氣候已諭矣。
李在簡啓曰,大臣·備局堂上,依下敎來待矣。
傳于林鼎遠曰,判金吾旣已下敎,政官牌招開政。
金魯鎭啓曰,京兆方有擧行之事,而判尹元仁孫未肅拜,左尹未差,右尹金應淳在外,時無行公堂上,判尹元仁孫,卽爲牌招察任,何如?傳曰,允。
傳于李在簡曰,坐直承旨竝入侍。
傳于李在簡曰,騎馬三匹立之,入直注書待令。
吏曹口傳政事,以宋瑩中爲左尹。
此咸鏡監司宋文載啓本,永興等金是興率婢甘端等囕死·渰死事,傳于林鼎遠曰,令本道恤典擧行。
有政。吏批,判書朴相德進,參判趙榮順在外,參議洪樂純進,左承旨金魯鎭進,以申應顯爲司諫,持復休爲持平,趙宗鉉爲副應敎,金時默爲工曹判書,李昌壽爲判義禁,黃景源爲校書提調,徐有祜爲典簿,李述源爲永禧殿令,尹㬘爲禁府都事,金漢耆爲戶曹參判,鄭彦忠爲同敦寧,漢學敎授單金夏材,校書正字單李彦一,校書副正字單宋景煥·洪思默。
兵批,判書李翼元進,參判尹得雨病,參議李興宗入直,參知邊得讓病,承旨李在簡進,以鄭信達爲訓鍊判官,尹守仁·李潤春爲宣傳官,尹文淵爲訓鍊主簿,朴長瀗爲訓鍊僉正,金魯成爲宣傳官,田致雨爲五衛將,副司直元仁孫·尹東暹。
林鼎遠,以吏曹言啓曰,前參判嚴璘改名事,命下矣。以璹字改名云,令藝文館給帖,何如?傳曰,允。
李在簡,以兵曹言啓曰,依傳敎,義禁府首羅將李得良,決棍五十度之意,敢啓。傳曰,知道。又以兵曹言啓曰,依傳敎,罪人拿來,徵食遲滯,羅將宋載福,全羅道珍島郡,限已身水軍充定之意,敢啓。傳曰,知道。
林鼎遠,以奉常寺官員,以都提調·提調意啓曰,東籍親耕田所種小麥打作,則所出爲一石之意,敢啓。傳曰,知道。
金致讓,以義禁府言啓曰,淮陽府遠竄罪人朴弼淳,端川府投畀罪人李彦衡,竝特放事,命下矣。朴弼淳·李彦衡,旣已發配所,到處竝放送事,卽爲分付于各道道臣之意,敢啓。傳曰,知道。
又以義禁府言啓曰,刑曹粘目內,扶安縣監姜俒,移本府處之事,允下矣。姜俒時在京畿安山地云,依例發遣府羅將,拿來,何如?傳曰,允。
李在簡啓曰,營廳一二巡廳,左右捕盜廳言啓曰,去夜犯夜人無所捉之意,敢啓。傳曰,知道。
以承傳色口傳下敎,欲陳今日乎?進來郞廳催促,香祗迎罷後,政院·玉堂·藥房口傳問安。答曰,知道。
辛卯五月二十九日辰時,上詣延和門,香祗迎入侍時,行都承旨尹得養,左承旨金魯鎭,右承旨李瀰,左副承旨李在簡,右副承旨金致讓,同副承旨林鼎遠,記事官蔡弘履·李祖源·李度默·閔養烈,以次侍立訖。上具翼善冠·袞龍袍,出通陽門,以乘輿詣延和門板位上,祗迎訖。命書傳敎曰,祗迎後當爲朝講,經筵特進官,以備堂中,除座目單子,卽爲來待,大臣·備局堂入侍事。榻前下敎上還內後,諸臣以次退出。
辛卯五月二十九日辰時,上御集慶堂。藥房入診入侍時,都提調韓翼謩,提調蔡濟恭,副提調尹得養,記事官蔡弘履·李度默·閔養烈,醫官方泰輿·李以楷·鄭允協·慶絢·鄭允說·柳光翼·徐命緯,以次進伏訖。翼謩曰,夜間聖體,若何?上曰,一樣矣。進湯劑,上進御,請診,上曰,置之。當此暑氣,建功二貼亦當乎?曾經提調人,各陳所見,可也。提調蔡濟恭,刑曹判書沈鏽,兵曹判書李翼元曰,建功尤好於暑氣矣。上笑曰,已料此言矣。上曰,藥房提調持湯劑更爲入侍。出傳敎上進御,諸臣遂退出。
辛卯五月二十九日巳時,上御集慶堂。朝講,大臣·備局堂上引見入侍時,領議政金致仁,左議政韓翼謩,刑曹判書沈鏽,禮曹判書李思觀,行副司直金時默,左參贊鄭弘淳,行副司直李章吾·具善復,兵曹判書李翼元,行副護軍張志恒,司諫李顯祚,持平金致九,侍講官李致中,檢討官鄭好仁,參贊官金致讓,左副承旨李在簡,記事官李祖源,事變假注書方宗擧,記事官李度默·閔養烈,以次進伏。上讀立敎篇訖,致中·好仁繼讀。上曰,上下番俱陳文義,可也。致中曰,始敎之讓,讓字尤合於聖工,伏願加勉焉。好仁曰,逸居而無敎,敎字有關聖化,伏願留神焉。上曰,所奏俱切實矣。致仁曰,恒産二字,實爲生民之大本,而無敎則無異於禽獸。伏望益加聖工,使民無至無恒産,而繼之以有敎,是臣區區之望矣。上曰,所奏是矣。翼謩曰,臣別無仰陳者矣。時默·弘淳·善復·顯祚·致九亦以文義之別無仰陳者,仰陳。上曰,日熱如此,少退月廳休息,更爲入侍,而經筵官仍退,可也。致仁進前曰,夜間聖體凡節,若何?上曰,日熱如此,甚難堪矣。中宮殿氣體,若何?上曰,亦一樣矣,命湯劑入之,上進湯劑訖,都提調請診候。上曰,置之可也。命書傳敎曰,田稅大同,於國鳥翼車輪,而此邊差池而申勅,此邊果來,彼邊差遲而申飭,彼邊果來,前則大同差池,今則田稅差池,此豈常平之意乎?若問其本,卽守令心也。若此而其能吏民俱便乎?噫,其雖衰,於此不衰焉。其亦風夜憧憧,何敢若是不齊現心於其君乎?此守令,宜令營門決杖,以覺便心,而農務方殷,後復若此,六年窠爲三年窠,三十窠爲十五朔,此後當限五年,勿爲檢擬,以此申飭。今聞六月行船忌云,其於行船,十分着意事分付。又命書傳敎曰,聞大槪心以爲駭,處分而飭已行,樹立可尙,此正爲建德報仇也。朴弼淳特放,噫,光國志慶錄,亦何時成亦何代後,不參雖無據,宜思其先,飭亦行,到配所然後,何必立法,李彦衡一體特放事,分付。又命書傳敎曰,元仁孫,因相奏許遞,其代工判具善行除授,牌招察任,亞尹代,口傳擇差,一體牌招察任。上曰,䄄旣特放,似當上來矣。致仁曰,以道理言之,不宜上來,而上來亦不怪異矣。上曰,此行何人住接,何人衣食,徘徊道路,亦甚可矜矣。命書傳敎曰,靜以思之,其雖特放,亦命亟停其啓,未結末之前,居何居食何食,思之及此,予心酸焉。今來何處,到城外後,令該曹買給數間屋,亦令該廳,月給米一石,頃者事其涉放恣,令宋樂休亦爲顧助事,分付?以示此意,勿禁前良娣家奴僕往來,存者旣若此,況今無者乎?禛之柩來後,亦洪大顯顧助,亦令惠廳助給其需。致仁曰,處分如此,實仰天地之德矣。又命書傳敎曰,三處軍器摘奸事,其雖下敎,此時何可命宣傳官,其令道臣,遣褊裨摘奸狀聞事,分付海西道臣。又命書傳敎曰,今聞江原道臣農形狀聞,以都事替行,其涉過矣。徐命敏旣分揀,況其姪乎?勿待命事回諭,此後令道臣修改,若或依前,政院勿捧。又命書傳敎曰,嗚呼,宇宙昏矣,倫彝斁矣。莫若近日,正史所撰,自有其時,不可言也。明史綱目,卽海東所撰,而豈特朱璘?今者罔測之事,世之人雖莫知何樣人,所撰之人,豈不知之?而添錄於此史,此可謂白黑混淆,奚比於一時莫察?五倫之中,君臣一也。以今觀之,一倫斁而盡矣。義理黑白相雜,五倫若此,人道熄矣。不聞則已,何敢不爭,何敢矇然?關係莫重,彝倫重矣。今日入侍兩臺,豈可只遞而止?永刋仕版,使義理復明,人倫正也。又命書傳敎曰,許寬予旣貸命,予何言也?而至於李玄錫,今日君臣,雖皆不知者,於玄錫則豈不知其本,大叚不察?噫,朱璘必有私撰,故陰慘之筆,至及於私自輯略,豈有私撰,則此時玄錫莫見,予何知之?莫重何等史,大不覺,朱璘到此境則爲桓溫者,勿論知與不知,焉可無勅?予當處,何待今者臺閣,李玄錫,追削其職,以示予扶植彝倫之意。其所刊印,卽予下敎,雖悔何及,因此有下敎者,莫重諸處史庫藏國史於金櫃石室者,頃者己見,今番亦見。私文集同爲持去,同藏史庫,曾見形止案,心常爲駭者,前已矣。此後嚴禁此習,其若違令,當該史官,施以制書有違之律事捧傳旨。近者史官奏稟,此則命置之者,於今關係莫重,朱璘名所載之書,豈可一刻置諸史庫?日後曝曬時,明史綱目,卽其處洗草而來事,分付藝文館,持平金致九所啓。一行刀割又所啓,請還寢定配罪人金柱泰減等之命。上曰,其勿復煩。又所啓,請大靜縣爲奴罪人仲義依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓請崔百男邊遠定配。上曰,勿煩。又所啓,請還寢東呂·址淳等還配之命,更令王府嚴鞫得情。上曰,勿煩。司諫李顯祚所啓,請崔百男邊遠定配。上曰,勿煩。又所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。一行刀割又所啓,請黑山島爲奴罪人五得,依律處斷。上曰,勿煩。又所啓,新除授行大司諫閔弘烈,時在京畿廣州地,正言奇彦昇,時在全羅道光州地,請竝斯速乘馹上來事下諭。上曰,依啓。顯祚·致九所啓,臣等傳啓之後,以南海縣充軍罪人許寬,不爲加律事,聖敎截嚴,臣等當論不論之罪著矣。嚴敎之下,惶懍踧踖,無地自容,其何可一刻晏然於臺次乎?請命遞斥臣等之職。上曰,噫,此事關係何等,而當論不論,可勝寒心,何待處置,依啓。致仁所啓,判金吾爲任緊重,而昨日政,公然留窠,殊未知其意,當該政官,從重推考,何如?上曰,依爲之。又所啓,此武兼成堣所懷也。以爲,各道習操,多以失稔,或至三四年停廢,此後則春秋鍊習一爲定式事,有令備局稟處之命矣。春秋操鍊,本有定制,而歲荒則停止,亦出於爲民,則惟當於臨時稟定矣。上曰,依爲之。又所啓,頃因部將李重喆所懷,海西鄕騎士鄕族輩,嫌其軍額之名,擧皆厭避,故雖有鄕任差定之規,而乍遞旋仍,便同空帖,此後則勿論鄕閑散,以有才藝有知識者擇定,試取優等,差出鄕任,雖有故遞,任騎士三四窠,則以額內差定事,有登對時稟處之命矣。知有識之人,固難易得,其欲擇定弓馬,宜先優等鄕任,亦出勸奬,一依當初節目遵行之意,嚴飭分付,何如?上曰,依爲之。又所啓,此頃日訓鍊判官尹守仁所懷,而其一以爲,江界一年採蔘,盡數取用,則頗足上納元數,而本道各邑私貿,動以十數斤,故蔘價至貴,至於一分一兩,私貿往來,嚴加禁斷,則正供可備,民力可紓云矣。本道各邑私貿之弊,果如其言,廟堂亦曾申飭,而更加嚴禁,此後犯者,隨現論罪似宜矣。上曰,依爲之。如不檢飭,當該府使,當限己身禁錮,以此申飭。致仁曰,其二以爲,江邊把守軍,每名貿蔘五分,尾蔘二分卜定,而戶役蔘及例貿蔘,亦爲徵納,則立把蔘,是疊役也。不勝其弊,隨充隨逃,若罷正軍赴把之規,統計一邑之民與軍,四年一次,輪回立把,則兵無逃躱之弊,國有戎政之實云矣,以事勢則似然,而此不可遙度而硬定,令道臣詳問便否於該府,使論理狀聞後,更爲稟處,何如?上曰,依爲之。致仁曰,其三以爲,近者有薦出身不下千數,一年初仕,不過二十餘窠,疏通之策,末如之何,此後則雖有慶科,減其數而峻其藝,庶無沈滯之患云矣。此則在自上臨時闊狹,有非在下所敢稟處者矣。上曰,置之。致仁曰,其四以爲,濬川爲都城萬年之計,而濬時沙礫,輸置咫尺,一經暴雨,依舊塡塞,浮費耗財,反爲痼弊,更於南山樵採之禁,嚴科條,庶有其效云矣。四山樵採,朝禁本嚴,而三軍門將臣,今方入侍,更加嚴飭,何如?上曰,依爲之。致仁曰,其五以爲,近來營將巡歷,以貽弊列邑,委之於節度使,而列邑奉行,反不如營將之苛察,營將巡歷依前擧行事,有竝令備局稟處之命矣。兵使行操之年,輒停營將巡點者,以有民弊故也。此後停操之時,守令營將,巡點各邑軍器,母忘陰雨之備,何如?上曰,依爲之。翼謩所啓,今春講經,諸試官因事被罪,今皆蒙敍,獨四館所官員見漏,而特敎之故,不入於歲抄云矣。上曰,一體敍用,可也。又所啓,今因言端,敢達矣。李斗煥之調用邊地,蓋酬其善於漕運,頃者勿施之敎,固知出於懲礪之聖意,然事件旣異,功罪相蒙,或似如何矣。上曰,其下敎勿施,濟恭所啓,本曹定例中四學靑衿錄修正物力,以每式年上下爲定,而其數爻,一一載錄矣。近年以來,或有儒罰之命,或經鞫獄之事,則四學輒以改錄爲請,京鄕靑衿錄及色掌案,掌議案,先生案,輪回案,薦冊等,□□色必欲一時修改,故所入之數,極甚不貲,而一年之內,多則五六次,少則三四次,此必是當初重違□士之請,雖係定□□□年年□□□便成本曹之一大弊矣。自今以後,四學□□當改之事,姑爲付籤,以待式年,然後□爲一新修改之意,更爲定式,何如?上曰,所奏誠是,依爲之。善復所啓,向因五衛將黃仁燮所奏,黑角弓子加添事,有軍門稟處之命矣。漆弓近或有之,所見雖美,屢屢控之,則所漆易致剝落,終不如裹樺皮,漆其隙之爲愈,從古例似好矣。章吾曰,以都監軍弓裹樺皮,年久不□□□之別無病處,以此推之,防濕有勝於漆弓矣。上曰,仍舊貫可也。鏽所啓,自前減膳時,初日則本曹不得開座,其後則雖未復常膳之前,依例爲之,而今番則事體與前有異,□循例擧行,不可不一番稟定,故敢達矣。上曰,依例爲之。鏽曰,□□有自內殿座時,秋曹外,各司依例開座事傳敎矣。如是則本曹開座未易,侍衛不入之殿座,則依例開座,何如?上曰,凡諸殿座,事過後依例爲之,可也。藥房更進湯劑,上進湯劑訖,諸臣以次退出。
上在慶熙宮。停常參·經筵。
藥房都提調韓翼謩,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夙宵用心中千千萬萬料表,今逢此月,追慕萬倍,此心亦隕,氣何暇喩?待下敎入侍。中宮殿·惠嬪宮,藥房口傳問安。答曰,知道。
李在簡,以都摠府言啓曰,今日入直內三廳武兼禁軍及軍兵等,當爲中日習射,而□□□之意,敢啓。傳曰,知道。
吏曹口傳政事,檢閱李養鼎。
金致讓啓曰,檢閱李養鼎,旣已付職,卽爲牌招,何如?傳曰,允。
傳于金致讓曰,內局入侍。
假注書望李祖源服制代,以李夔爲假注書。
傳于金致讓曰,禁軍排立時刻,置之。
金魯鎭以漢城府言啓曰,莫云過限,來呈者許受,郞廳詣遮日巖洗草後,付諸紙廛事,命下矣。依聖敎更加分付五部,知委坊曲,終無來納之事,而李玄錫族屬及他處朱璘書,廣搜遍問,亦不得所在,故連爲嚴飭,前自臣府洗草者,爲先出付紙廛之意,敢啓。傳曰,知道。
金致讓,以義禁府言啓曰,今此殿座時,本府都事,不可不備員,而參下都事鄭文啓,與新除都事尹㬘,有甥侄應避之嫌,令該曹,依例口傳相換,何如?傳曰,允。
吏曹口傳政事,禁府都事鄭文啓,司饔奉事李彦光相換,又以李性淳爲禁府都事。
金致讓以義禁府言啓曰,罪人鄭杺,金城縣定配,當日押付事,命下矣。以傳敎內辭意,具罪目,卽爲發遣府羅將,當日押送配所之意,敢啓。傳曰,知道。
備忘記,鄭枋永刋侍從案,爲昌平庶民,昌平鄭哥,皆停擧。
備忘記,此何世界?耳目宜備,鄭杺代,豈可一刻曠焉?待開門,政官牌招開政,待下批牌招察任。
傳于林鼎遠曰,近來以更點爲依,卽聞今夜點數,參差不齊,當該看更禁漏官員及使令,更點軍士,令兵曹,一竝決棍十度。
備忘記,噫,只擧輯略與受者嚴處,以謂代朱·張今日兩漢,明史輯略曰,以靑菴輯略,此亦有朱璘也。萬古海東臣子,豈有此心,豈見此書?此亦第二件事,靑菴集若在海東,若是而陳奏,爲人子道乎。於今得靑菴集,然後當飮建功,申飭京兆。
金致讓以刑曹言啓曰,罪人得煥,三水府勿限年充軍,倍道押付事,命下矣。依傳敎罪人得煥,咸鏡道三水府勿限年充軍,卽爲倍道押送之意,敢啓。傳曰,知道。
金致讓又以刑曹言啓曰,當該使令金仁喆,令該曹,湖沿充軍事,命下矣。依傳敎罪人金仁喆,全羅道興陽縣充軍,卽爲發配之意,敢啓。傳曰,知道。
金致讓以訓鍊都監言啓曰,依傳敎罪人霖爀,江邊卽爲梟示懸首之意,敢啓。傳曰,知道。
以承傳色口傳下敎曰,若此遲滯,因厥輩討食之致,催促今日內使之入來,若今日不入來,則當一齊決棍,以此申飭。
又以承傳色口傳下敎曰,禁軍處罪人,方到何處,問奏,金吾諸堂,使之待令。
林鼎遠以一二所巡廳訓鍊都監,左右捕盜廳言啓曰,去夜犯夜人無所捉之意,敢啓。傳曰,知道。
李在簡以濬川司言啓曰,本司都廳白東俊外任代,以御營廳千摠李觀夏差下,使之察任,何如?傳曰,允。
辛卯六月初一日巳時,上御集慶堂。藥房入診入侍時,都提調韓翼謩,提調蔡濟恭,副提調尹得養,記事官蔡弘履·閔養烈·李養鼎,醫官方泰輿·李以楷·鄭允協·慶絢·鄭允悅·柳光翼·徐命緯以次進伏訖。翼謩曰,夜間聖體,若何?上曰,一樣矣。上曰,時原任大臣及詣臺臺臣入侍。出榻敎領府事金相福,領議政金致仁,判府事金陽澤·李昌誼,持平金復休進前。相福曰,聖體,若何?上曰,一樣矣。上曰,卿等以減膳事入來耶?相福曰,下情悶迫,果爲入來矣。今番累日減饍,誠萬萬過中矣。上曰,聞使臣越江後,當復膳矣。致仁曰,臣等下情,誠悶迫矣。上曰,今日則湯劑亦甚難矣。致仁曰,連日勞動,尤當加意矣。翼謩進湯劑,上進御,請診,命兩廳首醫入侍。泰輿曰,脈候三部調均,滑體亦一樣矣。上曰,藥房提調,持湯劑更爲入侍。出榻敎進湯劑,上進御。致仁曰,減饍下敎如此,臣等不敢强聽,而復樂亦體重,伏望下省焉。上曰,難矣。上曰,噫,耆社多員,莫若近年,前後零替,大官重臣,其幾人?吁嗟,此八年前澟然,今者禮單,豈曰,非眞,其尤異者,名吉月吉,亦爲嗟者,兄弟連年,予心傷悼,曷可勝言?行司直李吉輔,凡諸等事,令該曹依例擧行,祭文製下,成服日遣禮官致祭。出傳敎上曰,今日卽停朝市,臺啓以所懷爲之乎?承旨考例可也。復休曰,臣庸愚譾劣,本不合於淸朝耳目之任,屢入臺地,一未膺命,非但自量之已審,抑有情勢之難强,臣是丁亥春十三臺通中一人也。當初改通之論,峻發於銓衡之地,于今五年,同擬之人,一未有行公者,則臣之去就,亦與諸人,實無異同,今於新除之下,義不敢冒出,而近以臺閣之逡巡,勅敎屢降,嚴畏分義,他不暇顧,玆敢冒沒出肅,而自來情勢,便成鐵限,則其何可仍冒於臺次乎?請命遞斥臣職。上曰,勿辭。得養曰,持平金復休,再啓煩瀆,退待物論矣。上曰,知道。出擧條命書逢此月懷萬億御製。翼謩曰,明日湯劑,亦依例乎?上曰,依爲之。諸臣遂退出。
辛卯六月初一日申時,上御建明門殿座入侍時,行都承旨尹得養,左承旨金魯鎭,右承旨李瀰,左副承旨李在簡,右副承旨金致讓,同副承旨林鼎遠,記事官蔡弘履,事變假注書方宗擧,記事官閔養烈·李養鼎以次侍立。上具翼善冠,袞龍袍,乘輿出通陽門,詣建明門,仍爲殿座時,判義禁李昌壽,同義禁閔百興·宋瑩中·李應協以次進前。上曰,鄭得煥,令判義禁問目,可也。何年何月,買得何書,而明紀亦入乎?得煥供曰,聞冊儈之言,則有之,而未詳矣。下問曰,何云不知?得煥供曰,矣身不學無識,故未知矣。上曰,何必求明紀也?自盤古有之,則亦見朱璘之名乎?今番申哥·趙哥猶處分,況汝藏置者乎?汝家十三經注疏求買云,尙在乎?得煥供曰,無之矣。上曰,汝來時知何事乎?得煥供曰,聞五寸鄭霖之言,知之矣。命拿來鄭霖。下問曰,若不直招,當施逆律矣。霖供曰,與得煥家所留尹赫酬酢,而靑菴所作云矣。命拿來尹赫。下問曰,汝見鄭哥之冊明紀乎?赫供曰,與鄭霖,果有酬酢矣。上曰,無狀矣,遐方之人,尤無狀矣。下問曰,靑菴二字,聞於何處?霖供曰,日前鄭杺,以戒飭之言,言之矣。命拿來鄭杺。下問曰,朱璘之號,汝何酬酢於鄭霖也?杺供曰,朱璘之事,擧國臣民,莫不憤痛,日前果爲戒飭於鄭霖矣。璘賊有號稱云,亦豈不切痛,以此酬酢矣。上曰,今者之事,得煥爲首,而聞其所爲,卽一癡騃,回示後雖貸一律,問其亂本,卽渠也,三水府勿限年充軍,倍道押付。出傳敎命訓將入侍,回示得煥·霖·赫三罪人後,上曰,噫,鄭霖,鄭宅河之子,光國元勳後,則今日朝鮮,朝鮮乎?其君減膳,遣使陳奏之時,稱亂賊朱璘之號曰,以靑菴輯略,可也。萬萬叵測,尹赫,以遐方蟣蝨之類,托身鄭得煥家,二十一日後,與鄭霖,稱亂賊朱璘之號,屋下爛漫酬酢,于今紵露,可謂乾道昭昭,豈比頃者裵·李兩豎者?渠皆遲晩,令訓將,於江邊梟示,卽爲懸首,以洩擧國之憤。出傳敎上曰,鄭杺,雖與霖有異,職名亦非漫司,則嗚呼叵測朱璘之號,與人酬酢,豈可白放,金城縣定配,當日押付。出傳敎上曰,下人之漏通於鄭杺,而極爲無據矣。上曰,莫重帳殿,不謹戒嚴,有此駭擧,該堂罷職,該郞汰去。出傳敎上曰,莫重帳殿,推問者其敢先洩,當該使令金仁喆,令該曹,湖沿充軍。出傳敎上曰,朱璘文集,分付京兆,卽爲收納。出榻敎上曰,宣傳官一員待令,騎馬三匹立之。出榻敎上曰,禁府都事李宜耆汰去代,令該曹口傳差出。出榻敎上曰,宣傳官卽爲馳去,着實摘奸,搜擬可也。上曰,同義禁李應協遞差。出榻敎上曰,鄭得煥拿來都事,令該曹陞敍調用。出傳敎上曰,李應協無狀矣。上還內,諸臣遂退出。
上在慶熙宮。停常參·經筵。
藥房都提調韓翼謩,提調蔡濟恭,右副承旨金致讓啓曰,昨日竟夕臨門,侵夜還內,伏未審聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此時何時,此世界何世界?此予不孝,此予不肖,聞靑菴集三字,此海東猶有朱璘,其漢誰子?聞此而回,何心夕食,得靑菴集然後,其飮建功,勿爲問候。噫,本輯略,其猶心隕,豈特海東臣子,是誰子是誰後?而敢曰,靑菴輯略,此何世界,此何世界?聞此後心隕百丈,世事浮雲矣。
中宮殿·惠嬪宮,藥房口傳問安。答曰,知道。
傳于林鼎遠曰,開門不進承旨,皆遞差。
以承傳色口傳下敎曰,鄭杺·鄭得煥,使該郞拿來,依昨日例拿來。拿來後當殿座,該房知悉。
傳于林鼎遠曰,此時何稟,當該承旨遞差,在外臺諫,竝遞差。
以承傳色口傳下敎曰,聞靑菴集三字後,何待於便殿,當於典設司待之,承宣竝詣閤。
林鼎遠啓曰,今日殿座事,命下矣。承旨當爲備員,而左承旨李在簡式暇,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
金致讓啓曰,假注書李夔,時無職名,令該曹,依例付軍職,冠帶常仕,何如?傳曰,允。
以承傳色口傳下敎曰,儒臣下人,喧嘩於帳殿近處,當該儒臣,施以不敍之典,此兩漢,令騎郞決棍三十度。
傳于林鼎遠曰,今日政事,三堂皆入來,而如不盡入來,則當下敎矣。
以承傳色口傳下敎曰,問候其止之。
又下敎曰,今日朝鮮,豈朝鮮?今日開政,以在京應行公人爲之,而卽爲之,待下批牌招察任。
又下敎曰,儒臣下敎代,今日政擬入。
傳曰,同義禁金光國除授,牌招入侍。
傳曰,宣傳官一員待令,騎馬三匹立之。
有政。吏批,判書朴相德進,參判趙榮順在外未肅拜,參議洪樂純進,同副承旨林鼎遠進。林鼎遠以吏批意啓曰,軍資監正金基大,儀賓府都事趙載溥呈狀內,俱以身病甚重,勢難察任云,竝依例改差,何如?傳曰,允。
以鄭光漢爲大司憲,韓光會爲知經筵,李台鼎爲執義,李世奭爲獻納,兪恒柱爲正言,愼爾復爲掌令,金養心爲掌令,李福徽爲正言,洪述海爲兵曹參議,鄭景仁爲兵曹佐郞,兪彦述爲同義禁,洪配漢爲司僕主簿,淸川君金鍾正,靑城尉沈能健,綾城尉具敏和,安原君烠。再政,以趙宗鉉爲應敎,趙昌逵爲副修撰。
兵批,判書李翼元進,參判·參議未差,參知邊得讓入直進,以宋載岳爲五衛將,金宗郁爲衛率,鄭忠良·南志博爲訓鍊判官,李邦城爲訓鍊主簿,副護軍申大顯·李宅胄·崔嵒·李邦一·李文德·申思運·呂善亨·李澤徵·李廷壽,副司直申晦·韓光會·李潭·尹得雨·嚴璹·李長夏·金勉行·李興宗·尹得養·金魯鎭·金致讓·黃柙·鄭煥猷·尹勉升,副司果奇彦鼎·李商建,副司正李夔。
以承傳色口傳下敎曰,今日雖一人,若違牌,則當以亂臣處之,申飭。
又下敎曰,今日其君若此,而承牌,何如是遲滯乎?兩司都吏,興化門外懸之,盡爲承牌後解之。
又下敎曰,今日牌去來如此乎?況以通禮來者,春坊入直者,如此乎?都吏解懸,決棍十度。
傳于林鼎遠曰,中官金壽剛記過。
又傳于林鼎遠曰,禁軍排立安徐。禁軍與砲手食代,依例爲之。
備忘記,傳于林鼎遠曰,萬古豈有此等世界,萬古豈有此等世界?熟見故定名,二十前猶叵測,翌日後幾日若此?以五寸親與敎其子,寄食蟣虱窮儒,開其庫得其書呈京兆,常時同一心腸可知。尤萬萬叵測者,食肉寢皮人敢呼字,而合稱於何等史紀,以宅河子,亦稱光國元勳後,何敢此何敢此?此亦漫下敎,得叵測靑菴集,然後當食,若海東臣子,其若爲衰君,卽日得呈。
以承傳色口傳下敎曰,百聞不若一見,雖聞於李瀰,予之初聞是矣。靑菴集自有分付,司譯院譯官中若有者,自首則分揀。餘存冊儈,自左右廳搜捉,合座於右廳,査問以奏。
又下敎曰,譯官中若有自現者,前事亦當赦之,以此分付。
又下敎曰,鄭霖之子,令捕廳拘留。得煥之子,或有隨來者,一體拘留。捕將入來以奏。
傳于蔡緯夏曰,招致當直,連爲催促。
以承傳色口傳下敎曰,何如是遲滯乎?當直招致申飭。
又下敎曰,中官往鄭得煥家,文書持來,該府諸堂帳殿,仔細考見。
又下敎曰,只該房承旨待令,其餘皆退待。
又下敎曰,排立砲手,皆退待。
又下敎曰,鳳洲綱鑑與凡綱鑑,如彼多矣。而冊儈,皆得於北京而來乎?限十年譯官處,誰果願得,而得來與否。自現則當參酌,若不自現,譯官當盡上之,靑菴集得來人亦自現,則當賞之,以此分付。
又下敎曰,此輩所得多,招來司譯院首譯,如有得來靑菴集者,卽今自首,猶可賞也。若今不自首,後若現露,則當施軍律,申飭。
又下敎曰,令該府催促。
又下敎曰,連爲催促。
藥房口傳啓曰,卽伏承問安批答,有問候其止之之敎,臣等相顧愕貽,罔知攸措。今此湯劑,何等關係,每日承候,何等禮節,而乃有此非常之敎,此豈臣等所可奉承者哉?此時瀆擾,極知惶恐,而玆不得不相率陳啓,如蒙賜對,欲以一語開陳。伏乞卽許持湯劑入侍,千萬幸甚。
以承傳色口傳下敎曰,昨纔下敎,而更點若是,駭然,令騎堂,決棍各十度逐送。
傳于林鼎遠曰,昨夜決棍禁漏官員,逐出興化西挾門,分付該監,卽爲刋名。
傳于蔡緯夏曰,大臣命召,遣史官傳授。
殿座罷後,政院·玉堂·藥房口傳問安。答曰,知道。
蔡緯夏,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
又以兵曹意啓曰,依傳敎,司憲府都吏書吏李枝成,司諫院都吏書吏李春福,各決棍十度之意,敢啓。傳曰,知道。
林鼎遠,以漢城府意啓曰,因傳敎,李台鼎·金養心·愼爾復·李世奭·兪恒柱·李福徽,永刋仕版,免爲庶民,放逐鄕里,當日內亦逐江外之意,敢啓。傳曰,知道。
蔡緯夏,以兵曹意啓曰,依傳敎,玉堂使令李東昌·裵忠國等,各決棍三十度之意,敢啓。傳曰,知道。
又以刑曹意啓曰,梟示罪人得煥妻孥,黑山島爲奴事,命下矣。依傳敎罪人得煥妻孥,令京兆,考出帳籍,亦爲分付當部,一一査出,牒報後擧行之意,敢啓。傳曰,知道。
又以刑曹意啓曰,許寬,令右兵使,卽爲梟示後啓聞事,發關分付于該道道臣,其妻孥,令京兆,考出帳籍,亦爲分付當部,一一査出,牒報後擧行之意,敢啓。傳曰,知道。
又以刑曹意啓曰,鄭霖·尹赫妻孥,依頃日裵·李兩竪例。楸子島爲奴,冊儈二人,亦爲南海縣限己身爲奴事,命下矣。依傳敎,梟示罪人霖·赫妻孥,令京兆考出帳籍,亦爲分付當部及該道道臣,一一査出,報來後擧行,而冊儈卞益祿·曺三應,慶尙道南海縣,竝限己身爲奴,卽爲押送之意,敢啓。傳曰,知道。
又以兵曹意啓曰,依傳敎,禁漏官崔峀,使令一名,更點軍士二名,各決棍十度之意,敢啓。傳曰,知道。
林鼎遠,以漢城府意啓曰,鄭枋永刋侍從案,爲昌平庶民事,命下矣。因傳敎,鄭枋,昌平縣爲庶民之意,敢啓。傳曰,知道。
蔡緯夏,以左右捕盜廳意啓曰,依傳敎,左邊行首軍官金聖彪,右邊行首軍官金萬齡等,各決棍五度之意,敢啓。傳曰,知道。
辛卯六月初二日辰時,上御建明門殿座入侍時,左承旨李在簡,同副承旨林鼎遠,記事官蔡弘履,假注書李夔,記事官閔養烈·李養鼎以次侍立。上具翼善冠·袞龍袍,乘輿出通陽門,在簡以藥房承候之意,仰稟。都提調韓翼謩進曰,臣等承今日批答,豈不知聖心之所在乎?然而尙未入診,不勝悶迫,俄聞提調之言,怳然有所覺悟,請下問于提調,則聖心,亦可以開釋矣。提調蔡濟恭進曰,今日聖心之煩惱,只是朱璘文集一事,而此則有一言可破者,近來時體務新之時,若有淸人文集之出來者,則孰不欲得一見之?而鄭得煥,亦是大家,若在其家,則必然傳播流行,盛傳於世矣,臣等亦必見已熟矣。況且唐冊出來,每緣譯官,則寧有宰相不得見而寒士先見之理乎?頃日鳳洲綱鑑,自政院,承命披閱之際,聞其印札外左右邊,一書鳳洲綱鑑,一書靑菴輯略云。霖之所供靑菴云者,必然指此而言,而赫之所供靑菴集者,渠本鄕漢,豈有知識,截去略字,以輯爲集,昭然無疑,今以必無之冊,而若是嚴飭搜索,只益煩惱而已。豈有可得之理乎?若以恢弘之聖量,俯察此狀,則可以釋然。況此今日臣子,擧皆抹血憤痛,設有綱鑑,豈可一刻留置乎?乞垂俯諒焉。上曰,綱鑑一邊,書以靑菴輯略者,提調見之乎?濟恭曰,其時自政院考閱時盛傳之故,臣亦聞之矣。上出延和門,命該房承旨投畀,卽又以李瀰,依昨日例拿來事下敎。在簡以承旨多闕仰稟。上命書傳敎曰,參判閔百興,前承旨魚錫定·任希敎·蔡緯夏,承旨除授,牌招察任,房順房。三院副提調例兼。上仍歷典設司,少頃,出詣建明門降輿,仍爲殿座,都承旨閔百興,右承旨魚錫定,左副承旨任希敎,右副承旨蔡緯夏,判義禁李昌壽,同義禁宋瑩中·金光國追後侍立。上曰,拿來都事,何其遲也?在簡曰,墨洞,距闕下稍間,且搜探書冊,自然遲滯矣。上曰,其家在笠廛洞矣。百興曰,其兄在笠洞,而渠則在墨洞矣。上曰,其書冊置之而拿來,及李瀰囚單子入,上命拿入。上問曰,汝於政院考閱綱鑑時,詳見之乎?對曰,裏面雖不見,而欲辨綱鑑與否,略見外面矣。上曰,其張邊,一書鳳洲,一書靑菴云,然否?對曰,見上款則書以王弇州先生綱鑑,見下款則亦書凶人之號,而稱以朱靑菴先生輯略矣。上曰,所對直矣。故相之臣,綽有遺風,誠可尙矣。上又問曰,若見其號,則其時何不告達乎?對曰,頃於典設司,已告榻前矣。上曰,精神亦好矣。蒼黃間,能記得典設司所奏矣。遂亟稱直哉。昌壽曰,人臣事君,只是一直字而已。上遂命特放,而使之着笠拜出,鄭杺拿入。上曰,昨聞汝之所奏,純實勝於諸人,而凶人文集,汝旣與霖酬酢,汝若告靑菴集所在處,則當特放矣。杺對曰,當初霖之來問也。臣不勝驚痛,但以爲,兒時得聞李玄錫之綱目,有朱璘名字,而朱璘或稱靑菴,今所謂輯略,無乃此人所著乎云云。此外無他說話,其集在處,臣何以知乎?上曰,霖之爲人如何?杺曰,其爲人妄矣。上曰,昨奏質實,今日亦然。靑菴集,霖旣曰,借見於汝,故復爲拿來矣。汝之所對,今日尤詳,當爲分揀,遂命鄭杺投畀安徐事。出榻敎韓翼謩·蔡濟恭進伏,請進湯劑,上不許,遂乘輿還典設司時,吏·兵批政望入之,至禁府都事望,上曰,李性淳誰也?兵判李翼元曰,故大〈司〉諫李匡輔之子也。上曰,此人曾爲知申時,知其爲人甚佳矣。百興曰,昨日李宜耆事,非渠之所當云矣。上曰,然乎?遂命書傳敎曰,旣出代,李宜耆後日政復職,至衛率望。上曰,金宗郁誰也?翼元曰,故大司諫金啓煥之從子,丁丑弘陵參奉也。上曰,然乎?上遂詣典設司,命當直都事拿入,上問曰,此何時而尙今寥寥?對曰,當初倍道送之,故後去者未及追,而連送羅將,使之催促矣。上曰,雖倍道,一夜間豈過畿甸?事極駭然,汝更爲馳往,遂拿出。上以弘文館使令喧嘩事,入直兩儒臣處分後,命書傳敎曰,儒臣卽爲牌招入直。又命書傳敎曰,淸漢學首譯待令後,前陪入之,漢學首譯李天植拿入。上問曰,鳳洲綱鑑,若非汝輩得來者,冊儈何以得之乎?鄭得煥其家雖富,其冊豈能無因而自至乎?汝若自首,則分揀矣,不然則當用軍律矣。汝今年老,前後爲士夫貿來書冊,至幾件乎?天植曰,本無此冊貿來之事,而士夫,亦不相習矣。上曰,汝知朱璘名字乎?對曰,不知也。上曰,汝之後生李湛,亦知璘名,汝以七十,而不知云者,極甚陰譎矣。淸學首譯朴載賢拿入。上曰,汝輩往司譯院,以十年爲限,往來譯官,盡爲招集,靑菴集持來者,査出以奏。當直都事李彦光拿入,上曰,羅將輩討食處,則速行君命,則慢忽行首羅將,自騎曹決棍,而若過申時,汝亦當決棍。汝是誰子?善爲之。左右捕廳從事官拿入,使之催促,上復御建明門,冊儈曺三雄·卞益祿拿入。上問曰,如汝蟣蝨,雖不足問,事係莫重,玆以下問,遂命依法。三雄·益祿曰,此冊今日始聞,本不知矣。上命左右捕將,此兩漢,下捕廳施威嚴問,罪人得煥上闕。上曰,汝之所犯至重,而末梢處分,不過如李哥·趙哥矣,更以思之。汝子之師,旣曰,見靑菴集,則汝豈有不知之理乎?赫推於霖,霖推於杺,汝則更推於誰乎?汝何爲而多買唐冊乎,汝是富者乎?供曰,富矣。上曰,何所業而爲富乎?供曰,父兄傳來之業矣。上曰,汝若富者,則千金之子,坐不垂堂,汝置家於京,爲未十歲之幼子,締結凶徒,多聚書冊,非汝之斷案乎?今則問於霖乎,問於赫乎?今日復來,決不可踰門,從實直招,汝之當初逗留不來,亦已欺君,則其他何說,可以取信乎?連爲嚴刑,而合眼不言。上曰,莫重帳殿,汝豈敢用謀不言乎?遂命罪人,出送西小門外,待其復甦,明日當處分矣。上命平安道暗行御史入侍事。出榻敎御史李命彬持書啓入侍,上命讀書啓後,問三字說,果是虛妄乎,命彬曰,入其境,聞者輒驚曰,安有是事云矣?命彬退出。上曰,高陽郡守洪應辰,是誰之族,於洪景顔爲幾寸乎?承旨未及知奏。養鼎曰,景顔之從父也。上曰,其誰之言?希敎曰,翰林李養鼎也。上曰,何日入來?對曰,昨日入來矣。上曰,翰林未付者,今餘幾人?對曰,四人矣。上曰,餘者尙多矣。上命書傳敎曰,淸學·漢學·蒙學首驛以下諸譯官,皆拿來。諸譯官拿入後,一竝下詢,其中倭學分揀。淸學·蒙學,亦以不解文字,先爲拿出。漢學中李湛之弟分揀,其餘或決棍或蒙放,而末至者三人,以稽緩待令,各刑推三度。命書傳敎曰,噫,今番事,萬古所無,昨聞靑菴集三字後,食何食睡何睡?靑菴集所謂不知,其或近也。國中遍滿鳳洲綱鑑,非譯官何來?人皆曰,不知,萬萬無狀,事當一竝臨門梟示,而雖參酌,其中三首譯,擧止殊常者。噫,此時渠等,三魂可謂飛越,而猶事驕氣,萬萬可駭,三驛追到,亦涉無狀,令政院,首譯以下卄一譯官,皆削職捧傳旨。上命詣臺臺臣,竝入侍事。出榻敎大司憲鄭光漢進前啓曰,都憲之職,責任甚重,固萬萬不合,而昨冬帳殿之入侍也。率爾一言,不槪聖衷,至被改正之典,追思惶隕,無地自容,臺論改正者,日月稍久之後,銓曹或有重通之規,而至於特敎,則事體自別,非經稟裁,不可遽擬也明矣。朝者行公差擬之飭敎纔下,而乃以如臣之情勢臲卼者,肆然擬入,臣誠莫曉其故,臣旣自引之不暇,不敢迤論銓曹之失,而在臣分義,亦何敢諉以一時匪怒之敎,晏然供職於臺次乎?請命遞斥臣職。上曰,依啓。出擧條執義李台鼎,掌令愼爾復,掌令金養心聯名所懷,罪人許寬,以目見凶慘之書,自服於帳殿,則決不可充軍而止。臣等以爲南海縣充軍罪人許寬,亟令王府,依律處斷,斷不可已也。上曰,其所重棍,爲貸其命,而尙今偃息,今者臺啓,亦云晩矣。必施一律,王政宜愼,不允。出擧條又所啓持平金復休,以臣庸愚謭劣,本不合於淸朝耳目之任,屢入臺地,一未膺命,非但自量之已審,抑有情勢之難强,臣是丁亥春十三臺通中一人,當初改通之論,峻發於銓衡之地,于今五年,同擬之人,一未有行公者,則臣之去就,亦與諸人,實無異同,今於新除之下,義不敢冒出,而近以臺閣之逡巡,飭敎屢降,嚴畏分義,他不暇顧,玆敢冒沒出肅,而自來情勢,便成鐵限,則其何可一刻仍冒於臺次乎?引嫌而退,被論諸人,無一行公,揆以臺例,不可冒居,請持平金復休遞差。上曰,依啓。出擧條獻納李世奭,正言兪恒柱,正言李福徽聯名所懷,充軍罪人許寬,以目見陰慘之書,自服於帳殿則其在嚴三尺之道,不可充軍而止。臣等謂南海縣充軍罪人許寬,亟令王府,按律處斷,斷不可已也。上曰,已諭府啓,不允。出擧條諫臣將退出,上命姑留,命書傳敎曰,嗚呼,今番事,萬古所無,爲人臣者,孰不抹血憤惋?而於許寬事下敎之後,過幾日今雖請討,持臺啓示諸輿儓,無一句憤迫之語,數行彌縫,許寬則隨其君强勸,今者得煥,於寬不啻倍蓰,而回示酌處者,與許寬同。今日復問逐諸西小門,而以待臺啓,於栢於薇,六臣含枚,此何景像,此何倫彝?若此而勸予建功乎?今日六臺臣,永刋仕版,免爲庶民,放逐鄕里,當日內亦逐江外而謝高高,鄭得煥,昨云癡騃,今見巧慝莫甚,況其本得煥,若傅其活,倫理斁矣。令訓將,押去漢江,依回示梟示,妻孥黑山島爲奴。上曰,兩司俱發許寬事,而得煥則獨以兩班而不發乎?又命書傳敎曰,豈從苟且臺啓,予當嚴處,許寬,令右兵使梟示啓聞,妻孥楸子島爲奴。又命書傳敎曰,鄭霖·尹赫妻孥,依頃者裵·李兩豎例,楸子島爲奴,今日捕捉冊儈二人,亦爲南海縣限己身爲奴。又命書傳敎曰,莫重殿座,當該立侍中官,越俸一等。又命書傳敎曰,今夜夜禁弛禁事,分付。上乘輿將還內,藥房提調蔡濟恭持湯劑入侍,濟恭進曰,都提調方胥命闕下,故臣獨入侍,而今日是何時,夜已深矣。自朝至夜,尙未進湯劑,豈不誠萬萬悶迫乎?乞小住輿以進焉,上遂進御一貼。命書傳敎曰,大臣勿待命,卽爲入侍,上入延和門,召承旨,命書傳敎曰,今者諸譯官處分,若何?而臺啓不覺歉然。嗚呼,所謂陰慘靑菴集,其維若此,於鳳洲綱鑑,國中遍滿,其自飛而來乎?若是而何顔陳奏,承下敎三首譯,湖沿定配,其餘諸譯官,永刋譯院。濟恭又進請更進一貼,上不許。遂下敎曰,今日如是,而諸大臣無一入來,可乎?遂還內。
上在慶熙宮。停常參,只夕講。
大殿·中宮殿·惠嬪宮,藥房口傳問安。答曰,知道。
傳曰,內局入侍。
任希敎啓曰,卽者議政府錄事來言,領議政金致仁,今始伏聞前夜筵敎截嚴,不勝萬萬悚懍,胥命於金吾門外,仍納命召,何以爲之?敢稟。傳曰,勿待命事,遣史官傳諭,仍傳命召。
又啓曰,中樞府錄事來言,領府事金相福,行判府事金陽澤,行判府事李昌誼,嚴敎之下,不勝萬萬惶懍,胥命于金吾門外,苶俟重勘云,係是大臣去就,敢啓。傳曰,勿待命事,遣史官傳諭。
備忘記,傳于林鼎遠曰,三昨以後,靑菴集三字,食時奚弛,宿時奚弛?此書得然後,庶食庶寢,此時此心,何循常例?此書得來者,當超二資賞百金,初雖矇然,今始來呈者賞宜同,將八暮年,豈欺人也哉?令京兆,知委五部。
傳于林鼎遠曰,崇政殿當爲夕講,夕講後政事爲之,京兆堂上率五部官員入侍。夕講入侍經筵特進官,以吏堂·京兆堂爲之,皆入來後以稟,承旨只坐直入侍,侍衛安徐。
傳于林鼎遠曰,入侍單子安徐,開政入侍爲之。
傳于林鼎遠曰,領議政,夕講同爲入侍之意,使預備翰林傳諭。
傳于林鼎遠曰,經筵特進官,以吏堂塡入,同副承旨,持李命彬書啓入侍。
備忘記,傳于林鼎遠曰,嚴璹爲都憲,牌招察任。
有政。吏批,判書朴相德進,參判趙榮順在外未肅拜,參議洪樂純進,都承旨閔百興進,以李鎭恒爲執義,宋濟魯爲掌令,金瑞應爲掌令,李東顯爲持平,李範濟爲正言,任希簡爲正言,金光國爲兵曹參判,趙載俊爲獻納,柳薰爲左通禮,池應龍爲奉常正。
兵批,判書李翼元病,參判未差,參議洪述海病,參知邊得讓入直進,同知單陳泰恒,副司直鄭光漢·李瀰·金復休·洪梓。
以平安監司狀啓,平壤等官居幼學金學天等渰死·爛死·囕死事,傳于林鼎遠曰,令本道恤典擧行。
任希敎,以御營廳意啓曰,去夜夜禁弛禁之意,敢啓。傳曰,知道。
又以一所巡廳意啓曰,依傳敎,去夜夜禁弛禁之意,敢啓。傳曰,知道。
又以二所巡廳意啓曰,依傳敎,去夜夜禁弛禁之意,敢啓。傳曰,知道。
又以左邊捕盜廳意啓曰,依傳敎,去夜夜禁弛禁之意,敢啓。傳曰,知道。
又以右邊捕盜廳意啓曰,依傳敎,去夜夜禁弛禁之意,敢啓。傳曰,知道。
林鼎遠,以漢城府意啓曰,靑菴集得納事,命下矣。依聖敎,發遣部官,達夜搜覓,而終未得來,故連爲嚴督之意,爲先,敢啓。傳曰,知道。
蔡緯夏,以兵曹意啓曰,依傳敎,禁漏官金允起等,各決棍十度後,逐送之意,敢啓。傳曰,知道。
又以義禁府意啓曰,三首譯湖沿定配事,命下矣。首譯金在鉉全羅道海南縣,李天埴興陽縣,李億成康津縣竝定配,而以傳敎內辭意,具罪目,依例發遣府書吏,待城門開,押送于各其配所,何如?傳曰,允。
任希敎,以訓鍊都監意啓曰,依傳敎,罪人得煥,漢江津頭回示三匝後,仍爲梟示之意,敢啓。傳曰,知道。
辛卯六月初三日卯時,上御集慶堂。藥房入診入侍時,都提調韓翼謩,提調蔡濟恭,副提調閔百興,記事官蔡弘履·閔養烈·李養鼎,醫官方泰輿·李以楷·鄭允協·慶絢·徐命緯·鄭允說·金孝儉以次進伏訖。翼謩曰,終日臨門,聖體,若何?上曰,一樣矣。予不欺卿等,故召之,而大抵無狀矣。翼謩曰,莫非臣等之罪矣。進湯劑,上進御,命診,泰輿曰,脈候三部調均,而滑體則不足矣。上曰,李瀰善矣。昨日以靑菴集三字,勿爲問安,則時原任求對,是乎非乎?翼謩曰,外人則或不知矣。上曰,或似然矣,靑菴集何在?翼謩曰,八道內必無矣。上曰,必是二書合部矣,今番因此事,得二臣矣。上曰,藥房提調,持湯劑更爲入侍。出榻敎上進御,諸臣遂退出。
辛卯六月初三日申時,上御崇政殿夕講,領相同爲入侍時,特進官具善行,知事朴相德,參贊官蔡緯夏,侍讀官趙宗鉉,假注書李夔,記事官閔養烈·李養鼎,領議政金致仁以次進伏訖。上講大學衍義,自堯典曰若稽古,止大學所厚者薄講訖。宗鉉進講,陳文義曰,大學之修己治人,卽自堯典中出來,古人所謂堯典,大學之宗祖者,正謂此也。上曰,好矣。相德陳文義曰,堯典之克明,卽大大學之明德,堯典之以親,卽大學之新民,蓋明德,古聖王所以爲天下倡也。上曰,於書自書我自我何?玉堂先退,致仁進前。上曰,日熱甚矣。對曰,日氣果如此,昨夜還內後,得寢睡乎?上曰,未矣。致仁曰,小臣愚迷,未免爲三思之惑,況居外不善周旋,致勤昨夕下敎,臣不勝惶隕,胥命闕下矣。卽命勿待,更令入侍,故臣於夕講同入,而不勝惶悚之極。上曰,往事勿說。致仁曰,原任亦皆來待矣。上命注書傳諭入侍,又命內局入侍,都提調韓翼謩,提調蔡濟恭,副提調閔百興,記事官蔡弘履,醫官方泰輿·李以楷·鄭允協·慶絢·鄭允說·徐命緯·金孝儉以次進伏。翼謩進前曰,午間聖體,若何?上曰,今則少愈矣,進湯劑,上進御。上曰,當暑飮冷水猶熱,況此熱湯乎?請診,上許之。以楷曰,脈候左右三部調均,而活體不足,一樣矣。更進湯劑,上進御。遂命書傳敎曰,今者陳奏,事勢不獲已。方當盛暑悶切之中,爲使臣用心,此豈促行?於漕運已狀聞,況輔相乎?欲知安過,已過者已矣。此後到站止宿日往來,皆狀聞,少弛予心事。自政院下諭三道,松都留守,一體下諭。領府事金相福,判府事金陽澤·李昌誼進伏。相福曰,臣等居外,不勝焦鬱,下情尙爾未定矣。夜間聖體,若何?上曰,難矣。一節甚於一節,聞有靑菴集之後,此冊若在一日,則便同朱璘之生在朝鮮矣。相福曰,此冊豈有之乎?陽澤曰,寢睡諸節,若何?上曰,昨日則公然素食矣。陽澤曰,殿座時一不休息,豈不誠悶迫乎?上曰,兩次殿座,果然不休矣。昌誼曰,雖酬應之間,當可進御,而終不進御,下情誠焦迫矣。上曰,靑菴集未得之前,豈可小弛?相福曰,其集號,臣亦初聞矣。致仁曰,雖問千萬人,無一知者矣。上曰,都提調·提調,悶其事,以輯略之輯字,誤認爲集字,欲爲發明其所無之一端,而李瀰空然入來,雖語訥而其爲人極可,所奏亦直,人之爲人,於此等時可以見矣。翼謩曰,尹赫,無知識之一鄕漢,截去略字,以輯爲集,誠皎然矣。昌誼曰,此則分明矣。上曰,今番見鄭杺,非但超出其輩,爲人差可矣。命書傳敎曰,嗚呼,今番之事,萬古所無,雖不追律,亦無處分,旣下敎而更思之。許寬·鄭得煥與裵·李·霖·赫有異,靜思九歲兒爲奴殘忍,得煥之子若此,則寬之子,豈可異同?黑山島·楸子島爲奴之命,特爲置之。上命承旨,持李命彬書啓入侍,同副承旨林鼎遠持入,上命讀書啓,至三字事,上曰,三字說果無矣。欲辱者,托重三字,有若有如此事,而尙不知,則其他可知故耳。致仁曰,果然矣,讀至徵債事。上曰,難矣。翼謩曰,怨謗專由於此矣。致仁曰,雖怨,至於三字說,亦不敢曰,有之。推此而觀之,可知其無實矣。讀至貿穀事,上曰,此則專出於辱矣。讀至都在於各邑事,上曰,然乎?致仁曰,自各邑發賣,法例然矣。各邑擧行,營門何知?上顧問相德曰,吏判亦纔經監司,徵債果如是難乎?相德曰,然矣。至取耗事,上曰,此何也?致仁曰,此則監營耗穀不賣,而年年取耗,用諸公下,此乃別備條耳。上曰,此則果是善處之事乎?致仁曰,善爲之矣。上曰,然則監營所用縮乎?致仁曰,排朔用之耳。翼謩曰,前則給債殖利,今則以此代充,而用排朔一定之規矣。讀至備局分定米,上曰,此則何也?致仁曰,關西·兩南通行之規矣。讀至四五兩·或三四錢。或五六錢,上曰,此實不曉。致仁曰,槪謂其或爲五兩三錢,或爲五兩五錢云耳。市價自然有隨時高下,而沿邊山郡,亦自有異矣。讀至餘剩,上曰,此則何也?致仁曰,節目時無論西路他道,發賣以三兩爲定矣。上曰,然則或四五兩者何也?致仁曰,元數上京,餘則置平壤,又取耗剩,以此兩剩,防給債而爲排朔者也。上曰,所謂辭說紛紜者,此乃怨謗耶?致仁曰,屢萬之債,徵而不給,則自然紛紜矣。上曰,李命彬爲人,何如?致仁曰,雖不相習,而爲人極可矣。上曰,今番則本事脫空,三字尤爲無慮矣。讀至三和,上曰,年少奇特。至黃州,上曰,過矣。不法則無之矣。致仁曰,然矣。至瑞興,上曰,其處亦有排朔乎?致仁曰,法之甚善,莫如排朔。上曰,任怨奉公,誠難矣。翼謩曰,得如此人然後,可以收拾矣。上曰,李命彬書啓,有間架矣。致仁曰,了了分明矣。趙暾爲忠淸道伯時,亦以徵債取謗,至發臺啓而罷歸,此則債未及徵而謗先得矣。上曰,平壤之債盡捧乎?致仁曰,近三萬兩,而尙有餘債云矣。上曰,本色則幾盡矣。上曰,沿路孰勝?致仁曰,中和似最矣。上命書傳敎曰,昨日多事,只踏下,今日命相臣入侍令讀,噫,於三字,予心憧憧,果若所料,於今以後,於此心解,巨商發賣之斥,其亦脫空,聞其所由,督徵其債,本色捧糴。雖然,於今之世,任怨奉公,予見於趙曮,旣嘉之後,何可不諭?前監司趙曮,特爲給牒敍用,其他守令中和府使李東曄,年少武弁,若此料表,特賜熟馬一匹。黃州·金川兩守令,聞此或勵或戢,當更觀前頭,一倂安徐。旣已處分,該曹可無覆啓之事矣。吏曹判書朴相德,參議洪樂純,佐郞李思祚,兵曹參知邊得讓入侍,開政畢後,漢城判尹具善行,左尹宋瑩中,中部奉事尹衡喆,東部奉事李昇海,西部奉事柳儞,南部奉事申光權,北部奉事朴質以次進伏。上各問職姓名。上曰,靑菴集得之乎?齊對曰,百方搜覓,而終不得矣。上曰,懸賞傳敎,以眞諺,知委各坊耶?齊對曰,各別知委矣。上曰,毋論班漢,着實知委,汝輩不必專責以搜覓,但知委於中外可也。上命書傳敎曰,嗚呼,今月何月?今來此殿,心隕膽墜,且因萬古所無陰慘朱璘之書,夙宵崩迫,心雖浮雲,體昔於民事,何敢恝視?甘霈之後,累日開霽,今聞田疇,不無望雨云,灌漑等事,另加申飭事,分付堤堰司,上命再明日次對爲之事。出榻敎諸臣遂退出。
上在慶熙宮。停常參,只晝講。
藥房都提調韓翼謩,提調蔡濟恭,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三日後詣昌德,追慕憧憧,待雨沓沓,曉聞甘霔,吾民庶幾,氣則一樣,入侍講對。
中宮殿·惠嬪宮,藥房口傳問安。答曰,知道。
以承傳色口傳下敎曰,今日內班院掌務官,擧措可駭,越俸一等。
閔百興啓曰,右承旨魚錫定,今日不爲仕進,卽爲牌招,何如?傳曰,允。
備忘記,旣得甘霔,次對進定今日,崇政殿同爲晝講,次對入侍人,晝講兼入焉。
傳于林鼎遠曰,今日只入侍承旨入侍,入侍單子先入之。
蔡緯夏啓曰,今日次對,兩司長官,當爲進參,大司憲嚴璹,大司諫閔弘烈,卽爲牌招,以爲入侍,何如?傳曰,允。
備忘記,傳于林鼎遠曰,雖夢中,聞得靑菴集,必也睡覺而坐,頃者問卽定十年,今加二十年,爲士夫請,若得來者,冊匠粧䌙時見其名者,其果是而得焉。譯官同賞,冊匠人當賞三百金,以此分付。
傳于蔡緯夏曰,俄者中官下敎中,許有章拔之。
傳于林鼎遠曰,內局入侍,坐直承旨與儒臣,同爲入侍。
傳于林鼎遠曰,承旨入侍。
又傳曰,承旨入侍。
蔡緯夏,以備邊司意啓曰,本司武郞廳朴長瀗,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以義禁府意啓曰,順天前府使李哲培,卽其地勿限年充軍事,命下矣。李哲培,以漕運船臭載事拿來,羅將曾已發送,而未及拿來,以傳敎內辭意,具罪目,依例更爲發遣府羅將,押送于順天府配所之意,敢啓。傳曰,知道。
林鼎遠,以刑曹意啓曰,許寬初九日後梟示事,命下矣。依傳敎罪人寬,初九日後梟示事,卽爲發關該道道帥臣處,騎撥分付之意,敢啓。傳曰,知道。
蔡緯夏,以訓鍊都監意啓曰,去夜無犯夜人被捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
檢閱閔養烈疏曰,伏以新除都承旨臣百興,卽臣之本生仲父也。臣之所帶春秋之任,自有應避之嫌,玆敢援例仰懇。伏乞亟遞臣職名,以存公格,以安私分,千萬幸甚·臣無任屛營祈懇之至,謹昧死以聞。答曰,省疏具悉。都承旨春秋之任,依例減下,爾勿辭察職。
持平李東顯疏曰,伏以臣之情事,其亦慽矣。家有七耋父母,癃痼澌綴,不離床席,殆無一日之安矣。一自臣哭子之後,衰境之疚懷過節,積年之宿疾轉劇,老父吐血之症,老母風眩之祟,日漸危篤,食飮全却,眞元大陷。臣以孑然一身,內外看護,晝夜焦灼,此際忽伏奉柏府新除,臣且驚且惶,不知所以爲計也。分義所在,何敢爲言私之計?而第臣有至切至悲之情,父母之側,無臣則更無將護之人矣。藥餌之惟臣,粥飮之惟臣,左右扶將之惟臣,目今情理,實難暫離,束帶供職,斷無其望,苟欲黽勉承膺,則私心之所不忍,坐犯違傲,則臣分之所不敢,此時瀆擾,極知猥越,而情窮勢蹙,瀝血陳懇。伏乞聖慈,俯垂矜察,特削臣所叨之職,仍治臣逋慢之罪,以肅朝綱,以便救護,千萬幸甚。臣無任屛營祈懇之至,謹昧死以聞。
辛卯六月初四日辰時,上御崇政殿晝講,大臣·備局堂上引見入侍時,同知事李景祜,特進官李章吾,參贊官蔡緯夏,侍讀官李宅鎭,檢討官趙昌逵,假注書李夔,記事官閔養烈·李養鼎以次進伏。上講大學,自子程子,止別爲序次講訖,玉堂進講。上曰,此誰也?緯夏曰,李宅鎭也。上曰,今始入乎?緯夏曰,過三年後始入矣。進講後命文義。宅鎭奏曰,自天子至庶人,以修身爲本,修身然後,齊家治平,皆在此中,壹是二字,全是摠要處,請體念焉。上曰,然矣。昌逵曰,三在字,可見爲學之道矣。上曰,然矣。景祜曰,知所先後,則近道矣,於其先後之序,重言複言,以至於所厚所薄,無非照應先後而言之也。上曰,然矣。晝講罷後,領議政金致仁,左議政韓翼謩,刑曹判書沈鏽,工曹判書金時默,行副司直洪名漢,左參贊鄭弘淳,行副司直具善行,兵曹判書李翼元,行副護軍張志恒,行副司直金孝大,大司憲嚴璹,獻納趙載俊,掌令宋濟魯,事變假注書方宗擧以次進伏。上命編次人蔡濟恭,香室官員入侍。出榻敎命香官,奉初八日祝文而入,上俯伏受之。命濟恭盥手擎讀,讀訖,命香官復奉而出。上曰,香室忠義,或有承傳而用之者乎?翼謩曰,然矣,往往有積仕偏苦者矣。上曰,外方祭物,太豐備矣。向來見松都祭物,則勝於京矣。翼謩請進湯劑,上許之。提調蔡濟恭,副提調閔百興,記事官蔡弘履,醫官方泰輿·慶絢·吳道炯·鄭允說·柳光翼持湯劑進伏,上進御,請診,上許之。泰輿曰,脈候左右三部調均,滑體少不足矣。致仁進前曰,夜間聖候,若何?上曰,一樣矣。懸賞後尙無消息,今則似無矣。致仁曰,然矣。上曰,湖南御史,幾乎來矣,幾日程乎?致仁曰,過全州三日程矣。又起伏奏曰,臣前旣仰達,而大體輯略二字,遺却一字,則以輯爲集,無怪矣。上曰,此所謂立春遺一字矣。翼謩曰,事情,分明然矣。致仁曰,却饍將至十五日,論其國體,似不然矣,乞不兪音,千萬祈望。翼謩曰,事體若不如此,臣等何敢煩複至此乎?上曰,其止之,得靑菴集後,可聽矣。璘之皮,雖不可得,此冊豈不得乎?若無之,則李玄錫,何以知其名乎?翼謩曰,李玄錫則似得聞於北京矣。致仁曰,願顧國體,乞下兪音,此後雖欲復奏,淸齋漸近,無可奏之時,而日字則漸至於久,豈不悶乎?上曰,其止之。致仁曰,今年濟州麥事頗稔云,是誠萬幸矣。羅舖之設,專爲島民地,而島民頑蠢,不知朝家德意,所出涼藿,多歸私商,羅舖則殆至有名而無實,此豈當初設施之意乎?當此麥農稍登之時,使之隨力措辦,出送羅舖,及時換穀,有不可已。以此另加申飭於本牧,何如?上曰,依爲之。出擧條又所啓,關東伯徐命善,以都事替啓事,纔有特敎申飭,而聞命善,出居私次,不管公務,殿最當前,亦不欲擧行云,顧其處義,無怪如此,有難强令察任,今姑許遞,何如?上曰,人則可惜,宜顧國事,依爲之。出擧條又啓曰,閔百興父子,當同其去就,其父旣出,則其子不可獨入,此後官職申飭,使之行公,何如?上曰,今有何窠乎?致仁曰,京兆亞堂,方在外矣。上命書傳敎曰,此時京兆,豈可曠任,在外亞尹許遞,其代閔弘烈除授,牌招察任。上命同副承旨入侍,林鼎遠進伏,命讀李東顯疏。上曰,陳奏使未還之前,朝鮮臣子,不當以人自處矣。命書傳敎曰,噫,此時何時?人臣若有憤迫之心,則豈待其召?況此非夙夜之職,意謂今番臺臣,孰敢違牌?若李東顯之章,今日臣子,親年皆少,然後可以行公乎?況其君之年,若何?而焉敢若此,此章給之,事當投畀,而其亦俯察,李東顯刋名侍從案。雖守令微官,切勿檢擬,所謂東字行列,勿論文蔭,一竝付籤,使海東少知關係莫重。嗚呼,光瀷,其宜三水府定配而參酌,以此申飭今日北面諸臣。又命書傳敎曰,嗚呼,於陳奏使,夙宵猶掩抑,千千萬萬夢想外,聞靑菴集三字。嗚呼,賊璘之肉,雖不能食,賊璘之皮,雖不能寢,今月此心浮雲之中,對食而莫知味,雖寢而莫知睡。嗚呼,此心,若何?而觀今群下擧措,伈伈泄泄,若先問慨歟。今番兩司之啓,其心露矣。須問頃年黨習之時,豈爲君親,皆嗔目揚臂,於今有此萬古所無之事,而皆閉眼,雖暑,皆三匣其手。噫,雖不思暮年衰耗其君,獨不思乃祖乃先乎?其祖其先,若知今日,其能便靈,頃者已飭,而況今乎。在外未來者,政院何不執奏嚴飭?其令今日內現告以奏,莫云奉朝賀,亦莫云爲親,若有問候,奉朝賀豈在城外?京江咫尺,將來何難,而今日內不入者,皆捧嶺沿投畀傳旨,宗臣此時鄕居者,皆令入城,今日內若不入,令宗簿寺現告,刋名譜牒。又命書傳敎曰,諸葛亮表曰,宮府一體,其君暮年逢此月,莫云內豎,庚子殿長番·陵長番,亦莫云此爲庚子舊內豎,焉敢臥食朝鮮之食?莫云致仕朝臣奉朝賀,其參問候,中官許有章·李景禧·李世泰·金壽百·李國恒·朴載源墨名內府,朴良漢亦爲刋名內府。上曰,此時豈可捧章之時乎?該房承旨罷職。出榻敎上命讀狀啓,至京畿監營陳奏使止宿狀啓,上曰,善爲之矣,甚精矣。至諸道護船狀啓,上曰,何爲而多宣惠廳納乎?致仁曰,漕船則一時盡爲上來,而宣惠廳納,則次次入來,故如是耳。至結城貢米狀啓,命書傳敎曰,今聞各邑稅大同形止,前則偏於稅船,故雖飭,近者其偏於大同,故亦已申飭,則今者諸道狀聞中,其偏一樣,一處戶曹米,只有五石而已。此則令官奴負來,其何載船,此亦時體,若此鳳洲綱鑑,何不遍於國中?當該結城縣監,令道臣決杖,座首決棍,至京畿渰死人狀啓,上命書傳敎曰,今聞畿伯狀聞,於此尋常用心,二人渰溺,今乃初聞,聞甚慘然。旣不能拯得,將葬魚腹,思之及此,冞切難抑。令本官恤典擧行,卽爲分付。上曰,因此而洪景海事,思之慘矣。遂命書傳敎曰,頃者欲爲下敎,而近因多事,未遑不諭,無睡中忽憶洪景海,若見其狀,今聞漕軍渰溺,更何泯默?其子若尋用,予若復見洪景海,頃聞有子云,而今聞亦因承傳調用,令該曹,卽爲待窠。嗚呼,此人豈循常例,右職調用?謝恩日予當見,政院以奏,口傳擧行。至湖西伯狀啓,命書傳敎曰,今間湖西伯狀聞,嗟哉十一名,莫知去處云,慘惻曷喩?此人等聞活回來然後,此時此心可弛。分付諸道,必也搜覓狀聞。至順天船故破於藍浦後承款狀啓,上曰,座首雖食一石,可梟示矣,其色吏亦同矣。翼謩曰,再昨年十九船敗船,至今擬之,而不置重典,故皆不懲創。又有是事,外方邑邑皆然,殿下必欲置法,事固當然矣。上曰,船主柳大春·李必興,已下去乎?鏽曰,問之則已下去云矣。船主雖在京,決無不知之理,沙工·船主,已無足論,而座首及騎船色吏,一竝嚴飭,然後可無後弊矣。上曰,色吏則不卽告之,罪狀尤大矣。時默曰,近來稅穀,故破和同,然後爲之,而若論罪,則隨從魁首,審察處分,似可矣。名漢曰,故破情迹,旣已綻露,沙工已無可論,其餘騎船者則已矣。至於座首,若不騎船,則同被一律,似涉如何矣。致仁曰,船主用一律,則此後,當無爲船主者矣。景祜曰,都沙工已無可論,至於監色,則各邑,每定疲殘者矣。致仁曰,近來則每以實監色上道矣。景祜曰,船主與座首,初不騎船,似有參酌之道矣。翼謩曰,聞船人事情,監色雖猛,至於沙工,無可奈何,大洋中流,死生唯命云耳。弘淳曰,座首若預知故破,則死不足惜,而若不知,則人命,亦豈不重乎?上曰,所奏精矣,座首則自此生矣。弘淳曰,船主,初不騎船,用極律則臣雖不知,而亦不可無責耳。翼謩曰,船主不可以一例論之矣。或有城中無賴之漢,稱以船主,請囑軍門,得去船隻者矣。善行曰,近來船事,誠悶矣。色吏沙工,前或有被重律者,而至於船主座首,則臣亦與鄭弘淳意見,同矣。弘淳曰,訓營待變船,不過十隻,寧有囑得之理乎?章吾曰,故破情迹旣露之後,則監色沙工,固不足論,座首則一石人情,自前有之,不可以此,疑其參涉,船主亦或有不知之理,査實處分,似好矣。小臣待罪訓局,待變船十隻,各官爭先持去,何暇受囑而送之乎?上曰,然則左相之言,可謂落空矣。翼元曰,發船後,則騎船監色,難逭王章矣。志恒曰,座首同律,似涉如何?船主若知則已矣,不然則似有參酌之道矣。孝大曰,小臣待罪高陽時,都沙工情節,已詳知無餘矣。然而船主,若因一律,則誠如大臣之慮矣。座首旣非騎船,則故破,渠何以知之乎?上曰,承旨三司,俱陳所見。璹曰,稅船故破,非一非再,好生之德,每貸其死,故望僥倖而故犯者多矣。若欲無犯,一切用之以重法,然後可矣。今番事,故破之迹,若已眞的,則毋論彼此,俱用一律,好矣。宅鎭曰,座首與沙工,少有間矣。上曰,所奏至精。宅鎭曰,船主若犯故破,觀後弊而放之乎?上曰,座首雖傳生意,刑推則斷不可已矣。載俊曰,小臣有情勢,不敢以臺臣自處矣。上曰,何也?載俊曰,臣亦向來十三人中一人矣。上曰,與金復休同矣。當此之時,以如此有情勢者,苟充臺臣乎?命書傳敎曰,獻納趙載俊罷職。鼎遠曰,臣於金浦破船査出時,已詳知其情節矣。若犯故破,則騎船人,當用一律,而至於船主,知情則已矣。不知則似不可一例置法矣。上曰,船主破船,則於渠如何?弘淳曰,上納無面,船主例皆當之,而況且破船,則其狼藉尤不可言,造船之價,不知幾千,而所破之穀,非渠獨食,則欲偸數小之穀,而故破自己之船,恐無是理矣。上曰,船主今則白脫矣。命書傳敎曰,今聞湖西道臣狀聞,渠旣承款之後,焉逭王章,亦何詢例套,事當一竝梟示,而十分參酌。都沙工金太伊同騎船,旣知作俑。不告色吏金時良,初九日後,令道臣,江邊梟示懸首三日,其他沙格,嚴刑三次後,嶺沿爲奴。本府座首,曾已申飭,則爲守令次,焉敢若此?亦欲一體梟示,而聞僉議,亦不無意見,雖貸一律,此不嚴禁,守令將有此弊,嚴刑三次後,本道沿邊,限己身充軍。船主李必興,亦初欲一體梟示,聞僉議更思,不無參酌之道,而身在京中,有此作俑,其勢可知,亦爲嚴刑三次後,巨濟府限己身爲奴。柳大春,雖與必興有異,用意則無狀,諸沙格,大略雖自服,終不承疑,勿拘日次,嚴刑取服,而特敎之下,其招或捧或不捧,當該道臣,從重推考,過九日後,嚴加訊問狀問。以此觀之,何待御史,不職難掩,前府使李哲培,卽其地勿限年充軍。又命書傳敎曰,許寬初九日後梟示事,分付所到處。上曰,以情勢人充數臺諫,可乎?向來鄭光漢事,亦何事?致仁曰,自上特敎改正,而又自上特爲收敍,則似不當如是耳。上命書傳敎曰,今世何世,此日何日?聞鄭光漢引嫌,欲爲下敎而泯默,今日聞趙載俊乃覺,逐日開政意,若何?此類苟充首擬,當該政官,爲先從重推考,因此以聞鄭光漢,與趙載俊旣異,以人君下敎不敢撕捱,業已申飭,焉敢若此?此時欲免之心,其涉可駭,特施削職之典。右副承旨下敎,大臣所奏誠是,初下敎特爲物施,今下敎之後,欲諭何默,今日辭章捧入,亦非其時,豈云該房,在院諸承旨,一竝從重推考。又命書傳敎曰,薇垣長有闕代,尹坊除授,牌招察任。璹進伏啓曰,臣與掌令臣宋濟魯,有從娚妹應避之嫌,相避之法。雖曰,在下當遞,兩人引避,退待處置,一出一遞,然後行公,卽古規也。今下僚則未及引避,臣先行公,有違法例,請命遞斥臣職。上曰,豈特在下當遞,此時亦豈循例泛然之日乎?宋濟魯特遞,勿辭。出擧條又所啓,請還寢東呂·址淳等還配之命,更令王府,嚴鞫得情。上曰,勿煩。措辭見上又所啓,請還寢定配罪人金柱泰減等之命。上曰,其勿復煩。措辭見上又所啓,請黑山島爲奴罪人五得,依律處斷。上曰,勿煩。措辭見上又所啓,請大靜爲奴罪人仲義,依律處斷。上曰,勿煩。措辭見上又所啓,請崔百男邊遠定配。上曰,勿煩。措辭見上上命初八日王世孫隨駕時挾擧軍,以內入直二十名擧行同牌事。出榻敎大臣,備堂先退。上命書傳敎曰,漢城府官員,五部官員記過,崇政門待令。上又命宣傳官入侍。出榻敎上命前排入之,五部官員,崇政門外拿入。下敎曰,靑菴集若不捉納,則當用軍律,遂命拿出,諸臣將退,上召賤臣夔,下敎曰,汝出去,以京兆諸堂,靑菴集未得納之前,不敢還家,俱在直房,各別搜覓之意分付,諸臣遂以次退出。
辛卯六月初四日申時,上御集慶堂。藥房入診,坐直承旨·儒臣同爲入侍時,都提調韓翼謩,提調蔡濟恭,副提調閔百興,同副承旨林鼎遠,記事官蔡弘履·閔養烈·李養鼎,校理李宅鎭,醫官方泰輿·李以楷·鄭允協·慶絢·鄭允說·柳光翼以次進伏訖。翼謩曰,俄間聖體,若何?上曰,一樣矣。進湯劑,上進御,請診,上曰,置之。上曰,臺臣入來乎?鼎遠曰,長官入來,故次官出去矣。命讀通鑑纂要五帝紀,澤澄讀奏,至我朝事,上曰,雖元紀,可觀也。上曰,藥房提調,持湯劑更爲入侍,上進御,濟恭曰,結城縣監,則似當分揀矣。上曰,結城縣監決杖,勿施。出傳敎諸臣遂退出。
辛卯六月初四日申時,上御集慶堂。承旨入侍時,右副承旨蔡緯夏,假注書李夔,記事官閔養烈·李養鼎以次進伏訖。上命書傳敎曰,莫云內豎。國有七十八歲君,而於古豈有,況昨冬,若何?嗚呼,今年以後,其君用心,若何?而況値此月,渠等亦以朝鮮臣子,昔年餘喘,則只自臥食,莫知動意,以諸葛之表,慷慨以處,朴材元混被其中,而今聞可謂暖昧。噫,彼李維新,渠若何而莫知人事之不足?其雖下敎,渠何敢若此,而此後與其子處於東郊,已涉可駭,而不思于古,托身他洞,可謂無人心,玆者處分諸內豎,比諸于此,其亦過矣。況渠雖內豎,宜思其年,今日下敎,特爲勿施。只李維新,令內府,竝與其子而墨名,諸臣以次退出。
辛卯六月初四日酉時,上御集慶堂。承旨入侍時,同副承旨林鼎遠,假注書李夔,記事官閔養烈·李養鼎以次進伏訖。上命書傳敎曰,雖慷慨而下敎,奉朝賀洪啓禧,在於都城咫尺之地,以今番事觀之,爲國忱誠可知,旣許奉朝請,其何迫也?元義孫古文亦有,此亦爲親,今朝下敎,特爲安徐,皆令任便,因此而思洪奉朝賀,非此中敎,其所若是,亦爲過矣。安心入城事,遣史官傳諭。又命書傳敎曰,本事雖已安徐,許有章·李景禧·安國來,其世居,自幼知之,問今之居,豈安土之意乎?心甚爲駭,今問其中,有轉賣於士夫者,豈頃者申飭之意乎?旣聞之後,不可不飭,其子其孫,令內府刋案,以示予嚴士夫內豎之意。諸臣以次退出。
上在慶熙宮。停常參·經筵。
藥房都提調韓翼謩,提調蔡濟恭,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待下敎入侍。
中宮殿·惠嬪宮,藥房口傳問安。答曰,知道。
傳于林鼎遠曰,內局入侍,坐直承旨與儒臣,持問答同爲入侍。
以承傳色口傳下敎曰,今當殿座於建明門,今則以三十年爲限矣。竝與倭譯而待令,漢城府官員記過待令。
傳于閔百興曰,承旨以時服入侍。
又傳曰,今番拿問中年少者,竝除之,其外竝待令。
閔百興啓曰,今日殿座時,承旨當爲備員,左承旨李在簡,左副承旨任希敎,俱以式暇,不爲任進,右副承旨蔡緯夏,以式暇纔已出去,竝卽牌招,何如?傳曰,允。
殿座罷後,政院·玉堂·藥房口傳問安。答曰,知道。
以承傳色口傳下敎曰,今日知之然後,八日當動駕,司譯院餘數譯官皆待令,承旨侍衛詣待。
傳于林鼎遠曰,內局入侍于建明門,坐直承旨·儒臣,待下敎入侍。
傳于閔百興曰,內局入侍。
殿座罷後,政院·玉堂·藥房口傳問安。答曰,知道。
藥房口傳啓曰,當此庚炎,聖躬調護之節,尤不宜少疏,日三進御之湯劑,竟夕臨門,始進一貼,臣等待罪保護之地,決不可但已,更鼓將下,有不容遲待。伏乞亟許臣等持湯劑入侍,千萬幸甚。傳曰,入侍。
傳于林鼎遠曰,坐直承旨入侍。
司僕寺內乘,以一提調意啓曰,三明日擧動時,本司正例爲進輿差備,而正沈頤之,奉命出疆矣。今姑改差,其代,卽令該曹口傳差出,以爲進參之地,何如?傳于蔡緯夏曰,允。
吏曹口傳政事,以朴師崙爲司僕正。
任希敎,以吏曹意啓曰,三明日昌德宮擧動,王世孫隨駕時,相禮不可不備,相禮有闕代,口傳備擬以入之意,敢啓。傳曰,知道。
吏曹口傳政事,以三字缺爲相禮。
宗簿寺官員,以提調意啓曰,宗臣此時鄕居者,皆令入城,今日內若不入,令宗簿寺現告,刋名譜牒事,命下矣。花城君槔,時在京畿廣州地,尙未入城,依傳敎刋名譜牒之意,敢啓。傳于間百興曰,知道。
李興宗,以兵曹意啓曰,五衛將池日輝呈狀內,素患痰癖之症,又添暑感,飮啖全廢,實無自力供仕之望云。病勢旣如此,則宿衛輪番之任,不宜久曠,今姑改差,何如?傳曰,允。
蔡緯夏,以禁衛營意啓曰,去夜無犯夜人所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
又以義禁府意啓曰,傳命宣傳官一人,爲先濟州充軍事,命下矣。宣傳官崔孝達,濟州牧充軍,而以傳敎內辭意,具罪目,卽爲發遣府羅將,押送配所之意,敢啓。傳曰,分揀。
李興宗,以漢城府意啓曰,臣等因聖敎,揭榜街路,曉諭坊曲,而今又下敎截嚴,故譯官及冊匠等處,宣布聖旨,反復詰問,則譯官輩言內,三十年來,實無此冊貿來之事,冊匠等所供,亦以爲前後書冊粧䌙時,不曾見此冊之名云。嚴敎之下,如是稽滯,臣等惶恐待罪之意,敢啓。傳曰,知道。
辛卯六月初五日辰時,上御建明門殿座入侍時,行都承旨閔百興,左承旨李在簡,左副承旨任希敎,右副承旨蔡緯夏,同副承旨林鼎遠,記事官蔡弘履,假注書李夔,記事官閔養烈·李養鼎以次侍立。上具翼善冠·袞龍袍,乘輿出通陽門,詣建明門降輿,仍爲殿座,命前排入之,漢城府官員拿入。上問名。對曰,李㻋。上下敎曰,靑菴集尙不現納,何也?今日朝鮮,豈朝鮮乎?諸人,予皆見之矣。所持都憲旣如此,如汝幺麽蔭官,亦阿附文官而然乎?遂命決棍十度。下敎曰,雖因此而物故,歸見汝父,告此言也。遂命漢城主簿李㻋汰去。出榻敎上曰,宣傳官傳命未瑩,命書傳敎曰,傳命宣傳官一人,爲先濟州充軍,譯官盡爲拿入。下敎曰,初以十年爲限,而今則三十年矣。三十年之內,屢次往來者,必多矣。靑菴集雖或不知,至於鳳洲綱鑑,則莫盛於近來,此皆飛越而來乎?非汝等之所持來,其誰爲之乎?從實直招,則雖後時,猶可參酌,不然則一竝梟示於南門外矣。諸譯官供曰,臣等初不持來,雖或有一行持來者,此等史冊,係是禁令,故潛買潛裹,不使人見之,故初不知耳。不然則嚴問之下,豈敢隱諱?上命訓將,入金鼓放信砲,其中十次五次往來譯官,結縛面灰,回示三匝後,仍使訓將,領往崇禮門外,十次者決棍十度,五次者決棍五度,期於直招,百興以承旨有闕稟命。書傳敎曰,承旨有闕代,李興宗除授,牌招察任,房順房。又命書傳敎曰,嗚呼,近者朝鮮,無一可恃,而閹竪特甚,世居中官,因安國來之首唱,忘其祖忘其先,投托他洞,此際渠祖不能起動者,乘藍輿而行乎,乘擔床而行乎?人君處分,宜在其首,無狀閹,竪安國來,當日內爲海州庶民,逐送本鄕。人君處分,其在勸懲,昨夜下敎之後,中官金興燁,其能自現,故雖分揀,無狀者旣懲,金興燁此事,予誠料表,其宜勸也,特爲加資。口傳下批,上乘輿,內局將進。命書傳敎曰,內局便殿入侍,上遂還內。
辛卯六月初五日未時,上御建明門殿座入侍時,行都承旨閔百興,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養烈·李養鼎以次侍立。上具翼善冠·袞龍袍,乘輿出通陽門,詣建明門降輿,仍爲殿座,司譯院餘數譯官,盡爲拿入,南門外縛送。譯官五十餘人,一竝催促拿入後,各決棍十二度,其中過六十歲人除杖,上命首譯洪大成,面面往詰,如有所聞見者,無隱直告,則當施賞矣。其中趙希瑞·金兌爀,告鳳洲綱鑑,上命趙希瑞·金兌爀各五十金賜給。出榻敎洪明福,告鳳洲綱鑑,而以前已現納,付丙勿論。高世讓供曰,前往宣川譯學時,得見皇明通紀於桂德海家,則其中,有所不忍見者矣。上命金吾堂上入侍。出榻敎判義禁李昌壽進伏,上命罪人桂德海就捕。上問曰,桂德海一家中,或有文官在京者乎?世讓供曰,聞有桂德新者矣。上命就捕,上命詣臺臺臣入侍。出榻敎掌令金瑞應進伏啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜爲奴罪人仲義,依律處斷。措辭見上上曰,勿煩。上曰,崔百男之啓,何其遺漏乎,其停啓乎?又所啓,請崔百男邊遠定配。措辭見上上曰,勿煩。又所啓,臣學識空疏,言議巽軟,淸朝耳目,本非可堪。柏府新命,忽下於鎭日殿座之時,怵畏義分,章皇出肅,傳啓之際,有做錯之失,臣何敢晏然於臺次乎?請命遞斥臣職。上曰,一時做錯,其何傷也?勿辭亦勿退待。又所啓,今番之事,尙忍言哉?凡爲海東臣子者,崩心痛骨,抹血飮泣,孰不欲食璘肉而寢璘皮乎?昨日京兆申飭之聖敎,極其嚴截,而擧行之節,未免稽滯,該郞至被棍汰之典,爲其堂上者,安得晏然無辜乎?請京兆諸堂,一竝罷職。上曰,依啓。出擧條上命玉堂,皇明通紀入之。又命儒臣入侍,使之考閱,桂德新拿入。上曰,汝與德海一家乎?供曰,然矣。上曰,汝於德海家,見皇明通紀乎?供曰,小臣以治經爲業,故未暇窺見他冊,況此留連齋學?自少至老,決科之後,連有職名,年前又被嚴譴,謫居堤川,蒙放後今又有所帶之職,故不得還鄕,已多年所,德海家書冊,臣何由知乎?上曰,德海上來之後,若曰,汝見其冊云爾,則將若之何?供曰,若然則請伏王章。上曰,此人登科,亦是國恩,而渠在禮郞時,莫重摘奸,敢爲欺隱,被謫蒙放之後,又當卽尋鄕路,而留連城中,復職如是太速,其廣面可知矣。遂命下世讓于南間,桂德新放送,今日拿入首譯掌務官放,其餘諸譯官,竝刋名本院,司譯院庫直,事過後,令騎郞決棍。傳命宣傳官,事過後,令騎堂,決棍三十度,俱出榻敎上命藥房提調持湯劑入侍。出榻敎都提調韓翼謩,提調蔡濟恭進伏,翼謩曰,今日意謂早命入侍矣。意外有高世讓事,以至于今而尙未進湯劑,豈不誠悶迫乎?上曰,此何世界,此何世界?遂進御湯劑後,乘輿還內。
辛卯六月初五日酉時,上御集慶堂。藥房入診,坐直承旨同爲入侍時,都提調韓翼謩,提調蔡濟恭,副提調閔百興,同副承旨李興宗,記事官蔡弘履·閔養烈·李養鼎,醫官方泰輿·李以楷·鄭允協·慶絢·吳道炯·柳光翼·金孝儉·李養善以次進伏訖。翼謩曰,俄間聖體,若何?上曰,一樣矣。進湯劑,上進御,命入診。以楷曰,脈候調均,而滑體不足,稍勝於再昨矣。上曰,通紀之四字闕落,豈不怪乎?翼謩曰,亦非正史矣。命儒臣持大明會典辯誣卷入侍。李宅鎭讀奏。翼謩曰,會典,昭如日星,雖有小史稗說,何損之有?上曰,會典則然矣。上曰,藥房提調,持湯劑更爲入侍。出榻敎上進御,諸臣遂退出。
辛卯六月初五日戌時,上御集慶堂。承旨入侍時,同副承旨李興宗,假注書李夔,記事官閔養烈·李養鼎以次進伏訖。上命讀諸道狀啓後,遂命去。二十七日動駕時傳敎中,其日不參陪從諸臣,初八日陪從勿參事,安徐。出榻敎又命奉朝賀洪啓禧,明日內局入侍,同爲入侍。出榻敎諸臣以次退出。
上在慶熙宮。停常參·經筵。
自昧爽至卯時,有霧氣。
藥房都提調韓翼謩,提調蔡濟恭,副提調閔百興啓曰,昨日臨門酬應,竟夕還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一聞靑菴二字,此心已隕,豈特朱璘?且有陳建,於今觀也。朱璘附庸,昨日以後,此心萬隕,卿等與時原任,見其書深商量,予當召焉。其雖三日內,攸重在故也。建功冷水,扁鵲草介矣。此時諭氣,再明何拜?
中宮殿·惠嬪宮,藥房口傳問安。答曰,知道。
備忘記,傳于任希敎曰,再明初嚴丑正一刻,三嚴丑正三刻,世孫自此隨駕,時刻安徐。
備忘記,傳于任希敎曰,中官時刻誤奏,故以丑時下敎,初嚴寅初一刻,二嚴寅初二刻,三嚴寅初三刻,開門寅初初刻,依差早例,直爲開門,世孫時刻安徐,依前下敎。
備忘記,傳于任希敎曰,春·桂坊皆以入直隨焉。
備忘記,其雖今日,導駕何人?侍班乏人,政官牌招開政。
傳于閔百興曰,儒臣闕員,今政擬入。
吏批啓曰,判書朴相德式暇,參判趙榮順牌招不進,小臣獨政未安,何以爲之?敢稟。以承傳色口傳下敎曰,今日以導駕如此,判書以式暇如是乎?判書來後擬入。
有政。吏批,判書朴相德進,參判趙榮順在外未肅拜,參議洪樂純進,行都承旨閔百興進,以安兼濟爲掌令,洪樂恒爲持平,盧聖中爲獻納,洪檢爲修撰,金基大爲兼司書,李宅鎭爲輔德,韓光會爲判尹,金勉行爲左尹,尹得養爲同義禁,閔台烈爲漢城主簿,洪志漢爲監察,趙曮爲知敦寧,申晦爲司僕提調,趙曮爲掌樂提調,韓光會爲典牲提調,金鍾正爲江原監司,李禹圭爲社稷令,學諭二單許蔡·金履權,禁府都事李性淳,西部都事柳儞相換,以趙有臣爲開城敎授,李得培爲大司成,金尙集爲副校理,尹承烈爲副應敎,左尹閔弘烈,右尹金勉行。
兵批,判書李翼元進,參判金光國病,參議洪述海入直進,參知邊得讓病,以李殷昌爲訓鍊主簿,宋尙淳爲景福將,沈禧鎭爲五衛將,崔振起爲玉江萬戶,副護軍尹僖東·趙鎭禎·宋濟魯,副司直趙曮·金應淳·徐命善,副司果朴光翰。
傳于任希敎曰,入侍時,時原任當同爲入侍,使預備翰林傳諭。
閔百興啓曰,時原任大臣,依下敎來待矣。
傳曰,時原任大臣·藥房,竝來詣資政門外。
傳于任希敎曰,前往宣川譯學,使之着衣待令。
傳于林鼎遠曰,渠若無隱直招,當施賞典,着笠着衣,資政門外待令。奉朝賀,亦爲來詣資政門外。
任希敎啓曰,左右捕將,依下敎來待矣。
以承傳色口傳下敎曰,若此之後,關係莫重,桂德海三倍道事,分付該府。
以承傳色口傳下敎曰,桂德海旣已三倍道,桂德海一家桂德新,今日譯官高世讓拿來,而依近例拿來,文書不爲搜來。囚南間而只煩封傳食渠飯,書札一切嚴禁,都事親檢而使食,軍士依例守直,桂德新,必有書于桂德海,問于宣川京主人,若有付書之事,令捕校推來,呈于該府。
又下敎曰,大臣·備堂入侍時,皇明通紀,校書館旣已活印,則校書館,必有謄錄,何時出來朝鮮與否,入侍時知入。
傳于林鼎遠曰,盡爲來會詣閤,未及來會,則承旨先爲入侍。
林鼎遠啓曰,時原任大臣,率備局諸宰,依下敎來待矣。
以全羅監司狀啓,羅州等官入今島居,船人金世後等渰死事,傳于林鼎遠曰,令本道恤典擧行。
傳于任希敎曰,俄者入侍諸臣,奏文校正前退去,則豈朝鮮臣子乎?
又傳曰,俄者入侍諸臣,盡爲書入。
閔百興,以吏曹意啓曰,今此明陵忌辰祭大祝,前正金基大塡差矣,時無職名,令該曹,口傳付軍職,何如?傳曰,允。
兵曹口傳政事,副司果金基大。
林鼎遠,以備邊司意啓曰,故坡州牧使李邦曄,曾經閫帥,返柩時擔軍,依例題給之意,分付,何如?傳曰,允。
又以備邊司意啓曰,本司武郞廳田文顯,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以兵曹意啓曰,依傳敎,傳命宣傳官李亨默,決棍三十度。司譯院庫直孫孝昌等四名,各決棍十度之意,敢啓。傳曰,知道。
又以義禁府意啓曰,再明日擧動時,大駕各差備都事,不可不備員,出使都事李性淳,卽令該曹,口傳相換。王世孫考喧左右都事,無以推移,假都事二員,亦令差出,以爲分排之地,何如?傳曰,允。
李在簡,以漢城府意啓曰,因傳敎,閹豎安國來,當日內爲海州庶民,逐送本鄕之意,敢啓。傳曰,知道。
林鼎遠,以御營廳意啓曰,去夜犯夜人無所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
辛卯六月初六日申時,上御右文閣。藥房入診,時原任·奉朝賀同爲入侍時,都提調韓翼謩,提調蔡濟恭,副提調閔百興,記事官蔡弘履·閔養烈·李養鼎,領府事金相福,領議政金致仁,判府事金陽澤·李昌誼,奉朝賀洪啓禧,醫官方泰輿·李以楷·鄭允協·慶絢·吳道炯·徐命緯以次進伏訖。上命院隷,招入譯官高世讓,命百興下問曰,汝貿來而給桂哥乎?世讓供曰,此冊在於桂哥云,故往宣川時借見矣。上曰,有何我朝事乎?世讓供曰,洪武二十四年之下,有之矣。上曰,今則不難知矣,果無疑矣。纔見輯略,又聞此言,此萬古所無,輯略未出之前,有通紀,此非朱璘之罪,罪在陳建也,欲食璘肉矣。今則璘亦不關,璘則移謄陳建之書而已也。上曰,高哥何必囚也?退在汝家,桂哥就捕後,待令可也。相福曰,勞動餘聖體,若何?上曰,一樣矣。上曰,今聞高哥所奏,四字闕落,極殊常矣。得有浮於朱璘者,何心服湯?致仁曰,此皆辨誣之前也。上曰,予亦進講於召對,其時則不知矣。今者高哥,果不偶然矣。今番陳奏之行,彼人若曰,何不辨誣於通紀,獨於輯略爲之云,則將何以答之?啓禧曰,通紀則三人各著,而此則辨誣於所著者,而其後快得昭雪,復何强辨也?況此書正史,且在於萬曆戊子前者乎?辨誣前,皇朝人不知我國璿系,只聞麗末亡命人誣罔之言,轉相訛傳,至於此文字,海東臣子,孰不憤痛?而列聖朝積費誠力,得以昭雪無餘,至如小史稗紀之雜出者,不必足數矣。致仁曰,通紀,卽武宗時所撰者,今不必致疑。陳建,卽正德前著此書主人。戊子辨誣時,安知不由於此乎?上曰,昌字上四字闕落,終涉殊常矣。啓禧曰,此亦史存闕文之義也。上命左右捕將入侍。上曰,桂德海子,竝送捕校拿來可也。啓禧曰,臣乞身而退,猶於此事,有所耿耿,敢此仰達矣。皇朝史紀,所重在焉,李玄錫所撰,初不善成,而今則洗草無餘,誠是欠典矣。上曰,然矣,何以則好也?啓禧曰,別擇有史學人,改撰似好矣。致仁曰,洪啓禧所奏,果是矣。皇朝,卽我父母之國,不可無一統之書矣。宋之修唐書時,命歐陽修·韓琦改撰,不必多求,如文獻備考之撰成,洪啓禧一人足矣。相福曰,果好矣。翼謩曰,果熟於史學矣。昌誼曰,撰成全書,實有光於設壇尊周之義也。啓禧曰,撰成時考見本板則好,而皆已付丙,欠矣。上曰,各處所藏,皆已洗草乎?致仁曰,江華則似未及矣。上曰,翰林卽往持來,割出璘書,付於洪啓禧,使之校看可也。翼謩請進湯劑,上曰,今日若飮湯劑,則豈不無狀乎?致仁曰,雖明日再明日,不可間斷矣。上進服湯劑,請診,上許之。以楷曰,脈候調均,滑體不足矣。上曰,中宮殿湯劑加用好矣。以楷曰,人蔘·白荳蔲加入好矣。上曰,中宮殿進御香薷正氣散,加人蔘·白荳蔲各一錢,五貼製入。出榻敎翼謩曰,中宮殿有問安節,臣方待罪藥院,而醫官初不來言,故漠然不知,其在徵後之道,不可置之,當該醫官三人,竝罷職,何如?上曰,只兩廳首醫罷職可也。出擧條上曰,藥房提調,持湯劑更爲入侍。出榻敎上進御,命更診,泰輿曰,脈候調均,而滑體不足,一樣矣。上曰,右副承旨入侍。出榻敎林鼎遠進前,命讀開城留守狀啓訖。上曰,聞開留狀聞,軍兵物故者,若是夥然,心甚慘惻,恤典特爲加給,慰其妻孥事,卽爲回諭。出傳敎啓禧曰,明史撰成時,與黃景源同撰好矣。上曰,好矣。元仁孫亦可堪乎?致仁曰,熟於明史矣。上曰,使行方到何處?致仁曰,初四日到平壤云,今日間,當過安州矣。上曰,頃年明史綱目活印,意蓋深矣。今因此中,有罔測朱璘之名,一皆洗草,予甚快然,所重在矣。豈可因此而闕其文?顧今朝臣,凡諸此等事,至誠惓惓,予見奉朝賀洪啓禧,古人曰,才不借於異代,有其人而逾其時,亦豈不惜?況予日益衰耗,捨此人捨此時,予豈爲此?其本今無,而猶有各處史庫藏置者,令史官,卽詣鼎足山城取來,亦令奉朝賀洪啓禧所書朱璘書,皆先墨抹,將此書增損闊狹,事畢後,舊本因爲洗草,給其寫手筆墨紙地,使其告成,令時原任曾經文衡人,皆見後,令芸閣活印,元仁孫,亦令奉朝賀同示焉。出傳敎諸臣遂退出。
辛卯六月初六日酉時,上御右文閣。儒臣入侍時,都承旨閔百興,記事官蔡弘履·閔養烈·李養鼎,修撰洪檢,校理尹承烈以次進伏訖。上親誦陟岵章,命儒臣上下番輪讀,命承旨·史官輪讀訖。親誦匪風·下泉章,命儒臣·承史輪讀。上曰,戶判入侍。出榻敎命讀左右懸板,蔡濟恭讀奏訖。命書穆陵兩次忌辰祭文及懿陵忌辰祭文,命書閣中追懷萬億御製。上曰,此則知申書揭可也。上曰,旣曰,辨誣而或辨或否,則豈不如何?且陳建之作,雖在嘉靖,出來我國,則萬曆之後,我國見其書,而終始泯默,則彼人,以爲如何,陳建,卽朱璘之祖宗也,若無陳建,朱璘何生?俄者見欺於諸臣,旣有所重,何必經宿?上曰,其雖今日,更而思之,終難若此,大臣·備堂入侍,奉朝賀洪啓禧同爲入侍。出傳敎上曰,今日政新除三司,一竝牌招察任。出傳敎上曰,明日當爲親傳香,儀注安徐,入直侍衛,皆依前。出傳敎諸臣遂退出。
辛卯六月初六日初更四點,上御集慶堂。承旨先爲入侍時,右承旨任希敎,假注書李夔,記事官閔養烈·李養鼎以次進伏。上命書傳敎曰,明日卽傳香,禮房退守本院,他承旨入侍。又命時原任大臣,率備堂入侍。出榻敎領付事金相福,領議政金致仁,判府事金陽澤,左議政韓翼謩,判府事李昌誼,奉朝賀洪啓禧,判義禁李昌壽,戶曹判書蔡濟恭,刑曹判書沈鏽,工曹判書金時默,行副司直洪名漢,左參贊鄭弘淳,右參贊李景祜,行副司直具善復·李章吾,兵曹判書李翼元,行副司直金孝大·金應淳,行副護軍張志恒,右副承旨林鼎遠以次進伏。上曰,通紀雖作於光國之前,出來則在光國之後,其書尙留覆載之間,其果道理也哉?相福曰,聖心雖當如此,此事,與輯略之請改有異,其中有至難處矣。輯略則淸人之所作,而通紀則卽皇朝人之所撰,皇朝之所撰,請改於淸朝,終涉如何矣。致仁曰,戊子辨誣,安知不由於見此書而爲之?而會典旣已昭雪,則此冊雖存,若無故。元不議及於改板,而今忽於幾百年之後復請,則彼人,必以爲不誠實矣。上曰,凡事從直好矣。以今番始得見唐板爲言,何妨之有?啓禧曰,先正臣李滉心經附註,有見通紀而論皇明史之說,先正,必見其昌字上四字之闕,而不請釐正者,蓋欲明光國昭雪之實矣。上曰,四字之不書於我國板,果欲明之而然耶?致仁曰,然矣。會典旣出之後,則炳如日星,此冊有無,元無所關矣。上曰,會典筆法,誠可感矣。致仁曰,大體論之,萬曆戊子以後,則雖有此等文字,無愧於我邦矣。上曰,然則何故請改輯略乎?通紀·輯略,均是被誣,而若闕其一,則豈子孫之道也?卿等當之,必欲辨誣,而此國事,故卿等越視而然也。啓禧曰,臣旣病退,朝廷事雖不與聞,而此事則關係莫重。殿下旣有下詢之擧,而臣亦有區區所懷,神宗皇帝,爲我東昭雪之恩,何如,而今於滄桑旣變之後,忽請其時記史之改刊,事涉如何?且戊子辨誣時,不請改刊,今乃與輯略,竝請於淸國,則外面道理,亦有所未安。臣不勝慷慨流涕而陳之。上曰,彼之慷慨亦是矣。相福曰,唐本出來已久,而今始請改,彼人將以爲如何?濟恭曰,臣於奏文中,有仰達者矣。其時忙急,諸臣未及深思,而康獻王以下,至穆陵以上,俱書臣字,極是未安。上曰,奉朝賀之意如何?啓禧曰,臣亦初未及思矣。今聞戶判言,怳然大覺,在皇朝則稱臣可也。此則旣非臣事,書之以臣字,果未安矣。上曰,卽爲改之可也。啓禧曰,舊本若在,亦當辨誣乎?上曰,正史雖然,野史何難改之?且非請討陳建,只請改冊,何損於事面也?致仁曰,事貴萬全,若或因此而生事,則豈非深慮處乎?濟恭曰,臣見奏文謄錄,則在前辨誣時,以史記潛買事,至有緘問使臣之擧矣。上命入奏文謄錄,讀奏後,啓禧曰,先王朝辨誣時,只請正史之改,而不請此冊,此可見先朝盛意也。相福曰,天下至廣,雖改此冊,又不知何樣冊子,留在世間也。上曰,極非矣。今夜召見,予意,若何?而大臣以下,皆以防遮爲主,予不欲見卿等,其皆速出。翼謩曰,奏文,旣欲揷入此冊,則送撥馬,使之留待,然後可及矣。上曰,任意爲之。致仁曰,此乃國之大事,若失今日,將有不及之患,請以榻敎書之。上命陳奏使,行到灣府留住,以待指揮事,卽爲下諭。出榻敎諸臣以次退出。
上在昌德宮。停常參·經筵。
肅宗大王忌辰齋戒。
藥房都提調韓翼謩,提調蔡濟恭,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。
中宮殿·惠嬪宮,藥房口傳問安。答曰,知道。
親傳香罷後,政院·玉堂·藥房口傳問安。答曰,知道。
以承傳色口傳下敎曰,今日當詣昌德宮,軍兵,以入直擧行,侍衛,只入直整齊後,只入正時,備堂隨詣其處爲之。
傳于李興宗曰,當自光明殿出,承旨侍衛,來待于建禮門。
傳曰,以駕轎待令。
以守宮望筒,傳于蔡緯夏曰,以首爲之。
大駕詣昌德宮,入眞殿後,政院·玉堂·藥房口傳問安。答曰,知道。
傳于李在簡曰,今日來此料表,璿源殿·徽寧殿守僕,竝施賞,毓祥宮守僕,明日歷詣後施賞。
傳于閔百興曰,大臣·備堂入侍于熙政堂。
傳曰,他承旨入侍。
傳于任希敎曰,黑草査對與安寶,竝於此處爲之。
傳于蔡緯夏曰,軍兵設粥。
又傳曰,依時御所例,挾輦·挾輿軍,皆入其處,隨駕軍兵,各其軍門,粥與飯間夜饋之。
傳于閔百興曰,此處甚近,明日朝廷問安,勿爲之。
蔡緯夏,以訓鍊都監意啓曰,去夜無犯夜人被捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
又以訓鍊都監意啓曰,今此擧動時,內外營入直,依昨年例擧行事,命下矣。金虎門軍一百名,弘化門軍一百名,廣智營軍五十名,集春營軍五十名,南營馬軍五十名,永肅門局出身四十人,各其將領率領,初七日入直,而還宮後撤罷之意,敢啓。傳曰,知道。前者一百名,今爲五十名,前者五十名,今爲三十名,而局將領率人,今番亦三十名。
又以兵曹意啓曰,依傳敎,一羽兼將卞至健,率禁軍一番入直,明日仍爲隨駕之意,敢啓。傳曰,知道。
又以兵曹意啓曰,依下敎,挾輦·挾輿軍皆入其處,而明日回鑾時,則前後廂軍兵,依初下敎,以禁·御兩營外入直軍各四十名,除出擧行事,分付,何如?傳曰,允。
上在昌德宮。
中宮·惠嬪宮·王世孫遣宮官朝問安。答曰,知道。
中宮殿·惠嬪宮·王世孫遣宮官夕問安。答曰,知道。
閔永喆啓曰,兵曹郞廳來言,闕內各處入直軍兵,夜巡檢之意,敢啓。傳曰,知道。
辛卯六月初七日卯時,上御崇政殿月臺,親傳香入侍時,行都承旨閔百興,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養烈·李養鼎以次侍立。上具翼善冠·黑圓領袍,乘輿出資政門,仍爲降輿,步詣板位,親傳香後,降殿庭祗迎,隨詣建明門,命禮房承旨,馳往明陵奉審。上遂俯伏移時,都提調韓翼謩進伏,請乘輿還內。上曰,予年七十八,無一誠孝之及於先者,只見慘誣,而不得辨明,此豈爲子孫之道乎?諸臣視若尋常,伈伈泄泄,皆無臣分矣。且大臣·備堂,聞予如此,在闕下咫尺,無一人入來,已極非矣。且高哥,旣見其書,則臺臣宜請先問,而尙無聞焉,俱無臣分矣。翼謩曰,此小臣之罪也。諸臣雖在闕下,未及知之矣。上曰,皆視若尋常,故知此矣。罔測之陳建·洪啓禧,必欲斗護者,此何分義?翼謩曰,戶判則爲製奏文,臣姑令留在備局矣。上曰,今日臣子,亦思奏文之製出乎?若成草本,戶判卽爲持入。翼謩曰,諸臣齊會議撰,幾乎半成矣。上曰,今年自春至夏,多見萬古所無之事。今又見此事,痛迫當如何?上步至崇賢門外,時原任大臣及備局諸臣,遮路懇乞乘輿。上不許。領議政金致仁曰,奏文今幾撰成,少頃當持入,何必過用聖心至此乎?臣等遮路,雖被大何,不敢退矣。上遂乘輿還內。
辛卯六月初七日巳時,上詣昌德宮擧動入侍時,行都承旨閔百興,左承旨李在簡,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養㤠·李養鼎以次隨駕。上具翼善冠·黑圓領袍,自光明殿,乘輿出建禮門時,藥房都提調韓翼謩,提調蔡濟恭,持奏文草入侍,上命濟恭讀奏,至璘之所著有所從來。上曰,善合無痕跡矣,至自起自滅。上曰,上下款接續處,果善爲之矣。讀畢,上命先詣昌德宮以待,上召承旨。命書傳敎曰,噫,此世何世,此年何年?初則今日親傳,明詣昌德·穆陵兩忌辰亦爲祗迎,皇嫂忌辰日,其欲親傳,千千萬萬料表,明紀輯略,心猶千隕,皇明通紀,千千萬萬料表,心亦萬隕,爲人子,心已浮雲,此時見諸臣,豈特伈伈,其亦沓沓。今日詣昌德,少伸亘中之忱,因籲此懷,此正必呼父母之意也。何籲何籲,宿於齋室,明曉展禮,今日見寶慶堂,明日當拜毓祥宮。嗚呼,此月微忱少伸,今日何以自光明殿乘轎乎?嗚呼,壬申六月十八日,仁穆大妃,禮陟于仁慶宮,自武德門,入光明殿,其日欲詣此殿,觀今擧措,亦察予氣,其何必乎?且此殿,亦皇嫂五年奉依之堂,開窓納涼,亦此殿也。況魚藻堂,庚戌皇嫂禮陟之堂,午前望長樂殿,同時瞻景福殿,此忱其亦少伸,遙望西郊,暮雲漠漠,回顧東郊,其雨其雨,孝耶悌耶?只自抆涕也。上遂乘駕轎,詣昌德宮,入萬安門時,蔡濟恭,持洪啓禧·黃景源所撰奏文草入侍,上命讀奏,上召承旨,命今日隨駕軍兵內外入直巡邏等事,以時御所例,依昨年擧行。出榻敎上遂入萬安門。
辛卯六月初七日午時,上御熙政堂,摘奸承旨先爲入侍時,右承旨任希敎,假注書李夔,記事官閔養烈·李養鼎以次進伏。希敎奏曰,陵上奉審無頉,諸執事皆無頉矣。上命讀祭物單子後,命大臣諸宰及他承旨入侍。賤臣夔承命趨出,上問曰,彼注書誰也?希敎曰,探花郞李夔也。上曰,是誰之子孫?希敎曰,聞是宗班子孫也。上曰,吾果覺得矣,此是密善君之孫矣。翰林誰也?希敎曰,一則閔養烈也一則李養鼎也。領府事金相福,領議政金致仁,判府事金陽澤,左議政韓翼謩,判府事李昌誼,奉朝賀洪啓禧,判義禁李昌壽,戶曹判書蔡濟恭,刑曹判書沈鏽,工曹判書金時默,行副司直洪名漢,吏曹判書朴相德,左參贊鄭弘淳,行副司直黃景源,禮曹判書李思觀,右參贊李景祜,行副司直具善復·李章吾,兵曹判書李翼元,行副護軍張志恒,行副司直金孝大·金應淳,同副承旨李興宗以次進伏。上曰,來此時歷入徽寧殿,則參奉朴左源,爲人甚佳矣。遂下詢吏判曰,此誰也?相德對曰,故大司諫朴弼全之孫也。翼謩進前曰,湯劑連日不御,雖常時,甚悶,況今日乎,又況待曉行禮乎?上曰,今日則決不忍進御矣。翼謩曰,罷齋後卽爲進御,是臣望也。上曰,踰萬安門後,當從卿言。上曰,尙何所恃,誣及祖先,亦皆以無辨,爲上策矣。會典如五禮儀,見者不過國朝人,至於通紀·輯略,卽史記也。萬國之所覩,豈不痛迫乎?戶判之能思穆陵以上不可稱臣者,誠善思矣。致仁曰,奏文草,合諸作以爲一本,今始正書矣。上命戶判讀奏。上曰,此何人之作也?戶判所作揷入之際,最無痕跡,善接續矣。致仁曰,然故連脈處,則用戶判之作,其他則參用洪啓禧·黃景源之作矣。上曰,頃日奏文,請焚其書毁其板,予更思之,則有投鼠忌器之嫌,終涉如何矣。致仁曰,果然故今則以刋去請之矣,上曰,誠得之矣。致仁曰,刋去之請,誠好矣。其文勢,雖刋去一秩,可也。雖刋去一張一行,亦可也。此則在使臣之周旋耳。上曰,此含包矣。然而有可悶者,彼人若以爲,自皇明流傳之冊,今始請刋去者,不成事理云,則將若之何?致仁曰,彼欲執頉,何患無辭,惟在使臣,使臣必當竭力圖成。伏望寬聖慮焉。上曰,何以下送乎?致仁曰,欲別定禁軍二人,使之齎往矣。上曰,事急矣,今日內爲之。致仁曰,臣等先退,當書黑草,先爲査對,竝黑草下送于使臣處矣。諸臣遂以次退出。
上在慶熙宮。停常參·經筵。
肅宗大王忌辰。
卯時辰時,下雨。自未時至酉時,酒雨或下雨,測雨器水深七分。
大殿入昌德宮翌日,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于任希敎曰,時刻單子置之,待下敎來詣,只入正時。
以承傳色口傳下敎曰,大報壇壇上及奉室奉審中官,守僕摘奸以來,乘轎時以奏。
大駕詣毓祥宮後,政院·玉堂·藥房口傳問安。答曰,知道。
備忘記,今日何日?一倍此心,特爲召見,爲外孫者幾人?一則玄孫,今爲侍直,爲外孫者,特爲陞六,有窠,今日內下批,其第代爲侍直,今日下批,其和順奉祀孫,特爲待冠受職。
備忘記,傳于李在簡曰,嗚呼,彰義南邊,卽孝章誕生處也。其南,令該曹給價,以慰世孫之心,豈慰其心?事體當然者也。
吏曹口傳政事,以金魯永爲司宰主簿。
吏曹口傳政事,以金魯成爲侍直。
傳曰,諸司預備。
傳于李興宗曰,戶房承旨入侍。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,今日更點,萬古所無,入直禁漏官員三人,同朱璘開陽門外拘留,明日騎曹入直郞廳,決棍三十度。
蔡緯夏,以禁衛營意啓曰,依傳敎,本營隨駕軍兵等處,設粥以饋之意,敢啓。傳曰,知道。
又以御營廳意啓曰,依傳敎,隨駕將校·軍兵等處,設粥分饋之意,敢啓。傳曰,知道。
又以訓鍊都監意啓曰,依傳敎,隨駕軍兵等處,設粥分饋之意,敢啓。傳曰,知道。
又以兵曹意啓曰,依傳敎,入直禁軍等,設飯以饋之意,敢啓。傳曰,知道。
又以禁衛營意啓曰,去夜無犯夜人所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
辛卯六月初八日辰時,上還詣毓祥宮擧動入侍時,行都承旨閔百興,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養烈·李養鼎以次隨駕。上具翼善冠·袞龍袍,出萬安門乘輿,藥房都提調韓翼謩持湯劑入侍,進湯劑,上進御,上召戶房承旨。命書御製,上曰,雨具,上乘駕轎。希敎奏曰,大報壇壇上及奉室無頉矣。上命時原任大臣·戶判入侍。出駕前下敎領府事金相福,領議政金致仁,判府事金陽澤·李昌誼,戶曹判書蔡濟恭駕前入侍,上命讀奏之。相福曰,輯略·通紀,泛稱刋去者,似若盡去明史,改以事關本國者,亟刊,何如?上曰,極好矣,今則圓矣。遂命書傳敎曰,承文院提調多員,來會査對後,卽爲安寶,令禁軍,馳往陳奏使所駐處,舊奏文·咨文,亦令此禁軍持來,上命玉轎差備,令戶曹施賞,巨達,令本寺施賞,武藝別監,令兵曹施賞。出駕前下敎又命百官行禮安徐,還宮路由夜晝介,百官,三間石橋祗迎。出駕前下敎上乘輿入毓祥宮,諸臣退出。
辛卯六月初八日酉時,上御毓祥宮·戶房承旨入侍時,左承旨李在簡,假注書李夔,記事官閔養烈·李養鼎以次進伏,上命書述懷御製一篇。上曰,明日中日閣,親臨試射。出榻敎命書傳敎曰,明日試官,騎判·訓將·禁將,入直首摠郞,入直兩宣傳入侍,侍衛以入直侍衛,諸臣以次退出。
辛卯六月初八日酉時,上自毓祥宮還宮擧動入侍時,行都承旨閔百興,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養烈·李養鼎以次隨駕。上具翼善冠·袞龍袍,乘輿御門內,上命入宮內武士及挾輦將·挾輿將試射,挾輦·挾輿軍試放。出駕前下敎上命領相入侍,戶判入侍,奏文査對,於此處爲之。連命催促,而未及來待。上命書傳敎曰,今日査對進參承文提調,自今日留承文院,使臣渡江後,踰闕門。上曰,何其遲也?在簡曰,議政府距此稍間,故自然遲滯矣。領議政金致仁,戶曹判書蔡濟恭進前,承文院官員奉奏文亟進前,査對畢後,上仍乘輿還宮,藥房都提調韓翼謩隨輿,連請駕轎作行。上不許。翼謩曰,深夜風露,獨不顧聖躬乎?上曰,幾乎盡來,何用深慮?翼謩曰,尙遠矣。上曰,其休。上入興化門時,命前排入之,禁喧郞廳拿入。上曰,喧嘩莫甚,事當決棍,而今日異於常日,特爲安徐,遂命汰去,上遂還內,諸臣退出。
上在慶熙宮。停常參·經筵。
藥房提調蔡濟恭,副提調閔百興啓曰,祗謁璿源殿,齋宿行禮,仍詣毓祥宮,展拜伸慕,連日勞動,侵夜回鑾,伏未審聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等區區憂慮,敢來問安,竝爲仰稟。答曰,知道。嗚呼,五十二年重逢昨日,是豈孝哉?展禮展拜,莫覩莫聞,亦豈孝乎?回來雖睡,心則浮雲。嗚呼,今日亦將何拜,受恩如海,今何此擧,只自嗚咽?氣何暇諭,入侍帳前。
中宮殿·惠嬪宮,藥房口傳問安。答曰,知道。
傳于任希敎曰,昨日承文提調下敎,置之。
親臨試射罷後,政院·玉堂·藥房口傳問安。答曰,知道。
以承傳色口傳下敎曰,分付左右廳,給馬牌使之催促。
以承傳色口傳下敎曰,憊矣欲休,湯劑入之,早休焉。
蔡緯夏,以兵曹意啓曰,本曹正郞李枰,身病猝重,呈章乞遞,宿衛重地,不可久曠,今姑改差,何如?傳曰,允。
又以兵曹意啓曰,景福宮衛將林德挺,昌慶宮衛將金世鍊,俱以痰癖之症,又添暑感,方在苦劇中,時月之內,萬無起動供職之望,呈狀乞遞。病勢旣如是,則不可强令察任,竝今姑改差,何如?傳曰,允。
又以兵曹意啓曰,依下敎,武藝別監等處,木綿各二疋施賞之意,敢啓。傳曰,知道。
司僕寺官員,以一二提調意啓曰,今日擧動時巨達等,令本寺施賞事,命下矣。巨達及正差備員役等,依例施賞之意,敢啓。傳于蔡緯夏曰,知道。
蔡緯夏,以兵曹意啓曰,依傳敎,昨日入直禁漏官員宋良佐·朴萬春·李彦斗等,開陽門外拘留矣,各決棍三十度。通禮院書員張鵬海,藥房水工李運成等,各決棍五十度之意,敢啓。傳曰,知道。
又以御營廳意啓曰,去夜犯夜人無所捉,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
林鼎遠,以義禁府意啓曰,罪人高世讓·桂德新等,依下敎竝具枷杻,嚴囚南間之意,敢啓。傳曰,知道。
又以義禁府意啓曰,罪人高世讓·桂德新,旣有具枷杻南間囚之命,則發捕罪人之一體具格,獄體當然,出使都事處,發遣羅將,以具枷杻拿來之意,卽爲分付,何如?傳曰,允。
知敦寧府事趙曮疏曰,伏以臣猥膺藩寄,不能事事,自速人言,聲罪極嚴,爲虀爲粉,惟日夕以俟,幸蒙天日之俯燭,十行恩諭,昭釋無餘,雖令臣自爲之言,無以加此,臣奉讀未半,不覺感淚之被面也。噫,臣賦性狷滯,徒知奉公之是急,涉世疎迃,全昧循俗之爲便,畢竟顚沛,固所自料,今者臺評之來,亦云晩矣。其所臚列,卽賑政之不設也,營債之督捧也,耗穀之發賣也。惟此三段,足以爲臣極罪。而又以三字說,陳達筵席,臣於此尤不勝萬萬驚澟。若其賙捄之狀,旣徹天聽,公貨之捧,實遵朝令,穀薄之俱在,訛言之無根,亦悉於繡啓藩査,臣何敢更辯於其間也哉?然臣之所自悼歎者則有之,平日誠信,旣未能孚感於同朝,一營措置,又不得便宜於吏民,以致怨謗滋興,傳聽易惑,苟求其由,莫非臣罪,尙誰尤哉?從今以往,竊自期永謝朝端,退伏田野,以爲追贖愆何?少答恩私之計,不意薄勘旋宥,除旨繼降,員罪賤臣,何以得此,聖眷雖出於收簪,臣心尤戒於集木,官職去就,非所暇論,玆敢略陳危懇,仰瀆崇聽。伏乞天地父母,俯加諒察,亟賜斥黜,仍令選部,勿復檢擬,以靖私義,千萬幸甚。臣無任屛營祈懇之至,謹昧死以聞。答曰,省疏具悉。頃者下敎,業已昭釋,往事勿說。聖人攸訓,予之取卿,任怨奉公,卿勿過辭,從速行公。
辛卯六月初九日辰時,上御中日廳。親臨試射入侍時,行都承旨閔百興,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,記事官蔡弘履,假注書李夔,記事官閔養烈·李養鼎以次侍立。上具翼善冠·袞龍袍,乘輿出通陽門。命書傳敎曰,當先拜敬奉閣,禮房知悉,上仍詣敬奉閣,行禮奉審,遂御中日廳殿座,試官禁衛大將具善復,訓鍊大將李章吾,兵曹判書李翼元,都摠都事金徽柱,宣傳官宋載瑞·李商五以次進伏。上命書傳敎曰,訓將·龍虎將先射,昨日隨駕宣傳官·中官,以昨日服色應射。又命書傳敎曰,武藝廳一體試放。上曰,內局入侍,提調蔡濟恭進湯劑,上進御,領議政金致仁進伏曰,勞動之餘,氣候如何?上曰,一樣矣。致仁曰,寢睡·水刺之節,亦何如?上曰,一樣矣。昨日所改處,已盡爲之乎?致仁曰,雖改之,而終未洽好矣。濟恭曰,旣非正史,又非列傳云者,如是雙擧,終涉如何矣。上曰,然則依前文置之好矣。致仁曰,前文果好矣。濟恭曰,中間揷入通紀處,無痕跡,比之初作,亦似勝矣。致仁曰,若用前文,則臣出去安寶,斯速齎送,何如?上曰,出去爲之。致仁曰,湯劑旣進御,願與戶判,同往爲之矣。上曰,依爲之。上問曰,都提調何爲而胥命?百興曰,昨日屢請乘轎,未蒙兪音,有所不安,方爲胥命云矣。上命書傳敎曰,左相勿待命,傳授命召,卽爲入來事,遣史官傳諭,射畢後試銃。上曰,施賞以最輕,前例入之,銃畢後,上命頒賞,其中有直赴人。翼元曰,彼輩登科,或悅或不悅云矣。上曰,近來則不然矣。濟恭復進湯劑,上進御,史官書啓入後,上命書傳敎曰,左相,內局都提擧之任許副,以便調理,其代金判府事爲都提擧。上曰,詣臺臺臣竝入侍。出榻敎大司憲嚴璹,大司諫尹坊,執義李鎭恒,掌令安兼濟,掌令金瑞應,持平申大升,持平洪樂恒,正言任希簡,正言李範濟進伏啓曰,當今國讐陳建,實爲朱璘之本,凡我臣民,孰不欲食其肉寢其皮?而推彼世讓,雖曰,賤流,亦有人心,旣見通紀罔測之言,屢次親問之下,終始隱諱,及其懸賞之後,始乃吐實,究厥情狀,萬萬駭憤,不待授引之就拿,固宜鞫問之先請,而伊日未及聞知,其後仍値齋戒,遂使當發之論,尙今遷就,臣等昏謬溺職之失,著矣。何可一刻晏然於臺次乎?請命遞斥臣等之職。上曰,未及聞知,何過撕捱?勿辭亦勿退待。出擧條大司憲嚴璹,執義李鎭恒,掌令安兼濟,掌令金瑞應,持平申大升,持平洪樂恒所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削上曰,亟停勿煩,又所啓,罪人世讓,旣見通紀罔測之言,屢次親問之下,終始隱諱,及其懸賞之後,始乃吐實,究厥心腸,萬萬絶痛,其在窮覈之道,有不可遲待他罪人之就拿。請罪人世讓,亟令王府,嚴鞫得情。上曰,桂得海捕來,自有究竟,其何徑先?又所啓,世讓鞫問之請,亶出於趁卽覈實之意,而及承聖批,乃以其何徑先爲敎?臣等於此,不勝惶蹙,何敢仍冒於職次乎?請命遞斥臣等之職。上曰,旣已得體,徑先二字,其何若此?勿辭亦勿退待。出擧條大司諫尹坊,正言任希簡,正言李範濟所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削又所啓,諸譯親問之擧,所重有在,毋論自買與參見,苟有人心,宜卽直告,而前兩譯,屢次嚴問,終始隱諱,及其使首譯私詰之後,始以參見爲言,至蒙賞給之典,究厥情狀,萬萬絶痛,其在懲惡戢姦之道,不可仍以置之,請趙徽緖·金泰亨,邊遠定配。上曰,依啓。又所啓,新除授獻納盧聖中,時在京畿坡州地,請斯速乘馹上來事下諭。上曰,莫云下敎後,今日臣子,毋論有識無識,豈可處於近畿,特施不敍之典?出擧條上曰,濟濟矣,幾人乎?百興曰,九人矣。上曰,開陽門可謂充滿矣。上命召當直都事,問罪人拿來,何日可以入來?都事柳儞對曰,計其程道,十二·三日間,可以入來矣。上曰,桂德新·高世讓,依例具枷杻。出榻敎上命承旨讀趙曮上疏。上曰,臺諫誰爲之?鼎遠曰,宋聚行也。至永謝朝端句節,上曰,公然得稱頉處矣。遂命書批答,命讀各道狀啓,至京畿雨澤狀啓,上喜曰,似周洽矣。上遂乘輿還內,諸臣退出。
上在慶熙宮。停常參·經筵。
藥房都提調金陽澤,提調蔡濟恭,右承旨任希敎啓曰,昨日奉閣展禮,禁苑試藝,連日勞動,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,今日,庚子第三日也,冥然冥然,氣何諭氣何諭乎?同入次對焉。
中宮殿·惠嬪宮,藥房口傳問安。答曰,知道。
以承傳色口傳下敎曰,次對停,當殿座,太僕排設。
又下敎曰,今日太僕,當殿座,遣一郞廳催促。
又下敎曰,高哥先爲上之。當直記過,前排,崇政門外待令。
又下敎曰,左右廳從事官,一體記過待令。
林鼎遠啓曰,今日太僕殿座事,命下矣。時原任大臣命招,左右捕將·金吾堂上·兩司,竝卽牌招,何如?傳曰,允。
傳于蔡緯夏曰,扈衛置之。
任希敎啓曰,今日殿座時,承旨當爲備員,而都承旨閔百興陳疏入啓,左承旨李在簡不爲仕進,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以南泰著爲同義禁。
以承傳色口傳下敎曰,延曙察訪拿入。
又下敎曰,延曙察訪代,口傳卽爲擧行。
吏曹口傳政事,以李翼相爲延曙察訪。
以承傳色口傳下敎曰,初去都事,自其處,有鏡城府爲民。
又下敎曰,初去羅將,三水府限己身爲官奴。
又下敎曰,此專由於該府都事·羅將無狀若此,都事爲先卽爲拿來,若遲滯則該府堂上,當下敎,以此分付。
又下敎曰,申牌已報,最爲駭然,左·右捕將拿入。
又下敎曰,捕校雖有先知來者,而斗護金吾,不卽奏之,雖某校,若有先知來者,卽奏。
又下敎曰,都事鄭鍊,卽武臣也。與羅將騎撥,卽爲馳往見來。
又下敎曰,如或不知而入來彰義門·西小門入來事,分付。
又下敎曰,排立砲手與禁軍禁衛軍,輪回食代乎,傳食乎?使宣傳官知奏。
親鞫罷後,政院·玉堂·藥房口傳問安。答曰,知道。
以承傳色口傳下敎曰,入臥心便好矣。建功入之,早退休焉。
藥房口傳啓曰,臣等閤外待召之際,伏承建功入之之敎,固當奉行之不暇,而第以俄者轎前下敎觀之,帳殿勞動之餘,聖候之未能如常,可以仰料,區區焦迫之忱,切欲更進承候。伏乞俯諒,亟許臣等持湯劑入侍,千萬懇祝,惶恐,敢啓。以承傳色口傳下敎曰,建功入之,早退休焉。
任希敎,以吏曹意啓曰,卽接兵曹移文,則佐郞鄭景仁,曾經本曹正郞,今授是職,有違格例,卽速入啓變通云。兵曹佐郞鄭景仁,旣經正郞,則揆以格例,不可仍置,依例改差,何如?傳曰,允。
蔡緯夏,以兵曹意啓曰,同知中樞府事許鉍,病伏鄕廬,末由上來云。訓鍊院主簿李弘鼎,素患關格之症,又添暑感,時月之內,萬無供仕之望,呈狀乞遞。竝今姑改差,何如?傳曰,允。
又以兵曹意啓曰,依傳敎,承政院書吏白景郁,決棍三十度之意,敢啓。傳曰,知道。
又以兵曹意啓曰,依傳敎,左邊行首捕校金聖彪,右邊行首捕校金萬齡,各決棍五度之意,敢啓。傳曰,知道。
又以刑曹意啓曰,因臺臣所啓,譯官趙徽緖·金泰亨,邊遠定配事,命下矣。依傳敎罪人趙徽緖平安道碧潼郡,金泰亨全羅道靈巖郡,竝定配所,卽爲押送之意,敢啓。傳曰,知道。
林鼎遠,以義禁府意啓曰,當初出使都事,令該府拿處事,命下矣。出使都事李性淳所到處,發遣府羅將,卽爲拿來之意,敢啓。傳曰,允。
又以義禁府意啓曰,當該都事,永刋仕版,三水府限己身充軍事,命下矣。當該都事李性淳,咸鏡道三水府限己身充軍,而以傳敎內辭意,具罪目,卽爲發遣府羅將,所到處執捉,仍令押送配所之意,敢啓。傳曰,知道。
又以刑曹意啓曰,羅將,令兵使大張威儀,決棍百度後,鍾城府爲奴事,命下矣。依傳敎罪人金昌福,令兵使大張威儀,決棍百度,咸鏡道鍾城府爲奴,卽爲押送後啓聞事,發關分付之意,敢啓。傳曰,知道。
又以義禁府意啓曰,從事官安翼濟·成胤協等,湖沿充軍事,命下矣。安翼濟全羅道興德縣,成胤協興陽縣充軍,而以傳敎內辭意,具罪目,卽爲發遣府羅將,押送于各其配所,何如?傳曰,依爲之,令該曹押付。
又以刑曹意啓曰,因義禁府草記,全羅道興德縣充軍罪人安翼濟,興陽縣充軍罪人成胤協,令該曹押付事,命下矣。依傳敎罪人安翼濟·成胤協等,竝卽押送配所之意,敢啓。傳曰,知道。
又以義禁府意啓曰,今此親鞫時,本府都事,不可不備員,出使都事柳儞,卽令該曹,口傳相換,何如?傳曰,允。
又以義禁府意啓曰,今此親鞫時,假都事五員,卽令該曹,依例差出,何如?傳曰,允。
又以義禁府意啓曰,今此親鞫時,罪人往來之際,例有軍兵排圍之事,令訓鍊都監擧行,何如?傳曰,允。
蔡緯夏,以訓鍊都監意啓曰,去夜無犯夜人被捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所提,敢啓。傳曰,知道。
辛卯六月初十日巳時,上御太僕寺。親鞫入侍時,左承旨李在簡,右承旨任希敎,左副承旨蔡緯夏,右副承旨林鼎遠,同副承旨李興宗,假注書李夔,事變假注書方宗擧,記事官閔養烈·李養鼎以次侍立。上具翼善冠·袞龍袍,乘輿出資政門,命書傳敎曰,都承旨許遞,其代金光國除授,牌招察任,房順房。三院副提調例兼,殿座相値,同義禁代,令該曹口傳備擬,待下批牌招察任。上曰,問事郞廳朴師崙·朴相岳差下。出榻敎上遂詣太僕寺降輿,仍爲殿座,領府事金相福,領議政金致仁,判府事李昌誼,判義禁李昌壽,同義禁南泰著·兪彦述,大司憲嚴璹,大司諫尹坊,問事郞廳洪檢·李昌任·朴師崙·趙宗鉉·李命彬·李致中·朴相岳·金尙集,別刑房都事尹㬘·徐迪修,文書色都事金復根·徐有綱以次侍立。都承旨金光國,同義禁尹得養追後入侍,上命當直都事拿入。上曰,其書一日留在,則朝鮮豈朝鮮乎?予則用心,而罪人拿來,尙無消息,汝等若着實擧行,豈如是乎?對曰,程道遠故然也。上問姓名。對曰,李彦光也。上曰,汝之總鑑,何時持來?對曰,自前有之,而今番下敎後,卽爲現納燒火矣。上曰,此人面似縳矣。兵判李翼元曰,身長面亦縳,有氣骨矣。遂命拿出。藥房都提調金陽澤,提調蔡濟恭進伏,陽澤曰,昨日夕湯劑不得入,而今日亦晩矣,上遂進御。罪人上闕,下問目取供辭後,上曰,厥漢,間或了然,非鑿穴之類也。命罪人下府後,左·右廳從事官拿入。上曰,捕校幾人出去乎?對曰,六十名中,四十餘人出去矣。上曰,都事何時發程,而初八日始到平壤,捕校又在都事之後云,判義禁斗護都事,大將斗護捕校而然乎?遂命書傳敎曰,判義禁特施不敍之典,其代具善行敍用除授,牌招察任。上曰,今日朝鮮輿儓,不當如是,況汝輩乎?遂命捕盜從事官成胤協·安翼濟,湖沿充軍。出榻敎傳命宣傳官拿入。上曰,莫重傳敎,遺落兩節,事當重棍而參酌,只以末薦施行。上曰,當初出使都事,令該府拿處。出榻敎上曰,行首羅將,令騎曹決棍五十度。出榻敎又命書傳敎曰,噫,今番就捕,若何?而萬萬無狀,當該都事,永刋仕版,三水府限己身充軍,羅將,令兵使大張威儀,決棍百度後,鍾城府爲奴事,卽爲分付。判義禁具善行追後入侍,上問罪人拿束驛店後,命延曙察訪拿入。上問何州人?對曰,定州人也。上曰,汝是定州人也?故斗護宣川人而使之遲滯乎?遂命延曙察訪汰去。出榻敎左·右捕將拿入。上曰,汝輩亦如是乎?對曰,當此之時,臣子豈敢緩忽?而第十一日程,往還則爲二十二日程,故雖連送捕校,倍道催促,而尙未及矣。上曰,各別申飭,遂命拿出後,左·右捕將入侍。出榻敎禁府首都事拿入,上問姓名,對曰,趙基顯也。上曰,汝則與他有異,故今姑參酌,申飭羅將,使之催促。上命書傳敎曰,親鞫姑罷,就捕拿來後,待下敎擧行。璹進前啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削坊進前啓曰,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削上命書傳敎曰,噫,今番事,萬古所無,初五日後,尙今稽滯,意雖在也,不待捕來,先爲殿座,可見予心,今日竟夕帳殿,待其捕來,若無陪持,其何知也?當該都事,事當刑推,而充軍者,可謂末勘。當該羅將,事當令帥臣梟示,而決棍百度,於渠末勘,豈特桂德海,此書一刻留置,何食何寢?令捕校給馬,馳到所到處,豈云都事?罔夜同爲捕來,其書亦勿遲滯,亦爲同時持來。桂德海子,亦令一體拿來,今番其若晷刻稽滯,當該都事,帳殿嚴刑一次後,海島充軍,當該部將,令訓將,崇禮門外決棍五十度後,六鎭充軍,以此嚴飭。上曰,諸問郞朝房留宿。出榻敎上乘輿,還入資政門,藥房都提調金陽澤進湯劑。上曰,一貼亦悔矣,何可更飮乎?提調蔡濟恭曰,酬應莫如近日,三貼斷不可已也,上進湯劑。陽澤曰,第三貼當待敎乎?上曰,當召便殿矣。上遂還內,諸臣退出。
上在慶熙宮。停常參·經筵。
巳時午時,日暈。
藥房都提調金陽澤,提調蔡濟恭,副提調金光國啓曰,昨日親臨訊囚,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心在乎此,一點內兩覺,曰何睡乎?此時百司泄泄,可勝寒心,氣何諭乎?待下敎入侍。
中宮殿·惠嬪宮,藥房口傳問安。答曰,知道。
傳于蔡緯夏曰,今日當爲殿座,整齊後只入正時。
傳于林鼎遠曰,二罪人竝上之。
又傳曰,有消息乎?兩廳從事官招問。
以承傳色口傳下敎曰,號令政院如此乎?當該承旨遞差,都使令,令騎郞決棍三十度。
又下敎曰,前承旨李廷壽爲承旨,房順房。牌招察任,李廷壽爲軍士房。
又下敎曰,譯官往來北京者,皆待令。
又下敎曰,厥漢事,密匣拔之之意,傳于大臣。
又下敎曰,船主,頃者卽爲下敎,置之,依下敎擧行事回諭。
親鞫罷後,政院·玉堂·藥房口傳問安。答曰,知道。
以京畿監司狀啓,水原等官居良人李斗星等燒死·渰死事,傳于李興宗曰,令本道恤典擧行。
以承傳色口傳下敎曰,其書雖夜上來,豈可一更就寢乎?當卽爲殿座,該堂以下,皆直房待令。
又下敎曰,今日因判金吾所奏,使之連續探問消息而知奏,尙今寥寥,騎曹郞廳,招問以奏。
以承傳色口傳下敎曰,建功入之,早退休焉。
蔡緯夏,以禁衛營意啓曰,去夜無犯夜人所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
李廷壽,以兵曹意啓曰,依傳敎,承政院都使令洪二得,決棍三十度之意,敢啓。傳曰,知道。
蔡緯夏,以刑曹意啓曰,其子二人,皆淸學云,令該曹,黑山·楸子島勿限年散配事,命下矣。依傳敎,罪人世讓子師儉,全羅道羅州牧黑山島,師忠,靈巖郡楸子島,竝勿限年定配,卽爲押送之意,敢啓。傳曰,知道。
同敦寧鄭彦忠疏曰,伏以臣於屛蟄鄕廬之中,伏承敦寧新命,恩除之下,不敢偃伏,纔已竭蹶上來,而日前以朝臣在外,特敎截嚴,怵畏義分,章皇出肅,而第臣於本府,旣已親盡,則所叨見職,在法當遞,而適値淸齋,未卽陳疏,今始短章控籲。伏乞特命鐫削,以存公格,千萬幸甚。臣無任屛營祈懇之至,謹昧死以聞。答曰,省疏具悉。敦寧旣盡,應請許遞焉。
都承旨閔百興疏曰,如臣滓穢之蹤,是豈可出之身耶?自有所遭,積犯違逋,再速置對,而終未承命,猥被恩諭而亦未趨膺,至於辭敎之間,提及先故,開釋慰籍,丁寧懇惻,閤門感泣,不知死所,臣心銘鏤,當復如何?而猶且頑然冥然,不知蠢動,此豈臣全昧義分而然哉?誠以其踪至危,其情至苦,寧被慢傲之誅,不敢爲冒進之計者也。及夫國有莫大之事,將有訊囚之擧,凡爲人臣者,孰不抺血痛迫?而況臣職參金吾,尤不敢言私退處,始用驚隕而忙趨闕下,終緣飭敎而祇肅帳前,未數日而知申移除。又降前席,時則竟日却湯,擧朝焦遑,他不暇顧,冒沒出膺,一出再出,殆若無故之人,自顧慙悚,靡所容措。今則逖違之微忱少伸,匪分之榮寵已極,而若其滿體泥淖,依舊自在,德海恩波,猶不能洗滌萬一。左右反省,自然面騂,若以夤緣暫出,晏然盤礴,則是誠不識世間有羞恥事者,臣豈忍爲此哉?爲今之道,只宜更守本分,湮跡農畝,庶可爲息黥補劓,遠機避穽之道。嗚呼,寶算彌隆,喜懼愈切,臣雖不肖,尙有秉彝,此時言退,臣豈樂爲,而顧其情則乃有不得不已者。臣言及此,不覺掩抑,倘蒙聖明,哀憐臣家,思所以全保之道,則惟有許臣屛退,獲遂微諒而已。且臣於昨日公退之後,素患痰癖之症,挾暑肆發,胸膈痞寒,氣息昏淹,自來情勢之外,目下病狀,亦無以陳力趨朝,玆敢瀝血呼籲於仁覆之下。伏乞天地父母,諒臣踪地之危蹙,察臣疾病之難强,亟削臣本兼職名,仍命選部,勿復檢擬,俾作聖世之閑氓,得涵雨露之洪澤,則臣當生死隕結,感祝我聖上終始生成之恩,臣無任瞻天望聖涕泣祈懇之至,謹昧死以聞。
辛卯六月十一日辰時,上御太僕寺。親鞫入侍時,行都承旨金光國,左承旨李在簡,右承旨任希敎,左副承旨蔡緯夏,右副承旨李廷壽,同副承旨李興宗,假注書李夔,事變假注書方宗擧,記事官閔養烈·李養鼎以次侍立。上具翼善冠·袞龍袍,乘輿出資政門,詣太僕寺降輿,仍爲殿座,領府事金相福,領議政金致仁,判府事李昌誼,判義禁具善行,同義禁南泰著·尹得養·兪彦述,大司憲嚴璹,大司諫尹坊,問事郞廳洪檢·李昌任·朴師崙·趙宗鉉·李命彬·李致中·朴相岳·金尙集,別刑房都事尹㬘·徐迪修,文書色都事金復根·徐有綱以次侍立。藥房都提調金陽澤,提調蔡濟恭進伏,陽澤問候訖,進湯劑,上進御,上召首醫,問中宮殿症候。對曰,膈間痞滯,暑氣所致,香薷正氣散,加減進御好矣。上曰,中宮殿進御香薷正氣散,人蔘減五分,加砂仁五分,去白荳蔲,自今日五貼製入。出榻敎相福曰,今夏暑熟無前,不待自下之請,而日再進御,似好矣。上曰,罪人上闕,嚴刑取招後,命書傳敎曰,罪人高世讓陰慘叵測之說,戊子年見於桂德海家,不卽以告,已萬萬陰慘無倫,而身爲譯官,幾次嚴問之下,不爲直招,今强以招,尤萬萬陰譎者,此等叵測文字,尙今記有,其心有倍於建·璘。分以古今,節節叵測,亦有浮於今番梟示諸豎,卽捧遲晩,亟正邦刑,以泄一國之憤。而其子二人,皆淸學云,問名,令該曹,黑山·楸子島勿限年散配,上命諸譯官拿入。上曰,汝輩,綱鑑等冊,雖或隱諱,至於皇明通紀,又敢隱諱乎?或在於汝輩家,或見於他人家,從實直招,然後可免於王章矣。齊聲供曰,俱不得見矣。其中卞哥譯官供曰,小臣於四十餘年前,以新郞,見此冊於妻家,妻家,卽今申漢昌家,而漢昌,隨使臣已入去北京。上曰,汝其持來,卞哥持入,上命諸大臣考見。致仁曰,皇明通紀,似有異本矣。二冊懸殊,而此則無被誣處矣。上曰,誰之所撰乎?致仁曰,均是陳建,而增刪則似是後人所爲矣。中原人每每變易冊名,爭爲務新者多矣。上曰,果然千百種矣。逐命諸譯官拿出。璹進前啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削又所啓曰,昨有新除玉堂牌招察任之命,則在直儒臣,聞其承牌,無端出去,新入者,見其空番,不得已追省記入直云,此實前所未有者,凡事一番差誤,仍成謬例,則實關後弊,請伊日徑出兩儒臣,竝罷職。上曰,依啓。出擧條坊進前啓曰,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削又所啓,旣有所遭於玉署,則撕捱館職固然,而宿趼之兩司,竝爲撕捱,已極不當,況除拜多日,旣無去就連値殿座,又爲違牌,其在事體,萬萬未安,請司諫申應顯,罷職不敍。上曰,依啓。出擧條璹所懷,俄者儀仗之不待下敎,徑先離次,事極未安,當該承旨,推考宜矣。上曰,依爲之。出擧條上乘輿還內,入資政殿。藥房提調,持湯劑入侍,左右捕將入侍,宣傳官入侍。上曰,桂哥,明早可入來耶?李章吾曰,似未及矣。命摘奸宣傳官,奉審社壇以-來,上進湯劑,諸臣遂退出。
上在慶熙宮。停常參·經筵。
藥房都提調金陽澤,提調蔡濟恭,副提調金光國啓曰,昨日親臨帳殿,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。旣諭中庚,其暑已半,此心冞切,夏夜猶長,氣何暇諭?待下敎入侍。
中宮殿·惠嬪宮,政房口傳問安。答曰,知道。
傳于李廷壽曰,何如是寥寥耶?斯速知入。
以承傳色口傳下敎曰,若是用心乎?軍官一人給馬,卽見以來。
又以下敎曰,今日尤萬萬駭然,此門外排立之郞廳,竝拿入問之。
又以下敎曰,此則狀聞續來之處,消息何至今寥寥也,今則只使其君用心耶?
又以下敎曰,不善申飭該房承旨遞差,左右捕廳行首捕校,令騎曹決棍十度。
又以下敎曰,柳儞朔鍊,尤駭然,來後記過待令。
又以下敎曰,西小門留門催促。
傳于李在簡曰,騎郞尙無消息,當該騎郞廳記過。
備忘記,該郞部將,皆拘留於西道乎?只君用心,此何紀綱?另飭府廳。
又傳于曰,應有消息,而何其寥寥耶?知入。
備忘記,此何朝鮮,此何朝鮮?盛暑其君,一何用心,另加申飭。
傳于尹勉升曰,內局入侍。
備忘記,前承旨尹勉升爲承旨,牌招察任,房順房。
傳于李興宗曰,今若來,以開陽門入之。
李廷壽啓曰,新除授同副承旨尹勉升,以前任茂長縣監,方在解由未出之中,何以爲之?敢稟。傳曰,解由勿拘。
備忘記,若今年此月者,萬古豈有?而雖睡憧憧,問候批答,將諭而更漏矣。撤報點若前,其暑夜猶晝,何耐何耐,此時何時?開坼在近,暮年此君,何堪何堪?另飭府廳,柳儞朔鍊,旣下敎,先記過,來卽以待,蚊蠅亦知其衰,國家自甚,今者其暑,猶倍初昏,而中官昏睡,予自酬應矣。
傳于李興宗曰,西小門閉之。
李興宗,以兵曹言啓曰,依傳敎,左邊行首捕校金聖彪,右邊行首軍官金萬齡等,各決棍十度之意,敢啓。傳曰,知道。
又以禁衛營·一二巡廳·左右捕盜廳言啓曰,去夜犯夜人無所捉之意,敢啓。傳曰,知道。
記事官李在學書啓,臣敬奉聖批及御製御筆,馳往傳諭于平安道平壤府陳奏正使右議政金尙喆所到處,則以爲臣瀝陳情懇,顒俟兪音,千萬不自意,史官遠來,奉宣聖批於關河跋涉之中,縷縷百餘恩言,紆之以眷顧之私,申之以勉飭之諭,字字句句,德意藹然,至於一紙十字之宸翰寶墨,尤是曠絶之殊渥,臣伏讀三復,益不覺感淚之交頤,以臣去國之下情,蒙此不世之異數,榮光所被,州里動色,無狀賤臣,何以得此於君父,每奉順成之聖諭,惟望歸程之指日,而步步回首,雲天漸遠,方寸益激,不知所達云矣,敢啓。
正言李範濟疏曰,伏以陵寢樹木之斫伐,何等重罪,而月前獻陵新官,以木根事,報于禮曹,貝禮曹尙不入啓行査云,故日昨諸臺會坐時,取見其文狀,則憑藉風落,斫伐狼藉,臣不勝駭憤之至。近來陵官殿最,以木根之有無,爲等題,故陵官之奉職益勤,陵木之長養有效,而至於本陵,大木斫出,如是數多,蔑法無忌,前所未聞,本陵文報,一經睿覽,則可知其虛實矣。臣謂本陵陵卒,各別嚴査,摘發其手犯陵官,繩以當律,該堂之稽滯,誠極可駭,當該禮堂,亟施譴罷之典,斷不可已也。臣於論事之疏,不宜贅及私情,而目下情勢,極甚悶迫,故敢此尾陳焉。臣之父母之年,俱踰七旬,而疾病纏綿,居常奄奄矣。自再昨,臣父重患泄痢,度數無算,臣母亦以血病,氣息綿綴,臣左右扶將,實無晷刻暫離之勢,況我殿下孝理之化,豈不使一微臣,調護老父母之病耶?伏乞聖慈,天地父母,察臣至情,削臣見職,以便救護,千萬幸甚。答曰,省疏具悉。其雖衰,於莫重處,夙宵憧憧,今聞所陳,不覺寒心,取來陵官之報。又取禮郞之命讀,若是夥然,不卽以聞,故下詢已摘奸以來,初十次對,欲奏而旣停,故其對未果云,所請過矣。從重推考,摘奸聞之,非陵官犯手,可知。雖然,六十餘株中,禮郞所奏陵軍,其涉殊常。雖曰,小木,嚴其事杜後弊之道,不可不嚴懲,令該曹,諸守護軍決杖一百,所犯三漢,莫云其小,萬萬無狀,嚴刑一次後北關散配,雖無所犯,亦由其風。六十餘株不能檢飭,十餘株不能覽察,殿最申飭,況此乎?前二官員,令該府拿處,以制書有違律,其中李泰敬,雖一當了,亦不可全然參酌,施以不敍之典,爾其勿辭護焉。
辛卯六月十二日午時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官李以楷·吳道炯·徐命緯·金孝儉以次進伏訖。陽澤曰,夜間聖體,若何?上曰,一樣矣,進湯劑,上進御,請診,上許之,以楷曰,脈候三部調均,而滑體不足,一樣矣。上曰,中宮殿問安知之乎?以楷曰,膈間少差云矣。上曰,領議政入侍。出榻敎金致仁進前曰,聖體,若何?上曰,一樣矣。命讀禮曹草記。致仁曰,禮判遣郞廳摘奸,而欲奏未及云矣。命書李範濟疏批。上曰,尹勉升,何不爲謝恩乎?光國曰,方陳疏云矣。上曰,尹勉升頃者撕捱,已涉無義,一弛一張,俱在於君,則今於復授,焉敢若此?謝恩稽滯,故下問復尋其章云。事之寒心,莫此爲甚,予雖衰矣,豈使一尹勉升,任其撕捱,況此時乎。其章勿爲呼望,卽命謝恩入直。出傳敎命讀諸狀啓。上曰,今聞慶尙道左水使狀聞,嶺南·湖南漁漢,飄風過歲,而今乃來到,五六朔之間,其親戚妻孥,望海之狀,若見景像,多給糧資,各付所居官後,自本縣,報巡營狀聞事,卽爲回諭。出傳敎上曰,今聞兪奉朝賀夫人,纔爲古人云,予甚愴然,令該曹,凡諸等事,曾有其例,卽爲擧行,以示予意。出榻敎上曰,藥房提調,持湯劑更爲入侍。出榻敎上進御,上曰,詣臺臺臣入侍。出榻敎掌令金瑞應進前曰,請還寢東呂·址淳等還配之命,更令王府,嚴鞫得情。措辭見上上曰,勿煩。出擧條瑞應曰,請還寢定配罪人金柱泰減等之命。措辭見上上曰,其勿復煩。出擧條瑞應曰,請黑山島爲奴罪人五得,依律處斷。措辭見上上曰,勿煩。出擧條,瑞應曰,請大靜爲奴罪人仲義,依律處斷。措辭見上上曰,勿煩。出擧條瑞應曰,請崔百男邊遠定配,措辭見上上曰,勿煩。三行刀削命濟恭讀奏皇明通記文。上曰,其文怪矣,正末世之文也。濟恭曰,然矣。此乃儷文,而文甚涉矣。上曰,藥房都提調,持湯劑更爲入侍。出榻敎上進御,上曰,摘奸禮郞入侍。出榻敎禮曹佐郞兪彦脩進前,上曰,陵官則別無犯手乎?彦脩曰,然矣。諸臣遂退出。
上在慶熙宮。停常參·經筵。
藥房都提調金陽澤,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,追慕萬倍,用心未弛,府廳怠慢,暑氣日甚,一日若年,一刻若月,氣何諭乎?待下敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,當此之時,該堂便在耶?送郞廳卽爲催促。
又以下敎曰,前排入之,該房來坐門外,左右廳軍官盡爲拿入分付。
又以下敎曰,其君若此之時,諸承傳色偃蹇,竝記過。
又以下敎曰,當連續知入,而尙今遲滯,左右捕將記過,判金吾越俸一等,當該承旨差遞。
又以下敎曰,李荖建下敎安徐,其代李壽鳳爲承旨,牌招察任,房順房。而李廷壽爲軍士房。
又以下敎曰,李荖建爲承旨,牌招察任,房順房。
又以下敎曰,問於陪持,極爲駭然,當直卽爲送之,午前驅來,柳儞·鄭鍊,一時驅來。
傳于李廷壽曰,朝鮮之民,只陪持乎?禁府都事拿入,知名以入。
又傳于曰,連爲催促。
又傳于曰,有消息乎?知入。
又傳于曰,何處來乎?知入。
又傳于曰,畿營驛卒,次次羅立,知入。
傳于金光國曰,都提調旣奏,戶判本曹殿最爲之,他處,亦於殿座前盡爲之。
傳于李廷壽曰,今則已入於畿甸,催促往來之人,若一刻遲滯,當以軍律施行,以此分付。
又傳于曰,整齊後來詣,只入正時,柳儞·鄭鍊,待令于崇政門,前排亦爲待令。
傳于任希敎曰,禮房仍前。
傳于李廷壽曰,捕校一人定送,柳儞·鄭鍊急速驅來。
又傳于曰,延曙察訪,記過待令。
事變假注書方宗擧遷轉代,以韓鼎運爲事變假注書。
傳于李廷壽曰,罪人桂德新上之。
傳于尹勉升曰,校理李養遂來待,待下敎入侍。
吏曹口傳政事,以李挺民爲平丘察訪,丁昌宗爲重林察訪,呂龜周爲良才察訪,李惟銓爲桃源察訪,李翼相爲延曙察訪,方宗擧爲慶安察訪。
兵曹口傳政事,以具善復爲左邊捕盜大將,李泰祥爲右邊捕盜大將。
吏曹口傳政事,以柳鎭說爲宣川府使,趙玉爲禁府都事,鄭德弼爲魚川察訪,申耆爲禁府都事,禁府都事李彦灮,繕工監役徐重修相換。
李廷壽,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
金光國,以吏曹言啓曰,本曹褒貶坐起,定行於明日,而堂上不可不備員,參判趙榮順未肅拜,令政院,待開門牌招,以爲同參開坐之地,何如?傳曰,允。
又以吏曹言啓曰,今此宗廟望祭獻官前同知鄭彦忠,大祝前校理李商岳,前修撰徐有元,徽寧殿同祭大祝前文學洪相聖,今方塡差,而俱無職名,令該曹,口傳付軍職,何如?
尹勉升,以兵曹言啓曰,依傳敎,承政院都使令洪二得,決棍五十度,義禁府首羅將金廷煜,決棍二十度,諸羅將五十一名等,各決棍十度之意,敢啓。傳曰,知道。
任希敎,以內醫院官員,以都提調意啓曰,鍼醫有闕代,醫人金麗澤,術業鍊熟,以此人差下,令該曹,仍卽付軍職,冠帶常仕,何如?傳曰,允。
李廷壽,以義禁府言啓曰,延曙察訪姜聖鳳,甲山府定配,前都事柳儞,南原府定配,當日押付事,命下矣。以傳敎內辭意,具罪目,依例發遣府羅將,當日卽爲押送于各其配所之意,敢啓。傳曰,知道。
尹勉升,以義禁府言啓曰,前都事尹衡喆,大靜縣限己身充軍事,命下矣。以傳敎內辭意,具罪目,卽爲發遣府羅將,押送之意,敢啓。傳曰,知道。
李廷壽,以義禁府言啓曰,前令李永培,前參奉金謙柱等,令該府拿處,勘以制書有違律事,命下矣。金謙柱今方待命,卽爲拿囚,而特敎定律名者,勿捧原情,直爲草記勘處,曾有定式,金謙柱,以制書有違私律,杖一百收贖,告身盡行追奪放送。李永培,時任黃州牧使,在於任所云,依例發遣府羅將,拿來勘律,何如?傳曰,允。
又以義禁府言啓曰,今此親鞫時,本府都事不可不備員,尹衡喆充軍代,卽令該曹,口傳差出,何如?傳曰,允。
又以義禁府言啓曰,前都事鄭鍊,淮陽府定配事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,知道。
又以義禁府言啓曰,今此親鞫時,本府都事不可不備員,鄭鍊淮陽府充軍代,卽令該曹,口傳差出,何如?傳曰,允。
又以義禁府言啓曰,今此親鞫時,本府都事不可不備員,出使都事李彦光,卽令該曹,口傳相換,何如?傳曰,允。
又以刑曹言啓曰,諸守護軍,決杖一百,所犯三漢,嚴刑一次後,北關散配事,命下矣。依傳敎,當該守護軍金斗雲·金有正·朴碩奉·金金夢·洪重采·洪奉先·任必敬·方重一·車益良·洪海采·朴必軾等,各決杖一百,而所犯三漢,方在京畿廣州府囚禁中,自本曹嚴刑散配之意,分付道臣,何如?傳曰,允。
李廷壽,以刑曹言啓曰,桂德海押來羅將,嚴刑一次,黑山島爲奴事,命下矣。依傳敎,罪人羅將吳時平,當日嚴刑一次,全羅道羅州牧黑山島爲奴,卽爲押送之意,敢啓。傳曰,知道。
辛卯六月十三日未時,上御太僕寺。親鞫入侍時,行都承旨金光國,左承旨李在簡,右承旨李壽鳳,左副承旨任希敎,右副承旨李廷壽,同副承旨尹勉升,記事官李祖源·方宗擧·閔養烈·李養鼎以次進伏訖。命書傳敎曰,罪人息於高陽乎?事極駭然,諸都事一竝待令。又命書傳敎曰,訓將·御將勿代,禁將牌招,兩營命召,都佩察任,捕將代,令該堂卽爲備擬,待下批牌招,傳授命召及大將牌傳令牌。又命書傳敎曰,初旣無形,記過下敎,亦不待令,前都事柳儞,先汰去,南原府定配,當日押付。又命書傳敎曰,此是何時?而亦莫知譏捕何處,則諸驛察訪,當一齊以待,而不知去處,況本驛察訪,非特不能整待,驛馬任意恣行,事之無據,莫此爲甚,畿驛諸察訪,一竝汰去,準期不敍,本驛察訪,甲山府定配,諸察訪,今日內口傳備擬,當該承旨罷職事。榻前下敎命書傳敎曰,堂上莫能檢飭,萬萬可駭,今有盤問者,各越俸五等。又命書傳敎曰,前承旨林鼎遠,承旨除授,牌招察任,房順房。又命書傳敎曰,今日口傳新差六驛察訪,待下批卽爲謝恩,都事鄭鍊,淮陽府充軍事。榻前下敎桂德海押來羅將,令該曹,當日嚴刑一次後,黑山島爲奴押付事。出榻敎左右捕將李章吾·張志恒,竝削職事。出榻敎都事尹衡喆,大靜縣限己身充軍事。出榻敎魚川察訪罷黜代,卽爲口傳備擬事。出榻敎命罪人桂德新上之,取供後嚴刑一次。命書傳敎曰,親鞫姑罷,明日待下敎,只入正時,宣川府使代,卽爲口傳備擬,待下批辭朝事。出榻敎大司憲嚴璹所啓,請還寢定配罪人金柱泰減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。又所一行刀削大司諫尹坊所啓,請還寢鍾城府爲奴罪人天大酌處之命,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。一行刀削上曰,兵判,以判金吾之下敎後不卽拿出,煩達極爲非矣。從重推考可也。上還內後,諸臣以次退出。
辛卯六月十三日戌時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官李以楷·吳道炯·慶絢·鄭允說·柳光翼以次進伏訖。陽澤曰,勞動餘聖體,若何?上曰,一樣矣。進湯劑,上進御,命入診,以楷曰,脈候調均,滑體不足矣。命入摘奸宣傳官進前,宋載禧曰,各驛馬無頉矣。命讀御史書啓,上曰,書啓極精矣。上曰,藥房提調,持湯劑更爲入侍。出榻敎上進御。上曰,飭已行,方泰輿·鄭允協,竝敍用。出傳敎陽澤曰,中宮殿湯劑,明日入侍,似當更定矣。上曰,然矣。上曰,理中建功湯本方中,加香薷薑汁拌一錢半,白扁豆干炒一錢,自今日煎入。出榻敎上曰,今聞御史書啓,果若予意,萬萬陰慘,李必興之其免一律,雖憤駭,海島限己身爲奴,庶可足懲。柳大春,比諸必興,不無輕重,而身爲船主,下去本府,偸竊國穀,任自濫用,兼以挾倡,若此之類,其不嚴處,末世何懲?加刑二次後,南海縣限己身定配,色吏沙格,旣已勿拘日次,加刑一次後,湖沿勿限年定配,當該府使監色,不乘船若是濫載,而旣已勿限年充軍,今無加律,而豈特本府,所經各官,亦不護送可知。諸郡座首,令道臣嚴刑一次,此後座首,若有犯手之事,毋論穀之多少,當施一律。當該守令,禁錮十年,以此嚴飭諸道,沿路諸守令,雖有可稱者,已無表表,雖有可飭者,亦無不法,一竝勿論,而其中洪儆,以忠臣之孫,年少可尙,令該曹,右職調用。其餘全州判官金頤柱,其所濫杖,非予所料,令道臣申飭。書啓中漕倉與船事,所聞誠是。令備局,登對時稟處,栗木新封山事,亦令備局詳確,本寺登對時,一體稟處。出傳敎諸臣遂退出。
上在慶熙宮。停常參·經筵。
辰時巳時,日暈。申時酉時,灑雨,測雨器水深一分。夜自一更至五更,灑雨或下雨,測雨器水深五分。
藥房都提調金陽澤,提調蔡濟恭,副提調金光國啓曰,昨日親臨訊囚,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。此心若此,此暑若此,氣何諭乎?待敎入侍。
中宮殿·惠嬪宮,藥房口傳問安。答曰,知道。
親鞫罷後,政院·玉堂·藥房口傳問安。答曰,知道。
以承傳色口傳下敎曰,兪彦述爲都憲,牌招入侍。
傳于任希敎曰,內局入侍。
任希敎,以內醫院言啓曰,醫官方泰輿·鄭允協敍用事,命下矣。令該曹竝卽口傳付軍職,冠帶常仕,何如?傳曰,允。
李廷壽,以刑曹言啓曰,羅將所爲,其雖可駭,不無參酌,只決棍三十度事分付事,命下矣。依傳敎,罪人羅將金昌福,只決棍三十度事,發關分付之意,敢啓。傳曰,知道。
林鼎遠,以義禁府言啓曰,時囚罪人前正言任希雨,前持平宋聚行,前掌令鄭文柱,漢城判官趙載履,扶安縣監姜俒等放。泰安前郡守李亨元,以制書有違公律勘處放。前北兵使李邦綏,旣示飭勵放。保寧縣監金樂豐,藍浦縣監丁昌裕,依李亨元例,勘律放事,書下矣。任希雨·宋聚行·鄭文柱·趙載履·姜俒·李邦綏等,依傳敎放送。李亨元,以制書有違公律,杖一百收贖。金樂豐·丁昌裕等,亦依李亨元例,以制書有違公律,杖一百收贖,竝放送之意,敢啓。傳曰,知道。
林鼎遠,又以義禁府言啓曰,今此親鞫時,本府都事,不可不備員,而新除都事徐重修,身病猝重云,今姑改差,其代,卽令該曹口傳差出,何如?傳曰,帳殿鞫囚之時,焉敢若此?不可遞差而止,先汰後拿來,其代,令該曹擇差。
吏曹口傳政事,以任希沆爲禁府都事。
林鼎遠,又以義禁府言啓曰,前都事徐重修,珍島郡勿限年定配事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,知道。
林鼎遠,又以義禁府言啓曰,鞫廳罪人桂德新特放。桂希文,下捕廳以待結末事,命下矣。桂德新,依傳敎卽爲放送。桂希文,出付捕廳之意,敢啓。傳曰,知道。
傳于尹勉升曰,承旨入侍。
又傳曰,同副承旨入侍。
備忘記,今予夙宵此心,一則慕先,一則爲民,聞奏請渡江,一倍憧憧,豈特湖西·湖南狀聞?霈然久靳,冞切沓沓,今日其雖勉循,此日何日?卽庚子,我皇兄崇政門嗣服日,故於明日,其令依前,何心其膳?此際聞簷水聲,坐以見,果然吾民庶幾。雖然,聞水標然後,心可弛也。油然霈然,默祝默祝。其令禮曹水標隨報以聞。
兵曹口傳政事,副護軍方泰輿·鄭允協。
李廷壽,以一二所巡廳·左右捕盜廳·訓鍊都監言啓曰,去夜犯夜人無所捉之意,敢啓。傳曰,知道。
辛卯六月十四日卯時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·鄭允協·慶絢·吳道炯·徐命緯·金孝儉以次進伏訖。陽澤曰,夜間聖體,若何?便道,亦若何?上曰,便如泡矣。進湯劑,上進御,命入診。泰輿曰,脈候調均,而滑體不足,一樣矣。泰輿曰,中宮殿進御藥,頗有效,此後姑撥黃連,好矣。上曰,中宮殿進御香薷正氣散停之,六和湯加檳榔一錢,自今日五貼製入。出榻敎上曰,羅將所爲,其雖可駭,不無參酌,只決棍三十度事,卽爲分付。出傳敎命書刑曹啓目判付。上曰,鄭允明,依舊例加資。李文載,相當職許授。出傳敎上曰,吳道炯,曾經守令乎?陽澤曰,雖曰曾經,未滿十朔而徑遞矣。道炯資級雖高,貧窶忒甚,家有偏母,不免飢餒。渠亦晨夕供劇,時多闕食而奔走,此是同僚之所矜憐,局方效勞,雖是此輩常分,朝家眷恤,異於閑漫雜職,自上今有軫念之意,而大政不遠,分付銓曹,差擬一邑,使之得蒙霑勻之惠,似好故,敢達。上曰,依爲之。出擧條諸臣遂退出。
辛卯六月十四日辰時,上御太僕寺。親鞫入侍時,行都承旨金光國,左承旨李在簡,右承旨任希敎,左副承旨林鼎遠,右副承旨李廷壽,同副承旨尹勉升,記事官蔡弘履,事變假注書韓鼎運,記事官閔養烈·李養鼎以次侍立。上具翼善冠·袞龍袍,乘輿出通陽門,詣太僕。仍爲殿座時,領府事金相福,領議政金致仁,判府事金陽澤·李昌誼,判義禁具善行,同義禁南泰著·尹得養·兪彦述,大司憲嚴璹,大司諫尹坊,問事郞廳洪檢·李昌任·朴師崙·趙宗鉉·李命彬·李致中·朴相岳·金尙集,別刑房都事尹㬘·徐迪修,文書色都事金復根·徐有綱以次進伏訖。相福曰,夜間聖體,若何?上曰,一樣矣。上曰,桂德海子二人,令捕廳上之。出榻敎問目在推案日記。上曰,父子各居,亦無狀矣。罪人供辭,在推案日記。上曰,桂德海之長子之人事,尤無形矣。命讀都事相換草記。上曰,此時稱頉,極無形矣。命拿入徐重修。上曰,誰也?致仁曰,徐宗伋之從孫云矣。上曰,徐重修,珍島郡勿限年定配。出榻敎上曰,桂哥末子,人事稍勝於渠兄矣。上曰,本事莫重,其招無據,故雖下敎,一次之刑,可謂過矣。本事亦無毫分干涉,桂德新特放事,分付該府。桂希文,人事雖無形,父子同囚,王政,若何?一體下捕廳,以待決末事,分付該府。出傳敎上曰,皇明統紀之轉借,極爲無據,而桂哥末子之所對,稍勝於渠兄矣。致仁曰,然矣。上曰,發捕都事,三倍道。出榻敎上曰,大司憲嚴璹,特施削職之典。出榻敎上曰,親鞫姑罷,待就捕擧行。出傳敎上曰,殿座罷後,次對爲之。出榻敎上還內,諸臣遂退出。
辛卯六月十四日午時,上御右文閣。同副承旨入侍時,同副承旨尹勉升,記事官蔡弘履·李慶默·李養鼎以次進伏訖。上命勉升,讀奏南楣懸板御製。上曰,大臣·備局堂上入侍。出榻敎領議政金致仁,左議政韓翼謩,刑曹判書沈鏽,工曹判書金時默,司直洪名漢,左參贊鄭弘淳,吏曹判書朴相德,右參贊李景祜,兵曹判書李翼元,司直具善復·金孝大,右副承旨李廷壽,事變假注書韓鼎運,大司憲兪彦述,大司諫尹坊,應敎尹承烈,修撰洪檢進前。致仁曰,聖體,若何?上曰,一樣矣。致仁曰,今則使行,必渡江矣。頃者下敎復膳,當以越江爲限,故使行䟎程云矣,今日則伏望復膳焉。翼謩曰,減膳日子,未有多於今番矣。上曰,曾已下敎,今聞陳奏使,因此䟎程云,而入侍相臣,苦請勉許,令該曹·該院知悉。出傳敎上曰,其書應來而不來矣。致仁曰,工巧矣。此黃山察訪趙㻐啓本也,以爲潛商譏察吏所捉人蔘,爲三斤十二兩。戶曹公文,爲三張,而一張成出,二月令始下來。二張今月成出,卽金昌麗被執蔘三斤,而分成於二張,渠輩私書,亦爲考準,則金昌麗人蔘三斤內,二斤卞光秀之蔘,一斤金兌行之蔘。李養年之蔘一斤,卽劉道弘之蔘,九兩五錢云,俱甚可疑,而公文之換名成出,累月稽滯,雖曰,渠輩之謬例,不可仍以爲法。至於二兩五錢蔘,東萊藥契朴泰廉之私貿云。故自萊府,推問於泰廉,則初無貿蔘之事,彼此推諉,便成無主之物,尤極殊常。持者金兌成·元福才及領去金兌允等三漢,爲先拘囚馳啓,以待處分云矣。觀此狀辭,疑端果多,該察訪之詗捉馳聞,可謂擧職,而但該曹公文,旣爲明的,換名成出,累月稽滯,亦多前例云。則有不可直勘以潛商之律,所囚諸人,一竝移送萊府,使之嚴査狀聞後,更爲稟處,何如?上曰,依爲之。出擧條上曰,別單中栗木封山事,何如?致仁曰,繡衣,又盛論太常栗木封山之弊,而有曰順天淸涼山,新入於奉常寺封山標內,僧徒一竝除役,居民勿侵軍役。故前日僧役,分徵民間,一年所斂,多至數千兩,軍丁許頉,亦近累百名。且此山,本以戰船櫓木封山,元無一株栗木,而始自昨年,種下若干栗,以爲長養取用之地。山無栗木,徒增民瘼,請命移定栗木封山,俾爲小民安保之地矣。前左水使金相玉,曾以此論報備局,請罷太常封山。近日本邑民人等,又上來呈訴於備局,而其言,大體與繡啓同矣。水使之請罷,以其戰器櫓木之重也。民人之欲罷,以其有切己之害也。許多說弊,雖未必皆如其言,而種種爲弊則可知也。且太常,以其舊封山之漸無栗木,有此新定之擧,而其無栗木,新舊同也。苟欲種栗長養而取用,則諸處舊封之山,亦可隨宜種植,何必又封新山而後,可以種植乎?俄以此酬酢於本寺都提擧,而臣等之意,則亟罷淸涼封山,就其舊封之山,廣加種栗事,申飭封山所在諸邑,似宜矣。上曰,予意亦若此,故下詢矣,所奏誠是,依爲之。出擧條致仁曰,此全羅道暗行御史李養遂別單也。順天稅穀萬餘石,每當裝載,招致京船,而今年則京船,無一下來,艱辛覓得,苟充濫載,終至三隻之竝臭。特設漕倉,備置官船,定差員領納,依右沿例擧行,而順天濟民倉庫舍空虛,殆近四五十間,諸邑上納,竝捧於此,同時裝運事,請下詢變通矣。近來京江船之下往三南,比前大減,莫重稅穀之晩發濫載,誠由於此。日前湖南道臣,爲是之慮,枚報備局,漕船所載,限以八百石,又加造漕船十隻,均排右沿諸邑,以爲及時上納之地,而此非備局所可擅許,故纔以論列狀聞,以待覆下之意,題送矣。今者繡衣論弊,又及於此,未知左沿之又置漕船,其無難便生弊之端,而最可悶者,船材之難繼也。令道臣深加商量,反覆廣諮,一體馳聞之意,卽爲分付,何如?上曰,依爲之。出擧條致仁曰,黃海水使李性默牒報備局,以爲長淵府使,旣兼水軍營將,自水營殿最當否,請卽指揮擧行矣。營將殿最,水陸宜無異同,雖以沁都所屬諸邑言之,亦皆磨勘於鎭撫營云。頃日節目中,宜有擧論而見漏矣。依他例一體殿最之意,卽爲分付,何如?上曰,依爲之。出擧條致仁曰,行司直申晦,前判義禁李昌壽,行司直韓光會,知敦寧趙曮,行副司直李潭,竝備堂還差。申晦之關西句管,韓光會之堤堰堂上,李潭之海西句管,有司堂上,亦令仍帶,使之察任,何如?上曰,依爲之。出擧條上曰,前備堂申晦·李昌壽·韓光會·趙曮·李潭,竝還差。申晦關西句管,韓光會堤堰堂上,李潭海西句管,有司堂上亦令仍帶。出榻敎上曰,復膳下敎,自明日擧行。出榻敎鏽曰,朝者傳敎,羅將金昌福,只決棍三十度事,命下矣。卽爲騎撥分付,而計其日子,似已擧行矣。至於鍾城府爲奴,則何以爲之乎?上曰,爲奴則置之事,分付可也。出擧條彦述曰,請還寢東呂·址淳等還配之命,更令王府,嚴鞫得情。措辭見上上曰,勿煩。出擧條彦述曰,請還寢定配罪人金柱泰減等之命。措辭見上上曰,其勿復煩。出擧條彦述曰,請黑山島爲奴罪人五得,依律處斷。措辭見上上曰,勿煩。出擧條彦述曰,請大靜爲奴罪人仲義,依律處斷。措辭見上上曰,勿煩。出擧條彦述曰,請崔百男邊遠定配。措辭見上上曰,勿煩。出擧條一行刀削出擧條坊曰,今日殿座,入侍兩司,輪回出入,而離次出外之罪,臣旣累犯,暫出之都憲,至被削職之典,則臣之罪犯,與都憲無異,其何敢獨爲晏然於職次乎?請亟命遞斥臣職。上曰,其所往來,業已知之,而不先不後,擧措駭然,故下敎。其所引嫌,無乃太過?勿辭亦勿退待。出擧條坊曰,請還寢鍾城府爲奴罪人天大酌處之命,依律處斷。措辭見上上曰,勿煩。出擧條坊曰,請黑山島爲奴罪人五得,依律處斷。措辭見上上曰,勿煩。出擧條坊曰,請大靜縣爲奴罪人仲義,依律處斷。措辭見上上曰,勿煩。出擧條坊曰,請崔百男邊遠定配。措辭見上上曰,勿煩。出擧條三行刀削坊曰,臣於莫重傳啓,有大段做錯,臣之昏謬不審之失,於此益著,亟命遞斥臣職。上曰,勿辭亦勿退待。出擧條命入金吾囚徒案。上曰,許寬消息尙無矣。鏽曰,其後中路,必有稽滯之弊矣。上曰,不過飭勵,前判義禁李昌壽,特爲敍用。出傳敎致仁曰,聞仁陽君言,則延曙察訪,則監司,使之出站云矣。上曰,今聞事勢果然云,延曙察訪下敎,特爲分揀。出傳敎上曰,藥房提調,持湯劑入侍。出榻敎都提調金陽澤,提調蔡濟恭,副提調金光國進前。陽澤曰,聖體,若何?上曰,一樣矣。進湯劑。上進御,請診。上曰,置之。上曰,坐直承旨·儒臣,持問答同爲入侍。尹勉升·尹承烈·洪檢更進前,命讀問答記,命濟恭讀奏懸板,命檢讀奏皇明統紀。上曰,藥房提調,持湯劑更爲入侍。出榻敎進湯劑,上進御。諸臣遂退出。
上在慶熙宮。停常參,只晝講。
自昧爽至酉時,灑雨或下雨,測雨器水深一寸三分。
藥房都提調金陽澤,提調蔡濟恭,副提調金光國啓曰,昨日親臨帳殿,移時還內。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。旱餘甘霈雖喜,猶靳一霔,其冀其冀,氣則一樣。待敎入侍。
中宮殿·惠嬪宮,藥房口傳問安。答曰,知道。
備忘記,今日何日?而庚子年藝文館初宿第二日也。今予此心,追慕爲民而已,且初八日第八日,此心萬倍。當先詣藝文館見後,坐於崇政殿,見八道句管諸堂,鄕民來者,兼爲晝講·經筵,特進官以入場,句管堂中兼入。時刻入侍單子,侍衛安徐,只參贊官·翰注來待。
傳于任希敎曰,當先詣藝文館,次詣崇政殿晝講。經筵特進官,以句管堂上,先爲入來人入侍。
備忘記,於今快霔,爲民萬喜。
傳于尹勉升曰,鄕民上京者,皆待令。
又傳于曰,開坼承旨二人,竝入侍。
尹勉升,以吏曹言啓曰,本曹所屬司饔院宗簿寺官員,於今辛卯春夏等褒貶,當爲等第,而因提調有故,不得磨勘之意,敢啓。傳曰,知道。
尹勉升,以左右捕盜廳言啓曰,罪人桂德海之子希文·現文,捉來之意,敢啓。傳曰,知道。
又以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯六月十五日午時,上御崇政殿。句管堂上入侍時,行都承旨金光國,右副承旨李廷壽,記事官蔡弘履·李祖源·閔養烈·李養鼎·申晦·鄭弘淳·李景祜·李潭·蔡濟恭以次進伏訖。藥房提調持湯劑事。榻敎上下詢各道雨澤。晦曰,西關則雨澤周洽云矣。弘淳曰,北關則頗旱云矣。命鄕民進東廡而齊聲奏雨澤周洽與否,齊言雨澤周洽矣。光國曰,八道人皆來矣。命退去,命書傳敎曰,今日予懷萬萬,今聞故守陵官礪城君子李益焌,纔已作故云。其子待闋服,卽爲調用,代奠官密城君後,若有職名,右職調用,作散卽爲調用,詣臺臺臣入侍事。榻前下敎掌令安兼濟所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請崔百男邊遠定配。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。一行刀削
上仍詣藝文館,命書傳敎曰,嗚呼,今日則庚子宿此院第三日也。豈意今日,復逢此日?萬懷交中,推枕而起,直詣藝文館,坐古處,而紀經領監事本館諸堂,時任諸翰林賡韻作貼,一件內入,一件入于東宮,一件藏于史閣,賡韻諸臣,各賜一件。子曰,我愛其禮,予亦愛其名。執筆知申,卽藝文直提學,一體賡韻,亦爲同頒。嗚呼,予年二十七歲,六月十四日居廬此院,至于五朔,千千萬萬夢想之外,於今七十八歲,忍過初八日,復臨于此,豈古牒有哉?何以表意?今日入直翰林一人,卽驪陽玄孫,一人,卽原任子,而嗚呼其祖,卽昔年眷注之臣,値此今日,特爲一體陞六,本院吏隷廳直,依頃年例,崇政殿殿座時,承旨頒賞于此,藝文提學,一體賡韻同頒。上還入大內,諸臣遂退出。
辛卯六月十五日申時,上御集慶堂。吏·兵房承旨持殿最入侍時,行都承旨金光國,右副承旨李廷壽,記事官李祖源·閔養烈·李養鼎以次進伏訖。命讀奏各道殿最,命書傳敎曰,予能視而雖下敎。且曰,以本事旣畢,而若此有飭,薇垣長旣留聞而知,亦與初料有異,都憲下敎,特爲安徐。羅將旣已分揀,則諸都事竄配者,一體分揀。又命書傳敎曰,旣已開坼,都目政必於二十五日前爲之事,分付兩銓,當爲親政,亦爲分付。又命書傳敎曰,今聞湖南殿最,谷城縣監洪儆,因御史書啓,右職調用。道臣殿最,其猶若此。全州判官金頤柱,亦因書啓,申飭殿最純褒。以此觀之,可知綜核之誠難也。光國所啓,卽伏見春夏等各道褒貶等題,則黃海監司洪良漢啓本中,無一人居下者。全羅監司尹東昇,慶尙監司李命植,忠淸監司權噵,咸鏡監司宋文載啓本中,致勤點下,殊非嚴明殿最之意,竝推考,何如?上曰,依爲之。光國曰,統制使元重會殿最啓本中文字,有大段不審之失,從重推考,何如?上曰,緘辭從重推考。廷壽所啓,卽伏見今春夏等褒貶啓本,則京畿水使金範魯,忠淸水使朴聖浹,全羅右水使尹秉淵,南兵使徐有大,統制使元重會,無一人居下。忠淸水使朴聖浹啓本中,虞侯崔鳳昌,只書等第,不書上中下,殊無嚴明殿最之意,推考警責,何如?上曰,依爲之。諸臣以次退出。
辛卯六月十五日酉時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·李以楷·鄭允協·吳道炯·金季良·徐命緯·柳光翼以次進伏訖。陽澤曰,俄間聖體,若何?上曰,一樣矣。進湯劑,上進御,命入診。泰輿曰,脈候三部調均,而滑體則不足矣。命讀通文館志。上曰,燕京里數,不多遠矣。濟恭曰,然矣。上曰,建功加入香薷,何如?季良曰,昨年,加入用之矣。上曰,然乎?諸臣遂退出。
上在慶熙宮。停常參,只夕講。
自初昏至五更,下雨或灑雨,〈測雨〉器水深一寸八分。
自昧爽至巳時,灑雨或下雨。酉時,灑雨,測雨器水深四分。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。得甘霈民庶幾,陳奏誠心可弛,氣則一樣。待敎入侍。
中宮殿·惠嬪宮,藥房口傳問安。答曰,知道。
李廷壽,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于任希敎曰,內局入侍,儒臣持問答同爲入侍。
又傳于曰,入來人,當召見崇政殿,坐直承旨,以時服入侍。侍衛安徐,戶判及儒臣,持光國志慶錄,同爲入侍。
以武臣堂上祿試射試官望筒,傳于李廷壽曰,安徐。
李廷壽,以兵曹言啓曰,昌慶宮衛將李彦運,除授在外,過限未上來,依法典改差,何如?傳曰,允。
又以御營廳一二巡廳·左右捕廳言啓曰,去夜犯夜人無所捉之意,敢啓。傳曰,知道。
林鼎遠,以義禁府言啓曰,諸都事竄配者,一體分揀事,命下矣。三水府充軍罪人李性淳,淮陽府定配罪人鄭鍊,南原府定配罪人柳儞,大靜縣充軍罪人尹衡喆,珍島郡定配罪人徐重修放送事,分付道臣之意,敢啓。傳曰,知道。
工曹判書金時默,參判鄭存謙,參議尹東哲聯名疏曰,伏以臣等卽伏見本曹褒貶啓本者,屬司中繕工監啓本中,監役官成德漢,以貶坐不參,當置中考者,而乃在上考。臣等實不勝慙悚惶蹙之至,本營則置諸中考,而臣曹移寫之際,誤書上字,殿最封啓,何等嚴重,而有此做錯?不勤照檢之罪,實無所逃。玆敢露章自列,伏乞聖明,亟降威罰,以治臣等之罪,成德漢,以中考施行,千萬幸甚。答曰,省卿等章旣已諭。卿等其勿辭,以本考施行。
辛卯六月十六日巳時,上御集慶堂。藥房入診,儒臣持問答同爲入侍時,都提調金陽澤,提調蔡濟恭,副提調金光國,記事官李祖源·閔養烈·李養鼎,侍讀官尹承烈,檢討官洪檢,醫官方泰輿·李以楷·鄭允協·慶絢·吳道炯·柳光翼以次進伏訖。陽澤曰,夜間聖體,若何?上曰,一樣矣。上進湯劑訖。陽澤請診候,上曰,置之。命書傳敎曰,光國功臣爲孫者,勿論文蔭武,皆令來待。時無職名者,付軍職入侍。詣臺臺臣入侍事。出榻敎執義李鎭恒啓曰,請黑山島爲奴罪人五得,依律處斷。上曰,勿煩。又所啓,請還寢定配罪人金柱泰減等之命。上曰,勿煩。又所啓,還寢東呂·址淳等還配之命,更令王府嚴鞫得情。上曰,勿煩。一行刀削又所啓,請崔百男邊遠定配。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,近日屢下甘霈傳敎,有曰爲民萬喜,又曰吾民庶幾。我聖上夙宵軫念,惟在元元,休戚惟係守令,守令不得其人,則聖上,誰與分憂哉?雖銓衡之官,何能知人?然精白審愼,不容私意,則不甚濫誤矣。都政當前,伏望飭勵銓曹,各別擇差,俾有實效焉。上曰,所奏誠是,依爲之。又所啓,初入仕,字牧之階梯也。貪夫自在初仕,潤槖之心便萌,及爲守令,不法之事漸長,其害無窮。民獨何罪?伏望今番都政,亦令另擇焉。上曰,所奏亦是,依爲之。命儒臣·承史遍讀風泉章及問答訖。藥房更進湯劑,諸臣以次退出。
辛卯六月十六日未時,上御崇政殿。功臣子孫入侍時,同副承旨尹勉升,記事官李祖源·閔養烈·李養鼎以次進伏訖。命書傳敎曰,當爲夕講,經筵特進官,皆以光國功臣子孫者塡入。命光國功臣諸子孫次次進前,上手書下御製,使之賡進。賡進訖,命祖源讀奏,仍命退出。儒臣·承烈·檢進前,上讀大學衍義。承烈·檢分讀,繼陳文義,或以君臣父子,或以安安,而所陳不支煩。上曰,甚要約矣。光會以身敎陳文義,上曰,所奏好矣。得雨曰,臣則別無仰奏者矣。勉升曰,臣亦別無仰奏者矣。上還內,諸臣以次退出。
辛卯六月十六日酉時,上御崇政殿。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·李以楷·慶絢·吳道炯·金季良·柳光翼以次進伏訖。陽澤曰,俄間聖體,若何?上曰,一樣矣。進湯劑,上進御。請診,上曰,置之。諸臣遂退出。
上在慶熙宮。停常參·經筵。
自昧爽至酉時,下雨或灑雨,測雨器水深七分。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。甘霈快洽,今待其晴,昨聞志慶錄,夜中渡江,狀懷一倍,心自憧氣何諭?待敎入侍。
中宮殿·惠嬪宮,藥房口傳問安。答曰,知道。
傳于任希敎曰,內局入侍。
傳于曰,承旨入侍。
傳于尹勉升曰,內局入侍。
又傳于曰,志慶錄一卷,賡韻帖五件,先爲入之。
又傳于曰,賡韻帖,陳奏三使臣一體頒賜,內入件,五件加入。
林鼎遠,以義禁府言啓曰,安東前營將林鵬翰,施以濫騎之律,杖一百,依例收贖告身事,傳旨啓下矣。林鵬翰旣已拿囚,以濫騎之律,杖一百,依例收贖,告身盡行追奪,流三千里,定配於慶尙道晉州牧,而以傳旨內辭意,具罪目,卽爲發遣府羅將,押送配所之地,何如?傳曰,知道。
李廷壽,以訓鍊都監一二巡廳·左右捕廳言啓曰,去夜犯夜人無所捉之意,敢啓。傳曰,知道。
持平洪樂恒疏曰,伏以臣素以無似,濫被洪造,前後揚歷,罔非踰分。況今臣所叨之職,責任至重,則決非如臣之沒風裁至愚者,所可承當也,明矣。頃因動駕有命,飭敎截嚴,他不暇顧,章皇出肅,而仍因蹲冒,斷無是理。且臣七耋老母,素患貞疾,中暑添劇,氣息奄奄,轉側須人,以此情私,萬無離捨供職之勢。伏乞聖慈,亟賜遞改,以重臺選,以便救護,千萬幸甚。臣方乞免之不暇,則固不宜贅及他說,而事在目下,未敢含默,伏願聖明,澄省焉。夫臺臣之職,雖許風聞,而奏事之體,亦甚嚴重,則不可以一毫虛謊之語,提奏筵席,而向者前持平宋聚行,乃以三字之說,率爾陳達,以至驚動天聽,歷累日靡已。不知彼臺臣,有何所據,而作此無根之說,以爲疑亂之計耶?以此推之,則其所臚列,可驗其都歸孟浪矣。臣謂前持平宋聚行,永拔臺望,仍施刊削之典,以爲告君不實者之戒焉。答曰,省疏具悉。噫,雖人君,聽言之道,可者用,不可者置之,況臺臣,許以風聞者乎?大抵本事,由於前道臣之督捧舊逋,本色以捧,纔已諭,任怨奉公,予雖尙矣。若此之際,謗言朋騰,勢固然矣。三字之說,自此而來,果有其事,道臣宜飭,亦無其事,不過風聞,本事旣已帖然,則臺言其亦自消。彼臺臣,旣不挾雜,於關西舊伯,不過動於浮飭者,則今所請勘律事,倍於前臺臣論趙曮者,其何過也?旣請永拔,所謂刊名,無異毛將焉傅,今予慨然者,近者耳目聾啞之世,因其飭勵,不無稍勝,則爲耳目駁耳目,此麟齊之義乎?予未曉也。彼雖過中,我而自礪,則亦不愈乎哉?
辛卯六月十七日辰時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·鄭允協·吳道炯·慶絢·金季良·鄭允說·金孝儉,以次進伏訖。陽澤曰,夜間聖體,若何?上曰,一樣矣。進湯劑,上進御,命入診。泰輿曰,脈候調均,而滑體猶不足矣。上曰,光國志慶錄,昨日賡韻帖,五處史庫,一體藏置,時原任大臣·正一品宗臣·都尉·副尉,淸風以後國舅家六承旨,六曹諸堂,五軍門大將·亞將,兩司長官,國子長,入侍勳臣子孫,時任儒臣·翰注·八道道臣,兩道留守,一體頒帖。出傳敎濟恭曰,正史更爲考覽,則辨誣說話,極詳矣。上曰,然乎?命儒臣持入正史。校理李命彬,副修撰洪檢進正史。上命濟恭讀之,命他承旨入侍。尹勉升進前,命讀使臣狀啓。上曰,以狀啓見之,則使臣不無悶慮,奏聞無執頉處乎?濟恭曰,此卽使臣之過慮,而奏聞必無頉矣。上曰,藥房提調,持湯劑更爲入侍。出榻敎上進御,命讀洪樂行疏。上曰,何如?陽澤曰,三字說,似過矣。上曰,趙曮兄弟,有固執,而至於任謗督捧之事,則難矣。上曰,第三貼加香薷,無妨乎?泰輿曰,然矣。上曰,光國志慶錄,令芸閣廣印,內入一件,進獻一件,時原任大臣,奉朝賀,光國功臣子孫,昨日入侍人九卿,六曹亞堂·諸堂,國子長,正一品宗臣,時任翰注·儒臣,諸都尉·副尉,六承旨,五軍門將臣·亞將,靈原君孫,兩司長官,八道道臣,兩道留守以頒。出傳敎諸臣遂退出。
辛卯六月十七日巳時,上御集慶堂。承旨入侍時,同副承旨尹勉升,記事官李祖源·閔養烈·李養鼎,都承旨金光國,掌令金瑞應追入進伏訖。命書傳敎曰,其批其雖喩,更以思之,此臺臣前後幾次,而已不能謇謇諤諤,亦不能官師糾正,而反斥爲民無隱之人。暮年勉勵之時,其何伈伈,特遞其職。瑞應所啓,請大靜縣爲奴罪人仲義,依律處斷。上曰,勿煩。又所啓,請還寢東呂·址淳還配之命,更令王府嚴鞫得情。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請崔百男邊遠定配。上曰,勿煩。一行刀削又所啓,臺閣之入侍傳啓,新有下敎,而第午前若有入侍之命,則可以入侍傳啓,而若至日暮而無入侍之命,則臺諫去就,極爲難便矣。過申不得傳啓,例也。詣臺終日,謂之姑停,亦非矣。事甚窘礙,從今以後,午前有入侍,則使之入侍傳啓。午後若無入侍之命,則必於申前,以爲臺廳傳啓之地,似好矣。上曰,所奏誠是,依爲之。諸臣以次退出。
辛卯六月十七日申時,上御集慶堂。藥房入侍時,都提調金陽澤,提調蔡濟恭,副提調金光國,記事官李祖源·閔養烈·李養鼎,醫官方泰輿·李以楷·鄭允協·慶絢·吳道炯·柳光翼以次進伏訖。陽澤曰,夜間聖體,若何?上曰,一樣矣。上進湯劑訖,命書傳敎曰,洪樂恒所爲,其涉駭也。使宋聚行行己鄙悖,挾雜私意,趨時浮燥,其請可矣,而此不過浮謗之致,則使其君因此雖用心,此其本有在,非一時風聞,其亦爲民無隱,則曰以動於浮謗,不深商量,有此擧爲非,則當之者,焉敢辭也,而其律,亦奚至於此?而況其君用心,由於喧騰謗言,亦非聚行挾雜。無論過不過,旣請永拔臺望,於渠已判,更何刊削?此事,謂以由於疎闊則已,目今耳目寥寥之時,予雖嚴處,名以爲臺者,其宜爭也,而有此駭擧,若此不已,於風聞爽誤,必擬此律。其若挾雜私意,甘心排擠者,亦將用何律?關係非細,杜耳目之口,洪樂恒啓之也。靜臥以思,不可只遞而止,亦不可過以措枉,特施不敍之典。命入番儒臣,持皇明統紀入侍。命彬·檢進伏,命讀奏訖。命藥房儒臣先退,又命書傳敎曰,今番光國志慶錄印頒者,此非新頒也,卽加頒也,安寶安徐,令本館印頒。又命書傳敎曰,此頒,意蓋深矣。淸風後諸國舅家,一體以頒。諸臣以次退出。
上在慶熙宮。停常參,只晝講。
夜三更,月暈。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。甘霈多日,今見日色,於民庶幾,此心少舒矣,講對入侍。
中宮殿·惠嬪宮,藥房口傳問安。答曰,知道。
惠嬪宮誕日。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
惠嬪宮,政院·玉堂單子問安。答曰,知道。
傳于尹勉升曰,崇政院晝講,次對當兼行,侍衛安徐,承旨只入侍。承旨入侍。
尹勉升啓曰,大臣·備局堂上,依下敎來待矣。
又傳于曰,座目單子及時刻單子置之,竝詣閤。
又傳于曰,內局入侍。
傳于林鼎遠曰,中官下敎置之。
金光國,以吏曹言啓曰,本曹佐郞李思祚呈狀內,身病甚重,勢難察任云。依例改差,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則和順縣監尹行元,以宜遠佞爲目。柒原縣監金道鼎,以實因過失爲目。奉化縣監朴存源,以聽理或偏爲目。則竝置諸中考,而置諸上考,致勤點下,依定式中考施行。鍾城府使鄭克濟,以捧糴何濫爲目。德原府使趙得慶,以竊領胡崇爲目。明川府使李壽鵬,以心役何煩糶謗宜警爲目。報恩縣監申光蘊,以拗執闕禮爲目。任實縣監金斗衡,以砭惟在嗜爲目。金井察訪張象元,以馬政頗疎爲目。則竝宜置下考,而置諸中考,致勤點下,殊無嚴明殿最之意。該道道臣,推考警責,守令·察訪,依定式下考施行,何如?傳曰,允。
林鼎遠,以禁衛營一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
吏曹參判趙榮順疏曰,伏以臣忝叨銓任,已兩旬矣。虛辱天牌,又再遭矣。華銜有必辭之義,苦衷無可强之勢,而喉議不諒,章籲屢阻,到此地頭,臣固末如之何矣。欲黽勉以承,則拚棄素戒,嗤點之所必至也。欲泯默以處,則抛曠緊務,分義之所不敢也。今則大政不遠,虛帶尤悶,玆不得不更入文字,以請處分,瀆擾之罪,有不容自逃。臣竊伏惟念六部之列,最重天曹,二參之任,非比他職。以是,在昔膺是命者,率皆器識有裕,地望自別,授之不濫矣,受之又不僭矣。晩近以來,雖未知比古何如,以若臣者,空疎蔑裂,最出人下,眞所謂簪佩之冗流,而朝著之散跡也。有何才具,可以擔此責乎?有何藻鑑,可以當此任乎?況其本分窮苦,素性拙訥,力辭要地,大僚之所已奏。固守微尙,親友之所共知。蓋此定算,便成苦心。故立朝已二十一年,告身亦幾十數通,而稍係職任緊重,世所稱極選者,則輒皆逡巡而不居。如玉署之長,籌司之副,卽其已然之故也。今乃含恩畏義,小受大出而膺之無少留難,則其爲喪一己之廉恥,駭四方之聽聞,當如何哉?臣聞上天必遂人願,至人不咈人性。伏惟殿下,神功宰物,至德覆下,是則天也,是則聖人也。獨於一箇賤臣,俾不得自全其初志者,是豈理也哉?玆將肝膈之懇,冀蒙鞶帶之裭。伏乞聖慈,察臣不稱之實,諒臣難冒之情,將臣所帶職名,亟賜鐫改,以重公器,以安私分,千萬幸甚。批答在於筵說中
辛卯六月十八日辰時,上御崇政殿。承旨入侍時,左副承旨林鼎遠,記事官蔡弘履·閔養烈·李養鼎以次進伏訖。上命書憶昔御製。上曰,戶判入侍。蔡濟恭進前,命讀御製。上命入晝講,知事韓光會,特進官金孝大,侍讀官李命彬,檢討官李養遂進前。上親誦小學題辭,命彬·養遂輪讀訖。命陳文義,命彬曰,講而習之,猶不如及時,伏願留意焉。養遂曰,元亨利貞,卽貞則復元之理,留意焉。鼎遠曰,元字上留意焉。光會曰,惟聖之謨,當留意矣。孝大曰,人性上當留意矣。上曰,好矣。上曰,大臣·備堂引見。出傳敎領議政金致仁,左議政韓翼謩,行司直李昌壽,刑曹判書沈鏽,工曹判書金時默,行副司直洪名漢·具善復,兵曹判書李翼元,行副司直李潭,大司憲兪彦述,大司諫尹坊以次進前。致仁曰,甘霈餘,聖候,若何?上曰,一樣矣。命內局入侍,都提調金陽澤,提調蔡濟恭,副提調金光國,醫官方泰輿·李以楷·鄭允協·吳道炯·徐命緯·金孝儉進前。陽澤進湯劑,上進御。請診,上曰,置之。陽澤曰,伏聞醫女問安,則內殿腹部氣差勝矣。上曰,六和湯,何如?泰輿曰,中焦暑氣尙未快,入黃連製入,好矣。上曰,中宮殿進御淸暑六和湯三貼,依本方自明日製入。出榻敎上曰,建功減一貼,何如?允協曰,香薷之屬減入,限三貼姑爲進御,好矣。上曰,理中建功湯前方中,去香薷·白扁豆·乾薑·桂枝各減五分,自今日煎入。出榻敎上曰,洪樂恒事,何如?致仁曰,其所請永削,似未安矣。上曰,統制使之題目怪矣。致仁曰,以武弁之致,不知本文矣。上曰,使臣果有所慮矣。致仁曰,亦有私書於臣等,而奏文則必無頉矣。命讀趙榮順疏,上曰,宰臣趙榮順,前後緊任,擧皆逡巡,其志雖不無,人君皆曲循其願,則副提學·籌司·副提調·政曹·佐貳,其誰當之?匪特此也。精神索漠,此人以行公知之,其拜踰月,尙未一謝,親政命下之後,若是陳章,分義事體,俱涉寒心。雖似遂其願,國體亦不可不顧,吏曹參判趙榮順,特施不敍之典,此章給之。出傳敎命讀諸處狀啓訖。上曰,今聞海西道臣狀聞,數十名軍兵物故者,雖似邂逅,亦豈無烏飛梨落?聞甚慘然。令各其官顧恤其妻孥,以今番下敎,俾勿文具事,卽爲回諭。出傳敎上曰,海西狀聞纔下敎,今聞江華府狀聞,譬諸海西夥然,予心惻傷曷喩?使各其官另加顧恤妻孥,以示予意事,回諭。出傳敎致仁曰,此慶尙左水使崔東岳狀啓也。枚擧釜山僉使具明謙馳報,以爲機張武知浦漂倭船一隻,訓導問情中,以去月二十九日午時入歸云,而別差問情,則以伊日辰時發船云。故相左委折,査問於別差,則以漂倭等所告內,其時大洋漂蕩,精神昏迷,泛然發口爲報,倭船問情,何等審愼,而初已泛然問情,及至査問,推諉倭人者,殊涉駭然。別差金昌大罪狀,請令廟堂稟處矣。時刻錯誤,由於倭人之言,則宜有斟酌之道,而泛忽之罪,亦不可仍置。令該水使決棍懲後爲宜,以此分付,何如?上曰,依爲之。出擧條致仁曰,忠淸兵使李永輔,以上黨山城頹破處修築及軍器修補時,虞候監官等褒賞事,請令廟堂稟處矣。此等論賞,例自該曹覆奏,則帥臣之請,令廟堂稟處,揆以事體,至爲未安。忠淸兵使李永輔,從重推考,此狀啓,移送該曹,使之覆啓,何如?上曰,依爲之。出擧條致仁曰,頃日獻陵前官,以制書有違律處分者,聖意蓋在於公律施行,而聞金謙柱在京,故先爲拿勘以私律,草記啓下云。此由於該堂未聞筵敎之致,而臣於其時,旣承下敎,故敢達矣。上曰,極爲駭然,當該中官,令該府處之。其啓目置之,更爲入之,可也。出擧條致仁曰,向來李性遂,以稱在外,至被放逐之命,而追問之,則果以遷窆事下鄕,人皆知之。崔夢嵒·尹光禮,亦同入於伊時處分,而此二人,則是元居鄕也。且聞性遂,有九耋老母,情理可矜,合有分揀之道矣。上曰,三人皆分揀。致仁曰,韓光近之邊配,卽殿座時不卽待令事,而光近家遠,軍職廳吏不善擧行之致也。上曰,一體分揀,可也。出擧條翼元曰,日昨宣傳官李禹鉉,以傳命之未盡擧行,有末薦施行之敎,不可不稟定擧行矣。上曰,飭已行,分揀可也。出擧條時默曰,順天稅穀敗船三隻中,承款色吏·沙工,旣施一律,格軍嶺沿爲奴,則穀物分徵一款,當爲蕩減矣。上曰,然矣。時默曰,未承款沙格·色吏,刑訊準限後,終不輸情,則移送原籍官。未拯穀物分徵,乃是事目,而日前傳敎,有直爲散配之敎,穀物分徵,何以爲之乎?鏽曰,其時傳敎中,沙格處分,臣曹知以已承款沙格,故卽爲行會本道矣。上曰,已承款沙格,以初傳敎擧行,未承款沙格,姑待承款,可也。出擧條彦述曰,請還寢東呂·址淳等還配之命,更令王府嚴鞫得情。措辭見上上曰,勿煩。出擧條彦述曰,請還寢定配罪人金柱泰減等之命。措辭見上上曰,其勿復煩。出擧條彦述曰,請黑山島爲奴罪人五得,依律處斷。措辭見上上曰,勿煩。出擧條彦述曰,請大靜爲奴罪人仲義,依律處斷。措辭見上上曰,勿煩。出擧條彦述曰,請崔百男邊遠定配。措辭見上上曰,勿煩。出擧條一行刀削坊曰,請還寢鍾城府爲奴罪人天大酌處之命,依律處斷。措辭見上上曰,勿煩。出擧條坊曰,請黑山島爲奴罪人五得,依律處斷。措辭見上上曰,勿煩。出擧條坊曰,請大靜縣爲奴罪人仲義,依律處斷。措辭見上上曰,勿煩。出擧條坊曰,請崔百男邊遠定配。措辭見上上曰,勿煩。出擧條一行刀削光會曰,統制使元重會之今番貶目中四字,雖是武臣不審文字之失,而其在事體,殊涉未安。旣有抹去之命,則不可緘推而止,臣謂罷職,宜矣。上曰,數遞雖可惜,國綱亦不可不顧,依啓。出擧條上曰,統制使元重會罷職。出榻敎上曰,藥房提調,持湯劑更爲入侍。出榻敎上進御。翼謩曰,頃者柏子稟定時所奏,有爽差處,付標,何如?上曰,依爲之。陽澤曰,奉常寺栗木封山,光陽則非櫓木處,無端革罷,似如何矣。致仁曰,大抵封山,各有民弊矣。上曰,置之無妨。諸臣遂退。
辛卯六月十八日申時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·李以楷·慶絢·鄭允協·吳道炯·金季良以次進伏訖。陽澤曰,俄間聖體,若何?上曰,一樣矣。進湯劑,上進御。請診,上曰,置之。命讀使臣渡江狀啓。光國曰,銓曹欲以二十二日入啓,而恐或殿座相値云矣。上曰,分付吏曹,以此日擧行,可也。上曰,藥房提調,持湯劑更爲入侍。出榻敎上進御,諸臣遂退出。
上在慶熙宮。停常參,只晝講。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。甘霈快晴,吾民庶幾,其衰日甚,只望蒸雲,晝講同入焉。中宮殿·惠嬪宮,藥房口傳問安。答曰,知道。
李廷壽,以都摠府言啓曰,今日入直內三廳武兼禁軍及各樣軍兵等,中日習射,請出標信。傳曰,知道。
又以都摠府言啓曰,入直內三廳軍兵等,中日習射時標信,命下矣。崇政殿殿座相値,不得爲之之意,敢啓。傳曰,知道。
傳于李廷壽曰,騎馬三匹立之,宣傳官一員待令。
傳于柳善養曰,今日崇政殿,當爲晝講,有下詢者,經筵特進官,以銓長爲之。
傳于尹勉升曰,上京守令及未下直守令,皆令待令。
以文臣朔試射試官望筒,傳于尹勉升曰,置之。
又傳于曰,明日崇政殿,當爲晝講,仍爲童蒙講,開門後分付。
平安監司具允鈺狀啓,平壤等邑李斗京子培辰等渰死·囕死事。傳于尹勉升曰,令本道恤典擧行。
以承傳色口傳下敎曰,湯劑入之,早退休焉。
李廷壽,以禁衛營言啓曰,本營分授南山九嶷峯峴體城崩頹處改築事,前已啓下矣。今六月二十日始役之意,敢啓。傳曰,知道。
又以御營廳一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
林鼎遠,以義禁府言啓曰,獻陵前官,以制書有違公律施行事,擧條啓下矣。前參奉金謙柱,杖一百旣已收贖,以公律施行,勿施奪告身之意,敢啓。傳曰,知道。
又以義禁府言啓曰,放逐鄕里罪人李性遂·崔夢嵒·尹光禮,皆分揀事。鏡城充軍罪人韓光近一體分揀事,擧條啓下矣。竝放送事,分付道臣之意,敢啓。傳曰,知道。
辛卯六月十九日巳時,上御崇政殿。晝講入侍時,知事朴相德,特進官李翼元,參贊官任希敎,侍讀官李命彬,檢討官李養遂,記事官李祖源·閔養烈·李養鼎以次進伏訖。上讀立敎篇訖,命彬·養遂分讀。命彬,以讓字文義,養遂,以敬字文義。上曰,上下番所奏,俱好矣。相德·翼元曰,儒臣旣奏,臣等別無仰奏者矣。希敎曰,臣亦別無仰奏者矣。命儒臣先退,命吏判進前。上曰,暮年親政,誠是料外,兩銓須精白一心,十分愼簡也。仍命書傳敎曰,大政不遠,莫重親政,豈可臨時備員?吏曹亞堂有闕代,行司直尹得養除授,牌招察任。亞銓亦有闕云,行司直尹得雨除授,一體牌招察任。又命書傳敎曰,今番當於內兵曹,以此分付。又命書傳敎曰,左承旨許遞,其代柳善養除授,牌招察任,房順房。依前下敎,上京守令入侍事。榻前下敎命藥房入侍。三提調進前問候,上曰,一樣矣。上進湯劑訖,命三守令進前。李徽中進前,上問農事,何如?對曰,雨後則似無慮矣。李顯喆進前,上曰,農事,何如?對曰,向豐矣。金樂豐進前,上曰,農事,何如?對曰,將爲大豐矣。命退出,又命詣臺之臣入侍。掌令安兼濟進前,啓曰,請還寢東呂·址淳等還配之命,更令王府嚴鞫得情。上曰,勿煩。又所啓,請崔百男邊遠定配。上曰,勿煩。一行刀削又所啓,請還寢定配罪人金柱泰減等之命。上曰,其勿復煩。又所啓,請大靜縣爲奴罪人仲義,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。命養烈持入春秋館所藏太白山形止案冊錄,命光國讀奏訖。諸臣以次退出。
上在慶熙宮。停常參,晝夕講。
藥房都提調金陽澤,提調蔡濟恭,副提調金光國啓曰,庚炎轉甚,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。中宮殿氣候,何如?惠嬪宮氣候,何如?世孫宮氣候,何如?嬪宮氣候,何如?臣等不任區區憂慮,敢來問安,竝此仰稟。答曰,知道。予則一樣,內殿氣候少勝後一樣。惠嬪宮·世孫·世孫嬪氣候一樣矣。中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,自內當詣孝德門,部官率仁慶宮近處民人侍衛,摠府·騎曹堂郞各一員,承旨·禮戶房承旨待令,武德門開之。
傳于尹勉升曰,內局入侍。
尹勉升啓曰,今六月二十二日,都目政事爲之之意,敢啓。傳曰,知道。
柳善養,以吏曹言啓曰,掌樂正李謙鎭,通禮院相禮申大脩呈狀內,俱以身病甚重,勢難察任云,竝姑改差,何如?傳曰,允。
李廷壽,以兵曹言啓曰,依傳敎,宣傳官沈鑏,決棍十度之意,敢啓。傳曰,知道。
李廷壽,以訓鍊都監一二巡廳·左右捕盜廳言啓曰,去夜犯夜人無所捉之意,敢啓。傳曰,知道。
林鼎遠,以義禁府言啓曰,獻陵前令李永培,以制書有違律事,傳旨啓下,而特敎定律名者,勿捧原情,直爲草記勘處,曾有定式矣。李永培旣已拿囚,以制書有違公律,杖一百收贖,放送之意,敢啓。傳曰,知道。
辛卯六月二十日卯時,上御崇政殿。晝講入侍時,知事鄭弘淳,特進官黃景源,參贊官柳善養,侍讀官李致中,檢討官李養遂,記事官蔡弘履·閔養烈·李養鼎以次進伏訖。上親誦大學訖,命儒臣上下番輪讀,命各陳文義。上曰,知事之能字定字文義好矣。命內局入侍,都提調金陽澤,提調蔡濟恭,副提調金光國進前。陽澤曰,夜間聖體,若何?上曰,一樣矣。陽澤進湯劑,上進御。請診,上曰,置之。上曰,詣臺臺臣入侍。出榻敎執義李鎭恒進前曰,請還寢東呂·址淳等還配之命。更令王府嚴鞫得情。措辭見上上曰,勿煩。出擧條鎭恒曰,請還寢定配罪人金柱泰減等之命。措辭見上上曰,其勿復煩。出擧條鎭恒曰,請黑山島爲奴罪人五得,依律處斷。措辭見上上曰,勿煩。出擧條鎭恒曰,請大靜爲奴罪人仲義,依律處斷。措辭見上上曰,勿煩。出擧條鎭恒曰,請崔百男邊遠定配。措辭見上上曰,勿煩。出擧條一行刀削諸臣遂退出。
辛卯六月二十日未時,上御武德門。殿座入侍時,左承旨任希敎,右承旨柳善養,記事官蔡弘履·閔養烈·李養鼎以次侍立訖。命部官,招入仁慶宮舊基居民,各陳姓名。上曰,李世謙,卽舊基主人,汝知丹杏乎?世謙仰對曰,曾前摘丹杏進上矣。上曰,嗚呼,暮年,此心追慕而已。二十八日在近,昨聞實錄奉考,今日亦聞日記,微忱萬倍,特來武德門,召見仁慶舊基父老,卽三十一人,令戶房承旨,於此門,各給米伍斗。金尙振,卽大隱巖後特爲加資之人,特給八斗,且賜帛一疋。李世謙,卽仁慶舊基主人,特爲加資。此人旣陞資,況戊辰生人乎?嗚呼,無異辛受采,一體加資,今日來此,卽欲問古事。噫,文王之政,卽四民也,況金尙振乎?今問豈特四民,只有其身?嗚呼,四民猶有雇工,窮且殘忍,孰比於此?九經亦云。嗚呼,暮年見此人,若不其濟,豈仁人之道?且其年何,其年何根問,只有五寸姪一人,今在金海云,而書問存否云,其志可尙,豈可尋常立後,而雖然,其從兄,只有此子云,倫紀國法,勢難勒定,先爲調用,有料布窠,其令善護其給,以示予意。出傳敎命頒給米布後,上曰,左承旨,馳進大院君祠堂,奉審以來。上還內,諸臣遂退出。
辛卯六月二十日申時,上御集慶堂。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·李以楷·鄭允協·吳道炯·柳光翼·金季良·徐命緯以次進伏訖。陽澤曰,勞動餘聖體,若何?上曰,一樣矣。上曰,奉審承旨入來乎?任希敎進前,上曰,其家誰在?希敎曰,有李瀁兄弟矣。上曰,湯劑難服矣,減貼好矣。泰輿曰,湯劑亦不妨於暑氣矣。陽澤請診,上曰,置之。上曰,內局脈候,亦有餘意者,予常爲駭,此豈他哉?只建功三貼之意。其惟從實者,予見於吳道炯·柳光翼·徐命緯·金季良,近者皆有餘意。柳光翼無餘意承膺,可謂白直,其苦一也。旣經僉使,與吳道炯,今番都政,一體錄用。出傳敎上曰,理中建功湯,自今日煎入,而前方中,加香薷一錢半,白扁豆一錢,自明日煎入。出榻敎上曰,親政當於便殿爲之,以此分付。出榻敎上曰,坐直承旨·儒臣入侍。出榻敎同副承旨尹勉升,校理李致中,修撰李養遂進前。命讀月沙集·朝天錄。上曰,今聞月沙集,此心萬倍,來月二十一日望拜禮,依前擧行事,政院知悉。出傳敎上曰,奪符宣傳官入侍。出榻敎申大益進前,上曰,何間當入來?大益曰,明間似當入來矣。上曰,夕講便殿爲之,敎官率童蒙,同爲入侍。出榻敎諸臣遂退出。
辛卯六月二十日酉時,上御集慶堂。夕講入侍,童蒙敎官同爲入侍時,知事鄭弘淳,特進官黃景源,參贊官李廷壽,侍讀官李致中,檢討官李養遂,記事官蔡弘履·閔養烈·李養鼎,敎官李泰元·南殷老·鄭國仁以次進伏訖。上親誦大學衍義,命上下番儒臣讀奏,各陳文義。致中曰,欽明二字,當體用矣。養遂曰,放勳之放字,盡之矣。弘淳曰,允恭字,好矣。景源曰,克讓之克字,尤好矣。上曰,然矣。上曰,參贊官陳文義。廷壽曰,臣卽武臣,不敢議。上曰,今番奏聞,善爲矣。使臣雖過慮,答以古則不知,今則見之,故不可不改之云爾,則似無慮矣。弘淳曰,然矣。命敎官率童蒙以次進,命讀小學訖。上曰,童蒙純通人,各紙二卷·筆三枝·墨二笏賜給。通給紙一卷·筆二枝·墨一笏賜給。敎官中童蒙皆純通者,鹿皮一令賜給,以示勸奬之意。出傳敎上曰,入直宣傳官竝入侍。出榻敎命各誦武經訖。上曰,宣傳官沈鑏所爲,其涉無據,令騎曹決棍十度。出傳敎諸臣遂退出。
上在慶熙宮。停常參,只晝講。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今方有待,此心憧憧,氣何諭乎?待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
親鞫罷後,政院·玉堂·藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,今若入來,當爲之,盡爲整齊以待。
又以下敎曰,當呼騎曹分付,而不卽擧行,極爲駭然,當該承旨遞差。
又以下敎曰,承旨下敎安徐,牌招入侍。
又以下敎曰,騎府駭然如此,當直都事拿入。
又以下敎曰,左右捕將拿入。
又以下敎曰,當該書吏,待其入來,令騎曹決棍。
又以下敎曰,都事雖落後,書吏當爲持來,而今番則書吏尤爲無狀,禁府諸書吏,令騎曹決棍十度。
傳于任希敎曰,待之甚難,崇政殿先爲晝講,經筵特進官,以闕中入來與入直侍衛人塡入,竝來詣,只入正時。
傳于柳善養曰,禮房承旨留院。
傳于林鼎遠曰,冊子持來,則大臣·承旨詣閤入侍時冊子,注書持入。
又傳于曰,冊子入來,則卽爲持而入侍。
又傳于曰,冊子何如是寥寥?知入。
又傳于曰,崇政殿東月臺,當爲殿座,轎子待令。
又傳于曰,侍衛置之。
林鼎遠啓曰,訓鍊大將李章吾,御營大將張志恒,時無職名,令該曹卽爲口傳付軍職,何如?傳曰,允。
金光國,以吏曹言啓曰,明日親臨都政時,郞廳不可不備員。正郞吳鉉胄,身病猝重,勢難察任云,今姑改差與佐郞未差之代,口傳備擬以入之意,敢啓。傳曰,知道。
吏曹政事,以李源一爲吏曹正郞,以金鍾善爲佐郞。
林鼎遠,以兵曹言啓曰,義禁府書吏鄭友僑等十三人,各決棍十度之意,敢啓。傳曰,知道。
任希敎,以漢城府言啓曰,仁慶宮舊基居民金尙振五寸姪,先爲調用有料布窠事,命下矣。訪問則金尙振五寸姪光浩,自金海纔已上來云。有料布各衙門員役中,先爲調用事,分付之意,敢啓。傳曰,知道。
林鼎遠,以義禁府言啓曰,卽接京畿監司牒報,則罪人,當日卯時量,到高陽郡,而拿來都事,以身病,中路落後未及云。莫重罪人,不可付諸一羅將,卽遣他都事拿來。當該拿來都事,今不知方到何處,而亦不可委之有病而置之,拿問定罪之意,敢啓。傳曰,初都事之勢固然,勿爲問之。
又以義禁府言啓曰,都事任希沆,成歡驛徒三年定配事,命下矣。以傳敎內辭意,具罪目,卽爲發遣府羅將,待城門開,押送配所之意,敢啓。傳曰,知道。
又以禁衛營一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯六月二十一日卯時,上御崇政殿。晝講入侍時,同知事李景祜,特進官尹得雨,參贊官林鼎遠,侍讀官李致中,檢討官洪檢,記事官李祖源·閔養烈·李養鼎以次進伏訖。上讀大學經一章·傳三章訖,致中繼讀,檢讀補忘章。上曰,如切如琢者道學也此一句,曾子之言耶?門人之言耶?上下番曰,此乃曾子之言,而門人之述也。上曰,君子賢其賢以下,亦曾子言耶?門人言耶?上下番又對曰,此則曾子之言也。致中以明德陳文義,檢以維新陳文義。上曰,所奏俱好矣。景祜·得雨·鼎遠曰,兩儒臣所奏,已無餘蘊,臣則別無仰陳者矣。命漢學人入侍,姜彝福·閔養烈進前,以不習講仰對。命退出。藥房進湯劑訖。命書傳敎曰,飭已行,事亦了當,前訓將李章吾,前御將張志恒,竝敍用,復授前任,卽爲牌招,傳授命召,備堂亦依前因管。又命書傳敎曰,嗚呼,伊今以後,一隅海東,乾坤復明,雖能陳奏使先來,來到後,此心可弛,遙望燕雲,使臣今將到何處?駐輿呼寫,心猶憧憧。藥房又進湯劑訖。諸臣以次退出。
辛卯六月二十一日辰時,上御太僕。親鞫入侍時,行都承旨金光國,左承旨任希敎,左副承旨林鼎遠,右副承旨李廷壽,同副承旨尹勉升,記事官李祖源·韓鼎運·閔養烈·李養鼎以次侍立訖。命罪人李應赫·桂德海面質後,上曰,兩罪人供辭如此,似無隱情,時原任之意,何如?時原任齊聲仰奏曰,臣等之意,亦似無更問者矣。命李應赫及桂德海父子特放。出榻敎藥房進湯劑訖。大司憲兪彦述,大司諫尹坊所啓,罪人李應赫所供,頗有條理,處分之下,臣等亦無可言,而至於德海,則冊子未到之前,不可遽然白放,姑俟冊子來到後,處分,何如?上曰,此不在於冊中之有無,不允。彦述所啓,請還寢定配罪人金柱泰減等之命。上曰,其勿復煩。一行刀削又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。又所啓,請還寢東呂·址淳等還配之命。上曰,勿煩。又所啓,請黑山島爲奴罪人五得,依律處斷。上曰,勿煩。坊所啓,請還寢鍾城府爲奴罪人天大酌處之命,依律處斷。上曰,勿煩。一行刀削又所啓,請黑山島爲奴罪人五得,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。上還內後,諸臣以次退出。
辛卯六月二十一日午時,上御資政殿。藥房入診入侍時,都提調金陽澤,提調蔡濟恭,副提調金光國,記事官蔡弘履·閔養烈·李養鼎,醫官方泰輿·李以楷·鄭允協·慶絢·吳道炯·柳光翼·徐命緯以次進伏訖。陽澤曰,聖體,若何?上曰,一樣矣。進湯劑,上進御。請診,上曰,置之。上曰,明日湯劑,亦依例爲之,可也。諸臣遂退出。
辛卯六月二十一日申時,上御崇政殿東月臺。大臣·承旨,持皇明通紀入侍時,領府事金相福,領議政金致仁,判府事金陽澤,左議政韓翼謩,判府事李昌誼,左副承旨李廷壽,同副承旨尹勉升,記事官李祖源·閔養烈·李養鼎以次侍立訖。上命祖源持冊子進前,時原任考閱數三板,上曰,常板缺文處,此冊果有之否?致仁曰,然矣。命入直兩儒臣入侍,李致中·洪檢進前。命讀奏。致仁曰,文體險澁,口硬難讀矣。命致仁裂其張爻周,又命檢洗草後,仍卽付丙。命大臣先退,又命捕將入侍進前。上曰,捕校尙不來耶?章吾曰,尙不來矣。命捕將先退。上仍詣崇政門,命當直都事拿入。上曰,此冊,羅將授汝耶?禁堂授汝耶?對曰,羅將授臣,故仍往賓廳,納于大臣矣。上曰,禁府諸堂在闕中耶?對曰,俱在闕中矣。命決棍十度訖。上又詣建明門。延曙察訪李翼祥,極爲駭然,喬桐府充軍諸驛察訪,竝江華諸島水軍充定事。帳前下敎傳曰,諸察訪下敎分揀。傳曰,承旨所爲駭然,施以不敍之典。命禁府都事,任希沆拿入,決棍二十度,成歡驛徒三年定配事。帳前下敎命書傳敎曰,訓將特施不敍之典,命僕正朴師崙,左通禮尹錫周拿入,錫周決棍十度。命書傳敎曰,身爲左通禮,不爲待令,事之無據,莫此爲甚。左通禮柳薰,令該府特施制書有違私律施行,旣已申飭,則通禮多不擇人,當該吏判,越俸一等。又命書傳敎曰,今日擧措,萬萬可駭,就捕都事,令羅將代來,持來冊子,關係何等,而承命都事,亦令羅將持來。此萬古所無,羅將雖持來,時原任俱在闕中,則亦令羅將呈焉,事之寒心,莫此爲甚。判義禁具善行,特施不應爲私律勘處。都事趙玉,殘劣特甚。尹㬘,偃臥當直。一竝汰去,尹㬘準期不敍。近者金吾郞,多不擇人,有形勢者,百計謀免,當該政官,從重推考,明日親政時,其代另擇。右通禮尹錫周,甲山府充軍事。帳前下敎命書傳敎曰,今番陳奏奏咨文持去禁軍,一人溺水僅生,一人溺水而復持去,其涉可尙。持去禁軍朴春機,今番親政時,特差邊將。溺水禁軍趙榮傑,令該曹木綿賞給,羽林將卞至健,汰去事。帳前下敎上還內後,諸臣以次退出。
上在慶熙宮。停常參·經筵。
藥房提調蔡濟恭,副提調金光國啓曰,昨日帳前訊囚,勞動旣多,臨門酬應,侵夜還內,伏未審聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。建隣書皆洗滌,此心雖弛,餘懷曷諭?氣則一樣,待敎入侍。中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,考出之狀,當於麗春門見之。侍衛安徐,承旨竝詣閤,左,·右相入侍之意,令預備翰林傳諭。
柳善養,以都摠府言啓曰,今日入直內三廳武兼禁軍及軍兵等,當爲中日習射,而親臨都政相値,不得爲之之意,敢啓。傳曰,知道。
傳于具㢞曰,丙午年皇明通紀印出時,相臣誰也?提調及持來人入侍時,知奏。
傳于金光國曰,相考乎?知入。
傳于具㢞曰,知春秋,以內局提調,在闕中,與翰林詳考冊子,刊印誰爲之?卽爲知奏,則方爲都政,斯速知入。
備忘記,薇垣長尹坊爲承旨,牌招察任,房順房。
以訓鍊大將薦望,傳于林鼎遠曰,姑置之。
傳于金光國曰,內局入侍,儒臣同爲入侍。
假注書望蔡弘履遷轉代,以丁志元爲假注書。
假注書望李祖源遷轉代,以安大濟爲假注書。
林鼎遠啓曰,明日次對時,兩司長官,當爲進參。大司憲兪彦述,待開門牌招,以爲入侍之地,何如?傳曰,允。
有政。吏批,判書朴相德,參判尹得養,參議洪樂純,行都承旨金光國進。以金浤爲典設別提,元重擧爲司導主簿,黃胤錫爲司圃別提,姜彝正爲兵曹正郞,金岳柱爲兵曹佐郞,任煜·姜翰爲兵曹佐郞,李顯喆爲引儀,趙城鎭爲刑曹佐郞,趙貞相爲直講,權穎爲司諫,李昌伋爲持平,李昌任爲校理,尹師國爲副修撰,李衍祥爲司書,李昌壽爲判義禁,柳脩爲同義禁,李堉爲鍾城府使,朴基正爲氷庫別提,鄭文啓爲司圃別提,金景澤爲司導直長,白師憲爲宗簿直長,呂善京爲獻納,金宅洙爲直講,金爾祖爲兼引儀,權尙鎭爲任實縣監,文得一爲尙瑞直長,安錫佺爲西部都事,權健爲中部都事,任希雲爲司饔主簿,鄭德濟爲義盈奉事,李殷濟爲內贍奉事,宋載中爲沃川縣監,金復根爲儀賓都事,崔慶裕爲直講,金衡柱爲順川郡守,權啓述爲柒原縣監,權廷喆爲泗川縣監,文得一爲典設別提,李濟鵬爲尙瑞副直長,金魯鎭爲禮曹參議,洪獻猷爲金溝縣令,李濟豐爲瑜城察訪,金趾祥爲德源府使,宋濟魯爲鏡城判官,李濟鵬爲尙瑞直長,趙載因爲繕工副奉事,魚用霖爲公州判官,金履素爲沃溝縣監,鄭文遠爲石城縣監,河龍珠爲旌善縣監,徐㬦爲明川府使,宗簿直長白師憲,義盈直長具允斌相換,韓文洪爲尙瑞副直長,李敬善爲報恩縣監,趙夢麟爲禮曹正郞,朴基正爲監察,洪疇漢爲金井察訪,崔雲羽爲昌原府使,柳鎭田爲端川府使,趙㠎爲雲峯縣監,尹在寬爲濟用副奉事,洪載淵爲溫陽郡守,韓光溥爲延豐縣監,鄭履曾爲長鬐縣監,尹慶龍爲監察,李潭爲同敦寧,蔡濟恭爲冬至正使,朴師海爲副使,李昌任爲書狀,申晦爲兼右賓客,黃景源爲右副賓客,李慶默爲兼說書,洪相簡爲掌樂正,洪相直爲茂長縣監,李漢一爲江東縣監,文得一爲監察,尹昌鼎爲文義縣監,金樂材爲永春縣監,承正述爲典籍,李彦熙爲豐德府使,吳道炯爲加平郡守,柳雲翼爲陽川縣監,趙台絃爲新寧縣監,趙潞鎭爲軍威縣監,徐懿修爲典籍,鄭宇鵬爲戶曹佐郞,金敍九爲結城縣監,鄭景曾爲茂山府使,李光國爲熙川郡守,金用兼爲軍資正,金魯永爲工曹佐郞,徐惇修爲典牲主簿,李尙烈爲禁府都事,蔡弘履·李祖源爲典籍,李鎭衡爲左通禮,鄭煥猷爲右通禮,成胤儉爲司成,金蓍耉爲相禮,金尙集爲弼善,李潭爲宗廟提調,元仁孫爲宗簿提調,申晦爲氷庫提調,洪名漢爲內資提調,李昌壽爲掌樂提調,尹得養爲觀象監提調,金鳳顯爲禮曹佐郞,李復元爲監察,金昌祿爲金郊察訪,鄭錫祥爲景陽察訪,金重燮爲契樹察訪,宋錫臣爲義盈主簿,韓龍禧爲氷庫別提,鄭國臣爲監察,成德演爲軍資判官,李養鼎爲宗簿主簿,閔養烈爲典籍,睦祖永爲兵曹佐郞,金守載爲奉常僉正,李斌爲判官,呂鼎源爲說書,白師國爲刑曹正郞,洪履健爲典籍,金聖觀爲尙衣主簿,柳源爲內資主簿,鄭亮采爲中部都事,李龜應爲南部都事,李得永爲造紙別提,朴相玉爲禮賓主簿,柳凝之爲北部都事,宋瑋明爲禁府都事,羅潤福爲典獄主簿,尹得霖爲禁府都事,尹心緯爲獻陵令,李後圭爲司宰主簿,閔濟烈爲典設別提,洪紳漢爲氷庫別提,李萬祚爲長興主簿,趙廷瓊爲禁府都事,李敍中爲引儀,李昌郁爲贊儀,趙宗喆爲禁府都事,李赫胄爲英陵參奉,申光祜爲順康園守奉官,金用元爲光陵參奉,崔廷說爲假引儀,徐致修爲順康園守奉官,李勉基爲厚陵參奉,金履中爲弘陵參奉,徐有臣爲孝陵參奉,尹履柱爲光陵參奉。
兵批,判書李翼元進,參判尹得雨進,參議洪述海,參知邊得讓進,右副承旨柳善養進。以朴聖樫爲同知,白東毅爲大興中軍,鄭觀采爲江華中軍,李潤國爲三陟營將,金履禧爲北評事,徐德行爲統虞侯,李章運爲高嶺僉使,魚福龜爲昌慶將,訓鍊主簿單金國熙,副護軍閔趾列·徐赫修·宋載魯·沈禧鎭·金相呂,司果朴良新·宋思鑑·鄭昌白·林暄·金大礪·趙彦心·韓榮錫,護軍鄭文柱·金尙健,司直李昌壽·嚴璹·閔百興·鄭彦忠·李在簡·任希敎·蔡緯夏·李興宗·任希雨,司果宋聚行,司勇金喜澤,韓德弼爲副摠管,宋錫孫爲訓鍊主簿,李章漢爲咸鏡中軍,李載興爲慶福將,韓文揆爲荏子島僉使,趙鳳麟爲西生僉使,朴思儉爲登山僉使,崔致侃爲潼關僉使,金涷爲南桃萬戶,尹光民爲呂島萬戶,洪致河爲文山萬戶,嚴興佑爲智島萬戶,徐東修爲豆毛浦萬戶,權廷赫爲同知,崔章岳爲訓鍊正,洪宜海爲會寧浦萬戶,張益起爲知世浦萬戶,高道貫爲舒川萬戶,曺漢吉爲幕嶺萬戶,河百範爲木浦萬戶,元啓弘爲黃海兵虞侯,趙心泰爲都摠經歷,崔弘瑞爲古城僉使,羅星徵爲善積僉使,文天銶爲古今島僉使,金命魯爲花梁僉使,姜柱禧爲老江僉使,張天維爲淸城僉使,李潤慶爲都摠經歷,鄭興僑爲九月別將,片重源爲咸鳳別將,李東赫爲笠嶺別將,金守澤爲禿用別將,金振光爲正方別將,高東興爲古突別將,曺命載爲林土別將,尹文淵爲都摠都事,洪重復爲仁遮外萬戶,田得雨爲全羅兵使,金海柱爲內禁將,具明謙爲羽林將,申旭爲五衛將,鄭宗用爲潼關僉使,鄭宅柱爲訓鍊主簿,李格爲訓鍊主簿,朴良新·安相澈·鄭義福爲守門將,鄭昌伯爲武兼,金國熙爲龍津萬戶,蔡述夏爲訓鍊判官,朴泰均·黃希中·兪存中爲訓鍊主簿,折衝南履五,副護軍李潤國·南履五,李仁彬爲訓鍊副正,李元萬爲都摠都事,金殼爲訓鍊主簿,吳載徽爲訓鍊副正,李長玉爲釜山僉使,鄭信達爲都摠經歷,金徽柱爲宣傳官,洪和輔爲法聖僉使,李基采爲中樞都事,李斌爲都摠經歷,李邦城爲都摠都事,金龜瑞爲訓鍊判官,金得衍爲訓鍊主簿,南舜喆爲內禁將,鄭徵世爲平安兵虞侯,崔孝達爲訓鍊主簿,李顯宅爲訓鍊主簿,宋思鑑·具翼元·金大礪·林暄爲武兼,金東淵爲忠翊衛將,李憲彬·金益彬·吳益常·朴光迪爲宣傳官,李汝節爲武兼,李周聃·禹聖欽·邊聖輔·趙逸鎭爲部將,宋漢坤爲守門將,李國觀·金錫彬·金楚璧爲守門將,訓鍊主簿單李顯宅,副護軍具明謙·金海柱·申旭,馬海里權管單李長煜,江口權管單趙台鎭,栗浦權管單鄭大濟,大坡兒權管單徐大秋,安原權管單姜道璣,吾村權管單全始大。
柳善養,以兵曹言啓曰,新除授潼關僉使崔致侃呈狀內,老母今年七十歲,無他兄弟,不當遠離赴任云。邊將之親年七十,無兄弟獨身者,許遞其任,已有定式,依例改差,何如?傳曰,允。
又以御營廳一二巡廳·左右捕盜廳言啓曰,去夜犯夜人無所捉之意,敢啓。傳曰,知道。
林鼎遠,以義禁府言啓曰,判義禁具善行,特施不應爲公律勘處事,命下矣。具善行旣已拿囚,以不應爲私律,杖八十依例收贖,奪告身三等,放送之意,敢啓。傳曰,知道。
又以義禁府言啓曰,左通禮柳薰,令該府特施制書有違私律施行事,傳旨啓下矣。柳薰旣已拿囚,以制書有違私律,杖一百依例收贖,告身盡行追奪,放送之意,敢啓。傳曰,知道。
又以義禁府言啓曰,右通禮尹錫周,甲山府充軍事,承傳啓下矣。以傳敎內辭意,具罪目依例發遣府羅將,押送之意,敢啓。傳曰,知道。
右承旨任希敎疏曰,伏以臣與新除左副承旨臣尹坊,有親査應避之嫌,揆以法例,自在應遞。玆敢援例陳章,伏乞亟賜鐫遞,以存公格,不勝幸甚。踏啓字。
辛卯六月二十二日辰時,上御麗春門。殿座入侍時,行都承旨金光國,左承旨尹坊,右承旨柳善養,左副承旨林鼎遠,同副承旨尹勉升,記事官蔡弘履·李祖源·閔養烈·李養鼎以次侍立訖。命領·左相·上下番儒臣入侍。致仁·翼謩及尙集,檢進伏。上曰,已考出耶?致仁曰,已考。丙午則分明,而非顯廟丙午,乃當寧丙午矣。命前後進講冊錄持來於玉堂,命光國讀奏訖。命檢監印皇明統紀改刊事。出榻敎命書傳敎曰,承旨任希敎許遞,其代前承旨具㢞,給牒敍用爲承旨,牌招察任,房順房。薇垣長有闕代,副司直朴師海除授。又命書傳敎曰,今日用心之時,年少中官,能記得來,其可尙也,特賜弦弓一張。又命書傳敎曰,金判府事,內局都提擧許副,領相爲都提擧。命進湯劑訖,命詣臺臺臣入侍事。出榻敎中宮殿進御淸暑六和湯三貼,自今日更爲製入事。出榻敎掌令金瑞應進前啓曰,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。又所啓,請還寢黑山島爲奴罪人五得,依律處斷。上曰,勿煩。一行刀削又所啓,臣見湖南繡衣啓本,則公州判官朴師錫,以民不蒙惠,吏緣爲奸,引滿稍過,政務或滯爲目,而道臣殿最,置諸純褒之科,考績之意,果安在哉?請忠淸監司權噵,從重推考,當該判官朴師錫罷職。上曰,以全州觀之,道臣殿最,繡衣書啓,亦有異同,而今於朴師錫,亦不可異同而止,莫知孰是孰非,第得臺體,依啓。又所啓,三·甲·六鎭,北門鎖鑰,朝家軫念之道,固當十分加意,而武人爲倅,苛政多端,貂蔘鹿茸,盡爲拔身之奇貨,聲色游獵,把作消日之戱具,徵斂無藝,政務都弊,蔀屋編戶,不堪推剝。以爲朝家之差送守令,只是厲吾屬,願得一見文守令。大抵謹勅之武臣,不如常調之文臣,故粤自先朝,軫恤此弊,已定文武間差之法。近年以來,此法漸弛,鍾城一窠,雖以文差,只爲陞資而强赴,旋卽圖貶而遞歸。其餘皆作武窠,而亦不欲久留,徒煩逢送,官民難支,豈不萬萬寒心?春間一臺臣,以文臣間差之意,陳達筵中,至蒙允可矣。適値親臨大政,北倅多窠,請六鎭·三甲守令,必以文武中有地望者,另擇間差久任之地,何如?上曰,則在於人,何拘文武?雖然,鐵中錚錚,庸中佼佼,予用嘉之,依啓。又所啓,前掌令柳薰,論劾前執義洪相直也。醜詆之說,至及於相直旣骨之父,辱其人擧其親,自是闤闠中口業,本非朝廷上美風,而及其相直之避嫌也。薰乃益加憤怒,方肆詈罵,辱人之父而怒其反詈。苟使易地,其將如何?況又拈出相直避辭所無之重臣二字,挺身左袒,如報己怨。臣未知所謂重臣,果指何人?撞着重臣者,亦何等句語,而身爲臺閣,甘心爲宰臣報怨?如許臺體,曾所未聞。羞臺閣而辱朝廷,非細故,請前掌令柳薰,削去仕版。上曰,因通禮昨已處分,其律相近,所啓得體,依啓。命書傳敎曰,近者臺臣寥寥之時,掌令金瑞應頃者所懷,予已嘉之,而今日三啓,能洗寥寥,皆得臺體。至於三·甲,予嘗慨然,臺啓得體,今聞有窠云。噫,得生海濤,予亦異哉,今日承宣,欲諭不諭,其人復生,無乃爲此而然歟?且以下大夫,其能休致,予見於其父,今於暮年,何不酬其子?況是誰之子,於貂於色,予不爲疑,何待殿座?大僕正朴師崙,特除甲山府使。親政時下批,命鼎遠讀奏使行入柵狀聞訖。上還內,諸臣以次退出。
辛卯六月二十二日巳時,上御集慶堂。親臨都政入侍時,吏曹判書朴相德,兵曹判書李翼元,吏曹參判尹得養,兵曹參判尹得雨,吏曹參議洪樂純,兵曹參議洪述海,兵曹參知邊得讓,行都承旨金光國,左副承旨柳善養,記事官蔡弘履·李祖源·閔養烈·李養鼎,吏曹正郞李漢一·李羽逵,佐郞金敍九·金鍾善,兵曹正郞沈命德·金寅燮·許鍒·趙夢麟以次進伏訖。命書傳敎曰,崇政殿殿座時,當先受親政人謝恩後開講。況暮年親政,料表者乎?在京人,皆無遺殿庭謝恩。又命書傳敎曰,當該承傳色,從重推考。又命書傳敎曰,暮年親政,豈偶然哉?五考五上,十考十上,純褒抄啓,西北松都人·戊申軍功人,遐方沈滯者,另加調用於內三廳,赳赳武夫者尠。至於宣傳官,近侍人也,另加擇擬。宣薦人沈滯者,莫若近年,着實檢用。又命書傳敎曰,頃者下敎意在,兵判所奏是矣,依例擧行。又命書傳敎曰,旣示勅礪,盛暑親政,其亦料表。昨夜政官越俸下敎,特爲分揀。又命書傳敎曰,明日次對,奉朝賀洪啓禧同爲入侍。又命書傳敎曰,皇明通紀,有考見者,時原任大臣,校書提調,明日入侍。又命書傳敎曰,注書,尙瑞院官員,依例陞六。又命書傳敎曰,暮年親政,予豈料哉?其氣若此,豈循常例?十考十上,五考五上,純褒抄啓,淸白吏爲國效,忠人·戊申軍功人·松都西北人調用,初入仕另擇,今宜着意,俾有實效,生民休戚係焉,況親政乎?惟宜爲官擇人。又命書傳敎曰,旣示勅礪,末薦調用之命安徐,內乘望,待後窠調用。李奭培爲內乘,申大益仍前任,守門將望,依例備擬。親政罷後,命賜饌訖。手書示御製,今年親政,豈予料?明日殿庭受謝恩一句,命入侍諸人賡進。三更後,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,昨日親臨大政,夜深乃罷,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,問候批答,於朝昧焉,及其殿座,昏謬中官,其亦不奏,提醒賜批,吁嗟心神日衰,於此可見。旣入侍亦服二貼,今日內局酬應畢也。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
大殿,政院·玉堂·藥房問安。答曰,知道。勿爲問安。
中宮殿·惠嬪宮·世孫宮·嬪宮,政院·玉堂·藥房口傳問安。答曰,知道。
傳于具㢞曰,承旨以時服入侍,受賜恩後,當開講,正時置之。
柳善養啓曰,大臣·備局堂上,依下敎來待矣。傳曰,大臣·備堂入侍晝講兼行。
以待敎李在學,檢閱李度默牌不進罷職傳旨。傳于具㢞曰,只推。
具㢞啓曰,待敎李在學,檢閱李度默,旣有只推之命,竝卽牌招入直,何如?傳曰,允。
傳于具㢞曰,重臣黃景源入侍。
又傳于曰,其所處分,不過申飭,訓將下敎,特爲安徐,卽爲傳授命召。
傳于尹勉升曰,都承旨·戶曹判書入侍。
以承傳色下敎于具㢞曰,暮年親政,做錯一也。吏判,依騎判例捧傳旨,吏·兵判,政事當日爲之。
尹勉升啓曰,卽者吏曹郞廳來言,今日爲政事命下,而參判尹得養,參議洪樂純,俱以病不來,不得開政云。參判·參議,竝卽牌招開政,何如?傳曰,允。
又啓曰,吏曹參判尹得養,參議洪樂純牌不進,推考傳旨及罷職傳旨,今方捧入,而開政命下之後,如是違牌,不卽擧行,事甚未安,參判更卽牌招,開政,何如?傳曰,何時下敎,而次堂豈如是乎?參議只推,一體牌招。
傳于尹勉升曰,坐直承旨,入侍。
吏曹口傳政事,檢閱柳雲羽單付。
尹勉升啓曰,檢閱柳雲羽,旣已付職,待開門,牌招入直,何如?傳曰,允。
具㢞,以弘文館言啓曰,新除授副修撰尹師國,時在平安道江東縣任所,經筵入番事緊,請斯速乘馹上來事,下諭。傳曰,其赴屬耳,今聞大臣所奏,善治可知,特命仍任,此草記勿施。
又以侍講院言啓曰,本院新除授司書李衍祥,時在慶尙道新寧縣任所,書筵入番事緊,斯速乘馹上來事,下諭,何如?傳曰,允。
金光國,以吏曹言啓曰,本曹佐郞金鍾善呈狀內,身病猝重,勢難察任云。今姑改差,何如?傳曰,允。
柳善養,以兵曹言啓曰,武臣堂上祿試射設行事,命下矣。今六月二十四日設行,而試官望,備擬入之意,敢啓。傳曰,知道。
又以御營廳言啓曰,禁御兩營兼把摠守令,以時任把摠,自辟差送,所屬軍兵,句管鍊習定式,而近來銓曹,廢而不行,故頃日筵中仰達,以雖不沙汰,此後申飭銓曹,該營武士,依舊例擧行,銓曹不用自辟草記改差事,奉承傳矣。軍威縣監,卽臣營把摠自辟窠,而銓曹,以蔭官趙潞鎭差出,依例改差。本廳時任把摠中差出,何如?傳曰,大臣旣奏仍任,此草記給之。
又以禁衛營一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十三日辰時,上御集慶堂。都承旨·戶判·校書提調入侍時,戶曹判書蔡濟恭,校書提調黃景源,都承旨金光國,假注書安大濟,記注官許鍒,記事官李昌燮以次進伏訖。上命書藥房批答。上曰,玉堂上下番入侍。出榻敎上命書皇明通鑑小序。上曰,編次人見之。濟恭讀奏,上曰,皇明時學者,多背馳於朱門者矣。景源曰,然矣。濟恭曰,至淸時則尤甚,而有異同條辨,亦多背馳矣。上曰,留良背馳朱門,卿等嘗見其文乎?景源曰,不得徧覽,而略考之,則大槪爲中國,而諱淸人矣。上曰,注書出去,皇明紀略持入。濟恭曰,序文中,宜入其時監印,臣之意矣。上曰,好矣。濟恭曰,其時越字而刊出者,可謂不善爲矣。上曰,然矣。上曰,注書出去,肅廟己卯一年日記入之。濟恭讀奏通紀小序。景源曰,元本諸序,皆除去爲敎,然則御製當弁之矣。上曰,使洪聖源,以洪武正韻書之木板,開刊,可也。趙宗鉉·洪檢入侍。上曰,高哥事怪矣。若見之,則桂德海,必發明矣。濟恭曰,若見之,則渠何敢留其冊乎?上曰,龍馬所留置云,則可知矣。上曰,以二十四從卷乎?檢曰,然矣。上曰,召對朱吐乎?檢曰,召對時內冊,則朱吐矣。上曰,一日當印幾板乎?濟恭曰,日長時十八板,日短時則十三板矣。備考印出時,則催促爲之,不可拘常例矣。或有士夫家願印者,不可速毁板矣。上曰,皇明通記,不可使無矣。上曰,戶判讀奏紀略。宗鉉·檢以次讀奏,濟恭亦讀奏。上曰,明太祖誕生時事,有如姜嫄事云矣。濟恭讀奏建文事。上曰,皇明通紀一·二·三卷入之。濟恭曰,齊泰·黃子澄,不善爲之矣。事自渠出,事急而出逃矣。光國曰,程濟則賢矣。景源曰,方孝孺,雖若古談而賢矣。濟恭曰,天下盛名,故必欲生之,終不聽而死節矣。上曰,其文集見之乎?景源曰,文亦正矣。上曰,齊·黃,畢竟果如何?景源曰,成祖入後殺之。上曰,職名高耶?濟恭曰,官亦高矣。上曰,顯皇帝事讀奏,其時有我朝事耶?濟恭曰,有壬辰事矣。上曰,讀奏。景源曰,饗銀八百萬兩矣,天下之力,猶患不足,各收銀三分於天下之民矣。上曰,倭人何能至平壤乎?景源曰,其時龍山倉多積貯,倭人不能盡食,其後中朝士卒來後,亦賴此而爲糧云矣。濟恭曰,其時累萬石,常積峙云矣。壬辰前則無都監,故穀數甚富云矣。一年都監軍兵料四萬石,軍資監三萬餘石矣。宗鉉·檢先退。上命書皇明通鑑小序。濟恭讀奏。濟恭曰,序中專對之擧,改以奏請,何如?上曰,明史中,書奏請於淸云者,不好矣。濟恭曰,然則改以專价,何如?上曰,好矣。濟恭曰,因奉朝賀洪啓禧以上斡旋處如何矣,因饐却食下文勢,承接而字,似好矣。上曰,靑菴集必有之矣。景源曰,列聖朝培養甚重,淸朝文集,無持來之事矣。濟恭曰,數三文集來矣。上曰,李彝章使行時,持來云矣。光國曰,毛西河集出來,方留玉堂云矣。上曰,朱璘何至過憎耶?見陳建之文而述之矣。濟恭曰,文字體重,序文中勿稱此人,稱啓禧,何如?上曰,然矣。上曰,始之乎?景源曰,一番入侍,稟裁後始之云矣。諸臣以次退出。
辛卯六月二十三日巳時,上御崇政殿東月臺。親臨受謝恩入侍晝講,大臣·備局堂上引見追入時,知事韓光會,特進官沈鏽,參贊官具㢞,侍講官趙宗鉉,檢討官洪檢,假注書安大濟,記注官許鍒,記事官李昌燮,行都承旨金光國,左承旨尹坊,右承旨具㢞,左副承旨柳善養,右副承旨林鼎遠,同副承旨尹勉升,領議政金致仁,左議政韓翼謩,領府事金相福,判府事李昌誼,行司直申晦·李昌壽,刑曹判書沈鏽,判尹韓光會,工曹判書金時默,行副司直洪名漢,右參贊李景祜,行副司直具善復,同敦寧李潭,行副護軍張志恒,行副司直金孝大,司諫權穎,持平李昌伋,事變假注書韓鼎運以次進伏訖。上曰,都政除拜人,中宮殿·世孫宮,盡爲肅謝後,皆使之上殿。上曰,世孫宮則無親受之例矣。謝恩人以次上殿,進前各陳職姓名,退出。上曰,守令署經,今日內爲之。出榻敎上曰,此時守令,豈可曠官?夫馬遲滯,亦宜顧焉,其令初五日辭朝。出榻敎上曰,晝講諸臣進前。上讀小學篇題,宗鉉讀奏篇題,檢讀奏題辭。宗鉉曰,習與知長之習字,有意味,伏望留念焉。上曰,當留念矣。檢曰,昔非不足,今豈有餘,一節深於一節,或慮後學之怳惚看過,別立此二句。此是發前人之未發,雖出於勸進之意,而此等處,宜留聖念焉。上曰,所陳好矣。光會曰,仁義禮智人性之綱云者,仁是性分中所具之理之大者,而隨物卽感。故所謂藹然者,可見本體之大,而其發之出於自然矣,伏望體念焉。上曰,當留念矣。鏽曰,經筵官諸臣已盡白,臣則別無所見矣。㢞曰,諸臣已備達文義矣,臣豈有別見乎?上曰,吳道炯將出外,而道里幾何乎?致仁曰,百里餘矣,曾前或有近處相換事矣。上曰,都政除授諸人,親受謝恩而召見,則人人亦不至,怪矣。卿等所見,如何?致仁曰,未及詳知,而大體則略聞之矣。上曰,東銓復職多矣。致仁曰,前古所無矣。上曰,藥房提調,持湯劑入侍。出榻敎上進湯劑。上曰,奉朝賀洪啓禧入來。注書出外召入,鼎遠讀奏湖南·江華雨澤狀啓,統制使狀啓,湖南漕船船隻難覓狀啓。致仁曰,有意見矣。擧條未及下,而道臣此狀,又爲來到,臣等商量更稟矣。鼎遠讀奏江留漂泊狀啓,侍講院司書李衍祥上來下諭草記。上曰,允。上曰,皇明通鑑印本後,內入二件,進獻一件,五處史庫一件。草本,玉堂·春坊私家洗草者,令本館代印以給。出榻敎上曰,明史中高煦,誠難者矣。濟恭曰,常時加鐵器矣。上曰,明史中朱璘文字,李玄錫何處得見而書出乎?濟恭曰,想應廣搜而書之矣。上曰,吾則恐有怪漢,持靑菴集入闕矣。至于今而無之,無則果無矣。上曰,今番朴弼淳,果難矣。桂德海,則不見,亦明矣。徐命敏幾年不見,而朴弼淳,得見而爲之怪矣。大槪中書出怪矣,若其崩痛之意則必矣,非有現能之意,而恐政院不捧,故大槪如此矣。景源曰,然矣。濟恭曰,以前持平陳疏,則豈必見其大槪而捧入乎?儒疏則或不見,而見其大槪進退矣。上曰,待賢關,事體重焉。此後鄕儒者外,太學封章者,其勿令讀於政院。出榻敎上曰,太學無爲之之氣矣。濟恭先退。上曰,先朝己卯七月初五日備堂引見事,讀奏,可也。善養讀奏曰,常參·經筵,停則皆同矣。至於十日以後,承旨座目,有遞易矣。上曰,召對座目誰也?善養讀奏。上曰,李喜茂誰也?致仁曰,李坦之父矣。致仁曰,皇明通紀改定時,至於我朝事,則姓字書之,諱字以小註書之。其中通婚一節,刪去,似好矣。上曰,此豈成說乎?辱我國甚矣。雖我國小房子,豈有與倭通婚之理乎?上曰,我國先爲講和乎?致仁曰,中朝,使之講和矣。上曰,二陵松柏不生枝云云之詩,我國人心,可見矣。上曰,平秀吉何時無乎?致仁曰,壬辰以後,卽無見處矣。啓禧曰,隨姜弘立入去倭兵三百,爲我國效死矣。國家設壇賜祭,事理則然,而以其微瑣,故至今無此事矣。姜弘立降胡後,仍誘倭三百而殺之,閭閻中雜記備載者,或有之矣。使之書入,下覽好矣。上曰,非古文而近來所記,故未得見矣。上曰,玉堂,有明紀編年記略乎?史官出去持入,注書持入。上曰,近年講二十四卷乎?致仁曰,刪節無大文減去之事,如綱目爲二十四卷,依此刪節爲之好矣。相福曰,自外相議,刪節好矣。翼謩曰,付籤處考見,而雖置無妨處,亦多矣。啓禧曰,李德馨,訛報海船來泊,楊鎬不能備禦,故至今見者,爲恨矣。上曰,有怪漢,以通紀·輯略校正事,陳北京,則無乃有不好事耶?諸臣曰,李德馨事,不至大害矣。宗鉉讀奏明紀此一段,上命諸大臣及啓禧,考見通紀。上曰,安南·琉球,皆入其中矣。致仁曰,三字越處,以某王姓諱書之,而或有不可考處矣。啓禧曰,以年條考之,則可知矣。太祖朝以初諱書之矣,曾聞皇朝,賜後諱矣。昌壽曰,改諱後陳奏,皇朝依之矣。上曰,初則二字,後則一字矣。啓禧曰,古者大臣,有改名事,書以初名云矣。致仁曰,嚴璹改名後,璘字多改名者云矣。上曰,然乎?玉邊則可改,而他邊則不必改矣。上入少次,命諸臣考閱。上少間出御,下敎曰,更思之,書以某王非矣。國號未定時,豈有謚號乎?以陵號書之,何如?啓禧曰,以國乘言之,要其終有書謚處,未爲不可矣。翼謩曰,後人追述之事,無甚相礙矣。致仁曰,不必如此矣。只以初諱書之,如何矣?啓禧曰,寧廟亦入矣。上曰,竝皆入矣。啓禧曰,爲皇朝史,而國朝,不可如他國,我國大事,不可不詳書矣。上曰,此則似然矣。啓禧曰,東人爲皇朝史,而以我某大王書之,好矣。昌誼曰,追述故不得不尊之矣。啓禧曰,臣所書處,加我字好矣。英·宣襲封處,懸註我云云,不至失義矣。翼謩曰,我國臣子之所爲,無不可之事矣。景源曰,仁廟以前,則皆有書處矣。致仁曰,自仁廟以後,無可以書矣。以姓字書後,小註初諱好矣。啓禧曰,姓諱俱不書,好矣。上曰,以某陵乎?書以某王,好乎?致仁曰,以皇明所賜謚,書之好矣。以後人追述,故書之無害矣。啓禧曰,列朝,以姓諱書之。聖朝,不可以聖初諱書之矣。上曰,襲封時,以初諱矣。以聖初諱書之,則列朝,可拔姓字乎?諸臣齊曰,皆可書之矣,國初則有權知事矣。啓禧曰,用權道,而不可不降書安南國王矣。上曰,外國,朝鮮爲上乎?啓禧曰,數處上,書朝鮮矣。上曰,非皇明所記,乃彼漢所書矣。翼謩曰,三處隨其文爲之,何害於義乎?凡例一處無關係矣。上曰,姓字大書,諱則以小註書之。宗鉉讀奏姜弘立事。上曰,拔之好矣。致仁曰,此關係國事矣。自我國送弘立時,爲天朝矣,金應河則立節,而弘立如彼矣。啓禧曰,正史中,朝鮮送援兵,或死或降云云。以我國人,垂天下史,可以有辭於後世矣。致仁曰,此則書之好矣,而於明史,亦有光矣。名漢曰,其書也,非爲弘立而書矣。上曰,然而此人名字,書之陋矣。致仁曰,如此處,古之小人,書名者多矣。啓禧曰,天啓間,仁廟乙丑冊封某爲王,不可以聖諱書註矣,亦不可不書姓字矣。上曰,皇朝冊封,止於此乎?上曰,不書國姓,可也。致仁曰,紫陽筆法,見於綱目,而以我東人,作明史,不可以立綱目而袞銊矣。景源曰,領相之言,似然矣。啓禧曰,皇明字,則不可舍之矣,不可只言明史矣。相福曰,旣有綱有目,則稱以綱目,無害於義矣。致仁曰,不可立綱矣。啓禧曰,以皇明史三字書之,而其下,以某稱之好矣。上曰,春秋後有綱目,其後有麗史提綱,綱目二字,開眼矣。啓禧曰,大臣之言,雖如此,稱以綱目,何害乎?以臣愚見,以皇明史綱目,稱之好矣。又或以皇明史要,稱之,亦何如?上曰,不知其好矣。致仁曰,臣意綱目之義不好,只記事則豈非垂後之書乎?以我東人,豈可綱目皇明事乎?上曰,以小邦,綱目皇朝,似如何矣。諸臣曰,皇朝事,筆法不可夬意爲之矣。啓禧曰,初則大段嚴立筆例矣,其後諸臣陳白稍緩矣。致仁曰,明史綱目修正時,事勢不得不如此矣。上曰,聞領相之言,知綱目之爲濫矣。翼謩曰,泛言則恐無妨矣。旣已成言如此,則諸臣之言,似然矣。上曰,欲作綱目矣,甚悵然矣。諸臣以皇明通鑑爲冊名,則爲好之意,齊陳。上曰,好矣。啓禧曰,此後小小節目,從當仰稟而裁定矣。上曰,冊名則好矣,而悵然矣。相福·昌誼·啓禧·檢先退。致仁曰,昨日都政,夜深而罷,今朝始瞥見政目,亦姑未聞物議,而東銓之政,似不無一二不察矣。李煜解由未出,遽擬於外任。尹昌鼎年限已屆,移擬而受點,當該銓官推考。文義縣令尹昌鼎,軍威縣監趙潞鎭,竝仍前職,爲潞鎭代而公然落職者,實有非其罪之歎,分付銓曹,隨窠調用,何如?上曰,依爲之。出擧條翼謩曰,政望承傳,亦有誤書者。魚用元,卽有鵬之孫,而以有鳳懸錄,不察甚矣。銓官推考,何如?上曰,依爲之,其望勿施。出擧條致仁曰,西銓之政,當先觀久勤用舍。久勤之中,武兼尤有異焉,而當遷二人,竝不得遷。鄕長官久勤,毋論好否,收用者多,而各軍門哨官,全不檢擬,此已有咈於物議。至於邊地調用,自有次序,而如洪和輔之履歷人地,首先可用者,三窠竝出,一不照擬,反擬於將爲邊地階梯之僉使。如此政格,曾所未聞。法聖僉使洪和輔改差,兵曹判書李翼元,爲先從重推考,何如?上曰,依爲之。武兼之陳,尤非矣。用則用,飭則飭,當該銓官,特施不敍之典。出擧條上曰,兵曹判書李翼元,亟施不敍之典。出榻敎翼謩曰,法聖僉使副望事非矣。上曰,騎判事,誤處多矣。致仁曰,排望亦不均矣。鏽曰,頃因御史書啓,藍浦·保寧等邑敗船,船主柳大春,加刑二次,南海定配。色吏沙格,加刑一次,湖沿定配事,命下矣。其後又因惠堂金時默所啓,未承款沙格,姑待承款事,出擧條分付,而今見道臣狀聞,則監官沙格,皆是湖沿之人,故卽已分配於道內沿邑云。船主則本無徵穀之法,固當依傳敎發配,而其外監官及諸沙格,事當還囚究覈,何以爲之乎?上曰,大臣之意,何如?致仁曰,稅船故敗,事目至嚴,待承款擧行,追有下敎,則恐不可以其已配而置之。監色沙格,竝爲還囚,嚴加究覈,似宜矣。翼謩曰,敗船事目至嚴,滿三年準十次,昭載法典。待承款,更有追後下敎,還囚究覈,斷不可已矣。上曰,大臣之意皆若此,依爲之。出擧條鏽曰,都民之受弊,莫過於各廛都庫,朝家之前後申飭,非不嚴截,而近者折草廛人等,要路抑執,聚其物貨,積峙於都門內外諸處,惟意操縱。前日一稱之價,多不過十餘兩,而今反爲二十餘兩。雖同廛之民,若不有私於所任,則不許其買賣。故爲廛任者,獨自權利,富而益富,而鄕外商賈,初不敢馱入城裏,怨讟朋興,不勝支堪云。都庫操縱之窩主朴道興,渠以常賤出身,投入廛中,爲其首任。有此奸弊情狀,固已絶痛,而且金明三·玄泰益等,亦以砲手出身,締結道興,積置物産,操縱買賣。此等奸濫之類,若不嚴懲,各廛許多都庫,無以禁斷。竝令禁府,照律嚴處,何如?上曰,此非王府推問者,自秋曹嚴問,登對稟處。鏽曰,此後常賤出身,若有此等犯科者,直自臣曹,一體推治乎?上曰,依爲之。善復曰,四月傳敎中,以北關軍器疎忽事,慶興前府使李斗煥來京後,令訓局從重決棍事,命下矣。頃因大臣,以邊地履歷事陳達,有其下敎勿施之命,而決棍一款,似不在於其中。依初下敎擧行,何如?上曰,置之。出擧條穎曰,臣之不才,擬之百執事,無一相當,而言其尤不近似者,則臺職是已。蓋臺閣者,必有聞見與風稜,然後可爲,而臣則受性巽軟,言議委靡,且鮮交遊,世事無異聾瞽,臣旣自知甚明,故雖迫於分義,間多承膺,而反顧職名,未嘗不怵然自愧,頃忝諫職,以謄傳故紙,有還給遞差之敎。臣至今追思,惶汗浹背,臺垣一步,自分永謝矣。今此新除,又下意外,設使臣,冒沒膺命,伎倆止此,不過依前謄傳而已,將安用此諫臣爲哉。且臺閣啓辭,事體自別,自上嚴敎,罪責則有之,而未有無批還給之事,此蓋臺閣之重,緣臣而輕,以至於此。臣何敢冒居職次,以重汚臺閣乎?請命遞斥臣職。上曰,頃者申飭,只緣末弊,今者復授,意在滌瑕,則朝已謝恩,章皇撕捱,事體不然,勿辭亦勿退待。出擧條穎曰,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。出擧條穎曰,罪人五得,其所負犯,關係至重,揆以王章,自有當律。酌處之命,雖出於我聖上好生之德,而三尺至嚴,不可一日假息於覆載之間。請黑山島爲奴罪人五得,依律處斷。上曰,勿煩。出擧條穎曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止。請大靜縣爲奴罪人仲義,依律處斷。上曰,勿煩。出擧條穎曰,益男之事,萬萬妖惡。其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止。請崔百男邊遠定配。上曰,勿煩。出擧條三行刀削穎曰,新除授大司諫朴師海,時在全羅道羅州地,獻納呂善亨,時在京畿道龍仁地,請竝斯速乘馹上來事,下諭。上曰,依啓。出擧條昌伋曰,臣於言責之任,自顧不稱,無以堪承,而且與本府掌令安兼濟,爲內外從之親,法在當遞,勢難竝據,請命遞斥臣職。上曰,其法下遞,不可例批,依啓。出擧條諸臣以次退出。
辛卯六月二十三日酉時,上御集慶堂。坐直承旨入侍時,同副承旨尹勉升,假注書安大濟,記注官許鍒,記事官李昌燮以次進伏訖。上曰,前月聞李吉輔,今月聞徐命臣,予心曷諭?凡諸等事,令該曹卽爲擧行。祭文製下,成服日,遣禮官致祭事,卽爲分付。出榻敎記事官李在學·李度默,追後入侍。上曰,南泰會致祭文入之。注書持入,上曰,幾句乎?勉升曰,十句矣。上命書徐命臣致祭祭文。上曰,翰林當付者有之乎?勉升曰,有之矣。上曰,二翰林已爲陞六,應付者,卽爲口傳付職。出榻敎諸臣以次退出。
辛卯六月二十三日初更,上御集慶堂。藥房入診入侍時,都提調金致仁,提調蔡濟恭,副提調金光國,假注書丁志元,記事官李在學·李度默,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉·姜命緯以次進伏訖。致仁曰,聖候,若何?上曰,昨夜夜深就枕,氣似不足矣。今日殿座罷後少寢焉,覺後胸膈沓沓,似爲壓如也。致仁曰,診候宜矣。上曰,然矣。泰輿進伏奏曰,脈候左右三部度數遲緩,滑體多不足矣。以楷進奏曰,滑體不足,度數多爲遲緩矣。諸醫等一如其言。致仁曰,下情不勝焦惶矣。當此庚熱,連日勞動,似是暑氣使然矣。上曰,茹藿湯,何如?泰輿等齊奏曰,加入人蔘二錢,進御,爲好矣。上曰,茹藿湯本方,其無蔘入乎?泰輿曰,然矣。上曰,理中建功湯停止,茹藿湯加人蔘二錢煎入。出榻敎致仁曰,昨經大政,深夜乃罷。今又久御月臺,暑氣甚多,臣等心甚憫迫矣。玉候如是違和,益不勝焦煎矣。上曰,水泄時有,暑泄乎?虛泄乎?泰輿曰,暑泄矣。致仁曰,魚用元,是魚有鵬之子,非魚有鳳之子云矣。上曰,然乎?前下敎置之,可也。上曰,然則吏判,可謂曖昧矣。致仁曰,然矣。上曰,吏判多氣,可謂大用人矣。致仁曰,誠然矣。上曰,今聞所奏,與前騎判異焉,本事亦不然云,請推足矣。俄者下敎,特爲安徐,魚用元勿施下敎,亦爲置之,若此之後,今無撕捱之事,兵判有闕,政事,待朝牌招擧行。出傳敎上曰,翰林違牌,事甚,何如?致仁曰,翰苑之規,右位未陞六之前,下位未得出六。故今者撕捱,有故而然矣。光國讀待敎李在學,檢閱李度默牌不進罷職傳旨。上曰,小官焉敢若此?只進,更爲牌招,追省記入直。濟恭曰,茹藿湯煎來,進御,何如?上曰,然矣。仍爲進止,上曰,胸膈有時泄泄,暑氣則分明矣。泰輿曰,誠然矣。致仁曰,聖候如是欠寧,臣等不敢退矣。上曰,內局三提調,直宿本院。出榻敎仍命少退。諸臣以次退出。
辛卯六月二十三日四更,上御集慶堂。藥房入診入侍時,都提調金致仁,提調蔡濟恭,副提調金光國,假注書丁志元,記事官李在學·李度默,醫官方泰輿·李以楷·鄭允協·慶絢·吳道炯·鄭允說·柳光翼·徐命緯·金孝儉以次進伏訖。致仁曰,俄間聖候,更若何?上曰,胸膈一向如何矣。致仁曰,診候,何如?上曰,然矣。泰輿進伏奏曰,脈候左右三部度數遲緩,滑體不足,卽今亦一樣矣。以楷奏曰,脈候滑體,遲緩不足,與俄間一樣矣。諸醫一如首醫言,上有呻痛之聲候矣。致仁曰,湯劑何以爲之?上曰,詢于醫,可也。泰輿等齊奏曰,脈候一向不均,更進一貼,爲好矣。上曰,腹部潰亂,自初至今一般矣。上少吐。上曰,予用心幾許乎?致仁曰,聖心無時不勤勞,故然矣。泰輿等進伏診候訖,奏曰,脈候比諸俄間,似加遲緩而少縮,手汗亦似寒冷矣,炒熨則似好矣。上曰,然乎?少間,上如廁。致仁曰,便道,何如?上曰,水泄矣。致仁曰,湯劑煎來,進御宜矣。上曰,然矣。仍爲進止,上曰,兩廳首醫,更爲診候,可也。泰輿等進伏奏曰,脈候左右三部度數遲緩,比諸俄者似勝,而滑體之縮亦勝。左邊手汗少勝,而右邊手汗,則同于俄者矣。上曰,俄者就枕稍久,覺來腹部輪囷,似有少減矣。上曰,夜如何其?致仁曰,幾爲質明矣。上曰,李以楷·吳道炯,更爲診候,可也。以楷·道炯進伏奏曰,脈候縮氣則似舒和,而度數遲緩則一樣,左三部益滯矣。上如廁,致仁曰,便道一樣滑乎?上曰,然矣。上曰,湯劑更進,何如?泰輿等奏曰,姑待東方之旣白,進御宜矣。似是本症候重發,爲其蔥炒熨,似好矣。上曰,然矣。泰輿等齊奏曰,茹藿湯三貼連進,爲好矣。濟恭監煎湯先退出。上曰,喘氣時發矣。泰輿奏曰,車前子茶,時爲進御,若何?上曰,車前子茶煎入。出榻敎仍命退,諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司憲口傳朝問安。答曰,知道。勿爲問安。
中宮殿,朝廷二品以上·六曹堂上·奉朝賀·大司憲口傳朝問安。答曰,知道。
大殿,政院·玉堂·藥房口傳夕問安。答曰,知道。勿爲問安。
中宮殿·惠嬪宮·世孫宮·嬪宮,政院·玉堂口傳夕問安。答曰,知道。
中宮殿·惠嬪宮,藥房口傳夕問安。答曰,知道。
傳于金光國曰,都承旨在院云,內局入侍。
傳于具㢞曰,內局入侍。
傳于金光國曰,內局入侍,時原任大臣同爲入侍。
有政。吏批,判書朴相德呈辭受由,參判李潭進,參議洪樂純傳旨未下,右承旨具㢞進。啓曰,判書朴相德呈辭受由,參議洪樂純牌不進傳旨未下,小臣獨政未安,何以爲之?敢稟。傳曰,仍爲之。又啓曰,臺諫闕員,今當差出,而擬望之人乏少,外任竝擬,何如?傳曰,允。以申晦爲兵曹判書,金頤柱爲持平,金尙集爲副修撰,金復休爲吏曹正郞,金文柱爲文義縣令,宋準明爲平康縣令,白師殷爲陽德縣監,鄭澤孚爲注書,沈公猷爲全州判官,江東縣令尹師國,軍威縣監尹昌鼎,中部都事趙潞鎭仍任,訓鍊都監提調申晦,禁衛提調申晦,御營提調申晦單付。
兵批,判書未差,參判尹得雨入直進,參議李興宗病,參知邊得讓病,承旨柳善養進。同知康弼謙,僉知田光洙·李光宅·金廷遇,副司直李昌伋,副司果洪相聖·兪漢葛單付。
傳于具㢞曰,全州判官望,卽爲擬入。
柳善養啓曰,新除授兵曹判書申晦,卽爲牌招,以爲傳授命召之地,何如?傳曰,允。
傳于柳善養曰,靜攝中如是用心,兵曹判書牌去來,政院申飭。
傳于尹坊曰,內局入侍。
又傳于曰,儒臣持問答入侍。
具㢞,以內醫院官員,以都提調意啓曰,議藥同參前陽川縣令金季良,旣遞外任,依例還屬本院,令該曹口傳付軍職,冠帶常仕,何如?傳曰,允。
柳善養,以兵曹言啓曰,武臣堂上祿試射,今六月二十四日設行事,草記蒙允矣,停朝市相値,以二十五日退行之意,敢啓。傳曰,知道。
柳善養,以御營廳一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十四日辰時,上御集慶堂。藥房入診入侍時,都提調金致仁,提調蔡濟恭,副提調金光國,注書丁志元,記事官李在學·李度默,領府事金相福,判府事金陽澤,左議政韓翼謩,判府事李昌誼,醫官方泰輿·李以楷·鄭允協·金季良·吳道炯·鄭允說·柳光翼·徐命緯·金孝儉以次進伏訖。致仁曰,俄間聖候,若何?上曰,少勝矣。致仁曰,湯劑何以爲之?上曰,進入可也。仍爲進御訖,上曰,今月二十七八九日大祭祝文捧入。賤臣志元,承命捧進。上命光國讀祝訖。上曰,注書捧傳于香室,可也。賤臣志元,承命奉傳。上曰,洪啓禧入來乎?致仁曰,達宵入侍,未及通言,似未得知耳。上曰,然矣。猝爲直宿,不知者應多矣。上曰,診候宜矣。泰輿進伏奏曰,脈候左右三部度數和舒,而滑體不足,則一樣矣。以楷等齊奏曰,今則度數滑體,差勝於俄間矣。上詢于季良曰,今此連進茹藿湯,於汝心爲好乎?季良曰,然矣。今日內更進數三貼,似好矣。相福曰,聖候猝爲欠和,臣等不勝焦惶矣。翼謩曰,纔經大政,昨又久御月臺,重感暑氣,致有欠寧。臣等憫慮之際,不任驚惶矣。陽澤曰,聖候比夜加減,若何?伏切焦迫矣。昌誼曰,自外未卽承聞矣,聖候若此,曷勝焦憫?上曰,昨者殿座罷後,少爲就枕矣。覺後還覺胸膈不平,達夜苦痛矣。翼謩曰,如廁,更何如?而多少,亦何如?上曰,不甚數矣,亦不多矣。致仁曰,䓀莄米飮,進御,若何?上曰,然矣。少頃,時原任大臣先退。致仁曰,統制使數遞可悶,而更無可合人云,何以爲之?上曰,所奏得體,故雖依允,飭已行,統營數遞誠悶,前統制使元重會,特爲敍用,復授前任。出傳敎上曰,其皇明通鑑,何間訖役耶?濟恭曰,李玄錫,經營十餘年作文,今可依傍其文爲之,則不甚久矣。上曰,李玄錫所製文,其無可逸者乎?致仁曰,世或謂間間有可拔者云矣。上曰,注書持景泰·建文帝卷,入之可也。賤臣志元奉入,命濟恭讀奏訖。上曰,診候可也。泰輿曰,脈候左右三部度數,雖未調均,滑體則差勝矣。仍命退,諸臣以次退出。
辛卯六月二十四日午時,上御集慶堂。藥房入診入侍時,都提調金致仁,提調蔡濟恭,副提調金光國,假注書丁志元,記事官李在學·柳雲羽,醫官方泰輿·李以楷·鄭允協·慶絢·吳道炯·金季良·柳光翼以次進伏訖。致仁曰,午間聖候,若何?上曰,一樣矣。致仁曰,湯劑何以爲之?上曰,進止可也。仍進御茹藿湯。致仁曰,診候,何如?上曰,然矣。泰輿曰,脈候左右三部,縮氣則調舒,而滑體不足,尙爲一樣矣。諸醫以次,一如首醫言。林鼎遠啓以吏曹參議洪樂純再牌不進罷職傳旨。傳于光國曰,只推。出傳敎上曰,今日比昨日氣勝,旣下敎,廷候切勿爲。出傳敎上曰,徐命臣有子乎?致仁曰,有幼子云矣。命臣方在削職中,而禮堂,以司直誤載於單子中,該堂不無不察之罪,推考警責,何如?上曰,勿推。上曰,今聞徐命臣,尙未給牒云。給牒敍用,仍爲致祭,凡諸等事,依例擧行。其子待闋服調用,示予愍耆舊之意。出傳敎上曰,騎判其無撕捱之端乎?致仁曰,然矣。禮判·判尹,皆已行公矣。上曰,兵判申晦,雖冢宰,何復撕捱,而況此任乎?命召傳授,事體嚴重,焉敢若是遲滯?從重推考,更爲牌招,其令卽爲膺命。出傳敎上曰,藥房提調,持湯劑更爲入侍。出榻敎上曰,茹藿湯,限幾許進御乎?泰輿進伏奏曰,明日則應進建功湯,而限今日進御,則茹藿湯,爲五貼矣。今夜更觀聖候,建功湯中加入香薷·白扁豆,進御宜矣。季良曰,臣之所見,異於首醫矣。建功湯則姑爲停止,六和湯加入人蔘三錢,進御,似好矣。泰輿·以楷齊聲奏曰,季良之奏,甚好矣。致仁曰,所奏誠好矣。上曰,茹藿湯停止,六和湯入人蔘三錢,明日煎入。出榻敎濟恭曰,湯劑待令,進御,何如?上曰,然矣。仍進茹藿湯。濟恭曰,洪檢所欲奏明鑑序文,特令弁首,何如?上曰,依爲之。仍命退,諸臣以次退出。
辛卯六月二十四日申時,上御集慶堂。儒臣持問答入侍時,校理李昌任,副校理李養遂,左承旨尹坊,假注書安大濟,記事官李度默·柳雲羽以次進伏訖。上曰,自頃見范睢傳以下,上下番承史,各讀一節。昌任·養遂·坊·大濟·度默·雲羽讀奏各一節。諸臣以次退出。
辛卯六月二十四日初更五點,上御集慶堂。藥房入診入侍時,都提調金致仁,提調蔡濟恭,副提調金光國,假注書丁志元,記事官李度默·柳雲羽,醫官方泰輿·李以楷·鄭允協·金季良·慶絢·吳道炯·鄭允說·柳光翼以次進伏訖。致仁曰,夕間聖候,更若何?上曰,一樣于午間矣。致仁曰,診候宜矣。上曰,然矣。泰輿進伏奏曰,脈候左右三部度數,遲緩則差勝于午間,而滑體不足,一樣矣。上曰,更進湯劑,何如?泰輿曰,六和湯一貼,先爲進御,似好矣。以楷曰,胃脈候不足,進御建功湯,宜矣。季良曰,腹部輪囷,何如?上曰,難狀矣。季良曰,暑氣尙未退去,宜進六和湯矣。道炯曰,六和湯拔其杏仁,桂枝一錢,加入以進,宜矣。上曰,六和湯前方中,去杏仁,加桂枝一錢,卽爲煎入。出榻敎致仁曰,醫官太多則似煩,定數入侍,何如?上曰,醫官方泰輿·李以楷·鄭允協·慶絢·金季良·吳道炯·徐命緯差備待令。出榻敎濟恭曰,湯劑煎來,進御,何如?上曰,然矣。仍進六和湯。上曰,退去宜矣。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。今者靜攝,專由用心,常時食小,於今二匙藿粥,徹宵以飽,雖欲食,焉可得也?心可悶也。待敎入侍,亦勿直宿。
中宮殿·惠嬪宮,藥房口傳問安。答曰,知道。
大殿,政院·玉堂口傳朝問安。答曰,知道。
中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿,朝廷二品以上·六曹堂上·奉朝賀·大司憲單子夕問安。答曰,知道。
中宮殿夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于具㢞曰,內局入侍。
傳于柳善養曰,依上年例,守禦使金漢耆,工曹參判鄭厚謙,追省記入直。
以承傳色口傳下敎曰,錦城尉·永城尉,省記入直。
又口傳下敎曰,今聞莫重洗補,令香室官員爲焉,其涉駭然。當該承旨,施以不敍之典。
傳于柳善養曰,內局入侍。
備忘記,噫,今年用心,豈比前年?此時兼爲陳奏,予心,若何?且當靜攝,何以寓懷,以漢高豐沛意,特召庸哉?今民近千人皆走,只得五六人,可勝寒心?此爲常時,欲諭慨然。問于中官,無此事,是果夢也。特此一事,其衰可判,若此而何云萬機?
柳善養啓曰,臣與右承旨具㢞伴直矣,纔以不敍出去矣。伴直無人,同副承旨尹勉升,牌招入直,何如?傳曰,允。
兵曹口傳政事,副司直徐命膺·李溵·李翼元·具善行單付。
柳善養,以都摠府言啓曰,今日入直內三廳武兼禁軍及軍兵等,當爲中日習射,而上候未寧,藥院直宿平復間,依例姑停之意,敢啓。傳曰,知道。
又以司饔院官員,以提調意啓曰,今日入侍時,藥房三提調移直本院事,命下矣。本院則移接於南所之意,敢啓。傳曰,知道。
又以訓鍊都監一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十五日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯以次進伏訖。致仁曰,夜間聖體調攝,若何?仰察聖候,似有寒氣矣,然乎?上曰,然矣。致仁請診候,上許之。泰輿·季良以次診脈候,退伏奏曰,脈候左右三部度數,比前不均,而似有滯結之症矣。致仁曰,尙有寒顫之症乎?上曰,然矣。仍命季良更診候。季良診脈候後,退伏奏曰,脈候比俄者稍勝矣。上曰,寒顫未有甚於今番也。致仁請進湯劑,上進御。上曰,時原任大臣入來乎?致仁曰,待令於閤外矣。上曰,時原任大臣入侍。出榻敎澤孚承命出來,與領府事金相福,判府事金陽澤,左議政韓翼謩,判府事李昌誼,偕入進伏訖。相福曰,夜間聖體調攝,若何?上曰,頗有寒顫之症矣,吐瀉後似愈矣。翼謩·陽澤·昌誼曰,吐瀉後症候之差勝,例也。上曰,藥房提調,持湯劑更爲入侍。出榻敎濟恭先退。上曰,五錢重蔘橘茶,加桂枝三錢煎入。出榻敎濟恭持湯劑進伏,上進御。上曰,此後用何湯劑乎?諸醫各陳所見,可也。泰輿等以次進伏奏曰,臣等之意,則定進養胃湯,似好矣。致仁曰,以養胃湯定進耶?上曰,六和湯停止,人蔘養胃湯,入人蔘三錢,加香薷·桂枝各一錢五分,白荳蔲·白扁豆各一錢煎入。出榻敎致仁曰,本院稍遠,移直廚院,何如?上曰,此擧予嘗悶,內局固請,特許廚院直宿焉。出傳敎上曰,特授此任,意蓋深矣。大臣請推,予則爲國體處分矣。飭已行,廷候將設,前兵判李翼元,特爲敍用,令該曹口傳付軍職。且聞領相所奏,同一重臣,前判書徐命膺·李溵,亦爲敍用,一體付軍職。出傳敎上曰,三錢重蔘橘茶,加桂枝二錢煎入。出榻敎濟恭持湯劑更爲進伏,進湯劑。上進御後,命退去。諸臣以次退出。
辛卯六月二十五日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯以次進伏訖。致仁曰,午間症候加減,若何?上曰,比朝者稍勝,而滯結之症與上氣之症,有時乎然矣。薏苡與粥上水,何如?致仁曰,粥上水則似好,而薏苡則不如粥上水矣。仍進湯劑,上進御。致仁請診候,上許之。泰輿等以次診脈候,退伏奏曰,脈候左右三部度數,比前差勝,而滑體一向不足矣。上曰,人蔘養胃湯,分明有益乎?泰輿等奏曰,有斡旋之道,而三貼則不可不進御矣。上曰,錦城尉·永城尉,欲爲直宿,故予已許之,其意可尙,而亦可愛也。致仁曰,兩都尉之忱,安得不然乎?金孝儉,自今日別入直乎?上曰,鄭允說·柳光翼·金孝儉,一體差備待令。出榻敎致仁曰,然則差備待令,合十人矣。上曰,今番寒顫,平生初度也。泰輿等奏曰,臣等待罪藥院,累經患候,而遑遑罔措之狀,未有甚於今日矣。上曰,應然矣。上曰,史漢一統,題目云何?濟恭曰,皆名傳也。上曰,坐直承旨·玉堂上下番入侍。出榻敎澤孚承命出來,與左副承旨柳善養,校理李昌任,修撰李養遂,偕入進伏。上命昌任讀子貢傳,昌任讀一篇訖。上曰,善讀矣,注書誰耶?光國曰,鄭澤孚也,前左尹臣鄭基安之族也。致仁曰,鄭基安之從孫也。上曰,鄭基安初名思字,後改基字也。致仁曰,然矣。命退去,諸臣以次退出。
辛卯六月二十五日申時,上御集慶堂。坐直承旨,儒臣同爲入侍時,校理李昌任,副校理李養遂,左副承旨柳善養,假注書安大濟,記事官李度默·柳雲羽以次進伏訖。上曰,馬史持入乎?善養曰,持入矣。上曰,上番先讀子貢傳。昌任讀奏,上曰,子貢殖貨,而孔門諸子中,能升堂矣。昌任曰,子貢雖貨殖,而非如後世人貨殖取利之事,諸子中工夫亦實矣。上曰,下番讀奏李廣傳。養遂讀奏,上曰,承史讀奏韓長儒傳。善養·大濟·度默·雲羽讀奏。諸臣以次退出。
辛卯六月二十五日酉時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·慶絢·鄭允協·吳道炯·金季良·徐命緯·鄭允說·柳光翼·金孝儉以次進伏訖。致仁曰,俄間聖體調攝,若何?上曰,有別症矣。下部有輪囷之症,亘于中腕,雖如此,用蔘橘茶乎?泰輿等進伏奏曰,進御蔘橘茶,然後必有效驗矣。致仁進湯劑,上進御。致仁曰,前此進御何物乎?上曰,小試粥矣。上曰,方孝敏誰耶?致仁曰,方泰輿之子也。仍請診候,上許之。泰輿等以次診脈候,退伏奏曰,脈候左右三部度數,比俄者一向,而滑體之不足,亦一樣矣。上曰,自二十六日,至二十九日祭報府持入。澤孚承命持入,命光國讀奏訖,上曰,下敎之後,其涉殊常,其問此該室官員,不問禮房,任自洗補之致,禮房下敎安徐,卽爲牌招齋宿。出傳敎上曰,今日諸正卿下敎時,有遺焉。前判尹具善行,給牒敍用,令該曹仍付軍職。出傳敎命退去,諸臣以次退出
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任經宵憂慮,敢此問安,竝爲仰稟。答曰,知道。昨冬今夏景色,若何?豈意一時,謂今年用心,其亦晩也。雖然,腹部猶有用事,若此而食飮其强,咳聲頻數,若是可悶也。待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司憲單子朝問安。答曰,知道。
中宮殿,朝廷·二品以上·六曹堂上·奉朝賀·大司憲口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿,朝廷·二品以上·六曹堂上·奉朝賀·大司憲單子夕問安。答曰,知道。夕問安止之。
中宮殿,朝廷·二品以上·六曹堂上·奉朝賀·大司憲口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于具㢞曰,內局入侍。
備忘記,昔年幾年直宿,其於溫駕,三提擧內局隨詣皆直,而萬機若前,百僚供職矣。今予暮年,一日甚悶,一刻亦然,諸司吏隷,雖常時,其休者鮮矣,而此等時,莫云跟隨,其於街途,轎軒相連,一人起居,十人隨焉。傔從亦民也,其於軍門,陪旗亦軍,昨年隆冬,困我此輩,今年盛暑,其亦然矣。廣廈調攝,其猶苦也。今當盛暑,奔走道中,其苦何堪?興懷及此,若恫在己,命撤廷候,意蓋此也。其若强爲,予何酬應?若欲見予,大官猶見,其於卿宰,只見闕中,以此更諭政府,宜命特撤問候,少安其君食息焉。
傳于具㢞曰,今日是初日,禮房承旨,馳詣東五陵奉審,懿陵一體奉審以來。
尹勉升啓曰,奉朝賀洪鳳漢,依下敎來待矣。
傳于柳善養曰,內局入侍。
又傳于曰,內局入侍,奉審承旨同爲入侍。
以承傳色口傳下敎曰,今則氣差勝,老臣亦多矣,朝廷問安。其止之。
兵曹口傳政事,副司直趙雲逵·趙暾·趙明鼎·鄭存謙·趙榮順·金相翊·閔百奮單付。
柳善養,以禁衛營一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十六日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉以次進伏訖。致仁曰,夜間聖體,若何?而腹部輪囷之症候,加減,亦何如?上曰,無加減矣。仍進湯劑,上進御。上曰,中宮殿湯劑,今日亦用六和湯乎?泰輿等進前奏曰,進御六和湯五貼,則好矣。上曰,黃連發之乎?泰輿曰,何可發耶?五貼然後,有淸暑之意也。上曰,中宮殿進御淸暑六和湯,依前方五貼製入。出榻敎致仁請診候,上許之。泰輿等以次診脈候,退伏奏曰,脈候左右三部度數,比前差勝,而胃脈候則不足矣。上命光國,讀奏關東伯軍布狀啓訖。上曰,此後則進御何藥乎?泰輿等奏曰,連進六和湯,而加入白芍藥則好矣。上曰,人蔘養胃湯停止,六和湯入人蔘二錢,加桂枝一錢五分,白芍藥炒一錢,去杏仁煎入。出榻敎上曰,時原任大臣入來乎?致仁曰,入來矣。上曰,時原任大臣入侍。出榻敎澤孚承命出來,與領府事金相福,左議政韓翼謩,判府事金陽澤,判府事李昌誼,偕入進伏訖。相福·翼謩·陽澤·昌誼以次進伏曰,夜間聖體調攝,若何?上曰,腹部輪囷之症,尙然矣。相福曰,水刺之節,亦何如?上曰,不過粥一甫兒矣。上曰,候班誰誰入來乎?致仁曰,李翼元入來,而朴相德身病出仕矣。昨果忘却未達,故今此仰達矣。趙暾·趙明鼎,未及敍用矣。上曰,趙明鼎果有之矣,趙明鼎有何罪耶?予不過一時警責矣。罪名,削職耶?罷職耶?致仁曰,削職矣。上曰,何其罪輕罰重耶?致仁曰,其時自上處分,適如是矣。上曰,此外又有誰耶?致仁曰,趙榮順,亦未及敍用矣。上曰,趙榮順,以何事被罪耶?致仁曰,亞銓時辭免,故自上特爲處分也。上曰,其不行公之意可尙,予豈不知,若不處分,則其習漸長,故不得已處分矣。上曰,前判書趙雲逵·趙暾·趙明鼎,前參判鄭存謙·趙榮順,前參議金相翊,前承旨閔百奮敍用,其中可以給牒者,先給牒後敍用。仍令口傳付軍職,前薇垣長韓必壽,飭已行,今聞其所撕捱,亦不無參酌之道,特爲分揀。出傳敎上曰,闕外有誰耶?致仁曰,奉朝賀洪鳳漢,待令於闕外云矣。上曰,勞矣,予欲見之。注書出去偕入。澤孚承命出來,還奏曰,方在貞洞,而姑未到闕下矣。上曰,注書出去,洪奉朝賀之來不來知入。澤孚承命出來,還奏曰,洪奉朝賀,自門外,留待貞洞,而時無職名,章服未及持來,故姑爲遲滯云矣。致仁曰,俄者臣等之所料,果驗矣。奉朝賀方無職名,且體小,故適體之服,猝難借得矣。上曰,奉朝賀洪鳳漢入侍。出榻敎澤孚承命出來,與奉朝賀洪鳳漢,偕入進伏訖。鳳漢進前奏曰,久未問候,下情不勝抑鬱矣。昨伏聞有廷候之設,來待城內矣。上曰,見卿久矣,予之今番症候,平生初度也。鳳漢曰,聖候若此,而昨未及承候,臣罪萬隕有餘矣。上曰,韓鍮·王孫,於卿可謂疊疊矣。鳳漢曰,無非臣之不肖,而前席下問如此,不勝惶感矣。上曰,奉朝賀洪啓禧·南有容,夕問安入來時入侍。出榻敎上曰,行司直洪麟漢,旣已行公於內局提擧,則於今起居無聞,其涉過矣,申飭。出傳敎命退去,諸臣以次退出。
辛卯六月二十六日申時,上御集慶堂。藥房入診,奉朝賀·奉審承旨同爲入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉,奉朝賀洪啓禧·南有容,右承旨具㢞以次進伏訖。上曰,奉審承旨先爲進前,可也。㢞進伏曰,奉審陵上則無頉,摘奸進排官則無頉,奉審祭物則皆無頉矣。上着笠起坐,命㢞讀奏祭物單子及報府訖。上曰,承旨先退。具㢞退出。致仁曰,午間聖體調攝,若何?上曰,一樣矣。上曰,洪啓禧·南有容,皆入來乎?致仁曰,同爲入侍矣。仍進湯劑,上進御。致仁請診候,上許之。泰輿等以次進伏診脈候,退伏奏曰,脈候左右三部度數調均,而滑體之不足,一樣矣。上曰,兩奉朝賀進前,瞻望宜矣。啓禧·有容進前,上曰,不見卿,今已多年矣。予之凡百,以卿所見,比前,何如?有容曰,未登筵席,今已數年矣。今幸昵侍,玉色大勝於數年前矣。上曰,誠意外也,必無是理也。年今幾何?有容曰,今年七十四矣。上曰,雖老而本來恬靜安詳,故無瑕疵而潔矣。致仁曰,疇昔然矣,老來尤精潔矣。上曰,卿之所掌編書,至於何境耶?啓禧曰,正史百卷,而抄人姓名,不可以時月期矣。必曠日持久,然後庶可準事矣。上曰,必其然矣。有容曰,以前綱目之將弘光以下爲附錄,非也。上曰,洪奉朝賀所見,何如?啓禧曰,李玄錫之作,爲附錄,則非矣,而乙酉以後,旣無天下事竝載之史記,只錄南渡後若干事,則非全史也。不必依漢末·宋末分註魏吳及元之例,只書南渡史,以弘光·隆武·永曆紀年,則似便好。故頃在闕下,與諸大臣相議,則皆以爲好矣。上曰,然則隨便爲之,可也。啓禧曰,其日御製通鑑序文事,臣則漠然不得聞矣。今始聞之,得見初本,而字句間,略有欲仰稟者,故持入矣。上曰,稟定者何也?啓禧·有容竝奏曰,事故之故字,萬古叵測四字,所見如何矣。上曰,然矣。與編次人同爲刪改,可也。上曰,南奉朝賀,老而有精力,予不知若是精明矣。致仁曰,一生老於文字間,安得不精明耶?上曰,然矣。啓禧曰,頃因言端,以姜弘立率去倭兵事,有所達,有書入之敎,故書來,而今當靜攝之時,不可仰奏。後日入侍時持入,何如?上曰,入之。命濟恭讀奏訖,上曰,其事奇矣,文亦善作矣。啓禧曰,權侙,以能文名於世者也。致仁曰,爲文所使,故其言似不實矣。上曰,此時不可致祭也。啓禧曰,臣亦何嘗以致祭爲請乎?自上旣命重臣讀奏,以此附之堂后,錄於政院日記,何如?致仁曰,不必錄於日記矣。上曰,其言是矣。上曰,編書時,南奉朝賀亦爲之耶?啓禧曰,相距稍遠,姑未同爲,而下敎後翌日,作書問臣曰,聞有刊印正史之敎云,聖意所在,實非偶然矣。須十分精詳,使後世不迷於皇朝故事云矣。上曰,貴矣,不偶然矣。上曰,李玄錫爵至何品,而直書姓名,事涉如何矣?致仁曰,旣已追削,故頃者不敢仰達矣。今承聖敎,至當矣。啓禧曰,李玄錫上,加倍臣二字,似好矣。上曰,予意亦然。編次人之意,何如?濟恭曰,臣意則倍臣二字,以大明言之則是矣,而旣曰綱目,則陪臣之綱目,如何矣?上曰,編次人之言,分明矣。啓禧曰,編書略成,則又當隨入診筵,略有稟定矣。上曰,唯。命先退,啓禧·有容先退。上曰,姜弘立,在於我國時,經何官耶?致仁曰,弘立頗有名字,而經京兆尹都元帥也。上曰,然耶?致仁曰,然矣。上曰,李之蘭之子孫,有之乎?光國曰,今臺諫李羽逵,其子孫也。上曰,在於何地耶?光國曰,在於湖中矣。致仁曰,李之蘭之子孫,有故判書李裕民,其後連有科甲,實非偶然也。上曰,然矣。上曰,藥房提調,持湯劑更爲入侍。出榻敎濟恭先退。上曰,明日傳香後,禮房承旨,馳詣穆陵奉審以來。出榻敎上曰,入直儒臣入侍,坐直承旨入侍。出榻敎澤孚承命出來,與校理李昌任,修撰李養遂,左副承旨柳善養進伏。上命昌任讀奏班超傳訖。上曰,壯矣。濟恭持湯劑進伏,進湯劑,上進御。命退出,諸臣以次退出。
辛卯六月二十六日初更,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉以次進伏訖。致仁曰,俄間聖體,若何?上曰,一樣矣。仍進湯劑,上進御。上曰,跟隨法依舊乎?致仁曰,王子與大君則三人,而其餘二人矣,古例尙有之也。上曰,兪彦民,命雄之孫耶?致仁曰,然矣。仍請診候,上許之。泰輿等以次診脈候,退伏奏曰,脈候左右三部度數調均,而胃脈候之不足,一樣矣。上曰,昨日之脈候,以汝輩所見,亦前後初度也。泰輿等奏曰,聖敎至當矣。上曰,注書出去,持入民事狀聞。澤孚承命持入,上命光國讀奏狀聞訖。上曰,金頤柱自完營上來耶?光國曰,姑未上來矣。上曰,頃者若爲司書則好矣,日後遷于春坊,宜矣。命退去,諸臣以次退出。
上在慶熙宮。停常參·經筵。
懿仁王后忌辰,仁穆王后忌辰齋戒,恭獻大王忌辰齋戒。
卯時辰時,有霧氣。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。昨冬旋愈,寔料表,況今年,況今月乎?今番豈爲身,爲宗國軍民,豈弛于心?甚矣冥然,甚矣支撑,於今氣若數日前,食味亦若數日前,此可謂差勝。復飮建功,可謂差復。其復數年前,君何自料,臣何自期?此奚異於待河淸?今予內局幾年問候,可代昔年幾年直宿,循例問候,其猶悶也。況幾日同直,困我卿宰,困我輿儓,以此用心,何時便攝?今予一心,惟在陳奏,心豈二用?廷候旣命撤,自今日內輪直,內外中日,諸司開坐,一依常例。若此然後,心可弛而攝可便矣。遙瞻蒼梧,是豈孝也?灑涕東郊,亦豈悌也?
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
傳于尹勉升曰,內局入侍。
金光國啓曰,監印官修撰洪檢,依下敎來待矣。
全羅監司狀啓,六月令薦新新稻米進上,節候尙早,未及産出,限內不得封進,惶恐待罪事。傳于金光國曰,勿待罪事,回諭。
傳于具㢞曰,內局入侍。
柳善養,以義禁府言啓曰,海南縣定配罪人金在鉉,興陽縣定配罪人李天植,康津縣定配罪人李億成等特放,承傳啓下矣。竝放送事,卽爲分付該道道臣之意,敢啓。傳曰,知道。
又以義禁府言啓曰,濟州牧大靜縣定配罪人許礈,倍道分付,卽爲特放事,承傳啓下矣。卽爲放送事,倍道分付于該道道臣·該牧使之意,敢啓。傳曰,知道。
又以刑曹言啓曰,前後處分中,特寢妻孥下敎事,命下矣。依傳敎,梟示罪人羲天·景度·霖赫等妻孥,竝卽放送事,發關分付于該道道臣之意,敢啓。傳曰,知道。
又以御營廳一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十七日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉以次進伏訖。致仁曰,夜間聖體調攝,若何?上曰,昨日則似差勝矣,今則有再昨症候矣。致仁請進湯劑。上曰,先診脈候,可也。泰輿等診脈候,退伏奏曰,脈候左右三部度數調均,而胃脈候之不足,一樣矣。仍進湯劑,上進御。上曰,今日症候,與前症相似,諸醫各陳所見,稟定藥名,可也。泰輿奏曰,臣意則暑氣尙未快祛,故有氣縮之症候。前方中加人蔘一錢,進御則似好矣。諸醫所奏,與泰輿一般矣。上曰,六和湯前方,加人蔘一錢煎入,出榻敎上曰,時原任大臣入侍。出榻敎澤孚承命出來,與領府事金相福,左議政韓翼謩,判府事金陽澤·李昌誼,偕入進伏訖。相福·翼謩·陽澤·昌誼以次進伏奏曰,夜間聖體調攝,若何?上曰,似有前症,難矣。上曰,注書出去,持入通文官誌。澤孚承命持入,上命光國,讀奏北京路程記訖。又命讀奏通文官誌,上曰,序文善作矣。上曰,藥房提調,持湯劑更爲入侍。出榻敎濟恭持湯劑進伏,進湯劑,上進御。上曰,時原任及藥院先退。相福·翼謩·陽澤·昌誼·致仁·濟恭承命先退。上命光國,讀奏通文官誌初卷訖。上曰,今番陳奏使,萬古所無,有非常之事,則必有非常之飭,故處分不可不嚴,而古人云,作法於涼,其流則貪。噫,古則只有士農工商,後世有事大交隣,諸譯豈可無也?今番譯官所奏,古豈有哉?其文所重莫重,其雖若此,靜臥思之,自謂曰,此後此輩,孰能擔當國事?心切悶焉。以憧憧之心,欲知程道,取通文官誌命讀,其於古事,欲寓意而仍命讀焉。國初設置本館,非比尋常,其何默也?大抵凡事,濫則亂,而至於書冊,旣命嚴禁,犯者自有當律,而若因此示此輩,輒有事飭若此。噫,今予此擧,至憤而然,此輩焉可措手足?灣府自有禁條,於國有司存焉。今予追悔之意,特令諸譯知之,以示予暮年苦心,則豈特後王之爲戒?諸譯庶可安居本業,其令咸知予意焉。出傳敎上曰,監印官洪檢入侍。出榻敎澤孚承命出來,與監印官洪檢,偕入進伏。上曰,校書提調,連爲仕進乎?檢曰,日日仕進矣。上曰,監印後印去者多乎?檢曰,來印者多,則功甚遲矣。上曰,雖遲,使之廣印,可矣。監印今至幾何耶?檢曰,所餘者不多矣。命退去,諸臣以次退出。
辛卯六月二十七日午時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉以次進伏訖。致仁曰,午間前症候加減,若何?上曰,前症則少愈,而俄又見滑便矣。致仁曰,症候尙未快祛,故便道亦滑矣。仍進湯劑,上進御。致仁請診候,上許之。泰輿等以次診脈候,退伏奏曰,脈候左右三部度數調均,而胃脈候則太不足矣。上曰,注書出去,持入俄者譯官傳敎。澤孚承命持入,上命光國讀奏訖。上曰,今番諸譯中飭已行,今有下敎投畀三人,特放給牒,餘皆復薦本院,仍差今使。出傳敎上曰,禮房承旨入侍。出榻敎澤孚承命出來,與右承旨具㢞,偕入進伏。㢞奏曰,奉審陵上則無頉,奉審祭物則精潔矣。上着笠起坐,命㢞讀奏祭物單子及報府訖。上曰,田疇有水根耶?去來時,必見而知之矣。㢞曰,灌漑處,則皆有水源,而高燥處,則間或有龜坼矣。上曰,應然矣。命退去,具㢞先退。上曰,許初貸一律,而終至於此,怪矣。許礈則誠有不敎子之罪,而渠何以知輯略會纂乎?其爲人,不能見愛於人,至有判府事李昌誼向來所奏,似因此恚悶而得病矣。致仁曰,渠本有心病矣。爲人不能俯仰,而愚直則有之矣。上曰,許所爲,其雖無狀,不能起居之,其父礈何以知之?然不能敎其子,常時持身,未能謹飭,此時此人,豈可不飭?處分矣甚矣。之尤爲無狀,眞木棍杖五十度,能活心慨。臺臣,令所到處亟命正法,意謂其物故,此無異於斃僧習杖云爾。兵使正法,狀聞來到,渠雖無狀,其時旣曰,只貸一律云,而終至於此,是豈初意?旣若此,礈宜參酌,令該府倍道分付,卽爲特放。出傳敎致仁曰,今番殿座時,諸罪人用法,蓋出於不勝憤痛之聖意,而至於收孥,尤係法外。許·鄭得煥妻孥,始命旋寢,而其餘,尙在島配之中,施法外之律,啓來後之弊,所關不細也。臣業宜陳達,而嚴畏未果矣。上曰,所奏誠是矣。上曰,王令當信,旣已定製之後,今番下敎,關係則大,前後處分中,特寢妻孥下敎事,卽爲分付。出傳敎上曰,漢·學兼敎授,率訓上譯官及年少譯官中,漢淸學各二人,持文語入侍。出榻敎澤孚承命出來,與漢學兼敎授洪相簡·金夏材,漢學訓上洪大成·金弘喆,淸學訓上李惠迪,漢學年少譯官李邦燁·劉瑗,淸學年少譯官方世弘·金達三,偕入進伏。上曰,淸·漢學譯官,各以其所學,俱釋誦奏,可也。大成·弘喆·邦燁·瑗誦奏漢學訖。惠迪·世弘·達三,又誦奏淸學。上曰,漢·淸學率來訓上三人,各賜弓矢,漢·淸學官入侍四人,各弓子一張賜給。出傳敎上曰,明日傳香後,左副承旨,馳詣懿陵奉審以來。出榻敎上曰,六和湯前方中,加草菓七分,明日煎入。出榻敎上曰,陳奏使,今往何處耶?致仁曰,以日子計之,則姑未遠去也。上曰,山海關幾日到達耶?致仁曰,山海關則尙遠矣。上曰,等待悶矣。命漢學敎授先退,相簡·夏材,率漢·淸學訓導退出。上曰,今朝問候批答,豈差勝而然乎?其雖少勝,意則在焉。初侍旣奏,晩後復有其氣,特許仍置之請,而非予本意也。出傳敎仍命退去,諸臣以次退出。
上在慶熙宮。停常參·經筵。
恭獻大王忌辰,仁穆王后忌辰,宣懿王后忌辰齋戒。
夜一更,流星出天中淡雲間,入南方天際,狀如拳,尾長三四尺許,色白。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。入侍時當下敎矣。待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司憲單子朝問安。答曰,今則朝廷問安,其令止之。
中宮殿,朝廷二品以上·六曹堂上·奉朝賀·大司憲口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于具㢞曰,內局入侍。
又傳于曰,時任大臣,奉朝賀入侍時,同爲入侍。
又傳于曰,都政新差參奉魚有鵬孫,內局入侍時,同爲入侍。
傳于柳善養曰,奉朝賀如入來,留待事,分付。
以承傳色口傳下敎曰,延興府院君子孫中有職名人,入侍時知奏。
傳于具㢞曰,內局入侍。
以承傳色口傳下敎曰,此則咫尺,而久待之餘,纔入後來奏。當該承旨,施以不敍之典。
柳善養,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以承傳色口傳下敎曰,左承旨下敎安徐。
尹勉升,以訓鍊都監一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十八日辰時,上御集慶堂。藥房入診,原任大臣·奉朝賀同爲入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉,奉朝賀洪鳳漢,領府事金相福,判府事金陽澤,判府事李昌誼以次進伏訖。致仁曰,夜間寢睡,何如?上曰,如前矣。水刺之節,亦何如?上曰,甚厭矣。如廁度數,何如?上曰,今日則如常矣。致仁請診候,上許之。泰輿等以次診脈候,退伏奏曰,脈候左右三部度數調均,而滑體亦有之矣。上曰,延興府院君子孫中,有職名者幾人乎?光國曰,金載大·金載人·金載天·金載錄,而卽今京畿都事金鈍,亦其子孫也。上曰,多矣。上曰,明日亦進六和湯乎?六和湯好則好矣,三貼,何如?無乃太過乎?泰輿等奏曰,方當盛暑,暑症候尙未快退,三貼無過矣。致仁曰,諸醫之言是矣。鳳漢·相福·陽澤·昌誼進伏曰,夜間聖候,何如?上曰,一樣矣。腹部之症候,何如?上曰,夜似有前症,而旋下矣。如廁之節,何如?上曰,差勝,而咳氣悶矣。鳳漢先退。命光國讀奏通文官誌,自初卷至三卷訖。上曰,程道遠於燕京耶?致仁曰,燕京,通水陸近五千餘里矣。上曰,藥房提調,持湯劑更爲入侍。出榻敎濟恭持湯劑進伏,仍進湯劑,上進御。上曰,明日則湯劑復古乎?泰輿曰,明日診候後稟定矣。上曰,咳氣怪矣。泰輿曰,猶有餘症,故有咳氣矣。上曰,金季良意見,何如?季良奏曰,夕診候後,稟定矣。上曰,生涼則庶可勝乎?致仁曰,末伏後,則暑氣快愈矣。上曰,洪奉朝賀,連爲便休,凡節勝於前耶?致仁曰,似有瘦瘠之氣矣。今番入侍,甚爲惶恐矣。上曰,惶恐,則固其然矣。相福·陽澤·昌誼先退。上曰,吉冶隱子孫中,有兩班,而在於何地耶?濟恭曰,在於慶尙道金烏山下,作小亭居之,名其亭曰,採薇亭云矣。上曰,貴矣。命退去,諸臣以次退出。
辛卯六月二十八日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·徐命緯·鄭允說·柳光翼·金孝儉以次進伏訖。致仁曰,午間氣候,何如?上曰,一樣矣。腹部行氣之節,亦何如?上曰,卽今則愈矣。如廁之節,如常乎?上曰,姑無動靜矣。仍進湯劑,上進御。致仁請診候,上許之。泰輿等以次診脈候,退伏奏曰,脈候左右三部度數調均,而胃脈候亦次次勝矣。上曰,漢書,有雲南卷乎?濟恭曰,載於皇明正史矣。上曰,玉堂上下番入侍。出榻敎澤孚承命,與修撰金尙集,校理尹丞烈,偕入進伏。上曰,六和湯,明日亦進御乎?泰輿等以次奏曰,臣等則以爲,明日當進建功湯矣。似有飽滿之症候,則更進六和湯,宜矣。上曰,厥症今則愈矣。以楷曰,諸症候快愈,則自明日進御建功,而加丁香,好矣。上曰,諸症雖快愈,自明日進御建功,不爲急乎?泰輿曰,本有寒痰候,胃氣候甚弱,補元之製,一時爲急,明日進御建功,似好矣。上曰,金季良之意,何如?而建功湯中加丁香,何如?季良曰,臣意亦如泰輿所奏矣。上曰,六和湯停止,理中建功湯前方中,加丁香五分,自明日煎入。出榻敎上曰,兩提調退去。致仁·濟恭先退。上曰,儒臣誰也?光國曰,校理尹丞烈,修撰金尙集也。上命尙集,讀奏皇明正史日本傳訖。上曰,儒臣持入安南卷乎?尙集曰,未承下敎,故留置閤外矣。上曰,注書持入。澤孚承命持入,上命尙集讀奏安南卷訖。上曰,注書出去,持入胡惟庸傳。澤孚承命持入,上命丞烈讀奏訖。上曰,注書出去,持入劉基傳。澤孚承命,還奏曰,劉基傳,癸未三月初四日,內入未下云矣。上曰,儒臣退去。尙集·丞烈先退。上命光國讀奏海伯農形狀啓·嶺伯農形狀啓·湖南伯農形狀啓·松留農形狀啓訖。命退去,諸臣以次退出。
上在慶熙宮。停常參·經筵。
宣懿王后忌辰。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。今番飮暑,可謂初矣。半年用心,且當無前盛暑,豈云異哉?六日內四十餘貼飮湯,其誰若予?若此故勝暑氣,湯有功,而本心本氣,何足道哉?六日院直,報秋踰日,氣已愈,食亦勝,自今日輪直,待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于尹勉升曰,內局入侍。
備忘記,今日何日?憶昔萬慕,聞蟬聲而興懷,臥此堂誦崗,借問世人,誰將予儔?孝耶悌耶?此心千隕,此懷萬倍。
兵曹口傳政事,同知作闕金士賢,僉知作闕李河述·趙台命,同知金時敎,僉知洪啓九·李普祥單付。
傳于具㢞曰,內局入侍。
具㢞,以吏曹言啓曰,今此宗廟朔祭大祝前校理徐有元,徽寧殿同祭及兼告由祭大祝前正言任希雨,俱以時無職名,令該曹口傳付軍職,何如?傳曰,允。
又以禮曹言啓曰,今番聖候欠寧,藥院移直,中外焦遑,曷有其極?幸賴皇天默佑,陟降垂隲,遄奏勿藥之喜,快臻平復之境,此誠宗社臣民莫大之慶。上告下布,自有典禮,則告廟頒敎等節,不容小緩,卽爲擇日擧行,何如?傳曰,旣有定式,何可草記乎?此草記勿施。
柳善養,以禁衛營一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯六月二十九日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉以次進伏訖。致仁曰,夜間聖候,何如?上曰,一樣矣。寢睡·水刺之節,亦何如?上曰,亦一樣矣。咳氣候,何如?上曰,次次勝矣。命光國呼寫親製文訖,命濟恭讀奏。上曰,禮房承旨,馳詣太廟奉審後,進排官摘奸以來。出榻敎上曰,注書持御製草出去,分付該房,貼草以入。澤孚承命出去分付,還入進伏。上曰,金時敎尙存乎?致仁曰,金時敎尙存,而年近八十矣。上曰,李普祥年幾何?致仁曰,年過八十矣。上曰,原任大臣入侍。出榻敎澤孚承命出來,與領府事金相福,判府事金陽澤,判府事李昌誼,偕入進伏。相福曰,夜間聖候,何如?上曰,一樣矣。致仁曰,日已晩,進御湯劑乎?上曰,今則愈矣,姑置之。相福曰,患候雖差勝,益加調護,然後諸症候當快祛矣。仍進湯劑,上進御。上曰,今番症候,平生初度也。致仁曰,臣民之慶,莫大矣。上曰,李普祥知事乎?致仁曰,知事也。上曰,然乎?應未及知事也。致仁曰,聞注書之言,年今七十四,而堂上云矣。上曰,注書之言,分明矣。姑未知事而年亦未滿八十矣。洪啓九尙在耶?致仁曰,尙存而曾經守令矣。上曰,沈履之年幾何?致仁曰,五十二矣。上曰,荏苒之間,年過五十矣,予嘗眷眷於李普祥者,以皇嫂同母兄夫故也。上曰,嗚呼,逢今日,追憶昔年,予懷何抑?嗚呼,皇嫂同氣之夫五人,而四人尙在,予心亦何?其中沈履之,旣有職名,金時敎·李普祥,令該曹特付中樞,無窠作闕。口傳啓下,前縣監洪啓九,卽皇嫂同母兄夫,嗚呼,今日予若不諭,此人必也前縣監而止,何以慰我皇嫂?特拜僉中樞。如無窠,作窠備擬,其令今日謝恩入侍。出傳敎上曰,奉審承旨入侍。出榻敎澤孚承命出來,與右承旨具㢞,偕入進伏。㢞奏曰,奉審各殿,則皆無頉矣。命讀奏祭物單子及報府訖,命退去,㢞先退。上曰,注書出去,持入經世指掌。澤孚承命持入,上曰,承旨考見文王·武王之歷年,可也。光國曰,經世指掌則未能詳記,未可知也。上曰,藥房提調,持湯劑更爲入侍。出榻敎濟恭持湯劑進伏,仍進湯劑,上進御。致仁曰,伏見朝下輪直之下敎,臣等伏不勝悶鬱,今日急爲輪直,無乃太遽耶?伏望還收焉。上曰,不爲本院輪直,而只爲輪直,意亦有在。若命輪直本院,則禮曹必以賀儀來聒矣。昨冬受賀,正朝謁廟,明日又初秋,豈可春秋首月受賀乎?予當爲壯談矣。今日告由,明日受賀,未爲不可耶?致仁·相福·陽澤·昌誼起伏奏曰,此則從當仰奏,而今日之輪直,太急遽也。致仁請診候,上許之。泰輿等以次診脈候,退伏奏曰,脈候左右三部度數調均,而結滯之症候,亦差勝矣。上曰,丁香拔之,何如?泰輿等以次奏曰,症候差勝後,何必連爲進御乎?拔之無妨矣。上曰,原任及藥房退去,可也。相福·陽澤·昌誼·致仁·濟恭先退。命光國讀奏關西伯農形狀聞訖。上曰,注書出去,知入同中樞·知中樞·僉中樞有窠與否,而如無窠,則作窠單子入之。澤孚承命出來,分付後還入進伏。上曰,金時敎·李普祥·洪啓九謝恩後,內局入侍同入。出榻敎上曰,注書出去,知入五衛將有窠與否。澤孚承命知入,進伏奏曰,無窠云矣。上曰,過都政屬耳,無怪矣。命退去,諸臣以次退出。
辛卯六月二十九日申時,上御集慶堂。藥房入診,同知·僉知同爲入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,同知金時敎,僉知洪啓九以次進伏訖。致仁曰,午間聖候,一樣乎?上曰,一樣矣。致仁曰,今日日氣甚熱,咳氣候差勝之節,亦一樣乎?上曰,亦一樣矣。上曰,金時敎·洪啓九·李普祥皆入來乎?光國曰,二人入侍,而李普祥則家稍遠,故姑未及待令矣。致仁進湯劑,上進御。上曰,兩人進前,可也。時敎·啓九以次進伏,上曰,年幾何?時敎奏曰,七十九歲矣。上曰,加我一年矣,進伏予前,可也。時敎進於至近之前,上曰,能知予乎?時敎曰,咫尺前席,幸瞻天顔,臣之至願畢矣。上曰,洪啓九今年幾何?啓九曰,年今七十一矣。上曰,注書出去,知入李普祥來不來,而若已來闕中,則先入侍後謝恩。澤孚承命出來,與僉知李普祥,偕入進伏。上曰,年幾何?普祥曰,今年七十四矣。上曰,與李邦彦至親耶?普祥曰,臣之父也。上曰,然耶?日本選使時,趙泰億爲正使,任守寬爲副使,李邦彦爲書狀也。普祥曰,臣之父,其時書狀也。上曰,與國舅之妹夫幾寸耶?普祥曰,臣之孫也。命退去,時敎·普祥·啓九先退。上曰,今見三人,予心何抑?令該曹衣資食物特給,以表予意。出傳敎上曰,注書持此傳敎出去,分付該曹,雖齋日,單子書入。澤孚承命出去,分付後還入進伏。致仁請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,若不趁今進御建功湯,則脈候不如是耶?致仁曰,必其然矣。上曰,丁香雖拔之,必然無妨乎?泰輿等奏曰,今則諸症候快差,去之無妨矣。上曰,理中建功湯,去丁香煎入。出榻敎濟恭持湯劑進伏,因進湯劑,上進御。致仁曰,朝入診時,欲畢陳所懷而未敢,今又仰達矣。朝下輪直之命,實爲急遽,在臣子之道,臣則直宿,而提調出去,國體不然,事面如何?伏願還收輪直之下敎焉。上曰,今日內局又苦請,强許焉。出傳敎上曰,今日禮曹草記,誠奇怪矣。致仁曰,無怪矣。應然之事也。上曰,思賢閤靜攝之時,亦如今日而有賞典矣,予豈有靳賞典之意哉?致仁曰,聖意所在,臣等豈不知乎?命退去,諸臣以次退出。
上在慶熙宮。停常參·經筵。
夜三更四更,灑雨或下雨,測雨器水深二分。卯時,灑雨。申時·酉時,下雨或灑雨,測雨器水深七分。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。三月六月,此心益隕,興惟此月,於予踰年。嗚呼今日,禮單何稟,歲初僅爲,何云再次?以此其答,予心萬隕,遙瞻燕雲,懷亦萬倍,先來何時,氣何暇喩?待敎入侍。
中宮殿·惠嬪宮·藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷·二品以上·□□□上·奉朝賀·大司憲單子朝問安。答曰,知道。
中宮殿,朝廷·二品以上·六曹堂上·奉朝賀·大司憲口傳朝問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于尹勉升曰,內局入侍。
備忘記,庚子此月,豈爲直宿,亦豈爲廷候?予心萬倍,廷候之數,專由內局,自今日輪直本院。
備忘記,今年甘霪,其皆若意,昨夜薰蒸,今朝洗滌,憧憧餘此心欣矣。
傳于柳善養曰,明日中日,依例爲之。
傳于尹勉升曰,內局入侍。
尹勉升啓曰,檢閱柳雲羽,以其親病,陳疏往出,纔已退却矣。所當直捧禁推傳旨,而此與無端徑出有異,推考警責。待敎李在學,牌招入直,何如?傳曰,允。
具㢞,以禮曹言啓曰,太廟殿展謁,每年春秋,定式取稟矣。今秋當爲稟定,而聖候方在靜攝中,推擇日子,有不敢循例仰請,何以爲之?敢稟。答曰,歲初伸禮,何敢復再,其況此時乎?昨已諭,今聞此單,予心萬隕,只遙瞻丹門而已矣。
柳善養,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
辛卯七月初一日巳時,上御集慶堂。藥房入診時,都提調金致仁,提調蔡濟恭,副提調金光國,假注書安大濟,記事官李度默·柳雲羽,醫官方泰輿·李以楷·鄭允協·慶絢·金季良·吳道炯·金光國·鄭允說·金孝儉以次進伏訖。致仁曰,夜來日候蒸熱轉甚,聖體調攝,若何?上曰,比昨夕一樣矣。致仁曰,寢睡,若何?上曰,如前矣。致仁曰,泄候漸差乎?上曰,今則無泄意矣。上進湯劑。上曰,或有時薑桂之味,太烈矣。致仁曰,臣等知味時,或然矣。請診脈,方泰輿等曰,脈候左右三部度數調均,而今日則活體尤勝矣。上曰,原任大臣·奉朝賀入侍。出榻敎領中樞府事金相福,判中樞府事金陽澤·李昌誼,奉朝賀洪鳳漢等入侍。相福等曰,今日聖候,若何?上曰,一樣矣。相福等曰,寢睡諸節,若何?上曰,漸勝矣。相福等曰,咳氣,亦何如?上曰,今則差勝矣。鳳漢曰,再昨伏見聖候已差勝,而今日尤勝矣。此蓋由於一時暑氣,故遄復天和矣。致仁曰,今則以紅潤之色,仰占上候之漸復矣。上曰,皇明紀元幾何乎?致仁曰,三十六而實則三十七矣。鳳漢曰,皇太后享於今年,竝受賀頒云矣。上曰,其臣有待於今年,亦可謂善矣。致仁曰,此非有待者矣,他國雖不可爲,而在其國,豈可待年耶?致仁曰,建功湯,五日不得進御,在群下之道,誠悵然矣。此藥,於上候爲聖藥矣。上曰,丹骨藥而非聖藥矣。致仁曰,聖候雖他症,皆見效矣。上曰,吾所命藥而支離矣。上曰,藥房提調,持湯劑更爲入侍。出榻敎致仁曰,前例,藥院直宿七日,則稱慶告廟等擧行,而今番聖候,況尤貽戚於陟降者多,而臣民皆驚遑矣。自上雖定以日數,而今則日亦足矣,不可不依例告廟陳賀矣。上曰,隷儓皆然乎?致仁等曰,然矣。上進湯劑。陽澤曰,今番聖候,不可拘日數矣。昌誼曰,無上告下布之禮則已,如今邦慶不賀,而何時可爲乎?上曰,已與耆老而宴矣。致仁曰,此豈可謂宴耶?上曰,七十以上乎?致仁曰,八十以上矣。上曰,然而多矣。上曰,安允行近日建乎?致仁曰,連行候班矣。上曰,李益炡來乎?致仁曰,或來或不來矣。上曰,辛受采筋力壯矣,與李山斗如何?致仁曰,山斗則臣未之見,而辛之筋力好矣。關西有趙昌來爲左尹,而受采之爲嘉善左承旨,誠稀貴而壯矣。諸臣以次退出。
辛卯七月初一日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉以次進伏訖。致仁曰,午間氣候,何如?咳氣復不出乎?上曰,咳氣則無常矣。致仁曰,今日雨,奇幸矣。觀今日勢,又有霈然之漸,尤幸矣。上曰,然則予心少舒矣。致仁請進湯劑,上進御。致仁請診候,上許之。泰輿診候後退伏奏曰,脈候左右三部度數調均,而滑體之調均,大體同於朝診時矣。諸醫所奏,與泰輿一般矣。上曰,都提調退出,可也。致仁先退。濟恭曰,臣與副提調遽然退出,非但事體之未安,下情伏不勝抑鬱之至,方欲留待於開陽門外矣。上曰,今則症候差愈,何必宿於開陽門外也?副提調出去時,言于錦城尉,使之自外退去,可也。仍命退去,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝爲仰稟。答曰,知道。嗚呼,前月欲禮者闕三,今逢此月,謁禮豈能?今予此心,一則追慕,一則元元,聞蟬聲知開霽,果然滌暑氣淸,寢睡便而氣亦勝矣。三庚今踰,今暑已訖,雖然,干支維何?萬億庚子。待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
柳善養啓曰,卽伏見慶尙左水使崔東岳,黃海水使李性默,今春夏等褒貶啓本,則邊將,無一人居下,殊無嚴明殿最之意,依定式推考警責,何如?傳曰,允。
柳善養,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于具㢞曰,冬至使行譯官,如已定,皆令卽爲待令。
又傳于曰,內局入侍。
備忘記,今番書契,萬萬可駭,爲府使者,尋常以看。書契中二字,亦涉駭然,一則一體泛忽,以字高低飭諭,其昏特甚,若此而何能交隣?此代,令備局另擇。
傳于具㢞曰,內局入侍。
備忘記,昨夜頓勝,今日若前,此三庚而然矣。此後復豈有五更,今年踰三更,此亦予冥然。新稻供追慕深,等第弓憶昔年,聞鸎聲怳若古。新稻聞鸎聲倍予心,而理固然。等第弓人孰知?昔年摠管時昌德宮中日也,見三巡射時亦夏也。今日復中日,豈意命射?此頃者爲予用心,軍民一也。適値三更,習射三巡,食代稽滯,予庸悶焉。將予此意,謂應射人。
林鼎遠啓曰,前東萊府使李在簡,依下敎來待矣。
備邊司薦望,以朴師訥爲東萊府使。
具㢞,以吏曹言啓曰,司僕寺僉正李敬倫呈狀內,身病甚重,勢難察任云,今姑改差,何如?傳曰,允。
柳善養啓曰,卽伏見慶尙左水使崔東岳,黃海水使李性默今春夏等褒貶啓本,則邊將無一人居下,殊無嚴明殿最之意,依定式推考警責,何如?傳曰,允。
林鼎遠,以義禁府言啓曰,東萊前府使李普觀,令該府拿問嚴處事,傳旨啓下矣。李普觀,時在任所,依例發遣府書吏,交代後拿來,何如?傳曰,允。
柳善養,以訓鍊都監·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯七月初二日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉以次進伏訖。致仁曰,夜間聖體調攝,何如?上曰,一樣矣。致仁曰,如廁之節,亦何如?上曰,如常矣。進湯劑,上進御。致仁請診候,上許之。泰輿等以次診脈候,退伏奏曰,脈候左右三部度數調均,而胃脈候亦一樣矣。上曰,翰林誰耶?致仁曰,故相之從姪也。上曰,柳雲羽誰耶?致仁曰,柳敍五之子也。上曰,然耶?濟恭曰,柳雲羽有承重祖母,而今年八十八歲矣。上曰,柳雲翼在京乎?致仁曰,已作故矣。上曰,雲羽貌亦如其弟乎?致仁曰,與其弟異,而堅强則勝矣。上曰,脈候大體,何如?季良曰,以今脈候論之,快復矣。上曰,比前卄四日以前,則何如?季良曰,比於卄四日以前,則大勝矣。致仁曰,中宮殿所進湯劑,今則已盡,何以爲之乎?上曰,諸醫各陳意見,可也。泰輿等以次進伏奏曰,內殿患候,雖云差勝,當此盛暑,暑氣尙蒸鬱,淸暑六和湯前方中,加檳榔,連五貼進御,則似好矣。上曰,然矣。上曰,中宮殿進御淸暑六和湯前方中,加檳榔一錢,五貼更爲製入。出榻敎濟恭先退。上曰,時有氣運難收拾之時,此亦痰乎?泰輿等以次奏曰,此亦痰候,而非元氣不足之致也。上命光國,讀奏關東伯敎書訖。上曰,敎書誰作耶?光國曰,尹承烈所作也。上曰,其文怪矣。文出於其心,其人心不順便,故其文如此矣。致仁曰,以臣等所見則可謂精作矣。光國曰,與他文別無異矣。復讀奏諸道狀聞訖。上曰,具明謙,何地僉使耶?致仁曰,釜山僉使也。上曰,此則暸暸乎?致仁曰,然矣。上曰,交易重矣,何以關伯之答,回啓耶?致仁曰,倭人漂到東萊,萊府迫問,則渠輩以爲,對馬島生計役策,往訴關伯。關伯謂曰,汝等須與朝鮮人,相交易而得生計,爲好云,故有此狀聞也。上曰,萊伯非矣。上曰,噫,今年萬古所無之事已多,而今聞東萊府使李普觀狀聞,此等狀聞,暮年初見。受我國之文,欲作證左於關伯,交隣後亦初聞,渠何敢說道訓譯,亦焉敢言於府使,而府使莫云,只報形止,關係莫重,此不嚴提坊,何以重國體?嚴飭訓譯,其亦緦小功察也。東萊府使李普觀,令該府拿問嚴處,其代,令備局今日備擬,當日辭朝。出傳敎致仁曰,李普觀爲人,怪剛而亦淸白矣。上曰,怪剛則怪剛矣,萊伯可合者,誰耶?致仁曰,朴思訥·林鼎遠有之,而一則姑未及思之,退出商確後仰奏矣。上曰,注書出去,率入今年冬至使隨去譯官。澤孚承命出去,與譯官洪大升,偕入進伏。上曰,使臣今往何處耶?大升曰,姑未入山海關也。上曰,藥房提調,持湯劑更爲入侍。出榻敎濟恭持湯劑入侍,仍進湯劑,上進御。大升先退。上曰,注書出去,持入秋享大祭報府。澤孚承命持入,光國讀奏倭人咨文及祭報府訖。上命退去,諸臣以次退出。
辛卯七月初二日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李在學·李度默,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉以次進伏訖。致仁曰,午間氣候一樣,而水刺諸節,如前乎?上曰,一樣矣。進湯劑,上進御。致仁請診候,上許之。泰輿等以次診脈候,退伏奏曰,脈候左右三部度數調均,而滑體,亦如前差勝矣。上曰,萊伯望盡得之乎?致仁曰,朝者所達二人,或有不槪於聖心,而有另擇之下敎乎?上曰,不然矣。致仁曰,首則朴思訥,副則黃最彦,末則林鼎遠也。上曰,朴思訥之爲人,何如?致仁曰,臣未詳其人,而廉簡自靜云矣。邊地自別,不可不擇廉簡之人而任之矣。上曰,黃最彦,何如?致仁曰,其亦廉矣。上曰,林鼎遠,何如?致仁曰,爲人周通矣。上曰,予久使之,周通則林鼎遠,其中最勝矣。致仁曰,治績,難以人品預料矣。上曰,注書出去,持入月沙集。澤孚承命持入,光國讀奏訖。上曰,律詩句句對,故難矣。濟恭曰,然矣。致仁先退。上曰,注書出去,持入萊伯薦望。澤孚承命持入,命光國讀奏。上曰,注書出去,其令新萊伯,先入侍後謝恩。澤孚承命,出去分付,還伏。上曰,守令辭朝耶?光國曰,姑未辭朝矣。命光國書傳敎曰,江原道臣·都政閫帥·守令·察訪·邊將,皆令明日辭朝,道臣·閫帥,先宣諭後入侍。上曰,領相入侍。出榻敎澤孚承命出去,與致仁偕入進伏。上曰,倭人窮迫甚矣,難信矣。致仁曰,彼人生計設策,故有此擧,姑觀來頭,好矣。上曰,戶判之意,何如?濟恭曰,不可以號令行之也,姑覩來頭,宜矣。上曰,李在簡,曾經此府,必知之矣。致仁曰,然矣。上曰,前東萊府使李在簡入侍。出傳敎上曰,東萊府使入侍。出榻敎澤孚承命出去,與朴師訥·李在簡偕入進伏。上曰,今番處分,出於不得已,彼人極爲巧詐,或有後慮耶?新伯之意,則何如?師訥曰,後慮與否,不可預度,而以事理言之,則彼旣理屈,似無難處矣。上曰,先之以嚴正,繼之以曉諭則好矣。師訥曰,聖敎至當矣。在簡進伏,上曰,對馬島主窮困之事,來時知之乎?在簡曰,彼人極爲巧詐,且生道無計,故如此矣。上曰,彼漢卽爲還入耶?在簡曰,心理度之,則必爲還入矣。師訥·在簡先退。命光國讀奏狀聞訖,命退去。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。三庚已踰,於暑隨訖,處暑然後,予可弛矣,氣則一樣。待敎入侍。
中宮殿·惠嬪宮,藥房口傳問安。答曰,知道。
大殿,藥房口傳夕問安。答曰,知道。夕問安勿爲問安。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,政院·玉堂口傳夕問安。答曰,知道。夕問安勿爲。
中宮殿·惠嬪宮·世孫宮·嬪宮,政院·玉堂口傳問安。答曰,知道。
傳于具㢞曰,內局入侍。
下直,江原監司金鍾正,明川府使徐㬦,報恩縣監李敬養,石城縣監鄭文達,泗川縣監權廷喆,端川府使柳鎭琡,長鬐縣監鄭履曾,熙川郡守李光國,昌原府使崔雲羽,茂山府使鄭景曾,德源府使金趾祥,鏡城判官宋濟魯,豐德府使李彦熙,永春縣監金樂材,旌義縣監河龍珠,新寧縣監趙台鉉,順川郡守金衡柱,文義縣監金文柱,㭍原縣監權啓述,延豐縣監韓光傅,任實縣監權尙鎭,沃溝縣監金履素,結城縣監金敍九,全州判官沈公猷,甲山府使朴師崙,鍾城府使李堉,平康縣監宋準明,雲峯縣監趙㠎,茂長縣監洪相直,古城僉使崔興世,老江僉使金鳴魯,智世浦萬戶張益起,豆毛浦萬戶徐東修,善積僉使羅聖徵,淸城僉使張大維,會寧浦萬戶洪宜海,呂島萬戶尹光民,龍津萬戶金國熙,西生僉使趙鳳麟,潼關僉使鄭宗周,舒川萬戶高道貫,荏子島萬戶韓光揆,智島萬戶嚴興佑,釜山僉使李長玉,古島僉使文天球,登山僉使朴思儉,幕嶺萬戶曺漢吉,仁遮外萬戶洪重復,文山萬戶洪致河,花梁僉使姜柱植,多大僉使曺學臣,木浦萬戶河百範,南桃萬戶金涑,高嶺僉使李景運。
備忘記,今下弓矢,釜山僉使李長玉,高嶺僉使李章運,老江僉使金命魯,淸江僉使張大維,古城僉使崔弘世,潼關僉使鄭宗周,仁遮外萬戶洪重復,幕嶺萬戶曺漢吉等處給送。
柳善養,以弘文館言啓曰,本館修撰洪檢,以校書館監印事,今日晝仕出去,每每草記,事涉煩瀆,限入直間,除草記往來之意,敢啓。傳曰,知道。
傳于柳善養曰,兼有下詢事,備堂中六曹堂上·三軍門將臣·惠堂,午後使之入參。
柳善養啓曰,戶曹判書蔡濟恭,刑曹判書沈鏽,禮曹判書李思觀,工曹判書金時默,惠廳堂上鄭弘淳,訓鍊大將李章吾,禁衛大將具善復,御營大將張志恒,依下敎來待矣。
傳于柳善養曰,內局入侍,備堂同爲入侍。
敎江原道觀察使金鍾正書。王若曰,國家倚毗之隆,屛翰爲重,人臣報效之義,外內無殊,玆輟亞卿之班,庸畀東藩之任,惟卿,詩禮舊業,綜理全才,自在玉署銀臺,啓沃出納之不負所寄。處以籌司銓部,機務鑑別之各適其宜,眷彼江原一方,爲我海山要地,弊源奸竇,半是蔘戶松田,布稅鹽征,皆出舃鹵磽确,顧爲治寔難於他道,而重任必待乎其人。玆授卿以江原道觀察使兼兵馬水軍節度使巡察使原州牧使,卿其務展弘猷,祗服寵命,瘠土之民,莫不嚮義,所貴先敎化之源,方岳之責,專在考功,須念明黜陟之政,其餘裁稟,厥有典常。於戲,殫原隰奔走之勞,尙記七衣繡之日,繼畿輔澄淸之績,佇見再攬轡之風,故玆敎示,想宜知悉。知製敎尹承烈製進
柳善養,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯七月初三日辰時,上御集慶堂。藥房入診入侍時,都提調金致仁,提調蔡濟恭,副提調金光國,假注書安大濟,記事官李在學·李度默,醫官方泰輿·李以楷·慶絢·鄭允協·金季良·吳道炯·鄭允說以次進伏訖。致仁曰,夜間聖體調攝,若何?上曰,比昨稍勝,而寢睡亦差穩矣。致仁曰,今夜日熱,似酷矣。上曰,然而姑無害矣。致仁請進湯劑,上進御。致仁請診候,上許之。泰輿·以楷·絢·允協等以次診候訖,退伏奏曰,脈候度數調均,左右三部活體,亦差勝矣。致仁曰,時原任大臣·禮判來待於閤外矣。上曰,時原任大臣·禮判入侍。出榻敎上曰,江原監司·全羅兵使入侍。出榻敎上曰,詣臺兩司入侍。出榻敎濟恭先退。領府事金相福,左議政韓翼謩,判府事金陽澤·李昌誼,江原監司金鍾正,全羅兵使田得雨,掌令安兼濟,獻納呂善亨入侍。相福·翼謩·陽澤·昌誼以次問候。上曰,比昨日差勝,而日熱甚悶矣。翼謩曰,惟皇天祖宗,眷佑我宗祊,聖候快臻康復。至於上告下布之禮,不容暫緩,群情顒若,自上宜有俯念,而不可孤矣。上曰,置之。秋後則卿等必復請宴矣。致仁曰,上敎每謂請宴,而臣等之意,則如此然後,邦禮可謂擧矣。翼謩曰,上敎雖如此,在今日,則受賀受宴,卽當行之典矣。上曰,加勝云而卿等勸三貼,自今日煎進二貼。致仁曰,此後則雖用二貼,而今明則不可遽止矣。上曰,赴燕譯官入侍。上曰,禮判何爲而入來耶?賀亦何爲也?必請賀而來矣。思觀曰,今番聖候平復,大異於前日,匝域臣民,欣抃之誠倍切,賀儀不可不擧矣。上曰,撤直乎?快愈乎?何爲而來也?誠不緊矣。致仁曰,輪直後,則前例皆請賀,而不拘於撤直與否矣。思觀曰,値此時適在禮官,不勝抑菀,隨大臣後而入來矣。上曰,隨大臣而入,欲使大臣,先發言端而繼陳矣。致仁曰,大體皆達,而御製中生平所無爲敎,實狀然矣。無賀禮則已,苟使有賀,則若今番患候平復,豈不可擧賀儀耶?上曰,已滿十日乎?致仁曰,雖不滿十日,未有如今番問安之重者矣。上曰,比前冬,何如?致仁曰,比昨年,今番下情,尤焦迫矣。翼謩·陽澤·相福·昌誼,以次連以今番異於從前直宿,不可不擧行告布之禮屢陳。上曰,鴨綠江外,又請右相而來,三百六十日如此,則皆可擧賀乎?聖人云,言忠信行篤敬,雖蠻貊之邦行矣。一邊陳奏,一邊又張大,則豈有感彼人之理乎?致仁曰,條件異矣。上曰,條件豈異乎?殆不成說矣。致仁曰,向來事,臣等豈不憤痛而驚遑?送奏使後,上候彌留,群情憂遑,及此平復之日,亟擧賀儀,亦天理之所當然,事件豈可混淪乎?上曰,使臣幾得還矣,還後告布兼擧矣。上曰,藥房持湯劑更爲入侍。出榻敎鍾正進伏,上曰,善爲之。得雨進伏,上曰,近侍三十九年,爲閫帥。鍾正·得雨先退。致仁曰,後年,卽卽位五十年,邦慶無如後年矣。上曰,然乎?卿等必困我矣,八十支離而又五十年矣。致仁曰,四十九年而如此處,不以紀元稱年,以卽位年數言之,爲五十年矣。上曰,後年或聽,而來後年又稱慶,則年年稱慶耶?致仁曰,何可待後年乎?陽澤曰,群下所請,非但爲聖躬,而實爲宗社。今承有待之下敎,下情豈不抑菀乎?上曰,先朝己丑日記考見後,可爲之矣。上曰,藥院直宿,幾日乎?首醫考奏。致仁曰,曾前則七日矣,自上改定十日之限矣。上曰,予今日計日矣,卿等之請,果如此矣。致仁曰,昨冬旣行,今秋不行,事面亦如何矣。上曰,奏文旣有忘寢食之言,而使行不入山海,豈可擧賀儀乎?爲祖先忘寢食,而爲吾身稱賀,可乎?不緊持入藥院日記,卿等困我矣。譯官入侍進伏。上下詢倭糧米出給事。致仁曰,旣給後,則惟其所處矣。思觀曰,一朔或百石,或二百石,前例相考,七八次如此矣。上曰,渡海譯官堂上入去耶?譯官對曰,或堂上,或堂下入去矣。上曰,對馬島主行禮,何如耶?譯官對曰,相揖矣。上曰,昨日李在簡云,生銅難以周處矣。譯官對曰,多則無用矣。上進湯劑。上曰,七八十容色如我者,或稀矣。致仁曰,玉色韶華,如少年矣。上曰,昨聞前東萊府使李普觀狀聞,其所屑越,于今初聞,故業已嚴處,而猶有未及稟處者。至於支給,其在交隣之道,今事雖無據,此不過萊伯所待,非朝廷所知,而其餘鄕接倭官宴禮等事,本事旣已嚴辭峻斥,則此可謂毛將焉傅者。李普觀循例所請,亦涉闇然,今不可擧論,令該曹以此分付新伯。出榻敎致仁·翼謩等,又以賀儀事仰奏。上曰,防門矣,待後年爲之。陽澤曰,所重有在,條件各異矣。上曰,唾痰時,或有欲唾而不能之時矣。今則能唾痰,奇矣。醫官僉曰,聖候差勝,故然矣。上曰,南草善爲吐痰云,信然乎?致仁曰,然矣。上曰,予則不知其然矣。光國讀奏喬桐水使·京畿監司農形狀啓。致仁曰,姜彝福老乞大畢講云矣。上曰,文學姜彝福替直。出榻敎上曰,今番使臣中,沈頤之弱矣,何以入去,可慮。尹東暹則從容矣,可無憂於行役,而右相亦剛矣。致仁曰,何使不念慮,而今行則絶異於前,心常不弛矣。非久似當入山海關矣。上曰,洪奉朝賀,南北皆見云矣。致仁曰,然矣。然故風俗制度,亦皆博考矣。上曰,難矣。上曰,坐直承旨入侍。出榻敎尹勉升入侍,藥房先退。相福·翼謩·陽澤·昌誼·思觀退出。兼濟曰,請還寢東呂·址淳等還配之命,更令王府嚴鞫得情。措辭見上上曰,勿煩。兼濟曰,請還寢定配罪人金柱泰減等之命。措辭見上上曰,其勿煩。兼濟曰,請大靜縣爲奴罪人仲義,依律處斷。措辭見上上曰,勿煩。兼濟曰,請黑山島爲奴罪人五得,依律處斷。措辭見上上曰,勿煩。兼濟曰,請崔百男邊遠定配。措辭見上上曰,勿煩。二十一字刀割上曰,亟停勿煩。兼濟曰,新除授持平金頤柱,時在全羅道全州判官任所,請斯速乘馹上來事,下諭。上曰,依啓。兼濟曰,臣有所懷敢達,藥院久而移直,率土擧切焦遑之餘,幸賴上天默佑,陟降陰隲,玉候不日康復。慶祝之忱,中外惟均,第伏念劇暑,便殿引接煩數,此固出於我聖上追慕爲民之盛意,而氣度易疲於酬應,榮衛易損於疇咨。病加少愈,古人有戒,體道淸心,先儒攸訓,悠悠萬事,毋過於保嗇聖躬。繼自今,務從簡省,專事調養,克趁愼攝之方,以副臣庶冀祝之誠,千萬伏望。上曰,豈特愛君?所懷其亦理直,予用嘉矣,其宜留念焉。善亨曰,請還寢鍾城府爲奴罪人天大酌處之命,依律處斷。措辭見上上曰,勿煩。善亨曰,請黑山島爲奴罪人五得,依律處斷。措辭見上上曰,勿煩。善亨曰,請大靜縣爲奴罪人仲義,依律處斷。措辭見上上曰,勿煩。二十八字刀割善亨曰,請崔百男邊遠定配。措辭見上上曰,勿煩。善亨曰,憲臣旣已陳達,而臣亦有區區所懷矣。今日悠悠萬事,莫過於保嗇聖躬,雖在平日,聖心過於憂勤,玉體不憚勞動,今者玉候之違豫,未必不由於此。固知出於聖上爲先之念·恤民之意,而臣民焦迫之私,則有不可言。皇天眷佑,祖宗降隲,勿藥之慶,此誠吾東方億萬年無疆之休,而靜攝之中,引接太煩,酬應過多,政當盛暑,恐或有愆。古人云,病加於少愈,此誠我殿下藥石之戒,伏願深留聖意,以盡善攝之方焉。上曰,已諭憲臣所懷,今者之請,其亦愛君,予用尙矣,其當留意焉。諸臣以次退出。
辛卯七月初三日申時,上御集慶堂。藥房入診,備堂同爲入侍時,都提調金致仁,提調蔡濟恭,副提調金光國,記事官鄭澤孚·李在學·李度默,醫官方泰輿·李以楷·鄭允協·慶絢·金季良·吳道炯·鄭允說·柳光翼·徐命緯·金孝儉,刑曹判書沈鏽,禮曹判書李思觀,右參贊鄭弘淳,工曹判書金時默,行副司直具善復·李章吾,行副護軍張志恒以次進伏訖。致仁曰,聖體調攝,何如?上曰,一樣矣。水刺之節,亦何如?上曰,水刺則甚厭矣。仍進湯劑,上進御,致仁請診候,上許之,泰輿等以次診脈候,退伏奏曰,脈候左右三部度數調均,而滑體與前同矣。上曰,備堂各陳意見,可也。鏽曰,彼人奸巧之計,未詳知,而渠之生計難辦,故有此駭然之擧,臣意則姑先退斥,以觀來頭好矣。濟恭曰,臣昨聞舊萊伯之言,厥漢言東言西,欲貿銅鐵之計,其實則言在此而意在彼也,恐陷於渠之術中也。上曰,生銅賤耶?時默曰,生銅,日本産也。思觀曰,臣聞譯官言,則銅鐵,無限云矣。時默曰,彼漢生計難堪,臣意則以銅鑄錢,無妨矣。弘淳曰,生銅,只用於我國鑄錢之時,鑄錢則一時,而彼漢之生理無限矣。致仁曰,惠堂之言,是矣。善復曰,彼漢,欲得我國之文跡,證左於關伯之伏,極爲奸巧,今雖以生銅變通,不過一時之規矣。李章吾曰,倭情巧惡,嚴辭退斥,而姑先防遮,似好矣。志恒曰,臣意與章吾一般矣。致仁曰,奉朝令後,期四五朔則無弊,而若曠日持久,則爲弊不小,是可悶矣。鏽曰,御營廳生銅多有之,鑄錢則無妨,而多弊甚悶矣。濟恭曰,臣意與秋判之意一般矣。上曰,今日入侍諸臣,勿泄可矣。上曰,惠廳幾石上來乎?時默曰,上來之數,十二萬石,姑未上來之數,二萬石矣。上曰,多來矣。時默曰,三南漕船再運之意,筵稟發關,而湖西與湖南,再運上納,今方陸續上來,嶺南則不但尙無形止之報,四五日前,始以再運之難便,張皇論報,故才以斯速擧行之意題送,而嶺南擧行,獨此稽忽,道臣推考申飭,何如?上曰,所奏誠是,從重推考。出擧條致仁·濟恭先退,命光國讀諸狀聞訖。上曰,今番皇明通紀重印,事體重,故令本館提調句管,亦令儒臣監董,畢役之前,其直自頉,而今日晝仕草記,其涉駭然,欲爲下敎而未果,此不過爲番次,而然旣奉命之人,必欲袖剌,此何事體?下番外諸儒臣,一竝從重推考下敎,若何,而不爲專印,循例袖剌,有此草記,其涉不察,亦涉苟且,然不無輕重,當該儒臣推考下敎之後,政院宜飭不飭,晝仕草記,循例捧納,一體推考,事雖微也,紀綱則重,追省記入直。出傳敎命退去,諸臣以次退出。
辛卯七月初三日申時,上御集慶堂。儒臣入侍時,校理李致中,修撰洪檢,行都承旨金光國,假注書安大濟,記事官李在學·李度默,以次進伏訖。上曰,通紀印幾卷乎?檢曰,始三卷矣。上曰,有私件印出者乎?檢曰,爲四十件云矣。上曰,明紀編年持入。注書持入,上命檢讀奏丁巳卽皇帝位以下數段,檢·光國先退,上曰,坐直承旨入侍。出榻敎尹勉升入侍,致中·勉升·大濟·在學·度默讀奏警世問答,自問小學敬身以下,輪讀奏各一段,上命注書,知入明光宗·熹宗·崇禎皇帝在位幾年,注書知入。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢此問安,竝爲仰稟。答曰,知道。暑氣已差勝,氣候若前,自今日撤直,宜矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
傳于尹勉升曰,內局入侍。
具㢞啓曰,檢閱柳雲羽,由限已過,卽爲牌招入直,何如?傳曰,允。
傳于柳善養曰,別入直諸臣,自今日撤直。
傳于金光國曰,差備待令醫官四人式,本院輪回入直,加平郡守吳道炯,陽川縣監柳光翼,今日辭朝,傳于具㢞曰,內局入侍。
柳善養啓曰,明日次對,兩司長官,當爲進參,大司憲兪彦述,待開門牌招,以爲入侍之地,何如?傳曰,允。
以承傳色口傳下敎曰,待下敎入侍。
又下敎曰,政院·儒臣問安,止之。
又下敎曰,入侍時原任諸承旨,一體應製。
柳善養,以兵曹言啓曰,去夏三朔能麽兒考講時,掌苑署別提閔德潤,歸厚署別提李永耉,監察洪志漢,造紙署別提車萬奎,武兼柳大源,守門將李憲述二次不通,都摠府都事尹範衡,訓鍊院判官南志博,宣傳官鄭順采,部將黃益弼,守門將朴弼謙一次不通,依定式竝從重推考,何如?傳曰,允。
又以兵曹言啓曰,今六月二十五日,忠淸道淸安居幼學李宗寅稱名人,自開陽門入來,差備門外擊錚,依例令攸司囚禁治罪,當該守門將金就南,依定式推考,何如?傳曰,允。
又以兵曹言啓曰,今七月初三日,忠淸道淸安居幼學朴必統稱名人,自興化門入來,差備門外擊錚,依例令攸司,囚禁治罪,當該守門將李景奎,依定式推考,何如?傳曰,允。
又以禁衛營一二所巡廳,左右邊捕盜廳言啓曰,去夜犯夜人無所捉之意,敢啓。傳曰,知道。
辛卯七月初四日辰時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·金季良·吳道炯·鄭允說·柳光翼·徐命緯·金孝儉,以次進伏訖。致仁曰,夜間氣候,何如?上曰,一樣矣。寢睡·水刺之節,亦何如?上曰,亦一樣矣。進湯劑,上進御,致仁請診候,上許之,泰輿等診脈候後,以次退伏奏曰,脈候左右三部度數調均,而胃脈候亦一樣矣。致仁曰,伏承撤直之下敎,聖候之平復,伏不勝慶忭之至,而臣等之遽然出去,下情不勝抑鬱矣,吳道炯·柳光翼之今日辭朝,尤爲遽然矣。上曰,今已差勝,則何其然也?速速下送,可也。上曰,詣臺臺臣入侍。出榻敎澤孚承命出去,與執義李鎭恒皆入進伏。鎭恒曰,臣於日前詣臺,而聖候方在靜攝之中,尋常傳啓,分義事體,不敢瀆擾,分臺退出矣。喉院察推傳旨捧入云,臣實不善周旋,自損臺體,且飭敎問備之外,無帶推行公之規,何可一刻仍冒?請命遞斥臣職。上曰,旣已詣臺,其時擧措,未知穩當,輪直三日,則於今引嫌,不先不後,於此於彼,勢難例批,依啓。出擧條鎭恒退出,命光國讀奏諸道狀聞訖。致仁曰,明日次對,依例爲之乎?上曰,依例爲之。致仁曰,吳道炯·柳光翼入侍罷後,卽爲下直乎?上曰,依爲之。上曰,陳奏使,何日到山海關耶?致仁曰,以日子計之,則明日間,當到山海關矣。上曰,陳奏使,今踰山海關耶?令灣尹探問鳳城以聞。出傳敎上曰,藥房提調,持湯劑更爲入侍。出榻敎濟恭進湯劑,上進御,命退去,諸臣以次退出。
辛卯七月初四日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。致仁曰,午間,聖體調攝,若何?上曰,一樣矣。命澤孚持入應製文,濟恭讀奏訖。上曰,注書出去,持入甲午年先王朝患候平復後御製與醫官應製文。澤孚承命奉入,命濟恭讀奏訖。致仁請診候,上許之,泰輿等以次診脈候,退伏奏曰,脈候左右三部度數調均,而滑體亦一樣矣。致仁曰,原任大臣,承候次來待矣。上曰,入侍。澤孚承命出去,與判府事金陽澤·李昌誼,偕入進伏,致仁·濟恭先退,陽澤·昌誼以次進伏曰,其間,聖體調攝,若何?上曰,一樣矣。寢睡·水刺之節,亦何如?上曰,亦一樣矣。命光國讀奏平安道褒貶等題訖,上曰,徐有隣出宰乎?光國曰,然矣。上曰,明日政官牌招開政,關西守令·邊將代,一體備擬。出傳敎命退去,諸臣以次退出。
上在慶熙宮。停常參,經筵。
藥房都提調金致仁,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。昨日夜暑,甚於三庚前,此今日群臣勉玉成意也,何敢弛心?亦何敢張大?自勉太康,氣則一樣,同入次對。
中宮殿·惠嬪宮,藥房口傳問安。答曰,知道。
傳于柳善養曰,大臣·備局堂上引見。
柳善養,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,依甲午年例,今日入來備堂·柏府·薇垣,時任儒臣·春坊應製進帖以入,追帖以頒。
備忘記,問候批旣諭,而豈特日候?予懷萬倍者甚,其何默乎?再明何年?其若果逢,卽八旬,心若何心若何?聞昨日何云五十年,何云五十年?今年何年?卽予就邸年也。再明年何年?其若果逢,卽八旬,心若何心若何?聞昨日何云五十年,何云五十年?今年何年?卽予就邸年也。再明年何年?卽予江都初奉安年也。於此心已萬倍,再明且兼八旬,今聞五十年,聞此予候一心字,夜雖淸涼,焉可便睡?且昨聞內局志慶詩,今日追憶,三明年是甲午也。遺書雖稱八朔,兼摠直直宿,誠十朔,追憶興政侍湯,仰惟追書遺書,若逢此年,豈曰孝乎?且昨日撤直,與甲午庭賀日同,於予千慕萬懷交中,寔欲耐,焉可得也?此時陳奏使,將入山海門,陳奏使,亦能竣事而回乎?此予夙宵用心者也,何以伸懷?今已差勝,再明日延和門當祗迎,凡諸等事,皆依前例。
吏曹判書朴相德上疏曰,伏以皇穹垂佑,聖候遄瘳,歡忭之情,中外惟均,仍伏念臣於銓任,至今蹲冒,非不知有妨廉媿,得罪物議,而惟其怵迫嚴畏,轉身不得,雖疾驅策,耐過大政,長單之上,雖似例告,而區區必遞之願,殆甚於縛者之求解,及其再度纔徹,旋値藥院移直,臣憂遑焦情,不暇他顧,冒沒趨班,只爲伸分,亦不敢以見職復居矣。夫銓官之一經都政,便卽遞免,已成古例,雖使先輩之有重望者當之,必以此視作瓜限,況如臣之庸陋無似,隨事僨誤者乎?噫,臣素乏藻鐺,全昧物情,信心冥行,咎悔山積,注措之間,非不十分審愼,而昏謬疎迂,自顧多失,政紙一出,衆目睢盱,如是而尙可淟涊,不思所以自處也哉?且今朝廷之上,明銓法而著聞望者,磊落相望,臣獨何人?屢竊匪據,兜攬不已,妨賢尸位,人謂斯何?此則不待臣言之畢,而日月之明,想有以下諒也。若其大僚之前席問備,臣誠滿心慙悚,無以自解,顧何敢復提於事已之後,以傷朝體也?只是貪戀寵祿,久蹲不去,公議可畏,私分難安,政牌之下,承膺無路,玆敢略控短章,呼籲於天地父母之前。伏乞聖慈,曲垂仁恩,將臣銓任,亟行鐫罷,使之退守本分,仍治臣瀆撓之罪,以嚴邦憲,不勝幸甚。答曰,省疏具悉。止三度而參候班,予云得體,旣若此必尋此,無乃苟且乎?相臣請推,其本誤書,滿心慙悚之嫌,尤萬萬過矣。開政有命,豈比常時?卿勿辭而速承牌。
傳于柳善養曰,吏判批下,卽爲牌招,同參政事。
掌令金瑋應上疏曰,伏以皇天眷佑,聖候遄復,臣民慶忭,中外惟均,因念臣學識空疎,志氣摧退,屢叨言地,絲毫無補,每自循省,愧懼徒積,月前除命,忽下於鎭日殿座之時,怵畏分義,章皇出肅,屢登文陛,昵侍耿光,區區犬馬之忱,粗伸戀結之私,臣雖退塡丘壑,更無餘憾,而隨衆出入,一味含默,未能進一言建一策,以副我聖上樂聞之盛意,國家置臺閣之意,豈亶使然哉?雖幸聖度涵貸,威罰不加,而因仍蹲冒,決非私分之所敢出。伏乞聖慈,俯垂諒察,亟削臣所帶之職,仍治臣瀆撓之罪,以安私分,以肅朝綱焉。臣等乞免之章,不宜贅及他說,而事在目下,不容終默,唯聖明澄省焉。前兵曹判書李翼元,特垂之盛眷,何如?所受之責任,何如?其在報效之道,固宜精白公正,恪謹做去,而自在初政,辭說已多,及過大政,伎倆畢露,三廳出身之取才擬望,蓋出於惟才是用之意,而優等入格者,無一參望,八方武士,抱冤而歸,當初取才之意,果安在哉?僉使之不得借銜,曾有大臣稟定,而閭巷富譯之子,容易首擬,假將之擇差久任,亦有筵中陳達,而外邑使令之類,次第濫冒,南藩制閫,始隱債帥之名,西塞佐幕,終生司徒之臭,邊鎭腴窠,江上之貨夫徑取,外方久勤,都下之富民橫占,蹊逕多端,干囑得志,醜說狼藉,聽聞甚駭,盛暑親政,飭敎屢下,而咫尺前席,惟意取舍,孤恩濟私,一何至此?纔聞大僚之筵斥,繼有政吏之捉囚,乍罷旋敍,物情未平,臣謂前兵曹判書李翼元,特施刊改之典,可也,爲官擇人之敎,每下於臨政之時,爲銓官者,固當一心秉公,仰體德意,而傳說之紛紜,至于近日政而極矣。腴邑甄復,非切姻則乃家客也,是豈銓家恢張公道之義也?臣實慨然也。向者宋德基之論劾姜游也,以渠所當着之事,慫惥堂上,諉之於被罪已遞之僚官,爲言姜游旣被削版之典,則聽其慫惥,肆然瞞告之堂上,焉得無罪?其時當該堂上,亦施欺罔之律宜矣。臣方祈免之不暇,而愚衷所激,妄言至此,伏願聖明,裁幸焉。答曰,省疏具悉。附陳中前騎判事,末世浮謗,其何盡信,而於一二事,其政所答,予意,亦若何?外方久勤,內民以代,矇然則矇然,噫,頃者特授,豈私此人?今番擧措,大違所料,無乃年衰而然乎?豈可無飭?特敎敍用,意在禮使,今者下敎,亦存國體,依前處分施行,此雖處分,始隱債帥西塞佐幕等說,置諸人於黯黮之中,予則曰,決無是事,莫重曾經大司馬之人,亦不可置諸䵝昧,令政院緘問以奏,東銓官事,亦近末世浮囂,於擇欠矣。旣聞之後,不可不飭,當該銓官,特遞其職,其望勿施,今日政另擇,姜游時該堂事,不察則不察,而欺瞞之律,無乃過乎?旣遞其職,予則曰,毛將焉傅也,寥寥之時,其猶錚錚,予庸尙矣,爾勿辭而察職。
以承傳色口傳下敎曰,所啓二守令代,擧條雖未啓下,今日政擬入,金瑞應所奏代,一體擬入。
林鼎遠,以吏曹言啓曰,今此宗廟永寧殿秋享大祭執禮大祝,皆以侍從塡差矣。時無職名人員,令該曹口傳付軍職,何如?傳曰,允。
有政。吏批,判書朴相德牌招不進,參判李潭進,參議洪樂純式暇不進,右承旨具㢞進,啓曰,判書朴相德牌招不進,參議洪樂純式暇,小臣獨政未安,何以爲之?敢稟。傳曰,仍爲之。以李蓍廷爲執義,洪相簡爲校理,閔鍾烈爲弼善,鄭亮采爲監察,柳焵爲吏曹佐郞,趙鎭容爲恭陵令,鄭存謙爲同敦寧,金光緯爲宗傅正,朴長瀗爲寧邊郡守,閔永培爲郭山郡守,吳載徽爲陽德縣監,柳光璧爲任實縣監,李藎輔爲柒原縣監,吳鉉胄爲孟山縣監,申晦爲軍器提調,李敬倫爲戶曹正郞,洪益喆爲司僕僉正,趙載百爲軍器判官,注書閔鼎烈,成均博土任玉,校書著作李彦一,兼春秋二安廷鉉·李宗榮單付。
兵批,判書申晦病,參判尹得雨進,參議李興宗病,參知邊得讓病,左副承旨柳善養進,副司直尹得養·趙台命·李河述,副護軍洪和輔·李鎭恒,同知宋尙淳單付。
傳于林鼎遠曰,內局入侍,柳善養,以兵曹言啓曰,以吏胥編配者,一倂特放事,命下矣。依傳敎,珍島郡水軍充軍罪人宋再福,卽爲放送事,發關分付該道之意,敢啓。傳曰,知道。
又以兵曹言啓曰,本曹堂上軍官敎鍊官禁軍遞兒窠,今方有闕矣。依節目,禁別將與各番將,眼同試取,以其居首者塡差之意,敢啓。傳曰,知道。
又以濬川司言啓曰,本司都廳李觀夏遷轉代,以御營廳千摠任益昌差下,使之察任,何如?傳曰,允。
林鼎遠,以刑曹言啓曰,以吏胥編配者,一倂特放事,命下矣。依傳敎,海南縣定配罪人李之剛,金海府定配罪人洪宇平,黑山島定配罪人吳時平,南海縣定配罪人朴世完,興陽定配罪人金仁喆等,竝卽敢送事,發關分付于各該道道臣之意,敢啓。傳曰,知道。
柳善養,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯七月初五日巳時,上御集慶堂。大臣·備局堂上引見入侍時,領議政金致仁,行司直李昌壽,判尹韓光會,行司直洪名漢,右參贊李景祜,行副司直李章吾,同敦寧李潭,行副護軍張志恒,行副司直金孝大,江華留守兪彦民,行副司直金應淳,大司諫朴師海,掌令安兼濟,左副承旨柳善養,假注書安大濟,記事官李度默·柳雲羽以次進伏訖。上曰,備堂盡入乎?致仁曰,暑熱近甚,故病者多矣。將臣一人,亦不得入矣。上曰,誰也?致仁曰,具善復矣。致仁曰,俄聞掌令金瑞應論人封疏,到院云矣。上曰,何處人乎?致仁曰,居在忠州矣。上曰,曾前將臣,多賡進之例矣,至於張志恒,能文云矣。致仁曰,大慶當前,邦慶可謂疊疊,而批答中,每以勉太康爲敎,而以臣等見之,今無小康之事矣。上曰,予病之差復,可謂太康矣。致仁曰,以日子計之,則陳奏使,今日當入山海關矣。上曰,然乎?上曰,入侍臺諫誰也?善養曰,兪彦述牌不進,憲府安兼濟進,而諫院則朴師海矣。上曰,安兼濟兄弟入侍矣。致仁曰,然矣。上曰,視物比前似暗矣。致仁曰,當極熱,雖少年,或有視物不明之事矣。上曰,李泰遠相貌好矣。致仁曰,貌好故早年爲高品矣。上曰,吳道炯,今日當往乎?致仁曰,今日似入去矣。上曰,今日三貼乎?致仁曰,疏導之劑,不可遽止矣。上命讀奏臺疏,善養讀奏金瑞應疏,上曰,僉使誰也?致仁曰,今番一人借銜云矣。上曰,假將何事耶?致仁曰,空闕衛將之屬矣。上曰,南藩事,何也?致仁曰,不知矣。上曰,武將或知之乎?章吾·志恒曰,不知矣。上曰,西佐誰也?致仁曰,平安兵虞候云矣。上曰,誰也?致仁曰,鄭德世矣。虞候豈不可爲,而人則不似矣。上曰,邊鎭誰也?致仁曰,不可知,而旣曰,邊鎭則似履歷,而江上貨夫云,則似賤窠矣。上曰,都政如此者,不善爲矣。致仁曰,外方久勤京人,買名南門內人,一人爲之云矣。上曰,已往乎?致仁曰,不知矣。上曰,判書見欺乎?致仁曰,似見欺矣。臣久在禁中,他大臣·宰臣,亦或以西銓政事言及者矣。上曰,腴邑甄復,其誰也,吏判政乎?致仁曰,都政則無甄復守令矣。上曰,注書知入。上曰,李溵事,以欺罔請罪,豈有欺罔之律乎?上曰,兵判滯矣。致仁曰,初當故然矣,大政後令人歎服,難矣。兵判見武弁時,或呵叱,故多怨望云矣。注書以陽德縣監白師殷復職事知奏,上曰,誰也?致仁曰,文臣而在抱川云矣。上曰,亞堂之政矣。致仁曰,都目後,守令例多復職矣?上曰,吏參政復職,豈異乎?腴邑切姻,似二人矣。致仁曰,然矣。上曰,怪矣,閫帥受價云,則他尙何說?致仁曰,閫非一人矣。致仁曰,始隱債帥,隱字義,不可知矣。上曰,柳儼亦言,依前處置云矣,今李翼元事然矣。上曰,前者不敍乎?致仁曰,然矣。上曰,依前下敎,前兵曹判書李翼元不敍。出榻敎致仁曰,始隱之說,如何矣?上曰,爲事無矣。致仁曰,陋駁例談矣。致仁曰,此摠戎使金孝大,京畿水使金範魯,永宗防禦使許任水陸輪操取稟狀啓也。一年再操,民弊宜念,秋農豐歉,亦未出場,勿論水陸,特令停操,使已經春操之民,得以休息,何如?上曰,予意亦然,一體停操。出擧條致仁曰,此平安監司具允鈺狀啓也。枚擧泰川縣監李宗榮牒呈,以爲本縣南面院里居民失火,民家延燒,至於七十二家,依例以會付耗米,分等題給事,請令廟堂稟處矣。許多民戶之一時延燒,誠可驚慘,依例區別大中戶,除給會付耗米,亦令本縣本道,另加顧恤,俾爲造家安接之地爲宜,以此分付,何如?上曰,依爲之。出擧條致仁曰,此江華留守兪彦民,黃海兵使李漢昌水陸操及軍器點視取稟狀啓也。此亦已經春操,使之一體停止,而至於黃兵之別武士,鄕騎士武學都試,異於操鍊,依例擧行之意,分付,何如?上曰,依爲之。出擧條致仁曰,以輕罪申飭,而尙在竄配者,甚多矣。上曰,誰也?致仁曰,如金容·李長老·朴思亨·趙英鎭·丁範祖·李重海等,皆是輕罪被竄者,而其外不能盡記,若令錄出,一經乙覽而處分,則好矣。上曰,勿論輕重,今年竄配人,令該府該曹書入。出擧條致仁曰,頃者卿宰罷散人,特敍時見漏者,又有數人矣。前都憲鄭光漢,曾有自上改正之特敎,而臣則認以其間已經蕩滌,前日下詢時,乃以不當引嫌於日久之後,仰達矣。追聞之,則元無改正蕩滌之敎云,然則責在不察之銓堂,而光漢之引嫌,固也,以此被罪誠過也。上曰,其下敎勿施。致仁曰,宰臣鄭光忠·李彦衡,亦在未敍中云矣。上曰,一體施行。出擧條上曰,勿論輕重,今年竄配人,亦該曹該府書入。出榻敎上曰,開政有命,銓官不備,其遞可惜,參判下敎,代同敦寧李潭代授,一體牌招參政。出榻敎上曰,頃者處分,若頃年玉堂書吏及市吏胥,此亦民也。以吏胥·編配者,一倂特放。出榻敎上曰,關西貶罷守令代,令次官擧行。出榻敎師海曰,臣於向者,忝叨是職,自速嚴譴,屛營城外,曾未幾何,除旨馹召,荐降遠地,繼伏聞庭候之報,不勝驚慮,蒼黃疾馳,冒沒入肅,蓋出於或參候班,粗伸分義之計,而輪直旣撤,賓對有命,一登筵席,獲近耿光,是臣區區之忱,而追思昔愆,惶汗浹背,臣何敢以時月之稍久·甄復之如舊,晏然以臺閣自處乎?請命遞斥臣職。上曰,旣已登筵,强引前嫌,其涉太過,勿辭亦勿退待。師海曰,請還寢鍾城府爲奴罪人天大酌處之命,依律處斷。措辭見上上曰,勿煩。師海曰,請黑山島爲奴罪人五得,依律處斷。措辭見上上曰,勿煩。師海曰,請大靜縣爲奴罪人仲義,依律處斷。措辭見上上曰,勿煩。師海曰,請崔百男邊遠定配。措辭見上上曰,勿煩。二十七字刀割兼濟曰,請還寢東呂·址淳等還配之命,更令王府嚴鞫得情。措辭見上上曰,勿煩。兼濟曰,請還寢定配罪人金柱泰減等之命。措辭見上上曰,其勿復煩。兼濟曰,請黑山島爲奴罪人五得,依律處斷。措辭見上上曰,勿煩。兼濟曰,請大靜爲奴罪人仲義,依律處斷。措辭見上上曰,勿煩。二十七字刀割兼濟曰,今日賓對,異於常時,雖未知情病之如何,而連參候班,遽爾違牌,事體未安,請大司憲兪彦述,從重推考。上曰,其得臺體,依啓。兼濟曰,望筒懸註,何等嚴重,而光陵參奉首望,懸註爽實,至有大僚之筵白,則不可夤緣漫漶,請光陵參奉魚用元,改差。上曰,予則曰,過,而臺體則然,依啓。兼濟曰,生民休戚,係於守令,邑雖如斗,不可不擇,臣於諸守令歷辭時見之,任實縣監權尙鎭,愚蠢無知,柒原縣監權啓述,昏憒未了,字牧之責,有難堪任,盛暑親政,聖意,何如?守令另擇,飭敎,何如,而如此之輩,苟然擬差。請任實縣監權尙鎭,柒原縣監權啓述,改差,當該銓官,推考。上曰,依啓。上曰,今因臺請,聞相奏,事勢雖然,予則曰,若初入仕初擇把摠,豈有是弊?另飭諸軍門,後復若此,此非銓官之過,卽將臣之過,今後則勿推銓官,宜推將臣。出榻敎諸臣以次退出。
辛卯七月初五日申時,上御集慶堂。藥房入診入侍時,都提調金致仁,提調蔡濟恭,副提調金光國,假注書安大濟,記事官李度默·柳雲羽,醫官方泰輿·李以楷·鄭允協·慶絢·金季良,以次進伏訖。致仁曰,今日日氣愈熱,聖體調攝,若何?上曰,與朝一樣矣。仍進湯劑,上進御,致仁請診候,上許之,泰輿·以楷·允協等,以次診候訖。退伏奏曰,脈候度數調均,左右三部活體,與朝亦一樣矣。致仁曰,諸臣追後賡進詩,依敎持入矣。上命濟恭讀奏,致仁曰,吏判朴相德上疏,到院云矣。上命注書持入,坐直承旨入侍,儒臣持警世問答入侍。出榻敎右副承旨林鼎遠,校理李昌任,副修撰李養遂進伏,光國讀奏朴相德疏,上曰,滿心慙悚云者,誠過矣。仍命書批答,致仁曰,禁府刑曹,今年竄配人,依下敎列書持入矣。上命光國讀奏,光國曰,自漢城府,亦書入庶人矣。上曰,該府該曹京兆單子中點下者,皆放爲庶民者,放逐者,皆蕩滌。出榻敎上曰,今聞供辭,南閫旣擧其名,西塞其名已知,而究其本,由於浮囂,果若臺彈,予豈初用?當之之人,豈不冤乎?旣聞緘辭,本事已了,而若鄭徵世,全羅兵使田得雨,以田尙書之孫,南閫豈濫,而旣有此彈,勢難强赴,姑遞其任。出榻敎藥房先退,上命玉堂上下番,讀奏警世問答一段,上命注書,明紀編年光宗·熹宗及明史中光宗·熹宗·神宗史記贊持入,命昌任讀奏光宗·神宗時事,上下番考閱編年及明史以奏。諸臣以次退出。
辛卯七月初五日申時,上御集慶堂。藥房入診入侍時,都提調金致仁,提調蔡濟恭,副提調金光國,記事官鄭澤孚·李在學·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。致仁曰,午間聖體,若何?上曰,一樣矣。仍進湯劑,上進御,致仁請診候,上許之,泰輿等以次診脈候,退伏奏曰,脈候左右三部度數調均,而滑體亦一樣矣。上曰,吳道炯,今日內到任乎?致仁曰,守令之到任,邑難至近,必逾日矣。濟恭再進湯劑,上進御。上曰,藥房先退。光國·澤孚以次退出。
上在慶熙宮。停常參·經筵。
藥房都提調臣金致仁,提調臣蔡濟恭,副提調臣金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。寢睡雖勝,本氣一樣,而昨聞正史,冞切誦詩,待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,昨日政除拜守令,今日使之辭朝入侍,此是瓜代,夫馬留滯可悶,帥臣代及平安虞候代,如有口傳擧行之例,其令擬入,如不然,則政官牌招開政。
傳于具㢞曰,內局入侍。
又傳于曰,內局入侍儒臣,持問答同爲入侍。
兵曹口傳政事,以尹僖東爲全羅兵使,以李鼎秀爲平安兵虞候。
具㢞啓曰,新除授右副承旨李廷壽,方在罷散中,何以爲之?敢稟。傳曰,敍用。
傳于柳善養曰,全羅兵使·平安虞候,當日辭朝。
具㢞啓曰,昨日政新除守令,今日辭朝事,命下矣。未署經守令,至於四員之多,兩司陳疏入啓外,竝卽牌招,以爲署經之地,何如?傳曰,允。
以備忘記傳于具㢞曰,昨聞正史,予心萬倍,臨御近五十年,甚事其何做?暮年夙宵,冀群工精白輔。
柳善養,以兵曹言啓曰,新除授威鳳山城別將片重源呈狀內,猝得暑癨,症形孔劇,旬月之內,差復無期云,不可强令赴任,依例罷黜,何如?傳曰,允。
又以兵曹言啓曰,宣傳官田光勳,素抱伏暑之症,重添症形孔劇,旬月之內,萬無起動供職之望,呈狀乞遞,侍衛之職,不宜久曠,今姑改差,何如?傳曰,允。
李廷壽,以刑曹言啓曰,該曹單子中點下者,皆放事,命下矣。依傳敎,定配罪人林川郡李再春,康津縣崔得信,海南縣李漢江,寶城郡奴福世,光陽縣奴大千,舒川郡崔鳳瑞等,竝卽放送事,發關分付之意,敢啓。傳曰,知道。
柳善養,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
柳善養,以漢城府言啓曰,該府·該曹·京兆單子中點下者皆放,爲庶民放逐者,皆蕩滌事,命下矣。依下敎,鄭枋·李台鼎·金養心·愼爾復·兪恒柱·李世奭·李福徽·兪彦鎬·李秉鼎·金普淳·金載人·金文淳·蔡廷夏·金鍾秀·尹蓍東·沈觀之·金樂洙·尹弘烈·李澤遂·申益彬·安國來·姜益孫,爲庶民放遂,皆蕩滌之意,敢啓。傳曰,知道。
李廷壽,以義禁府言啓曰,竄配罪人慶尙寧海府李長老,機張縣權坪·洪彬·蔡廷夏,晉州牧林鵬翰,南海縣兪彦鎬·柳義養,巨濟府李秉鼎,熊川縣金普淳,海郡金載人,金海府金文淳,全羅道海南縣朴奎壽,康津縣安杓,興德縣安翼濟,興陽縣成胤協,濟州牧大靜縣趙榮慶,旌義縣洪文漢,咸鏡道吉州牧朴思亨,明川府趙英鎭,甲山府丁範祖·尹錫周,三水府崔範重,北靑府尹冕東,鍾城府李重海,穩城府趙鎭衡,富寧府南鶴宗,會寧府李恒祚,忠淸道稷山縣金容·沈埉·任希沅,公州牧徐郁修,京畿廣州府朴載德等放送,承傳,啓下矣。竝放送事,分付各該道臣之意,敢啓。傳曰,知道。
同副承旨尹勉升疏曰,伏以上天垂佑,聖候遄復,臣民慶忭,曷有其極?臣於朝者仕進之後,大司憲兪彦述陳疏到院,而其言,不過昨日被推自引之意,臺臣之不得以疏代避,且有定式,故不敢循例捧入矣。卽見再呈之疏,侵斥備至,語意深緊,臣於是誠不勝慨然,然臣旣重被譏詆,義難仍冒,玆敢略陳短章,徑出禁扄。伏乞聖慈,亟遞臣職,以靖私義,不勝幸甚,臣無任屛營祈懇之至,謹昧死以聞。傳曰,給之。
副司直金應淳疏曰,伏以惟天惟祖宗,眷佑我東,聖候幸臻翼瘳,群情倍切鰲忭,仍伏念臣區區情理,豈有暫離病父之勢,而每値朝家有事,不敢一味退處,乍往乍來,臣亦自知其屑屑,而懇迫之私,誠有不得不爾者,今又上請急之章矣。有臣如此,顧安所用?雖曲荷聖慈,輒許寬暇,朝綱之不嚴,未必不由於臣,則臣庸是悚恐,不遑少安,蓋嘗於進退之間,量之熟矣。臣旣不得進而效一日之責,則惟當務積忱誠,退請終養,而春間一疏,辭淺意拙,不能仰格天心,十行寵批,反紆曠絶之恩,臣且感且惶,雖不敢復申前懇,自念去就無據,公私兩妨,毋寧丐得一小縣,庶殫魯鈍,兼獲便養,而事近干澤,惟僭猥是懼,趑趄不發者,久矣。今則臣父病狀,一倍添劇,寒熱頻作,飮啖全廢,澟澟然如水益下,長委枕席,不省人出入者,已屢朔耳,離違從仕,比昨年尤萬萬難强,則亦何可徒懷嚴畏,不一鳴號於慈覆之下也?噫,人子之於父母,就不欲自致其孝,而若臣者,生不識慈母之顔,受育於臣父懷中,得以成立,則臣所以欲報之於臣父者,庸有其極?況其癃痼之疾,不可以時月責其良已,若不及今專養,以遂反哺之願,則古所謂萬鍾之俸,不及一日養者,正爲臣先獲也。倘蒙體下之恩,特察臣至懇,特許以便近薄邑,俾臣得以自效於字牧,則不但臣私分之粗安,亦豈非聖朝錫類之仁也哉?纔接鄕信,心神飛越,臨行陳情,言不知裁,煩瀆之罪,益無所逃,惶恐惶恐。答曰,今聞卿章,予懷何抑?特許所請,以遂卿心焉。
大司憲兪彦述疏曰,伏以上天垂佑,邦慶滋至,聖候遄復,院直已撤,中外均懽,跛躄亦聳,區區慶忭,曷有其極?仍伏念臣以無所似之賤,處不敢當之任,始因義重於參鞫,終緣情急於承候,冒沒蹲仍,視若固有,今已二由旬矣。迺者賓筵引接之命,出於直宿新罷之餘,臣身帶臺銜,固當趨參之不暇,而不幸素患痰病,又添近來暑癨,飮啖全却,嘔泄竝作,諸般症形,種種危惡,澟澟有垂絶之形,㱡㱡無自力之望,欲起還仆,計無所出,召牌之下,終不免坐違,夫豈樂爲?誠非獲已,病裏惶隕,如無所容,果然重推之請,發於同席之地,自知臣罪之難貰,敢曰,人言之不諒,臺職之一向虛縻,旣甚兢悶,言官之帶推行公,亦無其規,宜卽詣臺自列,恭竢嚴處,而臣之卽今病狀,跬步轉側,亦且須人,雖欲擔畀詣闕,其勢末由,玆不得不倩人構疏,疾聲仰籲,臣罪至此,尤無所逃。伏乞天地父母,諒臣必遞之義,察臣難强之勢,將臣所帶職名,亟許鐫削,仍治臣瀆撓之罪,以肅朝綱,以安私分焉。臣治疏呈院,則該房,謂非言事之章,終不捧入,臺官之有衆所共知之情勢者,病不能詣臺,陳疏代避,旣有前例,則喉司之一例退却,惟以搪塞爲主,必欲其疏避路阻,狼狽而後已者,抑何意也?未知如是而後,方可合於惟允之義耶?臣實未曉也。臣情窮勢蹙,言不知裁,冞增悚縮之至。傳曰,帶推行公,已有定式,纔撤院直,喉院之不捧其章,體例當然,則今者陳章,事體寒心,此章給之,從重推考。
尹得雨啓曰,今此御製御筆印貼及光國志慶錄,八道道臣,兩都留守處頒給事,命下矣。依例使院吏隷,下送,何如?傳曰,允。
辛卯七月初六日辰時,上御集慶堂。藥房入診,儒臣持問答同爲入侍時,都提調金致仁,提調蔡濟恭,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,應敎趙宗鉉,修撰李養遂,以次進伏訖。致仁曰,夜間聖候,何如?上曰,一樣矣。寢睡·水刺之節,亦何如?上曰,亦一樣矣。仍進湯劑,上進御,致仁請診候,上許之,泰輿等以次診脈候,退伏奏曰,脈候左右三部度數調均,而滑體亦一樣矣。致仁曰,日氣甚熱,金季良以下,則輪診,何如?上曰,朝四人暮四人,可矣。致仁曰,今則聖候快勝矣。一則憂悶,其當暑勞攘矣。濟恭曰,康節云,大暑不出,此言當深體也。上曰,康節,壽至百歲耶?致仁曰,今年暑熱,罕有故也。上曰,此後則朝進一貼,夕進一貼,何如?泰輿等以次奏曰,當此暑氣未退之時,不可減一貼矣。上曰,朝進一貼,午進一貼,夜進一貼,好矣。今則或有疊進時,無益而滯也。致仁曰,聖敎至當,而入侍未易,故不得已也。濟恭曰,今番聖候之康復,都是建功之效也。上曰,諸醫皆以爲建功之效云耶?泰輿等以次奏曰,然矣,不可遽然減一貼也。上曰,然則勿減,可也。上曰,明史綱目,改名以明史通鑑,何如?濟恭曰,臣意則以明史付錄爲名,無妨矣。上曰,其言好矣。命宗鉉·養遂·雲羽·光國·澤孚·度默,以次讀奏問答訖,上曰,詣臺臺臣入侍。出榻敎澤孚承命出去,與掌令金瑞應,偕入進伏。瑞應曰,臣學識膚淺,言辭拙訥,淸朝耳目,自知不稱,出入言地,無一裨補,撫躬循省,恒切愧懼,柏府除旨,又下於逖違之餘,區區微愧,祗欲一登天陞,仰瞻耿光,累朔奔走,一味尸素,間進寂寥之言,輒承嘉納之音,臣且惶且感,不知死所,日昨疏陳數事,實非臣一人之私見,卽一世之所共憤者,其若不言,是欺殿下也,殿下亦安得以知之乎?及承聖批,十行淳復,恩言鄭重,疎逖賤臣,何以得此?寵光渙發,蟻忱益激,至於末端所陳,雖是已過之事,司直之地,不可不一言,人臣告君之辭,若有一毫差爽,便非事君以直之道,其時事實,人孰不知,而今承過乎之敎,誠意茂薄,未蒙孚格,臣不勝瞿然之至,此是臣難冒之一端,又況昨日承批之後,府吏踵至,謂有緘問之下敎,臣他不暇顧,躬進闕下,伏見傳敎下者,似非當著於臣身,故往復政院,則入侍承旨,以爲親承聖敎,催促甚急,臣未詳體例之如何,只以承命爲恭,書送緘答於政院矣。晩後府吏,來傳政院之言,此乃前兵判所當爲者,大抵,臺臣緘問,前古所無,誤傳傳敎,徑先催促,不察之失,在於政院,而不顧臺體,書送緘答,昏謬之責,臣不敢辭,羞臺閣而駭聽聞,非細故也。臺端一步,是臣永謝之地,決不可暫時蹲冒,而得見前兵判李翼元緘辭,則一則曰,指意深緊,一則曰,圇說去,繼之以何不指的明言,有若臣構虛捏無,勒成罪案者然,噫嘻,不自反如是也。閫望新通,事體自別,而大政未定之前,已爲指目,疑謗喧騰,問政之時,大僚有問,則不爲指名停當,臨政驟通,人皆以越次疑之,不得指名,今果自伏,隱之一字,臣非勒加,此豈無所由而然乎?西幕素稱腴窠,乃以居近素封之人,首擬蒙點,題目一出,醜說狼藉,不火之堗,何從而烟乎?今其緘辭中,大臣不善擇差爲言,故使之呈遞云,人器之相合,誠如其言,則大臣,何以爲不善擇乎?臺閣論人,只許風聞,何必目見眞贓,手執眞贓,然後爲可言耶?債帥司徒,乃是指的之明證,人所共知,而獨不自覺,何其昏也?蓋其可醜可愕之事,不一而足,大僚筵斥,只擧其大體,故臣疏所陳,不欲深摘,以存同朝忠厚之風,今乃曰,莫曉其故,誠可笑也。司命旌之,以價代捧,前右所無,而部曲嗤笑,黃處浩之多年見枳,首擬自辟,而擧世駭憤,一政一事,令人掩耳,刊正之論,萬口一辭,不敍之典,出於曲庇,宜其仰感天恩,拜受人言,而乃有此反詈之擧,尤可異也。臣雖疲劣,顧其職臺閣也,臣之所言,亦一世之公議也。被其反詈,至於如此,雖幸聖鑑在上,無微不燭,臣之困惱,又倍一層,以彼以此,其不可一刻抗顔於臺次也,決矣。昨緣日暮,今始來避,所失尤大,請命遞斥臣職。上曰,寥寥錚錚,其得臺體,而於今引嫌,添二句語,無乃已甚,此猶例批,承旨誤促,無例緘答,喉院臺臣,大段做錯,承旨今方處分,而關係臺風,勢難例答,依啓。出擧條濟恭再進湯劑,上進御,命退去,諸臣以次退出。
辛卯七月初六日巳時,上御集慶堂。玉堂上下番,他承旨入侍時,應敎趙宗鉉,副修撰李養遂,右承旨具㢞,記事官閔鼎烈·李度默·柳雲羽,以次進伏訖。上曰,藥房提調,持渴劑入侍,賤臣承命,出傳聖敎,都提調金致仁,提調蔡濟恭持理中建功湯進伏,上進御後,致仁曰,午間,聖體調攝,若何,痰候,若何?上曰,一樣矣。上曰,全羅兵使,口傳差出乎?南中甚難矣。上曰,今聞臺嫌,此前所未聞者,政院雖促,方帶臺職,矇然緘答,大損臺體,故雖依其本,該房豈可無飭?當該承旨,施以不敍之典,都承旨以書下敎撕捱,雖涉過矣。曰,以同飭爲嫌,禮使難迫,許遞,都承旨代,參判尹得雨除授,承旨代,前承旨李廷壽除授,一體牌招察任,三院副提調例兼,房順房。李廷壽爲軍士房。出傳敎上曰,使行,今則已過山海關否?㢞曰,雖不知程途之如何,而似到山海關矣。上曰,臺臣二句辱語,何如?致仁曰,外方監兵使司命旗,使貧族以造,例食其餘矣。上曰,兵判司命旗,亦如此乎?致仁曰,然矣。蔡濟恭曰,兵判遞等時,司命旗價,殆近數百兩矣。以其納音爲五色,則何人不可用?以此預造,遞等時用之,則似好矣。上曰,數百兩之費何害?令其子孫知之,好矣。上曰,今問該房承旨不敍之命,過矣,一體只遞,初下敎勿施。出傳敎命具㢞讀各道狀啓,上曰,今聞湖西狀聞,一隻過千石,已有此例乎?問于該廳以奏。出傳敎諸臣以次退出。
辛卯七月初六日申時,上御集慶堂。藥房入診入侍時,都提調金致仁,提調蔡濟恭,副提調尹得雨,記事官鄭澤孚·李度默·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。致仁曰,午間,聖體,何如?上曰,一樣矣。進湯劑,上進御,致仁請診候,上許之,泰輿等,以次診脈候,退伏奏曰,脈候左右三部度數調均,而滑體亦一樣矣。上曰,注書出去,知入神宗皇帝在位幾年享年幾年。澤孚承命出去,還伏奏曰,神宗皇帝十歲登極,在位四十八年,春秋五十八歲矣。上曰,此書刊印,內入六件,世孫宮一件,五處史庫各一件,今日入侍諸臣及時原任大臣,六曹諸承旨,各一件印給。出傳敎又命得雨,書御製風錄序,濟恭曰,今番賡韻詩,諸臣頒賜,以作帖下敎,而如欲永久傳示,則帖子,終不及冊子,臣意則粧冊以頒,甚爲便好,雖此後,亦依此例擧行,似宜矣。上曰,依爲之。出擧條濟恭曰,今因御製奉安史庫之命,有仰達者矣。凡冊子刊印,皆芸閣之責,而藝館,則奉行藏置而已,近年謬例,史庫件刊印物力,或直爲上下於藝文館,此則事體不然,從今以後,凡有五處奉安之事,自芸閣,印送藝館,而藝館,則但於曬行時陪往,實合事宜矣。上曰,依爲之。出擧條上曰,校書館官員入侍。出榻敎澤孚承命出去,與鄭忠彦偕入進伏,上曰,刊印時字之大小,差大於通鑑字,宜矣。忠彦先退,致仁曰,提調當累直宿之時,本曹多有積滯之事云矣。上曰,都提調旣奏,提調許遞,其代行司直洪名漢爲內局提調。出傳敎上曰,閫帥守令入侍,坐直承旨入侍。出榻敎澤孚·得雨·濟恭先退。
辛卯七月初六日酉時,上御集慶堂。他承旨入侍,守令同爲入侍時,左副承旨柳善養,記事官閔鼎烈·李度默·柳雲羽,全羅兵使尹僖東,孟山縣監吳鉉胄,郭山郡守閔永喆,以次進伏訖。上命奏職姓名,以次進達,至吳鉉胄,敎以汝曾經侍從,故七事獨不問之。上曰,守令一司除署經。出傳敎命賤臣招入除署經守令,寧遠郡守朴長瀗,陽德縣監吳載徽,柒原縣監李藎輔,任實縣監柳光壁進伏,命奏職姓名及七事,以此仰對,仍爲退出,司直金應淳,疏乞便養,上命柳善養讀未半,上命書傳敎,特許所請。諸臣以次退出。
上在慶熙宮。停常參·經筵。
藥房都提調金致仁,提調洪名漢,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。憶前月卄五日,今祗迎,誠料表,氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于具㢞曰,內局入侍。
假注書望,注書鄭澤孚病,代以金峙默爲假注書。
以承傳色口傳下敎曰,皆令入闕製進,日夜望燕雲,押雲十韻,今日聞來朔卽封印云,心切憧憧,代七夕製命題,諸承旨,諸儒臣·入直春坊·入直騎郞·入直承文院官員·入直翰注製進。
李廷壽,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
柳善養,以義禁府言啓曰,咸悅縣監金大淳拿來,忠淸監司伏啓,宣惠廳粘目憑閱處之事,傳旨啓下矣。金大淳,時在任所云,依例發遣府羅將,拿來,何如?傳曰,允。
慶尙左水使狀啓,東萊居李德男妻金召史等渰死事,傳于尹坊曰,令本道恤典擧行。
辛卯七月初七日辰時,上御延和門外。香祗迎入侍時,行都承旨尹得雨,左承旨尹坊,右承旨具㢞,左副承旨柳善養,右副承旨李廷壽,同副承旨尹勉升,記事官鄭澤孚·閔鼎烈·李慶默·柳雲羽,以次侍立。上具翼善冠·袞龍袍,以乘輿出通陽門,命尹得雨讀祭報府,詣延和門外降輿,就板位,祗迎訖,步至于建明門,命具㢞,馳詣宗廟奉審後,摘奸進批官以來事,下敎,乘輿,藥房都提調金致仁,提調洪命漢進伏。致仁曰,靜攝後初祗迎,氣候凡節,若何?上曰,氣則一樣,而來此,夢想之外。致仁曰,夜來寢睡,若何?上曰,寢不能。致仁曰,近日老炎,夜則尤甚矣。上曰,予則不知甚熱矣。致仁曰,步出氣候,能無勞憊之端乎?上曰,以挾扶而行之,非予之力也。上命李廷壽,使騎曹立馬三匹事,下敎,上命宣傳官李潤彬·閔百恒·金益彬,摘奸宣農·宣蠶坍·南·北坍以來事,下敎,上入于典設司,命藥房提調,持湯劑入侍事,下敎,藥都提調金致仁,提調洪名漢,副提調尹得雨持湯劑進伏,上進御。致仁曰,典設司,非大段之處,累次齋宿,而今又來臨矣。尹得雨曰,昨日校書館所印,只十丈矣。上曰,竝前後刊印,可也。上曰,苦矣,雨澤終靳矣。致仁曰,外處驟雨,有時而來矣。上命尹得雨書傳敎曰,內局此等之時,何不用心,而豈意若今番乎?若此而予有所執,故尙無酬勞之事,而都提調之不稟予知,今暑十日,比常時。若一月,副提調因料表事,先已解職,提調,昨仍都提調所奏,亦解兼帶,度支雖曰,緊務,豈有若一國輔相乎?今日見予祗迎,何異於大庭賀?予則代錫馬之典,欲令便休,而噫,今日予倚,其惟三公,而一相專對,莫知其回,左相其亦調將,首揆若是便苦,予庸悶焉。雖不敢請予,何不顧領相?內局都提調特爲許副,以表予意。致仁俯伏曰,姑觀數日氣候之稍勝,許遞臣所帶都提擧之任,千萬伏望。仍請陳賀事,上曰,姑待使行之出來。致仁曰,使行先來,當於十月出來。上曰,然耶?提調必知之矣。洪名漢曰,乾隆生日八月,必以十月出來。致仁曰,曾有下敎,一何持難耶?上曰,予有所執姑觀矣。上命尹得雨書傳敎,以金判府事爲內局都提調。上曰,我朝歷代,爲二十世乎?致仁曰,二十世也。上曰,莊陵·獻陵外,爲二十世乎?致仁曰,合計爲二十世矣。上曰,元景夏,六十爲奉朝賀,此可謂好矣。景夏享年幾何?名漢曰,六十四矣。上曰,承旨承命出去時,鞍具,何以爲之?得雨曰,鞍具皆待於待漏廳,而出往時黼之矣。上曰,自祗迎處,至建明門,將爲百步矣。致仁曰,爲一百二十步,而行步猶涉者,是下元不足之致也。上曰,予豈有下元而能行乎?致仁曰,何以其然乎?上曰,於戲,辛卯,予年十八歲,秋展謁時,始隨駕於太室,千千萬萬夢想外七十八歲,重逢此年此月,而旣不能秋謁太室,亦不能躬行秋嘗,只祗迎而入,是豈孝乎?於戲,今予之心,一則追慕,一則爲民,其於追慕,雖不能若意,其於爲民,憶昔年何敢少忽?長在涔涔,莫知日月,近聞兩道狀聞,頃者甘霈,今已多日,故望雨方切云,望燕雲而企待,爲元元而用心。嗟哉,道臣·守令,凡事先修人事,精掃社坍,身察滯鬱,不勤者董飭,可通者疏通之意,令備局分付諸道。出傳敎具㢞奉審宗廟,歸奏進排官無頉,上還入大內,諸臣退
辛卯七月初七日申時,上御集慶堂。藥房入診入侍時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。都提調金陽澤曰,聖體,若何?上曰,一樣。中宮殿·王世孫氣候,若何?上曰,亦一樣。進湯劑,上進御,請診脈,上許之。方泰輿曰,脈候甚平順。李以楷曰,脈候左右三部調和,胃脈亦平順,與昨日一樣。陽澤曰,今日行祗迎,氣候不瑕有傷損之節?上曰,熱而能食,每日服藥,近則稍勝矣。上曰,中宮殿進御湯劑已盡,更爲製用乎?鄭允協曰,已進淸暑六和湯十六貼,自今以後停止,伏未知如何。方泰輿曰,日熱如此,凡人猶或服藥,況聖躬乎?雖難進御,限處暑,連爲進御爲宜,中宮殿氣候,今已復常云,湯劑姑爲停止,似好。李以楷曰,中宮殿氣候,伏聞于醫女,則已爲平復,自今以後,停止爲好。上命尹得雨書傳敎,中宮殿進御淸暑六和湯,今姑停止事,下敎,都提調以下退去,得雨跪奏各道農形狀啓,摘奸宣傳官入侍事,下敎。出傳敎賤臣承命,出傳傳敎,率宣傳官入侍。李潤彬曰,宣農·宣蠶坍,皆淨潔,坍直亦無闕。閔百恒·金益彬曰,南·北坍皆淨潔,坍直亦無頉闕,四大門不有毁傷處矣。上曰,加平倅入去耶?得雨曰,未知也。上曰,幾日程乎?得雨曰,一百二十里云,當爲一日半程矣。藥房提調,持湯劑更爲入侍事,下敎,藥房都提調金陽澤,提調洪名漢持湯劑入侍,上進御。上曰,蒼霞集板,置于湖南耶?得雨曰,然矣。上曰,兩南則爲之冊板甚易乎?陽澤曰,易矣。上曰,與月沙集,大小,何如?陽澤曰,月沙集板,或有大者,或有小者矣。上曰,農嚴集板則小矣。陽澤曰,板刓故趙暾改爲之矣。上曰,漢之代,歷年甚多矣。陽澤曰,竝東西漢計之,則多矣。上曰,唐,何如?陽澤曰,唐不如漢矣。上曰,宋,何如?得雨曰,宋如唐矣。上曰,皇朝最小。陽澤·得雨曰,歷年則不小矣。上曰,周則,何如?陽澤曰,周則歷年最多矣。上曰,周之所從來,久矣。陽澤曰,然矣。以執義李蓍廷,持平申大升·金頤柱,正言任希簡·李範濟牌不進罷職傳旨,傳曰,只推。出傳敎諸臣以次退出。
上在慶熙宮。停常參,只晝講。
藥房都提調金陽澤,提調洪名漢,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入侍,詳察聖候爲宜,臣等,不任區區憂慮,敢來問安,竝此仰稟。答曰,知道。攝嘗處堂,此心憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,仍其興懷,今日崇政殿晝講,惠堂·知經筵入侍,特進官,以內局提調入侍,侍衛安徐,只參贊官入侍,知經筵入來後,只入正時,來京鄕民,亦令來待。
傳于具㢞曰,今日崇政殿殿座時,只禮房承旨入侍,編次人李潭,同爲入侍。
尹坊啓曰,假注書金峙默,時無職名,令該曹付軍職,冠帶常仕,何如?傳曰,允。
李廷壽,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,副摠管李仁康,以禁衛中軍,軍兵等中日習射事,南別營晝仕出去之意,敢啓。傳曰,知道。
柳善養啓曰,今日兩司多官,不爲詣臺,未肅拜不爲行公人員,竝卽牌招,何如?傳曰,允。
又以都摠府言啓曰,入直軍兵等中日習射事,標信,命下矣。崇政殿殿座相値,不得爲之之意,敢啓。傳曰,知道。
具㢞,以侍講院言啓曰,本院新除授弼善閔鍾烈,時在京畿驪州地,書筵入番事緊,斯速乘馹上來事,下諭,何如?傳曰,允。
又以成均館官員,以同知館事大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
備忘記,再明干支,則戊申也,次對,進定於明日。
傳于具㢞曰,去夜進去奉常寺官員,使之來待,內局與儒臣,同爲入侍。
司諫權穎啓曰,請還寢鍾城府爲奴罪人天大酌處之命,依律處斷。措辭見上請黑山島爲奴罪人仲義,依律處斷。措辭見上請崔百男,邊遠定配。措辭見上聖王御世,彝倫爲重,前縣監尹浣,以家行絶悖,爲治苛酷,因臺啓,有刊版之命矣。蓋浣之出繼已久,而筮仕之後,遽生罷養之計,養家不許,則至於毆打養妹,任自罷養,此是綱常之罪人,不可刊版而止,請尹浣,絶島定配。答曰,不允。末端事依啓。
柳善養,以義禁府言啓曰,因臺啓,前縣監尹浣,絶島定配事,承傳啓下矣。尹浣,全羅道珍島郡金甲島,絶島定配,而以承傳內辭意,具罪目,依例發遣府羅將,卽爲押送配所,何如?傳曰,允。
李廷壽,以訓鍊都監·一二所巡廳,左右捕盜廳言啓曰,去夜犯夜人無所捉,敢啓。傳曰,知道。
吏曹判書朴尙德疏曰,伏以臣冒拱由中之懇,冀蒙體下之德。伏奉批旨,辭敎隆摯,字字恩光,臣雙擎奉讀,感淚被面,莫省所以自措也。仍念臣以庸愚憒憒,久居銓衡之重,世道日巇,物情難平,早晩顚沛,臣固自料,果然憲啓峻發,遣辭深緊,寢郞承傳,旣曰,爽實,又曰,夤緣漫漶,當初縣注之時,未能詳察,致此錯誤,則昏謬之罪,臣固有之,而今若斷之以爽實,則恐近於以有爲無,該郞之還仍,亦因大僚之據實筵白,則夤緣漫漶,此尤非臣所可知者,雖然,其不察之罪,實在銓官,而聲攻之際,只請寢郞之遞改,曾無一言之及於銓官,臣誠莫曉其何意也。至兩守令事,軍門自辟之窠,其擇人與否,在於該營,銓曹則惟按其薦狀,臨時擬入而已,監察之每都政差送,自是政例,鄕曲冷武,積仕多年,自中之稱屈蓋久,臣果仰體雨露不擇地之德義,試可一縣,而人見之不同如此,臣何必與之呶呶,以傷事面也?臣受聖明簡拔之恩,出入政曹,殆近二十年所,區區所自勉,惟在殫竭駑鈍,仰酬洪造之萬一,而忽地人言,蹈藉無餘,臣於是瞿然慙歎,無地自容,去就一節,更無可論,玆敢略陳短章,仰瀆宸嚴。伏乞聖慈,俯賜諒察,將臣所帶銓任,亟行鐫削,仍命重勘臣罪負,以安私分,以謝臺議,不勝幸甚,臣無任屛營祈懇之至。答曰,省疏具悉。一事再三,予則曰,過矣,其他引嫌,亦涉過矣,卿勿過辭,從速行公。
正言李範濟疏曰,伏以皇天默佑,聖候康復,臣民慶忭,曷有其極?臣頃進尺疏,略陳一言,兼暴臣老父之病矣。及承聖批,處分旣正,且許恩暇,寵光已極,便意將護,惶感無地,目下老父之病,自去月二十七日,猝添暴痢,一日之間,度數殆近數百次,今至十一日,諸症越添,藥餌無效,眞元澟綴,轉側須人,臣之煎泣罔措之狀,通朝之所共知也。臣日夜焦遑,左右扶將,實非暫刻離舍之時耳。再昨署牌之下,亦不免違越之罪,而反承只推之命,臣驚惶感踧,罔知攸爲,今者天牌荐降,承膺無路,又不得不坐違嚴召,臣罪至此,有死而已。且臣季父臣蓍廷,方帶司憲府執義,言責之地,不宜竝居,通避之法,已成近例,以此以彼,不可仍冒。伏乞聖慈,天地父母,諒臣情理之煎迫,仍察臣私義之難冒,亟命選部,削臣見職,俾得安意救護,千萬血祝之至。臣於乞免之章,不宜贅及他說,而有不容終默者,敢此尾陳焉。生民休戚,係於守令,盛暑親政,飭敎勤懇,而乃以如河龍珠者,苟然充擬於旌義縣監,都政纔罷,物議喧傳,或謂巫女之子,或謂私賤之子,素稱巨富,醜說狼藉,故歷辭之時,臣果使之呈遞矣。渠乃終不遞解,遽然辭朝,如此無識之,流,前古所無,臣不勝驚駭,捉囚邸吏,則行錢納賂,必欲求解於臣,以此推之,則自初仕至作宰,無非錢賂中辦得云者,果不是虛言也。此等之輩,不可置之於衣冠之列,臣謂旌義縣監河龍珠,亟施刊汰,斷不可已也,臣無任屛營祈懇之至。答曰,省疏具悉。河龍珠事,人器卑賤勿論,臺臣旣喩,揚揚冒赴,及其推治,擧措可駭,此等之人,此等末世,豈可循例止此?永刊仕版,申飭銓曹,勿復撿擬,爾其勿辭護焉。
辛卯七月初八日辰時,上御崇政殿。晝講入侍時,知事鄭弘淳,特進官洪名漢,參贊官具㢞,侍讀官李昌任,檢討官金尙集,假注書金峙默,記事官李在學·柳雲羽,以次進伏,上命內局先爲入侍,都提調金陽澤,提調洪名漢,副提調尹得雨進伏。上進御湯劑後,命持入應製詩。上曰,都提調科次,可也。上曰,胡說二字,怪矣,若指彼人,則誠野俗矣,且豈以皇恩,爲對偶耶?金陽澤曰,胡字,於此於彼,不知其好矣。命書違字而拆封,乃金相集製進也。上曰,此則姑爲留置,其餘諸詩,都提出去合考,持入於診筵,可也。經筵官進前,上講小學立敎篇,李昌任讀自子思子,止國有學,金尙集讀自孟子曰,止末章,昌任曰,以子夏之言爲末章,所見有意,而先儒以此言,謂抑揚太過也。尙集曰,以列女傳,爲一篇之首者,可見編書之意。上曰,所奏,是矣。鄭弘淳曰,上番所奏抑揚二字,乃爲末句,吾必謂之學矣。上曰,是矣。洪名漢曰,明命二字,聖人之極功,聖上居君師之位,體念焉。上曰,所奏,好矣。命具㢞,讀胡說落券,上曰,不過寫出卽景,更思之,都提之言過矣。名漢曰,似是胡亂之胡字矣。尙集曰,然矣。上曰,是矣。命入其詩,御筆書三下,仍命尙集親受。名漢曰,榮光極矣。命經筵官先退,編次人李潭進伏,上命讀御製風泉錄序。上曰,此文善成,可見精神之不減矣。潭曰,情義俱到,辭旨懇惻,前後御製中所罕見者也。具㢞曰,御製初見本,已入來矣。上曰,進之。命書臨殿興懷御製,仍命李潭校正。上曰,承旨亦善書乎?潭曰,本來善書矣。上曰,承旨之父,亦多所書矣。㢞曰,前後奉敎書進,不止一二矣。上曰,予意有在,爾其繕寫以進,可也。㢞曰,臣待罪該房,旣有所懷,敢此仰達矣。御製中法殿晝講,以代庭賀之句,謙挹之聖意,非不仰體,而當行之節,若是牢拒,臣等之心,若是抑鬱,世孫邸下,尤當如何也?上笑曰,每於諸臣入侍之時,世孫必潛聽於戶外云矣,一邊陳奏,一邊受賀,可乎?㢞曰,事件各異矣。上曰,果異矣。命編次人先退,他承旨入侍,同副承旨尹勉升進伏,命惠堂率鄕民入侍,惠堂鄭弘淳進伏。上曰,鄕民來待者幾人乎?勉升讀鄕民記,上曰,八道幾盡來矣。上問鄕民農形市直,畿民曰,今月初六日始雨,各穀向茂,市直一斗六升矣。湖西民曰,雨澤連下,各穀向茂,近有旱災,市直四斗矣。江原民曰,近有旱災,市直一斗五升矣。海西民曰,黍粟茂盛,豆太遇旱不長,市直二斗五升矣。湖南民曰,雨澤不足,市直四斗矣。嶺南民曰,雨澤不足,市直四斗五升矣。北關民曰,春雨今旱,市直一斗三升矣。關西民曰,今番雨後,蟲災少止,市直一斗八升矣。命鄕民退出,命勉升讀各道狀啓訖,上曰,今者風泉錄監印校書館官員,特賜鹿皮一領,寫字官,令本衙門高品付料,若已陞資者,熟馬一疋賜給。出傳敎上曰,注書,誰也?勉升曰,金峙默矣。上曰,假官乎?勉升曰,然矣。上命退,諸臣以次退出。
辛卯七月初八日辰時,上御崇政殿。藥房入診入侍時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,醫官方泰輿,以次進伏訖。上命進湯劑,陽澤進伏曰,夜來聖體調攝,若何?上曰,一樣。進湯劑,上進御,上曰,諸臣應製之律,竝持入。命尹得雨讀之,上曰,題則不奏,只讀篇句,可也。至秋待好音聞之句,上曰,此可謂德談也。上曰,一篇何其多也?得雨曰,一篇爲十句,故多矣。上曰,十韻律,句句皆對乎?得雨曰,然矣。篇中有用胡說二字者,上曰,彼人若聞知則必怒,且句語甚不好,置之下考,可也。乃命坼拆封,乃校理金尙集也。命退出,使判府事金陽澤,考券以入事,下敎,諸臣退出。
辛卯七月初八日申時,上御集慶堂。藥房入診,儒臣同爲入侍時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,校理李昌任,副修撰金尙集,宗廟典祀官奉常正池應龍,永寧殿典祀官僉正金守咸,徽寧殿典祀官判官李斌,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。進湯劑,上進御,上命知入獻陵王妣誕降·封爵·昇遐及府院君諱字,賤臣承命出來時,池應龍·金守咸·李斌先爲退出,賤臣就考璿源譜略,一一以奏。上曰,注書實官乎,假官乎?得雨曰,實官矣。上曰,誰也?得雨曰,閔鼎烈矣。應製諸篇,都提調金陽澤考進。上曰,居首應敎趙宗鉉,貂皮立耳掩一部,之次副修撰李養遂,鹿皮一領,副修撰金尙集,都承旨尹得雨,左承旨尹坊,左副承旨柳善養,副校理李致中,兼司書金基大,同副承旨尹勉升,承文院副正字朴聖集,各紙壹卷,筆五枝,墨三忽賜給。出傳敎金尙集所製,以特敎,更置選中,而上曰,以辱朱璘之故,置之下考,則可謂盡煮之粥,鼻洟墮也。提調名漢先爲退去。上曰,藥房提調,持湯劑更爲入侍。出傳敎上曰,左副承旨入侍,承文院入直官員朴聖集入侍事,下敎。出傳敎賤臣承命,率柳善養·朴聖集入侍,上命聖集誦所製詩律,聖集只誦數句。上曰,昨製今不能誦,精神可謂耗矣,汝之祖上,有顯職乎?聖集曰,臣之五代祖泓,爲慶尙左水使矣。上曰,容貌廣乎?得雨曰,廣矣。上命賤臣,取登報府以來,使得雨以奏後,上曰,注書還爲傳致而來。上曰,近者紀綱,雖曰,解弛,許多臺臣之無端違牌,事體寒心。此皆由於暮年爲臣過爲濶挾之致,於人臣之道,此何分義,此何事體?皆只推,此後其復若此,何憚前者恕後者飭乎?噫,今日臣子,若思二十五日,若知其君十餘日調攝之事,焉敢若此?君雖衰,國綱不衰,另飭雨司,俾勿若是慢忽焉。出傳敎都提調金陽澤,提調洪名漢持湯劑入侍,上進御,諸臣以次退出。
上在慶熙宮。停常參·經筵。
元敬王后忌辰齋戒。
藥房都提調金陽澤,提調洪名漢,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。惟待涼生,一日一月,氣則一樣,待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,禮房傳香後,隨詣奉審以來。
又下敎曰,如已傳香,次對晝講,皆詣閤。
備忘記,問候批答,答已書置,待處暑,三貼將五日,將何待年?令內局爲二貼,聞二貼然後,當酬應矣。
傳于柳善養曰,崇政殿當爲晝講,依昨日例,侍衛安徐,只入侍承旨入侍。李廷壽啓曰,大臣·備局堂上,依下敎來待。
傳于李廷壽曰,次對,昨日已爲下敎,而晝講勿爲之,次對後,召對爲之。
又傳于李廷壽曰,承旨知奉審事,待下敎入侍。
傳于林鼎遠曰,今審都政新除內乘,待令。
傳于李廷壽曰,內局入侍,元仁孫同爲入侍。
金峙默服制,代李普天爲假注書。
李廷壽啓曰,假注書李普天,時無職名,令該曹依例付軍職,冠帶常仕,何如?傳曰,允。
掌令安兼濟啓曰,臣草土餘生,念絶榮塗,而見職新除,適在於動駕鞫囚之際,不敢言私,黽勉出肅,而志氣推頹,見聞孤陋,數遭登筵,只傳古紙,反顧循省,冞增慙惶,日昨賓對,數條所啓,不過就事論事而已,而況大政之官師相規,銓官之推緘滿囊,自是盛世之美事,臣之此言,亶出於欲存古風,賁飭治象,初何嘗有深意於銓家,而得伏見吏曹判書朴相德疏本,則過加疑怒,旣曰,遣辭深緊,又曰,蹈藉無餘,何其看得太深,而自阻太過也?審如是,則爲銓官者,雖或有見聞之不及,文字之不察,臺閣之臣,亦且曲加原恕,不少規切而後,爲可也。臣竊爲銓官惜之,旣以寂寥一語,被人譏侮,難冒之端,此已決矣。方欲詣臺自引,伏聞今番賓對長僚,以臣向日之請推,至於引避,而聖批中,有所非在下之敎云,臣徒知同僚相規,爲臺閣之風,而若其長僚之異於他僚,則未及致思,終自歸於疎率之科,以此以彼,其何一刻晏然於臺次乎?請命遞斥臣職。無批答咸鏡監司狀啓,鏡城等官居土兵金夫贊等渰死,爲虎囕死事。
傳于尹坊曰,令本道恤典擧行。
李廷燾,以御營廳·左右捕廳·左右巡廳言啓曰,去夜犯夜人無所捉,敢啓。傳曰,知道。
辛卯七月初九日辰時,上御崇政殿。大臣·備局堂上引見入侍時,領議政金致仁,左議政韓翼謩,行司直李昌壽,刑曹判書沈鏽,左參贊鄭弘淳,右參贊李景祜,行司直元仁孫·具善復·李章吾,吏曹參判李潭,行副護軍張志恒,副司直金孝大,大司憲兪彦述,大司諫朴師海,校理李昌任,右副承旨李廷壽,假注書金峙默,事變假注書韓鼎運,記事官李在學,以次進伏訖。金致仁曰,日間聖體,若何?上曰,一樣矣。上曰,卿見風泉錄小序乎?致仁曰,奉見矣。上曰,不知獻陵忌辰祭齋戒,而初命晝講,精神索漠。致仁曰,此守禦使金漢耆今秋合操取稟狀啓也。每當合操之年,則三道動兵,擧措甚大,更觀秋農,待春擧行似宜,以此分付,何如?上曰,依爲之。又所啓,此忠淸兵使李永輔狀啓,而今秋巡操,各鎭營巡點,依例擧行事,請令廟堂,稟旨分付矣。湖西亦經春操,毋論巡操巡點,依他道,使之一體停止,何如?上曰,依爲之。又所啓,此平安兵使李殷春今秋淸北習操取稟狀啓也。詰戎本重,邊塞尤異,依例擧行之意,分付,何如?上曰,依爲之。又所啓,此咸鏡監司宋文載狀啓也。枚擧會寧府使沈義希牒呈,以爲今年開市時牛馬料,依例以茂山耳麥,限九百石移劃本府事,請令廟堂稟處矣。本府會付耳麥已盡,移劃於隣近諸邑,近成已例,今亦依狀請許施,何如?上曰,依爲之。又所啓,頃因北道烽燧看審武臣張志恒書啓,各鎭堡土卒兼役事,有令道帥臣商確狀聞之命矣。卽見北兵使趙狀啓,則以爲西北等二十鎭土卒之兼役者,合爲一千三百九十九名,計除衛軍兼役者,則所餘土卒,或七八十名,或三四十名,或十餘名,或六七名,或無一名餘存者,以些少餘軍,其何以責立於各處防戍乎?千餘名軍丁,一時移額,有難輕易仰請,而其中西水羅等二十鎭,猶有自其中推移之路,依前置之,造山三名,黃拓坡十名,永達二十四名,移額於各其地方官,柔遠,以沿江獨鎭,徒有名而尤不成樣矣。以士卒三百九十一名之數,較量於軍摠五百二十一名之額,則其所兼役,勢所必然,不足軍額中八十六名,移額於主鎭官穩城府,其餘四十四名,自該鎭,推移充丁,漁游澗等五鎭堡二百八十一名,竝爲移額於主鎭官鏡城府事,請令廟堂稟處,而監司宋文載狀聞辭語,亦同於此矣。一千累百名兼役,旣無由一時移額,則惟當就其最甚處,先爲變通,而帥臣論列,儘有商量,竝依其請施行,使絶塞土卒,知有朝家德音,何如?上曰,依爲之。又所啓,文·蔭·武曾經二品以上實職者弔祭,載於法典,而其下註,以嘉善同樞曾經水使摠管同敦寧者,一體弔祭云云,蓋存其防限也。近日故知事李普寅,故同知安鍇,皆未經上項等職,而弔祭致賻,連爲啓下,君上之弔祭臣隣,是何等重典,而法例之不許,不啻明白,則該曹之請依法例,做錯大矣,喉院之矇然捧納,不察甚矣。事關典章,不可仍置,李普寅·安鍇弔祭致賻勿施,當該禮堂,捧納承旨,竝罷職,何如?上曰,所奏是矣,依爲之。李普寅,追憶養正齋,予心愴然,另加願恤事,分付。上曰,李普寅,予於養正齋,以丁卯生,召見而撫其背矣。安鍇之名,亦甚熟。致仁曰,其子三人,立朝故然矣。李普寅·安鍇弔祭致賻單子捧納承旨及禮曹該堂,竝罷職事。出榻敎沈鏽曰,折草人廛都沽人,有勘律以奏之下敎,取考律文,則或有杖八十,或有杖一百,或有徒三年之文矣。上曰,其數幾何?鏽曰,二十餘人矣。上曰,其數甚多,只可散逐,何必窮治?鏽曰,此專出於權利之計,不可不嚴治矣。致仁曰,此等權利之習,嚴治然後,可以懲戢矣。翼謩曰,不但折草廛,各廛皆有都沽,民失生業,專由於此矣。上曰,御將進前。張志恒進伏,近來烽燧何如云耶?志恒曰,初果有效,近來漸不如初矣。翼謩曰,臣有狗馬之疾,不得隨諸臣同請矣。上曰,何事?翼謩曰,下情所達,不可不聽從矣。上曰,忘食忘寢,張樂受賀,是豈孝乎?致仁曰,事件異矣。上曰,何謂異也?致仁曰,各有所重矣。上曰,所重何在?予身爲重乎?若思卄五,則復臨此殿,誠是料表,卿等之請,則固宜矣。大司憲兪彦述所啓,臣之被論於僚臺,有非一時特敎問備可以行公之比,故略入文字,敢申自引之義,及承聖敎,誨責備至,臣慙惶踧踖,實不知置身之所,玆不得不復違恩召,恭俟嚴譴。伏見昨下傳敎,怵分畏義,他不暇顧,冒沒登筵,而其在廉義,終不可仍冒於臺次,請命遞斥臣職。上曰,頃見憲啓,心竊訝惑,今日筵中,至問大僚,其雖果然,所非在下,於我何嫌?以此撕捱,亦近疲軟,勿辭亦勿退待。翼謩曰,今年處分之人,皆蒙曠蕩之典,至於鄭存謙·金相翊,俱得蒙敍,李最中,亦宜有輕減之道矣。上曰,李最中,怪心不減矣,何其急乎?於此予有所守矣。致仁曰,尹冕東·兪彦容所坐同,而日昨處分時,冕東見放,彦容獨漏矣。上曰,何事也?致仁曰,軍政事也。上曰,然則一體放,謫兪彦容放送事。出榻敎命大臣·備堂先退,上命元仁孫留在。上曰,注書出去,玉堂上下番持召對冊子,使之入侍。臣峙默承命出來,與之偕入,校理李昌任,修撰金尙集進伏。上講大學衍義,自曰若稽古,止所厚者薄。上曰,晝講召對,講聲各異,曾聞於昔年,故如此下聲矣。李昌任讀自曰若稽古,止於變時雍,金尙集讀自古之欲明明德,止所厚者薄,上曰,各陳文義,可也。昌任曰,百姓昭明,非百姓之所自明也,克明峻德而後,百姓自明矣。春間聖上,以明明德留念爲敎,請更加勉焉。上曰,頃者之言,有能言之譏,可不體念?尙集曰,新民二字,非大學之極功,而非明明德,則無以致新民之效,新民二字,伏願留念焉。上曰,眞西山曰,堯典爲大學之祖宗,所奏切當,留念焉。上曰,注書出去,陟岵風泉章持入,可也。臣峙默承命持入,上講訖曰,翰注分讀,而注書讀陟岵章,上下番讀匪風下泉章,可也。上曰,注書,誰也?元仁孫曰,金峙默也。上曰,予視昏,不能見年少臣之面目矣,其貌狀,何如?仁孫曰,三兄弟中,最類故重臣矣。上曰,然乎?其目圓而長乎?仁孫曰,然矣。上曰,然則與金時默似異矣。時默,年益多而漸肖其父矣。仁孫曰,然矣。命儒臣先退,命書三日內懷萬倍御製,命編次人元仁孫校正訖。上曰,注書出去,正史光宗卷持入,可也。臣峙默承命持入,命仁孫讀奏,讀至數行,上曰,姑先退去,更爲持入於診筵,而李如松·田尙書列傳,亦爲持入,可也。命李奭培入侍,下問年紀後,仍命退出,命召入濟州民,上曰,牟麥,何如?對曰,豐年矣。上曰,謂之則海島之民,應不知也。仍曰,恩彦君下陸乎?對曰,來到果川云矣。上拍案曰,見抗衡大臣而無一言,臺臣皆銜枚矣。上曰,汝等當加給回糧,出而受去,可也。濟州陪持等處回糧,比前加給事。出榻敎諸臣以次退出。
辛卯七月初九日辰時,上御崇政殿。藥房入侍時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,醫官方泰輿,以次進伏訖。上進御湯劑,陽澤進伏曰,夜來氣候,何如?上曰,一樣矣。陽澤請更進一貼,又請診脈候。上曰,每日服三貼藥,脈候有何可診?待下敎更爲入侍,仍爲以次退出。
辛卯七月初九日申時,上御集慶堂。藥房入診,編次人同爲入侍時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,編次人元仁孫,醫官方泰輿·李以楷·鄭允協,以次進伏訖。上進御湯劑,陽澤請診候,上許之。諸醫告以脈候調和均平,都提調及提調·醫官等先退,具㢞以獻陵奉審事出去,未復命前,以臺諫避嫌捧納事罷職,上命在院承旨,詳問于㢞,獻陵奉審無頉與否,仍取祭物單子及祭擧案以來入覽,而單子中,有李果,上曰,李果尙存,可謂異常。上命編次人元仁孫讀明史畢,使之先退。上曰,前承旨林鼎遠,復授承旨,牌招察任,房依前。出傳敎上曰,禮判有闕,代行司直李昌壽除授,牌招察任。出傳敎上曰,昨因相臣所奏,欲諭未果,魚用元,前憲臣之請,過矣,其令該曹仍任。出傳敎上曰,驪興府院君奉祀孫,特命調用,今聞作散云,飭已施,況今日乎?令該曹復爲懸註調用。出傳敎藥房提調,持湯劑更爲入侍,在院承旨入侍事,下敎。出傳敎上曰,耳目與他有異,雖大官,其猶彈劾,況他乎?雖然,關係重則然矣。其於問備於一府長,意謂不然,故雖依,心猶若何?已諭於都憲撕捱之批,旣諭之後,勢難仍冒,安兼濟引嫌,其給遞差本職。出傳敎藥房提調入侍,上進御湯劑,得雨奏忠淸道農形狀啓,諸臣以次退出。
上在慶熙宮。停常參·經筵。
元敬王后忌辰齋戒。
藥房都提調金陽澤,提調洪名漢,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。處暑,持日以待,爲十二日矣。問中官踰三日後聞此,若在三庚前,此亦若此,若應製,十月專對回,何能待也?惟此以憧憧,氣亦沓沓矣,待敎入侍。
中宮殿·惠嬪宮,藥房口傳問安。答曰,知道。
柳善養啓曰,檢閱李度默,陳疏徑出,已過三日,卽爲牌招入直,何如?傳曰,允。
又啓曰,卽者待敎李在學,謂有館規,陳疏徑出,原疏纔已退却矣。所當直捧傳旨,而此與無端徑出有異,推考警責,仍卽牌招察任,何如?傳曰,允。
傳于柳善養曰,內局入侍。
備忘記,建功三貼,若待其君更少年,河水庶可淸也,將八其君,何復更少年?朝飮三錢重,暮飮三錢重,調攝足矣。暮年其君,亦爲支撑於午前後一,反兩貼,抑何心乎?處暑猶五日,枕中惟沓沓,建功待處暑,欲走益沓沓,將予此意,謂今庸扁鵲,其令少弛君心,若待扁鵲許,何日此心弛?差勝時三貼,若頃者時,亦三貼若此,若頃者時,何其差勝時,亦何中則止?今何諭內局,而三貼中一貼,一何相持?今番前朝氣差勝,今番後朝來昏困,此亦建功功乎?自今日,二貼爲定。
傳于柳善養曰,內局入侍。
李廷壽,以御營廳·左右捕廳·左右巡廳言啓曰,去夜無犯夜人所捉之意,敢啓。傳曰,知道。
辛卯七月初十日辰時,上御集慶堂。藥房入診時,都提調金陽澤,提調洪名漢,副提調尹得雨,記事官閔鼎烈·李在學·柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。上進御湯劑,陽澤曰,夜來聖體,若何?寢睡,亦若何?上曰,昨夜則稍勝,今朝氣甚昏昏矣。陽澤曰,東風連吹,玉體不瑕有傷損之節乎?湯劑一日二貼煎入事,旣承下敎,自今以後,敬奉聖敎。上曰,宜矣。請診脈候,上許之。諸醫曰,脈候左右三部度數,和調均平,滑體亦安勝矣。上命退,諸臣以次出來。
辛卯七月初十日申時,上御集慶堂。藥房入診時,都提調金陽澤,提調洪名漢,副提調尹得雨,記事官閔鼎烈,兼春秋柳楦,記事官柳雲羽,醫官方泰輿·李以楷·鄭允協,以次進伏訖。都提調持湯劑以進曰,朝者聖候,以靡寧爲敎,今則何如?上曰,今則差勝矣。上進御湯劑,命尹得雨,書李都督後調用傳旨。上曰,今番聞正史後詳知,凡卽位翌年,爲元年,光宗在位一月,故無泰昌稱號年,六月以前爲前皇,今月以後屬光宗,泰昌稱號,只半年,於戲,今月,豈特神皇諱月?亦光宗泰昌年也,風泉之懷,曷勝云乎?李提督,自寧遠伯,至提督,三兄弟爲將,有功於我國,其先,卽本朝人,門地赫赫若此,子孫布列於我朝亦若此,其用,不若田尙書後,令銓曹另加調用,以寓風泉之心。上曰,李汝松,本朝鮮人也。名漢曰,我國人入於中國者,皆收用云矣。上曰,以我國言之,必謂來處不知之類而不用矣。上曰,李萱,少時則不大段,頃見以內乘入來,近來則老蒼,其可謂赳赳武夫矣。李薰,其已作故乎?予每呼以金蟾也。上曰,予終日氣昏昏矣。陽澤曰,自前有痰候,則氣或不平矣。上曰,氣甚衰矣。陽澤請受賀。上曰,陳奏使未回來之前,予何受賀?乾隆雖不知,獨不愧乎鴨綠江水乎?上曰,予氣甚衰,比諸六年前,眼昏而步涉,每羨入侍諸臣之强健矣。上曰,予卽祚今幾年乎?陽澤曰,以甲辰言之,四十八年,以乙巳言之,四十七年矣。上曰,李昌任爲人,甚伶俐矣。上曰,傳命實非難事,而近來不善者,多矣,執其頭則可知其尾矣。上曰,噫,今年用心,萬古豈有若予者乎?且當無前盛暑,兼爲飮暑,其思卄五日十餘日,差復誠是料表,而然今予差復,卽暑氣也,視昏差勝乎,步屧亦勝乎?比諸六年前,判若二人,於戲,中年其猶可期,八旬不遠,此常事也,非異事也。頃看內局日記,補瀉相爭之時,議藥半日,此時豈特三貼,何云再貼?況補劑,猶可抑瀉劑乎?若此故七年直宿,停劑之日多,今予於戊戌夏,莫知冷痰,多服冷劑,因蟠蔥散而收效,然甲子年,亦有多議,甚至於用紫金丹,戊寅年間,亦丸劑,而大抵建功大劑,一貼過矣,況至再至三?然蔘則淸補,雖是王道,古人旣云,蔘茋性偏,況薑桂乎?頃年克綏齋提調故判書尹淳顧·金應三曰,略用薑桂,何聞而圓眼?初服建功時,如用熨斗,腹中有應,其後用二貼然後似飮,連用二貼之後,三貼知矣。近者日服三貼,無異三碗冷水,而薑桂之味亦不知,此何故也?當服而然也。昔之圓眼薑桂,其後加錢,然後有效,而至於桂入於飮食者,心常若矣。近者,其味最勝,甚矣食性之判異也,豈特此也?蒜雖不嗜,蔥則嗜矣。近年以來,非徒不食,其臭觸鼻,此亦氣稟之與初異者也。至於建功,偶然相得,豈特元氣?諸般皆效,初定此劑時,人皆大駭小怪,其時若有頉,許錭將,若何?然瀉劑覇道,補劑王道,故因予日衰,能受其補,故多而無頉,中則輒效,於今豈特局方?朝鮮士庶皆曰,吾君必服建功,然後可安,若此之後,雖此類,減一貼爲難,此時體也。莫云此豈時體云,渾然從俗,非時體而何?今予以理言之,可乎?鄕黨篇,形容聖人,故飮食小節亦然,以一事言之,可乎?肉雖多,不使勝食氣,於食於肉,其飽一也,聖人所戒,重其先後,食先也,肉後故也。且云不撤薑食,通神明故不撤,適可而止,故不多,此雖細,至理存處也。噫,以予衰,湯劑其何曰,停?以局方之道,亦不敢停,予不細諭,今曰,勢固然矣,其或一貼,亦何傷也,而於此若中人,一朝望聖人,欲諭雖默,雖諭誰從?此雖然矣,强以三貼爲準繩,無他氣候時,以二貼爲準,若有加焉,宜加一貼,脈旣勝氣亦勝,則隨減一貼。噫,今日雖減一貼,來朝不加一貼,予亦不期必,況局方人乎?以堂堂事理言之,一貼雖難停,二貼三貼,其宜闊狹,減一貼,猶不敢,亦不忍,以學問工夫言之,百讀者萬讀,惟在其人,猶可望爲聖爲賢,今減一貼,其何謂將復少而不爲少乎?孔聖於肉,不能勝食氣,予之所食,戊申以後,不過兩食,噫,兩食亦不過數匙,而此等大劑,日三服焉。靜而思之,諒其前頭,過乎否乎?時或免苦口,不過因造物用心而然,不然,其何能一時停?以此故建功有效,亦由於此,而人皆曰,其若不撤,此氣何作云,予則曰,迷也,世間三百六十日,人豈皆無恙者乎?以此言之,豈特迷也?惑之甚也。其於近日,連飮三貼,其或視若前步若前,而非徒視步無勝,於近者,氣苶然時多,若今時體,日將服五貼,日服一兩五錢重蔘,過乎否乎?亦以孔訓決之,卽過猶不及也。噫,今日雖飮二貼,予亦莫知明日復飮三貼,予亦隨時宜也,豈不愈於膠柱哉?夜已諭,今日再諭,而餘意猶亘,攄心腹而諭,此亦水中投石,一片此心,爲宗國深遠意也。出傳敎上曰,予之胃氣甚不好,昔年食牛黃一部,又以冷痰,少時用狗皮裹下,又因蟠蔥散而收效,少時能食陳米飯,近來則陳米之臭,觸口不能食,而每念貧者之呼飢,食自甘矣。上曰,自今以後,湯劑一日二貼式,煎入,可也。上曰,予日夜望使行之竣事回來,八月之內,消息可得聞乎?陽澤曰,未可知也。上曰,封印則奈何?陽澤曰,雖封印,成不成消息,可以預知矣。上曰,乾隆若順從,則何幸何幸?陽澤·名漢曰,彼人似不持難,此不過改其悖說而已。都提調·提調先退,副提調·史官追後出來。
上在慶熙宮。停常參·經筵。
藥房都提調金陽澤,提調洪名漢,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。涼意頓勝,睡亦差勝,待敎入侍。
中宮殿·惠嬪宮,藥房口傳問安。答曰,知道。
柳善養,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
林鼎遠啓曰,臣依定式,今日進詣崇政殿月臺,入直禁軍等戎器服色點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
柳善養啓曰,今日兩司多官,不爲詣臺,事甚未安,陳疏入啓外,未肅拜不爲行公人員,竝卽牌招,何如?傳曰,允。
傳于林鼎遠曰,內局入侍,儒臣持皇明紀略,同爲入侍。
注書閔鼎烈親病,代申禹相爲假注書。
以承傳色口傳下敎曰,新除吏判,卽爲牌招。
有政。吏批,判書未差,參判李潭進,參議洪樂純進,同副承旨李廷壽進,趙曮爲吏曹判書,李行源爲司諫,成胤儉·金蓍耉爲掌令,李商建·李邦榮爲持平,鄭文柱爲獻納,沈煥之·南絳老爲正言,李宅鎭爲校理,金基大爲副修撰,趙榮順爲兵曹參判,李碩載爲兵曹參議,金相翊爲禮曹參議,李溵爲漢城判尹,趙曮爲司譯提調,柳翼星爲旌義縣監,權聖應爲延豐縣監,朴相岳爲副修撰,金載祿爲副校理,光陵參奉魚用元仍任事承傳,兵曹參議邊得讓,參知李碩載。
兵批,行判書申晦病,參判趙榮順未肅拜,參知李碩載未肅拜,參議邊〈得〉讓入直進,朴相德·鄭光漢·鄭光忠·李彦衡·金光國·尹勉升·金頤柱爲司直,李普天爲司果,田得雨·鄭徵世·金瑞應·安兼濟爲護軍。
李廷壽啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
傳于李廷壽曰,繖扇侍衛禁軍排立,呼唱安徐,以時服入侍。
傳于金魯鎭曰,時刻置之,待下敎詣閤。殿座罷後,政院·藥房口傳問安。答曰,知道。
以承傳色口傳下敎曰,中官韓聖揆敍用。
李廷壽,以內醫院言啓曰,御醫金致儉,今已闋服,依例還屬本院,付軍職官帶常仕,何如?傳曰,允。
金魯鎭,以觀象監言啓曰,本監官員,有勞加資者,例有仍仕本監之規矣。監官員折衝李景深,以本監之勞,旣已陞資,付例付軍職,常仕本監,何如?傳曰,依。
林鼎遠,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
柳善養,以義禁府言啓曰,慶尙道彦陽縣定配罪人兪彦容放送,承傳啓下矣。放送事,分付道臣之意,敢啓。傳曰,知道。
又啓曰,特貸一律免爲庶人罪人呂善亨,黑山島定配,令該曹當日倍道押付事,命下矣。依傳敎,罪人呂善亨,全羅道羅州牧黑山島定配,當日倍道押送之意,敢啓。傳曰,知道。
尹坊,以漢城府言啓曰,罪人呂善亨,依傳敎,黑山島免爲庶民之意,敢啓。傳曰,知道。
林鼎遠,以御營廳,左右捕廳,左右巡廳言啓曰,去夜犯夜人無所捉,敢啓。傳曰,知道。
同副承旨尹勉升疏曰,伏以臣藐然新進,屢被寵命,官資旣極驟濫,私義轉益難安,夫豈有一分冒進之勢,而祇緣聖恩如天,圖報無階,薄竄旋宥,新除繼降,飭敎之下,不暇他顧,章皇出肅,奔走供劇,今已兩箇月矣。間者藥院移直之日,擧朝焦迫,未敢言私,而因仍盤礴,視若固有,實非始慮之所及也。且於昨日公退之後,臣之老母宿病,挾暑添重,寒熱交作,吐寫兼發,達夜呻苦,氣息奄奄,臣無他兄弟,獨自扶將,離違赴公,斷無其路,玆敢略陳短章,冒控血懇。伏乞聖慈,俯垂諒察,亟賜鐫削臣職,以便救護,仍治瀆擾之罪,以警具僚,千萬幸甚,臣無任云云。答曰,省疏具悉。爾其勿辭護焉。
禮曹參議金魯鎭疏曰,伏以皇穹默佑,聖候康復,臣民慶忭,曷有其極?新除授本曹判書臣李昌壽,卽臣之仲舅也。法旣應避,義難虛縻,玆敢短章。伏乞聖慈,亟命該曹,照例遞改,以存公格,以安私分,不勝幸甚。答曰,省疏具悉。法當在下,許遞焉。
司直李溵疏曰,伏以惟天惟祖宗,默佑我宗祊,聖候康復,邦慶無疆,臣民歡忭,曷有其旣?仍念頃者宋德基之論姜游也,忽地拈出堂上二字,公然侵逼臣身,而自玆以後,傳說漸廣,事實自明,人皆知其落空,而今金瑞應,又復和之,斷斷不已,請加以欺罔之律。噫,欺罔,極罪也。爲人臣而負此罪名,尙可以一日立於覆載之間乎?臣於此不覺骨寒而膽慄,玆敢略擧本末,以俟處分,臣於二月初五日承命赴政也,郞廳適皆有故,只有姜游一人,而亦不差祭懿昭廟,故正郞一望,以金光岳口傳差出,始得聞政望筒已盡淨書,而旋又隨駕舊邸矣。及其翌日,騎曹堂郞,口傳有命,而光岳,纔因事被罪而去,游又罷祭,退在直所,見無卽地書望筒者,故臣急於擧行,不得已以書吏副急,蓋倉卒口傳之政,則多有此例故耳。又就昨日已排置之望,或改或仍,而仍爲入啓,則乃有執筆郞廳記過之命,政院招曹吏,促其現告,曹吏歷數郞廳有頉之狀,而以無執筆郞之意,從實狀告于政院,政院亦以此實狀仰稟,事遂得已,其間委折,不過如此,伊時曹吏,歷數郞廳之際,光岳之名,自不免擧似,而此非現告者,則今乃勒謂之以光岳現告旨,不亦異乎?向之論姜游,則曰,慫惥堂上,移罪僚官,今之論臣,則曰,聽其慫惥,肆然瞞告,初旣無現告之事,則所謂瞞告者何事?終又無被罪之人,則所謂移罪者何人?游旣無執筆之事,彼何事乎慫惥,而游又不在,則臣亦何從而聽其慫惥哉?此是政院之所共知,衆目之所共覩者,焉可誣也?本事之孟浪,有耳皆聞,瑞應,豈獨不知,而今忽復襲其言,創出危怖之律名,容易斷案,必欲甘心乃已,此其故何哉?幸賴聖上曲保之恩,至有過乎之敎,則又其引避侵詆,更加一層,臣雖無似,因一虛謊,被人蹈藉,至於此甚,其爲辱朝廷,亦大矣。駴澟之極,有不容一味泯伏,露章疾籲,仰請當律,至於向來被譴時區區情踪之可以陳暴者,不止一二,而猶屬緩聲,未暇竝列。伏乞聖明,俯垂鑑察,亟命有司,議正臣罪,以嚴邦憲,以快人心,不勝幸甚。答曰,省疏具悉。業已知矣,何過撕捱?卿其勿辭行公。
執義李蓍廷疏曰,伏以皇天默佑,聖候遄復,臣民慶忭,曷有其極?顧臣卽淸朝一僇人,所遭奇怪,羞辱難洗,閑司漫局,尙難冒沒,三司言議之職,便爲臣千重鐵限,銓曹之前後屢擬,必欲迫阨臣者,未知其意之何在也。念臣蚤孤失學,晩竊倖第,世所稱淸官美銜,初非夢寐之所到,瀛館之選,偶及臣身,犬馬之齒,洽滿六旬,魯莽空疎,本無可取,摧頹朽落,尤不近似,臣固自慙,人謂斯何?果然二字之目,出於李迪輔未撤之疏,其言凌踏,雖不足責,身名汚穢,更無餘地,自是以後,杜門病蟄,自分聖世之棄物,向來諫職之除,不欲煩諸文字,以增疲惱之端,而一違召命,卽下例勘,曲諒之恩,至今感誦,今臣所叨,官名雖殊,處義惟均,再犯違傲,恭俟威罰,日昨特敎,辭旨嚴截,誨責勤摯,臣尤不勝惶隕震惕之至,今以分臺,天牌復降,在臣分義,宜不敢復事逋慢,而咫尺之守,終難變移,其何可唐突承應,以益一世之嗤點也哉?且臣姪子範濟,方忝薇垣,兩司互避,雖無近例,叔侄竝據,有乖政格,以此以彼,進身無路,玆敢略陳短章,悉暴至懇。伏乞聖慈,俯垂照察,亟治臣荐違之罪,仍令選部,永刊三司之望,以安私分,以謝人言,千萬幸甚。凡臣僚之有情勢者,一番疏暴,卽是上下之所共許,今者喉院,只捧無情勢之憲疏,獨於臣疏,屢呈屢却,終不入徹,職在出納,恣意低昴,事未前聞,且關後弊,臣實憂嘆也,臣無任云云。答曰,省疏具悉。無義惹鬧所非,於彼於我,其何撕捱?況此職名,非關於玉署者,尤涉過矣。申飭之下,不捧例章,政院得體,其所噴薄,前後相聞,此何國體?爾勿辭察職。
持平金頤柱疏曰,伏以皇天惟祖宗,默佑我宗祊,玉候不日遄復,東土含生之類,莫不歡忭,而區區犬馬之誠,自倍他人,臣在南邑,忽承栢府新命,而伏聞有藥院移直之擧,不待召旨,蒼黃登程,來伏私次,而念臣蔭路一第,素乏聲名,言責重任,固非庸陋賤品所可僥冒,而如臣地處,尤當別論,臣嘗伏見宋史元祐初,范祖禹,擢拜右正言,以宰相呂公著之壻,引義辭免,終公著在中書,而不復入臺閣,先儒莫不賢其處義之不苟,而雖以我朝言之,當國大臣之子,亦皆引祖禹而爲辭,無一人冒進於與廟堂爭可否之地,此蓋由於終有所窒礙難便之故也。當國宰相之子與壻,猶尙如此,尤況依近日月之光,謹愼畏約,苟幸無罪於奉起居之節,而有不敢自許以言論風采者哉?是以,雖望實踰臣百倍者,輒逡巡退讓,謙不自居,而銓部亦簡檢擬,聖恩或許旋遞,不使强進難安之地,自前便同已定之規,臣安得獨爲晏然乎?至若繡啓之論列,雖出臣性度之外,荐勤嚴敎,莫非臣罪,至今追思,餘悸薰心,此亦臣難冒之一端也。略入文字,見阻喉院,連違召命,一味惶蹙,顧此臺銜,便是臣應遞之職,則寧伏慢命之誅,難變守株之見,更陳短章,仰暴危悃。伏乞聖明,亟遞臣職,仍治臣罪,以安微分,以肅朝綱焉,臣無任云云。踏啓字。
辛卯七月十一日辰時,上御集慶堂。藥房入診,儒臣持皇明紀略,同爲入侍時,都提調金陽澤,提調洪名漢,副提調尹得雨,記事官閔鼎烈,兼春秋柳楦,記事官柳雲羽,校理洪相簡,副修撰李養遂,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。持湯劑以進,陽澤曰,夜間,聖體,若何?上曰,一樣。上進御,請診候,上許之。方泰輿曰,脈候左右三部度數均平,胃脈亦一樣矣。諸醫所告,與方泰輿一般,而鄭允協曰,滑體差勝矣。都提調及提調先退,校理洪相簡,持皇明紀略進伏,上命考列帝歷年,命尹得雨奏咸鏡道褒貶,上命注書出置。上曰,注書名誰也?得雨曰,閔鼎烈也。上曰,是誰也?得雨曰,以南行爲守令百祿之子也。上曰,獻陵王妃父親府院君何號?問于注書,則可知矣。對曰,驪興府院君。上曰,予忘之然矣。諸臣以次退出。
辛卯七月十一日辰時,上御集慶堂。儒臣入侍時,行都承旨尹得雨,副校理洪相簡,副修撰李養遂,假注書李普天,記注官柳楦,記事官柳雲羽,以次進伏訖。上命注書出外,明史陳建傳持入。承旨奏曰,注書出外考見,則陳建傳本無,只有毛文龍,袁崇煥傳,有陳建合部者耳,命持入,使下番讀毛文龍卷,上曰,誰也?承旨對曰,修撰李養遂也。下番盡奏毛文龍事蹟,上曰,毛文龍事蹟,只此耶?養遂對曰,合部袁崇煥傳,而毛文龍事蹟,則只此矣。上曰,高煦誰也?養遂曰,太祖之子也。上曰,二十四人,皆皇后所生耶,後宮所生耶?皇后之所生幾人耶?養遂曰,竝太子五人矣。上曰,有高煦傳乎?相簡曰,有矣。命上番讀奏。上曰,宣宗皇帝立承之年,幾何?相簡曰,二十八年矣。上曰,在位幾年乎?相簡曰,十年矣。儒臣先爲退出,上命詣臺臺臣入侍,注書出去,獻納呂善亨進伏訖,傳啓之際,至□□之事,上曰,何不擧而拔之耶?承旨尹得雨請推,上曰,太非矣,豈可推考而止?爲先施以不敍之典。書傳敎曰,於今擧措,萬萬可駭,豈可沁沁而臥?今日當依常參例,殿座於資政殿,只時任大臣·備堂·三司諸臣皆入侍,餘皆安徐,時刻待下敎,只入正時。上曰,旣已申飭,則若有紀綱,焉敢若此?旣有皆入侍之命,只推,予何苟且?牌招其令進參。出傳敎諸臣以次退出。
辛卯七月十一日申時,上御資政殿。時任大臣·備局堂上·三司同爲入侍時,行都承旨尹得雨,左承旨尹坊,右承旨金魯鎭,左副承旨柳善養,右副承旨林鼎遠,同副承旨李廷壽,假注書李普天,事變假注書韓鼎運,記注官柳楦,記事官柳雲羽,領議政金致仁,左議政韓翼謩,行兵曹判書申晦,行禮曹判書李昌壽,行戶曹判書蔡濟恭,刑曹判書沈鏽,判尹韓光會,左參贊鄭弘淳,右參贊李景祜,行副司直具善復·李章吾,吏曹參判李潭,行副護軍張志恒,行副司直金孝大,開城留守趙重晦,大司憲兪彦述,大司諫權穎,持平申大升,正言任希簡·李範濟,應敎趙宗鉉,副應敎尹承烈,校理李命彬·李昌任,副校理李致中·洪相簡,副修撰金尙集·李養遂,以次進伏訖。致仁問候訖,上曰,向來事已極怪矣,今日之事,其何故也?致仁對曰,呂善亨之事,萬萬可駭矣。上曰,今日擧措,手脚忙亂矣。翼謩曰,君前不諱,況諭罪之際,豈有諱之之道乎?上曰,以予衰耗之時,臣下有顧瞻將來矣,今日朝鮮亡矣。致仁曰,必是無妄之事,豈有故犯之理乎?上曰,知之而必不擧矣。其心所在,路人所知,國事如此,將來何以爲之?此正棖也㤼焉得强者也。致仁曰,必生㤼而然矣。上曰,初入之時見之,擧措甚駭矣。大臣退出,兪彦述所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請大靜爲奴罪人仲義,依律處斷。上曰,勿煩。又所啓,請崔百男邊遠定配。措辭見上上曰,勿煩。又所啓,臺諫傳啓,事體何等嚴重,而今日入侍臺臣,前獻納呂善亨傳啓之際,不能高聲擧名,至有特罷之命,揆以臺體,誠極驚駭,不可罷職不敍而止,請前獻納呂善亨,邊遠定配。上曰,今日知有臺閣,依啓,朴師海所啓,請還寢鍾城府爲奴罪人天大酌處之命,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。二十四字刀割申大升所啓,臣與邊遠罪人呂善亨,有姨母夫應避之嫌,今於請罪之啓,勢難隨參,臣何敢一刻晏然於臺次乎?請命遞斥臣職。上曰,依啓。上曰,今日呂善亨擧措顧瞻,無君之心綻露,謂其君聽瑩,無臣節,旣不敢聽瑩,則律何至於邊遠乎?予已日衰,宗國澟然,今日下敎,意蓋深矣。兩司各一臺,可也,而三司皆令進參,意亦在焉,予意豈循常例?聞此三司,其當齊進,循例傳啓,已涉殊常,而凡事次次加律,憲府雖請邊遠,薇垣宜請島配,而憲府,只請邊遠,薇垣默默,此反輕於五得·仲義也。儒臣職帶三司,初雖不能當進,末梢宜有駁正之道,而其皆沁沁泄泄,予則曰,朝鮮于今亡矣,莫云異於朱溪君,關係則重於任士洪,士洪,於朱溪君誰也?申大升焉敢循例引嫌?然此猶細故,當察大體,今日入侍三司諸臣,一倂施以削職之典,此關係非細,不可循例彌縫,今聞正史高煦,爲尊行而稱病,事帖若至於重,奚至於此?爲先先問呂善亨拿鞫,以該府鞫問例待令。諸堂皆令來待,上曰,噫,戊申以後,王室無親者,何由而然?中夜興惟,心酸誠歎,宜鑒于殷,同寅協恭,無忌憚自在時,若有一不敍之啓,豈特防微?何有今春?於戱,今春事,萬古豈有?使其君替執法之事有處分,而尙今追思,予心,若何?今者此啓,亦豈臺臣樹立,而强爲連啓者乎?聞今到果川,於今傳啓時,不敢擧其名,可勝寒心,頃者李翼元,特拜騎判,意蓋此也。於戱,君衰日甚之時,此何景像?予雖巽然,何可替代耳目之事乎?宜付三司,而雖然,決不可循例目下,故獻納呂善亨,略略先處,施以不敍之典,而于今擧措,嗟哉,朝鮮,興耶替耶?良可寒心也。旣不擧其名,史官何敢代塡?旣不敢代塡,則其答,若毛將焉傅,豈特此啓?今日勿煩,五啓皆勿爲書入,殿座處所,建明門爲之事,下敎。上曰,旣命殿座,承旨不可不備員,同副承旨許遞,其代參議金魯鎭除授,牌招察任,房依前。上曰,此時臺臣宜備,判尹韓光會爲都憲,參議洪述海爲薇垣長,牌招入侍,多臺苟艱,政官牌招開政。出傳敎上曰,傳啓之時,一條件落之,則猶或可也,今日之事,必有心矣。今日請罪,所望不止於此,三司之臣,似當齊進矣,人君耳聾而然乎。忘之而然乎?耳若不聾,則將何爲哉?事當鞫問矣。諸臣以次退出。
辛卯七月十一日酉時,上御建明門。殿座入侍時,行都承旨尹得雨,左承旨尹坊,右承旨金魯鎭,左副承旨柳善養,右副承旨林鼎遠,同副承旨李廷壽,假注書李普天,事變假注書韓鼎運,記注官柳楦,記事官柳雲羽,以次侍立訖。上具翼善冠·袞龍袍,乘輿出資政門,詣建明門降輿,仍殿座,時原任大臣·金吾堂上·兩司進前,領議政金致仁,判付事金陽澤,左議政韓翼謩,判義禁李昌壽,同義禁柳修·南泰著,行大司憲韓光會,大司諫洪述海進伏訖。上命判義禁進前,下問曰,此呂善德之至親乎?於呂萬永誰也?對曰,雖非至親,乃其同宗云矣。上曰,呂善亨,以拿鞫例,頃封拿入,呂善亨上闕後,命李昌壽進前問曰。四字刀割孰不知之,而自上雖亟停勿煩,傳啓何等嚴重,而汝豈拔其名乎?必有意而然矣。呂善亨曰,豈敢拔之,而適有喉乾之症,未達天聽矣。上曰,然則五得·仲義,何不喉乾而。四字刀割只爲喉乾乎?當於太僕殿座,於此爲之,而今日親問者,欲不歸䵝䵢之科而然矣,汝不知文字而然乎?呂善亨曰,以傍字觀之,豈不知文字耶?喘促未達矣。上曰,咫尺之前,豈敢傍字爲奏耶?萬萬非矣。拔之之意自服然後,朝鮮君君臣臣之義立矣,汝必顧瞻而爲之耳,若不顧瞻,何至於其條件不擧一字耶?呂善亨曰,何敢不奏,而只是聲微,未達天聽矣。上曰,臺臣請邊遠定配,而豈有呂善亨之邊遠定配乎?頃則勸予愼攝,今則使君殿座,抑何意也?勸予愼攝,非汝之意,必隨安兼濟而勸予愼攝矣。呂善亨曰,頃奏愼攝,出於不知不覺之中矣。上曰,不知不覺云者,是豈臣分乎?萬萬非矣。呂善亨曰,出於中心矣。上曰,俄言不知不覺,今謂中心,其間爲兩節人矣。若置汝,則必爲萬古小人矣,汝知忠賢呈秀乎?呂善亨曰,不知矣。上曰,汝自謂名士,而呈秀不知,豈有如此文官乎?若置汝,則汝爲呈秀矣,仍其縛拿出。上曰,連命亟正勿煩,停啓其或可也,强爲連啓,不擧其名,此將心,當具格嚴處,而意謂其若莫知其字,則容或參酌,然而拿處鞫問,以笑語雜之,略無動意,敢曰,以傍字觀之,則豈不知耶?云旣知而隱其名,其心路人可知,說以不聽下敎,恐或重聽而然,問于翰注,則其名皆不聞,於渠之道,自服,臣分當然,而其猶不服,是可忍也,孰不可忍也?究其心萬萬叵測,事當亟正邦刑,以勵末世,而噫,忠賢呈秀,人孰不知,而曰,以不知,此無狀庸闒小人也。此等類,何撓王法?特貸一律,免爲庶民,黑山島定配,令該曹當日倍道押付。出傳敎大司憲韓光會,大司諫洪述海所啓,罪人呂善亨傳啓之際,七字刀割不爲告達,親問之下,敢以天聰之未徹爲言者,究其心迹,萬萬叵測,今此酌處之命,雖出於好生之德意,論以國體,不可島配而止,請黑山島定配罪人呂善亨,更令王府。嚴鞫得情。上曰,不爲擧名,已涉叵測,而其君不聽,若聽瑩者然,是可忍也,孰不可忍也?此關係莫重,興亡係焉者,其欲嚴訊取服,亟正邦刑,而忠賢呈秀,亦曰,不知,此末世無形一小豎,停其刑處分,義亦在焉。今者兩司俱請,臺體則然,予意亦在,不允。上曰,今聞領相所奏,吏判違牌,事勢固然,其在禮使之道,似難强迫,吏曹判書朴相德,本職許遞,判書望,問于大臣,先爲備擬,待下批一體牌招開政。出傳敎上還入大內,諸臣以次退出。
上在彰義宮。停常參·經筵。
藥房都提調金陽澤,提調洪名漢,副提調尹得雨啓曰,昨日臨門酬應,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。文侍從曰,君暮顧瞻,計武宣傳,隨此類敢欺君,此亦可賀,氣何諭乎?連旣問候,待敎入侍。
備忘記,頃者黨習時,爲黨習其請何律,而予亦受困,今日紀綱掃矣,倫常斁矣,而耳與目其皆縮伏,亟正二字,其用於黨習,良可寒心,良可駭然也。
傳于金魯鎭曰,昨日政除拜人,使之今日內謝恩,若遲滯,則當下敎矣。該房申飭,儒臣一體申飭。
李廷壽啓曰,前江原監司徐命善,遞來之後,密符所當親納,而謂有情勢,使褊裨替納,事體未安,依定式推考傳旨捧入之意,敢啓。傳曰,知道。
傳于李碩載曰,建明門當殿座,而當由通陽門矣。
傳于李廷壽曰,參知李碩載爲承旨,牌招察任,房依前。
殿座罷後,政院·玉堂·藥房口傳問安。
以承傳色口傳下敎曰,批答,自政院還入。藥房·玉堂問安。答曰,已諭於政院矣。
又下敎曰,內局承旨·儒臣,只臣下耶?詣臺臺臣,旣有入侍之命,則求對可也,而寂然入睡耶?極爲無形矣,雖無形之人,盡爲謝恩後,當見諸臣矣。
又下敎曰,黨戰之時,塡蕩入來矣,兩司長官以下,何處去而如是寥寥乎?
尹坊啓曰,諸承旨有稟達事,來詣請對矣。
金魯鎭啓曰,玉堂上下番,有稟達事,來詣請對矣。
又啓曰,藥房三提調,有稟達事,來詣請對矣。
備忘記,今日朝鮮,朝鮮乎?慷慨亘中,當於舊闕勤政殿,受朝參,待夕陽臨焉。時刻待下敎,單三嚴,世孫祗迎,留營·留陣副輦安徐,挾輦軍八十名,內營入直,前後廂軍八十名,以禁御外營軍,訓將只領,新營標下軍都領隨駕,禁軍只入直隨駕,勤政殿庭排立。
大駕歷臨彰義宮後,政院·玉堂·藥房口傳問安。答曰,知道。
尹坊啓曰,諸承旨有稟達事,來詣請對矣。
金魯鎭啓曰,諸玉堂有稟達事,來詣請對矣。
尹得雨啓曰,時原任大臣有稟達事,來詣請對矣。
藥房口傳啓曰,臣等,轎前陳請,而辭敎至嚴,閤外求對,而兪音尙遲,乃反有藏鈔之敎,臣等,不勝焦迫之至,當此聖候差復之初,尤重藥院保護之道,而昨今臨門,勞動旣多,朝進湯劑,過午不御,憂悶之極,有不容遲待批旨,敢此冒瀆。伏乞暫許臣等持湯劑入侍,千萬顒祝,惶恐敢啓。
備忘記曰,必有造物,今果有造物?今者造物,萬古初有,庚申·戊申,今復見焉。對衰君沖子,豈莫若爲黨?究其心,豈下眞儒,而其爭者有同五得,嗚呼,朝鮮於今焉在?前服十餘貼,若仲子鵝肉,昨日一貼加飮,其雖爲國,中夜深悔,吳武欺君,昨今兩日,文武皆制焉,今日朝鮮,豈知有內局乎?夜中涼冷,於氣雖勝,爲國心冷,薑桂何益?公然守閤,輿儓流汗,卿等速休,以安予心。
藥房口傳再啓曰,臣等,俄以更待召入之意,仰奏矣。更鼓以下,尙未承引接之命,起居之批,亦未奉二字之音,下情焦菀,轉益罔措,聖候纔奏康復,而玉體近多勞動,此時保護之道,尤不容少緩,而當進之劑,尙餘二貼,臣等,職在藥院,其何伈伈度夜乎?乞賜俯諒,暫許入侍,千萬懇祝,惶恐敢啓。答曰,若以知道下敎,則豈來舊邸乎?其止。
備忘記,經年黨習時,其雖盛暑,充滿熙政堂,其長受苦,於今顧瞻時,一人苟充,黨習務勝,顧瞻身計,此等臣子,車載斗量,何益於國乎?予志定,其令內局,深藏鎖鈔。
又備忘記,今日此擧,若宣德親征也,今日諸臣,其先何?
尹得雨,以吏曹言啓曰,今此擧動時,通禮不可不備,右通禮遷轉代,口傳備擬以入之意,敢啓。傳曰,知道。
吏曹口傳政事,李萬育爲右通禮。
假注書申禹相遞差,代金峙默爲假注書。
林鼎遠,以訓鍊都監,左右捕廳,左右巡廳言啓曰,去夜無犯夜人被捉之意,敢啓。傳曰,知道。
又以刑曹言啓曰,李行源巨濟,鄭文柱南海爲庶民充軍事,命下矣。依傳敎,罪人李行源慶尙道巨濟府,鄭文柱南海縣充軍,倍三道押送之意,敢啓。傳曰,知道。
又啓曰,欺君宣傳官吳益祥,巨濟府充軍,命下矣。依傳敎,罪人吳益祥,慶尙道巨濟府充軍,卽爲押送之意,敢啓。傳曰,知道。
尹坊,以漢城府言啓曰,李行源·鄭文柱·沈渙之·南絳老爲庶民,沈渙之甲山,南絳老三水倍三道押付事,命下矣。依傳敎,罪人沈渙之咸鏡道甲山,南絳老三水府免爲庶民,倍三道押送事,嚴關分付,李行源·鄭文柱免爲庶民之意,敢啓。傳曰,知道。
又啓曰,依傳敎,徐秉德·黃榦,限己身爲庶民之意,敢啓。傳曰,知道。
傳于林鼎遠曰,宣傳官記過,前排待令。
寶釰守宮望筒,傳于李碩載曰,仍侍衛。以承傳色口傳下敎曰,若以知道下敎,則豈來舊邸乎?禁軍五十名,入闕內直宿,闕門下鑰。
有政。吏批,判書趙曮牌不進,參判李潭進,參議洪樂純進,行都承旨尹得雨進,宋鍈爲執義,金瑞應爲掌令,安兼濟爲掌令,南胄寬·魚錫齡爲持平,李崇祜爲獻納,金頤柱爲文學,朴長燮爲栗峯察訪,申思運爲輔德。
吏曹口傳政事,李東植爲監察,鄭存玉爲尙衣別提,尹晦東爲尙衣直長,嚴思晩爲典牲奉事,金宇鎭爲長陵參奉。
傳于李廷壽曰,隨駕軍兵,令軍門饋粥。
李廷壽,以兵曹言啓曰,闕門下鑰事,命下矣。斥候伏兵,令御營廳擧行,而軍兵環衛刁斗等節,依例爲之之意,分付該軍門,何如?傳曰,允。
有政。吏批,判書趙曮牌不進,參判李潭進,參議洪樂純進,行都承旨尹得雨進,黃榦爲執義,姜彛福·洪相聖爲持平,徐秉德爲獻納,李益烍·李昌任爲正言,李壽勛爲兵曹參知,徐有元爲左通禮,金瑞應爲右通禮,金會元爲司僕正,趙曮爲右副賓客。
兵批,判書申晦進,參判趙榮順未肅拜,參議邊得讓入直進,參知李壽勛未肅拜,同副承旨李廷壽進,靈川君壄爲都摠管,申大顯爲宣傳官,柳大源爲訓鍊副正,洪念海爲侍直,朴春起舊所非浦別將,鄭日煥爲翊衛。
再政,副護軍金蓍耉,司直李商建·李邦榮。
辛卯七月十二日辰時,上御建明門。殿坐入侍時,行都承旨尹得雨,左承旨尹坊,右承旨金魯鎭,左副承旨柳善養,右副承旨林鼎遠,同副承旨李廷壽,假注書李普天·申禹相,記事官柳楦·柳雲羽,以次侍立訖。上具翼善冠·袞龍袍,以乘輿出通陽門,至建明門降輿,上命宣傳官,前排入之。宣傳官李允彬拿入。上問曰,文官顧瞻爲罔測之擧,呂善亨則漏名一字,汝則只取通鑑一卷而來,是何事也?促令依法,而算杖則執一箇。上問曰,汝何時入果川,而有幾人同處乎?允彬曰,入見則只與奴輩數人同處,而只有通鑑一卷,而其中有朱書二十八宿矣。又問曰,黑石里所住處,卽誰家也?允彬曰,卽私奴崔岳同之家也。上曰,觀臺臣批答,亦可知,昨聞耽羅人來到,心甚愴然矣。昨見臺臣所爲,極其駭然,朝鮮之人,不知國家,□□□故昨使汝摘奸,則只取通鑑一卷而來,何也?昨探城內家,則皆往果川云,汝果見之乎?裀之眷屬,皆在果川乎,在黑石乎?允彬曰,往見黑石,則只有裀與宋樂休奴子及良娣奴一人矣。又問曰,何時去果川乎,何時來黑石乎?允彬曰,住果川一朔一日矣,黑石則再昨夜來住矣。缺曰,爲先三度決棍。又問曰,汝是三代將種,故先治欺罔之罪,若一一直招,則當缺安徐矣。此處家屬,皆閉門出去云,盡爲投江乎,汝何不見乎?俄者所奏,則以急於覓缺爲言,而今日見良娣奴子云,汝之與缺相見之時,何以爲之乎,拜乎不拜乎?允彬曰,缺脫網而出見,故與之相見而已,豈有見二字缺而拜之之理乎?上問曰,善亨之問候廳直,汝亦見乎?汝只取通鑑而來,汝雖忙迫,往見缺所住處,搜探而來,可乎否乎?往見其處,則盡爲閉門,無一人形影耶?缺之一月所住之處,何不入見而來乎?然則月餘留住之言,聞於夜叉乎?允彬曰,聞於果川吏金景龍矣。問曰,缺之所住處,的是何處乎?允彬曰,邑內四里許衙前金億金家也。問曰,四里云者,是官五里乎,正四里乎?仍命宣傳官吳益祥拿入,問曰,汝昨日往咫尺之地,歸奏以盡爲鎖門,已往果川云矣。今聞允彬所奏,則不見形影云,且二字缺糧食,自京運送云,誰人送之耶?益祥曰,往見桃洞,則有武藝別監金龍瑞言,請爲守家,故果然居住矣。上曰,臺臣詣臺,不敢斥名三司,則兪彦述外,盡爲聾啞,李允彬則只取通鑑一卷而三字缺如此,文武皆如此,予將誰恃耶?促令依法算,杖一箇。上曰,觀皇朝正史,則皇朝末年,多有忠臣,今則文武無一可恃。四字缺將缺如是殘亡,如是而能蹈白刃乎?長木亦不可蹈矣。昨日何不言桃洞,而只言典醫四字缺乎?其處若有一箇人,則可以問知矣。不然則何以知去桃洞?二字缺益祥曰,入見而知之矣。問曰,旣鎖之門,何以入見耶?然則越入耶?缺桃洞之事誰人三字缺益祥曰,其家則無一人,故連問路人而去矣。上曰,俄者李允彬所奏亦言缺糧自良娣家輸送,則汝何以欺瞞如此耶?吳哥之庸劣,自前知之,而今見汝狀,則辱宣傳大矣。於汝決棍,寧不如打門木,汰去拿出,可也。又問李允彬曰,俗言用家門,汝是幾代將種,如是無形,辱門大矣。斯速出去,摘奸典洞而來,仍命取入通鑑。上問詣臺臺臣誰也?承旨柳善養對曰,掌令成允儉也。上曰,予雖疲餒,豈問一成允儉乎?當該承旨暗昧忒甚,特施不敍之典。出傳敎上曰,李允彬,邦佐之侄乎?承旨對曰,義益之孫也。上曰,吳益祥則聞年甚少,可謂方長不折,汰去勿施,仍命讀昨日臺臣謝恩單子,上曰,李邦榮,此則鄕人矣,李商建則誰子也?承旨對曰,徽中之姪也。上曰,然乎?仍命催促謝恩,若或遲滯,則當爲太缺坐起矣。諫院都吏,使政院懸之,上曰,原在臺臣許遞,其代政官牌招開政。二字缺通禮鄭煥猷,掌令除授,牌招入侍。出傳敎上曰,入直騎郞,誰也?承旨對曰,兪彦柱也。上曰,通淸乎?對曰,未通矣。守令肅拜入侍時,上問延豐縣監誰耶?承二字缺曰,海恩之甥姪也。仍問旌義縣監柳翼星曰,爲能吏耶,良吏耶?翼星曰,能吏良吏,何敢自期,而一心奉公,節用愛民,是所願也。又問延豐縣監權聖應,聖應曰,願爲良吏也。仍命今日內辭朝,只見大臣而去,退出後,上曰,有闕,代參缺李碩載除授。又下敎曰,兩司謝恩,何如是遲滯耶?此非用謀之時,都吏解懸,令騎郞決棍,今日若復稱在外,則當嶺沿投畀,斯速申飭。上曰,李允彬還爲拿入。拿入後問曰,汝爲詳知而來乎?允彬曰,蹴破大門而入,則家是兩翼,而缺之所處,卽是後邊,罪人之母及禛之妻,卽在其中,而爲搜探而來,故如是遲滯矣。上曰,冊三卷取來者入之。吳益祥更爲拿入,問之曰,自外鎖之,則宜乎,而自內鎖之,事極殊常,何不詳審而來,只言往果川乎?一則不敢呼名,一則以有爲無,豈有如許道理乎?初聞來到果川之報,念其家屬,何以居住?頗用深慮,昨聞家率盡往果川之報,亦用深慮矣。汝亦直宿于曹司間,而何欺罔之如是耶?促令依法算杖,依前過十杖後,上曰,朝鮮有耳目,則壬午所餘兩孫,豈忍至此乎?旣已致此缺單呼名,朝鮮亡於昨日矣,初則以汝爲年少,姑收汰去矣。今則欺君之罪,綻露無餘,豈可以三字缺上曰,欺君宣傳官吳益祥,以常武士施行。二字缺府充軍。出傳敎上問曰,搜探冊子,何書也?對以二卷則內訓上下卷,一卷則女誦,長軸則家舍文書也。上命價,價畢,問古文記亦在其中乎?曰,有矣。然則讀之。讀畢,上曰,薇垣長,何如?三字缺乎?都吏,令騎郞決棍十度,通鑑及二二字缺還給。二字缺前排退之,朝鮮雖亡,豈有如是之事耶?斯速催促。上曰,缺今擧措,可勝寒心,李行源·鄭文柱·沈煥之·南絳老·李行源·鄭文柱,南海庶民缺置,沈煥之甲山,南絳老三水免爲庶人,奚用該府?當日倍三道押付,此等之輩,雖不可望之蹈白刃,不思衰君,顧瞻後日,士夫名節皆掃盡,爲此擧,欲復幾亡之倫綱。出傳敎上曰,李蓍廷特施不敍之典。出傳敎上曰,若思衰君與沖子,豈爲如此耶?以君衰之故,益復如此,如此之類,雖推水,亦必游出矣,豈有自徑者乎?今日則以在京皆爲備擬,若復稱在外,則是無臣節也。上曰,通禮李鎭衡,爲先司諫除授,牌招察任。出傳敎上曰,今日侍從之習,故漏一字,將來必立功自效日,吾漏一字云矣。此不用逆律,則朝鮮亡矣。詣臺臺臣,盡爲入侍。上曰,諸臺皆以仕京無故人備擬,若復稱在外者,此無臣節,當以大不敬律施行,以此嚴飭,使强盛顧膽侍從,小知衰君焉。出傳敎上還入大內後,諸臣遂退出。
辛卯七月十二日申時,上詣四字缺殿。朝參入侍時,行都承旨尹得雨,左承旨尹坊,右承旨金魯鎭,左副承旨李碩載,右副承旨林鼎遠,同副承旨李廷壽,假注書李普天·申禹相,記事官柳楦·柳雲羽,以次隨駕訖。上具翼善冠·袞龍袍,以乘輿出通陽門,至延和門外,降輿乘輦,仍詣舊闕殿座,領議政金致仁,判府事金陽澤,左議政韓翼謩,判府事李昌誼,行大司憲韓光會,大司諫洪述海,司諫李鎭衡,掌令鄭煥猷·成胤儉,持平洪相聖·姜彛福,正言李益烍·李昌伋,校理李昌鎭,副修撰金基大·朴相岳,以次進伏訖。獻納徐秉德肅拜,上曰,徐秉德·黃榦,限己身爲庶民。出下敎上步詣思政殿階下伏地,上曰,今番右相,當先請行,臣分當然,今伏思政殿中,此豈內局直宿之比?準請而來,自有賞典,何比內局直宿?遙望遼陽,予懷豈弛?子壻弟姪中年長者,令政官此闕中口傳備擬,若無闕,次次陞付備擬。出傳敎上仍伏不起,領議政金致仁,左議政韓翼謩,都提調金陽澤等進曰,有罪者,以其罪罪之,何至貽損聖躬,若此之極耶?上曰,故落一字,爲日後二字缺之計矣。致仁曰,若然則國不爲國,豈忍如是耶?翼謩曰,不念聖躬,而何至如是耶?上曰,稱以保護聖躬,而爲日後之計者,亦有之矣。翼謩曰,如此者雖或有之,豈盡如是耶?上曰,此事與黨習輕重,何如?較其輕重,則予當起坐矣。昨日宣傳官,亦來欺我,向日氷坂,亦爲久伏,而此則比氷坂尤甚矣。諸臣皆曰,果爲甚於氷坂,胡不思少愈之戒,而如是貽傷耶?上曰,黨習則以亟停爲啓,迫言於予,而至於此事,何不隨而伏閤耶?翼謩曰,罪在群下,而聖躬之貽損,實爲伏悶矣。上曰,向者若能爲不敍之啓,則胡至此極,而導成其惡,使予爲萬古所無之擧,而今反爲諂諛之計,昨日之事,誠萬古夢外之擧矣。上還御勤政殿,問得雨曰,宣宗亦曰宣德乎?對曰,然矣。上曰,誠聖君矣。時原任大臣入侍,起伏進前。上曰,今日有目下欺君者,隨來爲可乎,坐於臺廳爲可乎?陽澤起奏,朝湯劑尙未進御,誠不勝焦迫矣。上曰,十餘貼進服者,亦比於於陵仲子矣。翼謩曰,湯劑進御,何等關重,而因一無狀之臣,終不進御耶?昌誼曰,渠雖無狀,滿庭臣僚之請,豈不俯從?非二字缺洋洋在天之靈,當爲如何,而胡不少念耶?上曰,此則然矣。陽澤起奏,復請進湯,翼謩曰,昨日臨門時,敎以此事了當後,當進湯劑矣,至今不進,誠爲伏悶矣。上曰,今日又有欺君者,若飮則陟降亦以我又如何耶?二字缺進伏,上拍案曰,今始夢覺矣。大夢誰先覺之詩,三司誦之,可也。六行刀割三司又啓曰,罪人呂善亨傳啓之際,六字刀割不爲告達,親問之下,敢以未徹天聰爲言者,究其心跡,萬萬叵測,今此酌處之命,雖出於好生之德,論以國體,不可島配而止,請黑山島定配罪人呂善亨,嚴鞫得情,快正王法。上曰,不擧其名,於渠斷案,而今朝非眞儒之比,意亦在焉。依例直請,其何續尾?不允。行大司憲韓光會,掌令鄭煥猷·成胤儉,持平洪相聖·姜彝福所啓,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之令,更令王府嚴鞫得情。上曰,昔聞金敏材·黃順中事,古則無若是多年爭執之敎,此正狐雛腐鼠,薄物細故,豈若是久爭,使重者反輕乎?其勿更煩。又所啓,金柱泰,卽賊潤之子,只施定配之律,在渠亦云幸矣。今此減等處分,雖出於沛澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,此亦然矣,其勿更煩。又所啓,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,五得則依律,善亨則鞫問,此予所謂本末倒置者也,不允。又所啓,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測,及至懸賞窺捕之後,始乃希望而現納,究其情狀,誠極痛惡,絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。上曰,此與同矣,不允。又所啓,崔百男,以益男之弟,屢被逮捕,且經刑訊,而畢竟全釋,終未免失之太寬,蓋以獄體言之,益男窩主也。禧珉·鳳煥,黨與也。禧珉之兄,鳳煥之子,皆已散配,則百男,豈可放逐鄕外而止乎?獨逭王章,有違國體,請崔百男邊遠定配。上曰,昨日善亨,邊遠定配,今日百男,邊遠定配,曰有國綱,曰有耳目,須勿强煩。又所啓,罪人吳益祥,承命摘奸,何等嚴重,而不以實狀歸奏,究其情節,萬萬叵測,請巨濟充軍罪人吳益祥,亟令王府拿鞫嚴問。上曰,旣已下敎,有何鞫問?行大司憲韓光會,大司諫洪述海,司諫李鎭衡,掌令鄭煥猷·成胤儉,持平洪相聖·姜彛福,正言李益烍·李昌伋所啓,臣等,旣甚愚迷,且當倉卒,罪人呂善亨擬律之際,多有不審之失,致勤嚴敎,旣削旋仍,揆以臺體,其何可一刻仍冒於臺次乎?請命遞斥臣等之職。上曰,今者爲嫌,豈不愈於初定乎?勿辭,亦勿退待。大司諫洪述海,司諫李鎭衡,正言李益烍·李昌伋所啓,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,旣諭府啓,勿煩。又所啓,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,亦諭府啓,勿煩。又所啓,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遞然白放,其在重鞫體之道,不可放逐田里而止,請崔百男邊遠定配。上曰,旣諭府啓,而此啓兩司俱爭,予則曰,可笑,此猶若此,昨日善亨,何不俱爭?勿煩。又所啓,吳益祥,以摘奸之宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。上曰,此啓,可謂鐵中錚錚,勸者善者,予亦曰,然,酌處意在,不允。校理李宅鎭,副修撰金基大·朴相岳等所懷,巨濟充軍罪人吳益祥,旣犯欺罔之科,則執法之地,宜卽請罪,而今此憲臣,旣登前席,默默而退,及承特敎之後,始乃發啓,而其所擬律,亦涉乖當,揆以臺體,誠極寒心,不可削版而止,臣等以爲,憲府諸臣,一倂施以削奪官爵門外黜送之典,斷不可已也。上曰,所奏得體,依啓。傳曰,今日栢府擧措,萬萬寒心,欺君者,有何嚴問也?可再恕,栢府諸臣,一竝削版。傳曰,旣已處分,事已了當,而三儒臣加律之請,比諸昨儒臣,不可同日而語,勸懲,人君之大權,不能者旣懲,能者何不勸乎?三儒臣各賜鹿皮一張。傳曰,此時栢府之長,豈可一刻曠焉?行司直嚴璹,大司憲除授,牌招察任,其他闕員,政官牌招開政,以在京無故人備擬,當該承旨,從重推考,不能據例該吏,令攸司科治事,下敎,當該承旨推考,注書申禹相改差事,下敎,舊邸歷監事,下敎。領議政金致仁曰,因一怪奇呂善亨,不進湯劑,寧不悶迫乎?大臣及都提調,請進湯劑。上曰,若飮建功,則陟降,豈不謂予無狀耶?三司合啓,上曰,果川不足乎?黑石之來,怪矣。至呂善亨請罪,上曰,三司乎?於呂善亨,只請嚴鞫得情,可乎?今日三司,可謂亡矣。領議政金致仁曰,呂善亨事,不可不一番鞫問得情矣。上曰,然則鞫問較重乎?致仁曰,鞫問較重矣。三司削職,下敎勿施,諸臣以次退出。
上在慶熙宮。停常參·經筵。
藥房都提調臣金陽澤,提調臣洪名漢,副提調臣尹得雨啓曰,昨日臨門酬應,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。無批答中宮殿·惠嬪宮,藥房口傳問安。答曰,知道。
翌日王世孫,遣宮官問安。答曰,知道。政院·玉堂·藥房口傳問安。答曰,知道。
朝廷二品以上,六曹堂上,大司憲口傳問安。答曰,知道。
藥房口傳啓曰,昨日湯劑,只進一貼,終夜守閤,未蒙晉接,區區下情,不勝焦悶,聖候新復,離次經宿,此時進湯,尤不容少緩,特許趁早召見,以盡保護之道,千萬顒祝,惶恐敢啓。無批答
藥房口傳啓曰,臣等朝者轎前,以待敎入侍之意,仰達矣。竟夕顒俟,召命尙靳,此時湯劑之連日間斷,不勝焦悶,乞垂俯諒,暫許持入,千萬至祝,惶恐敢啓。無批答。
以承傳色口傳下敎曰,只朝前只進一貼,而掌務,持鎖鈔隱在,二掌務官,放逐西小門外。
又下敎曰,入直四人,逐之。
又下敎曰,已諭內局,皆給。
又下敎曰,若有喝導之聲,大小公事,皆當留院矣。
又下敎曰,予心,雖三尺童子,知之,朝臣謂當召,而藥房守在,可笑矣。
又下敎曰,薇垣栢府下人,彌滿闕內,盡爲捉去決棍。
又下敎曰,明日當祗迎,今爲還宮,諸司預備,當由夜晝介,前後廂,以夜盡介擧行,百官,三間石橋祗迎。
大駕還宮後,政院·玉堂·藥房口傳問安。答曰,知道。
以承傳色口傳下敎曰,騎郞趁不待令,累度催促,承旨來詣,門外決棍十度。
又下敎曰,助造物者,除之,可也,在職儒臣,一倂爲先解見任。
又下敎曰,闕內至嚴,而有若街衢,喧嘩特甚,聲徹興政堂,檢騎郞,申飭喧嘩者,令騎郞決棍,此後如有喧嘩騎郞,令承旨當決棍矣。
傳于金魯鎭曰,政院·藥房·玉堂,終夜守閤,故問安批答爲之矣。
傳于金魯鎭曰,自建明門內,至延和門,政院下人外雜人,令騎堂一竝決棍。
又傳于曰,此後自建明門內,至差備近處,若有一人,則當殿坐矣。
又傳于曰,踏下臺職,意在春坊,何至今不爲謝恩乎?申飭。
又傳于曰,薇垣栢府下人,亦令決棍。
備忘記,瞻舊闕一倍心,明朝祗迎,禮房知悉,時刻儀注安徐,皆依前例。
傳于李廷壽曰,當該承旨入睡乎?門鑰太晩矣。
李廷壽,以兵曹·訓鍊都監·禁衛營·御營廳言啓曰,隨駕軍兵,設粥以饋之意,敢啓。傳曰,知道。
金峙默,爲假注書。
尹得雨啓曰,假注書金峙默,時無職名,令該曹依例付軍職,冠帶常仕,何如?傳曰,允。
備忘記,再明日次對,進定於明日。
大司憲嚴璹,大司諫洪述海,執義宋鍈,司諫李鎭衡,掌令安兼濟·金瑞應,持平南胄寬·魚錫齡,正言李益烍·李昌伋,校理李宅鎭,副修撰金基大啓,三行刀割又所啓,罪人呂善亨,傳啓之際,不爲告達,親問之下,敢以未徹天聰爲言者,究其心跡,萬萬叵測,今此酌處之命,雖出於好生之德,論以國體,不可島配而止,請黑山島定配罪人呂善亨,快正王法。
持平魚錫齡啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請寢東呂·址淳等還配之命,更令王府嚴鞫得情。金柱泰,卽賊潤之子,只施定配之律,在渠亦云幸矣。今此減等處分,雖出於沛澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之屢然行世,寧有如許道理?請還寢定配罪人金柱泰減等之命。
又啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,黑山島爲奴罪人五得,依律處斷。
又啓曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測,及至懸賞窺捕之後,始乃希望而現納,究其情狀,誠極痛惡,絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。
又啓曰,崔百男,以益男之弟,屢被逮捕,且經刑訊,而畢竟全釋,終未免失之太寬,蓋以獄體言之,益男窩主也,禧珉·鳳煥黨與也,禧珉之兄,鳳煥之子,皆已散配,則百男,豈可放逐鄕外而止乎?獨逭王章,有違鞫體,請崔百男邊遠定配。又啓曰,罪人吳益祥,承命摘奸,何等嚴重,而不以實狀歸奏,究其情節,萬萬叵測,請巨濟府充軍罪人吳益祥,依律處斷。
正言李昌伋啓曰,罪人天大之窮凶情節,昭載於乙亥鞫案,至今全保首領,終始失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。
又啓曰,五得,其所負犯,關係莫重,揆以王章,自有當律,酌處之命,雖出於聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。
又啓曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。
又啓曰,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在鞫體之道,不可放逐田里而止,請崔百男邊遠定配。
又啓曰,吳益祥,以摘奸宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。
備忘記,謂內局二貼强飮,尺童可知,而竟夕伈伈,於耳目,則豈特重者輕?今者此請,萬萬殊常,若惟頃者聽政時事,豈忍若此?況朝隨來求請,可乎,太晩書傳,可乎?手脚錯雜,今日諸臺,皆施刊版之典,以謝垂恩。
備忘記,二行刀割前都憲昏暗,其薇垣長氣勝而然,一人旣處,一人何漏?亟施刊版之典,竟夕泯默,何能忍耐乎?
李廷壽,以禁衛營,左右捕廳,左右巡廳言啓曰,去夜無犯夜人所捉之意,敢啓。傳曰,知道。
又以兵曹言啓曰,依下敎,隨駕三內將南舜喆,變禁軍五十人,闕內入直,而待開門,還爲赴陣之意,敢啓。傳曰,知道。
辛卯七月十三日巳時,上還宮入侍時,行都承旨尹得雨,左承旨尹坊,右承旨金魯鎭,左副承旨李碩載,右副承旨林鼎遠,同副承旨李廷壽,假注書李普天·金峙默,記注官柳楦,記事官柳雲羽,以此隨駕。上具翼善冠·袞龍袍,以乘輿出宮門外,降輿乘輦,藥房都提調韓翼謩,提調李昌壽,副提調尹得雨進伏。翼謩曰,請進湯劑。上不許。仍詣還內,諸臣以次退出。
上在慶熙宮。行常參,停經筵。
午時,日暈。
藥房提調洪名漢,副提調尹得雨啓曰,親臨舊闕,禮行朝參,仍詣舊邸,翌朝還宮,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢此問安,竝爲仰稟。答曰,知道。
中宮殿,惠嬪宮,藥房口傳問安。答曰,知道。
林鼎遠,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
香祗迎罷後,政院·藥房問安。答曰,知道。
傳于金魯鎭曰,今日朝鮮,爲朝鮮乎?當與沖子祗迎,入直春·桂坊待令,古亦有熙政堂乘輿之例,通陽門外乘輿事,分付。
林鼎遠啓曰,大臣·備局堂上,依下敎來待矣。傳曰,引見。
以承傳色口傳下敎曰,今則朝廷,無可恃之臣,爲陟降而當進建功,左承旨,以代房持湯劑,待令於版位。
金魯鎭啓曰,文學金頤柱,飭敎之下,方到闕外,而以前任全州判官,解由未出云,何以爲之?敢稟。傳曰,文學金頤柱,本職安徐。
備忘記,五更一點曉鼓,萬古初也。傳漏止於鍾閣,則矇然報漏,當該守直官,令本曹入直郞決棍。
備忘記,五更一點報漏止,萬古豈有?强飮二貼,則自朝至申牌問,內局詣閤渺然,隨予來耳目,意謂卽詣閤,黨習時一入侍,意夕於爲國,竟夕伈伈,府院屬彌滿闕中而已,萬古豈有此等朝鮮?內局三提擧,皆免本院兼帶。
有政。吏批,判書元仁孫未肅拜,參判李潭進,參議洪樂純進,右副承旨林鼎遠進,以南泰著爲大司憲,韓必壽爲大司諫,權穎爲執義,李致中爲司諫,金尙集·金載天爲掌令,徐有元爲獻納,李漢一·權恢爲持平,任希曾·李範濟爲正言,趙宗鉉爲校理,李養遂爲副校理,洪相簡爲修撰,金基大爲副修撰,李顯發爲尙衣別提。
兵批,判書申晦病,參判趙榮順在外未肅拜,參議邊得讓入直進,參知李壽勛未肅拜,右副承旨林鼎遠進,副司直趙曮·兪彦述·朴師海·尹得雨·李宅鎭·金載祿,副司果金頤柱·朴相岳·金基大,副司正金峙默,同知單李載興。
林鼎遠啓曰,判尹李溵,除拜後過三日不爲出肅,依定式推考警責,仍卽牌招察任,何如?傳曰,允。
藥房口傳啓曰,日三進御湯劑,只進一貼者,今幾日矣。臣等,苦口力爭,終未回天,此莫非忱誠茂薄,未能仰格之致,惟願亟被大何,小贖其罪而不可得,則焦熬憂迫,不得不祗詣,齊聲仰籲。伏乞少垂矜諒,卽許持湯劑入侍,千萬顒祝之至,惶恐敢啓。答曰,憊甚難矣,湯劑入之。退去。
口傳再啓曰,臣等,半夜守閤之餘,有湯劑入之之下敎,固當奉行之不暇,從前奉入湯劑,而無進御之實效,則今若昧然奉入,伈伈退去,是豈臣分乎?有敎而不卽奉行,旋復强聒,極知萬萬惶恐,百爾所思,莫如臣等躬奉湯劑,親承聖候。伏乞暫借方寸之地,卽許入侍,千萬顒祝之至,惶恐敢啓。無批答。
林鼎遠,以御營廳·左右巡廳·左右捕廳言啓曰,去夜犯夜人無所捉之意,敢啓。傳曰,知道。
以承傳色口傳下敎曰,前則更點調矣。五更一點爲曉鼓,此亦萬古所無之事,禁漏官,令騎曹決棍後,興化門西挾逐送。
辛卯七月十四日辰時,上御延和門外。香祗迎入侍時,行都承旨尹得雨,左承旨尹坊,右承旨金魯鎭,左副承旨李碩載,右副承旨林鼎遠,同副承旨李廷壽,假注書李普天·金峙默,記注官柳楦,記事官柳雲羽,以次侍立。上具翼善冠·袞龍袍,乘輿出通陽門,至延和門外,因爲降輿,步詣板位,香祗迎後,隨詣建明門,上出通陽門時,上曰,祭報府奏之。李碩載讀奏,詣延和門,上曰,西邊排立,有越路之弊,此後除之,可也。命侍衛待令于延光門。上臨光明殿,命林鼎遠,書御製憶昔年記萬懷,上曰,兵判升階,校正,可也,編次人,予何處尋來乎?諺所謂逃僧尋寺矣。上曰,朝鮮豈有臣乎?所恃者只軍民也。上顧謂東宮曰,汝承宗統,體予心,可也。上曰,戊申以後黨人,各爲其黨而擇君矣,予老而沖子弱,善亨不呼名,欲立功自效矣。予舊闕之進湯,爲陟降,予豈樂飮乎?命注書開武德門以待命,金孝大·鄭厚謙入侍,上顧金孝大曰,卿見此殿乎?對曰,兒時見之矣。顧鄭厚謙曰,卿見之乎?對曰,內宴時見之矣。上誦陟岵章,因詣武德門,命林鼎遠讀碑文,還入長樂殿,承史留外,金孝大·鄭厚謙入侍,歷入慶善堂,命承史及金孝大留外,只鄭厚謙入侍。上歷臨尙衣院,命本院提調入侍,提調鄭厚謙·金漢耆進伏,命持入新製絳紗袍,上手撫曰,不知今年何月着此,而欲見此服,以代其着也。上曰,入直郞,誰也?鄭厚謙曰,金聖規也。上曰,於金時默幾寸乎?林鼎遠曰,五寸矣。上曰,誰爲監造?鄭厚謙曰,僉正洪相殷矣。上曰,金聖規·金聖應之行,則何爲而年少耶?鼎遠曰,是故判書末子之子矣。上曰,是誰之子也?鼎遠曰,金道澤之子矣。上曰,旣見,其豈無賞?且旣命承敎書提調皆賜虎皮一領,御衣監董僉正洪相殷,特授守令,員役工匠,令該曹米布賞給,今日入直主簿金聖規,陞敍調用。出傳敎上書賜御製一句,又命林鼎遠書御製,命提調使之揭板,命鄭厚謙讀致美閣記,上至延和門,金魯鎭奏,太廟祭物精潔,進排官無頉,李碩載奏,毓祥宮·儲慶宮奉審及進排官無頉。上曰,左相爲內局都提調,禮判爲提調都,承旨尹得雨免本職,其代金光國爲承旨,牌招察任,三院副提調例兼,房順房依前。出傳敎上還內,諸臣退出。
辛卯七月十四日午時,上御集慶堂。大臣·備局堂上引見入侍時,領議政金致仁,左議政韓翼謩,兵曹判書申晦,禮曹判書李昌壽,工曹判書金時默,右參贊李景祜,行副司直具善復·李章吾,行副護軍張志恒,行副司直金孝大,左副承旨李碩載,假注書金峙默,事變假注書韓鼎運,記注官柳楦,記事官柳雲羽,以次進伏訖。上曰,合啓持入乎?李碩載曰,持入矣。上命讀奏,至呂善亨啓辭,上曰,快正王法乎?拔嚴鞫二字,奇怪矣。金致仁曰,昨日動駕還宮,今日祗迎,勞動太過,聖候,若何?上曰,一樣矣。上曰,今日非欲爲次對也,以其怪者多矣。三黨之戰,非爲國也,皆自爲之計也。善亨,非一時語言薄過,暮年豈憎善亨而然耶?十六字刀割呂善亨,亦何足三司合啓乎?見昨日事,可笑矣。予旣用心,內局宜欲察脈,而至申時無所請,故自內往光明殿,夕陽時回來,而亦不詣閤求對,怪矣。致仁曰,上敎至當矣。上曰,左相之意,何如?韓翼謩曰,其時三提調,未及周思矣。翼謩曰,逐出醫官召入,何如?上曰,頃者差備待令人,掌務官竝逐下敎,特爲安徐。出傳敎翼謩曰,臣待罪保護之地,不得進湯之前,不敢以長語仰達,故有懷不敢達矣。臣下雖萬萬無狀,豈有他慮乎?善亨之不讀一字,極爲無狀,而渠若包藏禍心,則惟恐其心之或露,尤當高聲,豈入前席而犯此罪乎?此無他,恇㤼之致也。致仁曰,左相所奏,誠是矣。臣於帳殿,始見其人,不過一儱侗之人也。致仁·翼謩,齊聲請進湯劑,上不許。致仁曰,今日問候批答,知道二字,請更賜批旨。上命書傳敎,上曰,今日大臣·諸臣入侍,洞諭今予一心,爲沖子無弊,嗚呼,國初,加築都城下敎,若何?城猶若此,況爲國主鬯者乎?三百年宗國,係於沖子,決不可止此,以貽無限之弊,吏曹草記,一時錯了,給之,其本事,依施,政官牌招開政,雖今番事,究其心,則予亦下敎,況十一日三司之臣乎?一竝特爲給牒敍用,雖今番解見任人,玉署自有輕重,一體備擬事,分付。出傳敎上曰,趙曮,難於行公乎?致仁曰,似難矣。上曰,元仁孫,緣何事而不行吏曹乎?致仁曰,亞堂時事也。上曰,此時冢宰,豈可若此?問于大臣,今番勢難强迫,吏判趙曮許遞,行司直元仁孫除授。出傳敎上曰,兩司又當一齊違牌,如此則當臥舊邸,卿等雖欲請來,無奈何矣。上曰,更思復命朝參,其涉過矣。當於資政殿常參,侍衛只入直,只大臣·備堂·諸三司竝入侍,儀注禁軍排立安徐,時刻,待下敎,只入正時。出傳敎上曰,常參服色,依例爲之,承旨先拜安徐。出傳敎上曰,點下三司牌招,同參常參,今日稱在外者,卽呂善亨者流,今日違牌者,亦無臣節者,政院嚴飭。出傳敎上曰,旱災太甚,當行祈雨矣。李昌壽曰,臣欲仰達而未及矣,目下旱災,不可不行矣。上曰,今旱若此,爲民焦憫,豈循常例?初次祈雨祭,三角山·木覓山·漢江,遣堂上侍從,十六日設行事,分付。祭文製下,諸執事另擇祭物,另加致潔。出傳敎命藥房·備堂先退。金光國曰,昨日備忘,有持入於入侍之下敎,故臣方特入矣。上命讀,光國讀奏。上曰,所謂礙眼者,何句語也?光國曰,前月二十五日下,有不敢承之句語矣。命爻周備忘,李碩載讀奏各道狀啓。上曰,今聞湖南道臣狀聞,黃六伊·張允宅,俱皆生來云,若見其人,何以表意?令本官米太題給,以示心欣之意事,回諭,以忠淸監司權噵上疏。上曰,此時藩任,豈可數遞?憲臣問備,亦不過規正,則以此陳章,其涉過矣,此章下送,申飭察任。出傳敎上曰,同副承旨李廷壽許遞,其代參議沈履之除授,牌招察任,房順房。出傳敎上曰,禁漏官,旣令該堂決棍,傳漏軍,令騎郞決棍,一體逐送。出傳敎諸臣以次退出。
辛卯七月十四日申時,上御集慶堂。藥房入診入侍時,領相同爲入侍,領議政金致仁,都提調韓翼謩,提調李昌壽,副提調金光國,假注書李普天,記注官柳楦,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。上進湯劑訖,領相都提問候。上曰,一樣矣。上曰,內局亦當詣閤,而以待下敎爲奏,故甚爲可笑,只點頭,而吾欲診脈,問內局之來與否,則果無消息,申時之後,始呼承傳色,是豈內局之道乎,豈有如此世界乎?若有一臺臣啓,則豈至此境乎?無論是非,三司求對,是矣,而所謂伏閤,將何用哉?內局亦不詣閤,吾則爲無國之君矣。領相曰,聖敎至當,初啓已極怪駭,而昨日下敎,亦至當,是皆群下之罪也。上曰,左相之意,亦然乎?翼謩曰,下敎誠至當矣。今番呂善亨一字之拔,甚於朱璘,朱璘則不過襲謬矣,此則必有意矣。上曰,所謂三司合啓呂善亨,三司如此之時,吾何酬應乎?如此則朝鮮雖亡,必無自頸效節之人矣,使兩司只啓,三司則停之。致仁曰,今日群下,豈不奉承耶?決無他慮矣。請進湯劑,上曰,然則必與尹蓍東迎合上意者,同矣。領相曰,豈如是乎?上曰,頃日熙政堂,自今以後,若有黨心,則以亂臣賊子。出擧條矣其後見之,則亂臣賊子多矣。上曰,如是耳聾,故不聞呂善亨之一字,至於如此,一字之不讀,三尺亦知矣。然則直請邦刑,可也,而嚴鞫得情,何也?陋矣,率來李一曾,又率來李基敬,欲爲當國王,此時爲君,豈不難乎?諸臣以次退出。
辛卯七月十四日酉時,上御資政殿。常參入侍時,行都承旨金光國,左承旨尹坊,右承旨沈履之,左副承旨金魯鎭,右副承旨李碩載,同副承旨林鼎遠,假注書李普天·金峙默,記事官柳楦,記事官柳雲羽,以次進伏。領府事金相福曰,勞動之餘,聖候,若何?上曰,無心矣。上曰,有啓事官誤傳以者字,注書駭然矣。假注書李普天汰去。出榻敎領議政金致仁所啓,此統制使元重會今秋本營與三南節度使水操取稟狀啓,及全羅前兵使閔趾烈,慶尙左兵使李吉儒,慶尙右兵使安宗奎巡操巡點取稟狀啓也。今此水陸諸營,亦皆已經春操,一體停止之意,分付,何如?上曰,依爲之。又所啓,此南兵使徐有大狀啓,而今秋南關習操及不行操邑鎭堡各其官鎭門聚點事,令廟堂稟旨,分付矣。邊上詰戎之重,與北關無異,習操取點,竝令擧行之意,分付,何如?上曰,依爲之。又所啓,此北兵使趙狀啓,而本營屬軍兵合操,富寧以南各衛及防營獨守軍兵巡操,依定式擧行事,請令廟堂稟旨,分付。親騎衛都試依例設行事,亦爲付啓矣。詰戎本重,邊上尤異,今秋巡操,親騎衛都試,竝令擧行之意,分付,何如?上曰,依爲之。大司憲南泰著,執義權穎,掌令金尙集·金載天,持平權恢·李漢一所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿更煩。又所啓,請黑山島爲奴罪人五得,依律處斷。上曰,勿煩。又所啓,請崔百男邊遠定配。上曰,勿煩。二行刀割又所啓,請黑山島定配罪人呂善亨,亟正邦刑。上曰,今者臺請得宜,其若正法,何待其請?不允。又所啓,請巨濟府充軍罪人吳益祥,依律處斷。上曰,勿煩。又所啓,臣等,於䄄事停啓之際,措辭草率,致勤聖敎,又於呂善亨事,至承分啓苟且之敎,臣等,懼然慙悚,何敢仍冒於臺次乎?請命遞斥臣等之職。上曰,了當本事,其雖苟且,爲沖子而心欣,豈特此也?頃年三司之啓,夢想心動,今亦帖然,臺體正大,予意亦弛,而霎時若此,亦得臺體,臣等二字,其可尙也,勿辭亦勿退待。行大司諫韓必壽,司諫李致中,獻納徐有元,正言李範濟所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。二行半刀割又所啓,請黑山島定配罪人呂善亨,極正邦刑。上曰,於今臺體,可謂得矣,合啓分作,府院兩啓,無乃苟且,雖萬萬罔測,酌處意在,不允。又所啓,請巨濟府充軍罪人吳益祥,依律處斷。上曰,此與呂善亨,輕重差殊,分作苟且,一也,勿煩。又所啓,臣等言議空疎,固不合於耳目之任,而常參有命,黽勉承膺矣。傳啓事體,何等嚴重,而臣等於俄者傳啓之際,誤讀二字,十三字刀割致勤聖敎,臣等溺職之失,於此著矣,臣等,何敢晏然於臺次乎?請命遞斥臣等之職。上曰,今者了當,其亦料表,霎時了當,事勢固然,然重者,兩司俱啓,輕者,兩司各啓,於此耳目體例,可謂醒也,而至於仲義,曰,以圖書,其可參酌,兩司亦何俱爭,而知於五得,知御衣而欲偸,何異於益祥,而益祥俱啓,五得一啓,此正夫子所謂過猶不及也。雖然,本事則定矣,一啓不審,何過撕捱?勿辭亦勿退待。又所啓,臣等,於今者傳啓之際,罪人五得,旣甚卑賤,故妄以爲不必俱爭於兩司,遽然停啓矣。聖敎之下,臣等,疎率之失,無所逃矣,臣等,何敢晏然於臺次乎?請命遞斥臣等之職。上曰,批旨旣諭,雖非一事,不亦過乎?雖然,初旣巽言,因敎誦此,臺體則不然,況一院之長乎?今者予意,必欲規謬,其有國體,不可例批,依啓。上曰,臣下等字,予則不聞,故只答韓必壽府啓,乃覺不可事同而飭異,同參院臺,罔捧傳旨,以覺此世昏迷。出傳敎韓翼謩請進湯劑,上曰,苟且彌縫矣。數日後,必有以迎合上意爲言者來矣。金致仁曰,聖上每以好事,謂苟且,誠過中矣。上曰,予愧翰苑廳直矣,飮此建功,故每見怪怪光景矣,今若得雨,則爲謝蒼蒼而飮之矣。因誦陟岵章,上曰,予當起矣。翼謩曰,願進湯劑。上不答,因還內,諸臣以次退出。
上在慶熙宮。停常參·經筵。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢此問安,竝爲仰稟。答曰,知道。今者光景,萬古所無,而兼此憫旱,氣何暇諭?亦已强飮,亦復何諭?
中宮殿·惠嬪宮,藥房口傳問安。答曰,知道。
傳于李碩載曰,此是爲民之事,當祗迎,禮房知悉。
香祗迎罷後,政院·玉堂·藥房口傳問安。答曰,知道。
金魯鎭,以兵曹言啓曰,依傳敎,鍾閣習讀朴再復,決棍十度之意,敢啓。傳曰,知道。又啓曰,依傳敎,禁漏官李東楫·金振喆·姜弼宜,軍士行得·福得,各決棍十度後,興化西挾門外放逐之意,敢啓。傳曰,知道。
備忘記,噫,庚申以後,其黨幾十年息也。一自彭祖甲戌以後,其微已現,家禮源流何處來?甚於禮說,釀成辛壬午,豈特黨盛?追惟其時,心隕膽墜,噫,嗣服以後,靜日其小,追憶戊申乙亥,夢中嗚咽,其於今春,必有善亨,故幾月帳殿用心,今者善亨,予特授乎?銓官引進,其有二心,若諺所云鍮匙食飯者可知,而聽若循例,其心可知,釀成乎此,則今日耳目也。擧措劻勷,亦今日耳目也。嗚呼,朝鮮,只有一衰君·一沖子,而環顧侍從,其誰恃也,其誰恃也?雖然,因予旣太昏,事雖妥帖,雖五尺童,必曰,吾君幾日用心,僅定此世界,始用建功云,靦然赧然,可勝言哉?雖無此事,予亦自謂曰,事已妥帖,自曰,效而强飮,此國人雖諒予心,自顧靈臺,其恧勝道?自幼深戒,快字足字,豈忍自蹈?快字足字,靈臺必哂,予其況目?今若得沛然,旣籲宗國也。萬古豈有此等朝鮮·此等朝鮮?
備忘記,予心予氣若此,只瞻燕薊,專對大臣·重臣·書狀,今到皇城否,先來何時?其雖憧憧,可謂眇眇,兼有造物,曷勝沓沓?今者善亨,爲建璘若此耶?璘投遼水,亨投溪水,然後一國造物,可謂自消矣。
備忘記,聞雨下望深,見太陽悶切,敢欺蒼蒼,大臣·備堂何與焉?其皆休焉,以安此心。
林鼎遠啓曰,時原任大臣·備局諸宰,更爲求對矣。以承傳色口傳下敎曰,今旣書諭,其止之。
以承傳色口傳下敎曰,使皆知之而諭焉。
以承傳色口傳下敎曰,旣服矣,一晝夜又何相守乎?其止之。
以承傳色口傳下敎曰,三處奉審精奉與否,亦爲看審,一切禁草。
傳于林鼎遠曰,政官牌招開政。
有政。吏批,判書元仁孫牌不進,參判李潭陳疏下鄕,參議洪樂純進,同副承旨林鼎遠進。啓曰,判書元仁孫牌招不進,參判李潭陳疏下鄕,小臣獨政未安,何以爲之?敢稟。傳曰,只出緊任,以李邦榮爲兵曹佐郞,李鎭恒爲司諫,鄭光漢爲大司諫,郭鎭純爲獻納,李思祚爲正言,金蓍耉爲左通禮。傳于尹坊曰,牌招察任。
兵批,行判書申晦病,參判趙榮順在外,參議邊得讓入直進,參知李壽勛病,同副承旨林鼎遠進。啓曰,景福宮衛將宋尙淳,除授在外,過限未上來,依法典改差,何如?傳曰,允。又啓曰,五衛將沈禧鎭,猝得泄痢之症,症形孔劇,差復無期,呈狀乞遞,宿衛輪番之任,不宜久曠,今姑改差,何如?傳曰,允。同知魚福龜,副護軍李廷壽·李致中,副司直徐有元,副司果李範濟,以上單付。
金光國,以吏曹言啓曰,今此木覓山祈雨祭典祀官兼大祝前佐郞金鍾善,時無職名,令該曹。口傳付軍職,何如?傳曰,允。
金魯鎭,以訓鍊都監言啓曰,去夜無犯夜人被捉之意,敢啓。傳曰,知道。又以一二所巡廳言啓曰,去夜犯夜人無所捉之意,敢啓。傳曰,知道。又以左右捕盜廳言啓曰,去夜犯夜人無所捉之意,敢稟。傳曰,知道。
辛卯七月十五日辰時,上御延和門。香祗迎入侍時,行都承旨金光國,左承旨尹坊,右承旨沈履之,左副承旨金魯鎭,右副承旨李碩載,同副承旨林鼎遠,記事官鄭澤孚,假注書金峙默,記注官柳楦,記事官柳雲羽,以次侍立。上具翼善冠·袞龍袍,乘輿出通陽門,命金光國讀祭報府,仍詣延和門外降輿,步詣板位,香祗迎後,上還內,至通陽門,藥房都提調韓翼謩,提調李昌壽,提調金光國,齊聲請進湯劑。上曰,得雨前,豈可服湯乎?仍入大內,諸臣退出。
辛卯七月十五日申時,上御集慶堂。奉審承旨入侍時,右副承旨沈履之,假注書金峙默,記注官柳楦,記事官柳雲羽,以次進伏訖。履之曰,臣敬奉聖敎,三處奉審,則精奉無欠,祭物精潔,禁草一節,獻官監察,業已嚴禁,而臣亦各別申飭而來矣。上命讀祭物單子及進排官擧案訖,命承旨先退。上曰,注書出去,時原任·備堂,使之入侍。臣峙默承命出來,與之偕入,藥房都提調韓翼謩,提調李昌壽,副提調金光國,領府事金相福,領議政金致仁,行兵曹判書申晦,右參贊李景祜,工曹判書金峙默,行副司直具善復·李章吾,行副護軍張志恒,行副司直金孝大,記事官鄭澤孚,以次進伏訖。金相福曰,日間聖體,若何?上曰,一樣矣。韓翼謩曰,願入湯劑矣。上曰,得雨之前,不進之意,業已奏矣,心不可欺,況欺蒼蒼乎?翼謩曰,臣等之心,二貼尙以爲不足,況不進一貼乎?時原任·諸備堂齊聲迭請,上不答,上命持入五禮儀,命金光國讀奏訖。上曰,大臣·備堂退去,可也。金致仁曰,湯劑進御之前,臣等,決不敢退矣。上不答,仍入大內,諸臣以次退出。
辛卯七月十五日申時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,記注官柳楦,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,俄間聖體,何如?上曰,一樣矣。仍進湯劑,上曰,今此祈雨,專爲元元,得雨前若進湯劑,則是欺彼蒼也。令人負我,毋我負人,卿等雖負予,予豈負上天也?得雨前,決不進湯劑也。命諸醫診候,泰輿等以次診脈候,退伏奏曰,脈候左右三部度數調均,而脾胃脈候,則比前不足矣。上曰,無怪矣。命退去,諸臣以次退出。
辛卯七月十五日酉時,上御資政殿。坐直承旨入侍時,同副承旨林鼎遠,假注書金峙默,記注官柳楦,記事官柳雲羽,以次進伏,領府事金相福,領議政金致仁,左議政韓翼謩,追後入侍。上具翼善冠·袞龍袍,俯伏資政殿中,命入親製祈雨祭祭文,林鼎遠讀奏訖,命召入香室守僕,下問位次,對曰,三角·漢江·木覓爲位次,而三角·漢江稱聖諱,木覓稱國王矣。鼎遠曰,時原任大臣,方來侍矣。上不答,命讀農形狀啓訖。命宣傳官一員入侍,使之摘奸飮草。命兵曹判書申晦入侍,申晦進伏。上曰,以卿令箭,西小門留門,以待摘奸宣傳官之回來,可也。晦承命先退,領府事金相福,領議政金致仁,左議政韓翼謩進伏。上曰,予之來此,卿等,何以知予心也?翼謩曰,湯劑尙不進御,下情不勝焦迫矣。上曰,何其汲汲耶?金致仁曰,晷刻爲急矣。命賤臣知入時刻於漏局,可也。臣時默,還奏戍初三刻,上命入湯劑,都提進之。上手執湯劑而奏曰,朝元元而飮,夕爲沖子而飮矣。進御訖,又奏曰,脫此服之後,決不可復飮矣。翼謩曰,此豈如此之事乎?伏願更進一貼矣。上曰,此服未脫之前,若持入,則予豈辭乎?翼謩曰,然則提調當先退,更爲監煎以入矣。上許之,上命持入通文館志。鼎遠讀奏路程記訖。上曰,鄭光漢,何事耶?金致仁曰,曾於都憲時,特敎改正矣。上曰,都憲時下敎,特爲蕩滌。出傳敎李昌壽曰,臣方待罪保護之任,兼帶金吾,自在應遞之科,而未及仰達矣。上曰,判義禁李昌壽,方帶內局,兼帶許遞焉。出傳敎宣傳官一員入侍事,時原任大臣入侍事,藥房提調持湯劑入侍事,藥房提調持湯劑更爲入侍事。竝出榻敎上曰,予旣服湯,卿等,亦早退休,可也。致仁曰,伏覩再進湯劑,臣等,如有所得矣。諸臣以次退出。
上在慶熙宮。停常參·經筵。
卯時,日有右珥。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雨意猶漠,爲民憧憧,望燕心切,予懷沓沓,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于金魯鎭曰,內局入侍,摘奸宣傳官同爲入侍。
傳于金光國曰,淸安縣監代,今日政亦爲差出。
以吏曹參議洪樂純牌不進罷職傳旨,傳于金光國曰,只推,更爲牌招。
有政。吏批,判書元仁孫陳疏入啓,參判李潭陳疏下鄕,參議洪樂純進,同副承旨洪檍進。啓曰,判書元仁孫陳疏入啓,參判李潭陳疏下鄕,小臣獨政未安,何以爲之?敢稟。傳曰,只出緊任,以金復休爲持平,具善行爲判義禁,李春輔爲文學,李澤徵爲相禮,申煜爲監察,閔百奮爲忠淸監司,李述源爲堤川縣監,申大偀爲淸安縣監,李得宗爲同義禁。
兵批,判書申晦病,參判趙榮順在外未肅拜,參議邊得讓病,參知李壽勛入直進,同副承旨洪檍進,以沈履之·李碩載爲副司果。
備忘記,以李宅鎭爲副修撰。
傳于林鼎遠曰,內局入侍。
傳于洪檍曰,淸安縣監,今日內謝恩入侍,仍爲下直。
林鼎遠,以備邊司言啓曰,諸道各邑,每年自備穀分定賞罰,旣有定式矣。取考庚寅自備穀數,則義州前府尹洪檍,當爲居首,係是堂上官,陞敍之典,非所可論,未滿十石之明川前府使李壽鵬,陽川前縣監金季良,順安前縣令閔恒烈,越三等,居末之順興府使金履信,越五等,何如?傳曰,允。
沈勖之,以禁衛營·一二所巡廳·左右捕盜廳言啓曰,去夜犯夜無所捉之意,敢啓。傳曰,知道。
林鼎遠,以義禁府言啓曰,淸安縣監權敬應,令該府拿處事,傳旨啓下矣。權敬應,下去京畿豐德地云,依例發遣府羅將,拿來,何如?傳曰,允。
吏曹判書元仁孫疏曰,伏以天佑我東,聖候翼瘳,臣民慶忭,曷有其極?念臣行已昧方,頃年臺評,罔非險浪,在臣自靖之義,固宜屛跡丘園,以終餘喘,而低徊京輦,未忍便訣者,君恩不敢負也,先志不敢孤也。唯以永謝睢盱之場,庶幾息補之圖矣。不自意選部特授之命,遽下於楸行纔返之際,伏惟我聖上,奚取於滓穢一賤臣,而乃有此誤恩也?夫今之天官,卽周之冢宰,責任之重,實非人人所可冒居者,而此猶屬例讓,古人云,匹夫無罪,懷璧其罪,向來人言之蹈藉,銓家爲祟,斷其平生,必欲去臣身於朝廷之上,伊時臣位,不過佐貳,人之爲言,猶尙如此,今若進一步而據長席,操人物進退之柄,認以固有,不思所以自處,則睊睊潛伺,安知無螳螂之議其後也?昔司馬光,力辭樞密,終不就,宋帝不能奪其志,傳爲千古之美談,今臣則姑捨人器之不稱,區區廉義之決難冒膺者,實有關於國之四維,斂避要道,砥礪名節,臣雖不敢望人,若其一段羞愧之心,臣亦有之,弁髦素守,握衡盤礴,驅車羊腸之險,揚帆虎鬚之危,其不摧輪而折柁者,幾希矣。臣身之畢竟狼狽,固不足恤,其於上以累聖上則哲之明,何哉?臣雖奊詬,豈忍爲此?天地之仁,無物不遂,鞶帶之褫,必不待臣辭之畢矣。兵曹判書申晦,卽臣內舅也,舅甥之竝處兩銓,尤添臣難進之端,荐違嚴召,罪合萬戮,昨値淸齋,今姑瀝血陳懇,仰溷崇聽。伏乞聖明,曲垂諒察,亟遞臣銓任,仍治臣慢命之辜,以肅朝綱,以安私分,千萬顒祝。答曰,省疏具悉。其所撕捱,極涉太過,今者冢宰,捨卿誰先?噫,近聞正史,推葉向高傳,乃覺先卿之斷斷苦心,今於此任,思帳殿所奏,須爲今蒼霞子,其勿辭速行公。
辛卯七月十六日辰時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,宣傳官朴光迪,以次進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,何如?上曰,亦一樣矣。翼謩進湯劑,上曰,昨進三貼,心常媿忸,今何復進也?翼謩曰,今此下敎,實未知其穩當矣。上曰,旣告陟降,復服二貼,是欺蒼蒼也。今日雨意,猶此漠然,豈不然乎?今日則代昨日之服,當除之矣。仍覆湯劑,翼謩曰,此莫非臣等誠意淺薄之致也。昌壽先退,命光迪進伏。上曰,摘奸時何人飮草乎?光迪曰,二漢捉置而來矣。上曰,誰耶?光迪曰,一則待漏軍,一則驛吏也。命書祭官處分傳敎,翼謩曰,處分至當,而諸執事下敎,誠爲過當矣。上曰,所奏是矣,予意亦然。仍命爻周處分傳敎,上曰,注書出去,知入南壇獻官及監察名字而來,賤臣承命出去,還奏曰,獻官則南玄老也,監察則尹慶龍也。上曰,詣臺臺臣誰入乎?光國曰,持平李漢一來云矣。光迪先退,上曰,此時闕啓怪矣,該房誰耶?光國曰,李碩戴也。上曰,此時闕啓,政院合眼,當該承旨遞差,闕啓臺臣,牌招察任。出傳敎翼謩請診候,上許之。泰輿等,以次診脈候,退奏曰,脈候左右三部度數調均之節,比昨勝,而胃脈候之不足,與昨一樣矣。上曰,近者用心其勝,豈若尋常,而方泰輿昨奏,脈度調均一樣,而脾胃脈候不足云,予已哂矣。今奏脈度不均,勝於昨日云,昨日一樣是,則今何謂勝?今日差勝是,則昨何一樣?不可無飭,從重推考。出傳敎翼謩曰,今日則聖敎如此,湯劑二次進御,而一貼,則以茶飮代進,何如?上曰,首陽薇蕨,亦是周雨露,茶則非湯劑耶?翼謩曰,前有用此例也。上曰,乳頭比前似高,此亦建功之效耶?泰輿等以次奏曰,玉體比前潤澤,故乳頭亦如此,必是建功之效也。上曰,藥房提調,持湯劑更爲入侍。出榻敎昌壽持湯劑更進,上進御,上曰,詣臺臺臣入侍。出榻敎賤臣承命出來,與持平李漢一偕入進,二行半刀割漢一曰,請黑山島定配罪人呂善亨,亟正邦刑。措辭見上上曰,善亨,誠萬古叵測,豈可相持者,而酌處意在,勿煩。漢一曰,請還寢東呂·址淳等還配之命,更令王府嚴鞫得情。措辭見上上曰,勿煩。漢一曰,請巨濟府充軍罪人吳益祥,依律處斷。措辭見上上曰,勿煩。漢一曰,請還寢定配罪人金柱泰減等之命。措辭見上上曰,其勿更煩。漢一曰,請黑山島爲奴罪人五得,依律處斷。措辭見上上曰,勿煩。漢一曰,請崔百男邊遠定配。措辭見上上曰,此輕於仲義,予意再昨,一司已停啓云,今聞俱有云,若此律雖輕重,兩司俱爭,與善亨等,事雖微,關係則大,一司其停,勢不可已,先於此不允。漢一先退,上曰,此亦非矣,當爲不爲,非矣。上曰,旣聞批答,宜啓不啓,此何臺體?當該臺臣,亟施刊版之典。出傳敎命光國讀奏沁都狀聞訖,上曰,沁都何等重也,而欠縮,至於三百餘石之多,其涉駭然,而循例以五分一以捧事狀聞,亦涉矇然,此狀聞,下備局稟處。出傳敎翼謩曰,鍼醫廳,每當動駕時,當作侍陪衛官者有二人,而俱是堂上階,在前如此之時,或以術業,或以久勤,有陞資之例,故敢達。上曰,以久勤加資,可也。出擧條上曰,其時事,由予而然,聞尙今胥命云,由我固執,使卿至此,往事勿說,卿心予知,安心勿待命事,令史官卽爲傳諭于金判府事。出傳敎上曰,入直下番儒臣入侍。出榻敎上曰,薇垣長入侍。出榻敎上曰,前承旨沈勖之·洪檍,承旨除授,牌招察任,房順房。出傳敎賤臣先退。
辛卯七月十六日巳時,上御集慶堂。儒臣入侍,詣臺臺臣追後入侍時,行都承旨金光國,假注書金峙默,編修官康文祥,記事官柳雲羽,以次進伏。上命金光國,讀奏朴必純擊錚文書訖。修撰洪相簡進伏,上命相簡詳覽文案,命賤臣持入三馬牌,命洪相簡進前。上曰,殺人甚重,爾其便宜從事,而道內沿路不法之事,亦爲察之,可也。相簡受馬牌退去,上曰,今聞朴必純登聞供辭,供辭措語,雖無形,其寃可知,本官之以一步抑勒扶吳,已涉可駭,而此於渠細故,殺人,卽漢高三章之法,而焉敢若此?萬萬無狀,此不嚴處,何以礪末世?修撰洪相簡,特授淸安縣按覈御史,下去本縣,嚴査以問,旣有此命,則本縣縣監,亦焉敢晏然在衙?令該府拿處,以待結末。出傳敎上曰,一日之內,二度登聞,關係一縣令,果若此,權敬應所爲,萬萬可駭,按覈御史亦爲按問以來,道臣題辭,世豈有此等宣化堂題辭?嗚呼,暮年若此而何恃方伯?監司權噵,特施不敍之典,政官牌招開政差代。出傳敎上曰,當該承旨,從重推考,諫院牌去來催促。出榻敎命臣峙默,知入諫院之誰爲承牌也。承命出來,與之偕入大司諫鄭光漢進伏,上命進前,鄭光漢所啓,請鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。又所啓,請崔百男邊遠定配。上曰,此啓兩司俱爭,有欠國體,業諭府啓,一司宜停,不允。一行半刀割又所啓,請黑山定配罪人呂善亨,亟正邦刑。上曰,何惜邦刑?意亦在焉,勿煩。又所啓,請巨濟府充軍罪人吳益祥,依律處斷。措辭見上上曰,勿煩。上曰,俄擧其妻父,而今則只言宋樂休,本事似不知矣。上曰,洪相簡了了矣,奉朝賀善敎孫矣,洪念海有志之士乎?光國曰,不赴擧矣。五子登科,則當爲加資,奉朝賀今何資乎?光國曰,輔國矣。上曰,無加矣。上命退,諸臣以次退出。
辛卯七月十六日申時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,午間聖體,若何?上曰,一樣矣。翼謩進湯劑,上曰,雨意猶漠然,何心進湯乎?翼謩曰,雨意今日雖漠然,明日安知其不來耶?以此不進湯劑,豈非過當乎?仍進湯劑,上進御,翼謩請診候,上許之。泰輿等,以次診脈候,退伏奏曰,脈候左右三部度數調均,而胃脈候之不足,與朝診無異矣。命光國讀奏元仁孫上疏訖,命光國書批答,上曰,吏判見此批答,則必以謂辱渠矣。又命書傳敎曰,吏判批下,牌招察任。上曰,藥房提調,持湯劑,更爲入侍。出榻敎翼謩更進湯劑,上進御,上曰,淸安縣監入侍。出榻敎賤臣承命出來,與申大偀偕入進伏,上命光國讀宣諭後,上曰,法外橫斂,私行乞丐,汝知之乎?大偀曰,朝家的定之外,私取民財,是法外橫斂也,私屬求乞,是私行乞丐也。上曰,爲人凡百無比矣。命退去,大偀先退。上曰,此時淸安,豈循常例?淸安縣監申大偀,除署經當日下送。出傳敎命光國讀奏各道農形狀聞訖,上曰,今聞諸道狀聞,望雨之餘,心悶冞切,京中旣設,道內靈驗處,不卜日虔誠祈雨事,下諭。酺祭所請處,何待回啓?香祝卽爲下送,一體分付。出傳敎上曰,注書誰耶?光國曰,鄭澤孚也。上曰,鄭基安之從孫耶?光國曰,然矣。上曰,面廣耶?其祖面圓而多髥矣。注書則,何如?光國曰,此注書,則無髥而精緊矣。上曰,眼暗不知其面目,甚沓沓也。仍命退去,諸臣以次退出。
上在慶熙宮。停常參·經筵。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。晩燕雲心憧憧,爲元元誠沓沓,造物幸免,氣則一樣,待敎入侍。
中宮殿,惠嬪宮,藥房口傳問安。答曰,知道。
沈勗之,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于金魯鎭曰,內局入侍。
備忘記,爲民沓沓,何循常例?楮子島金峙默,龍山江尹得雨,大祝皆儒臣,餘皆另擇,文當製下矣。
金魯鎭,以吏曹言啓曰,今此楮子島祈雨祭大祝前校理李命彬,時無職名,令該曹口傳付軍職,何如?傳曰,允。
沈勖之,以訓鍊都監言啓曰,去夜無犯夜人被促之意,敢啓。傳曰,知道。又以一二所巡廳,左右捕盜廳言啓曰,去夜犯夜人無所促之意,敢啓。傳曰,知道。
辛卯七月十七日午時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,夜間聖候,若何?上曰,一樣矣。寢睡·水刺之節,何如?上曰,亦一樣矣。命持入祭報府,賤臣承命持入,光國讀奏訖。上命光國書祭文。上曰,注書出去,率入香室守僕。賤臣承命率入,上曰,楮子島,龍山江祈雨祭時,皆書御諱乎?守僕曰,不書也。上曰,明日當爲香祗迎,凡節依前。出傳敎上曰,龍山江獻官,以行司直洪名漢,改付標。出榻敎翼謩進湯劑,上進御,翼謩請診候,上許之。泰輿等,以次診脈候,退伏奏曰,脈候左右三部度數調均,而滑體勝於昨日矣。上曰,滑體之勝於昨日,亦建功之效耶?翼謩曰,臣等不知脈候,而瞻望玉色,則勝於昨日矣。上曰,今日亦進三貼耶?翼謩曰,旣有其效,則有何加減乎?上曰,提調退出,更煎以來。昌壽先退,上曰,詣臺臺臣入侍。出榻敎賤臣承命出來,與司僕李鎭恒,持平金復述偕入進伏。二行半刀割鎭恒曰,罪人五得,其所負犯,關係至重,揆以王章,自有當律,酌處之命,雖出好生之聖德,而三尺至嚴,不可容貸,諸黑山島爲奴罪人五得,依律處斷。上曰,勿煩。鎭恒曰,吳益祥,以摘奸宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。上曰,勿煩。鎭恒曰,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,棖也慾焉得剛,今日兩司,可謂㤼,此等孤雛,其何兩爭?勿煩。鎭恒曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。鎭恒曰,罪人呂善亨,傳啓之際,不爲告達,親問之下,敢以未徹天聰爲言者,究其心迹,萬萬叵測,今此酌處之命,雖出於好生之德,論以國體,不可島配而止,請黑山島定配罪人呂善亨,亟正邦刑。上曰,勿煩。鎭恒曰,仲義之罪,可勝誅哉?倉卒拾得,雖異故犯,關係莫重,宜卽現納,而縣賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。鎭恒曰,三行刀割請前參奉宋樂休邊遠定配。上曰,依啓。鎭恒所懷,臣於日前,差祭太廟,有所親聞,故敢此仰達矣。薦新果品進上陪進之守僕,來到闕門,守門將奮臂驅打,流血狼藉,初非閑雜之闌入,況此所重之若何,而全昧事體,如許打傷,誠爲驚駭,宜有罪責,臣謂當該守門將,摘發汰去,可也。上曰,所請雖得臺體,稱以所懷,其涉巽軟,不致膰肉,古人譏之,此猶若此其重,薦餘封進,焉敢若此?今聞雖此時,不服渠衣云,雖然,此是紫褓裹盛架子,薦餘則尤焉敢若此?事當棍汰,而方命祈雨,其雖參酌,不可汰去而止,良才驛徒三年定配。鎭恒曰,臣於奏達之際,巽軟之狀,綻露無餘,及承聖批,不勝惶愧,何可仍冒於見職乎?請命遞斥臣職。上曰,旣損臺體,擧措亦異常,勢難例批,依啓。鎭恒先退,復休曰,臣之自來情勢,不但通朝之所共知,聖明亦已俯燭,故臣於月前,忝叨是職也,敢爲一伸廉隅之計,昵侍前席,猥陳避辭,批旨許以二字缺待僚議,置之落科。臣於是,上而感聖念之曲諒,下而見公議之有在,自玆以後,臺坦一步,便屬臣永謝之地矣。不自意栢府除命,又下於待罪銓郞之日,臣怵畏義分,未暇言私,玆敢冒沒出肅,而論其處義,前後無異,則去就一節,初非可言,其何可一刻仍冒於臺次乎?請命遞斥臣職。上曰,勿辭。行都承旨金光國曰,持平金復休,再啓煩瀆,退待物論矣。上曰,知道。復休退出。上曰,注書誰耶?光國曰,鄭澤孚也。上曰,鄭基安之從孫耶?光國曰,然矣。上曰,李鎭恒,善文云矣。翼謩曰,李鎭恒兄弟,皆以能文名於世也。命光國讀奏東萊府使狀聞訖,上曰,今聞東萊前府使狀聞,瞭望軍所報,旣云大船二隻,飛船一隻,而飛船無去處,故旣令訓導探問,則無止泊處,泛以四到馬島爲言,莫重邊報,焉敢若此?況飛船一隻?旣與大船二隻同來者,則亦不問來倭,亦涉疎忽,而前府使泛然謄聞,凡書契宴享時,雖呈謄本,先聞者是古例,而近者伈伈,其亦朦然之一段,而頃者拿處,所重在焉。此等細故,其雖闊略,訓差所爲,不可無飭,新伯到任後,其令決棍。出傳敎上曰,藥房提調,持湯劑更爲入侍。出榻敎昌壽持湯劑進伏,進湯劑,上進御。翼謩曰,末貼,待下敎入侍乎?上曰,不緊矣。翼謩曰,何爲如此下敎耶?命退出,諸臣以次退出。
辛卯七月十七日酉時,上御集慶堂。藥房入診入侍時,都提調韓翼謩,提調李昌壽,副提調金光國,假注書金峙默,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。韓翼謩曰,夜間聖體,若何?上曰,一樣矣。翼謩進湯,上曰,今日予欲用謀,有欲諭之事,故不辭而飮矣,文王亦服建功而爲九十乎?翼謩曰,醫藥始自神農嘗百草,三代聖王之壽考康寧,祈天永命,莫非人力也。上曰,服此則享穆王年乎?如予日三大劑,萬古所無矣。上曰,三貼支離,加一錢爲二貼,何如?仍命諸醫各陳所見,方泰輿曰,人蔘雖加,薑桂則減,不如依前三貼矣。李以楷曰,人蔘雖加錢數,薑桂反減分數,二貼進御,不知合當矣。鄭允協曰,三貼之難進,臣豈不仰揣聖意,而此非累日如此者,近日脈候,次次有勝,姑待益勝後,減其貼數,宜矣。上曰,予當闊狹矣。翼謩曰,當自量於聖心,亦可俯問於臣等而後,可以闊狹矣。上曰,當飮三貼,而予當時時用謀矣。翼謩曰,聖候快勝,則何必長進三貼乎?上曰,百男事,兩司之爭,怪矣。益男,不是異事,而彼半邊百男,渠有何知,而兩司連啓乎?如此則善亨反輕矣。命內局先退,金光國讀奏諸道狀啓,上曰,近者稅大同連續報來,餘數幾何?問于該曹該廳以啓。出傳敎上曰,湖西伯處分,傍觀者不無謂過,而淸安一縣,登聞者二,道臣題辭,若矇矓,豈可無飭?靜而思之,非特此事,稅船臭載,特敎令道臣査問者,一則雖了當,一則尙無皂白,道臣親執査問者,豈若是乎?延拖莫甚,尙不取服,則宜有狀聞,而其亦寥寥,可勝寒心,新伯到界後,詳細嚴問,雖不承款,若有曖昧之端,亦卽狀聞,俾無許多人囹圄物故之弊。出傳敎上命退,諸臣以次退出
上在慶熙宮。停常參·經筵。
申時酉時,灑雨或下雨,測雨器水深五分。夜二更,灑雨,四更,下雨或灑雨,測雨器水深三分。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心憧憧氣沓沓,氣何諭乎?待敎入侍。
中宮殿·惠嬪宮,藥房口傳問安。答曰,知道。
備忘記,瞻雲憧憧,爲民沓沓,申牌報後,宿於典設司,少伸此憧憧沓沓懷,時刻安徐,侍衛入直,待敎時服來待。
傳于沈勖之曰,明日次對爲之,香祗迎罷後,政院·玉堂·藥房口傳問安。答曰,知道。
林鼎遠啓曰,藥房三提調,爲承候請對矣。
藥房口傳啓曰,卽伏見下政院傳敎,有齋宿典設司之敎,固知聖意亶出於爲蒼生求雨,蓋無所不用其極,第念愆候之少愈屬耳。當此極熱,離次齋宿,決非大聖人愼重之道,臣等,待罪保護之地,焦憂煎慮,有倍常品,玆不得不相率陳籲。伏乞深留聖念,亟寢成命,千萬幸甚,惶恐敢啓。無批答。
以承傳色口傳下敎曰,再次虎頭待令乎?知入。勿出朝報。
以承傳色口傳下敎曰,龍山江·楮子島,遣政院,領頭來與否知入,或有不潔者,亦爲申飭。
傳于尹坊曰,龍山江進去院隷木二疋,楮子島進去院隷木壹疋,令該曹賞給。勿出朝報。
大駕詣典設司後,政院·玉堂·藥房口傳問安。答曰,知道。
藥房口傳再啓曰,祗奉湯劑,顒俟召命者,自朝至今,時已向曛,尙未承敎,則下情焦迫,有不勝言,當此盛熱,離次齋宿,此時保護之道,民不宜少忽,不敢以求對,批旨之未下,有所自阻,輒此强聒。伏乞卽許持湯劑入侍,千萬幸甚,惶恐敢啓。無批答。
口傳三啓曰,臣等,雖萬萬愚迷,豈不知聖心之出於爲民也,一於求雨也?第念湯劑,初不關於虔誠致齋之事,矧復玉候纔復,戒切少愈,尤當加意進御,接續知功,而況此極熱,齋宿於楸隘之外乎?仰惟聖躬,不受損於不知不覺之中者,爲如何哉?日三奉進之湯劑,尙不進一貼,焦迫之極,他不暇顧,敢此冒萬死求對。伏乞特降兪音,許臣等持湯劑入侍,千萬至祝,惶恐敢啓。無批答。
大駕還內後,政院·玉堂·藥房口傳問安。答曰,知道。世孫宮,政院·玉堂·藥房口傳問安。答曰,知道。
以承傳色口傳下敎曰,今日所下軍號,上字解釋,下字以音傳而頒布之意,分付。
金魯鎭,以司譯院都提調意啓曰,故首譯李挺熺之子彦容,頃有自本院調用之特敎矣。渠以等第譯官,加資之外,無他調用之道,李彦容加資施行,以爲前頭任使之地,何如?傳曰,允。
沈勖之,以御營廳·左右捕盜廳言啓曰,去夜犯夜人無所捉,敢啓。傳曰,知道。
林鼎遠,以義禁府言啓曰,因臺啓,守門將劉漢坤,良才驛徒三年定配事,命下矣。以啓辭內辭意,具罪目,依例發遣府羅將,押送配所之意,敢啓。傳曰,知道。
林鼎遠,又以義禁府言啓曰,因臺啓,前參奉宋樂休,邊遠定配事,依啓矣。宋樂休,咸鏡道甲山地邊遠定配,而以啓辭內辭意,具罪目,依例發遣府羅將,押送配所,何如?傳曰,允。
持平權恢啓曰,持平金復休,臣之自來情勢,不但通朝之所共知,聖明亦已俯燭,故臣於月前叨忝是職也,敢爲一伸廉隅之計,昵侍前席,猥陳避辭,批旨許以退待僚議,置之落科,臣於是上而感聖念之曲諒,下而見公議之有在。自玆以後,臺垣一步,便屬臣永謝之地,不自意柏府除命,又下於待罪銓郞之日,臣怵分畏義,未暇言私,冒沒出肅,而論其處義,前後無異,則去就一節,初非可論,何可一刻仍冒於臺次乎?引嫌而退,前後處義,旣無異同,其在臺體,不可仍置,請持平金復休遞差。傳曰,依啓。
辛卯七月十八日辰時,上御延和門。香祗迎入侍時,行都承旨金光國,左承旨尹坊,右承旨金魯鎭,左副承旨沈勖之,右承旨林鼎遠,同副承旨洪檍,記事官鄭澤孚,假注書金峙默,編修官康文祥,記事官柳雲羽,以次侍立。上具翼善冠·袞龍袍,乘輿出通陽門,至延和門外,仍爲降輿,步詣板位,香祗迎後,隨詣興化門外,還入建明門,命金魯鎭,奉審龍山江·楮子島。內局請進湯劑。上曰,姑置之。上還內。諸臣以次退出。
辛卯七月十八日申時,上御典設司。齋宿入侍時,行都承旨金光國,左承旨尹坊,右承旨金魯鎭,左副承旨沈勗之,右副承旨林鼎遠,同副承旨洪檍,記事官鄭澤孚,假注書金峙默,編修官康文祥,記事官柳雲羽,以次侍立。上具翼善冠·袞龍袍,乘輿出通陽門。金魯鎭曰,臣敬奉聖敎,馳往奉審,則精奉無欠,祭物精潔,禁草亦申飭而來矣。命讀祭物單子及擧案訖。上曰,楮子島靑龍,龍山白龍乎?魯鎭曰,然矣。上曰,綃畫乎?魯鎭曰,然矣。仍詣典設司。諸臣以次退出。
辛卯七月十八日三更四點,上步詣建明門入侍時。行都承旨金光國,左承旨尹坊,右承旨金魯鎭,左副承旨沈勖之,右副承旨林鼎遠,同副承旨洪檍,記事官鄭澤孚,假注書金峙默,編修官康文祥,記事官柳雲羽,以次侍立。上具翼善冠·袞龍袍,自典設司,步出建明門外俯伏。藥房都提調韓翼謩,提調李昌壽,副提調金光國進伏。翼謩曰,俯伏久矣,下情之焦迫,當如何哉?殿下之至誠,無處不及,而此誠無於禮之禮,何不顧念聖體乎?昨日不進一貼湯劑,如此日熱,移次齋宿,今又深夜,露伏於湫濕之處,聖體安得不受損於不知不覺之中乎?其間頗久矣。昌壽曰,臣誠惶恐,何不顧念聖體乎?光國曰,此處甚濕,伏願顧念聖躬焉。翼謩曰,其間甚久,更點屢易,親臨將事之時,猶不如此,何如是久爲之耶?伏願還內焉。上曰,此何聲也?翼謩曰,雨聲也。殿下之至誠若此,豈無得雨之理乎?昨日之雨,專出於聖上之誠心,今日之雨,又加於昨日,自今以後,願解聖慮焉。油然作雲,沛然下雨,正謂今日也。上起坐,翼謩請進湯劑,上不答,還爲俯伏。翼謩曰,求雨得雨,何必如此乎?昌壽曰,雖出於一念對越之誠,得雨之後,亦豈不進湯劑乎?上曰,此時之雨,異於夏雨矣,多來何可必也?翼謩曰,所得之雨,固已不少,而且觀風勢,必不止此,伏願解聖心,進湯劑焉。上曰,近來更點,異於前矣。翼謩曰,大異於前,而太遲矣。光國曰,已有曙色矣。上曰,今幾行祀耶?洪檍曰,祭官似或已到城外矣。翼謩曰,王世孫方爲承候來待矣。上還爲俯伏,王世孫進伏。上曰,汝其來乎?翼謩曰,湯劑不容少緩,伏願進御而還內矣。上曰,何其汲汲耶?上起立乘輿。翼謩曰,湯劑,何以爲之乎?上曰,予當爲沖子而飮矣。翼謩進湯劑。上手執湯劑良久曰,予豈爲飮建功而來乎?仍覆地。上還內。諸臣以次退出。
上在慶熙宮。停常參·經筵。
藥房都提調李昌壽,副提調金光國啓曰,昨日離次經宿,侵晨還內,伏未審聖體,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,王世孫勞動之餘,氣候,何如?臣等不任區區憂慮,敢此問安,竝爲仰稟。答曰,知道。兩次甘霈,吾民庶幾,同入次對。世孫氣候一樣矣。
中宮殿·惠嬪宮,藥房口傳問安。答曰,知道。
傳于尹坊曰,鄕民有上來者,盡爲率來,待令崇政門。又傳曰,戶兵房承旨,來待於崇政殿。
傳于林鼎遠曰,內局入侍。
以文臣朔試射試官望筒,傳于沈勖之曰,此是文具,置之。
又傳于曰,儒臣持正史神皇卷,坐直承旨,內局入侍,同爲入侍。
金魯鎭,以侍講院言啓曰,本院新除授文學李春輔,除拜之後,不爲出肅,卽爲牌招察任,輔德姜潤,時在慶尙道安東地,書筵入番事緊,請斯速乘馹上來事,下諭,何如?傳曰,允。
金光國,以吏曹言啓曰,宗簿寺主簿李養鼎,成均館典籍閔養烈呈狀內,俱以身病甚重,勢難察任云,竝依例改差,何如?傳曰,允。
尹坊,以戶曹言啓曰,近者稅大同連續報來餘數幾何,問于該曹·該廳以啓事,命下矣。諸道稅穀,幾盡上納,而全羅道求禮地米三百八十石零,太六十石零,海南米一千五百四十石零,太四百六十石零,光陽米一百八十石零,康津米一千七百八十石零,珍島米二百四十石零,太八十石零,寶城米一千一百九十石零,太三百七十石零,樂安米五百九十石零,太一百三十石零,長興太三百石零,羅州太五百八十石零,茂長米七百石零,太四百二十石零,順天米一千一百石零,太三百三十石零,竝爲未收,而都合米七千七百四十石,太二千七百六十石之意,敢啓。傳曰,知道。
尹坊,又以宣惠廳言啓曰,近者稅大同連續報來餘數幾何,問于該曹·該廳以啓事,命下矣。全羅道大同,羅州米二千七百石,順天米一千六百九十石,長興米九百八十石,康津米九百石,海南米一千三百石,寶城米一千六十石,茂長米二百石,務安米九百二十石,光陽米三百石,珍島米六百七十石,全州米一千五百五十石,靈巖米七百石,忠淸道大同,扶餘米四百石,恩津米一百石,合米一萬三千四百八十石,姑未來納之意,敢啓。傳曰,知道。
文學金夏材疏曰,伏以惟天惟祖宗,默佑我邦家,聖候不日康復,臣民慶忭,曷有其極?仍念臣之老母,宿疾癃痼,長在床褥,夫豈有離捨供職之望,而怵分畏義,有除輒膺,夫旣膺命矣,又不免抑情持被。顧以終鮮之身,傍無代護之人,每聞家信,繞壁焦遑,而苟非目下悶急之症,則瀆擾是懼,泯默以度矣。卽又聞臣母,夜來重添暑癨,胸膈亙塞,呼吸難通,嘔泄交作,種種症形,無非危惡。臣自聞此報,心神飛越,不暇緩聲,玆敢冒陳短章,徑出禁扄。伏乞天地父母,俯垂矜察,亟命鐫削臣職,仍治臣擅離之罪,以肅朝綱,以安私分,千萬幸甚。答曰,省疏具悉。爾其勿辭護焉。
沈勖之啓曰,卽者兼文學金夏材,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,南門外蓮池,新門外蓮池,令傍近民人,該部官員,使之疎濬。
沈勗之啓曰,卽伏見全羅左水使閔範洙今春夏等褒貶等第,則邊將無一人居下,殊無嚴明殿最之意,推考警責,何如?傳曰,允。
沈勗之,以禁衛營一二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
忠淸監司閔百奮疏曰,伏以惟天惟祖宗,默垂眷佑,聖候遄臻康復,臣民慶忭,中外惟均。仍念臣罪著謬妄,恩深剪拂,以惶以感,夙宵靡安,迺於此際,伏奉除書,以臣爲忠淸道觀察使兼巡察使者,臣聞命驚駭,益不知所以自措也。噫,藩宣之職,責任甚重,苟非才足以經綸,明足以剖斷,地望風裁,足以彈壓澄淸者,則莫宜居之。況湖西一路,爲國家根本之地,其爲難治,比兩南殆有甚焉,遴選之際,正宜加愼,則今此新命,奚爲而及於臣身也?臣之無似,最居人下,釋褐未久,資歷旣踐,間忝近密,偏荷洪私,而涓埃無補,罪戾層生,卽其空疎愚暗,不足以備任使之末,天日之明,亦已俯燭,而乃反拔之人望之外,委以藩翰之重,除目一出,聽聞駭惑,此豈細故也哉?抑臣竊有所懍惕於中者,臣家自先世,蓋嘗勤勞王事,而臣之曾祖文正公臣維重,祖父忠文公臣鎭厚,俱按是道之節,遺愛在民,至今未沫。臣之不肖,於前人無能爲役,而叨此重寄,若復冒昧承當,上不能宣布德意,下不能遵守先軌,僨敗覆墜,百無一幸,則臣身狼狽,誠不足恤,卽聖上所以追念先故,罷其後人者,豈欲其如此哉?臣自承明命,公憂私懼,罔知所出,玆敢披瀝肝血,冒死陳籲。伏乞天地父母,察臣言之非由飾讓,念藩務之不容苟授,亟遞臣新除職各,以幸國事,以安微分,不勝大願。答曰,省疏具悉。嗚呼,卿祖,不特國戚,與我同周旋於廚院,怳若今日,斷斷爲國之誠,予知熟矣。且卿誰之子?名雖抄選,予嘗歎服,而高臥東崗,莫能召致,尙今爲恨。卿之登第,在於四十八歲,予自謂曰,暮年何能得此?以資窮旣陞資,故謝恩之日,特授承宣,揷花入侍,古豈有哉?瞻彼湖西,若卿所陳,卽觀其望,捨卿誰先?於此亦有興懷者,於戊戌年,先卿爲松都留,謝恩闕下,相逢致問,豈料今卿,爲湖西按藩乎?予授非偶,亦曰得人,卿勿過辭,速往欽哉。
辛卯七月十九日辰時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,夜間勞動之餘,聖體,何如?上曰,一樣矣。仍進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數調均,而脾胃脈候,則別無加減,而與再昨一樣矣。上曰,昨日則全闕湯劑,而脈候一樣云,服與不服,無異矣。翼謩曰,昨日若進湯劑,則脈候比前大勝,而以不進之故,果一樣矣。上曰,何其然也?上曰,藥房提調,持湯劑更爲入侍。出榻敎昌壽持湯劑進伏。翼謩仍進湯劑,上進御。上曰,藥房先退。翼謩曰,一貼則待下敎入侍乎?上曰,唯。諸臣以次退出。
辛卯七月十九日辰時,上御崇政殿東月臺。戶兵房承旨入侍時,左承旨尹坊,右副承旨沈勖之,假注書金峙默,編修官康文祥,記事官柳雲羽,以次進伏。上具翼善冠·袞龍袍,乘輿出資政門,降輿御東月臺。命召入直禁軍,下問雨澤多少後,又命召入鄕民之待令於門外者。命沈勗之,讀忠淸監司閔百奮上疏。上曰,閔百奮,登科後着御花入侍於此臺者乎?金光國曰,然矣。上曰,其年幾何?光國曰,四十九矣。上曰,何以堂上乎?光國曰,登科前資窮堂上矣。上曰,閔遇洙之子耶?光國曰,閔翼洙之子矣。光國曰,都提調·提調,方來待矣。上曰,姑徐之。上曰,鄕民來待乎?尹坊曰,來待矣。上下問市直及雨澤多少。平康民曰,市直一斗四升,早粟向熱,木花大豐,昨日之雨,鄕曲若如京雨則足矣。文化民曰,大米二斗,小米二斗五升矣。禮山民曰,市直三斗五升,雨澤似不足矣。靈光民曰,市直二斗七升,而雨似不足矣。鳳山民曰,市直,豆則四斗五升,米則三斗五升,而雨後市直,必多於前矣。上曰,汝何爲而上來耶?對曰,欲賣紬疋而來矣。上曰,養蠶,年前申飭,而近來着實爲之,而一年能織幾疋耶?對曰,一家僅爲四五疋矣。富平民曰,市直一斗八升,而昨雨,好矣。上曰,九重·蔀屋,若霄壤,而今方悶旱,故召見汝等矣。命退去。上曰,注書出去,大臣·備堂使之引見。臣峙默承命出來,與之偕入。領議政金致仁,左議政韓翼謩,行戶曹判書蔡濟恭,左參贊鄭弘淳,右參贊李景祜,行副司直具善復·李章吾,行副護軍張志恒,行副司直金孝大,大司憲南泰著,行大司諫鄭光漢,校理趙宗鉉,事變假注書韓鼎運進伏訖。致仁曰,悶旱之餘,得方寸之雨,不勝欣幸矣。上曰,可以獻賀乎?致仁曰,臣等在外,未及聞知,朝伏聞達夜俯伏,晩始還內云,此時聖體,若何?上曰,一樣矣。致仁所啓,南漢習操停止之年,發遣首將官巡點,曾有定式,故守禦使金漢耆,以今秋巡點擧行當否狀請,令廟堂,稟處矣。諸道巡點,旣令停止,此亦一體許停,何如?上曰,依爲之。又所啓,頃因黃山察訪趙㻐狀啓,人蔘被捉諸人,移送萊府,嚴査狀聞之意,覆奏,分付矣。卽見東萊前府使李普觀査狀,則枚擧各人等招辭,以爲公文稽滯,換名成出事,本府皆有前例。金昌麗名下公文,分成二張事,譯官卞光秀·金兌行,各買金昌麗先納稅之窠,故分成二張,勢所固然,俱無可疑之端。人蔘三斤九兩五錢,出給本主,恐合事宜,至於二兩五錢蔘,其爲金兌行之物,雖似無疑,私書中旣無加送之語,似當屬公。被告者,係是未及潛商之前,依戊午節目勿罪事,令廟堂,稟處矣。今觀狀辭,公文換名,日月遲滯,與一公文之分成二張,皆有前例,似無可疑,而大體言之,戶曹公文,旣爲明的,數亦有減而無加,則設有中間曲折,其非潛商,可知也。況有戊午節目,則被告諸人,當在勿問之科。至於二兩五錢蔘,雖有其主,亦無文蹟,依狀請使之屬公,何如?上曰,依爲之。旣有該曹公文,數亦未準,勿爲屬公,可也。又所啓,此濟州牧使梁世絢狀啓也。備陳本島各邑穀物罄竭之狀,仍以爲,上年春夏以後移轉各穀三萬六千四百三十九石內,白米六千六百二十八石,皮毛七千三百六十二石,租六千九百二十九石,則以涼藿收捧,趁秋前出送該餔,其餘皮牟五千九十石,租四百五十四石,太八百八十一石,會錄三邑,今春移轉,價則待明春捧上事,請令廟堂,稟處矣。湖南之設置羅鋪,蓋爲交易有無,接濟本州之意,而挽近以來,湖沿穀物,無年不入去,本州涼藿,全然不出來,此實沿民難支之弊也。上年移轉代涼藿,另加嚴飭,俾卽出送,今春移轉代涼藿,本島纔經大賑,民力未蘇,依其請,使之待明春準數收送,至於牟·租·太三邑會錄之請,其數未免太過,就其中只許三分二,留作糶糴,以備前頭不虞之需,何如?上曰,本島異於他道,依其請盡許,可也。致仁曰,今此依請盡許之敎,實爲島民莫大之惠,而爲守臣者,不能仰體德意。今秋明春涼藿之當出來者,或延拖過期,或未準元數,則亦宜有從重論罪,以此一體嚴飭,何如?上曰,依爲之。又所啓,日昨以江華留守兪彦民倉穀量縮狀啓,有登對稟處之命,此事,業宜陳達變通,而聖敎先及矣。江都每年量縮五分一,典守各人處微捧,卽甲寅定式云,而考諸備局謄錄,明白定式之事,此已未可知。在前則量縮不過若干石,挽近以來,年年增加,至於累百名之多,而所謂五分一徵捧,每値舊還停捧之時,輒入其中而竝停,雖曰徵捧,實則虛名。自甲寅至今四十年,莫重軍餉之耗縮,當爲幾何?事之寒心,莫此爲甚,所當一一摘發嚴處,而事係久遠,雖不仰請,亦不可仍而置之。從前量縮每年五分一之數,雖値舊還停退之時,必令準徵,以爲漸次充報之地,此後則一依南漢例,每年轉庫後,無敢以量縮上聞,而或有之,則當該留守經歷,從重勘罪事,定式施行,何如?上曰,聞甚駭然。下敎卽甲寅定式云,而予則曰,此亦無義。今請誠是,依爲之。又所啓,設官分職,各有所掌,而近聞五部官員,稱以詞訟衙門,推捉徵債,無異法司,大爲都民騷擾之端,事之可駭,莫此爲甚。年前自備局,亦嘗捧甘申飭,而各部下屬,利其從中作奸,掩置飭甘而不告,彼新差之官員,一聽下屬之言,而視若當行之事。此而不嚴禁,是秋曹·京兆之外,又置五法司也,其爲弊,有不可勝言。罪在旣往者,雖不追論,此後如或有此弊,當該官員,從重勘處,京兆堂上,亦施以不能檢飭之罪,斷不可已,故敢達矣。上曰,聞甚駭然。往事雖未可追,此後若此者,當該部官,施以制書有違私律。其雖敍用,於字牧禁錮,瞞告下吏,令該曹刑推島配,該堂亦爲自備局草記嚴處。又所啓,參下蔭官,曾受司果祿者,登科後卽許陞六,例也。李養鼎·鄭趾煥,皆於敎官時,受司果之祿,而養鼎則纔因特敎陞六,趾煥,亦令該曹依例陞六,何如?上曰,依爲之。戶曹判書蔡濟恭所啓,聖敎,適以稅大同幾何上來下詢,而臣於此有所懷,敢此仰達矣。見今稅穀未捧爲七千餘石,而此未必不爲到泊而然矣。聞各邑船隻,幾盡上來,而或恐劃送於養賢庫,隱伏觀望,終不以陳省來呈。蓋稅穀之分劃賢庫,以官員而監捧者,不過爲學錄學諭,其號令有難箝束館隷,故米馱之一入泮中,人情之徵索,穀物之糜費,有不可勝紀。船人輩以賢庫一步爲敗家亡身之地,此亦國之民也。其一年事育之資,惟船隻是靠,而捐生涉海,辛告到京,一爲賢庫之所分劃,則往往賣船賣宅,亦不足以充得館隷濫徵之數,而號泣於道路者有之。揆以人情,隱伏圖免,不是異事,大臣稔知此弊矣。上曰,何如?領議政金致仁曰,申飭該郞,似好矣。上曰,嚴飭陳省,使之速呈,而如有如前雜亂之弊,則當該官員,當嚴處矣。濟恭曰,稅穀之劃送賢庫,卽聖朝待士之意也。若令準斛以給,俾無不足,則於待士之道,當無欠缺,不必論其所捧之爲某處也。臣意則自度支分劃之後,輸入度支,使久任郞約會成均館官員於本曹,眼同捧上,輸送賢庫,則需養賢關之道,顧恤船人之意,庶可爲得其宜矣。上曰,所奏誠是,依爲之。又所啓,覆審一節,差敬差官都事爲之乎?抑依近例,使道臣擧行乎?上曰,令道臣擧行。大司憲南泰著所啓,䄄事,呂善亨事,旣停合啓,而因發新啓,則宜在前啓之下,而臣於常參停啓之際,失其第次,誤置於吳益祥之上,及見院啓笏記,始乃覺得,臣之疎忽不察之失著矣,何敢晏然於臺次乎?請命遞斥臣職。上曰,一時不察,其宜釐正,勿辭亦勿退待。又所啓,請還寢東呂,址淳等還配之命,更令王府嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,勿煩。二十九字刀割又所啓,請黑山島定配罪人呂善亨,亟正邦刑。措辭見上上曰,勿煩。行大司諫鄭光漢所啓,臣言議巽懦,本不合於淸朝耳目之任,每奉除旨,先自愧汗。雖以日昨宋樂休事言之,批敎之下,臣昏不覺悟,當論不論之失,臣實有之,憲臣旣以此被罪,則臣何可獨爲倖免乎?揆以廉義,有難晏然於臺次,請命遞斥臣職。上曰,未及詳知,事勢固然,以此撕捱,無乃太過,勿辭亦勿退待。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。二十七字刀割又所啓,請黑山島定配罪人呂善亨,亟正邦刑。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。上曰,御將進前,近來烽燧,何如?張志恒曰,夏日多雲霧,不能善擧矣。上曰,烽燧何等嚴也,而頃者武將摘奸後,不無其效,近者依前稽忽,其不來處,當遣宣傳官摘奸後,守令·邊將嚴處,軍校當施軍律。今者先爲下敎,意在刑,期乎無刑之意,令該曹嚴飭諸道。上命退,諸臣以次退出。
辛卯七月十九日申時,上御集慶堂。藥房入診,儒臣·坐直承旨同爲入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,右副承旨林鼎遠,校理趙宗鉉,副修撰金基大,以次進伏訖。翼謩曰,邇間聖候,何如?上曰,一樣矣。翼謩進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,注書出去,率入奉常寺守僕。賤臣承命出去,率守僕偕入奏曰,守僕待令矣。上曰,楮子島則沈虎頭,而龍山江則不沈虎頭耶?守僕曰,六次則龍山江用虎頭,而不然則不用矣。上曰,於朝於夜,兩得甘霈,惟神之惠,其宜報謝,而然豈特問農民?予意若此,而旣得霈,何敢瀆䙝?觀一兩日若周洽,則其祈將撤,不然則將復命,龍山江·楮子島報謝待此,亦待祭文下爲之。今番兩次得雨,其本神惠,亦祭官之功也。且有前例,兩處獻官熟馬一匹,大祝·典祀官·監察,各兒馬一匹,其餘,執事,弦弓一張賜給。出傳敎命宗鉉·基大以次讀奏明紀編年訖,宗鉉·基大先退。上曰,李春敷術業,何如云耶?翼謩曰,鍼醫中獨步矣。上曰,都提調以奏其首,爲先加資,而猶惜故李春敷祖時聖也。大抵本廳,有侍衛·侍陪官,而金帶者,只有李以榟一人,其宜顧也。五子登科猶加資,今聞其弟子四人,入內局云,古豈有哉?若此宜備侍衛·侍陪官,李春敷一體加資。出傳敎翼謩·昌壽·光國先退。命鼎遠書金夏材疏批訖,鼎遠讀奏諸道雨澤狀聞。命退去,諸臣以次退出。
上在慶熙宮。停常參·經筵。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕憧憧,爲民沓沓,其待快霈,惟見日陽。明日何日?興懷本紀,靜而待霈,淸宿伸禮,寔予爲也,氣何暇諭?卿等從容待敎入侍,安予心安予心。
中宮殿·惠嬪宮,藥房口傳問安。答曰,知道。
沈勗之,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
金魯鎭啓曰,明日望拜禮時,九卿當爲進參,而吏曹判書元仁孫,漢城判尹李溵,尙未出肅,竝待開門牌招,使之進參,何如?傳曰,允。
備忘記,爲元元而雨澤,勉昏昏而靳三,風泉憧憧中兼以沓沓也。勿出朝報
藥房口傳初啓曰,湯劑奉進,自有其時,過其時則措辭請進,卽保護之職耳。今者臣等,三貼湯劑,未能奉進一貼,下情憂悶,固當如何,而旣伏承從容待敎入侍之命,有不敢徑先煩瀆,泯默顒俟者。時已報申,日且向晩,而猶不得下敎,則不獲已輒此陳籲。伏乞暫許臣等持湯劑入侍,千萬幸甚,惶恐敢啓。
備忘記,予聞于古,本固邦寧,君依於民,民依於君。兩次得霈,千萬料表,於晝於夜,六寸五寸,豈問鄕民?已知欠洽,以此日得,一日三飮,是豈爲民,亦豈曰誠?鶯聲蟬聲,於予皆憎,暮年心氣,若此何耐?今見本紀,此懷百倍,臨御雖同,予年近八,興懷及此,微忱何抑?靜思靜臥,予心予意。初批
口傳再啓曰,湯劑未進一貼,下情不勝焦迫,冒罪求對,顒俟兪音,及伏承批旨,寤寐風泉之思,夙宵雲漢之望,丁寧懇至,溢於辭表,臣等雖甚愚迷,豈不知感?聖候新復,晩炎轉酷,湯劑進御,一時爲急。伏乞亟回聖心,暫許臣等持湯劑入侍,千萬顒祝,惶恐敢啓。無批答
口傳三啓曰,日色向昏,兪音尙閟,臣等焦迫之餘,來詣閤外,而湯劑進御,不容少緩。伏乞暫許方寸,卽許臣等入侍,千萬顒祝,惶恐敢啓。答曰,欲伸禮而憧憧,待周洽而沓沓,建功何湯,內局何院?禮畢後當飮,休請,安予心。
口傳四啓曰,湯劑關係,何如?終日不進一貼,臣等方以是渴悶,詣閤求對,伏奉批旨,敎之以禮畢後當飮,臣等愕然失圖,罔知所措。望拜在明,進劑無關於行禮,霔雨應時霑洽,繼此以可期,未知聖明,於此何所用心,而不許當進之湯劑耶?玉候新復,保嗇是急,極知惶恐,而冒瀆至此,卽許入侍,仍進湯劑,千望伏望,惶恐敢啓。
以承傳色口傳下敎曰,禮畢後當進之,湯劑何如是乎?其止之,退休。四啓批答
沈勖之,以御醫廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
以全羅監司狀啓,全州等官居良人金龍得等渰死事,傳于尹坊曰,令本道恤典擧行。
以平安監司狀啓,昌城等官居李德富等爲虎囕死·渰死事,傳于尹坊曰,令本道恤典擧行。
上在慶熙宮。停常參,經筵。
望拜禮罷後,政院·玉堂·藥房口傳問安。答曰,知道。
大殿·中宮殿·惠嬪宮,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金光國曰,儒臣侍從中,今日在京不參人,知入。
傳于林鼎遠曰,得雨前,中官無得交遞事,招府郞廳,分付。
假注書金峙默汰去,代宋民載爲假注書。
尹坊啓曰,假注書宋民載,時無職名,令該曹依例付軍職,冠帶常仕,何如?傳曰,允。
傳于具㢞曰,內局入侍,儒臣持問答,同爲入侍。
具㢞,以侍講院言啓曰,本院上番闕直,事甚未安,輔德姜潤,弼善閔鍾烈,司書李衍祥在外,兼弼善沈頤之奉命在外,文學李春輔以親病陳疏入啓,兼文學金夏材陳疏受由,兼司直金基大入直玉堂,兼輔德兼說書未差,上番他無推移之員,在外人員及未差之代,令政院稟旨變通,以在京無故人差出,待下批牌招,以爲推移入直之地,何如?傳曰,在外人皆遞差,弼善尙今在外,其涉駭然,豈可遞差而止?禁推。政官牌招開政,以在京無故人備擬。
以吏曹參議洪樂純牌不進罷職傳旨,傳于具㢞曰,只推,更爲牌招。
吏批啓曰,判書李溵牌不進,參判李潭陳疏下鄕,小臣獨政未安,何以爲之?敢稟。無批答
傳于林鼎遠曰,吏判謝恩後入待。
傳于具㢞曰,吏判來待朝房云,有下敎者,先爲入侍。
有政。吏批,判書李溵牌不進,參判李潭在外,參議洪樂純進,右副承旨林鼎遠進,金樂洙爲司諫,趙榮弼爲持平,金尙集爲校理,金頤柱爲司書,李宅鎭爲兼弼善,徐有元爲弼善,金煜爲兼輔德,李致中爲輔德,辛應三爲吏曹正郞,贈吏曹參議閔翼洙,贈吏曹參判兼同義禁祭酒贊善摠管忠情監司閔百奮考。
兵批,行判書申晦病,參判趙榮順未肅拜,參議邊得讓病,參知李壽勳入直進,右副承旨林鼎遠進,副護軍李鎭恒·姜潤,副司直李思觀·元仁孫·任希敎·金復休·李衍祥,副司果鄭趾煥,副司正宋民載。
傳于鼎遠曰,開陽門留門,春坊謝恩後,下鑰。
林鼎遠啓曰,明日傳香禮房承旨,今日當齋宿矣。右承旨具㢞,所當牌招,而拘於廳規,不得請牌,何以爲之?敢稟。傳曰,牌招。
傳于具㢞曰,坐直承旨,率入直醫官入侍。
林鼎遠,以義禁府言啓曰,前弼善閔鍾烈禁推事,傳旨啓下矣。閔鍾烈,時在京畿驪州地云,依例發遣府羅將拿來,何如?傳曰,允。
又啓曰,濟州牧大靜縣充軍罪人王漢禎,靈岩郡楸子島充軍罪人王守漢等特放,承傳啓下矣。竝放送事,分付該道道臣及該牧使之意,敢啓。傳曰,知道。
又以刑曹言啓曰,王哥尙有竄配,一體特放事,分付該府該曹事,命下,而取考諸道徒流案,則時無皇朝人王哥子孫竄配者之意,敢啓。傳曰,知道。
沈勖之,以禁衛營·一二所巡廳·左右邊捕盜廳言啓曰,去夜無犯夜人所捉之意,敢啓。傳曰,知道。
文學李春輔疏曰,伏以天佑東方,聖候平復,臣民慶忭,曷有其極?念臣家有八耋偏母,素抱貞疾,長時沈淹,每當換節之際,輒復添劇,凜然有朝夕之憂矣。又經今年無前之暑熱,飮啖全却,眞元澌燦,且日前猝患急癨,吐泄交作,氣息綿綴,雜試刀圭,尙無動靜,臣左右扶將,煎泣爲日。此際春坊除旨,忽下於千萬夢想之外,臣驚惶隕越,莫省攸措。其在分義,竭蹶趨造,而第臣目下情理,雖在晷刻之間,實無離側之勢,召牌之下,未由承膺,玆不得已略入文字,仰暴至懇。伏乞聖明,俯垂矜察,亟削臣職,俾得專意救護,仍治臣瀆擾之罪,以肅朝綱,以安私分,千萬幸甚。答曰,省疏具悉。爾其勿辭護焉。
辛卯七月二十一日卯時,上御崇政殿。望拜禮入侍時,行都承旨金光國,左承旨尹坊,右承旨金魯鎭,左副承旨沈勖之,右副承旨林鼎遠,同副承旨洪檍,記事官鄭澤孚,假注書金峙默,編修官康文祥,記事官柳雲羽以次侍立。上具翼善冠·袞龍袍,乘輿出資政門,降輿就板位,拜禮訖。上曰,渠雖無狀,況今日乎?王哥尙有竄配者,一體特放事,分付該府該曹。出傳敎仍爲乘輿,詣敬奉閣拜禮後,俯伏庭下良久。上曰,此時豈可一刻其曠?三次祈雨祭,南·北郊遣一品重臣,二十三日設行,而大祝儒臣·諸執事另擇,當祗迎,依前擧行。出傳敎上曰,藥房三提調,持湯劑入侍。出榻敎翼謩·昌壽·光國持湯劑進伏,仍進湯劑,上進御。上曰,春坊李衍祥,入來云耶?注書知入。峙默還伏奏曰,司書李衍祥入來,而姑未謝恩云矣。檍曰,注書未及詳知而奏達矣。李衍祥入城,而姑未出肅云矣。上曰,司書李衍祥,一體捧傳旨。出榻敎上曰,誤奏承旨,施以不敍之典,當該注書汰去。出榻敎上曰,不過飭勵,前禮判李思觀,前承旨具㢞·任希敎,竝敍用。出傳敎上曰,前承旨具㢞,承旨除授,牌招察任,房順房。上曰,藥房提調,持湯劑更爲入侍。出榻敎昌壽持湯劑進伏,仍進湯劑,上進御,仍入大內。諸臣以次退出。
辛卯七月二十一日午時,上御集慶堂。藥房入診,儒臣同爲入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,副校理李養遂,副修撰李宅鎭,以次進伏訖。翼謩曰,早朝親審敬奉閣後,聖體,何如?上曰,只知一誠字,故不知其難矣。翼謩曰,水刺之節,何如?上曰,數匙矣。翼謩進湯劑。上曰,先診候,可也。泰輿等以次診脈候,退伏奏曰,脈候左右三部度數調均,而胃脈候,與前無異矣。上曰,腹部或有輪囷之氣,建功湯前方中,加入何物耶?諸醫各陳意見,可也。泰輿等以次奏曰,縮砂·香薷·白扁豆加入進御,而待平復後,還發三種,好矣。上曰,理中建功湯本方中,加香薷一錢五分,白扁豆一錢,縮砂七分煎入。出榻敎翼謩·昌壽先退。命養遂讀奏問答訖,宅鎭·光國·澤孚·文祥·雲羽以次讀奏,養遂·宅鎭先退。上曰,曾已下敎,而近者新除之官,必也平復爲頭辭,若此不已。初冬新除之官,其皆若此乎?此後申飭。出傳敎上曰,藥房提調,持湯劑入侍。出榻敎昌壽持湯劑進伏,進湯劑,上進御。翼謩曰,腹部氣候,比俄者,何如?上曰,少愈矣。翼謩曰,昨日不進一貼,而早朝以單衣俯伏於磚石上,下情焦迫,有不可勝言矣。上曰,但知一誠字,故雖累日不進湯劑,無害矣。命光國讀奏諸道雨澤狀聞訖。上曰,近畿雨澤周洽云,年事從此不憂矣。翼謩曰,然矣。命賤臣知入吏判入來與否。澤孚承命還奏曰,參議則入來,而判書則姑無動靜矣。上曰,注書出去,催促入來。命光國書李春輔疏批。上曰,吏判承批之後,意謂卽謝其命,而一牌再牌,此何分義?且以今蒼霞二字下諭,則今日何日,而予亦兩次展禮,尤焉敢若此?前奉朝賀其聞,必若故李奉朝賀,其子故相李宗城,弘文正字時促承牌也,君親一也。其君今日之心,若何?其臣昔年眷眷之心,亦若何?興惟及此,必也蹶然。吏判元仁孫,從重推考,參議只推,一體牌招入侍開政。嗚呼,今日此命,意亦深也,亦有暑氣而有此命也。出傳敎上曰,此時開政意,若何?今春以後,逡巡春坊,予甚慨駭,許多實兼官,只有吳鼎源一人,故雖今日有此敎,則若是遲滯,曷勝慨然?不來政官,其已申飭,不飭承宣,宜先飭勵,特施解見任,其代前承旨尹勉升除授,牌招察任,房順房。出傳敎賤臣奏曰,吏判連爲催促,而姑無消息矣。翼謩再進湯劑,上進御。翼謩曰,醫官別入直,初以四人式輪回入直事,依下敎擧行矣。其後諸醫中往往有事,故三人式使之輪回入直,何如?上曰,依爲之。出擧條翼謩先退。上曰,注書出去,與吏判偕入。賤臣承命出去,與吏曹判書元仁孫,偕入進伏。上曰,左相入侍。出榻敎翼謩承命進伏訖。上曰,吏判,以騎判有撕捱之端云,何如?翼謩曰,法典無應避之嫌,而前有自上許施之事矣。上曰,然耶?吏判之撕捱無怪矣。一伸廉隅,烏可已也?今姑許遞。上曰,吏曹判書元仁孫許遞。出榻敎命退去,諸臣以次退出。
辛卯七月二十一日酉時,上御集慶堂。左相入侍時,左議政韓翼謩,行都承旨金光國,假注書宋民載,編修官康文祥,記事官柳雲羽,以次進伏。上曰,吏判予謂得人矣,意外又遞,甚憫矣。翼謩曰,然矣。上命讀吏判前望單子,讀至李昌壽。上曰,此人中間有行公之事乎?翼謩曰,臣亦未詳記得矣。上曰,趙曮,何如?翼謩曰,此人有撕捱之端,遞職屬耳矣。上曰,鄭弘淳·李溵,俱有撕捱之事乎?翼謩曰,此亦有所曲折,而兩人情勢,似一般矣。上曰,元仁孫,除拜時特除乎?翼謩曰,入望受點矣。上曰,徐命膺在京乎?光國曰,在京矣。上更命讀望單子訖。上曰,李溵頃有陳章之事乎?翼謩曰,然矣。光國曰,果爲陳章,而自可脫空,更無拘捱之端矣。因命書傳敎曰,吏判有,闕代判尹李溵除授,牌招察任,入侍開政下敎安徐。因命退出,諸臣以次退出。
辛卯七月二十一日初更五點,上御集慶堂。坐直承旨率入直醫官入侍時,右副承旨林鼎遠,假注書宋民載,編修官康文祥,記事官柳雲羽,醫官方泰輿·鄭允協·李以楷·金孝儉·金世彦,以次進伏訖。上曰,承旨誰也?鼎遠曰,左副承旨林鼎遠也。上曰,坐直一則誰也?對曰,具㢞也。上曰,氣內甚不平,自夕食後,下腹牽引,一如前日之症,是可怪也,諸醫官以次診候後以奏。泰輿等以次診候後,退奏曰,以脉候觀之,入桂枝·人蔘各二錢,茹藿湯進御,好矣。上曰,醫官一人出去,茹藿湯加人蔘·桂枝各二錢,本方白朮,代蒼朮煎入事。出傳敎因命書傳敎曰,明日傳香承旨攝爲,餘皆安徐。上曰,提調家遠乎?鼎遠曰,在貞洞,不遠地矣。上曰,都提家在何處乎?鼎遠曰,在履洞而稍間矣。上曰,其已通之乎?鼎遠曰,臣遑忙入侍,故使坐直承旨,卽速通之矣。小頃,副提調金光國先爲入來,提調李昌壽繼入來,而持湯劑進前曰,湯劑待令矣。上時當就寢,良久起寢後,昌壽曰,聖體,若何?上曰,夕食後,腹部頗不平矣。都提調韓翼謩追後入來,進前曰,今此聖候不平,似是以暑氣凝滯而然矣。湯劑卽速進御,則乃可有效矣。上因進御訖。昌壽曰,更爲診候,宜矣。上曰,醫官盡入來乎?光國曰,入直醫官盡入來,而李以楷亦待令矣。上曰,診候,可也。泰輿等以次診候訖,退奏曰,脈候一樣,而胃氣甚不足,連進湯劑,則好矣。上曰,然則連爲煎入。翼謩曰,聖候欠寧,臣等自今夜當直宿矣。上曰,直宿則不緊矣。翼謩曰,臣等道理,何不直宿?更勿下如此下敎,宜矣。上曰,時原任入來與否知入。翼謩曰,姑未入來,而似當次次入來矣。上更命診候。泰輿等以次診候後,奏曰,脈候俄間似差勝,而縮滯之氣,猶未快勝矣。昌壽又進湯劑,上進御。上曰,茹藿湯,諸醫之意,皆云好乎?泰輿等齊聲奏曰,果合於暑氣縮滯之症矣。上曰,開陽門下鑰乎?光國曰,尙爲留門矣。上命承旨讀奏賡韻訖。上曰,退出。諸臣遂退出。
辛卯七月二十一日三更二點,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩奉湯劑俯伏良久,翼謩曰,湯劑微寒少溫,進御後就寢,似好矣。上微應曰,明日祗迎,亦不能行,慨然矣。翼謩曰,祗迎雖不能躬行,何妨之有?湯劑趁時進御,則氣候舒泰矣。上曰,氣雖舒泰,何爲耶?時原任漠然不知耶?翼謩曰,必不知矣。臣等若不通及,則何以知之乎?上曰,以傍觀所見,比俄者則似少愈乎?翼謩曰,玉音頗似愈矣。仍進湯劑。上進御,命退休焉。翼謩·昌壽以次奏曰,自今夜直宿,何如?上曰,不緊矣。領議政金致仁曰,何爲出此下敎耶?上曰,領相入來乎?致仁曰,俄者路次,得見朝紙,有問安之節,故忙急入來矣。今日行素,實爲過當矣。翼謩請診候。上曰,止二醫入診,可也。泰輿診脈候奏曰,左三部舒泰,與朝者均,而右三部之不足,一樣矣。允協曰,左三部則舒泰,而右三部,亦次次有斡旋之氣矣。致仁曰,自今夜直宿,若明日快復,則退去無妨矣。伏望出傳敎須布,何如?上曰,不緊矣。上曰,時原任大臣入侍。出榻敎領府事金相福,判府事金陽澤,判府事李昌誼以次進伏訖。相福曰,聖候,何如?上曰,今日則兩時水刺,只二匙矣。翼謩曰,聖算八耋行素,求之天下,未之有也,殿下之虔誠,亦已至矣。又有問安之節,自今日直宿,姑觀數日,何如?上曰,不緊矣。若固請,則明日當不許入診矣。時原任退休焉。致仁曰,臣等退出問安矣。上曰,勿爲之。致仁曰,旣下勿爲直宿之下敎,又不爲問安,則中外皆不知也。上曰,不知何妨耶?致仁·相福·陽澤·昌誼先退。翼謩曰,朝廷則問安,而不許臣等之直宿,伏不勝焦迫矣。臣等當退出,留待闕內矣,上曰,任意爲之也。命退去,諸臣以次退出,夜已罷漏矣。
上在慶熙宮。停常參·經筵。
自酉時,灑雨。初昏,下雨,測雨器水深二分。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任終宵憂慮,敢此問安,竝爲仰稟。答曰,知道。昨日若此,予自知矣,其猶若此,誠是料表。然禮皆闕焉,此心憧憧,氣何暇愈?待敎入侍。
大殿,政院·玉堂口傳問安。答曰,勿爲問安。
中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳問安。答曰,知道。
具㢞啓曰,禮房承旨祈雨祭祭文中有稟達事,來詣請對矣。傳曰,入待。
傳于尹勉升曰,內局入侍,儒臣持孝悌篇同爲入侍。
以承傳色口傳下敎曰,今始撤漏,朝廷問安,其爲置之。問安置之,然後心可舒矣。
具㢞,以侍講院言啓曰,本院新除授兼輔德金熤,時無職名,令該曹口傳付軍職,何如?傳曰,允。
沈勗之,以訓鍊都監·一二所巡廳·左右邊捕盜廳言啓曰,去夜無犯夜人被捉之意,敢啓。傳曰,知道。
辛卯七月二十二日卯時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,夜間聖體何如?上曰,難矣。翼謩曰,腹部往來之症候,何如?上曰,比昨愈矣。水刺則進何耶?上曰,進白粥矣。口味,何如?上曰,一樣矣。寢睡之節,何如?上曰,睡則善矣。仍進湯劑,上進御。上曰,時原任入來乎?翼謩曰,來待閤外矣。上曰,時原任大臣入侍。出榻敎賤臣承命出來,與領府事金相福,領議政金致仁,判府事金陽澤·李昌誼,偕入進伏。翼謩請診候,上許之。泰輿等以次診脈候,退伏奏曰,脈候左右三部度數不均,而脾胃脈候不足矣。翼謩曰,腹部上氣之節尙然乎?上曰,有時乎然矣。相福曰,夜間聖體,何如?上曰,別無加減矣。水刺則進御何物耶?上曰,飮粥一甫兒矣。致仁曰,每當夏節,患候種種如此,專由暑症矣。泰輿等以次奏曰,滯氣尙未快復,茹藿湯前方中,加人蔘一錢進御,則似好矣。上曰,茹藿湯前方,更加人蔘一錢煎入。出榻敎上曰,禮房承旨入侍。賤臣承命出來,與右承旨具㢞偕入進伏。㢞曰,祭文有稟定處,故敢達矣。上曰,何處耶?㢞曰,晩字·豈字也上,晩字則置,而豈字則改以旣字,無妨矣。致仁曰,然矣。具㢞先退。上曰,諸醫各陳意見。連進茹藿湯,無乃太過乎?泰輿·季良以次奏曰,此後連進茹藿湯,則太過矣。一貼後,更進建功湯,似好矣。上曰,午前進御建功乎?泰輿奏曰,進茹藿湯一貼後,更爲稟定矣。相福·致仁·翼謩·陽澤·昌誼,昌壽先退。上曰,坐直承旨入侍。出榻敎上曰,儒臣持問答入侍。出榻敎賤臣承命出來,與坐直承旨尹勉升,副校理李養遂,副修撰李宅鎭偕入進伏。上曰,承旨誰耶?光國曰,尹勉升也。上命養遂讀奏問答三張訖。宅鎭·勉升·澤孚·文祥·雲羽以次讀奏。命退去,諸臣以次退出。
辛卯七月二十二日辰時,上御集慶堂。坐直承旨·儒臣同爲入侍時,同副承旨尹勉升,副校理李養遂,副修撰李宅鎭,假注書宋民載,編修官康文祥,記事官柳雲羽,以次進伏訖。上曰,警世問答,儒臣讀奏。兩儒臣以次讀訖。上命承旨讀奏,勉升讀訖。又命注書及上下番翰林讀奏,以次讀訖。因命內局入侍,賤臣承命出來,與內局偕入進伏。因進湯劑後,上命內局先退,內局承命退出。李宅鎭進前曰,臣極爲惶悚,而第有區區之所懷,玆以敢達矣。上曰,誰也?勉升曰,儒臣李宅鎭也。上曰,何事也?宅鎭曰,聖躬保護之道,莫過於湯劑,俄者都提,已爲陳達,而寶算已高,異於鼎盛之時,念聖躬保嗇之道,一依都提陳達,頻進湯劑,臣所望也。上曰,湯劑進御,實無興況,而爲民之憂切深矣。然所奏若是,當體念焉。因命退出,諸臣遂退出。
辛卯七月二十二日巳時,上御集慶堂。藥房入診入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,以次進伏訖。翼謩曰,俄間聖候,何如?上曰,似小愈矣。昌壽曰,飽飫之症候,何如?上曰,亦似愈矣。翼謩進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數,比俄者調均,而滑體亦見矣。上曰,茹藿湯,比藿香正氣散,則何如云耶?允協曰,性味同矣。上曰,滯氣卽今則似快愈,進建功,何如?泰輿曰,然則建功湯前方中,加藿香·縮砂進御,好矣。諸醫所奏,與泰輿一般矣。上曰,茹藿湯停止,理中建功湯前方中,加藿香一錢·縮砂七分煎入。出榻敎上曰,時有腹空之症,怪矣。翼謩曰,如此則頻進水刺,宜矣。日勢尙早,邇間進一貼,夕後更進一貼,何如?上曰,此心長在典設司,方此爲民祈雨之時,誠心不足,故有此症候,予自憎矣。翼謩曰,何爲出此下敎耶?中蒸水刺進御,則好矣。自今日進御,何如?上曰,任意爲之也。翼謩曰,水刺進御之際,九仙王道膏備進,好矣。上曰,亦入之,宜矣。命退去,諸臣以次退出。
辛卯七月二十二日申時,上御集慶堂。藥房入診,摘奸承旨·儒臣同爲入侍時,都提調韓翼謩,提調李昌壽,副提調金光國,記事官鄭澤孚,編修官康文祥,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉,右承旨具㢞,副校理李養遂,副修撰李宅鎭,以次進伏訖。上着笠起坐曰,禮房進前。㢞進伏讀奏祭報府訖,㢞先退。翼謩曰,邇間聖候,何如?上曰,勝矣。腹部滯氣,何如?上曰,似勝矣。仍進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數,比朝勝矣,而脾胃脈候則不足矣。上曰,卽今則建功無害耶?泰輿等以次奏曰,聖敎至當矣。上曰,皇明統記,幾何爲之云耶?翼謩曰,姑未的知也。上曰,都提調曾見孝悌篇乎?翼謩曰,曾已見之矣。上曰,注書出去,持入御製百行源。賤臣承命持入,養遂·宅鎭以次讀奏訖,養遂·宅鎭先退。上曰,今番雖一日直宿,卿等必有所請矣。翼謩曰,一次許施以伸臣等之忱誠也。上曰,前頭有爲之之時,卽今則須勿出此言也。翼謩再進湯劑,上進御。翼謩曰,今番終不許直宿,臣等伏不勝抑鬱矣。上曰,今奏直宿,可謂晝缶也。上曰,昨已下敎,今亦差勝,而於政院·玉堂其勿爲者,意亦深也。庭候則切勿爲事,分付。出傳敎上曰,明日則藿香·縮砂拔之耶?泰輿等以次奏曰,滯氣快愈,則何必用之乎?上曰,理中建功湯,減藿香·縮砂,自明日煎入。出榻敎命光國讀奏諸道雨澤狀聞訖。上曰,京中旣設,諸道亦設之意,纔已下諭,今聞關西狀聞,本道可謂洽足,一道之望,庶可弛也。數昨晝夜,兩得甘霈,誠是萬萬料表,而予意已然,問于諸道農民,果然欠足。復命三次,欲於今日,何待申牌?祗迎後,欲詣典設司,宿三更五點,於建明門,以待其霈,料表暑氣,有志未果,只命奉審。此心憧憧,聞雨聲是誰之賜?雖然,其惟靜待。嗚呼,民惟邦本,本固邦寧,國依於民,民依於食。嗚呼,幾十載臨御,無一惠民,暮年値此鋤旱,此心焦悶,其孰知之?彼蒼照臨,周洽,然後食可甘而寢可便。今日憧憧之心,一倍于中,宜亦修人事,囹圄關係輕者,該房考覽,卽爲放釋,以表予渴悶之意,捕廳一體,分付,金吾今方,下敎矣。出傳敎翼謩·昌壽先退。上曰,注書出去,持入金吾囚徒案。賤臣承命持入,光國讀奏訖。上曰,李最中有子乎?光國曰,有之矣。上曰,旣命放釋之政,況一國冢宰乎?飭已施,何論遠近?亦不過蒙放而已,前判書李最中特放。出傳敎上曰,金大淳特放。出傳敎命退去,諸臣以次退出。
上在慶熙宮。停常參·經筵。
藥房都提調韓翼謩,提調李昌壽,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,倂此仰稟。答曰,知道。昨夕之雨,幾乎周洽,誠淺之中,且因靜攝,欲禮未果者,多人事未修,何敢望雨?欲雨旋止,卽予卽予,於民何於民何,氣何諭乎?待敎入侍。
沈勗之,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于具㢞曰,今予德已冷,心已冷,氣已冷,誠已冷,政已冷。昨夕之雨,幾乎其霈,宵止特著由何?寔予心氣俱冷,望雨何益,而强飮建功矣。追憶庚子·庚戌,今月則第二朔也,何心臥此堂?詣資政西廊,待夕以廻,而俾若得霈,敢依昔年喜雨亭例,正名右文閣而來,此豈度思也?是誠沓沓然矣。
又傳曰,內局來詣資政門。
又傳曰,當於資政殿門庭,製御製,只禮房承旨來詣,侍衛置之。
傳于具㢞曰,禮房承旨入侍。
尹勉升啓曰,奉朝賀洪啓禧,校正官洪儉,依下敎來待矣。
吏曹口傳政事,待敎單李在學,檢閱單李度默。
以承傳色口傳下敎曰,騎馬四匹立之。
備忘記,傳于尹坊曰,精神索漠,只知夕雨,莫知夜雨,乃覺夕食時果雨,五分水標,雨器二分。此時待雨,其誠萬倍,雖有多少,兩次晝夜,勸勉涼德,而若是靳止,而因予誠淺,周洽漠然,心悶難勝,何心玉食?强飮建功苟且,特令兩宣傳,卽詣點考兩坍,坍直八人傍近處欠潔處,詳審以來。
傳于金光國曰,該房承旨,與臺臣入侍。
具㢞,以吏曹言啓曰,今此北郊報謝祭大祝前校理趙瑍,龍山江報謝祭大祝前應敎尹承烈,時無職名,令該曹付軍職,何如?傳曰,允。
尹勉升啓曰,各道道臣,非拿處削職待勘之罪,則凡於封啓,親自爲之,例也。今此忠淸前監司權噵,謂以罷職不敍,不爲親自修啓,令假都事遞行,所當還下送,而係是雨澤·農形等事,不可遲滯,故今方捧入,而其在事體,終涉未安,當該監司,推考警責,何如?
以忠淸道假都事狀啓,傳于沈勖之曰,此狀啓下送。
林鼎遠,以義禁府言啓曰,咸鏡道甲山府荐棘罪人李最中特放,承傳啓下矣。卽爲放送事,分付該道道臣之意,敢啓。傳曰,知道。
又啓曰,未及拿來罪人閔鍾烈特放,承傳啓下矣。卽爲放送事,發關分付于拿來羅將所到處之意,敢啓。傳曰,知道。
又以左邊捕盜廳言啓曰,依傳敎,輕囚罪人朴福同·金萬金·金宗得等三名放送之意,敢啓。傳曰,知道。
又以御營廳·一二所巡廳·左右邊捕盜廳言啓曰,去夜無犯夜人所捉之意,敢啓。傳曰,知道。
辛卯七月二十三日辰時,上御資政殿。藥房入診入侍時,都提調韓翼謩,提調李昌壽,副提調金光國,記事官鄭澤孚,記注官許鍒,記事官柳雲羽,醫官方泰輿·李以楷·鄭允協·金季良·鄭允說·徐命緯·金孝儉以次進伏訖。翼謩曰,夜間聖體,何如?上曰,難矣。寢睡,何如?上曰,側臥昏睡矣。仍進湯劑。上曰,雨澤終未周洽,吾民方在飢餓中,予以何心,晏然獨進湯劑耶?翼謩曰,何爲出此下敎耶?昨日之雨,處處各異,或有多來處,或有小來處矣。伏見湖西狀聞,湖西則周洽矣。上曰,狀聞來耶?翼謩曰,來矣。因請進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數調均,而胃脈不足則一樣矣。上曰,時原任大臣入侍。出榻敎賤臣承命出來,與領府事金相福,領議政金致仁,判府事金陽澤·李昌誼偕入進伏。相福曰,夜間聖體調攝,若何?上曰,無足言矣。寢睡,何如?上曰,一樣矣。昨日之雨無屯耶?致仁曰,城內則雖未周洽,各處通論則善來云矣。命光國讀奏諸道雨澤狀聞訖。光國曰,湖西狀聞,使假都事擧行,事體未安,前監司權噵,推考,何如?上曰,依爲之。出擧條上曰,科擧與嗣續,何者難耶?致仁曰,科擧則篤工可得,而嗣續則非人力可求也。光國曰,湖西伯狀聞,宜書前字而無前字,推考,何如?上曰,今聞湖西假都事狀聞,此豈都事代行者,營下得霈,業已知矣?關係國體,令替行道臣,從重推考,狀聞中不書前字都事,亦爲推考,啓字爻周下送,其令道臣狀聞。出傳敎上曰,有旨祗受狀聞及稅船過去狀聞,其亦同也,一體爻周下送。出傳敎上曰,閔鍾烈誰耶?光國曰,閔遇洙之孫也。致仁曰,閔百奮之五寸姪也。上曰,爲人,何如?上曰,實矣。上曰,昨已爲民特放,未來何間?前弼善閔鍾烈,亦爲特放。出傳敎上曰,金應淳老乎?致仁曰,年今四十四,故尙不至老矣。上曰,乞郡上疏,予曾已許之耶?致仁曰,許之矣。上曰,愴然矣。上曰,今日因他聞焉。噫,司直金應淳,今月初乞郡,昨日忽思,自謂曰其意深也。若循例在鄕,職名拘礙,故有此請,將欲下敎,若有窠,卽令備擬,因其悶旱,未及下敎。噫,今月許請,昨亦有思,而何聞遭故?嗚呼,孝理之政未施,孝子之心未伸,不覺涕澘,此豈他哉?體孔聖忠恕之意也。況乙酉受酌時爲禮房,其堂何堂?卽景賢堂己亥受宴處也,而其時入侍,今日留處,卽庚子五朔五時陪奠之處,而臥此,聞此人遭故,七年之內,一何相反?旣不遂乞郡之請,其何無來意?特令該曹葬需·祭需題給,亦令存問其孤。出傳敎上曰,一時做錯,其飭過矣。不飭銓官,處分承旨,不無參酌,兩承旨一注書下敎,特爲安徐。出傳敎相福·致仁·陽澤·昌誼先退。上曰,詣臺臺臣入侍。出榻敎賤臣承命出來,與掌令金載天偕入進伏。載天曰,請黑山島爲奴罪人五得,依律處斷。上曰,勿煩。措辭見上請還寢定配罪人金柱泰減等之命。上曰,勿煩。措辭見上請還寢東呂·址淳等還配之命,更令王府嚴鞫得情。上曰,勿煩。措辭見上請黑山島定配罪人呂善亨,亟正邦刑。上曰,勿煩。措辭見上二十五字刀割請巨濟府充軍罪人吳益祥,依律處斷。上曰,勿煩。措辭見上載天請諸臺下諭事,依啓。上以手擊扄曰,臺體則亡矣,此亦萬古所無也。光國曰,臺臣大失體貌,直讀依啓,從重推考,何如?上曰,予於此等之事,無言矣。上曰,昔聞一承傳色起居時,直傳知道,其時候班曰,此則回來爲之云,下諭之處,直曰下諭事,依啓,此亦萬古所無。綱紀若是之墜,得霈何可望也?旣下敎而不卽引嫌,承旨代請推,此何國體?下諭處不答,當該臺臣,旣有耳目,予何深治?爲先遞差。出傳教載天先退。上曰,今日則決不進湯劑也。下諭如此之臺臣,君何以爲君乎?翼謩曰,臺臣之不肖,在渠而已,有何關係於聖德乎?光國曰,不遷怒,聖人之事也。以一金載天之失體,移怒却湯,無乃太過乎?上聞牌呼望聲,厲聲曰,豈待牌而來乎?命書傳敎曰,薇垣牌招,下敎略諭,而於前黨習時,亟正邦刑之請,逐日入侍苦君,於今兩司,所爭者雖各一司,無端行公,伈伈倪倪,黨習瞋目,莫重心沮,自臥此處聞銃聲,若夫子嘆黃鳥之訓,予曰今日耳目,不若此銃云爾。噫,若此而雖百日留昔年陪奠處,何應之有?今日初欲却飮,旣來此却飮,無乃過也。一飮而噫,再昨日望拜何,其夜三提調徹宵亦何,而今日無故日,意謂兩司齊到,薇垣有牌招之命,一府雖入侍,于今光景,其亦萬古所無之事也。若此而雨何周洽,君何復望?今者臥此,其亦文具,噫,若此而紀綱何擧,五倫何修?今臥此處,憶庚子而心隕膽墜而已。出傳敎翼謩曰,湯劑,何以爲之乎?上曰,問于主人翁,則勸予勿服矣。若一雨降,則予當進湯矣。仍命澤孚書,顧沖子而言曰,爲人君,爲萬民也。大學序文,豈不云一有聰明睿智乎?今者予心,只爲萬也,而爾須知也。翼謩曰,承此下敎,臣等之罪大矣。上曰,卿等何罪耶?予自修己德而已。卿等姑退,待入侍之命,可也。翼謩曰,咫尺前席,未蒙進御,退出之後,其何復望耶?上親掩門戶曰,予欲少憩,卿等退休而待之。諸臣以次退出。
辛卯七月二十三日申時,上御資政門。禮房承旨入侍時,右承旨具㢞,假注書宋民載,記注官許鍒,記事官柳雲羽,以次進伏訖。上命書傳敎曰,兩次甘霈,旣命報謝,今何曠日?昨日雨澤,且神之賜,名曰報謝,何論多少?祭文製下,南·北郊遣一品重臣,龍山江·楮子島遣重臣設行,位板紙榜書寫,亦依定式,大祝儒臣·諸執事另擇事,申飭。旣已報謝,何待定日?以此下敎,明日受香,卄五日設行。又命書傳敎曰,旣已臨門,何敢自便?明日當祗迎,禮房依前知悉。命讀訖。上曰,祭報府修正後,禮房承旨持入事,及此後祈雨報謝祭獻官單子,只書壇號,勿書神名事,及左副承旨,與奉朝賀洪啓禧,校正官洪檢入侍事。竝出榻敎左副承旨沈勖之,奉朝賀洪啓禧,校正官洪檢偕入進伏。上曰,禮房先退,奉朝賀進前。具㢞承命先退,啓禧進前。上曰,書成幾何?啓禧曰,纔成數編矣。未嘗不孜孜用力,或有一日成十餘張時,而往往有可疑,須至博考諸書,則不免終日於一張,故自至遷就矣。上曰,予亦知其然矣。今之召卿,非促其役也,只欲知所成幾何矣。卿見風泉錄乎?創業之正大,未有如高皇帝,殉死之從容,未有如烈皇帝,予之必欲始於戊申而訖於甲申者,是矣。卿意則如何?啓禧曰,頃日奉朝賀南有容,以乙酉以後事,不當爲附錄之意,仰達,而臣則以爲,今日事體,與朱子修綱目及皇朝諸臣修宋元綱目時有異,不可用漢·宋末特書正統分註吳魏及元之例。蓋漢·宋之末,竝載吳魏及元之事,故用立統分註之例,而今則淸史不出,無淸史可書者,則立統分註,已無可論,必待河淸之後,可議此事,故臣只欲繼書弘光以下於崇禎之末而不用史例,已與諸大臣相議,臣之此意,亦是止於甲申之意也。臣伏見風泉錄,極以爲幸,而但念我國於皇朝,便同內服,皇朝遺裔之南渡圖恢者,不可不知,明紀編年所記弘光以後事,雖極草草,此書凡六冊,五冊書十六朝事,一冊書乙酉以後三年事,蓋慮乙酉以後事實之泯沒也。上曰,其書大淸兵等語,有不欲見者矣。啓禧曰,如是然後可以傳後,故不得不如是,此亦可見其苦心也。臣意亦恐事實之泯沒,欲別成一書,與皇明通鑑竝印,乙酉以後事,卽今可以記有者,則雖微必錄,雖繁勿殺,以爲傳後之計,而其書名猶未定,始欲名以三燼記,或以爲似小說題目,未知何以改之則爲好也。上曰,燼字不好矣。啓禧曰,燼字則固著題,而三燼記三字,似不典重,故欲改以大明餘燼,未知何如。上曰,燼字終不佳,旣有明李遺聞,此則名以明末遺聞,如何?啓禧曰,臣則以只稱明,爲不安,故明史綱目,欲改以皇明史綱目,曾有仰請矣,明末字亦不欲用矣。上曰,然則稱皇明遺聞,何如?啓禧曰,此則好矣。上曰,退去善爲之,可也。啓禧承命先退。上曰,洪檢進伏。上曰,何日畢役耶?檢曰,晦日間似當訖役矣。上曰,退出。檢承命退出。上曰,昨日之雨未洽,今日來坐此門,意有所在。旣欲報謝,則不可一日遲緩,故有此敎也。因命退出,諸臣以次退出。
辛卯七月二十三日申時,上御資政門。藥房入診入侍時,都提調韓翼謩,提調李昌壽,副提調金光國,記事官鄭澤孚,記注官許鍒,記事官柳雲羽,醫官方泰輿,以次進伏訖。翼謩曰,俄間聖體,何如?上曰,一樣矣。仍進湯劑,上進御。翼謩曰,一貼則待下敎入侍乎?上曰,唯。翼謩先退。昌壽曰,儲慶宮·毓祥宮·孝章廟·垂恩廟·懿昭基四享祭,以分·至日定式設行,而來秋享,與秋夕節日相値,依前例,只行秋享,而祝文中,當以節目相値之意,措辭添入,故敢此仰達矣。上曰,然矣。祭文當親製矣。出擧條昌壽曰,泰陵曲墻後面,石多而樹稀,昨年六月霖雨後,頹圮處浩大,故使陵官這這報狀,而修補,然後可無後弊,故敢達矣。上曰,今聞泰陵曲墻後面砂汰處浩大云,而莫重曲墻後至近處,不可以陵官所報講定,明朝禮判與禁將,同往奉審以奏,禁將仍佩往來。禮曹多有擧行事,禮判兼帶內局,特爲許遞。出傳敎上曰,事神之道,祈雨報謝一也。神轝奉詣奉來時,着實致敬,幣帛祭物,另加致潔事,申飭太常。出傳敎上曰,注書出去,知入泰陵兩參奉名字。賤臣承命還奏曰,出番參奉金履鉉,入番參奉張鴻云矣。上曰,必少年矣。光國曰,新豐子孫也。上曰,藥房提調,持湯劑更爲入侍。出榻敎翼謩持湯劑進前,仍進湯劑,上進御。翼謩曰,提調許遞,代何以爲之乎?上曰,提調許遞代,行司直李景祜爲判尹,兼內局提調。出傳敎上曰,摘奸宣傳官入侍。出榻敎賤臣承命出來,與宣傳官李潤彬·金益彬,偕入進伏。上曰,奉審兩壇耶?潤彬·益彬曰,奉審兩壇則皆無頉,而其中北壇守直二名,待令矣。上曰,以憧憧心,令兩宣傳官奉審兩壇,點考壇直,南壇則只有本守直二名,六人追到逢點云,此宗祀已畢,事勢固然,而於北郊,守直壇直外二名尙留,準八名逢點云,加在者渠雖下賤,餘誠可見,令惠廳斗米賞給,聳勸諸壇直。出傳敎上曰,兩司濟濟之時,憲府詣臺,諫院闕啓,其君悶旱若此,而身爲執法,焉敢怠忽?況視善亨薄物細故,亦涉寒心,一倂從重推考,牌招當入侍者入侍。出傳敎上曰,薇垣諸臣入侍。出傳敎命退去,以次退出。
辛卯七月二十三日酉時,上御右文閣。薇垣諸臣入侍時,行大司諫鄭光漢,獻納郭鎭純,正言任希曾·李思祚,左副承旨沈勖之,假注書宋民載,記注官許鍒,記事官柳雲羽,以次進伏訖。上命承旨讀奏嶺伯狀聞,勖之讀訖。命書傳敎曰,初聽再運時,予意亦若何,而兩南旣擧行,則雖有遠近之不同,其宜一體擧行。果雖難便,莫重稟旨之事,宜欲狀聞,而循例報該廳,不爲奉行,藩臣之道,已涉寒心,狀聞中辭意,臥聽亦莫曉然,明朝領左相入侍,稟處。末端請稟處,古亦有也,今曰從便善處句語,今乃初聞。旣有善處,則何云稟旨?此非藩臣事體也。旣曰從便善處,則有何稟處?今日來此,豈特悶旱?意蓋深矣,而此際臺臣駭擧,嶺藩狀聞,若是胡亂,兼加眩暈。該廳不量,創聞無前,是該廳之過也。不然,此藩臣之過,而莫重稟旨指揮者,不狀聞而例報該廳,若是張皇結語,初聞,皆道臣之過也。藩臣事體,焉敢若此?今日兩司,於予亦爲造物,爲民之外,聞甚眩亂,若難再次,莫云春秋,稍遠一年,再運一也。予亦惜者,藩臣體貌也,其令詳細考見後以奏,嶺南句管堂上,一體入侍。上曰,此傳敎,以開陽門隙,招備郞聽傳敎,明朝領左相入侍。又命書傳敎曰,入侍中官,乘其少愈,皆食其食,不思其君之不食,其涉駭也,皆施越俸一等。又命書傳敎曰,莫重代押單子不奏,當該中官,越俸一等。吏曹郞廳·諸執事齋宿摘奸事,及中官越俸下敎置之事。出榻敎上曰,諸臺臣何爲而入也?勖之曰,諸臺承牌詣臺,今方入侍矣。上曰,然則有傳啓者傳啓,有避嫌者避嫌,可也。行大司諫鄭光漢,獻納郭鎭純,正言任希曾·李思祚聯名啓曰,臣等,志氣摧頹,言議拙訥,淸朝耳目,自知其不堪,而牌召之下,黽勉承膺矣。及見傳敎之下者,諫院之不爲詣臺,誨責嚴重,臣等不職之罪,於是益著矣,何敢一刻晏然於臺次乎?請命遞斥臣等之職。上曰,薇垣長長官,旣無規例,引嫌太過。其餘諸臺,人孰無過?自新爲貴,勿辭亦勿退待。又聯名啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請大靜縣爲奴罪人仲義,依律處斷。上曰,勿煩。又啓曰,請崔百男邊遠定配。上曰,勿煩。又啓曰,請巨濟府充軍罪人吳益祥,依律處斷。上曰,勿煩。一行刀割又啓曰,請黑山島定配罪人呂善亨,亟正邦刑。上曰,勿煩。又啓曰,請黑山島爲奴罪人五得,依律處斷。上曰,勿煩。又啓曰,入侍傳啓,臺體甚重,誤奏一字,尙爲避嫌,而朝者憲臣,於下諭之際,不待批旨,誤讀不當讀之二字。雖因生疎之致,大損臺閣之體,請前掌令金載天,削去仕版。上曰,依啓。又所懷,臣等有區區所懷,敢此,仰達矣。爲民悶旱,雖次竟夕,臣等雖愚迷,豈不知若恫在己之聖意,而若於涓蜎濩蠖之中,不弛一念之對越,則於昭之天,可格也,方寸之雨,可得也,何必創行此等之事,以華節宣之宜乎?晩炎猶熾,玉候纔復,而終日於如此湫隘之處,決知其受損必多。聖躬萬安,然後雨可祈也,民可活也,伏願深存少愈之戒,益務頤養之方焉。上曰,所奏愛君,予意則深。暮年鋤旱,實由否德,何敢自便?因命退出,諸臣遂退出。
上在慶熙宮。停常參·經筵。
藥房都提調韓翼謩,提調李景祜,副提調金光國啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,倂此仰稟。答曰,知道。爲民之道,在予者皆修,而誠茂氣耗,快浹猶邈,兩日兩次,如此猶漠然,是誰是誰?卽予卽予。憧憧沓沓,氣何暇諭?待敎入侍。
傳于林鼎遠曰,領左相·嶺南句管堂上·內局入侍,同爲入侍。
傳于具㢞曰,奉審承旨入侍,禮判謝恩後入侍。
金光國,以吏曹言啓曰,今此南壇報謝祭大祝前校理李命彬,時無職名,令該曹口傳付軍職,何如?傳曰,允。
又啓曰,今此龍山江報謝祭大祝,前校理李昌任塡差,而時無職名,令該曹口傳付軍職,何如?傳曰,允。
沈勖之,以訓鍊都監一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
辛卯七月二十四日辰時,上御延和門。香祗迎入侍時,行都承旨金光國,左承旨尹坊,右承旨具㢞,左副承旨沈勖之,右副承旨林鼎遠,同副承旨尹勉升,記事官鄭澤孚,假注書宋民載,記事官李度默·柳雲羽以次侍立。上具翼善冠·袞龍袍,乘輿出通陽門,詣延和門外降輿,立板位,祗迎時,各處香各呼其名。禮畢後,因步詣興化門乘輿。上曰,禮房承旨,馳詣南北壇奉審禁草,左副承旨,馳詣龍山江·楮子島,奉審以來事。出榻敎因入典設司,夜深後,乘步輦,詣崇政殿月臺,南向俯伏,移時後竝入大內。諸臣以次退出。
辛卯七月二十四日辰時,上御典設司。藥房入診,領相同爲入侍時,都提調韓翼謩,提調李景祜,副提調金光國,記事官鄭澤浮·李度默·柳雲羽,醫官方泰輿,領議政金致仁,以次進伏訖。翼謩曰,聖候猶未快復,而伊時殿座此處,勞動之餘,聖體,何如?上曰,一樣矣。致仁曰,齋宿此處,固知聖意之攸在,而臣等之悶迫,不可勝達也。上曰,雨澤終未周洽,怪矣。翼謩曰,雨必次次來矣,勿爲過慮焉。致仁曰,海西則多來,而京畿間間來矣。翼謩進湯劑,上進御。翼謩請診候。上曰,其止之。上曰,嶺伯狀聞,何如?成命之下,不爲奉行,只報該廳,已非藩臣之體,末梢從便善等句語,尤豈不怪駭乎?致仁曰,嶺伯李命植狀啓,依下敎,今方持入,而觀其狀辭,皆有依據矣。不卽狀聞,只報該廳,誠若未安,而太抵藩臣狀聞,事係愼重,論報京司,或可得請則論報,論報而終未得請,則始爲狀聞者,此出於愼重而非慢忽也,故自前藩臣之初論報而後狀請。非今斯今,末梢句語,沿邑不足之儲置,每以常賑米追劃精麁不同,反貽民弊,故其意欲以沿邑軍米,直爲區劃,以除明春竝運之數,而此在該廳之區處,非可直請於朝家者,故從便之說,亦由於不獲已矣。軍米事體,異於正供,當此旱災孔酷,秋節已屆之後,使之再運於四千里海路,誠有行不得之勢。臣意則依其請,姑待明年運納,至於儲置區劃,京外兩便,不必持難,一體分付該廳,使之量宜擧行,何如?上曰,三南中嶺南最遠,一年再運果誠難。豈特此也?漕軍妻帑景像,想像矜惻,意欲許之,氣苶之中,聞其張皇眩亂,何異大體?藩臣體貌誠是,依爲之之事,公然仍留,只報該廳。末梢句語,亦涉殊常,故有昨日之敎。再運事爲先置之,仍留者,非元大同也,卽軍保作米者。下款句語殊常者,爲此故不獲已然也。今無下敎者,令惠堂指揮者,依爲之。出擧條上曰,注書誰耶?致仁曰,在於新門外,而延興府院君子孫也。上曰,北道人抱才而空老者多矣。致仁曰,然矣。故相金宗瑞,賞戰士時,每一名給牛一脚云矣。上曰,不偶然矣。金宗瑞開拓六鎭之功,誠不小矣。上曰,注書出去,知入金宗瑞謚號。賤臣承命還奏曰,忠翼公矣。上曰,偶因酬酢,語及故相忠翼公金宗瑞,聞其孫予果調用,而其何記識?問其誰。金景祖云,噫,此人豈特國初名相?開拓六鎭之功,其亦嵬然,旣已復官贈謚,其孫止於鎭岑縣監,延謚亦未能云,凡事類如此,令該曹有窠卽爲懸註調用,雖無窠,亦爲待窠懸註調用,謝恩時,令政院以奏。因此追思先正,下問文成孫,今爲龍宮縣令,而文純孫李世澤,曾經近密,而莫知在何,今聞禁錮云,噫,先正予嘗欽慕者,於暮年記憶,豈循常例?特爲蕩滌,以示慕先正之意。出傳敎致仁先退,翼謩再進湯劑,上進御。命光國讀奏諸道狀聞訖。命退去,諸臣以次退出。
辛卯七月二十四日午時,上御典設司。奉審承旨入侍時,右承旨具㢞,假注書宋民載,記事官李度默·柳雲羽,以次進伏訖。上曰,奉審後,果何如,詳奏也。㢞曰,南·北郊兩處奉審,則果爲淨潔矣。上命讀祭物單子及執事擧案,㢞讀訖。上命內局,領左相入侍。賤臣承命出來,領議政金致仁,藥房都提調韓翼謩,提調李景祜,副提調金光國偕入進伏。上曰,承旨先退。以次退出。
辛卯七月二十四日午時,上御典設司。奉審禮判·禁將同爲入侍時,禮曹判書李昌壽,禁衛大將具善復,右承旨具㢞,假注書宋民載,記事官李度默·柳雲羽,以次進狀訖。上曰,奉審後,果何如,詳奏也。昌壽曰,果爲奉審,則陵官之築功大矣,而所報中辭意,亦不相左矣。善復曰,卽今衣莎,似不緊,而九月間衣莎則好矣。昌壽曰,大抵多沙石之地,而且松木茂盛,生莎之道極難矣。善復曰,方欲衣莎,則莎草有五六萬丈,然後可以洽足矣。上曰,曲墻至近處,有此松木之茂盛耶?昌壽曰,與曲墻稍遠,而統以言之,則可謂近矣。上曰,參奉誰也?昌壽曰,一則金履鉉,一則張鴻,而擧職甚勤,陵軍屢日董役之餘,亦無怨色矣。上曰,兩參奉之竭力供職,其誠可嘉。因命書傳敎曰,聞禮官奉審所奏,補築處頗多云,而初意全不下手,有此報狀乎?命禮官奉審矣,大違初料,其誠可嘉。此不過以一陵軍,董役若此,其亦尙也。可矜者,十日赴役,古豈有之?若此而能若此,豈特陵官?殫心董役,守護軍之誠,亦可嘉,陵官,待竣事自有下敎,而守護軍,噫,其君苦心,而若是殫誠,此亦吾民。聞其所奏,此輩見禮堂,亦無矜誇告悶之事。嗚呼,此豈他哉?數百年深仁惠澤,流於今日而然也,聞不覺涕潸。莫云位田,此陵亦已久矣,位田豈其多也?此亦吾民,暮年爲民祈雨,聞吾民之苦,豈忍泛看?令本縣問于陵官,今番役事守護軍,以本州儲置米施賞,報道臣狀聞,而其他凡節,奉命兩重臣,旣詳諭而來,況重臣,熟知本事,故一體命審者也。一陵官,亦西郊熟諳者,命見而來,其若親覩,其功若此,亦陵官異於他人而然也。頃者圓峯,三陵軍亦助役,噫,於今只二陵,而泰陵之役,康陵守護軍,焉敢不助工?然與本陵有異,旣用之日,予亦悶焉。本陵守護軍其休,康陵守護軍只用二日,爲先用此,量其不足,於此之際,自可秋成軍之加用,待其時報禮曹當下敎,令禮曹以此卽爲分付本陵,亦道臣分付本官。嗚呼,今年何年,此陵何陵?予年十八歲,初隨駕於本陵,其月卽來月,而于今七十八,陵寢有事前月,令禮官奉審,呼寫旣畢,豈特涕潸?且三昨年獻陵寢修補時,宿於本陵而董役,況逢今年有此事,來月卽展謁取稟之月也。雖無是事,回甲再拜,情禮當然,而且有是事,心欲舊也,而嗚呼,月初,雖稟於西郊,將何以答?此心憧憧,此陵若此,況此陵乎?興惟及此,涕濕于衫,本陵官與守護軍,體此意各盡誠,若予親奉審焉。嗚呼,此豈偶然,此豈偶然歟?又命書傳敎曰,今日憶忠翼公金宗瑞,追憶先正文純公,有金景祖復爲調用,李世澤蕩滌禁錮之命。昨聞張鴻之名,何料甄用以姓,無乃新豐之孫乎?果然其人。噫,其所零替,莫若新豐,每命調用,傞他至此,聞其名此人,若何?心未弛,今聞禮堂所奏,非特其人之精緊,今番董役,年纔二十三可嘉,雖無是事,其宜將用,況此乎?其賞旣下敎,以待竣事,而新豐家推給,已有成命,令該曹問其家而推給,給其價而乃居,其令奉祀,以示予追慕驪陵之意。命內局入侍。賤臣承命出來,與內局偕入進伏。上曰,禮判·禁將·承旨先退。諸臣以次退出。
辛卯七月二十四日申時,上御典設司。藥房入診入侍時,都提調韓翼謩,提調李景祜,副提調金光國,記事官鄭澤孚·李度默·柳雲羽,醫官方泰輿,以次進伏訖。翼謩曰,晩炎極矣,俄間聖候,何如?上曰,來臥此處,不知暑氣矣。翼謩進湯劑,上進御。上曰,注書出去,知入康·泰陵陵幸年月而來。賤臣承命還奏曰,戊子年八月十九日,先拜泰陵,仍幸康陵矣。命退去,諸臣以次退出。
上在慶熙宮。停常參,經筵。
藥房都提調臣韓翼謩,提調臣李景祜,副提調臣金光國啓曰,昨日離次經宿,侵晨還內,伏未審聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。旣命報謝,何敢便宿?崇政月臺,雖伸此懷,惟見月色,何時周洽?皆在一人,可矜萬民,氣何暇諭?同入次對。
中宮殿·惠嬪宮,藥房口傳問安。答曰,知道。
以承傳色口傳下敎曰,徹宵憧憧之餘,中官,以得兩偃便其家,諸道與西北得雨狀聞來到後,其令替直事,內班院掌務中官,牌召立庭,分付。
以承傳色口傳下敎曰,建功入之,其休焉。內局酬應,亦勞矣。
傳于沈勖之曰,大臣·備局堂上引見,內局同爲入侍。
備忘記,今者予心,惟在諸道均洽,名雖報謝,兼祈浹洽。建明門月臺,一雨一邈,十九日曉,入來旋曙,今日曉,良久僅曙。一雨一邈,由予涼德,一旋一久,報漏欠均。報漏欠均,其猶一時,衰耗涼德,何期其勝?今年雨澤,雖於一道,其亦欠均,豈特一道?諸道亦然。東日西雨,雖有古詩,此等狀聞,於今初聞。幾年調黨,卽予苦心,觀今世道,奇奇怪怪,世道若此,風雨何調?寔予寔予,亦予亦予。朝前回內,袞衣雨濕,視袞自恧,對民何言?於今瞻漢,其雨其雨,今予靜對,油然霈然。有民然後,其有國也,有國然後,可謂次對。一張簿書,何敢曰蔭?今予憧憧,其惟洽洽。
備忘記,旣已報謝,其賞宜同,三次獻官,依二次獻官例,捧傳旨施賞。
備忘記,予志幾年固執,今年亦先來前也。禮曹誕日賀草記,其令安徐。
具㢞啓曰,吏曹判書李溵,參議洪樂純牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,吏曹判書李溵,更卽牌招開政,何如?傳曰,允。
傳于具㢞曰,酬應甚難,此後政官牌去來,置之。
傳于尹勉升曰,吏判承批下敎之後,如是遲滯乎?申飭。
備忘記,爲民用心時,昨夜月臺,視若尋常,中官自便,朝臣違牌,此何國體,此何道理?今日幾雨幾雨,其霈邈然,冞切用心,此時開政,焉敢若此?
傳于尹勉升曰,此時若有臣臣之義,則豈如是乎?勿爲高聲催促。
又傳于尹勉升曰,牌去來,旣命置之,則此何聲也?止之。
又傳于尹勉升曰,禮曹祈雨,待下敎爲之。
以備忘記,傳于尹勉升曰,都承旨解見任,給其章,其代金相翊爲都承旨,牌招察任,房順房,三院副提調例兼。
以備忘記,傳于尹勉升曰,爲民用心時,此何國體?開政下敎安徐,令吏判其令任便。
沈勖之,以兵曹言啓曰,兼司僕將辛錫箕,素抱伏暑之症,近益孔劇,旬月之內,有難起動供職,呈狀乞遞。宿衛輪直之任,不宜久曠,今姑改差,何如?傳曰,允。
又以兵曹言啓曰,今七月二十五日,京居幼學尹相翼,自興化門入來,差備門外擊錚,依例令攸司囚禁治罪,當該守門將金鼎燦,依定式,推考,何如?傳曰,允。
又以禁衛營言啓曰,本營分授南山九㠜峯峴體城崩頹處,今已畢築,把守軍兵撤罷之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
都承旨金光國疏曰,伏以臣魯莽於見識,豈有一分堪承之望,而依近日月之光,獲伸犬馬之私,是臣至願大榮,遂不敢爲辭巽之圖,殫誠竭蹶,其情誠亦慽矣。卽者憲臣,以諫長出牌,至請問備,臣不勝瞿然之至。諫院闕啓,長官之不爲出牌,例也,而至於特敎入侍,恐不可以此爲拘,故不得提稟,而今者憲臣之言如此,於是可見人見之不同矣。雖然,宜稟不稟,旣失惟允之責,何可以薄勘爲幸,而晏然職次乎?玆敢略入文字,退伏私次。伏乞聖慈,鐫遞臣職名,以安私分,以謝臺言,不勝幸甚。臣無任屛營祈懇之至,謹昧死以聞。
吏曹判書李溵疏曰,伏以臣日昨違召,諒非獲已,徒畏四維之重,終缺九卿之班,聖度寬假,不惟不加之罪,乃反紆以天官寵命,臣撫心失圖,不知所以自措也。臣之冒膺是職,亦旣一二遭,則獨於今日,何敢爲飾辭之讓,而窮則呼父母,卽人之情也。臣旣有至苦之懇,亦安得終默乎?噫,銓地一步,素稱傾軋之場,從前居銓之臣,孰免情外之謗,而豈有如臣之所經歷者哉?祇緣愚滯之性,不解俯仰之態,自謂政注之無適莫,而不悅者攻之,適會臺望之極苟艱,而見擬者怒之。政紙一出,怨讟四起,曾經亞銓,直擬經筵,錄在政例,而勒謂之獨通,常參旣罷,始出囹圄,衆所共知,而强歸之不參。至於姜游事,尤極孟浪,初無現告之事,而謂以瞞告,又無被罪之人,而稱以移罪,始旣誣游以慫慂,末乃斷臣以欺罔,換面迭出,斷斷不已,何其太甚也?臣是江湖一鳧雁耳,曾不足有無,而一自入銓以後,人之爲言,愈出愈奇,殆不勝其噂沓。彼亦豈不知其言之不成倫脊,而精神所在,只欲無臣身而後已,臣於是乎可以知所處矣。若夫戀係遲徊,重踏睢盱之地,則向後論臣而罪臣者,豈但如前日而止?卒之陷于大戾,則當此之時,殿下雖欲庇覆而全保之,尙安可得乎?念臣世受國恩,與天無極,平日之所冀幸者,徒欲效尺寸於聖世,以圖家先未卒之報,而惟玆銓職,卽臣機穽,畢竟顚沛,理必無幸。伏惟聖慈,天地於臣,日月於臣,若推終始之澤,特軫生成之恩,則臣當優游冗散,筋力奔走,以爲仰酬萬一之圖,臣之日夜顒祝,惟此而已。情急呼籲,輒敢瀆撓於靜攝之中,臣尤惶恐。伏乞聖明,俯賜矜憐,察臣情之非出毫分矯飾,諒臣職之決難一向虛縻,亟許鞶帶之遞,仍勘逋慢之罪,以全微諒,以昭邦紀,不勝伏願。臣無任瞻天兢惶屛營祈懇之至,謹昧死以聞。答曰,省疏具悉。復授此任,意蓋在矣。其於本事,無異毛將焉傅,卿勿過辭,從速行公。
傳于沈勖之曰,旣有政稟,吏判批下,牌招開政。
傳于沈勖之曰,以今番泰陵事觀之,於小能補,豈有至大?令禮曹,申飭諸陵官,勿復此弊。予亦有摘奸事,若有泛看不補者,本仕外當加三仕,其令修補而後已,一體,申飭。
忠淸道觀察使閔百奮疏曰,伏以臣回罪爲榮,謬膺藩寄,自承新命,夙宵憂悸,猥暴情實,冀蒙鞶禠,不料糞土之賤,反被曠絶之渥,十行溫音,追提先故,丁寧反復,逈出尋常,未知自古人臣,亦嘗有得此於君父者否?臣以首頓地,涕血交逬,益無所以自措也。臣旣辭未獲命,行將赴任矣,臣之父母墳山,在於京畿廣州地,陞辭之前,敢欲往省,用侈恩榮。伏乞聖慈,特垂矜許,俾伸至情,千萬泣祝。臣無任屛營祈懇之至,謹昧死以聞。答曰,省疏具悉。卿其依所請,往來焉。
辛卯七月二十五日辰時,上御集慶堂。藥房入診入侍時,都提調韓翼謩,提調李景祜,副提調金光國,記事官鄭澤孚·李度默·柳雲羽,醫官方泰輿·李以楷·鄭允協·金季良·吳道炯·鄭允說·徐命緯·金孝儉,以次進伏訖。翼謩曰,夜間聖體,何如?上曰,一樣矣。翼謩曰,中宮殿氣候,若何?上曰,一樣云矣。王世孫氣候,何如?上曰,亦一樣矣。仍進湯劑,上進御。翼謩請診候,上許之。泰輿等以此診脈候,退伏奏曰,脈候左右三部度數調均,而滑體亦一樣矣。上曰,吳道炯入侍乎?翼謩曰,入侍矣。上曰,提調先退,更煎以來。景祜·光國先退。上曰,藥房提調,持湯劑入侍。景祜持湯劑,更進湯劑,上進御。上曰,此後則一日一貼,何如?翼謩曰,臣等待罪保護之地,間斷應進之湯劑,則保護之意安在乎?上曰,建功卽今則甚厭矣。俗談云,美歌長唱則厭矣。命退去,翼謩·景祜先退。命光國讀奏關西伯狀聞·關東伯狀聞·灣尹狀聞·畿伯狀聞訖。命退去,諸臣以次退出。
辛卯七月二十五日辰時,上御集慶堂。大臣·備局堂上引見入侍時,領議政金致仁,左議政韓翼謩,刑曹判書沈鏽,工曹判書金時默,行司直洪名漢,左參贊鄭弘淳,行副司直李章吾,大司憲南泰著,行大司諫鄭先漢,校理趙宗鉉,左副承旨沈勖之,記事官閔鼎烈·李度默·柳雲羽,以次進伏訖。致仁進伏曰,侵晨還內,氣候,若何?能無傷損之節否?下情不勝憂慮。上曰,氣則一樣,而但雨未周洽,可悶。致仁曰,伏見八道狀聞,則平安·黃海兩道,雨澤周洽,忠淸·江原道亦然,聖心不必過慮。上曰,以狀聞觀之,雨澤之周洽,未可知也。致仁曰,今則與移秧時有異,雖未周洽,小無害於結實矣。上曰,晩稻今幾發穗矣。致仁曰,然矣。上曰,陵官善爲擧行矣。致仁曰,然矣。上曰,守護軍亦奇特矣。上曰,泰陵參奉張鴻,年少而如此,可嘉矣。致仁曰,疇不敢惕念而奉行也。上曰,注書出去,知仁宣王后誕降處以來。賤臣承命出來之時,宣字未能詳聞,問于沈勖之曰,顯字乎?勖之答以未知。致仁曰,宣字也。上曰,注書誰也?致仁曰,實假官同入侍也。上曰,實官誰也?致仁曰,閔鼎烈也。上曰,彼注書姓閔,故仁宣,迺問以仁顯也。上曰,其父何官?致仁曰,南行縣令百祿,其叔武弁水使百福也。上曰,其爲人,何如?致仁曰,精明矣。上曰,使行,今番盛暑,想必勞困矣。沈頤之爲左相之壻云,然乎?翼謩曰,然矣。上曰,善得壻矣,其年幾何?翼謩曰,三十七矣。上曰,予見其爲人妙矣。上曰,得壻難矣。致仁曰,然矣。上曰,見其貌而擇之,擇壻猶勝於擇婦矣。致仁曰,今見吏判李溵疏本,本事旣已落空,不必引嫌,申飭行公,何如?上曰,依爲之。上曰,溵之弟瀚,貌美矣。致仁曰,然矣。上曰,金載天,與呂善亨異矣。若善看,則以請字,至啓字爲句,是可通矣。致仁曰,臺體則大段失着矣。翼謩曰,臺體則大段失着,而殿下包容之盛意,臣實飮仰矣。上曰,朝鮮能有臣節乎?予不知之矣。深庸慨歎。致仁曰,聖慮如此,惟在導率之如何。上曰,豈皆導率而有效乎?翼謩曰,求忠臣,必於犯顔敢諫之中,豈無扶植之道乎?上曰,皇明馬士英,固不足道,而行事則略有可觀。致仁曰,此導率扶植之效也。上曰,倭館多可觀處云,然乎?致仁曰,然矣。上曰,入侍之中,有觀之者乎?鄭弘淳曰,臣曾已見之矣。上曰,倭之狀貌奇怪云,然否?致仁曰,甚狡惡云矣。上曰,與胡人,何如?名漢曰,判異矣。致仁曰,趙曮兄弟,容貌甚同,而曮曾爲萊伯時,其弟晸,往見倭館,則倭人謂以吾無所犯,而萊伯微服而來,可怖云,此未分其爲兄弟故也。
今七月二十五日,大臣·備局堂上引見入侍時,大司憲南泰著所啓,物故罪人得輿,以告者徑弊杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。
今七月二十五日,大臣·備局堂上引見入侍時,大司憲南泰著所啓,金柱泰卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩。以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。
今七月二十五日,大臣·備局堂上引見入侍時,大司憲南泰著所啓,罪人五得所犯,實是前古所無之變,偸取情節,萬萬凶獰。酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。
今七月二十五日,大臣·備局堂上引見入侍時,大司憲南泰著所啓,罪人吳益祥,承命摘奸,何等嚴重,而不以實狀歸奏,究其情節,萬萬叵測,請巨濟府充軍罪人吳益祥,依律處斷。上曰,勿煩。二行八字刀割
今七月二十五日,大臣·備局堂上引見入待時,大司憲南泰著所啓,罪人呂善亨,傳啓之際,不爲告達,親問之下,敢以天聽之未徹爲言者,究其心迹,萬萬叵測。今此酌處之命,雖出於好生之德意,論以國體,不可島配而止,請黑山島定配罪人呂善亨,亟正邦刑。上曰,勿煩。
今七月二十五日,大臣·備局堂上引見入侍時,大司憲南泰著所啓,諫院長官,元無以闕啓詣臺之規,日前闕啓時,自上俯詢諫長入來與否,則承旨不以據例提稟,牌招混及於長官,始因不察,遂成規例。長官稍別,不可責之以下僚之事,當初不稟承旨,不可無警,請當該承旨,從重推考。上曰,依啓。
今七月二十五日,大臣·備局堂上引見入侍時,大司憲南泰著所啓,新除授持平趙榮弼,時在京畿楊州地,請斯速乘馹上來事,下諭。上曰,臺臣逡巡,莫若近日,其君悶旱若此之時,再昨申飭之下,一向在外,頃日下問,除拜屬耳云,於今其亦屬耳乎?今日以一直字慨然,於筵中常時逡巡之人,何敢望直?雖衰,不可例許下諭,持平趙榮弼,特施不敍之典。
今七月二十五日,大臣·備局堂上引見入侍時,行大司諫鄭光漢所啓,臣之不合於言責之任,臣亦自知甚審,怵畏分義,黽勉供職,自顧官名,冞切愧悚。再昨憲臣下諭之批,小報書以勿施,臣則認以出於特敎,其日入侍時,不爲更請下諭矣。追聞事實,則初無勿施之敎云,然則臣之當啓不啓之失,著矣。身爲執法之臣,濫漏下諭之啓,卽此一事,可見其昏憒之狀,臣何可一刻仍冒於臺次?請命遞斥臣職。上曰,其時下諭,此啓勿施爲敎,誤書頒布,以至于此,非薇院之做錯,勿辭,亦勿退待。
今七月二十五日,大臣·備局堂上引見入侍時,行大司諫鄭光漢所啓,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。
今七月二十五日,大臣·備局堂上引見入侍時,行大司諫鄭光漢所啓,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。
今七月二十五日,大臣·備局堂上引見入侍時,行大司諫鄭光漢所啓,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。
今七月二十五日,大臣·備局堂上引見入侍時,行大司諫鄭光漢所啓,吳益祥,以摘奸宣傳官,及歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。上曰,勿煩。二行刀割
今七月二十五日,大臣·備局堂上引見入侍時,行大司諫鄭光漢所啓,罪人呂善亨,傳啓之際,不爲告達,親問之下,敢以未徹天聽爲言者,究其心迹,萬萬叵測。今此酌處之命,雖出於好生之德,論以國體,不可徒配而止,請黑山島定配罪人呂善亨,亟正邦刑。上曰,勿煩。
今七月二十五日,大臣·備局堂上引見入侍時,行大司諫鄭光漢所啓,罪人五得,其所負犯,關係至重,揆以王章,自有當律。酌處之命,雖出好生之聖意,而三尺至嚴,不可容貸,請黑山島爲奴罪人五得,依律處斷。上曰,勿煩。
今七月二十五日,大臣·備局堂上引見入侍時,行大司諫鄭光漢所啓,新除授司諫金樂洙,時在江原道春川地,請斯速乘馹上來事,下諭。上曰,依啓。
今七月二十五日,大臣·備局堂上引見入侍時,領議政金致仁所啓,此江原監司金鍾正狀啓,而今秋三鎭合操,依定式設行,災傷覆審,校生考講,秋巡時兼行事,竝請令廟堂稟旨分付,勸別武都試,依例設行,亦附啓矣。秋操依他例停止,覆審考講道臣兼行,出於省弊之意,依請施行,勸別武選武軍官都試,自當依式擧行,以此分付,何如?上曰,依爲之。
今七月二十五日,大臣·備局堂上引見入侍時,領議政金致仁所啓,此全羅監司尹東昇狀啓也。以爲本道直納邑稅大同,每以京江船載運,而近來京江船下來,不啻半減,濫載晩發,職由於此矣。本道漕船,準載六百石,嶺南漕船,準載千石,船無大小,法有彼此,誠有未曉,漕船容載,以八百石改例,元有漕船五十六隻外,添造十隻,分屬三倉,漕軍元數二千六百八十八名內,每船騎船,不過十六名,納布不騎船者,常居三分之二,加造船漕軍一百六十名,就其不騎船中輪回責定,而其身布之代,以船雜費所餘者給,代靈光·沃溝,咸悅,全州·益山·長城,高敞稅大同,永定運納事,請令廟堂,稟處矣。漕轉,國之重事,而近來船隻艱之,實爲莫大之憂。道臣曾以稅穀添載,般隻加造事,論報備局,此固不可無一番變通,而尙慮添載之或有弊端,漕卒之猝難充定。今見狀辭,論列甚詳,本道漕船,體大完固,雖載千石,亦無可慮。納布不騎船之漕卒,其數甚多,就其中輪回責定,以船雜費所餘,計給其身布云者,亦甚便順。八百石改例,十隻船加造,七邑稅大同運納事,竝依請許施,亦令成節目,上送備局,以爲憑考之地爲宜,以此分付,何如?上曰,依爲之。
今七月二十五日,大臣·備局堂上引見入侍時,領議政金致仁所啓,日前湖南御史李養遂別單,本道左沿設漕倉便否,反復商量,馳聞之意,分付矣。卽見監司尹東昇狀啓,則以爲左沿直納色求禮·樂安·光陽·順天·寶城·興陽·康津·長興八邑,而自最北之求禮,至極南之康津,將近四百里,分置兩倉,則事役浩大,合設一倉,則道里遙遠,而八邑田大同各樣上納,大約爲四萬餘石,每船容載六百石磨鍊,則七十船隻,三千漕卒,無責立之勢。雖以嶺南千石例言之,船爲四十餘隻,軍近千名之多,始就右沿本有之倉,添造略于船隻,稍展容載,則京船之下來者,自當盡歸於左沿,八邑中惟順天一邑,今番事後,願其變通,而繡衣啓中濟民倉,船路之僻遠,出海之經險,終未得其便宜,請令廟堂,稟處矣。左沿設倉之議,其來已久,而至今不得成,誠以事勢之難便也。今觀道臣狀辭,其所措陳弊端,瞭若目見,而右沿添載加船,旣已稟處,則京船之專歸左沿,其勢誠然,不可以順天一邑之願,輕議設置,繡單所陳,今姑置之,何如?上曰,依爲之。
今七月二十五日,大臣·備局堂上引見入侍時,工曹判書金時默所啓,濟州牧使梁世絢狀啓中,甲申以後移轉米代,出送涼藿物種致敗,而多有可疑之跡,詗察執贓,故敗的實,故懲捧涼藿,已爲輸送于羅里鋪,而主都沙工勘罪一款,令攸司,稟處矣。涼藿故敗,今始初有,若不嚴懲,後弊難防,令本道嚴刑遠配,何如?上曰,依爲之。諸臣以次退出。
上在慶熙宮。停常參·經筵。
藥房都提調韓翼謩,提調李景祜,右承旨具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
沈勗之,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
備忘記,幾十載臨御,何濟吾民?今者鋤旱,寔由涼德,兩次甘霈,猶欠浹洽,亦予誠淺。雖然,一道中雖有浹洽處,亦猶有旱者多,旣諭甘霈霎時,太陽幾時,幾雨幾雨,復見其陽,今日明日,憧憧沓沓,皆由乎予,何敢自便?一尺廳雖臥,若臥廣廈,以予氣其欲親禱,其何得也?欲復命攝,須問其次,何室何壇?亦予誠淺,何可命爲?興懷及此,十倍憧憧,十倍沓沓,欲臨資政,豈若兩日?其臥此處,欲籲欲訴,漫文書留院,意蓋此也。承旨泛忽,耳目開眼,聞下敎而若此,前後何心?其愈沓沓,豈特油然?幾雨幾雨也。氣雖勝,心若抱石,此予所以冞切靦然者。明朝崇政殿,有下問者,相臣·禮堂·句管諸堂入侍,講定後當飮建功,卿等其休,以安君心。
以備忘記傳于具㢞曰,今番雨,其雖甘霈,以諸道狀聞聞也。浹洽者多,而曾已下敎,於予睹快洽査然,而幾雨幾雨,昨今皆有,而於昨夕,心懸雲漢,以待其霔,復見淸,此則予知一人誠淺,一人涼德而然。瞻漢憧憧,靜惟沓沓,雖目下,聞雨聲此心舒,今方靜以心禱,建功何湯,簿書何道?以待竟夕,亦有欲諭,漫文書留院。此時鋤旱,豈比春夏?用心冞切也,以畿甸諭也。一二郡皆吾民也,見隣郡雨,其心,若何?興懷及此,何心便臥乎?悠悠予心,屋漏庶知矣。
備忘記,以予誠淺,誠意何到,而正心,然後可以修身,此正心一端,而溫堗則蠅多,此處蠅少,此亦便矣,豈比古人容膝菴?此誠暮年攝心也。典設司五樑架六間爲狹窄,然則十五尺爲一間,然後可謂廣也。予自哂矣。今臥此,其亦庶幾一道也。雖微聞雨聲,然後當飮建功矣。
以備忘記傳于沈勗之曰,今夕亦若昨夕,此心憧憧,雖云甘霈,霎時而已,其照太陽幾時?予心沓沓,勢固然矣。曰得霈周洽云,纔者瞻雲,旱若昨,故呼寫復見太陽,昨今果一也。其雖側臥,何可因臥常處呼寫?臥廳中而呼寫,此廳諸臣入侍,設藏子後也。靜益靜,比諸典設,其亦從容也。召濬川都廳,自惠政橋,至太平橋巡審,若有欠潔處,其令家前洗滌後來奏。
藥房口傳啓曰,昨夕湯劑封入命下,雖不敢不依敎奉進,下情已不勝缺望,而今日湯劑,當進三貼,時已報申,尙不御一貼,悶鬱焦迫,尤當如何?臣等方將措辭求對之際,卽伏見下政院備忘,有雖微聞雨聲然後當飮建功之敎,臣等相顧愕眙,罔知所措。近日以來,兩次得雨,且擧報謝,則今以各處郡邑未盡周洽,過費聖慮,有此下敎,豈非萬萬過當乎?矧今玉候雖復,戒在少愈,保護之道,尤不容少忽。伏乞亟許臣等入侍,仍進湯劑,千萬祈祝,惶恐敢啓。答曰,氣則差勝,而心爲民沓沓下敎,則臣誰爲君心乎?於今雖得霈,予心定矣。
具㢞啓曰,時原任大臣,有稟達事,來詣閤外,請對矣。
以備忘記傳于尹勉升曰,爲君其何?寔爲元元。涼德何惠,誠淺何效?嗟哉,今臣,何心泛泛?
沈勗之,以禁衛營言啓曰,來八月當十番右部右司屬全羅道五哨軍兵逢點實數,六百五十二名,已爲點閱整齊,來八月初一日,與內外各處入直軍兵,依例替代後,舊軍放送之意,敢啓。傳曰,知道。
又以禁衛營言啓曰,來十月當十番右部後司屬全羅道五哨軍兵,來九月二十五日京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來十月十一月兩朔應立後部中司屬,京畿右道三哨,黃海道二哨,合五哨軍兵,九月二十五日京中逢點,十月初一日,與左司軍兵,當爲替代立番,趁期調送事,兩道監兵使處,依前知會之意,敢啓。傳曰,知道。
又以御營廳言啓曰,本廳來八月九月兩朔應立後部左司屬,京畿左道三哨,右道二哨,合五哨軍兵六百七十名,已爲逢點整齊矣。八月初一日,與前司軍兵替代後,舊軍放送之意,敢啓。傳曰,知道。
又以御營廳言啓曰,今此下番別破陣步軍賞格,從分數多寡,以本廳所儲木綿,分給之意,敢啓。傳曰,知道。
又以御營廳言啓曰,去夜犯夜人無所捉,敢啓。傳曰,知道。
具㢞,以忠勳府言啓曰,本府書寫忠義衛尹啓宗有頉,代忠義衛高敬基差下,依例假郞廳稱號,何如?傳曰,允。
沈勗之,以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
執義權穎啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。罪人五得所犯,實是前古所無之變,偸取情節,萬萬凶獰。酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。罪人吳益祥,承命摘奸,何等嚴重?不以實狀歸奏,究其情節,萬萬叵測,請巨濟府充軍罪人吳益祥,依律處斷。二行刀割罪人呂善亨,傳啓之際,不爲告達,親問之下,敢以天聰之未徹爲言者,究其心迹,萬萬叵測。今此酌處之命,雖出於好生之德意,論以國體,不可島配而止,請黑山島定配罪人呂善亨,亟正邦刑。
正言李思祚啓曰,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。吳益祥,以摘奸宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。二行刀割罪人呂善亨,傳啓之際,不爲告達,親問之下,敢以未徹天聰爲言者,究其心迹,萬萬叵測。今此酌處之命,雖出於好生之德,論以國體,不可島配而止,請黑山島定配罪人呂善亨,亟正邦刑。罪人五得,其所負犯,關係至重,揆以王章,自有當律。酌處之命,雖出好生之聖德,而三尺至嚴,不可容貸,請黑山島爲奴罪人五得,依律處斷。
以承傳色口傳下敎曰,爲民留政院,捧納承旨解見任,耳目一體解見任,啓草給之。
以承傳色口傳下敎曰,入直禮郞,馳詣先農·先蠶壇,看審淨潔與否,壇直亦摘奸,來奏政院。
藥房口傳再啓曰,臣等猥陳焦迫之忱,冀蒙晉接之恩,及承批旨,大失所圖,誠不勝抑鬱之至。今日聖心之煩惱,出於爲民之至意,臣等雖甚愚迷,亦豈不仰揣,而秋後之雨,不患寡而患多,卽今京外所得,雖有多寡,幾皆均霑。況湯劑進御,初不關於致虔齊潔之節,而一或停進,大有違於節宣保嗇之道,不許臣等之持入,豈非萬萬過中乎?玆敢來詣閤外,冒萬死更此煩瀆。伏乞暫許臣等持湯劑入侍,千萬懇祝,惶恐敢啓。
以承傳色口傳下敎曰,來日崇政殿當見之矣。退去,然後可以便寢,如是守夜,則資政殿丁字閣,當着衣徹宵矣。
藥房口傳三啓曰,臣等祗奉湯劑,顒俟召命於閤外,卽伏奉十行批旨,辭旨懇惻,兪音邈然,臣等泄菀焦迫之極,輒此冒瀆焉。玉候向復,戒在少愈,日三進御之湯劑,不進一貼,又不欲安寢殿,移次冷廳,凡係節宣之道,一切疎虞,此豈不萬萬焦迫者乎?伏乞亟回聖心,俾臣等入侍,仍進湯劑,還御寢殿,以盡保嗇之道,千萬幸甚,惶恐敢啓。
上在慶熙宮。停常參·經筵。
藥房都提調韓翼謩,提調李景祜,右承旨具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。幾十載臨御,何惠吾民?暮年用心,自春幾次,陳奏先來,夙宵以待,豈意鋤旱,一何至此?萬民何由?寔由一人。旣得甘霈,猶欠浹洽,春夏祈雨,三日卽遍,而其於此時,雖欲霎時而止,其猶欠遍,何敢弛心?鍾聲渺然,必也西風,風若此而雨何洽?此心憧憧,殿中將諭,氣則一樣,待敎入侍。
中宮殿·惠嬪宮,藥房口傳問安。答曰,知道。
傳于尹坊曰,入侍時,只禮戶房入侍,侍衛置之,鄕民,崇政門外待令。
傳于具㢞曰,若思舊日,嬪宮差備,豈可若是不淨乎?入直雇軍,不能申飭而然。依此省記,點考騎郞,坐建明門,取考號牌後來奏。
又傳于具㢞曰,壬午後申飭,若何,而代立多,至於匠人代立,此亦萬古豈有?駭然,檢飭承言色二人記過,待令。
有政。吏批,判書李溵進,參判李潭受由在外,參議洪樂純牌不進,右副承旨沈勗之進,以申大修爲執義,金光緯爲掌令,李澤徵爲掌令,李漢慶爲持平,李商巖爲正言,李昌任爲副校理,趙宗鉉爲兼輔德,徐命膺爲右參贊,朴相德爲知經筵,李秀得爲戶曹參議,金和澤爲禮曹參議,姜潤爲司成,金景祖爲永禧殿令,愼認明爲宗簿主簿,鄭趾煥爲典籍,盧天佑爲典籍,洪啓禭爲鎭安縣監,韓鼎裕爲義盈直長,安大濟爲耆老所守直官,白宗赫爲西學訓導,朴師赫爲學諭,李昌任爲兼持平,黃敬老爲崇靈殿參奉,洪檍爲大司諫,永禧殿令金景祖,軍資判官成德演相換,左參贊徐命膺,右參贊鄭弘淳,副護軍金履健贈吏參例兼,前參判金應淳考。兵批,行判書申晦病,參判趙榮順在外未肅拜,參議邊得讓病,參知李壽勳入直進,右副承旨沈勗之進,副護軍閔鍾烈,副司直金魯鎭·洪檢·趙,副司果李廷赫。
傳于沈勗之曰,御史入侍,下敎時爲之。
具㢞,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜無犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,得霈則當分揀,此備忘記,只分付以置。又下敎曰,得相·太山·旕金待令,騎曹問其主以奏,其餘闕代減雇軍。內司匠人雇軍代立,萬古所無,何許人與誰人之奴子與否,知入事,分付騎曹。
又下敎曰,以此觀之,闕內代立,浩多可知,從當摘奸,而若有一人代立者,問其主當起過,牌召內侍府郞廳,分付。
以承傳色口傳下敎曰,與親傳有異,麗春門當下轎,承旨待令於通陽門外。
傳于沈勗之曰,今朝禮房,三明日皇明通紀封進時,細仗鼓吹稟,觀得霈與否以稟云,更思之,雖非此時,鼓吹則過,只細仗陪進,予崇政殿月臺當親受,以此,分付。
傳于尹坊曰,明日香祗迎,崇政殿庭爲之事。榻前下敎
司譯院堂上,譯官一人入侍事,下敎。
皇明通紀進上日,延和門就受事,下敎。
傳于尹坊曰,內局入侍,陵官亦同入,禮房承旨,持祭報府入侍。
傳于尹坊曰,令金景祖,今日政,他官換差。
又傳于曰,祈雨祭相値,政事當日爲之,參議洪樂純,只推,一體參政。
傳于尹坊曰,都承旨,與長陵參奉同爲入侍。
儒臣,持問答入侍事,下敎。
代押承旨入侍事,下敎。
傳于尹勉升曰,噫,尺餘廣廳,爲民致潔,漫公事留院事,下敎,則無故闕啓旣多日,而此日强爲草傳解見任之命,亦爲參酌。嗚呼,其君,眼惟在於元元,而況今日大臣,句管諸堂入侍講定後,當飮建功下敎,則猶在公事留院之日也。雖衰君命,焉敢若是陳章?昨日雖未及聞,今日豈耳聾也?右袒多氣,若是章皇,頃者處分,可謂先見矣。此等怪氣,予常惡之,大司諫鄭光漢,特施不敍之典,以嚴君君臣臣之義,其章給之。
又傳于曰,今番下敎,若何,而十一日程途,進程猶可也,十五日交印,此何事體,此何紀綱?事當下敎,而數遞可悶,其默當該府使朴思訥緘辭,從重推考。陪持僅十二日來京,若此而邊報何言?令左水使從重決棍,以礪怠慢。
傳于尹勉升曰,闕中有受敎,顧不重也。況雇軍孟浪,予已知矣,而水淸無魚,心常戒之,故雇軍定數,蓋此也,而中官無狀,任自代立。至於壬午年,有莫重處萬古所無之事,旣已嚴律,則猶不懲創,五得之偸御衣,殿庭登聞而極矣。此正若胡傳以此堤防之說,中官其宜懲戢,而今又有代立之事於鍮器匠,可謂寒心。一中官,業已嚴處,中官智好文,身爲承言色,尤涉可駭,令內寺府,特施刊名之典。今番祈雨畢後,令騎郞詣差備門外咸聚,入直雇軍,若有代立者,此關係軍律,問其主名草記,予當嚴處,以此分付內寺府。
傳于尹坊曰,都承旨傳旨踏下,承旨有闕,代前參判金華鎭·前承旨趙爲承旨,牌招察任,房順房。三院副提調例兼。
傳于趙曰,當爲命禱,而欲雨欲雨,何敢慽陟降?惟待惟待,於今節序已晩,霈然愈邈。嗟哉,昔年愛恤者,何敢悉待?卄九日太室社壇,遣大臣攝行祈雨,祭文當親製,而明朝祗迎後,仍詣典設司,經宿而回,大祝依例儒臣,諸執事另擇事,申飭該曹。
大司諫鄭光漢,伏以臣伏見昨夕傳敎下者,有臺啓還給臺臣,承宣解見任之命,臣愚竊以爲過也。噫,鋤旱旣甚,聖心焦勞,對越於穆淸之中,憂勤於靜攝之餘,屛機務之煩,篤寅畏之誠,冀得方寸之雨,今日群下,孰不仰聖念之如惔,而此時百司之官,不敢偃然自便,奔走率職,盡其當分者,亦足爲修省之一助。昨日旣非齋戒,近者又有特飭,則兩臺之詣臺固也,旣有府院之啓,則喉司亦安得無端不捧乎?臺啓體段,不輕而重,有非諸臣章疏之比,惟彼兩司謄故紙之語,雖涉瀆擾,論以聖朝待臺閣之道,宜存體貌,今此無批而還下,旣屬無前之規,終歸過中之擧。臣謂還入啓辭,特賜批旨,仍寢三人遞免之罰,恐不可已也。取進止。
大司憲南泰著疏曰,伏以臣卽伏見傳敎下者,大司諫鄭光漢,有不敍之命,臣不勝訝惑之至。今玆之旱,嘻,亦甚矣。以聖上雲漢之誠,齋心默禱,不遑他事,凡在群下,孰不欽仰,而第伏念臺體至重,特飭且嚴,則苟非齋日,兩司之詣臺傳啓,烏可已也?此與漫公事留院有異,則喉院亦安敢不捧乎?兩臺臣一承宣之同時處分,誠爲過當,諫臣之箚請還寢,亶出匡救之忱,以聖上翕受之量,固宜優容嘉納,而摧折太過,至罷其職,臣竊爲聖朝惜之。事在目下,而臣則不言,諫箚先之,溺職之失,臣方自訟,而且念比來,臺臣啓箚,無批還下者多,殊非來諫之道,臣重爲之慨然也。區區愚忱,終不得不略此仰陳。伏乞聖明,收還前後傳敎,且賜批旨,以光聖德,以重臺閣,千萬幸甚。臣無任屛營祈懇之至,謹昧死以聞。
大司諫鄭光漢上疏,大司憲南泰著上疏,竝還出給。
辛卯七月二十七日辰時,上御崇政殿。時原任大臣·句管堂上·禮堂入侍時,領府事金相福,領議政金致仁,判府事金陽澤,左議政韓翼謩,判府事李昌誼,關西句管堂上申晦,北道句管堂上鄭弘淳,湖南句管堂上元仁孫,京畿句管堂上李景祜,禮曹判書李昌壽,參判李徽之,左承旨尹坊,右承旨具㢞,記事官閔鼎烈·李度默·柳雲羽,以次進伏訖。上着黑笠,衣絳袍,以乘輿出資政門,御崇政殿,招入鄕民,問今番雨澤周洽與否。京畿·慶尙之民,告以周洽,黃海·平安之民,以猶未周洽爲告。上命大臣諸堂入侍。賤臣承命出,率入致仁進伏曰,夜來聖體,若何?寢睡,亦何如?上曰,睡則善矣。上曰,雨洽乎?致仁曰,洽矣。上曰,問諸鄕民,或告以洽,或告以未洽矣。致仁曰,民以周洽爲好,而今時則不然矣。上曰,祭于太室·社壇,何如?致仁曰,旣已報謝,則不必更祭爲言,而臣則以爲當祭。翼謩曰,今則雨旣周洽,有何聖心之煩惱乎?上曰,頃者之雨,便是驟雨矣。致仁曰,庚戌之年,多驟雨矣。上曰,然乎?翼謩曰,昨夜處冷,氣候不瑕有傷損節乎?上曰,處冷,好矣。致仁曰,處冷必害聖體矣。翼謩曰,湯劑終不進御,下情不勝悶迫矣。上曰,飮湯劑,故長生而見此暵矣。翼謩曰,何爲以有此不忍聞之下敎乎?上下榻而坐,命具㢞書齋宿典設司傳敎。上曰,頗有雨意,可幸。上命原任大臣入侍。賤臣承命而出,相率而入。上親製太室社壇祈雨祭文,命編次人元仁孫讀之。上曰,今若得雨,予無患矣。仍飮涕。致仁曰,何爲以發此不忍聞之敎也?上曰,皇天祖宗,付予以生民休戚,故如是耳。上還御榻上。相福曰,昨日所御湯劑,侵晨不御,氣候,伏未知如何,水刺之節,亦如何?上曰,水刺未知其味而食之矣。上曰,今亦日高而雨意漠然,可悶,聞御于彼大闕則暵,御于此大闕則雨云,未知其故也。致仁曰,臣等聞之,彼雨此暵矣。致仁曰,御于典設司時,洞開窓戶而殿坐,伏未知何如。上曰,當如所告矣。藥房進湯劑,上進御。上曰,諸道伏聞,果何如?申晦曰,關西雨洽云矣。鄭弘淳曰,北道田畓,皆穴農云矣。元仁孫曰,湖南亦穴農云矣。李景祜曰,京畿,雨澤周洽云矣。昌壽曰,臣亦聞之,嶺南穴農云矣。上曰,趙兄弟,貌同乎?致仁曰,少壯時像肖,及其長成,貌異矣。上命尹坊書傳敎,以李徽之爲都承旨。徽之將出,上命勿出曰,彼爲人甚精矣。以金華鎭爲都承旨。翼謩曰,漫文書留院中,臺啓亦入於其中乎?上曰,漫公事旣已留院,臺諫焉敢入啓辭?李思祚,曾爲臺閣而若是,極可痛駭。上曰,吏判行公乎?致仁曰,旣已肅謝矣,似可行公。上曰,雖行公,一邊可以面騂矣。洪樂純則久矣。致仁曰,然矣。上曰,樂純之向日違牌,爲李溵修人事也。今則以久,爲羞恥之事矣。翼謩曰,自古有久任置簿之語矣。上曰,長陵參奉金宇鎭,率來于政院,夕入待,使之同入。上命進湯劑。賤臣出率內局提調以入,而已皆退出。
辛卯七月二十七日辰時,上御崇政殿。藥房入診入侍時,都提調韓翼謩,提調李景祜,右承旨具㢞,記事官鄭澤孚·李度默·柳雲羽,醫官方泰輿·李以楷·鄭允協·吳道炯·金季良·鄭允說·徐命緯·金孝儉,以次進伏訖。翼謩曰,夜間聖體何如?上曰,僅僅支撑矣。翼謩曰,湯劑久未進御,下情不勝悶迫矣。仍進湯劑,上進御。翼謩請診候。上曰,得雨前,則決不診候矣,其止之。翼謩曰,何爲如是乎?上飮涕曰,雨若周洽,則吾民庶幾,予無憂矣。景祜先退。上曰,藥房提調,持湯劑更爲入待。出榻敎景祜持湯劑進伏,仍進湯劑,上進御。翼謩曰,第三貼,待下敎乎?上曰,唯。上曰,長陵參奉金宇鎭,夕入侍使之入侍。出榻敎㢞曰,皇明統記刊進日,儀仗鼓吹,何以爲之乎?上曰,刊進日爲之,而當親受於延和門也。命退去,諸臣以次退出。
辛卯七月二十七日午時,上御右文閣。入侍時,同副承旨尹勉升,記事官閔鼎烈·李在學·柳雲羽,以次進伏訖。勉升進伏。上命讀吏批望筒。上曰,注書出傳都承旨金華鎭,長陵參奉金宇鎭來待于閤門外之意。賤臣傳命而入。更命率來華鎭·宇鎭曰,汝何歲入侍?宇鎭曰,十六歲入侍矣。上曰,今見其子,如見相臣矣。上曰,汝陞補所製能誦乎?宇鎭誦四五句。上曰,已至數年而能誦,難矣。命退去。上曰,金景祖誰也?勉升曰,金宗瑞之子孫。上曰,懸註乎?勉升曰,然矣。上曰,今於渠可謂便乎?更命換差。上曰,注書持傳敎及政望筒,出給于吏曹,而薇院長出代以納後,吏判退去之意,分付。上曰,注書誰也?勉升曰,閔鼎烈矣。出傳上敎而入,戶外有瑟瑟之聲。上曰,此必是東風也,可悶。上曰,差備門開而不閉,故曾有御衣偸竊之弊,此後則中官,申飭以閉也。金景祖,以軍資判官換差以入。上曰,此米布衙門,勝於令也。勉升曰,令是淸閑之職也。勉升讀奏萊伯到任狀啓。上曰,東萊府使朴師訥,何日辭朝乎?注書知入。又下敎曰,東萊幾日程?注書知入。出問于吏曹,則今月初二日辭朝,而自京距東萊,十一日程云,以此復命。上曰,注書出去,儒臣特問答入侍事,分付。賤臣出,率校理金尙集,副修撰金基大以入。上命兩儒臣讀,讀畢。又命承旨讀,又命注書讀,又命翰林讀。命儒臣先退。上曰,注書出率譯官以入。上曰,譯官誰也?曰,朴道貫矣。上曰,使行,幾日當入去?道貫曰,六月十五日渡江,留柵門二日矣。計其日子,則入去,似過十餘日矣。然而中路若遇潦水,則似難排日計程也。上曰,已知入去消息云,此訛傳乎?道貫曰,恐未的奇也。上曰,使行入去之日,卽呈咨文乎?道貫曰,然矣。上曰,皇帝之子幾人?道貫曰,十二人云,而見存者八人矣。上曰,其長子幾何?道貫曰,精緊矣。上曰,譯官李重海,曾以辨誣入去也,留彼幾日而還?道貫曰,幾留四十日而出來云矣。上曰,八月封印云,然乎?道貫曰,未也。皇帝生日,則其月但停刑而已。命退出,承史亦出來。
辛卯七月二十七日未時,上御資政殿。藥房入診入侍時,都提調韓翼謩,提調李景祜,副提調金華鎭,記事官鄭澤孚·李在學·柳雲羽,醫官方泰輿,以次進伏訖。翼謩曰,午間水刺之節,何如?上曰,一樣矣。禮房來乎?華鎭曰,禮房家在江郊,姑未入來矣。上曰,左副承旨,持祭報府入待。出榻敎賤臣承命出來,與具㢞偕入進伏。上具翼善冠起坐,命㢞讀奏祭報府訖。上曰,承旨出去,明日代押皆爲之,申飭齋所,亦爲齋宿,可也。㢞先退。翼謩進湯劑,上進御。上曰,吏曹郞廳·諸執事摘奸後來奏。出榻敎翼謩·景祜先退。上曰,守廳承旨入侍。出榻敎賤臣承命出來,與尹勉升偕入進伏。上曰,承旨誰耶?華鎭曰,尹勉升也。華鎭·澤孚先退。
上在慶熙宮。停常參·經筵。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖愈也,涼德誠淺,此心憧憧。昨聞南北道臣狀聞,冞切沓沓,命相代攝,予則便處,浹洽何期?氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以備忘記,傳于李碩載曰,三名日方物中,今年誕日,冬至二方物,其令停封。
又曰,今者亢旱,嶺南特甚,其君一斗減膳之時,焉敢循例自奉?書下朝紙,其令知悉。
又曰,噫,冥年今年,今年用心,萬古豈有?暮年攸依,其猶元元,嗟哉,鋤旱,古亦有矣,今予暮年,可謂焦悶。若問其由,其在一人,幾四十年臨御,莫能誠心奉先,只曰追慕一也,莫能恤我元元,只曰爲民一也,紀綱日下,人心日渝一也,躁競莫停,浮囂轉甚一也,百度解弛,萬機叢挫一也,奢侈成風,民困蔀屋一也,雖得甘霈,浹洽邈然一也,幾次典設,便臥便宿一也,南衙日惰,北寺日驕一也,甚矣時體,日唱萬隨一也,君命楚越,舊習欲萌一也。有一於此,國將何國將何,其況十乎?此由涼德,此由涼德。旣稱十愆,九升循例,加下準一斗,其令中處,咸知涼德。
以承傳色口傳下敎曰,禁川橋,或有雜物乎?令宣傳官摘奸後,請承傳色以奏。
又下敎曰,俄者中官,以一日三升告達,故下敎矣。傳敎中三升,改以九升,此下米,下于司䆃寺。
又下敎曰,此下米,一體下該寺。
又下敎曰,田光洙特汰,勿復撿擬,其代,卽爲擬入。又下敎曰,宣傳官,昌德·昌慶·景福宮·禁川橋看審而來。
又下敎曰,禁川橋衛將及部將,未可親執爲之乎?斯速爲之,如遲滯,則當殿坐於禁川橋矣。
又下敎曰,如今日之時,宣傳官豈可如是來稟乎?其摘奸宣傳官汰之,其代,斯速擬入。
又下敎曰,昌德·昌慶宮衛將皆汰去,其代,斯速擬入。
又下敎曰,俄者其宣傳官旣已施賞,而承傳色誤奏而然矣。其宣傳官仍任,其代,單子置之,柳鎭豐待窠直付。
又下敎曰,其君用心之時,承傳色中官,莫知去處,曺壽喆·金興曄·申德龍,竝越俸三等。
吏曹口傳政事,以尹得養爲兵曹參判,金致讓爲參議,申尙權爲參知。
兵曹口傳政事,以南履五·洪和輔·孟廷榦·李普漢·李宜復爲五衛將,尹壽禧爲昌德衛將,梁鍵爲昌慶衛將。
傳于李廷壽曰,新除騎堂,竝牌招入直。
任希敎,以禁衛營言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜犯夜人,無所招之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
林鼎遠啓曰,大司憲南泰著疏批未下,執義申大脩在外,掌令李澤徵·金光緯在外,持平權恢陳疏下鄕,李漢慶在外,監察茶時之意,敢啓。傳曰,知道。
建明門入侍時,時原任大臣入侍事,下敎。
傳曰,承旨魚錫定,代李碩載除授,牌招察任,房依初下敎。
傳曰,都提調·提調下敎安徐,命召,令史官傳授,安心勿待命事,亦爲傳諭。
再明日香祗迎後,月臺親受皇明通紀事,榻前下敎。
傳曰,於今禁川橋,常時不濬可知,今年五衛將,一竝汰去,口傳備擬。
今日禁川橋濬川軍,令惠廳,來朝各給米一斗事,下敎。
傳曰,今聞海西道臣狀聞,香祝依嶺南例,明朝卽爲下送事,分付。
宣傳官二員待令,騎馬六疋立之事,下敎。
傳曰,噫,豈特爲民深悶?慽于陟降,今日難攝行。日杲杲霈邈邈,是誰是誰?卽予卽予。貽慽陟降,下負元元,復何遲待?特爲減饍仰謝,而只大殿擧行,其減以待後日,今何用此例?自今日減饍,例減九升盛下,下司䆃寺。
傳曰,今予一心,惟在追慕,而況爲民此擧乎?奉審承旨遺謂皆奉審而來,其奏,次第有條理,特賜鹿皮一領。
傳曰,當此悶旱之時,禁川橋不爲洗滌,在於咫尺,合眼不飭,今月內入直騎堂,竝施以不敍之典,此時趙榮順在外,其涉駭然,一體施以不敍之典,諸代,今日內竝口傳備擬,牌招入直。
典設司入侍時,傳曰,內局知予坐庭中,皆來帳外,則五承旨,焉敢便處尙瑞院乎?若此欲雨旋止,焉可已也?竝解見任。
傳曰,前承旨李在簡·魚錫定·林鼎遠·任希敎·李廷壽爲承旨,牌招察任,房順房,李廷壽爲軍士房。
傳曰,兵曹參判違牌,事勢固然,其在禮使之道,其宜一伸廉隅,許遞,其代金光國除授,待開門牌招察任。
今日大臣·該堂·兩司入侍,右文閣決滯事,下敎。
傳曰,嗚呼,臨御幾十載,涼德誠淺,自恧自悚者多,而今年鋤旱,誠予初見,而氣衰心耗,俯鑑愈邈,其於今日已判。嗚呼,廟社祈雨,微忱,若何,而䙝瀆而已,其何得乎?昨盡已諭,而于今無他得雨之道,亦無待報節之事,限三朔減膳,立冬後復膳,旣已定朔撤樂,一體知悉。今年兩名日物膳,亦爲停封,三覆未行其幾年,其中若有酌處者,亦豈非致旱之一道乎?今日大臣·該堂兩司入侍,右文閣決滯。
辛卯七月二十八日辰時,上御崇政殿殿庭。香祗迎後,入于典設司入侍時,行都承旨金華鎭,左承旨尹坊,右承旨趙,左副承旨具㢞,右副承旨沈勗之,同副承旨尹勉升,記事官鄭澤孚·閔鼎烈·李度默·柳雲羽,藥房都提調韓翼謩,提調李景祜,以次進伏訖。上具翼善冠·袞龍袍,以乘輿出通陽門,詣板位,行祗迎之禮。禮畢,上步出崇政門·建明門,至興化門外,乘輿以入。命具㢞及沈勗之,馳往宗廟社壇奉審以來事,下敎。上詣典設司,俯伏于庭良久,藥房三提調進前。翼謩曰,步出高階,躬伏卑地,當此老炎愈酷之日,何不自愛,而一向勤勞?入處齋室,千萬伏望。上不答。如是者至再至三,上終不答。社稷奉審承旨,歸告無頉。翼謩又曰,聖念如此勤摯,必得雨矣,何必當陽久伏?只損玉體而已。上終不答。宗廟奉審承旨,告歸無頉。上乘輿至秉禮門內,下輿復乘輿,至淨雲門·紫極門,至武德門下輿,坐于門外,而已俯伏。上命宣傳官解所佩,奉審社壇內外墻頹圮處以來,歸告無頉。上曰,誰也?華鎭曰,朴光迪也。上曰,忠臣朴彭年之後也。上曰,故相閔百祥之家,在於何處,社壇之下乎?華鎭曰,然矣。上曰,閔百興之家,卽社壇之右邊洞矣。上曰,閔百祥奉祀,其累代乎?華鎭曰,未可知也。上曰,故相閔百祥之家,罷齋後,當遣承旨致祭,祭文則親製以下,禮房知悉。上曰,閔百興,與其兄容貌不同矣。華鎭曰,容貌雖不同,氣習一樣矣。上乘輿至多慶門,降輿以步秉禮門,復乘輿至于暎月門,復降輿以入。少頃,上出復乘輿,坐于路上良久。上曰,校正皇明通紀者,南泰檢云。華鎭曰,洪檢,而南泰會之壻也。上曰,精神衰矣,旣是南哥之婿,則雖呼之以南檢,未爲不可也。遣政院書吏于兩處監察所去處,禁酒禁草事,分付。上至建明門俯伏,召光迪曰,若有持來草具者,竝奪取,屬公于宣傳官廳。上召睦祖永曰,摘奸下吏之持草具者,屬公于兵曹。又曰,雖承旨玉堂,有持來者,皆奪取。又曰,雖兵判,如持來,奪取。若此,然後國有法矣。翼謩曰,願入齋室。上曰,以予不肖,暵乾若此矣。翼謩曰,何不念陟降乎?上曰,欲爲愛恤元元故耳,謹修在我之道而已。宣傳官·騎曹郞來告,摘奸則元無草具持來者。上曰,其然?然則美矣。翼謩固請入于齋室。上曰,昨已諭,今何困乎?景祜曰,日已過午,願進湯劑。上曰,將排口而注乎?其止之。上曰,若以建功困予,予當伏于太陽矣。命藥房提調,使之退出。傳諭于社壇獻官諸執事,以禁酒禁草。上曰,注書往諭。賤臣承命進去。上入于典設司,諸臣退出。
辛卯七月二十八日酉時,上御典設司入侍時。行都承旨金華鎭,左承旨尹坊,右承旨趙,左副承旨具㢞,右副承旨沈勗之,同副承旨尹勉升,記事官鄭澤孚·閔鼎烈·李度默·柳雲羽,以次進伏訖。上俯伏于典設司庭,招衛將等,疏濬禁川橋事,分付。上召宣傳官二員,馳往宗廟社壇奉審以來事,下敎。上乘輿,還入大內,有頃復出,至典設司下輿,步至于建明門外俯伏,排立軍兵,退處其所事,分付。上久伏而不起,日已昏黑,擧燭後步入典設司,又出伏庭前。上曰,其君悶旱之時,承旨便處于尙瑞院,竝解見任,以藥房都提調勿待命,傳諭事。賤臣出去。翼謩入來,又請進湯劑。上大笑曰,又困予。上召禮郞金鳳顯,馳往康陵,詳問守護軍,二日赴役,何以爲之?役糧,以儲置米除減乎?抑何以爲之?卽爲回奏。鳳顯未能聽知。上曰,汝居在何鄕?鳳顯曰,在平安道矣。上曰,徒能讀講書而已。上召開陽門守門將曰,大臣入來者,汝阻搪而不入云。對曰,未也,大臣元無入來者矣。上曰,若入來,須勿禁之也。上減御供米。翼謩曰,御供至重,何爲減下?上曰,以不雨故如是,而予於凡事,甚分明也。命賤臣率領府事以來。相福趨進以伏曰,終日徹夜,露禱于磚石,下情不勝憂悶,伏願進御湯劑。上不聽,王世孫出來侍坐。上曰,汝何爲以來哉?金陽澤·李昌誼·金致仁入來,懇請還御大內。上曰,領相困予。遂步入,致仁等固請乘輿,上不聽。屢次泣陳,上始乘輿,還入大內。諸臣隨至于通陽門外,口傳問安而退,時夜將曙矣。
上在慶熙宮。停常參·經筵。
藥房都提調韓翼謩,提調李景祜,副提調金華鎭啓曰,昨日離次經宿,徹夜露禱,侵晨還內,勞動旣多,伏未審聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,王世孫侍坐之餘,氣候,何如?臣等不任區區憂慮,敢來問安,竝此仰稟。答曰,知道。因予涼德,有此鋤旱,因予益衰,何能仰孚?一則予,二則予。今於暮年,誠負昔年愛恤遺民,何顔以拜,何心臨民?欲諭沓沓,冀霈憧憧,氣何暇諭?待敎入侍。世孫氣候亦一樣矣。
還內後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
林鼎遠啓曰,大司憲·執義未差,掌令二員未差,持平權恢陳疏下鄕,持平一員未差,監察茶時之意,敢啓。傳曰,知道。
以承傳色口傳下敎曰,有耳目之國耶?牌招爻周,南泰著,依鄭光漢例捧傳旨。
又下敎曰,各殿承傳色·承言色記過,建明門殿坐時待令,內寺府書員及衛將所書員,亦令騎郞決棍。
李廷壽,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,依例復膳間姑停之意,敢啓。傳曰,知道。
傳曰,內局入侍。
傳于林鼎遠曰,都憲疏給之。
備忘記,當詣臺時皆逡巡,應停時草傳,柏府·薇院長,爲此類而設者,豈爲君?柏府許多詣臺,俱稱在外,若此而何時得霈?雖薇院,今日焉敢待牌?稱在外人不謝恩類,倂施刊板之典。
傳于李碩載曰,入直兩儒臣,當奉命,待下敎入侍。
以備忘記,傳于李碩載曰,朝者猶有其雨之望,太陽若前,心欲煮背而謝民,九營饍特停,畿營初日生獐,停封。
李廷壽啓曰,兵曹參知申尙權,謂有情勢,陳疏徑出,原疏纔已退却矣。依定式,禁推傳旨捧入之意,敢啓。傳曰,知道。
傳于李廷壽曰,今日專爲百姓之事,分付金吾·該曹,釐正關子,明日待開門爲之。
李廷壽,以兵曹言啓曰,令騎郞詣差備門咸聚,入直雇軍若有代立者,問其主名草記事,命下矣。發遣本曹郞廳,各差備雇軍等,咸聚差備門外,依省記,相率點考,而考見號牌,則皆是內官奴屬,無一人代立之意,敢啓。傳曰,知道。
又以御營廳言啓曰,去夜犯夜人,無所捉之意,敢啓。傳曰,知道。
又以一所巡廳言啓曰,去夜犯夜人,無所招之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
賑恤廳啓曰,依傳敎,禁川橋濬川軍三十四名,各米一斗式題給之意,敢啓。傳曰,知道。
李廷壽,以義禁府言啓曰,今日親臨疏決時,本府所管定配罪人慶尙道熊川縣安骨鎭卞世英,咸鏡道鏡城府金景行,鍾城府李仁海,忠淸道藍浦縣李在徽,全羅道金溝縣李宗魯,珍島郡李萬軾,藍浦縣尹光賓,端川府朴敬行,金海府李得華,海南縣趙德常,甲山府宋樂休,徒配罪人江原道春川府柳軫,洪川牧李彦愼,京畿楊州牧李東運,平安道嘉山郡趙慶輔,靈巖郡楸子島鄭智世,楊州牧李爀,溫陽郡趙惠慶,泰安郡李春琦,龍仁縣李敬懋,豐德府權尙明,廣州府劉漢坤等放,羅州牧黑山島金若行,長城府李東三,熊川縣金得源,靈巖郡韓鏶,三水府金璹,羅州牧智島鎭張謙等減等,削黜罪人韓光會·成胤儉·鄭煥猷·洪相聖·姜彞福,時囚罪人李普觀特放,承傳,啓下矣。卞世英·金景行·李仁海·李在徽·李宗魯·李萬軾·尹光賓·朴敬行·李得華·趙德常·宋樂休·柳軫·李彦愼,李東運·趙慶輔·鄭智世·李爀·趙惠慶·李春琦·李敬懋·權尙明·劉漢坤等放送事,分付各該道臣,金若行·李東三·金得源·韓鏶·金璹·張志謙等,仍前罪目,各其配所,減等徒三年改錄之意,亦爲分付各該道臣,而韓光會·成胤儉·鄭煥猷·洪相聖·姜彞福·李普觀等,卽爲放送之意,敢啓。傳曰,知道。
又以義禁府言啓曰,時囚罪人前縣監權敬應,以不應爲私律勘處,以放事,命下矣。權敬應,以不應爲私律,杖八十收贖,奪告身三等放送之意,敢啓。傳曰,知道。
參知申尙權禁推傳旨,傳曰,玆事予已忘之,乃覺昨日承命,今日處義,俱可尙。況業已知,豈可每每撕捱,而雖然,騎曹宿衛之地,焉敢若此?其在國體,不可不嚴處,特施不敍之典。
內局入侍事,下敎,淸安按覈御史洪相簡入侍事,下敎,兵曹入直郞廳入侍事,下敎。
藥房提調,持湯劑更爲入侍事,下敎。
傳曰,潤今事,關係三省,都下豈有是事?嚴訊取招後,登對以奏。
傳曰,今者此命,多年不爲三覆,故有此也,而金漢彬事,問其本,一疑字也。不可置以一律,而然亂之本,道孫·甲德也,而其無漢彬,何有是事?雖置減律,不可尋常處決,道孫·甲德,各嚴刑三次,自本曹,嶺沿定配,漢彬亦嚴刑三次,自本曹,關東定配。予則曰麗重,必有若是處分之後,果有還來本曹,若知漢彬,卽爲草記以放。今者囚徒中,點下者與圈者,該堂齊會本曹,詳考文案,若有參酌者,卽爲求對以奏,以副予悶旱救災之意。
傳曰,國赦直放,其況爲民乎?大抵此類,今番賀行皆已放者陳奏,回來後事成,其當兼行,今者爲民靡不用極之時,何惜先後?該府旣施,該曹徒年類,一體皆放。
傳曰,噫,予自戊申後,審愼其過。至於今番事,關係莫重,不可不嚴,而意謂於重人命何?今聞領左相所奏,輔相若此,暮年可倚。往事勿說,厚者宜酌,且與予所料大異,於九原豈無飮恨?一則下敎,一則臺請,今不參酌,更待何日?況此律,不在世者一律,李玄錫·徐宗璧追削之律,特爲安徐,其雖正法者,旣下敎之後,何累於後?今者下敎,其令國人咸知。
傳曰,今聞淸安御史書啓,吳光表之敎人無疑,依例同推。本事外,朴必純所爲,其涉無狀,而御史旣已使道臣決配,而欺罔登聞,不可決配而止,刑推一次後,令道臣擧行。李宗夤事,卽權焄,而前縣監權敬應,於朴必純·吳光表事,可謂脫空,而於李宗夤事,昏暗難掩,御史旣已詳覈,則今無問渠之端,令該府施以不應爲私律,勘處以放。權焄則雖不知同姓之權,此等之事,造化本官,其習可惡,若不嚴治,其弊勝言?事當徒配,今方決囚,令道臣勿爲徵贖,決杖六十懲他。沿路諸守令雖稱者,其無表異之績,雖有些小句語,不過薄物細故,竝分揀,令道臣,申飭。
辛卯七月二十九日卯時,上御集慶堂。藥房入診入侍時,都提調韓翼謩,提調李景祜,副提調金華鎭,記事官鄭澤孚·李在學·柳雲羽,醫官方泰輿·李以楷·鄭允協·鄭允說·徐命緯·金孝儉·吳道炯,以次進伏訖。翼謩曰,徹宵勞動之餘,氣候,何如?上曰,難矣。翼謩曰,水刺之節,何如?上曰,數匙而已矣。翼謩曰,寢睡,何如?上曰,小睡矣。翼謩進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數,比前不足,而脾胃脈候,則太不足矣。翼謩曰,久未進湯劑,故脈候如是也。上曰,吳道炯入來乎?翼謩曰,今方入侍矣。景祜曰,昨日勞動,近來初也。上曰,亦萬古所無耶?景祜曰,聖算八耋之年,若是勞動,古所罕有也。翼謩曰,殿下聖學高明,無所不知,而至於保嗇聖躬,則何如是不自顧念耶?上曰,不知予身,故如是也。昨日則予果行素矣。翼謩·景祜齊聲奏曰,臣等極知惶恐,而殿下如是不自顧念,不能無憾於天地之大也。伏望繼自今,保嗇聖躬焉。上曰,予不知有聖躬矣。翼謩曰,今日金季良,以其母病,不得入來矣。上曰,惻然矣。卿等先退,可也。翼謩曰,第二貼,則當於右文閣入侍待令乎?上曰,唯。翼謩·景祜先退。命華鎭讀奏賑恤廳草記訖。命退去,諸臣以次退出。
辛卯七月二十九日午時,上御右文閣。藥房入診入侍時,都提調韓翼謩,提調李景祜,副提調金華鎭,記事官鄭澤孚·李度默·柳雲羽,醫官方泰輿,以次進伏訖。翼謩曰,午間聖候,何如?上曰,一樣矣。仍進湯劑。上覆湯曰,當此悶旱之時,予豈獨進湯劑乎?翼謩曰,臣等待罪內局,不能盡在下之道,故如此矣。上曰,提調先退,待敎入侍。景祜·華鎭先退,景祜持湯劑更爲入侍。翼謩進湯劑,上進御。命退去,諸臣以次退出。
辛卯七月二十九日未時,上御右文閣。大臣·禁堂·秋曹堂·臺臣同爲入侍時,領議政金致仁,左議政韓翼謩,判義禁具善行,知義禁李得宗,同義禁柳脩,刑曹判書沈鏽,參判趙榮進,參議朴道源,獻納郭鎭純,承旨任希敎,記事官鄭澤孚·閔鼎烈·李度默·柳雲羽,以次進伏訖。翼謩進伏曰,有何不平於聖心,而湯劑不爲進御乎?上曰,相臣甚事能知。翼謩跪進湯劑,上覆之于席。致仁曰,以殿下之誠意,未能得雨,臣等之所以悶迫。上曰,禮郞若入來,注書率入。賤臣承命率入。上問康陵役事何如,役糧何以爲之。鳳顯曰,役幾垂畢,役糧,自楊牧送來,以爲分給。上曰,汝何時爲講經第?鳳顯曰,丁亥年矣。上曰,辛受采好在云耶?鳳顯曰,伏聞于承正述,則好在云矣。上曰,辛受采,意以謂過分,至今無恙云,後分甚好者也。上召上下番儒臣李養遂·金基大,往于楊州及高陽,輕囚放釋,有拯劣米,仍爲蕩減,舊囚中或有寃者,知來以奏,名之曰決滯御史以送。命任希敎讀淸安御史洪相簡書單,至論所經邑倅,至于朴志源,嫌不敢擧論云,上大笑。翼謩曰,近來外方,人心不淑,僞造監司題辭,而至於擊錚者,間或有之,可痛也。上曰,以御史書啓見之,權敬應,極爲無狀矣。命讀禁府疏決,至金若行,上曰,怪者怪者。致仁曰,渠則自以爲,樹春秋大義而爲之云矣。翼謩曰,今則久於島配矣。上曰,渠本非辱我者,而但無人事矣。是爲金門乎?致仁曰,然矣。故相臣尙容之後孫也。上曰,眞怪者矣。其爲人本來狂乎?致仁曰,聞自未登第時,已有大議論云,而一謫,今五六年矣,庶有分揀之道矣。臣纔聞之,則若行,曾以此狂妄之言,裁書于故相臣徐志修,志修見而怪之,仍不付答云矣。上曰,其貌,何如?怪乎?致仁曰,平人而爲及第,經注說矣。上曰,果爲及第乎?減等,可也?致仁曰,減等則當次第得解,於渠甚幸矣。上又曰,其貌怪乎?致仁曰,不怪矣。上曰,其父母存乎?致仁曰,未可知也。翼謩曰,聞能文矣。上曰,今此減等,於渠大幸。上曰,李瀞可謂難矣。然而以刀橫刎,是㤼矣。李在徵誰也?致仁曰,未知。上曰,此輩不足責矣。致仁曰,然矣。至趙德常,翼謩曰,趙明鼎,其後稱寃云矣。至宋樂休,上曰,業欲特放而未果。命放之。禁堂先退,秋曹繼進。上命賤臣,以囚徒案出付政院,而傳旨卽爲書入。上曰,頃日處分,非過也,欲嚴正也。不然則君臣之義倒置矣。渠輩中有有福者,異常也,鄭得煥·許寬輩,極爲無狀也。上曰,纘新甚凶矣。翼謩曰,其眸子甚凶矣。上曰,泰徵甚凶獰矣,若如梟獍矣。致仁曰,聖躬連日勞動,而湯劑終不進御,下情不勝悶迫。翼謩亦固請,上許入。御史洪相簡入侍,而已退出,藥房提調亦出。上命賤臣持祭報府以入,伊時獻納郭鎭純陳所懷。上曰,朝鮮是兩班之國乎?天威震疊。賤臣持報府以入。上曰,注書書之。未能盡記,上曰,注書讀傳臺諫,可乎?予更爲誦傳於注書,可乎?賤臣惶悚而俯伏。上曰,注書誰也?賤臣起而對曰,小臣閔鼎烈也。上曰,更爲受書,讀傳臺臣。賤臣受書,以傳于臺臣。
獻納郭鎭純所懷,聖明悶旱之中,有此煩陳,極知猥越,臣旣入侍,敢此,仰達矣。臺啓體重,飭敎之下,旣已詣臺,則不可公然退去,故雖漫公事,留院之時,循例傳啓,勢固然矣。三臣處分,終涉過中,而亦非所以待臺閣之道,都憲·薇垣長之前後陳章,雖有瀆擾之罪,而其言則非不還寢,不敍之命,恐不可已也。上曰,無事之時,逡巡若此,有事之時亦若此,今者申飭,焉可已也?臺臣雖重,其君亦可輕乎?減膳焦悶之中,不思其君,右袒若此,事體寒心矣。
又所啓,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。又所啓,益男之事,萬萬妖惡,而其第百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。又所啓,吳益祥,以嫡奸宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。上曰,勿煩。二行半刀割又所啓,罪人呂善亨,傳啓之際,不爲告達,親問之下,敢以未徹天聽爲言者,求其心迹,萬萬叵測。今此酌處之命,雖出於好生之德,論以國體,不可島配而止,請黑山島定配罪人呂善亨,亟正邦刑。上曰,勿煩。又所啓,罪人五得,其所負犯,關係至重,揆以王章,自有當律。酌處之命,雖出於好生之聖德,而三尺至嚴,不可容貸,請黑山島爲奴罪人五得,依律處斷。上曰,勿煩。又所啓,臣入侍,故不避煩瀆,仰陳一言矣。及承聖批,誨責至嚴,其何可一刻晏然於臺次乎?請命遞斥臣職。上曰,今日元旱,專由侍從,不可循例以答,依啓。臺臣仍退去,承史亦隨出,時夜三更二點矣。
上在慶熙宮。停常參·經筵。
夜四更五更,下雨,或灑或雨,測雨器水深三分。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。抱誠淺而猶睡,爲吾民而心恧,氣何暇諭?右文入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于李在簡曰,沖子,當同爲祗迎,春坊知悉。
傳于李瀰曰,鄕民使之待令。
傳于李廷壽曰,只入直侍衛。
李廷壽,以吏曹言啓曰,明日擧動時,通禮不可不備,而左通禮金蓍耉在外未肅拜,今姑改差,竝與相禮未差之代,口傳備擬以入之意,敢啓。傳曰,知道。
傳曰,下鄕參議許遞與參知代,令該曹口傳備擬,待下批牌招入直。
吏曹口傳政事,以金和中爲左通禮,李仁默爲相禮。
吏曹口傳政事,以徐命善爲兵曹參議,以蔡緯夏爲參知。
李在簡,以吏曹言啓曰,來八月初二日,行雩社壇祈雨祭,遣大臣攝行祭大祝,前校理李命彬塡差,而時無職名,令該曹口傳付軍職,何如?傳曰,允。
又以吏曹言啓曰,宗廟朔祭大祝,前司書金鍾善,前正言鄭景仁塡差,而時無職名,令該曹口傳付軍職,何如?傳曰,允。
李碩載,以刑曹言啓曰,代立軍,令該曹充軍嶺沿事,命下矣。依傳敎,代立軍私奴東良慶尙道金海府,私奴太山迎日縣,私奴興大固城縣,竝定配所,卽爲押送之意,敢啓。傳曰,知道。
金華鎭,以司饔院官員,以提調意啓曰,本院奉事韓鼎裕,時帶燔造之任,而日昨政,義盈庫直長遷轉矣。莫重燔役,不可付之於手生之人,本院直長中依例相換,以爲竣事之地,何如?傳曰,允。
李廷壽,以漢城府言啓曰,依傳敎,金性完放出西小門外,逐送黃海道白川地之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
任希敎啓曰,忠淸監司狀啓,以八月令生松茸進上,限內不得封進,惶恐待罪事。傳曰,勿待罪事,回諭。
以承傳色口傳下敎曰,遣吏曹入直郞廳,諸執事齋宿與否,摘奸以奏。
藥房口傳啓曰,今日聖明,何爲而不進湯劑也?湯劑直是陳根腐草,初不關於齋心潔誠之事,臣等之必欲奉進者,非取其濨味也,只爲其保護節宣之功,則矧今悶旱焦憂,過用聖慮之日,尤不可不加意進御。自朝至夜,竭誠祈懇,天廳邈然,此莫非臣等忱誠淺薄之致,自怨自罪,惟願遄被鈇鉞而不可得,玆從筵退,來伏閤外,復此煩籲。伏乞更加三思,亟回聖心,卽許臣等持湯劑入侍,千萬辛甚,惶恐,敢啓。
以承傳色口傳下敎曰,今則當進建功,入之。
李碩載啓曰,司憲府大司憲未差,執義未差,掌令二員未差,持平權恢陳疏下鄕,一員未差,監察茶時之意,敢啓。傳曰,知道。
延和門入侍時,帽帶中官雇軍勿施,司謁司鑰房雇軍勿減事,下敎。
中官金性完,自西小門放逐本鄕事,下敎。
疏滯入侍時,傳曰,莫重現告,其敢混同眩君,當該府掌務池應漢,令該府拿囚,決杖一百徵贖,卽放。
刑曹判書沈鏽推考事,下敎。
傳曰,中官金興曄下敎,置之,中官崔鳳佐,承傳色差下。
侍從臣不敍以下,竝敍用事。榻前下敎
畿伯入侍事,下敎。
傳曰,噫,壬午年尙郁,可以懲創,則內侍之奴,渠焉敢以不書主名,稱內司某匠人乎?不聞則已,旣現之後,其宜嚴飭,此後若此者,其主與內寺次知嚴處。
審理使林鼎遠入侍事,下敎。
次對入侍時,傳曰,中官金興曄,俄者下敎之後,人事尤爲無形,特施不敍之典。
高陽疏滯御史入侍事,下敎,該房承旨·秋曹堂上入侍事,下敎。
傳曰,竝詣資政殿閤外。
香祗迎入侍時,戶判入侍事,下敎,禮判入侍事,下敎。
傳曰,審理使承旨許遞,其代李瀰除授,牌招察任,房依前事,下敎。
行司直趙雲逵,左參贊徐命膺,吏曹判書李溵,同敦寧鄭存謙,竝還差備堂,徐命膺·鄭存謙,仍察有司,湖西句管戶曹判書蔡濟恭,關東句管鄭存謙差下事,下敎。
傳曰,皇明通紀監印堂行司直黃景源,虎皮一領賜給,監印都廳洪檢加資,郞廳鄭忠彦,以前承傳,善地守令卽爲懸註調用,算員·寫字員唱準,高品付料,元役工匠等,令該曹,米布分等題給。
傳曰,今聞御史書啓,大興己丑條稅穀船人分徵米五十四石零,太二十石零,其雖督徵,或至殘無依,或指徵無處云,今番楊州·高陽命御史,意蓋深矣,爲民祈雨。且此郡,與他有異焉,御史旣聞,予何惜乎?特爲蕩滌事,該曹該廳間,今日內擧行事,分付。
傳曰,悶旱爲民,靡不用極,而雨意愈邈,予心渴悶。其中嶺南最甚,古人云,一婦呼寃,五月飛霜,幅員廣大,焉知無此弊?承旨林鼎遠,審理使差遣,其令卽爲辭朝,軍官依例帶去。
傳曰,今番皇明通紀監役人,旣施賞,而本書啓命取讀,御製書寫寫字官洪聖源,事體較重,曾經僉史守令,待窠懸註調用。
傳曰,精神錯料,幾乎誤了,禮判所奏,卽時較正,能擧宗伯之任,特賜豹皮一領。雖立板位下,無下敎而能贊唱跪興,前見其人,幾年後復見如人同,前贊儀李昌郁,特賜廘皮一領。
傳曰,以否德無能,誠不能感孚,惠不能下究,心常懍惕,若隕淵答。今者鋤旱,誠是料表,而幾次祈雨,其皆命攝,奚特不祭之嘆?兩次甘霈,始也神賜,亦祭官效功,而均洽未易,太陽愈杲。昨日炙背之敎,其忍文具,夙宵一心,其惟一人代萬人之意,而左廟右社,其於微誠,靡不用極,而只緣誠淺,今又日衰,冥應愈邈,又復命禱,是予不孝,亦予不肖。嗚呼,再次三次,其皆報謝,惟未周洽,獨若兩次。今日朔祭,宜兼報謝,而只行朔祗迎,此仰員陟降,下孤元元,其誰入侍?略干承史·侍衛,冞切愧恧,其誰視昏?對顔無面,莫曰誠淺,人事宜修,五次祈雨祭雩壇,前例本是四次兼行者而今留。嗚呼,頃年義起,幾次親禱,須看春秋,悶旱祭雩,亦是三代之禮,不卜日來初二日,遣大臣攝行。嗚呼,誠由一人而皆命攝行,一人自便,焉敢異也,又何得霈?祭文方親製,而明日香祗迎,仍留典設司,禮房知悉,申飭該曹,諸執事另擇,呼寫以畢。因掣肘配位壇中止,其壇誰?卽先農也。況此壇,昔年義起命行者,而於今雖止,一爲正位,而行於本壇,有命中止,予心,若何?明日香祗迎後,詣太常神室,拜神農民而來,挾輦軍六十名,以內入直,前後廂軍六十名,以禁御兩營外入直,訓將,率新營標下軍都領,只禁軍隨駕,世孫隨駕,挾輿軍二十名,亦以內營入直陪衛,而同牌中隨駕春·桂坊,只入直擧行,留營·留陣安徐,只備堂,三間石橋祗迎。
傳曰,水淸無大魚,洗踏足白,亦故語也。今者此敎,壬午年後,其不懲創,有偸御衣,殿庭登聞,有雇立軍所爲,故有此下敎,而只點考乎在直者,蓋此也。或空或闕,其涉殊常,更令摘奸,已知其空其闕之不同,所謂空者,予已熟知,此勿問。以此觀之,近侍中官雖雇立,其情可知可尙,而盡點考之類,夜闕直,其涉放恣,該主中官,一竝施以不敍之典。其雖逢點,只知主名者,借佩綻露,幺麽等事,渠安敢欺君?其主施以刊名之典。其餘揆政閣晝夜報漏之處,則夜闕其軍,其盡可知,其涉寒心者,君今深處,故視若尋常而然也。其軍已無,木人自報時耶?萬萬可駭,其主臥於昌德,其奴任意逃去,若不嚴懲,何以礪末世?其主中官申必輝,壬午殷鑑,於渠不遠,則亦焉敢若此?令內侍府永刊內府,旣代立而初不直招,尤涉可駭,其主,亦令內府亟施刊名之典。一處皆闕,亦涉寒心,其時其主,着戰笠守直乎?闕直軍主問名,一竝永刊之典。不飭各處承傳色·承言色,一竝越捧三等,代立軍,令該曹充軍嶺沿,初欺罔其主,亦逐鄕里,以示予淸禁中之意。
辛卯七月三十日辰時,上御延和門外。香祗迎入侍時,行都承旨金華鎭,左承旨李在簡,右承旨李碩載,左副承旨任希敎,右副承旨林鼎遠,同副承旨李廷壽,記事官鄭澤孚·閔鼎烈·李度默·柳雲羽,以次進伏訖。上具翼善冠·袞龍袍,以乘輿出通陽門,至延和門,詣板位,行祗迎之禮。王世孫同爲行禮。上禮畢後,以手拍案,仍飮涕,命去日傘,親製先農壇祭文,第四句曰,製耟嘗草,功留千百。上日,予猶有精神,此句句作,誠好矣。濟恭日,好好。令濟恭讀之曰,一篇,何如?濟恭曰,誠好矣,而豈特二字?入於兩處矣。上曰,入于場屋者,例問于同接之人而改之。命濟恭改一處,製祭雩壇文·祭祝融氏文·祭后土文·祭蓐收氏文·祭玄冥氏文。上曰,方千里文字,用之乎?濟恭曰,當用之。成湯時,有大雨方千里之文矣。上曰,成湯則非小邦之君矣,金若行若聞之,必有言矣。予不知若行曾經注說,今聞以正言陳疏云,可怪。渠本非辱予,而爲人甚迂闊者矣。製祭后稷氏文,有疊用洽字處。濟恭曰,一洽字改之,何如?上曰,用文之道,一字甚緊矣。上曰,今者祈禱,能得雨乎?若未得雨,雖再次三次,可以弗止,而終蘄霈霔,此將奈何?上曰,予於齋宿典設也,徹夜露處,而今於此坐非久矣,未能堪耐可怪,此必是自便而然也。昔一中官,急走而來,有人問曰,何走之急?曰以君命故也云爾。上曰,世孫,爲建功而隨予,今番亦依例隨駕,孫依於祖,祖依於孫也。命皇明通紀斯速陪來,戶禮房奉進,可也。以手撫所載板,二件,入于大內,一件,使春坊官奉傳于世孫,以入于世孫宮。命召鄕民來待者。翼謩問候,請進湯劑。上曰,未得雨而飮建功,非子道也。顧世孫曰,孫子每每勸飮,誠悶矣。上曰,今日庶有油然之意,命秋曹放者幾人,卽爲書入。上曰,成湯禱雨,身用白茅。翼謩曰,殿下每每動勞,實不下於成湯矣。上曰,修人事,然後可有報應之效,今日決不飮建功矣。孫子謂以孝道,臣下謂以忠誠,十二時欲爲奉進,則老人之氣,將自然消鑠矣。若以補元之故而强飮,無乃過乎?景祜曰,建功是常茶飯矣。上曰,明日雨若不來,是予誠淺,飮建功,非子道矣。上謂翼謩曰,卿等須退去,朝飯後入侍于右文閣,可也。上誦朱壽昌之事曰,七歲失母,能求之,可謂有子道矣。翼謩曰,不進湯劑,是於陵仲子之節也。上曰,予忘之,卿提醒矣。飮建功則是於陵仲子之節也,若飮則是唲唲之肉也。上曰,卿等,於右文閣而勸我湯劑,猶或可也,在此而勸我湯劑,決不飮矣。予之胃氣雖好,而若飮建功,必吐之奈何?金判府事之解提擧,無他意也,以建功困予故也。上曰,欲罷內局,予甚困矣。景祜曰,無非內局矣。畿伯李重祜入侍。上問曰,海溢,何如?重祜曰,海溢,無歲無之。上問農民曰,在於何道?對曰,在慶尙道。上曰,有冤則以告,告以渠之微細事。上曰,甘醬矣。雖愛子,有罪則不可不施撻,今可以立威命。命解號牌以入。華鎭曰,此禁衛軍云,而居在奉化矣。上曰,軍兵事體重矣,當決棍而特爲安徐。上曰,以禁衛軍,何敢着笠而入?近來中人之基直,皆着笠而行云,可駭。上曰,脫其笠子,着氊笠,今日內使逐送本鄕。翼謩曰,逐送本鄕,於渠適其中願。上曰,然則行關本道,充軍水軍,可也。上問江原道民。對曰,比昨年年事稍勝。上曰,此良民也,能尊崇上天可嘉。翼謩及華鎭等皆曰,以鄕民所告觀之,年事可謂豐矣。上謂重祜曰,幾內,何如?重祜曰,豐矣。上曰,入侍騎郞,誰也?對曰,許鍒。上曰,老矣。上曰,金致讓,金奉朝賀之晩生乎?申晦曰,非晩生也。命許遞兵議。上命入龍虎營前排,拿入差備門代立雇軍之中官。上曰,今日捧二妖怪之遲晩。又曰,金星煥,眞妖怪矣。上還入大內。諸臣口傳問安而退。
辛卯七月三十日未時,上御右文閣。大臣·備堂·秋曹堂·玉堂臺臣同爲入侍時,領議政金致仁,左議政韓翼謩,兵曹判書申晦,禮曹判書李昌壽,戶曹判書蔡濟恭,右參贊鄭弘淳,吏曹判書李溵,行副司直元仁孫,工曹判書金時默,行副司直洪名漢,行副司直具善復,行副司直李章吾,行副護軍張志恒,刑曹判書沈鏽,參判趙榮進,參議朴道源,副校理李昌任,正言任希曾,同副承旨李廷壽,記事官閔鼎烈·李度默·柳雲羽,事變假注書韓鼎運,以次進伏訖。藥房請進湯劑,上不聽。翼謩固請,上高聲以拒曰,今日飮建功,是豈子道?致仁曰,聖敎如此,臣等不勝悶迫。景祜曰,聖躬之勞攘,聖心之憂慮,莫甚於近日,而湯劑之闕焉,亦莫甚近日,不勝焦迫。上曰,金若行,一怪這人物,書于徐志修以何言?致仁曰,聞用天子禮樂,然後可謂今日大義理云矣。翼謩曰,臣出入藥院,今幾十餘年,而祈雨無歲無之。上曰,予有所執,終不許進湯劑。上命高陽御史金基大入侍。上曰,慶尙大同米一千石,臭載於唐津地云,奈何?濟恭曰,此於小民,甚難堪之事矣。命華鎭書傳敎,以林鼎遠爲嶺南審理御史。金基大曰,高陽則囹圄一空,拯劣米已爲盡捧,疑獄亦無之矣。上曰,鍮器匠何敢着笠?致仁曰,今則非但鍮器匠,士夫家仰役之奴及常漢輩,或有着笠而行於途者。上曰,着笠子·衣道袍·着唐鞋者,不知其數云矣。致仁曰,然矣。上曰,今則奢侈成風,家乏煮猫粥之物,而以美服爲能事者夥然云,着驄巾者,亦不知其數云,可怪。致仁曰,雖在於架家之人,皆着驄巾。上曰,近見入侍之臣,脫驄唐巾而只着紗帽,何也?致仁曰,以頭熱故也。上曰,日炎之時,紗帽必甚矣。致仁曰,退朝而脫去紗帽,則頭甚淸涼矣。上曰,應然矣。上曰,尹浣事,何如?致仁曰,容有可恕之道。榮進曰,臣待罪畿營也,浣爲積城倅,多有治績。以此推之,實有可恕之道。上命讀浣之子相翼上言曰,爲其父訴冤,語當刻骨,而泛泛爲辭,人事甚不足矣。致仁曰,今者亢旱,專由於此而然矣。
今七月三十日,大臣·備局堂上引見入侍時,領議政金致仁所啓,玉署諸臣被罪者多,時月已久,合有處分,雖以近日祭官言之,苟艱莫甚,罷職不敍以下,竝爲敍用,何如?左議政韓翼謩曰,不但玉堂,出入兩司者,亦多被罪,開政命下,銓曹將無以排望云,亦宜有處分之道矣。吏曹判書李溵曰,三司諸臣之被罪者,不但罷職不敍而已,或刊版或付籤,實無推移排望之勢。至於給牒而未敍用者,亦似當入於罷職不敍敍用中矣。上曰,侍從臣不敍以下,竝敍用。
又所啓,前備堂未還差之人多矣。行司直趙雲逵,左參贊徐命膺,吏曹判書李溵,同敦寧鄭存謙竝備堂還差,徐命膺·鄭存謙仍察有司,戶曹判書蔡濟恭湖西句管堂上,刑曹判書沈鏽關東句管堂上,鄭存謙嶺南句管堂上差下,使之察任,何如?上曰,依爲之。
又所啓,此慶尙左兵使李吉儒以軍器城堞修補請虞候鄭冑新論賞狀啓也。此是該曹覆奏之事,而請令廟堂稟處,揆以事體,誠甚未安,當該帥臣,重推警責,此狀啓,移送該曹,稟處,何如?上曰,依爲之。
今七月三十日,大臣·備局堂上引見入侍時,奉常提調金時默所啓,宗社祭享所用黃栗·大棗,六七月則有蟲損不潔之慮,故頃以胡桃·栢子代封之意,都提調筵稟,定頉矣。八月則當以軟栗代封,而今年則節晩,姑未成熟,限新産,依前以胡桃·栢子中代封,何如?上曰,依爲之。此後則以此定式施行。
今七月三十日,大臣·備局堂上引見,決滯同爲入侍時,正言任希曾所啓,臣本憒憒,不合於淸朝耳目之寄,而適當聖上悶旱之時,不敢顧他,冒沒承膺,已過半月,隨行逐隊,曾無一言一事可以仰裨修省之政,其不職之罪,臣固自知,而且於僚臺之引避遞職,大有所恧蹙不自安者,此實臣昨日詣臺時與之同議而商定者也。兩司長之或箚或疏,雖不免瀆擾之過,而其言則乃職分之所當爲也。次第獲譴,殊欠聖朝待臺閣之道,僚臺果以此有所陳達,而言不見槪,終至於譴遞,則其所同議者,揆以事理,有不可獨爲晏然於職次,請命遞斥臣職。上曰,其所引嫌,極涉苟且,勿辭亦勿退待。
又所啓,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。
又所啓,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。
又所啓,益男之事,萬萬妖惡,而其第百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。
又所啓,吳益祥,以摘奸宣傳官,及其歸奏之時,全沒實狀,罪在欺罔,論以國法,自有當律,請巨濟府充軍罪人吳益祥,依律處斷。上曰,勿煩。
二行半刀割又所啓,罪人呂善亨,傳啓之際四字刀割不爲缺達親問之下,敢以未徹天聰爲言者,究其心迹,萬萬叵測。今此酌處之命,雖出於好生之德,論以國體,不可島配而止,請黑山島定配罪人呂善亨,亟正邦刑。上曰,勿煩。
又所啓,罪人五得,其所負犯,關係至重,揆以王章,自有當律。酌處之命,雖出於好生之聖德,而三尺至嚴,不容貸,請黑山島爲奴罪人五得,依律處斷。上曰,勿煩。
又所啓,定配罪人宋樂休,向來臺議峻發,遠地謫配,曾不多日,雖以悶旱之聖念,務施曠蕩之恩,而似此者,有不遽然全宥,請還寢定配罪人宋樂休放送之命。上曰,雖非囚三字缺下敎雖未能敎其子,目今良娣姑媳,景像不覺惻然,旣執法而以配,因矜惻而寬典,烏可已也?不允。
翼謩更請進湯劑。上曰,一向不雨,是豈有子道?陟降不爲陰隲矣。仍嘘唏。翼謩曰,近來人心無據,常漢之偸葬於兩班山所者,比比有之,亦多有乘夜㤼奪常漢無依之女,誘引閭閻孤弱之婦,或高聲牢拒,則以物塞口而負去云,此專由於所謂老嫗之行凶計矣。上曰,古有以皮袋裹人之言云,聞此語,甚駭然也。致仁曰,願進御湯劑。上曰,天生人君,所以濟萬民也。致仁曰,古語所云,作之君作之師者,此也,臣等所以勸湯劑也。上曰,未得雨之前,決不飮藥,得雨,然後可以安於心。昨日疏決。以下缺
上在慶熙宮。停常參·經筵。
藥房都提調臣韓翼謩,提調臣李景祜,副提調臣金華鎭啓曰,一霈霑洽,得自方寸,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日用心,可謂萬倍,今日聞甘霈聲,是誰賜,是誰賜?吾民庶幾,吾民庶幾。氣隨差勝,待敎入侍。中宮殿·惠嬪宮,藥房口傳問安。答曰,知道。中宮殿·王世孫遣官問安。答曰,知道。大駕還宮後,政院·玉堂·藥房口傳問安。答曰,知道。世孫宮,玉堂口傳問安。答曰,知道。
卯時辰時,灑雨或下雨。申時,灑雨,測雨器水深二分。
以承傳色口傳下敎曰,今則祈禱停止,報謝祭,初三日當爲祭文,當製下矣。
以備忘記傳于李碩載曰,今雨誰賜,今雨誰賜?祈禱,更觀一兩日,拜神當爲,時刻,待下敎,只入正時。
傳于洪檢曰,副輦安徐。
以承傳色口傳下敎曰,旣得霈注,祈禱命停,今日動駕時,皆令雨具。
以承傳色口傳下敎曰,旣得甘霈,中官越俸下敎,昨日中官下敎,一竝蕩滌。
以承傳色口傳下敎曰,雖乘輦,侍臣節次置之。
以承傳色口傳下敎曰,雖是大霈之日,國有法,誰譁若是乎?禁喧郞廳記過。
李碩載啓曰,檢閱呂萬永,旣已付職,卽爲牌招入直,何如?傳曰,允。
以承傳色口傳下敎曰,使之捧上言,而皆令列立於興化門外,回駕時以呈辭,分付。
以承傳色口傳下敎曰,拜太常後,依頃年例,舊闕康寧殿,當拜而回,前後廂道上留住,只駕前駕後隨入。
以承傳色口傳下敎曰,果然憊矣,湯劑入之。
傳于洪檢曰,摠府守宮,依前爲之。
傳于李瀰曰,戶判似入來,卽爲入來,御史來待,待下敎入侍。
傳于金華鎭曰,承旨有闕,代通政洪檢爲承旨,牌招察任,房順房。
傳于金華鎭曰,坐直承旨與摘奸宣傳官,入侍。
李在簡,以吏曹言啓曰,今八月初三日,社稷·宗廟報謝祭,大祝前應敎李得一,前校理李,前修撰南柱老塡差,而時無職名,令該曹口傳付軍職,何如?傳曰,允。
禮曹啓曰,各陵秋展謁,每於中朔取稟事,曾已定式矣。今秋展謁,所當依前例稟定,而上候方在靜攝中,臣曹不敢循例擧行,何以爲之?敢稟。答曰,其誠何誠,其攝何攝?若於今日,此草將至,前期憧憧,此心沓沓,東郊有事,何忘西陵?其雖然矣,思則杳然。嗚呼,此月,百懷交中,因今鋤旱,用心萬倍。其雖然矣,此月何闕?量氣當諭,以待其敎。呼寫及此,此亦不肖。
漢城府啓曰,初欺罔其主亦逐鄕里,以示予淸禁中之意事,命下矣。依傳敎,智好文·曺潤卿,逐送鄕里之意,敢啓。
洪檢,以禁義營言啓曰,去夜無犯夜人,不捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
領中樞府事臣金相福,議政府領議政臣金致仁等,伏以我殿下,至誠悶旱,靡神不擧,終至於仰籲廟社,方其命攝之日,不恤聖躬於靜攝之中,移次露伏,若親禱焉,旁行疏釋,精誠貫徹,陟降所臨,神明所眷,孚感之應,瞻天以俟,果然甘雨斯霈,丘民有賴,此實殿下方寸之攸致。臣等方贊頌欣喜之不暇,乃殿下不以自有,推勞臣下,有此廐馬面給之命,上駟之錫,實係重典,臣等何功,敢安斯寵?不惟臣等之不勝愧悚,抑恐有欠於聖朝懋賞之政,玆敢聯進短箚,仰控微懇。伏乞亟收成命,以安私心焉。取進止。答曰,省箚具悉卿懇。今得甘霈,由於衆誠,旣皆賞典,其況大官?卿須安心領受焉。仍傳曰,遣史官傳諭。
辛卯八月初一日辰時,上奉常寺擧動入侍時,行都承旨金華鎭,左承旨李瀰,右承旨李在簡,左副承旨李碩載,右副承旨任希敎,同副承旨李廷壽,記事官鄭澤孚·閔鼎烈·柳雲羽·呂萬永,以次進伏訖。上以乘與,出通陽門,入于司饔院殿坐,藥房提調持湯劑入侍事,下敎。王世孫侍坐。命戶判蔡濟恭入侍,親製宗廟得雨報謝祭文。上曰,昨夜問于中官,左承旨誰也?中官曰,李在簡。右承旨誰也?中官曰,李瀰。今日見之,左則李瀰,右則李在簡也。中官極無狀,若指手爲足,彼將曰然矣。藥房進湯劑,上進御。上動駕,路由夜晝介,至太常洞,下輦乘輿,入于太常室,行拜禮。王世孫亦如之。太常前導守僕,竝米布題給事,駕前下敎,出太常洞口。上曰,人馬之入于洞口者,竝解號牌以入,內需司歷臨事,下敎。上至景福宮康寧殿農蠶壇,行拜禮。王世孫亦如之。行十餘步乘輿。上曰,莫重舊闕,諠譁特甚,該房承旨遞差,禁喧郞廳記過,興化門外待令事,駕前下敎。上入于內需司,脫翼善冠·袞龍袍而少憩,乘輦而回入于興化門。至秉禮門,禁喧郞廳汰去事及後廂哨官記過,興化門外待令事,下敎,騎判記過事,下敎,疏決,報謝祭罷後爲之事,下敎。至武德門外俯伏,王世孫侍立。上以步輿,回入于尙衣院事,分付。上入于尙衣院,命華鎭讀揭板,命都承旨馳往太廟,左副承旨馳往社壇,奉審以來事,下敎。殿坐于廣達門,拿入禁喧郞廳·作門哨官·宣傳官,特爲分揀,騎判記過安徐事,下敎,騎郞汰去安徐事,下敎,騎馬四匹立之,宣傳官二員入侍事,下敎,時原任大臣入侍事,下敎,藥房提調持湯劑入侍事,下敎。相福等曰,以孚感所致,得此甘霈。致仁曰,臣聞濟恭之所傳御製數句,則果寫出聖心之無餘矣。上曰,今雨,何如?致仁曰,甚洽矣。命希敎讀祭報府。上曰,金判府事之名澤字,好矣。宣傳官二員,出東·西郊。上還入大內。諸臣口傳問安而退。
辛卯八月初一日申時,上御集慶堂。坐直承旨入侍時,摘奸宣傳官同爲入侍,右副承旨任希敎,記事官閔鼎烈·柳雲羽·呂萬永,宣傳官金益彬·朴光迪,以次進伏訖。上曰,典設司書員,比部書員稍高而淸矣。希敎曰,與各司書吏一般。上曰,然矣。騎堂入侍事,下敎,楊州疏滯御史入侍事,下敎。上曰,中官捧上言時,乘司僕馬,擧索以捧,例也。今聞捕校捧納云,詳査以告事,分付。上曰,注書誰也?希敎曰,閔鼎烈矣。騎堂命善,來告曰,乙亥以後,除駕前譏察,今番有捧上言下敎,故定送,而隨別監之後,不敢自爲之云矣。傳曰,上言何等嚴重,而身爲司謁,焉敢坐而指揮?所當重處,而方當得甘霈之時,宜有參酌,司謁徐興進,分付該署,勿付二朔料。朴壽載上言,卽近者秋判,以南草都庫以奏者,而亦渠不親呈,武藝廳,卽禁中親兵,則焉敢與公事廳人符同以納?下問之時,此豈敢欺隱?此弊不飭,末流之弊勝言?崔成雲·朴忠祚事,當令攸司嚴處,而亦今日故十分參酌,竝汰。其中一張,卽羅州民,而法曹書吏,替呈勿施,雖無可論,法曹書吏,今當疏決代呈,奸狀自露,令該曹査汰。上曰,秋曹代呈,必是捧價而然也。傳曰,於上言,捕校收納,今乃初聞,故其涉殊常,令騎堂問于捕校,未及問來一捕校卽徐興進,一捕校卽崔成雲,尤涉無狀。聞其問奏,動駕時捕校譏察,此乙亥後事,而有駕前譏察,有上言譏察,而駕前譏察,卽察動止殊常者,而猶已除上言譏察猶在焉。所謂譏察者,亦動止也,捕校焉敢收呈?果若此,捕校亦殊常者,此一條,令該廳亦爲除之。傳曰,中官韓景勳,以愚者之弟,擧措可駭,事當嚴處,而今日故參酌,分付內侍府,越一等。傳曰,中官蕩滌之命,於今意在,而此已捧傳旨者,則申必輝,焉敢互爲蕩滌?代差中官,身長五尺,而敢曰年少,其愚甚矣。因此必輝代差者,意謂必輝混同蕩滌而然矣。下問果然,雖若此,內府次知代差辭免,於今初聞,其例讓乎?此所謂愚者,意必輝於渠,導行而然,於今多事,亦涉駭然,令內府越二等。申必輝,前後昏暗或甚,令若蕩滌,於莫重何?蕩滌混爲擧行者勿論。傳曰,昨夕用心,夜中甘霈,誠是千千萬萬料表,是誰之賜,是誰之賜,陟降攸賜,報謝敢稽?再明日,命大臣,宗社報謝祭文製下,莫云得雨,祭物致潔,諸執事另擇。傳曰,古人云,勿以得雨而解心,正謂今日也。若今不霈,其將五次,觀今漠然,奚特五次?嗚呼,今者之霈,豈云霎時?誠洽誠洽,然何敢曰報謝而弛心乎?明日祗迎,仍宿典設司,仰謝陟降。雖然,自此以後,若復無造物,建功將依前,豈爲自己?其亦仰謝眷恤之意也。旣已報謝,何無酬功?廟社獻官,廐馬一匹面給,典祀官·大祝,半熟馬一匹,其餘諸執事,各兒馬一匹賜給,廟社守僕,令該曹參酌賞給。吏曹參判李潭上疏。傳曰,其拜屬耳,何可輕遞?況思其從弟時,亦何敢若此?其章下送,待少間上來事,回諭。上謂徐命善曰,自江原道,何月遞來?命善曰,去年正月到營,今年六月遞來。上曰,其時農形,何如?命善曰,臣在營時,不旱矣。上曰,人蔘,何如?命善曰,春采,故多浮輕者矣。上曰,本道供蔘,何如?命善曰,春供進上除減,故民蒙其惠矣,皆以謂若不除減,實難保存云矣。上曰,關東人心,何如?命善曰,京人之出身者,多來奠居,人物可用於國者多矣。上曰,以意外事遞來,今則兄弟俱行公,可幸。命善曰,聖恩罔極矣。上曰,浩修,好在乎?命善曰,無大段恙矣。臣之兄弟,何以報答天恩?恩實罔極矣。上曰,狐尾灘,何如?曰,臣父曾爲伊川倅,故見之,可謂避難之處也。自古謂以可設山城,外險而內闊矣。上曰,湖西邊山,見之否?任希敎曰,臣曾見之,民多奠居,山有鹿獐。上曰,元景夏每言多樹木而仙境云矣,果然否?希敎曰,然矣。命善退,承史以次出。
上在彰義宮。停常參·經筵。
任希敎啓曰,司憲府大司憲未差,執義未差,掌令二員未差,持平權恢陳疏下鄕,一員未差,監察茶時之意,敢啓。傳曰,知道。
藥房提調臣李景祜,副提調臣金華鎭啓曰,昨日展禮太常,仍詣舊闕,聖懷克伸,勞動亦多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。氣則一樣,而眼胞若此,其本建功,欲拒何拒?睫而二貼,深悶深悶。都提調旣見湯泡,豈若曰沸湯乎?其雖薰洗一樣,此亦造物,建功量飮,眼胞其將快愈,自今以二貼定焉,待敎入侍。世孫氣候,亦一樣矣。
香祗迎,仍詣典設司後,政院·玉堂·藥房口傳問安。答曰,知道。
大駕入彰義宮後,王世孫遣宮官問安。答曰,知道。政院·玉堂·藥房口傳問安。答曰,知道。
以備忘記,傳于金華鎭曰,嗚呼,今春以後,萬古莫聞者,豈一二乎?一行刀削至於此事,今雖十年,夢想猶掩抑,雖構捏奉朝賀,其亦多也。渠亦朝鮮臣子,何敢以此事?初則猶隱,而再問心寒,三問二字,因予冥然,今日聞此,若在舊邸。戊申以來,何聞此罔測叵測之說乎?於今比前百倍,此所謂誰大臣·誰重臣·誰侍從者也?有所重,雖整衣庭中,心則浮雲。頃者領相所奏誠是,何以癸亥光海時事,稱其時盛德,甚善甚善?予則遭罔測之時。嗚呼,宗國懍綴,迫在呼吸,雖爲此事,心常掩抑,豈意今十載?暮年聞此聞此,予志定矣,卿等速休速休。
李碩載啓曰,左邊捕盜大將具善復,有稟達事,來詣請對矣。
左邊捕盜大將具善復,罪人棍問後,來待矣。
以備忘記,傳于金華鎭曰,冥然,故若此若此,奉朝賀事,於薄物細故,氣雖衰,心何昏乎?莫能親視,雖聞讀奏,聞三字刀削三字其涉殊常,故親問,初則佯曰二字刀削云,而再問曰二字刀削三問其名,予何忍諭?此壬午以後所無之言,渠之罔測無倫,何足道乎?聞此心寒骨淸,必有造物云果有,而此十年來初聞者,雖爲宗國,聞此何心對世人?此造物之叵測也,今日何聞二字?若癡若狂,於今其誰大臣·其誰重臣·其誰侍從?奚比于昔?尙今酬酢,深嗟冥然,此心謂誰謂誰?旣有初意,今夜整衣,只自俯伏庭中而已,何勸建功,何勸建功?
李瀰啓曰,諸承旨有稟達事,來詣請對矣。
李在簡啓曰,諸玉堂有稟達事,來詣請對矣。
傳曰,闕門下鑰。
傳于金華鎭曰,前承旨尹勉升爲承旨,牌招察任,房順房。
傳曰,軍兵饋粥。
李碩載啓曰,右邊捕盜大將,以左大將兼察事,命下矣。左邊大將具善復,卽爲牌招,以爲聽傳敎之地,何如?傳曰,允。
傳于李碩載曰,催促整齊。
右邊從事官汰去事,下敎。
左承旨馳詣社壇,奉書以來事,下敎。
右承旨馳詣太室,奉審以來事,下敎。
以承傳色口傳下敎曰,明日朝廷問安,勿爲之。若爲之,則當不進水刺矣。
又下敎曰,禮畢知來,何其久也?所去使令,知名以入。
藥房口傳再啓曰,伏奉口傳批答,又伏見備忘辭旨,有非臣子所忍承聞者,隕越抑塞,罔知攸措。聖心如此之時,連事瀆撓,誠萬萬惶悚,而聖躬保護之道,不容少緩,玆冒死更籲。伏乞暫許持湯劑入侍,千萬懇祝,惶恐,敢啓。答曰,若有飮建功之心,則豈臥於此乎?聞其二字,爲父乎?其止之。
口傳三啓曰,再啓之批,未蒙一兪之昔,連下悶迫之敎,區區下情,轉益罔措。昨朝一貼進御之後,今夜已向曙,伏況風露觸冒之餘,湯劑進御,尤爲切急。伏乞亟許入侍,卽進湯劑,千萬伏祝,惶恐,敢啓。答曰,其止之。欲便臥矣。
下敎曰,左邊捕盜大將具善復拿入。
下敎曰,左捕將,罪人棍問取招後,來奏。
下敎曰,捕將具善復拿入。
下敎曰,不知其君之心而昏睡,諸承傳色,越俸五等。
下敎曰,政院使令二人,送于二處,卽爲知來。
下敎曰,昔在舊邸時望此矣。今日千千萬萬料表,來此過經漏,此勝於典設,而咫尺若國君守社稷之意,但望丹門萬倍矣,其止之。
傳曰,今則皆爲之,如今番造物,萬古豈有乎?欲靜在,其止之。飮建功,故如此造物來矣。
下敎曰,旣知之,則今何奏乎?當該承旨遞差。
下敎曰,兩守門將汰去,出付該曹充軍,卽爲逐出西小門外。
下敎曰,申飭卽爲知入,知入,然後當進水刺矣。該廳大將,坐於該廳,申飭。
下敎曰,旣爲內乘,蕩滌敍用。
下敎曰,招來該廳從事官所得者,儒生則拘留該廳,朝官則某處保授,卽爲知名來奏。
下敎曰,厥漢所住處,必是三門外近處,譏察探知來留幾日,往來何人?雖儒生與兩班,捉囚右捕廳,亦爲搜來封置,卽爲知名來奏。若如今日,軍官駭然,則當該大將,當施軍律,以此分付。
下敎曰,右邊從事官及部將,竝拿入,分付。
下敎曰,來此禁軍,使之入闕,他禁軍一百名,使之替待。
下敎曰,右邊從事官拿入。
李碩載,以御營廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以兵曹言啓曰,今此彰義宮擧動時,斥候伏兵,令禁衛營擧行,而軍兵環圍,刁斗等節,依例爲之之意,分付該軍門,何如?傳曰,允。
兵曹啓曰,前內乘李弘逵,內乘差下事,命下矣。方在奪告身中,何以爲之?敢稟。
李碩載,以刑曹言啓曰,兩守門將汰去,出付該曹充軍,卽爲逐出西小門外事,命下矣。依傳敎,罪人楊泓全羅道康津縣,皮載祺慶尙道固城縣,竝卽充軍發配之意,敢啓。傳曰,知道。
辛卯八月初二日辰時,上御崇政殿殿庭。香祗迎入侍時,都承旨金華鎭,左承旨李瀰,右承旨李在簡,左副承旨李碩載,右副承旨任希敎,同副承旨洪檢,記事官鄭澤孚·閔鼎烈·柳雲羽·呂萬永,以次進伏訖。上具翼善冠·袞龍袍,以乘輿出通陽門,至麗春門,降輿詣板位,行祗迎之禮。禮畢,步出崇政門·建明門,至興化門乘輿,命除侍衛,只都承旨·左副承旨·記事官隨之。入崇明門,至武德門俯伏。右承旨李在簡,來告社壇淨潔,諸執事皆無頉。又命在簡馳詣太室,奉審以來。上回入紫極門,淨雲門住輿,至建明門,俯伏于門內。在簡來告,宗廟殿內無事,諸執事皆無頉。傳曰,不能檢飭軍官,當該軍官,當該大將,施以不敍之典,左大將兼察。傳曰,予已諒矣,左桐兼帶都提擧,特爲許副,以安調理,其代領府事爲都提擧。景祜進湯劑。上飮曰,固厭矣。上曰,予雖無漢光武置人腹中之德,眷顧中官,若何,而乃敢如是,謂中官等曰,可脫埋骨而行。今日日氣淸明,雖脫埋骨,人不知之矣。命任希敎書傳敎。傳曰,嗚呼,都監軍兵·輦下親兵·武藝廳,卽禁中親兵也。昔年愛恤,若何?嗟哉壬午年,眷顧此輩,若何?凡捧上言時,差備人此類,駕前直呈,命捧然後其捧,例也,一邊自該曹令査,一邊持鳥銃直於差備門。甚至於謂通房,冒呈冒受,而上言中,稱名而樂生也,尤萬萬無據,故已處分,而亦以鋤根之意,卽聞其本,此輩多,故命査果然。崔成倫,依成雲例施行,文喜孫無異於朴忠福,一體施行,莫重抄望不擇,乃有此擧,當該訓將·兵判,從重推考。上曰,折草都沽之弊,聞極無狀矣。華鎭曰,然矣。上曰,予今雖不知人之容貌,然而聲音則可以知之,昨日勤政殿擧動也。只欲瞻拜而張日傘于臺上,在下擧行之道,極爲駭然,欲爲見我子我婦而來,所重在焉,故未果而回矣。上曰,前者中官,見辱於政院使令,中官若如人,豈有見辱之道?其時尹在暹,爲都承旨時,有處分矣。上曰,下隷之嘬食生民膏血爲無形之事者,莫過於刑曹·漢城書吏矣。在簡曰,一自定數之後,此弊無之云矣。洪檢曰,小臣待罪政院,聞韓鍮之疏來到,原疏雖未見,而其大槪則曰,申控前請,願斬逆賊鳳漢云故敢達矣。上曰,來乎?原疏持入。檢曰,鍮則出往新門外云矣。上曰,其人使之不入闕內,拘留於直房。上曰,同副初入,遽逢難處之事矣。上命檢,讀鍮疏。上曰,放釋韓鍮,是予之過也,今番則不持斧子而來乎?申晦曰,問之。上曰,置之。命書充軍黑山島傳旨,置之而下敎曰,其疏使之持入,其人使之拘留。上曰,疏紙京紙乎,鄕紙乎?瀰曰,京紙矣。上曰,持價而來,貿諸紙廛也。上曰,奉朝賀在鄕乎,在京乎?皆曰,不在京矣。上曰,鍮初配於何地?皆曰,黑山島也。上曰,其時大臣·重臣侍從,誰也?皆曰,未可知也。上入于典設司,諸臣退出。
辛卯八月初二月巳時,上齋宿于典設司,承史入侍時,都承旨金華鎭,左承旨李瀰,右承旨李在簡,左副承旨李碩載,右副承旨任希敎,同副承旨洪檢,記事官鄭澤孚·閔鼎烈·柳雲羽·呂萬永,以次進伏訖。上殿坐于建明門,入龍虎營,前排拿入韓鍮。上問曰。一字刀削何也?鍮曰。二字刀削上曰。二字刀削云者陰慘,上曰,汝知之乎,誰其謂汝耶?鍮曰,草野寒士。上曰,銜其口,焉敢曰寒士。更問,鍮曰,其時雖或聞之,傳之之人,今何能記有乎?鍮曰,願爲一言而死。上曰,復銜其口,使之拿出,待于興化門外。傳曰,韓鍮之敢復爲此,萬萬陰慘,故卽爲處分,而莫知疏中何語,先問大槪,頃者所無二字,極涉叵測,而旣稱二字,則決不可直處,故取原疏而命讀,其中一字刀削二字,不覺骨寒,其問果若其料,渠亦朝鮮臣子也,焉敢爲此說?不可一刻置之於覆載之間,都下正法,亦云陋矣,其章與大槪堅封,竝與鍮下送于湖西監營,大張威儀,梟示後狀聞,關係重焉,令一捕校,倍道押付,其章,仍封勿拆,亦令道臣付丙。上曰,忠淸監營,幾日程乎?希敎曰,三日程矣。上曰,罪人韓鍮,使捕校捉付于忠淸監營,而以西小門出去事,分付。傳曰,嗚呼,三次得霈,是誰之賜,寔蒙陰騭,其於今日,豈特千千萬萬料表?今番誠均洽而古人,豈不云乎?勿以得兩而解心,操則存,捨則亡,一念操舍,聖狂判焉。嗚呼,悶旱之時,豈特一人?八道之臣,兩都留守,三百六十州守令,其果有民吾同胞物吾與也之意乎,予旣未能,其果能其果龍,以予自言旣得霈,心少弛,于今若此,恐此心之懈忽,坐宣化堂與東軒之時,其若念念孜孜,夙宵戒忽,夏早豈有,鋤旱亦豈有乎?以此心事高高,夏狄得霈,非在我,卽高高之賜,此豈予抑一世之言乎?予自若此,此正予忖度之者也,董子亦云乎,嗚呼,一人旣衰,誠亦淺,今者此敎,何異於聲音笑貌乎?興懷及此,自不能耐坐,建明門呼寫宣諭,莫言君凉德誠亦淺,其各自礪,補我一人之不逮事,自政院,下諭于八道道臣·兩都留守,嗚呼,崇文堂書付,日監在玆,四字,豈爲觀瞻,予雖凉德,於宿於食,心若陟降俯臨,蒼穹臨照,其雖否德,吁嗟,此心,自十三歲讀小學時,今至七十八,一也,其雖欺心,焉敢欺高高,是豈予能小有得於一部小學也?嗚呼,其雖否德,此敎,由中,嗚呼,雖有此心,臨御四紀,何勅何勅,自恧自恧,莫曰言敎,其各惕心,一人言敎,果勅萬人,亦豈不有益也哉?惓惓于中,添書以布,其惕其惕事,一體下諭。傳曰,今聞一字,何聞此叵測之說?欲諭沖子,予何說也?欲諭惠嬪,心先酸,於今雖不諭,將慰冥冥,當詣舊邸,以駕轎擧行,前後牌軍六十名,禁御外營軍,挾輦六十名,以內入直只入直,禁軍隨駕,世孫隨駕祗迎,留營留陣,皆安徐,只備堂,三間石橋祗迎,訓將率新營標下軍都領。上入于典設司,諸臣退。
辛卯八月初二日午時,上彰義宮擧動入侍時,行都承旨金華鎭,左承旨李瀰,右承旨李在簡,左副承旨李碩載,同副承旨尹勉升,記事官鄭澤孚,閔鼎烈·柳雲羽·呂萬永,以次進伏訖。上具翼善冠·袞龍袍,以駕轎,路由夜晝介,入于彰義宮,李潤彬·李弘逵,內乘差下事,下敎。諸臣口傳問安而退。
上在彰義宮。停常參·經筵。
大駕經宿翌日,王世孫遣宮官問安。答曰,知道。
政院·玉堂·藥房口傳問安。答曰,知道。
大駕,詣王府,親鞫罷後,還入彰義宮。政院·玉堂·藥房口傳問安。答曰,知道。
以承傳色口傳下敎曰,在山忌虎乎?朝臣着帽者禁之,中官及着氈笠者勿禁,守門將知名以入。
又下敎曰,儀之得來軍官,加資。
又下敎曰,知之然後當爲之,當殿坐,金吾·時原任大臣·金吾諸堂,當爲牌招者,牌招。
又下敎曰,今方動駕,時原任·該府堂郞,先詣。
又下敎曰,駕轎使之待令,沈儀之·李道燦,該府依例擧行單子,殿坐時,入之。
又下敎曰,問卽,卽爲擧行,一體先詣。
又下敎曰,禮房留在,只備堂隨駕。
又下敎曰,前後廂軍,景福宮洞口留住,只駕前駕後隨入。
又下敎曰,分付守門將,回駕後承旨外,大小官員,竝令勿入。
又下敎曰,何時下敎而尙今稽滯,注書昏孱而然矣,注書遞差,當該承旨,亦爲遞差。
又下敎曰,注書下敎中,承旨安徐。
尹坊啓曰,注書下敎中,承旨安徐事,命下矣。右承旨李在簡,纔已出去矣,卽爲牌招察任,何如?傳曰,允。
任希敎啓曰,今日親鞫時,兩司當爲進參,而憲府多臺,俱未差,一員陳疏下鄕,無進參之員,政官牌招開政,待下批仍卽牌招,以爲進參之地,何如?傳曰,皆由耳目而然,捧入承旨,從重推考,啓辭給之。
藥房口傳啓曰,聖候平復,爲日無多,今番憂勞,亦復何如?日三進御之湯劑,已多間斷之餘,昨朝所進,只是一貼,徹夜仰籲,未蒙俯許,下情不勝焦迫,玆敢更爲求對。伏乞早命入侍,奉進湯劑,千萬懇祝,惶恐敢啓。批答未下。
口傳再啓曰,臣等攀駕而力請,登筵而懇陳,終未進一貼湯劑,莫非臣等誠意淺薄之致,而臨退時下敎,尙庶幾有望,顒俟半餉,日勢向晩,焦迫轉甚,玆敢更此仰籲。伏乞翻然回思,亟許持湯劑入侍,千萬至祝,惶恐敢啓。批答未下。
口傳三啓曰,臣等,冒進短啓,恭俟閤外,未蒙下答而日已向夕矣,常進之湯劑,連日停止,臣等忝在保護之任,豈不萬萬焦迫,萬萬罔措乎?玆敢疊煩仰籲。伏乞暫賜召接,亟進湯劑,千萬顒祝,惶恐敢啓。
傳于金華鎭曰,時原任大臣,藥房諸承旨,竝入侍。
備忘記,傳于金華鎭曰,初旣命駕前駕後隨駕,亦非回駕,則來此之後,自隨來若前,而何敢此稟,其若稟也,今何稟?其涉駭然,此時豈若此,此時豈若此?當該承旨遞差,來稟敎鍊官,同副承旨看檢,決棍十度,舊邸其豈喧鬧,儒臣隨喧欲?請事到?此侍從乎,其涉駭然,諸儒臣,一倂遞差。
尹勉升啓曰,正言任希曾有稟達事,來詣請對矣。
又啓曰,時原任大臣,有稟達事,來詣請對矣。
備忘記,傳于金華鎭曰,前承旨尹坊爲承旨,牌招察任,房順房。
傳于李在簡曰,諸司預備。
備忘記,傳于尹坊曰,今日耳目,其雖喑啞,李道燦酌處之後,意謂其無入侍臺臣云,旣入侍而含黙,今者臺臣,爲謄傳古紙而設乎,壬壬之爲壬午,專由乎此類,則今焉敢若此?入侍臺臣,亟施刊版之典。
金華鎭啓曰,諸承旨,有稟達事,來詣請對矣。
又啓曰,時原任大臣,更爲來詣求對矣。
又啓曰,諸玉堂,有稟達事來詣請對矣。
假注書望,注書閔鼎烈遞差代,以李柱延爲假注書。
備忘記,傳于金華鎭曰,問予心若金,問予心若石,一人本與血怨,猶不敢直書稱二字刀削稱二字刀削末乃直言,而究其本,有此類,而一人其雖刎頸,自可懲創,而淸州漢在京漢,復相交結,渠自不足,挾道燦三口一丹傳示叵測之草於道燦,而彼猶不忍直言者,此則自初咆哮,自爲其直問一字刀削何則此敢曰二字刀削而殿下所知云,以此觀也。今者同心搆草可知,聞此,心膽俱隕無狀一漢,其何足道,而此漢其本何而作爲義理,是可忍,孰不可忍也,此不嚴懲,倫理斁矣,人心晦,故雖較重處分,初意其雖親問,若道燦而不知其類參酌渠自滔焉,言亦叵測,予何用貸?雖然,準其名於應坐,快減本律,聞外祖,予心酸,亦勿傳示,渠雖叵測,處分猶寬,其一人于今相交,心同意合,其章曰奇特,是何心是何腸?雖然今者親問,卽二字,而渠只見草本,果不知故,特貸一律,而本事雖了當,予心卽一樣,靜而思之,雖爲宗國,心猶難抑,冥然到今,纔十年,復聞罔測叵測,豈云造物?予心固,予志靜,卿等速休少安予心。
李在簡,以兵曹言啓曰,依下敎,隨駕禁軍一百人,還爲入直闕內,其代一羽將李壽弘,率禁軍一百人替代之意,敢啓。答曰,知道。
又以兵曹言啓曰,依傳敎紫門監下人申雲瑞,決棍三十度之意,敢啓。答曰,知道。
又以兵曹言啓曰,依下敎,隨駕禁軍及駕後禁軍與標下軍兵等處,設粥以饋之意,敢啓。答曰,知道。
又以訓鍊都監言啓曰,依傳敎隨駕將校軍兵等處,設粥分饋之意,敢啓。答曰,知道。
又以禁衛營言啓曰,依傳敎本營隨駕軍兵等處,設粥以饋之意,敢啓。答曰,知道。
又以御營廳言啓曰,依傳敎隨駕將校軍兵等處,設粥分饋之意,敢啓。答曰,知道。
又以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
又以刑曹言啓曰,黑山島限已身充軍罪人李道燦,倍道押送事,命下矣。依傳敎卽爲倍道押送之意,敢啓。答曰,知道。
又以義禁府言啓曰,亟施逆律罪人儀之應坐之人,特爲除一律爲奴竄配,依例擧行事,命下矣。其父母妻妾子女,祖孫兄弟姊妹子之妻妾,伯叔父兄弟之子,年歲姓名存沒居住,令漢城府,考出帳籍,亦爲分付五部及八道,査出成冊牒報之後,擧行之意,敢啓。答曰,知道。
辛卯八月初三日巳時,上動駕于義禁府,殿坐入侍時,行都承旨金華鎭,左承旨尹坊,右承旨李瀰,左副承旨李在簡,右副承旨任希敎,同副承旨尹勉升,記事官鄭澤孚·閔鼎烈·柳雲羽·呂萬永,領府事金相福,領議政金致仁,判府事金陽澤·李昌誼,判義禁具善行,同義禁李得宗·尹得養·柳脩,正言任希曾,問郞金基大·李昌任·趙辛鉉·李養遂·李·李宅鎭·金尙集·朴相岳,別刑房都事李尙烈·趙廷瑗,文書色都事金克行·徐有綱,事變假注書韓鼎運,以次序立訖。上乘駕轎,藥房提調,泣而勸進湯劑。上曰,予不復入闕,予之辨誣,世孫將爲之,不御湯劑。申晦泣曰,聖躬其於宗社將奈何,而不爲自愛?上不聽,上曰,予子不必至於斯而有誤之者,此臣下之過也。華鎭等曰,惟願自愛聖躬。上曰,予不忍處於闕內,故有此動駕之擧矣。景祜曰,願其時說話,勿爲提起。上曰,予留此二日,不以一盃酒,奠我子我婦矣。上曰,思其二字之說,不覺心寒而骨淸,夢中思想,不能無於悒,更請進御湯劑。上曰,進之,誦孔聖三嗅之言而覆之于駕前,至禁府大門,上降駕轎乘步輿,以入御于大廳之上,命李在簡,讀奏罪人囚徒記,命問郞金基大,書罪人問目,當該都事拿處事,下敎問郞汰去事,下敎。傳曰,判義禁從重推考,諸禁堂越俸一等,紫門監下人,令騎郞決棍三十度。又曰,判義禁罷職。傳曰,今者沈儀之其所不道,甚於韓鍮,韓鍮猶立隻人,其不擇言,猶可參酌,不過不道,今者儀之所謂殿下豈不知之云,此眞箇逆賊也,堂古介亟施逆律。傳曰,今者沈儀之萬萬陰慘故,雖施逆律,此與關係大逆者有間,應坐之人,特爲除一律,爲奴竄配,依例擧行。上問罪人李道燦曰,汝與韓鍮,相知於何年,而儀之亦知於何年?道燦曰,韓鍮曾所不知,因沈儀之,去月晦始知,儀之果自前親知矣。上曰,韓鍮事,何如?道燦曰,奇特矣。上曰,見於何處?道燦曰,逢于南關王廟,而沈儀之謂來故往見矣。上曰,二字刀削二字汝知之乎?道燦曰,未能知之。上曰,未能知之,有何㤼乎?道燦曰,見其逆賊鳳漢云,故心寒矣,鳳漢之貪權誤國,實可斬故是鍮之言矣。上曰,洪奉朝賀,何憎於汝而擧姓名斥之?道燦曰,貪權誤國,擧一世皆惡,故臣亦絶痛矣,臣之未能言,鍮能言之,以是爲是,一有侵斥者,將不免粉骨碎首故,有父母者,畏而不敢言矣。上曰,此則薄物細,故直招其二字。上曰,汝支厥漢,可謂忘父母者也,如此而不爲正法乎,命鞫問訊杖二十度。道燦曰,若與韓鍮論二字刀削二字則請殺之,更訊十杖,上曰,今亦知其奇特乎?道燦曰,未知其奇特也。上曰,汝旣見之。一字刀削云何?道燦曰,未暗其原疏,只見其草本而本來見書甚悤,卒未能詳審矣。上曰,一字刀削於汝心似何?道燦曰,實不知也。上曰,是則然矣,而斥洪鳳漢則甚矣,韓鍮汝果奇特於心矣。道燦曰,臣本畏於刑杖,故未能爲之,若不畏刑杖,何讓於韓鍮乎?上曰,二字刀削二字斯速告之。道燦曰,此則實未知也。上曰,終不知之乎?道燦曰,問于儀之可知也。訊杖十度。上曰,二字刀削二字雖不知之,與奉朝賀,有何怨乎?前者鍮及儀之,特爲減死,而今又若是,道燦如或生置於覆載之間,後必如是,殺之何惜?更杖二十度。傳曰,噫,韓鍮,萬古所無,一猶異也,況儀之而自初咆哮,末乃句語,萬萬叵測,雖已正法,李道燦竝三而生,見韓鍮陰慘之章曰,以奇特,此正一而二,二而一者也,今者親問卽二字,而渠果不知,二次嚴訊,可以知矣,而此正不與同中國者也,黑山島,限已身充軍,倍道押付。噫,稱鍮以奇特,今充軍于鍮初配所,意亦非偶。傳曰,儀之其雖萬萬叵測,聞其外祖名,予心,若何?其弟一人,其庶弟一勿爲奴,定配庶弟一人,卽十歲云,勿論,判義禁罷職及諸禁堂越俸置之事,下敎。藥房持湯劑入侍,藥房提調,持湯劑更爲入侍事,湯劑一貼,亦爲封入事,下敎。今下弦弓一張,宣傳官朴光迪處賜給事,下敎。傳曰,請司預備。上曰,儀之三日傳屍勿爲事,分付。上回駕,入于日閑齋,大臣諸承宣史官入侍,玉堂亦隨入。諸大臣及藥房問候,上曰,氣則一樣而自聞二字,不覺心骨之寒也。上曰,李道燦,與其叔吉儒不同矣,吉儒爲人好矣。致仁曰,然矣。上曰,當時處分,雖出於爲宗社,亦無奈何,而以二字刀削二字云者,思之慟心矣,自前聞辱多矣,而今者鍮之辱,不覺心寒骨冷矣。藥房,請進湯劑,上牢拒不聽曰,不服藥,可以報垂恩矣。十一字刀削上曰,湯劑其持來。提調等跪進,上曰,子路不知孔子之意,射雉而進,孔子三嗅矣,予當用其例矣,朝者覆諸駕轎之下,今又如是矣,覆之。致仁曰,仰覩天顔,大異於日昨之入侍矣,臣等可謂進退俱難矣。上曰,此所謂羝羊觸藩,進退維谷者耶?諸臣以次退出。藥房及玉堂,更爲求對,命當該承旨李碩載遞差,命玉堂禁推,以傳旨之未卽書入,當該承旨李在簡遞差,當該注書昏淺忒甚,遞差,賤臣出來。
辛卯八月初三日酉時,上御日閑齋,藥房入診,時原任大臣,諸承旨同爲入侍時,都提調金相福,提調李景祜,副提調金華鎭,記事官鄭澤孚·柳雲羽·呂萬永,醫官方泰輿·鄭允協,領議政金致仁,判府事金陽澤·李昌誼,左承旨尹坊,右承旨李瀰,左副承旨李在簡,同副承旨尹勉升,以次進伏訖。上曰,卿等此何狀也?相福曰,臣等何爲不然耶?上曰,來臥此處,可謂得其所也。相福曰,何爲出此下敎耶?連日勞動之餘,不進湯劑,臣等之焦迫爲如何哉?上曰,今者召卿等,非爲建功也,悶卿等之露處而召見耳。致仁曰,瞻仰玉色,大不如前,何不顧念聖躬乎?上曰,不進建功,有何所損乎?相福曰,無所損,則何爲勸進聖心之所厭乎?致仁曰,卽今則進湯之節,一時爲急,速進湯劑,何如?景祜曰,王世孫,時時探問湯劑之進不進,伏願速進湯劑也。上曰,如韓鍮者,世間無二矣,沈儀之又出,可謂雙矣。致仁曰,今此入侍,若不進湯劑,則臣等決不退出矣。上曰,其止之。致仁曰,今若進湯,則風氣自和也,無感應之理則已,旣曰有之,則聖人與天地同,心和則氣和,氣和則天地之氣自和矣。相福請診候,上曰,醫官待令乎?致仁曰,只兩廳首醫待令,而其餘則不入作門矣。泰輿·允協以次診脈候,退伏奏曰,脈候左右三部度數調均,而脾胃脈候太不足矣。上曰,世孫必爲悶迫矣。景祜曰,時時探問而詳探求對之幾次矣。致仁曰,伏願顧念聖躬,俯恕世孫之忱誠,進御湯劑也。上曰,湯劑入之。相福進湯劑,上親執湯劑,進御數匙而覆之於御前。致仁曰,臣等旣承入侍之命,相率欣忭,顒望進湯劑矣,又不遂微忱,待罪此庭之外,無他策矣。相福·景祜·華鎭·澤孚·雲羽·萬永·致仁·陽澤·昌誼·坊·瀰·在簡·勉升,竝下庭俯伏。少頃,上曰,有下敎事,上殿可也,諸臣以次進伏。致仁曰,昨今兩日,不進一貼,今又入侍,終不進湯劑而退,則臣等之心當如何哉?上曰,今則萬事訖矣。相福·致仁,以次奏曰,何爲出此下敎耶?上曰,卿等退去,可也。相福曰,進湯劑前,決不退去矣。上曰,俄者諸玉堂,一竝遞差,心甚坦矣,又爲解現任,則卿等復伏於庭下耶?諸臣,又下庭俯伏,上下敎曰,時原任上殿,可也,諸臣以次進伏。上曰,卿等懇請,湯劑入之。相福進湯劑,上進御。致仁曰,以此一貼,未能補累日之不進,伏願更進一貼。上曰,旣進之後,有何難也?當下敎矣。命退去,諸臣以次退出,夜已報漏也。
上在慶熙宮。停常參·經筵。
大駕經宿翌日,王世孫遣宮官問安。答曰,知道。
政院·藥房口傳問安。答曰,知道。
大駕還宮後,政院·藥房口傳問安。答曰,知道。
以承傳色口傳下敎曰,身雖來此,心則在軍兵,風勢如此,今日初日,軍兵,依此數使之交替休息。
又下敎曰,朝廷問安置之,若爲之,則當不進建功矣。
備忘記,傳于金華鎭曰,嗚呼,雖於再昨二處只捲帳,諭予意,仍宿其於咫尺,若予子予婦予孫宿焉,嗚呼,二字亘中,何顔奠酌?仍留多日,幽明欲相依,風聲甚緊,予則雖臥房中,諸軍宜顧,且東風,奚特云田疇?於人亦悶,故其雖回駕,何心捲窓?掩窓而回,此可見予心,來此心猶憧憧,命中官,特命替酌,此心雖少弛,我子·我婦·我孫,必曰三日已寥寥,今何命內竪替酌,雖然,感其誠垂涕而歆云,興惟及此,心何心何心何?昨日,大悟强飮亦悔,其本自在,方以類聚,亦豈特釋也?三字刀削創傳者自現,然後當飮建功矣,必有其人,必有其人,焉敢欺也?
傳于李在簡曰,諸司預備。
兵曹口傳政事,以張志恒爲右邊捕盜大將。
以捕盜大將望筒,傳于李在簡曰,新除捕將牌招,傳授命召及大將牌·傳令牌。
李瀰啓曰,時原任大臣,爲承候來待矣。
又啓曰,禮曹判書李昌壽,參判李徽之,有稟達事,來詣請對矣。
備忘記,傳于金華鎭曰,今日予心何,今日予心何?聞此若頭觸殿柱,大臣·禮官·內局,其令速休便休,以安君心。
又傳曰,於今國勢若此,卽予也,百怪層生,卽予也,造物連續,卽予也,僅回來僅少息,而風色若此,心切憧憧,請復膳,果其時乎,不諒君心者,卽朝鮮臣也。
金華鎭啓曰,時原任大臣,爲承候來待,伏見大臣內局速休之敎,不勝悶迫,來詣閤外求對矣。
備忘記,傳于金華鎭曰,風氣高,爲三軍,身雖回也,心則一樣,且更思古,與今判異,昨夜予何强飮建功,何則古則何足道者,而於今本事,果有予料,誤者若此,復何諭乎?靜臥而已,大臣禮官,來求對而巧詐小竪,初曰禮堂來云,有何造物,大加心動,何以來問焉?大臣同來而復膳事云,問於承旨乎?對曰待令人處問知云,此誠尤涉怪物,聞此心雖弛,此何擧措?昨日强飮,其猶悔也,雖連飮,心何靜乎?昨日勸湯,苦我强回者已諭,今日則以復膳困我,以一人兩日內,勸湯復膳受困,建功猶悔,況定朔者乎?今日謂十月而有此請乎?兩雖得,須聞風色,此風今果調乎,豈特此也?於近者事,心猶未弛,何者,況一人雖甘心者,其勢固然,而一人以金祖澤外孫,初雖交結非類,其宜懲創,而於初令其子,隱舟探見,慰懃傳喝,其金蘭交結可知,而金蘭二字,范質詩豈不云乎?今番雖製此者,其猶稱一字刀削再問二字刀削三問,猶有意辭。二字刀削京鄕皆有者,而敢曰於鄕稱二字刀削云叵測,此人其猶審愼一人渠先稱二字刀削腸肚相連,於此可知,而以此觀也,此漢則本淸州韓哥,靑松沈哥,抑何意若是腸合?此已世受而請合李哥,欲廣其勢,靜思寒心,況靜而思焉。二字刀削字豈鄕村者類,所可判也?一行刀削此怪生沈哥怪生沈哥,勸韓哥·李哥則附庸,而心腸則一者也,非心腸一,則何謂奇特,須看須看,造物必復來,欲諭而心憊猶黙,其猶沓沓,此時禮官求對,意謂莫重有事,大加用心者也,此萬萬非時,此萬萬非時,今臥此處,當與建功而從容拒而已,該房知悉。
尹勉升啓曰,時原任大臣,狀見下敎,轉益焦隘,又爲求對矣。
備忘記,傳于金華鎭曰,昨日大覺者,其本在壬午,此予已諒矣,今日大悟者,古今判異,豈可比同於此日也?旣覺後爲宗國,旣悟後守本心者也,卿等速休,以安予心。
又傳曰,明年卽就邸回甲年也,今年自壬辰,準六十年,古豈有乎?其雖强回舊邸,叔侄相會,必也惟予,嗚呼,此時起此心,心若何心若何,何心宿何心宿?眼前其想,只自飮涕,速休速休,安予心安予心。
以承傳色口傳下敎曰,建功入之,其竝休焉。
藥房口傳啓曰,掩窓回駕,未得躬承聖候,湯劑雖有待下敎之命,而日已向午,尙無入侍之敎,臣等不勝憂悶之至,玆敢仰籲,請伏乞亟許入侍,俾卽診察聖候,奉進湯劑,千萬伏望,惶恐敢啓。
下敎曰,建功旣命入之,則何如是守在耶,速爲入之?其卽休焉。
又下敎曰,差備門,豈相臣所守之門乎?其止之,然後當進水刺矣。
藥房,口傳再啓曰,臣等進詣閤門之外,伏俟口啓之批,而日已向昃,未承下敎,湯劑之尙未進一貼,下情不勝悶迫,玆敢更煩仰籲。伏乞卽許入侍,奉進湯劑,千萬顒祝,惶恐敢啓。
下敎曰,其止之,其止之,然後可以就寢矣。
又下敎曰,來日晩後,右文閣當爲前日所爲之事,其皆退休焉。
傳于金華鎭曰,宣傳官一員待令。
又傳于李在簡曰,騎馬二匹立之,宣傳二員待令。
李在簡,以義禁府言啓曰,卽接漢城府牒報及當剖成冊,則亟施逆律罪人儀之應坐之人,査出以來矣,其妻甲意,慶尙道巨濟府爲婢,兄脩之,全羅道珍島郡定配,庶弟偗之,咸鏡道明川府定配而爲奴,則竝依傳敎分揀,庶弟儆之,以年幼依傳敎勿論,叔鈗,平安道昌城府流三千里安置,侄子能一,機張縣流三千里安置,而右罪人等,或囚西部,或在密陽地,卽爲發遣府羅將,押送于各其配所,何如?傳曰,允。
李在簡,以兵曹言啓曰,軍兵依此數,使之替代休息事,命下矣。禁軍一番除出替代之意,敢啓。答曰,知道。
李在簡,以訓鍊都監言啓曰,依傳敎,隨駕軍兵替代之意,敢啓。答曰,知道。
又以兵曹言啓曰,依下敎,隨駕禁軍及駕後禁軍與標下軍兵等處,設粥以饋之意,敢啓。答曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。答曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。答曰,知道。
又以御營廳言啓曰,依傳敎,隨駕將校軍兵等處,設粥以饋之意,敢啓。答曰,知道。
又以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
辛卯八月初四日辰時,上還宮擧動入侍時,行都承旨金華鎭,左承旨尹坊,右承旨李瀰,左副承旨李在簡,同副承旨尹勉升,記事官鄭澤孚,假注書李柱延,記事官柳雲羽·呂萬永,以次隨駕。上具翼善冠·袞龍袍,乘駕轎出宮門,仍入大內後,諸臣以次退出。
上在慶熙宮。停常參·經筵。
藥房都提調金相福,提調李景祜,副提調金華鎭啓曰,昨日動駕舊邸,經宿還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝爲仰稟。答曰,知道。噫,以予經者言也,萬古所無者多,而今年特甚,至於此日極矣,起惟掩抑,此心已浮雲,建功何功?欲諭先隕,其本由於壬午,文政入侍小官,雖聞古有忌器之言,逐鹿莫見泰山者,正謂此也,今命次對,次對當諭,而同入次對,氣何諭乎?
中宮殿·惠嬪宮,藥房口傳問安。答曰,知道。
傳于李在簡曰,今日次對爲之。
李在簡啓曰,大臣·備局堂上,依下敎來待矣。傳曰,詣閤。
又啓曰,今日決滯入侍時,該堂,當爲備員,而刑曹判書沈鏽,謂有身病,不爲入來,卽爲牌招,以爲入侍之地,何如?傳曰,允。
備忘記,前判書李翼元敍用。
備忘記,傳于李瀰曰,任希敎許解,其代參議徐命善爲承旨,牌招察任,房順房。右副承旨徐命善。
備忘記,建功若有功,其視也只辨緋綠,對案食然後知魚肉,今朝特甚,欲向東而向西,一房中,莫知東西南北,雖須人臥此,亦莫知臥處,可惜可惜,此果建功效乎,自哂自哂也。
備忘記,聞風聲心沓沓,此風止然後,予心庶可弛。
備忘記,今予憧憧,東風也,若䨟自可消,因此風用心矣。
傳于李瀰曰,內局與該房承旨,同爲入侍。
李瀰,以宗親府郞廳,以有司堂上意啓曰,本府衙門,比諸他司,事體自別,而近年以來,漸至疲殘,不成貌樣,蓋緣官員則多而下人甚尠故也,自先朝,軫念於此,主管堂上外,諸宗則不得任意推治下人者,前後成命,不啻嚴明,而不遵受敎,或有私自推治者,則自本府啓達論罪,至於罷職者,非至一再矣,今者安春君烿,以無前例分撥之不爲擧行,因此發怒,不通主管堂上,使令一名,任自杖打,事之寒心,莫此爲甚,其違越受敎之罪,不可不警責,安春君烿,罷職以懲日後,何如?傳曰,允。
李在簡,以義禁府言啓曰,尹塾,大靜縣勿限年定配事,命下矣。以傳敎內辭意,具罪目依例發遣府羅將,卽爲押送配所之意,敢啓。答曰,知道。
又以義禁府言啓曰,當該府使,巨濟府充軍,當日押付唐津縣監,羅州牧定配事,命下矣。順天前府使李哲培,唐津縣監李命瑀,今已現告,而李哲培,曾以臭載事,定配於順天府,李命瑀時在任所云,以傳敎內辭意,具罪目卽爲發遣府羅將,竝仍令押送于各其配所之意,敢啓。答曰,知道。
李在簡,以訓鍊都監·一二所巡廳·左右邊捕盜廳言啓曰,去夜,無犯夜人被捉之意,敢啓。答曰,知道。
左副承旨任希敎疏曰,伏以臣,與新除授左承旨尹坊,有親査應避之嫌,揆以法例,自在當遞,適値動駕之時,且承留院之命,今始援例,陳章自列。伏乞聖明,俯賜諒察,亟許鐫遞臣職,以存公格,俾安私分,不勝幸甚,臣無任屛營祈懇之至,謹昧死以聞。
以左副承旨任希敎上疏,傳于尹坊曰,此章給之。
右副承旨徐命善疏曰,伏以臣,於日昨前席,伏蒙恩敎,歸語臣凡,闔門感泣,天高地厚,何以圖報?乃於此際,伏奉銀臺移除之命,在臣分義,固當竭蹶趨承,而右承旨臣李瀰,卽臣外從兄也,法當應避,勢難冒進,召牌之下,不得不據例陳章。伏乞亟許遞改,以存公格,不勝幸甚,臣無任屛營祈懇之至,謹昧死以聞。
傳于金華鎭曰,承旨徐命善仍任前職,其代,邊得讓敍用爲承旨,牌招入侍,房順房。
辛卯八月初五日辰時,上御資政殿。藥房入診入侍時,都提調金相福,提調李景祜,副捉調金華鎭,記事官鄭澤孚·柳雲羽·呂萬永,醫官方泰輿·鄭允協·金季良·吳道炯·鄭允說·徐命緯·金孝儉,以次進伏訖。相福曰,久未診候,聖體,何如?上曰,難矣,水刺之節,亦何如?上曰,一樣,而泄候有之矣。相福進湯劑,上進御,相福請診候,上許之。泰輿等,以次診脈候,退伏奏脈候左右三部度數不均,而脾胃脈候太不足矣。上曰,韓鍮之事,思之心寒矣。二行刀削命退去,諸臣以次退出。
辛卯八月初五日午時,上御右文閣。大臣·備局堂上引見入侍時,領議政金致仁,左議政韓翼謩,兵曹判書申晦,禮曹判書李昌壽,司直趙雲逵,戶曹判書蔡濟恭,司直洪名漢,左參贊徐命膺,右參贊鄭弘淳,司直具善復·李章吾,吏曹判書李溵,護軍張志恒,左副承旨李在簡,記事官鄭澤孚,假注書李柱延,記事官柳雲羽·呂萬永,以次進伏訖。致仁·翼謩進前曰,夜間聖體,若何?寢睡·水刺之節,亦何如?上曰,誠雖矣。致仁曰,患候纔得差道,又有此事,豈不然乎?伏望加愛。翼謩曰,臣適有牛馬之疾,未及趁卽進候,不勝惶悚。上曰,宜然矣。因命在簡,書傳敎曰,噫,韓鍮泹臂,萬古所無,渠旣立隻今者之宰,焉可無也?初欲卽爲處分,噫嘻,渠亦朝鮮臣子也,豈可萌於心而書諸文字乎?初則三字刀削三字,其涉殊常,不爲直處而下問,以韓鍮是可忍之心,猶不忍直說,猶對二字刀削再問亦曰,二字刀削三問,亦猶不忍直言,泛曰,外方二字刀削謂二字刀削云,噫,彼鍮,旣有血怨,其說欲陷其人而然,豈有惡逆之心,不過不道,故以次律定法,而令道臣擧行者,三南,頃者奇怪之物多,而況梁哥事乎?且在於淸州云,故令道臣正法,欲以勵一道之意,予則只此而止而不過問接主人,則儀之之復來,予何知之?其所捉得,已是料外,而又豈料道燦乎?然無乃邂逅見捉,欲辨玉石之意親問。渠若曰,其雖來京,何心復見云,則豈特酌處?其欲卽放,自初高聲大言,敢若直士,其皆擔當,雖然,叵測二字,若不見焉,猶欲酌處,予問不過二字刀削而渠高聲曰,見也云,曰二字刀削豈不知云?此比諸鍮,萬萬罔測,以此推之,所由者深矣,況渠雖許以刎頸之交,復爲交結,何心携道燦,勸以相親乎,且示其草乎?且道燦再稱奇特之說,豈特方以類聚?血黨可知,旣云血黨,血黨,豈只三本事,旣諭於今薄物細故,罔測三字,非鍮做作,於儀之深於一節,此亦非儀之做創者,大抵此事,非文政殿入侍者,孰敢爲此?二字刀削字其傳綻露,旣諭投鼠忌器,古人旣云遂鹿不見泰山,古語亦云渠雖甘心,此何敢萌於心說於口者,今若不鋤根,國將亡矣,文政門內人若不言,人孰知之,自現之敎,意蓋此也。自現杳然,傳云惟仁者能好人能惡人,惟仁者,逬諸四裔,不與同中國,羲經云,開國承家,小人勿用,予雖衰矣,以臆料何可陷人於創傳之科,而本事勿論,其時予已見,豈特朝鮮怪物?雖在羅·麤之間,亦將爲萬古怪物,予甚悶者,史草何云?此則朝鮮亡則已矣,不亡自歸洗草中,然今者處分,使此人勿陷大辟也,以今鍮·儀之觀之,此等之類,牖下能終者鮮矣。今者此敎,可謂爲渠終其年於海島也,其誰予所謂得人者,若此人隱於此中,國將如何?雖儀之,若無此擧,其欲直放,宇宙間無非人非鬼之人,而此人置之於人鬼莫辨之間,亦令不生不減。嗚呼,此等世道,雖無此事,渠若得志,其流之弊勝言,予今言名,卽尹塾也,以聖人逬諸四裔,不與同中國之意,大靜縣勿限年定配,小人誰,其時同翰林林德躋也。其時不顧苦心,咆哮門外,故同時處分,其後,予常矜惻,此則滌用不無飮涕之象,其後擧措,亦涉駭然,故已處分,噫,此人予豈驅於塾之料,而小人則小人,羲經之訓,予豈不體,此二人,今若不處分,儀之·道燦,將復生於今日,林德躋,將施永刊仕版之典,今予處分,此所謂爲此人也。嗚呼,得人之敎,今朝內局批答亦云,人皆必也跂足,嗚呼,暮年豈忍爲此?今快處分,設有其人,此正反側子自安之意也,若儀之輩自現,非予石也。又命書傳敎曰,今日秋判不入云,其涉過矣,其有賓廳疏決之命,牌招同參。上曰,賓廳疏決後,文書,該房承旨持入。出傳敎上曰,其何一邊疏決?一邊禁推,注書韓鼎運只汰。出傳敎上曰,在下當遞,承旨邊得讓遞差,其代李廷壽除授,牌招察任,房順房。李廷壽爲軍士房。出傳敎又命書傳敎曰,今聞泰陵補土役處畢役,其誠可嘉,陵官二人,時爲陞六,有窠卽爲懸註調用,本陵陵軍之加赴役,此等愚蠢之民,其誠可尙,噫,何云二日某日兩陵守護軍,亦令本官儲置米中,本陵加給一斗,康陵守護軍,亦給一斗後,令道臣狀聞,具善復所啓,泰陵補土諸處,土性柔軟,亦有沙礫,似不無小小生頉之慮,而陵官其雖遷轉,陵官旣是自願,屢日董役,至被無前之恩典,渠輩似當竭力巡山,隨頉隨補,然禮曹亦爲申飭,尤好矣。上曰,依爲之。出擧條金致仁所啓,此平安監司具允鈺狀啓也,備陳本道昨年飢荒,加之癘氣,死亡相續,廢農失業之狀,仍請今秋兵使巡操,特許停止,各防營都試,依庚辰定式合試,平壤城操一體停止事,請令廟堂,稟旨分付矣。今年淸北,旣免失稔,邊上戎政,視他尤重,而道臣狀請,亦出於軫恤民隱,參以事勢,有難强行,今秋兵使巡操,特許停止,防營都試,旣有庚辰定式,各自試取,兵營合試,實爲穩便,亦依請施行,至於平壤城操,乃是間年一行之事,而且聞淸南穡事,比淸北大登,如此之年,何可竝爲停寢乎?城操則依例擧行爲宜,以此分付,何如?上曰,依爲之。出擧條上命退,諸臣遂退出。
辛卯八月初五日申時,上御資政殿。藥房入診入侍時,都提調金相福,提調李景祜,副提調金華鎭,記事官鄭澤孚·柳雲羽·呂萬永,醫官方泰輿·鄭允協·金季良·吳道炯·鄭允說·徐命瑋·金孝儉,以次進伏訖。相福曰,午間聖候,何如,而泄候有減耶?上曰,頻矣。相福曰,必是脾胃氣候不足之致也,頻進湯劑也。仍進湯劑,上進御。相福曰,一貼更進,何如?上曰,不緊矣,其止之。相福請診候,上曰,朝者診之,其止之。相福曰,俄聞醫官言,則專由於胃氣不足,伏願更進一貼也。上曰,泄候偶然出矣,何關於湯劑耶?相福曰,計其間斷與勞動之時,則雖加一貼,猶爲不足矣。上曰,其止之。命退去,諸臣以次退出。
辛卯八月初五日申時,上御資政殿。左副承旨入侍時,左副承旨李在簡,假注書李柱延,記事官柳雲羽·呂萬永,以次進伏訖。上進御湯劑一貼後,仍命書傳敎曰,古人云畫地囹圄,義不入,於下賤一刻被囚,不堪其苦,於文臣,曾於問安廳,聞故海昌都尉之言於朝獄,見儒臣禁推。笑曰,此儒臣,金吾世間云矣,自謂高致,若一不禁推者,不無指笑之弊,此豈飭勵之意哉?予頃年因洪景海事,詣金吾時,特放禁推,不着笠着周衣不帶踰門狀,不覺代羞,曾聞一重臣所奏,爲金吾郞時,決杖守令時,三門坐交椅時,可謂好勝而若受杖歉然云,尙今記其言,頃者處長房申飭,而其若都事先生其待尤重,王府二字,其名焉在,若此南間外,反若遊處,且近者該堂先生,亦用此規云故聞甚爲駭今後毋論先生與否,毋論禁推例推,入該府之後,不勘處前,莫敢踰西間庭閾事嚴飭,時或摘奸,其若不遵,當該首經歷,徒年定配,該堂施以制書有違私律,以此分付。又命書傳敎曰,其時不爲待令,極涉寒心,內乘申大謙·李東植·李奭培汰去。上曰,嶺南,八道中雄道,而今年亢旱偏甚,七十餘州元元,何以拯沽?興惟及此,若恫在已,二道之物膳,旣已停封,而嶺南秋成前,朔膳,特爲停封,以示予意。出傳敎上曰,諸道其皆得霈,嶺南,自初孔酷,以今狀聞聞之,不覺寒心,特命審理使,其不過矣,諸道旣請酺祭,本道若是太甚,而所請不過數邑,其不遍請,其涉矇然,未請處分,令該曹,一體下送香祝。出傳敎上曰,今年稅船,擧皆無弊來到,而至於此府,兩次若此,可勝寒心,況皆用舊退船,若此,頃者乘船申飭,若何?則假色吏乘船,尤涉無據,一次已可駭,況再次,二千石臭載乎?當該府使,巨濟府充軍,當日押付,今番所拯過千,其不故犯,勿爲加刑,令該曹該廳稟處,其中京沙工二名,萬萬殊常,加刑嚴問以啓事,分付道臣,所拯雖多,其受分給之郡穀數,無乃數多乎,令道臣,酌量狀聞,唐津縣之護送不謹,其在懲後之道,不可不嚴飭,羅州牧定配事,分付該府,今日分付。出傳敎上命退,諸臣遂以次退出。
上在慶熙宮。停常參·經筵。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。東風止,喜雨至,予心少弛,吾民庶幾,然甲戌回甲,今已十八年,今年月干支六次已三,今且逢,隨事興懷,夜夢亦然,今我若此,是誰,建功自諒當召,待敎入侍,呼寫已畢,東牖日照,夜雨昏睡,朝日目覩,爲民心喜。
中宮殿·惠嬪宮,藥房口傳問安。答曰,知道。
李瀰啓曰,卽者檢閱柳雲羽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,待敎李在學,檢閱李度默,竝卽牌招,以爲推移入直之地,何如?傳曰,允。
李廷壽,以都摠府言啓曰,都摠府安昌君燝,以社稷大祭初獻官隷儀事,議政府晝仕出去之意,敢啓。傳曰,知道。
事變假注書望,韓鼎運汰去代,以李東夔爲事變假注書
李廷壽啓曰,事變假注書李東夔,時無職名,令該曹,依例付軍職,冠帶常仕,何如?傳曰,允。
又以司僕寺內乘,以一二提調意啓曰,兼內乘申大謙汰去事,命下矣。其代,卽令該曹,口傳差出,以爲推移入直之地,何如?傳曰,允。
兵曹口傳政事,以洪和輔爲兼內乘。
以承傳色口傳下敎曰,戶曹田稅,惠廳大同,幾何上來?知入。
藥房口傳啓曰,朝伏承待敎入侍之敎,而申牌已報,尙無下敎,臣等不勝憂悶,玆敢仰陳口啓,卽命入侍,以爲診察聖候,奉進湯劑,千萬伏望,惶恐敢啓。
備忘記,傳于金華鎭曰,問候批旣諭,而靜以惟三昨舊邸,建功兩貼,於予孝乎,於予孝乎,伊後靜惟,予心若於陵仲子肉,旣惟何能滌其心,御製旣諭,予心固矣,拒兩貼,然後已飮者可滌,待下敎施於明日,此子道也,於頃年事,予意朝鮮臣子,孰敢復提此事,而八旬在明,聞此,自此以後,心若浮雲,慈道虧矣,甘心者何足道也?此惟萬萬料表,且有人乎?昨日下敎後,夙宵以待,而尙今寥寥,其亦異,而昨日於該曹,其令了當,吾事畢矣,其亦寓懷,欲爲講筵,而豈云唐十八學士,於予今豈有一學士乎?靜臥堂中,自靜而已,一靜字一默字,六旬前已諭者,而於今可謂正當其時,明日須待下敎,卿等休焉,彼講書院,若見我眼,豈特靜臥?只自合眼矣。
藥房口傳再啓曰,伏承批敎,辭旨縷縷,臣等雖愚昧,豈不仰認聖心,而昨日之湯劑,只進二貼,晩筵更未診察者,下情終不勝其耿耿,切冀今日早診聖候,亟進湯劑,今此明日待敎之敎,遽下於顒俟之際,悶迫之極,敢冒煩瀆,更此仰籲。伏乞深軫保嗇之道,暫許入侍,千萬懇祝,惶恐敢啓。
以承傳色口傳下敎曰,其止之,止之然後,可以寢矣。
李廷壽,以兵曹言啓曰,今八月初六日,忠淸道海美居私奴高夢金,大興居幼學鄭商老稱名人,自興化門入來,差備門外擊錚,依例令攸司,囚禁治罪,當該守門將孫澤,依定式推考,何如?傳曰,允。
又以訓鍊都監·一二所巡廳·左右邊捕盜廳言啓曰,去夜無犯夜人所捉之意,敢啓。傳曰,允。
上在慶熙宮。行朝參·朝講。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
傳曰,開門後,政官牌招開政。
金華鎭啓曰,明日傳香,禮房承旨,當爲齋宿,右承旨李在簡,今日不爲仕進,卽爲牌招入直,何如?傳曰,允。
備忘記,傳于金華鎭曰,爲朝講,趙宗鉉爲應敎,金基大爲校理,牌招入侍,知經筵特進官,皆以八道句管堂上入侍,待下敎,只入正時。
備忘記,傳于金華鎭曰,趙榮進爲都憲,李瀰爲薇垣長,牌招察任。
金華鎭啓曰,今日朝講,兩司當爲進參,而大司憲趙榮進,大司諫李瀰,牌不進推考傳旨及罷職傳旨,今方捧入,而他無進參之員,大司憲趙榮進,更卽牌招,以爲入侍之地,何如?
注書鄭澤孚病代,以李夔爲假注書。
李在簡啓曰,假注書李夔,時無職名,令該曹,依例付軍職,冠帶常仕,何如?傳曰,允。
備忘記,傳于金華鎭曰,前承旨徐命善爲承旨,牌招察任,房順房。李廷壽仍前房。
備忘記,傳于金華鎭曰,徐命善承旨代,前承旨魚錫定,爲騎堂,牌招察任。
金華鎭啓曰,新除授兵曹參議魚錫定,方在罷散中,何以爲之?敢稟。傳曰,敍用。
備忘記,傳于尹勉升曰,於今朝鮮若此者,在君乎在臣乎,聞下敎逡巡者,爲君乎,爲誰乎?噫,都憲是誰孫,薇垣長,亦是誰子,是誰孫?今者特授,意蓋深矣,則焉敢若此,焉敢若此?其三聖堂亦何敢爲此?一體只推,更卽牌招。
以承傳色口傳下敎曰,俄者牌望者,使騎郞決棍十度,兩司都吏懸之。
備忘記,君與臣,五倫中一也,有君豈無臣,無臣豈有君?今日朝鮮,可謂無臣,今日侍從,爲耳目則皆逡巡,若此而曰有國,曰有臣,此爲君乎,爲誰乎?其臣皆喬木世臣,背其君趨其勢,豈特勸渠恧於其君,何顔拜其祖先?其祖必曰,此輩忘其本,忘其祖,君何恃也?祖何曰孫,其在視無形聽無聲之道,若有一分人心,其敢若此,其敢若此?予將詣舊闕,雖都尉副尉僉尉,皆今朝臣子也,只今宗臣隨焉,高謝不應君其令今日逡巡者知焉,噫,將八其君,遭此光景,是誰是誰?
傳于金華鎭曰,憲府·玉堂書吏懸者解放,薇垣都吏,興化門外懸之,以示其祖入侍單子中塡。
傳于尹勉升曰,如此而欲爲夕講乎?使之申飭。
又傳曰,追到時進官,拔之。
以承傳色口傳下敎曰,今日臣子如此乎,內局只臣子乎?內局問候,止之。
又下敎曰,朝講入侍。
備忘記,傳于李廷壽曰,冥予至此,是誰是誰?雖然於今惟頃年量今時,其雖下敎,予意造物必也來,何心建功?快問後當飮建功於門,當朝參侍衛禁軍只入直,只時原任·九卿·柏府·薇垣儒臣·堂下文蔭·在京儒生,皆來待,時刻待下敎,只入正時。
金華鎭啓曰,今日朝參時,承旨當爲備員,而左副承旨徐命善,以式暇纔已出去,卽爲牌招,何如?傳曰,允。
以承傳色口傳下敎曰,文蔭儒生,若是下敎之後,一或遺漏,爲先沙汰,以此申飭,牌招亦申飭,卽爲之,若一人不來,建明門殿座,當親問,武則拔之。
備忘記,承旨尹坊爲薇垣長,牌招察任,其代柳成模爲承旨,牌招察任,房依前。
傳于李廷壽曰,前排待令。
又傳曰,唱導聲禁之後,又有唱導之聲,唱導,令騎郞決棍十度。
又傳曰,唱導,興化門外懸之。
傳曰,若遲緩,當該承旨,當下敎矣。
又傳曰,中官孫孝忠·金興燁,竝記過。
朝參罷後政院·玉堂·藥房口傳問安。答曰,知道。
備忘記,傳于金華鎭曰,噫,十年內八字刀削夢裡猶心隕,況今番事,幾年抱此心,於今其雖悉諭,今年有此事,心若何心若何?若此後此心一倍,何心建功?且今招聞也,旣得窩主,以此推焉,其尋訪者,莫知幾何,許多儒生,帳前欺隱,自判若此,則其心何測?得來者自服,遺於此亦莫知幾人同黨,朝鮮此等者亦莫知幾人,回來後,心愈倍,卿等休請,以安予心焉。
金華鎭啓曰,時原任大臣,來詣閤外求對矣。
徐命善,以侍講院言啓曰,本院兼司書金基大,以本職,入直玉堂,司書·說書·兼說書俱未差,下番闕直,事甚未安,不得已上番姑降入直之意,敢啓。傳曰,知道。
李廷壽,以兵曹言啓曰,翊衛司司禦金謹行,身病孔劇,旬月之內,勢難起動供職,屢度呈狀乞遞,陪衛輪番之任,不可久曠,今姑改差,何如?傳曰,允。
吏批啓曰,翰林父年七十人,依注書例,抄啓加資事,曾有定式矣,翰林父年七十人,別單書入之意,敢啓。傳曰,知道。
又啓曰,本曹佐郞柳焵呈狀內,身病猝重,勢難察任云,今姑改差,何如?傳曰,允。
又啓曰,長陵參奉金宇鎭呈狀內,身病猝重,勢難察任云,今姑改差,何如?傳曰,允。
徐命善,以刑曹意啓曰,重獄審理事,旣承下敎,自昨日擧行矣,堂上不可不備員,今日政,新除授參判,待下批,令政院卽爲牌招同參,何如?傳曰,允。
有政。吏批,判書李溵進,參判李潭在外,參議洪樂純式暇,都承旨金華鎭進,以李蓍廷爲執義,申應顯爲司諫,金載祿爲掌令,李萬育爲掌令,徐有元爲獻納,李邦榮爲持平,權禛爲正言,趙錫穆爲正言,李爲校理,趙載俊爲副校理,李晋圭爲修撰,兪漢謹爲副修撰,鄭光忠爲刑曹參判,李商芝爲禮曹參議,李宅鎭爲掌樂正,徐命膺爲掌苑提調,鄭東藎爲禁府都事,李再漢爲司饔奉事,李得永爲淸道郡守,徐琢修爲唐津縣監,盧弼相爲機張縣監,金頤柱爲吏曹佐郞,司饔直長鄭養善,義盈直長韓鼎裕相換,行副司直呂善應,今加嘉善,年七十侍從臣檢閱呂萬永父,依定式加資。
兵批,行判書申晦進,參判金光國病,參議未差,參知蔡緯夏入直進,以李翼元爲知事,鄭允明爲同知,姜始顯·李台奭爲僉知,李得濟爲兼司僕將,金相勳·洪允中爲五衛將,朴東亨爲昌慶將,金鼎誠爲景福將,尹守仁爲訓鍊僉正,朴師亨爲翊贊,雲峯君杺爲副摠管,尹光鼎爲法聖僉使,池學海爲防垣萬戶,金振昌爲慈母別將,兪鍵爲威鳳別將,安國泰爲禿用別將,廣坪權管單金仁玉,甲巖權管單金呂重,柳載成爲部將,金命峻·康胤祚爲守門將,僉知孟廷榦·南履吾,副護軍權穎,副司直李翼元·尹得養·金致讓·林鼎遠·任希敎·李碩載·邊得讓·洪檢·郭鎭純·金尙集·李昌任·李養遂,副司直李宅鎭·李思祚·崔益大,副司正李東夔,宣傳官柳鎭豐,以洪和輔爲兼內乘。
徐命善,以弘文館意啓曰,新除授修撰李晉圭,時在京畿楊州地,副修撰兪漢謹,時在忠淸道洪州地,經筵入番事緊,請竝斯速乘馹上來事,下諭,校理李,副校理趙載俊,竝卽牌招察任,何如?傳曰,允。
李在簡,以漢城府意啓曰,依傳敎趙象鉉,楸子島限己身爲民之意,敢啓。傳曰,知道。
李廷壽,以刑曹意啓曰,今番疏決,與其前其或被放,令該曹,今日內,黑山島爲奴終身事,命下矣。依傳敎,全羅道珍島郡爲奴定配罪人金龍甲,卽爲押付於羅州牧黑山島爲奴終身事,發關分付於該道道臣之意,敢啓。傳曰,知道。
李廷壽,以義禁府言啓曰,前執義李蓍廷,拿處傳旨啓下矣。李蓍廷,下去京畿南陽地云,依例發遣府羅將,拿來,何如?傳曰,允。
又以義禁府意啓曰,金致恒鐵原府定配事,命下矣。以傳敎內辭意,具罪目卽爲發遣府羅將,押送配所之意,敢啓。傳曰,金致恒定配安徐,只汰去。
又以義禁府意啓曰,罪人沈,南海縣勿限年定配,倍道押付事,命下矣。以傳敎內辭意,具罪目,卽爲發遣府羅將,倍道押送配所之意,敢啓。傳曰,知道。
又以義禁府意啓曰,罪人李奎瞻,端川府定配,當日西小門,三倍道押付事,命下矣。以傳敎內辭意,具罪目,卽爲發遣府羅將,當日三倍道押送配所之意,敢啓。傳曰,知道。
又以義禁府意啓曰,罪人徐集修,三水府定配事,命下矣。以傳敎內辭意,具罪目卽爲發遣府羅將,押送配所之意,敢啓。傳曰,知道。
又以兵曹意啓曰,依傳敎,政院牌望使令金正華,決棍十度之意,敢啓。傳曰,知道。
柳成模,以兵曹意啓曰,依傳敎,司憲府所由李順載,決棍十度之意,敢啓。傳曰,知道。
又以兵曹意啓曰,依傳敎,通禮院書員金振錫,決棍十度之意,敢啓。傳曰,知道。
李廷壽,以禁衛營意啓曰,去夜無犯夜人所捉之意,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
辛卯八月初七日辰時,上御集慶堂。朝講入侍時,領事金致仁,特進官申晦,知事李景祜,大司憲趙榮進,大司諫李瀰,參贊官尹勉升,侍講官趙宗鉉,侍讀官金基大,假注書李柱延,記事官李度默·呂萬永,以次進伏訖。上讀大學經一章後,上問義,致仁曰,大學經一章,皆言治國平天下之道,由本及末,自末而本,終始貫通也。上曰,好矣。仍命書傳敎曰,府啓善亨事,關係非細,故旣已依啓,又何拿來?特遣府都事,與本官,眼同,卽其地正法,雖遐方之民,咸知國法焉。又命書傳敎曰,今者都憲之啓,可謂得體,大抵本事,雖鍮甘心洪鳳漢,其雖添此叵測措語,猶不敢直言,初曰獻二字刀削親問其猶游辭,此二字刀削乎,三問,亦不忍之稱三字刀削迫問,猶不忍直說,京鄕皆在之一字刀削外方則稱某一字刀削云,罔測鍮,其猶若此,若頃者匡誼親問時,下敎奉獻其誰,雖無此,所處者何,其職亦何?於本事首尾俱欠,予已知矣,何可擧此等叵測說然後爲其案乎?此正頃日下敎時,逐鹿不見泰山者也,噫,彼鍮不足道也,況一獻字,非鄕曲此類所自辦,故令捕廳,捕得,噫,王府親問,儀之箇箇高聲自當,與鍮雖刎頸之交,何敢若此?此愚而罔測者,然此於渠,其猶細故,於本事,未及提問,放恣高聲曰,見其疏云,豈特此也?二字刀削二字亦未及問,而雖鄕就其中二字刀削何不知云者,心肚相連,於此綻露,其疏不書其云二字刀削可也,本名可也,所供二處二字刀削之名,一串貫來,勸鍮爲此擧,欲以二字刀削彌縫,爛漫商確,處雖異,言則同者,若見腸肚,以此推之,獻二字刀削本卽儀之也,嗚呼,其一字,鄕人何知?卽渠輩聞傳者,此予所以處分,較重於鍮者,而淸州鍮復來京中,與靑松儀之,復交結於私室商確,而其猶不足,欲播其事,以其草若經傳,非特藏置,遍示素昧不知之道燦,道燦,暗合其黨曰,奇特奇特,腸肚不期然而相連,噫,下敎捕廳,不過他人,初則難得問於市人,聞來京,捉入迫問,又得一道燦,以此觀之,乾道昭昭,於今蓋見矣,快正王法之類,不足道也,鍮雖正法,儀之,別逭持其草,方以類聚,其流之弊,可勝言哉?到此地頭,國不亡而何?戊申·乙亥,復見於今,予之斷斷下敎,意蓋此也。雖然,本事何敢復提,而其人不可不請討,故無隱下敎者,亦爲國也。臺啓之際,恐或葛藤,今者都憲之啓,偶若予料,自此本事,可謂帖然,今日朝講,非爲促也,予已衰氣益苶,心爲國而然也。若此,於今以後,此心庶可少弛,頃日莫見泰山之敎,雖指儀之,今日合啓,逡巡不當,此亦莫見泰山者也。以故相爲祖,以故卿爲父,而爲此何心,雖不怪於國人,獨不愧於朱溪君乎?其在國體,不可事已帖然而無飭,大司諫李瀰,特施永刊仕版之典,其令以謝祖先,頃者欲諭而未諭,雖無應坐之律,儀之妻娚,亦一儀之也,焉知其不若邵之妹夫乎?此非常人,其亦士夫,乙亥邵之妹夫,其雖酌處,今日趙尙淵,不可不嚴處,楸子島限己身爲民,聞其外祖,其皆脫略,聽其師之指揮,潛來闕門,門隙窺見,聽其師之言,傳於鍮,此一朝鮮妖物也,無異於鳳齡之孫,今番疏決,與其前其或被放,令該曹,今日內,黑山島爲奴終身,於今事已帖然,今後復提此事者,豈特施逆律?當施逆适之律,以此布告中外,若無今日,兩司將無投足之人,故今日朝講,意蓋此也,旣發之後,爲耳目者,孰敢逡巡?此後其若有此者,此非海東臣也,予何心與此輩爲君?其令中外,一體知悉,以此先爲分付,今日多臺,一竝牌招察任。又命書傳敎曰,鄒聖豈不云乎?矢人惟恐不傷人,函人惟恐傷人,此類,易而處之,亦然也,三司同然,大司憲趙榮進,是誰外孫?前後其奏,予已賞焉,故於此時特授,意蓋此也,今者樹立,其心可見,特爲加資,以奬直臣。又命書傳敎曰,臺啓中呂善亨事,不可持難者,故依啓有下敎,領相所奏誠是,先令王府拿來,予當親問而決末矣。上曰,朝講,兩司入侍,當爲啓辭,大司憲趙榮進所啓,臣人本不似,年近七旬,夫豈合於見職,而每當特除,怵分畏義,冒沒承膺,心常愧恧,今日薦敎之下,不得不倉黃出肅,而事在目下,有不可不論者,以合啓之意,發論於諫院,則諫長李瀰,以私義不參,臣旣發論,終至未發,其在臺體,何可仍冒於臺次乎?請命遞斥臣職。上曰,竝勿辭,亦勿退待。大司諫李瀰所啓,前後聖敎,極其嚴截,今於合辭之論,身爲臺閣者,孰敢有一毫逡巡之意,而洪鳳漢長子婦,與臣爲至親,其在私義,有難參涉,故俄者閤外,有所酬酢矣,今者都憲,旣以此引避,則臣何敢仍冒於臺次乎?請命遞斥臣職。上曰,竝勿辭,亦勿退待。大司憲趙榮進,大司諫李瀰所啓,日昨處分,至爲嚴重,爲今日臣子者,何敢復提當日事,而伏見連下傳敎,聖意藹然,德音一布,上自朝廷,下至閭巷,莫不飮泣欽仰,其時大臣洪鳳漢,不善奉承,以至於此,則今不可容貸,請奉朝賀洪鳳漢爲先削職。上曰,頃者下敎,非爲召此,無國則已,有國然後,豈無此啓?依啓。大司憲趙榮進所啓,臣俄於合啓奏讀之際,有二次誤讀之失,其在臺體,不可仍冒於臺次,請命遞斥臣職。上曰,其涉過矣,勿辭,亦勿退待。又所啓,罪人呂善亨傳啓之際。七字刀削不爲告達,親問之下,敢以天聰之未徹爲言者,究其心跡,萬萬叵測,今此酌處之命,雖出於好生之德意,論以國體,不可島配而止,請黑山島定配罪人呂善亨,亟正邦刑。上曰,善亨所爲,其心萬萬叵測,何可置於覆載之間?依啓。又所啓,請還寢東呂·址淳等還配之命,更令王府,嚴鞫得情。上曰,勿煩。又所啓,請還寢定配罪人金柱泰減等之命。上曰,其勿復煩。又所啓,請黑山島爲奴罪人五得,依律處斷。上曰,勿煩。又所啓,請巨濟府充軍罪人吳益祥,依律處斷。上曰,勿煩。一行刀削大司諫李瀰所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義,依律處斷。上曰,勿煩。又所啓,請崔百男邊遠定配。上曰,勿煩。又所啓,請巨濟府充軍罪人吳益祥,依律處斷。上曰,勿煩。一行刀削又所啓,請黑山島爲奴罪人五得,依律處斷。上曰,勿煩。又所啓,請罪人宋樂休,向來臺議峻發,遠地謫配,曾不多日,雖以悶旱之聖念,務施曠蕩之恩,而似此者,有不可遽然全宥,請還寢定配罪人宋樂休放送之命。上曰,依啓。仍命退出,諸臣遂以次退出。
辛卯八月初七日午時,上御集慶堂。藥房入診入侍時,都提調金相福,提調李景祜,副提調金華鎭,假注書李柱延,記事官李度默·呂萬永,醫官方泰輿·鄭允協·金季良·吳道炯·鄭允說·徐命緯·金孝儉,以次進伏訖。相福曰,晩後氣候,何如?上曰,一樣矣。上進湯劑後,上曰,退去,諸臣遂退出。
辛卯八月初七日申時,上詣建明門。朝參入侍時,行都承旨金華鎭,左承旨李在簡,右承旨徐命善,左副承旨柳成模,右副承旨李廷壽,同副承旨尹勉升,假注書李柱延·李夔,記事官李度默·呂萬永,以次侍立。上具翼善冠·袞龍袍,乘輿出通陽門,詣建明門駐輿,上命前排入之,左右捕廳從事官拿入。上下敎曰,刈草不去根,草必復生,今番事,萬古所無,根本雖儀之,亦必有往來交結之人,送一伶俐軍官,勿論朝士與儒生庶民,其所往來相親者,今日內捉納,不然則汝之大將,當決棍矣。遂命退出。上曰,兩司縣吏解之,新除玉堂兩司去來,同副啓達。勉升曰,李蓍廷·權禛在外,權恢陳疏下鄕矣。上曰,權禛誰也?華鎭曰,與李秉鼎相詰者也。上命書傳敎曰,李蓍廷之此時在外,其涉寒心,先遞差後拿處,權禛,今日開政若何則雖無在京之命,許多之臣,以權禛窮極搜覓備擬,君雖衰矣,一國大冢宰,若是苟且,以權禛備擬,牌招開政乎?當該吏判,施以不敍之典。上降輿,仍殿座,行朝參禮,諸臣肅拜。上曰,朝臣幾何?華鎭曰,多矣。上曰,儒生亦入來乎?華鎭曰,入來矣。領府事金相福,領議政金致仁,判府事金陽澤,左議政韓翼謩,判府事李昌誼,以次進伏後,上召承旨,下敎于在庭文蔭儒生曰,今番儀之之事,萬古所無,決然非一儀之而已,若有隱伏者,國將亡矣,汝輩皆自首,則輕者赦,重者亦不用一律,今若不現而畢竟綻露,則自有王章,汝勿後悔。上又下敎儒生曰,今番事,若有憤痛之心者起立,不然則皆伏,諸儒生皆起立。上曰,皆立乎?在簡曰,擧皆竦身而立矣。上曰,若非至愚,孰敢伏乎?然而其中必然有欲伏而不伏者矣。致仁曰,苟有秉彝之天者,豈如是乎?上又下敎曰,入來儒生中,若有儀之族屬,雖十寸進前,若無則以靑松沈氏爲姓者,皆近前,三儒生進伏,上問名,對曰,沈慤子若族也。上曰,藥峴沈檀之子孫,今日殿座,豈可近似乎?皆退去。大司憲趙榮進,大司諫尹坊進伏奏曰,一日再啓,事涉如何,故不敢爲之矣。上曰,退出。禮畢後,上問方外儒生幾人,勉升曰,二十人矣。上命前排入之,漢城府五部官員,盡爲拿入。上曰,城中儒生,只二十人乎?供曰,儒生本自成均館指揮,故臣等未及知矣。上曰,汝輩旣入朝參,無怪其不知本事,而至於入直官員,豈有不知之理乎?遂命書傳敎曰,今日五部入直官員,一竝汰去,時原任大臣,進前勸湯劑,上不許,上還入小次,通禮金致恒,徑請乘輿,上命通禮金致恒,鐵原府定配,通禮院書員,令騎郞決棍十度。出榻敎上又命定配安徐,只汰,上出小次復殿座,命左右捕將拿入。上曰,今番捉來非難,而何如是遲乎?供曰,儀之無家,常在其妻家,故捉其妻家婢子,艱辛搜覓,則儀之正法後,渠之一家,有收屍者云,故纔已捉來,而道燦四寸二人,亦捉來待令矣。上命退去,受命召入侍判義禁具善行,行同義禁李得宗·柳脩,刑房都事李尙烈,捕盜大將李章吾·張志恒進伏。上曰,儀之妻娚在鄕乎?志恒曰,纔已發配矣。上曰,就捕。上命道燦四寸二人上之。上問曰,道燦與儀之相親之狀,汝知之乎?供曰,豈不知之乎?上曰,道燦上疏云乎,儀之上疏云乎?供曰,聞數年前,儀之爲疏頭,道燦隨參云矣。上曰,汝何從以知之乎?供曰,渠每下鄕,誇張於臣等,故聞之而已。上曰,德山之漢,何爲而來,儀之招來乎,道燦上來交之乎?汝必知之,直招無隱。供曰,但知觀科而上京,豈料作此凶事乎?上曰,汝武乎儒乎?供曰,欲親觀武科,而自鄕上來矣。上曰,今番儀之正法後,汝往見道燦乎?供曰,道燦之事,說也亦凶,故初不出見矣。上曰,汝亦自鄕上來云,來後汝之四寸,先爲尋見乎,供曰,在一室中,豈不見之?上曰,其家誰家?供曰,臣叔蔚山兵使家也。上曰,汝言直而但世間事,有不可知,姑爲下捕廳,上命沈上之。上曰,儀之事,汝必知之,直告。供曰,儀之常時性行怪異,故間或招致撻楚,此則非但一家人知之,他人之所共知也。上曰,何爲而正法?供曰,他事不知,而語犯不道,寸斬無惜矣。上曰,如此則何爲而收屍乎?供曰,暴屍三日後,國典無禁葬之令,故至親之間,不忍坐視,果然收屍矣。上曰,汝躬往見之乎?供曰,本來心弱,故居常一家之喪,皆不親見,今亦雇人爲之矣。上命捕校招入,以承旨不卽傳命,上命當該承旨遞差。出榻敎上曰,儀之數年前爲疏頭云,其疏卽何疏也?供曰,斥享疏矣。上命書傳敎曰,沈於逆賊儀之,不思大義滅親,擧措無狀,南海縣勿限年定配,倍道押付,志恒奏儀之所親及道燦所親,各二人捉來待令矣。致仁曰,若論所親,則非獨此數人而已,儀之未上疏之前,亦一儒生,孰不知面乎?若如此則似無限矣。上曰,道燦所親放,儀之所親兩人上之,上以拿入之遲緩,命當該都事汰去。出榻敎徐集修上之。上曰,汝與儀之相親,則何時見之乎?供曰,儀之自謫所蒙放後,一見之而其後不復見矣。上曰,汝見疏語乎?供曰,不見矣。上曰,汝則非今番新交者,遂命徐集修三水府定配。出榻敎李奎瞻上之,上初命特放,復命書傳敎曰,李奎瞻已放事,下敎,更思之,儀之妻娚尋訪,何異於儀之,而不無輕重,端川府定配,使此輩懲創日後,當日西小門倍道押付。上遂乘輿還內。
上在慶熙宮。停常參·經筵。
以承傳色口傳下敎曰,當爲問安故,批答書下矣。
答曰,知道。一惟心一隕,二惟心二隕,一隕心一固,二隕心二固,於今其本今已知,其本京豈特其三,予則曰十身雖在於此世,心已在於前世,氣何暇諭?待敎入侍。
藥房口傳啓曰,臣等未及問候,先下批答,循例問安,不得爲之,實不勝惶鬱之至,旣承待敎入侍之命,臣等固當恭俟而聖候診察,湯劑進御,兩日停廢,下情焦迫,轉益罔措,今日則趁早召見,千萬顒祝,惶恐敢啓。答曰,內局職任,三相何守,聞請自苦,何時便乎?卿等速休,以安君心。
中宮殿·惠嬪宮,藥房口傳問安。答曰,知道。
以承傳色口傳下敎曰,今日明日,當祗迎,禮房知悉。
備忘記,傳于尹勉升曰,任希敎爲承旨,牌招察任,房順房。
傳于尹勉升曰,忠淸監司留待入侍。
備忘記,昨日風勢心甚異也,果坐建明門,詳知其窩主,今朝則日淸,隱匿自現告,雖然豈云安帖?予曰造物猶在,一日報一造物,二日報二造物,年今近八,何以支撑?建功果功,舊黨果調,其雖此時,予哂予哂。
備忘記,傳于尹勉升曰,噫,幾年抱此心而十年問焉,予心,若何?予心,若何?甘心者何足道,而昨日詳知其本,靑松沈哥,沈·李交結,其已久矣,尋問者尋得於其此中昨日門前,亦有幾人,再昨年攸爲,此亦背君背師也,今何聞焉?此類知此尋訪者,於前知其師,於今知其君,今日强欲祗迎,意亦深也。
備忘記,豈云今番壬午以後,興惟掩抑,令我若此,在君乎在臣乎?雖籲蒼蒼,予何自恧?雖然二字,雖夢裡心隕,豈聞於今乎?甘心者其猶趑趄,在京世族,豈云嶺南?本靑松居密陽,其本世族也,其已現斥享時,此背師,於今窩主,此背君,昨日詳知,可見乾道昭昭,此類先交已駭然,今訪人必徐·李兩人,可謂黨中之翼,三水·甲山,可謂寬典,此猶末節,視今世於浮雲,於千乘何心?今命抵迎,攸重在矣,建功若楚越,萬機若前世,昨日門前諸生,皆立,目下徐·李欺君自歎,今日釋菜,其雖立其庭,先聖視其心,須忘明倫堂儒巾必靦然。
兵曹口傳政事,以李明運爲慶尙左兵使,副司果任瑎·呂善德·姜游。
香祗迎罷後,政院·玉堂·藥房口傳問安。答曰,知道。
藥房口傳再啓曰,湯劑之不進,已三日矣,臣等幸奉召見之敎,伏俟口啓之批,進伏閤外,亦已半日,而尙無下敎,焦迫之忱,轉益罔措。伏乞卽許入侍,仰診聖候,仍進湯劑,千萬伏望,惶恐敢啓。
金華鎭啓曰,時原任大臣,有不容遲待召命,敢又求對矣。
以承傳色口傳下敎曰,何如是?其止之。
金華鎭啓曰,時原任大臣,伏承下敎,轉益罔措,又敢冒罪求對矣。
藥房,口傳三啓曰,臣等俄於轎前,交口力陳,幸蒙召見之敎,而卽今聖候診察,湯劑進御一時爲急,不敢遲待,玆詣閤外,輒事煩籲。伏乞卽降入侍之命,千萬幸甚,惶恐敢啓。
藥房,口傳四啓曰,更鼓將下,召接無命,若過今夜,則湯劑不進,將爲四箇日矣,近來或有間斷之時,而豈有若是之多日乎?臣等誠萬萬焦迫,萬萬罔措,不避冒瀆之罪,又此呼籲。伏乞卽許入侍,亟進湯劑,千萬伏望,惶恐敢啓。
傳于金華鎭曰,內局及大臣入侍。
以平安監司伏啓,碧潼等官公州人尹東燁等渰死爲虎囕死事,傳于李在簡曰,令本道,恤典擧行。
以咸鏡監司狀啓,文川龜山社金場里寡女崔召史等,爲虎囕死渰死事,傳于李廷壽曰,令本道恤典擧行。
徐命善,以御營廳意啓曰,去夜犯夜人無所捉,敢啓。傳曰,知道。
又以一所巡廳意啓曰,去夜犯夜人無所捉之意,敢啓。傳曰,知道。
又以二所巡廳意啓曰,去夜犯夜人無所捉之意,敢啓。傳曰,知道。
又以左邊捕盜廳意啓曰,去夜犯夜人無所捉,敢啓。傳曰,知道。
又以右邊捕盜廳意啓曰,去夜犯夜人無所捉,敢啓。傳曰,知道。
李廷壽,以左右捕盜廳意啓曰,因傳敎,罪人道燦從弟李道健·李道善等二人,放送之意,敢啓。傳曰,知道。
任希敎,以吏曹意啓曰,今八月初十日行社稷奈,執禮·大祝,侍從塡差,而時無職名人員,令令該曹,口傳付軍職,何如?傳曰,允。
李廷壽,以義禁府意啓曰,羅州牧黑山島定配罪人呂善亨,勿拿,仍配其島事,命下矣。呂善亨,依傳敎,勿爲拿來,仍前罪目,仍配其島事,卽爲分付于發捕都事及該道道臣之意,敢啓。傳曰,知道。
徐命善,以義禁府意啓曰,因臺啓,還寢定配罪人宋樂休放送之命事,依啓矣。甲山府定配罪人宋樂休,仍前罪目,還發配所,而依例發遣府羅將,所到處執着,仍令押送配所之意,敢啓。傳曰,知道。
李在簡,以漢城府意啓曰,罪人趙象鉉,依前下敎,楸子島限已身爲民之意,敢啓。傳曰,知道。
敎忠淸觀察事閔百奮書,王若曰,二千石良吏,古難其人,五十州雄藩,今屬之子,旣出心簡,亦叶輿情,惟卿忠孝其姿,謹飭之行,休戚與國之義,自有名祖之典刑,詩禮傳家之風,早聞賢父之敎訓,嗟,抱才而久屈蔭路,幾多未歷試之嘆,纔唱第而卽授銀臺,蓋示將大用之意,眷玆湖右形便,實是畿輔藩維,水陸相連於兩南,舟車漕稅之齊湊,絃誦寢衰於一域,簿書獄訟之滋繁,伊近日凋瘵之多端,誰任撫摩之責,況連歲遞易之爲弊,尤須鍊達之才,玆授卿以忠淸道觀察使兼兵馬水軍節度使巡察使公州牧使,卿其克展良猷,毋負寵命,憩實之舊謠相繼,應遺澤之猶存,攬轡之新化是宣,庶先美之極紹,弛張在威惠之竝濟,其可忽諸,勸懲係黜陟之惟明,所當勉者,凡厥裁稟,俱有典章,於戲,暇日名樓,想切拱北之戀,中宵丙枕,佇寬南顧之憂,卿其往欽,予且試用,故玆敎示,想宜知悉。副校理李養遂製進
辛卯八月初八日辰時,上詣延和門外。香祗迎入侍時,行都承旨金華鎭,左承旨李在簡,右承旨任希敎,左副承旨徐命善,右副承旨李廷壽,同副承旨尹勉升,假注書李柱延·李夔,記事官李度默·呂萬永,以次侍立。上具翼善冠·袞龍袍,乘輿出通陽門,詣延和門,降輿立板位,祗迎後,上命禮房承旨,奉審以來,遂隨香步詣建陽門乘輿,領府事金相福,領議政金致仁,判府事金陽澤,左議政韓翼謩,判府事李昌誼,以次進伏。請進湯劑,上不許。上曰,方以類聚,物以群分,儀之·道燦,自謂金蘭交契,而金蘭之契,或爲茶苦矣。遂命書傳敎曰,文字宜敎文,武字宜敎武,其若力不足,蔭猶可也,頃者已申飭,李景春亦殷鑑,則其姪何心勸着儒巾,與儀之類交結,先隨參於可駭之事,今參涉於叵測之章乎?若不申飭,何以勵末世?其姪在黑山島,其叔擁雄藩,此豈國體,亦豈紀綱?慶尙兵使李吉儒,特施不敍之典,其代,今曰內,口傳備擬,當日辭朝。又命書傳敎曰,道燦從弟二人,聞其供,其心楚越可知,亦皆武也,分付捕廳卽放,廷壽,讀秦宋樂休發配草記。上曰,呂善亨,卽呂善德之族乎?致仁曰,呂必喜之孫也。上曰,然則故相之孫乎?致仁曰,從孫也。上曰,呂必喜,此是呂小學也,相貌甚好,卿等似不及見矣。善亨爲人,如何?致仁曰,昏暗矣。藥房提調李景祜曰,齒牙脫落,尤不成樣矣。上命書傳敎曰,關係莫重,故況今日乎?再昨特允臺啓,領相所奏,可謂匡輔,故下敎靜思,頃者處分者,卽呂善亨也,今者下敎者,亦呂善亨也,初已昏暗,今何其醒?若樂休勿拿,仍配其島事,卽爲分付該府。上曰,沈慤作故乎?致仁曰,年過八十矣。上曰,昨日其子入來,而藥峴沈檀之子孫,寧有是理,卿等亦有見其貌者乎?兵判申晦曰,爲吏判時,路傍見之矣。景祜曰,臣亦得見,而貌甚豐碩矣。上曰,向見右相之子,極佳士矣。致仁曰,年今十六歲矣。上聞唱導聲,命此後則唱導勿禁。出榻敎上命趙象鉉,若已拿來,依拿推例拿入。上遂詣典設司殿座,命中官金興燁,施以下敍之典。出榻敎以傳命之未瑩,命宣傳官金益彬汰去。出榻敎趙象鉉拿入,上命依法。下敎曰,儀之之事,汝以娚妹,宜無不知,從實直告。供曰,彼此情誼,本來不協,而今番則矣身,爲監秋事,出往數百里地,正法之後,始爲上來,其間事端,茫然不知矣。上命罪人趙象鉉,依前楸子島,限己身爲庶民。出榻敎上命詣臺臺臣入侍,大司憲趙榮進,大司諫尹坊,司諫申應顯,掌令李萬育·金載祿,獻納徐有元所啓,日昨處分,至爲嚴重,爲今日臣子者,何敢復提當日事,而伏見連下傳敎,聖意藹然,德音一布,上自朝廷,下至閭巷,莫不飮泣欽仰,其時大臣洪鳳漢,不善奉承,以至於此,則不可削職而止請削職罪人洪鳳漢爲先中途付處。上曰,古人云人非堯·舜,每事焉得盡善,況中人以下乎?洪鳳漢,其時事,雖無此伊·霍下敎者,其意已在,鳳漢處地何,其職何,而不能行伊·霍之事,以萬古所無之事贊予,其雖爲宗國而爲,尙今思之,奚特儀之?心寒瞻墜者久矣,而只爲本事十年泯默,千千萬萬料表,先有鍮有其猶三層說,猶謂不忍,則彼儀之有何心腸,不問名而高聲大言,何不知之云?此有倍於鍮,故以本律處之,儀之窩主,昨日已現,可見乾道昭昭,嗚呼,此亦末節,若無此,豈有此日?其國紀綱無則已,到此地頭,兩司若此誠當然,而嗚呼,昨已料此,豈可止此?于今此啓,亦是臺體,而嗚呼,此題目,卽頃日特放者也,其爲處分,非鳳漢也,其誰特放屬耳。今允臺啓,置惠嬪於何,且專由於不重未周量而然,噫,予任相幾年,決非誤國負君之臣也。末梢若此,雖鳳漢焉敢辭也?然今予靳允,非爲此人,寔爲惠嬪,嗟哉,苦心,業亦諒故也,雖此律與頃者特放意不同,一先字,予已諒,爲將加律,到此地頭,嗚呼,壬午年爲宗國,忍爲萬古所無之事,於今使婦,若有不諱之事,則白首暮年,其將倚誰?欲倚長婦,于今已矣。今只有此婦,而其事雖異,其若不諱,予將爲無子無婦之人,今者却建功,其意果在於此矣。初律果輕,將加削黜之典,從今以後,其勿復聒,使予弛其心而飮建功,使我婦,支撑此世。出擧條又所啓,臣等伏承合啓下批,昨日旣有太輕之失,今日依律,又復不審,承此懇惻之敎,此莫非臣等前後擬律之不審,奏讀之際,且有誤讀,昨今做錯如此,則顧何敢仍冒於臺次乎?請命遞斥臣等之職。上曰,聞今下答,雖鐵心石腸,豈無感動?頃者已引國初更無花之敎,其時臺臣,飮涕停啓,頃者特爲奉朝賀,其予苦心,今者此敎,亦由中焉,于今之事,舍今臺臣而其誰?效古臺臣可也,何區區於節目乎?卿等勿辭,亦勿退待。出擧條大司憲趙榮進,掌令李萬育·金載祿所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,其誰無狀?本非欺君,其時下敎,自覺其過,充軍足矣,何可一律?勿煩。一行刀削又所啓,新除授持平李邦榮,時在忠淸道牙山地,請斯速乘馹上來事,下諭。上曰,依啓。出擧條大司諫尹坊,司諫申應顯,獻納徐有元所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,業諭府啓,且此非兩司俱爭者,其勿復煩。一行刀削又所啓,請黑山島爲奴罪人五得,依律處斷。措辭見上上曰,勿煩。又所啓,新除授正言趙錫穆,時在慶尙道尙州地,正言權禛,時在忠淸道韓山地,請竝斯速乘馹上來事,下諭。上曰,依啓。至於權禛,其時判書,旣已處分,此正毛將焉傅者,遞差,下諭非所可論。出擧條司諫申應顯所啓,臣於今春,憯遭人言,二字詆斥,身名玷汚,社門跧蟄,自分廢棄,月前見職之除,適値連日殿座之時,終不得一疏自暴,仍陷違傲之罪,果速長僚之劾,罪大罰輕,至今慙悚,曾未幾何,恩敍纔下,新除又降,顧臣情勢,夫豈有一分冒出之道,而天牌嚴臨,飭敎至嚴,他不暇顧,章皇出肅,臣之放倒廉隅,無復餘地,臣實自愧,人謂斯何,決不可以夤緣暫出,爲因仍蹲冒之計,昨緣日暮,今始來避,所失尤大,其何可一刻晏然於臺次乎?請命遞斥臣職。上曰,以館錄事,撕捱,臺職,其涉太過,勿辭,亦勿退待。出擧條上曰,此注書誰也?華鎭曰,探花卽李夔也。上曰,善爲之矣,誰之子孫乎?在簡曰,故宗臣密善君之孫云矣。上曰,古有密城君·密善君,而此則密善也,密善有孫矣。上召宣傳官傳命,又加稱賞曰,此亦了了,今日文武兩人,可謂異常。遂命書傳敎曰,注書李夔,以故宗之子,其所記注,暮年初見,宣傳官李亨默,近者宣傳官傳命寒心之中,可謂瞭然,今於暮年,其宜進用此等之人,一日一文一武,可謂異事,竝特爲陞六。上命忠淸監司閔百奮入侍,承旨宣敎訖。上命進前,問年幾何,致仁曰,今年四十九矣。上曰,卿祖治化,至今在民,卿亦體先志,加意國事,上遂乘輿還內
辛卯八月初八日二更二點,上御集慶堂。藥房入診,時原任大臣,同爲入侍時,都提調金相福,提調李景祜,副提調金華鎭,假注書李柱延,記事官李度默·呂萬永,領議政金致仁,判府事金陽澤,左議政韓翼謩,判府事李昌誼,醫官方泰輿·鄭允協·金季良·吳道炯·鄭允說·徐命緯·金孝儉,以次進伏訖。致仁·翼謩曰,聖體,若何?上曰,氣則一樣,而泄漸似難矣。命進湯劑,進御訖。仍命泰輿診脈,泰輿,進前診候,退伏奏曰,左右三部度數遲緩,脾胃脈候太不足矣。上曰,脈候,比前尤不足乎?泰輿曰,然矣。仍命次次診脈,允協等,以次進前診候訖,皆奏曰,脈候頗有不足矣。上曰,湯劑一貼更爲煎入。出傳敎提調李景祜,持湯劑進前,上進御訖。上曰,注書誰也?華鎭曰,李柱延而居在保寧矣。上曰,承旨房依前。出傳敎仍命退出,諸臣遂退出。
上在慶熙宮。停常參·經筵。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨已祗迎,今當祗迎,東瞻太學,西望社壇,守社國君,其能導率,風俗豈若此?幾百年繼體,君國若何國,若何?何顔對先聖,何心曰嗣君?於今心浮雲氣益苶,建功何功,內局何局,氣何諭乎?待敎入侍。
中宮殿·惠嬪宮,藥房口傳問安。答曰,知道。
傳于李廷壽曰,昨今日中官及宣傳官,下敎,安徐。
備忘記,傳于金華鎭曰,前中官李維新·智好文,敍用。
傳于李廷壽曰,明日次對,依例爲之。
傳于任希敎曰,十三日十四日,當爲祗迎,一體知悉。
香祗迎罷後,政院·玉堂·藥房,口傳問安。答曰,知道。
傳于任希敎曰,內局入侍,禮房承旨,同爲入侍。
以承傳色口傳下敎曰,入侍中官,公然逃走,施以不敍之典,右副承旨入侍。
徐命善,以訓鍊都監意啓曰,去夜,無犯夜人被捉之意,敢啓。傳曰,知道。
又以一所巡廳意啓曰,去夜,犯夜人無所捉之意,敢啓。傳曰,知道。
又以二所巡廳意啓曰,去夜,犯夜人無所捉之意,敢啓。傳曰,知道。
又以左邊捕盜廳意啓曰,去夜,犯夜人無所捉,敢啓。傳曰,知道。
又以右邊捕盜廳意啓曰,去夜,犯夜人無所捉,敢啓。傳曰,知道。
檢閱柳雲羽疏曰,伏以臣,本以庸愚,晩竊科第,猥忝翰苑,出入筵席,昵侍耿光,月已三易矣。追惟先臣恭默閤周歲珥筆之時,不過十餘年事,孤露之感,已極弸結,而前後筵敎,至及先臣,恩言勤摯,匪一匪再,感激微衷,自不覺無聲之淚,交逬于席也。固當策駑磨鈍,恭修職次,以爲仰答聖恩之萬一,而臣之承重祖母年今八十八矣,素患貞疾,屢見喪慽,元氣澌綴,寧日常少矣。卽見家書,則炎凉換辰,寢食失攝,重得毒感,寒熱交戰,飮啖全却,氣息奄奄,轉動須人,病中思想,促令來護,臣聞此報,方寸如焦,不能按住,玆敢忙陳短章,徑出禁扄。伏乞天地父母,俯垂矜察,亟削臣職,以便救護,仍治臣罪,以昭法紀,千萬幸甚,臣無任屛營祈懇之至,謹昧死以聞。
辛卯八月初九日辰時,上詣延和門外。香祗迎入侍時,行都承旨金華鎭,左承旨李在簡,右承旨任希敎,左副承旨徐命善,右副承旨李廷壽,同副承旨尹勉升,假注書李柱延·李夔,記事官李度默·呂萬永,以次侍立。上具翼善冠·袞龍袍,乘輿出通陽門,詣延和門,降輿立板位,祗迎後,隨香步詣建明門,乘輿詣武德門,降輿,望社壇俯伏良久。召戶房,命書傳敎曰,章廟追崇,遵皇朝興獻王故事,而大院君之稱,穆廟繼明廟,故有此號也,旣稱大院君,大府夫人,事體重矣,至於昌嬪,於穆廟爲租妣故也。事體莫重,代盡之前,主面傍題,雖從俗而稱,代盡之後,大院君廟,卽我祖先崇奉之廟也,可謂百世不祧,若依代盡之例,雖百世,主面傍題,隨世而書乎?非徒欠敬,事體不然,故頃者下敎,主面仍前去其傍題,其令祝文中只稱,則雖無關係,其同於儲慶宮,其在事體,何敢合祭?若代遠之後,豈去奉祀者爲敦寧都正,四代亦然,今思可謂盛矣。昌嬪·大院君·河東府夫人,豈可合祭於代盡之後?此後仲朔祭時,昌嬪·大院君廟先行後,本廟次行事,曾聞所對,將欲下敎,今聞雖與聞異焉。詳細定式,然後其可久遵,今令禮房承旨,以此意,口告於大院廟·昌嬪廟,分付奉祀人李瀁,噫,何謂本廟,昌嬪·大院君廟莫重,不過奉祀而已,此意也。今命承宣,復命然後,可知大君王子,卽不祧廟也,而河原君異於他,嗚呼,於李瀁家廟四代,卽自故同敦寧李弘逸,爲李瀁高祖故也。河原君,於本家爲始祖,雖非王子不祧之位,於穆陵何?李瀁旣奉祀,則卽始祖也,此後以不祧之廟奉祭事,令承旨一體分付,亦令儀曹知悉,遂命禮房,往奏于大院君廟。上曰,李瀁只祭其近代,而自河原以下,宗室四代,則俱未享祀,豈不齎痛於冥冥乎?如是之後,享祀之爲不爲,予不知也。上又曰,李瀁之祖明會,卽一豪傑之士,至李瀁而降殺矣。上問曰,侍衛中有宗室乎?雲峯守進前,上曰,此亦大院君子孫,非但此人,在朝諸臣,毋論外孫,孰非子孫乎?齊對曰,然矣。上乘輿還入武德門,駐輿,述御製。又命書傳敎曰,今聞李瀁家於四代,只祭春秋云,嗚呼,予則只謂其高祖故同敦寧李弘逸,昔年展拜時在焉。予在邸拜廟時,亦見其人,旣祧則已,今聞予心愴然,祭文當製下,令禮官致祭於故同敦寧李弘逸家。上曰,李瀁家豈如彼貧乎?四時之享不能備,而只春秋享乎?又命昌嬪·大院君廟,四朔享祭物器數知來事,馳往分付于禮房。上歷臨重光院,駐輿。命書傳敎曰,今予來視,意蓋深也,此重光院,卽古嬪宮長房,幼時在緝熙堂,故晝則常來此處者,其東有廊,此卽庚子春直宿處故書揭,今日予懷一倍,而不覺慨然者,何則?身爲世孫宮長番,書堂侍坐者外,一人守此可也,而白晝鎖門,此無他,苦往來之意也,若此何以自渠鄕來京乎?任便可憎,以此意申飭重光院諸懶者。上遂還內。
辛卯八月初九日申時,上御集慶堂。藥房入診,禮房承旨同爲入侍時,都提調金相福,提調李景祜,副提調金華鎭,右承旨任希敎,假注書李柱延,記事官李度默·呂萬永,醫官方泰輿·鄭允協·金季良·吳道炯·鄭允說·徐命緯·金孝儉,以次進伏訖。相福曰,午間氣候,若何?水刺之節,亦何如?上曰,一樣矣。相福曰,泄候,更若何?上曰,每後重矣。華鎭曰,伏見武德門望拜之時,氣候似愈矣。上笑曰,古名唱而然矣。相福曰,中宮殿氣候,亦何如?上曰,一樣矣。仍進湯劑,上進御訖。因命書傳敎曰,雖常時,用補劑則必也問候,而況差備待令人三人,輪回入直,逐日問候,則其何不知,而再昨欲下問,而予氣猶莫省故不問,今仍都提擧所奏下詢,則明朝更爲問候後當稟定云,以此觀之,其前文具問候可知,今予所倚者,內殿沖子,而若無湯劑之事,不可若此,況坤殿氣弱,於予常悶,則焉敢若此?當該首醫,亟施不敍之典。又命書傳敎曰,武臣黨論,何等申飭,而李道燦意謂不過今番,邂逅相逢,乾道昭昭,得從弟二人聞焉。道燦與儀之,卽刎頸交,故數昨儀之疏頭,道燦疏錄云,所由來者久矣,旣到乎此,則猶父猶子之間,何不禁抑,以至于此乎?旣聞後,初處分可謂太輕,前兵使李吉儒,亟施永刊仕版之典。上曰,明日當香祗迎,禮房依前知悉。出傳敎上曰,旣命祗迎,日子最近,雖諭莫行,其何遲待?十五日當詣昌德宮,三嚴卯正三刻單嚴,世孫依例隨駕,留營留陣副輦安徐,侍衛禁軍只入直,挾輦軍六十名,挾輿軍二十名,前後廂軍六十名,禁御外營隨駕,而同牌軍擧行,訓將率新營標下軍,都營隨駕。出傳敎上曰,藥房提調持湯劑更爲入侍。出傳敎仍進湯劑,上進御訖。又命書傳敎曰,河原君家,祭文製下,禮房致祭。又命書傳敎曰,故相家祭文製下,遣右承旨致祭。上曰,右副承旨入侍,賤臣承命出來,與李廷壽,偕入進伏。上曰,軍資判官金景祖入侍。出傳敎賤臣,承命出來,偕入進伏。上問景祖曰,汝承命召上來耶,其前已爲上來耶?景祖對曰,前已上來矣。上曰,曾經守令乎?景祖曰,前行鎭岑縣監,今已十四年矣。上命注書,守令有窠知入,承命出來以問,則無守令窠闕,故以此進達。上曰,然則五品職窠闕,知入。廷壽曰,軍資判官,是五品也。上仍命書傳敎曰,若非今番,何以知之?且旣召自鄕來今纔見,噫,此人特命調用,仍點下,而解職十餘年,沈滯下鄕,年今六十四云,此人若此,他人何言?軍資判官金景祖,令該曹,善地守令,待窠懸註調用,以示暮年記寓之意。上曰,藥房提調,持湯劑更爲入侍。出榻敎仍進湯劑,上進御訖,命退,諸臣遂退出。
上在慶熙宮。停常參,只晝講。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。朝詣武德門,夜聞鍾石聲,幾若親體,其猶奇者,漏籌雖二點差遲,其猶彷彿也,氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
備忘記,傳于李在簡曰,今日晝講,次對兼爲,經筵特進官,備堂中兼。
傳曰,詣閤。
以承傳色口傳下敎曰,當先爲晝講,內局·領左相,同爲入侍,次對入侍人,姑爲退去,待下敎入侍。
又以承傳色口傳下敎曰,似差遲,同爲入侍,三相臣,亦姑休焉。
以承傳色口傳下敎曰,今何以酬應乎?建功入之,其早退休焉。
傳于尹勉升曰,中官已下敎,開陽門留門,中官嗜睡,府掌務,招來申飭。
尹勉升,以弘文館意啓曰,本館下番闕直,事甚未安,校理金基大陳疏入啓,校理李卽爲牌招,以爲姑降入直之地,何如?傳曰,允。
李廷壽,以兵曹意啓曰,卽接武兼廳牒報,則武兼黃翼振,謂有身病,無端闕直云,禁直事體,何等嚴重,而稱以身病,以至於闕直之境,事甚駭然,爲先汰去,其罪狀,令該府處之,何如?傳曰,此誠幾十年臨御,今乃初聞者,事當令兵判,龍虎營開坐,棍半百汰去,而非詐果然,旣不梟示,則人命重矣。然此等末世,古所無者,入侍相値,其宜筵稟嚴處,而視若例事,循例草記,當該判書,從重推考。黃翼振,甲山限已身充軍,呼寫時,聞相臣所奏,此非今日入啓者,而莫云今日前日,視例一也。仍下敎推考,昨日諸公事以奏時,掩置中官韓景勳,特施不敍之典。
徐命善,以禁義營意啓曰,去夜,無犯夜人所捉之意,敢啓。傳曰,知道。
又以一所巡廳意啓曰,去夜犯夜人,無所捉之意,敢啓。傳曰,知道。
又以二所巡廳意啓曰,去夜犯夜人,無所捉之意,敢啓。傳曰,知道。
又以左邊捕盜廳意啓曰,去夜犯夜人,無所捉,敢啓。傳曰,知道。
又以右邊捕盜廳意啓曰,去夜犯夜人,無所捉,敢啓。傳曰,知道。
尹勉升,以義禁府意啓曰,因兵曹草記,黃翼振,甲山府限已身充軍事,批下矣。以批旨內辭意,具罪目,依例發遣府羅將,押送配所之意,敢啓。傳曰,知道。
辛卯八月初十日辰時,上詣延和門。香祗迎入侍時,行都承旨金華鎭,左承旨李在簡,右承旨任希敎,左副承旨徐命柱,右副承旨李廷壽,同副承旨尹勉升,假注書李柱延·李夔,記事官李度默·呂萬永,以次侍立。上具翼善冠·袞龍袍,乘輿出通陽門,詣延和門,降輿立板位,祗迎後,隨香步詣建明門,乘輿詣光明殿殿座,命書御製一篇,上追憶進宴時事,下敎曰,此後則當固拒矣。華鎭曰,上心雖如此,臣等,豈敢奉承?甲子年,臣祖父參宴而歸,揷花於頭,臣等尙今思之,凡有秉彝之天者,孰不欲復見此盛事乎?上曰,此亦好勝矣。在簡曰,進宴時,例皆揷花矣。上曰,向來受酌時,世孫至誠仰請,予豈不受?其時金應淳,爲禮房,處事甚精矣,今則入矣,何當出乎?仍嗟歎久之。上遂乘輿還內。
辛卯八月初十日午時,上御集慶堂。藥房入診,晝講同爲入侍時,特進官李昌壽,同知事李景祜,右副承旨李廷壽,侍讀官趙宗鉉·趙載俊,假注書李夔,記事官李度默·呂萬永,以次進伏訖。上講大學,講訖。宗鉉進講,上命文義,宗鉉曰,康誥作新民,作字,是緊要處也,請留聖意焉。載俊曰,大學云皆自明,中庸云自誠明,此參互觀之之處也,請益留聖念焉。上曰,所奏是矣。景祜曰,旣曰,明德,又曰克明峻德,此大堯明德之功也,惟天爲大,惟堯則之,亦其驗也。上曰,上天之載,無聲無臭,大堯則能識聲臭而明之也。昌壽曰,上下番旣言之,別無可達矣。上命領左相,先爲入侍,藥房入侍。出榻敎又命次對入侍。出榻敎特進官·侍讀官,先退出。
辛卯八月初十日午時,上御集慶堂。藥房入診入侍時,都提調金相福,提調李景祜,副提調金華鎭,假注書李柱延,記事官李度默·呂萬永,醫官鄭允協·金季良·吳道炯·鄭允說·徐命緯·金孝儉,以次進伏訖。景祜曰,夜間聖體,若何?寢睡·水刺之節,亦若何?上曰,一樣矣,景祜曰,泄候,更若何?上曰,或滑或後重,此必腹中不調而然,食道則能依前矣,景祜請進湯劑,上命進一貼,進御訖。相福曰,醫官診候,何如?上曰,置之。相福曰,醫女來傳,中宮殿患候,自日氣生凉之後,痰候有滯隔,水刺多不進,氣候多困憊云。伏未知太和丸及雲林潤身丸二藥中,探症候製進,何如?上曰,二藥優劣,何如?允協曰,太和丸尤勝矣。上曰,以湯劑用之乎?允協曰,然矣。相福曰,湯劑連用難矣,作丸久用,似好矣。上曰,黃連姑不害乎?若爲五十貼,則當拔黃連矣。允協曰,當觀症勢加減矣,加味六君子湯,其時,以治痰用之,而今則太和湯,尤好矣。上曰,中宮殿進御太和湯,本方龍眼肉,代益智仁,五貼日製入。出傳敎上命退,諸臣遂退出。
辛卯八月初十日未時,上御集慶堂。大臣·備局堂上,引見入侍時,領議政金致仁,左議政韓翼謩,行兵曹判書申晦,行禮曹判書李昌壽,行戶曹判書蔡濟恭,刑曹判書沈鏽,工曹判書金時默,行副司直李章吾,行副護軍張志恒,行副司直金孝大,大司憲趙榮進,大司諫尹坊,右副承旨李廷壽,應敎趙宗鉉,假注書李夔,事變假注書李東夔,記事官李度默·呂萬永,以次進伏訖。致仁曰,頃者禮堂仰白者,尙未蒙允,而臣以非時之故,無暇更陳矣,當初下敎,實無期限,豈不悶迫乎?上曰,待史臣來後,議之可也。致仁曰,無前之事,其在國體,關係重矣。翼謩曰,國事,當先顧事體矣。昌壽曰,今日還收,則亦可仰謝高高之意也。上曰,日數今幾何矣?翼謩曰,過十餘日矣。昌壽曰,日數初不可論也。上曰,不急矣。昌壽曰,此何等重事,豈不急乎?上曰,生獐依前捧一斗無於例,依例減膳。昌壽曰,請自今日復膳?上曰,此則復膳後,可議之矣。致仁曰,備堂閔百興,向來旣經知申,其後又爲還入,各別申飭行公,何如?上曰,予則好其人矣。致仁曰,其子方帶左尹,此亦緊務,故相致祭,旣有成命,亦當使之入城矣。上命書傳敎曰,備堂閔百興,頃者只行公於知申,於備堂,尙不行公,此何分義,此何事體?從重推考,卽爲牌招入侍,噫,近者氣益耗,旣致祭於其兄,何心捨其弟?且百興,行公然後,可召其子閔弘烈,意蓋深也。昌壽曰,太廟·永寧殿修改之節,奉審後循例單子,而稟後當爲之矣。上曰,不可稽滯,十五日兼行告由。濟恭曰,常平穀有未捧,則該守令,分數越等,賑恤穀,雖或未捧,初無越等之規矣,頃日因賑恤常平兩廳,合爲一廳,惠堂以賑恤穀未捧,依常平穀,未捧例,擧行之意,筵奏,而常平穀未捧,其時誤認以解由拘礙,故大臣亦以差寬其數,爲請蒙允矣,考見續典,旣知其初不拘礙於解由,只施越等之罰,則更無差寬之道,分數越等,一依續典事目施行,恐不可已矣。上曰,依爲之。出擧條上曰,戶判分數明矣。致仁曰,久任責成可矣。鏽曰,罪人文案,盡爲修正故,來待矣。上曰,明日入侍。榮進·坊,進前,上問幾臺。致仁曰,次對則只長官進參矣。榮進曰,長官雖進參,諸臺亦皆書謹悉,然後爲之矣。上曰,然乎?榮進所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,此啓昨已諭,兩司俱爭,其涉過矣,一司卽停。一行刀削又所啓,合辭之論,至爲嚴重,豈可旣發旋寢,而日昨伏奉懇惻之敎,他不暇顧,臣果勉承,而自發自停,旣損臺體,孤負職責,更以何顔冒據臺次乎?請命遞斥臣職。上曰,嗚呼,幾年泯默者,到此地頭,不可不諭,而其思夢裡猶掩抑,大抵此等事,關係黨議者,名雖討逆,互相矛盾,彼黨此言,此黨彼言,此予所以謂黨者也。於此事,非李瀰,孰敢異議?雖然,此非曠日持久者,何則,昨已洞諭,噫,玆事以後,誠無見婦之心,其莫尋者,今已九日,若此不已,其氣日寢,何時見我婦乎?嗚呼,於本事,豈云心隕?其若準法而請,嗚呼,壬午不忍言者,將復見於我婦,以此以彼,雖飮建功,其何效乎,其欲强抑,亦何抑乎?然昨因更無花之敎,其時卽停之臺,若今日而然也,事雖異,大體同焉,且昨日下敎,亦欲以結者解也。果然自此以後,將見我婦,心亦少弛,而嗚呼,本事何弛于心?非特此也,嗣服後合啓,今惟猶頭暈,暮年,復見,苦乎否乎?今者本事,可謂妥帖,而於諸臺,予有一哂者,强而從此,聞而爲倖,一皆謹悉,表裡若同,垂涕停啓之臺諫,於予可謂有四,而予則曰決不然決不然,此正何所聞而來,何所見而去者也?予何暮年,墮鼻已煮之粥,若此,臺閣逡巡,必有倍於前,雖若此,承四百年艱大之業,雖衰耗,國綱國法,猶在於予,予何效末世,顧左右而泯默乎?旣已挺身感諭卽停,有本有末,今無圭角,何以爲嫌?勿辭,亦勿退待。出擧條坊所啓,今此合辭之啓,至嚴且重,而疲懦如臣,不過隨參隨停,自顧臺體,壞損無餘,滿心慙恧,已無所容措,及承聖敎,誨責至嚴,今臣溺職之失,於是益著,其何敢一刻抗顏於臺次乎?請命遞斥臣職。上曰,昨日特授,意蓋在焉,朝聞唱導之聲,自謂曰,效其高祖擇唱導而來云,豈云其連,亦豈云其停?於此於彼,其若慷慨感動而然,此不在於連與停也,旣諭予意,其何過嫌?勿辭,亦勿退待。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。出擧條上曰,玉堂無一辭可乎?命書傳敎曰,今日入侍儒臣,特施刊版之典,翼謩所啓,太廟修改日子,今旣進定於望日矣,本署自多擧行之事,而提調李潭,在外已久,催促上來,何如?上曰,依爲之。出擧條翼謩曰,李以楷,旣無之後,藥院無人,誠悶矣。上命書傳敎曰,李以楷,以掌務官知名,資窮久矣,入侍屬耳,遽聞此報,其涉矜慘,依金履亨例,令該曹,特施恤典,廷壽書傳敎之際,多有做錯之失。上命他承旨入侍,出榻敎,同副承旨尹勉升進伏。上命書傳敎曰,入侍承旨,擧措駭然,特施不敍之典,宣傳官申大顯除授,牌招察任,房順房。諸臣,遂以次退出
上在慶熙宮。停常參·經筵。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣益苶心益耗,而晨夜愈長,甚悶甚悶,待敎入侍。
中宮殿·惠嬪宮,藥房口傳問安。答曰,知道。
徐命善啓曰,刑曹判書沈鏽,參判鄭光忠,參議朴道源,獄案審理後,依下敎來待矣。
傳于李在簡曰,內局入侍,秋堂同爲入侍。
傳于金華鎭曰,內局先爲入侍。
藥房口傳啓曰,俄者湯劑,只進一貼,而伏奉待下敎之命,退俟閤門之外,筵席遽罷,日勢已暮,未承召命,不勝憂悶,玆敢仰煩口啓。伏乞卽許持湯劑入侍,千萬伏望,惶恐敢啓。
以承傳色口傳下敎曰,今則果憊矣,建功入之,其早退休焉。
李在簡啓曰,卽者副校理趙載俊,謂有情勢,陳疏徑出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
傳于尹勉升曰,分付騎曹,昭義門留門,罪人出去後,下鑰。
有政。以徐命膺爲吏曹判書。
傳于李在簡曰,新判書,牌招同參。
吏曹判書徐命膺牌不進,參判李潭受由在外,參議洪樂純進,右承旨李在簡進,吏批啓曰,判書徐命膺牌招不進,參判李潭陳疏下鄕,小臣獨政未安,何以爲之?敢稟。傳曰,只出緊任。
以權穎爲執義,郭鎭純爲掌令,李昌任爲獻納,宋德基爲正言,李宅鎭爲校理,李得臣爲副修撰,閔養烈爲司書,金漢升爲禁府都事,大司憲趙榮進今加嘉義,加資事承傳,檢閱單柳雲羽。
兵批,行判書申晦病,參判金光國病,參議魚錫定病,參知蔡緯夏入直進,司直趙·具㢞·沈勗之·柳成模·徐有元,司果權禛·李夔,同知單梁楗,僉知單李普漢。
傳于尹勉升曰,新除人,竝待開門牌招謝恩。
以承傳色口傳下敎曰,今日新除人,卽爲牌招,違牌稱在外人員,捧耽羅庶民傳旨,皆闕外承牌,明日開門後,卽爲入來謝恩,開門後良久謝恩者,直捧中途庶民傳旨。
李在簡,以禮曹意啓曰,復膳事,命下矣。依例復樂之意,敢啓。傳曰,知道。
任希敎,以御營廳意啓曰,去夜犯夜人,無所捉,敢啓。傳曰,知道。
又以一所巡廳意啓曰,去夜犯夜人,無所捉之意,敢啓。傳曰,知道。
又以二所巡廳意啓曰,去夜犯夜人,無所捉之意,敢啓。傳曰,知道。
又以左邊捕盜廳意啓曰,去夜犯夜人,無所捉,敢啓。傳曰,知道。
又以右邊捕盜廳意啓曰,去夜犯夜人,無所捉,敢啓。傳曰,知道。
校理金基大疏曰,伏以臣母,自月前重患暑症,長事呻吟,而臣不敢言私,黽勉就直,忽自昨夕,添得癨氣,轉成關格,上吐下泄,奄奄欲絶,家僮急至,促臣歸護,臣方寸如灼,按住不得,推移番次,歸視病母,而顧此病勢,時月之內,萬無起動之望。且臣旣無他兄弟之可以看護,則離捨病母,牢鎖禁直,情所不忍,玆敢略控短章,仰暴至懇。伏乞聖慈,俯垂諒察,特賜鐫改,俾便救護。仍治臣瀆撓之罪,以肅朝綱,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
辛卯八月十一日午時,上御資政殿。藥房入診入侍時,都提調金相福,提調李景祜,副提調金華鎭,假注書李柱延,記事官李度默·呂萬永,醫官鄭允協·吳道炯·鄭允說·徐命緯·金孝儉,以次進伏訖。相福曰,夜間聖體,若何?寢睡·水刺之節,亦何如?上曰,一樣矣。景祜曰,內殿問候,亦何如?上曰,一樣矣。命進湯劑,進御訖。景祜曰,醫官診候,何如?上命來診,允協等,以次進候訖。退伏奏曰,脈候一樣矣。上曰,十三日親傳香爲之。出傳敎上曰,詣臺臺臣及禮堂入侍。出傳敎因命內局先退,諸臣遂退出。
辛卯八月十一日未時,上御資政殿。刑曹堂上,兩司同爲入侍時,刑曹判書沈鏽,參判鄭光忠,參議朴道源,右副承旨徐命善,司諫申應顯,獻納徐有元,掌令李萬育·金載祿,假注書李夔,記事官李度默·呂萬永,以次進伏訖。上命禮判先入,李昌壽進伏奏曰,昨奏復膳事,以嶺南得雨爲期矣,俄見嶺伯謄報,得雨快足云,安有三朔減膳之擧乎?請下兪音,上命讀狀啓。上曰,姑未周洽矣。昌壽曰,各道皆有雨澤,且此道三日雨,豈不周洽乎?上命書傳敎曰,昨已下敎,嶺南雨澤狀聞來到,而雖莫知均霑,三日雨下,測雨器二寸五分,俗稱三日雨,無不均霑云,以此推之,未到處幾乎均霑,而雖然,今予之心,以此豈可弛乎?然昨日之敎當踐,依例復膳事,分付。昌壽曰,今已復膳,復樂,亦當次第擧行矣。上曰,再明前,復樂不敢言矣。昌壽曰,禮樂備然後動駕,合於禮節矣。上曰,旣有復膳之命,該曹依例草記。昌壽曰,誕日方物之停封,萬萬過矣,臣子奉上,只此而已。上曰,此則不可聽矣。昌壽先爲退出。上命讀東萊府使狀啓,命書傳敎曰,交隣之道,其宜誠信,旣有分定各官,則今聞東萊狀聞,倭館甚處置之,不甚處修補云,以小成大,卽是古語,旣有分定官,亦有訓導,則何不小而修補?以至於此,往事勿說,此後申飭,雖分定各官,其若頹圯,工豈少乎,豈云其工?使館守倭,若有頹壓之弊,是豈交隣之義乎?其若忒甚處,更爲巡審,使當該官,卽爲修補後狀聞,暮年爲交隣,若是下敎而不謹,當該道臣·萊伯,宜重勘,訓差,令水營決棍充軍,不謹各官,當以監營決杖,其不決杖者,當禁錮三年。一體分付道臣,應顯·有元·萬育·載錄,進前。上命各陳所懷,應顯所啓,合辭之論,關係莫重,執法之道,決不當乍發旋停,而僚議,以聖批懇惻,遽欲停論,簡通之來,臣不能立異,書送謹悉,揆以臺體,壞損無餘,自顧慙恧,無地自容,卽伏見傳敎下者,以諸臺之無所異同,嚴敎縷縷,臣於此,益不勝悚懍之至,其何可一刻仍冒於臺次乎?請命遞斥臣職。上曰,强爲行公,旣已得體,卽爲引嫌,本末俱是,昨日下敎,意蓋深矣,以此心豈徇同?勿辭,亦勿退待。出擧條萬育所啓,臣於臺職,自知不稱,而適値大論方張之日,他不暇顧,章皇出肅,入參合啓矣,及承聖批,辭意懇惻,長僚遽發停論之議,合辭之啓,何等嚴重,而纔發旋停,已損臺體。且於本事,不無異見,而仰感惻怛之聖意,簡通之來,書送謹悉,自顧慙恧,無地自容,昨伏見長僚引避之批,誨責備至,辭敎截嚴,臣之溺職之失,與長僚無異,其何敢一刻抗顔於臺次乎?請命遞斥臣職。上曰,噫,本事旣了當,暮年此心,其雖異也,昨日下敎,已示予意,旣云四人之敎,則此關係莫重,不可對四臺臣同嫌,故其令各奏者,噫,今予之氣,豈綜核而然歟,意蓋深也,首稱大論,其心可諒,勿辭,亦勿退待。出擧條載祿所啓,臣有情勢之難安者,昨冬待罪納言時,試牌遽降,病未承膺,伊時處分,已極惶懍,而所遭人言。又非尋常,聲罪浪籍,身名玷汚,則在臣廉義,不可復厠於臺閣之列,而除肯之下,朝參有命,飭敎且嚴,他不暇顧,章皇出肅,雖不敢引避於大論之發,而日昨合啓之時,臣亦隨參,則同承懇惻之敎,而長僚旣已親承此敎,以不可不停啓之意簡通,故雖知昨啓今停之不可,而書送謹悉,則溺職之失著矣,臣何敢仍冒於臺次乎?請命遞斥臣職。上曰,稱大論雖同,其所辭意,語涉苟且,强以謹悉,欲免何罪,今者停論,君何復迫?其若黑白混淆,其弊勝言,此國不國君不君之徵兆故也,其況莫重尺席,笑語相雜?亦欠臺體,擧直措枉,予聞孔訓,强以隨參,强以謹悉,尺席立綻,依啓。出擧措載祿退出。上命書傳敎曰,不聞下答謄傳,忽忙以去,手脚忙亂,不可依遞而止,前掌令金載祿刊名仕版,有元所啓,合辭大論,事體嚴重,非不知昨發今停之爲遽然,而憲長以日昨聖敎之丁寧惻怛,乃發停論之議,臣亦伊日,親承上敎,不能立異,果爲謹悉,而壞損臺體,無復餘地,臣方自顧慙恧,措躬無地,昨伏見長僚避辭批答,誨責縷縷,臣之溺職之罪,於是尤著,臣何敢一刻晏然於臺次乎?請命遞斥臣職。上曰,以昔年因黨習,合辭之餘套,昔何困我,今何例從,其問大論,殊欠其白,隨參謹悉,强勉自綻,學問雖勉强,臺職若勉强,豈特所損於臺體?此關係興亡,旣有擧直措枉之敎,批何物論?依啓。出擧條上曰,玉堂幾人?命善曰,趙宗鉉刊版,金基大陳疏承批,李違牌,兪漢謹在外,只趙載俊入直矣。上命書傳敎曰,昨諭之後,有欲諭者,氣苶以默,今聞薇垣亞長所奏,不可不諭,噫,於典設司,敷心下敎者,卽或至極處下敎者,逐鹿莫見泰山之敎,意在也,再昨下敎,意在也,其政當局迷者也,因慷慨而首論,感下敎而停論,俱有所據,而古人云人心之不同,如人面之不同,此中立異,此亦國體,予雖衰矣,於暑氣其何昏也,以其身處地言之可乎?雖當此處,必曰其敎雖懇惻,此非極處,兩司俱爭者,何可以下敎勘處爲峻乎?噫,極處以下可爭者幾處,此臺體,雖以此爭於付處,其放時亦有下敎,予何依啓,於此臺體卽然,予心可施,而其雖欣也,遽然則遽然,長官之意,則其亦苦心而謹悉之人,其果同乎?煮粥墮洟,昨亦下敎,而此非墮也,實爲國體也。然何謂遲速,事已帖然,故尋見我婦,今聞薇垣亞長所奏,臺體則臺體,而此臺臣,皆將引嫌,故言何及此,而且有趙宗鉉處分,其在三司之道,豈無箚紙,而一則默默睡直,一則遽然請由,一則莫云其恙,君何强人,違牌非時,頃者沈勗之之請,雖欠臺體,於今以數人觀之,其請可驗,其時入侍儒臣,有請同入者同焉,於今豈特二人三人,若此?其時不過斥欠臺體,而今日所關,其重若何,而借軍中之含枚,其皆默默,可勝寒心,於昔黨習,張目相爭,今於重處,其皆結舌,予則曰,此政國已亡矣,雖然因下敎而復爭,此豈固心下敎之意乎?旣下敎,其雖復爭,予何㤼也,而第猶有甚於此者,何則嗣服初,因黨習,元年初,豈特三司合啓?逐日求對,朝入至夕,君不能食,亦不能休,幾年受困,嗚呼,命代理,欲免乎此者也,旣許而後,事亦帖然,于今暮年,復聞合辭,聞其所奏,非特兩司擧措輕先,請飭可也,其何若此?噫,非特爲我婦,合辭二字,夜中雖聞,蹶然不復睡,嗣服初苦悶者,暮年其若曠日,已矢于心,決不對案,決不對案,其況建功乎?命善,請矢于心三字還收,上不許。上又命書傳敎曰,今銓官在京者,只有一人,可勝寒心,判書有闕政事,其令當日爲之,應顯·萬育所啓,臣等職在言地,妄陳愚見,聖敎誨責,至嚴且重,臣等愚妄之罪,尤無所逃,其何可一刻仍冒於臺次乎?請命遞斥臣等之職。上曰,下敎旣諭,此非若此者,勿辭,亦勿退待。出擧條應顯所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。萬育所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,勿煩。一行刀削鏽·光忠·道源進前,各奏罪人文案後,上命書傳敎曰,今聞秋官所奏,梁太熙事,引律適中,以不期而殺人律勘處,崔大中事,予有初料而捉來大中,令打大中以衆敺打之際,雖有實因,元犯何知?其本大中,故特命元犯,而此若頃者衆船人敺打事,故此意在者也。朴尙傔之書示其妻,見其大中之指揮,其固然,而豈可以此?定爲斷案,其雖以足椎爲實因,此則不然況無實因,然作俑者大中,則不可尋常處決,當日內嚴刑一次,特減一律而島配,元德突,勿論被打與否,靑梅若是狼藉下手,則爲子之道,其勢固然,告于其主之說,雖涉巧詐,續典所云,予則曰可謂準備於德突也。依續典律施行,金工金與元德突,少無異焉,依續典勘處,僞造人四人,速爲審理,可決者可決,可稟者卽爲以稟,朴師德,政惟輕者待看證,尙今滯囚,其過矣。今聞洞內人,亦等狀云,特爲減律遠配。諸臣以次退出。
上在慶熙宮。停常參·經筵。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。再明何日,復逢此,豈孝乎?三明何日,微忱萬倍,身雖在此,若詣昌德,氣何暇諭?次對同入,中宮殿·惠嬪宮,口傳問安。答曰,知道。
香祗迎罷後,政院·玉堂·藥房口傳問安。答曰,知道。
備忘記,今月卽初隨駕之月也,展謁隨駕前五日,東郊隨駕後六日,予懷萬倍,明日干支何日?與昔年重光相符,此心何抑?於再明爲所重,皆祗迎,何敢遺二?今日卽豐德·驪州也。當爲三祗迎,禮房依例知悉,時刻,依前只入正時,十八日祗迎,已下敎,而二十五日,一體祗迎,同爲知悉,噫,氣結益苶,追慕一倍,三明在近,心在昌德矣。
金華鎭啓曰,今日香祗迎時,承旨當爲備員,而左承旨申大顯,以式暇不爲仕進,卽爲牌招,何如?傳曰,允。
以承傳色口傳下敎曰,永城尉事勢然矣,其餘都尉副尉年幼,其下敎安徐,雖出小報,勿出朝報。
又下敎曰,前已下敎,毓祥宮大祝,以金頤柱爲之,永城尉代,海運君爲之。
李在簡啓曰,玉堂上下番俱空,事甚未安,副校理趙載俊,卽爲牌招入直,何如?傳曰,允。
備忘記,三明次對,進定今日。
任希敎啓曰,兩司長官,當爲進參,大司憲趙榮進,大司諫尹坊,卽爲牌招入侍之地,何如?傳曰,允。
傳于任希敎曰,昨旣爲之,今日當致潔,次對,兵判勿爲入侍。
又啓曰,大臣·備局堂上,依下敎來待矣。傳曰,先爲詣閤。
李夔陞六代,以林濟遠爲假注書。
以承傳色口傳下敎曰,鄭光忠爲都憲,洪述海爲薇垣長。
尹勉升啓曰,新除授大司諫洪述海,方在刊版中,何以爲之?敢稟。傳曰,給牒敍用。
傳于任希敎曰,牌去來申飭。
又下敎曰,建功置之,其休焉。
藥房口傳啓曰,加入之劑,今方煎待,而置之之敎,忽下於此際,臣等不勝萬萬驚愕,此時此劑之進御,不可暫時少緩。伏乞卽降持入之命,千萬懇祝,惶恐敢啓。答曰,今則朝鮮盡見矣,如此之故,君與相獨苦,其止之。
諸承旨,有稟達事,來詣請對矣。
金華鎭啓曰,領議政金致仁,左議政韓翼謩,判府事金陽澤·李昌誼,伏見政院內局所下傳敎,不勝萬萬焦遑,來詣閤外求對矣。
徐命善啓曰,大司憲鄭光忠,有稟達事,來詣請對矣。
備忘記,噫,七十八歲,九歲時事,予何知也,而其後至丁酉年,只承歡侍奉而已,嗚呼,戊戌此心已冷,至於庚子,豈特冷乎?尙今冥然,其誠料表,況三十一歲,仙馭莫隨,至於戊申,遭萬古莫聞之光景,年冬嗟哉?孝章焉在,況於庚戌,皇嫂禮陟,壬子以後,幾遭奇奇怪怪,而猶幸慈殿,踰二十六年永慕堂裡,侍湯誠淺,永作此人,嗚呼,孝耶悌耶慈耶?此五倫中三無者也。予心金,予腸石乎?嗚呼,暮年惟依者,卽世臣,而世臣負予,予將依誰,其於今年,自春至今,造物闖生,於今極矣,觀今世道,誠能孚乎,臣能忠乎?初二日後,心若浮雲,意若冷水,而莫云執法外面文具,若諸葛表李密表,昨日下敎,言若敢孚,豈有今日光景?臣雖莫恃,予則守心,其守何?一靜一默,今日受苦,君與相也,卿等休請,若支撑於三明日,當見卿等矣。
備忘記,書傳敬授人時,敬字念深,可謂重也,而今者報漏官,隨問仍時,頃者太促,故申飭則其後太遲,纔撤漏,東已曙,待漏窘吏隷受弊,近者復速撤漏後,可設一鼓,而其受困者卽予也,幺麽賤隷,何敢若是操縱乎?且三人入直,爲渠至意,則亦焉敢若此,是豈今日予乎?頃者備考時,奉考實錄,國初亦有此敎,令雲觀,申飭報漏官。
藥房口傳再啓曰,臣等顒俟召命之際,又下止之之意,臣等轉益焦迫,罔知攸措,今此湯劑稟定加入,有非常時湯劑之比,進御不容少緩,而日勢已晏矣,玆敢更此仰籲。伏乞卽許持入,千萬幸甚,惶恐敢啓。傳曰,其止之,其止之。
金華鎭啓曰,時原任大臣,批敎之下,轉益罔措,更爲求對矣。
藥房,口傳三啓曰,臣等連伏承止之之下敎,而爲殿下內局之臣者,今日不得進劑而止,則非臣分也,臣等雖不忠,未進湯劑之前,豈有可止之道,而殿下亦豈忍使臣等,止之於不可止之地乎?玆敢冒罪申籲。伏乞卽許召接,亟進湯劑,千萬伏望,惶恐敢啓。
傳于任希敎曰,都憲入侍。
李在簡,以禮曹言啓曰,各陵秋夕祭享時,兩官當爲備員參祀,而溫陵·長陵·弘陵參奉,俱有闕未差,三陵參奉有闕代,令該曹,口傳差出,以爲備員將事之地,何如?傳曰,允。
吏曹口傳政事,以金復休爲吏曹正郞,以任希雨·鄭景仁爲吏曹佐郞,洪楗爲溫陵參奉,李宜耆爲長陵參奉,李得濬爲弘陵參奉。
以前正言宋德基庶民傳旨,傳于徐命善曰,此原在外云,分揀。
備忘記,飮建功而泄,於昨意謂偶然,於今二貼,皆隨泄,夜三貼亦然,此建功爲造物而然也,令內局知悉。
任希敎,以訓鍊都監言啓曰,去夜,無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
辛卯八月十二日辰時,上詣延和門外。香祗迎時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,假注書李柱延·李夔,記事官柳雲羽·呂萬永,以次侍立。上具翼善冠·袞龍袍,乘輿出通陽門,詣延和門,立板位,祗迎後,隨香步詣建明門,駐輿。命書傳敎曰,近者六月三月,都尉皆求差而至於今月闕焉,此豈有諸都尉之意乎,況暮年親傳祗迎乎?明日獻官,以永城尉塡差,昔者慶平君,於問安廳諸尉皆請推,況予乎,二都尉三副尉,何坐見宰臣受香乎?不求差諸都尉,一體從重推考。上命讀報府後,命書傳敎曰,報府取覽,該曹已知矣,則金朝潤,名旣一也,身何二乎?兩處塡差,莫重祭享,不謹特甚,該堂遞差,曾已下敎,則今日文官,可謂車載斗量,而諂諛其類,以未通淸人苟差,嗚呼,豈云遠近?暮年慕先,予心一也,況昔則至於奉俎官,予昔年初求差時,目覩皆武臣塡差,其後申飭。且定井間,此人皆漏,常笑自謂善政,今日許多蔭官,見遠近而其敢低昂,甚至於以軍器奉事苟且,事之可駭,莫此爲甚,當該色郞,特施永刊仕版之典,其令該堂,更爲校正,前期取覽,皆已知之,則殿司廟司,不塡其名,若此,再明夕後,將入直乎?應塡差而逡巡,該官竝汰去,今雖下敎,銓堂無行公堂,且有寢郞口傳之事,判書卽爲牌招,先入侍後擧行,噫,今日緊任,莫先於春坊,公然入直之人,曲爲其,人備擬銓郞,徐有元,亦一也。若無此擧,徐有元,有何昨日處分?今聞司書,尙未修史云,許遞,金頤柱仍任前職,此兩人若此,其望雖付標,予未覺察,聞沖子而乃覺,幾百侍從,不顧勸課之任,若是呼望乎?雖然,該堂旣下敎,今何加諭?諸郞有闕代,皆口傳備擬,當日謝恩,莫重郞官處分代,令該曹,同爲口傳備擬。又命書傳敎曰,與頃年銓郞有異,不過該曹郞,此後坊官,不敢以備擬於銓郞事,分付。又命書傳敎曰,於宮衛令,雖擇其堂,與曾經長番,一體塡差事,曾已下敎,則近者非金卽李,數日間疊差者多,宮衛令,何等重也,而若此乎?此無異於吏郞,亦無他年少之人,有形勢而不差故然矣,當該府郞竝汰,此則曾已熟知下詢,則當該承傳色。顧護府郞曰,以府有司,此等承傳色,將何號?令於內寺府,不過休家爲能事者,越俸一等。上曰,今日閤門外,納牌不進,誰也?華鎭曰,都憲大諫矣。藥房都提調金相福,提調李景祜進前,請進湯劑,上不許,上還入延和門駐輿。命書傳敎曰,於今勢難行公,兩司長官許遞,其代兪彦述爲都憲,洪檢爲薇垣長,牌招入侍。上又命兩司長官,承牌入來後,大臣備堂詣閤。出榻敎上遂還內。
辛卯八月十二日巳時,上御集慶堂。藥房入診入侍時,都提調金相福,提調李景祜,副提調金華鎭,假注書李柱延,記事官柳雲羽·呂萬永,醫官鄭允協·金季良·吳道炯·鄭允說·徐命緯·金孝儉,以次進伏訖。相福曰,日已累矣,泄候,更若何?上曰,一樣矣。景祜請進湯劑,上命進一貼,進御訖。相福曰,醫官診候,何如?上命診脈,允協等,以次進伏。診候退伏奏曰,左右三部度數一樣,而脾胃尙不足矣。上曰,猶有泄症,問于醫官,可也。允協曰,日氣乍寒,有寒痰而然矣。上曰,泄便有汁,又後重矣。致仁曰,胃氣不足而然矣,連爲行素,症候尤難矣。奉朝賀洪啓禧曰,朱子家禮云,是日不飮酒,而三日不飮酒食肉,迺東國風俗也。上曰,然矣。上曰,藥房提調,持湯劑更爲入侍。出傳敎景祜持湯劑進前,上進御訖,仍命退,諸遂退出。
辛卯八月十二日午時,上御集慶堂。大臣·備局堂上引見入侍,時領議政金致仁,左議政韓翼謩,兵曹判書申晦,禮曹判書李昌壽,戶曹判書蔡濟恭,工曹判書金時默,吏曹判書徐命膺,行副司直具善復·李章吾,行副護軍張志恒,行副司直金孝大,大司憲兪彦述,大司諫洪檢,執義權穎,掌令郭鎭純,獻納李昌任,校理李宅鎭,副修撰李得臣,左副承旨任希敎,假注書李夔,事變假注書李東夔,記事官柳雲羽·呂萬永,以次進伏訖。上命建功湯本方中,桂枝乾薑各加五分,加木香五分,煎入事。出榻敎致仁曰,今則嶺南雨澤周洽,方物物膳下敎,還收,何如?翼謩曰,雖有民弊,猶不可顧,況此則本非民弊,而關係則重矣。上曰,姑待陳奏使回來,可也。昌壽曰,事件異矣。上曰,限今朔更稟。上曰,古人則回甲之年,亦云狀矣,今予則李瀁之高曾祖考四世,俱見之矣,此後八十,則卿等必復懇請矣。翼謩曰,誠禮當然矣。致仁曰,昨見倭館修理下敎,此事裡面恐不然矣,二十五年一修改,已爲定式,當限則無論頹圯與否,給價修理,而一次修理,輒入累萬兩,再明年,卽其限也。上曰,然乎?命昨日萊府下敎勿施。出榻敎致仁所啓,臣於閤外,伏見俄下傳敎,則以司書閔養烈之未納史草,有本職許遞之命矣,翰林雖陞六,未納史草之前,例不得付職,而近來銓曹,不問修納與否,無礙檢擬,大非古規,故向日以此陳達,推考銓堂矣,曾未幾何。又有此事,至煩自上處分,不知而檢擬,則不察甚矣,知而檢擬則尤爲非矣,當該銓官,罷職,何如?上曰,是矣,依爲之。出擧條致仁曰,殿廟官事,此非渠罪,卽該郞之罪也。上命書傳敎曰,今聞領相所奏,太室郞廳下敎安徐。翼謩曰,向來朝參,時適日晩,諸儒未及盡來,此非部官之罪也。上曰,若科聲則豈如是乎?致仁曰,科聲則速加置郵矣。上曰,此則誰肯速傳乎?果非部官之罪矣。命書傳敎曰,今聞左相所奏,此諸生不勤,部官下敎處分果過,特爲安徐。上命萊伯狀啓還入,讀奏後,上曰,向來東萊府使處分,彼人聽之云乎?致仁曰,彼人果然聽知,而難於回報,以此相持云矣,裁判出來而不爲接待,此是無前之事云,若謂彼人,以更爲改書出來,然後當爲接待云爾則好矣,此意,使萊伯知之如何。上曰,姑觀之,可也。昌壽所啓,今困倭人書契言端,臣亦有可達者矣,凡書契別差倭所齎來者,卽爲謄本上送,而至於年例書契,則元無謄上之例,故日前萊府狀啓中,年例差倭之書契,依例不爲謄聞矣,傳敎截嚴,特命棍治任譯,此後年例書契謄聞一節,稟定然後,萊府可以奉行矣。上曰,依例爲之事,分付可也。致仁曰,奉朝賀洪啓禧來待矣。上曰,入侍。啓禧進伏,上曰,已到幾何?啓禧曰,臣頃以更當入侍仰進,而適有賤疾,今始入侍,編輯之事,雖不住爲之,而終不着實矣。上曰,所欲達者何事?啓禧曰,小小事矣。頃日御製序文中,有疊字,此是刊行文字,雖此等處,不可放過,故欲仰達矣。上命承旨讀奏。上曰,何處有疊字耶?啓禧曰,末端亦令以洪武正韻書之,蓋亦有意,兩亦字疊故,欲仰達矣。上曰,當改何字?啓禧曰,上亦字,改以仍字則似好矣。上曰,依此改之。致仁曰,乃聞乃覺兩乃字,亦爲疊,乃聞字刪之,何如?上曰,刪之可也。致仁曰,豈可一刻之豈字?恐不如不字矣。上曰,亦改之,可也。啓禧曰,書名旣改以通鑑,則當用資治通鑑之例,故一遵其例,而綴文之法,必先書要旨,仍敍其事之本末,資治通鑑措辭處,如此者亦多,不特綱目爲然,但不一一如此而已。臣之此書,雖連書用通鑑之規,而其有段落,則未嘗不如綱目,特以其連,書之故,漫無分別,不便考閱,欲於其要旨,作匡以標之,曾見中國冊子,亦有如此,而此非私自編次之書,則雖如此節目間事,不敢擅行,玆以仰稟。上俯詢加匡之例,啓禧詳細仰達。上曰,依此爲之,可也。啓禧曰,我國事,詳載於全史,故諸史所載頗詳,今不必如前盡錄,而列聖封典,不可不載,辯誣事,亦當略見事實矣。此書於尊尊之處,若一一陞字間字,則空處甚多,有所不便,故舊書亦用五禮儀等諸書之例,皆不陞字間字,於皇朝事旣如此,則於我朝事,有壓尊之嫌,恐不當陞字間字,此亦宜一番稟定故,敢達。上曰,於皇朝旣不得陞字間字,則在本朝,亦當一例爲之矣。啓禧曰,成祖靖難時事,以史法論之,則當一用書法,而皇朝於我國,則便是本朝,當用諱尊之義,故李玄錫綱目,亦因朝議,改從婉辭,壬午卽位條,則燕王某卽皇帝位云者,今無可改,而己卯擧兵條,則秋七月,燕王某擧兵云者,尙不免礙眼,欲改之曰,秋七月,燕王某起兵問齊泰黃子澄之罪則,何如?敢稟矣。上曰,何如?致仁曰,問齊泰黃子澄之罪,則當及於敍事中,而於立綱處則只曰起兵,而勿稱擧兵,似好矣。上曰,然矣。啓禧曰,只書以起兵,亦無妨矣。有諸臣少退之命,小退更入進伏。上命啓禧曰,更奏可也。啓禧曰,前頭更有入侍之時,則可以稟達矣,今則筵中不從容,且値靜攝之時,他日入侍進達,何如?上曰,不必如此矣,仍爲進達,可也。啓禧曰,頃因大臣所達,有許臣下鄕修正之命,九月十三日後則當發行,而其前更欲一番入侍承候,且稟未盡達之事矣。上曰,然則退去,可也。啓禧先爲退出,三司諸臣進前。彦述所啓,臣於向日島配罪人呂善亨論啓時,自外入來,只憑承宣請推之啓,乃以不能高聲擧名爲辭,有若善亨有所告達,而聲微不得上徹者然,及承聖敎,始知措語之失實,擬律之乖常,此莫非臣生疏不職之致,至今追思,惶愧欲死,不意薄勘旋敍,復有此憲長特除之命,怵畏分義,章皇出肅,冒沒登筵,而自量情勢,決不可晏然於臺次,請命遞斥臣職。上曰,所奏太過,勿辭,亦勿退待。出榻敎彦述·檢·穎·鎭純·昌任·宅鎭·得臣等所懷,削黜罪人洪鳳漢之所坐,不輕而重,雖以近日所下傳敎觀之,伊時罪狀綻露無餘,前後聖敎,雖甚懇惻,其在國體,決不可削黜而止,臣等以爲削黜罪人洪鳳漢,爲先中途付處,斷不可已也。上曰,本事旣詳諭,其何復諭?況此律,頃者特放時亦諭,事雖異焉,亦何他意?於今除本事,亦非爲洪鳳漢也,予之苦心在焉,其於兩司猶然,況三司乎?昨諭心腹,嗚呼,嗣服元年元月聞此,幾十年用心,而代理之命,亦由於乙亥後本事妥帖,嗚呼,幾十年後,三司合辭之名自此皆消,暮年庶可弛心,若此故,壬午以後,雖千千萬萬復政之後,亦百怪層生,於此一事,消心度日,數日兩司合辭,於予心若年,事已了當,旣已停啓,何復有此?雖然,恐或起鬧,昨日洞諭,兩司亦循例傳啓而退,予則曰,於此事,可謂高枕而忘矣,於今兩司不足,三司合辭,此自嗣服初至幾十年,爭苦悶苦者,暮年復聞,誠過矣誠過矣。昨日下敎,爲朝鮮臣子者,何不體而有此擧?其本已昨諭,以予之氣,雖苦猶拒而已。大抵凡事,作事謀初,其問卿等,末梢何以了當?于今此諭,非爲予也,寔爲他日沖子矣。今日雖除拜兩司長官,自謂曰況値今日,其可益爲帖然,諸臺隨入,心已動矣,何爲此擧,何爲此擧?予雖衰矣,當守其言,何益之有?卿等任自爲焉。出擧條彦述·檢·穎·鎭純·昌任所啓,今日合辭,實出於公共之論,而聖批截嚴,至以卿等任自爲之爲敎,臣等誠不勝惶恧之至,何可晏然於職次乎?請命遞斥臣等之職。上曰,旣不體君言,更以此起鬧,其於此時,旣不諭,其答亦何不例批?今日無三司則已,予決不爲負心食言,此亦非例批也,特允所辭焉。出擧條上曰,昨日若不下敎,則或可齊請,而旣下敎之後,復如是乎?上問都憲年幾何?致仁曰,六十九矣。上曰,兩都憲之年,俱是六十九,非偶然矣。上命書傳敎曰,噫,予雖衰苶,心則不然,其於暮年,豈可苟且?頃者合辭之諭,欲抑其無限層節也。雖然,不允之後,何道層節,初啓卽允,再啓若此者,意亦深,以伊時臺體言之,必曰下敎雖懇惻,臣等豈可何敢遽然停此請乎?措辭以爭,可也。至於都憲結者以解之之敎,意亦在焉,欲停簡問,其勢固然,觀其擧措,其勢誠難,只爲隨參,其於簡問,昨已諭人心不同,若人面不同也,玆事關重,豈無一人立異者,而初無其量而强從,後何料諒而謹悉?以此故倖倖勉循,此所謂何所聞而來,何所見而去者也?心雖異,顧國體略諭,若無昨諭,必有三司之擧,故噫,其雖此擧,於予惟有不允勿煩而已,何加亟停二字,以此相持,自此拒也。昨已諭三司合辭之請,幾十年受苦,予以此鬢白,暮年酬應,於予何,豈特酬應之苦?雖夢裡,聞此四字,心若抱團石,予之若此,卽一心字,乙亥亂臣,雖以一氣字挑君之心,今者世臣,抑何心,加團石於其君乎?昨日下敎,不信,無臣節,雖信,强爲此,何異於乙亥亂臣?況防微之意,以勿煩而度日,五得仲義,其無可言,此啓末梢,其將若何?予不悉諭,諸臣豈三尺童子乎?本事今了,良欲無聞,豈可留本事而貽難言之弊乎?且對三司而亦諭,雖欲爲依頃者李昌任先請勘律於前,兩司爲此可也。昨傳啓而今不爭,其所措語,無甚遠于前,可謂苟且,其雖引嫌豈若是,金載祿·徐有元乎?伈伈泄泄,不忍正視,此骨鯁乎?良可駭也,以此以彼,吁嗟,朝鮮其亡矣。雖有諭者,輔相入侍猶默,此兩司主人,兩司長官,其何循例許遞而止?兪彦述·洪檢,亟施永削仕版之典,若頃日諸臺隨參臺臣,特施刊版之典,身在儒臣,不體下敎,循例從入,諸儒臣,竝施不敍之典。又命書傳敎曰,其無前臺臣擧請之事,則昨日停啓,二臺何不隨參?擧措郞當,手脚忙亂,申應顯·李萬育,竝施刊名之典。又命書傳敎曰,今日兩司擧措,前都憲外,若募軍之聞起聲,只隨其聲者然,臺閣若此,予何心爲君?慨然二字,於今可謂歇後語也,雖無此臺,何不應萬機乎?又命書傳敎曰,於此等時,暗昧一小竪侍側曰,以做度,其皆任便,亦不若乎?當該入侍中官,爲先遞差承傳色。又命書傳敎曰,丁丑侍人,只有若干人矣,一人又作故,憶昔心一倍,尙宮徐氏,依尙宮千氏例,祭需題給事,分付該曹,諸臣以次退出。
辛卯八月十二日初更五點,上御集慶堂。都憲入侍時,大司憲鄭光忠,右副承旨徐命善,假注書林濟遠,記事官柳雲羽·呂萬永,以次進伏訖。上命承旨,讀忠淸道農形狀啓。上曰,都憲進前,光忠進伏良久曰,方有合辭之擧,而小臣獨入,不敢聲罪,當待數日後三司之盡入,而小臣所懷,當先達矣。仍進所懷曰,向日合辭之論至爲嚴重,而乍發乍停,臺體之壞損,已無可言,前都憲趙榮進,初因慷慨而發論,先因懇惻之敎而停啓,雖有所據,今此削黜罪人洪鳳漢,負犯,何如,關係,何如,而遽爲停啓,前後予盾,已極寒心,且前諫長尹坊之避辭,乃以隨參隨停爲言者,亦爲臺閣之羞,臣以爲竝施削職之典,斷不可已也。上命注書,書批答曰,本事業已下敎,而臺體則然,再次敷心下敎,非爲洪鳳漢也,苦心在矣,旣有遽然之敎,必有復爭之擧,故除目下事,其於合辭,昨論今處分悉諭,停雖遽然,聞此敎,何復生念?故今日三司,差等處分,意亦在也,本事毋論,旣曰遽然,則焉可無飭?擧直措枉,王者之大政,於前都憲則決非强爲,亦非承順,然下敎亦諭,處事不審,特施不敍之典,尹坊,再昨聽瑩,今聞所懷,尹鏶之孫,豈忍若此?大負特除,亟施刊版之典,予則曰何所聞而來,何所見而去,卽指諸臺也。尹坊則語雖駭然,奏無欺隱,强以隨參,悻悻謹悉此等臺臣,萬古豈有?其於金載祿·徐有元之隨稱大論,下問莫對,豈特損臺體?此搢紳之辱也。昨處分亦云參酌,竝施削黜之典,其餘諸臺,趙榮進旣處分,則不可全然不處,而今晝亦已處分,所懷非特不請,復何更處?只諭予意焉。出擧條上曰,入侍都憲名之末字,非特命乎?不待牌招,忽聞唱導之聲,欲見其所爲,特命入侍,今與兪彦述等特除愧矣,本事則予不欲問,何爲持重,卿試言之。光忠曰,洪鳳漢之地處,何如?而數十年秉政,不特專擅矣,上曰,除却本事,足有可言之事矣。光忠曰,輿憤旣切,庭論方嚴,惻怛之敎,非不感動,而惻怛之敎,不過一時事,其如負犯之至重何哉?上曰,洪鳳漢前則皆善爲,而其時事獨不善爲云乎?光忠曰,前事亦豈善爲乎?上曰,今之世道皆濁矣,使我言之,洪鳳漢足有可言事矣,向來之事,臺臣雖含默,鳳漢豈不知之?在渠之道,固當垂涕而諫,諫而不得,則當告于予矣,鳳漢不此之爲,不待本事,此渠之罪矣,付處,於渠蜜飯矣,臺臣似當請按律,予若聽之則已,請而不聽,則予婦當自枯,八十之年,又豈見此光景乎?且今不了當,日後沖子,將何以爲之?吾豈忍以萬古所無之事,貽我沖子乎?沖子他日,欲如此則如此,欲如彼則如彼,其事至難處矣,予自辛壬柳復明爲大諫之後,合啓二字,不勝其支離,予年六十二,乙亥,始無此啓矣,今於七十八歲,又有此事,予豈忍堪乎?且今日大臣亦可笑矣,旣欲爲之,則今日當加一層,前日之付處,何可更爲之耶?其措辭,亦宜骨鯁矣。光忠曰,殿下每有所激惱,則湯劑輒不進御,誠悶迫矣。上曰,更言合辭字者,當爲亂逆矣,鄭光忠,忠乎不忠乎?今則鄭不忠矣,甲山投畀,可也。光忠退出。上命承旨,書傳敎曰,都憲鄭光忠,忠者賜名,若何而今日擧措,判若二人,賜名自愧,然其人故前臺臣,業已處分,而敷心腹而下敎,而其擧措有倍於兪彦述,此非爲洪鳳漢,亦非爲本事,昨今下敎,前席懇諭,而佯若不聞,賜名忠字,豈不愧乎?大司憲鄭光忠,先遞其職,甲山府遠竄,倍道押付,噫,今者此擧,國之存亡係焉。上曰,時原任大臣入侍。出榻敎濟遠趨出,領府事金相福,領議政金致仁,判府事金陽澤,左議政韓翼謩,判府事李昌誼,召入以進。上曰,宣傳官入侍。出榻敎濟遠趨出,召宣傳官以入。上曰,西小門留門,鄭光忠,今夜出送,可也。上曰,鄭光忠,安敢對予爲待三司合啓之言乎?其相貌亦怪異矣,向者李彦秀獨啓時,頗有氣力,今則憒憒矣。上命承旨,書傳敎曰,觀今臺閣,誠可謂末若之何,以此相持,何時了當?今予當自爲處分,于今洞諭可乎?洪鳳漢處地,若何,其位,若何,眷注,若何,事予,若何,而百人雖泯默,鳳漢決不若此,百人雖顧身,鳳漢決不若此,以至於壬午,亦至於今年,何待合辭?雖衰予有君綱,亦何苟且?雖然壬午之於今年十年,憶垂恩顧惠嬪,往者其猶心隕,況再乎?此非爲鳳漢也,寔爲我婦而然,人君擧措,其宜正大,何可隨今耳目而庸碌乎?予自處分,依昨日該曹勘律未及請而先允按律之請,特貸其律而嚴處,免爲庶人,以終其年若此下敎之後,更無加律之事,律亦已試者,莫云三司,雖有百司,其復何請?噫,此則爲沖子,爲國綱,若是下敎,於予昨今詳諭本事,卽第二件事,不欲復聞,卽三司合辭也,若是處分下敎嚴截之後,復提此事,政若頃者李匡誼處分,此亂臣也。周之八刑,亂民猶有刑,況亂臣乎?罔測復提者,依本下敎,當施逆律,不顧此敎,復斤斤于已處分之事者,莫云名異,一亂一逆,合則亂逆也,當以亂臣處之,其令中外,咸使聞知。上曰,內局入侍。出榻敎濟遠趨出,提調李景祜,副提調金華鎭,召入以進。上進御湯劑。上又命承旨書傳敎曰,洪鳳漢事,業已詳諭,不待臺啓而準律代贖以處,於今本事帖然,孰敢復提?此亦苦心,犯者當以正律嚴處,其令知悉。上命承旨,讀大興擊錚人原情,讀訖,諸臣以次退出。
上在慶熙宮。停常參·經筵。
徐命善啓曰,大司憲·執義·掌令二員未差,持平權恢,陳疏下鄕,李邦榮在外,今日以監察茶時之意,敢啓。傳曰,知道。
藥房都提調金相福,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心雖倍,氣少勝,待敎入侍。
中宮殿·惠嬪宮,口傳問安。答曰,知道。
親傳香罷後,政院·玉堂·藥房,口傳問安。答曰,知道。
李在簡啓曰,今日聖節望闕禮,依例爲之意,敢啓。傳曰,知道。
以承傳色口傳下敎曰,持單子,內局入侍,同爲入侍。
又下敎曰,再明動駕,初嚴寅正一刻,二嚴寅正二刻,三嚴寅正三刻爲之,單子置之。
傳于尹勉升曰,再明差早開門。
備忘記,更思,尹坊再昨奏昨請異焉,初下敎安徐,依趙榮進例捧傳旨。
備忘記,韓必壽爲都憲。
傳于李在簡曰,內局入侍。
李在簡,以禮曹言啓曰,今此秋夕祭,宗廟各陵殿獻官及典祀官兼大祝,時無職名人員,令該曹,口傳付軍職,何如?傳曰,允。
又以吏曹言啓曰,今此秋夕祭亨時,許多典祀官兼大祝,實無分排之道,以本曹郞廳三員,盡爲充數,而時無入直之人,受由在外正郞李羽逵,今姑改差,其代口傳備擬以入,以爲待下批出肅入直之意,敢啓。傳曰,知道。
吏曹口傳政事,以趙煥爲吏曹正郞。
傳于金華鎭曰,吏曹郞廳,何時下批,而謝恩如是寥寥乎?
傳于金華鎭曰,吏曹郞廳,在外何處?知入。
吏曹口傳政事,以柳焵爲吏曹正郞。
備忘記,君年已暮,日三建功坤殿此豈常時?以予知氣候,欲用補劑,而局房逐日問候,竟夕待令時,渠輩焉敢任便便,況停湯幾日,其何齊待時召?行首問候,差備體例宜也,而予察下問,而渠輩莫知,下敎用此之後,果有其效,則昨夜都提擧所稟,豈護內局意乎?其涉泛然,都提擧兼帶許副,左相爲都提擧,本廳昨日行首,焉敢無飭?若此而欲執權,其涉駭然,昨日本廳行首,施以方泰輿之律,以飭此時。
備忘記,昔金有鉉·柳·丁時梯·柳時聖,豈本廳而以品高故爲行首?幾年直宿時,皆自內煎進封進而已,鎖鈔煎進,此今例,況三提調逐日問候,三人直宿,其豈古例,自內俱補時豈可循常?鎖鈔奉來若見虎,內意與常時異,煎湯處故,於其煎臭,予自悶焉,以此觀也,今日內局,豈云輕也?此正若三年侍湯,豈有孝子者也?今本廳品高者,只有一人,金孝儉卽金有鉉,昔今年行首也,特加一資,以存國體。
李在簡,以內醫院言啓曰,醫官方泰輿,敍用事,命下矣。令該曹,卽爲口傳付軍職,冠帶常仕,何如?傳曰,允。
尹勉升,以漢城府言啓曰,洪鳳漢免爲庶人事,命下矣。依傳敎,免爲庶人之意,敢啓。傳曰,知道。
徐命善,以義禁府言啓曰,再明日擧動時,大駕各差備都事,不可不備員,出使都事趙廷㻐,令該曹口傳相換,王世孫考喧左右都事,無以推移,假都事二員,亦令該曹差出,以爲分排之地,何如?傳曰,允。
吏曹口傳政事,禁府都事趙廷㻐,掌苑別提洪復漢相換。
又以義禁府言啓曰,鄭光忠,特寢昨夜之命事命下事矣。鄭光忠,昨已發配,所到處放送事,分付該道道臣之意,敢啓。傳曰,知道。
又以義禁府言啓曰,前大司憲鄭光忠,甲山府遠竄,倍道押付事,命下矣。罪人鄭光忠,以傳敎內辭意,具罪目依例發遣府書吏,倍道押付于甲山府配所之意,敢啓。傳曰,知道。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以一二巡廳言啓曰,去夜犯夜人無所捉之意,敢啓。傳曰,知道,又以左右捕廳言啓曰,去夜犯夜人無所捉之意,敢啓。傳曰,知道。
辛卯八月十三日辰時,上詣崇政殿月臺。親傳香入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,假注書林濟遠,記事官柳雲羽·呂萬永,以次侍立訖。上具翼善冠·黑圓領袍,步輿出資政門,詣月臺,傳香訖,仍步詣建明門。金華鎭曰,都提,請問候矣。上曰,進前。都提調金相福,提調李景祜,醫官鄭允協進伏。相福,問夜間聖候,若何?上曰,氣則一樣矣。寢睡·水刺之節,何如?上曰,一樣矣。仍進湯劑。上曰,木香味若矣,建功湯,加入木香,今減事。榻前下敎上曰,今番秋夕祭祗迎,寔千千萬萬料表,獻官諸執事致齋,另加申飭。出傳敎上曰,城內展謁,馬軍甲胄,例也而旣命入直隨駕,且有前例,安徐事分付龍虎營,駕前駕後。出傳敎上曰,禮房承旨,馳詣明陵,奉審以來。榻則下敎上曰,趙榮進·兪彦述·鄭光忠,三都憲之同甲亦異矣。華鎭曰,三人之中,光忠較老矣。上曰,那時放還乎?李景祜曰,自機張還者屬耳。上曰,當夏而南,當秋而北,雖鐵光忠,何以勘之?昨夜擧措,已殊常矣。仍命徐命善書傳敎曰,昨日下敎之後,何待今日?苟且臺臣,國綱樹,義理正,本事帖然,今雖乍行,耳目有司之事,躬自處分,自此以後,耳目,自開進身之道,此前則於群下,有君君臣臣之心者,猶有抑鬱之歎,而於今本事妥帖,自此以後,今日北面于予者,豈特二字,何敢更提此事於章奏?政院嚴飭,雖一字提此者,切勿呼望,頃者予以古相事,諭領相,亦有近例,前判書洪麟漢等,焉敢以此齟齬於其君?其令知悉,此中不覺一哂者,三都憲之同年,其亦異也。噫,鄭光忠賜名之意何,而今番事,可謂負也,而只知其當之是也,莫詳其君之苦心,擧措爲駭,故處分,而雖然,不待牌而來謝,近者初見,觀其擧措,雖果川殊常,況甲山乎?其亦倍道於中道,必有狀聞矣,若此被爭者免此,所爭者有此,此豈特輕重之倒置,昨南竄而今北謫?噫,幾年事予者乎?特寢昨夜之命,亟施永刊之典,噫,自省編問答,視若楚越,況一時下敎乎?然凡下敎尋常看過者,予則曰亦無臣節,此後嚴飭侍從,於本職雖瞽,於莫重下敎,必也圓眼。上還入大內,諸臣退出。
辛卯八月十三日申時,上御集慶堂。藥房入診,奉審承旨同爲入侍時,都提調金相福,提調李景祜,副提調金華鎭,右承旨李在簡,假注書李柱延,記事柳雲羽·呂萬永,醫官鄭允協·金季良·吳道炯·鄭允說·徐命緯·金孝儉,以次進伏訖。相福曰,聖候,若何?上曰,今則如常矣。命進湯劑,進御訖。命醫官診脈,允協等,以次進候,退伏奏曰,左右三部度數如前,而脾胃脈候太不足矣。上曰,太和湯,勝於六和湯耶?允協曰,太和湯勝,故爛漫相議,已爲定置矣。上曰,進御累貼則好耶?允協曰,好矣。上曰,大體一二貼得效難矣。季良曰,數日出去,今來診候,則脈候太不如前,近日聖心過用憂慮,累不進湯劑,故脾胃多不調矣。上曰,累日有泄,今則如常,以吾年而如此者亦罕矣。上曰,方泰輿,年今幾何?允協曰,六十七矣,上曰,髮白乎?允協曰,然矣。上曰,飭已施,方泰輿敍用,仍付內局。出傳敎上曰,柳之功,可勝言乎?今年何年,今月以後至臘月,此人之功大矣,頃者特命調用,於此堂中,記昔,今日偶問,亦有術業云,噫,此人,今日聞其所下敎而此廳數多,此中若有窠,卽付事,分付內局。出傳敎上曰,藥房提調,持湯劑,更爲入侍。出傳敎仍進湯劑,上進御訖命退,諸臣遂退出。
上在慶熙宮。停常參·經筵。
自昧爽至酉時灑雨,測雨器,水深三分。
徐命善啓曰,大司憲韓必壽,獻官差祭進去,執義·掌令二員未差,持平權恢陳疏下鄕,李邦榮在外,今日以監察茶時之意,敢啓。傳曰,知道。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。八歲此日其何知乎?噫,六十八歲,復逢一年藏吹,今於七十八,冥然逢此日,膽望西郊,此心萬殞,氣何暇諭,氣何暇諭?晩後入侍,中宮殿·惠嬪宮,口傳問安。答曰,知道。
香祗迎罷後,政院·玉堂·藥房口傳問安。答曰,知道。
任希敎,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李在簡啓曰,玉堂上下番俱空,事甚未安,副校理金基大,由限已過,卽爲牌招入直,何如?傳曰,允。
備忘記,明日將詣萬安門,宗簿正·承文判校導駕,此豈國體?開門時,政官牌招開政。
李在簡啓曰,玉堂上下番俱空,事甚未安,今日政,新除授玉堂,待下批卽爲牌招,以爲入直之地,何如?傳曰,允。
李在簡,以侍講院言啓曰,本院司書金頤柱,差祭,兼司書金基大,以本職牌不進,說書兼說書俱未差,不得已以上番,姑降入直之地,敢啓。傳曰,知道。
有政。吏批,判書徐命膺進,參判李潭受由在外,參議未差,行都承旨金華鎭進,吏批啓曰,玉堂春坊闕員,今當差出,擬望之人乏少,相避竝擬,何如?傳曰,允。以沈儀之爲吏曹參議,姜潤爲執義,李弘稷爲司諫,鄭景瑞爲掌令,金蓍耉爲掌令,李命彬爲獻納,柳焵爲正言,趙㻐爲副校理,李養遂爲副修撰,李得一爲弼善,朴相德爲左參贊,柳修爲刑曹參判,趙曮爲藝文提學,李度默爲說書,任瑎爲右通禮,金尙集爲司僕正,金履鉉爲漢城主簿,張鴻爲造紙別提,注書單閔鼎烈,高萬說爲懿懷墓守衛官,南有定爲泰陵直長,洪相容爲參奉。
兵批,判書申晦進,參判金光國,參議魚錫定病,參知蔡緯夏,左副承旨任希敎進,以韓光濟爲五衛將,吳道源爲五衛將,李邦一·鄭宇朋爲宣傳官,鄭雲達爲武兼,高雲瑞爲守門將,閔百祿爲司禦,李文燮爲忠淸監營中軍,南瑞五爲白翎僉使,同知單尹壽希。
備忘記,前中官金性完,蕩滌敍用。
以承傳色口傳下敎曰,入於蕩滌中云,俄者中官下敎,置之。
傳于尹勉升曰,內局入侍,坐直承旨入侍。
以承傳色口傳下敎曰,恩昨日辛巳,心萬倍,豈惜一窠?昨日下敎柳源,卽付,使之入侍。
又下敎曰,李爲吏曹郞廳,在近侍從今日申牌前,使之入來,來後使知吏曹,雖一人若不來,再明日,當殿座建明門矣。
又下敎曰,予豈謀乎?果然如常矣,二貼後如此,此時若此,而何?今若不止,當不入溫突而處冷矣,其止之。
藥房口傳啓曰,臣等夕湯劑入侍奉進之意,筵稟退出,時刻差早,故召命之下,聚首遲待之際,卽伏承進湯後如前,其止之之敎,伏不勝驚慮之至,入侍診候,可定湯劑當否,玆不得不冒罪求對。伏乞亟降兪音,卽許入侍,千萬幸甚,惶恐敢啓。
藥房口傳再啓曰,臣等旣不得診察聖候,又未能奉進湯劑,區區下情,不勝進迫,不俟前啓之批,敢此詣閤而瀆告,侵夜煩聒之罪,尤無所逃。伏乞亟降兪音,俾卽入侍診察,千萬幸甚,惶恐敢啓。以承傳色口傳下敎曰,少愈矣,俄進湯劑二貼後,又如前,其止之。
又下敎曰,快愈矣,二貼後如此,故俄下敎矣,今則少愈而此非托辭也,如是苦請,則予尤難,其退去。
傳于尹勉升曰,開陽門仍留,儒臣入直後,下鑰。
尹勉升,以吏曹言啓曰,新除授本曹正郞柳焵,又以祭官,先詣享所,而本曹無入直之人,不得已改差,其代,更爲口傳備擬以入之意,敢啓。啓下休紙。
又以吏曹言啓曰,新除授本曹正郞趙瓊在外云,今姑改差,其代口傳備擬以入,而待下批,仍卽出肅,以爲入直之意,敢啓。傳曰,知道。
傳于尹勉升曰,吏曹郞廳,酬應甚難,得來侍從。
任希敎,以司僕寺言啓曰,明日擧動時,本寺正,例爲進輿差備,而金會元,親病下鄕,今姑改差,令該曹差出,以爲進參之地,何如?傳曰,允。
任希敎,以御營廳言啓曰,去夜犯夜人,無所捉,敢啓。傳曰,知道。
又以一二巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
辛卯八月十四日辰時,上詣延和門外。香祗迎入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,假注書李柱延·林濟遠,記事官柳雲羽·呂萬永,以次侍立訖。上具翼善冠·黑圓領袍,以步輿出通陽門,至延和門外,降詣版位,祗迎訖,仍步詣建陽門乘輿。金華鎭曰,吏曹正郞李,方在罷職中,何以爲之?上曰,敍用。出榻敎華鎭曰,都提調請問候矣。上曰,進前。都提韓翼謩,提調李景祜,進伏問候。上曰,湯劑置之。上還入大內時,上曰,都承旨禮房承旨隨入。上由通陽門,入陽明門,至淸商門內停輿。命華鎭呼寫四字文二十句,又命在簡,呼寫飭諭東西郊獻官文四字二十句。諸臣遂退出。
辛卯八月十四日未時,上御集慶堂。藥房入診入侍時,都提調韓翼謩,提調李景祜,副提調金華鎭,假注書李柱延,記事官柳雲羽·呂萬永,醫官方泰輿·鄭允協·金季良·吳道炯·鄭允說·徐命緯,金孝儉,以次進伏訖。翼謩曰,日氣若此,聖體,若何?寢睡·水刺之節,亦若何?上曰,一樣矣。翼謩曰,中宮殿氣候,湯劑進御後,加減,更若何?上曰,一樣矣。景祜請進湯劑,上進御訖,命診候。泰輿等,以次進伏診脈,退伏奏曰,脈候一樣矣。上曰,柳源入侍乎?華鎭曰,柳源以祭官,隨香長陵矣。上又進御一貼。翼謩曰,湯劑勿有間斷,而一聽臣等所稟,則豈不萬萬慶幸乎?上曰,然則白日乘仙乎?翼謩曰,每承奉入之命,而封入亦難不,封入亦難,臣等下情,豈不萬萬切迫乎?上曰,其法易矣。上曰,坐直承旨入侍。賤臣承命出來,與尹勉升,偕入進伏。上曰,陵官陞六代,卽爲擬入。出傳敎上曰,在近畿者,誰某誰某無消息,知入。出傳敎上曰,新除玉堂,一竝牌招察任。出傳敎上曰,藥房提調,持湯劑更爲入侍。出傳敎湯劑進御訖。又命書傳敎曰,中官有道與尙儉作俑,其名播著中外,則焉敢用此名?萬萬可駭,此等之類,何可名以忠衛?奇有道,永刊勳府事,分付。又命書傳敎曰,近者國綱,其雖寒心,幺麽此輩,焉敢若此?懲創於昔年,雖莫知其面,聞聲音而庶知,因內府申飭,以內班院掌務拿入,而聲則初聞,故爲後除弊,有逐鄕之命,而精神索莫,動駕在近,郞廳中官只一人,故意謂自內處分,中官金聖完,其令敍用復差,問曰在京云,然矣,怳然更思,非下敎內府者,卽帳殿逐鄕者,若此,於其府,可謂毛將焉傅,而況逐鄕之命,則渠焉敢尙今率居?以此觀之,頃者逐彰義門中官之屬,必將復來,此關係莫重,金聖完當日內,倍道逐鄕,到鄕後,令本官,報內寺府,只爲螟蛉,不遵君命,金景遇分付內府,永刊其名。又命書傳敎曰,已下敎,而噫,昔年雖有幾十年直宿,於今其無是事,此亦予之憶昔不爲者也。自丙戌以後,今已六年,而湯劑昔則間有停止之日,而予豈云其停?一猶不足而二次,二猶不足而三次,於今內局,惟勸而已。其於他日,覽此日記者,不言可知,何謂不言可知,此其君衰,以此支撑者也。噫,理中大劑,逐日服尙難,況日三乎?曾聞故奉朝賀元景夏所奏,皇朝則進御湯劑二貼,一貼則進,一貼則本院官嘗飮云,今用此例,本院有何一人?以此推之,其衰可知,凡事久則心弛,今喩三年無孝子之敎,意蓋此也,此時豈可言常?以予言之,三貼勸予之時,只一貼一貼命入,其闕一貼,豈特內局?輿儓皆知,而伈伈度日,予雖衰矣,決不爲過中非人,此無他,氣稟從容,近者此任,亦生疏而然,雖然,嘗藥體重,何可其默?雖當之者,必受而爲過,爲國體,豈可飭外相持?前都提調亟施不敍之典,以示重嘗藥之義,勸於都提調,旣已下敎處分,則渠焉敢同律?亟施削職之典,噫,此人術業,予雖知之,其於飾勵,焉可不爲,況今予所依者,其誰其誰?此是初一十五問安一例之時乎?且雖衰,此輩問候,其何指揮慷慨不耐者?蓋由於此矣?上命退,諸臣遂退出。
上在毓祥宮。停常參·經筵。
徐命善啓曰,大司憲韓必壽差祭,執義姜潤,掌令金蓍耉·鄭景瑞在外,持平權恢陳疏下鄕,李邦榮在外,今日以監察茶時之意,敢啓。傳曰,知道。
大殿·中宮殿·惠嬪宮,藥房口傳問安。答曰,知道。
大駕,王世孫詣昌德宮後,政院·玉堂·藥房口傳問安。答曰,知道。大駕,王世孫歷臨毓祥宮後,政院·玉堂·藥房口傳問安。答曰,知道。
徐命善啓曰,今日動駕時,侍臣不可不備員,獻納李命彬,卽爲牌招,以爲進參之地,何如?傳曰,允。
以承傳色口傳下敎曰,今日來此唱導者,先遞差。
傳于李在簡曰,禮房承旨入侍。
傳于任希敎曰,諸司預備。
李在簡,以禮曹言啓曰,明陵展謁,今月內擇吉以入事,命下矣。卽令日官推擇,則今月十七日國忌齋戒,十八日國忌,十九日二十日竝拘忌,二十一日國忌齋戒,二十二日國忌,二十三日拘忌,二十四日國忌齋戒,二十五日國忌,二十六日國忌,二十七日·二十八日·二十九日皆有拘忌云,何以爲之乎?敢稟。傳于李在簡曰,禮判,擇日而拜祖先乎?陋矣,遞差,以二十日擧行。
傳于任希敎曰,禁軍入去,明日待令,輦輿退去,以駕轎,明日待令。
以承傳色口傳下敎曰,中官申德龍·金完碩,連爲步行,其誠可嘉,特爲加資,今日內下批。
又下敎曰,步來者加資,而昔之侍陵官之子朴昌文,近侍之子朴聖仁,特爲加資,今日內下批。
又下敎曰,此宮次知中官,虎皮一令,守宮中官各鹿皮一令賜給,守該曹,米布題給。
又下敎曰,舊邸旣已多日留宿,其何寫懷?明當回駕,朝廷問安勿爲之,時刻,待諸司預備擧行,闕門下鑰,軍兵饋粥事,分付。
備忘記,長番中官李允默,承傳色差下。
藥房口傳啓曰,經宿有命,門鑰已下,臣等雖已入直,嚴敎之下,醫官無一人入來,莫重保護之地,疏虞如此,固已萬萬悶迫,而今日湯劑,尙未進一貼,下情恐鬱,罔知攸措,玆敢躬奉湯劑,來伏閤外。伏乞暫許入侍,千萬顒祝,惶恐敢啓。
以承傳色口傳下敎曰,隨駕醫官,使之入來,建功入之。
任希敎,以兵曹言啓曰,今此毓祥宮擧動時,斥候伏兵,令御營廳擧行,軍兵環圍刁斗等節,依例爲之之意,分付軍門,何如?傳曰,允。
任希敎,以御營廳言啓曰,去夜犯夜人,無所捉,敢啓。傳曰,知道。
又以一二巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉之意,敢啓。傳曰,知道。
上在毓祥宮。
姜壽奎啓曰,都摠府郞廳·兵曹郞廳來言,闕內各處入直軍兵,夜巡檢之意,敢啓。傳曰,知道。
辛卯八月十五日寅時,上詣昌德宮。擧動入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,記事官閔鼎烈,假注書林濟遠,記事官柳雲羽·呂萬永,以次隨駕訖。上具翼善冠·袞龍袍,以乘輿出通陽門,至延和門外,降輿乘輦。華鎭曰,藥房,持湯劑待令矣。上曰,置之。上詣進善門外,降輦乘輿,至萬安門外,降輿入眞殿後,諸臣遂退,上展拜後,仍詣毓祥宮。上曰,都提調免副。出駕前下敎上曰,百官行禮安徐。出駕前下敎上入齋室後,諸臣遂退出。
辛卯八月十五日辰時,上御養心閤。禮房承旨入侍時,右承旨李在簡,假注書林濟遠,記事官柳雲羽·呂萬永,以次進伏訖。上曰,月初已諭,此心杳然,今拜于殿,何敢更待?明陵展謁,當爲今月內擇吉以入,世孫隨駕凡諸等節,依例擧行,留營當次留營李判府事留都親攝祭文,皆當製下,禮房知悉。出傳敎上曰,歷拜毓祥宮回駕時,路由夜晝介。出榻敎上曰,本殿守直中官,兒馬一匹,次知中官半熟馬一匹,守僕與下人,令該曹,米布題給。出傳敎
上在慶熙宮。停常參·經筵。
徐命善啓曰,大司憲韓必壽差祭,執義姜潤,掌令金蓍耉·鄭景瑞在外,持平權恢陳疏下鄕,李邦榮,今日以監察茶時之意,敢啓。傳曰,知道。
大殿·世孫宮,政院·玉堂口傳問安。答曰,知道。
大駕,王世孫還宮後,政院·玉堂·藥房口傳問安。答曰,知道。
傳于李在簡曰,王世孫亞獻之禮,依例爲之。
傳于金華鎭曰,還宮時路由夜晝介,百官祗迎安徐,只大臣·備堂,三間石橋爲之。
傳于任希敎曰,諸司預備。
傳于任希敎曰,摠府侍衛守宮仍。
任希敎,以兵曹言啓曰,依下敎,隨駕駕後禁軍及標下軍兵處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以訓鍊都監言啓曰,新造旂麾祭,今月十七日午時,放砲火,吹打,設行於三淸洞之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
兵曹口傳政事,以金斗性·李瀁·尹得雨,爲副摠管。
李在簡,以吏曹言啓曰,今此明陵親祭時,典祀官當以奉常正塡差,而正池應龍,受由過限未上來,今姑改差,其代,口傳備擬以入之意,敢啓。傳曰,知道。
吏曹口傳政事,以洪景顔爲奉常正。
以承傳色口傳下敎曰,道路略略爲之,田畓若有一苗見傷者,當該守令,當施軍律,申飭畿營,晝停若廣設,則當用此律,亦爲申飭,時刻寅初初刻單嚴,開門五更一點。
又下敎曰,此是擇日官之罪,非禮判之過,禮判下敎,安徐。
備忘記,建功飮第三貼後,第二貼,其惟後重,今番又泄,一日三貼,一則後重,二則泄焉,其功乎否乎?令內局知悉。
傳于李在簡日,內局入侍,坐直承旨,同爲入侍。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕廳言啓曰,去夜犯夜人,無所捉,敢啓。傳曰,知道。
辛卯八月十六日巳時,上還宮擧動入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,記事官閔鼎烈,假注書林濟遠,記事官柳雲羽·呂萬承,以次隨駕訖。上具翼善冠·黑圓領袍,乘輿出毓祥宮,降輿乘駕轎。華鎭曰,時原任大臣,爲問候待令矣。上曰,召入可也。領議政金致仁,判府事金陽澤·李昌誼進前侍立。致仁曰,夜間聖體,若何?上曰,一樣矣。湯劑持來,提調李景祜,副提調金華鎭,進湯劑。上進御,上曰,事雖非時,其本由誠,都提調免副下敎,特爲安徐,左相命召,史官傳授勿待命入來事,亦爲傳諭。出傳敎上曰,王世孫隨駕時,依前以同牌爲之。駕前下敎上曰,幸行時,左捕將具善復,右捕將姑令兼察。駕前下敎上曰,禁軍三番,步軍八哨,馬軍三哨,挾輦·挾輿軍,依己丑年例,前排五雙擧行。出傳敎上曰,月初定日者,月望下敎,豈可踰月,而雲觀官員,報漏則任自低仰,擇日則唯意所致,其果精擇,頃者甲戌日,其何亦擇乎?近者寒心,雲觀特甚,當該擇日官,永刊雲觀。出傳敎上曰,副摠管韓德弼·李柱國·鄭彦忠許遞,其代令該曹,口傳擧行。駕前下敎上曰,動駕時,路由敦義門,十里外斥候伏兵,勿爲擧行。駕前下敎上曰,噫,朝鮮臣子,於昨日,其可待牌而謝恩,此非還御也,所重在焉,昨日敦化門,與丹門無異,其何因睡醒晩到?令唱導高聲,一先字已諭意,李命彬,高山察訪除授,當日辭朝,倍道赴任,趙瑗,則雖一門固執,其於今日,焉敢若此?黃山察訪除授,亦令倍道赴任,到任日子,令道臣狀聞,再昨旣下敎,則近畿果無侍從而然乎?近畿不來者,卽其地爲庶民。噫,今月,雖非近畿,必也皆來,而逡巡若此,事之寒心,莫此爲甚,三日程道不來者,毋論品之高下,政院直捧卽其地充軍傳旨,爲充軍者,申飭無致着笠。出傳敎上曰,補把馬甚鮮,各殿問安。動駕時,晝停到陵所問安兼爲,回駕時,自陵所至晝停所兼爲,若有侵漁驛夫之事,予當廉問,二處水刺間,若有侵民之事,當一體施軍律,以此嚴飭,水刺間進排,一依前年擧行,雖一器取用之事,當爲嚴處,道路修治,纔下敎,儲置米擧行,切勿用民事,當加嚴飭,而治道時,若有犯禾穀之事,道路差員,當施軍律,若是下敎之後,予有廉問,侵漁小民,無論大小,當該守令,當禁錮,一體嚴飭。出傳敎行兵曹判書申晦曰,在前幸行時,補把馬,例以京畿·忠淸·江原·黃海四道驛馬取用矣,今番,則日子急迫,勢難及期上來,依前例,京畿馬限六十匹補把事,分付,何如?上曰,依爲之。出擧條領議政金致仁曰,今番陵幸時,凡諸等節,依例擧行事,命下矣。大殿·王世孫,晝停與陵所水刺間,亦依昨年例,合設擧行乎,畿伯,論報備局,請稟旨擧行,故敢達矣。上曰,依爲之。氷丁,亦令勿爲待令。出擧條上至延和門外,降轎乘輿,還入大內,諸臣遂退出。
辛卯八月十六日申時,上御集慶堂。藥房入診,坐直承旨同爲入侍時,都提調韓翼謩,提調李景祜,副提調金華鎭,同副承旨尹勉升,假注書林濟遠,記事官柳雲羽·呂萬永,醫官方泰輿·鄭允協·金季良·吳道絢·徐命緯·金孝儉,以次進伏訖。翼謩曰,聖候諸節,若何?上曰,與昨日無異矣。翼謩曰,登溷,若何?上曰,朝者一泄矣。翼謩曰,臣與醫官,反復相議,則今此泄候,非進湯劑之害也。上曰,湯劑持入。首醫進劑,上御之翼謩請診候。首醫入診退伏曰,脈候大體調均,而胃脈之不足,與前一樣矣。其餘諸醫之言皆與首醫同。翼謩曰,臣昏謬顚錯,自速嚴譴,惶恐無地矣。上曰,卿其休焉,予不欲傷卿,卽爲還收矣。上曰,建功湯前方中,加藿香一錢,縮砂七分,自明日煎入。出榻敎上曰,加平郡守吳道炯,一體隨駕。出榻敎上曰,今番侍衛官,皆三廳行首無故人隨駕,行首有頉處,以次行首隨駕,倍衛官,皆之次無故人陪從事,分付。出傳敎上曰,三明日次對,進定於明日。出傳敎藥房先爲退出。上曰,今日下敎非辭氣也,噫,其君逢此月,再昨何日,昨日何日?再昨雖與六月有異,于今臣子,皆甲戌舊臣子孫也,嗚呼,昨日卽昔年誕辰起居者之子孫也,其君雖不襄,豈特喬木世臣?乃父乃兄之子弟也,逢此日,其若厥父兄之逢此日,一倍此心,理固然也,況其君八旬在明,若是興懷,而視若例日,豈徒忘其君實忘父兄也?趙瑍,卽趙尙絅之姪,若惟其妹,豈忍若是?李命彬,卽延平之孫,雖若頃日,昨日,豈可待牌謝恩?噫,其君將入伸禮之時,其宜待開門謝恩,道理當然,而以人事言之,其父兄,不顧其衰,侵晨起動,則爲子弟者,其宜同爲徹宵,以隨父兄,而若此,此忘其君忘其祖也,況三昨下敎,若何?而在近畿者,無一來之報,此何臣分,此何臣分?且其父兄不顧其衰,欲謁先山,其子弟,不思便臥,可謂孝乎悌乎?期日促迫,三日定限,非爲中道也,卽近畿也,謂於聞於來,足以來者也,政院知此,不來者,捧傳旨,一以示君君臣臣之義,一以飭放恣泛忽之習,其日雖門外祗迎者,一體捧傳旨。出傳敎上命承旨,讀慶尙監司農形狀啓畢。諸臣退出。
上在慶熙宮。停常參·經筵。
顯宗大王忌辰齋戒。
夜四更,月暈。
藥房都提調臣韓翼謩,提調臣李景祜,副提調臣金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。伸禮而回,心猶憧憧,撤漏後若丁丑前而夢拜擇日將顔而然矣,今夜氣勝,以差勝書答,得夢,心萬倍,其何一拜,此豈孝乎?涼氣頓生,心亦冷矣,更爲書下,氣何暇諭?待敎入侍。
中宮殿·惠嬪宮,藥房口傳問安。答曰,知道。
任希敎,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又以都摠府言啓曰,新除授副摠管尹得雨,時無職名,令該曹,卽爲口傳付軍職,何如?傳曰,允。
又啓曰,大臣·備局堂上,依下敎來待矣。傳曰,引見,內局同爲入侍。
傳于金華鎭曰,政官牌招開政,禮房承旨,入來後卽稟。
金華鎭,以弘文館言啓曰,本館上番,連日闕直,事甚未安,今日政新除授玉堂,待下批,仍卽牌招入直,何如?傳曰,允。
吏批啓曰,玉堂多窠,今當差出,而曾經之人,方在違牌坐罷中,無以推移備擬,合有變通之道,何以爲之?敢稟。傳曰,違牌人,竝敍用。
有政。吏批,判書徐命膺進,參判李潭進,參議未差,都承旨金華鎭進,以金和中爲獻納,以金夏材爲校理,趙載俊爲校理,以趙昌逵爲副修撰,以金勉行·呂善應爲同義禁,以朴載文爲戶曹佐郞,以李瑞圭爲懷德縣監,以朴師亨爲氷庫別提,以趙爲長興奉事,以李思祚爲吏曹佐郞,以趙㻐爲掌樂正,以金致讓爲吏曹參議。
兵批啓曰,領中今方有窠,行判中樞金陽澤,從座目領中樞下批,其代,輔國知事南泰齊,依例判中樞下批之意,敢啓。傳曰,知道。
領府事單金陽澤,判府事單南泰齊,同知單李載眞,僉知二單洪和輔·李普漢。
徐命善啓曰,吏曹參判李潭,依下敎來待矣。
傳曰,內局入侍。
吏曹啓曰,今此崇陵忌辰祭,大祝前修撰李商岳塡差,而時無職名,令該曹,口傳付軍職,何如?傳曰,允。
徐命善,以吏曹言啓曰,今此明陵行幸,通禮不可不備,左通禮遷轉代,口傳備擬以入之意,敢啓。傳曰,知道。
吏曹口傳政事,以朴相老爲左通禮。
金華鎭,以禮曹言啓曰,今此明陵親祭時,王世孫亞獻之禮,依例磨鍊,何如?傳曰,依例磨鍊。
徐命善,以兵曹言啓曰,今八月二十日明陵擧動,王世孫隨駕時,各殿問安馬,各差備入把本曹驛馬及京畿驛馬補把之數,依前例別單書入,而今十八日京中逢占,司僕寺添補,京畿驛馬,則從本寺啓下數,直爲入把之意,分付本道,何如?傳曰,允。
任希敎,以兵曹言啓曰,今此幸行,王世孫隨駕時,陪衛,不可不備,而翊贊朴師亨,今日政移拜氷庫別提矣,其代,卽爲口傳差出,以爲陪衛備員之地,何如?傳曰,允。
又以兵曹言啓曰,新除授副摠管尹得雨,方在罷職中,而矇未覺察,備擬受點,不勝惶恐,尹得雨遞差,其代,更爲口傳擬入,何如?傳曰,知道。仍爲敍用,其令察任。
兵曹口傳政事,以李商鳳爲翊贊,以尹得雨爲副司直。
徐命善,以司僕寺官員,以一二提調意啓曰,今此明陵展謁時,追慕峴·碌磻峴道路險峻處,依前例,臨時啓稟,以人夫奉駕之意,敢啓。傳曰,知道。
又以司僕寺官員,以一二提調意啓曰,今此明陵展謁時,各差備入把馬及王世孫隨駕時,各差備入把馬,磨鍊,別軍書入,而其中驛馬,則令兵曹,依例知委各驛,直爲入把,何如?傳曰,允。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
李在簡啓曰,右參贊朴相德,除拜後過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,四人上來,而承旨以爲連續上來云耶?可笑朝鮮臣子,只有四人耶?
又下敎曰,守禦使代,順義君爲之。
又下敎曰,吏曹告以盡爲塡差然後,當命入侍矣。
辛卯八月十七日辰時,上御延和門外。香祗迎入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,記事官鄭澤孚,閔鼎烈·柳雲羽·呂萬永,編次人蔡濟恭,以次進伏訖。上具翼蟬冠·黑紗袍,以步輿出通陽門,命華鎭,讀奏祭報府,詣延和門外,就板位行祗迎之禮,禮畢,製明陵親祭祭文,使華鎭書之,濟恭讀之。又製翼陵攝行祭文,又製敬陵遣大臣攝行祭文,又製昌陵攝行祭文,又製順懷墓致祭祭文,又製弘陵攝行祭文,乘輿住于延和門。傳曰,極爲駭然,參議沈履之,祭享色郞先遞差,禁推事下敎,祭享色書吏,懸于政院事,分付。傳曰,祭文旣製,回駕時,令世孫,先拜昌陵,次展拜於弘陵。不過數十里,只挾輿軍陪從,到晝停依前同牌中隨駕。上入于大內,諸臣,口傳問安而退。
辛卯八月十七日未時,上御集慶堂。藥房入診入侍時,都提調韓翼謩,提調李景祜,副提調金華鎭,記事官鄭澤孚·柳雲羽·呂萬永,醫官鄭允協·金季良·吳道炯·徐命緯·柳光翼·金孝儉·李春敦·鄭潙,以次進伏訖。上着笠起坐曰,報府先讀,可也。華鎭讀奏各陵祭報府,至明陵,上曰,大祝誰耶?華鎭曰,朴相岳也。翼謩曰,日氣頗涼,而風氣甚不佳,且朝觸風頗久矣,伏不勝焦悶也。仍進湯劑,上進御。上曰,藿香之味,似新新矣。翼謩請診候,上許之。允協等以次診脈候,退伏奏曰,脈候左右三部度數調均,而滑體與脾胃脈候,比前不足矣。命華鎭,書傳敎曰,今問都提調昨夜事,非內局恐動者,方泰輿下敎安徐。上曰,陽川縣監柳光翼,一體隨駕。出傳敎上曰,吳道炯進湯劑於中宮殿後,聞知問安耶?道炯進伏奏曰,因醫女伏聞,則氣候差勝云矣。上曰,藥房提調,持湯劑更爲入侍。翼謩再進湯劑,上進御。翼謩曰,末貼,待下敎入侍乎?上曰,待不敎入侍也。翼謩·景祜先退,華鎭讀奏吏曹草記訖。華鎭曰,吏曹參判來待矣。上曰,吏曹參判入侍。出榻敎賤臣承命出來,與吏曹參判李潭,偕入進伏,上曰,速出同參開政,可也。上曰,吏曹參判同參政事。出榻敎李潭先退。上曰,李潭年幾何?華鎭曰,四十九矣。上曰,守禦使昨日隨駕後,遭夭慽耶?華鎭曰,動駕前開知故,言于臣而先出去矣。命退出,諸臣以次退出。
辛卯八月十七日未時,上御集慶堂。大臣·備局堂上引見入侍時,領議政金致仁,左議政韓翼謩,行兵曹判書申晦,行禮曹判書李昌壽,行戶曹判書蔡濟恭,行副司直元仁孫·洪名漢,吏曹判書徐命膺,左參贊鄭弘淳,行副司直具善復·李章吾,行副護軍張志恒,行副司直金孝大,正言柳炯,左副承旨任希敎,記事官閔鼎烈·柳雲羽·呂萬永,副修撰李養遂,事變假注書李東夔,以次進伏訖。上曰,明陵大祝誰也?華鎭曰,朴相岳也。致仁曰,久未入侍,近者聖候,若何?上曰,氣則一樣,但有泄症可悶。致仁曰,動駕不遠,湯劑連爲進御爲宜。中宮殿氣候,何如?王世孫氣候,亦何如?上曰,一樣。進湯劑,上進御。請診候,上許之。上曰,秋事,何如?致仁曰,早稻已爲刈,晩稻今月內似可獲矣。上曰,藿香溫中乎?致仁曰,然矣。允協曰,脈候左右三部度數均和,滑體亦比前一樣,而脾胃脈候不足矣。上曰,中宮殿湯劑進御後,氣候何如云耶?吳道炯曰,伏聞氣候差勝云矣。上曰,日氣稍冷故勝矣。道炯曰,患候本疾候,用黃蓮則自可差復矣。上曰,換節之時,予氣甚不好矣。翼謩曰,伏願節宣。上曰,嶺南雨澤亦周洽云矣。致仁曰,然矣。上曰,彼中消息,何如?先來今可以回程乎?致仁曰,先來似未回程,文書成出之際,必多費日子矣,禮房承旨入侍事,下敎。傳曰,今番植炬,皆至於晝停所,亦以儲㣥米計減,切勿用農民事,分付。傳曰,精神索漠,若是誤錯,卽是兄弟同是補外,王政,若何?飭已行,趙瑍補外,特爲分揀,因此知趙㻐尙在補外中,新補外已分揀,況舊補外乎?其令該曹內擬。榻前下敎上曰,予網巾時,或不脫而就寢,又着襪不解帶子而寢矣。上曰,長耳甚可憎矣。上曰,予曾有一大馬而乘肥馬心不好,欲爲賣之,驛漢以數百金求買,賣驛則儥雖多,馬必困故不許也,有坐於馬上而睡者,見甚怪駭。景祜曰,坐馬而睡,不足怪矣,牽馬而睡者可怪也。上大笑。上曰,金漢耆,遭夭慽云,慘矣,其兒頗有顯達之氣,可惜。翼謩曰,眞蟹今已入醬,進御,何如?上曰,覓入可也。翼謩曰,汁醬亦好矣。上曰,自京一番覓入也,高山察訪李命彬,一體分揀事,下敎,高山前察訪仍任事,下敎,內局提調,持湯劑更爲入侍事,下敎。
今八月十七日,大臣·備局堂上引見入侍時,領議政金致仁所啓,備堂洪麟漢,旣有下敎,且自有異而至於洪樂仁,其在國體私義,勢難仍帶,減下,何如?上曰,依爲之。
今八月十七日,大臣·備局堂上引見入侍時,左議政韓翼謩所啓,李命彬之外補,蓋坐晩時肅拜,而聞命彬,於是日差祭永禧殿,殿門晩開,不得早出,以致遲滯云,事實如此,合有分揀之道矣。領議政金致仁曰,臣亦聞之於伊時獻官金孝大,則殿門晩開,闕門差早,其勢自不得不後於牌出之前云矣。上曰,今聞所奏,一體分揀,可也。致仁曰,李命彬,旣命分揀,則前察訪仍任,俾除數遞之弊,宜矣。上曰,前察訪仍任,可也。
今八月十七日,大臣·備局堂上引見入侍時,領議政金致仁所啓,長淵分操變通後,依下敎成節目下送矣,黃海水使李性默,有所論報,而當入之條件,見漏者多,遠外事情,懸度硬定,自不免其如此矣,前日下送節目置之,更令道帥臣,往復商確,更成上送後,自備局,更加議定啓下爲宜,以此分付,如何?上曰,依爲之。
今八月十七日,大臣·備局堂上引見入侍時,行禮曹判書李昌壽所啓,陵幸時,王世孫,於闕外及各陵紅箭門外,明陵洞口外,當有祗迎節次,而取考己丑·庚寅前例,則祗迎有安徐之命,今番則何以爲之乎?上曰,依前例安徐,可也。
今八月十七日大臣·備局堂上引見入侍時,行禮曹判書李昌壽所啓,回駕時,王世孫展拜昌陵·弘陵事,命下矣。各陵展謁禮畢之後,王世孫,進詣兩陵儀注,當爲磨鍊以入,故敢此仰稟矣。上曰,隨駕至昌陵洞口,進詣可也。
今八月十七日,大臣·備局堂上引見入侍時,行吏曹判書李昌壽所啓,陵幸時,凡諸等節,依例擧行事,命下矣。取考己丑·庚寅前例,則明陵親祭後,仍詣翼陵,次詣敬陵展謁,而順懷墓展拜,則不爲磨鍊於儀注中矣,今亦依此例擧行乎?上曰,依例爲之,可也。
今八月十七日大臣·備局堂上引見入侍時,行兵曹判書申晦所啓,王世孫展拜昌陵·弘陵後,詣晝停時,後廂軍兵,當爲兩傍排立,以此擧行事,分付,何如?上曰,依爲之。
今八月十七日大臣·備局堂上引見入侍時,行兵曹判書申晦所啓,王世孫昌陵·弘陵展拜後,詣晝停所時,只挾輿軍陪從事,命下,而其間稍遠,且與城內有異,後廂中一哨軍除出,作先後牌,詣晝停所後,還付後廂事,分付,何如?上曰,依爲之。
今八月十七日大臣·備局堂上引見入侍時,行兵曹判書申晦所啓,陵幸回鑾後,隨駕軍兵等犒饋,近年連以乾犒饋擧行矣,今番則何以爲之乎?敢稟。上曰,以乾犒饋擧行,可也。
徐命善啓曰,大司憲韓必壽獻官差祭進去,執義姜潤在外,掌令金蓍耉在外,鄭景瑞在外,持平權恢陳疏下鄕,李邦榮在外,今日以監察茶時之意,敢啓。傳曰,知道。
以備忘記,傳于李在簡曰,建功信如金丹,而近者若此故,只諭此而輕先傳道,其有來門報,欲睡何睡?于今行首入直人刊名內,此一時今旋愈,有何問候,此建功爲造物而然矣,諸臣遂以次退出。
辛卯八月十七日申時,上御集慶堂。藥房入診入侍時,都提調韓翼謩,提調李景祜,副提調金華鎭,記事官鄭澤孚·柳雲羽·呂萬永,醫官鄭允協·金季良,吳道炯·徐命緯·柳光翼·金孝儉·李春敷·鄭潙,以次進伏訖。翼謩曰,俄間聖體,何如?上曰,一樣矣。翼謩曰,旣承內局入侍之下敎,故臣等承命入侍,而湯劑之進御屬耳,何以爲之乎?上曰,有何關係也?翼謩進湯劑,上進御。翼謩請診候,上曰,診候屬耳,其止之。上曰,郊外動駕,戶兵房換房。出傳敎上曰,黃連何如耶?允協曰,本來補製,而有益於胃氣矣。翼謩曰,明日湯劑,加入藿香煎進乎?上曰,任意爲之也,守禦使遭夭慽,中殤乎下殤乎?華鎭曰,中殤也。命退去,諸臣以次退出。
上在慶熙宮。停常參·經筵。
顯宗大王忌辰。
夜自二更至五更,灑雨或下雨,測雨器,水深五分。
藥房都提調臣韓翼謩,提調臣李景祜,副提調臣金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昔年二十歲昨日,求差獻官,今年近八昨日,祗迎,重逢此日,追慕萬倍,而然癸酉生少都尉求差,於卽予初隨駕年,今番三貼後,氣似少勝,便度亦調,良可異矣,只恧冥然矣。嗚呼,今日若踰冥然,撤漏後睡醒,加入有效,何足道乎?三昨以後,日氣涼冷,此正誰識乾坤造化心者也,待敎入侍。中宮殿·惠嬪宮,藥房口傳問安。答曰,知道。
以備忘記,傳于徐命善曰,嗚呼,前則此動駕,前期用心,今年豈若前?只身猶在於西郊,數步僅乘馬,今年特甚,莫知着翼善冠着笠,亦莫知着袞衣着帖裡,回駕時晝停晝物,亦安徐,承史侍衛與挾輦軍,只飮餕餘果而已,於詣於回,惟依駕轎而已,興懷及此,予心酸然,呼寫以畢,問其曙杳然,萬倍此心矣。
備忘記,噫,前則武藝廳前月技藝,自內乘至駕前駕後,此時先爲試射,今番其將後爲,此心悵然,此時文侍從驕蹇,是何心乎?
傳于申大顯曰,雲劍以順義君爲之矣,更以閔百興爲之。
備忘記,旣諭卽生疏而然,今番動駕料表,而時任一人在燕京,一人若此,予用悵然,況昔年特陞資人外孫乎?前領府事金相福敍用,復爲領府事,領府事金陽澤,依前爲判府事,旣下敎,重於處置,政事卽爲口傳下批,其令一體隨駕,以此傳諭,令預備史官,口傳諭於領府事。
兵曹口傳政事,領中樞府事金相福,判中樞府事金陽澤,知中樞府事南泰齊。
傳于徐命善曰,內局入侍。
以備忘記,傳于徐命善曰,今年此拜,千千萬萬料表,至於今月,此心憧憧,一日若年,一刻若月,在乎堂中,心則圓峯,此何此何?料表料表,今年其豈昨年,今月亦豈昨月?若詣自今日,欲致潔於京營,從近欲宿於晝停,惟問其時,何心對案?昔年二十歲今日東郊,初伸禮,此時回來,見海昌都尉亭舍,於今興惟,況若昨日,且計歲年五十八,心何抑心何抑?重逢此日,心懸追慕峴,亦何心於建功?留宿北堂,酬應南室,故欲起復臥者幾次乎?明日寅初之刻,集慶堂月廊乘輿後,心可弛矣。
以備忘記,傳于尹勉升曰,明日三更五點,興化門·開陽門·崇禮門·敦義門,待標信符驗留門,門何多開,東郊諸軍,初昏來會南門入來,明夜夜巡弛禁事,當日軍門左右廳,皆分付。
又傳于曰,符驗標信,政院啓請。
尹勉升啓曰,今此幸行時,左邊捕盜大將具善復,右捕將兼察事,命下矣。具善復待開門牌招,以爲聽傳敎之地,何如?傳曰,允。
傳于金華鎭曰,內局入侍。
以承傳色口傳下敎曰,今番動駕,千千萬萬意外,何可每告爲之乎?二都尉·二副尉隨駕,摠戎使與尹東晢行禮時,當隨入豈摠戎使?旣已隨駕,尹東晢,亦爲隨駕。
任希敎,以兵曹言啓曰,今此幸行時,闕內入直訓鍊都監把摠哨官及局別將內三廳守門將·延和門哨官等番單子,例於每中日入啓,受點替直矣,今番則動駕相値,例不得入啓受點替直,今十九日入直人員,二十四日至仍爲入直,監軍巡將,今十九日受占入員,二十日至亦爲仍察,侍衛禁軍,不可不點釋以行矣。各番禁軍中新受馬及病蹇不能致遠之類,依舊例,今十九日推移替直,何如?傳曰,允。
又以訓鍊都監言啓曰,令此幸行時,延和門南營入直禁衛軍兵,北二營入直御營軍兵,依前例,令訓局餘軍,前期一日替代,還宮後還入直事,自兵曹,節目啓下矣。延和門軍一百名,哨官盧重彬,南營軍四十名,哨官曺命哲,北二營軍五十名,哨官李光淹率領,與禁御兩營軍兵,替代入直,而還宮後,還爲替直之意,敢啓。傳曰,知道。
又以御營廳言啓曰,今此幸行時,北二營入直步軍,以訓局餘軍,前期一日替代事,自兵曹節目,啓下矣。今十九日替代,而還宮後,替直之意,敢啓。傳曰,知道。
又以禁衛營言啓曰,今八月二十日明陵擧動時,延和門南營入直軍兵,以訓鍊都監餘軍,前期替代後,仍赴留都陣,而還宮後,以本營軍兵,還入直之意,敢啓。傳曰,知道。
又以禁衛營言啓曰,今八月二十日,明陵擧動時,本營軍兵留都事,旣已節目,啓下矣。延和門·南營兩處入直軍兵,今月十九日,以訓鍊都監餘軍,前期替代後,本營五哨軍兵出番騎士及標下軍兵等,專屬留都陳,而本營則千摠李道燮,騎士將沈禧鎭,把摠曺允彬,哨官朴文規,敎鍊官金商彬,騎士二十五人,露梁牙兵四十名,工匠牙兵五名,別破陣二名,率領入直,南別營,則哨官鄭允弘,別騎衛二人,工匠牙兵十名率領,守直,火藥庫,則哨官廉億齡,別破陣十四名,率領守直之意,敢啓。傳曰,知道。
又以禁衛營言啓曰,去夜,無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
尹勉升,以義禁府言啓曰,今此幸行時,大駕各差備都事,不可不備員,而本府參下都事金克行,與新除授堂上金勉行,有同姓四寸應避之嫌,卽令該曹,口傳相換,何如?傳曰,允。
吏曹口傳政事,金克行,典牲奉事嚴思晩相換。
辛卯八月十八日午時,上御集慶堂。藥房入診入侍時,都提調韓翼謩,提調李景祜,副提調金華鎭,記事官鄭澤孚·柳雲羽·呂萬永,醫官方泰輿·鄭允協·金季良·吳道炯·徐命緯·柳光翼·金孝儉·李春敷·鄭潙,以次進伏訖。翼謩曰,夜間聖體,何如?上曰,一樣矣。寢睡·水刺之節,亦何如?上曰,亦一樣矣。翼謩曰,三貼後症候,何如?上曰,縮砂行氣,故夜間則有思食之心矣。翼謩曰,中宮殿問安何如?上曰,今日則差勝矣。李益炡,今帶何職耶?景祜曰,判敦寧也。上曰,判中樞只二窠,於今二原任皆兼,南泰齊令該曹,依例知中樞口傳下批。出傳敎翼謩,進湯劑,上進御。翼謩請診候,上許之。泰輿等,以次診脈候,退伏奏曰,脈候左右三部度數調均,而滑體亦差勝矣。翼謩曰,滑體差勝之奏,近日初承,下情不勝欣忭也。上曰,薑桂稍勝耶?泰輿曰,然矣。上曰,昔則定入侍之人,近十年入侍,而近者從便,只一人入侍,此入侍,其何難也,而二日入侍欲免,偃便甚矣,況特加之後,焉敢若此?命書下敎,以不文爲辭,逡巡入侍,亦涉無據,若此只食興庫料乎?建功湯停止之前,中官金興燁,其令入侍,旣下敎,則中官金聖完,舊習不悛,此正難爲毛尾者,越俸三等。出傳敎上曰,提調出去,更煎以來。景祜先退。翼謩曰,領府事金陽澤,承候次來待閤外矣。上曰,領府事入侍。出榻敎賤臣,承命出去,還伏奏曰,判府事其間座次已易,未肅拜前,不得入侍云矣。上曰,雖未及肅拜,何關係之有?注書出去偕入,賤臣承命出去,與判府事金陽澤,偕入進伏。上曰,判府事·領府事,誰爲尊行耶?翼謩曰,判府事尊行也。陽澤進伏曰,聖體,何如?上曰,一樣矣。上曰,注書出去,知入敬陵王妃何年昇遐,何年冊封而來。賤臣承命出去,還奏曰,敬陵王妃,景泰六年乙亥冊對,粹嬪,弘治十七年甲子四月二十七日,昇遐于昌慶宮之景春殿矣。上曰,藥房提調,持湯劑更爲入侍。出榻敎景祜,持湯劑入侍,翼謩進湯劑,上進御。上曰,注書誰耶?華鎭曰,鄭澤孚也。上曰,鄭基安之從孫耶?華鎭曰,然矣。上曰,久使而見之,爲人精詳而大無屯矣。華鎭曰,臣亦多日同周旋而見之,爲人精詳也。陽澤曰,爲人本來非常矣。翼謩曰,素稱善矣。上曰,鄭基安,初名思字也,改以基字也,此注書,鄭斗卿之族耶?陽澤曰,然矣。上曰,鄭斗卿,卽鄭都令耶?翼謩曰,鄭斗卿之別號,東溟也。上曰,然耶,鄭基安尙在世耶?華鎭曰,尙在矣。陽澤曰,前漢城左尹也。上曰,然耶?命退去,諸臣以次退出。
辛卯八月十八日夜一更三點,上御集慶堂。藥房入診入侍時,都提調韓翼謩,提調李景祜,副提調金華鎭,記事官閔鼎烈·柳雲羽·呂萬永,醫官方泰輿·鄭允協·徐命緯·李春敦·金孝儉,以此進伏訖。翼謩進伏曰,聖體,若何?上曰,一樣矣。進湯劑,上進御。上曰,此後除藿香,入縮砂,何如?諸醫跪伏曰,宜矣。翼謩曰,縮砂,善於調脾胃也。上曰,藿香觸鼻,氣甚如何?此後藿香拔之,可也,藿香唐材乎?泰輿曰,然矣。景祜曰,是唐材,然而出來後,以雜葉混同云矣。上曰,以何物混入?景祜曰,以加皮葉混之云矣,建功湯加入中,去藿香煎入事,下敎。諸臣遂以次退出。
上在慶熙宮。停常參·經筵。
藥房都提調臣韓翼謩,提調臣李景祜,副提調臣金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。京中周洽,今果初也,其雖欣,冷雨其或過多,以此用心,且動駕在近,其道泥濘,三軍沾濕,此心憧憧,心先在於追慕峴,氣何暇諭?待敎入侍。中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于尹勉升曰,今日當爲祗迎,儀注安徐,依例爲之。
傳曰,崇政殿庭香祗迎後,仍爲殿座于東月臺,見旗軍洗馬,以次擧行。
以備忘記,傳于尹勉升曰,儀注崇政門云,於今雖乘輿,一步欲便,一依十五日例,待令事,分付。
又傳于曰,內局入侍。
金華鎭,以吏曹言啓曰,今此明陵親祭時,諸執事及各陵遣大臣攝行祭大祝,侍從塡差,而時無職名,令該曹,口傳付軍職,何如?傳曰,允。
申大顯,以扈衛廳別將,以留都大臣意啓曰,臣承命留都,一依兵曹啓下事目,率領扈衛軍官軍士,今日申時,結陣扈衛之意,敢啓。傳曰,知道。
傳于徐命善曰,使該府,倍道分付。
尹勉升,以漢城府言啓曰,定限不來者,卽其地爲庶民事,命下矣。依傳敎,盧聖中坡州地,姜趾煥連川地,李獻慶龍仁地,盧瑞國楊根地,趙塋弼楊州地,爲庶民之意,敢啓。傳曰,知道。
徐命善,以義禁府言啓曰,全羅道羅州牧黑山島定配罪人呂善亨,特放承傳啓下矣,卽爲放送事,倍道發關,分付該道道臣之意,敢啓。傳曰,知道。
申大顯,以禁衛營言啓曰,去夜,無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
辛卯八月十九日辰時,上御崇政殿庭。香祗迎後,東月臺殿座入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,記事官鄭澤孚·閔鼎烈·柳雲羽·呂萬永,司僕都提調領議政金致仁,領府事金相福,判府事金陽澤,藥房都提調左議政韓翼謩,提調判尹李景祜,以次進伏訖。上具翼蟬冠·袞龍袍,以步輿出資政門,命在簡,讀奏祭報府。上曰,金魯永祝史乎?在簡曰,贊者。上曰,與弘陵贊者相換。步詣殿庭,就板位行祗迎之禮,禮畢,步出崇政門外,由正門而入,乘輿詣東月臺殿座,觀旗軍洗馬,命司僕都提調入侍,賤臣出往率來,兵判申晦,來告駕轎馬及各差備馬皆待令,道路次知禁軍,跪奏前路路程及站數而退。上曰,駕轎捲窓乎?致仁曰,將然矣。上曰,士夫家雙轎,其中必狹窄矣。致仁曰,然矣,上曰,御乘使之進前,首望何馬也?致仁曰,靑驄,副望則烏騮,末望黃色也。晦曰,副望馬甚好,曾入於御乘矣。上曰,末望之馬甚大矣。致仁曰,然矣。預差馬,亦爲進前。上曰,此馬自何而來?致仁曰,大同驛馬矣。命入駕轎馬而曰,彼類眞可好種。致仁曰,然矣。晦曰,以三雙式入之,何如?致仁曰,以兩行立之,可也。上覽後命退出,入東宮坐馬,此馬誰人之物?致仁曰,金時默之馬也。上曰,大同在於何道?致仁曰,大同則平安道,黃山則慶尙道矣。命入東宮駕轎馬而觀之。上曰,牽馬之夫,或竊而乘之,甚者偸食其馬太矣。致仁曰,然矣。致仁曰,駕轎馬依例爲之乎?上曰,宜矣。上曰,太僕理馬過福矣。華鎭曰,以常漢眞過福矣。上曰,具庠及㢞,有子乎?華鎭曰,皆有之。上曰,具允明兄弟,可謂有福者也。傳曰,旣御覽,依自內施賞,令本寺施賞。榻前下敎傳曰,明日回駕時,畿伯只率標下迎恩門前道,旗鼓迎接事,分付,原任大臣入侍事,下敎,藥房提調持湯劑入侍事,下敎,命勉升,奏侍從在外現告。上曰,黃柙·趙榮弼,則拔之,可也,黃柙年幾何?翼謩曰,七十三。上曰,猶少年,韓師直年幾何?翼謩曰,七十七矣。上曰,閔鍾烈誰也?翼謩曰,驪陽之玄孫,遇洙之孫。上曰,何年登第?翼謩曰,丙戌年矣。傳曰,今者庶民傳旨中,黃柙·韓師直分揀,閔鍾烈,嗚呼,今日,此人豈爲此乎?一體分揀。藥房請進御湯劑。上曰,飮則有價。翼謩曰,少冷矣,請溫之。上曰,其止之。翼謩固請,上許之。上曰,李判府事,使之留都矣,入來乎?華鎭曰,未可知也,金判府事入來矣。上曰,何以入來?華鎭曰,謝恩故也。上曰,湯劑溫之,何其神速?翼謩曰,易矣。上曰,掌務官,便是冶匠矣。命進火爐。上曰,此必倭物也。翼謩曰,然矣。在簡曰,與谷冶同矣。上曰,然也。請診候,上曰,今日何以診候?其止之。上顧徐命善曰,進前書傳敎。傳曰,昔夫子謂季康子曰,子不欲,雖賞之不竊,噫,今日侍從之顧瞻慢蹇,漢唐豈有,而嗚呼,聖人豈欺我哉?予若不欲,豈有是事?此泛說,而近者靜而思之,渠亦朝鮮臣子,豈惜一呼而爲此乎?且不過一字曰,以以聽瑩,可也。靜而思之,才有懇惻下敎,故其雖謄傳,於予不無咨且之意者也。莫知其人年多少,故聲音若少,有此下敎,更問曰,與少相反,噫,年已衰,其何求乎?若無領相之匡救,幾乎孟浪,旣聽輔相,亦有自諒。噫,其祖,卽昔年故相,見於同姓爲同義禁,爲翰林者,予心惻然。噫,予已暮,若今不諭,此人將爲何樣人?於今追慕萬倍之時,此人亦世臣也,令金吾,呂善亨特放,以示予意。上曰,雨勢如此,何以往之?昔有人將行役,問其妻曰,何以往矣?答曰,吾則坐於轎內,君何以行?今予則將在駕轎之中,雖雨,行之不必難矣,而卿等則必難也。上曰,姜趾煥,亦入於現告中矣,予見欺於趾煥多矣。上曰,戶房承旨便乎?華鎭曰,便矣。申大顯,於申汝哲,爲子孫乎?大顯曰,傍孫也。華鎭曰,申靖夏之孫也。上曰,校理申靖夏乎?華鎭曰,然矣。上入于大內,諸臣問安而退。
辛卯八月十九日酉時,上御集慶堂。藥房入診入侍時,都提調韓翼謩,提調李景祜,副提調金華鎭,記事官鄭澤孚·柳雲羽·呂萬永,醫官方泰輿·鄭允協·金季良·吳道炯·徐命緯·柳光翼·金孝儉·李春敦·鄭潙,以次進伏訖。翼謩曰,午間聖體,何如?上曰,一樣矣。翼謩進湯劑,上進御。上曰,提調出去,更煎以來。景祜先退,翼謩請診候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。上曰,縮砂冷乎?泰輿等,以次奏曰,冷矣。翼謩曰,縮砂白豆久等物,有香氣而於脾胃,頗有益矣。上曰,美歌,長唱則厭矣,予則湯劑,今則甚厭矣。翼謩曰,聖算八耆,幸行山陵,古所未有也,以閭巷凡常之人言之,七八十之年,或有省墓之擧,則其子弟,或泣諫焉,臣等待罪保護之地,不能伸下情,豈不悶迫乎?明日則進御一貼於延和門,又進御於晝停所,又進御於行禮後,何如?上曰,明日三貼,烏可已乎?今日之雨,於菜道極好云,注否?翼謩曰,菜不熟曰饉,菜亦關緊之物也,今日之雨奇特矣。景祜將湯劑入侍,翼謩進湯劑,上進御。命退去,諸臣以次退出。
上在慶熙宮。停常參·經筵。
自昧爽至巳時,灑雨或下雨,測雨器,水深七分。
大殿·中宮殿·惠嬪宮,藥房口傳問安。答曰,知道。
傳于李在簡曰,今日諸中官昏睡,竝記過,藥房口傳問安。
傳于任希敎曰,姑觀日候,待下敎入外辦。
又傳于曰,侍衛陪衛雨具,入正時。
傳于徐命善曰,京畿監司與都差使員以下,明日入侍,同爲入侍。
大駕·王世孫詣晝停所,入幕次後,政院·玉堂口傳問安。答曰,知道。
中宮殿·惠嬪宮,王世孫遣宮官問安。答曰,知道。
以承傳色口傳下敎曰,敦義門則動駕時下敎,而天明尙遠,崇禮門着實守直事,令兵判,信箭分付。
又下敎曰,天明尙遠,分付隨駕營及龍虎營,百姓田畓,如有一苗蹂躪之弊,則當施軍律,申飭。
又下敎曰,傳語部將起過,待令於晝停所。
又下敎曰,百官隨詣問安,可也,如此爲之,曾所未見矣,朝廷問安,勿爲之。
又下敎曰,朝者夜也然矣,今則同牌,隨駕何如是乎?判官主簿記過。
大駕詣明陵入齋室後,政院·玉堂·藥房口傳問安。答曰,知道。朝廷二品以上·六曹口傳問安。答曰,知道。
中宮殿·惠嬪宮,王世孫遣宮官問安。答曰,知道。
下敎曰,自此處捧上言,旬此至盡停所,內吹訓局吹,同爲之。
又下敎曰,精神索莫而然矣,判官主簿記過下敎,安徐。
又下敎曰,雖是武臣,豈不知弼善之爲誰某乎?駭然,常該承旨遞差。
又下敎曰,軍兵饋飯後,卽爲以奏。
還宮後,政院·玉堂·藥房·朝廷二品以上·六曹堂上口傳問安。答曰,知道。
辛卯八月二十日寅時,上幸明陵擧動入侍時,行都承旨金華鎭,左承旨申大顯,右承旨李在簡,左副承旨任希敎,右副承旨徐命善,同副承旨尹勉升,記事官鄭澤孚·閔鼎烈·柳雲羽·呂萬永,藥房都提調韓翼謩,提調李景祜,醫官方泰輿·鄭允協·金季良·吳道炯·徐命緯·李孝儉·李春敷·許,以次進伏訖。上具戎服乘步輿,出通陽門·延和門。藥房進湯劑,上進御。住駕轎,命着實巡檢,興化門·開陽門卽爲下鑰事,分付。上入于劍巖晝停所,上詣明陵以翼善冠淺淡服,於紅箭門內板位,行四拜之禮,東宮亦如之。上詣明陵陵上,冒雨俯伏者良久,命王世孫,奉審陵上莎草及曲墻。上下于丁字閣,行祭,上爲初獻,王世孫亞獻,領議政金致仁爲終獻。明陵親祭後,仍詣翼陵,次詣敬陵展謁,司僕僉正及理馬記過,晝停所待令事,下敎。上製下七言絶句,令承史卽時賡進,春桂坊,亦令次韻以進,王世孫,亦和進,備忘記,承旨申大顯,以武臣,曾祖平川君,祖申靖夏爲勢,擧措驕蹇,故兼以下敎,旣有摠戎使例,其何讓乎?況今日,前承旨尹東晢,爲承旨,牌招察任,隨駕,房順房。司僕二提調以下記過,晝停所待令事。駕前下敎司僕內乘竝記過,晝停所待令事。駕前下敎傳曰,百官侍衛軍兵雨具,禁喧郞廳記過事,分付。上曰,讙諽若是狼藉而不禁,於汝耳則聽之好耶?上回駕至昌陵站,拿入司僕僉正洪益喆曰,馬甚不似,汝不爲調習,但以乘行爲好事耶?事當決棍,而以令日故參酌,命拿出。上至慕華館,命京畿監司李重祜,以軍禮見,面給馬,命兵曹判書申晦,亦以軍禮見。傳曰,畿伯旣面賜廐馬,標下軍,依再昨年例,令畿伯,試射放書啓。上還宮,藥房提調,持湯劑入侍事,下敎,承史,口傳問安而退。
上在慶熙宮。停常參,只晝講。
藥房提調李景祜,副提調金華鎭啓曰,昨日展禮陵寢,聖孝克伸,侵夜還宮,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫,陪駕行禮之餘,氣候,何如?臣等不任區區憂慮,敢來問安,竝此仰稟。答曰,知道。十五與昨日,千千萬萬料表,雖開伸忱,氣衰誠淺,只禮而已,回來憧憧,然氣勝睡便,其亦料表,待下敎入侍,世孫氣候安順。
翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·大司憲單子問安。答曰,知道。
中宮殿·惠嬪宮,藥房口傳問安。答曰,知道。
備忘記,傳于徐命善曰,今番此禮,誠是千千萬萬料表,回來集慶,若有得焉,氣亦差勝,昔年愛恤,軍與民也,恤民政,當下敎于月臺,隨駕軍沾濕,於今初也。明日慕華館,隨駕大將以下將校,馬軍柳葉箭,步軍鳥銃,隨駕中官·忠義扈輦隊近仗軍,只隨駕人,修整單子,京鄕奚異?畿伯隨駕大將·中軍·龍虎將試射時,同射,監營敎鍊官·京敎鍊官試射時,一體入射,標下軍·京標下軍,同爲試砲,初嚴卯正一刻,二嚴卯正二刻,三嚴卯正三刻,敦義門以駕轎作道,承旨翰注帽帶,只備堂隨駕,世孫隨駕,同牌隨駕,大殿侍衛春桂坊,只入直隨陪,留營留陣,安徐。
傳于金華鎭曰,內局入侍。
傳于任希敎曰,崇政殿晝講爲之,經筵特進官,以問安入來人,爲之。
又傳于任希敎曰,侍衛置之,只承史入侍。
傳于李在簡曰,畿伯,率鄕民,來待崇政門外。
傳于任希敎曰,大殿世孫宮轎子差備別監,依例木賞。
傳于徐命善曰,明日柳葉箭八貫革立之,鳥銃二十貫革立之事,分付。
以副正字鄭元始,爲假注書。
徐命善,以司僕寺言啓曰,旣御覽,依自內施賞,例自本寺施賞事,命下矣。內外寺各差備員役等,依例施賞之意,敢啓。傳曰,知道。
又以御營廳言啓曰,今番隨駕將校軍兵等處,乾犒饋,依例分給之意,敢啓。傳曰,知道。
又以兵曹言啓曰,今番陵幸時,隨駕將校軍兵等犒饋,依定奪,以乾物分給之意,敢啓。傳曰,知道。
又以兵曹言啓曰,依下敎,龍虎營吹打手等處,木綿施賞之意,敢啓。傳曰,知道。
又以訓鍊都監言啓曰,依傳敎,御前前排及吹打手等處,依例施賞之意,敢啓。傳曰,知道。
又以御營廳言啓曰,依傳敎,吹打手四十一名等處,施賞之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
議政府左議政韓翼謩箚曰,伏以園陵展禮,鑾輿穩旋,聖孝彌光於八袠,欣慶倍切於群情,臣於昨日,陪扈歸路,失足挫閃,不良於步,蹣跚勃窣,見者爲駭,必費數日調治,然後可復其舊,今日問安,小大咸造,而臣獨否焉,身帶藥院,爲罪尤大。伏乞亟降威譴,以安私分焉。取進止。
藥房口傳啓曰,臣等,顒俟召命,日勢已暮,引接尙遲,下情不勝悶鬱,昨日勞動之餘,明早又將動駕,此時進湯請診,尤不容少緩,乞許臣等暫時入侍,千萬幸甚,惶恐敢啓。
辛卯八月二十一日辰時,上御崇政殿東月臺。晝講入侍時,知事元仁孫,特進官徐命膺,參贊官尹勉升,侍讀官金夏材,檢討官李養遂,記事官閔鼎烈·柳雲羽·呂萬永,地方官高陽郡守洪應辰,道路差員楊州牧使李聖圭,橋樑差員豐德府使李彦熙,植炬差員竹山府使田翊顯,傳語差員衿川顯監車道亨,果川縣監鄭存養,問安差員良才察訪呂龜周,京畿監司李重祜,同爲入侍,以次進伏訖。上具翼蟬冠·袞龍袍,御于崇政殿東月臺上。讀小學書題,又讀題辭,命夏材讀書題,養遂讀題辭,命畿伯,率差員及察訪入侍,賤臣,出傳聖敎,而率來畿伯各務差員入侍事,榻前下敎。榻前下敎原任大臣入侍事。榻前下敎內局入侍事。榻前下敎傳曰,今番謁陵,千千萬萬料表,是誰賜?其在仰體之道,何不顧民?纔已下敎,畿甸今年舊逋最久年條,特爲蕩減,至於楊·高,豈比他群?今年結錢,亦爲蕩減,結錢代還耗充減,亦依昨年例擧行,而道臣申飭守令,其各親執擧行,其勤慢,亦有繡衣,自當廉問,以此申飭事,一體分付。傳曰,明日動駕時,禁將只率新營標下軍隨駕,挾輦軍六十名,挾輿軍二十名,禁軍一百名,前後廂軍禁御營各六十名,以昨日留都軍隨駕,鄕民來待于崇政門外事,分付。命膺告,以法文王壽考康寧之意,體朱子蒙養小子之道,願以此導率。上曰,今日又聞特進官之古談矣。上曰,先來何時來,到今幾竢事?元仁孫曰,未可預料。上曰,明日動駕于慕華館,爲遙望陳奏使之來也。畿伯重祜進伏,上曰,今年年事,何如?重祜曰,初以暵乾爲慮,今則稍豐矣。上曰,昨聞鄕民所告,其意甚安閑矣,木花,何如?重祜曰,今年比前大豐矣。上曰,頗有霜降之意。重祜曰,無其慮。上曰,今年無乃穴農乎?重祜曰,非穴農,是農年矣。上問差員職姓名,以次進伏而告問年事。聖圭曰,稍豐。彦熙曰,稍豐。上問于翊顯曰,植炬,以儲偫米除減乎?曰,然矣。年事,何如?曰,田穀,比畓穀稍勝,六月以前,庶有豐登之望,今則未可必,而多有霜降之慮矣。重祜曰,霜降之慮則無矣。上曰,何以知之,木花,何如?翊顯曰,以今觀之,可至於二十斤之多矣。上問洪應辰曰,年事,何如?應辰曰,畓穀庶有豐登之望。上曰,蟋蟀食穀,曾所未聞,聞領相所奏有之云,可怪,今番擧動,無侵魚之弊乎?曰,無矣。與洪應聖幾寸?曰,六寸。上問道亨曰,年事,何如?道亨曰,畓穀豐而田穀不如畓矣。重祜曰,不然矣。上問存養曰,與鄭存謙幾寸?曰,四寸矣。上曰,初入侍乎?存養曰,然矣。問七事,又下敎曰,欲爲能吏乎,良吏乎?曰,所願良吏。重祜曰,到任屬耳,而爲人可用,故差差員之役矣。上曰,年事,何如?曰,稍實矣。上問龜周曰,與萬永同姓乎?曰,遠族。上曰,曾已見之,京畿驛馬,有步品之好者,司僕之人,着紅勒而奪去矣。鄕民來待者,使之率入。上問曰,何在?對曰,陽川之民。年事,何如?曰,稍豐矣。晩移秧,今可刈食乎?曰,然矣。上曰,市直,何如?曰,以升給二斗矣。次次進告,陽智之民,告與昨年一般,高陽之民,告以免凶,陰竹之民,亦告以免凶。上謂高陽倅曰,民之所告,與汝不同何也?重祜曰,京畿之民,比如雌雉,如此而然也。上曰,民皆一套也。上謂陰竹之民曰,良民乎?對曰,選武軍官也。上曰,厦氈與蔀屋懸絶,不曾見接,今偶招見,書傳敎,陰竹選武軍官崔載位,今年身布蕩減事,下敎。陽城之民,何以來?曰,爲賣米而來。上曰,陽城·龍仁之邑,兩班多居之矣。勉升曰,然矣。上謂果川之民曰,汝倅俄已告矣,年事,何如?曰,免凶。木花,何如?曰,亦爲免凶。上大笑。重祜曰,其人所耕田,想必不好矣。上賜畿伯虎皮一令,高陽倅弓矢,楊州牧使,使之進前。上曰,汝父下去耶?聖圭曰,間或乘騾往來矣。傳曰,左相內局都提擧許副,以便調理,其代金判府事爲都提擧。傳曰,明日試官,騎判·禁將摠戎使·入直騎郞,昨日守宮摠府郞·宣傳官入侍。傳曰,郊外動駕,雲寶劍,以昨日隨駕人入侍。上入于大內,諸臣,以次退出。
辛卯八月二十一日辰時,上御崇政殿東月臺。藥房入診入侍時,提調李景祜,副提調金華鎭,記事官鄭澤孚·柳雲羽·呂萬永,醫官方泰輿,以次進伏訖。景祜,提湯劑進伏,仍進湯劑,上進御。上曰,原任大臣入侍。賤臣承命出來,與領府事金相福,判府事金陽澤·李昌誼,偕入進伏。相福·陽澤·昌誼,以次進前曰,聖體,何如?上曰,一樣矣。判府事筋力好矣,兩陵奉審誠難,而能爲之矣。仍謂陽澤曰,卿爲都提調矣。陽澤請診候,上曰,午後爲之也。命華鎭,讀奏上言訖。上曰,今番捧上言,亦是料表,勿抄猥違,一體以下,而其中太猥太違者,特拔,施與勿施間,令各該曹,三日內回啓。出傳敎上曰,藥房先退,諸臣以次退出。
辛卯八月二十一日酉時,上御集慶堂。藥房入診入侍時,都提調金陽澤,提調李景祜,副提調金華鎭,假注書鄭元始,記事官柳雲羽·呂萬永,醫官方泰輿·鄭允協·徐命緯·李春敷·金孝儉·鄭潙·許溫·丁志泰,以次進伏訖。都提調進前曰,風氣自夕甚冷,聖候,何如?上曰,一樣而自陵所回駕後,別無憊苶之氣,誠異矣。金陽澤曰,下情不勝萬幸矣。仍進御湯劑後,請診候,諸醫官,以次診脈訖。泰輿等曰,脈候左右三部度數調均,滑體亦一樣矣。上曰,今日則二貼旣進御,一貼其止之,好矣。三提調對曰,明日,又將動駕,豈可二貼而止乎?再三申請,上乃許。藥房提調持湯劑更爲入侍,上進御湯劑後,命藥房先退,仍命都承旨,讀奏左相箚子。答曰,省箚具悉卿懇。業已諒,今年隨駕,可謂稀有,爲卿悶焉,旣許調攝,卿須體予此意,安心勿辭,蓋加善攝焉。仍傳曰,遣史官傳諭。
金華鎭奏曰,兵曹判書申晦,以明日動駕時軍兵隨駕事言送於臣,以爲稟定矣。命書禁軍隨駕傳敎曰,明日前後牌軍,皆以禁營軍二哨隨駕事,分付。諸臣,以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕·王世孫還宮後,政院·玉堂·藥房口傳問安。答曰,知道。
大殿隨駕,朝廷·二品以上口傳問安。答曰,知道。
傳于徐命善曰,摠戎使侍衛代,守禦使爲之。又傳于徐命善曰,宣傳官,吹螺取稟,安徐。
徐命善,以禁衛營言啓曰,去夜無犯夜人所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
尹勉升,以觀象監意啓曰,今八月二十一日夜五更,有地動之變,又多傳說,而入直之官,全然失候,至於闕啓,事之驚駭,莫此爲甚,當該入直官,爲先一倂汰去,令攸司從重科治,何如?
議政府領議政金致仁箚曰,伏以園陵展禮,孝思克伸,百神扶衛,回鑾萬安,群情咸聳,曷勝欣抃?仍念臣,疾作於動駕隔宵之時,殆至不省四到,而見差享官,亦旣淸齋矣,臨急煩稟,至爲惶恐,遂自忍死陪從,獲備將事,終免顚仆於莫重之地,實亦王靈是頼,其於入侍之命,問安之禮,皆未能自力趨詣,此其罪已不可贖,而及歸私次。又被再感,頭額如碎,寒熱迭發,兼以腹中輪亘,若將上格,種種證狀,雖不敢縷陳,其非若干日調治所可責效則審矣,今日郊館臨試,聖意有在,此時偃伏,是豈臣分,而僵臥床玆,蠢動無路,惟有亟受重何,庶可少安私心。伏乞聖明,遄降威讉,以勵群工焉。取進止。
傳于尹勉升曰,左副承旨,持試記入侍。
辛卯八月二十二日卯時,上詣慕華館試射。擧動出宮時,行都承旨金華鎭,左承旨李在簡,右承旨任希敎,左副承旨徐命善,右副承旨尹東晳,同副承旨尹勉升,記事官鄭澤孚,假注書鄭元始,記事官柳雲羽·呂萬永,以次侍立。上具翼善冠·袞龍袍,乘輿出通陽門駐輿。命軍士房,進前下敎曰,此是郊外動駕,前排五雙待令事,分付。兵曹判書申晦,以試官事,仰稟。命書傳敎曰,試官摠戎使金孝大代,御將張志恒爲試官。又命書傳敎曰,當該承旨不問以奏,其涉駭然,遞差,其代參議魚錫定爲承旨,牌招隨駕。又命書傳敎曰,參議代,申尙權爲騎堂,牌招察任。仍詣延和門外,降輿乘駕轎。藥房三提調,進前問候。上曰,一樣矣。請進湯劑,上進御湯劑後,上命作門哨官挾輦將,徐令下敎曰,今日若有喧嘩,則汝輩當決棍,預先申飭宜矣。以宣傳官傳命未瑩,宣傳官鄭宇朋等四人拿入,分付退出後,動駕至作門,喧嘩特甚。上命軍士房,進前,作門哨官禁喧郞廳拿入事,下敎,拿入後,分付退出。又下敎曰,今日當詣追慕峴伸忱,藥房及隨駕官,館前留住,只承史侍衛隨來。仍詣追慕峴下,上降駕轎,步詣至頂上,俯伏望明陵,王世孫步詣侍立。命左承旨,書追慕御製。仍又步詣還至峴下,乘輿時,玉轎,未卽待令,命書當該內乘·挾侍,竝記過,傳敎仍歷臨碑閣前降輿。命承旨讀奏碑文後乘輿,仍詣館所御帳殿,王世孫侍坐,金華鎭以藥房承候之意,仰稟。藥房三提調,進前問候。都提曰,俄者步詣峴上,天步安重,下情不勝仰喜矣。上曰,三日之內,復登峴瞻望圓峯,予懷萬倍矣。都提仍請進湯劑,上進御湯劑。上命戶判入侍。賤臣,承命出去,與戶判蔡濟恭偕入。上親製徽陵·懿陵忌辰祭祭文,命戶判,讀奏追慕峴御製後,上又親製碑閣記懷文,又御製重字一句詩。命王世孫賡進,承史侍衛,亦命卽爲賡進,諸臣賡載以進。上命戶房承旨,作帖以入事,下敎,都承旨金華鎭,以兵議申尙權,方在罷散中仰稟,命書申尙權敍用傳敎。上命書傳敎曰,祭文旣已親綴,二十四日·二十五日,當親傳香,凡諸等事,依前,禮房知悉。上命原任大臣入侍事。出榻敎賤臣,承命出去,傳諭領府事金相福,判府使金陽澤·李昌誼,偕入,三大臣問候。上曰,一樣矣。上命騎判及兩營大將·畿伯,先爲試射後,諸軍兵試射,斯速擧行事,下敎,仍爲試射。上入小次,以承傳色口傳下敎曰,宣傳官,告箭駭然,拔之。又以承傳色口傳下敎曰,告箭錯亂,俄者告箭宣傳官及監的官,竝拿入,令兵判査實以稟。又以承傳色口傳下敎曰,不卽査實以稟,騎判記過。又下敎曰,宣傳官分付拿出,監的官汰去拿出。又以承傳色口傳下敎曰,三軍門,二則爲之,一則不爲,依頃年隆武堂例,與禁將御射,柳葉箭畢後,帿箭貫革立之,禁將,以試官服色爲之。又下敎曰,禁軍幾百,隨駕馬軍幾哨,柳葉箭餘者幾何,竝知入。又以承傳色口傳下敎曰,今者宣傳官告箭時,只奏邊字,不奏中字,卽爲拿入。下敎曰,今日旣臨追慕峴,故決棍,特爲安徐,汝其知悉,仍分付退出。又以承傳色口傳下敎曰,回駕後,只隨駕官問安。明日朝廷問安置之,只政院爲之。柳葉箭畢射後,上出御帳殿,仍詣步階上板位御射,禁將趨步階下射,上四矢邊中,五矢邊中。諸大臣進前曰,今此御射二中,可謂稀有之慶矣。上笑曰,予氣生生矣。上命禁將進前下敎曰,今日同射,實是料表,特賜御弓一以表之,上親授,禁將,祗受以退。上又命書傳敎曰,禁將,圓峯·鸎峯,皆有功,今日與君同射,可謂稀有,特爲加資,今日口傳下批,帳殿謝恩。又傳敎曰,再昨未及上言及所居部闕書者,竝今追上言。上命明日命官,李判府事爲之事。出榻敎又命騎判記過,安徐事。出榻敎上命諸司預備後,乘駕轎。藥房三提調,進前請進湯劑,上進御湯劑。仍爲還宮,至延和門,降駕轎乘輿,遂還內。
辛卯八月二十二日戌時,上御集慶堂。左副承旨持試記入侍時,承旨任希敎,假注書鄭元始,記事官柳雲羽·呂萬永,以次進伏訖。上命承旨,讀奏試記中直赴人姓名及加資人姓名後,上曰,直赴多出矣。承旨曰,然矣。上曰,注書持試記出去,領相箚子,持入可也。賤臣,承命出去,持領相箚入,上命承旨讀奏。答曰,省箚具悉卿懇。爲卿悶焉,命卿追來,心則悵然,今覽卿箚,若見卿焉,卿須體予慇懃爲卿用心之意,安心勿辭,其須善攝,待愈造朝,用副此意。仍傳曰,遣史官傳諭。上又命承旨,讀奏觀象監草記,依爲之。近者雲觀官員,凡事若此,可勝寒心。上命挾侍,今日所捧上言持來。命承旨,一一讀奏後,仍命書傳敎曰,凡郊外動駕時,捧上言,例也,而再昨旣捧,故今番欲爲安徐,旣有前例,再昨未及者,雖數丈,其捧宜,故下敎五十五丈皆爲親者,此無他月朔下敎,莫知動駕何時,始有下敎,其間促迫,故若此而然矣。今番不令,五十餘人,將抱爲親抑鬱之心,其中數丈,卽請立後者也,皆啓下依再昨例,今番勿抄違猥,特下吏禮曹,亦令三日內回啓。上曰,注書出去,二十五日·六日祭報府,持入。賤臣,承命出而持入。上命承旨,讀奏獻官及諸執事。上曰,獻官及大祝,更爲讀奏,可也。承旨讀奏後,諸臣以次退出。
上在慶熙宮。停常參·經筵。
藥房都提調金陽澤,副提調金華鎭啓曰,昨日郊館臨試,暮夜還宮,伏未審聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。再昨餘懷,其猶憧憧,昨日追慕峴少洩,而遙望鸎峯,心欲奮飛,氣則差勝,待敎入侍,世孫氣候,亦安順矣。
翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
任希敎,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,大殿挾侍中官,半熟馬一匹,世孫挾侍中官,兒馬一匹,排設司鑰,弦弓一張賞給。
備忘記,嗚呼,三昨千千料表萬萬料表,獻官領相,內廐馬一匹面給,大祝·準職,贊禮熟馬一匹,執事諸承旨·左右通禮半熱馬一匹,資二品人熟馬,執事春坊·相禮·典祀官兒馬一匹,其餘諸執事弦弓一張,大殿侍衛二品以上熟馬一匹,堂上以上半熟馬一匹,軍職摠府宣傳官·桂坊官員兒馬一匹,通禮院官員弦弓一張,本陵官二人陞六,餘陵官兒馬一匹,守衛官弦弓一張,守僕已施賞,而金重麗以丁丑守僕,今番爲御前守僕,特爲加資。
備忘記,今月皆雖伸禮,來月十三日何日,況今逢此年乎,何待春曹草記?十三日誕日賀,安徐。
備忘記,弓人權仁成,矢人牌頭帖,加成給。
備忘記,憶昔心倍,親傳後,仍宿典設司,翌朝差備門前,復親傳而入,禮房,依例知悉。
任希敎,以御營廳言啓曰,去夜犯夜人,無所捉,敢啓。傳曰,知道。
又以一二巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
傳于魚錫定曰,內局入侍,昨日試記中,追後塡賞及近來鳥銃賞格試記,該房承旨,持以同爲入侍。
傳于尹東晳曰,今日日勢亦暮,姑爲停止。
備邊司,以具顯謙爲平安兵使
辛卯八月二十三日午時,上御集慶堂。藥房入診,該房承旨同爲入侍時,都提調金陽澤,副提調金華鎭,記事官鄭澤孚·柳雲羽·呂萬永,醫官方泰輿·鄭允協·金季良·吳道炯·徐命緯·李春敷·金孝儉·鄭潙,右副承旨尹東晳,以次進伏訖。陽澤曰,昨日勞動之餘,聖體,何如?上曰,一樣矣。寢睡·水刺之節,何如?上曰,亦一樣矣。中宮殿,進御湯劑後,氣候,何如?上曰,一樣云矣。王世孫,隨駕之餘,氣候,何如?上曰,一樣矣。仍進湯劑,上進御,陽澤請診候,上許之。泰輿等,以次診脈候,退伏奏曰,脈候左右三部度數調均,而滑體亦好矣。上曰,醫官作宰者,皆將毋耶?華鎭曰,吳道炯則將毋,而柳光翼則姑未率去云矣。陽澤曰,昨日瞻仰射法,小無異於前日,下情伏不勝欣忭之至也。上曰,偶然矣,提調出去,更煎湯劑以來。陽澤曰,提調連日入侍之餘,以身病,今日不能入來矣。上曰,然耶?上曰,提調李景祜許遞,其代以鄭弘淳爲提調。出傳敎陽澤先退,命東晳讀奏,庚辰年濬川所赴役軍賞試射謄錄,及慕華館試射時直赴加資人草記訖。華鎭,讀奏平安兵使薦望,命東晳,書試射人賞典試記。上曰,昨日加資上言,何其多耶?華鎭曰,日前陵幸時,猶有落漏者,故多矣。上曰,於渠頗幸矣。上曰,藥房都提調,持湯劑,更爲入侍。出榻敎陽澤,持湯劑進伏,進之,上進御。上曰,此後親臨試射放入格單子,直赴及賞典,一依今番例定式,直爲塡書入啓。出傳敎上曰,注書誰耶?華鎭曰,上注書則鄭澤孚也,廳注書則鄭元始也。上曰,鄭澤孚,鄭基安之從孫耶?華鎭曰,然矣。上曰,鄭元始,鄭光忠之子耶?華鎭曰,鄭光忠之從孫也。上曰,該房退去,東晳先退。上曰,今日醫官,亦言脈候之勝,此亦怪也。陽澤曰,間斷湯劑,則脈候不如前日矣。上曰,金季良則異於諸醫之言,實陳之可也,一日連進三貼,太過矣,此後則減一貼,何如?季良曰,一日三貼,如此難進,差勝之時,則進御二貼無妨矣。上曰,彼言是矣,汝必過百歲壽矣,予之此言,不勝其厭矣。季良曰,旣減一貼,則加一錢蔘而進御,好矣。上曰,一日八錢,無乃過乎?陽澤曰,非過矣,三貼進御之時,則人蔘九錢矣。上曰,旣已講定,亦飮二貼,明日依講定,人蔘加一錢,薑桂各減五分,二貼煎入。出傳敎陽澤曰,新除提調極好,而與臣,不得同周旋之間也。上曰,然耶?上曰,提調下敎之後,旣諭一人,戶曹惠廳,皆緊任,故欲復召戶判而不諭惠廳何異?初下敎安徐,以吏判爲提調。出傳敎上曰,詣臺臺臣入侍。出榻敎上曰,來月則予欲閉開陽門,而不納卿等矣。陽澤曰,臣子歡忭之心,年年加倍,若如下敎,則豈不抑鬱乎?華鎭曰,君臣之義,猶父子之情,若如聖敎,則臣子之抑鬱當如何哉?命退去,諸臣以次退出。
辛卯八月二十三日午時,上御集慶堂。都承旨·該房承旨,同爲入侍,詣臺臺臣,追後入侍時,右副承旨尹東晳,假注書鄭元始,記事官柳雲羽·呂萬永,持平李邦榮,以次進伏訖。上命臺臣進前,持平李邦榮所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上,上曰,其雖駭然,一律。予則曰過矣,勿煩。一行刀割又所啓,朝廷,禮法之所出,而紀綱之所關也,近來紀綱解弛,禮法紊亂,不可使聞於隣國者多,臣常仰屋憂歎者也。向日動駕時,臣獲忝陪扈之列,多見班行之渙亂無統,而此猶細故,雖在暮夜蒼黃之中,分義禮法,何等嚴重,而謂以驟雨之猝至,陪從諸臣間,多有馳馬直過於晝停幕次之前,殊非古人過闕必趨之義,而有愧衛君使視,果伯玉之事,誠不勝萬萬寒心,臣請伊日押班監察,不能檢飭朝班之罪,拿問嚴處。上曰,旣得臺體,依啓,監察不能檢飭,呈課旣若此,則況直過晝停者乎?令政院,捧現告,一體拿處。又所啓,我殿下,今番動駕,實出於孝思之無窮,而上天之大,猶有所憾,愆陽之餘,大雨驟下,而奉審行禮之時,誠意藹然,不憚煩勞,山龍儼然,雨露霑濕,而步履折旋之節,不失尺寸,滿庭諸臣,孰不曰吾王之無疾病而欣欣之喜?三軍動色,第伏念陪祭之班,隨詣他陵,陪以行禮,是國家之典禮,而翼陵·敬陵行禮時,大臣重宰外,元無入庭同參之班,各司偃便私次,臣尤不勝慨然者也,此是當該引儀,不能預先知委之罪,請拿問嚴處。上曰,引儀只呼唱,引導班首,其所不參,何以檢察?噫,其雖弟子,程門立雪,尙今稱焉,況此乎?聞甚可駭,引儀分揀,其不參者,令政院,捧現告,職在宰列者,下大夫施以不敍之典,其以下,先汰後拿。又所啓,新除授執義姜潤,時在慶尙道安東地,掌令金蓍耉,時在忠淸道忠州地,司諫院大司諫洪述海,時在平安道寧邊地,司諫李弘稷,時在全羅道咸平地,請竝斯速乘馹上來事,下諭。上曰,依啓。上仍誦蘧伯玉下車章,下敎曰,臺臣則擧職,而不參祭班及直過晝停者,極爲非矣。金華鎭曰,上敎至當矣。上命臺臣先退。平安兵使落占後,上曰,禁將具善復,爲人有斤重而有將帥貌樣矣。金華鎭曰,然矣。上曰,禁將鸎峯·圓峯之功,誠多,而昨日又與之同射,豈不異常乎?金華鎭曰,下敎誠然矣。諸臣以次退出。
上在慶熙宮。停常參·經筵。
藥房都提調金陽澤,提調徐命膺,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三貼爲二貼,此心亦便,待敎入侍。
中宮殿·惠嬪宮,藥房口傳問安。答曰,知道。
香祗迎罷後,入典設司,政院·玉堂·藥房口傳問安。答曰,知道。
藥房口傳啓曰,昨日湯劑,減一貼之後,今日尙未得一進御,俄於轎前,縷縷仰請,未蒙允許,下情不勝悶鬱,今朝風氣甚冷,而聖體勞動旣多,移次齋舍亦久,而調攝諸節不便,此時承候進湯,尤不容少緩,玆敢冒煩懇請。乞垂俯諒,暫許臣等持湯劑入侍,千萬至祝,惶恐敢啓。
藥房,口傳再啓曰,臣等控籲已久,兪音尙靳,誠不勝悶迫抑鬱之至,唯蒙殿下出天之孝悌,臣等雖愚迷,竊嘗欽歎之不已,當此興感之時,豈敢有所强聒,而第念湯劑進御,旣非有損於淸齋,亦非有礙於追慕,而其所以輔佑聖躬,則無異日用常饍,不可以一日或闕,此臣等之不憚煩讀,屢請而不知者也。伏乞亟借方寸之地,俾臣等,持湯劑入侍焉,惶恐敢啓。
口傳三啓曰,臣等冒煩再啓,一未承批,夜色向闌,晋對無路,下情焦迫,固無論已,近來日候過涼,聖躬又多勞動,而自朝至暮,湯劑尙未進一貼,臣等不職之罪,惟當俟勘而何殿下不念保嗇之道,乃至此乎?憂悶之極,不避瀆擾,更此控籲。乞許臣等暫時入侍,俾陳衷懇焉,惶恐敢啓。
備忘記,嗚呼,今年追慕之日,暮春三日,五月四日,六月二日,八月三日,九月一日,而月臺致詞,其欲復爲,焉可得也?興惟及此,方寸皆隕,前且有十月三日,於晦前連兩日,則皇兄皇嫂誕日也,亦有至月一日,嗚呼,前年七日冬享,皆親兼,近歲闕焉,此豈孝乎?然則六朔十七日,惟於此只追慕而已。嗚呼,來月十三日何日?卽生我鞠我日,而嗚呼,昔年怳若今日,嗚呼,此日,七十七年,自前至今躬睹,而前六十三年,其猶承歡侍奉,後十五年冥然以逢,一年難堪,況十五年?嗚呼,少時十五歲,可謂盛歲,而丁丑後十五年,冥然追慕而已,是豈孝也,亦豈悌耶?嗚呼,踰十五日,將逢七日,至於此日,其將集慶杜門,靜以憶昔然後,心可舒也,畢呼寫聽更鼓,日時五刻,漏水若同,東郊,祭將畢矣。
以承傳色口傳下敎曰,宣傳官一人,送于試所,昨日餘者幾人知來,頒賞之日稍遲,勿爲催促,從容爲之事,分付,直赴幾出,亦爲知來。
以承傳色口傳下敎曰,近矣,卽爲奉審以來,時任無可進之員,原任金領府事進去。
以承傳色口傳下敎曰,騎馬三匹立之,宣傳官待令。
以承傳色口傳下敎曰,若日昏則經宿後奉審,明日爲之。
以承傳色口傳下敎曰,還內時當進,其止之。
以承傳色,口傳下敎曰,騎曹郞廳一人,往于垂恩廟,守直中官及軍人輩,摘奸以來。
以承傳色口傳下敎曰,禁·御兩將,文書入來修整乎,在試所修整乎?知入。俄者宣傳官知來後,直赴鄕軍幾許出,內吹幾許出,近仗軍幾許出,扈輦隊幾許出,巨達幾許出,知入。
以承傳色口傳下敎曰,鍾閣官員在直,而耆社官員,喫飯而去云,只夜直則已,盡夜直則豈可往來喫飯耶?極爲該然,假官刊名。
以承傳色口傳下敎曰,昨日所奏現告傳旨,尙不捧入,如此事,豈可欺君?從速捧入。
以承傳色口傳下敎曰,如此事敢欺君乎?昨日李邦榮所奏二品以上來參云,下大夫以下,如此事不告,則大靜·旌義,當充軍,宗班亦有之而不告,則當付籤宗簿,以此分付。
以承傳色口傳下敎曰,尙今不捧入,極爲駭然,當該吏兵曹郞廳汰去,宗臣應有之而不爲現告,宗簿提調,施以不敍之典。
以承傳色口傳下敎曰,不飭吏兵曹郞廳汰去,不飭宗簿提調,施以不敍之典,騎馬過晝停者,豈不愧於蘧伯玉乎?申飭捧現告。
政院啓曰,獻納金和中,正言柳焵,入於拿處現告中,遞差傳旨捧入之意,敢啓。傳曰,知道。
又啓曰,兵曹判書申晦,軍試後,依下敎來待矣。
備忘記,再明日東月臺,親臨頒賞,侍衛入直承史,以時服入侍,時刻,待下敎,只入正時。
備忘記,噫,於相稱黃喜·孟思誠,豈特名相?皆賢相也,豈意今日,見十二代孫於入侍五衛將中,且十代祖名,能誦人孰能?此定山縣監,惟開進道,嗚呼,豈特爲其人,丁丑庭試,萬古豈有?夢裡惟此,尙今掩抑,旣經五衛將,必也步此然後能用,令騎判,考例試記,令禁御將修整,銃畢後,入來以奏。
魚錫定,以禮曹言啓曰,卽接思陵令所報,則本陵陵上莎草,間間枯損,日前雖得甘霈,今無回蘇之望,枯損處尺量,則卯方枯損長七尺,廣三尺,巽方枯損長四尺五寸,廣六尺,午方枯損長四尺六寸,廣六尺七寸,庚方枯損長四尺二寸,廣六尺云,陵上莎草枯損如此,依例,政府以下進去奉審後,稟處,何如?傳曰,允。
尹東晢,以慕華館試所命官意啓曰,今則訓局禁衛營軍兵,已爲軍放,龍虎令軍兵,鱗次試放,而日勢已暮,無以軍試,今姑停止,明日繼試之意,敢啓。傳曰,知道。
尹東晢,以訓鍊都監言啓曰,去夜無犯夜人被捉之意,敢啓。傳曰,如道。
又以左右捕姿廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
辛卯八月二十四日辰時,上詣崇政殿月臺。親傳香入侍時,都承旨金華鎭,左承旨李在簡,右承旨魚錫定,左副承旨任希敎,右副承旨尹東晳,同副承旨尹勉升,記事官鄭澤孚,假注書鄭元始,記事官柳雲羽·呂萬永,以次侍立訖。上具翼善冠·黑團領袍,乘輿出資政門,詣崇政殿月臺,親傳香後,自月臺復詣殿庭板位,祗迎後,仍步詣隨至建明門,命禮房承旨,馳詣懿陵奉審事,下敎。仍爲俯伏門閾,藥房三提調,進前請進湯劑。上曰,予當今日懷緖萬倍,豈可飮建功乎?都提及提調,再三申請。上曰,提調又古談矣,其止之。予當於此處俯伏,待奉審承旨復命後,當入齋宿所,少伸微忱矣。三提調又進前曰,承宣之復命遲速,有未可知,而冷地御座,今已移時,風氣且寒,亟許還內,是臣等之望也。上曰,陵所不遠,非久當還,其止之。上命知申,呼寫御製。仍命戶房承旨,作帖以入事,下敎。又命知申,上草紙,親寫四字二句,特賜知申。上曰,先來消息何時當聞之乎?都提調對曰,今則不久似聞知矣。提調徐命膺曰,今月內則似難得聞,而來月則庶可來矣。上命侍衛五衛將進前,南所衛將孟廷幹進前。上曰,汝是孟相思誠之孫乎?對曰,十二代孫矣。仍命書傳敎曰,五衛將孟廷幹,以故相孟思誠十二代孫,今聞登科年,不覺嗚咽,嗚呼,此等人暮年,予不擧擬,更待何時?吏判今方入侍,故下問果有窠云,特除定山縣監,口傳下批,其令帳殿謝恩,上命宣傳官一人,送于試所,昨日直赴幾出乎,知來事下敎之際,直赴人遊街三絃之聲,從風而聞於御座。上愀然曰,今日是齋日,是何樂聲耶?命使近杖軍知入。仍復下敎曰,此必是無識武士,不知齋日故也,使之不問名而只禁擧樂,可也,已末後奉審承旨魚錫定復命。上曰,神速往還矣。仍命進前,命讀諸執事擧案及祭物單子後,上乘輿詣典設司。藥房三提調,請進湯劑,上不許,降輿入幕次。
上在慶熙宮。停常參·經筵。
典設司齋宿後,政院·玉堂·藥房,口傳問安。答曰,知道。
中宮殿·惠嬪宮,藥房口傳問安。答曰,知道。
尹東晳啓曰,卽者副修撰李養遂,以其親病,陳疏經出,原疏以國忌齋戒纔已退却矣,所當直捧禁推傳旨,而此與無端徑出有異,推考警責,何如?傳曰,允。
金華鎭,以弘文館言啓曰,本館下番副修撰李養遂,以其親病,陳疏俓出,下番闕直,事甚未安,修撰李晉圭,卽爲牌招入直,何如?傳曰,允。
傳于金華鎭曰,耆老所假官刊名傳旨安徐,以承文院實官,捧傳旨。
尹東晳,以弘文館言啓曰,本館下番闕直,事甚未安,校理趙載俊·金夏材,竝卽牌招,以爲推移姑降入直之地,何如?傳曰,允。
傳于任希敎曰,明日侍衛,入直擧行。
任希敎,以訓鍊都監言啓曰,今番隨賀將校軍兵及武藝別監等犒饋,依傳敎,以乾物磨鍊分給之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
尹東晳,以思陵陵上莎草枯損處,奉審書啓,啓曰,臣等,進詣思陵,陵上莎草枯損處,一一奉審後,以木尺尺量,則卯方枯損長七尺廣三尺,巽方枯損長四尺五寸廣六尺,午方枯損長四尺六寸廣六尺七寸,庚方枯損長四尺二寸廣六尺等處,果如陵官所報,竝爲圖形以進,而修改之節,不容少緩,令該曹,卽爲擇日修改,何如?傳曰,依爲之。
傳于尹東晳曰,奉審大臣,諸堂肅拜後,入侍。
議政府領議政金致仁箚曰,伏以臣,獲蒙恩暇,調治有日,而內傷旣深,外氣未退,一味委呻,無計蠢動,莫重奉審之行,致有特命之擧,罪在瘝職,冞切兢悚,且臣伏見昨下備忘,以臣無陵享官,至有廐馬面給之命。臣伏枕惶惑,不知所喩,夫以帝王之尊,八袠之隆,而蓋篤無窮之慕,親擧上陵之禮,此實千古史牒之所未聞者,臣以是時,猥備將事之末,躬覩曠前之儀,在臣,誠至榮也至幸也。又安有錙毫可紀之勞,而迺殿下施以峻賞,有如酬功,臣雖靦然,敢安斯寵,天廏上駟,何等重典,而分外恩賚,式月便蕃,此尤臣踧踖靡容,不敢冒受者也。伏乞亟寢成命,以重賞典焉,抑臣於憲啓兩陵展謁時,不參人員請罪事,有不勝悚蹙者,臣於伊日,拚死隨駕,僅參祭班,病劇落後,論其不參,厥罪惟均,何敢以聖鑑之俯燭,有所自恕,獨爲晏然乎?威譴之降,伏地以俟,惟聖明竝賜處分焉。取進止。
辛卯八月二十五日卯時,上詣延和門,親傳香入侍時,都承旨金華鎭,左承旨李在簡,右承旨魚錫定,左副承旨任希敎,右副承旨尹東晳,同副承旨尹勉升,記事官鄭澤孚,假注書鄭元始,記事官柳雲羽·呂萬永,以次侍立。上具翼善冠·黑團領袍,乘輿出典設司,詣延和門,親傳香後,仍爲步詣隨至興化門。上曰,史官一員待令,騎馬三匹立之,進詣徽陵,奉審以來事,下敎,還爲乘輿時,藥房三提調進前問候。上曰,今日予懷萬倍,氣何暇諭?請進湯劑,上進御後,命知申書傳敎曰,噫,今番謁陵,寔是千千萬萬料表,親臨試射,意槪此也,初意頒賞,命官爲之,更思之,今番試射,豈頃年濬川試射之比故,親臨有命,凡諸賞格,依前待令,俾無臨時窘速之弊,至於直赴帖,其名若或差謨,亦豈非循例施賞乎?政院直赴帖書寫時,十分詳考,俾無差誤之弊,草試記與正書,曾前亦不無相左之弊,一中二中,於渠可謂得寸得尺,二日尙有該房承旨,莫云已啓下,正試記草試記,更爲相準,若有差誤者,付標以入。上乘輿入建明門駐輿。命左右陪衛鄕軍,進前,下問各其居住邑及今秋農形後,仍爲還內。
辛卯八月二十五日午時,上御集慶堂。思陵奉審大臣,諸堂入侍,藥房夕入診進後入侍時,領府事金相福,繕工提調蔡濟恭,禮曹參判李徽之,觀象監提調尹得養,右副承旨尹東晳,藥房都提調金陽澤,提調徐命膺,副提調金華鎭,假注書鄭元始,記事官柳雲羽·呂萬永,醫官方泰輿·鄭允協·徐命緯·李春敷·金孝儉,以次進伏訖。上曰,莎草有頉處,盡爲奉審而來乎?金相福曰,臣以書啓讀奏乎?上命承旨讀奏後,上曰,陵寢事體,何等重大,而今始報狀,陵官極爲非矣。金相福曰,問陵官之言,則連五次報于禮曹,而禮曹以愼重之意,今始草記云矣。蔡濟恭曰,臣亦聞於陵官,而果如此云矣。上曰,然乎?此則禮曹之過也,禮判誰也?蔡濟恭曰,李昌壽矣。上命書傳敎曰,嗚呼,今予一心,唯在乎此,昨聞禮曹草記,心已動矣,知莎草枯損,心雖少弛,旣聞曠日,卽命奉審,而然不先不後,昨日草記,其涉殊常,故意或寢郞之晩報,下敎,今聞所奏,其報幾至五次云,此非尋常有頉處,其何若此當該禮堂,特施不敍之典。上命禮堂,進前下敎曰,莎草修補吉日,果已涓擇乎?李徽之曰,問於日官,則今二十七八日俱吉云矣。上親製思陵告由慰安祭祭文後,命書傳敎曰,思陵修補莎草,禮官旣擇日,以今二十八日擧行,祭文製下,而再明日當爲祗迎,禮房依前知悉,儀注安徐,時刻,待下敎只入正時。又命書傳敎曰,莎草修補時,大臣奉審,大臣其令進去。上命大臣諸堂先退。上曰,注書出去,藥房提調,持湯劑入侍事,下敎。賤臣,承命出去,與藥房三提調偕入,都提調進前曰,午間聖體,更若何?上曰,一樣矣。昨今連爲行素,而神氣不至有損,誠異常矣。都提調曰,今承下敎,誠爲萬幸矣,伏願善爲調攝,是臣等區區之望也。請進湯劑,上進御湯劑後,都提調請診候,諸醫以次診脈,方泰輿等曰,左右三部調均,滑體亦勝矣。上命藥房先退,命知申,讀奏狀啓及上言回啓後,上曰,注書出去,領相箚子持入,可也。賤臣,承命出去持入,命知申,讀奏,命書箚批曰,省箚具悉卿懇。頃者爲卿悶焉,今聞上箚云,予用欣矣。嗚呼,今番此禮,誠是萬萬料表,爲獻官者,豈無賞典?箚末爲嫌,其涉過矣,卿其安心勿辭,亦勿爲引咎,頒賞,其令益加善攝,用副慇懃之意。仍傳曰,遣史官傳諭。上曰,注書出去,左副承旨,持試記入侍。賤臣,承命出去,與承旨任希敎偕入。上命讀奏試記,任希敎讀奏。上曰,果已考準而無差誤者乎?希敎曰,盡爲考準,則無差誤者矣。上命書傳敎曰,今日壽職推恩加資人,皆今日內,口傳下批。諸臣以次退出。
上在慶熙宮。停常參·經筵。
藥房都提調金陽澤,提調徐命膺,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,下敎時入侍。
中宮殿·惠嬪宮,藥房口傳問安。答曰,知道。
親臨頒賞罷後,政院·玉堂·藥房,口傳問安。答曰,知道。
藥房口傳啓曰,日勢抵昏,召命尙遲,下情不勝悶鬱,風氣甚冷,勞動旣多,此時承候,不容少緩,乞許臣等持湯劑入侍,千萬幸甚,惶恐敢啓。
任希敎,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于尹東晢曰,禮房承旨,持俄者祝文,更爲入侍。
備忘記,今番動駕,駕前駕後,依例,試射時,駕後權應稷·柳葉箭貫一中邊三中,金鳳瑞邊四中,駕前崔弼興,駕後金致益,片箭邊二中,依例加資,駕前閑良金鼎益,日傘差備閑良宋錫裕,片箭邊二中,直赴殿試。
備忘記,武藝廳試銃時,看勢知鼓官李廷泰·曺景休,鳥銃貫二中邊一中,加資,武藝廳金廷瑞貫二中邊一中,直赴殿試。
傳于尹東晢曰,看勢知鼓官加資,今日內,口傳下批。
傳于金華鎭曰,今日試射,與他有異,加資者,今日內口傳下批。
兵曹口傳政事,宣傳官鄭順采,訓鍊都監哨官金養厚,以上,今超折衝,加資事承傳。
金華鎭,以吏曹言啓曰,今此壽職上言,三日內回啓事,命下矣。壽職上言三十二度內,二十度,依下敎回啓,而牙山居幼學朴思儁父世文,上年旣以年八十,蒙恩加朝奉階,則不可以此謂之朝官,而到今年疊受恩典,新溪居幼學李仁爀父景杓,年今八十四歲,謂以見漏於丙戌推恩,而請蒙加資之典,然今之八十四歲,在丙戌爲七十九歲,未可以此輕施恩典,此二度一竝勿施,其餘十度,戶口尙未現納,待現納次次回啓,何如?傳曰,允。
任希敎,以兵曹言啓曰,來九十月當上番騎兵二百五十名,所着襦衣,依定式,本曹點考後,仍令該曹題給之意,敢啓。傳曰,知道。
尹東晳,以兵曹言啓曰,全州居儒學張鳳上言,啓下本曹,而限內不爲現身,依定式勿施之意,敢啓。傳曰,知道。
任希敎,以司僕寺一二提調言啓曰,旌義前縣監文命龜,遞任進上馬二匹,今纔上來,禾毛色,別單書入,依例內廐立養之意,敢啓。傳曰,知道。
任希敎,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
辛卯八月二十六日辰時,上御崇政殿東月臺。頒賞入侍時,都承旨金華鎭,左承旨李在簡,右承旨魚錫定,左副承旨任希敎,右副承旨尹東晳,同副承旨尹勉升,記事官鄭澤孚,假注書鄭元始,記事官柳雲羽·呂萬永,以次侍立。上具翼善冠·黑紗袍,乘輿出資政門,降輿御帳殿。上曰,頒賞,斯速爲之而左承旨與同副承旨,於西月臺,分頒可也。命加資人鄭順采進前,下詢履歷後,下敎于騎判曰,五衛將有闕乎?申晦對曰,有闕矣。上曰,鄭順采,特除五衛將,卽爲口傳下批,使之帳殿謝恩,宜矣。又命書傳敎曰,通政羅天起,今問其子,年今八十一云,特爲加資,口傳下批,命邊將除授人金壽海進前,下詢履歷後,下敎于兵判曰,金壽海,除善地邊將,宜矣。藥房提調,持湯劑入侍事,下敎。出榻敎兵房承旨任希敎奏曰,射賞已盡頒矣。上曰,該房,於月臺邊,御營廳軍兵,仍爲頒賞,宜矣。御營廳直赴軍李姓人,伏地乞還本姓徐哥。上曰,依願施行。都承旨奏曰,頒賞已畢矣。上命禮畢,左通禮進前,奏禮畢,上乘輿,命禮房承旨,思陵祭報府持入事,下敎,魚錫定,讀奏祭報府後,仍還內。
辛卯八月二十六日酉時,上御集慶堂。藥房夕入診入侍時,都提調金陽澤,提調徐命膺,副提調金華鎭,假注書鄭元始,記事官柳雲羽·呂萬永,醫官方泰輿·鄭允協·徐命緯·李春敷·金孝儉·鄭潙,以次進伏訖。都提調進前問候曰,今日勞動之餘,聖體,更若何?上曰,一樣矣。仍進御湯劑,都提調復請診候,方泰輿等,以次診候曰,左右三部調均,滑體亦勝矣。上曰,藥房先退,知申則留在,可也。仍下開陽門標信。下敎曰,注書出傳,可也。賤臣,承命出去,傳於宣傳官,上命知申,讀奏各道狀啓。仍命書傳敎曰,今聞北道道臣奉審狀聞,濬源殿後柱,動退稍加云,聞此報心何弛乎?祭文製下,卽爲下送香祝,趁卽修補事,分付。上曰,注書持此傳敎,往于香室,濬源殿香祝,明日思陵香祗迎前,當爲祗迎,以此分付。賤臣,承命出去,頒布傳敎。上以慶基殿祭文誤踏以下,命書傳敎曰,莫重祭文,誤踏以下,當該中官,令內寺府,永刋,不能檢勅承傳色,越俸十等。上曰,注書出去,玉堂啓下慶基殿祭文,持入可也。賤臣承命出去持入,上命知申讀奏。上曰,近來文體務神奇故如此矣。仍爲御製祭文後下敎曰,注書出去,與禮房承旨入侍,可也。賤臣,承命出去,與承旨魚錫定偕入。上曰,慶基殿祭文,旣更親製,玉堂啓下祭文,則承旨往于香室,洗草可也。上命金華鎭書傳敎曰,壽職加資人,依昨日下敎,令該曹卽爲口傳下批。諸臣以次退出。
辛卯八月二十六日戌時,上御集慶堂。禮房承旨入侍時,承旨魚錫定,假注書鄭元始,記事官柳雲羽·呂萬永,以次進伏訖。上曰,俄者玉堂趙昌逵製進祭文,更爲持入乎?承旨曰,持入矣。命請奏後,上曰,又有慰安祭祭文乎?錫定曰,此是慰安祭祭文而只一丈矣。上曰,然則依俄者下敎擧行,可也。諸臣以次退出。
上在慶熙宮。停常參·經筵。
藥房都提調金陽澤,提調臣徐命膺,副提調臣金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一日三祗迎,予心此忱,風止亦靜,氣則一樣,下敎時入侍焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以備忘記,傳于金華鎭曰,今下弓矢,防垣萬戶池學海處,給送。
傳于魚錫定曰,修改進去大臣以下,祗迎處肅拜,仍爲入侍。
以備忘記,傳于金華鎭曰,宗簿其能擧職,宗簿提調下敎,特爲安徐。
以金時默,爲總戎使。
以備忘記,傳于李廷壽曰,昨日直赴人全廷瑞,兼柳葉箭三中四分,射先砲後鳥銃,以柳葉箭,原傳旨付標以入。
傳于尹勉升曰,內局入侍。
尹勉升,以吏曹言啓曰,顯陵令尹得說,成均館典籍蔡弘履,俱以呈狀內,身病甚重,勢難察任云,今姑改差,何如?傳曰,允。
李廷壽,以兵曹言啓曰,景福宮衛將金挺彦,昌德宮衛將陳泰恒,身病孔劇,勢難供職,俱爲呈狀乞遞,竝今姑改差,何如?傳曰,允。
又以兵曹言啓曰,卽接南所衛將牒報,則本所所屬都摠府前路大松一株,今八月十九日折傷云,依例令該所,斫去之意,敢啓。傳曰,知道。
又以兵曹言啓曰,京居幼學尹相翼稱名人,自興化門入來,差備門外擊錚,依例令攸司囚禁治罪,當該守門將金錫彬,依定式推考,何如?傳曰,允。
尹勉升,以內醫院官員,以都提調提調意啓曰,今年冬至使行,貿易唐藥材中,遺儲有不緊而有裕者,有緊要而不足者,減其有裕,換貿不足,自是前例,今亦就其元數中,參酌加減,別單書入之意,敢啓。傳曰,知道。
又以承文院官員,以都提調意啓曰,院寫字官別付司果金國杓有頉,而其祿窠旣是啓下節目額內,則移付試才窠,以爲勸奬之地,何如?傳曰,允。
李廷壽,以訓鍊都監言啓曰,去夜無犯夜人被捉之意,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以左邊補盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
右參贊臣朴相德疏曰,伏以園陵幸行,回鑾萬安,區區忭祝,曷有其極?仍伏念臣,以素門平進,性又愚拙,不能諧世取容,隨人俯仰,久處銓衡,積忤時議,果然臺參迭發,危辱狼藉,至於河龍珠事而極矣。龍珠,臣本不識其何狀,人地貪富,亦何以詳知,而臨大政一再見之,則頗似精緊,且按公簿,入仕旣久,履歷且優,曾已照檢於守令,則今此島邑差遣,非臣創擬,彼臺臣,急於汚人,橫加醜辱,閃鑠爲說,旨意巧密,噫嘻,臣雖無似,顧其職則天官之重也。苟一毫如言者之言,則論其罪負,誅戮猶輕,臺閣執法之論,固宜臚列罪狀,責請重律,而今乃漫漶說去,竝與初仕而有若盡出於臣手者然,臣實莫曉,其何意也。臣本庸陋,過蒙恩造,宜去不去,懷璧爲罪,終至於僇辱身名而後已,中宵繞壁,莫非滄浪,今雖欲呶呶自解,以明臣本心,而沒把捉之言,無勢可辨,惟有一退,可以永謝猜怒,新除之下,抗顔無路,玆敢冒入文字,仰瀆崇嚴。伏乞聖慈,俯賜鑑察,亟將臣所帶本兼諸任,倂行鐫免,仍勘臣辜恩負國之罪,以嚴邦典,以快人心,不勝幸甚,臣無任屛營祈懇之至,謹昧死以聞。答曰,省疏具悉。此豈撕捱者?卿勿過辭,從速行公。
知中樞臣李翼元疏曰,伏以園陵展禮,回鑾萬安,臣民欣喜,曷有其極?伏念臣,卽一僇人耳,唯有社門訟愆,以爲自靖之圖矣,不自意特敍遽下,除旨踵臨,不知滓穢賤臣,何以得此於君父之前?惶隕感激,不覺血淚之被面也。噫,臣之無似,受恩罔極,前後踐歷,罔非踰分,而至於中權特授之命,尤出人望之外,臣非不知千不近萬不似,而仰感洪私,俯怵義分,逃遁不得,冒昧承膺,區區所自勉者,惟在恢張疏通,爲一分報效之地,而只綠臣迷滯之性,昧於推移,疎迂之識,果於直行,早晩狼狽,固所自料,果然大政纔過,嗔責回起,大臣筵出,亶出規警之意,則雖其中果不無事非創行,意在擇人者,而臣皆受而爲過,至於臺臣之斷斷不已,專事汚辱,嘻亦甚矣。各廳收才之六人排擬,以無一參望爲言,哨官久勤之例付僉使,以無端假銜爲罪,郞署之擬,卽是宿趼,而目之以見枳,新造之旗,有目皆視,而歸之於代捧,此猶若此,他尙何言?若其所謂往取橫占,此何說也?臣於久勤開坐之時,考其年條之多寡,排以鎭況之豐薄,使之咸知,亦以此仰陳於前席,則今此云云,未知何所據而發也。此不過囫圇說去,直欲使之難明,固不足與之多辨,而惟是南蕃西塞等語,聲罪,尤極危險,而爲說愈益䵝昧,言之者雖容易,當之者尙可以自立於天地之間乎?特敎昭晣,無復餘蘊,私心霣感,雖無旣極,而在朝廷覈實之道,不可不公行按査,苟如言者之言,則負國者之毋敢倖逭,卽是綜核之政,如或不然,則被誣者之得以自脫,亦是生成之澤,區區至願,實在於此,臣雖無狀,曾在任使之末。伏乞天地父母,哀怜而亟許焉,臣於此,抑有所竊自隱痛者。臺言之有無虛實,固勿論,若使臣,謹飭自持,言行素孚,則人之爲言,胡至此極?妄恃曠世之恩,冥行懷璧之地,上累則哲之明,下貽搢紳之羞,俯仰斯世,此何人哉?旣無面目之可顯,又無心事之可白,則唯當屛伏田畝,以沒餘齒而已,瞻望雲天,只有涕淚之無從也。臣於除命之下,宜卽自列,而纔遭同氣之慽,往淹近畿,今始離次封章,縣道陳籲,臣尤死罪,臣無任屛營祈懇之至,謹昧死以聞。答曰,省悉。今覽卿章,予心愴然,特命致祭,其於往事,何復撕捱?卿勿過辭,賜祭後,抑心登途行公。
吏曹參議臣金致讓疏曰,伏以臣,於日前,伏奉天官除命,而本曹參判臣李潭,與臣有姻婭應避之嫌,揆以法例,在下當遞,宜卽控免,而連値齋戒,今始略陳短章,仰瀆崇嚴。伏乞聖明,俯加諒察,亟賜鐫改,以存公格,以安私分,千萬幸甚,臣無任屛營祈懇之至,謹昧死以聞,踏啓字。
校理臣金夏材疏曰,伏以園陵祗謁,孝思克伸,回鑾萬康,群情胥悅,仍念臣,濫厠經幄,居然踰年于玆,其空疏滅裂之狀,伏想聖鑑,亦必俯燭矣,臣聞古之名碩,學優而仕,故庸流不敢混進,陳力就列,不能者止,故匪才不敢蹲據,蓋其一身出處,似若微小而所關於礪世振俗者大矣。臣以鹵質賤品,謬叨是職,輪翮無取,襪線苦短,揆以邦憲,合被刊汰,爲今之圖,惟宜歛謝名塗,謹守本分,時占暇隙,讀書肄業,以少贖前日之愆。伏願聖明,亟賜諒處焉。臣有區區私懇,每欲一陳,今當乞免,敢此冒瀆焉。臣門襄祚薄,兩兄一姊,相繼早歿,顧玆終鮮之痛,隻影嫂婷,且以父母晩育,最被鍾愛,辛勤顧復,置膝不離,只願無疾成長,不願隨衆進取,臣未能遵古人不幸之戒,濫竊一第,而其若不堪供職之實,非但臣之自量已熟,親戚儕流,亦所共知,矧又臣老母,夙嬰疾痾,寧日常少,加以荐經逆理之慽,氣血銷剝,病蓋沈痼,六年床褥,劇歇無常,飮食起居,臣惟扶將,晨昏省定,臣惟方便,臣母病裡情弱,不覩臣在側,則心如靡依,寢啖亦不以時,或値至持被禁省,思念不寧,臣亦直中憂慮,繞壁不寐,自惟欲勉職事,則將護無人,欲專將護則,職事都曠,臣之進退,其亦窮且戚矣。伏惟聖朝,以孝爲理,凡係群下至切之私,無不曲恤,似臣情理,尤宜矜念。昔宋臣包拯,釋褐之初,以母老辭官,許其歸護,如拯之賢,去就有關於朝,而其時主恩,猶且曲副私願,若臣之愚,無足備數,從願區處,似非所難矣。顧臣年紀藐少,遭遇盛際,倘得數歲之暇,專意救護,餘力爲學,徐待親癠稍愈,學業稍進而後,復擬厠跡末班,圖報涓埃,亦未晩也。伏乞聖上,察臣無用,怜臣至情,許遞臣本兼職,仍給長暇,以安私悰,不勝幸甚,臣無任顒仰祈懇之至,謹昧死以聞,踏啓字。
掌令臣鄭景瑞疏曰,伏以臣,於病伏鄕廬之日,忽伏承柏府新命,臣聞命驚惶,不省所措,適値動駕隔日,擔舁上來,章皇出肅,而癃病之餘,重添血痢,登溷無算,勺飮不下,眞元大陷,氣息綿綴,委頓床席,作一未冷之屍,卽此病狀,萬無供職之望,而況於年前,重遭臺評,至今追思,尙有餘悸,雖不敢追提於事冷之後,而其於臺端一步,便隔鐵限十丈,因仍蹲冒,斷無是理。伏乞聖明,俯察情病之苦,卽降鐫削之恩,以安微分焉。臣於乞免之章,不宜迤說,而竊不勝區區憂愛之忱,敢此尾陳焉。日今悠悠萬事,莫如保嗇聖躬,而院直纔掇,玉候甫安,正宜燕處深宮,靜攝天和,而頃於試射之時,終日處冷,侵夜還宮,風露所襲,傷損必多,已極臣民之憂慮。又伏念湯劑進御,無異日用常饍,而每當齋夕,却而不御,此雖出於孝思之無窮,而藥料之進,本非有妨於淸齋,一日不進,實爲有乖於保護,殿下雖自欲輕,獨不念宗社之重乎?伏乞聖明,常存少愈之戒,克盡嗇養之節,以副臣民顒祝之望,千萬幸甚,臣無任屛營祈懇之至,謹昧死以聞。傳曰,還給。
辛卯八月二十七日辰時,上御延和門外。香祗迎入侍時,行都承旨金華鎭,左承旨李在簡,右承旨魚錫定,左副承旨任希敎,右副承旨尹東晳,同副承旨尹勉升,記事官鄭澤孚·閔鼎烈·柳雲羽·呂萬永,以次進伏訖。上具翼蟬冠·袞龍袍,以步輿出通陽門,至延和門外,御板位行香祗迎之禮,禮畢後,下板位,少頃,復御于板位。命思陵奉審大臣金相福入侍事,下敎。藥房都提調,請進湯劑,上不聽,命在簡書傳敎,內局三提調,兼帶解見任事。榻前下敎命畿伯李重祜入侍。上曰,思陵陵上莎草,誰爲之?重祜曰,通津府使具秉勳。上曰,昨日以年八十上言者,皆下批乎?在簡曰,皆下批矣。上曰,彼皆以年老爲好,眞所謂老而無情者也。上曰,禮堂先詣思陵,詳見莎草,仍爲奉審以來,禮房承旨,今日馳詣思陵,明日奉審以來事。榻前下敎傳曰,傳豈不云乎?物有本末,事有終始,其註曰,本始所先,末終所後,今日祗迎,今事其所引接卽領府事乎?事未擧,內局求對,嗚呼,大臣重臣,旣莫知予心,豈云內局三提擧特解內局兼任?李判府事爲都提擧,騎判爲提調,左承旨爲副提擧。上曰,思陵復位,在於何年?騎判申晦曰,己卯年矣。上曰,有詣臺臺臣乎?在簡曰,未知,問之乎?上曰,置之。提調晦,請進湯劑,上進御。上曰,待下敎入侍乘輿。命勉升往于香室,詳審以來,勉升歸告無頉。上還至通陽門外駐輿,李判府事昌誼入侍。上入于大內,諸臣口傳問安而退。傳曰,幼時托養,何知本姓?雖然旣長之後,其姓宜復故下敎,昨日直赴兩人,尙未復姓,有此伏地之擧,此關係五倫者,今後不爲復姓者,雖登科勿施事,定式,以樹秉彛,曾亦知之,初雖隱其本末,後未及斟酌,亦有此等之類,其若不復姓,坎坷亦豈仁政?一體知悉。上入于大內,諸臣,口傳問安而退。
辛卯八月二十七日申時,上御集慶堂。藥房入診入侍時,都提調李昌誼,提調申晦,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金孝儉·鄭潙,以次進伏訖。昌誼曰,午間聖體,何如?上曰,一樣矣。昌誼曰,今日日氣極好矣。上曰,然矣。昌誼進湯劑,上進御,昌誼請診候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。上曰,思陵王妃春秋幾何?注書知入。賤臣承命還奏曰,思陵王妃春秋八十二歲矣。上曰,壯矣。昌誼曰,王世孫氣候,何如?上曰,一樣矣。昌誼曰,中宮殿湯劑,明日入侍時稟定乎?上曰,依。上曰,左直承旨入侍。出榻敎賤臣承命出來,與同副承旨尹勉升,偕入進伏。上曰,藥房先退。諸臣以次退出。
辛卯八月二十七日酉時,上御集慶堂。坐直承旨入侍時,同副承旨尹勉升,記事官閔鼎烈·柳雲羽·呂萬永,以次進伏訖。上曰,李燮元有子乎?勉升曰,未知。上曰,史官知之乎?皆曰,未知也。上曰,李燮元於故判書廷躋爲何?勉升曰,爲姪云矣。上曰,姓貫何地?勉升曰,桂陽李氏云矣。上曰,其族姓多乎?勉升曰,鮮矣。上曰,甚孤弱矣。上曰,李翼元爲人好矣。傳曰,噫,奉朝賀宣麻,其若昨日,今作故人,愴然曷諭?祭文製下,特爲遣禮官致祭,凡諸等事,本致賻外,自本官加給,以表此意。上曰,李燮元宣麻何年何月?注書知來,承命出,以庚寅正月八日入告。勉升讀奏忠淸·慶尙·京畿江華農形狀。又奏禁府啓目,命分揀放送。傳曰,今聞任希雨等供辭,渠等不過自稱不能恪謹遲晩之事,則何敢列書,莫重,若是張皇乎?況柳焵,以臺職,尤爲無狀,供辭巧詐,侍從案,先爲刊名,亟施永刊仕版之典,任希雨·金和中·兪彦脩,竝施削職之典,此供辭,其何謄諸朝紙?勿施,旣皆處分,過今朔後以放。上曰,柳焵,多謀者也,紗帽之冒雨落角,擧皆然矣,豈獨渠哉?禁堂亦施以削版之典,吏兵郞汰去後,無自現者,吏兵判,特施不敍之典。傳曰,旣下敎于右副承旨,本職許遞,其代前承旨李廷壽,敍用除授,牌招入直,房順房。而李廷壽爲軍士房。傳曰,此公事循例捧入金吾堂,亟施不敍之典。傳曰,今聞乘馬過晝停現告,傳旨若此,今何自現?然其宗臣自現,朝臣無一人,噫,今日紀綱,豈可徒施於零替宗臣?事之寒心,莫此爲甚,旣已自現,焉可無飭?然於該府啓目已下敎,其若捧供,必也同焉,一聞猶悚焉,況再乎?特寢拿處,竝施不敍之典,此其猶晝停李昌壽之章,韓必壽·朴師海之自現,此人此犯,尤爲寒心,其君申飭,豈可只施於堂下官?不敍之典,可謂太輕,一體施以削職之典,實簿提擧處分,則自現若是夥然,而吏兵曹郞廳汰去之後,無一人自現,予雖衰,豈可只飭於區區郞官?吏兵判,竝施不敍之典,使一國人,知有君焉,欺隱者雖萬萬無狀,兩曹皆護,予何吹毛覓疵?竝勿問,使渠自愧焉。傳曰,此時冢宰,豈可曠焉?行司直元仁孫,吏曹判書除授,行司直具善行,兵曹判書除授,牌招察任,傳授命召,吏判爲內局提調,諸臣退出。
辛卯八月二十七日二更一點,上御集慶堂。坐直承旨入侍時,同副承旨尹勉升,記事官閔鼎烈·柳雲羽·呂萬永,以次進伏訖。上曰,承旨誰也?尹東晳進伏曰,右副承旨尹東晳也。上曰,進前。上曰,金孝大年幾何?東晳曰,五十一矣。傳曰,承旨入侍。又下敎曰,同副承旨入侍。命右副承旨特遞,同副承旨入侍事,注書傳諭。賤臣承命,率尹勉升以入。傳曰,嗚呼,今月,進慕萬倍之中,摠戎使頃者不參,心已動矣,豈意密符之來納?嗚呼,贈參判,乙卯年四月十五日聞此報,今貞夫人,今月此日聞此報,傷悼曷極?嗚呼,暮年追慕慈聖,相依者其惟貞夫人,聞此却疑其眞,嗚呼,來十三日,百人雖却,貞夫人其若詣闕,其欲酬應,今朝長篇御製後,聞此報,此心一倍,凡諸等事,依贈參判例擧行,框材,令該署卽爲擇送。上曰,摠戎使大夫人,五六年前見之,氣甚如何,而近來頗愈,豈意今者聞此報?人固未可知也,總戎使之子在京乎,在鄕乎?東晳曰,以殷栗縣監呈遞而來,方在京矣。上曰,然乎?上曰,五江中漢江當中乎?勉升曰,然矣。上曰,溫陽動駕時,不由漢江何也?東晳曰,以路險故也。命宣傳官一員入侍,賤臣率入,出付標信,開開陽門出送尹東晳,仍留門,李廷壽入來後下鑰事,分付。上曰,淸風溪白雲洞,何如?勉升曰,自古云名勝之地,而水石奇異矣。承史退出
上在慶熙宮。停常參·經筵。
昧爽下霜。
藥房都提調臣李昌誼,提調臣元仁孫,副提調臣李在簡啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。更點太遲,一夜若二夜,氣則一樣,待敎入侍。
中宮殿·惠嬪宮,藥房口傳問安。答曰,知道。
尹勉升啓曰,卽者副修撰兪漢謹,因臺諫陳章徑出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,右副承旨馳往塔所在處,詳見其塔之幾尺,詳問其所從來以奏。
尹勉升,以弘文館言啓曰,副修撰李養遂,由限已過,卽爲牌招察任,何如?傳曰,允。
魚錫定,以弘文館言啓曰,副修撰兪漢謹,因臺疏陳章徑出,副修撰李養遂牌不進,下番將未免闕直,副校理趙昌逵,卽爲牌招,以爲姑降入直,何如?傳曰,允。
傳于尹勉升曰,明日當爲香祗迎,禮房,依例知悉。
又傳于曰,奉審承旨入來後,卽爲入侍。
傳于魚錫定曰,奉審承旨入侍。
傳于李廷壽曰,奉審大臣入侍。
傳于魚錫定曰,右副承旨入侍。
魚錫定,以副修撰李養遂牌不進罷職傳旨,傳曰,只推。
備忘記,以禮使之道,都承旨許遞,前右尹具庠爲承旨,牌招察任,房順房。兩院副提調例兼。
傳于李廷壽曰,摠戎使牌招,傳授前摠戎使密符。
李廷壽,以兵曹言啓曰,同知中樞府事朴聖揆,身病孔劇,時月之內,勢難起動供職,呈狀乞遞,西樞雖是閑局,不可一向虛帶,今姑改差,何如?傳曰,允。
又以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
持平臣李邦榮疏曰,伏以園陵展禮,聖孝克伸,百神扶衛,回鑾萬康,臣民慶忭,曷有其極?仍伏念臣庸陋譾劣,夫豈堪擬議於淸朝風憲之任,而徒以古家之遺裔,猥蒙聖上之拂拭,適値幸行有命,不敢偃伏鄕廬,顚倒登程,章皇出肅,粗伸陪扈之義,而官旣不稱,愧甚冒應,及夫登筵,亦不敢謄傳而退,只以目下慨然之帎,不思古人訐直之戒,一二蕪語,略附官師之規,而祗緣臣新入臺地,觸事生疏,不能直請當者之罪,而畢竟勘律,只歸於微末之官,及承聖批,始覺臣疲軟之失矣。侏儒之短,於此畢露,始旣當論而不論,終又宜避而不避,自顧臺體,壞損無餘,滿心慙恧,無地自容,縱荷聖度寬假,不加譴罰,揆以廉義,其不可因仍蹲冒也決矣。區區情踪,實無强顔復進之勢,而且臣於分臺歸路,陞馬重傷,手臂痿厥,瘀血橫亘,宛轉叫苦,殆不省人事,連試針熨,少無差效,亦無以强疾蠢動,今日茶時,不得自力趨進,臣尤不勝惶懍之至。伏乞聖慈,亟命重勘,以存臺體,以安私分,不勝幸甚,臣方乞免,不宜贅及他說,而餘忱耿耿,不敢終默,略此附陳焉。洪惟我殿下,寶齡彌高,誕辰在近,疲躄皆欣,率土咸聳,聖節賀儀,迺是三百年典禮,而國朝之所應行,五禮之所備載者,不侍該曹之稟,遽下停賀之命,臣固知出於追慕撝謙之聖德,然其在群下愛日之誠,固宜仰請反汗,而執藝之地,寂未有聞,臣實慨歎也。我聖上以八耋之齡,篤五旬之慕,喬陵展謁,誠孝藹然,凡在鄕之臣,雖無向日飭敎,固當竭蹶趨詣之不暇,而終無一人來參於迎送之班,揆以分義,其涉寒心,雖未知情病之有無,程途之近遠,臣謂有實職不卽上來人員,竝施譴罷,以警具僚,斷不可已也。向來在外人爲庶民之命,雖出於聖上飭勵之盛意,而論以律命,終涉過中,而成命之下,現告旣入,則凡有罪罰,宜無異同,而數三人分揀之敎,恐或近於班䮕之歸,臣實惜之,臣謂宜亟還寢,均施譴罰,以昭聖世綜核之治也。近來生民之困悴,專由於守令之不擇,而軍門自辟之法,迺是古例也,未知中間,因何廢閣,而自辟邑之守令,無論文蔭,必受去該軍門之差帖,凡有擧行,自相統轄,初無異於自把摠差去者,則固不失法意所在,而近來兩軍自辟變通之後,殆如西銓復職之窠,便生軍門生邑之資,輒以曾經守令居下之類,未經字牧生疏之輩,苟然塡充,次第差遣,銓曹,亦末如之何,而就其中不論人器履歷之如何,隨重差送,此豈聖朝置銓選擇守令之意哉?臣謂當該大將,竝施重推之典,自今以後,申明定式,必以武弁中曾經守令,十考十上,五考五上,有踐歷聲績世所共稱而作散久屈者,十分擇擬,以爲自辟之地,則軍門自辟之規,守令塡揀之方,可以竝行而不悖矣。竝願下詢而裁處焉,向來三司亞長,筵稟後通擬之命,雖出於抑浮躁重官方之盛意,而苟或淆濫,則警飭糾正,何所不可,而政望通擬,必待稟旨,則事異前規,有礙銓格,恐有違於古帝王委任責成之意也,況其他通擬之職,不止於此乎?臣謂收還其時傳敎,使銓曹,恢公愼揀,無至濫屑,恐爲得宜也。臺閣之職,其位雖卑,其責甚重,無論其言之虛實,許以風聞,初無緘問之法,而向來一承宣,創出無前之規,至使臺閣緘答,爲臺臣者,所當陳疏自劾,而不此之爲,徑先書送,雖因喉院之退却,不許入徹,其壞臺體而關後弊則極矣,事雖已過,不可無警,臣謂其時臺臣,宜施刊削之典,承宣亦不可無譴罷之罰也,臣無任屛營祈懇之至,謹昧死以聞。答曰,省疏具悉。頃日兩啓,臺體當然,豈特鐵中錚錚?予自謂曰,今日猶有臺閣矣,些少掣肘,其何捱撕?嗚呼,興惟誕辰,夢裡嗚咽,莫云載禮,意豈例辭?其時禮官,旣已陳章,其何非斥?第二件事,臺體亦然,依施,第三件事,予豈暮年爲此?雖然其請是矣。三人外爲庶民之命,一體特寢,以表嘉納之意,第四件事,誠是誠是,依此施行,於把摠,曾雖爲此者,其若弛張者,竝汰,依所請擇差,第五件事,噫,予雖衰矣,豈不行銓曹之事,而大抵臺望淆雜莫甚,故有是命,其請亦是,依施,第六件事,其雖做錯,事未前聞,故業已下敎,其意亦是,依施,爾亦言,噫,名相之孫,此等時擧職,予嘉若此臺臣,暮年豈捨爾?勿辭察職。
辛卯八月二十八日未時,上御集慶堂。藥房入診入侍時,都提調李昌誼,提調元仁孫,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。昌誼曰,日氣頗涼,聖體,何如?上曰,一樣矣。寢睡·水刺之節,亦何如?上曰,如前矣。昌誼進湯劑,上進御,昌誼請進候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。上曰,鄭家別給文書持來乎?在簡曰,聞在於鄭家宗孫處,而任希敎知之云矣。上曰,注書出去,鄭哥所在別給文書,持來之意,分付以來,賤臣承命出來,分付後還入進伏。上曰,注書出去,知入思陵王妃冊封及遜位年月而來。賤臣承命還奏曰,正統五年庚申誕降,景泰五年甲戌冊封王妃,丁丑降爲夫人,辛巳昇遐矣。上曰,府院君誰耶?知入乎。賤臣曰,贈領敦寧府事礪良府院君玹壽也。上曰,注書出去,知入端宗誕降于何殿,冊封何年,卽位何年,禪位何年,遜外何年,昇遐何年,在上王位幾年,春秋幾何而來。賤臣承命還奏曰,正統六年辛酉誕降資善堂,戊辰封王世孫,庚午冊封王世子,壬申卽位,乙亥禪位,乙亥七月尊爲太上王,丁丑遜于外封魯山君,十月昇遐,在位二年,在上王位三年,春秋十七矣。上曰,奉審大臣入侍。賤臣承命出來,與領府事金相福偕入進伏。上着笠起坐曰,着實爲之乎?相福曰,着實奉審矣。上曰,莎草厚盛云,信否?相福曰,然矣。夜間聖體,何如?上曰,一樣矣。尹得養來乎?相福曰,俄者入來,肅謝而卽出去矣。上曰,必其然矣,昨日予已遞尹東晳,命退去,相福先退。上曰,于今憶昔,一倍此心,淨業院基址,今方令承旨奉審,而礪良府院君奉祀孫,令該曹,卽爲訪問以啓,鄭宅祚子,亦令該曹,待闋服卽爲調用,前大司憲鄭運維特爲敍用。出傳敎上曰,金器大何年遭故耶?在簡曰,似昨年矣。命在簡,呼寫貞夫人尹氏親製祭文及貞夫人朴氏親製祭文訖。上曰,前北伯有子乎?在簡曰,有之矣。上曰,北伯摠帥,昨今被纕,今予所倚,卽其子也,摠帥子旣是前銜,令該曹卽爲復職,北伯子,亦令該曹,卽爲懸註調用。出傳敎上曰,貞夫人尹氏,貞夫人朴氏,祭文製下,尹貞夫人家成服日,遣內侍致祭,朴貞夫人家,同日一體遣內侍致祭。出傳敎上曰,旣皆隨焉,未及拜禮,何過撕捱?左參贊之章,特給焉。出傳敎上曰,追慕洞旣竪碑,人子之道,豈云遠近?碑文書下於本基,特設一閣,建閣後,予當親自奉審矣出傳敎上親寫淨業院舊基五大字曰,注書持此御筆,置于政院,啓版而來,賤臣承命奉安于政院,還入進伏。上曰,政事明日爲之。出榻敎上曰,戶判明日入侍。出榻敎上曰,右副承旨入侍。出榻敎昌誼曰,聞醫官言則,中宮殿進御太和湯,今則去黃連似好云,何以爲之乎?上曰,中宮殿進御太和湯前方中,去黃連入貝母一錢,自明日製入。出榻敎上曰,藥房提調,持湯劑,更爲入侍。出榻敎昌誼,再進湯劑,上進御,命退去,諸臣以次退出。
辛卯八月二十八日申時,上御集慶堂。思陵奉審承旨入侍時,右承旨魚錫定,記事官閔鼎烈·柳雲羽·呂萬永,以次進伏訖。上曰,着實奉審以來,而件記亦持來乎?莎草果高厚而爲之耶?錫定曰,善爲之矣。錫定,跪告祭物單子,上命內局入侍事,榻前下敎,賤臣承命出,率提調入。上進御湯劑後,竝退出。
辛卯八月二十八日酉時,上御集慶堂。左承旨入侍時,左承旨李在簡,記事官閔鼎烈·柳雲羽·呂萬永,以次進伏訖。在簡,讀奏李邦榮疏,上優批,讀奏朴師訥緘辭,命功減一等。上命右副承旨入來率入,賤臣承命出率以入。李廷壽進伏曰,淨業院自東關王廟,相距不遠,而近無所居人,本鄭哥之基址,而在於深谷間矣,曾前有塔,今則無之,問于近傍居民,皆曰,未知云矣。仍爲退出,承史隨出。
上在慶熙宮。停常參·經筵。
藥房都提調臣李昌誼,提調臣元仁孫,副提調臣李在簡啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今朔惟此,來朔何堪?氣則一樣,待下敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂口傳問安。答曰,知道。
李廷壽,以都摠府言啓曰,今日入直內三廳,武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
魚錫定,以弘文館言啓曰,今日政新除玉堂,待下批,仍卽牌招察任,何如?傳曰,允。
傳于具庠曰,政事先爲之。
有政。吏批,判書元仁孫進,參判李潭病,參議未差,都承旨具庠進,兵批,行判書具善行病,參判金光國病,參議申尙權入直進,參知蔡緯夏病,承旨任希敎進。
吏批,以申暐爲大司憲,南柱老爲獻納,申大升爲正言,洪景顔爲修撰,李爲校理,朴相岳爲兼弼善,金夏材爲兼司書,趙曮爲禮曹判書,尹得養爲右尹,黃景源爲同義禁,金相福爲軍資都提調,金致仁爲軍器都提調,蔡弘履爲兵曹佐郞,沈銓爲軍器僉正,姜啓周爲竹山府使,沈履之爲吏曹參議,鄭象仁爲執義,朴取源爲司諫,任瑎爲掌令,宋樂爲持平,金鍾善爲正言,金光岳爲吏曹正郞,李羽逵爲黃山察訪,李復祥爲大司諫,金魯鎭爲戶曹參議,金致讓爲禮曹參議,閔百興爲同義禁,副護軍申大顯,副司直金華鎭·鄭運維·沈履之·金致讓·徐命善·尹東晳·金夏材·李命彬,副司果韓尙裕,同知朴東亨,僉知鄭順采·宋載岳·金鼎相,管城將李柱國。
傳于李廷壽曰,今日政,新除耳目,一竝牌招,次對備員牌去來,勿爲呼望。
又傳于曰,大臣·備局堂上引見。
傳于魚錫定曰,內局入侍。
以備忘記,傳于李廷壽曰,今朝鮮臣子,若有其臣,焉敢此等生心?況親臨射試後命官,何等重也,而於殿坐廳爲試官,亦焉敢用意追書?此萬古初聞,此輩若此,循例試場差備官作俑,何足道乎?其在懲後之道,豈可問備而止?三試官皆施不敍之典,禁御兩將,其代安徐,令訓將姑爲兼察事,牌招聽傳敎,行首宣傳官若同詣,特施刊名之典,噫,此輩若此,暮年恃誰?良可寒心也。
又傳于曰,噫,執筆試官,捨本試記,驕意作俑,萬古初聞,其愈深慨然者,此試射也,而特施寬典,今試射故也。
備忘記,問安都提擧其闕,因命官而然,其在禮使之道,其何强迫?兼帶內局都提擧免副,領相爲都提擧。
傳于李廷壽曰,前捕將李泰祥,爲左大將,右大將兼察事,牌招聽傳敎,若不敍用,則敍用。
李廷壽啓曰,左邊捕盜大將李泰祥,時無職名,令該曹,依例付軍職,何如?傳曰,允。
李在簡,以禮曹言啓曰,麗王諸陵,三年一次摘奸矣。今年當次,依前例發遣本曹郞廳,摘奸書啓,何如?傳曰,允。
李廷壽,以兵曹言啓曰,依下敎馳往靑坡,罪人沈鑏,決棍八十度,楸子島永定水軍,李運祥決棍六十度,珍島郡永定水軍,李烒決棍四十度,宋載瑞決棍三十度,竝汰去而沈鑏·李運祥,出付京畿監營,當日發配之意,敢啓。儒曰,知道。
又以兵曹言啓曰,今此冬至使一行赴燕時,所把驛馬四十二匹內,忠淸道六匹,全羅道八匹,慶尙道二十匹,今九月二十日,京中逢占,江原道四匹,咸鏡道四匹,同月二十五日,直送安州逢占之意,五道監司處,分付,何如?傳曰,允。
又以刑曹言啓曰,本曹重獄罪人等,日次文案浩多,有頉睿覽,依例浮取以入之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
左承旨李在簡疏曰,伏以內局副提調,卽都承旨例兼之窠也,今於新知申旣出之後,臣之仍帶,是任,終有所不安者,玆敢短章,仰瀆於崇高之聽。伏乞聖明,俯賜諒察,亟遞臣兼帶內局之任,以安私分,不勝幸甚,臣無任屛營祈懇之至,謹昧死以聞。
傳于尹勉升曰,左承旨李在簡上疏給之。
辛卯八月二十九日辰時,上御廷和門外。香祗迎入侍時,行都承旨具庠,左承旨李在簡,右承旨魚錫定,左副承旨任希敎,右副承旨李廷壽,同副承旨尹勉升,記事官鄭澤孚·閔鼎烈·柳雲羽·呂萬永,追後入侍。領議政金致仁,左議政韓翼謩,吏曹判書元仁孫,戶曹判書蔡濟恭,以次進伏訖。上具翼蟬冠·袞龍袍,以步輿出通陽門駐輿,命具庠讀奏祭報府,出廷和門,詣板位行祗迎之禮。禮畢顧李廷壽曰,昨夜所往觀之塔,其高,何如?廷壽曰,不過一尺七寸餘矣。命鄭哥儒生入侍。上曰,彼儒生之名何也?對曰,鄭運赫。上曰,與鄭運維爲幾寸?對曰,八寸。上曰,不遠矣。運赫跪進一封書,迺淨業院家舍及田庄文券。命李在簡讀奏。上曰,汝其奉祀孫乎?對曰,未也。上曰,其時定順王后,不在寧越而在於淨業院乎?對曰,然矣。傳曰,今聞鄭運赫奉來文書,過昨日聞此號,不覺涕沾于衫,海平奉祀孫,旣命待闋服調用,奉來幼學鄭運赫,時賜表裡一襲,以表予意。上曰,李廷壽,更爲馳往,詳知以來,可也。運赫曰,伏聞傳言,則定順王后,朝則在於東望峯,夕則處于淨業院云矣。上曰,上于東望峯,則見寧越乎?對曰,然矣。上親書皇朝正德十六年辛巳六月初四日一百九十一年辛卯九月日立,又書一字,至十字以下。命元仁孫·蔡濟恭入侍。上曰,今月快免霜降。濟恭曰,日氣甚炎,故姑不霜降矣。命領左相入侍,致仁進伏問候。上曰,一樣。致仁曰,夜漸長而寢睡不甘爲敎,下情不勝憂慮。致仁曰,向者陵幸,終日冒雨,龍袍盡混,玉體必多傷損,而復幸慕華館,下情不勝憂慮。翼謩曰,伊日聖上,親登追慕峴,又御弓矢而中貫革,仰感筋力之比年前少無減損,而欽仰射力之多也。上曰,以軟弓射矢,何難之有?上曰,旣行明陵展拜之禮,又登追慕之峴,今則予心可弛,卿等須過來月晦日然後,問其君之生日也。致仁·翼謩曰,誕辰賀禮,不可不爲之也。上不答。任瑎·南柱老·鄭象仁,御前肅拜。上曰,苦待陳奏使之回來也。致仁曰,自今以後,殿下自以爲愛也。上曰,以平復欲爲陳賀,非正賀也,迺贅賀也。上曰,俄者書下一字至十字者,欲爲隨竪碑日子以塡故也,前面昨已書下,今此所書,迺刻後面者也,禮房承旨,馳詣太廟,奉審以來事。榻前下敎禮曹參判李徽之入侍事。榻前下敎上曰,戶判進往淨業院,詳審其基址以來,可也,右副不必往矣。元仁孫曰,礪良府院君子孫,無詳問以奏處,行關八道,以爲詳探以告,何如?上不答,奉常奉審承旨魚錫定,歸告無頉。上命儒生鄭運赫,親受表裡。上曰,其儒何如精乎?庠曰,見甚精矣。上曰,分付戶郞,景福宮及武德門所立碑大小,詳看來告。命宣傳官,今日延和門哨官來待事,下敎。藥房進湯劑,上進御。宣傳官來告哨官,以習陣事,率軍出去,未克來待。上曰,置之。徽之進伏曰,方物物饍,過今朔進封事,命下。此月將盡,更爲分付,何如?上曰,置之可也。徽之曰,自古誕日方物,無停封之事矣。上曰,其止之。徽之退去。上入于大內,諸臣,口傳問安而退。
辛卯八月二十九日午時,上御集慶堂。藥房入診入侍時,都提調李昌誼,提調元仁孫,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金存儉·許,以次進伏訖。昌誼曰,午間聖體,何如?上曰,一樣矣。仍進湯劑,上進御,昌誼請診候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。在簡曰,俄伏承碑石長短知入之下敎,故知來矣。上曰,奏之。在簡曰,武德門碑石長三尺七寸矣。上曰,藥房先退。諸臣以次退出。
辛卯八月二十九日午時,上御集慶堂。大臣·備局堂上禮堂引見入侍時,領議政金致仁,左議政韓翼謩,吏曹判書元仁孫,戶曹判書蔡濟恭,行兵曹判書具善行,刑曹判書沈鏽,行司直趙雲逵,行副司直洪名漢,行副司直李章吾,行副議軍張志恒,大司憲申暐,禮曹參判李徽之,副校理趙昌逵,獻納南柱老,右副承旨李廷壽,記事官閔鼎烈·柳雲羽·呂萬永,事變假注書李東夔,以次進伏訖。致仁進伏曰,朝者勞攘之餘,聖候,若何?湯劑連爲進御,今則氣候快復耶?王世孫氣候,亦何如?上曰,一樣矣。致仁及翼謩,諸陳賀事,上牢拒。致仁曰,此宗社莫大之慶,聖心亦以爲慶也。上曰,差過一二年,將爲八十,今何以受賀?致仁曰,自今以後,年年稱慶可也,而聖上年年爲拒,下情不勝悶鬱。內局都提擧,持湯劑入侍,上進御。上曰,故相李陽元,於邦榮,爲幾代祖?致仁曰,六代祖矣。上曰,尙不霜降乎?致仁曰,昨夜下水霜而不害於穀,農民,皆以平歲爲言矣。在簡曰,戶曹郞廳來言,景福宮武德門所立碑石,長三尺七寸云矣。上曰,知道。上曰,淨業院基址見之乎?致仁曰,在於燕尾汀近處云,而其基址,臣未能見之矣。在簡曰,小臣退去。昌誼曰,承旨退,臣亦退,退出。濟恭及希敎,入侍。上曰,詳知而來乎?濟恭曰,雖未知其昔年何處爲房,何處爲軒,而聞諸村民及鄭哥之言,其最高處作舍之址,而今則松木茂密,或慮日後有雨水沙汰之患,其下則背岩而地平,可以竪碑。上曰,好矣,以何日推擇乎?濟恭曰,臣則未知,下問禮堂,何如?徽之曰,立柱上樑之日,初三爲吉云矣。上曰,碑閣材木,可以易得乎?濟恭曰,材木不難,石築甚難。上曰,臺以一層爲之,好矣。致仁曰,一層則易沒於土矣。上曰,似然矣,一依景福宮碑閣爲之,可也,限初九日畢役,可也。濟恭曰,當隨所役以告矣。上曰,宜矣。竪碑處,堅築而立閣,可也,東望峰果見之乎?濟恭·希敎曰,見之而其上作草家一間,昔年御處,其下有田一頃,昔日爲采蔬之地云云矣。致仁及翼謩曰,誕日封進物膳,依例擧行,何如?今則皆以封進爲定,應已準備,不可不受矣。上曰,予固厭受。致仁曰,願垂太和之氣像。上曰,予曾服太和湯矣,誕日封進物膳權停,古無其倒乎?致仁曰,然矣,自古應封之物,何可不受?上曰,卿等之心雖若此,予心實厭之矣,受之造物必來矣。致仁等固請,上曰,追慕之時,何可受誕日封進之物乎?致仁曰,追慕無月不爲,年年應行之例,何可廢却?願奉下敎,聖上撝謙之德,雖垂諸千載之下,可以有光,孰不欽仰,而至於封進之物,不可若是退却。上曰,後後年,以卽祚五十年年齡八十,將請賀,甚苦矣。上曰,予身不出汗,口不出唾,食色,世上之滋味,而予實不知也,如此而有貴乎?寒氣有時乎自背而下矣。致仁曰,有痰候而然也。上曰,人見食物則口自涎,而予則不然也。上曰,己卯年後,予一不受賀矣。致仁曰,非但不受而尤牢拒。上笑曰,近五十年臨御,無一事惠于民者,後若固請陳賀,則予將何堪乎?上曰,張志恒,三代爲將任,壯矣。致仁曰,御將之父,未經將任,而旣入於將望,又經捕將,則與經將任無異矣。上曰,卿之子名何?志恒曰,鉉國矣。承旨勿爲牌招,坐直承旨,以時服擧行事。榻前下敎前排延和門外待令事。榻前下敎參試官差備官及宣傳官沈鑏·李運祥,待令事。榻前下敎傳曰,已下敎,故今日禮官先求對而不許。諸大臣懇請,冬至方物物膳,依例封進,而至於誕日則,嗚呼,今年追慕益切,雖非悶早,有欲爲下敎之意,適値悶旱,兼爲下敎,而於今一名日,雖許封進,嗚呼,來月何月?其惟明日今日心先隕,豈曰孝乎?亦値陳奏使未回之前,豈特追慕?且非其時,亦莫云同是方物物膳,冬至則三百年固有者,而於誕日則大異,今者下敎,意蓋深矣。傳曰,頃者順天一稅船,奸情自露,渠亦無辭自服,故監色都沙工,梟示於此船,政是同府船,逗留者亦同,而無一石拯得,亦莫知其處臭載云,此卽初聞也,嚴飭親執査問之命,意蓋此也。今聞道臣狀聞,加刑一次之後,俱稱同日,一日之內,至於二三次,親執下敎之後,古人云何不忙後錯了?若是一日了當,請送原籍官,其尤慨然者,下敎中其若無疑者,嚴問了當,若或有參酌之端,措辭狀聞事下敎,則不彼不此,若此狀聞,旣已二三問,則何不十二時盤問若此乎?不可不飭,道臣,爲先從重推考,予之下敎,非謂原籍官也。未得端緖,亦未得參酌之端,而循例令該廳回啓,則豈今年嚴飭之意乎?噫,今年嚴飭,故初頭百餘石臭載後,一無此報,而至於此府,兩船先後有此事,其有護送監色,豈有作此萬萬無狀之擧?此監色船人輩,嫌其護送,欺地方官,任自行船,處處逗留,恣意作俑,若見肝肺,雖一竝梟示,何足惜也,而其猶重人命,有此處分,作此萬萬無狀之擧,此船人監色輩,都沙工,雖免一律,焉可尋常處之?勿拘日次,嚴刑三次後,黑山島限已身爲奴,其餘沙格,可謂其若針綿也。不可參酌,令道臣各嚴刑一次後,發配沿海,噫,有狀聞,今日處分,一則爲船運國穀,一則爲多人滯囚,道臣其雖欠白,予何忍暮年爲延拖之政乎?此後,凡漕運時,若此府船運,詐欺,沿路地方官,任自行船,逗留有此弊者,莫重國穀,先自數百石下手者,勿論眞僞,令道臣,當該監色都沙工,狀聞梟示事,定式施行。
刑曹判書沈鏽所啓,尹相翼,日前擊鼓,昨已捧供,而頃者處分之下,今又呼籲,殊涉未安,所當草記勿施,而事關爲父訟冤,何以爲之?上曰,極爲猥越,勿施可也。
領議政金致仁所啓,前大司諫洪述海,今雖以在鄕未上來被罪,向來合啓時,所被之罪,則已蒙特敍,而除職矣。伊日同罪諸人,宜有一體收敍之道,故敢達。上曰,一體敍用。
又所啓,忠淸前道臣權噵,頃以山訟事,因擊鼓人供辭,特有處分,其後繡衣之還,誣岡綻露,輕重間不宜仍置罪中,敍用,何如?上曰,依爲之。
獻納南柱老所啓,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。
又所啓,仲義之罪,可勝誅哉,倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。
又所啓,蓋男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。二行刀割
又所啓,罪人五得,其所負犯,關係至重,揆以王章,自有當律,酌處之命,雖出於好生之聖德,而三尺至嚴,不可容貸,請黑山島爲奴罪人五得,依律處斷。上曰,勿煩。
大司憲申暐所啓,物故罪人得輿,以告者徑斃杖下,則東呂·址淳之窮覈,自是次第等事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。
又所啓,金柱泰,卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理,請還寢定配罪人金柱泰減等之命。上曰,勿煩。
又所啓,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷,上曰,勿煩。
又所啓,罪人吳益祥,承命揇奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥,依律處斷。上曰,此啓爭執,予則曰過矣,勿煩。二行刀割
獻納南柱老所啓,新除授大司諫李復祥,時在京畿交河地,司諫朴取源時在豐德地,正言申大升,時在慶尙道庇安地,請竝斯速乘馹上來事,下諭。上曰,依啓。
大司憲申暐所啓,新除授持平宋樂,時地京畿利川地,請斯速乘馹上來事,下諭。上曰,依啓。諸臣鱗次退出。
辛卯八月二十九日申時,上御延和門。殿座入侍時,右副承旨李廷壽,同副承旨尹勉升,記事官鄭澤孚·閔鼎烈·柳雲羽·呂萬永,以次序立訖。上曰,前排斯速入之,訓將入侍,今番慕華館試射,堂下試官,竝拿入。問于睦祖永曰,外試記無之者,汝何知之而載於□試記乎?祖永曰,臣連爲監之間,或以食之故而出外矣,臣何敢不載者,載於試記乎?上問朴光迪曰,汝能見之乎?曰未見。上曰,沈鑏,何以出去?光迪曰,以侍衛宣傳官出去矣。上謂李章吾曰,卿之撕捱何事?章吾曰,其時有不善之事,故今日不得入侍矣。上曰,其時牢子自治,可也。章吾曰,敬奉聖敎。上問張志恒曰,詳告。志恒曰,外試記無之者,多載於內試記矣。上曰,此必是廳上弄奸而然也。李運祥曰,卽沈鑏之弄奸也。上殿座于建陽門,命都監旗鼓待令,鳴金小吹打,兵判具善行,以軍禮見,宣傳官,亦以軍禮見,仍令三班,叩頭放信砲三聲,大吹打,放肅靜砲,李栻·李運祥·沈鑏拿入,放□砲一聲,結縛罪人沈鑏·李運祥·李栻,放信砲一聲,面灰假揷貫耳□示,放信砲一聲,罪人揷貫耳拿入。上曰,差備官用情,猶或可也,而試官弄奸,今始初聞,直告,庶有容貸,若終始欺隱,當令兵判,梟示于靑坡矣。李運祥曰,沈鑏,以爲載於外試記,故果載于內試記矣。李栻曰,臣則異於他人,焉敢弄奸?上曰,然矣。栻曰,臣未察而載於試記。上問運祥曰,沈鑏所爲,汝必無不知之理,試記流載者直告。運祥曰,蒼黃中未能詳察。上曰,汝瞽盲者乎?命運祥及鑏決棍。鑏曰,實不弄奸。上曰,予雖衰,不愛木布□賜矣,直告□直赴者,如此之人,萬古所無,兩班之子,豈有□之事乎?命連棍,兵曹正郞沈命德汰去。□榻前下敎命宣傳官出標信,西小門留門事,下敎。上曰,兵判謂汝載之乎,武試官謂汝載之乎?鑏曰,訓鍊奉事來言,□試載出矣。上曰,御將張志恒拿入。上曰,試官命書云何也?志恒曰,問于運祥,則可知矣。運祥曰,訓鍊奉事,任自來載矣。上曰,訓鍊奉事及他宣傳官□□試官之座乎?運祥曰,雖不坐,多書之矣。上問李栻曰,直告,如不直告□□□殷鼎當更入丹書□□□塹中予□之矣。命宣傳官宋載瑞拿入。上召兵判問□張志恒曰,雜書試冊,何人所爲?志恒曰,臣實可痛,故已仰達矣。上謂宋載瑞曰,汝知之云直告。載瑞曰,運祥果爲之。命更□運祥。上曰,載瑞於宋載經,爲幾寸?曰,□□。上曰,過寸矣,意以謂宋載經之族,故不爲負國矣。上曰,□試至重,勿論直赴,以邊載□者□何□□不以試官載於試記,以兩班之子而如此乎?此非一律乎,卽爲直告。沈鑏曰,鄭羽鳳亦爲之,命拿入羽鳳。羽鳳曰,此麥浪之言,臣其時入直闕中矣。鑏曰,柳鎭豊,誤奏以鄭羽鳳也。命鎭豊拿入。鎭豊曰,沈鑏之言甚麥浪矣。上曰,□□□以禁亂而此□□云何□□誣麥浪人以兩班之子而極爲無狀矣。鑏曰,何敢弄奸?上曰,御將退去,廷壽召宣傳官,招張志恒,受去還納命召。上曰,分付政院,可也。上召御將曰,卿等知之乎?志恒曰,果有所聞,故領相陳達,臣亦仰達矣。上曰,宣傳官甚不似矣。上曰,差備官,便是知其食而試官之所爲,極可痛,沈鑏尤非試官而爲之,極爲無狀。命拿出鎭豊。上謂睦祖永曰,汝以堂下首試官,如是弄奸,果合眼而坐乎?以下缺
以下缺辰時,上御集慶堂。藥房入診,兵判同爲入侍時,都提調金致仁,提調元仁孫,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·金孝儉·李春敷·許,行兵曹判書具善行,以次進伏訖。致仁曰,昨日酬應之餘,聖體,何如?上曰,一樣矣。寢睡之節,何如?上曰,亦一樣矣。仍進湯劑,上進御。致仁請診候,上許之。泰輿等,以次診脈候,退伏奏曰,脈候左右三部度數調均,滑體亦一樣矣。上曰,騎判入來乎?在簡曰,入侍矣。上曰,沈鑏,靑松沈哥耶?致仁曰,沈哥元無二本矣。仁孫曰,故參判沈珙之至親也。上曰,然則與沈鑧不遠矣,陳奏使先來,何時回還耶?致仁曰,循例回還□□□今月念間矣。上曰,書冊則差備官或有用情之事,而此則別無用情,必是混雜以致也。致仁曰,下敎至當矣。上曰,提調更煎以來。仁孫先退。上曰,兵判進前奏之。善行曰,監劃監放,皆無名者,全由於雜還胡亂之致,別無詳査之端矣。致仁曰,其時全由於雜亂而然矣。善行曰,臣意則必是中等試記也。上曰,彼言是矣,必是中等試記也。致仁曰,昨年此時,入於文試所□□則入於武試所,其時甚紛紜難辨云矣。善行曰,其時臣亦入於試所見之,則廣闊之處,審此則漏處分辨甚難矣。上曰,似然矣,沈鑏非試官所入來矣。致仁曰,□試官□其中文參試官□□武試官之□□□則不知也。上曰,沈命德何年科乎?在簡曰,久矣。上曰,今聞騎判査□監劃監放試,記名無者,俱皆孟浪,而靜而思之,監劃監放皆旣過,而雖試冊差誤者,全由於雜沓胡亂之致,今無更査者而然,旣査之後,不可仍置,五十七名元單子中,皆付標,而此非渠輩之故,於彼於此,皆遺漏,其涉殘忍,嚴國試之道,其無可論,而於本名色,皆勿汰仍存,以示予今番試射放之意。出傳敎善行曰,伏見傳敎中勿汰之下敎則至當矣,渠輩亦必誦德矣。上曰,詣臺臺臣入侍。出傳敎賤臣承命出來,與執義鄭象仁偕入進伏。象仁曰,請還寢定配罪人金柱泰減等之命。上曰,其勿復煩。措辭見上請還寢東呂·址淳等還配之命,更令王府嚴鞫得情。上曰,勿煩。措辭見上一行刀削請黑山島爲奴罪人五得,依律處斷。上曰,勿煩。措辭見上請巨濟府充軍罪人吳益祥,依律處斷。上曰,勿煩。措辭見上象仁曰,卽見宗廟朔祭祭享監察呈課,則今日朔祭享,祭酒不足,至於臨時苟艱之境云,事未前聞,誠極驚駭,請當該典祀官及奉常寺進排官員,竝令該府從重勘處。上曰,依啓。出擧條象仁曰,臣年紀摧頹,言議巽軟,本不合於淸朝耳目之任,而嚴敎之下,黽勉出肅,及於傳啓之際,誤讀一字,做錯之失,難以自恕,其何可一刻晏然於臺次乎?請命遞斥臣職。上曰,一時做錯,其何傷也?勿辭,亦勿退待。出擧條上曰,藥房提調持湯劑更爲入侍。出榻敎仁孫持湯劑入侍,致仁進湯劑,上進御。上曰,具允明闋服,在於何年耶?在簡曰,與國舅同月也。上曰,等待甚悶矣。致仁曰,幾何闋服乎?人家三年,須臾之間也。命退去,諸臣以次退出。
上在慶熙宮。停常參,只晝講。
藥房都提調臣金致仁,提調臣元仁孫,副提調臣李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。逢今月宿一日,是豈孝乎?只自掩抑,氣則一樣,待敎入侍。
中宮殿·惠嬪宮,藥房口傳問安。答曰,知道。
具庠啓曰,右承旨魚錫定,右副承旨任希敎,今日不爲仕進,竝卽牌招,何如?傳曰,允。
以備忘記,傳于具庠曰,今於此堂,憶皇嫂,承旨魚錫定,特付同中樞,若皆塡作窠,其代寧陵玄孫寅平奉祀孫鄭象仁爲承旨,牌招察任,房順房。
兵曹口傳政事,同知單魚錫定。
傳于具庠曰,晝講行已久矣,今日當爲之,經筵官以內局提調爲之,持進官,戶判爲之,入侍單子先入之。
備忘記,傳于具庠曰,三九柑製,旣許來朝崇政月臺親臨懸題,集慶堂入侍科次,時刻,待下敎,只入正時,試官,金領府事·提學·元仁孫·鄭彦忠·具㢞·蔡緯夏·李·李養遂·禮房承旨入侍。
傳于李廷壽曰,今日侍衛,以入直爲之。
具庠,以侍講院言啓曰,本院新除授兼司書金夏材,除拜之下,不爲出肅,卽爲牌招察任,何如?傳曰,允。
又以吏曹言啓曰,氷庫別提朴師亨,成均館典籍李祖源呈狀內,身病倅重,勢難察任云,竝今姑改差,何如?傳曰,允。
任希敎啓曰,戶曹判書蔡濟恭,有稟達事,來詣請對矣。傳曰,入侍。
備忘記,試官崔台衡代,李壽鳳爲之。
尹勉升,以兵曹言啓曰,羽林衛將具允謙,身病孔劇,旬月之內,勢難起動供職,呈狀乞遞,宿衛輪番之任,不宜久曠,今姑改差,何如?傳曰,允。
任希敎,以義禁府言啓曰,明日親臨九日製時,本府都事皆爲赴擧,武都事一員,本府入直,而當直入直公事回公都事,及崇政門·麗春門·宜秋門禁亂都事,無以推移,假都事五員,卽令該曹依例差出,以爲分排之地,何如?傳曰,允。
尹勉升,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
吏曹參議沈履之疏曰,伏以臣,於泥首圓扉之中,獲蒙恩宥,有罪倖逭,已是望外,不數日而又奉除命,豈臣夢想之所及哉?噫,臣是僇辱滓穢之蹤也。念絶當世,分甘自廢,而我殿下曲加抆拭,復欲任使,此殆聖德至仁,不忍一物之終棄,恩造所被,天高地厚,臣於是,雖赴湯蹈火,亦何敢辭,而推此見帶之職,卽臣懷中之璧也。頃年臺劾,至請改正,所謂銓席一步,便有鐵限千重,聖鑑倘賜俯燭,則鞶帶之褫,必不待於臣之備辭矣。仍念臣以下劣賤品,受知偏厚,久侍禁近,歷忝淸顯,而涓埃莫報,遭罹岡極,情實未盡伸白,身名徒被汚辱,每中夜撫躬,汗淚交逬,惟有退屛田廬,沒齒自靖,或可少贖其孤恩負國之罪,若以歲月之寢久,恩命之屢勒,輒復萌心於榮進,則堂堂聖明之世,焉用此無恥之一鄙夫哉?情窮勢迫,疾聲哀籲。伏願天地父母,亟賜矜察,重勘臣之瀆擾之罪,仍今刊臣姓名於銓望中,以重臺論,以安微分,千萬幸甚,臣無任戰恐危迫之至,謹昧死以聞。答曰,省疏具悉。旣已行公,其亦宿趼,其勿過辭,其旣察職。
禮曹判書臣趙曮疏曰,伏以園陵展禮,聖孝克伸,回鑾萬康,群情慶忭。仍念臣身名僇辱,自分爲明時之棄物,聖恩洪大,特垂至慈,拔之抗坎,置之袵席,拂拭備至,甄錄如舊,臣感泣殊私,不知死所,向於東銓除命,曲蒙體諒之聖念,特許鐫遞,至如賓客文苑之任,亦宜冀免,而病蟄江郊,未及呼籲,此際又伏奉宗伯恩旨,臣聞命驚惶,益不知置身之所。噫,臣之父子兄弟,受國厚恩,致位降顯,過福之災,理所必有,忌盈之戒,臣亦自知,而斷斷一心,只欲追先臣未卒之志,報殿下岡極之恩,故遲回顧戀,冥行不止,官或非分而有時乎冒據,病亦難動而有時乎强策,惟以殫竭駑鈍,圖酬涓埃,爲一分自效之計,而涉世昩方,奉職無狀,終至於自速人言,幾䧟大戮,撫躬悼傷,寧欲無吪,從玆以往,只當斂跡朝端,沒齒田間,少贖旣往之愆,無累則哲之明,此臣區區之所自劃者也。嗚呼,國家之所以維持者,以其養廉防也,如臣之彈墨狼籍者,固當永爲廢枳,而誤恩荐加,殆同無故之人,若使臣含榮恃寵,揚揚冒出,則不但爲人之嗤罵,四維之壞喪,緣臣而始矣,臣豈忍爲此哉?至於職任之不稱,疾病之難强,猶屬例讓,臣未暇覼縷,而今當邦禮請行之日,忝叨春官,亦未效執藝之誠,分義俱缺,罪戾尤大,玆敢略陳危蹙之情,仰瀆崇嚴之聽,恭俟威罰。伏乞聖明,曲加諒察,亟命削臣職治臣罪,仍令選部勿復檢擬,以勵群工,以安私分,不勝大願,臣無任屛營祈懇之至,謹昧死以聞。答曰,省疏具悉。頃者下敎旣諭往卿所遭,專由興訛造訕,勿說聖訓,可謂于今準備,且亦諭予之嘉卿者,于今世道任怨者其誰,而卿則能焉,逢此浮謗者也,予見久矣,近者日衰,其何捨卿?卿勿過辭,從速行公。
辛卯九月初二日辰時,上御集慶堂。藥房入診入侍,都提調金致仁,提調元仁孫,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。致仁曰,夜間聖體,何如?上曰,一樣矣,寢睡,何如?上曰,一更之間,雖三四次覺來,然善睡矣,水刺之節,何如?上曰,食而不飽矣,中宮殿氣候,何如?上曰,一樣云矣。致仁曰,伏見昨日所下備忘記,伏不勝慶幸矣。仍進湯劑,上進御。上曰,曾見飮酒者,飮酒後或有竦身者矣,今此湯劑予當之,則自不覺竦身,不勝其厭之致也。致仁曰,應進之湯劑,連爲進御宜矣。仍請診候,上許之。泰輿等以次診脈候,退伏奏曰,脈候左右三部度數調均,而脾胃脈候,比前大勝矣。上曰,大勝之言,聞之甚喜矣,生日之月故然乎?近日則連爲勞動,而氣則一樣,豈不怪哉?致仁曰,連進湯劑之時,則氣候分明勝矣,時原任大臣及禮堂,待令於閤外矣。上曰,時原任大臣,禮堂入侍。出榻敎賤臣承命出來,與領府事金相福,判府事金陽澤,左議政韓翼謩,禮曹參判李徽之,參議金致讓,偕入進伏。上命在簡呼寫咸原府院君致祭祭文訖。上曰,咸原府院君別世,今幾年乎?致仁曰,未能酌知矣。上曰,魚錫定有子乎?在簡曰,多子矣。上曰,多福矣。命在簡呼寫寅平都尉翁主致祭祭文。上曰,鄭好仁之相,何如?致仁曰,圓滿矣。上曰,咸原府院君家致祭,左副承旨進去。出榻敎上曰,祭文製下,咸原府院君家遣承旨,寅平都尉家遣光恩副尉,皆當日致祭。出榻敎相福·陽澤·翼謩,以次進前曰,聖體調攝,若何?上曰,一樣矣。卿等之來無怪矣,禮堂何爲而來耶?相福曰,誕日迫近,臣子莫大之慶,故皆來待矣。上曰,必有所請而來也,爲之則眛耶,往淨業院·昌德宮後,當閉門而臥矣,卿等雖欲爲之,奈何?致仁曰,臣等慶忭之忱,年年倍加,而至於今年,則聖算近八之年,謁陵登峴,此往牒所無之事,今番則快許臣等之請,何如?上曰,其止之。翼謩曰,其在與民同樂之義,不可以如此固執矣。上曰,與民同樂,豈用某處耶?古亦有之,則步虛詞與民同樂,予當抽而曳之矣。致仁曰,以聖上無窮之孝,思體念群下愛日之誠,可也。致仁曰,禮議之言,是也。上曰,言則是矣。致仁曰,千秋節聖節,古亦有之矣。上曰,三代時有之乎?得來證左則予當爲之矣,後年以三慶請之則可也,今則以何請之乎?致仁曰,今番謁陵展禮,步牒登峴,皆可賀也。上曰,然則謁陵登峴,皆爲受賀而爲之乎?相福曰,此非特爲聖躬,實爲宗國也。徽之曰,此是莫大之慶,伏願殿下,使臣等得遂抑鬱之忱也。上曰,皆不緊矣。翼謩曰,今此所請,非但爲聖躬,亦遂下情之一端也。上曰,卿等無別請矣,不過作樂也。致仁曰,今番若不用樂,則列聖朝設樂之意焉在乎?上笑曰,列聖朝設樂,獨爲予身耶?卿等若一向固請,非但方物物饍之停止,方欲分付守門將,亦禁架子矣。徽之曰,昨年九月二十八日所下傳敎中,有北道朔膳,觀本道麥農,減半封進之敎,故今五月十四日復舊封進事,自臣曹草記,則又有限今秋仍減之敎矣。今已秋晩,自十月朔膳爲始,依例復舊封進。今八月初五日所下傳敎中,有嶺南朔膳限秋成停封之敎矣。今已秋成,自十月朔膳爲始,亦依例復舊封進之意,何如?上曰,依爲之。出擧條上曰,自元年至來後年,爲五十年,亦怪矣。致仁曰,舟梁亦來後年爲十五年矣。上曰,然耶?上曰,藥房提調持湯劑更爲入侍。出榻敎上曰,若餘一貼,則卿等必久困予矣。仁孫持湯劑進伏訖,致仁再進湯劑,上進御。上曰,予甚弱故曾前受酌受賀,到今追悔矣,輿儓豈不愧乎?致讓曰,雖輿儓之賤,皆有慶忭之心矣。上曰,金致讓時時廣圓之言,聽之好矣。上曰,李判府有何撕捱之端耶?致仁曰,以試官事,今方待命矣。上曰,噫,今番事,卽萬古所無者,旣已嚴處,試官亦已處分則況命官乎?然其處分宜輕重,以此相持,亦非禮使之道也,判府事李昌誼,於試官差等,只特免西樞。出傳敎在簡曰,咸原府院君家致祭時,何承旨進去乎?上曰,李廷壽進去也。上曰,今聞方物京中作貢者,今不捧,貢人必將狼狽,且聞亦有曾下敎云,京作貢者,其勿當日,追後封進事,分付。出傳敎上曰,命官旣已下敎,況試所承旨?然與試官有異,當該承旨任希敎,亟施特遞之典,其代前承旨趙爲承旨,牌招入直,房順房。出傳敎上曰,正言金鍾善,其所撕捱,不無所據,給其章,許遞。出傳敎命退去,諸臣以次退出。
辛卯九月初二日辰時,上御集慶堂。晝講入侍時,特進官蔡齊恭,知事元仁孫,參贊官鄭象仁,侍讀官李,檢討官李養遂,記事官閔鼎烈·柳雲羽·呂萬永,以次進伏訖。上具翼善冠·袞龍袍,御座。問于濟恭曰,碑石得來乎?濟恭曰,已爲覓置,欲與武德門所立之碑同樣,而碑閣則初三日開基,初六日立柱爲計,字刻今方爲之矣。上曰,戶判入於知經筵望乎?仁孫曰,然矣。上讀小學立敎篇而問曰,蹕字予讀以卑,而註音則畢也,諺解則何音?仁孫曰,諺解亦曰音卑也。上曰,然則讀以卑音,可也。始子思子曰,終子夏曰,而玉音琅琅。李讀立敎篇,至學記章。上曰,下番讀之。養遂讀自孟子曰,至子夏曰而止。上曰,子夏之言,抑揚也,如此然後吾謂之學也。曰,禮樂治身之本也。養遂曰,子夏之言,記于末篇者有意,以將載明倫,故載之於此也。仁孫曰,下番之言,是也。上曰,所論生新矣。濟恭曰,舜之言聖不自聖,願以此勉于聖心。仁孫曰,非但其時命契,欲爲垂敎於萬世也。上曰,鄭好仁誰也?仁孫曰,象仁之弟也。上曰,金孝大其妹夫乎?仁孫曰,孝大,景仁之妹夫也。命內局入侍。仁孫曰,臣出往傳之乎?上曰,宜矣。上謂李曰,年幾何?對曰,三十五矣。謂李養遂曰,年幾何?對曰,二十九矣。上曰,曾以幼兒看之,不意至斯。上曰,承旨家在何洞?象仁曰,貞洞矣。上曰,欲見而除授矣,承旨父年,予已知之,鄭志翼則年今幾何?對曰,庚辰生。上曰,承旨與摠戎使,四寸娚妹間矣,鄭氏與錦城尉家結親乎?對曰,朴相來,臣之甥姪矣。上曰,於慈聖有戚分矣。上曰,承旨家幾人登第?對曰,兄弟及四寸矣。象仁曰,臣時入之家,卽故相臣崔錫鼎之家也。上曰,貞洞多大家矣。內局入侍,承史退出。
辛卯九月初二日酉時,上御集慶堂。戶曹判書入侍時,戶曹判書蔡濟恭,左承旨趙,記事官閔鼎烈,以次進伏訖。濟恭進伏曰,臣往戶曹見碑役,仍往東門外見之,則營繕郞廳終日董役,臣聞故老之言,表置處與淨業不同云,故與鄭儒同審,而以後生之故,未能詳知,請鄭運維同審矣。上曰,運維年幾何?對曰,未可知也。濟恭曰,臣與運維同審。又聞故老之所傳,昔之作房與軒處,皆昭然於國中,其基址背岩而面樹,其中地平,足以容院舍。上曰,其果的實,則豎碑于其地,可也。向南□濟恭曰,以重望峯爲案矣。上曰,聖后何以登陟東望峯云耶?濟恭曰,以外面視之,似高峻,而登陟則不難,峯上可布一網席矣。上曰,予知其必尋矣,明將始役乎?對曰,然矣。上曰,墻垣與追慕洞一樣,而外垣則不必爲之也。濟恭出。趙曰,明日試官,以具㢞爲之事,命下,而聞往于算營云矣。傳曰,具㢞代,崔台衡爲試官。上曰,與摠戎使幾寸乎?曰,眞外八寸矣。上曰,使注書出傳敎而來,賤臣奉傳敎,付政院而入。上曰,倭船與我國船,何如?曰,堅而輕勝於我國船矣。上曰,平壤船,船上作舍云,然乎?曰,作舍一間於船上矣。上曰,以瓦蓋之乎?對曰,以草蓋之矣。上曰,平壤般名,卽燕尾船,一葦船矣,此外有名乎?對曰,無名矣。上曰,倭船與江華船異乎?對曰,異矣。上曰,倭館館門,皆以推藏爲之云,然乎?對曰,然矣。其人狀貌,何如?有美貌者云,然乎?對曰,然矣。其樣,何如?對曰,與僧同矣。傳曰,禮判批下,待朝牌招察任。命讀平安道狀啓。上曰,加分云何也?曰,折半外分給,是加分也。上曰,左副承旨入來入侍事,注書出諭,承命而出,往問于政院,李廷壽以魚府院君家致祭事出去,未及入來,以此復命。上曰,注書誰也?曰,閔鼎烈也。上曰,年幾何?曰,四十云矣。竝退出。
上在慶熙宮。停常參·經筵。
藥房都提調金致仁,提調元仁孫,副提調李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月已三日,此心誠萬倍,氣何暇諭?帳殿入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,前有所奏,捧券時,申飭衛軍。
具庠啓曰,吏曹參議沈履之,除拜後過三日不爲出肅,依定式推考警責,仍卽牌招察任,何如?傳曰,允。
李廷壽,以都摠府言啓曰,今日入直內三廳,武兼禁軍及軍兵等,當爲中日習射,而親臨九日製相値,不得爲之之意敢啓。傳曰,知道。
趙啓曰,試官李壽鳳,時無職名,令該曹口傳付軍職,何如?傳曰,允。
李在簡,以漢城府言啓曰,入門官魯仁鐸汰去,放逐本道事,命下矣。依傳敎,魯仁鐸,全羅道茂長地,放逐之意,敢啓。傳曰,知道。
李廷壽,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
兵曹口傳政事,副司直李壽鳳。
以副正字李基崧,爲假注書。
辛卯九月初三日辰時,上御崇政殿月臺,親臨九日製入侍時,行都承旨具庠,左承旨李在簡,右承旨趙,左副承旨李廷壽,右副承旨尹勉升,同副承旨鄭象仁,記事官鄭澤孚·閔鼎烈·柳雲羽·呂萬永,試官領府事金相福,提學元仁孫·鄭彦忠·李壽鳳·蔡緯夏,校理李,副修撰李養遂·以次進伏訖。上具翼善冠·袞龍袍,以乘輿出資政門,御座于崇政殿月臺。命儒生入場,儒生有陞于西月廊廳上者,命解牌以入,仍爲停擧事,分付,卽爲逐送。又下敎曰,陞于廳上者皆自首,不然則當撤場矣,史館所書吏,若不解牌以入,當令騎曹決棍矣。又下敎曰,非但撤場,書吏令秋曹決棍矣。趙曰,一儒號牌,光爲解入。上曰,誰也?曰,金謹默矣。上曰,誰族?曰,未知也。上曰,陞者多而以無勢鄕曲一儒敢告乎?更爲知入。曰,又有一儒而無號牌,問其名則木川居柳喆漢云矣。上曰,莫重親臨製述,而儒生敢陞廳上,士習駭然矣,更爲知入。上曰,今入者,使之勿入于西庭,而入東庭事,分付,西門卽爲閉之。曰,一儒又自首,其名柳光模,乃京居人也。上曰,入于西庭者,使勿往來東庭也。上曰,陞于廳上者,非止一二三,更爲知入,不然則非但西庭,入于東庭者,竝停擧矣。上謂趙曰,自首者滿十人,然後設場,如不然則東西庭一竝停擧,以此分付。上曰,儒生盡入乎?令史館書吏,出于建明門,以斯速入來之意,分付,儒生盡入後,東門亦閉,西庭儒生自首,然後可以懸題,以此分付。上曰,昔之節製,只命提學·承旨設場,而今者親臨,蓋爲靑衿故也,士習極駭然矣,從速自首。上曰,儒生盡入乎?曰,尙未盡入。上曰,日已高而尙不盡入,士習駭然,試所軍士,使之排立,使東西庭儒生,勿爲相越。上曰,未入者幾何?曰,四人云矣。上曰,待盡入閉門。上曰,士習駭然,事當撤場,而爲東庭之士,特爲設場,在西庭儒生,竝開門以送。上曰,汝等不知書付于明倫堂正士習三字乎?上曰,若遲出者,解號牌以入。傳曰,昔年節製,不過提學·承旨取來,而近年必也親臨者,一則暮年欲見靑衿,一則以此寓懷也。今已日高,莫重親臨製述,先拜懸題前,敢登禁軍廳,此亦萬古所無,其令自現,而三人外,佯若不聞,此亦國綱攸係。噫,明倫堂親書揭正士習三字,爲靑衿者,其執不聞,而近者科擧頻數,故因李溎所啓,其啓減焉,而三日製,九日製,黃柑製,卽自卽昔固有者故仍存,而因予索莫,且値此月,追慕萬倍,故莫能覺也,昨夕乃覺,以予心氣,其何遲待?不覺蹶然而坐,有此命,一則體昔,二則爲靑衿。噫,今此九日製定製初,必也致精而爲此擧,同是士夫,爲武者,冒入試官之坐,任自加劃,爲儒者親臨製述,雖懸題後,猶不敢,況先拜前隱據禁軍廳,無他,常時不能敎子弟之致,下敎幾次,其他終不自現,故初欲撤場,十分參酌,雖西庭儒生,豈無玉石,而人君申飭,豈可些小曲折?故西庭儒生,一竝放逐,而得號牌者,宜乎停擧,而比諸不自現者,其亦恭也。特爲分揀,當後入門官,觀今擧措,前日孟浪可知,而旣已嚴處,今無可論,古今以奴爲名,儒巾入場,至於二百六十人之多,此儒生製述乎,奴類製述乎?當後禁亂官旣有目,則此輩何難分辨,若是放恣,此無異於今番慕華館試場,當後禁亂官,令兵判明日食後,龍虎營開坐,決棍三十度,北邊限己身充軍,入門官魯仁鐸,書呈入門單子。在簡告曰,二千三百九十三人。上曰,折半出送,而曰二千餘人云者,可謂無狀。傳曰,入門官魯仁鐸,汰去,放逐本道事。榻前下敎上曰,儒生帶來隨從,竝出送,不然則當摘發停擧矣。隨從出去者幾人,知入。上曰,予不問其某某,但出送隨從也。上曰,帶來隨從者甚夥然矣。於是隨從出去者二百六十餘人。上曰,鄕儒奴隨從,何以率來?此皆京儒也,極爲無狀,此所謂奴生員也。試官及儒生皆四拜,試官入侍。上曰,試官進前。承史及侍衛暫退,迺揭書題,擬東漢馬授謝岸幘南廡下推心待士表也。藥房提調持湯劑入侍事,下敎。上曰,暮年爲靑衿設科,而士習甚駭然矣。金致仁曰,伏見多士之四拜,可謂濟濟,分付之下,隨從盡爲出送,陞于禁軍廳者不過一二三云矣,下敎至嚴,非但惶悚,而出送隨從,不文者亦自刼而出矣。上曰,魯仁鐸所告,眞無狀矣。傳曰,曉夢見故徐領相,予心愴然,其何踰日?祭文製下,遣承旨致祭。上曰,彼相眞純臣矣,藥房提調持湯劑更爲入侍事,下敎。傳曰,致祭承旨右副承旨進去,捧券數三軸後,試官持入,他承旨同爲入侍事。榻前下敎詣臺臺臣入侍事,下敎。持平李邦榮啓曰,物故罪人得輿以告者,徑斃杖下,則東呂·址淳之窮覈,自是次第事,而酌處之命,雖出於殿下好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。又所啓,金柱泰卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命,上曰,其勿復煩。又所啓,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。又所啓,罪人吳益祥,承命摘奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥,依律處斷,上曰,勿煩。二行刀削又所啓,臣言議巽軟,見識庸陋,本不合於耳目之任,而俄者傳啓之際,有做錯之失,其何敢一刻仍冒於臺次乎?請命遞斥臣職。上曰,一時做錯,其何傷也?勿辭,亦勿退待。又所懷,臣於目下事,有不容泯默者,敢此仰達,親臨試士,自是盛擧,五月以後,未有聞焉,都下靑衿,實有抑鬱之難矣。昨日特下菊製設行之命,繼有親臨懸題之敎,濟濟多士,欣欣樂赴,咸曰是科也,非但士心之慰悅,一入法庭,仰瞻天顔,豈非吾輩之大願乎?臣在臺廳,忽見屢百多士,騈關西挾門而出,挾冊抱紙,忙忙退歸,臣甚訝惑,使府隷問其委折,則有云無識隨從輩,突入西庭月廊廳上,聖敎之下,不卽避退,轉輾層激,至有西庭儒生一竝停擧之命,且有號牌推納一竝退去之敎,諺所謂一魚濁大川,不幸近之云,臣聞此言,不勝慨然,今日之擧,雖出於我聖上嚴科場正士習之盛意,而事勢實有急遽處,分未免迫隘,實有欠於聖上以禮待士之道,且推納號牌,乃管束輿㒗之事也。今乃施之於靑衿,事未前聞,臣實惜之,彼儒生,皆是世祿子弟,將來爲公卿爲國士者,豈可以無識隨從輩之罪,混施威罪乎?臣愚死罪,竊以爲,自今以後,凡於親臨試士,使國子長曉諭多士,無得偃處於月廊,嚴明定式,恐合事宜,且停擧之儒,雖不可解停,許赴於今科,以壞紀綱,而合有他條慰悅之道,以示聖上愛士之誠焉。上曰,近來科場之漏雜,莫若近日矣,親臨予豈樂爲?下敎旣諭,其不架疊,本事旣置勿論,身爲臺臣,與停擧儒生,爛熳酬酢,他條慰悅之請,亦損臺體,宋藝祖寬大立國,而今日懸題,初欲以洞開重門,以喩此心,諸群爭鬨,皆是拂鬱,觀今世道,於武於儒,其何恃也?今者此擧,非予辭氣,意則深也。又所啓,臣之區區所達,雖甚惶悚,而仰恃我聖上平日以禮待士之盛意,敢陳愚見,及承聖批,辭敎嚴截,臣於是益不勝隕越之至,其何可一刻仍冒於臺次乎?請命遞斥臣職。上曰,旣損臺體,亦涉于恩,其何例批?依啓。批答受書,讀傳臺臣,而依啓之啓字,懸吐以讀。傳曰,注書擧措駭然,汰去。賤臣惶悚而退出。
辛卯九月初三日未時,上御集慶堂。科次入侍時,領府事金相福,吏曹判書元仁孫,副司直鄭彦忠·李壽鳳,兵曹參議蔡緯夏,校理李,修撰李養遂,右承旨趙,同副承旨鄭象仁,注書李基崧,記事官柳雲羽·呂萬永,以次進伏訖。上命注書先捧試券,次次持入之意,分付後,仍命諸試官,次第輪回讀券,合考時,上命進湯劑,賤臣承命出,與三提調·諸御醫偕入,都提調金致仁進伏問候,上曰,一樣矣。仍進御湯劑,都提調又請診候,諸醫以次診脈後,方泰輿等曰,左右三部調均。藥房先出退坼榜後,上命書傳敎曰,居首進士尹象厚卽赴殿試,之次進士韓用和,幼學趙璞,生員鄭日煥各給二分。又命書傳敎曰,節製被抄人,其今明日待令。又命書傳敎曰,注書勿汰。又命書傳敎曰,今日有國綱乎否乎?於武試則宣傳試官,非試官者恣意加劃,已萬古所無,而身爲臺臣,坐臺廳開門,斟酌放逐儒生,溺職大矣,至於于恩,尤涉寒心,而以頃者鐵中錚錚,只遞差,更思,今日擧措,若何,而況僕儒近三百,進逐亦已目睹,以爲今朝必有新啓,非特不爲隨從二字,臺臣焉敢以奏?事之寒心,莫甚於此,其章旣稱,予亦下答,而今者此擧,亦墜先世不少,此人,故雖不深處,不可遞差而止,李邦榮,亟施不敍之典,以礪臺風。又命書傳敎曰,禁亂官其雖武臣,與武所有異,勿爲決棍,今雖若此,其弊則久,而殿庭異於他場,此輩亂入,亦隨四拜乎?更思不覺寒心,東庭已二百六十人,西庭幾百乎?汰去則太輕,當該禁亂官,湖沿充軍。
辛卯九月初三日酉時,上御集慶堂。藥房入診入侍時,都提調金致仁,提調元仁孫,副提調李在簡,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金孝儉·鄭潙,以次進伏訖。致仁曰,朝者試士酬應之餘,聖體,若何?上曰,一樣矣。鄭彦忠進前。上曰,宗廟祭酒之不足,卿則知之矣。彦忠曰,盛酒於新缶,多滲漏故不足矣。致仁曰,應然矣,無足怪矣。上曰,中官金興燁,下敎之下,不顧廉恥,敢爲入侍,越俸五等。出傳敎上曰,今番則儒生盡爲拜禮耶?致仁曰,今番則儒生無一人不起者矣。仍進湯劑,上進御。致仁曰,朝未診候,何以爲之乎?上曰,只兩廳首醫爲之也。泰輿·允協,以次診脈候,退伏奏曰,脈候左右三部度數調均,而滑體亦一樣矣。上曰,藥房先退。諸臣以次退出。
上在慶熙宮。停常參·經筵。
藥房都提調臣金致仁,提調臣元仁孫,副提調臣李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
大駕歷臨彰義宮後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
李在簡啓曰,注書鄭澤孚病代,假注書李基崧,姑令仍察,何如?傳曰,允。
備忘記曰,噫,以予涼德,何效濟濟多士?文王以寧,而雖由於暮年正士趨意,半庭停擧,將八今初,予於戊申後動駕時,見諸生,心自謂曰,此輩皆知予心乎云,而凡庭試時入庭諸生,其皆善製心祝,豈特予心?昔我慈聖,自內觀光庭試,若予心,此亦體昔年德意,中夜興懷,若身自抱名紙而悵回,況今日于支何?卽壬寅卄九入學年也。其時儒巾着靑袍,與諸生齒國學年也,此正弗敎民也,其中必有昔年癡兒而已,昨日之擧,嗣服後初擧,噫,予暮年,豈其爲此?此亦喬木世臣子也。昨日校正,相必正矣,今日詣舊闕試士,慰心而來,若爲只西庭停擧人,其亦偏矣,亦必紊踏東庭,亦有縮伏事一也。一皆許赴,副輦安徐,令諸生聞管籥聲,若賀,十三日試官,領相·提學·鄭運維·堂上·堂下試官·承旨,以昨日試官·承旨,仍侍衛,只入直挾輦六十名,以內入直挾輦禁營軍五十名,亦以外營入直,訓將只領新營標下都領,時刻午正三刻,單嚴,今日若有一僕着儒巾者,此豈噫壬寅意乎?另加申飭。
李在簡啓曰,今日動駕時,承旨不可不備員,而都承旨具庠,今日不爲仕進,所當牌招,而苟於廳規,不得循例請牌,何以爲之?敢稟。傳曰,牌招。
傳于趙曰,鄭運維已付軍職,則內局同爲入侍,未付軍職,則卽爲付軍職入侍。
又傳于曰,試官持試券入侍。
傳于李廷壽曰,禁軍以入直隨駕。
又傳于曰,留營留陳,安徐。
吏曹口傳政事,以李在協爲兵曹參判,李思祚爲正郞,閔恒烈爲正郞,李鼎運·李祖源爲佐郞。
傳于尹勉升曰,試官當捧券入來,興化門仍留。
傳于趙曰,諸司預備,路由夜晝介,百官,三間石橋祗迎。
以備忘記傳于鄭象仁曰,旣示飭勵,且用其言,前持平李邦榮,特爲敍用。
趙以禮曹言啓曰,今此景福宮擧動時儀注,當爲磨鍊矣,王世孫祗迎隨駕等節,何以爲之?敢稟。傳曰,安徐。
李廷壽,以備邊司言啓曰,安東府使洪準海,曾經承旨,返柩時擔軍,依例題給之意,分付所經各道,何如?傳曰,允。
又以義禁府言啓曰,今日景福宮親臨試士時,本府都事,隨駕後皆爲赴擧,武都事本府入直,而光化門禁亂都事呈券,作軸處禁亂都事及當直都事,無以推移,假都事三員,卽令該曹依例差出,何如?傳曰,允。
又以義禁府言啓曰,禁亂官朴良新湖沿光軍事,承傳啓下矣。朴良新全羅道光陽縣充軍,而以承傳內辭意,具罪目,依例發遣府羅將,押送配所,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
辛卯九月初四日午時,上詣勤政殿。試士擧動入侍時,行都承旨具庠,左承旨李在簡,右承旨趙,左副承旨李廷壽,右副承旨尹勉升,同副承旨鄭象仁,記事官閔鼎烈,假注書李基崧,記事官柳雲羽·呂萬永,以次侍立。上具翼善冠·袞龍袍,乘輿出通陽門,詣延和門外,降輿乘轎。藥房三提調進伏問候,上曰,一樣矣。請進湯劑,上進御湯劑。命李廷壽書傳敎曰,昨日入門官,卽春秋者,時爲安徐,今日另加申飭。又命書傳敎曰,朝者下敎,有錯誤者,今日干支旣辛丑,卽予私邸入闕之年,明日干支卽壬寅,此予入學之年也,予懷萬倍矣。動駕詣勤政殿後,上下敎曰,兵曹郞廳未差之代及呈辭受由,竝改差,參判之代,亦爲令該曹,以在京無故人口傳差出,牌招侍衛。出榻敎上命承旨,分付四館所曰,今番易於他場,若有亂雜之弊,則當撤場矣,今日入門單子,勿爲孟浪,詳細爲之。上曰,詳問儒生盡入與否,速爲知入。趙進入單子曰,比昨日千餘人加入,昨日被放逐者,似皆入矣。上曰,開門行禮懸題後,上命進。藥房進御湯劑後,下敎曰,舊邸歷臨事,分付。出榻敎上乘輿時,命承旨使鄕儒盡立。盡立後,上曰,今日非節製,亦非庭試,臨舊闕試士之意,異於他試,取京亦偏,取鄕亦偏,書頭各書京鄕,納券可也。還宮時下敎曰,捧券後卽爲詣閤事。出駕敎
辛卯九月初四日酉時,上御集慶堂。科次入侍時,領議政金致仁,吏曹判書元仁孫,司直鄭運維·李壽鳳,兵曹參知蔡緯夏,校理李,修撰李養遂,右承旨趙,假注書李基崧,記事官柳雲羽·呂萬永,以次進伏訖。致仁進前曰,今日勞動之餘,聖體,若何?上曰,一樣矣。仍命進試券,使諸試官輪回讀券。上曰,今夜則四軸先爲考出,明日待令。對讀時,上曰,旣以四軸先爲考出爲敎,則所當高聲對讀,而讀聲太低,試官李壽鳳推考。出擧條盡考四軸後,致仁曰,四軸皆已考閱,臣等未知留待於延和門內乎?各爲出留於闕內諸處乎?上曰,闕內諸處,各爲留待,可也。致仁對曰,然則臣當留宿於藥房矣。諸試官,以次退出。上命承旨曰,事體重大,先合考五丈,堅封着銜,留置殿內,可也。趙承命,封裹着銜後,諸臣以次退出。
上在慶熙宮。停常參·經筵。
藥房都提調金致仁,提調元仁孫,副提調李在簡啓曰,昨日駕臨舊闕,親試多士,仍詣舊邸,侵昏回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。今月昨日,古闕舊邸,予懷萬倍,子婦與孫,勿回心戀,初五貼六,何能寫懷?氣則一樣,待敎入侍。
中宮殿·惠嬪宮,藥房口傳問安。答曰,知道。
傳于李在簡曰,明日建碑云矣,遣宣傳官一員,碑閣幾何爲之,碑石何時出去,知來。
傳于趙曰,今聞已建閣丹靑云,明朝先詣昌德以奏,見豎碑而來,三嚴卯初三刻,單嚴,餘皆依下敎爲焉。
備忘記,傳于趙曰,爲靑衿雖此製,今予心淨業院,待畢役將卽詣,凡諸事依昨日,只備堂以隨駕,乘駕轎時待敎,世係則同牌隨,春桂坊亦入直。
傳于趙曰,今番欲精爲之,試官詳見正史後入侍。
備忘記,傳于趙曰,予雖誠淺,豈欺靑衿?場中整齊,於今初見,呈券二百,怳然若古,京鄕命書,意亦深焉,三千多士,若是零小,予用悵然,今番科次,其宜鍊金,以至兩日,可見予心。
傳于李廷壽曰,郊外擧動時侍衛,以入直擧行,而雲寶劍以八月二十日雲寶劍,仍。
傳于李廷壽曰,侍衛甚多,別雲劍·寶劍,安徐。
傳于李廷壽曰,明日駕轎待令,副駕轎安徐,捲三窓,前排五雙待令。
傳于趙曰,今日被抄四人,竝令卽爲來待。
傳于李廷壽曰,禮房承旨率儒生近處待令。
傳于趙曰,儒生入侍。
趙以吏曹言啓曰,今此光陵忌辰祭獻官預差,前承旨任希敎塡差,而時無職名,令該曹口傳付軍職,何如?傳曰,允。
又以吏曹言啓曰,明日擧動時,通禮不可不備,右通禮有闕之代,口傳差擬以入之意敢啓。傳曰,知道。
吏曹口傳政事,以呂善德爲右通禮。
李廷壽,以兵曹言啓曰,昌德宮衛將尹壽希,身病孔劇,勢難供職,呈狀乞遞,不可等待其差復,今姑改差,何如?傳曰,允。
又以兵曹言啓曰,宣傳官金魯成呈狀內,日昨內試射時,得蒙直赴恩命,所帶本職,係是南行窠,不可仍帶,卽爲啓遞云,依例改差,何如?傳曰,允。
又以兵曹言啓曰,今九月初六日淨業院擧動時,各差備入把驛馬,無以推移,依例京畿驛馬三十三匹補把之意,分付本道,何如?傳曰,允。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕邊盜廳言啓曰,去夜犯夜人無所捉,敢啓。傳曰,知道。
漢城府左尹尹得養上疏曰,伏以,園寢祗謁,聖孝克伸,回鑾萬康,群情胥悅,仍念臣以植則至孤弱也,以人則極疏闇也。世所稱要路,非臣夢想之攸及,而屢叨銓任,莫全微諒,低徊於僨敗之地,偪仄於睢盱之場,畢竟狼狽,理所難免,向者憲疏出而譏斥備至。臣於是,益不勝瞿然慙悚之至,噫,爲孜孜,要擇人爲先,才果不稱,則雖所素昧而不足以爲公,人苟可合,則雖姻親而未知其爲私,至於白師殷事,其家世文華,擧世之所共知,潦到郞署,公議之所稱屈,若以旅宦之故,而遽加二字之目,則寧有是理?此莫非急於持臣,不覺其言之至此,臣何必與之較絜,重傷事面也哉?雖然銓官之責,必貴乎秉公,人臣之罪,莫大於行私,論厥負犯,誅罰猶輕,而其時本職之只解,伊後騎省之許遞,皆出於終始曲保之恩,曾未幾何,又辱新除,不知如臣無狀,何以得此?臣仰戴聖眷,俯怵人言,唯有涕淚之無從,實無面目之可顯斂跡朝端,閉戶自訟,寔爲臣息補之一端,雖係閑司漫職,固無去就之可論,玆敢略入文字,仰暴衷懇。伏乞聖慈,念臺彈之體重,矜臣身之情苦,亟賜鐫削臣新授職名,仍令選部,勿更檢擬,以爲居銓循私者之戒,千萬幸甚,臣無任屛營祈懇之至,謹昧死以聞。答曰,省疏具悉。玆事予已諒矣,非過撕捱者,卿其勿辭,從速察職。
同中樞府事魚錫定上疏曰,伏以臣,以孤子愚蒙之資,荷天地庇覆之恩,早從蔭官,獲奉先祀,此於微分,已極侈濫,僥倖一第,尤非始望,而釋褐未幾,遽擢緋玉,雨露之澤偏及微物,淵氷之戒,益切私心,䬶臺近密之職,夫豈如臣鈍拙庸疏者之所可堪承,而有除輒膺,不敢辭避之計者,惟以恪勤奔走,或冀其報效耳。責負惟允,罪積尸素,日夕憂愧,罔知所處,乃於千萬夢想之外,忽伏承西樞陞擢之命,繼以特遣承宣,賜祭先臣,奎章親製,恩綸渙發,敍感舊之宸衷,聖慕彌切,奬爲國之丹忠,進思不已,惟此曠絶之恩榮,實是古今之罕有,闔門驚惶,隣里聳觀,若使先臣有知,想必感泣於九原之中,臣雖隕首結草,亦何以報此盛德之萬一也?固宜卽日趨詣於禁扄之下,少伸叩謝之忱,而第臣於匪分恩資,實不勝惝怳而抑塞者,噫,命之秩,何等崇重,而今忽加之於罔功之賤品,以國體言之,名器之猥䙝,恩寵之偏厚,自臣身始,非細故也。以私分揆之,資歷最淺,進躐太驟,有識之寒心,渺福之延災,理勢之所必至也,臣以何心,晏然承當也哉?玆敢瀝盡肝血之懇,仰瀆紸纊之下。伏乞天地父母,念宰秩之不可輕畀,察臣言之非出例讓,亟命還收新授資級,以重公器,以安愚分,不勝至幸,臣無任惶懍悶迫之至,謹昧死以聞。答曰,省疏具悉。鳴呼,暮年一心,追慕而已,今者擢卿,非爲卿也,卽憶昔也,況西樞漫職,卿何過辭,其卽謝命。
掌令任瑎上疏曰,伏以,臣職,夫豈有一分可强之勢,而向者鴻臚待罪之日,忽伏承柏府除命,繼而特敎截嚴,召牌踵臨,驚惶悚懍,他不暇顧,章皇出肅,少伸義分矣。昨於陪班罷還之路,得聞臣之老父病報,蒼皇歸視,則素患痰癖之外,又添風感之症,寒熱交作,吐瀉兼發,醫藥罔效,氣息凜綴,臣方左右扶將,焦灼罔措,似此情理,實無離捨供職之望,玆不得不忙陳短章,疾聲呼籲於孝理之下。伏乞天地父母,俯賜矜察,亟命鐫削臣職名,仍治臣瀆擾之罪,以肅朝綱,以便救護,千萬幸甚。臣於請急之章,不宜迤及他說,而竊有區區所懷,敢此附陳焉。洪惟我殿下,寶算彌高,誕辰在近,跛躄皆欣,率土咸聳,凡在下鄕之人,雖無向日飭敎,固宜竭蹶上來之不暇,而日前下諭諸臺,爲日多,訖無動靜,臣固未知其疾病事故之如何,而其在分義,誠極未安,臣謂在近畿不卽上來之人,竝宜施罷職之典。向來憲臣之疏,亶出憂愛之忱,仰勉保嗇之方,而不惟不賜一字之批,遽有還給之命,言者之抑鬱,固不足恤,而實有欠於大聖人包容之度。伏願還入原疏,亟賜批旨,以光聖德焉。臣無任屛營祈懇之至,謹昧死以聞。答曰,省疏具悉。附陳者,其得臺體,依施,鄭景瑞章,其果誤下,持賜其批,爾其勿辭察職。
敎摠戎使金時默書,王若曰,參五營而鍊戎,疇膺是任,揀八座而命將,卿摠予師,一以委之,再斯可矣。言念後營一局,實掌右畿諸兵,依險阻而作保障,北爲廣陵之掎角,連表裏而籍聲勢,南撫隋城之豼貅,肆以繫苞桑之謨,爰興聽鼓聲之想,惟卿,姿兼文武,世篤忠貞,處休戚之地而勉畏愼之心,世皆詡以賢宰,掌財賦之任而試鍊達之手,予亦知其通才,轄屢典於戎垣,幾推良工之美木,節度曾專於畿輔,尤若熟路之輕車,玆授卿以摠戎使,卿其克恢寵猷,祗服寵命,器械修繕,恒如對敵之時,約束嚴明,益殫禦衆之策,於戱,變旌旗之新彩,實副三軍趐首之思,仗于城之偉才,寧致九重拊髀之歎,吾何憂也?卿須勉哉,故玆敎示,想示知悉。
辛卯九月初五日卯時,上御集慶堂。科次入侍時,領議政金致仁,吏曹判書元仁孫,司直鄭運維·李壽鳳,兵曹參知蔡緯夏,校理李,修撰李養遂,右承旨趙,假注書李基崧,記事官柳雲羽·呂萬永,以次進伏訖。金致仁進前伏曰,夜來酬應之後,聖體,若何?上曰,一樣矣。已有內局同爲入侍之命,故上進御湯劑後,上曰,淨業院碑役,果其神速矣。領相對曰,然矣,明日自昌德宮仍爲動駕乎?上曰,當自昌德宮詣觀矣。仍命考試券,諸試官奏曰,解題少有的知者,妄發太多矣。上曰,科題非但怳洋,儒生元無熟工於明史故然耳。坼榜後,上命書傳敎曰,京居首儒學吳載純,鄕第二人幼學鄭淵淳,竝直赴殿試,之次幼學尹行儒,生員李會遂,各給二分,藥房提調持湯劑更爲入侍事,下敎。出榻敎上進御湯劑後,命承旨讀奏,尹得養·魚錫定等上疏,皆命書批答。又命讀任瑎上疏,賜批後,仍命書鄭景瑞疏批曰,省疏具悉。臣雖愛君,予亦意在,爾其勿辭,從速察職。諸臣以次退出。
辛卯九月初五日辰時,上御集慶堂。藥房入診入侍時,都提調金致仁,提調元仁孫,副提調李在簡,記事官閔鼎烈·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。致仁曰,侵夜還宮,氣候,若何?寢睡·水刺之節,亦何如?上曰,一樣。進湯劑,上進御,請診候。上曰,科次後爲之。在簡曰,俄下御製,作帖以入事,命下,而都承旨以故不入來,何以爲之?上曰,左承旨爲之,可也。竝退出。
辛卯九月初五日未時,上御集慶堂。藥房入診入侍時,都提調金致仁,提調元仁孫,副提調李在簡,記事官閔鼎烈·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。藥房進湯劑,上進御。上曰,李會遂·鄭國仁,入於西庭者乎,入於東庭者乎?注書出往問來,承命以問于李養遂及鄭象仁皆不知,以此來告。上曰,初試亦公生乎付于增廣則錦初試云,然乎?致仁曰,然矣,吳載純·鄭淵淳直赴殿試,尹行儒·李會遂各給二分事,命下。致仁請診候,上許之。方泰輿曰,脈候左右三部度數,均一和平,滑體之差勝,亦一樣矣。上曰,四人皆四十五歲乎?致仁曰,及第三人皆四十五歲云矣。上曰,入于西庭者爲之,可好矣。諸臣以次退出。
辛卯九月初五日酉時,上御集慶堂。被抄儒生入侍時,右承旨趙,假注書李基崧,記事官柳雲羽·呂萬永,以次進伏訖。上曰,儒生皆入來乎?以次進伏,可也。諸儒次第入伏。上命吳載純誦奏試文後,上親書御製七言詩一句,賜載純,而仍命卽席賡進。又命鄭淵淳誦試文後,亦以御筆御製五言詩一句,賜淵淳,亦令賡進。兩臣皆賡韻以進後,上命書傳敎曰,昨日此擧旣謂,而舊闕試士,今日坼榜,京直赴吳載純,今日御製且諭,鳴呼,八旬在近,見此人高中,此誠千千萬萬料表,鳴呼,昔年,怳若今日,不覺涕沾于枕。海昌都尉·贈判書吳瑗家,祭文親製以下,再明日,海昌都尉遣承旨,吳瑗遣禮官致祭。鄕直赴鄭淵淳,於晝只知與判書鄭弘淳八寸,卽見問其祖憶辛丑,卽慈聖五寸親也。噫,此人豈可謂龍仁鄕儒,況年近五十,令該曹若有窠,不待其政,卽爲口傳調用,無窠,依近例開政日,次次陞窠調用。尹行儒,卽古相尹趾完玄孫,李會遂,卽靑陵君孫,慶平君五代孫也,暮年豈可召見而已?特賜論語具諺解各一件,三日內亦豈異同?再昨召見九日製入格人韓用和·趙璞·鄭日煥,其中用和,卽左相從孫也,各孟子具諺解一件賜給,以示予意。諸臣以次退出。
上在毓祥宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕·王世孫詣昌德宮後,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫詣淨業院奉審後,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫詣淸衍郡主房後,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫詣毓祥宮後,政院·玉堂口傳問安。答曰,知道。
大殿,藥房口傳問安。答曰,知道。
傳于鄭運維曰,承旨差祭及在外代,前承旨李在簡·趙爲承旨,牌招察任,房順房。三院副提調例兼。
傳于鄭運維曰,行禮闕焉,豈受問安乎?明日朝廷問安。安徐。
傳于金致讓曰,初十日當爲儒生殿講,到記謄出以置。
傳于金致讓曰,時刻單子置之,待諸司擧行。
傳于金致讓曰,元羽孫使之今日謝恩。
傳于呂善德曰,諸司預備。
吏曹口傳政事,以鄭淵淳爲長陵參奉。
兵曹口傳政事,以任希敎爲副司直。
金致讓以吏曹言啓曰,今日擧動時,通禮不可不備員,左右通禮有闕之代,口傳備擬以入之意,敢啓。傳曰,知道。
吏曹口傳政事,以鄭煥猷爲左通禮,以元啓英爲右通禮。
吏曹口傳政事,以元羽孫爲氷庫別提。
吏批,判書元仁孫,參判李潭,參議未差,都承旨具庠,以徐命善爲吏曹參議,沈鑧爲大司諫,洪景顔爲司諫,朴相老爲執義,任烍爲持平,李翼運爲持平,李蓍廷爲副校理,閔鍾烈爲應敎,閔恒烈爲正言,金基大爲兼司書,閔鍾烈爲兼輔德,朴相甲爲說書。
兵批,判書具善行進,參判李在協病,參議申尙權,參知蔡緯夏竝病,承旨李廷壽,以李昌誼爲判府事,以申晦·具善復·張志恒爲副司直。
申尙權,以兵曹言啓曰,明日還宮事,命下矣。斥候伏兵,禁御兩營,已爲定送,軍兵環圍,刁斗等節,依例擧行之意,分付該軍門,何如?傳曰,允。
以承傳色口傳下敎曰,今日來此卽還,是豈人道乎?留宿於此,明當還宮,入直禁軍五十名,入直闕內,諸軍門饋粥事,分付。
申尙權,以兵曹言啓曰,依傳敎,隨駕內入直禁軍將洪雨輔,率禁軍五十人,入直於闕內,而明日還爲赴陳之意,敢啓。傳曰,知道。
李廷壽,以御營廳言啓曰,去夜犯夜人無所捉,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
上在毓祥宮。
田致雨啓曰,都摠府郞廳,兵曹郞廳來言,闕內各處入直軍兵夜巡檢之意,敢啓。傳曰,知道。
辛卯九月初六日卯時,上詣昌德宮。仍詣淨業院,擧動入侍時,行都承旨具庠,左承旨李在簡,右承旨趙,左副承旨李廷壽,右副承旨尹勉升,同副承旨鄭象仁,記事官閔鼎烈,假注書李基崧,記事官柳雲羽·呂萬永,以次侍立。上具翼善冠·袞龍袍,乘輿出通陽門,詣延和門外,降輿乘駕轎時,藥房三提調進前問候。上曰,一樣矣。請進湯劑,上進御湯劑後,命宣傳官分付守門將曰,日明尙遲,宮門姑閉,待明還開。仍詣昌德宮進善門外,降駕轎乘輿,入眞殿後,命諸司預備,上出仁政門。命承旨呼寫御製後,仍步詣進善門外,乘駕轎,詣宗廟前下馬所,禮房承旨奉審太廟事,下敎。上仍俯伏移時,奉審復命後,乘駕轎。鄭運維待令事,下敎。命書傳敎曰,今日宗伯之臣,焉敢稽謝?禮判趙曮,卽爲牌招隨駕。上詣淨業院洞口,自岸下步詣至碑閣前。上曰,東望峯在何處?戶判蔡濟恭,指案對高山而對曰,此山矣。上曰,其峯高大且麗矣。濟恭曰,臣往見彼峯,則巖石上,有柶板痕跡,當時宮人輩登遊時所爲,尙今流傳云矣。上仍命石枰形容印入事,下敎。上仍坐碑閣前,以燕尾亭山勢廻抱,林石淨潔。上稱賞不已曰,長壽而見此奇地矣。仍命右副承旨馳詣思陵,莎草奉審以來事,下敎。命書傳敎曰,噫,今月此洞口,宜思世臣,頃者下敎,不過申飭,前判府事李昌誼,仍付西樞,大臣仍付,事體異焉,政官牌招,與政官耳目儒臣,今日政一體擧行,三試官敍用付軍職,申晦且有下敎,一體敍用。又命書傳敎曰,前捕將張志恒,復授前任,牌招,傳授命召及大將牌·傳令牌。又命書傳敎曰,前禁將具善復,御將張志恒,復授前任,牌招,傳授命召。上謂戶判曰,碑刻印出乎?戶判蔡濟恭對曰,印出矣。上曰,二件內入,一件入世孫宮,可也。上命鄭運維入侍,問曰,府院君子孫今無云,然耶?運維對曰,礪良府院君族譜,只書其曾孫,而曾孫以下則無矣。上御筆書前峯後巖於千萬年八字。命戶判讀之,仍命刻板,揭于碑閣。命書傳敎曰,嗚呼,今臨淨業院舊趾,二百五十餘年後,微忱曷可勝道?將入洞口,已知奇矣。至於建閣處,若奉昔年,微忱雖伸,其欲推恩,噫,礪良府院君孫,前後雖尋杳然,海平十代孫鄭淳慶,雖有闋服後調用之命,其亦杳然,鳴呼,來此,無施意而回,思陵陟降,曰有後昆乎?海平府院君家,再明日遣承旨致祭,祭文製下,副司直鄭運維以海平八代孫,父子登科,況其父甲午登科,予嗣服後緋玉腰金,其子亦同,其欲施惠,捨此誰先?且非此人,建閣基址,幾乎誤矣。特爲加資,口傳下批,於此謝恩。上命藥房入侍,進御湯劑,碑閣訖役後,上行再拜禮,展拜時,百官行禮安徐事,下敎。王世孫隨行再拜後,上命書傳敎曰,幾百年後建此,遙望思陵,追慕一倍,淨業院碑閣營建時監董戶判加資,郞廳李敬倫府使除授,監造官元羽孫陞六,書寫寫字官洪聖源,旣已資窮,熟馬一匹面給,畫員算員高品付料,員役·工匠令該曹米布題給。命時原任大臣入侍事,下敎。左議政韓翼謩,判府事金陽澤,承命入侍時,上命入觀碑閣,兩大臣承命奉審後進伏,左相以誕日受賀之意,屢屢陳請,上固辭不許。又命禮判入侍。禮判趙曮承命入侍時,上曰,諸陵未及碑役者幾處?趙曮對曰,四陵矣。上曰,今年秋則思陵立碑事,先爲擧行,可也。出擧條上命毓祥宮歷臨事,下敎,仍命諸司預備,自幕次乘輿,詣岸下,降輿乘駕轎,排設司鑰徐仁錫·崔鳳文,各弦弓一張賜給事。出駕敎東關王廟歷臨事,下敎。上詣關王廟,行再拜禮後,命主第歷臨事,下敎。海平府院君古家,今爲淸衍郡主坊,故有此歷臨之敎矣。自關王廟回駕時,奉上言事,下敎。出駕敎上詣主第時,前後廂軍,不爲留駐侍衛,直過洞口前。命拿入兵曹佐郞蔡弘履,分付出送。仍命書傳敎曰,前後廂留駐標信,下敎,則其若留駐侍衛,其何前進?必也聞命前進而然,訓將·龍虎將記過。又命書傳敎曰,前後廂軍,其雖留駐,諸承旨焉敢乘馬而留?一竝遞差,其涉寒心。又命書傳敎曰,鄭運維·金致讓·李壽鳳·申尙權,通禮呂善德,承旨除授,牌招察任,房順房。又命書傳敎曰,今番擧措,無異於昔年,誤向將臺,兵判焉可無飭?兵判施以不敍之典,禮判趙曮,兵判除授牌招,傳授命召隨駕。又命書傳敎曰,今番擧措做錯,專由該房承旨,當該承旨施以不敍之典,申大顯除授牌招隨駕,房順房。仍詣主第後,命諸司預備,詣毓祥宮下馬碑前。上降駕轎時,召御營廳敎鍊官,上問軍門標信傳令例後出送,仍步詣外門前,命龍虎大將拿入,訓將竝命拿入,皆分付出送。又以標信宣傳官柳鎭豊,亦命拿入,分付出送。上乘輿入外門內,命都承旨書傳敎曰,鳴呼,今日予懷少伸,此亦世臣,其宜參酌。前兵曹判書具善行,前承旨李廷壽處分,下敎,諸承旨,下敎,一竝安徐。上仍呼寫御製後,又命書傳敎曰,今日承傳,豈可踰日?監役承傳人,今日內口傳啓下,今聞府使卽文官窠,李敬倫待當窠,卽爲懸註調用。命右副承旨馳往太學,夕到記取來事,下敎。還宮時,路由夜晝介事,下敎。上仍乘輿入內。
上在慶熙宮。停常參·經筵。
申時,雷動,下雨或灑雨,測雨器水深三分,初昏雷動電光,夜一更,電光下雨,二更三更,電光,四更,雷動電光,坤方巽方,有氣如火光,下雨或灑雨,測雨器水深四分。
翌日,大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫還宮後,政院·玉堂口傳問安。答曰,知道。
大殿,藥房口傳問安。答曰,知道。
大殿,朝廷二品以上·六曹堂上·兩司長官口傳問安。答曰,知道。
中宮殿·惠嬪宮,藥房口傳問安。答曰,知道。
備忘記,傳于鄭運維曰,精神索漠,且今日問候,昨已下敎,故泛然入來此堂,聞朝廷口傳問安,噫,十三日在近,予心憧憧,聞此怳若十三日起居,半晌後心靜,此後十三日前廷候,一皆安徐,以安予心。
傳于鄭運維曰,明日若或有翌日循例問安之事,切勿爲之事,分付。
傳于申尙權曰,殿講相値,大司成口傳差出,待下批牌招察任。
傳于李在簡曰,戶判使之入來。
傳于鄭運維曰,申尙權代,前承旨鄭象仁爲騎堂,牌招侍衛。
傳于金致讓曰,禮房承旨與戶判入侍。
傳于金致讓曰,戶判未及入來,則承旨與元仁孫入侍。
鄭運維啓曰,今日海昌都尉家,遣承旨致祭事,命下矣。何承旨進去乎?敢稟。傳曰,趙進去。
傳于呂善德曰,內局入侍,同副承旨同爲入侍。
傳于趙曰,諸司預備。
吏曹口傳政事,以閔百興爲大司成。
兵曹口傳政事,以尹勉升爲副司直。
金致讓,以禮曹言啓曰,思陵立碑,先爲擧行事,命下矣。營建廳堂上,令該曹卽爲差出,使之監董,何如?傳曰,允。
申尙權,以兵曹言啓曰,依下敎,隨駕禁軍及標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以訓鍊都監言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
判中樞府事李昌誼箚曰,伏以臣,失在不飭,罪著溺職,泥首金吾,恭俟大何,迺蒙聖度曲垂涵貸,西樞特免,非罰伊恩,屛出郊坰,冞訟愆尤,不意寵命維新,官銜如舊,負釁賤臣,何以得此?驚感恧蹙,益復靡措。噫,承命試藝,何等嚴重,而如臣昏謬,臨事憒憒,旣不能檢束而塞奸竇,又未令査準而摘僞冒,致有無前之幻弄,仰煩自上處分,苟究厥咎,臣實爲首,迄今追思,尙有餘訟,顧何敢以薄罰之已經,恩敎之渙宣,有所自恕,晏然爲趨承之計哉?玆敢冒暴危悃,仰瀆崇聽。伏乞亟命重勘,以昭法紀焉。敢取進止。答曰,省箚具悉卿懇。其所不察,業已諒矣,卿須安心勿辭焉。仍傳曰,遣史官傳諭。
辛卯九月初七日卯時,上御毓祥宮齋室,禮房承旨入侍時,右承旨金致讓,假注書李基崧,記事官柳雲羽·呂萬永,以次進伏訖。上誦陟岵章,命承旨書御製後,命元仁孫入侍,仁孫承命入侍。上命讀御製,盡讀後,諸臣以次退出。
辛卯九月初七日卯時,上詣毓祥宮,還宮入侍時,行都承旨鄭運維,左承旨李在簡,右承旨金致讓,左副承旨趙,右副承旨申尙權,同副承旨呂善德,記事官閔鼎烈,假注書李基崧,記事官柳雲羽·呂萬永,以次侍立訖。上出內門乘輿時,召都監敎鍊官分付曰,今日則路由夜晝介事,預爲擧行耶?對曰,已指揮矣。仍命退出。上出外門降輿乘駕轎時,命藥房入侍,都提調進前曰,昨日動駕,終日勞動,夜間聖候,若何?上曰,一樣矣,請進湯劑,上進御湯劑後,命戶判入侍,戶判蔡濟恭承命入侍。上曰,昨日未盡碑役,其果已訖耶?對曰,已訖矣。上曰,柶楮亦印來乎?對曰,印來矣。命持入御覽後,付挾侍藏內。濟恭曰,碑閣開金,亦付於着實村民,使之除役顧護之意,亦已擧行矣。上曰,可也。仍命書傳敎曰,今聞依追慕洞例,淨業院一體奉審云,果是因此大覺,此在京部,故戶部雖奉審,至於豐壤碑閣,道臣宜奉審,東道諸陵奉審時,一體奉審書啓事,分付。鄭運維奏曰,尹勉升奉審摘奸後,今無軍職名,故不得復命矣。上曰,卽付軍職。仍命書傳敎曰,殿講再明下敎,而今聞三明云,以再明分付,試官,左相·兵判·李在協·尹勉升·任希敎,堂下試官,入直儒臣·承旨·禮房入侍,侍衛安徐。又命書傳敎曰,試官尹勉升,令該曹口傳付軍職。又下敎曰,昨日四學夕到記,亦令取來,一體殿講事。出駕敎又下敎曰,左右副換房。出駕敎仍還宮,延和門外降駕轎,乘輿還內。
辛卯九月初七日酉時,上御集慶堂。藥房入診入侍時,都提調金致仁,提調元仁孫,副提調鄭運維,記事官閔鼎烈·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。致仁進伏曰,聖候,若何?水刺之節亦若何?上曰,一樣矣。進湯劑,上進御,上曰,兩廳首醫入診。上曰,今日之雨,好矣。致仁曰,於田穀之苦損者,尤好矣。上曰,予不知之,今乃覺之,雷動由於予之太康矣。致仁曰,聖上無太康之事,而有此可怪。上曰,必有造物,故安而受之。方泰輿曰,脈候左右三部調均。鄭允協曰,左右三部度數調和,脾胃脈候亦差勝矣。上曰,淨業院谷幽而背巖面峯,眞奇絕矣。致仁曰,在於城外咫尺之地,而臣等未能知之也。致仁曰,明日湯劑,依例爲之。仍退出
辛卯九月初七日酉時,上御集慶堂。藥房入侍,同副承旨追後入侍時,同副承旨呂善德,假注書李基崧,記事官柳雲羽·呂萬永,以次進伏。藥房已退出後,上命承旨讀奏上言後,命書傳敎曰,關係池貴得類抄,奏事已下敎,而今聞曰無有,此今日內府一氣一詐一驕,心當悶焉。于今用巧,其涉駭然,承傳色申德龍,越俸一等,又命書傳敎曰,豈特郊外?昨日捧上言,意蓋深矣。可捘者外,皆啓下,其勿抄違下各司,其令三日內回啓。諸臣以次退出。
上在慶熙宮。停常參·經筵。
藥房都提調金致仁,提調元仁孫,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。追慕憧憧中,若耳提面命,方切懍惕,氣何喩乎?雖誠心而諭挑臣心,此豈誡操捨意乎?是亦懍惕者,待敎入侍。
經宿翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
傳于呂善德曰,承旨入侍。
傳于金致讓曰,領相·吏判同爲入侍。
傳于金致讓曰,內局入侍。
傳于呂善德曰,陪持本道萬戶,權管有闕,卽爲差除若無之,則他窠中知奏,今日試射時,試射次待令。
傳于呂善德曰,義州陪持若有闕則爲之,而旣無闕,令惠廳給糧以送,此後本道有闕則卽爲差除事,分付該曹。
備忘記,傳于呂善德曰,今下弓矢,靑水萬戶金大淵處給送。
傳于呂善德曰,金大淵謝恩後,仍爲辭朝,衣資糧資,一體給之,給馬下送。
備忘記,傳于呂善德曰,專對銜命,今其幾月,只望遼界,夙宵用心,今聞此報,若見復命,靑水萬戶,表予深喜,豈特錦衣,可聳灣府,莫云予授,其實體昔,其令灣尹,以此曉諭,巡檢有來,探問消息。
以吏曹參議徐命善牌不進罷職傳旨,傳曰,只推。
吏批,判書元仁孫進,參判李潭進,參議徐命善陳疏入啓。都承旨尹得雨啓曰,玉堂及春坊闕員,今當差出,而擬望之人乏少,相避外人,竝擬,何如?傳曰,允。又啓曰,江界府防禦使,今當差出,而本府以邊上重地,不可不擇差,他道有聲績未準限守令,竝擬,何如?傳曰,允。又啓曰,理山府使,今當差出,而當品中可擬之人乏少,堂下侍從曾經三品人,竝擬,何如?傳曰,允。以金尙集爲修撰,徐有憐爲副修撰,鄭弘淳爲禮曹判書,洪海爲禮曹參議,韓光會爲知敦寧,張志恒爲右尹,黃景源爲同經筵,金魯淳爲兼文學,李商岳爲應敎,尹弼秉爲兵曹佐郞,李邦榮爲吏曹佐郞,金樂熙爲禮曹佐郞,李夔·朴道翔爲典籍,權栒爲繕工奉事。黃最彦爲江界府使,鄭履煥爲安東府使,李得宗爲江陵府使,尹承烈爲理山府事,李正吾爲淮陽府使,李慶會爲橫城縣監,洪儆爲高城郡守,權必稱爲固城縣監,金履準爲興陽縣監,申光洙爲連川縣監,李宗億爲平陵察訪,郭泰濟爲顯陵令,趙曮爲軍器提調,沈寬鎭爲軍器僉正。司饔直長尹晦東,靖陵直長林重遠相換。
兵批,判書趙曮病,參判李在協病,參議蔡緯夏入直進,參知鄭象仁病,承旨申尙權,以李廷壽·申大顯爲副護軍,具善行·韓光會·鄭運維·閔弘烈·權噵·具庠·李得培·李壽鳳爲副司直,金基大·朴鍾善·鄭伯曾爲副司果。
吏曹,以蔡濟恭·鄭弘淳·金時默爲思陵碑石營建堂上。
尹得雨啓曰,新除授理山府使尹承烈,時無加資之命,何以爲之?敢稟。傳曰,加資。
金致讓,以奉常寺言啓曰,東籍田親耕田所種皮唐黍·豆·太三種,今九月望前,盡爲成熟之意,敢啓。傳曰,知道。今予一心,惟在乎此,十四日祗迎後,當卽其處親受。
呂善德,以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
本院啓曰,嗚呼,昨日之雷,何爲而作也?時非盛夏,節屆收藏,而仁天警告,若是丁寧,噫,災不虛生,必有所召,臣等繞壁彷徨,靜思厥咎,莫知所以爲說也。何者,聖算已至於望八,而賓對無闕於五日,聖學已臻於高明,而講筵不撤於三接,求助之誠,每發於䌤綸,恤隱之德,普洽於黎庶,而治效日邈,勢道日下,使我聖上自强之治化,不能克底於丕變之休,此曷故焉?今之所大憂者,正在於虛僞成風,苟冀目前䌤綸,穆穆厦氈之上,未聞有吁咈覆難之美,語涉忌諱則相率而爲戒,事在贊美則不約而同聲,聖意之先定,明知其可爭而不敢爭,時政之有失,的見其可論而不敢論,以至於群工恬憘,百度解弛,似此不已,將至於莫敢矯非,可不懼哉?臣等忝居近密,豈無區區憂愛之忱,未始有一言匡格,則此固臣等之罪,而臣等死罪,竊以爲,殿下亦有以致之也。臣聞聖主遇災弭禳之方,不過曰修實德行實政,而切覸殿下凡有警異,徒貽憂慮之極,至於煩惱,往往有非常之擧,斯豈爲感天消災之道乎?伏願殿下,德懋其實,政懋其實,凡於動靜云爲之間,一循天則,罔有過差,以爲孚格高穹,轉異爲祥之本焉。臣等誠切獻芹,辭短補袞,略將蕪拙之語,仰塵淸燕之覽,惟聖明財幸焉,敢啓。答曰,若問其由,良由不德衰耄,方切凜惕,職在喉院,其勉若此,可不猛省焉?
弘文館校理趙載俊·李,副校理趙昌逵,副修撰李養遂等箚曰,伏以,昨夕雷異,何爲而發也?近年秋冬之際,輒有此轟燁之災,人心忸安,不以爲可驚可愕,而災不虛生,必有所召,亦豈無所以然而然也。臣等雖不敢爲傅會之說,以爲某事之應,而當此收藏之節,陽氣之發洩,乃至於此,此豈非紀綱解弛,百度委靡之象耶?噫,殿下每以紀綱之不振爲憂,而紀綱之所以振,不在於威以行之,力以制之也。苟使設施得當,擧措得中,則群情自服,紀綱乃立,而第以近日政令言之,策勵或過,反多嚴急之擧,激惱太頻,全欠和平之象,大小惴恐,供給不暇,而終不免目下彌縫,苟冀無事之歸,每經一番事,輒下一層,紀綱漸至於無可爲之境。人事之失於下如此,則天變之見於上,安知不由於是乎?傳曰,致中和,天地位焉,萬物育焉。伏願殿下,以中和二字,爲修省之要訣,蜎濩之中,無少偏倚,辭令之間,務歸和泰,則庶事咸宜,紀綱自立,災沴日消,休祥竝臻矣,惟殿下懋哉懋哉。取進止。答曰,若問其由,良由不德衰耄,方切懍惕,其勉若此,可不猛省焉?雖然其宜交勉,若問于今墜綱,侍從爲先矣。
議政府左議政韓翼謩箚曰,伏以,季秋之雷,是曰咎徵,聖明在上,夫焉有此,如臣無似,忝竊匪據,無一建白,無一施措,尸位素餐,兩歲于玆,災異之作,亦豈無以?顧臣求遞一念,可質神明,前後筵席,屢煩控懇,伏想聖聰,亦或記有,而一日二日,以至于今,臣猶自愧,人謂斯何?災異策免,籍令無故事,及此斥退,公私兩幸,明命之降,伏地以俟。仍竊伏惟我殿下,以八耊之寶算,撫四紀之洪化,德已盛矣,治已成矣。臣下願忠,亦無事乎加勉,然遇災備省,乃帝王之盛節,惟聖明加意於節宣之宜,留心於中和之工,聽納則體大舜之察邇言,刑政則念文王之愼庶獄,賞必懋而無僣,爵必愼而無濫,以爲應天之道,是臣區區之望也。取進止。答曰,省箚具悉卿懇。已諭今朝問候批,亦諭政院答,良由一人,輔相何有?箚中勉進,其宜服膺,卿須安心勿辭,視斯焉。傳曰,遣史官傳諭。
辛卯九月初八日卯時,上御集慶堂。同副承旨入侍,內局同爲入侍時,都提調金致仁,提調元仁孫,副提調尹得雨,同副承旨呂善德,記事官閔鼎烈·柳雲羽·呂萬永,醫官方泰輿·鄭允協等,以次進伏訖。上命元仁孫,讀奏陳奏使隨去首譯以該書馳報義州府尹狀啓,命進湯劑,上進御,上謂得雨曰,與副使尹東暹幾寸乎?得雨曰,姓同而本異矣。上曰,今日湯劑,可謂早飯矣。請診脈,上許之,上曰,數作之夢異矣。致仁曰,狀文來故而然也。泰輿曰,脈候左右三部度數調均,滑體亦差勝矣。鄭允協曰,脈候左右三部度數調均,滑體及脾胃脈亦差勝矣。上曰,道臣狀文亦來乎?仁孫曰,道臣以巡歷事,不在營,灣尹直狀矣。上曰,有前例乎?致仁曰,然矣。上曰,副使病差云,甚幸矣。致仁曰,連以忌辰,累日行素,誠過矣,閭閻之人,年老則雖其親忌,不過一日行素也。上曰,祭其先祖,而子孫食肉,則於其心安乎?致仁曰,聖敎至當,而誠極過中矣。上命善德,書答灣尹傳敎,致仁及仁孫·得雨·鼎烈退出。
辛卯九月初八日卯時,上御集慶堂。承旨入侍時,同副承旨呂善德,假注書李基崧,記事官柳雲羽·呂萬永,以次進伏訖。上曰,義州狀啓入來乎?善德對曰,入來矣。上命領相·吏判入侍,賤臣承命出,與領相金致仁,吏判元仁孫偕入。上命吏判,讀奏狀啓,盡讀後,又命譯官抵義州諺書持入,賤臣承命持命吏判又讀奏。讀訖,上命湯劑持入,進御湯劑後,上曰,昨夜先來之夢,豈不異哉?領相對曰,以有此狀聞之來而然也。領相又曰,連日忌辰,行素誠過矣,下情不勝憂慮矣。上曰,予雖衰矣,爲光之心則欲如一耳。仍命書傳敎曰,今聞灣府狀聞,予心少弛。亦知三使之無恙,若見復命,噫,再昨夜夢,聞先來到,已諭領相,今聞此報,何異先來?噫,雨前無事伸禮而回卧,今朝聞此報,一則是誰賜,一則誠非偶然,義州陪持何敎其次令該曹特除邊將待窠調用,三使臣家,令政院諭焉。又命書傳敎曰,今日牌招開政。又命書傳敎曰,兵·刑換房。出榻敎諸臣以次退出。
辛卯九月初八日申時,上御集慶堂。藥房入診入侍時,都提調金致仁,提調元仁孫,副提調尹得雨,記事官閔鼎烈·柳雲羽·呂萬永,醫官方泰輿·鄭允協等,以次進伏訖。致仁曰,氣候,若何?上曰,一樣矣。進湯劑,上進御,致仁曰,今日灣尹狀聞,好消息也。上曰,然矣。上曰,輯略貿去耶?致仁曰,然矣。皇明通紀若持去則尤可爲好。致仁曰,彼國應有之矣。上曰,注書出去,義州陪持留待事,分付。又下敎曰,萬戶除授傳敎書給。又下敎曰,明日殿講儒生擧案持入。又下敎曰,兵曹口傳望單子持入。上曰,注書誰也?得雨曰,閔鼎烈也。上曰,實官乎?得雨曰,然矣。傳曰,今聞所奏,淸水萬戶,來月瓜滿云,金大淵卽爲口傳單付,其令當日謝恩。竝退出。
上在慶熙宮。停常參·經筵。
藥房都提調金致仁,副提調尹得雨啓曰,伏未審夜間,聖候調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。心懸遼陽,昨聞此報,心雖弛,望燕益切,今日何日?曾見古文,登高製詩者多,而嗟哉冥然,憶昔懷萬,至於此日,以講代製,氣則一樣,殿講時同爲入侍。
中宮殿·惠嬪宮,藥房口傳問安。答曰,知道。
月臺殿坐罷後,政院·玉堂·藥房口傳問安。答曰,知道。
呂善德,以都摠府言啓曰,今日入直內三廳武兼禁軍及軍兵等,當爲中日習射,而親臨儒生殿講相値,不得爲之之意,敢稟。傳曰,知道。
傳于金致讓曰,當殿座東月臺爲食堂,大司成不爲謝恩,同知館事率入。
尹得雨啓曰,今日殿座時,承旨當爲備員,左承旨李在簡,左副承旨趙,以式暇不爲仕進,竝卽牌招,何如?傳曰,知道。
傳于金致讓曰,戶判陪往淨業院懸揭。
傳于金致讓曰,殿座時承旨,以時服入侍。
傳于金致讓曰,明日稽謝者入京,而闕者,問候班,拔之。
備忘記,今予一心追慕而已,今日食堂後,淨業院卽祚堂旣拜,奉安閣亦拜,況京史閣乎?當拜來,領事·同知事同隨拜。
傳于呂善德曰,入侍時,李判府事同爲入侍。
金致讓,以侍講院言啓曰,本院新除授說書朴相甲,除拜之下,不爲出肅,卽爲牌招察任,何如?傳曰,允。
又以弘文館言啓曰,新除授應敎李商岳,副應敎閔鍾烈,時在京畿驪州地,副修撰徐有隣,時在平安道殷山縣任所,經筵入番事緊,請竝斯速乘馹上來事,下諭,副校理李蓍廷,卽爲牌招察任,何如?傳曰,允。
兵曹,以李柱國爲禁軍別將。
傳于呂善德曰,大司成閔百興上疏,給之。
呂善德,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
大司成閔百興上疏曰,伏以,臣滓穢之賤,不合時用,臲卼之踪,分宜廢棄,頃上自列之章,竟未承批,向奉特召之命,終犯違逋,臣雖愚迷,此豈全昧義分而然哉?誠以其踪至危,其情至苦,迺有不得不已者而然矣。日夕懍惕,譴何是竢,迺蒙聖慈,惟不忍終棄,不惟不加之罪,反紆恩眷,除旨聯翩,臣是何人,偏受異渥,乃至於斯耶?闔門感泣,不知死所,卽玆國子新除,又出夢想之外,聞命驚惶,罔知攸措。以臣情踪,雖於閑職,尙不敢冒昧承膺,況此淸顯之銜,尤何可擬議哉?蔑學謏聞,不稱是職之狀,臣固自羞,人將謂何?雖然此則猶近例讓,不敢覼縷,而若其自來株守,終難放到,昨於召牌之下,旣不得趨承,今日試士之時,亦無以自力,臣罪至此,尤合萬戮,玆敢進身闕下,露章自劾。伏乞聖明,俯諒臣情地之危蹙,亟削臣本兼之職,仍降威罰,以爲爲人臣慢傲者之戒焉。
辛卯九月初九日巳時,上詣崇政殿東月臺。到記儒生食堂入侍時,行都承旨尹得雨,左承旨李在簡,右承旨金致讓,左副承旨趙,右副承旨申尙權,同副承旨呂善德,記事官閔鼎烈,假注書李基崧,記事官柳雲羽·呂萬永,以次侍立訖。上具翼善冠·袞龍袍,乘輿出資政門,殿座東月臺,儒生盡入行四拜後,上曰,食堂從容爲之,而齋直輩依例呼唱,可也。致讓對曰,當依例爲之,而食鼓不爲持來矣。上曰,闕內更點鼓,使之持來食堂時,上命進一饌床進于案前,行勸飯聲後。上進御,食堂輟後,命齋直輩分餘食,亦依食堂例,使之分食後,上命同知館事及本館學祿,率東西班首入侍,洪昇·韓靖相承命入侍,上命誦某文中一大文,兩儒生承命誦之。又命同知館事鄭厚謙,學錄魯仁鐸各誦一大文後,上誦大學經一章,仍御筆下七言一句,命入侍諸臣及兩班首皆令賡進後,下進御餘饍,命諸臣及兩班首分饋,命書傳敎曰,暮年此日,殿庭食堂,豈偶然?同知館事豹皮一領,禮房承旨虎皮一領,本館學錄鹿皮一領,東西班首庸·學各一件賜給,本館書吏令該曹米布除給,其餘入庭下人除給木綿,太學齋直令該廳各米五斗賞給。上乘輿,仍詣藝文館,行四拜禮,仍詣館廳,命翰林入史樻樓,讀奏史樻數,命史樻皆以次弟整置,命進實錄簽正,使翰林讀奏訖,又以御筆下七言一句,命入侍諸臣皆令賡進。仍命書傳敎曰,今日瞻拜史閣,誠是料表,領·監事熟馬一匹面給,同知館事豹皮一領,入侍諸承旨與本館修撰官各虎皮一領,翰注各大鹿皮一領賜給,吏隷廳卽令戶曹依前賞給。上還詣西月臺時,命藥房都提調持湯劑入侍,都提金致仁進伏問候,上曰,一樣矣。都提曰,提調則不入來矣。上曰,何事不來?對曰,以南柱老疏事矣。上曰,予意以爲,此吏判久任矣,今又失之。上進湯劑後,命判府事入侍,判府事李昌誼承命入侍,進伏曰,近日聖候一享康寧乎?上曰,一樣矣。昌誼曰,下情不勝萬幸矣,使行似已完事,亦甚多幸矣。上曰,甚幸甚幸,昌誼仍請陳賀曰,非但下情之抑鬱,其在體例,不可停之矣。上曰,予老矣,不知體例矣。又命詣臺臺臣入侍,掌令任瑎所啓,請還寢東呂·址淳等還配之命,更令王府嚴鞫得情。措辭見上又所啓,請還寢罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,勿煩。一行刀削又所啓,日昨東郊動駕之時,軍令之誤,專由於龍虎營不善擧行之致,伊日兵判·承宣,俱以此處分,則該營別將,獨不可倖勉,請禁軍別將尹泰淵罷職。上曰,依啓。又所懷,臣有區區所懷,敢此仰達矣。再昨雷異,忽發於收聲之日,臣未知聖朝有闕事,而轟燁之災,殆無虛歲,誠莫曉其故,古人云災不虛生。又云災異必見於有道之世,上天仁愛,警告丁寧,天道流行,必有相薄而後,雷異斯作,人君代天莅職,君心和平,然後天心可格,近日政令施措之際,或不無過中之擧。伏願殿下,益懋中和位育之功,以爲轉災爲祥之圖焉。上曰,古人云,願察其影,其君日衰,風俗日下,今者是異,其亦晩矣。予則曰,此無他,高高仁愛,命予玉成,豈持耳提而面命?自此以後,益切懍惕,雖然綱紀日墜,浮囂轉甚,雖莫見其章,然今者此擧,其亦浮囂之一端,若是面命,其君恬然,其臣務勝,奚徒寒心?于今勉戒,其得臺體,可不猛省焉?又所啓,新除授持平李翼運,時在忠淸道堤川地,請斯速乘馹上來事,下諭。上曰,依啓。仍乘輿入內。
辛卯九月初九日巳時,上御東月臺。藥房入診入侍時,都提調金致仁,副提調尹得雨,記事官閔鼎烈·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。上具翼善冠·袞龍袍,以步輿出右文閣,御座于崇政殿東月臺,命講經儒生從容以入事下敎,儒生盡入四拜訖,上命齋直古風,依例爲之,坐定後,行食堂之禮,上曰,食器乎?得雨曰,沙鉢矣。善德曰,儒生食堂後,齋直亦爲食堂云矣。上曰,齋直食堂,亦依例爲之。致讓曰,同成均,方巡堂云矣。上進御水刺,命儒生皆飯。上曰,同知館事率東西班首入侍。命誦箴銘誦各一首,洪昇誦夙夜箴數句而止,韓靖相誦心箴數句而止,魯仁鐸誦旅獒篇一大文而止,鄭原謙誦堯典數大文而止,上誦大學經一章而玉音琅琅也。上書下暮年今日食堂禮,太古風流此月見一句,命同知館事·東西班首·承宣·翰注賡進,上下水刺于入侍之臣。得雨曰,洪昇迺晟之族也。上曰,洪昇多食,可也。予見效於洪晟製進之藥也。上詣于藝文館,向實錄所置史庫而四拜,命金漢耆·柳雲羽,陞于樓上庫,某樻某樻,以次整齊。藥房提調請進湯劑,上命入之,進御。致仁曰,診候,何以爲之?上曰,置之。一貼待下敎入之。命李判府事入侍,昌誼進伏曰,伏承敍用,還付西樞,伏不勝惶悚。上曰,往事勿說。昌誼曰,累日未覩天顔,氣候,何如?上曰,擧頭以見。昌誼曰,玉色勝前矣。上曰,生日不遠,以此而然耶?昌誼曰,誕辰不遠,誰不有瞻天愛日之誠乎?願受體下之敎。上曰,予老矣,不知體下之道也。臺臣任瑎曰,向日騎判·承宣,旣已被罪,則禁軍別將,不可無罪,請尹泰淵罷職。上曰,依啓。又陳轉災爲祥之道,上溫批,上書下五朝實錄一樓中,今辰瞻拜微忱切一句,命承史賡進,上入于大內,諸臣口傳問安而退。
辛卯九月初九日午時,上御集慶堂。到記儒生殿講入侍時,左議政韓翼謩,兵曹判書趙曮,兵曹參判李在協,副司直尹勉升·任希敎,枝理趙昌逵,修撰李養遂,右承旨金致讓,記事官閔鼎烈,假注書李基崧,記事官柳雲羽·呂萬永,以次進伏訖。上命諸儒生次次入侍講讀,少退後,命藥房同爲入侍。上進御湯劑,殿講畢後,命書傳敎曰,居首幼學朴東俊直赴殿試,幼學兪鉉章·鄭鉍竝直赴會試,幼學姜德恒·朴鳳爀·承憲祖·閔百儉·李錫麟各給二分。幼學鄭履綏·宋煥德各給一分,諸臣以次退出。
辛卯九月初九日酉時,上御集慶堂。儒生殿講,藥房同爲入侍時,都提調金致仁,副提調尹得雨,右承旨金致讓,記事官閔鼎烈·柳雲羽·呂萬永,假注書李基崧,命官韓翼謩,試官趙曮·李在協·任希敎·尹勉升·趙昌逵·李養遂,以次進伏訖。上具翼善冠·袞龍袍殿座,試官以次進伏,下齋儒生先講,四學儒生次次進講,或誦皇矣章,或誦天保章,或誦生民·蒸民·文王章。藥房提調進湯劑,上進御,請診候,上命置之,藥房先退。講生朴東俊純通,兪鉉章六通一略,鄭鉍亦六通一略。講畢後,諸臣鱗次退出。
上在慶熙宮。停常參·經筵。
藥房都提調金致仁,提調洪名漢,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。兩次到記,只體昔年月臺同食,欲親靑衿,而效忠建敬,奉閣,欲孝拜京史閣,鳴呼,微䏙,庶可少伸,而嗟哉,今日初度日,再三明日,此忱萬倍,予心千隕,乍睡旋醒,曉前幾次次對,然後其能靜,心氣則一樣,同入次對焉。
中宮殿·惠嬪宮,藥房口傳問安。答曰,知道。
傳于申尙權曰,引見。
傳于金致讓曰,政官牌招開政。
備忘記,噫,徒位徒壽冥然古來稀,然已是千千萬萬料表而逢此日,噫,來三日,食何甘寢可能乎?況十三日干支庚戌,惟此心萬隕,予與同庚人,追憶甲戌年景福殿賜食,予此意,今日德游堂,宜餽麪肉,其令京兆都內甲戌生人,皆令來待。
備忘記,鶴城君楡,昔年付職,今日入侍,熟馬一匹面給。
備忘記,宗班孫加資人,宜食其祿,僉中樞一體加設下批,此後有窠,充本數。
金致讓,以侍講院言啓曰,本院新除授兼文學金魯淳,時無職名,令該曹口傳付軍職,牌招察任,何如?傳曰,允。
呂善德,以吏批言啓曰,正二品以上監司京職兼差事,載在法典矣。新除授京畿監司黃景源,資級乃是資憲,兼監司下批後,依例送西之意,敢啓。傳曰,知道。
又以漢城府言啓曰,鄭文柱·李行源·沈煥之·南絳老,竝放送事命下矣。依下敎,鄭文柱·李行源·沈煥之·南絳老,竝放送之意,敢啓。傳曰,知道。
吏批,判書元仁孫牌不進,參判李潭進,參議徐命善陳疏入啓。右承旨金致讓,啓曰,判書元仁孫牌招不進,參議徐命善陳疏入啓,小臣獨政未安,何以爲之?敢稟。傳曰,仍爲之。以申思運爲司諫,金悌行爲獻納,朴相岳爲司僕正,李普圭爲修撰,申晦爲左參贊,具庠爲同義禁,趙爲工曹參議,邊景鎭爲禮曹正郞,李杞齡爲谷城縣監,李邦一爲南陽府使,崔宇觀爲典籍,趙衡重爲引儀,元羽孫爲西部都事,金思穆爲繕工主簿,趙㻐爲殷山縣監,任希厚爲氷庫別提,具善行爲軍器提調,鄭厚謙爲京畿監司。嘉善李泰起今加嘉義,五子登科加資事承傳。同日再政,以黃景源爲京畿監司,工曹參判鄭厚謙因任事承傳。兵批無政事。
以金魯淳爲副司果。
申尙權,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
獻納南柱老上疏曰,伏以,近歲轟燁之災,每在收藏之節,人情忸安,恬以爲常,有識之憂,庸有極乎?昨日之雷,又胡爲而發也?今年亢旱,已是無前,而仁愛之警,復此諄複,殆若耳提而面命者。災不虛生,必有所召,雖不敢指摘某事,傅會爲說,而第以近日事論之,亦豈無一二可言者哉?追慕之切,聖躬或忽於保嗇,飭勵之勤,政令未免於嚴急,國儲之罄竭無銓,而用道尙患於尾閭,言者之忌諱多端,而天威每加以摧折,銓衡重任也,而或致朝除而夕遞,刑章至公也,而或有罪同而罰異,凡此數事,皆足爲致災之端,而今天之示譴,亦安知不由於是耶?伏願聖上,益懋中和之德,克軫修省之道,以爲以實應天,轉災爲祥之道焉。臣於陳戒之末,竊有所憂慨者,吏曹判書元仁孫,其爲人薄有勝德之才,全乏標世之望,往年之始除亞銓也,省掃下直,已屢日矣。忽地陳疏,而其槪曰,省掃之行未發,選部之命遽下,不多日而仍爲行公,倘來之銓任,受暇之揪行,宜有先後,而捨彼就此,輕重倒置,其躁進榮途,人皆唾鄙。且年前臺評,擧其平生,非比尋常,而一疏例讓,揚揚冒出,有若無故者然,當此躁競成風之日,堂堂銓衡之地,不當以此人爲長官,臣謂永刋銓部之望,以勵頹俗,斷不可已也。
司諫洪景顔上疏曰,伏以,臣於言責,自知不稱,前後除拜,一味循默,不敢以見職自居,日昨轟燁之異,乃在收藏之節,遇災陳勉,自是臺閣之古例,淸朝之美事,院啓堂箚,旣陳之矣,兩司諸僚,又繼之矣。臣獨巽軟,不能以數行陳腐之說,仰禆我聖上側修之盛德,如臣臺官,將焉用哉?滿心慙悚,無面可顯。伏乞聖慈,先削臣職,以礪臺風焉。臣方自劾,何可贅陳,而目下不敢終黙?噫,彼銓長,頃年臺評,公議可見,而惟我聖上,念舊而拂拭之,滌瑕而責勉之,其所感激而圖報者,非比他人,而入銓以後,辭說甚多,數三行政,伎倆畢露。排擬之際,用意巧密,眩天聰而濟己私者,已不勝其慨然,而至於守令另擇之敎,實出爲生民之德意,前後絲綸,不啻懃懇,爲銓官者,尤宜一心精白,仰體分憂之聖心,而近日許多守令之差遣,全不愼簡,非私幕親昵之類。卽居下解錮之輩,關西腴窠之啓請移擬,已極苟艱,兩南弊邑之甄復匪人,亦涉放恣,至若東峽畿輔之兼鎭,亦皆以曾經下考孱朽不堪之人,苟然差送,此豈爲民擇官之意乎?其負殿下誠大矣,惜乎兩臺臣之只論其人,而不論其政也,臣謂四邑守令,竝命刊汰,當該銓官,亦施譴責之典,以爲掌銓者之戒焉。臣無任屛營祈懇之至,謹昧死以聞。
大司憲申暐上疏曰,伏以,節當收藏,而昨日轟轟之聲,何爲而作也?愛我之天,若是其警告,或有所召而然歟?噫,聖算彌高,益自勤勵,宜有孚感之道,而天戒斯頻,如臣愚昧,不知所召之在何,而災不虛生,古人有言,臣切懍惕也。紀綱國家之欛柄,而日漸頹弛,莫可收拾,以至於幺麽軍卒,冒法圖科,致煩聖慮。廉恥國家之四維,而日漸沒喪,不後顧藉,以至於搢紳士夫,去就郞當,貽笑抱羞,懲貪礪廉,所以激一世之方,而貪墨成風,恬不知愧。恢公滅私,所以務激揚之道,而躁競成習,自以爲能,銓官界進退人物之柄,收久任責成之效,而朝遞幕改,變易無常,科製付選考科試之法,爲儲養人才之道,而士習偸薄,擧措駭妄。惟此數者,安知不爲聖化之一疪,而其所轉移之方,亦豈無其道乎?噫,我殿下,聖不自聖,獨自憂勞於上,而群工不能奉揚,紀綱之不立,廉恥之都喪,貪婪之無畏,私意之橫流,莫若近日銓地之數易。士習之不古,亦莫如近日,則臣愚以爲,殿下欲立紀綱,則以先正臣李珥養浩氣之論爲其戒,欲勵廉恥,則以管敬仲四維之說爲其鑑,欲祛貪墨,則先奬廉潔之吏,欲禁私逕,則先恢公平之道。至於銓選之任,則必擇忠厚謹愼之人,而勿用輕薄儇淺之人,倚任而責成之,作士之方,則頻飭師儒之長,而盡其敎掖之道,以責濟濟之效焉,顧此數語,固不足爲弭災之策,而或可備警省之一助矣。伏願聖明留心焉,仍念臣適忝臺地,略效遇災規勉之義,而衰朽之質,不能極言竭論,仰贊寅畏之至急,顧其職名,所負大矣。伏乞先削臣職,以警具僚,不勝幸甚,臣無任屛營祈懇之至,謹昧死以聞。答曰,省疏具悉。嗚呼,不才涼德,無一擧紀綱,無一惠元元,其況近者,衰苶特甚,仁愛示警,焉可無也?此亦例語,頃者之敎,雖意實開心聞者若云其機,則此負苦心其高高也耳提面命之諭,蓋此也。方切懍惕,職在都憲,隨事匡救,予庸嘉之,而其於銓職,何只擧其職?不擧其名,我雖無心,彼則有心,其何參於兩臺?爲卿惜之,然若問其過,卽在乎彼,於我有何介意?卿勿辭察職。
正言閔恒烈上疏曰,伏以,臣蒙駭賤品,百不猶人,棲屑蔭路,只爲反哺之私,隨衆應擧,亦出爲親之情,而違前聖未信之訓,犯古人不幸之戒,榜號才拆,淵答若臨,區區至戒,惟在於辭避榮途,祿仕養親,不意薇垣新命,忽下於夢想之外,臣誠驚皇失圖,莫省攸措。夫言責之任,何時不重,而顧今世道日下,人心日陷,國事有判渙之勢,朝暮有乖亂之象,當此之時,雖使秉心公平,見理明透者當之,尙懼其左牽右掣,動遭顚跌。若臣則幼而失學,長益無聞,迂拙之性,不諧時樣,微滯之見全昧俯仰,今乃委之而上補袞闕,下規官邪之責,則謇諤之風,非所可論,畢竟狼狽,勢所必至,臣之一身利害,固不足恤,而其如聖治之貽累何哉?抑臣尤有至悲至切之懇,臣罪積不孝,獲戾神明,早失怙恃。且又終鮮,㷀㷀一身,惟依祖母爲命,臣之祖母年今七十有六,膝下相依,只有臣一人而已。春暉已迫,草心愈懼,雖非疾病委頓之時,尙不忍頃刻離側,況以積年沈痾,向衰益劇,澟綴床第寧日絶罕,起居挾將之節,惟臣而已,刀圭侍湯之任,亦惟臣而已,臣之目下情理,實無離捨供職之望。伏乞聖明,諒臣不稱之實,察臣難抑之情,亟賜鐫削,以幸公私焉。抑臣於此,有敢以卽事仰勉者,臣聞仁人之事親如事天,事天如事親,此實至言也,篤論也。天下之事,皆可以僞爲,而至於子之事親,不敢不用其情,故曰,自吾親而不用吾情。烏乎,用其情,惟天亦然,一理感通,是亦吾親也。其所以應之,又可以虛文爲哉?近年以來,上天之仁愛我殿下者,反復丁寧,不啻若耳提而面命,震怒頻繁,不寧不令。雖父母之於子,又何加焉,而上下恬嬉,苟冀無事,往往有掩置,不以實告。又其甚者,至爲有憾之說,以導引之,此無他,殿下之心,雖未嘗不恐懼,而災過之後,又復如初,正如人子得罪於父母,當其盛怒之時,則惟以解彌縫,爲目前苟免之計,而退省其私,依然舊日樣子,此何足以順吾親之心,而解方來之怒哉?今之進言者,皆以遇災塞責爲憂,而乃臣之所深憂者,獨在於災過之後,凡所以修省,非恬則嬉也。人事依舊,伏願殿下,繼自今惕然改圖,一新庶政,必究天怒之所自由,克盡人事之所當勉,以爲應天以實,轉災爲祥之道,無復如前,日之因循而忸安,千萬幸甚,謹昧死以聞。答曰,省疏具悉。予雖涼德無能,奚持張子西銘?自幼於此理,不敢風宵弛也,若云過恭非禮則於予可也。疏中二字,其何不擇?雖然予若誠心戒懼,豈有此聞?冞切懍惕也,勿辭察職。
大司諫尹鑧上疏曰,伏以,臣自經昨冬遭罹之後,杜門屛蟄,念灰當世,於今千萬夢想之外,忽伏承薇垣除旨,臣誠驚惶感蹙,罔知措躬之所矣。念臣賦命多畸,涉世昧方,前後所罹,幾陷不測,倘靡我天地父母昭晣而曲全之,則臣安得保有今日乎?生死骨肉,莫非洪造,山恩海德,圖報罔涯,而闔門聚首,瞻天感泣,今玆寵除,又出拂拭之聖意,蝼蟻賤臣,何以得此異渥於聖明之世也?臣之一身,已非臣所自有,則千薤萬粉,惟冀一分溳埃之報,而蒲柳之質,未秋先衰,傷弓之鳥,曲木猶驚,志氣全消,言議已摧,耳目重任,決無堪承之望,而新除之下,他不暇恤,感激趨謝,粗伸區區,頌祝之忱而已,因仍蹲冒,斷無是理。伏乞聖慈,俯垂矜憐,亟賜鐫削,以爲終始生成之澤焉。臣旣不以臺官自居,則適見轟燁之異,出於收成之節,而以臣情地,循例陳戒,亦有所不敢,臣之孤負職責,於是尤大,卽伏見喉院之啓,儒臣之箚,誠出憂愛,言甚切實,懋實德振頹綱,允爲修省消異之要,伏願殿下,竝加採納焉。臣無任屛營祈懇之至,謹昧死以聞。答曰,省疏具悉。噫,任爾已久,豈特知爾?昨冬之事,其誠孟浪,其時所對,予猶記焉,今何芥滯,而匡救之言,亦爲自劃,一何過乎?爾其勿辭,從速察職。
知敦寧韓光會上疏曰,伏以,臣向被嚴譴,逬出城闉,縮伏頌愆,歷日靡定,曾未幾何,宥赦繼降,繼而有敦府親除,臣誠惝惶感激,莫省攸措。念臣愚昧之性,本不堪耳目之寄,而蒼卒承命,未及周詳,固已萬萬惶愧,而畢竟以吳益祥之擬律失當,致勤誨責,自速郵罰,加罪之請,至發於論思之地,臣之溺職,無以自解。雖荷聖度包容,甄錄如舊,而在臣私義,其何敢已經薄勘,有所自怒,掦掦冒進於周行也哉?且臣旣無敦寧,揆以法典,有不容冒膺者,玆敢略控危悃,仰瀆崇聽。伏乞聖慈,俯垂諒察,亟令有司,照例遞改,仍命臇削臣職,以存公格,以安賤分,不勝幸甚,臣無任屛營祈懇之至,謹昧死以聞。踏啓字。
京畿監司李重祜上疏曰,伏以,臣之無似,猥膺藩寄,今已周歲于玆矣。區區所自悶者,唯以殫心力一分報效之圖,而第臣稟賦虛脆,居常善病,適當夏秋換節之際,痰眩爲祟,精神昏瞀,應行事爲,每多抛置。臣非不知早卽冀免,而連値朝家有事,不敢言私,且緣秋奉審之過期,不得不强策登途,行纔八九日,素患癖氣,挾感闖發於晨夕驅馳之餘,轉成風痺之症,胸腹撑亘,肢體不仁,無以作氣前進,中路撤巡,徑還職次,而卽今症形少無所減,宛轉叫苦,旬日之間,實無向差復起之望。西道陵園奉審之禮,因此稽滯,若待臣病差,則將不至於何時,一向遲留,事體未安,病裏惶霣,益無所容,玆敢疾聲呼籲於天地父母之前。伏乞聖慈,俯垂諒察,亟賜變通,俾不至公私狼狽之患,千萬幸甚,臣無任屛營祈懇之至,謹昧死以聞。答曰,省疏具悉。畿輔重地,其遞可惜,莫重奉審,何可遲滯?特爲許遞焉。
吏曹參議徐命善上疏曰,伏以,臣於千萬匪意,伏承參貳銓衡之命,以惶以愧,不知所措矣。主張甄別,裁量進退,有長僚在耳,而通塞之與聞末議,緊窠之有時獨擬,苟參議非其人,則其爲累撛選而僨天職,亦大矣。方今宿趼之人,錯落相望,而迺以如臣之空疎蔑裂,僥濫苟充,其於聖朝量能授官之政,果何如哉?噫,臣家受恩,與天無極,雖赴湯蹈災,顧何所敢辭,而惟是罔念人職之不稱,徒知冒進之爲恭,畢竟顚沛,自陷罪戾,則雖聖明曲保終始,亦將無如之何矣。此臣所以惴惴以恐,如集于木,不但爲一身之憂而已也。抑臣別有私義之不自安者,臣兄纔遞長銓,臣又繼叨見職,華要之地迭相出入,以公則偏係有嫌,以私則滿盈爲懼,臣之去就,至此而不難定矣。自奉除旨,思量旣深,昨日違召,諒非獲已,跡雖近於慢蹇,情實出於危苦,玆敢猥入文字,仰瀆崇聽。伏乞聖慈,諒臣言之本非飾讓,察臣職之決難堪承,亟許鐫免,以幸公私,不勝至願,謹昧死以聞。答曰,省疏具悉。今者此任,予曰,得人,多少以辭,無乃過,爾其勿辭,從速察職。
檢關呂萬永上疏曰,伏以,臣猥以無私,幸忝簪筆之列,方帶春秋兼銜,而臣之叔父臣善德,昨被異恩,除拜同副承旨,例兼春秋修撰官,則顧臣見職,揆以公格,自在當當遞之科,玆敢據例陳籲。伏乞聖明,亟命照法遞改焉,謹昧死以聞。答曰,省疏具悉。旣有定式,承旨兼銜,自可減下,爾勿辭察職。
辛卯九月初十日辰時,上御集慶堂。藥房入診入侍時,都提調金致仁,副提調尹得雨,記事官閔鼎烈·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。致仁曰,昨日侵夜殿坐,聖體,若何?上曰,一樣。進湯劑,上進御,傳曰,洪名漢爲內局提調。請診候,上許之。方泰輿曰,脈候左右三部度數調和,脾胃脈候亦差勝。諸醫所告與泰輿一般,但李春敷曰,滑體亦好矣。致仁曰,爲戶判則加資稠疊,申思喆曾爲戶判也,一年之內,陞於輔國,蔡濟恭加資以後,心甚不安云,此人加資,今已崇政,至於輔國,不過數級,若陞輔國,於國可謂無用之人。上曰,然矣。洪名漢年,幾何?對曰,四十八。濟恭年,幾何?對曰,五十二矣。藥房提調持湯劑入侍事。榻前下敎今日德游堂侍衛安徐只禮房承旨以時服入侍事。榻前下敎傳曰,豈爲其人?所重在矣,而其志可尙,戶判加資之命持寢,熟馬一匹面給,以遂雅意,其令入侍,次對,藥房竝退出。
辛卯九月初十日辰時,上御集慶堂。大臣·備局堂上引見入侍時,領議政金致仁,左議政韓翼謩,戶曹判書蔡濟恭,刑曹判書沈鏽,工曹判書金時默,禮曹判書鄭弘淳,行司直洪名漢·具善復,漢城判尹李景祜,行副司直李章吾,吏曹參判李潭,漢城右尹張志恒,開城留守趙重晦,執義朴相老,右副承旨申尙權,假注書李基崧,事變假注書李東夔,記事官柳雲羽·呂萬永,以次進伏訖。上命藥房入侍,進御湯劑後,領·左相更請誕日陳賀,上曰,其勿更請,仍固辭不許。領相金致仁所啓,昌陵碑文後面,有一字誤書,曾有他陵碑役時一體改刻之命矣。思陵碑石,今方始役,固當依前下敎,同爲擧行,而此不必改以他石,只磨後面而改刻爲宜,故敢達矣。上曰,然矣。依爲之。出擧條又所啓,頃有爲庶民者一竝蕩滌之敎,而李最中等數人見漏,此亦自下不善擧行之致,伊日下敎,以前尙在庶民者,似當一體蕩滌,故敢達矣。上曰,依爲之。出擧條仍命書傳敎曰,頃日庶民蕩滌下敎時見漏人一體蕩滌不善擧行承旨推考。金致仁又所啓,向來前大司諫洪述海同罪人,一體收敍事命下,而同罪之人,或捧傳旨,或不擧論,斑駁甚,比是自下不善擧行之致,該曹堂上·該房承旨推考,同罪見漏人,更令捧傳旨擧行,何如?上曰,依爲之,一竝給牒敍用。出擧條又所啓,李行源·鄭文柱·沈煥之·南絳老等,以臺職時在外,至有極邊爲庶民之敎,罪旣過重,飭亦已行,頃日疏決時,欲爲陳達而未果,亦合有處分矣。上曰,一體放釋。出擧條仍命洪述海同罪臺臣一體敍用,當該承旨推考事下敎。出榻敎命承旨讀奏南柱老·洪景顔疏後,上命書傳敎曰,於玉署之批已諭,紀綱之墜,慢命之甚,莫若今侍從,亦莫云在下一人,其若能擧,其若能飭,豈有是事?二日之內,兩臺之章,先後以到,而一篇精神,在於吏判,初章已過,況再乎?其若洪景顔章,可謂三章,以臺體言之,旣請永刋銓部,則再章之請,一何巽軟,以初章言也?嗚呼,此人,何心傾軋?予切慨歎,且吏判於渠,其無血怨,則一何若此?其一心腸,洪景顔也,今日可言者,豈特一吏判,而撮數三守令右袒,而都憲之章,雖不無意思,何稱兩臺,自爲三臺?噫,此人豈躁競之人,此人亦豈右袒之人?俱不過動於浮囂,不自顧不自量而然也。雖然此猶於今,薄物細故,今何有二人?此卽予所召,吏判批旨旣諭,蒼霞舊闕試士,亦稱葉向高,幾年僅爲調劑之中,一不滌舊習者,其相謂曰,旣稱葉向高,以此人爲銓長,其何黙也?浮嘵於前,傾軋於後,乃有此擧。噫,其雖僅爲,亦無他般用舎,則有何㤼而用躁競乎?其心雖可惡,其事誠愚矣。噫,予則曰,初則因予下敎,恐或張大,無乃爲予玉成云,於今其見因此機欲售舊習,此則嗚呼豈特玉成乎?予欲提造物而然也,若此耳提面命,豈特予也?傳不云乎?惟仁人放流之,不與同中國,且曰,惟仁人,能愛人能惡人,嗚呼,聖人豈欺我哉?然日益衰苶,今當追慕冞切,敢揣摩於其君,其雖無狀,豈忍開荆棘於今日乎?特爲末勘,南柱老·洪景顔,竝施刊板之典,此章給之。又命讀申暐疏賜批,又讀奏李重祜·呂萬永疏賜批後,仍命書傳敎曰,畿伯許遞代,今日政擧行,旣有可惜之敎,何待其請?其亦內重,前畿伯李重祜,還差備堂。又命書傳敎曰,旣有定式,其宜先減下,而循例錯料,酬應不緊,申飭銓曹,又命兩臺臣代,今日政擧行事下敎。出榻敎又命鄭文柱·李行源·沈煥之·南絳老竝放送事下敎。出榻敎命書傳敎曰,卿宰中下敎人一竝敍用,令該曹口傳付軍職。又命書傳敎曰,卿宰旣已下敎,嗚呼,暮年逢此月,嗟哉,世臣,豈可仍置歲抄中乎?堂上堂下違牌人,一竝敍用,前參議洪樂純,一體敍用,命內班院掌務,令政院招致立庭事下敎。出榻敎仍命內局更爲入侍,上進御湯劑後,申尙權讀奏慶尙監司李命植狀啓,上曰,領相之意,何如?領相金致仁曰,綿農初有豐登之望,因秋後一朔之旱,未免大違所料,誠可歏惜。在前如此之歲,諸般上納之以錢代捧,非止一再,今亦依狀請,錢木間從民願上納,以示軫恤之意,似好矣。上曰,依爲之。出擧條工曹判書金時默所啓,順天敗船罪人未拯穀物分徵一款,頃有待道臣更査之敎旨,今則監色沙工島配爲奴,格軍沿海散配事有命,穀物分徵一款,何以爲之乎?上曰,毛將焉傅,蕩減,可也。時默曰,忠淸監司閔百奮啓本以謂,順天敗船罪人中京·沙工二名,依傳敎嚴刑究問,則初隨京江船主,欲買嶺南舊退船,狼狽空還之際,入參於此船,格卒以敗船情節與各人前日之所供無異,別無他奸情之可以覈得者,令該廳稟處矣。今此京·沙工二名,已是格卒,如無可覈之情節,則依例移送地方官,何如?上曰,一體刑配,可也。出擧條禮曹判書鄭弘淳所啓,誕日方物勿爲封進事,曾爲分付,而海西所封物種,已於數日前上來,似以官文未到之前,早已封進,致有緯繣矣。上曰,還送,可也。領相金致仁曰,在前亦或有如此之時,而許其仍爲捧納,蓋以其上來之後,還送有弊故也,今亦依前許捧,宜矣。上曰,貽弊往來,特爲許捧,而皆令明日捧納。弘淳曰,此外他道所捧,若有上來者則當一體擧行矣。上曰,依爲之。出擧條執義朴相老所啓,請還寢東呂·址淳等還配之命,更令王府嚴鞫得情。措辭見上上曰,勿煩。又所啓,請還寢罪人金柱泰減等之命。措辭見上上曰,其勿復煩。又所啓,請黑山島爲奴罪人五得依律處斷。措辭見上上曰,勿煩。又所啓,請巨濟府充軍罪人吳益祥依律處斷。措辭見上上曰,勿煩。一行刀割所懷,仁愛警告,殆無虛歲,日昨轟燁,又復非常,臣伏覩諸臣疏啓之批,有以仰識乎聖心之懍惕,而修省之方,亶在實事,仰勉之忱,敢有所獻,寶算漸至於隆邵,而庶政益務勤勵之治,聖學雖臻於高明,而法講無有間斷之時,易曰,天行健,君子以,自强不息,若論應天以實之道,莫若自强不息之工,伏願聖上體念焉。上曰,雖近文具加勉,亦非着題,何不議益勵董飭,以樹紀綱?雖然旣擧其職,仍此而益勉暮政焉
辛卯九月初十日午時,上御集慶堂。藥房入診入侍時,都提調金致仁,提調洪名漢,副提調尹得雨,記事官閔鼎烈·柳雲雨·呂萬永,醫官方泰輿·鄭允協·徐命緯·李春敷·金孝儉·許,以次進伏訖。上命進湯劑,都提調及提調奉進,上進御,遂退出。
辛卯九月初十日申時,上御德游堂。禮房承旨率老人入侍時,右承旨金致讓,假注書李基崧,記事官李在學·呂萬永,以次進伏訖。上命引儀入來,老人四拜時呼唱,王世孫侍坐左傍,上命鶴城君進前下敎曰,今日入侍,千千萬萬夢外矣。仍問生月日後,自朝官老人,以下至賤隷,皆命進前,下問居住處生月日後,命承旨書傳敎曰,前主簿安珽以丁酉溫科,年近八十,予心一倍,特爲加資,今日下批。又命書傳敎曰,通政安珽,豈可加資而止?特授實僉知,今日政下批,若無窠,作窠以付。又命書傳敎曰,忠翊衛李德祚以靖陵七代孫,姜貴益丁酉溫泉訓局軍隨駕,曺萬起·徐萬義亦丁酉溫泉隨駕都監軍,予心一倍,特爲加資,今日內口傳下批。仍命諸老人饋麪肉,命承旨書傳敎曰,莫重奉審中撤,畿伯代,政官牌招開政。又命書傳敎曰,旣入望故雖點,今予近八,雖咫尺西門,豈處在外?新授畿伯,仍任前職,其代令該曹口擬以入,而本職旣仍任,兼帶一體仍任,仍命承旨翰注許,亦賜一床饍分饋後,諸臣以次退出。
上在慶熙宮。停常參·經筵。
自昧爽至卯時,有霧氣。夜自一更至三更,有霧氣。
藥房都提調金致仁,提調洪名漢,副提調尹得雨啓曰,伏末審夜間,聖體調攝若何,寢睡·水刺之節,亦何如?痰候,何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。再明何日?予則萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
建明門殿罷後,政院·玉堂·藥房口傳問安。答曰,知道。
備忘記,豈爲其年?此亦追慕,昨日德游堂召見,其中亦有昔年宗臣·武臣,今日干支卽戊申,亦有軍功人,今日隆武堂,當柳葉箭一巡試射,試官騎判·訓將·入直騎郞·首摠郞·首宣傳官,只該房承旨入侍,繖扇侍衛,依例以入直,以此觀也,示予體昔愛恤武士之意,此亦追慕也。
傳于尹勉升曰,雖中官,能射者,受擧案。
尹得雨啓曰,今日殿座時,承旨當爲備員,而左承旨李在簡不爲仕進,卽爲牌招,何如?傳曰,允。
以承傳色口傳下敎曰,昨日擧條申飭,若何?而尙未盡入,當該承旨遞差。
備忘記,傳于尹得雨曰,前承旨尹勉升爲承旨,牌招察任,房順房。
傳于趙曰,盡爲近處來待,則只入正時,入侍承旨,同副爲之。
傳于呂善德曰,賜米時,女人及難於入來者,使其子姪代受。
吏曹口傳政事,安川君烓,鶴林君焴,新溪君,安春君烿,密春君焌,雲南君榗,花城君槹,光春君棬,安原君烠,行凝善副守燨。
兵曹口傳政事,以李翼元爲司直。
傳于尹得雨曰,還入後,內局當入侍集慶堂矣。
金致讓,以侍講院言啓曰,王世孫進講堂鑑,今爲畢講,因傳敎,綱目還爲繼講之意,敢啓。傳曰,知道。
呂善德,以吏曹言啓曰,今番上言,三日內回啓事命下矣。長官例當爲之,而因判書有故,限內不得擧行,敢啓。傳曰,其所申飭,卽慰爲親者之心。噫,往來之際,猶爲遲滯,公然稽滯,其雖許施,若或有未及之歎,此豈孝理爲德之意乎?此非難者老例而已,次官卽爲以奏,可也。
趙,以刑曹言啓曰,李行源·鄭文柱放送事命下矣。慶尙道南海縣充軍罪人鄭文柱,巨濟府充軍罪人李行源,依傳敎卽竝放送事,發關分付于該道道臣之意,敢啓。傳曰,知道。
尹勉升,以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
掌令任瑎啓曰,請還寢東呂·址淳等還配之命,更令王府嚴鞫得情。措辭見上請還寢定配罪人金柱泰減等之命。措辭見上請黑山島爲奴罪人五得依律處斷。措辭見上請巨濟府允軍罪人吳益祥依律處斷。措辭見上一行刀割新除授司諫院司諫申思運時在忠淸道洪州地,獻納金悌行時在結城地,請竝斯速乘馹上來事,下諭答曰,勿煩,下諭事依啓。
大司憲申暐上疏曰,伏以,臣年紀衰邁,病情日痼,便成癃廢之物,今此所叨,豈敢爲有除輒膺之計,而積違天陛之餘,願切耿光之覲。且値誕彌之月,誠深蹈忭之私,黽勉趨承,雖出於怵畏之義,一造登筵,只事謄傳,滿心差愧。日昨非時之雷,略效遇災之戒,而臣於世務,便同聾聲,只以草草陳腐之說,仰備芻蕘之擇,伏奉聖批,反賜嘉納,臣誠不勝感愧之至。第於有心無心之敎,茫然自失,不省所以,及見洪景顔疏本,然後始知以臣之泛論例談,竝稱兩臺,而致有此聖敎也。噫,臣之灰冷於一切世務,通朝之所共知也,豈有毫分意氣可以刺論時事,而中心憂慨,則惟在於聖朝用捨之或乘其方耳,今忽以此反賣唇舌,至承惜之之敎,此尤臣難冒之一端,乞卽鐫削,以安微分焉。聖敎之下,臣固當悚惶之不暇,而第念臺閣之章,雖或不槪於聖心,無批還下,有乘前規。臣以爲,昨日還給之兩疏,竝命還入而賜批,以存國體,不勝幸甚,臣無任屛營析懇之至,謹昧死以聞。答曰,省疏具悉。裡卽有心,表則匿名,以致洪·景顔而備三,予何抑勒?見其批佯若不知,見洪景顔章然後乃知云,臣之事君,一何暗昧,況一國都憲乎?若有處分,給章處分,自有舊例,則欲團爲三,糢糊右袒,自曰心冷,予則曰非冷,若此而爲都憲,民能分道,事君不直,甘心右袒,予雖衰矣,豈可循例賜批?特解風憲之長焉。
掌令鄭景瑞上疏曰,伏以,聖明在上,至化方隆,而何以有此不寧不令之災也?臣實惝怳逵壁,莫省其所由也。第伏念,天人之間,本自一氣,感應之妙,捷於影響,不可誣也。傳曰,喜怒哀樂之未發謂之中,發而皆中節爲之和,又曰,致中和,天地位焉,萬物育焉。是以古昔聖王,必有致中致和之工,然後可以致位天地育萬物之工。我殿下典學之工,操心之術,實無愧於古昔聖王,而天心若是不豫,災異若是荐降,尋響而察影,溯末而推本,或恐殿下於致中和之工,有些未盡而然耶?喜而有賞,怒而有罰,得其中則刑賞亦中,不得其中則刑賞亦不中。試以近事言之,言官竄逐,相繼於道路,中批寵擢,相續於前後,至於軍兵之濫賞濫科,儒士之乍停乍試,亦皆喜怒之不能中節,而有乖致和之道者也。噫,心和則氣和,氣和則天地之和如此,而聖心之不和如此,故推以至於朝廷之上,亦未有和平之像,左彈右射,日甚紛紜,了無盛世敦厚之風,有此末世戈戟之習,人事之不修若是,則何望天心之不豫耶?臣則以爲,今日之災,實不虛生也。伏乞殿下,益懋中和之工,而又以飭勵群工,俾底和平之域焉。臣以衰朽之質,猥叨任使,數月鴻臚之職,重添伏暑之疾,轉輾沈痼,仍成血痢,不收穀道,委頓床席,方在奄奄之中,以此病狀,實無供職之望。伏乞聖明,俯諒臣病勢之難强,亟許鐫改,以安微分焉,謹昧死以聞。答曰,省疏具悉。凉德無能,仁愛亦警,焉可無也?近益日衰,頃者耳提面命者蓋此也,方切懍惕在耳目隨事匡救,予庸尙矣,可不猛省焉?章中條列,可謂於予藥石,其中一件事,予雖否德,臺閣無諤諤之風,非逡巡則卽傾軋,其雖衰矣,太阿猶在手,此等之類,不飭而何?此則渠輩自召,而何不規愆?反效谷永然無隱諒矣,其勿辭速察職。
辛卯九月十一日巳時,上御隆武臺。老人試射入侍時,兵曹判書趙曮,訓鍊大將李章吾,兵曹佐郞蔡弘履,都摠經歷李東弼,宣傳官鄭宇朋,同副承旨呂善德,假注書李基崧,記事官李在學·呂萬永,以次進伏訖。上命一貫革,射員二人式定立以射,命書傳敎曰,射員使之解筒介,又命李德祚許,自戶曹造給玉圈子之意,分付。賤臣承命出諭,又命堂上堂下侍衛皆令就射,試官,文試官外皆命就射,上曰,趙曮兄弟貴矣。其弟令入射位,兄弟耦射,好矣。仍命左副承旨一體試射事,下敎。出榻敎射後,仍命兵曹判書趙曮,左副承旨趙虎皮一領親授事,下敎。出榻敎左副承旨更爲入侍事,下敎。出榻敎入侍時,上曰,兄弟同射貴矣。仍賜御筆御製詩一句,訓將及鶴城君皆命面給馬,射後親授,又命追到射員十七人,射後皆令進前,親問姓名職任後出送。命書傳敎曰,高蔡澄·孫慶昌,俱以訓局軍,丁酉隨駕,庚午亦隨,特爲加資。又命書傳敎曰,噫,今予一心,卽追慕而已,此擧措亦追慕也。然恤四民卽文王之意也,臨御近五十載,何事濟民?軍射後,當詣建明門恤四民,分付京兆·惠廳。諸臣以次退出。
辛卯九月十一日申時,上詣建明門。殿座入侍時,行都承旨尹得雨,左承旨李在簡,右承旨金致讓,左副承旨趙,右副承旨尹勉升,同副承旨呂善德,記事官閔鼎烈,假注書李基崧,記事官柳雲羽·呂萬永,以次侍立。上具翼善冠·袞龍袍,乘輿出通陽門殿座後,命持入試記,使尹得雨讀奏,隨高下皆命賞給有差。仍命同副頒賞,命書傳敎曰,中官韓景勳敍用。命領相入侍,領相金致仁進伏曰,午間聖體,若何?上曰,一樣矣。致仁曰,試射老人皆不成樣云。以此觀之,日前慕華館御射二中,豈不萬幸乎?又曰,將臣射中云,亦奇矣。上曰,今日則必皆喜矣。仍左右副換房事,下敎。出榻敎命戶房承旨該廳郞,使之看檢賜米,上曰,稚兒輩不堪負擔者,令京兆使令,持去以給,可也。仍命孤兒輩進前,使李在簡皆問年數後,老弱各給米三斗後,上命尹勉升讀奏任瑎啓辭後,命書批答,申暐疏及鄭景瑞疏,皆命讀奏下批。命書傳敎曰,今聞領相所奏昨日大敍用時,前判書李翼元遺漏云,一體敍用,令該曹亦爲口傳付軍職,諸宗未敍用者,一竝敍用,口傳啓下。又命書傳敎曰,秋曹登聞啓目,每稱乙未六月洪以立,故此後只依受敎放送給貼事下敎,今者禮曹立後回啓亦然,此後勿書年月,只稱依受敎立後事,分付該曹。命藥房立侍,上進御湯劑後,乘輿還內。
辛卯九月十一日酉時,上御建明門。藥房入診入侍時,都提調金致仁,提調洪名漢,副提調尹得雨,記事官閔鼎烈·柳雲羽·呂萬永,醫官方泰輿·鄭允協等,以次進伏訖。上具翼善冠·袞龍袍,出通陽·延和門,御于建明門,命得雨讀奏試記,命善德頒賞,命都提調入侍。致仁曰,氣候,若何?水刺之節,亦何如?上曰,一樣。致仁曰,以今老人之射觀之,向日動駕于慕華館時,射力之强健,不勝欽歎。上曰,老人等能射矣。請進湯劑,上曰,持入。都提調奉進,上進御,致仁曰,一貼更待下敎。上曰,侍從每稱在外,極爲無狀矣,命持湯劑更爲入侍,副提調奉進,上進御,藥房退出。
上在慶熙宮。停常參·經筵。
藥房都提調臣金致仁,提調臣洪名漢,副提調臣尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予懍萬倍,氣何暇諭?於今日則待敎入侍。
中宮殿·惠嬪宮,藥房口傳問安。答曰,知道。
大駕入彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕詣寧嬪房後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
尹勉升,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
備忘記,雖陞戶受由者,昨今月其宜來京,而況侍從臣乎?昨請下諭二人,皆涉駭然,君何以請?特置下諭,一竝永刋侍從案。
以備忘記,傳于金致讓曰,嗚呼,初六日旣拜旣禮,此心百倍,予懍萬倍,明日我子我婦我孫心,若何?今日先見舊邸,謂我子我婦我孫而來,世孫祗迎安,徐挾輦六十名內入直,禁·御兩營軍三十名式外入直,訓將新營標下軍都領,以駕轎往來,侍衛入直,只備堂三間石橋祗迎,時刻,待下敎只入正時。
傳于尹勉升曰,斯速整齊。
傳于金致讓曰,守宮史官望筒,以首爲之。
傳于尹勉升曰,禁軍入直爲之,留營留陳,安徐。
傳于李在簡曰,延秋門契年六十以上人待令,惠廳米亦爲待令。
尹勉升,以都摠府言啓曰,入直軍兵等中日習射事,標信命下矣。動駕相値,依例停止之意,敢啓。傳曰,知道。
傳于李在簡曰,戶房承旨入侍。
傳于尹勉升曰,諸司預備。
傳于李在簡曰,禮房承旨入侍。
兵曹口傳政事,奉朝賀單趙暾。
尹勉升,以御營廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
辛卯九月十二日辰時,上動駕于彰義宮入侍時。行都承旨尹得雨,左承旨李在簡,右承旨金致讓,左副承旨趙,右副承旨尹勉升,同副承旨呂善德,記事官鄭澤孚·閔鼎烈·柳雲羽·呂萬永,以次序立訖。上具翼善冠·袞龍袍,出通陽·延和門,降輿乘轎,命時原任大臣入侍,致仁等問候,上曰,一樣。致仁等曰,誕日願召見臣等。上不許,致仁等曰,曾有前例矣。上曰,年高則人皆爲好,予則曰,老而無情者也。進湯劑,上進御,上入于彰義宮,上召左承旨入侍于日閑齋,延秋門契老人命入來,問姓名居住年歲,十五人各賜米二斗。上命八十九歲人方世雲,使之進前下敎曰,汝則同里閈人,將爲加資。又賜米三斗廊底人無論男女老少,各賜米一斗,寧嬪房歷臨事下敎,前後廂道上留住事,下敎。傳曰,方世雲來年卽九十歲,其可奇也,特爲加資,今日內口傳下批。上入于寧嬪房,命禮房承旨入侍,領府事入侍事下敎,賤臣出引入,上曰,忌祭時卿來參乎?相福曰,臣外祖母在時來參,而其後不得來參也。上曰,與寧嬪爲四寸乎?相福曰,與臣母爲四寸,於臣爲五寸矣。傳曰,嗚呼,寧嬪復入闕,卽甲戌年,今日來奠酌。嗚呼,予懷,易可勝道,疏紬三十匹,木綿三同,布子三同,米十石,太十石輸納干本房事,分付該曹。傳曰,今臨于此,予懷曷抑?前三嘉縣令金履鐸,令該曹京職有窠,今日內卽爲口傳調用,若無窠,待守令有窠,右職調用。傳曰,嗚呼,淑明公主房,卽此房對門,予懷何抑?祭文製下,靑平都尉·淑明公主,遣內侍致祭,故右尹沈廷輔貞夫人李氏,亦爲遣內侍,再明日致祭。上曰,予前者來此,招見安東姓門感愴矣。因泣下,藥房提調持湯劑更爲入侍事下敎,傳曰,桐葉以戲,乃封敍虞,思壤在彼,古人亦云,臣雖以此苦心,其君寔予不審,豈文豈武?幾年相持,頃年朴弼琦職雖下大夫,予亦遂意,奉朝賀元景夏,殿庭特許之。噫,昨日兵判·承旨有下敎者,於予暮年其惟此,昆弟危質,從子果末詩,予當慕焉。予慕若此,當者亦何?今予一心,惟護其人。前判書趙暾,特遂其請,旣爲其人,何拘常例?四六末節,親製其恩敎文,製下奉朝賀,今日啓下,其令進參,明日問安。再明日祗迎後,當親臨宣麻,禮房知悉,侍衛只入直。上乘駕轎,命得雨書傳敎,致仁曰,暾與臣同庚,而先爲奉朝賀,臣心甚羨矣。上曰,予爲八十則卿爲奉朝賀,可也,予當賜几杖矣。上曰,趙暾爲人雖詭,其志可尙,故特許其所請也。藥房提調持湯劑更爲入侍事。駕前下敎上由崇政門而入于右文閣之資政門,諸臣口傳問安而退,時則二更三點矣。
上在慶熙宮。停常參·經筵。
夜三更四更,月暈。
藥房都提調臣金致仁,提調臣洪名漢,副提調臣尹得雨啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今逢此月,是豈孝也?今逢此日,亦豈孝乎?徒位徒壽,冥然特甚,何事繼述,亦何濟民?遙瞻西郊,心欲奮飛,回瞻東郊,此心萬隕,今日干支,追慕百倍,靜臥堂中,何抑何耐?再昨德游,自恧初心,問安酬應,其亦强忍,此日建功,心若浮雲,卿等連休,以安予心。
中宮殿·惠嬪宮,藥房口傳問安。答曰,知道。
大殿,政院·玉堂·朝廷·二品以上·六曹堂上·奉朝賀·大司諫單子問安。答曰,知道。
中宮殿·惠嬪宮·世孫宮·嬪宮,政院·玉堂口傳問安。答曰,知道。
傳于呂善德曰,儀注安徐。
備忘記,明日軒架,豈亦今日?特寢其設。
尹勉升,以訓鍊都監言啓曰,去夜犯夜人無被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
上在慶熙宮。停常參,只晝講。
藥房都提調臣金致仁,提調臣洪名漢,副提調臣尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。餘懷憧憧,甚矣冥然,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
備忘記,今日祗迎·受刈·宣敎後,晝講·次對同爲,經筵特進官·備堂中同入當兼爲,入侍單子,正時,安徐。
以備忘記,傳于金致讓曰,嗚呼,今年,此心已倍,嗚呼,此月,此心百倍,嗚呼,其日,此心萬倍,冥然已倍,冥然百倍,冥然萬倍,嗚呼,予心,金耶石耶?嗚呼,予心,石耶金耶?此日已踰,晦日何堪?嗚呼,今月內,予心,何敢弛?嗚呼,近者,種種一倍,其於每夜,乍睡旋覺,撤漏前已覺五次,撤漏後已覺亦五次,一夜十覺,其日睡乎?嗚呼,今月,固拒諸臣,心雖便,憧憧一也,其問國人,銅聞卽祚,生辰誕日,果受其賀,一年追受,尙今自恧,其於今年,可遂予心矣。
尹勉升啓曰,大臣·備局堂上依下敎來待矣。
傳于呂善德曰,內局入侍。
呂善德,以奉常寺言啓曰,東籍親耕田所種皮唐黍打作,則所出爲一石,豆打作則所出爲一石,太打作則所出爲一石五斗之意,敢啓。傳曰,知道。
又以思陵表石營建所言啓曰,臣等今日會同開坐,而凡干節目,依前例別單書入之意,敢啓。傳曰,知道。
又以賑恤廳言啓曰,宣傳官領付流丐八名,各米一斗式題給之意,敢啓。傳曰,知道。
尹勉升,以御營廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
呂善德,以思陵表石營建廳言啓曰,今此營建時碑閣基址,當爲看審,本廳堂郞率相地官,今月十六日,進詣陵所之意,敢啓。傳曰,知道。
又以思陵表石營建廳言啓曰,本廳郞廳三員,戶曹正郞李敬倫,工曹正郞鄭持淳,禮曹正郞趙武範,郞廳差下,使之除本司,仕察任,何如?傳曰,允。
又以思陵表石營建廳言啓曰,本陵參奉安宗仁,依前例兼監役差下,使之察任,何如?傳曰,允。
辛卯九月十四日辰時,上御延和門外。香祗迎後,殿座于崇政東月臺,宣麻·晝講·次對兼行入侍時,行都承旨尹得雨,左承旨李在簡,右承旨金致讓,左副承旨趙,同副承旨呂善德,記事官鄭澤孚·柳雲羽·呂萬永,知事鄭弘淳,特進官李章吾,參贊官尹勉升,侍讀官趙載俊,檢討官李普圭,記事官閔鼎烈,領府事金相福,領議政金致仁,判府事金陽澤,左議政韓翼謩,判府事李昌誼,奉朝賀洪啓禧,行司直趙雲逵,行戶曹判書蔡濟恭,刑曹判書沈鏽,工曹判書金時默,行副司直具善復,判尹李景祜,兵曹判書趙曮,吏曹參判李潭,行副護軍張志恒,開城留守李重晦,江華留守兪彦民,大司諫沈鑧,掌令任瑎,以次進伏訖。上具翼善冠·袞龍袍,以步輿出資政門,命尹得雨讀奏祭報府,詣板位行祗迎之禮,禮畢,御于崇政東月臺受刈。致讓曰,禮判不待鼓吹,請推考。上曰,今日異於他日,極爲駭然,禮判,誰也?致讓曰,鄭弘淳也。上曰,鼓吹進箋時爲之,宣敎于奉朝賀趙曮,命李讀敎文,上曰,高聲以讀,可也。上曰,受敎文後奉朝賀進前,暾入侍,上書下卿心今遂,予意悵然四字,命都承旨傳受,上曰,向日隆武堂,予已諭于卿之兄弟矣。暾曰,惶感惶感。命得雨書祭故判書趙尙絅致祭文,傳曰,宣敎官·宣箋官,以李爲之。傳曰,祭文製下,故判書趙尙絅家,今日遣禮官致祭。傳曰,大臣·備局堂上引見。上讀自康誥曰,止知之至也。趙載後讀自康誥曰,至沒世不忘也。李晉圭讀自間嘗竊取,止知之至也。致仁進伏曰,昨日臣等不得入侍,沁沁度日矣。陽澤曰,應行之賀禮,臣等不得爲之,下情不勝抑菀。翼謩曰,聖壽無疆。昌誼曰,昨日不得進見,悵觖而歸矣。上曰,昨日不見卿等,今又不見則太過,故召見,而置酒張樂,匪予之意也。今年八十則卿等必固請,予將往北漢矣。致仁等曰,以昨日下敎觀之,寢不安,唯願聖心之寬泰。上曰,今日必有造物而來矣。翼謩曰,以寬平爲心,造物何以來乎?上曰,造物必來矣。藥房提調持湯劑入侍事下敎,奉朝賀洪啓禧入侍事下敎,致仁跪進湯劑,上進御。啓禧入侍,上曰,今則二奉朝賀矣,將不孤寂也。上曰,何時當去乎?啓禧曰,臣旣以入侍後下去之意陳達,而昨日不得瞻望,何敢去乎?今如獲近淸光,可以仰奏編書事而發行矣。上曰,已料其然也,冊則今至何境?啓禧曰,多在抄錄亂藁中,而作卷者甚少矣。上曰,前日所欲達者,陳達,可也。啓禧曰,朱璘陳建之論斷,固已依下敎刪之,餘他論斷,何以爲之?上曰,豈可以兩人之故,而竝刪他人之論乎?又下敎曰,此與他史有異,論斷何爲竝刪?致仁曰,此書則雖無論斷,似無妨矣。上曰,一竝刪之可乎?啓禧曰,詳書其事實,則後人自當知之,何待論評?上曰,竝刪之,宜矣。啓禧曰,有不可已之事矣。我國人編此書,則皇朝所以字小者,我朝所以事大者,所當擇其最重者入錄,而列朝所被封典,入錄者少,不錄者多,極爲未安,臣欲抄錄矣。上曰,然矣。何可或錄或不錄耶?抄錄,宜矣。啓禧曰,壬辰事最不可不錄者,莫如辛卯金應南使行時奏文,不可不載,而前書闕之,臣欲錄之。上曰,此奏文何可不錄乎?啓禧曰,壬辰年東土億萬生靈全保,惟在神皇之恩,荷此恩於神皇,賴此一番奏文,無此一着,則朝鮮何以爲朝鮮乎?上曰,錄之,宜矣。上曰,卿不但編書,父子會合,亦是喜事也。啓禧曰,臣到寧邊後,當討得靜室而日課,似於春末訖工,歲時將不得參起書之班,入耆社後靈壽閣肅拜,亦無由卽行,以是爲耿結也。退出,傳曰,諸守令·察訪明日辭朝,皆令內局同爲入侍。傳曰,署經守令,一司除署經,其令明日一體辭朝。傳曰,其雖一字之批,身爲臺臣,卽爲引嫌,班班古例,頃者批旨若何,而佯若不知?今日署經牌,依例違牌,此等臺體,予今初見,一字不擇,關係何等,則爲人臣焉敢若此?正言閔恒烈,特施刊版之典。傳曰,嗚呼,幾十年何事濟民?其況此月,予自歉焉,市民貢人,卽予都民,舊遺在中最久者,夕入侍,稟旨蕩滌,該房承旨馳往囹圄,輕囚放釋。摠戎使金時默陵役時密符仍佩往來事下敎,宣傳官一員入侍事下敎,傳曰,頃者年分事目旣下敎,箋文差員,皆令今日內還官,新除守令,亦令待朝辭朝,而未署經者,兩司牌招,其令今日內署經,待朝辭朝。上曰,淑明公主房致祭卽爲擧行,領府事往見,可也。命致讓寫靑平尉家致祭文,使香室官員來此立傳。上曰,中官往靑平尉家致祭後,想必着實接待,飽喫而來矣。大司諫沈鑧所啓,罪人天大之窮凶情節,昭載於乙亥鞫案,至今全保首領,是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,大靜縣爲奴罪人仲義,依律處斷。上曰,勿煩。又所啓,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放遂田里而止,請崔百男邊遠定配。上曰,勿煩。二行刀割又所啓,罪人五得,其所負犯,關係至重,揆以王章,自有當律,酌處之命,雖出於好生之聖德,而三尺至嚴,不可容貸,請黑山島爲奴罪人五得依律處斷。上曰,勿煩。掌令任瑎所啓,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。又所啓,金柱泰卽賊潤之子,只施定配之律,在渠亦云幸矣,今此減等之處分,雖出於霈澤同流之聖意,減等則爲徒年,而徒年則遇赦卽放,此後國有赦典則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。又所啓,罪人五得所犯,實是前古所無之變,偸取情節,萬萬凶獰,酌處之命,雖出於聖上好生之德意,論以國法,不可容貸,請黑山島爲奴罪人五得依律處斷。上曰,勿煩。又所啓,罪人吳益祥承命摘奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥依律處斷。上曰,勿煩。二行刀割,上曰,鑧之筋力,好矣。致仁曰,但齒落而筋力則好矣。上曰,瑎妙矣,年幾何?致仁曰,五十一矣。命宣傳官柳鎭豊往鍾樓街上,如有流丐,領付惠廳,賜米以來。金致仁所啓,朝臣肅謝,自有規例,而日昨京畿監司黃景源,非有特敎,而呈肅單於廳坐已罷之後,政院又從而捧納,事異常規,殊涉未安,當該道臣,捧單承旨,竝推考警責,何如?上曰,依爲之。李潭所啓,前縣監金履鐸,待守令有窠,右職調用事承傳矣,未經五品,待縣令有闕,當爲擧行,而履鐸曾經咸昌縣監時,殿最居下,未經二年,何以爲之乎?上曰,京職則無闕乎?潭曰,京職則無窠,外任則方有郡守·縣監二窠矣。上曰,右職當爲何品乎?金致仁曰,履鐸未經五品,外任則當此縣令爲右職矣。上曰,勿拘下等,以見窠郡守爲之。蔡濟恭所啓,今此都監米布,依昨年例,木六同,米七十石取用,而木則以兵曹木用之,米則令戶曹,惠廳分半擧行,何如?上曰,依爲之。蔡濟恭曰,昌陵碑後面一字,改刻事命下矣。臣昨聞奉朝賀洪啓禧之言,則當初考見實錄,證其一字誤錯,乃啓禧之事,而今則以爲,舊譜與實錄,或不無孰眞孰訛之慮云矣。金致仁曰,臣則只聞曾有他陵碑役時改刻之成命,敢有仰達矣,今始詳聞洪啓禧之言,誠有是慮,事係莫重,恐難輕議矣。上曰,事係莫重,置之。蔡濟恭所啓,碑閣基址,臣等再明當出往奉審,而始役後則堂郞可以輪回往來,初出去時辭朝,其後則依例除辭朝往來,而陵役形止,亦依近例以草記擧行,何如?上曰,依爲之。又所啓,堂郞以下員役往來時供饋等節,令戶曹·惠廳磨鍊糧饌,而只驛人馬供饋,令本道擧行,何如?上曰,依爲之。諸臣竝退出。
辛卯九月十四日酉時,上御集慶堂。藥房入診入侍時,都提調金致仁,提調洪名漢,副提調尹得雨,記事官閔鼎烈·柳雲羽·呂萬永,醫官方泰輿·鄭允協等,以次進伏訖。致仁曰,午間聖候,若何?上曰,一樣。致仁曰,日氣自今始冷矣。進湯劑,上進御,請診候,上許之,方泰輿曰,脈候左右三部度數調和,滑體亦一樣矣。上曰,自昨有咳氣矣。致仁曰,近來脈候好矣,而咳氣何爲而然耶?不勝憂慮。上曰,比昨差勝也。上謂金季良曰,脈度,何如?季良曰,脈候一樣,咳氣則痰候有滯而然矣。上曰,季良所告,何如?吳道炯曰,季良所告誠然矣,有痰候則氣滯而然也。上曰,未下直守令,注書知入。賤臣出而問之,合十七人,以此來告。坐直承旨入侍事及戶判入侍事下敎,呂善德入侍,命讀各道狀啓,眼昏未能,上曰,注書讀之。上曰,注書,誰也?善德曰,閔鼎烈也。上曰,汝廳注書乎?賤臣對曰,然矣。善德曰,此實注書也。傳曰,昨年藏氷不實,予已知之,何待月晦?特爲停封事,分付。傳曰,貢人戊寅條,特爲湯滌,市民無他施惠之道,一朔徭役特減,以示予體昔年之意。雲羽曰,臣以日前下詢本館實錄事。敢此仰達,宣廟朝實錄,丁卯以前,則适變時移奉江都,中路見失,故不在館中,丁卯以後,則孝廟朝丁酉年條整,一櫃八冊,奉安於館中矣。上曰,日前何爲而不知耶?雲羽曰,未及詳考而然也。端廟朝實錄,則肅廟朝甲申年,附錄一卷,修正進入矣。上曰,然矣。雲羽曰,顯廟朝實錄,肅廟朝庚申年改修,而前後實錄,竝奉安館中,而肅廟朝實錄,則當宁庚戌年,因實錄廳未洗草之前,設廳纂修矣。上曰,已知之矣。竝退出
上在慶熙宮。停常參·經筵。
藥房都提調臣金致仁,提調臣洪名漢,右承旨臣金致讓啓曰,伏未審夜間,聖體調攝若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,此日,昔年第三日也,予懷萬倍,氣則一樣,待敎入侍。
中宮殿·惠嬪宮,藥房口傳問安。答曰,知道。
尹勉升,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于金致讓曰,儒臣持大學衍義入侍,守令·察訪,藥房入侍,同爲入侍。
傳于金致讓曰,京畿監司同爲入侍。
注書閔鼎烈病,代以宋民載爲假注書。
金致讓啓曰,假注書宋民載,時無職名,令該曹依例付軍職,冠帶常仕,何如?傳曰,允。
傳于尹勉升曰,童蒙敎官率童蒙入侍。
傳于趙曰,右副承旨入侍。
備忘記,誰爲宗國,以頃年命代理之心,且今益衰之時,憲臣批旨,承宣纔踰門,復召校正,意雖深也,不覺歉然,豈可默乎?退書以下焉。
金致讓,以禮曹言啓曰,今九月二十二日王世孫生辰,當有百官賀,而不敢循例仰請,何以爲之乎?敢稟。傳曰,權停。
金致讓,以思陵表石營建廳言啓曰,今此本陵表石私儲取用事,曾有傳敎矣。廣加搜問,纔得藍浦石一坐,則長六尺一寸,廣二尺一寸,厚一尺一寸五分,已爲正鍊,石品精好。若復正鍊細磨,則石色必當尤佳,以此完定,今月十六日爲始,正鍊之意,敢啓。傳曰,知道。
金致讓,以內醫院官員,以都提調·提調意啓曰,醫官許溵,宜遞外職,依例還屬本院,付軍職官帶常仕,何如?傳曰,允。
金致讓,以春秋館郞廳,以領·監事意啓曰,史庫曝曬間一年擧行,乃是定式,而江原道江陵府五臺山史庫曝曬,今年當次矣。依例發遣郞廳,使之擇日擧行,何如?傳曰,允。
尹勉升,以訓鍊都監言啓曰,去夜無犯夜人被捉之意,敢啓。傳曰,知道。
尹勉升,以一二所巡廳言啓曰,去夜無犯夜人所捉之意,敢啓。傳曰,知道。
尹勉升,以左右捕盜廳言啓曰,去夜犯夜人無所捉之意,敢啓。傳曰,知道。
左承旨李在簡疏曰,伏以,臣母素患關格之症,迺於昨夕,偶因飮啖失宜,挾痰重發,寒熱交作,呼吸喘急,雜試藥餌,迄無分減。臣方左右扶將,實無離捨赴公之勢,出納之職,不容一日虛縻,玆敢疾聲仰籲於仁覆之下。伏乞聖慈,俯賜矜諒,亟遞臣職,以便救護,仍勘臣罪,以昭法紀,不勝幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
執義朴相老疏曰,伏以,臣於見職,豈有忍情供仕之望,而忽奉除旨於鴻臚前導之時,章皇出肅於帳殿親臨之下,怵分畏義,未敢言私,獲覲耿光,榮幸雖極,謄傳故紙,而曾不對揚休命,陳戒文具,而亦未有稱塞職分,臣之空疎,於是益著,因仍蹲據,斷無是理。且臣父病,祟在風漸,言語謇澁,左臂牽引,種種症形,鎭日沈篤,藥餌爲命,鍼灸竝試,臣方左右扶將,實無頃刻離捨之勢。抑臣情勢,通朝所知,官職去就,初非可論,玆敢冒入文字,仰瀆至懇於孝理之下。伏乞聖慈,天地父母,特垂矜憐,亟今鐫削臣職,以便救護,仍治臣瀆擾之罪,以嚴朝綱,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
吏曹判書元仁孫疏曰,伏以,臣銓地一出,初豈樂爲,保護任重,逃遁不得,冒沒祇肅,良非獲已,人言之來,臣固指日而俟,果然臺評迭發,聲罪狼籍,臣之有罪無罪,日月之明,照燭無餘,臣不欲覼縷。而念臣無似,猥處睢䏏之場,不量時勢,信心做去,斷斷一念,必欲惜名器而疏掩滯,以昭我殿下平明之治,數三行政,群憾齊起,兩日之內,鋒鏑萃至,終至於羞朝廷而累聖簡,撫躬自悼,寧欲無吪。昔宋臣蘇軾,告于神宗之日,事君之義,雖以報國爲先,而報國之道,以安身爲本,身不得安,國何由報?臣拙於謀身,銳於報國,致使臺諫,例爲仇怨,巧構曲成,以積臣罪,中外之人,謂臣若不早去,必到傾危。軾之斯言,實獲臣今日情悃。噫嘻,今之爲銓官,誠戞戞乎難矣。一出臺望,憾怒叢集,一經通塞,恩讐立判,此固臣謀拙報銳,昧於安身之致,而愚迷冥行,竟自陷於千仞坑穽,徐究厥由,罔非滄浪,尙誰咎哉?情地窮蹙,旣甚古人,世路險巇,尤劇前代,如使臣貪冒榮祿,不早決去,則目下風色,不但至於傾危而止耳,睠係王室。雖不忍遠邁,而附迹明廷,杜門訟愆,庶可爲自靖之圖,誕辰起居,百僚咸造,僇辱之蹤,亦不得進身,瞻望宸極,微忱結,玆敢瀝血陳懇,仰溷仁覆之天。伏乞聖慈,亟削臣本兼諸任,仍令選部,勿復檢擬,以謝人言,以安私分,千萬顒祝,臣無任屛營祈懇之至,謹昧死以聞。答曰,省疏具悉。噫,今年雖有萬古所無者多,豈若卿所遭乎?二臺今者此擧,誠是料表,本非傾軋之人,而動浮謗,自爲傾軋之事,一宰臣身爲都憲,暗地機括,添於三人,而佯若不知,擧措可惜,此豈他哉?噫,蒼霞二字,葉向高製題,忽招浮囂,以致躁競,是誰是誰?自歎自歎,非卿非卿,何嫌何嫌?其於守令,萬萬孟浪,於今尤知,予自深欲者,嗟卿是誰?子於佐貳,先制於冡宰,甘心世道若此,他尙何說?靜臥嗟惜者,不參今番起居也,百人雖浮囂,嗚呼,暮年,決不捨卿,卿勿過辭,從速行公。
掌令鄭景瑞疏曰,伏以,天休滋至,誕辰載回,歡忭之忱,中外惟均,伏念臣姿本魯下,識又蔑劣,犬馬之齒,七十有四矣。至於臺職,豈有一分可强之勢,而前後除拜,聞命輒應,不敢爲逡巡之計者。特以臣一門諸人,最被我聖上不世之恩遇,故臣感結于中,寤寐耿耿,區區所自勉者,惟在筋力奔走,以少酬德意之萬一耳。適値遇災修省之日,粗效數行陳腐之言,而迺蒙淵衷開納,批旨溫諄,大聖人虛受之量,臣實欽仰,無狀賤臣,何以得此於君父?莊誦攅祝,不知死所,第臣癃病之餘,添以血痢,首尾數朔,眞元大脫,種種醜穢之病,雖不敢每煩天聽,而當此飭勵耳目,鎭日詣臺之時,以臣病狀,末由自力,一日虛縻,徒增悚惶。伏乞聖明,亟遞臣職,以保殘喘,仍治臣罪,以昭法紀焉,臣方祈免,宜不暇迤及他說,而竊有區區所懷,敢此附陳焉。噫,近者浮囂成習,躁競轉甚,互相傾軋,皆是濟己私之心,奔走鑽剌,莫非患得失之輩,內而卿宰乏恬約之操,外而守牧多貪汚之風,以言乎銓選則官方太濫,以言乎科場則士習不正,國事之泮渙,朝著之壞亂,職此之由,前後飭敎,非不申嚴,而有君無臣,不能對揚,人心日下,未見實效。伏願我殿下,益加董飭,奔競者抑之,廉退者進之,俾爲勵群工砥一世之道焉,寶算彌隆,節屆誕彌,八域含生之倫,莫不歡欣蹈舞。凡在下卿之人,旣達此月,固宜竭蹶,而實職之中,不爲上來者,臣未知其疾病事故之如何,而揆以分義,不可無飭,臣謂捧現告罷職可也。聖王之政,專在恤民,而我殿下一念如傷,五紀于玆,日昨臨門,親恤四民,德音一布,八域咸聳,而噫,彼遐土之氓,蔀屋之愁,穆穆厦氈之上,無以盡燭,苟欲導達德化,深軫民隱,惟在於守令之得人,而近者差遣之際,多不愼揀,臣謂另飭銓曹,各別擇送可也。金川郡守尹珖,賦性庸騃,居官鄙瑣,前後除邑,屢遭臺劾,而乃莅本郡,猶不知悛,奸吏用事,衙客招謗,民不聊生,闔境嗷嗷,荒年字牧之任,不可付諸此等之人,臣謂金川郡守尹珖,宜施譴罷之典也。閫銊之任,比守令尤重,而慶尙右兵使安宗圭,爲人愚蠢,行己悖妄,始則見棄公議,爲世指目,終又發跡善事,復通仕路,物情固已駭憤,而頃爲濟牧,不體德意,含饕倍前,誕辰發巡,放恣莫甚,及赴晉閫,多行鄙瑣,謂以避寓,出置其子於閭家,交通外校,納賂差任,濫杖立威,怨聲載路,如此負恩不法之輩,不可置之於按銊之職。臣謂慶尙兵使安宗圭,先命譴削,仍令永刊閫望,斷不可已也,臣無任屛營祈懇之至,謹昧死以聞。答曰,省疏具悉。其將餘懷,又申申于此,予庸尙矣,若無實恙,豈可逡巡?雖然今請,臺體捧傳旨後,自可知也。依施,雖捧傳旨,承旨入侍時特奏,另飭銓曹事,亦宜施,尹珖事,到任纔五朔,治否焉能知?安宗圭事,以安允福子,予皆知之。昨年耽羅處分,不過飭勵,則見棄公議,爲世指目八字,一何過也?況到任纔六朔,能否亦何知也?永刊閫望,其亦過矣,勿辭察職。
辛卯九月十五日巳時,上御集慶堂。藥房入診,儒臣·畿伯,下直守令·察訪同爲入侍時,都提調金致仁,提調洪名漢,右承旨金致讓,記事官鄭澤孚·柳雲羽·呂萬永,醫官方泰輿·鄭允協·金季良·金孝儉·徐命緯·李春敷·許,校理趙載俊,副修撰李養遂,京畿監司黃景源,江陵府使李得宗,淮陽府使李正吾,南陽府使李邦一,竹山府使姜啓周,理山府使尹丞烈,安東府使鄭履煥,橫城縣監李慶會,谷城縣監李杞齡,定山縣監孟廷幹,淸道郡守李得永,興陽縣監金履準,殷山縣監趙晙,連川縣監申光洙,黃山察訪李羽逵,平陵察訪李宗億,以次進伏訖。致仁曰,日氣頗寒,聖體,何如?上曰,一樣矣。寢睡·水刺之節,亦何如?上曰,亦一樣矣。咳氣,何如?上曰,差勝矣。致仁曰,第二貼,加便香附以進,何如?上曰,理中建功湯元方,加便香附一錢五分煎入。出榻敎致仁進湯劑,上進御,名漢先退,致仁請診候,上曰,只方泰輿·金季良爲之也。泰輿·季良以次診脈候,退伏奏曰,脈候左右三部度數調均,而滑體比昨一樣矣。上曰,知申未入來乎?致仁曰,然矣。上曰,都承旨許遞,其代魚錫定爲承旨,牌招察任,三院副提調例兼,房順房。出傳敎致仁曰,中宮殿進御太和湯,稟定後入之乎?上曰,中宮殿進御太和湯姑停,更待下敎。出榻敎上曰,儒臣進前,載俊·養遂以次進伏訖。上親誦大學衍義首章後,載俊讀奏堯典曰,若稽考,止黎民於變時雍大文,養遂讀奏大學之道,止其本亂而末治者否矣大文訖,上曰,各陳文義,可也。載俊曰,人皆稟明德,而衆人泊於利慾,堯獨明明德,故澤及於民,而至於比屋可封矣,深可體念處也。上曰,然矣。養遂曰,大學之道道字,與則近道之道字,字則一也,而意則異也。上曰,是矣。命先退,載俊·養遂退出,景源進前,上曰,年分善爲之,可也。景源曰,不可泛然處也。致仁曰,第一最難處也。上曰,畿伯年,幾何?致仁曰,六十四矣。上曰,莫重賜物,不爲侍令,當該中官從重推考,曚然承傳色一體推考。出榻敎景源先退,得宗進前,上曰,江陵,何如?致仁曰,自古稱勝地也,故文成公李珥亦出其地,而又有鏡浦臺矣。上曰,然乎?得宗先退,正吾·邦一·啓周·慶會·杞齡·廷幹·丞烈·履煥·得永·履準·晙·光洙·羽逵·宗德,以次進前訖,上問職姓名後,以次退出,上曰,詣臺臺臣入侍。出榻敎賤臣承命出來,與掌令任瑎,偕入進伏,瑎曰,請還寢東呂·址淳等還配之命,更令王府嚴鞫得情。上曰,勿煩。措辭見上請黑山島爲奴罪人五得依律處斷。上曰,勿煩。措辭見上請還寢定配罪人金柱泰減等之命。上曰,其勿復煩。措辭見上請巨濟府充軍罪人吳益祥依律處斷。上曰,勿煩。措辭見上一行刀割瑎先退,命致讓讀奏元仁孫上疏,李在簡上疏,朴相老上疏訖,命書疏批,上曰,注書,誰耶?致仁曰,鄭澤孚也。上曰,鄭基安之從孫耶?致仁曰,然矣。命致讓讀奏史庫曝曬草記,灣尹狀聞,禮曹陵碑草記,上曰,陵碑草記,誰爲捧入耶?致仁曰,該房也。上曰,旣已下敎,而禮曹草記誤捧,當該承旨推考。出傳敎上曰,義州府尹翻膽狀啓惶恐待罪事,勿待罪之意,回諭。出榻敎上曰,藥房提調持湯劑更爲入侍。出榻敎名漢持湯劑入侍,致仁再進湯劑,上進御,命退出。諸臣以次退出。
辛卯九月十五日申時,上御集慶堂。童蒙敎官率童蒙入侍時,敎官南殷老·鄭謙煥·李大源·鄭國仁,左副承旨趙,假注書宋民載,記事官柳雲羽·呂萬永,以次進伏訖。上命童蒙講小學,至洪壬同,讀訖,不能善對文意,故上曰,汝之師弟皆非矣。前日着意力課,則豈有今日如此不善待之擧乎?敎官當推考矣,至李命九,上曰,是誰之子也?命允曰,安春君子也。上曰,佳期定乎?命允曰,定在不遠矣。命書傳敎曰,童蒙李命允年今十五,卽安春君之子也。此是講大學者,故命不讀而問婚期,卽十月云,近者宗班零替之中,聞此豈無顧助之道乎?令該曹婚需特爲題給,以表予意。至權碩得,上曰,小學汝平日常讀乎?欲用如此之時,而有時讀之乎?碩得曰,小學果爲如此時,而時或讀之,曾未嘗讀矣。上曰,然則徒爲文具,敎官推考,可也。至李甲得,上曰,是誰子也?甲得曰,李普相之孫也。上曰,然耶?爾祖年幾何,而何歲加資耶?甲得曰,戊子年爲加資矣。命書傳敎曰,頃年進惟皇嫂,特爲陞資,嗚呼,此堂,何堂?卽昔年所御之堂,而今見其陞資人孫,予心曷諭?童蒙李甲得,特賜孟子具諺解一部,其祖家,特給衣資食物,用表予追慕之意。童蒙講畢,上曰,敎官推考安徐,此後則以小學爲日課,讀敎訓,可也。仍命書傳敎曰,純通童蒙趙應甲·李達胤·李好孫·李甲得·安表彬,各紙三卷,筆三枝,墨三笏,通徐述祖·尹夢伊·申曾修,各紙二卷,筆二枝,墨二笏,略李罕得·柳宗福,各紙一卷,筆二枝,墨二笏,粗洪壬同,筆二枝,墨二笏賜給。諸臣以次退出
辛卯九月十五日初頃三點,上御集慶堂。承旨入侍時,右副承旨尹勉升,假注書宋民載,記事官柳雲羽·呂萬永,以次進伏訖。上命承旨讀奏鄭景瑞疏,上曰,此人鄭彦儒一家乎?勉升曰,然矣。上曰,彦儒丁丑年加資矣,且有樹立,曾經濟牧,承旨亦見此人乎?勉升曰,交違不相見矣。上曰,實職在外者金川郡守貶題,注書知入,民載承命出來,知入以奏,勉升讀疏訖,上命書疏批,上曰,上言回啓中加資者,口傳下批。出榻敎諸臣以次退出。
上在慶熙宮。停常參·經筵。
夜三更四更,月食月暈。五更,月暈。
藥房都提調臣金致仁,提調臣洪名漢,副提調臣魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。冬夜乎一何長?氣若前,待敎入侍。中宮殿·惠嬪宮,藥房口傳問安。答曰,知道。
魚錫定啓曰,同副承旨呂善德,今日不爲仕進,卽爲牌招,何如?傳曰,允。
傳于金致讓曰,內局入侍,林鼎遠同爲入侍。
傳于尹勉升曰,右副承旨入侍。
傳于尹勉升曰,此處承旨及崇賢門春坊官員,仔細監察。
備忘記,日月食何等重也,而三更二點,有將食之形,此更點太遲而然,豈特禁漏官?兩處皆有待令官二人,則焉敢若此?行首雲館官員,開門後,令騎堂決棍,一承旨,一春坊雖待令,豈皆以坐,而當該中官,諂䛖政院·春坊,敢以皆正衣以待欺君,承傳色中官申德龍,開門後,當殿座記過,昏睡司謁,殿座時,當下敎矣。
傳于尹勉升曰,令中官承旨處知來矣,中官諂䛖於承旨,當該中官記過。
備忘記,予見誤也,本監單子,取令讀,果自東南,其見是矣。大抵更點一點,內則五次,而近者有六次者,此後另加申飭。古有掌更中官,中官昏睡,雇布浪下,故雖安徐,宿於內班院者,年雖六十,睡則與年少人同,雖一點一次,焉可知也?亦爲申飭,以此觀也,備考引錄正敎,今日可勝欽歎。今聞待令行首已衰人,決棍安徐,當該承傳色,亦見欺於知來人,其人旣處記過,亦爲安徐。
尹勉升,以戶曹言啓曰,貢人最久年戊寅遺在蕩減事命下矣。依定奪,各司貢物戊寅遺在蕩減實數,別單書入之意,敢啓。傳曰,知道。
尹勉升,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜無犯夜人所捉之意,敢啓。傳曰,知道。
辛卯九月十六日申時,上御集慶堂。藥房入診,審理使同爲入侍時,都提調金致仁,提調洪名漢,副提調魚錫定,假注書宋民載,記事官柳雲羽·呂萬永,審理使林鼎遠,醫官方泰輿·鄭允協·吳道炯·柳光翼·徐命緯·李以材進伏訖,致仁進前曰,聖體調攝,若何?寢睡·水刺之節,若何?上曰,一樣矣。請進湯劑,上進御,泰輿等診候後,以次進伏曰,脈候與左右三部差勝矣。上曰,陳奏先來,今日雖到高陽而無先文,何以知之?甚沓沓矣。致仁曰,然矣。上曰,林鼎遠何處去乎?鼎遠曰,去嶺南矣。上曰,往來行役爲屢日乎?致仁曰,欲探所聞,故自以曠日徐行矣。上命書啓讀訖,上命書傳敎曰,今聞審理使林鼎遠書啓,吳成三事,審理使結語,其涉詳審,成三所爲,因其酒,不無參酌,三年日次,其何足懲?依此施行。宋召史,其所處義,無異節婦,旌門則過,特爲復戶,今聞本事,盧聖才亦乘酒事,而其本,聖才何敢辭?一次嚴訊,其雖過矣,參酌投畀,渠何逭也,而顧義婦預歎下兒,十分參酌,勿爲徵贖,令本官決杖一百,以謝其魂。朴守采事與吳成三事,予則曰,稍間,入侍相臣適入故下詢,所見亦同而然。噫,皐陶曰。殺,帝曰宥,卽仁心也。今番審理,意蓋深矣,則旣請惟輕,而何忍堅持?雖然此正以刃剌人,而非我也刃者也,若無聖才,其何致此?況今春事也?不可循例酌處,噫,豈特被殺者可矜,六朔兒之命,尤爲慘憐,此正殺二命者也,一條葛緦,其何關緊?十尾沙魚,亦何惜也,而夫妻共脅,水采亦不肯捨,致有此擧,此亦風化所關,雖貸一律,不可尋常,嚴訊二次,以謝二魂,北塞遠配。金惡只事,審理使結語誠是,依此施行,申娘之事,萬萬叵測,依律文雖減一等,嚴訊二次後,海島爲婢。曺用雲事,審理使結語,其涉詳盡,況二十歲人乎?經年滯囚,亦宜疏決,特放。任鑊事,豈特審理使結語?因面任呈狀,乃至於此,豈審愼之道乎?然人命莫重,參酌定配。噫,安東大都護,有此初不詳審之事,豈可無飭?欲爲處分,今聞已故,不問焉。李初恒事,予則曰,比諸諸人,可謂較重,而問審理使,旣無看證人,亦迷騃云,特減一律,嚴訊一次後定配。崔汝式事,審理使結語雖若此,入侍相臣之意與予同,此不可輕議者,況爲五寸叔者乎?關係不輕,令道臣更爲詳審廉問後狀聞。皇甫鏽事,頃者旣判下,予則曰,此等之類,可謂殺之無赦,而前道臣旣已審理,今審理使亦若此,而聞其年七十六,與僞造御寶差間,頃者所爲,雖萬萬無狀,旣經二百餘次,今雖參酌,何復若前?特減一律,令本道遠配。噫,今者審理,意蓋深矣。不付有司,亦不踰日,此亦暮年欽恤之意,令該曹卽爲分付道臣,擧行後啓聞。又命書傳敎曰,昨已下敎,今者政院傳旨中,知中樞宋徵啓安徐,更爲捧入。上命藥房提調持湯劑更爲入侍。民載承命出來,率提調偕入進前,致仁請進湯劑,上進御。林鼎遠曰,臣旣承審理之命,故刑獄之外,初不擧論於書啓中,而道內之民弊最痼,不可不變通者,敢此仰陳。本道寺奴婢之流來弊瘼,前後道臣繡衣之以此登聞,不啻屢次,一自庚申比摠之後,雖有逃老故之應頉者,不得代丁之前,不敢許頉,中經飢荒癘疫,生息不蕃,元額自在,或有一身三四疊役,或有虛名暗錄,指徵無處者,其哀痛呼號之狀,足以上干天和。右道則己卯年,因監司趙曮之狀請,自朝家軫念變通,民至今蒙惠,而左道則未蒙一視之澤,不無向隅之歎。當此各樣軍丁物故兒弱一一査頉之時,擧皆欣欣皷舞,感頌德意,而獨此寺奴婢之弊,與前無異,其在軫恤之方,合有矯救之策。臣謂一依右道代防軍之例,別思代丁之道,則寺奴婢雜頉,自可査減,上納貢摠,不失元數,令廟堂稟處,何如?上曰,卿旣入侍,達之,卿意,何如?領議政金致仁曰,左道寺奴婢之弊,臣亦聞之,若下稟處之敎,則謹當詳考己卯年變通事目,與僚相諸宰,相議覆奏矣。上曰,一道之內,左右道豈可不同?噫,頃年因沈聖希狀聞,有此校正,噫,良丁黃口,旣已矜惻,寺奴婢亦予赤子也。暮年聞此,豈可曠日?一體施行,而關係更張,明日領左相,其時道臣,會議相考後,內局入侍以奏,卽爲分付,可也。林鼎遠曰,新門·晴川兩鎭,自金海移設熊川之後,募軍二百五十名,以金海舊募軍,分屬兩鎭,以爲納布防禦之需矣。中年以來,弊端層生,自該兩鎭,金海募軍,稱以兼役,沒數充定於櫓軍之役,金海之於熊川兩鎭,乃是陸土居生之民,旣不知舟楫之爲何物。又不知堡浦之在何處,則跨海能櫓之役,勢難鍊習,非但募軍輩之稱寃,甚非海防重地朝令夕發之法意,而熊川所在訓局句管軍餉保二百十九名,兵營別隊馬軍三十一名,合爲二百五十名,而俱是濱海居生,漁採爲業之民也。或令納米京司,或責喂養戰馬,民情之厭避,其來已久。蓋截海能櫓之役,責之於水邊居民,納米養馬之役,責之於陸地居民,實合事宜,況其額數。又與金海募軍二百五十名之數相當,而兩邑民情,亦皆願從,以此相換,實爲兩便之道,其在矯救之方,不可不及時變通,以舒兩邑民間之積弊,亦令廟堂稟處,何如?上曰,令備局商確稟處。諸臣以次退出。
上在彰義宮。停常參·經筵。
申時酉時,日有左珥。
藥房都提調金致仁,提調臣洪名漢,副提調臣魚錫定啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
備忘記,今予追慕,一倍日日,且今日干支甲寅,與世孫詣靈壽閣拜當見諸耆耉時刻,待下敎只入正時,副輦留營·留陳,皆安徐,挾輦軍六十名,挾輿軍二十名,內入直禁營五十名,御營五十名外,入直訓將只領標下都領,隨駕禁軍,只入直隨駕,餘皆安徐。只備堂隨駕,儀注安徐,世孫當同牌隨駕矣,侍衛只入侍衛。
傳于李壽鳳曰,春·桂房只入直爲之。
魚錫定啓曰,擧動時,承旨當爲備員,左承旨李在簡,卽爲牌招,何如?傳曰,允。
傳于趙曰,生辰在近,世孫祗迎隨駕,安徐。
大駕詣靈壽閣後,王世孫遣宮官問安。答曰,知道。
政院·玉堂·藥房口傳問安。答曰,知道。
傳于趙曰,禮房承旨與耆社堂上同爲入侍。
備忘記,其若書報,先來豈循常例?以此懸望,尙今寥寥,暮年用心,曷可勝道?況聞其報後,爲奏使一隔此心,令備局關諭灣府,探問鳳城以聞。
大駕詣彰義宮後,政院·玉堂·藥房口傳問安。答曰,知道。
備忘記,嗚呼,此月,心何耐心何堪,而初六展禮展拜,今日拜壽閣瞻碑石,可小弛,予亦誠,今予一心,惟在先來,暮年命价,其若違心,何顔望東郊,何顔瞻西郊?其若書報,前後今初專對回來者,必有先來,而豈去常例?眼穿以待,至今寥寥,方寸焦悶,便對其堂,今來舊邸,意蓋深矣。三日內消息,其若寥寥,曷可勝道?欲留此邸,聞先來消息,然後當回駕,今日若有聞,予何遲回?尙今漠然,此心,若何?
魚錫定啓曰,時原任大臣有稟達事,來詣請對矣。
傳于李壽鳳曰,戶·禮·工判肅拜後留待。
傳于金致讓曰,思陵奉審人竝入侍,領相·兵判同爲入侍。
又傳于金致讓曰,左相入侍。
傳于尹勉升曰,禁軍入送,使之明日出來,軍兵飯粥間饋之。
傳于金致讓曰,前後部鼓吹退去,明日待令。
金致讓,以思陵表石營建廳言啓曰,臣等本月十六日,率相地官韓命龜,馳詣陵所,與本陵參奉兼監役官安宗仁,奉審碑閣基址,自陵上左邊巽方外階下,以木尺尺量,則二百八十三尺,丁字閣左邊辰方二十七尺乙坐辛向之地,泛鐵擇定矣。碑閣營建吉日,令該曹推擇,以爲及期譽行之地,而碑閣基址後面防碍處,中檜木二株,小槐木二株,始役日斫伐之意,敢啓。傳曰,知道。始役吉日,自二十五日至二十八日前推擇,可也。
尹勉升,以武臣堂上祿試射所差備官,以試官意啓曰,臣等來詣試所,開場試射矣。卽伏聞動駕有命,今姑依例停止,明日繼射之意,敢啓。傳曰,知道。
尹勉升,以兵曹言啓曰,卽接南道參軍牒報,則禁衛營所授九疑峰下體城三間崩頹云,依例令繕工監爲先把子圍排,分授軍門,急速修築,而把守軍兵,亦令該軍門量宜定送,修築間各別守直之意,分付,何如?傳曰,允。
尹勉升,以禁衛營言啓曰,因兵曹草記,本營分授南山九疑峰下體城三間許崩頹處,令該軍門卽速改築,而定送軍兵,限完築間着實把守事允下矣。將授一員,出番鄕軍二十名定送,改築間着實把守之意,敢啓。傳曰,知道。
李壽鳳,以賑恤廳言啓曰,因傳敎,工匠等七十四名,各米一斗式題給之意,敢啓。傳曰,知道。
尹勉升,以兵曹言啓曰,今此彰義宮擧動時,軍兵環圍刁斗等節依例爲之事,分付該軍門,何如?傳曰,允。
尹勉升,以禁衛營言啓曰,去夜無犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜無犯夜人無所捉之意,敢啓。傳曰,知道。
上在彰義宮。
鄭順采啓曰,都摠府郞廳,兵曹郞廳來言,闕內各處入直軍兵夜巡檢之意,敢啓。傳曰,知道。
辛卯九月十七日午時,上詣靈壽閣擧動入侍時,行都承旨魚錫定,左承旨金致讓,右承旨趙,左副承旨李壽鳳,右副承旨尹勉升,同副承旨呂善德,記事官鄭澤孚,假注書宋民載,記事官柳雲羽·呂萬永,以次隨駕。上具翼善冠·袞龍袍,以步輿出通陽門外,降輿乘輦。藥房都提調金致仁,提調洪名漢進前訖,致仁曰,聖體夜間,若何?上曰,一樣矣。請進湯劑,上進御訖,仍詣靈壽閣,降輿展拜後,上御耆英館,上曰,耆社諸臣入侍。判敦寧李益炡,知事南泰齊,行司直安允行·邊致明進伏,上曰,耆社作帖,盡爲之乎?益炡曰,徐命臣作故,而錄中姑未刪去矣。上曰,持來。益炡持入進前,上披覽後,命書傳敎曰,今逢此月,誠千千萬萬料表,是誰賜是誰賜?近者餘懷憧憧之中,無耐此心,特來靈壽閣,先拜坐館,召諸耆耉,許多耆耉,只見四人,此心一倍。取覽新圖帖,其中尹汲·尹鳳五·李之億·李吉輔,其雖莫見,依俙其樣,噫,悵缺曷諭?各其家子,衣資食物題給。雖未見圖像,故耆耉金尙翼·金尙重,于今焉在?予心愴然,其子一體衣資食物題給,以表予意。益炡曰,今月與他有異,而耆社君臣,一堂齊會,此則漢唐·宋古未有之事,特許一字兪音,以解臣等之抑鬱焉。上曰,雖萬請半字兪音,難矣。益炡曰,不欲張大,自耆杜辦設四五床,與耆社諸臣一日會宴好矣。上曰,大臣輩亦欲參入則其亦難矣。泰齊曰,此重臣之所奏,實合臣等之意,而聖世之爲一美事,亟降兪音,臣所望也。致明曰,不必欲張大,而彼重臣欲自擔當之計也,更勿下如此之敎,特許一字兪音焉。上曰,卿等何以出此怪言也?予心已固,卿等退而休處,可也。益炡曰,聖敎雖如此,亟下一兪字,然後臣等可以喜而退去矣。上曰,雖皷舞而去,萬無聽施矣。益炡曰,又有所懷者矣。上曰,何事也?益炡曰,宗臣皆蒙蕩滌,而花城君獨漏矣。上曰,然耶?花城君下敎,特爲蕩滌。命書傳敎曰,右承旨許遞,李壽鳳爲承旨,牌招隨駕,房依前。因命耆社諸臣退出,上曰,工曹及彰義宮歷臨事下敎。命書傳敎曰,寶差備侍衛蛟龍旗,皆道上留住。上乘輦,詣工曹降輦,奉審碑石後,命書傳敎曰,予懷憧憧,特臨于此,此中工匠,令該廳題給斗米。上仍詣彰義宮後,諸臣以次退出
辛卯九月十七日酉時,上御日閑齊,領左相·兵判·營建堂上同爲入侍時,領議政金致仁,左議政韓翼謩,戶曹判書蔡濟恭,禮曹判書鄭弘淳,工曹判書金時默,兵曹判書趙曮,左副承旨李壽鳳,假注書宋民載,記事官柳雲羽·呂萬永,以次進伏訖。上曰,先來入來與否,待明日當還宮矣。致仁曰,事之順成,預可度也,而他國遠地之事,何可以今明日必爲速待乎?上曰,副使之病差與否,亦未聞知,甚可菀也。致仁曰,今則似可病差矣。上曰,還宮時路由夜晝介事及斥堠伏兵勿爲事。出榻敎鄭弘淳曰,各陵碑本,惑書崇禎紀元後幾年,而不書年月,或書年月,今番則依昨年貞陵表石時例,書年月乎?上曰,依爲之。弘淳曰,今次表石前後面草圖書,戊寅年五陵碑役時,一體啓下本曹,而今已年久,當更爲書入矣。上曰,依爲之。上曰,會議事,何以爲之?趙曮曰,當初通一道釐正,而左道一二邑,因邑民不願而不爲矣。左道之獨有弊端,蓋以賜牌奴婢之多劃於左道各邑,而地部則不許元額之減數故也。領議政金致仁曰,所謂己卯釐正,卽以奴防軍,移充於貢奴査頉之代者也,卽今則奴軍尙有餘數,庶可依前移定,而前頭奴軍已盡之後,則又將何以變通耶?左道奴婢,素多賜牌之偏於左道,亦勢也,自庚辰至今年賜牌之數,至於近三千口,而他部則不許減額,一準前掏,此法不改,此弊何時可已乎?審理使云云,是皆己卯釐正後復生之弊,初非右道釐正時,左道獨不蒙惠而然也。然左道之弊,今又如此,則不可以曾經釐正而置之,分付道臣,左道奴婢應頉者,一一査減後,以實在之防軍推移,分排於闕額防軍,則代以良丁,一如己卯之爲,則猶可以少救目前之急矣。左議政韓翼謩曰,寺奴婢比摠定式後,自有一定之數,加減不得,賜牌每出元數之外,而戶曹不許計減,多少弊端,皆從此出,凡應頉之類,如使査實許減,庶矯其弊矣。上曰,今聞所奏,左右道本無異,今乃詳知,以此分付,俾有實效,此後賜牌請得時,其雖望定,若或偏也,道臣狀聞校正。致仁曰,審理使林鼎遠,又以金海·熊川換軍事仰達矣。水陸軍換定,其議已久,而迄未得變通者,誠以事係更張,有難輕議故也。此則不過一二邑事,而異於大叚更張,兩處民情,果皆願從,無他掣碍之端,則許換除弊,不心靳持,令道臣更加詳問兩邑,論列狀聞後,稟處,何如?上曰,依爲之。諸臣以次退出。
上在慶熙宮。停常參·經筵。
大殿·王世孫遣宮官問安。答曰,知道。
政院·玉堂·藥房口傳問安。答曰,知道。
朝廷·二品以上·六曹堂上口傳問安。答曰,知道。
傳于魚錫定曰,回駕後朝廷問安。安徐。
傳于尹勉升曰,諸司預備。
大駕還宮後,政院·玉堂·藥房口傳問安。答曰,知道。中宮殿·惠嬪宮,藥房口傳問安。答曰,知道。
傳于金致讓曰,內局入侍,坐直承旨同爲入侍。
備忘記,今已向昏,此心憧憧,令敦義門護軍,其雖夜深,先來若來,先捧此狀聞,納于政院。
尹勉升,以兵曹言啓曰,依下敎,隨駕駕後禁軍與標下軍兵等處,饋飯之意,敢啓。傳曰,知道。
尹勉升,以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
尹勉升,以禁衛營言啓曰,依傳敎,隨駕將校軍兵等處,設粥分饋之意,敢啓。傳曰,知道。
尹勉升,以禁衛營言啓曰,本營分授南山九嶷峰下體城崩頹處改築時所入石子,今九月十九日爲始,東郊蘆原近處,浮出取用之意,敢啓。傳曰,知道。
尹勉升,以御營廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
掌令任瑎啓曰,物故罪人得輿以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。金柱泰卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理,請還寢定配罪人金柱泰減等之命。罪人五得所犯,實是前古所無之變,偸取情節,萬萬凶獰,酌處之命,雖出於聖上好生之德意,論以國法,不可容貸,請黑山島爲奴罪人五得依律處斷。罪人吳益祥承命摘奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥依律處斷。
辛卯九月十八日辰時,上還宮入侍時,行都承旨魚錫定,左承旨金致讓,右承旨趙,左副承旨李壽鳳,右副承旨尹勉升,同副承旨呂善德,記軍官鄭澤孚,假注書宋民載,記事官柳雲羽·呂萬永,以次隨駕。上命書傳敎曰,爲三軍其雖回駕,今日資政殿,當竟夕以待,先來若來,政院卽奏。藥房都提調金致仁,提調洪名漢進伏訖,致仁進前曰,聖體調攝,若何?上曰,一樣矣。請進湯濟,上進御後,上乘輿還入大內後,諸臣以次退出。
辛卯九月十八日申時,上御資政殿。藥房入診時,都提調金致仁,提調洪名漢,副提調魚錫定,假注書宋民載,記事官柳雲羽·呂萬永,醫官方泰輿·鄭允協·金季良·吳道炯·柳光翼·徐命緯·李以材·金孝儉·許,以次進伏訖。致仁進前曰,聖體,若何?上曰,一樣矣。請進湯劑,上進御,泰輿等診候後,以次進伏曰,脈候左右三部調均,滑體亦好矣。上曰,先來與使行往還日字同乎?致仁曰,不同矣,數日日子先後差遲,而且伏聞又有遲滯之端矣。上曰,何故?致仁曰,有間路,而合氷之時則直渡間路,故日子少縮,水散之時則遵其大路,故日子數三日差遲矣。上命承旨讀奏狀啓未訖,上曰,已知之,置之,可也。上曰,京畿水使金範魯狀啓,卿其詳見,關係一律,卽地覆奏,可也。領議政金致仁曰,此是松田犯斫監官·山直用法及該鎭僉使請罪之狀也,諸道封山禁松大中十株犯斫人梟示,卽中間定式,而今此德積鎭被捉松木,計其作束,數爲幾束云云,則其非株松可知,帥臣之擬以一律,未免太過。且監官等所供,捧稅於犯斫各人云,則手犯偸斫,似不止於監官·山直,分付帥臣,更加嚴査狀聞後,稟處,何如?上曰,依爲之。其他所請,令攸司稟處。諸臣以次退出。
上在慶熙宮。停常參·經筵。
藥房都提調金致仁,提調洪名漢,副提調魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。先來寥寥,予心沓沓,加便香附,初則有效,其氣猶前,是皆憫也,待敎入侍,曉長甚於夜長,誠憫誠憫,心雖在此,而心在舊邸矣。
中宮殿·惠嬪宮,藥房口傳問安。答曰,知道。
傳于魚錫定曰,皇恩編奉安時,當爲祗迎整齊。
祗迎罷後,政院·玉堂·藥房口傳問安。答曰,知道。
備忘記,夜夢興懷,向者其雖惟昔,只見甲戌生,而豈暮年追慕意乎?年八十五歲人,八十四歲人,七十九歲人,當德游堂饋麪肉,其能來人,皆令扶杖以來,該房待令。
傳于尹勉升曰,今日午後,當爲次對,待令。
尹勉升啓曰,大臣·備局堂上,依下敎來待矣。
傳曰,大臣·備局堂上引見。
傳于尹勉升曰,今日旣已直宿,此後承旨,房順房。
兵曹口傳政事,僉知作闕單姜始顯,僉知單李敬中,同知單高夢聖·尹昌東·金弘得·李仁普·申鏶。
吏曹口傳政事,果川縣監單吳道炯。
傳于尹勉升曰,騎馬三匹立之,宣傳官一員待令。
又傳于曰,騎郞坐廣達門·建明門內,中官處所守直軍士點考。
又傳于曰,東學·南學闕直,捧傳旨,
吏曹口傳政事,高道原贈戶曹參判,高晦贈左承旨,高省久贈司僕正,申命鼎贈戶曹參判,申㦢贈左承旨,申粹一贈司僕正,金斗南贈戶曹參判,金址贈左承旨。
尹勉升,以武臣堂祿試射所差備官,以試官意啓曰,臣等昨日開場,動駕相値,依例停止,今日繼射事草記,啓下矣。今日還宮後,臣等來詣試所,卽爲開場,而未及畢試,日勢已暮,明日仍爲設行之意,敢啓。傳曰,知道。
金致讓,以內醫院官員,以都提調意啓曰,駝酪粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
尹勉升,以訓鍊都監言啓曰,去夜無犯夜人被捉之意,敢啓。傳曰,知道。
又以左右捕盜廳言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人被捉之意,敢啓。傳曰,知道。
兵曹判書趙曮疏曰,伏以,臣向叨春官,猥陳辭章,及承十行溫批,尤增憫蹙,自念踪地,實未可以束帶立朝,而適當動駕之時,特牌俯臨,辭敎嚴截。臣於是,不得不冒沒承膺,忽於路上,伏奉本兵移除之命,逃遁無所,又不得不蒼黃入肅。自顧處義之乘當,滿心慙恧,宜卽控辭,而連値試役有命,誕辰在邇,遂乃淟涊蹲冒,已曆旬日,廉防之虧壞,殆無餘地。假使臣初無情病之可言,顧此戎垣司命,旣非疎迂如臣者所可堪勝,文苑章誥,又非魯莽如臣者所宜虛帶,而今乃一畀於臣,有若臣文武通才者然,其辱名器而駭物情,當如何哉?噫,臣之兄弟三人,聯武登朝,匪才叨寵,未有溳埃之報,徒切滿盈之憂,日前隆武之試射也,臣與臣弟,承命耦射,竝受皐比,更蒙御詩之頒降,追提往事,恩言懇摯,寶墨輝映,瞻聆動色,臣雙擎跪讀,不覺涕泗之被面,曾未多日。又推體物之深仁,特許臣兄臣之休致,宣敎進前,寵渥隆洽,兄弟同侍,感祝冞切,因此而聖念追及於先臣,親綴祭文,卽下致祭之命,恩數聯翻,曠絶今古,不但臣闔門之頌感泣。若使先臣有知,泉下宜圖結草之報,在臣兄弟,雖赴湯蹈火,固不避筋力奔走,又何敢辭,而不幸貞疾在臣,便成癃廢,實是通朝之所共憐,抑亦聖明之已俯燭也。近年以來,素患癖積,漸益膠固,橫亘胸腹,時時衡上,輒致昏窒,晝夜叫痛,殆無片暇,一日所啖,不過數匙,而猶復痞滯,達宵呻楚,形容換脫,神精消耗,平居凜凜,恒若篤老之人,今於司馬劇任,雖欲强策,其勢誠末由矣。苟令臣有一分可堪之勢,則豈敢故爲此飾讓之辭,以自歸於孤恩負德之科耶?恩命之下,遽事煩聒,極知悚惶,而莫重軍任,有不可虛縻,玆敢略暴肝膈之懇,仰瀆崇嚴之聽。伏乞聖明,俯燭臣疾病之實狀,亟命削臣本兼諸任,使重務無曠,微分粗安,不勝萬幸,臣無任屛營祈懇之至,謹昧死以聞。答曰,省疏具悉。於卿雖曰,不獲,行公多日,若是陳章,已涉過矣,雖前日與兩局有異,則今非將臣,文武二字,亦涉過矣。莫重此任,豈可朝除夕遞?事當特給而待職任賜批,況卿兄旣已曲循,則卿何心若是過讓乎?其勿辭行公。
辛卯九月十九日辰時,上御延和門外。皇恩編祗迎入侍時,行都承旨魚錫定,左承旨金致讓,右承旨趙,左副承旨李壽鳳,右副承旨尹勉升,同副承旨呂善德,記事官鄭澤孚,假注書宋民載,記事官柳雲羽·呂萬永,以次侍立訖。上具翼善冠·袞龍袍,以步輿出通陽門時,上曰,所去冊名,承旨讀奏,致讓讀奏。仍詣延和門降輿,上曰,引儀不卽唱,汰去。祗迎後仍步詣建明門,命書御製訖,藥房都提調金致仁,提調洪名漢進前訖,致仁曰,聖體,若何?上曰,一樣矣。請進湯劑,上進御,上曰,邊致明惜老矣,明年洽滿八十,當加資乎?致仁曰,然矣。上曰,以其子得讓之故加資耶?致仁曰,雖非得讓,年滿八十,則例有加資,而以得讓之榮,七十曾已加資矣。上曰,昨夜軍號知入。澤孚知入,上還爲乘輿入大內後,諸臣退出。
辛卯九月十九日午時,上御德游堂。老人入侍時,左承旨金致讓,假注書宋民載,記事官柳雲羽·呂萬永,以次進伏訖。上曰,注書出去,朝官與士人先爲率來,民庶則使之來待門外。民載承命出來,率入進伏,上曰,八十四五歲人從近進前,以次進伏。上下詢其年歲及職姓名後,命書傳敎曰,今者此擧,進慕勝言,召見饋饌,此豈飽也,而非帛不煖,漢帝旣云,各賜〈表〉裏一疋。前同知姜壽奎,五衛將田致雨作窠,其代特授,帳殿謝恩,亦給表裏,知事申慶普亦給表裏。同知金時敎,豈特癸酉生,卽宣懿皇嫂娣夫也,予懷一倍,聞今窠同知云,亦給表裏,生員李敬中,以儒巾儒衣入侍。噫,今見于此,豈無表心?特授實僉知,其皆口傳下批,亦令謝恩于此。上曰,承史亦令饋饌。上曰,翰林柳雲羽,曾聞有老親,果有之乎?雲羽曰,家有八十八歲老祖母矣。上曰,然則捨其老祖母,長日鎖直,予心不亦憫乎?雲羽曰,老祖母常以爲,姑無大叚病故,勿以爲慮,着念供職云矣。上曰,其心尤貴矣。仍命書傳敎曰,思其父而下問,翰林柳雲羽祖母年八十八云,其亦貴也,令該曹衣資食物除給,以表予意。又命書傳敎曰,今日召見老人中,李敬中旣已加資,況其前緋玉者乎?且其中高夢聖其耆耉,甲子此人尙今在,其亦異事,老老傳旣云況此耆耉乎?高夢聖·尹昌東·金弘得·李仁普·申鏶,一體加資,加設同知啓下,口傳下敎,上曰,士夫老人先出,注書又出去,民庶老人使之率入。民載承命出來,率入進伏,上命饋饌後,命書傳敎曰,崔二世·李知發·李奉男·崔五松·金壽星·李百根·元太貴,年近九十,尙今緋玉,特爲加資。金重三,尙今角圈,竝加資,朴重根·董世彬·李廷和·高老成·李持弘·徐善興·徐世昌·金勵興·閔昌遇·金世巾·方守坤及曺廷過·李震輝·尹乭伊·金守億·崔同進,各加階,堂下一體帖加成給,士夫耆耉,旣賜帛,常漢耆耉,令該廳各給米五斗,以表此意。上曰,引儀汰去,安徐。出榻敎諸臣以次退出。
辛卯九月十九日未時,上御集慶堂。大臣·備局堂上引見入侍時,領議政金致仁,左議政韓翼謩,副司直具善復,刑曹判書沈鏽,禮曹判書鄭弘淳,判尹李景祜,吏曹參判李潭,右尹張志恒,大司鍊沈鑧,掌令任瑎,校理趙昌逵,右副承旨尹勉升,假注書宋民載,事變假注書李東夔,記事官柳雲羽·呂萬永,以次進伏訖。致仁曰,聖體調攝,若何?上曰,一樣矣。上命承旨讀兵判疏,上曰,若此之人,見之稀矣。果有通朝共知之病乎?致仁曰,然矣。上曰,年,幾何?致仁曰,已踰五十矣。命書疏批。致仁曰,月食已過,禮部回咨,依例選出,正書安寶,別定禁軍,給馬下送灣府,俾爲次次傳送北京之地,何如?上曰,依爲之。致仁曰,在前則凡於祭享,若有三司中塡差之命,則雖於館職,有所遭不行之人,事係往役,不敢不進。昨冬館錄所遭諸人,則竝與差祭而力避,該曹從而曲循,太廟大祝,曾有成命,而雖當苟艱之時,亦不擧論,處義旣過,事體未安,此後則另加申飭,俾不得引義於差祭之時宜矣。上曰,其涉駭然,嚴飭該郞,若曲循不差,則亦嚴處,一體申飭。致仁曰,聞以同罪而未蒙敍者多,如前判書李昌壽·李翼元,前騎堂尹得雨,前都憲兪彦述,今皆被敍,其時同罪諸人,亦宜有一體處分,故敢達矣。上曰,一體敍用。致仁曰,醫官金季良遭故,內局事可憫矣。加平郡守吳道炯,此時不宜遠在,而果川縣監,適方有窠,分付移差,俾便往來,何如?上曰,依爲之。上曰,吳道炯移差。口傳擧行事。出榻敎命書傳敎曰,今聞守令換差所奏,乃聞金季良遭故云,非特於此局,予常恃矣。深思今於召見耆耉人後,聞此報,其年亦此中一也,豈無示意?令該曹恤典擧行。致仁曰,卿宰之入闕中而不謝兼帶,曾有申飭之敎,而昨見春坊分撥,則右賓客趙曮,以未肅拜懸錄,事體已爲未安,而政院之不請推,亦涉不察,兵曹判書趙曮·當該承旨,竝推考警責,何如?上曰,事體駭然,趙曮從重推考,不爲請推當該承旨遞差。弘淳曰,前郡守李謙鎭,以其無子,願取其八寸兄故縣監廷鎭第三子霽爲後上言,而啓下該曹,覆啓蒙允矣。廷鎭妻趙氏今又上言,陳其不可許與之意,至曰,雖有三子,而一子則出後其伯父,奉其祖祀而無子,次子卽主其禰祀者而又無子,只霽有子,他日祖禰兩祀之托,專在於此,決不可許其出後於人云。論其情理,似不可歸之於猥濫之科,而旣有當初判付,臣曹有不敢擅便,敢此仰達矣。上曰,大臣之意,何如?領議政金致仁曰,臣常以爲得子者之悲,有甚於與子者之情,而以禮律言之,非大宗與勳臣,大臣奉祀有關係者,則父母之所不許,不可强令出後,此爲難處矣。上曰,於此於彼,非强迫者,依趙氏上言,前判付勿施。出擧條翼謩曰,倭人出來已久,而以其違越事例,不許接待矣。今聞渠亦知罪,卽欲還入,以不納書契之故,尙今淹滯云,分付東萊,如例許接,卽爲入送,似宜矣。領議政金致仁曰,自前裁判倭出來也,毌論其言之可從不可從,元不許接待之規。雖以今番事言之,其猥屑可駭之言,不過任譯輩私酬酢,此不當上聞於朝廷,故前萊伯,旣已特敎嚴處,而至於差倭書契,別無規外之語,該曹回書,亦當循例而已。聞萊府責諭之後,渠亦自知其非,㩁謝不已云。若得回書,似必卽還,而比則惟當付之萊府舌頭云云,考見前例,此亦從前書契中套語矣。上曰,諸備堂之意,何如?刑曹判書沈鏽曰,向來邊倅,旣已嚴處,則回書有無,不可循例,在國體別無所損矣。副司直具善復曰,書契不捧而久留,反有弊焉,事件有異,終不如捧書契而速爲入送矣。禮曹判書鄭弘淳曰,邊倅處分,是國內事,書契捧納,關係交隣,體叚各異,恐不必以此而持難於彼矣。判尹李景祜曰,頃者東萊府使處分,蓋以輕先上聞,而差倭之不欲回還,亦有執言,則不必以前日處分爲拘矣。副司直李章吾曰,旣與書契事有異,非朝廷所可幹矣。吏曹參判李潭曰,書契之捧不捧與邊倅處分,事件差異,恐不必以此爲拘矣。右尹張志恒曰,書契辭語,果無狡詐情跡,則以東萊府使處分,似無所拘矣。上曰,初則聞甚可駭,今聞所奏,此二字匪今斯今,於前萊伯,業已嚴處,事已自消,一向相持,亦非交隣之道,依爲之。以上出擧條鑧曰,請還寢鍾城府爲奴罪人天大酌處之命,依律處斷。上曰,勿煩。鑧曰,請崔百男邊遠定配。上曰,勿煩。鑧曰,請大靜縣爲奴罪人仲義依律處斷。上曰,勿煩。鑧曰,請黑山島爲奴罪人五得依律處斷。上曰,勿煩。一行刀割瑎曰,請還寢東呂·址淳等還配之命,更令王府嚴鞫得情。上曰,勿煩。瑎曰,請還寢定配罪人金柱泰減等之命。上曰,其勿復煩。瑎曰,請黑山島爲奴罪人五得依律處斷。上曰,勿煩。一行刀割瑎曰,請巨濟府充軍罪人吳益祥依律處斷。上曰,勿煩。諸臣以次退出。
辛卯九月十九日申時,上御集慶堂。藥房入診入侍時,都提調金致仁,提調洪名漢,副提調魚錫定,記事官鄭澤孚·柳雲羽·呂萬永,醫官方泰輿·鄭允協·徐命緯·李春敷·金孝儉·許,以次進伏訖。致仁曰,俄者酬應老人之餘,聖體,何如?上曰,一樣矣。高夢聖之相,異於他人矣。致仁曰,然矣。上曰,俄以所受床給于翰林,以其有老親故也。致仁曰,聖上恩澤,無不及之,而臣等之忱誠,無由上達,下情豈不抑鬱乎?上曰,絶勿此等語也。致仁進湯劑,上進御,致仁請診候,上曰,只兩廳首醫爲之也。泰輿·允協以次診脈候,退伏奏曰,脈候左右三部度數調均,而滑體亦一樣矣。上曰,藥房先退。諸臣以次退出。
上在慶熙宮。停常參·經筵。
藥房都提調臣金致仁,提調臣洪名漢,副提調臣魚錫定啓曰,伏未審夜間,聖體調攝若何,痰候,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。昨見三耆耉,心千隕慕萬倍,隨更以覺,誠悶誠悶,此時先來,一何寥寥乎?雖云今加五百里,一日若進二十五里,十日當二百五十里,二十日準五百里,若間三十里,其來必多日,其事順成,彼中皆安,其豈若此?是予夙宵沓沓者也,此時氣何可諭?待敎入侍,可也。
中宮殿·惠嬪宮,藥房口傳問安。答曰,知道。
備忘記,昨聞諸耆耉,皆曰,初昏入睡,睡覺曙云,予則僅睡數點,今曉撤漏後入睡,覺聞一樣,故呼寫問候批答,復入睡成夢而覺聞焉,亦一樣,涔涔枕席,曷勝沓沓?
備忘記,昨日擧措當該承傳色昏暗,司謁輕着申德龍下敎,安徐。
備忘記,此正風高時,而風聲氣眩,瞻燕用心矣。
備忘記,問候批答旣諭,今日尙今寥寥,曷勝沓沓?今雖夜長,豈比冬夜,而聞更鼓時,猶知某更某點,報漏旣撤,乍睡旋醒,多則三次,少則二次,近者特甚,何抑何耐?明年八十歲,一時食五合,一宿踰五更,此以年爲滋味已然。且八旬有五人,能爲五衛將,與頃年一衛將同,今人對前人,其可知也,自製衣而着其子,其亦知矣。然今諸耆耉,能受子孝,予則只見其人,可謂孝乎?其況今月,追慕萬倍?且會殿只瞻西郊,其於來月,惟瞻東郊,且於此時,心在先來,何堪何堪?曾於先來,何料今日?此正若古人居守成,豈知創業者也?其亦沓沓也,朝霧若予氣,日高霧消,今待者,鳳城消息也。
以承傳色口傳下敎曰,再明世孫生辰,其日有飮食,欲賜諸耆社堂上,可來則來,病難强則待後日下敎,調攝入侍事,傳于儒臣。
傳于趙曰,內局入侍儒臣,持問答同爲入侍。
備忘記,軍職試射時,崔景岳片箭二中,依例加資。
金致讓,以賑恤廳言啓曰,依傳敎,常漢耆耉四十五人,各米五斗式郞廳親執題給之意,敢啓。傳曰,知道。
尹勉升,以刑曹言啓曰,因京畿水使金範魯狀聞,該鎭僉使罪狀,令攸司稟處事命下矣。德積鎭前僉使李益鎭,係是朝官,移義禁府處斷之,何如?傳曰,允。
尹勉升,以義禁府言啓曰,京畿水使狀啓據刑曹啓辭內,德積僉使李翊臣,移本府處之事允下矣。李翊臣時在任所云,依例發遣府書吏,交代後拿來,何如?傳曰,允。
李壽鳳,以禁衛營言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
掌令任瑎啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。金柱泰卽賊潤之子,只施定配之律,於渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲平人,使之晏然行世,寧有如許道理,請還寢定配罪人金柱泰減等之命。罪人五得所犯,實是前古所無之變,偸取情節,萬萬凶獰,酌處之命,雖出於聖上好生之德意,論以國法,不可容貸,請黑山島爲奴罪人五得依律處斷。罪人吳益詳,承命摘奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥依律處斷。
辛卯九月二十日未時,上御集慶堂。藥房入診入侍時,都提調金致仁,提調洪名漢,副提調魚錫定,記事官鄭澤孚·柳雲羽·呂萬永,醫官方泰輿·鄭允協·徐命緯·李以材·金孝儉·鄭潙,以次進伏。致仁曰,風日甚不佳,聖體,何如?上曰,一樣矣。寢睡·水刺之節,亦何如?上曰,亦一樣矣。仍進湯劑,上進御,致仁請診候,上許之,泰輿等以次診脈候,退伏奏曰,脈候左右三部度數調均,而滑體亦一樣矣。上曰,昨日耆耉之人皆善睡云,而予則乍睡乍覺矣。致仁曰,無思無慮者善睡矣。上曰,翰林之祖母今年八十八歲云,稀貴矣。致仁曰,然矣。近來醫官苟且,鄭允說冠帶常仕,何如?上曰,飭已施,鄭允說敍用,依前入屬。出傳敎名漢先退,上曰,金時敎予果忘之矣,頃見之,尙能精强矣。致仁曰,然矣。上曰,具善復予曾以爲徒善矣,久使而見之,爲人好而無鈍矣。致仁曰,百執事可堪之人也。上曰,年,幾何?致仁曰,五十四矣。上曰,今番殿講科擧人,誰耶?錫定曰,朴東俊也,在於湖中云矣。上曰,藥房提調持湯劑更爲入侍。出榻敎名漢持湯劑進伏,致仁進湯劑,上進御,上曰,守廳承旨入侍。出榻敎賤臣承命出來,與同副承旨呂善德偕入進伏,上曰,藥房先退。諸臣以次退出。
辛卯九月二十日申時,上御集慶堂。儒臣入侍時,校理李,修撰金尙集,同副承旨呂善德,假注書宋民載,記事官柳雲羽·呂萬永,以次進伏訖。上曰,儒臣上下番讀奏問答。讀訖,上曰,承旨入來乎?善德曰,進前矣。上曰,注書讀奏。民載,讀至數編,上曰,其止之。上親書御製,命授兩儒臣,而上曰,李之家在何處?曰,舊宅在鑄洞,而今則頹圮,故方移居竹洞新舍,而延平府院君旌門,尙付在舊家矣。上曰,兩儒臣,一則同甲之孫,一則同甲之子也。今乃見之,愴凜益深矣。仍命書傳敎曰,入侍兩儒臣皆受御製,其令詣家,他儒臣二人替直,又命書傳敎曰,再次莫見,今問儒臣,果不若前云,令該司其給參補材,以表予意。諸臣以次退出。
上在慶熙宮。停常參·經筵。
藥房都提調臣金致仁,提調臣洪名漢,副提調臣魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。先來夙宵以待,昨已喩業亦諭,何心建功?待敎入侍,雖然風靜心靜,正予時氣何諭,禮記二十歲可以衣裘帛,今予二十日,已着毛裘衣,初冷若此,深冬可知。今年惟此,其況成來,着毛裘待先來,若問苟且人,予當爲先。
中宮殿·惠嬪宮,藥房口傳問安。答曰,知道。
備忘記,遼瀋逕道,渠何而知也?其便則若江淸月近人,雖五百里,曰百里,其豈若憊也?若何者爲沙何者鷗?百里爲五百里,昔李時聖年踰六十,爲東平尉軍官,以年八十,因子求先來來,予功時見矣。近者軍官輩雖年少,而己皆任便,曾已諭矣。推看春坊持來日記,於今若平安道,豈云百里十里?其事順成,雖在乎彼,先來速來,惟在乎人,雖來尙在彼中乎,歸到我境乎?今予一心,夙宵憧憧矣。
備忘記,其勤可尙,掌令任瑎爲掌樂正。
李壽鳳,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
藥房口傳啓曰,臣等旣承傳敎入侍之批,竟日顒俟,召命不下,今則報申久矣。下情曷勝悶鬱?日候初寒,尤宜加意於保護之節。伏乞暫許召見,亟進湯劑焉,惶恐敢啓。無批答。藥房口傳再啓曰,臣等冒陳口啓,顒俟兪音,日勢已暮,批旨亦靳,當此風寒猝緊之時,日再進御之湯劑,尙未一進,區區下情,轉益焦悶,玆敢相率詣閤,復此悶瀆,亟許臣等持湯劑入侍,千萬伏望,惶恐敢啓。答曰,批答已諭,欲守予志,其止之。
藥房口傳三啓曰,臣等詣閤再啓,聚首顒俟,及承批旨,大失所圖,臣等雖甚愚迷,豈不知此時聖意之切於企待,而他國遠外之事,有不縣度而指期,則惟當靜俟其畢境須成而已,因此而過,聖慮不許,當進湯劑,豈非過中乎?臣等職忝保護,萬萬焦悶,又將冒罪煩瀆。伏乞亟加三思,暫許入侍,仍進湯劑,千萬至祝,惶恐敢啓。答曰,欲觀明朝,方許入侍,予志所守固矣,其止之。
藥房口傳四啓曰,臣等誠意淺薄,荐承批旨,輒敎以止之,何聖上之牢拒至此耶?從前湯劑之不進,或由於追慕,或由於煩惱,過中之中,猶有所執,而未有若今番之尤爲過中。雖伏承明朝入侍之敎,今日湯劑,未得奉進之前,職在保護,其敢退出乎?亟回聖心,卽許入侍,千萬懇祝,惶恐敢啓。答曰,欲就寢,其止之。
藥房口傳五啓曰,臣等連承止之敎,益切焦鬱之忱,顧今先來之期,雖或過限,是何與於藥院之事,而牢拒當進之湯劑,一至於此耶?此莫非臣等誠淺之致,在聖明,亦豈不爲萬萬過中之敎乎?更鼓已動,瀆擾爲罪,而保護之道,不得請則不敢止。伏乞暫借方寸之地,俾伸悶隘之情焉,惶恐敢啓。答曰,欲就寢,其止之。
藥房口傳六啓曰,臣等連伏承欲就寢其止之敎,苟可以已,則顧何敢復事瀆擾,而再進之湯劑,尙未一進,則恭承聖敎,遽然退去,豈可曰,盡保護之責乎?趨登前席,奉進湯劑,不過霎時間事。伏乞亟降兪音,以副顒祝焉,惶恐敢啓。答曰,方欲就寢,何如是乎?其止之。
傳于魚錫定曰,其君就寢時,中官連爲來稟,中官不傳而然,當該中宮,開陽門外待令。
趙,以內醫院官言,以都提調·提調意啓曰,醫官鄭允說敍用,依前入屬事命下矣。令該曹口傳付軍職,冠帶常仕,何如?傳曰,允。
李壽鳳,以兵曹言啓曰,昌德宮·昌慶宮差備內窓戶春秋摘奸事,曾有定式矣。依例發遣本曹郞廳與戶曹郞廳,眼同摘奸之意,敢啓。傳曰,知道。
呂善德,以兵曹言啓曰,今九月二十一日長湍居幼學尹宗赫,自興化門入來,差備門外擊錚,依例令攸司囚禁治罪,當該守門將金命峻,依定式推考,何如?傳曰,允。
李壽鳳,以御營廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
上在慶熙宮。停常參·經筵。
夜一更二更,電光,灑雨或下雨,測雨器水深五分。
藥房都提調臣金致仁,提調臣洪名漢,副提調臣魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心憧憧,氣何諭?待敎入侍。
中宮殿·惠嬪宮,藥房口傳問安。答曰,知道。
王世孫生辰,政院·玉堂單子問安。答曰,知道。大殿·中宮殿·惠嬪宮·嬪宮,政院·玉堂口傳問安。答曰,知道。
備忘記,再明日當祗迎,儀注安徐,入直侍衛,只入正時,皆依前。
備忘記,旣下敎,耆室諸臣中其可以入來人,從容來待。
傳于趙曰,內局入侍耆老諸臣,竝同爲入侍。
備忘記,曉何若是者?其欲曰,晝夜興準,夜則果也,亦欲曰,報漏速而然,近日報漏太遲則可也,豈速已然?撤漏後予則曰,且添三更,可也。雖因月色而莫知,月色自月色,曙色自曙色,曰欲此而若此,曰欲彼而若此,只瞻燕雲,而用心憧憧,其待曉曙而惟問沓沓,待曙憧憧,問曙沓沓,暮年心若何心若何?昨聞如予年耆耉,徹宵睡欠足,晝且眠而補欠云,此人何人,予則何人,而一何若此?呼寫已畢,問曙猶然,誠沓沓憧憧。
備忘記,先來探問鳳城下敎,今已六日,祗受狀聞,其亦寥寥,其君用心若此,而彎尹何敢稽滯?令備局申飭。
傳于尹勉升曰,俄者灣尹申飭備忘,置之,勿出朝報。
以承傳色口傳下敎曰,分付敦義門護軍,先來若來,則自西小門入來事,分付,卽爲來稟,則當下標信矣。
尹勉升,以訓鍊都監言啓曰,去夜犯夜人無被捉之意,敢啓。傳曰,知道。
又以左右捕盜廳言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人被捉之意,敢啓。傳曰,知道。
司直金始煐疏曰,伏以,天體滋至,寶算彌隆,虹流之聖節已過,川至之茀祿益茂,於萬斯年,中外均忻,況臣躬被壽考之化,跡添耆英之列,歡欣頌祝,豈浚於人,而不幸夏秋以來,暑濕所祟,賤疾纏綿。脚部瘡㾿,又從添劇,庭戶跬步,亦必須人,禁闥出入,無望自力,誕彌候班,竟闕常禮,身淹床笫,夢繞軒墀,瞻望宸極,但有耿結,日昨英閣宣召之命,便殿饋麫之恩,俱是曠絶之盛擧,而臣獨一味澌頓,欲起還仆,竟未祗承,旣悚且缺,無以爲懷。乃於千萬夢想之外,臣子臣尙集,退自前席,手擎御書,口傳恩諭,臣於昏囈之中,蹶然驚起,祗受拜讀,天香熏襲,寶墨輝暎,至於代見之敎,悵然之諭,此誠從古人臣所未得者。父子聚首,感淚被面,矧玆參科之持頒,尤出悶恤之聖意,從今一縷之苟延,罔非天地之洪造,是何曠世之異恩,偏及於虧分之一賤臣也?噫,臣之毛髮頂踵,皆殿下賜也,一息未泯之前,區區所自效者,唯在於每隨耆臣之後,仰覲日月之光,而衰與病痼,力未從心,此生此世,報答無階,撫躬自悼,生亦何爲?繼伏見傳敎下者,有明日諸耆堂來會之命,而待後日調攝入侍之敎,優游寬假,曲賜體諒,臣是何人,俯軫聖念,至於此極?每恨殘喘如線,瞻天無期,時憑賤息之朝回,伏承聖體之萬安,而今幸賴珍劑之力,病如可强,則敢不竭蹶趨造,以少伸其至願也哉。聖慈俯賜矜察,仍勘臣前後闕禮之辜,以安賤分,千萬幸甚,臣無任隕越祈懇之至,謹昧死以聞。答曰,省疏具悉。卿之登科,已是料表,同在耆社,其亦千千萬萬思不到處,於今此心,追慕而已。至今日三次擧措,少洩鬱懷,卿皆不參,悵然曷喩,業已諒矣,其何若此?卿勿過辭,安意善攝,呼寫已畢,今朝有思,何不添喩?一門三昆弟,俱入耆社,其況六人?予皆見焉,豈特於今異常,古豈有哉?若此雖偶其恙,予則曰,此亦些少造物然矣,益加自護,期於復强。
辛卯九月二十二日巳時,上御集慶堂。藥房入診,耆社諸臣同爲入侍時,都提調金致仁,提調洪名漢,副提調魚錫定,記事官鄭澤孚·柳雲羽·呂萬永,醫官方泰輿·鄭允協·鄭允說·徐命緯·李以材·金孝儉·鄭潙,耆社堂上李益炡·南泰齊·南有容·安允行·邊致明,以次進伏訖。致仁曰,昨日未得入侍,夜間聖候,何如?上曰,一樣矣。寢睡·水刺之節,亦何如?上曰,亦一樣矣。請進湯劑,上曰,先來尙無消息,何心服湯乎?致仁曰,先來之尙未發程,的實無疑,不可以此却湯劑也。仍進湯劑,上進御,致仁曰,今日乃王世孫誕日也,氣候,何如?上曰,一樣云矣。上曰,古人旣有蒼梧山色暮雲中之詩,今番乃覺世孫生辰賀,該曹必也其日依例稟也,而國忌齋戒相値,過國忌後擧行云,而壬子前乙酉後皆依此,而曚然今覺,後豈可因循?此後依此以稟事,分付儀曹。出傳敎致仁曰,此後則王世孫誕日賀儀,儀曹過國忌後,稟達定式耶?上曰,依。致仁請診候,上曰,其止之。名漢先退,上曰,耆社諸臣進前,可也。益炡·泰齊·有容·允行·致明,以次進伏訖。各賜饍,上曰,耆社臣先退。益炡·泰齊·有容·致明退去,命錫定書金始煐疏批,上曰,金始煐家,入耆社者六人乎?致仁曰,然矣。上曰,今耆耉·古耆耉,其雖書賜,靜而思之,予心愴然者,何則?噫,故金左相若魯,年纔六旬,聞此報,其時予自謂曰,此同庚美八字云,而故李左相戊辰節製拆榜時,予亦謂曰,此同庚其能唱第事,予九年之內,一則東郊以兵房承旨隨駕,以善周旋,特資腰金,正卿拜相,皆非常例,今作故相。噫,一相幾年協贊調劑,一相亦然,而此受於其兄者,今者擧措,豈特恩良相?予意一倍,祭文俱製下,故金左相家,令本道致祭,故李左相家,遣左承旨致祭,以表此意。出傳敎上曰,李左相,何年科乎?致仁曰,戊辰節製而庚午唱榜也。上曰,故相爲人極善矣。漢之賈誼,五年之內,位至太中大夫,而九年內大拜,古所未有也。致仁曰,然矣。命錫定書金左相若魯家親製祭文及李左相家親製祭文訖,上曰,藥房提調持湯劑更爲入侍。出榻敎名漢持湯劑進伏,致仁進湯劑,上進御,致仁·名漢先退,命錫定讀奏嶺伯狀聞,統營狀聞,禮曹啓目,慶尙水使狀聞訖,命退出。諸臣以次退出。
上在慶熙宮。停常參·經筵。
藥房提調臣洪名漢,副提調臣魚錫定啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。夙宵用心中,兼切憧惕,氣何暇諭?待下敎入侍。
中宮殿·惠嬪宮,藥房口傳問安。答曰,知道。
大駕入憶昔窩後,政院·玉堂·藥房口傳問安。答曰,知道。
傳于鄭象仁曰,今日卽初日,今日供上減饍,而只大殿擧行後,三日同爲擧行,只分付廚院。
又傳于曰,自今日減饍五日。
又傳于曰,只大殿十日減饍。
李聖圭啓曰,左承旨李壽鳳,今日不爲仕進,卽爲牌招,何如?傳曰,允。
備忘記,日氣涼冷,於此弛心,千千萬萬料表,更鼓將撤,聞此,嗚呼,涼德,氣苶亦甚,仁愛眷憐而焉可弛也,而其亦用心者專對也。先來漠然,夜中聞此,其愈萬倍,測身用心,先命減饍,五日復廳,雖加五日,召見耆耉,其亦太康,昨飮建功,大違此心,故何復睡也?尙今開睫,朝者忽惟豐德古事,聞于禮承,昨年昨日,果然興懷,宿於典設,今年昧焉。此亦玉成者,申牌後詣憶昔窩宿,明朝祗迎東郊,呼寫幾畢,先來到焉,於此於彼,爲予指道,先來將見,而心已思焉,當遂予意,政院知悉。
傳于李碩載曰,待下敎以時服指閤,侍衛入直擧行,明日以黑團令爲之。
以承傳色口傳下敎曰,都提調入來,然後當下批答矣。
又下敎曰,碑石今日出去與否,卽爲知入,前後面文字,何時當入乎?知入。
又下敎曰,自政院下諭于關西道臣,聞此萬萬無狀,三軍官三倍道充軍後狀聞。
又下敎曰,首譯待令,前排待令。
又下敎曰,五年來先來譯官之隨行譯院者待令。
備忘記,予自五更致睡前,再次下敎,而政院·儒臣待先來,豈曰用心,而灣府與軍官沓沓,是誰是誰?卽予卽予。
備忘記,予心夙宵若此,而沓沓灣尹,尋色先來,萬古初聞,今曉提醒,焉可弛乎?漢儒傅會,於今信矣。
備忘記,今聞前先來譯官,雖常時日若今日,而今先來何先來,焉敢若此?聞之益駭然矣。
傳干李碩載曰,禮房承旨入侍。
備忘記,噫,此等文字,必也致精,故昨年昨日,崇政殿奉察誌狀,而見其文涕沾,移却薑桂,宿典設,精神索漠而然,便睡初次,若面命卽此也。今來此窩,誠自謝也,聞此心自謂曰,卽予涼德衰耄,致異固然矣,而先來尙今漠然,無乃彼中有事乎,使臣若何乎?懍惕之中,因以撤曙,灣府先來狀聞果到,心少弛,卽承宣召先來軍官,只報渡江,只見陪持,此何景像?雖灣尹,其君用心,庶可知也,而順成二字,昧然無聞,只以例依例使狀聞,只曰在彼使臣狀聞中云,若此而予何解心?曚然沓沓,何若是甚也?旣諭李時成,古事,前者使臣軍官雖追到,譯官則必也先來,而於今見陪持之先來,恐意稽滯,陪持亦人也,渠輩亦人也,馬亦同也,道亦同也,則焉敢若此?況事由於渠,而亦何敢若此?雖見陪持,雖若知本事,裏面何知?沓沓一倍,渠輩若此,再次若面命,何敢云焉?此亦不肖,且三使渡江將晦云,則先來何敢若此?此予不肖,此予不肖,今日紀綱亦墜,萬古所無,亦何云常例?凡諸人事,何敢提諭?予則知聞,先減饍五日,再聞準十日復減饍,政院食後僅修人事,儒臣晝後乃尋察,先來稽滯,萬古初聞,政院儒臣怠慢,亦萬古初也。君自懍惕,臣則怠忽若此,而君爲君國爲國,噫,自撤漏前,其君撤食懍惕,而其臣若是能食,慢忽可勝寒心。予先自飭,十五日減饍撤樂,諸承旨·諸儒臣一竝解見任,南所衛將爲權差承旨。
備忘記,前牧使李聖圭敍用,前承旨李在簡·李碩載·邊得讓·任希敎,參知鄭象仁爲承旨,牌招察任,房順房。三院副提調例兼。
鄭象仁啓曰,新除授都承旨李聖圭以前任楊州牧使,方在解由未出中,何以爲之?敢稟。傳曰,解由勿拘。
傳于李碩載曰,諸承旨·儒臣旣已下敎,大臣箚子亦爲還給。
傳于鄭象仁曰,承旨入侍。
備邊司薦望,以李在協爲義州府尹。
傳于鄭象仁曰,義州府尹首望則其親年老,副望黃㝡彦除授,卽令謝恩。
傳于李碩載曰,明日雖或朝廷問安,置之。
藥房口傳啓曰,臣等伏承待敎入侍之命,顒俟至今,申牌已報矣。當此日氣初寒,又將離次經夜,湯劑進御,尤不容少緩,玆敢相率求對。伏乞卽許持湯劑入侍,千萬幸甚,惶恐敢啓。
藥房口傳再啓曰,臣等相率詣閤,冒進口啓,日勢已曛,兪音尙靳,焦悶之極,輒此强聒,懇乞聖明,深念湯劑之不容少緩,聖躬保護之不可少忽,亟降入侍,千萬幸甚,惶恐敢啓。答曰,予心已定,何至此乎?其止之。
以承傳色口傳下敎曰,予志已定,使予安寢,豈不穩當乎?其止之則可以就寢矣。
又下敎曰,昨日饋耆社諸臣,亦云太康,昨日一貼之進,亦涉凡忽,今則惟有懍惕之心,卽爲退休則可以就寢矣。
又下敎曰,昨夜失睡,心何欺乎?睡勝於建功,使予就寢,豈不宜乎?苟如是則明日早飯,亦當不進,其止之。
又下敎曰,猶近在故如此,苟如此則當往典設司,不知予心,何至此乎?其止之則可以睡矣。
又下敎曰,旣下敎,儒臣箚子給之。
又下敎曰,領相批答欲爲之際,聞于中官,與政院啓辭·玉堂箚子,混爲下敎,領相箚子入之。
又下敎曰,相臣批答給之,此亦萬古所無,中官金壽光·申宅夏,越捧三等。
又下敎曰,相臣箚子,政院知其誤下,留置云,中官越捧下敎,一竝置之。
又下敎曰,遣史官傳諭。
又下敎曰,勿待命事,遣史官傳諭,因傳命授。
邊得讓,以御營廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
領議政金致仁箚曰,伏以,季秋之雷,一猶可愕,前夜轟燁,又非頃比,以臣繞壁之心,仰想丙枕之憂,顧今寶算益隆,晩治愈勤,寧有失政?上致天怒,只緣如臣無似,備位三事,愧深尸素,效蔑絲毫,雖切求退之願,而未蒙垂憐之恩,一年二年,奄至于今,大而誤國家之事,小而墜廟堂之體,種種點檢,尤悔多端,有相如此,足以召災。伏乞亟許譴斥,以盡消弛之策,亦願聖上念古人竿頭進步之言,勿謂已治已安,益期聖而益聖,加意於節宣之方,存心於中和之訓,刑碎則克致欽愼,爵賞則恒戒濫侈,塞扈閭而爲節用之本,恢聽納而開來諫之門,則轉災爲祥之休,庶復見於今日,伏見俄下備忘。十日減饍之命,有以仰聖心懍惕靡所不及,而若其實政要道,恐不外於右陳數條,惟聖上念哉。臣昨日筵退,重感外寒,竟夜宛轉,欲汗未汗,職帶保護,禮闕起居,此其罪不容許解而止,威命之降,伏地以俟,治箚將上之際,卽聞使事順成,灣撥先到,積日顒企,何等喜幸,而賤疾適苦,無以趁時登筵,才要僚相有所陳稟,而下情罪悚則極矣,竝賜處分幸甚。取進止。答曰,省疏具悉。幾日晨昏,業已諒,爲卿悶焉,今者之異,其亦悉諭,卽予卽予,方切懍惕,輔相何諭?今者倚恃惟輔相,卿其安心勿辭,其須善攝。
院議啓曰,伏以,昨夜之雷,又何爲而作也?古人云,天人孚感,捷於影響,雖若常談,理固然也。嗚呼,自古御其國者,惟在於寬嚴之得其道耳,漢之諸葛,尙嚴而其國理,宋之仁宗,主寬而天下乂。夫二國之所主尙者,雖各不同,不失其道,俱底于治,其道一失則反乎是,寬而有縱弛之歎,嚴而致暴急之弊,而若言末流之害,則暴急又甚於縱弛之號令而迫促,發之動作而顚倒,欲攬權綱而失於亢高,欲御臣工而歸於輕侮,以至於以無辜而竄配相望,坐微靑而刑戮失中,小大惴恐,朝不保夕,愁怨朋興,國脈潛傷,此固歷代之所共失,而後人之所當戒也。臣等死罪,未敢知我殿下近年以來,政令施措之間,無或百近於前所陳數者之弊歟,人事若失於下,則災異安得不荐應於上哉?伏願殿下,繼自今穆然深念,惕然改圖,損其有餘之嚴,濟以不足之寬,當寬而寬,當嚴而嚴,務使各得其中,而無至或偏焉,則天心可以底豫,災沴可以消弭矣。豈不休哉?臣等職忝近密,誠切憂愛,目見非常之異,敢效願忠之義,惟殿下懋哉懋哉,惶恐敢啓。無批答。
校理趙載俊·李,副校理趙昌逵,修撰李晉圭·金尙集等箚曰,伏以,九月之雷,一猶可愕,云胡至再,臣等終宵禁廬,繞壁不寐,實有詩人寤歎之懷,卽伏見傳敎下者,十日減饍之命,辭旨懇惻,有以見我殿下恐懼側修之聖意矣。仍竊伏念,聖明在上,欽若對越之誠,有足以孚格高穹,導迎和氣,而挽近以來,非時雷異,殆無虛歲。至若今年,則當其發散之節,幾乎無聞,及此收藏之月,乃反疊見,轟燁之聲,疾威之警,愈往愈甚,此豈非乖常之大者乎?古人曰,災不虛生,必有所召,臣等雖不敢指的某事,以犯傅會之譏,而究厥相與之機,亦不無可言者矣。嗚呼,今日國事,一無可恃,以言乎臺閣,則謇諤之風無聞,以言乎廊廟,則簿書之務徒煩,大小恬嬉,趨走爲恭,巨細彌綸,虛僞成習,懷祿之念,有加於憂國,謀身之計,反勝於愛君,風俗日卑,廉恥歲壞,似此氣象,令人心寒,天怒安得不煩復,朝著安得不泮渙乎?此皆群下之罪,而苟求天下萬事之本,臣等愚昧,亦不能無憾於天地之大矣,淵衷有激則輒命湯劑之不進,動駕或遽而每患輿衛之未備,殿下之所抑者躁競,而恩數或濫,擧懷僥倖之心。殿下之所懋者節儉,而費用或廣,馴致侈靡之習,憂民之念雖切,而民隱猶未敢盡徹,試士之擧太頻,而士風益趨於渝薄。噫,天人一理,影響相隨,人事之失於下者旣如此,則天渝之著於上者,又何足怪也?昔朱子之遇災進言於其君曰,擧心動念之間,發言行事之際,常若皇天上帝臨之在上,而又申勅中外大小之臣,日夕謀議,以求天意之所在而修交焉,則庶乎災害日去,福祿日來,臣等今日之所思,亦豈敢外此而他求哉?惟殿下懋哉懋哉。取進止。無批答。
辛卯九月二十三日辰時,上御集慶堂。禮房承旨入侍時,右承旨趙,記事官鄭澤孚·柳雲羽·呂萬永,以次進伏訖。上命讀奏灣尹狀聞,上曰,今予夙宵一心,惟在乎此,纔下敎而曉前若耳提面命。初意曰,先來稽滯,無乃彼中有事而然?一倍于心,朝者忽憶,問于政院,崇政殿奉覽謚狀垂涕,宿典設司卽昨日,而昧然未覺,今朝乃思,意謂昨年若此,今年何心便睡,有此玉成乎?旣覺何敢自便?呼寫乎此,垂畢,灣府狀聞果到,曉聞兩次面命,亦是也。何則,一則不肖忘,昨豈無提醒,而一則灣府陪持來到,本事未聞,此亦指導而然者也,悚然曷勝?予則已下敎,而先來之十五日渡江,已涉駭然,而李時聖事纔下敎,則三人中二人雖未能,一人宜先來,而此何等先來,若是稽滯?事之可駭,莫此爲甚。今遣禁軍,令取狀聞而來,先來三人,江界·渭原·義州充軍。雖灣尹,聞陪持言稽滯,亦知其狀聞中無一辭順成消息,君心已沓沓,而灣尹亦沓沓,特施不敍之典。其代令備局今日內備擬,當日辭朝,今陪持其亦可賞,特爲加資。今日口傳下批,令該堂給圈,其令懸玉下鄕。出傳敎上曰,注書出去,率入陪持。賤臣承命率入,上曰,灣尹使汝先往乎,與軍官同往乎?白成一奏曰,使之同往,而如有遲滯之慮,則中途先發云矣。上曰,灣尹誠沓沓矣,爲人太沈故如是矣。上曰,先來三軍官,旣已充軍,此狀聞使禁軍持來,下諭。出傳敎上曰,注書出去,禁軍健壯者一人,騎曹驛馬一匹待令事,分付以來。賤臣承命分付,還入進伏,上曰,禁軍待令乎?賤臣奏曰,待令於閤外矣。上曰,招入軒上,此注書,誰耶?曰,注書鄭澤孚也。上曰,此注書亦如灣尹之沓沓也,汝之祖先事,亦如是沓沓耶?上曰,勤幹禁軍一名待令,該曹馬一匹立之。出榻敎上曰,豈特只充軍?先來三軍官,令道臣從重決棍,具敍五江界充軍,韓光善敾渭原充軍,崔宗魯義州充軍,使本道押付事,下諭。出傳敎上曰,三使臣一行皆無,幸矣。至於沈頤之則本來弱矣,予深慮矣,尤幸矣。命退去,諸臣以次退出。
辛卯九月二十三日辰時,上詣憶昔窩,齋宿入侍時,行都承旨魚錫定,右承旨金致讓,右承旨趙,右副承旨尹勉升,同副承旨呂善德,記事官鄭澤孚,假注書宋民載,記事官柳雲羽·呂萬永,以次侍立。上具翼善冠·袞龍袍,以步輿出通陽門,詣憶昔窩,上曰,諸承旨解見任,南所衛將爲假承旨。上曰,新除同副承旨入侍。同副承旨鄭象仁進伏,上曰,注書傳諭左相。上使所送狀啓草持來,賤臣承命出來,持入狀啓草,上命承旨讀奏,象仁讀訖,上曰,雖云事成,予心未滿矣,因此而有賀儀乎?士林輩必以此爲卞誣,而備試紙觀望慶科矣。象仁曰,然矣。諸臣遂退出
上在慶熙宮。停常參·經筵。
夜一更,雷光有霧氣。
大殿,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎,卽爲開門,平明後卽當祗迎,植炬安徐。
又下敎曰,昨今多駭然事,如此則難矣。
又下敎曰,內局昨日在廚院云矣,今聞又在廚院云,自昨日內局直宿於廚院乎?今朝供上之時,體貌重在內局焉。
備忘記,予諭相臣專對,相臣傳報,元報謄本已知,故只祗迎入來,元報未到,然後强飮建功,心等知悉。
備忘記,昨日擧措,若何?其君徹宵懍惕,政院·儒臣,食而後日踰盡,文具其君,幾日憧憧,而灣尹沓沓,先來比常時稽滯,何知本事?僅聞陪持持來相臣報,相臣知焉,其曰,有政院·儒臣亦曰有灣尹先來,國綱大虧,可勝寒心,心自靦然曷道,本狀聞之,然後其飮建功矣。禁軍尙今寥寥,比常年已判踰日,至於我國,豈云五百里百里?此等先來,將何用乎?陞資亦何諭?充軍,於渠賞矣。且一則武臣,一則勸武人,比諸他先人,萬萬可駭矣。
見謄本故來此更思焉,元狀中尙今寥寥,而來臥舊處,此豈孝乎?當復詣憶昔窩,騎判安徐,侍衛只入直承旨時服待令。
傳于任希敎曰,禁軍若送可合之人,則何如是遲滯乎?禁軍當記過待令。
傳于任希敎曰,當殿坐於延和門,前排待令,禁軍將以軍職中代領,記過禁軍將,待令於近處。
以承傳色口傳下敎曰,禁軍將呂趾永,前日五衛將夜巡時,已有下敎者,今番亦能擧職,與翰林呂萬永同行,乃故相呂聖齊後孫,分付當銓,履歷當窠有之,卽爲懸註調用。
又下敎曰,前則軍官或用謀,而驛官則必先來矣,今番驛官先用謀,分付驛院,刊名本院,具敍五末由薦施,韓光善若入勸武廳,亦拔名。
又下敎曰,原任亦備局都提調,次對同爲入侍事,使備邊郞廳傳敎。
又下敎曰,更思之,減饍撤樂之時,正殿,若何?盡爲入來,當還內便殿,爲之申飭。
又下敎曰,雖卽今爲之,日將晩矣。申飭備局,曾前入侍備堂,皆令來待,若有一人不來則當下敎,一體申飭。
又下敎曰,昔乙酉年靑衿入學之時,守僕懸之乎?備局雖三公衙門,豈不知君乎?遲來備局掌務書吏,懸之。
又下敎曰,備郞旣已補外,備堂豈不可補外乎?
又下敎曰,李昌壽備堂差下,使之卽爲入來。
又下敎曰,前承旨李廷壽,承旨除授,牌招察任,房順房。
又下敎曰,昨日亦啞,今日亦慢謇如此,耳目將何用哉?卽爲申飭。
又下敎曰,明日開基,今日旣祗迎,禮·戶·工三堂,進去陵所乎?營建廳知入。
傳于任希敎曰,兩司在京人,竝卽牌招,若有一人闕,當下敎矣。
備忘記,此時焉敢若此?先牌招執義先遞,高山察訪特授,其日倍三道赴任,到任日字,令道臣狀聞,時任察訪,遞付京職。
傳于任希敎曰,田文顯,大吉號里權管差下,倍道赴任,赴任日字,令道臣狀聞。
任希敎啓曰,大臣·備局堂上依下敎來待矣。傳曰,引見。
傳于邊得讓曰,明日詣敬奉閣,時刻單子安徐,待下敎只入正時。
傳于邊得讓曰,春·桂坊只入直擧行。
任希敎啓曰,今九月二十五日,祿都目政事爲之之意,敢啓。傳曰,知道。
李碩載啓曰,今此思陵告由祭獻官,兵曹參知鄭象仁,副司直洪檢,實預差啓下矣。鄭象仁移拜承旨,洪檢在外云,不得已申尙權,改付標以入之意,敢啓。傳曰,知道。
李碩載,以吏曹言啓曰,今此思陵告由祭獻官·大祝,時無職名,令該曹口傳付軍職,何如?傳曰,允。
李廷壽,以思陵表石營建廳言啓曰,本陵表石前後面草圖書,正書以入之意,敢啓。傳曰,知道。
任希敎,以都摠府言啓曰,今日入直內三廳武兼禁軍及軍兵等,當爲中日習射,而自上方在減饍中,復饍間依例姑停之意,敢啓。傳曰,知道。
任希敎,以兵曹言啓曰,昌慶宮衛將朴東亨,除授在外,過限未上來,依法典改差,何如?傳曰,允。
任希敎,以兵曹言啓曰,本曹佐郞蔡弘履身病卒重,勢難供職,呈狀乞遞,宿衛重地,不可久曠,今姑改差,何如?傳曰,允。
邊得讓,以義禁府言啓曰,卽接慶尙監司牒報,則因密陽府使所報,亟施逆律罪人儀之庶母潤順,捉囚本府云。罪人潤順,全羅道靈巖郡,依律文緣坐爲婢,而依例發遣府羅將,仍令押送配所,何如?傳曰,允。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
校理李養遂疏曰,伏以,臣昨伏見傳敎下者,以堂箚之稽滯,至有諸儒臣一竝解任之命,而臣適有病故,未得聯參,獨漏於諸僚竝被之罰,稽滯者尙未免譴遞,則未參之罪,尤爲較重,臣何敢諉而倖免,晏然仍冒也哉?伏乞聖明,亟賜重勘,以爲不職者之戒焉。臣旣自引,何暇贅論,而第伏念,凡有咎徵,本館之拜箚,例也。昨日儒臣之不能趁時陳戒,致勤聖敎,固可謂不善周旋,而一皆解職,終涉過重,無批還給,有乖前規,此豈昭代之美事哉?伏願殿下,俯加三思,亟寢所下傳敎,仍命還入原箚,特賜批旨,以光聖德焉。臣無任屛營祈懇之至,謹昧死以聞。批答出傳敎。
掌令鄭景瑞疏曰,伏以,臣年旣衰朽,病又癃痼,不敢以言官自處,而數昨乞免之狀,略效一日之責,及奉聖批,特賜開納,大聖人虛受之量,臣實欽仰,莊誦感泣,不知死所。而至於下段數件事,不惟不賜允可,至以過矣爲敎,臣滿心慙悚,莫省攸措。而病狀危重,旣不能詣臺自列,飭敎之下,又不得以疏代避,虛縻溺職之罪,無以自逃。第臣抑有萬萬難安者,臣疏中所論另飭銓曹事,勿論近久,不過以愼揀字牧之意,泛而言之,初不有意於其間,又非指斥今番改注間事也,而若其以宰列而分符,自玉署而出宰,在朝廷雖有可惜之歎,於外邑窠,多得人之喜,如欲爲民擇官,捨此奚先?而不意諸守令,皆緣臣疏中一句語,以至於呈狀該曹云,此莫非臣衰耗昏謬,不能明白說去之致,愧赧之極,無地自容。以此以彼,宜卽自列,而累朔沈痼,氣息危綴,欲起還仆,轉動無路,玆敢猥入文字,仰瀆宸嚴。伏乞聖慈,亟降威罰,以昭法紀焉。臣方祈免之不暇,而竊有區區憂愛之忱,敢此附陳焉。卽伏見連下藥院批旨,則以先來之寥寥,至有却湯之敎,臣雖愚昧,豈不知此時聖意之切於企待?而當此風寒猝緊之時,湯劑之一日不進,實有乖於保護之道,藥院諸臣,竭誠陳白,而每下止之之批,臣民憂慮,當復如何?遠外他國之事,有未可指期懸度,而至誠所感,固當不日準請,聖心之過費焦慮,一何至此耶?伏念湯劑之進,無非日用常膳,而每當齋夕追慕之時,則却而不御,此則出於孝思無窮,而至於今番,則雖有所重,而豈不萬萬過中乎?伏願殿下,上念宗社之重,俯軫臣民之望,亟寢牢拒之批,勉從藥院之請焉。臣職忝耳目,雖異保護之任,而愚忠所激,不能自已,垂盡㱡㱡之中,略陳耿耿之懷,而言未知裁,臣罪尤大。臣無任屛營祈懇之至,謹昧死以聞云云。
傳于邊得讓曰,今日豈受此等上疏乎?今日問安,頗知殊常矣。依昨日捧傳旨,鄭景瑞疏,豈循例捧入乎?竝給之牌招,捧納承旨遞差。
以承傳色口傳下敎曰,中官金興曄,前則不能書云,而今日用文字,分付內侍府,逐送開陽門外。
又下敎曰,咫尺之地,傳命何若是乎?前已下敎,政院使令,令騎曹決棍五十度。
辛卯九月二十四日寅時,上御延和門,香祗迎入侍時,行都承旨李聖圭,左承旨李在簡,右承旨李碩載,左副承旨任希敎,右副承旨邊得讓,同副承旨鄭象仁,記事官鄭澤孚,假注書宋民載,記事官柳雲羽·呂萬永,以次侍立。上具翼善冠·袞龍袍,以步輿出通陽門,詣延和門降輿訖,藥房都提調韓翼謩,提調洪名漢進前,翼謩曰,聖體調攝,若何?上曰,一樣矣。請進湯劑,上曰,狀聞見之後當進御,其止之。上曰,故相李家,遣同副承旨致祭。仍命書傳敎曰,前校理李,令該曹口傳付軍職。又命書下敎曰,義州新府尹今日內赴任事,申飭。祗迎後還爲乘輿,入大內後,諸臣退出。
辛卯九月二十四日辰時,上御延和門殿座入侍時。行都承旨李聖圭,左承旨李在簡,右承旨任希敎,右副承旨邊得讓,記事官鄭澤孚,假注書宋民載,記事官柳雲羽·呂萬永,以次侍立。上具翼善冠·袞龍袍,乘步輿出通陽門,詣延和門降輿,藥房都提調韓翼謩,提調洪名漢進前訖,翼謩曰,聖體,若何?上曰,一樣矣。上曰,禁軍將呂趾永拿入。上曰,宣傳官三人,不善傳命,竝拿入。上曰,宣傳官閔百恒·金益彬·柳鎭豐汰去事。出榻敎命書傳敎曰,禁軍孫德荗,長峯萬戶除授,其令今日謝恩,時任萬戶窠滿,依觀武才例差遣,勿論。又命書傳敎曰,先來狀聞來到,崇政殿當爲次對,進定於今日。上曰,禁軍將善爲擇人送之,勿爲棍汰,還爲拿出。上乘輿還入大內後,諸臣退出。
辛卯九月二十四日巳時,上御崇政殿。藥房入診入侍時,都提調韓翼謩,提調洪名漢,副提調李聖圭,記事官鄭澤孚·柳雲羽·呂萬永,醫官方泰輿·鄭允協·鄭允說·徐命緯·李以材·金孝儉·鄭潙,以次進伏訖。翼謩曰,聖體調攝,若何?上曰,一樣矣。仍進湯劑,上進御,翼謩請診候,上曰,只兩廳首醫爲之也。泰輿·允協以次診脈候,退伏奏曰,脈候左右三部度數調均,而滑體亦一樣矣。上曰,藥房先退。名漢·聖圭·澤孚以次退出。
辛卯九月二十四日未時,上御集慶堂。大臣·備局堂上引見入侍時,領府事金相福,領議政金致仁,判府事金陽澤,左議政韓翼謩,判府事李昌誼,行司直李昌壽·趙雲逵,戶曹判書蔡濟恭,刑曹判書沈鏽,行司直具善復,禮曹判書鄭弘淳,右參贊朴相德,判尹李景祜,大司諫沈鑧,掌令鄭景瑞,左副承旨任希敎,假注書宋民載,事變假注書李東夔,記事官柳雲羽·呂萬永,以次進伏訖。相福曰,聖體調攝,若何?上曰,一樣矣。上曰,領相入來乎?致仁曰,今日異於他日,故果爲入侍矣。上曰,承旨讀奏狀聞。讀訖,上曰,昨日讀奏時略聞,而未詳裏面矣。今始詳聞,欽奉皇旨一節,誠好矣,卿等以爲順成乎?致仁曰,臣意則初未料如此,而今見狀辭,實出望外矣。翼謩曰,欽奉二字,非皇旨則不敢用矣。上曰,所請者,銷燬一節,而彼國之所許,若是曲盡,誠意外也。致仁曰,然矣。又讀奏禮府回咨文,讀至末端,致仁曰,此一節,乃是皇帝特旨也。上曰,然乎?戶判進前更讀。諸堂次次漸進,濟恭讀訖,上曰,其文善作文也。昌誼曰,以此觀之可也字,乃是皇帝判付,而故史詔制之外,他無用可字處矣。致仁曰,可也字與等因之語,亦有異,而可也則快許特旨矣。上曰,諸堂之意,亦如此乎?諸臣齊聲應對曰,欽奉皇旨以下,皆皇帝辭,而斷斷無慮,事則順成矣。相福曰,事已順成,次第有大事矣。上曰,何爲出此怪言也,然則可以有賀儀耶?致仁曰,如此大慶,安得無賀乎?前者下敎,而慶有先後,次第擧行宜矣。上曰,平復在予所重,自在兼賀,則事體,非矣,各擧則予志固定,誠難矣。昌誼曰,平復之慶,雖不如此慶,臣意則平復之慶,實爲我東方最大之慶矣。上曰,待使臣之還來,更有商量之道矣。翼謩曰,湯劑進御保護之道,一時爲急,而昨旣有下敎,今則請進御矣。上曰,藥房提調持湯劑入侍事。出榻敎仍命書傳敎曰,今者陳奏之順成,專由於卿等竭誠。且聞三度呈文,義理通暢,誠意備盡,深歎嘉尙,令政院將此意而諭三使渡江,令府尹傳宣。又命書傳敎曰,昨聞事則雖成,其有未快,今日諸本令讀,自此以後,專對之意快伸。噫,幾月用心,其於今月萬倍,亦歇後語也。昨日則略聞,而心有,若何?於今渙然氷釋,該部議奏,特爲申禁,倍於所請,自此以後,庶可有歸拜之顔。凡諸賞典,使臣復命後當有,而先來之一日遲滯,其雖駭然,其於此日,豈云節目?使臣竭誠,其旣深歎,先來若處分,來使之心,若何?三先來昨日下敎,一竝安徐,以安三使之心,以此意卽爲分付於平安監營。又命書傳敎曰,先來旣來,冬至使更爲謝恩,兼冬至使正使,以宗班中備擬,而明日祿都目,一體兼行。又命書傳敎曰,今番順成,其本?何?今已日晩,明朝與世孫,當詣敬奉閣拜禮,儀註安徐,凡節一依祗迎例。上曰,奉審承旨入侍事。出榻敎又命書傳敎曰,領相旣請,減饍五日之命特寢。鑧曰,臣情地危蹙,志氣摧頹,固不合於耳目之任,而向者冒膺,只出於感激叩謝之忱而已,臣旣不以臺官自居。前後雷異之作,未敢爲循例陳戒,自顧慙悚,靡地自容,昨伏見傳敎下者,喉院·玉署之臣,俱以啓箚之晩呈,至被解任之典,惟彼諸臣進言,而罪在差晩,則如臣之終無一言者,其爲溺職之罪,實有大於諸臣矣。且於今日傳敎,尤不勝萬萬惶蹙者,臣何敢晏然仍冒於臺次乎?請命遞斥臣職。上曰,勿辭退待。出擧條景瑞曰,請還寢東呂·址淳等還配之命,更令王府嚴鞫得情。上曰,勿煩。景瑞曰,請還寢定配罪人金柱泰減等之命。上曰,其勿復煩。景瑞曰,請黑山島爲奴罪人五得依律處斷。上曰,勿煩。景瑞曰,請巨濟府充軍罪人吳益祥依律處斷。上曰,勿煩。一行刀割諸臣以次退出。
上在慶熙宮。停常參·經筵。
藥房都提調臣韓翼謩,提調臣洪名漢,副提調臣李聖圭啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。幾月用心,專對順成,今於暮年,何以得此?氣亦差勝,待敎入侍。
中宮殿·惠嬪宮,藥房口傳問安。答曰,知道。
敬奉閣展拜禮罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
邊得讓啓曰,大司諫沈鑧,引避退待,已過經宿,尙未處置,事甚未安。掌令鄭景瑞,卽爲牌招,以爲處置之地,何如?傳曰,允。
傳于李在簡曰,戶判使之入來。
傳于李碩載曰,禮房承旨入侍,編次人李潭同爲入侍。
有政。吏批,判書元仁孫病,參判李潭進,參議徐命善進,右承旨李碩載進。以洪重孝爲大司憲,李鎭衡爲執義,元啓英爲掌令,宋鍈爲司諫,盧聖中爲獻納,鄭景仁·姜游爲持平,李祖源·蔡弘履爲正言,李命彬爲校理,李得臣爲副校理,兪漢謹爲副修撰,閔百順爲楊州牧使,鄭彦忠爲江界府使,洪相聖爲務安縣監,沈銓爲重林察訪,元仁孫爲左賓客,洪樂純爲工曹參議,沈履之爲兵曹參議,海運君槤爲冬至正使,趙榮順爲副使,李宅鎭爲書狀官,徐命膺爲知敦寧,李溵爲知義禁,李徽之爲同經筵,安兼濟爲奉常正,趙武範爲兵曹佐郞,李有白爲典籍,金履鐸爲永川郡守,金光運爲加平郡守,金景祖爲康津縣監,具庠爲兵曹參判,徐命亮爲軍器判官。
兵批,判書趙曮進,參判具庠病,參議未差,參知李緯夏入直,同副承旨李廷壽進。副司直尹得雨·申暐·李在協·李商芝·李秀得·洪述海·李壽勛·朴師海·洪檢·鄭象仁·姜始顯,副司果許溵,副司正宋民載,以具善復爲知訓練,李殷春爲訓鍊都正,鄭忠達爲訓鍊正,金勉行爲副摠管,黃押·金乃衍爲同知,沈禧鎭爲羽林將,申大顯爲宣傳官,李潤慶·李仁默·李濬詳·沈公協·朴志海·權璹·洪采疇·邊聖和·南燁爲宣傳官,南志博爲都摠經歷,趙蒙錫爲武兼,安鼎大爲文兼,閔光洙·尹守範·沈敏之爲守門將,金慮行爲侍直,崔弼興爲德積僉使,李世春爲昌慶衛將,李秉晉·崔仁崗爲昌德衛將,朴鳳長爲漢江別將,知事黃景源,同知李載興,僉知李致翕·李弼胄·金泰淵,管城將閔趾烈,訓鍊正崔景岳,別軍職李弘逵,以上今加折衝加資事承傳。
李碩載啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
備忘記,今日正使首望海運君,以順義君誤聞點下,其問海運君也,此宗心予已知,海溪君已以副望,海溪君爲正使。
李廷壽,以思陵表石營建廳言啓曰,工曹判書臣金時默,正郞臣金持淳,今二十四日,進詣陵所,翌日先行告由祭,辰時與本陵參奉及監役官安宗仁眼同,頃日相地官韓命龜所占碑閣基址置標處,更爲奉審後,一邊開基始役,負土堅築之役,依前例以陵軍使役,而碑閣所入材木,自京劈鍊,今方運致陵下,籠臺以下各樣石物,已爲軍搬陵下,故亦爲嚴加董役,碑閣基址防礙處中,檜木二株,小槐木二株斫伐事,頃已草記蒙允矣,一體斫伐之意,敢啓。
任希敎,以兵曹言啓曰,政院使令,明日令騎曹決棍五十度事命下矣。依傳敎,承政院使令李興世,決棍五十度之意,敢啓。傳曰,知道。
任希敎,以訓鍊都監言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
都承旨李聖圭疏曰,伏以,臣父益炡,方帶廚院提擧,尙衣提調鄭厚謙,卽臣婦姪也。臣之兩院例兼,不可仍帶,乞卽照例遞改,以存公格焉,臣無任屛營祈懇之至。答曰,司饔副提調左承旨爲之,尙衣副提調右承旨爲之,此章給之。
辛卯九月二十五日辰時,上詣敬奉閣。展拜入侍時,行都承旨李聖圭,左承旨李在簡,右承旨李碩載,左副承旨任希敎,右副承旨邊得讓,同副承旨李廷壽,記事官鄭澤孚,假注書宋民載,記事官柳雲羽·呂萬永,以次侍立。上具翼善冠·袞龍袍,乘步輿,出通陽門,詣敬奉閣降輿,展拜禮後,命書御製,上口奏曰,昨聞狀辭,心猶不快矣。今見使臣三次呈文,又見淸主特勅,通諭十七省,雖使代撰,何以加此?莫非皇恩攸曁,賀儀將擧,而臣僚則必欲兼臣平復之慶,臣何敢兼行,而若欲兩次各擧,則先後倒置,亦不可行也。今日口奏後,各受兼賀,則臣爲躁競之首,而負皇祖陟降,亦負臣祖,以此宣誥於臣僚,自此以後,爲快活之人,而舒足于東矣。命書皇恩頌,及示意箴。上曰,兼賀何可爲之耶?予意已固,入侍諸臣必膽落矣。翼謩進前曰,勞動之餘,聖體,若何?上曰,一樣矣。請進湯劑,上進御,上曰,昨年科何科耶?以予平復慶耶?翼謩曰,然矣。上曰,昨年入於殿庭乎?翼謩曰,殿庭而甚湫隘矣。上曰,今番則行於舊闕,宜矣,儒生輩必以爲二十人大庭試設行矣。翼謩曰,然矣。上曰,予旣口奏,今則定矣。仍命書傳敎曰,噫,文王四民之政,聞呂尙之言,不踰日而恤民,此猶若此,況快雪承訛襲謬之誣乎?三使復命後,當告廟文·頒敎文皆親綴,上告下布,昨日持難,卽一兼也,今乃大覺於事,心無二用,況爲先乎?只行乎此,今日大小臣僚,咸知予意。上乘步輿,還入大內後,諸臣退出。
辛卯九月二十五日未時,上御集慶堂。藥房入診入侍時,都提調韓翼謩,提調洪名漢,副提調李聖圭,記事官鄭澤孚·柳雲羽·呂萬永,醫官方泰輿·鄭允協·徐命緯·李以材·金孝儉·許,以次進伏訖。翼謩曰,朝者勞動之餘,聖候,何如?上曰,再昨全却湯劑,而氣則一樣,怪矣。翼謩曰,中宮殿氣候一樣乎?上曰,然矣。王世孫氣候一樣乎?上曰,然矣。仍進湯劑,上進御,翼謩請診候,上許之,泰輿等以次診脈侯,退伏奏曰,脈候左右三部度數調均,而滑體亦一樣矣。上曰,右副承旨入侍。賤臣承命出來,與右副承旨邊得讓,偕入進伏,上曰,灣尹之無一辭及本事,豈非朦朧乎?翼謩曰,謄本狀聞,不敢自下擅坼,只聞先來所傳,則今此狀啓中,無一辭及本事,無怪矣。上曰,然乎?不坼封則理固然,暖昧矣。宋載經爲人,本來精矣。翼謩曰,然矣。翼謩·名漢·聖圭先退,命得讓讀奏喬桐水使狀聞訖,上曰,詣臺臺臣入侍。出榻敎賤臣承命出來,與掌令鄭景瑞偕入進伏。景瑞曰,請還寢定配罪人金柱泰減等之命。上曰,其勿復煩。措辭見上請還寢東呂·址淳等還配之命,更令王府嚴鞫得情。上曰,勿煩。措辭見上請黑山島爲奴罪人五得,依律處斷。上曰,勿煩。措辭見上一行刀割請巨濟府充軍罪人吳益祥,依律處斷。上曰,勿煩。措辭見上景瑞曰,司諫院大司諫沈鑧,以臣情之危蹙,志氣摧頹,固不合於耳目之任,而向者冒膺,只出於感激叩謝之忱而已。臣旣不以臺官自居,前後雷異之作,未敢爲循例陳戒,自顧慙悚,靡地自容。昨伏見傳敎下者,喉院·玉署之臣,俱以啓箚之晩呈,至被解任之典,惟彼諸臣進言,而罪在差晩,則以臣終無一言者,其爲溺職之罪,實有大於諸臣矣。且於今日傳敎,尤不勝萬萬惶蹙者,臣何敢晏然仍冒於臺次乎?引嫌而退,陳戒後人,不可仍置,請大司諫沈鑧遞差。上曰,依啓。出擧條上曰,減膳後陳章,無一陳勉,昨日登筵,寥寥而退,乖體甚矣。頃者論人,予謂錚錚,此時若此,無乃老昏而然乎?已若此,而沈鑧請遞,此誠莫知雌雄者,一遞一否,豈云勵政?處置措語,其涉異也,掌令鄭景瑞,特遞其職。出傳敎景瑞先退。上曰,儒臣持東國通鑑入侍。出榻敎賤臣承命出來,與副修撰鄭好仁偕入進伏。好仁讀奏東國通鑑數行訖。上曰,儒臣似有痛處,先退可也。好仁退出,仍命退去。諸臣以次退出。
辛卯九月二十五日未時,上御集慶堂。編次人入侍時,編次人李潭,右承旨李碩載,假注書宋民載,記事官柳雲羽·呂萬永,以次進伏訖。上命書御製,又命書傳敎曰,今者告由文使臣復命後,其若望前,仍爲兼告。若或望後,更待下敎,而只告太室廟殿與社壇,餘皆安徐。上曰,初意則猶未知快雪矣。禮部回咨之文,至矣,盡矣。潭曰,莫非聖念所感孚之致也。上曰,十七省通諭申禁私藏,必是指道,決非偶然也。非但我東邦之快雪,宇宙之內,自可淸矣。又命書傳敎曰,旣製告由文,亦述頒敎文,此欲伸暮年微忱。旣若此,何循例規?且於乎幾月用心,於此快伸。旣製赦文,凡諸等事,其時莫稟,依例擧行,慶科庭試,依例知悉。武科初試取人,頒赦日以稟。上曰,李晶煥曾經何職乎?潭曰,天安郡守遞歸矣。上曰,明煥有子乎?碩載曰,有二子矣。上曰,知其名乎?碩載曰,其長子名曰素。仍命書傳敎曰,李明煥頃者所爲,已故何有,其誰奉祀孫?今聞有二子云,奉祀人,令該曹問名調用。因此而聞李晶煥今作散云,此人予尙思之,亦令該堂復職調用,亦因此其欲復用,下問,已作故云,聞甚惻然。李遠子待闋服,亦令該曹懸註調用,以示予意。上命內局入侍事及秋判入侍事。出榻敎賤臣承命出來,率內局偕入進伏後,上命編次人承旨先退,承命以次退出。
辛卯九月二十五日酉時,上御集慶堂。秋判入侍時,刑曹判書沈鏽,右副承旨邊得讓,假注書宋民載,記事官柳雲羽·呂萬永,以次進伏訖。上命承旨讀奏文案,讀訖。上曰,旣已承款,則胡至今未決耶?以減膳之故,不坐起而然耶?鏽曰,坐起雖爲之,是月與他月有異,則是月內事涉,如何?故尙未啓達矣。上曰,有何此嫌?明日坐起,處斷可也。上命秋判先退,鏽承命退出。命書傳敎曰,今因本事酬酢,乃聞狀聞,堅封而來云。若此順成,其雖聞,何敢以此輕提?狀聞果若此,其代下去,其雖遂事勿說,處分過者宜正,前灣尹不敍之命特寢。上命讀狀啓,讀訖。命書傳敎曰,三鄕之竹,若燕之弓,國中第一者,而今不若古,曾已嚴飭,則宋宅休焉敢若此?昇平日久,故人心皆若此,而況軍器者乎?此狀聞爻周下送,牧使宋宅休,令監營決棍,以示國綱。又命書傳敎曰,噫,今年穡事,大違初料,暮年用心,曷可勝道?雖然猶有前穀,今年所捧,非特分等之前,亦無下手之語。九月設賑,古豈有之?其涉駭然,此狀聞爻周下送,爲島民,當令御使審察,而其亦猶默,旣有申飭諸道之命,親自踏驗,其令詳悉狀聞。諸臣以次退出。
上在毓祥宮。停常參·經筵。
定宗恭靖大王忌辰。
藥房都提調臣韓翼謩,提調臣洪名漢,副提調臣李聖圭啓曰,伏未審夜間,聖體調提,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。待敎入侍。今夜撤漏前睡,更更而覺,猶有睡意,撤漏後仍開睫,待曙亦悶,此予暮年常態也。
中宮殿·惠嬪宮,藥房口傳問安。答曰,知道。
大駕詣昌德宮後,政院·玉堂·藥房口傳問安。答曰,知道。
王世孫遣宮官問安。答曰,知道。
大駕詣毓祥宮後,政院·玉堂·藥房口傳問安。答曰,知道。
傳于李廷壽曰,昨日政新除授人,今日盡爲謝恩。
備忘記,子曰,禮云禮云玉帛云乎哉?今者頒赦,所重莫重,而然其君用心而已。其賀雖爲宗國,禮文宜簡,予何受方物物膳?況今月來月八道·兩都,只封其箋,諸道方物物膳,一皆安徐。只封正表裏物膳,而箋文中若稱一誣字,則此朴弼淳大槪也,以此先爲嚴飭。
備忘記,十五日命官伸懷,其雖國政,旣拜敬奉閣,此是臣道。爲奏昌德宮,其亦子道。今日當詣昌德,挾輦六十名,前後廂軍禁御五十名式,訓將其領,新營標下隨駕,當乘駕轎。侍衛只入直,隨駕亦只備堂,沖子祗迎,留營·留陳皆安徐,禁軍只入直,隨駕時刻,待下敎只入正時。
傳曰,當拜長安殿,侍衛承旨延光門待令,右副承旨有可爲之事,守宮副駕轎置之,只入正時。
李碩載,以守宮史官望筒,傳曰,以首爲之。
傳曰,近者中官,怠慢特甚,不知事君,內班掌務中官發牌,限日暮立庭。
傳曰,中官立庭,置之。
吏曹口傳政事,左通禮任瑎,右通禮權穎。
傳曰,禮房承旨入侍。
傳曰,戶房承旨入侍。
傳于任希敎曰,諸司預備,當詣毓祥宮矣。
傳于李碩載曰,瞻望養正齋,追慕一倍,騎判進去,奉審以奏。
備忘記,今予一心,惟先追慕,今拜伸懷,復何餘憾?於今誕月,初六卄六,予懷萬倍,當宿以回。
傳于任希敎曰,禁軍還入,明日來待。
傳曰,昨日心,若何?故未及下敎,軍兵卽爲饋粥。
傳曰,朝廷問安安徐。
李聖圭,以吏曹言啓曰,擧動時,通禮不可不備員。左右通禮未差之代,口傳備擬以入之意,敢啓。傳曰,知道。
任希敎,以兵曹言啓曰,昨日新除授宣傳官李駿祥,是濬祥,而誤以駿祥,備擬受點,曚然做錯之失,不勝惶恐。元單子,付標以入之意,敢啓。傳曰,知道。
李碩載,以思陵表石營建廳言啓曰,本廳郞廳禮曹正郞趙武範,移拜他職,其代禮曹正郞邊景鎭差下,使之察任,何如?傳曰,允。
任希敎,以禁衛營言啓曰,來十二月當十一番後部前司屬慶尙右道五哨軍兵,來十一月二十五日,京中逢點,依例準二朔立番之意,本道監·兵使處預爲知委,何如?傳曰,允。
又以禁衛營言啓曰,來十月當十番右部後司屬全羅道五哨軍兵,逢點實數六百五十二名,已爲點閱整齊。來十月初一日,與內外各處入直軍兵,依例替代後,舊軍放送之意,敢啓。傳曰,知道。
又以御營廳言啓曰,本廳來十二月·壬辰年正月兩朔應立後部右司屬黃海道五哨軍兵,十一月二十五日,京中逢點,十二月初一日,與中司軍兵,當爲替代立番,趁期調送事,本道監兵使處,依前知會之意,敢啓。傳曰,知道。
又以御營廳言啓曰,本廳來十月·十一月兩朔應立後部中司屬京畿右道三哨,黃海道二哨,合五哨軍兵六百七十名,已爲逢點整齊矣。十月初一日,與左司軍兵替代後,舊軍放送之意,敢啓。傳曰,知道。
又以禁衛營言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
上在毓祥宮。
邊得讓啓曰,都摠府郞廳兵曹郞廳來言,闕內各處入直軍兵夜巡檢之意,敢啓。傳曰,知道。
辛卯九月二十六日辰時,上動駕于昌德宮入侍時,行都承旨李聖圭,左承旨李在簡,右承旨李碩載,左副承旨任希敎,右副承旨邊得讓,同副承旨李廷壽,記事官鄭澤孚·閔鼎烈·柳雲羽·呂萬永,以次進伏訖。上具翼善冠·袞龍袍,以步輿出延光門至崇明門外乘駕轎。藥房請進湯劑。上怒而下敎曰,大臣大臣,雖無大臣,予不知之矣。上曰,駕轎之前,讙譁忒甚,極爲駭然,讙譁人解牌以入。上曰,騎郞誰也?希敎曰,李鼎運也。鼎運奉納讙譁人號牌四箇。上曰,不必四箇。傳曰,騎郞海南縣充軍。傳曰,回駕時兵判當下敎,前排延和門待令。傳曰,今日在京未謝恩人,一竝特施刊版之典,子弟亦爲停擧。上幸于昌德宮之萬安門內,政院口傳問安而退。以承傳色下敎曰,今日故騎郞分揀,此後如前,則當依法申飭。上命諸司預備,上出萬安門,以步輿入于延和門,至一德門下輿以入。命侍衛待于仁政門外,命戶·禮房承旨李在簡·李碩載·閔鼎烈·柳雲羽·呂萬永來待于一德門。命開嚮明門以入,入侍于寶慶堂。命碩載書來于寶慶堂述懷文,命在簡粧冊以入事。榻前下敎上將歷臨于毓祥宮路上,禮房承旨馳詣徽寧殿,奉審以來事下敎。都承旨馳詣皇壇,奉審以來事下敎。上入于毓祥宮後,政院口傳問安。答曰,知道。隨駕官行禮安徐事下敎。李聖圭·李碩載歸告奉審無頉。上經宿于毓祥宮,諸臣退直。以承傳色口傳下敎曰,湯劑入之,其止之。藥房退出。
上在慶熙宮。停常參·經筵。
大殿,政院·玉堂·藥房口傳問安。答曰,知道。
王世孫遣宮官問安。答曰,知道。
還宮後,政院·玉堂·藥房口傳問安。答曰,知道。
傳曰,諸司預備,路由夜晝介,當以昨日門還入。
傳于李聖圭曰,禮戶房承旨入侍。
傳于李碩載曰,內局入侍。
又傳于曰,編次人同爲入侍。
以備忘記,傳于曰,頃看日色淸,何敢此心忽?君心一,臣以爲二,能遂予心,便臥堂中,嗚呼,今賀,可謂團圓。
時原任大臣有稟達事,來詣請對矣。
刑曹判書沈鏽,依下敎來待矣。
傳曰,當該承旨遞差。
傳于李廷壽曰,右副承旨牌招入直,開陽門仍留,入來後下鑰。
又傳于曰,問郞投畀,下敎安徐。
又傳于曰,該府郞廳連爲催促。
又傳于曰,前承旨李壽鳳爲承旨,房順房。
任希敎,以兵曹言啓曰,依下敎,隨駕駕後禁軍及標下軍兵等處,設粥以饋之意,敢啓。傳曰,知道。
又以兵曹言啓曰,依下敎,隨駕內入直禁軍,還爲入直闕內,而明日還爲赴陣之意,敢啓。傳曰,知道。
又以兵曹言啓曰,明日回駕事,命下矣。斥堠伏兵,令禁衛營擧行,而軍兵環圍刁斗等節,依例爲之事,分付該軍門,何如?傳曰,允。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以御營廳言啓曰,依傳敎,隨駕軍兵等處,設粥以饋之意,敢啓。傳曰,知道。
又以御營廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以義禁府言啓曰,今日省鞫時,問事郞廳郭鎭純在外云,改差,其代李昌伋差下,使之參鞫,何如?傳曰,允。
又以義禁府言啓曰,兩郞廳陽智·竹山地投畀事,命下矣。金光岳陽智縣,李昌伋竹山府,以傳敎內辭意,具罪目,依例發遣府羅將,押送于各其配所之意,敢啓。傳曰,知道。
戶曹判書蔡濟恭疏曰,伏以,臣於見職,豈有一半分可堪之望,而主恩愈重,身不已有,黽勉承膺,今已十箇月矣。奉公之心,非不切矣,而公務不擧。盡職之願,非不深矣,而職事彌壞。陳力就列,不能者止,正爲臣今日道也。圖遞一念,寤寐在中,雖渴夫之思飮,縛者之求解,不足以喩其直且切也。天地之分,雖極截然,君臣之情,貴在相通,豈不欲一暴情懇於父母孔邇之前,而淨業之監董才訖,思陵之營建又始,臣職是有司,私不暇言。承命以來,旣謀改石之事,又作相地之行,區區一心,槪以所重有在,故姑且盡誠於往役,欲待事了之後,始陳鞶褫之願。忽於入侍罷歸之路,素患背冷之症,發作於奔走失攝之餘,頃刻之間,如束如灑,殆不可支吾,扶舁急還,委身床褥,而寒變而熱,熱又爲寒,頭目眩轉,胸膈痞塞,多試藥物,了無其效,達宵叫苦,鬼事不遠。此蓋積憊爲祟,宿症乘虛,有非偶然感寒之可以時日差復者也。噫,臣之負乘久矣,鬼忌之劇,降以疾病,理在必然,臣不必爲恨,獨念有事陵寢,祗承明命,而未效盡分之誠,遽上引疾之言,在臣子爲至不敢也。然若不及今鳴號,早賜變通,以致鎭日董役之員,不免闕一,前頭詣陵之行,不得備數,則臣罪之萬殞難贖。姑不暇論,其於國體之萬萬虧損,將如何也?今日來待有命,而精神昏瞀,欲起還仆,終未得祗赴。揆以邦憲,合被大何?玆敢瀝血爲辭,冒瀆崇嚴。伏乞聖慈,俯察至懇,將臣度支之職,先降鐫削之命,以臣營建之任,回收可堪之人,以幸國事,以延危喘,千萬幸甚。答曰,省疏具悉。次官擧行,已有前例,卿勿過辭,便意調理。
辛卯九月二十七日卯時,上御毓祥宮。入侍時,左承旨李在簡,右承旨李碩載,記事官閔鼎烈·柳雲羽·呂萬永,以次進伏訖。上命承史入侍于風月軒,命碩載書述懷文,命在簡粧衣以入。傳曰,戶判·吏參使之來待。在簡曰,李潭方來待于門外,蔡濟恭不爲入來矣。傳曰,戶判·吏參集慶堂入侍,禮房同爲入侍。上以步輿出,下輿乘轎。藥房提調請進湯劑,上笑而命入,仍進御。聖圭曰,時·原任大臣方來待矣。上曰,引見。致仁等曰,離次經宿,聖候,若何?上曰,一樣矣。使行晦日當渡江乎?致仁曰,恐未可必也。上親書一句曰,光國皇恩今復明,遙瞻燕薊萬慕切。命二品以上賡進。致仁曰,今日臣等將入侍矣。上曰,此所謂追後設宴者也。致仁曰,已爲稟定,且承聖敎矣。上曰,追後設宴,古豈有之乎?陳奏順成,事當告廟頒赦,此則決不爲之,予志有定也。八十復見貽生之堂,不勝感慕矣。上曰,昨日若告以不受賀而回,將奈何耶?致仁等曰,此非奏告之事也。上曰,昨若一奏,都無事矣,而精神可謂怪矣。上回駕至紫極門俯伏,命侍衛承史退去,退出于光明門。口傳問安而答曰,知道。朝廷問安勿爲之事,下敎。傳曰,本事順成,微忱皆伸,時·原任大臣求待,抑何意也?予已知之,予意固定,其況此時,旣見駕前,復何求對?親承下敎時·原任,其皆速休。遂退出。
辛卯九月二十七日未時,上御集慶堂。內局入侍,時原任大臣·諸堂·編次人同爲入侍時,都提調韓翼謩,提調洪名漢,副提調李聖圭,記事官閔鼎烈·柳雲羽·呂萬永,領議政金致仁,判府事金陽澤,判府事李昌誼,禮曹判書鄭弘淳,刑曹判書沈鏽,禮房承旨李碩載,刑房承旨邊得讓,編次人李潭,醫官方泰輿·鄭允協·徐命緯·李以材·金孝儉·鄭潙,以次進伏訖。翼謩進伏曰,午間聖體,若何?上曰,一樣。同副承旨入侍事下敎,時·原任大臣·禮堂·內局同爲入侍事下敎,在京未謝恩人刊版傳旨中,右賓客元仁孫付標以入事下敎,藥房提調持湯劑入侍事下敎,禮房承旨入侍事下敎,右副承旨入侍事下敎,秋判入侍事下敎,備邊郞田文顯分揀事下敎。傳曰,今番委官金判府事進去,今日內爲之,皆令唐古介擧行,有在近日照律啓下後單子置之。承史·儒臣文二品以上實職軍銜一體賡進事下敎,禁將明陵彼處看審時,仍佩往來事下敎,今番陳賀時方物物膳依例封進事下敎。進湯劑,上進御,請診候,上許之。方泰輿曰,脈候左右三部度數調均,滑體亦一樣。鄭允協曰,脈候左右三部度數調和,脾胃脈候一樣,差勝矣。致仁等進伏曰,不敢長辭以達,而曾有俯聽之下敎,今何邁邁以擧乎?自前病患復常,則有陳賀之矣。上曰,國君有社稷,故予所云云矣。致仁曰,俄者伏聞詣武德門有口奏之事云,果有是耶?何忘勉從之敎乎?翼謩曰,雖不聽臣等之言,獨不念王世孫之孝心乎?致仁等曰,寶算,今何如?向日患候,亦何如,而不受陳賀,人心所在,卽天意所在,不必但守聖心之謙讓而已也。上曰,予固知卿等之懇請,故有武德門口奏之事也。致仁曰,聖上每以自己事過謙,然此則實宗社之慶也。上曰,過分故也,又近於大康故也。致仁曰,喜悅與太康異矣。上曰,此木餠兩缶,不爲太康乎?致仁曰,臣等何所聞而來,何所聞而去乎?上曰,無所聞而來,無所聞而去矣。仍笑之,傳曰,此光國志慶錄,命儒臣李得臣芸閣監印,五件內入,一件獻于沖子。五處史庫,各藏一件,賡聯諸臣,一體印頒。三史臣·宗臣·正一品諸都尉·諸副尉·諸奉朝賀,亦爲同頒。其板本藏于史庫。以承傳色口傳下敎曰,盡爲擧行之後,兩郞廳陽智·竹山地投畀,今日內擧行。又下敎曰,日已暮,使該署郞廳卽爲擧行。領議政金致仁所啓,前備郞田文顯處分,自上似未及俯燭矣。伊日臣等在闕見之,其未能趁時整待,蓋緣諸宰家遠之致,實非備郞慢忽之罪矣。上曰,分揀可也。又所啓,今番陳賀時,各道方物物膳,有一皆安徐之命,此實近所未有之事。日字不急,儀節宜備,前下敎收還,使之依例封進,何如?上曰,不必强持,依爲之。禮判鄭弘淳所啓,告廟陳賀後,當有外方封箋等節矣。預爲知委,然後可以及期擧行,而使行復命遲速,旣未的知,日字推擇,不敢循例稟定矣,何以爲之乎?上曰,以十五日爲之。又所啓,王世孫坐堂受賀之節,何以爲之乎?上曰,安徐。又所啓,今此陳賀時儀節,當以親臨磨鍊,而中宮殿陳賀,當爲權停乎?上曰,權停。又所啓,今番慶科,以庭試爲之事,旣有下敎,外方知委,不可遲滯,日字以何間推擇乎?上曰,以十月內推擇。竝出擧條諸臣鱗次退出。
上在慶熙宮。停常參·經筵。
藥房都提調臣韓翼謩,提調臣洪名漢,副提調臣李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍,夜長夜長,一夜若月,最悶最悶。
中宮殿·惠嬪宮,藥房口傳問安。答曰,知道。
以備忘記,傳于李碩載曰,予與欲理,事雖同,今則異。頃者下敎,抑幸聞,今者下敎,意有多於當何辭,守摠兼焉,亦豈偶然?依敎付標。
傳曰,禁將先爲入侍,內局隨入。
備忘記曰,明日何日?微忱萬倍,雖欲問寢,將何爲?雖欲奉箋,亦何爲?再明祗迎,少伸追慕,凡諸等節,只入正時。禮房知悉,一遵常禮。噫,雖欲孝,風何靜懷萬倍,瞻西郊至於來日,何心酬應?
傳曰,開政催促。
李碩載,以禮曹言啓曰,傳曰,今此告廟後陳賀頒敎頒赦,來十月十五日爲之事,命下矣。同日曉頭,先行告祭於宗廟·永寧殿·社稷,而宗廟則望祭兼告由。同日午時頒敎時,王世孫率百官進箋陳賀,外方一體進箋陳賀事,知委擧行,何如?傳曰,允。
又以禮曹言啓曰,今番慶科,以庭試擧行,日字十月內推擇事,命下矣。庭試吉日,令日官推擇,則來十月二十一日,二十七日爲吉云,以何日定行乎?敢稟。答曰,以二十一日爲定,當爲舊闕,文武科同見一闕。
以備忘記,傳于李碩載曰,二十一日慶科舊闕兼爲時,侍衛只入直,世孫祗迎,留營留陳,皆安徐。挾輦軍,前後廂軍與訓將,領新營標下軍都領隨駕,只入正時焉,皆依今二十六日爲焉。
有政。吏批,判書元仁孫牌不進,參判未差,參議徐命善進,右承旨李碩載進,以李應協爲大司憲,洪檢爲大司諫,李晉圭爲執義,金復休爲掌令,李仁默爲掌令,李邦榮爲正言,李宅鎭爲校理,李昌誼爲修撰,高益擎爲兵曹佐郞,李在協爲京畿監司,李致中爲靑松府使,任希簡爲吏曹佐郞。
兵批,副護軍鄭景瑞,副司直魚錫定,沈鑧·金致讓·趙·尹勉升·呂善德·李·趙載俊·趙昌逵,副司果李晉圭·金尙集·李養遂,僉知崔景岳·李弘逵。
任希敎,以兵曹言啓曰,今此慶科庭試來十月二十一日設行事,自禮曹推擇啓下矣。武科初試吉日,令日官推擇,則來十月初九日爲吉云,以此日設行,何如?傳曰,允。
又以兵曹言啓曰,依傳敎,持去密匣承政院該房書吏廉載亨,決棍十五度之意,敢啓。傳曰,知道。
李廷壽,以弘文館言啓曰,今日政新除授玉堂,待下批仍卽牌招察任,何如?傳曰,允。
任希敎,以濬川司言啓曰,本司都廳任益昌有頉代,以御營廳千摠金梓差下,使之察任,何如?傳曰,允。
吏批啓曰,判書元仁孫牌不進,參判未差,小臣獨政未安,何以爲之?敢稟。傳曰,只出緊任。
李廷壽啓曰,新除授京畿監司李在協,來詣闕外,陳疏到院,故原疏纔已退却矣。更鼓已深,而屢度催促,終不入肅,事體極爲未安,推考警責,何如?傳曰,允。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
下敎曰,兩臺臣皆入侍。
傳于李廷壽曰,全羅監司狀啓,十月令薦新榴子,乾杮,節候尙早,限內不得封進,惶恐待罪事。傳曰,勿待罪事,回諭。
戶曹參判金漢耆疏曰,伏以,臣卽伏見本曹判書蔡濟恭疏批旨,有次堂擧行之敎,臣旣忝佐貳之職,則其在往役之義,固當奉行之不暇,而第伏聞丁丑年五陵碑役下敎中,有次堂監董,事體不然,此後三曹首堂句管擧行之命,已爲定式云。然則臣於是役,不可替當明矣。玆敢據例陳籲,仰瀆宸嚴。伏乞聖明,亟收成命,以存格例焉,臣無任屛營祈懇之至。答曰,省疏具悉。其雖若此,予亦知矣,況今特敎,卿何辭焉?仍佩監董。
辛卯九月二十八日未時,上御集慶堂。藥房入診入侍時,都提調韓翼謩,提調洪名漢,副提調李聖圭,記事官鄭澤孚·柳雲羽·呂萬永,醫官方泰輿·鄭允協·鄭允說·徐命緯·金孝儉·李春敷·許,以次進伏訖。翼謩曰,夜間聖體,何如?上曰,一樣矣。寢睡水刺之節,亦何如?上曰,一樣矣。仍進湯劑,上進御,翼謩請診候,上許之。泰輿以次診脈候,退伏奏曰,脈候左右三部度數調均,而滑體比前一樣矣。名漢先退,上曰,詣臺臺臣入侍。出榻敎賤臣承命出來,與獻納鄭煥猷,持平鄭景仁,偕入進伏。景仁曰,請還寢定配罪人金柱泰減等之命。上曰,其勿復煩。措辭見上請還寢東呂·址淳等還配之命,更命王府嚴鞫得情。上曰,勿煩。措辭見上請黑山島爲奴罪人五得,依律處斷。上曰,勿煩。措辭見上請巨濟府充軍罪人吳益祥,依律處斷。上曰,勿煩。措辭見上一行刀割景仁曰,新除授大司憲洪重孝時在江原道原州地,執義李鎭衡時在京畿楊根地,掌令元啓英時在陽川地,請竝斯速乘馹上來事,下諭。上曰,依啓。纔已申飭,則其在近畿焉。敢逡巡,施以不敍之典。在陽川人尤涉無據,亟施刊版之典。出擧條景仁先退。煥猷曰,請還寢鍾城府爲奴罪人天大酌處之命,依律處斷。上曰,勿煩。措辭見上請崔百男邊遠定配。上曰,勿煩。措辭見上一行刀割請大靜縣爲奴罪人仲義,依律處斷。上曰,勿煩。措辭見上請黑山島爲奴罪人五得,依律處斷。上曰,勿煩。措辭見上煥猷曰,官職去就,實關四維,至於銓地,與他尤別。向來銓堂,或被責罰,或被臺參,則其時在僚席之人,一番引義,在所不已,而佯若不知,冒沒行公,有傷廉隅,人皆〈指〉點,請吏曹參判李潭罷職。上曰,往事勿說,其雖聖訓,今聞所啓,臺體則然,依啓。出擧條煥猷曰,一路按察,必藉憚壓,江都醜說,至今未已,而無時肅拜,有駭聽聞,大關後弊,請京畿監司黃景源罷職。上曰,藩任體重,具宜持難,而旣傳啓之後,入侍之命,意蓋在也。意雖可愛,原啓模糊,今聞所奏,暮年揚淸,豈可已乎。出擧條煥猷曰,臣才經草土,萬念都灰,榮塗揚揚,夫豈情理之所忍,而祗緣異恩,屢及先故,微忱倍切感惶。除命之下,張皇出肅,及夫登筵,略以數事,粗效一日之責矣。竝蒙嘉納,大聖人虛受之量,臣實欽仰,而批旨中模糊之敎,臣愧恧震越,無地自容,何可一刻仍冒於臺次乎?請命遞斥臣職。上曰,旣得臺體,模糊意嘉,其何過嫌?勿辭,亦勿退待。出擧條煥猷曰,臣方職在言官,有區區之忱,敢此仰達矣。患候平復之賀,卽當擧行,而殿下旣以使事順成後允從,丁寧下敎矣。八域臣民,莫不顒望。今幸使事順成,聖孝益光,殿下何可以事關聖躬,終始斳允,以孤大小臣庶之望乎?伏願亟加允從,以慰輿望焉。上曰,所奏雖愛君,於予萬萬不可,旣奏其何復言?出擧條煥猷先退。上曰,注書誰耶?聖圭曰,鄭澤孚也。上曰,累啓批答,善爲之矣。聖圭曰,然矣。上曰,藥房提調持湯劑更爲入侍。出榻敎名漢持湯劑入侍,翼謩進湯劑,上進御。翼謩·名漢先退。上曰,其時意謂參議已行公,有此下敎。今聞旣不行公,則可謂毛將焉傅者,其有差祭人,則政院宜稟捧傳旨,而以至於此,其不自引之人,其非在彼,而政院曚然,使人若此,不可無飭。當該承旨,施以不敍之典。出傳敎上曰,于今畿營事可謂狼狽,其代政官牌招開政擇差,亦令當日辭朝。出傳敎上曰,刊版傳旨中,同經筵李徽之付標。出榻敎命聖圭讀奏諸道狀聞訖。上曰,十七省旣有頒布嚴禁,況我朝乎?此果未遑,此後悖說掩置者,當繩一律。其若見而抱來以告者,當賞百金。豈曰有也,而十七省有飭,況八道兩道乎?自政院下諭于八道道臣·兩都留守·三百六十州,眞諺曉諭,而若有不謹擧行之事,當該方伯,居留之臣,永刊仕版,不齒搢紳。當該守令,亦施永刊之律,勿復以海東人處之,其令一體嚴飭。出傳敎上曰,三省文書,體貌差輕,故不盛密匣只封。卽是古例,則盛密匣持來。今也初聞,政院若守舊例,初何持去密匣,關係則非細,當該承旨,施以不敍之典。循例捧來承傳色與承旨,捧傳旨承旨雖鄕闇,若有吏胥,初何以持去密匣?該房書吏,令騎郞決棍。出傳敎命退去,諸臣以次退出。
辛卯九月二十八日未時,上御集慶堂。承史·禁將同爲入侍時,同副承旨李廷壽,記事官閔鼎烈·柳雲羽·呂萬永,禁衛大將具善復,以次進伏訖。善復進伏曰,役事幾畢,水道二百餘步,善爲疏濬,而又有疏濬處,何以爲之?上命書傳敎曰,明陵水道未盡處,待明春疏濬。上曰,峰峴亦好耶?善復曰,漸看而好矣。今則莎草與樹木茂盛,比前尤好也。善復退,承史隨出。
上在慶熙宮。停常參·經筵。
藥房都提調臣韓翼謩,提調臣洪名漢,副提調臣李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。嗚呼,今日何日?雖未能奉箋月臺,亦何心强飮建功?嗚呼,重逢此日,冥然特甚,亦何心腸?循例酬應,卿等雖若此,予何心酬應?答雖數行,心則萬倍矣。
中宮殿·惠嬪宮,藥房口傳問安。答曰,知道。
備忘記曰,初授此任,故必也若此,是誰子是誰姪,灣尹首薦,相臣之意亦知,奉審體重,此日何敢?今以敎代批,且民將有甘棠之慕,亦何敢逡巡?其令申飭謝恩。
以備忘傳于李聖圭曰,今予一心,一則追慕,一則爲民,奉審察農,中道若此,何可一刻稽滯?昨已下敎,承旨睡熟乎?此時爲臣,亦用心乎?承旨睡醒,申飭。
傳于李碩載曰,京畿監司謝恩,卽爲申飭。
又傳于曰,日已晩,內局入侍。
李碩載啓曰,吏曹判書元仁孫,參議徐命善牌不進推老傳旨及罷職傳旨,今方捧入,而開政命下之後,如是違牌,不卽擧行,事甚未安,判書更卽牌招,以爲擧行之地,何如?傳曰,允。
又以吏曹參議徐命善牌不進傳旨,傳曰,只推,此時豈如是乎?卽爲牌招擧行。
吏批啓曰,判書元仁孫牌招不進,參判未差,小臣獨政未安,何以爲之?敢稟。傳曰,只出緊任。
有政。吏批,判書元仁孫牌不進,參判未差,參議徐命善進,右承旨李碩載進,以朴相岳爲校理,鄭象仁爲副校理,沈觀之爲輔德,宋聚行爲吏曹佐郞,朴相德爲京畿監司,柳楦爲靑岩察訪,兼執義單李宅鎭。
李碩載,以吏批言啓曰,正二品監司兼職兼差事,載在法典矣。新除授京畿監司朴相德資級,乃是資憲,依法典兼監司下批後,依例送西之意,敢啓。傳曰,知道。
兵批,同知單李世春,僉知單閔惠洙,副司直李潭。
李廷壽啓曰,明日次對,兩司長官當爲進參。大司諫洪檢,待開門牌招,而憲府無進參之人,除在外外,未肅拜人員,竝卽待開門牌招,以爲推移入侍之地,何如?傳曰,允。
藥房口傳啓曰,臣等咫尺筵前,反復開陳,未蒙回聽,逬退閤外,齟齬口啓,輒此煩聒,極知爲罪,召見內局,旣出仰體昔日之聖意,進湯劑,出於親自診候之餘,則再貼之進,不容少緩,而只緣臣等之誠淺,以致聖敎之牢拒。臣等之焦鬱罔措,未暇自恤,其於保護聖躬之道,謂如何哉?玆敢相率齊籲,伏乞卽許入侍,以準二貼之數,千萬幸甚,惶恐敢啓。下敎曰,如是守閤,則明日雖一貼,亦不進矣。昨夜撤宵,使之便寢宜矣。若不退去,亦不就寢矣。
傳曰,此亦古未聞者,然體重,豈可瀆屑?至於踏驗廚傳,亦有弊。黃景源未能者,其令新伯擧行。已爲者,取其文書,修正狀聞事,分付。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
辛卯九月二十九日未時,上御集慶堂。藥房入診入侍時,都提調韓翼謩,提調洪名漢,副提調李聖圭,記事官閔鼎烈·柳雲羽·呂萬永,醫官方泰輿·鄭允協·徐命緯等,以次進伏訖。進湯劑,上進御,請診候,上許之。方泰輿曰,脈候左右三部度數調和,滑體一樣。鄭允協曰,脈候左右三部度數調均,滑體,亦一樣。命緯曰,脈候左右三部度數比昨一樣,脾胃脈候,亦一樣矣。上以大王大妃殿誕辰日追慕,多有愴感之敎。翼謩曰,聖躬平康,然後可盡子道,質諸堯舜,何過於此?名漢曰,湯劑一貼更爲前入乎?上曰,宜矣。翼謩曰,李潭事詳知之,臺言有爽失矣。上曰,鄭煥猷掛空而言矣。翼謩曰,潭亦上疏,而政院不捧云矣。景源以江都醜說爲言,故臣其時果未達矣。上曰,潭與安杓爲至親而彈駁,故他人見其事而爲之也,其爲人氣勝矣。翼謩曰,李在協終不肅謝,過矣。聖圭曰,推考可也。上曰,擧子或有來京者乎?聖圭曰,間或入京云矣。翼謩曰,關西之人能文者多。上曰,松都亦然,可謂難當矣。翼謩曰,西北乃用武之地,而今多文士,是可悶也。其文不過尋章摘句,無實地上工夫,其弊不少矣。上曰,黃景源難處矣,趙曮以徵債事,而此則無發明之路矣,李溵則碑石事矣。翼謩曰,爲其先而浮碑石,誰不爲之乎?上曰,景源坐席未燠,有此醜說,元仁孫陳章乎?翼謩曰,然矣。其辱於何人?曰,見駁於南柱老矣。傳曰,今聞左相所奏,李潭事,兩事似由於浮囂浮謗而然。噫,彼臺臣亦已知,決非身自爲此。甚矣浮謗,旣知之後,豈可默乎?此亦於宰臣玉成之一機,特爲敍用。上曰,趙曮脫空矣。翼謩曰,上之洞察而脫空,不然則何以脫也?上曰,一資半級,雖或得之,衆怒群猜,誠哉是言也。上曰,畿伯處義,何如?翼謩曰,雖叔姪,旣有間隔之人,何妨之有?聖圭曰,臣聞其言曰,叔之未了之事,姪何敢當矣?翼謩曰,不爲交代矣,有何妨也?上曰,其間不久矣,若曰,迫於上敎而行公云爾,則人莫是非,而如是求遞,可見其人之用心也。傳曰,畿伯處義,其涉過重,藩任體重,以禮使臣之道,以敎代批。俄者下敎,今聞不無所執,此近於匹夫志。嗚呼,暮年其志可尙,則不可不曲循。然今日事體,不可無飭,先遞差後禁推,其代政官牌招開政擧行。上曰,畿伯前望,今日政將復入乎?翼謩曰,不然矣。上曰,閔百興見辱於關東伯時乎?聖圭曰,爲關西伯時也。上曰,爲算伯乎?聖圭曰,然矣。上曰,以關東事而見辱矣。上曰,注書出去,持賡進詩以入。上聞春宮所製好矣。翼謩曰,睿學高明也。名漢奉湯劑入侍,翼謩跪進,上不爲進御。上曰,百興爲人好矣。爲關東伯時,以木物輸納事見辱矣。上曰,丁丑試士,取十五日乎?翼謩曰,然矣。命追慕錄奉來,賤臣出問于藝文館館吏,謂以非翰林不得出,以此復命。上曰,翰林持來。翼謩曰,湯劑不爲進御,臣何敢藥院都提擧自處乎?當待命閤外矣。上曰,飮此何爲?以好意請來,不必退待閤外矣。翼謩曰,未進湯劑而退去,非臣子之道矣。臣等誠淺,臣等之罪也。聖圭曰,守閤外則隷儓謂臣何?上曰,但笑予而已,其退去。前監司李在協罷職,禁推安徐事。榻前下敎韓翼謩所啓,前畿伯禁推,旣有安徐之敎矣,其所引義,雖似可尙,事體則未安,罷職,何如?上曰,所奏是,依爲之。又所啓,應製拔去中,重宰則皆有更撰之命矣。今此盛擧,小官之見拔者,必當觖望,使之一體更撰,何如?上曰,依爲之。賡進中用聖孝聖德者,命拔之,故有所達矣。遂退待閤外。
上在慶熙宮。停常參·經筵。
藥房都提調臣韓翼謩,提調臣洪名漢,副提調臣李聖圭啓曰,伏未審夜間,聖候調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心雖一倍,氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
殿座罷後,政院·玉堂·藥房口傳問安。答曰,知道。
下敎曰,蔡濟恭旣受由拔之,近來行公備堂催促,一齊來會後以奏。
傳于李在簡曰,戶曹米十五石,惠廳米十五石,待令於延光門外。
傳于李聖圭曰,京畿監司乘輿時入侍。
傳于洪檢曰,承傳色三人記過,前排待令,承旨以時服來待。
又傳于曰,延和門當爲殿座矣。
洪檢啓曰,卽者議政府錄事來言,左議政韓翼謩以爲,臣於嚴敎之下,惶懍罔措,愴皇逬出,恭俟鈇鉞之誅,仍納命召,何以爲之?敢稟。
又以啓曰,卽者義禁府都事來言,左議政韓翼謩待命於金吾門外云,係是大臣去就,敢啓。
注書閔鼎烈汰去,代以金鎔爲假注書。
注書鄭澤孚,以沈浹爲假注書。
洪檢啓曰,大臣·備局堂上依下敎,來待矣。傳曰,引見。
又啓曰,臣與右副承旨李廷壽伴直矣。纔已遞差出去,伴直無人,右承旨李碩載,所當牌招,而拘於廳規,不得請牌,何以爲之?敢稟。傳曰,牌招。
備忘記,可駭爲敎者,以金鈴孫六代居諸生洞,一朝公然投托洞口內,此安國內首唱,衆皆效者,而李春徽亦其中人,豈混同他人?令內府知悉。
備忘記,此習近聞爲駭,北寺人,無異南衙將,幾代世居家,賣於南衙人,此欲異而同者也,於李春徽然矣。旣下敎,此後南衙北寺,互相賣買,嚴禁。
李廷壽,以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
李聖圭,以吏曹言啓曰,今此宗廟朔祭及冬享大祭執禮大祝,以侍從塡差,而時無職名人員,令該曹口傳付軍職,何如?傳曰,允。
兵曹口傳政事,副司果李益烍·李崇祜·李師曾·金錫齡。
兵曹口傳政事,以李鼎運·李喆遂·李寬胄爲宣傳官。
李廷壽,以兵曹言啓曰,禁將南舜喆,五衛將宋載岳,猝得身病,症形孔劇,旬月之內,勢難起動供職,俱爲呈狀乞遞。宿衛輪番之任,不宜久曠,竝令今姑改差,何如?傳曰,允。
洪檍,以兵曹言啓曰,依傳敎,鳳頭別監朴壽景,決棍十度之意,敢啓。傳曰,知道。
李廷壽,以兵曹言啓曰,禁衛營哨官禁軍遞兒窠,今方有闕矣。依節目,禁軍別將與該營中軍,眼同試取,以其居首者塡差之意,分付,何如?傳曰,允。
閔鼎烈啓曰,臣敬奉聖敎,傳諭于左議政韓翼謩處,則以爲,今日日次,臣固將進參,而以昨陳李潭事,厚被臺臣之避辭侵詆,有不敢晏然冒進。不自意史官傳宣次對入侍之下敎,無以趨參。身帶藥院,雖不敢徑出,咫尺闕中,不得承命,只自惶恐待罪云矣,敢啓。
通政大夫吏曹參議臣徐命善,誠惶誠恐,頓首頓首,謹百拜上言于至行純德英謨毅烈章義弘倫光仁敦禧體天建極聖功神化主上殿下,伏以臣於再昨政下諭諸臺處分代始因小服之錯書,終緣政吏之誤抄,一竝擬入,至煩天點矣。追伏見擧條下者,不敍之命,只及近畿,則大司憲洪重孝,不當在於傳旨中,而臣曚未覺察,囫圇擧行,致使莫重風憲之長,無故出代,臣之所失,非但在於一時不審而已哉。昨日違召,諒非得已,而格外只推,嚴命又下,疏籲路阻,事會急迫,雖不免冒沒承膺而去就,卽當自顧多慙,今始露章首實,仰請譴何?伏乞亟降威命,重勘臣罪,都憲望單,仍令還寢,千萬幸甚。臣無任屛營祈懇之至,謹昧死以聞。
辛卯九月三十日辰時,上御延和門。香祗迎入侍時,行都承旨李聖圭,左承旨李在簡,右承旨李碩載,左副承旨任希敎,右副承旨李壽鳳,同副承旨李廷壽,記事官鄭澤孚·閔鼎烈·柳雲羽·呂萬永,以次序立訖。上具翼善冠·袞龍袍,以步輿出通陽門,至延和門外,行祗迎之禮。步出建明門,乘輿入崇明門,由延慶·延光·興明門,詣延康門下輿。由明熙門,瞻望長樂殿,至萬歲門,乘輿入于禮成門,御于光明殿。命李碩載,書光明殿志懷御製,光明殿卽大王大妣殿壬午嘉禮殿也。三十石米分給內人等上書下,昨今聯韻,其忠孝予自恧焉。此殿中一句,命入侍承史,卽刻賡進。上曰,注書誰也?聖圭對曰,閔鼎烈也。命畿伯朴相德入侍,明禮宮婢子百歲人特爲復戶事。榻前下敎傳曰,昨日追慕萬倍,昔年近侍中官,各賜裏一疋。昔年入仕凡中官,各賜表一疋,令內侍府抄啓後以給。上入于集慶堂,諸臣退出,兩臺臣引避次對入侍爲之事,下敎退出。
辛卯九月三十日未時,上殿座于延和門外入侍時,行都承旨李聖圭,左承旨李在簡,右承旨李碩載,左副承旨任希敎,右副承旨李壽鳳,同副承旨李廷壽,記事官鄭澤孚·閔鼎烈·柳雲羽·呂萬永,以次序立訖。上具翼善冠·袞龍袍,以步輿出通陽門,御座于延和門外。命前排待令,拿入記過承傳色三人。下敎曰,今日初用心之日,欲爲次對,而大臣無一人欲見書啓,而中官無一人,如此而國爲國乎?孫效忠·申德龍·洪宇正,竝拿出。宣傳官洪采疇·申公協·李常五,以不善傳命,竝汰去。上曰,如此輩在渠家,不能知傳唱之事,而以祖呼叔者也。傳曰,吏曹於今行公無人,參判有闕代,尹得養。參議有闕代,金致讓除授,牌招察任。傳曰,承旨有闕代,薇院長洪檢除授,牌招入直。傳曰,宣傳官多不擇,初見其君,今日其皆罔測。新除三人一竝汰去,騎判從重推考,今日內更爲口傳擇擬。傳曰,今聞吏議之章,做錯則做錯矣,不可例批。當該銓官及政廳承旨,一竝遞差。都憲望勿施,前都憲仍任。傳曰,鄭煥猷批答雖諭,若一臺臣次對相値,不捧可也。其雖二人祗迎相値,豈可先捧?今日擧措,其涉寒心,專由於該房承旨不善周旋之致,當該承旨遞差。傳曰,旣下敎於卿,毫無難安之端,莫重次對,其若遽停,暮年心,若何?噫,今者酬應,予豈樂爲而然也?建功今若浮雲,卿須安心勿待命,雖例以仍行次對事,遣史官傳諭,命召一體傳授,亦令此史官傳授。鳳頭還內後,令騎曹決棍事下敎。傳曰,安土二字,盤庚旣言,渠雖螟蛉,幾代世居之人,背其本居,投托他洞,萬萬可駭。此人等非近侍,何以知?分付內侍府後,復相賣買,皆入本居。獻納鄭煥猷,正言李邦榮入侍事下敎。正言李邦榮所啓,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,仲義之罪,可勝誅哉。倉卒拾得,雖異故犯,關係莫重,宜卽現納,而懸賞之後,始爲自首。棍問之時,仍吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。又所啓,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。二行刀割又所啓,罪人五得,其所負犯,關係至重,揆以王章,自有當律,酌處之命,雖出好生之聖德,而三尺至嚴,不可容貸,請黑山島爲奴罪人五得,依律處斷。上曰,勿煩。又所啓,臣於臺職,自知不稱,而向者柏府之除,怵畏義分,黽勉登筵,略陳官師之規,以效一日之責矣。頃者諫臣之疏,抉摘臣啓辭中一句語,因之以導諛,臣固慙恧之不暇,第臣當初所論,不過無心說去,而諫疏之有心非斥,臣實未曉,臣雖不似,旣在臺閣言責之任,則導諛二字,奚爲而至哉?此後臺端一步,便是鐵限,其何敢晏然更冒於臺次乎?請命遞斥臣職。上曰,其旣無隱,過斥何傷?往事勿說,孔聖所訓,今予暮年,豈以此輕遞言官?勿辭,亦勿退待。獻納鄭煥猷所啓,臣之情地,不敢以言官自居,而感激洪私,顚倒出肅,日昨一二蕪語,粗效一日之責,過蒙聖上之嘉納,臣實惶感,無地自容。昨伏見傳敎下者,臣於是,不勝悚懍之至,在外不當之僚堂,以差祭被罪,則差祭之銓官,何可晏然?首席以現告稽捧,至被特罷,則同是吏堂而恬若不聞,其況臺章。旣論當該銓官,則同參之亞席,亦豈冒沒行公?臣之所論,實採公議,非動於浮謗,而今此大僚之替當分疏,未知何故也。筵席語秘,雖未得其詳,而官師之規,實是聖世之美事。惜乎大臣果有所見,則伊日俯詢之下,何不卽陳,而乃有此追提之擧,□臣實慨然也。此莫非臣人微言輕之致,以此顔面,何可一刻苟冒於臺次乎?請命遞斥臣職。上曰,近者臺閣寥寥之中,非特鐵中錚錚,其是誰子?必不以浮囂事予。故皆允啓,而事件或差異,則次對大臣·臺臣入侍,卽相可否者,其日莫曉,翌日所陳,亦得其體,下敎亦爲曲盡,則循例引嫌,夫誰曰不可,而分疏二字,太不稱停,此豈簠簋不飭之意乎?初則大臣撕捱,其謂過矣。今聞果然,此亦相可否之一端。則語雖微,噴薄難掩,此豈一毫分疏之意乎?若此之故,次對將停,建功其何景像?有此心,次對入侍,亦何晩也,而其況祗迎相値,一何忙忙?且昨日再次建功,已却三提調守閤,國人皆知,而況領相不來,其亦知之,則不先不後,次對將闕,建功亦却,若思爾父,其豈若此?其欲飭勵,捨爾其誰?亦不可例批,依啓。注書閔鼎烈汰去事下敎,賤臣□□臺臣批答十四字而以上之□□□更爲讀奏。上曰,□□□惶悚而出來,其下鄭澤孚。
辛卯十月初一日辰時,上御集慶堂。晝講,句管堂上同爲入侍時,知事李景祜,特進官鄭存謙,參贊官洪檢,侍讀官李宅鎭,檢討官李昌任,假注書金鎔,記事官柳雲羽·呂萬永,句管堂上沈鏽·鄭弘淳,以次進伏訖。上讀小學立敎訖。命儒臣繼讀,宅鎭·昌任輪讀後,各陳文義。上命兩句管堂上進前。鎔曰,去七月禮山田所載大同□□京江後,大同及軍米,先爲輸入京倉,而色吏領來留連之際,田稅米三百石則載在船中矣。船主李鳳瑞,沙工李德謙等,乘其色吏之入城,直爲御□□□作錢,至於一百七十石之多,而現捉於色吏,來訴本曹,故捉致嚴問□□□賣米去處,一一推給充納之論,其所犯,有浮於向來順天米敗船者矣。此非尋常偸去之比,當該船主與沙工,不可不別樣嚴懲。自臣曹刑配,亦未不可,而前頭赦典及□決,若或旋卽蒙放,則此後此輩,更無懲勵之道,事面之嚴重,莫若出擧條受配,故敢此仰達矣。上曰,所奏是,依爲之。出擧條上曰,藥房入侍。都提調韓翼謩,副提調韓必壽進伏訖。翼謩曰,夜間聖體,若何?上曰,一樣矣。翼謩曰,水刺之節,若何?上曰,一樣矣。進御湯劑訖,請診候,上許之。泰輿·允協·命緯以次診候後,退伏奏曰,左右三部一樣調均矣。上曰,今番庭試□□□□事□□□□。出傳敎上曰,中宮殿進御六和湯,停止已久,自今日五貼式日次製入。出榻敎諸臣以次退出。
辛卯十月初一日酉時,上御集慶堂。藥房入診入侍時,都提調韓翼謩,提調洪名漢,副提調韓必壽,假注書金鎔,記事官柳雲羽·呂萬永,醫官方泰輿·鄭允協·徐命緯·鄭允說·金孝儉·李以材,以次進伏訖。翼謩曰,午間聖體調攝,若何?上曰,一樣矣。進御湯劑後,諸臣以次退出。
上在慶熙宮。停常參·經筵。
藥房都提調韓翼謩,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心則一倍,氣則一衰,建功冷水,强飮誠苦,待敎入侍。
中宮殿·惠嬪宮,藥房口傳問安。答曰,知道。
李興宗啓曰,憲府連日監察茶時,諫院闕啓,俱涉未安。兩司除在外式暇外,未肅拜不爲行公人員,竝卽牌招,何如?傳曰,爲行齋而請乎?勿爲牌招。
李碩載啓曰,新除授檢閱李普天,時在江原道伊川地,斯速乘馹上來事,下諭,何如?傳曰,允。
以承傳色口傳下敎曰,內局入侍都承旨,持賡韻及祭報府入侍。
又下敎曰,內局入侍,以兩廳首醫方泰輿·鄭允協,特施不敍傳旨。傳曰,飭已施,置之。
又下敎曰,左相旣奏,有下問事,先來軍官具敍五·韓光敾,內局同爲入侍。
假注書沈埉在外,代以金峙默爲假注書。
李在簡啓曰,假注書金峙默,時無職名,令該曹依例代軍職,冠帶常仕,何如?傳曰,允。
李碩載啓曰,內醫院官員,以都提調·副提調意啓曰,提調洪名漢,謂有身病,今日問安,不爲仕進,事體未安,卽爲牌招,以爲備員入侍之地,何如?
柳善養,以禁衛營·一二所巡廳·左右捕廳意啓曰,去夜無犯夜人所捉之意,敢啓。傳曰,知道。
又以御營廳意啓曰,王允道,令禁衛營加設敎鍊官,王漢佐,令御營廳待闋服。敎鍊官差下事,曾有命下,而王漢佐今始闋服,敎鍊官今適有窠,故依傳敎,王漢佐敎鍊官差下之意,敢啓。傳曰,知道。
禦侮將軍行龍驤衛副護軍知製敎臣李鎭恒製進敎京畿觀察使兼兵馬水軍節度使開城府留守江華府留守都巡察使朴相德書曰,王若曰,國家賴方岳承流,非人莫可,王化自邦畿爲始,任卿便宜。庸體九重分憂,須掌一路專制。惟卿,古家趾美,早歲蜚英。西南任屛翰之毗,方優鎭物,前後歷鑑衡之職,譽播象公。顧玆千里畿封,實乃四方根本。如郟鄏之捍蔽,周室有咽喉門戶之形。若馮翊之密邇,漢家壯唇齒輔東之勢。喬山蒼梧之仙寢,展省審於春秋,松京沁州之雄都,兼節制於管轄。所以責任之甚重,而況凋弊之且多,每念億兆民疾苦怨咨,何心錦玉?莫聞三十州廉貪臧否,誰察濕原?才器必試於盤根,正須老成之年,黜陟全付於方面,要籍公平之心。玆授卿以京畿觀察使兼兵馬水軍節度使開城府留守江華府留守都巡察使,卿其往欽旬宣,益勉報效,官通訓委卿自制,政先諸藩,罪大辟稟予以裁,敎訖三輔,布王政於按節。佇聞陰雨之淫,副民望於下車,庶騰陽春之譽。故玆敎示,想宜知悉。
辛卯十月初二日辰時,上御集慶堂。藥房入診入侍時,都提調韓翼謩,副提調韓必壽,假注書金鎔,記事官柳雲羽·呂萬永,醫官方泰輿·鄭允協·徐命緯·鄭允說·金孝儉·李以材,以次進伏訖。翼謩曰,夜間聖體調攝,若何?上曰,一樣矣。翼謩曰,寢睡·水刺之節,亦何如?上曰,一樣矣。進御湯劑後,請診候,上許之。泰輿·允協·命緯等退伏奏曰,脈候左右三部調均,滑體,亦一樣矣。上曰,今日朝鮮,將八其君,配體坤殿,奏脈予已熟知。嗚呼,戊戌庚子甲辰丁丑孟浪已知,然雖近文具,診筵不脈,强許診脈,於予近者,其脈果弱,而咸曰一樣,此已文具中文具。且御脈莫重,些少加減,不敢隨奏,予亦知矣,而脈弱幾月,皆曰一樣。今日忽曰,差勝。予問曰,近者,若何,而今日差勝乎,其或今日頓勝乎云。則本廳行首,其曰,昨則微弱,今日差勝云。旣不奏夜,今忽曰晝,是何道理?其餘鄭允協,其皆一樣。今果差勝云,若此果頓勝乎?奏涉苟且,此則於渠輩套,不足道也,而今日予體坤殿與沖子,雖莫知幾日停止,似乎多日,故昨日下問,果十五日也。以五十貼欲准之心,三十五貼而止,餘者十五貼,宜卽齊聲,而下問後只請加進,此動駕時長牲,隨其駕而來立何異?今當頃寒,予則不知,旣聞感候,都提調已奏,卽渠輩束手觀瞻,無更稟而亦無和解之請。自內自愈,食君之祿,品至崇品,焉敢若此?予亦恃誰?況頃者亦有申飭之事,則今亦猶此,不可無飭。兩廳行首,特施不敍之典。出傳敎上曰,嗚呼,明年,卽昔年初等差冬享祭回甲也。今逢冬享,而冥然命攝,微忱萬倍,再明隷儀時,依頃年例,崇政東月臺望瞻,受香日祗迎,仍於憶昔窩齋宿,凡諸等節,禮兵房依前知悉。出傳敎上曰,宮闈令莫重,故惟稟定事,已下敎於徽寧殿,非稟定人而塡差,其涉駭然。當該府有司,從重推考。府掌務,特施永刊內府之典。出傳敎諸臣以次退出。
辛卯十月初二日酉時,上御集慶堂。藥房入診入侍時,都提調韓翼謩,副提調韓必壽,假注書金鎔,記事官金雲羽·呂萬永,醫官方泰輿·鄭允協·鄭允說·金孝儉,以次進伏訖。翼謩曰,午間聖體,若何?上曰,一樣矣。進御湯劑後,上曰,先來軍官入侍。具敍五·韓光敾進伏訖。上曰,彼國致款與否,則禮部尙書來見云,可謂至矣。上曰,詣臺臺臣入侍。出榻敎司諫宋鍈,正言蔡弘履進前曰,臣等於臺職,自知不稱,而日前飭敎之下,有難晏然,黽勉出肅矣。卽伏見兩司牌招批旨下者,揆以分義,萬萬惶悚,其何敢一刻仍冒於臺次乎?請命遞斥臣等之職。上曰,一時飭勵,何過撕捱?勿辭,亦勿退待。鍈·弘履曰,請大靜縣爲奴罪人仲義,依律處斷。上曰,勿煩。請鍾城府爲奴罪人天大酌處之命,依律處斷。上曰,勿煩。又曰,請黑山島爲奴罪人五得,依律處斷。上曰,勿煩。以下一行刀切弘履曰,陞庠之逐朔課試,乃所以培養年少靑衿之義,設法之意,本非偶然。況前後聖敎,不啻丁寧,必使之了當於隆寒之前,而以今年言之,已屆十月,尙不一抄,事甚稽緩,不可無飭。請今年內,國子長一竝從重推考。上曰,此乃嚴飭者,而未遑不飭,其果臺體,依啓。已上竝出擧條諸臣以次退出。
上在慶熙宮。停常參·經筵。
藥房都提調韓翼謩,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣。待敎入侍。
中宮殿·惠嬪宮,藥房口傳問安。答曰,知道。
備忘記,自聞下敎則枸杞子何草?其若令草,今何喩乎?泰輿學扁,允協學鵲乎?聞者葫蘆,予亦一哂,言于兩廳,其令含默。
李興宗,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
以庭試武科規矩單子,傳于李興宗曰,依昨年庭試例爲之。
傳于李碩載曰,內局入侍。
備忘記,今雖日淸,視瞻太昏,是豈視昏則心昏?建功果功,其何若此?令扁鵲知悉焉。
洪檢,以思陵表石營建廳言啓曰,禮曹判書臣鄭弘淳,禮曹正郞臣邊景鎭,進詣陵所,碑閣基址役處看審,則本陵參奉兼監役官安宗仁,監役官金煹,領率役軍,已爲堅築。故今日卯時定礎,同日午時仍爲立柱上樑之意,敢啓。傳曰,知道。
李碩載,以禮曹言啓曰,今九月二十三日所下傳敎中,有十日減饍之命矣。十日之限,止於今日,自明日依例復舊封進之意,分付,何如?傳曰,允。
李興宗,以禁衛營言啓曰,本營分授南山九嶷峯下體城崩頹處改築事,曾已啓下矣。今十月初三日始役之意,敢啓。傳曰,知道。
李興宗,以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
又以義禁府言啓曰,寶城郡守朴相復拿來憑閱處之事,傳旨啓下矣。朴相復時在任所云,依例發遣書吏,拿來,何如?傳曰,允。
辛卯十月初三日未時,上御集慶堂。藥房入診入侍時,都提調韓翼謩,副提調韓必壽,假注書金鎔,記事官柳雲羽·呂萬永,醫官鄭允說·金孝儉,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進御湯劑後,請診候,上許之。允說·孝儉退伏奏曰,左右三部調均矣。翼謩曰,提調身病,未參診筵,已數日矣。上曰,提調許遞,其代李景祜爲提調。出傳敎上曰,其於今宜思古洪純元孫,其令訪問以奏。今者續光國志慶錄本,卽朴弼淳,況前承旨乎?其令一體賡韻,兪泓奉祀孫,一體訪問以奏。出傳敎上曰,以一聯手書以下,命時·原任·奉朝賀·三使臣·在京文二品以上·諸都尉·副尉·八道道臣·兩都留守·銀臺·玉署·春坊·翰注賡進。出榻敎上曰,詣臺臺臣入侍。掌令李仁默進伏曰,請寢東呂·址淳等還配之命,更令王府嚴鞫得情。上曰,勿煩。又曰,請還寢定配罪人金柱泰減等之命。上曰,其勿復煩。又曰,請黑山島爲奴罪人五得,依律處斷。上曰,勿煩。又曰,請巨濟府充軍罪人吳益祥,依律處斷。上曰,旣諭,勿煩。以下一行刀切必壽曰,今此己未戊午日記,胡草亂書,至有難辯處。蓋近來注書日記,多有此患,日記爲日後憑信之書,注書之亂草忽略,極爲非矣。嚴命申飭,俾無此弊,何如?上曰,依爲之。出擧條藥房提調持湯劑更爲入侍。出榻敎提調李景祜持湯劑進伏,上進御後,諸臣以次退出。
上在慶熙宮。停常參·經筵。
夜自三更至五更,坤方有氣如火光。自三更至昧爽,灑雨或下雨,測雨器水深一分。
藥房都提調韓翼謩,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。須看書下軍號,建乎功乎?其若建功,氣何日下?待敎入侍。中宮殿·惠嬪宮,藥房口傳問安。答曰,知道。
備忘記,聞一下敎,欲加枸杞子,自曰,擧職,朝服一錢枸杞子,晝則洞見萬物乎?可一哂也。然則爲步加松節,爲咳加縮砂,爲陽加鹿茸,若兼帶服八元,古有十六味流氣味飮。於今八味元·建功湯,五味兼調於一羹,甘乎,辛乎?醎酸乎?若然則卽雜湯,暮年脾胃,予何堪乎?令內局知悉,其令兩廳行首,裹衾便休,此等人雖自謂曰扁鵲,予則渺視矣。
柳善養,以摠戎廳言啓曰,水原·坡州別驍士辛卯條都試,依定式今月初五日,設行於本營之意,敢啓。傳曰,知道。親臨隷儀罷後,藥房·政院·玉堂問安。答曰,知道。
柳善養啓曰,大臣·備局堂,依下敎來待矣。傳曰,引見。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯十月初四日辰時,上御崇政殿東月臺。親臨隷儀入侍時,行都承旨韓必壽,左承旨李在簡,右承旨李碩載,左副承旨柳善養,右副承旨李興宗,同副承旨洪檢,假注書金鎔·金峙默,記事官柳雲羽·呂萬永,以次侍立。上具翼善冠·袞龍袍,步出資政門,俯伏東月臺。上曰,其君俯伏,承史挾侍,焉敢立乎?皆放恣矣。承旨越俸一等,挾侍越俸二等,可也。上曰,申飭守僕,趨蹌不恭者,行禮後令該府處之。命十二室奉俎官盡爲入侍。上曰,以次進前,各奏所奉犧牲,可也。上曰,堂下執禮聲何低也,是誰耶?李碩載曰,魚錫齡也。命挾律郞率典樂樂工入侍,挾律郞金鍾卨進伏。上曰,爾其詳考文武工人之號牌以奏,可也。多有冒入,予已知矣。鍾卨還奏曰,各問居住,議考號牌,則皆是鄕人矣。命導唱·典樂各誦迎神樂章訖。命書御製殿中隷儀懷萬億。上曰,今瞻隷儀,導唱·典樂,本是官貢,佾舞典樂,曾聞駭然,今無雇立,其涉可嘉。當該挾律郞,鹿皮一令賜給,執事·典樂,弓矢賜給。出傳敎上曰,嗚呼,十九歲,政府誓戒隷儀,冬享攝事。今七十八歲,殿庭月臺,見冬享隷儀,予懷萬倍。今來守僕二十三人,各給木一疋。其中金重麗,追憶丁丑,豈比凡守僕?加賜紬一疋。導唱·典樂·笙簧差備兼六人,各賜木綿一匹。笙簧差備二人,加給布一疋。戶房承旨,崇政門外頒賞。出傳敎上曰,今日次對事分付。出傳敎上曰,承旨挾侍下敎,安徐可也。上還內,諸臣以次退出。
辛卯十月初四日午時,上御集慶堂。藥房入診入侍時,都提調韓翼謩,提調李景祜,副提調韓必壽,假注書金鎔,記事官柳雲羽·呂萬永,醫官方泰輿·鄭允協·鄭允說·金孝儉·李以材,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進御湯劑後,請診候,上許之。泰輿·允協·允說·孝儉·以材,以次進候後退伏曰,左右三部脈道調均,而滑體則一樣矣。藥房提調持湯劑更爲入侍,提調景祜進湯劑。上進御後,上曰,兵判入侍。趙曮進伏。上曰,武藝別監,自龍虎營棍問後,持草供入侍。曮持草供進伏,命承旨讀奏訖。命書傳敎曰,昔宋藝祖其雖寬大立國,軍人爭鬨,竝皆一律。此軍政與他有異故,而況此輩,禁中親兵,尤焉敢若此?頃者於舊闕,有大中輩作弊事,故嚴處諸人,此輩異於此,焉敢若此?此亦萬古所無,不可尋常處之兵判於沙場張威儀。先爲回示三匝後,泰坤決棍五十度,巨濟府充軍。十一人各決棍三十度,竝除本案。其中陞戶者,當日放逐本鄕。此作隊軍兵,若有紀律,焉敢若此?該房行首,令兵曹決棍二十度汰去。諸臣以次退出。
辛卯十月初四日未時,上御集慶堂。大臣·備局堂上引見入侍時,領議政金致仁,左議政韓翼謩,刑曹判書沈鏽,工曹判書金時默,行副司直具善復·李章吾,兵曹判書趙曮,漢城右尹張志恒,同敦寧鄭存謙,行副司直李重祜,司諫宋鍈,掌令李仁默,校理朴相岳,左副承旨柳善養,假注書金峙默,事變假注書李東夔,記事官柳雲羽·呂萬永,以次進伏。上曰,還渡江消息,今幾有之矣。金致仁曰,狀聞明間似當入來矣。命騎判進前,趙曮進伏。上曰,卿其出去,棍問武藝別監之毆打妻上典者。曮曰,告隻竝問乎?上曰,依爲之。命刑判進前,沈鏽進伏。上曰,其兩班誰也?鏽曰,故承旨金尙耉之孫。致仁曰,日間聖體,若何?上曰,一樣矣。寢睡·水刺之節亦,若何?上曰,一樣矣。致仁曰,使臣渡江,今明當有消息矣。一國同然之情,豈可沮遏乎?不但臣等之抑鬱,大小臣民莫不如此矣。上曰,予當抑揚言之,雖皇朝有命,不得不辭矣。翼謩曰,國體不可不顧矣。上曰,豈有體乎?致仁曰,此咸鏡監司宋文載災實分等狀啓也。咸興等九邑置之之次,洪原等十四邑置之稍實,仍以爲,舊還旣有新頒定式,不必更論,而各穀中本色難辦者,以精實相當穀,依定式代捧事,請令廟堂稟旨分付矣。分等依狀請施行,今年本道穡事,最爲登稔,而若其各穀之以本色難於盡捧,事勢容或無怪。之次邑三分一,稍實邑四分一,以精實穀依準折代捧,待明秋還作本色爲宜。以此分付,何如?上曰,依爲之。翼謩曰,或當災年,代穀許捧,必令准折者,自有令甲。近來外邑,或有謬例,無論穀品之精粗貴賤,計石代捧。至翌年秋,又不還作本色,故不知不覺之中,國穀漸縮,穀簿紊亂,申飭道臣,嚴禁此弊,何如?上曰,所奏是矣。諸道一體申飭。致仁曰,此江原監司金鍾正災實分等狀啓也。鐵原一邑置之尤甚,原州等十八邑置之之次,高城等七邑置之稍實,仍請推奴徵債限明秋嚴防事,令廟堂稟旨分付矣。分等精約,依請施行,推奴徵債,亦令限明秋嚴防,俾除擾民之端,何如?上曰,依爲之。致仁曰,此忠淸監司閔百奮災實分等狀啓也。淸州等二十一邑置之稍實,溫陽等十九邑置之之次,泰安等十四邑置之尤甚,而備陳今年穡事被災之狀,仍以爲豆太失稔,挩近所無,勿論三等邑,竝許折半代捧,待明秋還作本色。舊還餉分數的定,旣有定式,而以今民情,新舊還餉,一時竝督,徒致騷擾,限今年特令停退。敗船拯劣米,當年條外,舊未捧竝許停退,癸未移轉江都米,依前仍留事,竝令廟堂稟旨分付矣。分等依請施行,還穀代捧,雖多弊端,豆太失稔,實係通患,不可無方便闊狹。尤甚邑三分一,之次邑四分一,特許依準折代捧,待明秋還作本色。舊還餉定數徵捧,旣有定式,惟在朝家參量年事,隨時弛張,則今此停退之請,殊涉未安。敗船拯劣米一時竝督,誠有可悶,當年條外,許其停退,江都移轉米,一番移來,仍執不還,已非相濟之意。卽今江都餉穀漸縮,其於保障,亦非細憂,尤甚邑所在者,姑令仍留,其餘依前朝令,還報爲宜。以此分付,何如?上曰,依爲之。致仁曰,此平安監司具允鈺災實分等狀啓也。平壤等十三邑置之稍實,安州等十八邑置之之次,定州等十一邑置之尤甚。仍以爲黍粟禾穀,均被其災。大小米之本色準捧,其勢誠難,尤甚邑折半,之次邑三分一,以相當精實穀準折代捧,待明秋還作本色。推奴徵債,限明秋防塞,定配罪人尤甚邑,亦爲限明秋勿配事,請令廟堂稟處矣,分等依狀請施行。今年各穀災實不一,而其中大米,猶幸免災,則道臣之竝請大小米代捧,有未可知,只於小米,尤甚邑三分一,之次邑四分一,以相當穀特許代捧,而必依準折,待明秋還作本邑,推奴徵債限明秋防塞事,定配罪人尤甚邑勿配事,竝爲許施,該曹一體分付,何如?上曰,依爲之。致仁曰,此黃海監司洪良漢災實分等狀啓也。載寧等七邑置之尤甚,遂安等十邑置之之次,瑞興等六邑置之稍實。仍又附陳諸條,以爲當年條田稅詳定及新還一竝準捧,而小豆黍粟及野畓堰筒禾穀,最爲失稔,難以本色責納。尤甚邑折半,之次邑三分一,以相當穀代捧,待明秋還作本色。舊還所在,不過數三邑,而皆是災邑,姑爲停退。沿海綿農失稔,各樣軍布,以純錢代納,牙兵入防停止,管理營,大興倉兩邑餉穀,依戊子例捧留本邑,待明秋還納山倉。推奴徵債限明秋防塞事,竝請令廟堂稟旨分付矣,分等依請施行。附陳諸條中小豆黍粟,其勢果難以本色責納,則以有代穀之弊,硬用一切之法,殊非軫恤民隱之道。尤甚邑三分一,之次邑四分一,必以精實穀依準折代捧,待明秋還作本色。至於舊還,旣有昨年新頒定式,則竝請停退,未免不審。沿海綿農,又値薦歉,純錢上納,亦有近例。只於沿邑,許令錢木間從願上納,牙兵入防,法意有在,而謂有民弊,不必靳持。推奴徵債,實係擾民,竝爲許施,城餉比他尤重,尤甚邑外,依例運納於山倉爲宜,以此分付,何如?上曰,依爲之。致仁曰,此全羅監司尹東昇災實分等狀啓也。羅州等十二邑置之尤甚,靈巖等二十二邑置之之次,高山等十九邑置之稍實。仍以爲,該曹所劃一萬三千結之災實,無分俵之勢。九千三百結,依戊子摠加劃新還中,豆太本色準捧,其勢末由,元數中三分二,以精實穀依準折代捧,待明秋還作本色。舊未捧身米布·拯劣米,一竝停退。被水漂沒之類還上身布,依甲申例特減。推奴徵債限明秋防塞事,請令廟堂稟處矣,分等依狀請施行。本道穡事,災稔相參,山野雖云大登,沿邊未免被歉。則地部所劃之災,無怪其難於相當。六千結特爲加給,使之一一均俵,豆太被災,諸道同然,本色準捧,其勢誠難。尤甚邑三分一,之次邑四分一,許其依準折代捧,使之待明秋還作本色。當年條外,舊米捧身米布·拯劣米,特令停退,以紓民力。被水渰沒人還上身布,依甲申例特減。推奴徵債限明秋防塞事,竝爲許施爲宜,以此分付,何如?上曰,依爲之。致仁曰,上年八道舊還所捧,合爲十一萬餘石,而今年則宜用弛張之政,以三萬餘石,分排各道,以示朝家軫恤之意,何如?上曰,依爲之。上命承旨讀奏平安監司具允鈺城操請停狀啓訖。上曰,何如?致仁曰,關西年事,大違始料,道臣之到今申請,似由於不得已也。戎事雖重,民情宜恤,依狀請特許停止,使之待明年擧行,似宜矣。上曰,依爲之。上命承旨,讀奏忠淸監司閔百奮災結加請狀啓訖。上曰,何如?致仁曰,臣俄見謄報,已與僚相·諸宰相議,而湖西亦近穴農,沿海又多被災,臣等固慮有加請之狀矣。三千結特爲加劃,使之一一均俵,俾無把來白徵之弊似宜矣。上曰,依爲之。致仁曰,臣於前吏參李潭被論事,亦有不自安者矣。向來臣等以次對詣闕,自上行香祗迎,命入陵幸親祭時報府,而堂上所差之獻官單子,先已入啓,堂下祭官,則時未及盡塡,致煩享色郞處分。又以參議沈履之之在外,有先遞差後禁推之敎矣。色郞處分,由於堂下祭官,參議被罪,亶以未及上來,則於參判,元無可引之義,而李潭不參次對,違政牌出去。故臣於晩後入侍,略陳其事狀,則特命李潭入侍,申飭開政,其間委折,不過如斯。潭之引義,過則有之。臺啓非斥,殊不着題,而其本則緣臣陳達而至此矣。上曰,沈履之處分,以在外也,於李潭何干乎?致仁曰,李潭事脫空,則承旨處分,恐合收還矣。上曰,金華鎭處分下敎,勿施可也。致仁曰,戶曹判書蔡濟恭受暇調病,爲日已久,營建堂上付標,亦出於曲體之聖意,而一向引入,公務多滯,至於諸道分等,度支例爲主管,而無以相對商確,是亦可悶。各別申飭,俾卽行公,何如?上曰,依爲之。致仁曰,堂上內乘,本是一窠,而堂下內乘李弘逵,頃日政加資下批,不可仍帶,改差,何如?上曰,依爲之。致仁曰,前備堂未還差者多矣。左參贊申晦,行司直韓光會,知敦寧徐命膺,行司直洪樂性·李溵·李最中·趙榮順,竝還差備堂,使之察任,何如?上曰,依爲之。掌令李仁默所啓,請還寢東呂等還配之命,更令王府嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,請巨濟府充軍罪人吳益祥,依律處斷。措辭見上上曰,旣諭,勿煩。以下一行刀切司諫宋鍈所啓,請還寢鍾城府爲奴罪人天大酌處之命。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓請崔百男邊遠定配。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。以下一行刀切上命退,諸臣以次退出。
上在慶熙宮。停常參·經筵。
藥房都提調韓翼謩,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。夜日益長,氣日益憊,建功何功,補劑何補?隨更而覺,暮年誠悶。庭賀何日,慶科何時?只待復命,待敎入侍。中宮殿·惠嬪宮,藥房口傳問安。答曰,知道。
傳于柳善養曰,故判書李成中子,何官耶?知入。
又傳于曰,李觀夏之祖綾興君後孫中,有士子乎?問于入直摠管知入。
又傳于曰,御將張志恒子與姪間,有士子乎?知入。
又傳于曰,李商逸使之開門後,卽爲待令。
備忘記,噫,予氣日衰,追慕一倍,節已初冬,其猶若春。以此用心,夜夢見古人,予懷冞切。宜雪而下雨,心亦一倍,心衰用心,夜長睡悶,一猶苦也。況幾乎曙前呼寫,憧憧沓沓,雖連加香附子,咳氣猶有,信自今日,烏梅代入,扁鵲聞此,其必知也。
傳于李碩載曰,內局入侍,李商質·李商逸竝爲入侍。
有政。吏批,判書元仁孫,參判尹得養竝牌不進,參議金致讓進。都承旨韓必壽進啓曰,判書元仁孫,參判尹得養竝牌不進,小臣獨政未安,何以爲之?敢稟。傳于韓必壽曰,只出緊任。
以朴師海爲大司諫,郭鎭純爲掌令,李昌伋·姜彝福爲持平,趙載俊爲獻納,李春輔爲正言,金夏材爲修撰,李潭爲左尹,愼認明爲戶曹正郞,鄭趾煥爲兵曹佐郞,許爲慈山府使,任希簡爲吏曹正郞,鄭澤孚爲注書,大司憲洪重孝仍任事承傳。兵批,判書趙曮病,參判具庠入直進,參議沈履之病,參知蔡緯夏病,都承旨韓必壽進。副護軍金時敎·李廷壽,副司直李應協·金華鎭·李在協·李聖圭·徐命善·李壽鳳·任希敎·洪晟·鄭煥猷,副司果李邦榮,副司正金峙默,以上單付。僉知單田昌雨,知事單朴相德,以朴挺世爲露梁別將。
洪檢,以吏批言啓曰,司圃署別提黃胤錫,受由過限未上來,依例改差,何如?傳曰,允。
李興宗,以兵曹言啓曰,依傳敎,行首武藝別監金重錫,決棍二十度之意,敢啓。傳曰,知道。
又以兵曹言啓曰,依傳敎,臣馳往沙場張威儀,罪人崔泰坤,回示三匝後,決棍五十度,巨濟府充軍次,出付京畿監營,當日發配,而其外罪人吳福興·鄭彭允·辛德輝·金生麗·皮聲光·金益秋·金光海·邊興世·金得喜·金宗大·李馨復等十一名,各決棍三十度,竝除本案,其中元無陞戶者之意,敢啓。傳曰,知道。
備忘記,今番名以士夫,處海東食朝鮮祿,頒赦時處鄕者,此何異於南蠻人?承命撰修奉朝賀與年篤人,勿論。勿論職之有無,亦勿論文蔭武,在鄕者,永刊仕版,勿置搢紳,子弟停擧,以此預爲分付。
傳于洪檢曰,在鄕人申飭上來,而若不善擧行,則該堂當依在鄕人律處之,以此分付。
備忘記,今者下敎,若何,而幺麽閹豎輩,豈敢違命?其涉駭然。至於安國來卽其本,而階梯方泰輿,轉賣於宗臣,其心陰譎。故先下敎內府,今月內隱然者,其背祖,何付內府?令內侍府報于京兆,皆爲本鄕民,六代祖主,亦令該府以埋。以此申飭內府,其買者佯若以拒者,亦施永刊之典。
柳善養,以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯十月初五日辰時,上御集慶堂。藥房入診東部都事,侍直同爲入侍時,都提調韓翼謩,提調李景祜,副提調韓必壽,假注書金鎔,記事官柳雲羽·呂萬永,醫官方泰輿·鄭允協·鄭允說·金孝儉·李以材,東部都事李商質,侍直李商逸,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑後,請診候,上許之。泰輿等以次診候後,退伏奏曰,脈度左右三部調均,一樣差勝矣。上曰,李商逸兄弟進前,各賜御書一張,御筆一枝。上曰,今夜入夢,召見兩子,其宜表意。故判書李成中家,初九日遣禮官致祭。出傳敎上曰,頃者雖下敎,今朝下敎意在,依古將金聖應例,張志恒子鉉國,今番庭試,特許應試。出傳敎翼謩曰,前參判李潭,還差備堂,何如?上曰,依爲之。上曰,政官牌招開政。出傳敎上曰,藥房提調持湯劑更爲入侍。景祜進湯劑,上進御。上曰,都承旨之子甚可佳矣。翼謩曰,上何時見之乎?必壽曰,頃於壬午冬柑製時,儒生中自上召見矣。上曰,其名云何,今年幾何?必壽曰,名則公權,而年爲二十三矣。上曰,年今長矣。上曰,坐直承旨入侍,玉堂下番持問答入侍,京畿監司入侍。出榻敎坐直承旨權善養,校理朴相岳,修撰兪漢謹,京畿監司朴相德進伏訖。藥院諸臣先退,上命承旨·玉堂·翰·注輪讀訖。上曰,今聞畿伯分等狀聞,若北道,只擧稍實之次,其所加請,亦非濫矣。推奴徵債,予則雖豐年,可禁也。此依狀請施行,其令今日內回啓,以示予爲民之意。出傳敎諸臣以次退出。
上在慶熙宮。停常參·經筵。
藥房都提調韓翼謩,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。專對已到灣府,將回來乎?氣則一樣。待敎入侍。
中宮殿·惠嬪宮,藥房口傳問安。答曰,知道。
李興宗啓曰,憲府連日監察茶時,事甚未安,除在外式暇外,未肅拜人員,竝卽牌招,何如?傳曰,頃者旣已下敎,則敢如是乎?當該承旨遞差。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于李碩載曰,內局入侍。
李碩載,以摠戎廳言啓曰,水原·坡州別驍士都試居首者各一人,閑良則直赴殿試,已有定式矣。水原所報六兩騎芻鞭棍入格者三十二人,坡州所報六兩騎芻鞭棍入格者三十五人等。柳葉箭·片箭試取計劃後,其中居首者各一人,別單書入,其餘入格之類,使各該邑依例施賞之意,敢啓。傳曰,知道。
又啓曰,假注書金峙默,身病猝重,勢難察任,今姑改差,何如?傳曰,允。
備忘記,予氣雖若此,一心追慕,況此山何山?爲朝鮮儒生,擧措可駭,一欲詳問,然後可食可寢,來儒皆訪問來待後,政院以奏。
以承傳色口傳下敎曰,名字皆去之,卽爲使之來待。來待後以奏,在京守令,竝令來待。
傳于李碩載曰,廷和門當殿座,除侍衛承旨,以時服入侍。儒生七人·守令使之來待。旣有燈籠,植炬,置之。
掌令郭鎭純啓曰,請還寢東呂等還配之命,更令王府嚴鞫得情。措辭見上請還寢定配罪人金柱泰減等之命。措辭見上請黑山島爲奴罪人五得,依律處斷。措辭見上請巨濟府充軍罪人吳益祥,依律處斷。措辭見上以下一行刀削
備忘記,今聞嫌其士夫,其若此則買賣士夫,是南北寺交通者。向事雖安徐,此後若此者,禁其淸道,以示予嚴南北寺意。
備忘記,將命問意,微忱憧憧,玆事至重至大,其宜慱詢。與沖子祗迎後,當座殿中,時原任入侍時,宗臣正一品·文臣·武臣正二品以上,在京儒臣·柏府·薇院同爲入侍。世孫侍座時,只入直春坊入侍。
以承傳色口傳下敎曰,昨日下敎朗陵君所書下敎,今日入侍校正,然後當頒布,勿出朝報。今日儒臣入侍時,皇明正史朝鮮卷,持而入侍。
柳善養,以御營廳·一二所巡廳·左右捕盜廳言啓曰,去夜犯夜人無所捉,敢啓。傳曰,知道。
大司成閔百興疏曰,伏以,臣於見職,豈有冒膺之勢,而向來一疏,未蒙鞶遞,誕辰候班,急於伸禮,唐突一肅,已切滿心之慙恧,卽尋辭單,終見喉院之阻搪,職名虛帶,進退維谷,惶隕悶迫,罔知攸措。日昨筵中,乃以陞庠之一不擧行,諫臣論啓,飭敎繼下。臣於是,尤不勝悚懍之至,顧臣情踪,雖如閑司漫任,固不可以去就擬議,而假使臣本無情勢,至於是職,則尤有所不敢當者。臣本魯鈍,學識全疎,隨象應擧,僥倖得中,而此不過萬一之幸矣。銀根魚魯,尙且招譏,鉛槧工拙,何以取舍?臣若貪戀淸華,厭然自掩冒居師儒之席,猥當考課之任,則臣之自羞,人之嗤點,固不足恤,而其將貽累於聖朝器使之政,臣何敢爲此哉?且臣痰癖宿症,已成四十年痼疾,乃自秋深之後,又復肆發,種種諸症,視前尤劇,滿腹寒痰橫亘,時或上衝,輒必昏窒,委席籧篨,人鬼莫分。自來情地之外,目下病勢,亦無以自力就職,國家作士之政,緣臣而一味瘝曠,此尤臣罪。臣之所兼金吾之職,與知事臣李溵,有內外從應避之嫌,法在當遞,宜卽自列,而臣方祈免本職之不暇,則兼銜嫌避,亦未遑恤。今於疾聲之號,始此竝籲,伏乞聖慈,察臣情病之俱若,諒臣人職之不稱,亟削臣本兼職,一以重名器,一以存公格。仍使微喘,得尋生路,則天地生成之澤,臣當隕結以報,臣無任屛營祈懇之至。答曰,省疏具悉。向事撕捱,已涉太過,旣謝其命,亦何尋章?卿勿過辭,從速察職。其於金吾,在下當遞,許遞焉。
七道儒生生員李得履等疏曰,伏以,邦慶無彊,使事順成,臣民懽抃,曷有其極?臣等謹按,禮曰,萬物本乎人本乎祖,人之有始祖,猶物之於天。肆古聖王,必祭始祖,以盡報本之道,厥義尙矣。若稽三代,夏祭顓頊,殷祭玄王,周祭后稷,尊祀始祖,實爲百代之遺典。洪惟我國朝始祖司空公,種德毓慶,厥祥長發。至于聖祖,誕膺天命,光啓鴻業,宗祊基於萬,瓜瓞縣於不億,其積累啓佑之烈,實如殷周之契·稷也。其在尊始報本之義,宜有建廟肇祀之擧,而尙此闕然者,豈或列聖朝所未遑,而抑有待於今也耶?況我朝典禮,動遵三代,追王四聖之禮,寔體周家之盛典,而獨於祭始祖之禮,有歉於祀后稷之規,是豈非昭代之一大欠典乎?臣等又按,朱子家禮,大宗之家親盡,則藏其主於墓所,而大宗主其墓田,歲率宗人一祭之,百世不改。楊氏復曰,藏其主於墓所而不埋,則墓所必有祠堂,以奉其祭,誠以始祖自別故也。雖在匹庶之家,其所報本之禮,猶且如此,至於侯王,事體尤重,而今我司空公,年代旣逖,兆域莫的,則象設崇奉之儀,雖不得修擧,至於建廟禰祀之典,則自有三代共行之規,揆以神理人情,豈可無及時追享之道乎?伏惟我殿下,臨御以來,闕典墜章,次第畢擧,奉先之孝,追遠之誠,冠冕乎百王,軒輊乎三代,而惟此尊祀始祖之禮,當行而未行,此實臣民之所抑鬱者也。向者太常正臣李廷重,請以壇祭,未免模糊失當,以致諸大臣獻議之岐貳。蓋壇墠之禮,見於戴經,而只言世代最近之祧主,非謂追祭始祖之禮,則以壇陳請,元不襯切。至於獻議中郊禘非禮,禘祫莫重等說,尤非擬議於是禮者也。夫子非禮之歎,特以配上帝配大廟,爲非禮也。非謂侯邦之不可以祭始祖也。臣等又按,中庸,夫子曰,周公·成·文·武之德,上祀先公以天子之禮,斯禮也,達乎諸侯大夫及士庶人。朱子集註曰,先公謂組紺以上,至后稷也。由武王至后稷十六世,而世世皆祀以天子之禮,是天子七廟之外,上至于始祖,皆不廢祀。侯邦則雖不敢如天子之世世皆祭,而祭始祖之禮,自是達乎諸侯士庶之禮也。獻議但引魯禘之非禮,而不以思傳當引之聖訓仰對者,恐未得當矣。又按,程子曰,立春祭先祖,冬至祭始祖,是禮也。雖爲人家而發,推以上之侯王,亦可行矣。夫禮莫重於祭祖,祖莫尊於始祖,溯厥初生民之源,推後昆追遠之誠,於是乎有祭始祖之禮。上焉而天子,以天子之禮祭之。下焉而士庶,以士庶之禮祭之。獨於侯王,而不得以侯王之禮祭之乎?矧我國璿系,肇自司空公,竝紀夫人位,而皇明正史,備載其官銜。又於葉向高文集,詳記其世德,猗歟濬發之祥,啓佑之烈,實與殷周之契·稷無間。則漢唐以下,何足爲據哉?稽之經傳,其禮可徵,參之匹庶,厥義通行,而且先儒有言曰,祖宗子孫,一氣耳。雖累千百年,如自根而幹,幹而枝,枝而葉,推父之孝心,以追孝于祖。推祖之孝心,以追孝于始祖,孝之至也。臣等雖散處八路,同受一氣,跡忝璿泒,義別恒人,不一陳列,以備聖上之採擇,則非所以仰贊我殿下不匱之孝思也。玆敢相率齋沐,仰陳於宸嚴之下,伏願殿下,亟擧盛典,以光先烈,以彰聖孝,千萬幸甚。答曰,省疏具悉。嗚呼,玆事,舊闕聞李廷重所奏起意,先問入侍,次復問議,事重體大,尙今未遑。今聞爾等之疏,先嘉者,璿泒後裔,近千同錄,而引據的礭,辭意明的。嗚呼,暮年初聞于此,禹拜昌言,況玆事豈比昌言?仍令宗伯,問議時·原任,不拘莫重,直自阻搪,承旨亦未諳本事,誤奏筵中,使其君幾乎誤者,不覺悚然。此則已從輕重處之,而深嘉爾等暮年爲國之誠也。疏錄,幼學李壽齡·李勉儒·李三戎·李烋·李克誠·李彙杉·李益震·李仁壽·李震郁·李相周·李顯述·李春芳·李執中·李行儉·李益修·李齊衡·李德愼·李緯濟·李維升·李維泰·李弘德·李匡祖·李承祖·李道燮·李緝·李昌延·李曙·李說遠·李德溥·李慶白·李德輝·李亨白·李墉·李慶培·李義老·李興茂·李秀一·李德文·李秀彙·李震昌·李松老·李思默·李應奎·李重郁·李潤基·李德懋·李光國·李尹彩·李時彩·李起華·李仁雄·李益重·李儒行·李震泰·李光希·李後膺·李英白·李德新·李德杓·李德休·李德根·李再熠·李再烜·李再顯·李瑞·李瑞點·李瑞炅·李瑞炎·李瑞夏·李瑞灮·李再炎·李瑞熻·李瑞·李瑞鳳·李再烋·李再煥·李瑞魯·李再照·李再秋·李瑞燮·李完基·李膺喆·李膺萬·李膺福·李·李陸·李膺祿·李膺德·李膺祚·李壤·李塘·李堉·李墺·李·李垢·李膺賢·李垸·李垣·李膺壽·李址·李復基·李賢·李碩基·李胤錫·李範錫·李純錫·李載墐·李希命·李漢命·李禹命·李殷命·李文命·李舜命·李聃命·李之·李恂之·李恒之·李謙之·李幸之·李宗之·李采之·李喆之·李順之·李仁之·李濂之·李夢祥·李興祥·李致祥·李龜祥·李國祥·李弘瑞·李弘來·李弘毅·李錫胤·李震·李憲·李東垣·李世龍·李春翕·李春白·李宗儉·李雲栽·李恒璧·李觀璧·李祥鱗·李祥泰·李震泰·李震德·李後聃·李宗聃·李宗甲·李仁甲·李震燁·李壽晟·李雲祥·李東栽·李光宗·李光運·李宗煥·李鎭邦·李箕河·李光河·李柱聃·李瑾·李鎭國·李暻·李鳳來·李國瑞·李應瑞·李應祥·李煌·李光一·李錫莘·李廷贊·李宗垕·李東天·李弼茂·李智茂·李昌茂·李敏坤·李春英·李慶夏·李眞輝·李眞成·李規仁·李規禧·李規令·李規禮·李規愼·李規智·李規行·李宗仁·李宗彦·李宗大·李宗碩·李規義·李重世·李重益·李重亨·李碩佐·李義佐·李慶佐·李行得·李行敬·李行道·李行允·李行福·李行柱·李行敏·李行仁·李行老·李行植·李泰恒·李泰興·李泰三·李行一·李基祥·李範祥·李增祥·李老祥·李英震·李祜·李英芳·李英烈·李苾·李命鼎·李萬壽·李挺華·李挺輝·李震馨·李震植·李彦章·李杭·李楫·李杞·李楗·李梲·李梅·李楨·李欞·李檻·李柄·李梜·李廷煥·李重爀·李廷輝·李廷煒·李廷峻·李廷勳·李顯達·李梚·李檍·李天果·李天民·李天佑·李天杞·李天球·李天珪·李熙禎·李元垕·李敏垕·李弘垕·李熙祥·李光垕·李熙泰·李熙文·李熙德·李熙老·李亨垕·李熙楫·李宙賢·李宅賢·李時潤·李時春·李秀賢·李師賢·李泰賢·李時華·李時英·李時暉·李道賢·李時復·李時謙·李時觀·李時行·李時晉·李春茂·李致茂·李寅茂·李德茂·李必膺·李震白·李再垕·李得濟·李台燁·李龍燁·李東燁·李承燁·李鳳燁·李猉燁·李獜錫·李永祿·李友三·李興濂·李應洙·李贊周·李萬祿·李億祿·李奎澤·李光祚·李世柱·李世元·李達洙·李成采·李夏商·李慶荃·李世杓·李昌垕·李震明·李完彬·李松年·李東采·李慶萬·李完大·李宗德·李夏鼎·李敏澤·李敏秀·李義誠·李春甲·李春範·李春郁·李震珏·李震白·李仁誠·李喆存·李常存·李復基·李明觀·李世赫·李顯泰·李河臣·李厚中·李景臣·李東泌·李國臣·李得奎·李達懋·李義臣·李國鼎·李熙敬·李信臣·李熙元·李奎鼎·李斗杓·李舜鼎·李聖淳·李堯鼎·李星彩·李光顯·李彦彬·李仁懋·李喬相·李沃·李命大·李完基·李亨正·李命佐·李廷標·李昌懋·李廷柱·李省懋·李景沆·李孝懋·李景侗·李聲遠·李敏學·李景膺·李述朱·李敏行·李載德·李勉朱·李儀德·李勉基·李九成·李維德·李熙純·李明·李勉學·李熙集·李濟先·李熙勣·李錫九·李尙檜·李膺圭·李述懋·李錫一·李遠懋·李和圭·李錫祚·李元圭·李烒·李師鼎·李喆圭·李宅祚·李仁謙·李濬·李龜鼎·李寅弼·李奎章·李顯昌·李尙恂·李光弘·李熙采·李宅鼎·李九鼎·李運海·李進奎·李鍾燧·李益烜·李倚恒·李熻·李益煌·李燁·李挺東·李鎭厚·李益堩·李燧·李養直·李烜·李秉直·李燉·李浩直·李燮·李亨直·李運亨·李倚樞·李全厚·李運熙·李天培·李夏晩·李晟澤·李彦直·李熠·李愼述·李達晉·李應孫·李倚松·李斗厚·李禧增·李敬性·李亨福·李台應·李禎運·李夏新·李益龍·李尙熻·李尙德·李尙溫·李保·李儉·李敏輔·李種燮·李喜元·李敏學·李敏燮·李師德·李疇錫·李龍友·李聖友·李喜鵬·李敏中·李光錫·李道友·李相誨·李昌祿·李敏章·李傳·李緯·李東成·李·李仁·李倬·李敏百·李敏修·李敏道·李儼·李侗·李萬茂·李宇德·李復明·李復元·李聖獜·李景涑·李在斗·李景源·李顯斗·李揆·李邦植·李橰·李栓·李弘植·李㰔·李㰒·李悌·李橃·李宗植·李㰒·李萬植·李再㸁·李瑞爛·李瑞炯·李瑞燦·李瑞恢·李再熀·李瑞熀·李瑞焌·李瑞煜·李瑞燿·李瑞·李瑞炳·李瑞炆·李再·李再灮·李再炡·李瑞章·李瑞奎·李瑞煣·李再焜·李瑞謙·李再焌·李再烈·李再熹·李翼憲·李翼杉·李翼綺·李台燮·李寅圭·李光和·李光廷·李光運·李秀頤·李秀賢·李求賢·李大垕·李大振·李大哲·李德獜·李命獜·李東耉·李東說·李士諴·李士調·李士訪·李鳳祖·李裕垂·李炫·李·李濬·李章懋·李龍祖·李觀標·李九龍·李義寬·李亨中·李規國·李宅鼎·李敬克·李再興·李亨坤·李顯昌,生員李得履。
辛卯十月初六日巳時,上御集慶堂。藥房入診入侍時,都提調韓翼謩,提調李景祜,副提調韓必壽,記事官鄭澤孚·柳雲羽·呂萬永,醫官方泰輿·鄭允協·吳道炯·鄭允說·徐命緯·金孝儉,以次進伏訖。翼曰,夜間聖體,何如?上曰,一樣矣。水刺之節,亦何如?上曰,亦一樣矣。仍進湯劑,上進御,翼謩請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,陪持待令乎?必壽曰,待令矣。上曰,今番則皆給回糧於汝輩,善爲回還也。必壽讀奏使臣狀聞訖。上曰,麒麟驛卒銀溪驛馬致斃耶?必壽曰,然矣。上曰,今聞使臣狀聞,三使臣無事渡江,而況副使乎?夙宵予心少解,而麒麟驛夫,彼中作故云。此亦吾民,聞甚慘然,令本道另加恤典擧行,其父母妻孥,亦令本道,將予意米布顧恤。此豈比常時使行?特爲免賤,以示予意。昔齊宣王,顧觳觫牛。漢相丙吉,亦問牛喘。彼雖六畜,其本朝鮮,然旣埋彼中,今雖不諭,其亦惻然矣。出傳敎必壽讀奏使臣別單訖。上曰,沈頤之亦無事回還,少弛念慮也。上曰,注書出去,持入日部卷。賤臣承命出來,還伏奏曰,前已內入云矣。上曰,昨夜下敎時,欲飭而未果。噫,賀儀在近,而爲侍從,焉敢若此?昨除多官,初欲令今日謝恩,而亦未果不飭,故果闕。掌令李仁默,謄傳古紙,其何難也?況旣奬任瑎,則政院茶時請牌,已涉非也。以舊院例言之,兩司登城,其亦古例,且明日其亦不啓之日,則諫院有二員,公然闕啓,而其不一體請牌,亦涉駭然,故當該承旨已處分。昨政除授,今日未謝恩人,皆牌招察任。出傳敎上曰,陪持回糧題給。出榻敎上曰,大司諫入侍。出榻敎賤臣承命出來,與大司諫朴師海偕入進伏,翼謩·景祜先退。上曰,該房承旨代,以具㢞爲承旨,房順房,牌招察任。出傳敎師海曰,臣年紀衰邁,言議竝軟,本不合於淸朝耳目之任,而前後見職,屢試蔑效,動輒僨敗,已無冒膺之勢,而況臣頃於陵幸展拜之日,見畵於軍職陪從,旣參陪祭,而未及於兩陵行禮之班。自速臺評,據實自首,至被刊版之典,至今追思,惶懍無地。曾未幾何,恩敍遄降,除旨隨下,臣何敢以罪名之旣釋,時日之稍久,而晏然行公,自同於無故之人哉?且新除授獻納臣趙載俊,卽臣之女壻也。舅甥不當竝據一司,揆以法例,自在應遞之科。以彼以此,臣何敢一刻仍冒於臺次乎?請命遞斥臣職。上曰,其君將八之日,其稱衰邁,非古人不稱之意。往事撕捱,亦涉太過,而其於末端語在下當遞,舊例斑斑,則兼以引嫌,無乃過乎?勿辭,亦勿退待。出擧條師海曰,請還寢鍾城府爲奴罪人天大酌處之命,依律處斷。上曰,勿煩。措辭見上請大靜縣爲奴罪人仲義依律處斷。上曰,勿煩。措辭見上請崔百男邊遠定配。上曰,勿煩。措辭見上以下一行刀削師海曰,臺臣之登筵引避,雖曰,近例,或因特敎,或因微稟,而至於長官,未有非賓對無時入侍之規。臺廳引避自是常例,則喉院之循例捧納,在所不已,初不引接,無端退却,事未前聞,有關後弊,請當該承宣罷職。上曰,依啓。出擧條師海先退。上曰,君雖不知,政官旣不知,而翁壻竝擬一院,其涉不察。當該銓官推考,趙載俊何待引嫌?在下當遞,遞差。出傳敎上曰,注書出去,則入黃最彦,何日下直而來?賤臣承命出來,還奏曰,九月二十三日下直云矣。上曰,本事雖可笑,壯洞本來有名,濟洞其亦之次,而一自安國來駭擧,濟洞金鈴之孫,相繼突起,投托洞口,而默想其像。六代世居者,公然背祖,負其祖抱其主,景像若見,況不負不抱則乘藍輿乎,盛亭子乎?豈特此輩?亦有家屬,陸續流托,擧措若見,此非細故。若嫌士夫,何賣士夫?若然壯洞,亦豈無士夫?正若入山忌虎者。今者下敎,駭其背祖,雖曰,前居者大有此擧,其中逗留中官多,以此推之,其家大而然乎?國來首唱諸濟洞人,習謬而然。若此嫌其士夫,何不去廣通橋?靜臥思之,萬萬可駭,而然旣下敎。噫,背其祖時,金圈頂玉者,能事君乎?今月內其不復若前者,令內寺府報漢城府,其文書一竝爻周,皆爲本鄕民,而螟蛉木主,令部官埋于東郊,且萬萬可駭者,其心術也,一體嚴飭內府。出傳敎命必壽讀奏閔百興上疏,畿伯農形狀聞訖,命書疏批,命退去。諸臣以次退出。
辛卯十月初六日酉時,上御延和門殿座。儒生入侍時,右承旨具㢞,左副承旨李碩載,假注書金峙默,記事官柳雲羽·呂萬永,以次侍立。上具翼善冠·袞龍袍,乘輿出通陽門,詣延和門殿座。命召入疏儒,儒生七人進伏。命各奏居住姓名訖。上曰,疏頭誰也?對曰,生員李得履,而呈疏政院,阻搪不捧,故皆散歸矣。伏聞有待令之下敎,臣以疏色,率諸儒入來矣。上曰,誰其寫疏?對曰,臣寫之矣。上曰,是誰耶?具㢞曰,李敬克也。上命敬克進前讀疏,至李廷重所懷處。上曰,注書出去,持入日記。臣峙默承命持入,命具㢞讀奏,至金陽澤獻議。上曰,金判府非矣。旣載皇明正史·葉向高文集,則豈可曰,文獻莫徵乎?予當明言矣。朝臣若爲其始祖,則決不如是矣。只知有偏,何知他事?紗帽下皆着偏黨帽矣。上下詢疏儒曰,予當先問矣,立廟當於乾芝山乎?爾輩之意何在?對曰,乾芝山旣無文獻可徵,亦無表誌可驗,而只憑居人口傳,則不必於此立之。禮書,天子七廟外,皆爲別廟,今亦隨便立之似好矣。上曰,此言是矣。承旨之意,何如?韓必壽曰,儒生所奏是矣。上曰,同副誰也?必壽曰,洪檢矣。上曰,此與乾芝山事有異,則豈可還給乎?承旨非矣。必壽曰,臣亦誤認,以乾芝山有所仰對,惶恐待罪,而初下傳敎還入,刪改恐宜矣。上曰,當下敎矣。上曰,今日筵中,聞諸道儒生有陳章事,而請乾芝山立廟云,而舊闕朝參時,奉常正李廷重,有所奏者云,而近者心索特甚,幾不能憶其人,亦何寤本事?雖然暮年一心,追慕而已。頃者李廷重所奏,義則有所重,而語則未暢。然關係莫重,故先問入侍大臣,復有問議之擧,而噫,聖人豈欺我哉?經一章末端所云,正謂今日也。予亦不飭乎?視國如家,今果奉承否。此猶如水投石,況莫重者乎?今聞日記,其中領相所奏,如此儒之議,而所重持難。左相所奏,今者儒疏,不無慨惜之意,而今聞日記,旣以有以爲結語,其意亦不過持重。李判府事亦純然持重,只聞大槪,未詳末稍而然,於相臣何愧何愧,於諸儒何傷,而此皆節目間事也。嗚呼,予以一事而言,以尹侍中墓,諸尹陳章,諸臣始祖,其猶若此,況國君始祖乎?噫,新羅始祖,其猶若此,其況國君之莫重始祖乎?且諸牒藏於譜閣,孰敢見也,而至於譜略,庚辰年,故宗臣朗原君成書而進者也。嗚呼,昔年雖一儒,若建此議,不匱聖孝,豈今未遑,而惜乎昔年無一人。嗚呼,不肖暮年,先問李廷重,今復聞近八道近千儒生陳章,追憶始祖,五內崩迫,且憶昔年,涕沾于衫,其尤奇者,近千多儒,皆國李也,可謂不期然而然者。其將近八,夙宵憧憧,只在追慕,今聞此章,予懷萬倍,玆事莫重,何付禮郞?嗚呼,暮年,豈爲文具?卽今宗伯持此章,問于時·原任大臣,明朝與時·原任一體入侍以奏,若此今朝下敎,不覺悚然。自政院卽爲爻周,亦勿書記注。噫,莫云惟允,玆事關係何等,今聞大槪,此豈承宣阻搪者,而不覩退却,使諸儒蒼黃都下,此何氣像?萬萬寒心。當該承旨,亟施刊版之典,其雖誤聞,身爲一院長,矇然特甚,使其君有此孟浪下敎,亦豈無飭?亦施不敍之典。嗚呼,近者諸宗零替,心常慨嘆,一幅近千人,皆是國姓,此亦豈非於皇始祖之毓德乎?且明朝當祗迎冬享受香,亦非偶然,却交牀呼寫,嗚呼,惟我時·原任,思其君之此心,切勿文具,若或文具,豈特愧於尹領府事?此以世祿臣,爲輔相負國,初也聞此,目何交睫?開睫而臥,祗迎後以聞,問議於崇政殿。出傳敎上曰,思陵復位,卽昔年不匱之孝。溫陵復位,卽予仰體繼述之意,而此亦如今之臣,難與共事矣。此事予若不爲,更待何時?見此傳敎,背不汗者,無臣節矣。此疏豈比尋常儒疏,雖大官,不可便服而見,此疏禮堂問議時,申飭可也。上曰,今聞諸儒陳章,非前日尋常鄕儒之章,義理通暢,其涉可嘉。讀疏儒生李敬克,特賜表裏一襲,以表予意。出傳敎上曰,注書出去,入直騎堂使之入侍。上曰,前承旨尹得雨,前參議徐命善,承旨除授,牌招察任,房順房,三院副提調例兼。出傳敎上曰,七儒生今日犯夜,弛禁。出榻敎上乘輿,藥房都提調韓翼謩,提調李昌壽進伏。翼謩曰,日寒夜深,移時殿座,聖體,若何?上曰,一樣矣。上曰,此豈比白頭山事耶?翼謩曰,事體重大,豈可與白頭論乎?上曰,卿意誠然乎?翼謩曰,然矣。翼謩進湯劑,上進御,仍爲還內,命承史隨入。
辛卯十月初六日二更三點,上御德游堂。承旨入侍,左副承旨李碩載,假注書金峙默,記事官柳雲羽·呂萬永,以次進伏。上曰,李碩載讀疏批及傳敎訖。上曰,注書出去政院,奉考譜略中司空公夫人所載與否可也。臣峙默承命出來,奉考還奏。上曰,嗚呼,近者心益日衰,氣益日苶,只自追慕而已。今日之事,若不臨門,豈特於予誤着?莫重莫大之事,將泯於朝鮮。嗚呼,一日之內,聞專對渡江,聞此章,一則義理光明於朝鮮,一則祖先益彰於來世,是豈偶然,亦豈尋常?古人云,磨礪當如百鍊金,其宜十分詳審者卽於此。若建廟於太室,則誠難輕議,章中所引據,其皆的實,不過建廟完山而已。完山何?卽全州也。全州有慶基殿,咸興有濬源殿,而高句麗·新羅始祖,其亦建廟,況我朝始祖乎?命考譜略,夫人姓氏亦書,其先亦錄,須令朝鮮士府,其諒其人始祖,不敢忽也,況國朝始祖。且白頭以朝鮮祖宗山,纔其建祠,況國君始祖乎?不過今加一慶基殿而已,義理皎然明甚。嗚呼,近八,今若爲此,豈特有拜列祖之顔?其於他日,亦將以奏於十三世先祖矣。嗚呼,今日世祿之臣,顧國君追慕冞結之意,思其祖世祿朝鮮之義,其各着意,小勿泛泛,其若泛忽其祖,何顔拜我列祖?嗚呼,因循苟且之政,豈敢售於此乎?咸須知悉。嗚呼,今夜,予何心交睫於集慶堂中?一體知悉。出傳敎上曰,此豈比白頭山事乎?今日雖大官,皆當醒睡闕內,若有脫網便寢者,是非臣子也。承旨以此出傳可也。上曰,注書出去,守令使之入來可也。臣峙默承命出來,與楊州牧使閔百順,永川郡守金履鐸,果川縣監吳道炯,加平郡金光運偕入。上曰,宣諭帖持來乎?臣峙默對曰,持來矣。上曰,注書誰也?碩載曰,金峙默矣。上曰,是金時默之弟乎?對曰,然矣。上曰,其貌同乎?碩載曰,彷彿矣。上曰,廣乎?碩載曰,然矣。上曰,似肖乃父矣,是金峙默之季乎?碩載曰,然矣。閔百順進伏,上下詢職姓名。上曰,已經承旨乎?碩載曰,未經矣。上曰,爾其善爲之,行且召矣。下大夫豈可受七事乎?退去可也。金履鐸進伏,下詢職姓名後,命誦七事訖。上曰,爾其好去,善爲之可也。吳道炯進伏,下詢職姓名。上曰,於汝豈受七事乎?予脈差勝,速爲下去可也。金光運進伏,下詢職姓名後,命誦七事訖。上曰,爾其善爲之,予有繡之虎,自當知之矣。上曰,今日入侍諸守令,竝仍爲下直。出榻敎諸臣以次退出。
上在慶熙宮。停常參·經筵。
藥房都提調韓翼謩,提調臣李景祜,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心切憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,可駭在官,所見異常,政院與弘文館下人,竝解懸。
又以下敎曰,前正李廷重爲承旨,牌招隨駕,房順房。
又以下敎曰,此時畿輔重任,豈可一刻曠官?徐命膺爲畿伯,卽爲謝恩,今日內赴任,密符則以舊伯密符仍傳。
又以下敎曰,俄已下敎曰,領府使金相福,判府事金陽澤,免原任。
藥房口傳啓曰,臣等相率求對,未承召命,日已過午,湯劑尙未進一貼,下情轉益焦迫,更此冒罪瀆擾,伏乞暫許持湯劑入侍,千萬顒祝,惶恐敢啓。
以承傳色口傳下敎曰,三提調解兼任。
又以下敎曰,當初該頭何心?聞一承旨駭擧,莫知去處,李得履停擧。
又以下敎曰,此備忘書下已久,而今爲受納,承傳色申德龍,刊版內府,而諸承旨亦駭然矣。
又以下敎曰,此則有何徹還之事耶?朝鮮兩班,何若是困其君耶?
又以下敎曰,受來司謁汰去。
又以下敎曰,莫重下敎,承旨阻搪,諸承旨亟施刊版之典。
朝鮮爲朝鮮乎?中官爲承旨中官,承傳色中官孫效忠拿入。
又以下敎曰,可駭,然前儒臣爲先免爲庶人。
又以下敎曰,庶民之兄,豈敢按察畿甸乎?爲先解見任。
又以下敎曰,承旨·侍衛·中官外,着帽兩班,雖一人,若入之,則當爲除膳下敎,申飭守門將。
又以下敎曰,再次下敎,尤不可如此,而承旨爲勃測之儒臣,欲爲小人乎?方坐階上,以待兩次下敎,斯速頒布。
又以下敎曰,都承旨內局提調擧之。
諸承旨有稟達事,請對矣。
藥房三提調有稟達事,來詣請對矣。
尹東晳啓曰,時原任大臣有稟達事,來詣請對矣。
李在協啓曰,新除授同副承旨李廷重,時在全羅道興陽地,所當乘馹上來事,下諭,而莫重動駕時,承旨不可不備員,何以爲之?敢稟。傳曰,下諭。
備忘記,頃者飭儒佩牌亦中官,此裹衣持牌之意,則若頃者佩玉靑眩眼。若明古畵像受綬,此亦貂璫恣意者。旣飭懸牌越捧三等,以我予飭勤之意。
備忘記,前承旨李在協·任希敎·尹東晳·李廷壽·李壽鳳爲承旨,牌招察任,房順房,三院副提調例兼。
備忘記,今日雖駭然,爲先事焉敢踰日?況今夜何夜?徐二順照此敎後,固執一樣。今日當回駕,以駕轎待,副駕轎安徐,只備堂依前祗迎,今日明朝朝廷問安。予當後來以此知悉,時刻諸司預備入來後,時原任·禮堂入侍集慶堂。
傳于李碩載曰,今日軍號,何以酬應乎?以昨日軍號施行。
傳于徐命善曰,植炬,置之。
傳于李碩載曰,時原任大臣入侍。
假注書金峙默改差,代以鄭元始爲假注書。
李廷壽,以一二所巡廳·訓鍊都監·左右捕盜廳言啓曰,去夜犯夜無所捉之意,敢啓。傳曰,知道。
辛卯十月初七日辰時,上詣崇政殿庭。香祗迎入侍時,行都承旨尹得雨,左承旨李在簡,右承旨具㢞,左副承旨李碩載,右副承旨柳善養,同副承旨徐命善,記事官鄭澤孚,假注書金峙默,記事官柳雲羽·呂萬永,以次侍立。上具翼善冠·袞龍袍,以乘輿出通陽門,詣麗春門外降輿。就板位祗迎,仍詣崇政門祗送,還爲乘輿,詣崇政殿殿座訖。上曰,時·原任大臣·二品以上宗臣·三司諸臣盡爲入侍。領府事金相福,領議政金致仁,左議政韓翼謩,判府事金陽澤·李昌誼,左參贊申晦,行司直李昌壽·趙雲逵·李思觀·洪名漢·李溵,禮曹判書鄭弘淳,兵曹判書金時默,海運君槤,鶴城君楡,順悌君炟,順義君烜,密安君焍,判義禁具善行,知訓鍊院事具善復,行副司直李章吾·李泰祥,大司諫朴師海,司諫宋鍈,正言李春輔·蔡弘履,執義李晉圭,掌令李仁默·郭鎭純,持平姜彝福·李昌伋,校理李宅鎭·朴相岳,副校理李得臣·鄭好仁,修撰李昌任·兪漢謹,以次進伏訖。上曰,注書傳命稽緩,遞差。上曰,如此至重至大之事,韓必壽初不見疏,只以乾芝山仰對,朦朧而麤矣,洪檢亦無狀矣。上曰,莫重法殿,咳唾者誰耶?知入。命善曰,摠管金勉行也。上曰,莫重法殿咳唾人,免爲庶人。出傳敎上曰,今日下敎中不參人,當爲庶民,不齒士類,以此申飭。出傳敎上曰,其疏給之,捧納承旨,施以不敍之典。出傳敎上曰,今日此擧,欲與卿等相議也。卿等之意,何如?相福·陽澤以次奏曰,裁度聖心,而行之宜矣。致仁曰,今此建廟,至重至大之事,不可輕易也。上曰,領相之言是矣。金領府·金判府所對糢糊,太非矣。命膺曰,儒生之考據明白矣。弘淳曰,臣意與徐命膺所對無異矣。上曰,禮判精矣。名漢曰,建廟異於壇墠,今豈有異議?事體重大,傳考典禮而行之宜矣。晦曰,事體至重至大,故尙今未遑矣。以聖上報本追遠之意,斷然行之,益有光於誠孝矣。昌壽曰,聖上今日此擧,誰敢有異議也?章吾曰,亶出於爲先之孝思,臣亦別無他意矣。善復曰,臣與訓將之意無異也。雲逵曰,實出於殿下爲先之誠孝,臣等豈有他意?曮曰,臣與諸臣之意無異矣。思觀曰,唯在聖上斷然行之之如何也。溵曰,臣亦別無異議也。景祜曰,臣與李溵無異也。師海曰,旣有考據,則裁度聖心宜矣,而此事至重,傳考經史,講定儀文,無一毫草率之患是矣。上曰,是矣。如此然後可也。宅鎭曰,亶出於誠孝,而有此下問,臣何有他意也?相岳曰,此是莫重莫大之事,務歸至當好矣。上厲聲曰,年少乳臭之輩,何以知之?速出去。相岳先退。上曰,諸玉堂越捧十等。出榻敎上曰,彰義宮動駕。出榻敎上曰,今日入侍諸三司,一竝施以刊版之典。出榻敎仍乘步輿,由崇政門詣彰義宮。上曰,動駕時侍衛軍兵,依前以入直擧行。出駕敎上曰,禮房承旨馳詣太廟,奉審以來。出駕敎上曰,李成中家致祭,以初十日爲之。出駕敎酉時乘駕轎,掩窓而回,仍入大內。諸臣以次退出。
辛卯十月初七日初更四點,上御集慶堂。時·原任大臣·禮堂同爲入侍時,領議政金致仁,左議政韓翼謩,判府事李昌誼,禮曹判書鄭弘淳,參判李徽之,參議洪纘海,右副承旨尹東晳,記官鄭澤孚·柳雲羽·呂萬永,以次進伏訖。致仁曰,早朝勞動之餘,聖體,何如?上曰,一樣矣。上曰,注書出去,持入望日陳賀告由文·頒赦文。賤臣承命持入。致仁曰,位板書以始祖考新羅司空神位,何如?上曰,好矣。朴相岳亦其子孫也。渠以年少乳臭之兒,何以知之?務歸得當之上,加奏儀文則是矣,而不此之爲,切痛矣。其歸字得字,勃測矣。翼謩曰,傳敎中駁正二字,千萬過中矣。上曰,卿言是矣。注書出去知入,新羅·百濟檀君祭享之月。賤臣承命出來還奏曰,一年兩次,而二月·八月祭享云矣。致仁曰,上候平復之慶,亦何可斳持乎?上曰,今合兩慶而又請慶,則是爲三慶。三慶古豈有之乎,建廟後廟號用何字耶?致仁曰,臣等自外相議矣,以肇慶廟稱之似好矣。上曰,果好矣。諸大臣之意,何如?翼謩·昌誼以次奏曰,自外業已相議而好矣。上曰,疏中設壇之說,比之建廟,則太歇矣。致仁曰,然。上曰,設壇則紙牓而已矣。注書出去,持入朝下傳敎而來。賤臣承命持入,命東晳讀奏傳敎及告由文·頒赦文訖。上曰,玆事至重至大,其請誠難,而旣請至於再次問議,則焉敢有異議?昨夜亦諭,無一毫豐豫之意,孰敢有異議,而況不過重事體。今日擧措定,本事昨日已成矣。若有不滿之意,此非海東臣子也。旣定本州,則設壇建廟一也。然若問簡約設壇,如掃祭之儀,今日所奏,予則曰,苟且,莫知事重,敢欲釣名于此。昔公父文伯之母敬姜曰,童子,備官,未之聞也云。正謂今日,此人予以亘中者。年將八十,有此擧,庶有拜十三世之顔,因此聞駭悖之語,非今此擧,豈有此語?此予所以卽席乘輿,投身舊邸,於此時萬念已冷。若領·左相所奏,此非曠日之事,顧今予氣,亦有及今不爲,更待何時之歎?故不着袞龍袍,掩窓乘轎而止,意亦深也。今夜何夜?陟降想必企待,特召時原任禮官下敎,雖欲躬詣,誠難,亦何敢令中官代奏?旣諭世孫,命沖子明朝詣昌德宮,代予替奏,此非張大者。依三國時始祖廟,建廟于本州慶基殿傍,位板書以始祖考新羅司空神位,妣位板,書以始祖妣新羅慶州金氏神位,造下板設櫝,床卓祭物,一遵慶基殿例,此正祭以大夫之義也。祭則以二月八月,依三國始祖禮擧行,祭官亦依慶基殿例擧行。廟號曰,肇慶廟,廟官亦依慶基殿例京差,今者此擧,與宗系邦慶一也。嗚呼,此日有此擧,無乃洋洋指導而然乎?今番頒赦,合慶爲之,慶科庭試,今日不諭,其何他日乎?名曰,合兩慶庭試而取二十人,武科初試,依合慶例擧行,而若有多小,從多擧行事,預爲分付告由文·頒赦文,添書以下矣。出傳敎上曰,守廳承旨入侍。出榻敎賤臣承命出來,與承旨李廷壽偕入進伏,東晳先退。上曰,左相·內局都提擧仍,提調亦仍,左承旨爲副提調。出傳敎翼謩請進湯劑。上曰,今日則其止之。致仁曰,多有仰達之事,湯劑進御,然後昻奏矣。上曰,其止之。上曰,建閣造位板,今日緊重,禮判過頒赦後卽爲下去。定基址擇日以來,木物預爲分付,而領相則大臣亦爲奉審云,而本州慶基殿,咸興濬源殿,沁都長寧殿,皆自本道本府擧行,其亦體昔年爲民聖意也。豈特大臣?雖禮官,不必監董,以此知悉。出傳敎上曰,造位板時,木物自京辦出耶?致仁曰,京中則難辦矣。此是莫重之事,開基之時不可專任道伯,臣當下去奉審以來矣。上曰,是矣。弘淳曰,祝辭何以爲之乎?上曰,祭文頭辭,稱孝曾孫國王,且稱始祖新羅司空,始祖妣慶州金氏事,令香室知悉。祭文製下,以此用上樑文,令文任製進。出傳敎上曰,明日世孫詣昌德宮時,挾輿軍二十名,以內入直,前後牌軍六十名,禁·禦兩營分半,春·桂坊只入直,陪衛時刻單子安徐,以駕轎作行時刻待下敎只入正時,駕轎待令於延和門,其令明陽門乘轎。出傳敎弘淳曰,今番頒赦,旣爲合慶,致詞箋文頭辭,當爲添入。前單子中,改付標以入,何如?上曰,依爲之。弘淳曰,箋文頭辭添改事,卽當知委各道,而卽今日子急迫,或有未及之慮,近道則亦似有數日間上來者,此則當令別爲追後封進乎?上曰,事勢如此,外方則置之可也。弘淳曰,慶科亦當以專對順成,廟禮新定,爲名矣。上曰,依爲之。出擧條弘淳曰,肇慶廟春秋享祀祝文,令藝文館分排撰進,何如?上曰,依爲之。出擧條弘淳曰,建朝制度,預爲稟定,然後材木拮据,可以及時矣。上曰,以三國始祖廟制,爲之,何如?致仁曰,廟制雖與殿制有異,取準於三國始祖廟制,則事體恐未安矣。上曰,然則以幾間爲之乎?致仁曰,以三間廣間半樑前退之制爲之,則似好矣。上曰,奉安處以交椅爲之乎,以龕室爲之乎?致仁曰,龕室好矣。上曰,依爲之。出擧條致仁·翼謩·昌誼以次因請進湯劑。上曰,其止之。今日則予志定矣。致仁·昌誼·弘淳·徽之·纘海先退。翼謩曰,今日則終不進御一貼,臣等負罪而退矣。上曰,予志定,退去也。諸臣以次退出,夜已三更五點矣。
上在慶熙宮。停常參·經筵。
自初昏至夜二更,灑雨或下雨。三更,雷動電光下雨。四更五更,電光灑雨,測雨器水深八分。
藥房都提調韓翼謩,提調李景祜,副提調任希敎啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今者追遠,寔有繼述,予忱萬倍,亦逢太康,氣何暇諭?爲重回來,此心憧憧,嗚呼,今夜,親乎攝乎?亦豈云孝也?待敎入侍。
中宮殿·惠嬪宮,藥房口傳問安。答曰,知道。
殿座罷後,藥房·政院·玉堂口傳問安。答曰,知道。
王世孫還宮後,政院·玉堂口傳問安。答曰,知道。
傳于尹東晳曰,春·桂坊待下令,待令于顯謨門外,乘輿興政堂爲之,乘轎敦化門外爲之。
傳于尹東晳曰,昨日諸承旨下敎,安徐。
傳于李壽鳳曰,當殿座,開國功臣子孫皆待令。
傳于李在協曰,勳臣孫中稽滯者,交周勳案。
傳于任希敎曰,卽爲擧行,若一有見漏,則部官當決棍,封門後草記卽奏。
傳于尹東晳曰,錄名單子中,潘南朴姓爲幾人,其拔之乎?知入。
傳于尹東晳曰,潘南朴姓拔之,卽謂錦溪君子孫也,其外則勿論。
傳于尹東晳曰,該房承旨不知邦慶耶?試官肅拜催促。
試官望筒,傳于尹東晳曰,若遲滯入來,當下敎矣。
傳于尹東晳曰,其君憧憧之時,試官擬望遲滯,當該執吏懸之。
傳于尹東晳曰,其懸苟且,令該堂決棍二十度。
傳于尹東晳曰,合慶庭試知之,豈如是乎?騎郞下吏族屬,皆拔錄名單子。
備忘記,幺麽濟洞諸內豎,敢效侍從輩,背其祖投托洞口內,强爲應命,萬萬可駭。其閹豎家,令部官三日封其門,以對銅戒。安國來·金興燁家,五日封門。
備忘記,嗚呼,昨日後近千年後,宗系快定,玆事僅成,微忱少舒。然海東世祿臣,予已見矣,予已見矣。噫,錦溪君朴東亮,昨夜庭中,其心,若何?況五世內三都尉乎?朴東亮後,於文於武,今番慶試,皆停擧,以謝高高。
備忘記,其間今者此擧,太學先通文云,而見駭擧皆縮伏,此何士習?可謂巽然,亦涉寒心。昨日生進食堂人,一倂停擧,令大司成勸入有識儒生。
備忘記,南衙北寺,界限截然嚴切,卽庸闒國來,其猶階梯,局方人,以牌子爲階梯,直與買賣名官,此正惟鵲有巢,惟鳩居者也。北寺無嚴,南衙無義,雖下敎,近者紀綱已知,號牌可知,此後復若此者,豈特勿施?買與賣者,京兆草記,直施制書有違私律,其名官此亦得當道理,永刋侍從案。
備忘記,昨日有爲一少官,若此爲者,而此豈少官?海東亘勢名官氏命考來者,掩置莫待,咫尺對君,敢爲咳唾,近者違君命,卽此名官氏。時有駭擧,亦此名官氏。予只亘中爲駭者,卽此也。噫,名官氏其於莫重,乃敢若此,此國豈爲國,君豈爲君?雖臥興惟,蹶然而坐,長呼欲隕。嗚呼,辛丑銅闈,毛骨俱悚,其臣若何,而今於其君,豈比銅闈,朝廷雖若此,靑衿亦聾瞽乎?予切慨然也。
備忘記,噫,今予一心,追慕而已。況昨夜後,爲朝鮮臣子,焉敢有雜心?豈特開場?凡錄名時,執其字操縱,予已熟知,莫重親臨試官,猶有加劃,況此類乎?若有此弊,當該差備官,當殿座石隅,快施軍律,當該代射擧子,限己身充軍海島。雖文科,曰以廣闊,持軍幕,使僮僕入場者,今予此科,必欲其精,墨靑衿錄,限其子停擧。禁亂官·捧券官,視若尋常者,其猶符同者。北道六鎭,當限己身投畀,其令預爲申飭,使光明正大科,若科名焉。
備忘記,今番賞表裏知本儒生,依前例今日政,次次陞付,懸註爲初入仕。
備忘記,昨日强回,專爲至重,旣命坐廳,則開政若是稽滯,此爲國乎,爲君乎?爲臣乎?政院申飭。
備忘記,其君爲玆事,抑心回駕,三更後睡,庭試取人,已下敎,武科初試,亦有下敎者,而明日初試草記,尙今寥寥,萬萬可駭。當該承旨,爲先永刊典,其子弟亦爲停擧。騎判子弟,一體停擧。朝鮮若有其君,臣子焉敢若此?良可寒心,豈可使聞於南掌國乎?
備忘記,今日朝鮮乎,朝鮮乎?雖若黃·孟兩相,立我朝後,若范質,其孫皆朝鮮臣子,豈特其君?此背其祖者,若此而着帽着帶,爲予臣子乎?其帽其袍,豈其祖預着乎?卽朝鮮命着者也。若有人心,焉敢若此,焉敢若此?今日開政後,若稱在鄕者,此南掌人,當三世爲庶民,以此嚴飭坐廳,以待開政,另加申飭,聞此其若稽滯,其心可知。
備忘記,玆事關係至重至大,海東臣子此請,豈有今日,而然至重故尙今矣。旣請後若有異意,此朝鮮亂臣也。其雖滿腸暗劣,只釣其名,於此事,焉敢若此?是誰,卽予不孝,亦予誠淺,何顔以拜?昨夜下敎後,卽已成者,今者四字,有孚於辛丑建儲時。噫,今日其雖定也,幾百年後爲此,其若尋常,此自大來此邸三日,當籲此於彼蒼。於今只有一心召儒,予問議,予聞駁正,語予何心?對臣庶雖定,與左相北道事同也。其定與否,於今第二件事,近者心氣,比前萬倍,逢此,千乘若浮雲矣。嗚呼,猶支撑於千乘,故問此聞此,是誰是誰?臥此飮涕,只望丹門矣。今者此人,造物中一怪物也。
備忘記,予已徹宵諒,旣有桓熊祠,則完山宜有建祠,亦豈一毫張大?雖然暮年此擧,憶昔萬倍,恐或太康,其雖講定之後,來此以白此心。且雖定,其欲益務小心。嗚呼,四字誠予末節,此駁正莫重,尙謂以朝鮮人聞此,則南掌人甚矣。年少迷劣,以乳臭人,只勢名官勢者,予志固定,此亦物怪,何以籲予心?自今日減膳十日,仰謝蒼蒼,若非予追慕,其豈若此,其豈若此?亦豈特若常者志固定?今番賀禮,陳而不作。
備忘記,左通禮任瑎爲承旨,牌招察任,房順房。
傳于尹東晳曰,中官金壽光記過。
以承傳色口傳下敎曰,昨日入侍時,皇明正史朝鮮卷·葉向高文集卷,持而入侍爲敎矣。昨果持來乎?若持來,豈呼弘文館掌務書吏乎?今則庶人,昨日則儒臣,以迷劣儒臣空拳來,至言奇怪之說,中官下敎,不傳而然乎,政院不傳而然乎?知入。
又以承傳色口傳下敎曰,武擧子錄名單子,雖已捧之,該堂之幕下皆拔之事,分付錄名所。
以承傳色口傳下敎曰,參試官牌申飭,儒臣牌招。
又下敎曰,許有章所爲雖過甚,思其年,開其封門。
以承傳色口傳下敎曰,俄者下敎中騎判子弟,則拔之。
以承傳色口傳下敎曰,昨日入侍侍從中,薇垣長及李宅鎭外子孫,今番庭試,皆停擧。
以承傳色口傳下敎曰,世孫問安。已受於中官,如此文官,不知退去。
以承傳色口傳下敎曰,心在庭試,此何開政時專爲庭試?卽爲開政,朝鮮豈臣下之朝鮮乎?監試官固然,他試官亦然乎,該房承旨坐而擧職乎?卽爲擬入。
尹東晳啓曰,領議政金致仁有稟達事,來詣閤外請對矣。
又啓曰,判中樞府事李昌誼有稟達事,來詣閤外請對矣。
又啓曰,禮曹判書鄭弘淳有稟達事,來詣閤外請對矣。
傳于任希敎曰,左相勿待命事,遣史官傳諭,仍傳命召。
傳于尹東晳曰,李領府事帳殿入侍。
尹東晳啓曰,領議政金致仁,左議政韓翼謩,領府事李昌誼與禮曹三堂上,依下敎來待矣。傳曰,入侍。傳于李在協曰,開政如是爲之乎?吏曹政·色書吏,興化門外懸之,催促。又傳于李在協曰,此時何待首堂?雖三銓初入仕,卽爲擧行。
吏批,開政,判書元仁孫病,參判尹得養未肅拜,參議金致讓進,都承旨李在協進。李在協,以吏批言啓曰,判書元仁孫,參判尹得養,俱以病不來,小臣獨政未安,何以爲之?敢稟。傳曰,只出緊任,嚴璹爲大司諫,李弘稷爲司諫,李鎭恒爲執義,成胤儉爲掌令,魚錫齡·李邦榮爲持平,盧聖中爲獻納,李範濟爲正言,金煊爲掌令,李商建爲正言,金基大爲副校理,金尙集爲修撰,李養遂爲文學,李得一爲左通禮,沈觀之爲校理,李敬克爲獻陵參奉,注書單閔鼎烈。
兵批,開政,判書趙曮進,參判具庠病,參議沈履之病,參知蔡緯夏入直進,同副承旨任瑎進,李應協爲副摠管,申大謙爲內禁衛將,崔景岳爲五衛將,尹文淵爲都摠經歷,尹致垕爲訓鍊判官,李海文爲黃海中軍,安寬濟爲文兼,李明奎爲武兼,洪致亨爲白峙僉使,趙世大爲西林僉使,朴泰義爲天摩僉使,知事單徐命膺,副司直尹得雨·宋載經·具㢞·李在簡·李碩載·徐命善·趙載俊,領府事單李昌誼,判府事單南泰齊,同知單崔仁崗,僉知單李秉晉。
李在協,以吏批言啓曰,正二品監司京職兼差事,載在法典矣。新除授京畿監司徐命膺資級,乃是正憲。依法典兼監司下批,依例送西之意,敢啓。傳曰,知道。
尹東晳,以兵批言啓曰,領中樞及判中樞一窠,今方有闕,判中樞府事李昌誼依例陞付領中樞,輔國知事南泰齊,判中樞下批之意,敢啓。傳曰,知道。
又以兵批言啓曰,同知中樞府事徐命緯,素患痰癖之症,遇寒添劇,時月之內,無望供職,呈狀乞遞。西樞之任,雖是閑局,不可一向虛帶,今姑改差,何如?傳曰,允。
又以兵曹言啓曰,依傳敎,本曹政色執吏書吏金相一,決棍二十度之意,敢啓。傳曰,知道。
又以兵曹言啓曰,今此庭試武科初試時取人,從多擧行事,命下矣。在前合慶庭試時,或取八百人,或取一千人,今番則以一千人擧行之意,敢啓。傳曰,取一千。
又以兵曹言啓曰,今此庭試武科初試試官,當爲磨鍊,而當品中無故可擬之人乏少,曾經堂上兵使,竝擬以入之意,敢啓。傳曰,知道。
李壽鳳,以思陵表石營建廳言啓曰,戶曹參判臣金漢耆,禮曹正郞臣邊景鎭,進詣陵所,碑閣役處奉審。則本陵參奉兼監役官安宗仁,監役官金煹,逐日董役。蓋尾已爲完畢,丹靑之役次第爲之。故今日辰時,籠臺安排之意,敢啓。傳曰,知道。
任希敎,以漢城府言啓曰,依傳敎,朴相岳免爲庶人之意,敢啓。傳曰,知道。
又以漢城府言啓曰,依傳敎,令部官,安國來·金興燁家五日封門。許有章·李景禧·金世興·鄭國賢·洪益海·韓宗燁家三日封門之意,爲先,敢啓。傳曰,知道。
尹東晳,以司僕寺一提調意啓曰,內乘李弘逵,旣已加資,改差事,命下矣。其代卽令該曹口傳差出,以爲推移入直之地,何如?傳曰,允。
藥房口傳啓曰,臣等朝伏承待敎入侍之批,顒俟召命,午牌已報,方切焦鬱,卽伏聞下政院之敎,萬萬非常。此莫非臣等愚迷鈍滯,不善奉承之致,敢復唐突呼籲,極知僭猥,而卽今湯劑之停,一時爲悶。昨旣停闕,今至日晏,尙未進一貼,誠不勝煎迫之忱,冒萬死來伏閤外,伏乞暫許持入湯劑,千萬懇祝,惶恐敢啓。
兵曹口傳政事,李德賢爲司僕內乘。
傳于尹東晳曰,牌去來申飭。
慶尙監司狀啓,以東萊邑內面居李時來等渰死壓死事,傳于任希敎曰,令本道恤典擧行。
尹東晳,以禁衛營言啓曰,依傳敎,去夜犯夜七儒生弛禁,而其他犯夜人,無所捉之意,敢啓。傳曰,知道。
又以左右邊捕盜廳言啓曰,依傳敎,去夜犯夜七儒生弛禁,而其他犯夜人,無所捉之意,敢啓。傳曰,知道。
又以一二所巡廳言啓曰,依傳敎,去夜犯夜七儒生弛禁,而其他犯夜人,無所捉之意,敢啓。傳曰,知道。
敎京畿觀察使徐命膺書。王若曰,方伯之任不輕,與我共理,畿輔之托尤重,捨卿其誰?九重分憂,一路專制,睠彼千里畿甸,實是四方根柢。節制兩都,如郲鄏於周室,管統三輔,若馮翊於漢家。況今事務之浩繁,尤宜委任之難愼。每念億兆民疾苦,政急懷保之方,要聞三十州慢勤,誰任按廉之責?惟卿,傳家詩禮,許國忠貞,勵張詠氷蘗之操,西藩遺愛,恢山濤鑑藻之識,東銓播譽。惟內外歷試已多,故夷險倚望不淺。玆授卿以京畿觀察使,卿其祗承寵命,勉竭令猷,陵園展誠,宜謹灑掃之節,隰原宣化,須盡撫摩之方。自餘稟裁,厥有典憲。於戲,按節傳三世之業,庶慰甘棠之思。搴帷移八座之班,仰騰福星之賀。故玆敎示,想宜知悉。知製敎李壽鳳製進
辛卯十月初八日申時,上詣建明門。殿座入侍時,行都承旨李在協,左承旨任希敎,右承旨李壽鳳,左副承旨尹東晳,同副承旨任瑎,記事官鄭澤孚,假注書鄭元始,記事官呂萬永·李普天,以次侍立。上具翼善冠·袞龍袍,乘輿出通陽門,詣建明門殿座後,禮判入侍事下敎。帳前下敎禮判鄭弘淳進前。上曰,今日以何事請對乎?弘淳對曰,臣於昨日肇慶廟典禮,有未及稟定者矣。弘淳所啓,肇慶廟祭物,一遵慶基殿例擧行事,命下矣。慶基殿祭物,一如永禧殿,而無用牢之事矣。上曰,古稱家家禮矣。一遵慶基殿例擧行可也。弘淳曰,慶基殿祭享香祝殿官,每於前期一朔陪進矣。今此肇慶廟香祝,依此例爲之,何如?上曰,依爲之。弘淳曰,祭器皿自京措備下送事,預爲分付,何如?上曰,依爲之。命禮判先退,命開國功臣子孫入侍,文蔭武儒七十餘人,以次進伏。上命各以其氏族進前。下詢姓名後,下敎曰,予之今日召汝等者,異於頃日召見光國功臣子孫事矣。今番廟禮之新定,爲今日臣子者,孰不慶幸,而獨錦溪君之孫朴相岳,敢有異議?予已處分矣。汝輩如或有朴相岳之心,則今番慶科,必勿觀光可也。前參判南泰著進前。上曰,前承旨洪檢之不見儒生之疏而退却,誠極非矣。聞檢卽卿之姪女壻云,可謂不善敎矣。仍命諸功臣子孫等退去,領議政·領府事入侍事。帳前下敎賤臣承命出去,傳諭于領議政金致仁,領府事李昌誼偕入。大臣進前問候。上曰,旣見卿等,予則還內矣。仍卽命乘輿,大臣轎前仰請曰,湯劑之間斷,今已二日,而玉色之敷腴,亦覺有減矣。伏願先進湯劑後,召臣等於便殿,千萬祈祝。上曰,左相入來後,予當進湯矣。仍命左相安心勿待命,卽爲入來,仍傳命召事。駕前下敎提調李景祜扶鳳頭持湯劑,再三苦請,大臣亦齊聲仰請。上遂進御湯劑後,還詣至延和門。上曰,今日政臺臣牌去來,承旨讀奏。尹東晳對曰,兩司俱承牌,而其中李商建等四人在外矣。上命書傳敎曰,此時在外,極爲寒心。先遞差後拿處,過庭試後勘律。仍爲還內。
辛卯十月初八日戌時,上在集慶堂。藥房·時原任大臣·禮曹三堂上同爲入侍時,領議政金致仁,左議政韓翼謩,領府事李昌誼,提調李景祜,副提調任希敎,禮曹判書鄭弘淳,參判李徽之,參議洪纘海,承旨尹東晳,假注書鄭元始,記事官呂萬永·李普天,以次進伏訖。諸大臣進前問候。上曰,一樣矣。都提調韓翼謩曰,昨今湯劑之停進,莫非臣罪,俄者連承勿待命之敎。臣不暇他顧,冒沒入來,而聞領相之言,則殿座時,已進御湯劑云,下情不勝萬幸。仍請進湯劑,上進湯劑後,建功湯,自明日,去烏梅煎入事。榻前下敎領議政金致仁曰,昨日所下備忘中,減膳及陳賀時陳而不作下敎,下情不勝惶悶,敢與該曹諸堂,相率入來矣。諸大臣及禮堂,繼陳不敢奉承之意。上曰,予志固定,卿等其勿更言。金致仁曰,今番邦慶,寔是罕有,則其於儀文之間,不可以不若禮矣。諸臣亦縷縷仰請。上曰,卿等雖如此,予不欲張大,難以勉從矣。承旨尹東晳曰,臣等於昨夜,卽欲繳納聖敎,屢請承傳色,而徹宵不應。故尙今奉留,悚惶無地矣。上顧謂大臣曰,果然乎?承旨能擧職矣。諸大臣曰,臣等亦聞知矣。上曰,卿等之苦請旣如此,喉院之擧職亦可尙,予當勉從矣。仍命書傳敎曰,今者此敎,非爲謙抑,亦非辭氣,今番邦慶稠疊,是豈夢想攸料?邦國復明,追尊始祖,此誠莫大之慶,其亦列朝聖德,以渺予否德。年近八十,獲聞獲覩,此政省翼之時也。故以此下敎,大臣·禮堂連日固請,雖欲勉從,且世間事其豈預料?其若今日從焉,明日停焉,豈特苦心?國體,若何?相持者此也。噫,所處之堂,深邃果莫聞,今聞因下敎繳納,徹宵呼承傳色云,非特景像異常,仍問承旨皆坐而徹宵云。今夜雖復留此而去,亦若昨夜。噫,今年雖有萬古所無之事多,玆事亦然。政院之誠,其宜表嘉,若欲表焉,勉循之外,其無他道。未來事預爲趑趄,亦非順應之道,特寢此命,而其雖嚴飭,其將徹宵,則內局留待閤門亦稟,而承旨徹宵,隷儓亦徹宵呼,而中官亦坐而不應乎?決無是理。以此若施於他,近習阻搪之弊勝言,當該承傳色越捧三等。諸大臣奏曰,聖敎至此,臣等不勝欣幸矣。領議政金致仁所啓,凡係營建時,戶·工曹堂上同爲啓下者,蓋以財力工匠,戶·工曹主管故也。今此肇慶廟營建時,則旣今道臣擧行,戶·工曹堂上,不必下送乎?上曰,依爲之。致仁曰,容入物力,竝以儲置米取用事,分付本道,何如?上曰,依爲之。禮曹判書鄭弘淳所啓,肇慶廟享祀時,祭官服色及拜禮等節,當爲磨鍊矣。上曰,拜則四拜,服則黑團領。又所啓,位版造成栗木,當依例取用奉常寺矣。上曰,依爲之。又所啓,思陵碑閣最近處伐木,曾已草記蒙允,而又有小檜木一株,今雖不至爲害,稍長則恐有陰翳之患,不可不伐矣。上曰,依爲之。上命承旨,讀畿伯徐命膺敎文後,上曰,徐命膺曾經海伯乎?領相金致仁對曰,然矣。諸臣以次退出。
上在慶熙宮。停常參·經筵。
藥房都提調韓翼謩,提調李景祜,副提調任希敎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣。待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,向日該房承旨子弟停擧之命,一體置之。
又下敎曰,今日大將必入次對,今日夜禁弛禁,左右邊從事官發牌聽傳敎,巡廳禁衛營,一體分付。
尹東晳,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于任希敎曰,此時大司成引嫌,其涉駭然。從重推考,卽爲牌招察任,若復撕捱,勿參赦班。
傳于任瑎曰,今者邦慶,宜施蕩典,湖南釣名者何關?入侍同類潘南儒武,亦何知也?其時侍從人子弟諸朴停擧之命,一竝安徐,武兩所亦令一體捧單。
又備忘記曰,敎書代撰,何等重也,而敢以被駁與特敎,同稱敎遞,事之駭然,莫此爲甚。知製敎亟施永刊仕版之典,數遞二字,付標以入。
傳于尹東晳曰,次對進定於今日。
傳于李在協曰,內局入侍時,獻陵參奉李敬克同爲入侍。
兵曹口傳政事,副司果李德賢。
尹東晳啓曰,今日次對,兩司當爲進參,除在外,試所進去外,正言李範濟,卽爲牌招,以爲入侍之地,何如?傳曰,允。
備忘記曰,凡事欲快則濫,至足則奢也。於重務,伸其誠於己,益修其略。嗚呼,於重旣皆節略,則於己何敢侈大?今者下敎,意蓋深矣。豈特今番足也快也?卽予自幼深戒者,況暮年乎?再明日碑文詣闕時,當祗迎處祗迎,親受五明日,亦爲祗迎,儀註安徐,只入正時。入直侍衛皆近例,爲頒赦日,只少駕儀仗待令,輦輿·杖馬,皆安徐,只入直禁軍侍衛。
又備忘記曰,邦慶雖荐疊,予心益衰,此時其曰予能,其曰予伸,此快也足也。高高照臨,曰有後昆,雖强勉而隨矣。須者日候,冬耶春耶,何敢豫大?十五頒赦,當於景賢堂。卄一庭試,依昨年例,當於崇政殿。武科慕華館,命官試取後,自敦義門,同爲殿庭唱榜。噫,今番兩事,可謂初有。令新恩隨駕,自舊闕回,是誠美事,而若此則鼓樂前導,唱夫相雜,何異於駕前歌謠?今者下敎,以表予心,兩次侍衛皆入直,其皆呼嵩於頒赦,皆伸微忱。
傳于尹東晳曰,中官記過,安徐。尹東晳啓曰,大臣備局堂上依下敎來待矣。傳曰,引見。
李在協啓曰,吏曹參判尹得養,參議金致讓牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安。參判尹得養,更卽牌招,使之開政,何如?
以吏曹參判尹得養再牌啓辭及參議金致讓牌不進罷職傳旨,傳于任瑎曰,只推,更爲牌招,今日豈如是乎?二人中雖一人不參,則不參赦班。
以承傳色口傳下敎曰,近來更點大遲矣。今日則爲逐諸臣,更點太速,入直禁漏官三人,令騎郞決棍十度。
傳于任瑎曰,下敎後更點,尤爲太速,禁漏使令,決棍二十度。
備忘記曰,枷則古有,湯則梁武外古豈有?先自首唱,懸賞圈蹲居,投托他洞,能譎國來,庸闒興曄,何足惜也,而許多婢僕何辜?其若螻蟻,亦朝鮮民。待暮令部官皆開門,渠雖無狀,此後雖杖逐,焉敢投托他洞?只分付內侍府。
李在協,以吏批言啓曰,新除授本曹判書南泰齊資級,乃是輔國,依例兼判書下批之意,敢啓。傳曰,知道。
吏批啓曰,新判書命招,同參政事,何如?傳曰,允。
又啓曰,判書南泰齊,參判尹得養牌招不進,小臣獨政未安,何以爲之?敢稟。傳曰,只出緊任。
有政。吏批,判書南泰齊牌不進,參判尹得養牌不進,參議金致讓進,都承旨李在協進。以李崇祜爲持平,安兼濟爲獻納,南絳老·權悏爲正言,李師曾,李碩九爲掌令,沈頤之爲副應敎,趙昌逵爲校理,尹東暹爲同義禁,金魯淳爲弼善,李得一爲中學敎授,金基大爲東學敎授,趙瑍爲南學敎授,金尙集爲西學敎授,李修亨爲司圃別提,尹得霖爲麻田郡守,韓後裕爲安城郡守,趙雲逵爲戶曹判書,徐命善爲大司成。
兵批,副司直蔡濟恭·元仁孫·朴相德·閔百興·金勉行,副司果李範濟·安寬濟。
尹東晳,以兵曹言啓曰,兼司僕將呂趾永呈狀內,老母在於慶尙道善山地,而宿病奄奄,不可不下往救護,卽賜啓遞云。宿衛輪番之任,不宜久曠,今姑改差,何如?傳曰,允。
又以司僕言啓曰,新除授兼內乘李德賢,時無職名,令該曹口傳付軍職,冠帶常仕,何如?傳曰,允。
又以武一所言啓曰,臣等來詣試所,今方開場,而會試日字不遠,遐方擧子多日留滯,亦甚可悶。加設六貫革柳葉箭,先取之意,敢啓。傳曰,是矣,知道。
又以武二所言啓曰,今此合兩慶慶科庭試,武科初試時,六兩當爲先取,而會試期日不遠,擧子數多,在前如此之時,有先取柳葉箭之規。依近例六貫革竝設之意,敢啓。傳曰,是矣,知道。
任瑎,以漢城府言啓曰,依傳敎,許有章家,開其封門之意,敢啓。傳曰,知道。
任希敎,以成均館言啓曰,昨日生進食堂人一倂停擧令大司成勸入有識儒生事,命下矣。大司成臣閔百興病不來,臣謹詣泮宮,依聖敎他儒生勸入後,仍設夕食堂,退去之意,敢啓。傳曰,知道。旣示予意,停擧安徐。掌議外,其令沿路儒生一體,依前居齋。
尹東晳,以御營廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以義禁府言啓曰,前掌令金煊·成胤儉,前持平李邦榮,前獻納盧聖中,前正言李商建等,先遞差後拿處,過庭試後勘律事,傳旨啓下矣。金煊時在全羅道靈光地,成胤儉時在忠淸道大興地,李邦榮時在京畿楊州地,盧聖中時在坡州地,李商建時在忠淸道結城地云,竝依例發遣府羅將,卽爲拿來,何如?傳曰,允。
中部都事臣李修亨疏曰,伏以,肇慶廟創建之命,適下於使行竣還之際,天道復顯,邦慶重洽,臣民欣忭,曷有其極?第臣於判下節目,竊有所區區一得之愚,敢以殷周二代尊祖之例,冒萬死仰陳,伏願聖明俯垂察焉。商頌曰,玄王桓橃,玄王者,契也。周公制禮,尊后稷配天,國語稱之以先王。契,舜臣也,而殷湯追尊爲玄王,稷,亦舜臣也,而周武追尊而配天。中庸所謂,以其爲王之初祖,而推廣王迹之所由基也。殷周以後,曁于唐家,追尊老子爲玄元皇帝,此等典禮,安知不援例於二代耶?以此觀之,帝王家尊祖之禮,班班可考,仰惟肇慶廟樹德基業,宜不下於稷·契,而獨此崇奉之典,有異於二代,何也?以殿下不匱之孝,其所尊崇之節,宜無所不至,而大聖人所作爲,旣出尋常萬萬,則如臣謏見,豈敢容喙於其間哉?然而二代之典,則旣若是較然,而臣之望殿下,以殷周爲期,則引古尊祖之禮,其不在於二代乎?臣忝在璿派之後,義不可以越俎爲嫌,有所含默。玆敢不避猥越之誅,仰瀆宸聽,伏乞聖慈,不以人廢言,亟擧追上徽號之典,則宗社幸甚,臣民幸甚,臣無任屛營祈懇之至。答曰,省疏具悉。爾以璿派,聞至重至大之事,有懷無隱,予庸嘉之,而玄元事,予則曰,不可引此也。聞爾章,莫重之事,恐或未備,令詳考葩經·中庸,其註釋正合於今日,而予昨諭矣。祭以大夫之義,可謂準備於今日,此正中庸所謂建天地而不悖。俟百世而不惑者,何容更議?重事因此而亦團圓。暮年追遠之忱,今日庶可伸矣。
正言臣李範濟疏曰,伏以,靑臺之報又至矣,式月斯生,一告再告,有若丁寧諄復者然。古所謂仁愛吾君,轉異爲祥者,此其機也。臣不敢指陳某事輒爲傅會,而人君所以居天位而代天工者,卽是發於令而施於政。臣未知殿下之近日政令,果皆叶人心而當天意耶?噫,紀綱之立,非由於迫急。命令之行,不在於煩屑。悔吝之生,每緣於欲速,而近者以來,朝象遑遑,不幸有顚之倒之,朝不謀夕之歎,此何爲也?死不可復生,刑不可復贖,此乃明主之惻然者。官方淆雜,則人不知爲榮,是卽勵世之至戒。而近者以來,大小喪氣,不幸近民無所措,士羞同列之患者,此何爲也?聖人之心,如天無異,必置於洞然空虛之地,然後姸媸美惡,俱可包荒。都兪吁咈,摠爲美事,而近者以來,事爲之際,聖意先定,大小臣工,不得款忠,雷霆之下,情未達而罪已隨。轉輾之至,本則微而末漸大,舊邸之幸,不愼動作之節,却湯之敎,不思保護之方,此不幾於具曰,予聖,莫之予違,而天下後世,將謂殿下以此爲訑訑拒人之資,則豈不有累於動法堯舜,垂裕後昆之圖耶?旣往之事,節目之間,臣不能枚擧,而唯是垂意於寬裕不迫之政,則綱紀肅而號令行,庶幾無頻復之患。留心於不僭不濫之訓,則朝廷尊而和氣流,庶幾有熙雍之休。又從以眚災肆赦,翕受是務,則聰明無壅蔽之患,情志有相孚之喜。其歡欣之景象,治平之實效,視諸近日,倘如何哉?伏願聖明省察焉,如臣情勢,豈可以言地論也?偶一發口,反遭銓家之詬詈,臣雖疲軟,亦豈無可言者,而曉聞轟轟,繞壁不寐,未暇自引之語,略陳荒蕪之辭。方上之際,賓對有命,召牌踵臨而承膺無路,未免違逋。伏乞亟命鐫臣之職,仍命治臣之罪,以肅朝綱,以靖私義,千萬幸甚。答曰,省疏具悉。今者仁愛之警告,寔由於予,懍惕方切,而其何多諭?勉予之語,亦不無可答者,半夜報異,曰,以曉聞,全無誠實,爲耳目慨惜爲駭也。特敎次對,意蓋深也,而以章代身,其不參焉,只有爾焉,昨謝。今此以章彌縫違牌,分義寒心,臺體墜矣,何可例批?其若例批,此非以實之道,本職許遞焉。
辛卯十月初九日巳時,上御集慶堂。藥房入診入侍時,都提調韓翼謩,提調李景祜,副提調任希敎,記事官鄭澤孚·呂萬永·李普天,醫官鄭允協·鄭允說·徐命緯·李以材·金孝儉,以次進伏訖。翼謩曰,夜間聖體,何如?上曰,一樣矣。寢睡·水刺之節,亦何如?上曰,一樣矣。中宮殿氣候,亦一樣乎?上曰,然矣。仍進湯劑,上進御,翼謩請診候,上許之。允協等以次診脈候,退伏奏曰,脈候左右三部度數調均,而滑體則不足矣。上曰,提調先退,更煎以來。景祜·希敎·澤孚先退。上曰,藥房提調持湯劑入侍。景祜持湯劑入侍,翼謩進湯劑,上進御。上曰,藥房先退。景祜·希敎·澤孚以次退出。
辛卯十月初九日午時,上御集慶堂。大臣·備堂引見入侍時,領議政金致仁,左議政韓翼謩,左參贊申晦,行司直李昌壽,刑曹判書沈鏽,行司直韓光會,工曹判書金時默,行司直洪名漢,禮曹判書鄭弘淳,行副司直具善復,兵曹判書趙曮,行副司直李章吾,行副司直李溵,同敦寧鄭存謙,行副司直李重祜,校理金基大,修撰金尙集,左副承旨尹東晳,記事官閔鼎烈·呂萬永·李普天,事變假注書李東夔,藥房提調李景祜,副提調任希敎,記事官鄭澤孚,次次進伏訖。藥房同爲入侍進湯劑。上曰,應食之物,仍進御。上曰,尹得聖筋力好耶?景祜曰,好矣。上曰,提調筋力亦好耶?致仁曰,好矣。上曰,予則知之以衰老矣。致仁曰,不衰老矣。上曰,申晦,何如?致仁曰,筋力甚好矣。藥房退出。致仁進伏曰,夜間聖體,若何?上曰,雖不知日異,而自然月異矣。致仁曰,水刺之節,何如?上曰,雖食之,未知其味矣。致仁曰,以昨今備忘觀之,不爲受賀於正殿爲敎,輦輿等節,何以爲之?上曰,輦輿等節,依爲之也。上曰,趙明鼎來乎?致仁曰,不來矣。上曰,親臨頒赦而受賀,予不欲爲之。致仁曰,非殿下之所受,迺宗社之所受也。上曰,以待十五日如一年,此實爲先之事,而親臨受賀,非予樂爲也。致仁·翼謩曰,實有光於聖德事也。上曰,今番位板,無乃稍長乎?弘淳曰,尺數在於五禮儀矣。上曰,儒臣出去,取文獻備考位板尺數以入。上曰,莊陵及溫陵復位時雨下,人謂之洗冤雨云。上曰,光國,穆廟以明,今又更明,可謂洗宇宙矣。但於予而爲之,心甚猥濫也。金基大持文獻備考·大明集禮以入。上曰,葬以大夫,祭以士之禮,何如?致仁曰,合於禮之禮也。上曰,廟號號以肇慶,甚好矣。上曰,太常位板,不大不小而適中矣。翼謩曰,宜有依據處矣。致仁曰,孔聖位板,大於太常位板矣。弘淳曰,五禮儀位板尺數,好矣。昌壽曰,依五禮儀遵用,好矣。晦曰,依五禮儀爲之,好矣。鏽曰,依五禮爲之好矣。時默·光會曰,依五禮所載尺數爲之好矣。善復曰,依五禮儀爲之,好矣。上曰,禮非武人之所可知也。名漢·章吾·溵皆曰,依五禮爲之,好矣。上曰,彼誰也?致仁曰,李溵也。曮·重祜曰,我國之禮,旣遵五禮儀,依此爲之,好矣。上曰,儒臣之意,何如?基大曰,依五禮儀爲之,好矣。上曰,依五禮儀尺數爲之,可也。致仁曰,位板造成後,禮判事當進去而題主矣。道伯尹東昇,善爲書寫,使之題主,何如?上曰,依爲之。致仁曰,元仁孫尙不處置,吏判久曠可悶。上曰,蔡濟恭亦欲遞戶判,今日不來,而予亦不申飭矣。翼謩曰,六部之長,宜久任而不可數遞也。致仁曰,遞冢宰任他職,未爲不可也。上曰,渠雖如此,將爲冢宰乎?可謂用心之多也。蔡濟恭則見辱於爲兵判時矣。元仁孫若未遞吏判,則似難參於赦班矣。上曰,明年入耆社之人誰也?致仁曰,左相及趙榮進矣。上曰,洪名漢年幾何?致仁曰,四十八矣。致仁曰,國子長閔百興,有實恙矣。上曰,閔弘烈將何爲也,置之乎?致仁曰,不必置矣,在聖上之處分也。致仁曰,昨夜之雷變,實由於小臣之無狀矣,改卜賢德之人可也。翼謩曰,莫非臣等未能變理之致。上曰,仁愛之天,寔玉成予也。東晳曰,願修省。上曰,所陳是矣,當猛省焉。傳曰,肇慶廟位板尺度,一遵五禮儀,粉面板櫝前面,以漆朱書上字,而亦令位板書寫官書焉。傳曰,領相以冢宰事奏,尙今默默,卽重其任,旣有所奏許遞,予欲下敎,今何默默乎?戶判昨日筵中已奏,今日次對不來,初欲下敎而又默者,意蓋深矣。何則,此愛其將來也。專而行公,專而一息,亦自初用此人之意也。戶判一體許遞,吏判有闕政事,政官牌招開政,前都事李修亨,獻陵參奉李敬克來待事下敎。前都事李修亨,獻陵參奉李敬克入侍事下敎。上謂李敬克曰,居在何邑?對曰,在於抱川,而七代祖嶸,爲翰林也。上曰,其爲人精乎?致仁曰,然矣。上曰,李範濟疏入之。上曰,雷動電光,寔予之過而然也。致仁曰,隱隱有微聲,听者不多矣。上曰,勿謂隱隱寔警予矣。弘淳曰,再昨年設科之時,亦有雷電,而今則非但隱隱,科日尙遠矣。上曰,欲於崇政殿試士,心靈而然矣。高高之示警,實耳提而面命。向日朴相岳所奏,極爲無狀,卿等之不請罪甚非矣。但貴名官,不貴衰君可乎?致仁曰,不爲恐懼修省,而反怒於臣下,何爲以然耶?上曰,予雖衰,朝鮮無權臣閹豎輩,雖如十常侍者,可以制矣。其時但召二品以上而問之足矣,而造物予自請來矣。今日何以御水刺?懍然悚然。致仁曰,何爲而下此不當之下敎乎?上曰,莫重之事,渠何敢以務歸得當爲告?可痛可痛。翼謩曰,殿下之凡事皆過矣。致仁曰,過不及非中也。上曰,予何知中庸?書自書,我自我耳。李修亨之疏,請上司空徽號。上曰,此事建天地而不悖,質鬼神而無疑矣。問于諸臣,晦曰,以新羅司空稱之好矣,追崇則入於太室矣。致仁曰,當依禮文爲之,未敢輕議於其間。上曰,出而與諸臣詳議以奏。竝退出,時夜初更五點也。二更二點更爲入侍。東晳曰,李修亨方來待闕外,門閉不得入云矣。上曰,出標信開開陽門以入。上曰,注書出去,還入減膳傳敎。賤臣承命奉來,上命東晳,刪去權停禮等文字。上曰,李修亨冠帶而來乎?致仁曰,儒衣儒巾而來矣。上曰,汝爲璿派乎?對曰,成廟子益陽君七代孫也。上曰,疏何晩也?對曰,肇慶廟創開之後,思而爲之故晩也。上曰,尊王可乎?對曰,可也。上謂敬克曰,此事至重至大,李修亨之陳章,何如?予之所爲,果十分穩當乎?敬克曰,臣學識蔑如,未能知之,而依朱子家禮,立廟爲之好矣。上曰,穆祖於司空,爲幾代孫?致仁曰,十八世孫。上曰,契及后稷,其時追尊,則後世必稱王矣。致仁曰,帝王之祖先,摠稱先王,契稱玄王者,呼王而非號也。至周,周公追尊三代爲王,稱后稷以先王云者,後世稱名,非追尊爲王也。上曰,考之無疑,葬以大夫,祭以士之禮,與予意同矣。今者之擧,建天地而不悖,俟百世而不惑矣。基大曰,聖敎至當。上顧諸臣曰,次次進告。晦曰,當稱新羅司空好矣。弘淳曰,殷周旣有可考文蹟,今無疑矣。曮·景祜·名漢·溵等曰,稱新羅司空好矣。東晳曰,徽號云者,尊王也。修亨率爾而疏矣。司空之下,稱公字爲宜。致仁曰,稱公字,臣意則似未安。上曰,稱以始祖新羅司空,何如?致仁曰,大報壇則有神位二字。上曰,好矣,儒臣之意,何如?基大·尙集曰,公字不必加矣。上曰,注書之意,何如?萬永曰,公字不宜加也。普天曰,公字不必加矣。上曰,詢謀僉同,書以新羅司空,勝於稱王矣。大臣及備堂先退。沈鏽曰,臣出外聞之,儒生捲堂,朝食至今不爲云矣。傳曰,今聞太學捲堂云,士習可尙,此正往事勿說者,莫重聖廟。竟夕捲堂,聞來寒心,又況旣已解停,則豈可若此?與勸入儒生,同爲捲堂,萬萬太過,而下敎時,今聞以掌議未解停,若此云,旣示予意,亦何堅持?一體解停,入侍同知館事,卽爲馳往,以此洞諭儒生,勸入食堂後,卽爲以奏。上曰,政官入來乎?東晳曰,不入來矣。上曰,牌去來申飭。上曰,政官入來與否,注書知入。注書誰也?東晳曰,廳注書閔鼎烈也。賤臣承命出問,參判尹得養納牌不進,參議金致讓入來開政,以此入告。傳曰,今覽嶺南分等狀聞畢到,而只言農形,其無他語,欲追報乎?其令備局將此,今日內先爲回啓。推奴徵債,何待其聞,爲先限明秋嚴禁比摠,其令依該曹啓本擧行乎?其誠沓沓也。藥房提調持湯劑更爲入侍。傳曰,李修亨以前都事陳章,未及下敎,以儒衣儒巾入侍,可謂欠事。今日政,令該曹復職。傳曰,金勉行三昨下敎,勿施。傳曰,名雖大官,爲人君豈可糢糊苟且?前領府事金相福,前判府事金陽澤,特施不敍之典。傳曰,陞補遲滯,未有甚於今年,今聞大臣所奏,其果實恙云。國子長閔百興,許遞本職,其代今日政擬入,待下批牌招察任,陞補亦令自明日擧行。學敎授一體申飭。傳曰,其君衰苶特甚,閹豎怠惰莫甚,儒臣承旨陳勉,領左相辭免,大而爲怪,問焉,雲觀單子,公然掩置,今乃尋得,此豈他哉?其君衰昏而然。當該中官,亟施永刊內府之典,今日內放逐本鄕,必欲苟爲之。當該承傳色,亦施永刊內府之典,以謝蒼蒼。問其更,卽三更也,其雖未聞,此事恐或豫大,今朝措辭下敎,聞此半餉無語,冞切悚懍。此嗚呼蒼蒼,豈特勉涼德?此果玉成予,此果玉成予也。下敎攪寢丁寧,未踰其更警予,今朝下敎,於今漫說話,自今日減膳十日。嗚呼,莫重頒赦,何敢闕也,而軒懸則亦所重在焉。陳而不作,除舞蹈,六曹方物之膳竝權停,少伸仰謝仁愛,悚懍節約之意。傳曰,氣雖精强,近者諸臣用心所,卽內局也。且今番費心,費心多,故欲命他人,而爲都提擧仍任,旣知其苦,亦不敢辭,其宜有將來,而因昨日扶鳳頭,宜酬其誠。提調李景祜,今姑許遞兼帶內局,以示予暮年惜人之意。行司直韓光會爲內局提調,禮曹判書鄭弘淳所啓,簇子陪進再明日爲之事,有下敎矣。在前陪進,例在畢役之後,而豎碑畢役後,臣等之入來,當在十月十三日矣。何以爲之?上曰,簇子以復命後十三日爲之。弘淳曰,除下直往來事,曾已稟定,故無復命之事矣。上曰,然矣。領議政金致仁所啓,今朝備忘中,景賢堂受賀,小駕儀仗待令,輦輿仗馬安徐等敎。固知出於節約之聖意,而儀文不備,事體未安,恐不可不遵例爲之矣。上曰,輦輿仗馬則依例爲之。又所啓,肇慶廟位版造成時,禮判當爲下往,而位版書寫官,亦當啓下矣。以全羅監司尹東昇差下,何如?上曰,依爲之。刑曹判書沈鏽所啓,日前所下傳敎內,麒麟驛卒,彼中作故云,令本道恤擧行,其父母與妻帑米布顧恤,此豈比常時使行?特爲免賤事命下矣。至於免賤,例自臣曹成給立案,使之頉給,而今此驛卒,渠卽身故,何以擧行乎?敢稟。上曰,有其子則勿論公私賤間名,免賤可也。承史追後退出,時則四更三點也。
上在慶熙宮。停常參·經筵。
藥房都提調臣韓翼謩,提調臣韓光會,副提調臣李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣何暇諭?待敎入侍。
傳曰,在外三人爲三水民,倍三道令道臣狀聞。
中宮殿·惠嬪宮,藥房口傳問安。答曰,知道。
傳曰,新除授牌招人一倂牌招。
備忘記曰,尹坊爲承旨,牌招察任,房順房。
李在協啓曰,新除授左承旨尹坊,方在罷職中,何以爲之?敢稟。傳曰,敍用。
備忘記曰,親臨頒赦,雲寶劍宜備。雲劍以八月受點人仍侍衛,前摠戎使,代以今摠戎使侍衛寶劍單子,依例書入。
傳于尹坊曰,武一二所柳葉箭入格人,皆令來待。
以備忘傳于李在協曰,噫爲所重,雖頒赦,朝鮮臣子,此時孰敢逡巡?若違牌者,直捧永刊之典,子壻弟姪,今番庭試,皆停擧。
尹東晳啓曰,武二所草記參試官安兼濟,移拜臺職,令本院稟旨變通事,允下矣。原單子中,付標以入之意,敢啓。傳曰,知道。
傳于尹坊曰,內局入侍。
傳于任希敎曰,今番頒赦方物物膳,若有令先先來者載運有弊,封入以冬至方物物膳,仍施行事,分付禮曹廚院。
傳于任瑎曰,內局入侍。
以備忘傳于任瑎曰,元亨利貞仁義禮智,常也綱也。須看氣候,冬耶春耶?嗚呼,昔年仰聞,昔時此月,其有冬令,今年特甚。此冬月乎,春月乎?是誰是誰?卽予卽予。何待雲臺報?夙宵懍惕,焉可弛也?果若此,致辭箋文,亦云濫矣。奚特山呼舞蹈?風吉日寒,然後此心庶可弛矣。
尹東晳,以兵曹言啓曰,依傳敎,禁漏官趙寅逵·李寅輝·鄭有謙,各決棍十度。禁漏使令徐有億,決棍二十度之意,敢啓。傳曰,知道。
又以兵曹言啓曰,今十月初九日,廣州居金召史稱名人,自興元門入來,差備門外擊錚。依例令攸司囚禁治罪,當該守門將李景奎,依定式推考,何如?傳曰,知道。
任希敎,以思陵表石營建廳言啓曰,本陵表石刻役及加簷鍊磨之役,俱爲完畢。故今日陪進陵所之意,敢啓。傳曰,知道。
尹東晳,以武二所言啓曰,參試官奉常正安兼濟,移拜司諫院獻納,其代令政院稟旨變通,何如?敢啓。傳曰,知道。
又以武二所言啓曰,今此合兩慶慶科庭試初試設場之後,遐方擧子,陸續上來,未及掛單者數多,而千里跋涉,其情雖甚可矜,設場後捧單許射,旣無前規,何以爲之?敢啓。傳曰,追單皆捧。
又以武一所言啓曰,因二所草記,遐方擧子,皆捧追單事,命下矣。本所亦有願呈者,一體追捧之意,敢啓。傳曰,知道。
尹坊,以漢城府言啓曰,依傳敎,金性完放逐本鄕之意,敢啓。傳曰,知道。
又以漢城府言啓曰,依傳敎,諸中官封門家,令都官皆開門之意,敢啓。傳曰,知道。
又以漢城府言啓曰,因傳敎,南絳老·李師曾·李碩九爲三水府民,倍三道令道臣狀聞事,知委之意,敢啓。傳曰,知道。
任瑎,以成均館言啓曰,同知館事臣伏奉傳敎,馳詣泮宮,招集諸生,傳宣聖旨,仍爲勸入。則諸生等以爲,聖敎至此,不勝惶感,謹當還入云。故仍設食堂,臣則退去之意,敢啓。傳曰,知道。
尹東晳,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
右承旨臣任希敎疏曰,伏以,臣於新除授左承旨臣尹坊,有親查應避之嫌,乞蒙照例許遞,以存公格,千萬幸甚,臣無任屛營祈懇之至。
以承傳色口傳下敎曰,聞都承旨所奏,有紀綱,則政院使令,於承傳色,豈若是乎?此萬古所無,都使令以下,令騎曹決棍三十度。明日入來使令,亦一體決棍三十度。承旨亦不能檢飭,諸承旨竝推考。
又下敎曰,內局批答所傳承傳色,若有紀綱,則豈若是乎?此萬古所無。承傳色已下敎,而此後復若此,承旨當下敎申飭,知以政院使令爲之矣。都使令於內局爲之云,政院使令未決棍者,皆安徐。此後若有如此之事,則沙場當施軍律,以此嚴飭。
大司憲臣洪重孝疏曰,伏以,向來陟降陰騭,聖候遄復,展陵之禮旋擧,流虹之節又過,臣民慶忭,曷有其極?仍念臣有五大罪,臣自知之,謹此條陳而自劾焉。臣於頃年榻前,以每歲誕辰及元朝來參之意,有所仰達矣。上年七月,承召入京,留過誕辰,卽爲尋鄕,而旋伏聞聖候違和,蒼黃上京,隨參起居之班,而天寒旅邸,宿病忽作,疾勢殆至難强,而忍死參賀,舁疾還歸,出入人鬼者七八朔。故雖伏聞歲首有陳賀之擧,而終未得進參,臣罪一也。今年四月,又有都憲之命,馹召下降,而身委牀席,不得承膺,臣罪二也。五月間,又爲厲風所中,右邊半身則耳目皆廢,手足全棄,作一未冷之屍,特以臟腑不病,故得至今不死耳。適會凶璘書出,在外諸臣上來下敎,何等嚴截,而臣不得上去,臣罪三也。繼以有廚院移直之報,臣心之驚遑煎灼,當復如何,而末由蠢動,又不得上去,此可謂臣分乎哉?臣罪四也。今秋聖誕,比前歲尤別,八域含生,何等慶祝,而又不得進參,臣罪五也。凡此五罪,緣臣癃疾,非出故犯,而闕禮虧分,誅戮猶輕。況今使節當還,縟儀將擧,此實國朝四百年再有之慶也。雖以拭巾待盡之喘,西望攢手,不勝忭躍之忱,不自意柏府新命,又下此際,召旨踵辱,臣病裏惶感,不知死所。此必司直之地,無所有擧,臣罪請譴者,故聖明有所未燭,而有此誤恩也。人雖不言,臣何敢晏然而已哉?雖然臣方有肝血至懇,他不暇言,而略伸將死之鳴焉。古人四十彊仕,七十致仕,則官年不過三十年耳。今臣狗馬之齒六十有四,而釋褐事殿下三十有二年,以禮律則不足,而官年則有餘。臣尙記年前辭秋判之聖批,有曰,卿無宦心,予已知之。臣仰感殿下知心之恩,莊誦至今,涕血盈紙。且臣宿昔之心,擬效涓埃於康健之日,決意就閑於衰暮之年,優游田野,歌詠聖澤,以爲塵刹之報者,卽臣平日矢心至願也。天高地厚,聖眷偏隆,而絲毫未酬,疾病遽作,今則房闥之間,不得運身,已作天地間廢人,死亡無日,則趨朝從宦,更無其望。若使臣嫌於禮年之未及而趑趄,自阻於仁覆之天,竟至朝露先溘,則臣之目將不暝於地下矣。況且古今人乞退,多以病故,不但引年,則故事近例,班班可徵。玆於未死之前,從縣道略陳瀝血之章。伏乞聖明,諒察臣平昔之心,哀憐臣垂絶之懇,亟許臣援例致仕,以卒天地生成之澤,不勝萬幸。答曰,省疏具悉。何待卿章?予已諒矣。今者稱五,一何太過?噫,予年四十七歲,卿登科今三十二年,可謂稀有,而況其時居魁同榜,亦休致,而雖然予於卿不捨者,嘉卿操心,卿子姪且事予,今者引例,其心尙矣。噫,頃年奉朝賀朴弼琦,以下大夫,許休奉朝賀。元景夏亦未及年而許休。觀卿章嘉卿意,意雖欲許,見卿後當許,卿體此意,量力登途,受宣麻而回。
左尹臣李潭疏曰,伏以,專對順成,邦慶無彊,聖孝追遠,廟禮載定,率土含生,擧切懽忭,仍念臣之旅進,只爲明時之未忍便訣耳。法殿之賀儀若過,則都門之行色自忙,而猶不能耐得旬望之間,白地臺參,浪費心力。臣則幸睢盱之示辭,喜行止之有裕,卽日歸家,甘還本分,纔一宿而事實自著,顯晦皆露,恩敍澳而除旨降,若是乎?謊誕之無所眩於天日之下也。臣而有失,人雖不言,臣當自愧。臣而無失,臣雖不辨,世必皆知。臣若開口索言,則有辱淸朝。孰不曰,曾彼其之不如也。凡今之好論說者,明知臣斷進取之念,畏淸要之心,宜無怨惡,而卒未免於白簡者。不惟臣之誠信未孚,銓職實爲之祟耳。臣於銓職,首尾三載,告身殆至十餘通,前後副急之膺,未嘗爲經月盤磚之計。其求遞如渴之狀,庶幾天鑑俯燭,而衆馳之場,駐足者鮮,嗤點之譏,同歸冒沒,此臣之所大悔也。嗚呼,世道之浮躁,人心之殘薄久矣,如臣無似,屢忝銓貳,一未佐以激揚之政,以致朝廷日卑,風俗日渝,是其罪有浮於冒沒。苟欲勘論,豈但止於嗤點而已哉?當玆上下同慶之日,不敢昧然偃處,來伏京輦之下,冒控危迫之情。伏乞聖明,曲加諒察,許令臣退守丘壑,歸養父母,不復責以官職去就,使冒沒者知恥,嗤點者休念,以張四維。則臣謹當以時趨造於慶賀起居之節,少伸畎畝耿結之忱。在聖朝磨礪之政,未必不爲無助,若微臣塵刹之報,亦未必不在於是。臣伏地兢惶,引領顒俟焉。答曰,省疏具悉。動於浮囂,無着落,譏斥者,卿何介意?卿勿辭,速察職。
戶曹參判金漢耆疏曰,伏以,使事順成,廟禮新定,臣民懽忭,曷有其極?臣於思陵碑石監董之役,向仍首堂之陳章,乃有次堂擧行之命。臣義在往役,控辭不得,祗承奉行矣。今則首堂新除,且已出肅,莫重碑役,旣有定式,臣因仍替當,事體不然。且臣素患痰癖之症,觸風猝發,落席叫痛,不能自定。以此病勢,時日之內,無蠢動之望。玆敢不避猥越,仰瀆宸嚴。伏乞聖明,俯垂諒察,亟賜處分,以重公事,以安私分,千萬幸甚。答曰,省疏具悉。卿心雖嘉,監董莫重,卿何尋章?卿勿辭而監董焉。
辛卯十月初十日午時,上御集慶堂。藥房入診入侍時,都提調韓翼謩,提調韓光會,左承旨尹坊,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,以次進伏訖。翼謩曰,夜間聖體,何如?上曰,難矣。寢睡·水刺之節,何如?上曰,一樣矣。翼謩請進湯劑。上曰,今日則予志固定,其止之。翼謩曰,當進之湯劑,每每如是,實爲過中矣。上曰,承旨誰耶?翼謩曰,左承旨尹坊,以代房入侍矣。上曰,右承旨許遞,其代洪纘海除授,牌招察任,房順房。都承旨爲內局副提調。出傳敎上曰,注書持此傳敎分付。賤臣承命出來,與都承旨李在協偕入進伏。命坊讀奏洪重孝上疏訖,命書疏批。又命書李潭疏批,坊先退。上曰,元景夏文集,蒼霞集耶?翼謩曰,然矣。上曰,元斗杓有文集耶?翼謩曰,未聞矣。上曰,古人則文集罕有矣。翼謩又請進湯劑。上曰,昨日之進湯劑猶不可,今日何可進也?上曰,詣臺臺臣入侍。出榻敎賤臣承命出來,與正言權恢偕入進伏。恢曰,臣見識魯莽,言議巽軟,本不合於淸朝耳目之任,而曾叨憲職,至被臺臣李漢一壞損臺體之斥,僇辱身命,慘愧無地。向者又叨憲職,迫於嚴敎,章皇出肅,而其在廉義,不可仍冒,故略陳辭疏,見阻喉院。適以老父病報,急到於此際,忙投短章,徑尋鄕路矣。請護之章,又未登徹,虛縻數月,有若無故下鄕者。在臣私分,若負大何?末乃因臺疏之請罪,施之以譴罷之典,罪重罰輕,惶蹙無地,薄勘旋敍,新除遞降,邦慶順成,賀儀指日,爲海東臣子者,孰不夙夜顒俟,而顧臣情勢,前後人言,如是荐疊,則豈可以日月之稍久,晏然仍冒於臺次乎?請命遞斥臣職。上曰,苟且蒐輯,强爲撕捱,其涉大過,勿辭,亦勿退待。出擧條恢曰,請還寢鍾城府爲奴罪人天大酌處之命,依律處斷。上曰,勿煩。措辭見上請黑山島爲奴罪人五得,依律處斷。上曰,勿煩。措辭見上請崔百男邊遠定配。上曰,勿煩。措辭見上以下二行刀削恢曰,臣於傳啓之際,誤讀一字,自速庸魯,臣何敢晏然於臺次乎?請命遞斥臣職。上曰,一時做錯,勿辭,亦勿退待。出擧條恢先退。上曰,正言南絳老分揀,原傳旨付標。出榻敎命在協讀奏畿伯狀聞,嶺伯分等狀聞訖。上曰,今日致祭于李成中家耶?翼謩曰,致祭矣。又請進湯劑。上曰,今日則當不進矣。翼謩曰,昨日下敎曰,李景祜以進御湯劑之故,安睡其家,可謂多福矣。今若進御湯劑,則臣亦安睡,而爲多福之人也。何如是牢拒耶?上曰,其言足以感動矣,湯劑持來也。翼謩進湯劑,上進御。翼謩曰,初七日藥房問安時,承傳色中官,來到本院,纔登廳上,不卽傳批旨,猝然發怒於政院使令,却立詬詈,改令號望,見者爲駭,事體所在,不可無飭,罷職,何如?上曰,依爲之。出擧條翼謩請診候。上曰,診候則其止之。上曰,坐直承旨入侍。出榻敎命退去,諸臣以次退出。
辛卯十月初十日戌時,上御集慶堂。藥房入侍,坐直承旨追後入侍時,都提調韓翼謩,提調韓光會,副提調李在協,記事官閔鼎烈·呂萬永·李普天,同副承旨任瑎,以次進伏訖。藥房持湯劑入侍,翼謩請陳賀時呼嵩事。上曰,於予心過矣。上曰,外方之觀光武科者,今必到京矣。翼謩曰,來者多矣。進湯劑,上進御,藥房退,坐直承旨入讀奏各道狀啓而出。
上在慶熙宮。停常參·經筵。
藥房都提調臣韓翼謩,提調臣韓光會,副提調臣李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。夜長固宜,若春豈常乎?撤宵憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記曰,嗚呼,辛丑年,其雖承儲,詣闕前,而以名位定世弟章有若此。於今近五紀,年將八十,其君蹶然起坐長呼心隕八字,尋常以看,繳納彌縫。安兼濟其雖强請,挾雜顧護,則予深慨然者。再昨慷慨下敎,豈皆耳聾,而其皆若風過耳。君命若此,此予衰耗而然矣。噫,雖一日一貼,心便則氣便,若此則雖日服百貼,其何益哉?於今大官,顧惜小官,莫知莫奏,耳目阿諛,稚騃雖敎掩耳。此國爲國,君爲君,良可寒心也。
備忘記曰,是豈承傳色與司謁?其時承傳色下敎,安徐。當該司謁代,闕直差使,君令傳中。
備忘記曰,古有海浪權卨童謠,其年回甲。今予曰,建功何功?君氣益衰,於冬若春,而於予若冬。古雖有院隷睥睨直提學語,此皆下事,而於今奉命中官,院隷敢辱受答,承傳留道號令,此何紀綱,此何國體?豈比海浪?亦云門弄,而嗟哉內局,猶勸苦湯,耳聾耳目,尋常以聞,予雖衰矣,對此下敎矣。
以備忘傳于尹東晳曰,今番親臨庭試,雲寶劍侍衛,以頒赦侍衛仍。
又備忘記曰,今者紀綱,隨事萬萬寒心,予見軍號夜聞,猶莫知何字,此正反切同音,豈何辨也?承傳色雖聞,莫知違對可也。敢以同音加劃,有若駭擧。下問時,渠雖曰,隨聞以對。此則可謂糢糊以對,而其敢成字以對,此以政院都使令,同心與聞以對者,亦若海浪童謠者,令騎郞興化門外決棍五十,刊名差備。
傳于洪纘海曰,內局入侍儒臣,持已相考詩傳·中庸,同爲入侍。
傳于尹東晳曰,宣傳官二人,分送一二所,已射者爲幾字,而入格者亦幾人,未射所餘爲幾字,知來入侍時以奏。
以備忘傳于李在協曰,院隷若此,專爲申德龍,聞此俛首,受辱君命,此何人也?陋矣安國來·金興曄旣處,何足道也?八尺金景浩,仍其子而受辱。申宅夏同是承傳色,而甘辱傳命,此可謂僅具人形者。令內府停料三朔,其時司謁徐興進有此,則其宜請謁而默默,庸闒者類,特刊其名,關國體得當也。初六以前初五以後,都承旨望安徐,其令睡醒。
傳于任瑎曰,以此觀之,政院使令之侮國,無可言,而關係國綱,卽今出送西小門渡江,而一或遺漏,則當該承旨,當令該府處之。
任瑎啓曰,吏曹判書南泰齊,參判尹得養,參議金致讓牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安。判書南泰齊,參判尹得養,更卽牌招開政,何如?傳曰,允。
尹東晳啓〈曰〉,以吏曹參議金致讓牌不進傳旨。傳曰,只推。
備忘記曰,初聞道中若此云,今聞內局廳內,果有此擧,三提調旣立,不傳批答,更令號聲,此專由狂氣對,誠萬古所無,其律正當。副提調以都承旨,不能檢飭,都使令亦不能請飭狂中官,律亦襯着矣。
傳于尹東晳曰,坐直承旨入侍。
傳于任瑎曰,若此若彼,而於渠可謂賞矣。此後更勿差都使令。
尹東晳,以兵曹言啓曰,依傳敎,承政院上直使令韓尙彬等五名,各決棍三十度之意,敢啓。傳曰,知道。
以承傳色口傳下敎曰,關係非輕,政院都使令,令騎郞決棍五十度後,楸子島充軍。
又下敎曰,見中官牌子,家舍買賣耳目默默,耳目爲聽者乎?
又下敎曰,庶民或由全州路,令由水口門以往。政院都使令,兵曹若已擧行則置之,未及擧行,令訓將沙場決棍五十度,楸子島充軍。
又下敎曰,大赦在近,旣令訓將決棍二十度,除減,勿出朝報。
尹東晳,以兵曹言啓曰,依傳敎,別監朴重謙,決棍五十度之意,敢啓。傳曰,知道。
以刑曹言啓曰,朴相岳南海縣定配,倍道押付事,命下矣。罪人朴相岳,旣自金吾纔已發送,依傳敎倍道押送事,發關分付道臣之意,敢啓。傳曰,知道。
又以訓鍊都監言啓曰,依傳敎,政院都使令韓尙彬,露梁沙場,決棍三十度後,出付秋曹之意,敢啓。傳曰,知道。
又以刑曹言啓曰,政院都使令楸子島充軍事,命下矣。承政院都使令韓尙彬,全羅道靈巖郡楸子島充軍,卽爲押送之意,敢啓。傳曰,知道。
又以兵曹言啓曰,依傳敎,其時藥院都承旨隨去書吏朴道根,決棍三十度之意,敢啓。傳曰,知道。
任瑎,以漢城府言啓曰,依傳敎,承政院使令三十五名,出送西小門,卽爲渡江之意,敢啓。傳曰,知道。
尹東晳,以禁衛營言啓曰,依傳敎,去夜犯夜人弛禁之意,敢啓。傳曰,知道。
又以一所巡廳言啓曰,依傳敎,去夜夜禁弛禁之意,敢啓。傳曰,知道。
又以二所巡廳言啓曰,依傳敎,去夜夜禁弛禁之意,敢啓。傳曰,知道。
又以左邊捕盜廳言啓曰,因傳敎,去夜夜禁弛禁之意,敢啓。傳曰,知道。
又以右邊捕盜廳言啓曰,因傳敎,去夜犯夜弛禁之意,敢啓。傳曰,知道。
藥房口傳啓曰,臣等朝者入侍,第二貼旣承待下敎持入之命,而門限已迫,召命不下,下情不勝悶鬱。詣閤,伏乞暫許入侍,千萬懇祝,惶恐,敢啓。以承傳色口傳下敎曰,建功入之,其退去。
慶尙監司李命植疏曰,伏以,臣猥以無似,謬膺重寄,觸事憒憒,瘡疣百出,屢被何問?宜卽自引,以請譴勘,而惶仄之極,瀆擾是懼。遲徊之間,秋序已晩,農形看審,事係緊重,遂敢戴罪發巡,遍歷山沿,輟還屬耳,而素患貞疾,旣添於三夏之毒暑,又劇於閱月之行役。征鞍纔卸,百證俱發,頭目疼暈,胸膈痞塞,溏泄交作,氣息凜綴。食飮專廢,藥餌無效,委身牀席,鎭日涔涔。其最可憂者,脹喘之甚,殆若中垂,昏眩之極,夢不省事。此蓋水土之祟,風痰之候,類非時月調治所可平也。念臣庸下,雖在常時,簿書期會,尋常應副之事,猶患其不及於,況今病情,當此歉歲,災報之看詳,賑政之區劃,無非時急應行不容放過者。才具之所不逮,精力之所不周,凡間事務,其何以酬接,許多民口,其何以濟活?反復忖量,實無可以承當之望,若不早自引去,蹲仍冒居,其致使職務瘝曠,民受其害,則畢竟臣身之陷罪,固不足恤,而其如乖聖朝器使之方,孤生靈仰哺之望,何哉?臣受恩如天,報答無地,蓋嘗不揆駑鈍,妄自謂竭其誠力,以自盡於奉令承敎之義,是臣區區之素蓄積。苟有可强之勢,敢爲飾讓之套哉?臣之不職,自知甚明,民之近於亦孔之哀,誠不忍由臣而致其顚連。玆不得不具擧才力之不堪,疾病之難强,以冀鞶褫之恩。伏願聖慈,俯垂諒察,亟賜處分焉。臣無任祈懇戰灼之至,謹昧死以聞。傳于任瑎曰,今雖暮年,一心民國,所倚者其惟方伯,此時道臣,焉敢若此?此章下送,嶺南道臣李命植,從重推考。
辛卯十月十一日巳時,上御集慶堂。藥房入診,儒臣同爲入侍時,都提調韓翼謩,提調韓光會,副提調李在協,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,副校理金基大,副修撰徐有隣,以次進伏訖。翼謩曰,夜間聖體,何如?上曰,一樣矣。翼謩曰,近日則夜極永,寢睡,何如?上曰,別無加減矣。水刺之節,何如?上曰,一樣矣。陳奏使何日入來云耶?翼謩曰,再明日入來云矣。仍進湯劑,上進御,翼謩請診候。上曰,其止之。上曰,續光國志慶錄監印李得臣代,令儒臣趙昌逵代監。出傳敎上曰,身爲名官,與中官相爲賣買文書,不勝駭然矣。坐於彰義宮時,大臣宜乎請罪而不爲,亦豈不慨然乎?翼謩曰,伏承下敎,莫非臣等之罪,臣當退出待罪矣。上曰,此則卿等修人事處也。翼謩先退。上曰,儒臣進前也。基大·有隣以次進伏。基大讀奏詩傳玄王桓發大文大註小註訖,有隣讀奏中庸武王未受命大文大註小註。上曰,下番初入侍耶?有隣曰,待罪外邑矣。上來後則初入侍也。上曰,年少稚騃之輩,或云務歸得當,而今者肇慶廟之建,國家大慶,下番之意,何如?陳達意見也。有隣曰,以聖上報本追遠之盛意,量度建廟,臣豈有他意耶?別無所達矣。上曰,注書出去,持入周禮考工記。賤臣承命持入,命有隣讀奏十九丈。上曰,曾有工夫矣,不熟則必不如此善讀矣。基大讀奏五丈,萬永·澤孚·普天以次讀奏訖。基大·有隣先退。上曰,詣臺臺臣入侍。出榻敎賤臣承命出來,與獻納安兼濟偕入進伏。兼濟曰,臣於昨朝,伏承諫省除旨,於武試往役之際,他不暇顧,章皇出肅,而志氣益銷,見聞不廣,循默而出,愧懼徒切。卽伏見傳敎下者,以耳目默默聾瞽,誨責備至。臣旣備員於臺垣,矇昧寡聞之失,於是乎著矣。惶懍震越,其何可一刻抗顔於臺次乎?請命遞斥臣職。上曰,試所監試臺拜屬耳,何過撕捱?勿辭,亦勿退待。出傳敎請還寢鍾城府爲奴罪人天大酌處之命,依律處斷。上曰,勿煩。措辭見上請大靜縣爲奴罪人仲義,依律處斷。上曰,勿煩。措辭見上請崔百男邊遠定配。上曰,勿煩。措辭見上以下一行刀削請黑山島爲奴罪人五得,依律處斷。上曰,勿煩。措辭見上兼濟曰,第宅賣買,宜有規制,閭閻士夫與宦寺,固有差別,向來宦家買入,雖不知事實之何如,而旣已現發,不可無飭,請前承旨金光默削職。上曰,依啓。出擧條兼濟曰,今番慶禮,實是累百年所未遑者,稽之禮經,百世不惑,而日前詢問時,朴相岳所奏,雖其辭不達意,亦不可置而不論,請庶民罪人朴相岳遠竄。上曰,依啓。出擧條兼濟曰,新除授正言南絳老,時在咸鏡道三水地,請斯速乘馹上來事,下諭。上曰,依啓。出擧條兼濟先退。上曰,昨日謄傳故紙,已涉可駭,而特敎之下,佯若不知,此等臺諫,將何用之?正言權恢,亟施刊版之典。出傳敎上曰,坐直承旨入侍。出榻敎賤臣承命出來,與同副承旨任瑎,偕入進伏。上曰,藥房先退。諸臣以次退出。
辛未十月十一日午時,上在集慶堂。坐直承旨入侍時,同副承旨任瑎,記事官閔鼎烈·呂萬永·李普天,以次進伏訖。命瑎書朴相岳南海縣遠竄傳敎。傳曰,意或若此下問,果該府·該曹竝分付云,其涉不察,當該承旨推考。庶人定配,該府替當草記,可謂溺職,判義禁從重推考。臺臣所請遠竄,不審甚矣,而予亦未覺,晩後乃覺。庶人朴相岳南海縣定配,倍道押付事,卽爲分付該曹,羅將亦令該府召還。摘奸宣傳官入侍事,下敎。賤臣率李喆遂·朴趾海以入。喆遂告武一所方射六十六字,而入格人一百五十人,趾海告武二所六射一百十二字,而入格人三百四十人。傳于任瑎曰,當該中官韓景運,莫重草記,不稟而傳,亟施不敍之典。又傳于曰,此非干於原任者,其所胥命,極涉過矣,安心勿辭,勿胥命事,史官傳諭于李判府事。竝退去。
辛卯十月十一日申時,上在集慶堂。坐直承旨入侍時,同副承旨任瑎,記事官閔鼎烈·呂萬永·李普天,以次進伏訖。傳于任瑎曰,中官韓景運下敎,安徐。又傳于曰,今聞承傳金景浩·申宅夏誠曖昧,越捧分揀。傳曰,昨日以公之一字,下詢而中止,靜而思之,大夫與士,皆稱府君,此尊先之義也,豈特此也?中庸旣稱周公,上祀先公,此古昔聖人之所稱,旣不稱王則,王之次卽公。以漢制言之,司徒·司空·太尉,卽三公之稱。昨日相臣曰,新羅旣無封公若何云,而殷契封王而呼王耶?以周公尊三王之意,猶稱始祖於先公,嗚呼,千有餘年後爲此擧,而雖稱始祖,只書新羅爵號,則此豈追述列祖孝思之意乎?稱先公,其不僭亦不濫也。葩經呼云玄王,況位板乎?司空下神位上,加書先公二字,允協情禮,位板及祝式,依此書呈事,令禮曹知悉。左副承旨入侍事,下敎。賤臣出率尹東晳以入。傳于尹東晳曰,其時藥院都承旨隨去書吏,欺提調,令兵曹決棍三十度後,除本院。傳曰,當該見辱承傳色,旣因都提調所奏處分,則此萬古所無,其時都承旨,何敢晏然?施以不敍之典。傳曰,今番頒赦時,讀頒赦文官,以副修撰徐有隣啓下。傳曰,今者事,卽萬古所無下敎,而軍號聲誠難辨,此同乙字音,非差備人與政院下人問知,而言於承傳色,則焉能知也?初則以爲諸承傳色傳命時若此,一倂處分,靜而思之,終涉殊常,下問,只孫敎忠傳命時若此云,旣知此,亦豈不知本事?尤涉殊常。所對金興甲,本是輕澁之人,決無不知之理,承傳色渠聞乎,渠屬言乎?金興甲,令騎堂棍問以奏。傳于尹東晳曰,再明牌文奉來時,幾百年後,事體莫重,儀仗因鼓吹,亦豈全闕?陳而不作事,分付。東晳告曰,依傳敎,政院使令三十五名出送,凡事不得擧行,何以爲之?上曰,事體重焉,分付兵曹,使之代立。傳于尹東晳曰,於重於輕,二事雖妥帖,古人云,使者雖卑,王命可尊。莫重傳命中官,呼唱辱焉,此亦萬古所無,此有國乎,有君乎?人雖微賤,本事重矣,而此不過政院使令,故付諸耳目,則旣聞下敎,其何漏此?且庶民朴相岳事,所請雖是結語,苟且糢糊,而於兼濟,卽是俗套,雖不飭焉,旣諭時,何敢遺大,而當論不論,亦損臺體,獻納安兼濟,施以刊版之典。奚止此律?欲命荐棘,而大赦當前,故雖十分參酌,不可尋常,待本府草記,庶民朴相岳,南海縣倍道押付,當該都使令,巨濟府限己身水軍充定。竝退出。
辛卯十月十一日酉時,上御集慶堂。坐直承旨入侍時,同副承旨任瑎,記事官閔鼎烈·呂萬永·李普天,以次進伏訖。命十五日祭報府持入。賤臣出來持入。使瑎讀奏。騎堂入侍事,下敎。賤臣出,率沈履之入。傳于任瑎曰,今番此事,非特萬古所無,關係非細,故下敎,而靜而思之,若俄者下敎,萬萬不近理。故乃有此敎。差備人令騎堂棍問至三,近於孟浪,以此觀之,當該中官,愚悖可知。政院諸使令,自古睥睨直提學者,不無怪駭之事,而沙場決棍,足可懲勵,大赦當前,勿配諸使令果若此。噫,當今無前頒赦,三十餘人皆汰,則一人汰,幾人飢?本事旣已近誕,則其宜參配勿逐,出標信開開陽門。司譯院行首譯官來待事,下敎。賤臣入告曰,司譯譯官姑未來待,出待閤外,入來後率入,何如?上曰,彼注書閔鼎烈乎?所告極分明,比晦日可謂聒目相對矣。傳于任瑎曰,今番邦慶,若何?況譯院,今陳奏主人,則聞順成來使臣,再明將復命,而必有賞典,則渠輩會于本院,得正史全文得來年,預考以待,而特召而敢宿其家,稽滯待令,問其年而亦莫知,此等昏闒首譯,雖常時冬至使,不可差遣,況今番謝使乎?無形譯官朴道觀,刊名譯院。尤爲無狀者,今來使行無滋味,故此輩懈惰而然矣。今番謝使,八包半減,以懲其慾,噫,雖不若古名譯,洪順源,其君幾月用心,頒赦在前,國人鼓舞,而渠輩以無滋味朶頤,亦涉陋矣,心切憤駭矣。傳曰,噫,今日有國綱乎?噫,頃年鳳輝於建儲,有不滿之意,而且因予章毛骨俱竦之語,縉紳章甫,互相請討,而今者庶民朴相岳,其曰儀節務盡得中云者,予何酸眼,而直以務歸得當四字結語,雖不敢二字,而無臣分,則大矣。關係莫重,予心隕墜。故以步輿就此邸,爲莫重莫大之事,卽其時大臣諸臣,詣私邸請討,事理皎然,其雖回來,心則一也。噫,彼此人,國有綱紀,何止庶民,而非特默無一語?範濟之以私邸二字,敢爲譏詆,此其心國人共知,而莫重已飭,故雖不竝諭。噫,予雖建儲,未入銅闈時,以毛骨俱竦等語,人皆若此,其雖衰矣,位在九五,嗚呼,本事於予,奚比其時建儲,而關係莫重,故二字雖不復諭,旣聞二字,臣何敢泛看?噫,旣有興懷,夜中蹶然而起,長呼心隕下敎。昔則儲君,今則國君,而比諸毛骨俱竦,不啻百倍,則亦恬然看過,徼納彌縫,此有君乎,有臣乎?況再昨夜下敎,若何?今予謂諸臣非使庭請按鞫,意不過納言之請,丁寧聞下敎,則雖沮於金鍾秀,奉行庭討,律不過此,則渠之有心無心,其捨勿論,一番此請,其何已也?予若曰有心,其誠臆逆,曰以無心,則其奏四字之言,決非無心,此稚騃釣名者,嗚呼,釣名豈敢售於莫重?正若納言結語,而初已通文,末稍默默,其雖駭也,予已蕩滌,曲爲勸入,此正遂事勿說者,予亦忘矣,而旣有縉紳下敎,則一何寥寥?甚矣,稚騃名官之形勢也。於今院啓之後,事雖妥帖,其在國體,豈可若今世糊糊?雖一日處分,然後三百年紀綱可樹,此亦若頃年左右相處分者。領相金致仁,左相韓翼謩,竝免相,大臣處置政事,政官牌招開政。竝退出。
上在慶熙宮。停常參·經筵。
藥房提調臣韓光會,副提調臣李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。以備忘記曰,三百餘年宗國再明,八旬其君惟依者,壼殿·沖子與吾民,而今日朝鮮,朝鮮乎?國君,國君乎?紀綱在乎,廷臣立乎?以朝鮮備官童子,莫重莫大之事,豈特背其祖背其先?何等邦慶,咫尺殿中,其敢悖說,曰有國君,其君憧憧乎,其臣泛泛乎?下步輿就舊邸,隨者只內局承宣,昨夕慷慨而諭,恬然若前焉,紀綱立,廷臣直今方氣苶,其諭遺矣,只云莫重,其於三明,爲重頒赦,呼嵩楚越,然莫重大禮,有三公乎,有九卿乎?旣示予意,臣分少伸,且伸廉隅,臣道庶安。昨已諭,其若頃春免相下敎,特爲安徐。噫,予氣若此,其恃者輔相,復何其待?領左相命召,令史官傳授。予當而諭,安心入來事,亦爲傳諸承宣。雖百日守閤,諭輔相然後,當許內局。邦禮在近,其雖暮年,何爲苟且君乎?內局提調,其亦沓沓,酬應雖若,其下敎,亦安徐
中宮殿·惠嬪宮,藥房口傳問安。答曰,知道。
以承傳色,口傳下敎曰,今年雖多有萬古所無之事,旣聞其批,提調卽爲詣閤,請之可乎,晏然坐院,爲之可乎?極爲駭然。提調·副提調竝本職遞差,此批答則爲內局休紙。
尹東晳,以都摠府言啓曰,今日入直內三廳,武兼禁軍及軍兵等,當爲中日習射,而自上方在減膳中,復膳間依例姑停之意,敢啓。傳曰,知道。
尹東晳啓曰,臣依定式,今日進詣崇政殿月臺,入直禁軍等戎器服色點考,則皆無頉,仍以傳敎內辭意勞問,則皆好在云矣,敢啓。傳曰,知道。
洪纘海啓曰,領議政金致仁,左議政韓翼謩,依下敎來待矣。傳曰,內局同爲入侍。
傳于尹東晳曰,宣傳官二人,分送一二所,已射爲幾字與否,知來以奏。
傳于任瑎曰,慕華館咨文入來時,六兩停射。
任瑎,以思陵表石營建廳言啓曰,本陵表石,今日申時豎立,仍爲加簷塡紅後,築墻鋪甎等事,董飭擧行,碑文·簇子,明日陪進之意,敢啓。傳曰,知道。
尹東晳,以武一所言啓曰,柳葉箭今已畢射,而取考謄錄,則在前兩技試取時,多有單技陞付之事矣。雖未入格,柳葉箭者,亦依近例一體許赴六兩之意,敢啓。傳曰,知道。
又以兵曹言啓曰,昌慶宮衛將李世春,身病孔劇,勢難起動供職,呈狀乞遞,不可等待其差復,今姑改差,何如?傳曰,允。
任瑎,以漢城府言啓曰,依傳敎,承政院諸使令,勿逐之意,敢啓。傳曰,知道。
尹東晳,以刑曹言啓曰,大赦當前,政院都事令勿配事,命下矣。依傳敎,全羅道靈巖郡楸子島充軍罪人韓尙彬,卽爲放送事,發關分付道臣之意,敢啓。傳曰,知道。
又以武二所言啓曰,今此合兩慶慶科庭試武科初試時,先取柳葉箭,今幾畢射,而取考謄錄,則多有單技稟旨陞付之例,故雖柳葉箭不中者,一倂許射六兩,而或因傳敎,或因試所草記擧行矣。今番試取規矩,與昨年相同,柳葉箭未入格之類,倂許射六兩之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
辛卯十月十二日午時,上御集慶堂。藥房入診,領相同爲入侍時,都提調韓翼謩,提調韓光會,副提調李在協,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉·李以材,領議政金致仁,以次進伏訖。翼謩曰,夜間聖體,何如?上曰,一樣矣。仍進湯劑,上進御。翼謩請診候。上曰,其止之。致仁曰,昨日酬應之餘,聖候一樣乎?上曰,然矣。致仁曰,大禮在近,湯劑不可間斷也。翼謩曰,煩惱聖心,莫非臣等之罪也。臣等,雖他不暇顧,而入侍惶悚之忱,冞切矣。致仁曰,應被之罪罰,被之然後,臣等之心,庶可安也,伏願許副焉。上曰,有何引咎也?使行何日到高陽云耶?致仁曰,今日夕時,當到云矣。上曰,己未年陳奏使頒赦日記,持入乎?在協曰,待令矣。命讀奏訖。致仁曰,十日減膳,太過矣。今已過三日,伏願還收焉。翼謩曰,今番賀禮,所重在焉,保嗇聖躬,豈非仰體之一端耶?上曰,雖云過矣。今若復膳,則是欺蒼蒼也。光會先退。上曰,摘奸宣傳官,入侍。出榻敎賤臣承命出來,與宣傳官邊聖和·李寬胄偕入進伏。上曰,一二所入格人幾人,而何時畢試耶?寬胄曰,一所自天字至道字爲一百八字而已,射者一百四字餘矣。聖和曰,二所則自天字至鳳字爲一百三十字,而未射者不多,其間似畢試矣。寬胄·聖和先退。命在協讀奏陳奏使狀聞,關西伯狀聞,海伯狀聞,灣尹狀聞,北伯狀聞訖。上曰,注書出去,持入今番冬至使行時原譯分排記。賤臣承命持入。命在協讀奏。上曰,近者吏曹次堂,其雖違牌,欲問大臣,今聞文臣之意,雖若此,予則其後今初,無異匹夫志,特遞,使之參於頒赦,其亦美事,本職許遞,其代鄭存謙除授,牌招察任。出傳敎上曰,藥房提調持湯劑,更爲入侍。出榻敎光會持湯劑入侍,翼謩再進湯劑,上進御。上曰,承傳色之升殿上,使使令更呼望云,可謂狂承傳色也。予曾見藥房,則以降呼望,政院,則以入呼望,此則承傳色傳命時,政院亦以降呼望,可也。繁纓,少物也,而孔子惜之,此雖微細之事,不可不糾正也。上曰,以憧憧之心,昨夜下敎,今朝更思,首譯朴道貫年近七十,頃者見其子如人,其若今使塡差,不無矜惻,欲下敎,原記無其名,聞都提擧所奏,非當次云,而渠雖象譯,爲國效勞多,昨夜下敎,勿施。亦有下敎者,何則?噫,國中萬餘兩銀貨,解於遼野交來者,不過饑不可食,寒不可衣者,而甚至於助奢,而今番雖空拳,能以往來,且有官帽,故今行之後,來行蕩然,其涉慨然。故一體下敎,靜而思之,此工商之類,渠輩以此爲生涯,而今番若此,來頭必將以此陳請者若此,渠輩生涯,今予抑之者,嗚呼,暮年,以抑鬱之政,施於此輩乎?命讀其記,意蓋此也。亦一弛一張,文·武之道者也。有隆寒然後有陽春,今陳奏使,可謂隆寒來,謝恩使,卽陽春循環之理,其何節抑?默思古詩云,燕去雁來說春秋,兎走烏飛評月朝。西譯相逢,彼嗟空拳,此云減包,此等邦慶,景像若見,豈特朴道貫下敎?下敎全篇,一竝爻周,使象譯輩,咸知暮年爲渠之意。出傳敎上曰,今番卽預差者而旣下敎,明年以今陳奏行象譯塡差,亦示予暮年爲今之意。出傳敎致仁先退。命退去。諸臣以次退出。
上在慶熙宮。停常參·經筵。
申時,兩雹狀如大豆。
自初昏至夜一更,電光。
藥房都提調臣韓翼謩,提調臣韓光會,副提調臣李在協啓曰,伏未審夜間,聖體調攝,若何,痰,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。追慕萬倍,碑文祗迎,三使臣將見,此心少舒,再明將頒赦月卄一日當慶科。嗚呼,暮年氣今,何爲?此氣則一樣。待敎入侍。
中宮殿·惠嬪宮,藥房口傳問安。答曰,知道。碑文祗迎罷後,政院·玉堂·藥房口傳問安。答曰,知道。
傳于任瑎曰,入侍。
李在協,以吏批言啓曰,新除授禮曹參議朴弼淳,方在未給牒中,何以爲之?敢稟。傳曰,給牒敍用。
吏批啓曰,判書南泰齊牌招不進,參判鄭在謙式暇,小臣獨政未安,何以爲之?敢稟。傳曰,只出緊任。
吏批,參議金致讓進,都承旨李在協進。以崔·李海鎭爲掌令,盧瑞國爲持平,金尙集爲獻納,安鼎大爲正言,沈觀之爲兼文學,李秀逸爲相禮,李應重爲禁府都事,高益擎爲禮曹正郞,李國賢爲寧邊府使,鄭日煥爲軍資判官,知義禁單尹東暹,工曹判書金時默今加崇政,禮曹判書鄭弘淳今加正憲,戶曹參判金漢耆今加嘉義加資事,承傳。
兵批,護軍李漢泰·鄭纘曾,副司直尹得養·任希敎·李普觀·李廷重,副司果趙瑍。
李在協啓曰,新除授右承旨李廷壽,方在罷散中,何以爲之?敢稟。傳曰,給牒敍用。
兵曹口傳政事,僉知單李廷重·洪啓九。
以備忘傳于在協曰,心欲小則古人訓,況人君乎?見其令,冬乎,春乎?問其風,南風云,此心憧憧,何敢豫大乎?今番頒赦,宣箋官亦安徐。
傳于尹東晳曰,宣傳官一員待令,騎馬三匹立之。
任瑎,以思陵表石營建廳言啓曰,今此本陵表石營建時儀軌事目,別單書入之意,敢啓。傳曰,知道。
沈頤之,以思陵表石營建廳言啓曰,本陵碑閣築鋪甎等役,次第完畢,故被莎修掃之役,則依前例,令本陵官領率陵軍,各別修掃之意,敢啓。傳曰,知道。
尹東晳,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,聞風聲心亦悶,建功入之,早休焉。
又下敎曰,東所部將,一點回巡爲宜,而二點回巡,東所部將西去,西所部將東去亦宜,而至金商門而回,所當決棍,而明日祗迎相値,十分參酌,令騎曹捉入,分付。
傳于尹東晳曰,東所部將,以幼學之子,藉勢而然,今夜回更,竝令此人爲之。
辛卯十月十三日辰時,上御延和門外。碑文祗迎後,三使臣同爲入侍時,行都承旨李在協,左承旨尹坊,右承旨洪纘海,左副承旨尹東晳,同副承旨任瑎,記事官鄭澤孚·閔鼎烈·呂萬永·李普天,上使金尙喆,副使尹東暹,書狀沈頤之,以次進伏訖。上具翼蟬冠·袞龍袍,以步輿出通陽門,御于延和門外板位,祗迎思陵碑文·簇子,下板位俯伏而起。命金時默·鄭弘淳·金漢耆入侍,三使臣入侍事,下敎。傳于李在協曰,營建廳畢役後,碑文陪進戶·禮·工堂,依例加資。前後面書寫官,前戶判各熟馬一匹賜給。三曹郞廳陞敍,監役官竝陞六,領役部將竝邊將承傳,畵員·寫字官·工匠·員役,令該曹米布依例施賞。金尙喆·尹東暹·沈頤之進伏。上執尙喆之手飮涕曰,多謝。尙喆曰,聖候康寧,臣等,不勝欣幸。竣事王靈攸曁,臣何有勞?上曰,奇特卿矣。上曰,副使容貌,病後,何如?致仁曰,少無傷損矣。上曰,書狀亦無恙而來,可幸。其父母想必倚門而望,退去。尙喆曰,其父已爲來見,其母不在世矣。傳曰,今番陳奏使使臣以下,依例書啓。傳曰,赦禮在明,承旨宜備員,在外承旨許遞,其代副應敎沈頤之除授,牌招察任,房順房。上曰,李廷重不知許遞,必懸玉圈,乘驛馬聽勸馬聲而來矣。使行員額中,堂上人各鹿皮一令,堂下人上弦弓一張賜給事,下敎。傳曰,古人豈不云乎?前承旨朴弼淳所謂曲堗徙薪者,大槪不審,今何復言?且旣飭,今日其人闕功在家,亦豈漢高之言乎?今適有窠,前承旨朴弼淳特除禮曹參議。傳曰,書啓後當依例頒賞,而今番事邦國快明,豈循常例?上使廐馬一匹鞍具面給,副使加資,依己未年例,豹皮一令賜給,書狀加資,虎皮一令賜給。今番豈比前年?首譯李湛·金眞夏,旣賜鹿皮,爲先加資,其餘入侍後當下敎,飭自飭,賞自賞,旣抱莫重,順成渡江,先來軍官·譯官,依例加資。傳曰,政官牌招開政。上曰,今已酬勞。起而行,冒雨俯伏曰,今日雨來,是上天之警予。致仁等曰,今日之雨,洗滌之雨也。上起乘輿,入于大內。諸臣退出。
辛卯十月十三日午時,上御集慶堂。藥房入診,大臣·三使臣·禮判同爲入侍時,都提調韓翼謩,提調韓光會,副提調李在協,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉·李以材,領議政金致仁,右議政金尙喆,副使尹東暹,同副承旨沈頤之,禮曹判書鄭弘淳,以次進伏訖。翼謩曰,俄者勞動之餘,聖體,何如?上曰,一樣矣。上曰,更思始字先字,意已稠疊,司空下書二字,初果不審而然,尤若何?司空下二字,依初以書事,分付禮曹。出傳敎翼謩曰,水刺之節,亦何如?上曰,一樣矣。仍進湯劑,上進御。翼謩請診候。上曰,其止之。翼謩·光會·在協先退。尙喆·東暹·頤之,以次進前。上曰,非但爲莫重,爲卿等亦爲企待矣,無事回還,甚幸矣。尙喆曰,下敎如此,感恩無所達矣。上曰,特旨分明無疑乎?尙喆曰,非皇旨則何以如此耶?彼人來問年數,欲知彼國禁令之前後也。上曰,是矣。尙喆曰,書狀沈頤之率去人李弘祥,本以文名之人,艱辛貿得綱鑑纂要,然後以此爲質而得請,若賞其功,則得此冊子者,功之首也。上曰,可謂首勳矣。弘祥之年,幾何?頤之曰,四十餘矣。上曰,加資,何如?致仁曰,爲儒業者加資,則於渠不緊,以相當窠除之,則似好矣。上曰,見科乎?致仁曰,然矣。上曰,首譯入侍。李湛·金振夏進伏。上曰,汝等皆無事回還,而莫重之事順成,幸甚矣。湛等以次奏曰,臣等入去,言于通官曰,汝若不盡心於今番大事,則有無更見顔之傳敎矣,渠輩皆感泣盡心矣。命頤之讀奏陳奏使譯官分排記訖。上曰,譯官三堂中一人遺漏,申漢一體加資,上通事張潛·李寅德,掌務宮李鎭復各熟馬一疋,其餘各兒馬一匹賜給。軍官具敍五·韓光敾,譯官崔宗魯,旣命加資,而其餘軍官與譯官,一體兒馬一匹賜給。今聞雖非員譯,李鴻祥功在此人,相當職除授,有窠,雖今日政,卽爲懸註調用。出傳敎上曰,明日祗迎,禮房依近例知悉。出傳敎上曰,皇明通鑑纂輯,令畿伯徐命膺代修。出傳敎上曰,前承旨李廷重,令兵曹五衛將·僉知中調用,無窠,僉知作窠以付。出傳敎上曰,寧邊府使有闕,代今日政擧行。出榻敎上曰,承旨有闕,代前承旨李廷壽除授,牌招察任,房順房。出傳敎上曰,噫,今年雖有萬古所無之事多,豈有若今番關西伯狀聞乎?非特爲重臣傷悼,爲國事,不覺半餉茫然,祭文製下,令所到地方致祭,以表予意,擔持軍,亦令所經諸道,依例題給。出傳敎致仁曰,二昨年重臣徐命膺之爲節使也,以刷馬驅人作隊事,陳達定式,劃給冠帽三十餘隻,俾作盤纏,而今番陳奏使行,則包銀旣不許入,官帽初無可論,使行到灣後,倉卒無以變通,運餉銀六百兩,貸出分給,欲以曆行帽子加數出來,以爲彌縫之地,而臣意則使行所需,推移於曆行,非但事面之苟艱,實有欠於嚴邊門之道,且係公用之物,不如蕩減之爲愈,故敢達矣。上曰,所奏是,蕩減,可也。出擧條閔鼎烈追入,賤臣先退。
辛卯十月十三日午時,上御集慶堂。大臣·三使臣·禮堂同爲入侍時,領議政金致仁,左議政韓翼謩,上使金尙喆,副使尹東暹,書狀同副承旨沈頤之,禮判鄭弘淳,記事官閔鼎烈·呂萬永·李普天,以次進伏訖。鄭澤孚出來,賤臣代入。上曰,寧邊府使今日差出事,注書分付。賤臣出傳聖敎而入。上曰,洪奉朝賀返柩時,軍丁自沿路次次出給事,注書分付。賤臣出傳聖敎而入。致仁曰,洪啓禧之卒逝,雖曰可惜,多男子而死,眞好八字也。上曰,雖然,死不如生矣。其家,在何洞?翼謩曰,所居在桂洞,亭舍在廣津,農庄在全州。上曰,思之慘矣。致仁曰,多聞而博學,無過於此人。上曰,然矣。製致祭文以下。上曰,洪啓禧去寧邊時,有所奏乎?致仁曰,以未參陳賀爲恨云矣。上曰,洪纘海過成服而發行乎?致仁曰,聞訃而卽發矣。上曰,着何物而去?致仁曰,被髮而行矣。上曰,所見必怪矣。上曰,致祭祭文,卽爲下送事,注書分付政院。賤臣出傳而入。上曰,皇明通紀撰輯,洪啓禧代,徐命膺爲之事,傳諭。上曰,李廷重付僉中樞事,注書傳諭。賤臣出傳而入。命沈頤之,讀奏彼國禮部公文。尙喆曰,彼國人謂,以皇后方物,自今以後,勿爲封進,依此爲之,可乎?上曰,默默可也,依咨文施行,宜矣。尙喆曰,非咨文迺皇旨,而其書曰,中宮方在虛位,禮狀及紅槢貢物,一竝停上可也云矣。上曰,雖稱皇旨,無印則白文,何以施行乎?致仁曰,今日未承候矣。進伏問候。上曰,一樣。致仁曰,三使臣今已復命,喜無過於此者,大禮宜備,頃日減膳之敎還收,伏未知如何。上曰,減膳非久矣。致仁曰,非但下情之抑鬱,所重在焉,不必持難也。尙喆曰,此報本之禮,禮在於禮經矣。上曰,此則是矣。故合兩慶頒赦矣。尙喆曰,其日舞蹈陳樂,實有光於聖心,不必持難。減膳多不過五日,而至於十日,則誠過矣。致仁曰,向也雷聲,臣則未能聽之。尙喆曰,今此賀禮,異於他矣。上曰,旣已下敎,彼蒼可欺乎?上曰,關西狀聞,今日來到,異常矣。致仁曰,言吉,不必言凶。上曰,頒赦上也,受賀下也。致仁·弘淳曰,受賀然後當頒赦矣,如此好時節,何爲而不作樂也?上曰,朝者下雨,似有感應之理也。致仁曰,願收減膳之下敎。上不聽曰,賀之一字,於予誠過矣。致仁曰,聖心之如此,臣等,實愚迷而不能知也。上曰,明及再明,若無事以過,則可有處分。仁愛慮予之或有放忽之心,故有此示警也。致仁等曰,臣等,自下當依例擧行矣。上曰,然則非特欺心,停朝市又將來矣。卿等其退去。諸臣遂退出。
上在慶熙宮。停常參·經筵。
夜五更,灑雪。
藥房都提調臣韓翼謩,提調臣韓光會,副提調臣李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。憧憧用心,風高冬令,心則少舒,氣則一樣。待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以備忘傳于具㢞曰,須看昨日軍號,小心二字,十三,學於小學,今雖冬令,固心一樣一念賢慶星雲,古人云雖然,此豈賢人子當然心?
傳于具㢞曰,幾伯·內局同爲入侍。
傳于任瑎曰,內局入侍。
以備忘記曰,前都承旨敍用,其時崇政殿入侍諸儒臣·耳目,皆給牒敍用,令該曹口傳付軍職。
傳于尹東晳曰,宣傳官二人,分遣一二所,六兩已射幾許字知來,使之入奏。
傳曰,何時下敎,而尙不開政?催促。
傳于尹東晳曰,儀仗小駕待令,輦輿仗馬安徐。
吏批啓曰,判書南泰齊,參判鄭存謙,竝牌招不進,小臣獨政未安,何以爲之?敢稟。傳曰,只出緊任。
吏批,參議金致讓進,右副承旨任瑎進。以李得臣爲修撰,李龍中爲司僕判官,領府事單金相福,判府事二單金陽澤·李昌誼,譯官申漢禎,今加嘉義加資事,承傳,淸川君單韓必壽。
兵曹口傳政事,副司果金熤·洪龍漢·姜潤·李獻慶·洪相簡·李益烍·柳義養·李顯永·申光緝·趙載俊·李迪輔·金會元·奇彦觀·尹在謙·姜趾煥·鄭煥猷·趙鼎耉·安致宅·韓宗濟·李奎徽·金·高裕·池應龍·安正仁·朴宗亮·鄭擇·金蓍耉·金夢華·趙錫穆·金緯·柳匡國·趙榮弼·任觀周·洪樂恒·李奎緯·李商述·金鍾善·鄭彦郁·韓後樂·柳知養·權禛·閔養烈·李養鼎·李衍祥·奇彦鼎·沈重奎·李伋·南胄寬·沈煥之·朴取源·宋樂·李蓍廷·李翼運·申大升·李商巖·閔鍾烈·任珗·閔恒烈·金復休·姜游·李命彬·鄭景仁·李鎭恒·李謙彬·李長老·李重海·金容·朴奎壽·朴思亨·趙英鎭·兪彦鎬·丁範祖·趙鎭衡·李得華·南鶴宗·李恒祚·洪彬·尹錫周·李秉鼎·金魯淳·尹光禮·李商岳·李·宋鐉·李憲鎭·趙載俊·鄭好仁·兪漢謹·李昌任·金夏材·李春輔·蔡弘履·李晉圭·李仁默·郭鎭純·姜彝福·李昌伋·李命勳·金悌行·李東顯·李克元·柳戅·李廷烈·李惠祚·李東遇·李祖源·權恢·元啓英·鄭枋·申思運·安兼濟·南柱老·申應顯·洪景顔·李萬育·趙宗鉉·任希曾·李漢慶·金光緯·李澤徵·申大脩·金樂洙·李漢一·李崇祜·林德躋·柳焵·辛應三·兪恒柱·李福徽·李世奭·愼爾復·金養心·李台鼎·金致九·李顯祚·金瑞應·金載天·柳薰·任希雨·申益彬·李澤遂·金和中·鄭文柱·李行源·蔡廷夏·金載人·金文淳·崔夢嵒·韓光近·徐秉德,副司正鄭福煥·趙元喆·宋煥億,竝付軍職事,承傳。副護軍尹泰淵·李漢膺·李邦綏·李敬懋·金永綬,副司直黃景源·尹得雨·李世澤·李蓍建·李復祥·趙·李興宗·邊得讓·柳善養·南玄老·金鍾秀·李踊·安杓·李性遂·洪檍·朴師海·李亨逵·李壽鳳,知事二單金振夏·李湛,副護軍李廷壽,知事單南泰齊。
尹東晳,以禁衛營言啓曰,去夜無犯夜人所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以武一所言啓曰,因兵曹草記,一二所各取五百人事,命下矣。畢射後考其入格之數,則元無兩技入格之人,六兩入格爲八人,柳葉箭入格爲二百六十六人,依近例陞付單技,而元數五百人內,不足爲二百二十六人。取考謄錄,則一所不足之數,以二所元數外入格者,有加數出榜之例矣,今亦依此例,二所入格元額外,使之加數出榜,何如?傳曰,允。
又以武二所言啓曰,今此合慶慶科庭試武科初試時,本所柳葉箭六兩,今已畢射,而兩技入格,只是四人矣。元額未充之數,依近例單技入格中,從矢數次次陞付之意,敢啓。傳曰,知道。
辛卯十月十四日辰時,上詣延和門外。香祗迎入侍時,行都承旨李在協,左承旨尹坊,右承旨李廷壽,左副承旨尹東晳,右副承旨任瑎,同副承旨沈頤之,記事官鄭澤孚·閔鼎烈·呂萬永·李普天,以次序立訖。上具翼蟬冠·袞龍袍,以乘輿出通陽門,詣延和門板位,行祗迎之禮。禮畢,步出建明門·興化門。禮房承旨遞差事,下敎。上俯伏于建明門內,口奏而未能聞知。上乘輿。命在協書傳敎曰,其於軒架,欲設軒架,減其日,是欺蒼穹也,人子以親心爲心,於陟降之心,亦何?此理固當也,而嗚呼,裨說雖不道,郭巨得金,孟宗竹筍,其豈誕也,而予則誠淺誠孝,將浹旬憧憧,小無其應,此豈他哉?卽予卽予,而其於至重至大之禮,豈可欠節?其於軒懸,雖爲陟降,豈欺高高?爲軒懸減五日,高高臨照,其雖酌予,何顔對蒼穹,何顔拜陟降?然嵩呼一節,諸臣所奏,雖近爲予,亦有其理,而今朝忽然有覺,其君臨門嗣服,有山呼之節,其雖權着爲此,豈受其號,而此非爲嗣君也,爲宗國也。此猶若此,況今乎?噫,明賀,亦非賀於予者,卽賀兩慶,予何敢辭?近者於賀一字偶呼,卽曰以赦,於今卽賀兩慶。明日頒赦賀禮,依例爲之事,分付儀曹。大臣·禮官若聞此,必曰方物物膳,固當受也,此不然,予亦有證據。今番陳奏,何等其懇,而方物其令準非正貢,而今當循例謝恩,此非今創爲,卽昔古禮。此猶若此,旣來之方物物膳,準於冬至,卽體大小伸之意,今何因此,何敢復請?令今日相臣·禮官聞之,宣箋官承旨先拜,亦依禮文爲焉。傳曰,今番陳奏順成,卽誰賜乎?其於員譯,束手赴燕,束手以回,亦甚可矜。已有李樞前例,今番首譯二人,依李樞·金是瑜例,今日內口傳知中樞,下批。昔洪純彦同爲錄勳,況此西樞乎?其若皆塡作窠以付。上曰,予欲口奏之時,大臣先爲阻搪,予雖衰,不見抑於近日大臣矣。命尹東晳,馳詣社稷·宗廟,奉審以來事,下敎。上入于淸南門內,駐輿以坐。傳曰,今番邦慶,漢唐豈有?卽許賀儀,事體較重,爲先侍從先歲抄,午後入侍聽敎,下敎後卽爲口傳付軍職,皆令同入賀班。傳曰,今番邦慶,卽是千千萬萬夢想之外,豈敢循常?開國功臣奉祀孫,光國功臣奉祀孫,令該曹表裏賞給,其有職者,先爲各加一資,以陪賀班,資窮者,依赦文代加。傳曰,雖國人,爲國君,其何欺也,況此乎?李湛以下敎,旣傳於四譯館諸通云,大通官金東陽·烏林佈·徐宗顯族屬最近者,令本道訪問,特給米布,以信下敎。傳曰,前承旨具㢞爲承旨,牌招察任,房順房。上入于大內,諸臣口傳問安而退。
辛卯十月十四日午時,上御集慶堂。藥房入診,畿伯同爲入侍時,都提調韓翼謩,提調韓光會,副提調李在協,記事官鄭澤孚·呂萬永·李普天,醫官方泰輿·鄭允協·鄭允說·金孝儉·李以材,京畿監司徐命膺,以次進伏訖。翼謩曰,朝者路次俯伏之餘,聖體,何如?上曰,難矣。寢睡·水刺之節,何如?上曰,一樣矣。翼謩曰,日氣猝寒,中宮殿氣候,何如?上曰,一樣云矣。王世孫氣候,亦何如?上曰,一樣云矣。仍進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數調均,而滑體則比前不足矣。命在協讀奏關西狀聞訖。上曰,注書出去,持入侍從臣歲抄。賤臣承命持入。在協讀奏。上曰,領右相·禮判入侍。出榻敎賤臣出來,與領議政金致仁,右議政金尙喆,禮曹判書鄭弘淳,偕入進伏訖。上曰,李商巖,何以出六耶?在協曰,壯元及第,故直出矣。上曰,李崇祜爲人精矣,予甚惜之。入於八人中乎?尙喆曰,然矣。上曰,金鍾秀,以頃日事被罪耶?致仁曰,以谷山府使被罪矣。上曰,此人,人則可用也。上曰,今者吏兵曹歲抄中點下者,一竝蕩滌,可以給牒者,給牒後敍用。噫,今賀所重在焉,永刊搢紳侍從付籤中點下者,一體蕩滌,今日內口傳付軍職。今聞有子壻弟姪停擧者云,此不過申飭,況今番慶科乎?停擧之名,特爲蕩滌。雖非侍從,若有御前停擧者,一體蕩條,無預歲抄,而時無職名者,一體付軍職。出傳敎致仁曰,李命勳獨漏於今番歲抄中矣。上曰,然耶?尙喆曰,侍從中爲庶人而不參彼此者,何以爲之乎?上曰,今聞領相所奏,李命勳無被處,獨漏此中云,噫,此中不無輕重,而一皆蕩滌,況李命勳乎?一體蕩滌,付軍職。且聞右相所奏,爲侍從命庶人者,不參彼此云,此若李命勳,一體蕩滌,付軍職。出傳敎上曰,於文一施蕩典,而於宗·武猶漏,噫,宗臣則今慶若有勿論,給牒敍用,一皆蕩滌,口傳付職,武臣當入歲抄者,一體蕩滌,今日內付軍職。出傳敎上曰,藥房提調,持湯劑更爲入侍。出榻敎光會持湯劑入侍,翼謩再進湯劑,上進御。上曰,儀註待令乎?弘淳曰,儀註則姑未待令,而盡爲頒布矣。上曰,今朝下敎時,上款固執卽軒懸,下款依例卽呼嵩,今聞筵中諸臣合而看焉,雖由於爲君之誠,今若無聞,其將不坐而已先聞,此亦蒼蒼指導,其於軒懸,陳而不作事,分付儀曹。因此禁軍六百,將俱入云,雖無下敎,此予纔量者,彼禁軍何時命設?旣許山呼之日,六百禁軍,在家不參,豈無徯我后之歎?此可謂錯中,是亦爲六百禁旅之意。然將領係重,龍虎將領入番禁軍入庭中,六番將率六百禁旅,陳於門外,而山呼一體同爲事,分付。出傳敎上曰,前領府事金相福,判府事金陽澤敍用後,拜領府事·判府事,政官牌招開政。出傳敎弘淳曰,肇慶廟祭物品數,依慶基殿,而合設·各設,何以爲之乎?上曰,以各設磨鍊,可也。丁字閣祭物,亦各設矣。弘淳曰,當以爵磨鍊矣。上曰,依爲之。出擧條致仁曰,禮判看審基址之行,明當下直矣,方當日氣漸寒之時,始役開基,一時爲急,若待其上來後擇日下送,則日字將漸退。竊計基址坐向,必不出子坐·丙坐·癸坐,預爲擇日以去,看審後卽爲始役,似好矣。上曰,依爲之。弘淳曰,然則當預爲擇日以去,而姑未知必用何日,擇日草記,姑爲安徐,下去看審基址,定以某日開基後,卽爲形址狀聞,何如?上曰,依爲之。弘淳曰,相地官一人,京木手一名,當帶去矣。上曰,依爲之。出擧條命在協書慶基殿告由祭文,位板奉安後祭文訖。尙喆曰,行禮時以道臣替酌,何如矣?上曰,然矣。以相臣行之,可也。上曰,今番順成,其功,若何?旣有承傳,其有窠,尹光孚,令次官,今日政懸註備擬。出傳敎上曰,吏曹當該堂上,推考。出榻敎翼謩曰,順悌君名字音雖不同,驟看未安,一體許改,何如?上曰,校正,可也。出擧條尙喆曰,載寧郡守李瀚名字,與肇慶廟諱字,字異音同,雖係嫌名,當之者不安,不是異事,使之改之乎?上曰,事當校正,改之,可也。出擧條上曰,奉審承旨入侍。出榻敎賤臣承命出來,與左副承旨尹東晳,偕入進伏。在協·澤孚先退。
辛卯十月十四日酉時,上御集慶堂。奉審承旨入侍時,左副承旨尹東晳,記事官閔鼎烈·呂萬永·李普天,以次進伏訖。鄭澤孚出來,賤臣代入。傳于具㢞曰,明日時刻單子安徐,待初嚴,單嚴擧行,承旨先拜,亦爲安徐。宣傳官入侍事,下敎,騎馬二匹立之事,下敎。畿伯進前。上曰,皇明通紀撰輯,卿可代洪奉朝賀,從速爲之。命膺曰,臣本鹵莽,何敢代爲?上曰,卿勿過辭。命膺遂退去,東晳入侍。上曰,無頉乎?對曰,無頉矣。命讀祭文單子,祭官擧案。上曰,祭物單子及擧案,注書先爲出置。賤臣出付政院而入。傳于尹東晳曰,兩功臣奉祀孫,勿論京外,前銜與時仕,曾有職名者,依下敎,今日政,先爲各加一資,資窮者代加,賜給表裏者,京中令戶曹明朝分給,外方各其官以給後狀聞事,分付。命一二所進去宣傳官更爲入侍。賤臣出率而入。李寬冑·邊聖和,告以柳葉箭二中六兩一百三十步爲規矩,而初試數則一千內,不足之數爲二百餘人。傳曰,今番初試入格一所二百七十四人,不足者二百二十六人,兩所雖合,八百猶不足,豈合兩慶之意?且問二所取五百人外,七十一人餘數云,雖以此充數八百四十五人,千數其猶不足,一所一技充數,若是不足,而然科重,一所旣修單詣闕,今無可論,二所一技充數不參者七十一人,雖充旣不滿千數於二所,此七十人加充,書榜詣闕。噫,能入格者已無可論,旣入格而亦未滿千數遺漏,則豈設慶科之意?以此卽爲分付,二所依下敎修正詣闕。上曰,立馬一匹事,注書分付,昭義門仍留,宣傳官馳往武二所,持傳敎卽爲分付事,下敎。承史遂退出,二更一點矣。
上在慶熙宮。停常參·經筵。
藥房都提調臣韓翼謩,提調臣韓光會,副提調臣具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。追慕萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
沈頤之啓曰,時推蕩滌事,命下矣,未承受推考傳旨,自本院依例爻周之意,敢啓。傳曰,知道。
備忘記曰,長番內官金壽光,世孫宮長番高夢賢,百官加親授,一體下批。
以承傳色口傳下敎曰,鎖館兒,殿座時勿爲待令。
又下敎曰,明日香祗迎,依近例擧行。
又下敎曰,今日卯初當爲之,而資政殿鋪陳,尙今未設云,崇政殿當造位,承旨·史官待令。
沈頤之,以吏批言啓曰,前領中樞府事金相福,前判中樞府事金陽澤,敍用事,命下矣。當爲置處,而本曹時無相當窠,依例送西之意,敢啓。傳曰,知道。
吏批啓曰,弘文館副修撰徐有隣,加資事,命下矣。雖已資窮,未經準職,何以爲之?敢稟。傳曰,特爲加資。
任瑎,以吏批言啓曰,樂林君埏,加資事,命下,而方在遭故中,未能覺察,矇然下批,元單子中改付標以入,惶恐待罪之意,敢啓。傳曰,知道。曾已申飭,而莫重御覽官案,自吏曹修整之後,此弊莫甚,另加嚴飭。
又以兵批言啓曰,前領府事金相福,前判府事金陽澤敍用,復拜領府事·判府事事,命下矣。領府事李昌誼,從座目降付判中樞,判中樞南泰齊,降付知中樞,而時無見窠,依例作闕下批之意,敢啓。傳曰,知道。
吏批,判書南泰齊病,參判鄭存謙病,參議金致讓進,左副承旨任瑎進。以兪漢謹爲副修撰,趙宗鉉爲輔德,崔宇觀爲兵曹佐郞,趙載得爲林川郡守,趙載白爲軍器僉正,書狀單李宅鎭,兼執義單李宅鎭,靑城尉沈能建,綾城尉具敏和,光恩副尉金斗性,興恩副尉鄭在和,靈川君壄,以上親授事,承傳。右承旨具㢞通政,今加嘉善,親臨陳賀時禮房承旨副修撰徐有隣通訓,今加通政,親臨陳賀時宣敎官以上,特爲加資事,承傳。
兵批,以金聖和爲都摠都事,沈光運爲訓鍊主簿,金相勳爲兼司僕將,李以材爲同知,金敏材爲翊衛,李承元爲景福將,柳宗厚爲昌慶將,崔洞星爲礪峴僉使,護軍柳發·洪啓九。
傳于沈頤之曰,旣爲之事體重,三相·禮堂入侍,遣史官傳諭。
又傳于曰,禮房承旨在直,而不爲加資肅拜乎?申飭。
又傳于曰,擇日官最熟者,待令。
傳曰,左相先爲入侍。
尹東晳啓曰,右議政金尙喆,依下敎來待矣。
尹坊,以禁府·刑曹赦單子,傳于曰,不可經夜,卽爲頒布後以奏。
具㢞啓曰,新除授同副承旨徐有隣,以前任殷山縣監,方在解由未出中,何以爲之?敢稟。傳曰,勿拘解由。
吏曹口傳政事,都監郞廳趙載述·金樂熙·沈念祖。
具㢞啓曰,明日親祭時,諸執事淸齋闕中事,命下矣。諸承旨竝卽牌招齋宿,何如?傳曰,允。
任瑎,以位版造成都監言啓曰,今此位版造成時,應行諸事,別單書入之意,敢啓。傳曰,知道。
又以位板造成都監言啓曰,今此位板造成時監造官,奉常寺判官李斌,繕工監役李彦灮差下,使之察任,何如?傳曰,允。
又以武二所言啓曰,今此合兩慶慶科庭試武科初試時,因一所草記元數不足之數,自本所加數出榜事,允下矣。一所元額不足之數爲二百二十六人,而本所元額五百人充數外,入格餘數,僅爲七十人,故從其餘數,加額出榜之意,敢啓。傳曰,知道。
沈頤之,以賑恤廳言啓曰,依傳敎,宣傳官領付流丐八名,饋粥留置,日出後放送之意,敢啓。傳曰,知道。
任瑎,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
告廟後頒赦文。王若曰,昔年光國,昭揭日月,承訛襲謬,悖說猶行,特命專對,魍魎自戢,豈特自戢?布於宇宙,於乎光國,復光於今日,慶錄益慶於萬世。嗟今暮年,幾月焦心,星槎一回,于前有光,迺於此時,肇慶廟定,是豈偶然?寔賴陰騭,今遵舊例,合慶赦宥,寡躬有歸拜之顔,庶民蒙同流之澤,事宜告布,豈曰侈大?關係莫重,何敢繁文?玆於本年十月十五日,祗告廟社,臨殿頒赦。於乎,自此以後,列朝孝思,益彰於後,涼德繼述,少伸于今。自今日昧爽以前雜犯放釋時,推蕩滌依例文擧行,各加一資,資窮代加,亦遵古例。於戲,太陽偏照于東國,彝倫永昭於百代,親製諭示,咸須知悉。
鶴林君臣焴疏曰,伏以邦慶無彊,使事順成,聖孝追遠,廟禮載定,八域臣民,孰不歡忭,而至於愚臣,忝在璿派之末,獲覩曠世之典,其爲手舞足蹈之樂,尤有所自別也。仍伏惟我殿下盛德達孝,迥出百王,列聖朝所未遑之事,莫不次第畢擧,而獨於司空始祖崇奉之節,迄未擧焉。臣嘗以此爲聖朝曠典墜章,而常有所慨然於愚衷。故去乙酉歲,臣不避妄言之誅,只效無隱之誠,敢陳乾芝山立碑建祠之請,而未蒙允可矣,何幸儒疏一徹,聖心虛受,十行綸音,莫非追慕之辭,而恨晩之旨也。卽令議定廟號,將爲建設於慶基殿傍,而適際專對竣還之日,又擧廟貌尊享之儀,臣於是乎咨嗟詠歎曰,猗歟,我聖上孝思之靡有窮已,闕典之無不擧行也。第伏念,乾智一山,世稱司空始祖衣履攸藏之地,則便是司空之喬陵也,雖緣文獻之無徵,未詳塋域之所在,而自古指點,至今流傳,則惟我司空於昭之靈,安知無陟降於斯乎?以臣愚見,宜於乾智之內,擇其明秀之地,淨潔之所,設建廟宇,祗薦苾芬,則揆之以人情,究之以神道,恐似十分的合底道理也。今以我殿下追慕之誠,淵穆之衷,稽諸義理,酌以情禮,特定享祀之所於慶基之傍,則臣之愚昧蔑劣,何敢容喙於其間,而瞻彼乾山,洋洋如在,樵童牧叟,亦知其爲英靈攸託之地,而莫不愛惜,傳爲美談,則惟彼乾智,豈非我朝家環封守護之地耶?臣愚以爲,環封乾山,略倣陵園之界限,而營建廟宇於其中,則亦猶陵園之有丁字閣矣,其於將祀之禮,格神之道,庶無所憾,此豈不有勝慶基之傍乎?玆敢以一得之見,仰陳於九重之聽。伏願我殿下,特恢詢蕘之量,深察致芹之誠,不以人微而廢其言,不勝幸甚。臣無任屛營祈懇之至。答曰,省疏具悉。有懷陳章,予庸嘉尙。乾智山旣有古稱,何敢下手片石寸土?且今此建廟,實爲完山,完山卽本州,神道人情,予則曰恰當。
藥房口傳啓曰,臣等,祗奉湯劑,待候至今矣。朝日問候,旣伏承待敎入侍之批,賀筵臨退,仰陳更留聖心之意,時將報酉,尙無召命,下情抑鬱,敢此煩籲,卽許臣等持湯劑入侍,不勝顒祝,惶恐敢啓。
辛卯十月十五日辰時,上御景賢堂。陳賀入侍時,行都承旨李在協,左承旨尹坊,右承旨具㢞,左副承旨尹東晳,右副承旨任瑎,同副承旨沈頤之,記事官鄭澤孚·閔鼎烈·柳雲羽·李普天,以次進伏訖。上御座于景賢堂,承史先四拜,陞于殿上。上命具㢞曰,招協律郞,率執事諸郞聽,傳敎。上曰,軒懸雖除,金石,皇朝所賜,依例爲之。春宮行四拜之禮。上曰,予起立後致詞。致詞後上復座,春宮又四拜,大臣率百官,四拜致詞。上起立,聽畢復座,領議政金致仁等復四拜。上製下一句曰,兩慶朝鮮同一日,景堂賡韻代軒歌。命諸臣賡進。上命徐有隣,讀頒赦文,春宮率百官四拜。尹坊告曰,武二所出榜詣闕云矣。上曰,禮畢後以奏。春宮率百官,三叩頭山呼曰,千歲千歲千千歲。春宮復四拜,百官亦隨後四拜。金基大讀奏世孫箋文,春宮復四拜。上曰,世孫陞殿侍坐。左右通禮告以禮畢,大臣竝入侍。承史·侍衛·玉堂·春·桂坊賡韻作帖,頒賜事,下敎。傳曰,今番赦,關係莫重,傳敎禮房承旨,宣敎官竝加資。今日侍衛堂上以上承旨,各熟馬一匹,堂下侍衛春·桂坊官員,各兒馬一匹賜給。代致詞官陞六,宣箋官·左右通禮,各半熟馬一匹,贊儀·相禮兒馬一匹,引儀·執事·典樂,各弦弓一張賜給。鼓差備·金石差備,通禮院執事,書員,各兒馬一匹賜給。傳曰,莫重大禮,協律郞以次郞代行,事體寒心,該院提調兼帶解見任。雖參議政,依例微稟備擬,而矇然,當該銓官從重推考。僉正,莫重大禮,矇然待代行,今番百官加,勿施。傳曰,今日陪箋太學掌議,詩傳一部具諺解賜給,奉箋兩色掌,中庸一部俱諺解賜給,執事守僕,令該曹米布題給。上曰,今日異於他日,殿庭有咳唾之聲,押班監察申飭,咳唾者知告。上曰,俄者聞山呼之聲,不覺無聲而涕下。下榻而坐,傳于沈頤之曰,追遠之道,曾子旣云,尊先之道,中庸詳備。今者此擧,可謂建天地不悖,俟百世不惑者,然精神索漠,其猶漠然者。何則?雖凡人,祖先造主,便臥燠室乎?況可據前例,戊辰年慶基殿影禎奉來庭中重摹後,復奉詣本殿,乙卯年第二室重摹時,奉來光明殿,前後親行酌獻,奉詣本殿,端廟造主,亦於時敏堂。噫,千有餘年,雖不能進詣完山,亦未能一瞻一拜,嗚呼先公,豈曰有孫?且癸巳年此堂,圖寫影禎乎?奉安長寧殿,嗚呼,衰年若不爲此,何顔以拜先公?造主,資政殿爲之。畢造後,與沖子先行酌獻禮。太僕奉安神輦一坐待來,領相·宗伯陪進,陪進時,亦依戊辰年例,江頭當爲祗迎。題主雖欲親寫,焉可得也?當令沖子代寫,一體令儀曹知悉。上曰,宗臣上疏,注書持入。賤臣持入,命頤之讀之。上曰,乾智山,左相應知之。翼謩曰,距全州遠矣。上曰,完山,何處?翼謩曰,全州一面,統稱完山。昌壽曰,監營案山,謂之完山,自完山距乾智山,近三十里也。雲逵曰,完山,乾芝山來脈矣。上曰,來龍比諸交河月龍山,何如?昌壽·雲逵曰,比交河此遠矣。上曰,不待詢問,予則曰未知的在何處,而率爾建廟也。上曰,諸臣賡韻者,使之進告于前。次次來告。上曰,汝誰也?對曰,司禦臣閔百祿也。上曰,父爲桂坊,子爲政院,可謂好事也。藥房請進湯劑。上曰,今日則已謝建功矣。不聽。竝退出,時午矣。
辛卯十月十五日午時,上在景賢堂。同副承旨入侍時,同副承旨沈頤之,記事官閔鼎烈·呂萬永·李普天,以次進伏訖。上命沈頤之,讀奏武二所初試榜。上曰,靑城尉名,誰也?頤之曰,沈能建。上曰,女壻之名,忘未記知,精神可謂衰矣。傳于沈頤之曰,靑城尉沈能建,綾城尉具敏和,光恩副尉金斗性,興恩副尉鄭在和,竝百官加親授。上曰,政官入來與否,注書知入。賤臣出而問之,參議金致讓承牌,以此入告。傳于頤之曰,政官只出緊任,卽爲擧行事。榻前下敎又傳于曰,靈川君壄·樂林君埏,竝百官加親授。又傳于曰,長番內官韓聖揆,世孫宮長番內官,加親授。傳曰,兩位板奉詣肇慶廟時,凡諸儀節,一依戊辰年影禎奉安時例,擧行事,分付儀曹。遂退出。
辛卯十月十五日夜一更一點,上御集慶堂。大臣·玉堂·承史同爲入侍時,領議政金致仁,左議政韓翼謩,右議政金尙喆,校理沈觀之,副校理李得臣,左副承旨任瑎,記事官閔鼎烈·呂萬永·李普天,以次進伏訖。上命任瑎,讀安川君上疏。上曰,徽號云者,是何言也?命書傳敎曰,噫,大禮雖順成,追慕倍萬百,此何章,此何章?予雖衰,予雖衰,今者此擧,何襯着於此請?若不嚴飭,何以息諂諛?況裨說二字,何敢更提於頒赦之日?首尾句語,意專在於諂諛時君。嗚呼,今者此擧,欲聞此而然乎?莫云大赦,殿座時雖聞此,必有處分,安川君儆,爲先特施不敍之典,此章給之,今後此等之章,切勿呼望。若有矇然捧入之事,當該承旨,其宜重勘。嗚呼,豈特今日,亦莫云宗臣?其雖百歲,爲海東臣子者,雖欲諂諛,焉敢諂諛?此亦予嚴防之意也。傳曰,旣下敎,明日位板造,成則參奉二員,卽爲口傳備擬。傳曰,旣有前例,重事當前,都承旨許遞,其代通政徐有隣除授,牌招察任,房順房。上曰,觀象監入直官·擇日官率來。翼謩曰,安川君許傳敎,有諂諛之下敎,而其疏眞忠愛之言也。徽號云者,非尊號之謂也,稱肇慶廟也。上曰,是矣。果稱肇慶廟也。以鐵匙食飯者,豈不知徽號·尊號之不同哉?卿眞輔相矣。明年雖入耆社,決難捨也。禮堂入侍事,下敎。上曰,予爲八十,卿等必有所請矣。洪啓禧之至此,實意外矣。致仁曰,啓禧近年以來,甚衰憊,且費心力,多也。上曰,予則勞心萬機,卿等須勿困我。翼謩請進湯劑。上曰,心雖欺,焉敢欺天?決不飮矣。今日之事,誠萬萬過分矣。致仁等曰,何下敎之如是乎?瑎曰,禮堂及觀象監官,入來矣。上曰,有所重。着笠而坐。上曰,司空公於予爲始祖,妣金氏於中殿爲始祖,誠異常事也。致仁曰,事體重,請立都監。上曰,以予之心,一日爲急,卽爲擧行,令日官擇日以奏。傳曰,工判·禮堂入侍,擇日官同爲入侍,戶判入侍,右相入侍,香室守僕使之招來。上曰,始役以明日爲之,奉安亦以明日爲之。命瑎書傳敎曰,旣已上告下布之後,殿中造成事,亦爲下敎,則不可一刻稽滯。故特召三公·禮堂,意蓋此也。問擇日官,明日爲吉云,依擇時,卯時資政殿造主奉安後,申時當行祭,鋪陳今夜爲先新造,門戶亦爲新塗。奉安後宜有守直之人,中官安正宅,各次知中官奉安時,亦爲隨輦,今夜塗排鋪陳,爲先擧行。太室守僕二人替番,輪回直宿於右文閣,中官入直於排設房,祭物亦令奉常寺,依永禧殿例待令。典祀官以入直奉常寺官員擧行。親祭時齋室,當藝文館,獻官諸執事,卽爲啓下,亦令淸齋闕中,亞獻世孫當爲,以此分付該曹。禮判旣詣全州,禮堂·次堂待令,戶·工判一體待令。郞廳自其曹各定一人,監造·監役,令戶判擇定待令。百官行禮,資政門外東庭待令,侍衛只入直。傳曰,今夜有擧行事多,凡巡羅廳勿禁事,卽爲分付。傳曰,今日諸道方物物膳幾皆到,亦已下敎,冬至方物物膳勿封事,分付。藥房進湯劑,上進御。翼謩曰,明日則以三貼待令。上曰,依爲之。傳曰,下敎,前領相旣奏,右相且奏,事體當然,名曰位板造成,都監堂上·戶禮工三曹依下敎,啓下。戶禮工郞廳,令吏曹啓下,造成監造官,令本都監啓下。上曰,奉詣全州也,路由何江?致仁曰,當以西氷庫矣。上曰,凡事豫則立。傳曰,造位板於漢陽,奉詣全州,神道人情,誠爲允叶,旣題主後,豈可仍奉常殿?今聞慶基殿右傍有權安殿,而與正殿一樣云,聞營建畢,奉安自費多日,令禮曹奉安日子,擇日奉詣,而且堅氷則奉安可便云,而古人乘舟猶勸止,莫重神位,豈可由氷?氷堅卽爲奉安,其亦當然,分付儀曹。儒臣持中庸·詩傳入侍事,下敎。大臣勿爲出去,留待事,下敎。上謂沈觀之曰,與頤之爲幾寸?觀之曰,六寸。上曰,至親矣。汝爲金奉朝賀之外孫乎?對曰,然矣。上曰,五禮儀吉禮序禮卷,持入。上曰,上番爲月城尉妹夫乎?觀之曰,臣父爲月城尉妹夫矣。上曰,儒臣之父名,何也?觀之曰,沈錡矣。上曰,大臣出去事及三堂何處會同,戶判留在與否,主材奉來者誰某,注書知入。賤臣出來,未及復命,竝退出。以傳諭大臣,使之出去。三堂會同於崇政殿月廊,戶判趙雲逵留在,主材奉來,則工判金時默,方帶奉常提調之任,故與禮參李徽之,同爲出去事,微稟。時則三更五點矣。
辛卯十月十五日四更四點,上御集慶堂。戶禮工三堂·承史同爲入侍時,戶曹判書趙雲逵,禮曹參判李徽之,工曹判書金時默,左副承旨任瑎,記事官閔鼎烈·呂萬永·李普天,以次進伏訖。上命禁漏官待令。上曰,卯正三刻,未明乎?對曰,平明前矣。上曰,名何?對曰,鄭有儉矣。上曰,戶判入侍。都監節目何至今不入?注書知入。賤臣出閤外,率雲逵持節目入。上曰,役事今至何境?雲逵曰,今幾半矣。上曰,予當乘輿以入典祀廳。雲逵曰,交椅·祭床等物,何以爲之?上曰,以曹所在者用之,交椅不必下送,床卓用後,下送,可也。上曰,出標信,使宣傳官開興化門,主材奉來後以閉。上曰,開基擇日,出於何日?日官曰,今月二十四日矣。上曰,主材奉來與否,知入。賤臣出而問之,工判金時默,禮參李徽之來待閤外矣,率而入。上命持入祭報府。使任瑎讀奏,遂命退出。時幾曙矣
上在慶熙宮。停常參·經筵。
巳時,日暈。未時申時,灑雨,測雨器水深一分。
夜一更二更,下雨或灑雨,測雨器水深四分。二更,雷動電光。
大殿·中宮殿·惠嬪宮,藥房口傳問安。答曰,知道。
肇慶廟位板造成殿座罷後,政院·玉堂·藥房口傳問安。答曰,知道。
肇慶廟酌獻禮罷後,大殿·政院·玉堂·藥房,朝廷二品以上·六曹堂上口傳問安。答曰,知道。
世孫宮,政院·玉堂口傳問安。答曰,知道。
傳于沈頤之曰,承旨時服,侍衛安徐。
傳于具㢞曰,禮房承旨入侍。
以肇慶廟參奉兩望筒,傳曰,以開國功臣·光國功臣子孫,改擬以入。
吏曹口傳政事,以趙懋·兪漢童爲肇慶廟參奉。
禮曹參判李徽之,工曹判書金時默,兵曹判書趙曮,有稟達事,來詣請對矣。
傳于徐有隣曰,明日晝講·次對,兼爲。
傳曰,三堂,明日內局,同爲入侍。
備忘記,傳于徐有隣曰,已有前例,況此人乎?都承旨許遞,其代,沈觀之爲承旨,牌招察任,房順房,三院副提調例兼。
又備忘記曰,今番造成都監二堂加資,一堂加資屬耳,熟馬面給,郞廳陞敍,夜役工匠,令該廳米斗賞給。
又備忘記曰,金重麗前後功可賞,旣資窮云,令該曹米布加給。
吏批啓曰,判書南泰齊,參判鄭存謙竝牌招不進,小臣獨政未安,何以爲之?敢稟。傳曰,只出緊任。參議金致讓進。以李得一爲副修撰,金基大爲兼弼善,戶曹判書趙雲逵崇政今加崇祿,禮曹參判李徽之嘉善今加嘉義,以上造成都監堂上加資事,承傳。右承旨尹東晳今加嘉善,親祭時禮房承旨,校理沈觀之今加通政,親祭時大祝內官安景宅今加正憲,親祭宮闈令畵員李復圭今加通政,守僕金振聲今加嘉義,引導守僕矣,以上加資事,承傳。副司直李在協。
藥房口傳啓曰,三貼湯劑,不待臣等之煩請,幸於昨夜,得承下敎,今日湯劑,只緣臣等不善乘間,不得奉進,慢忽之罪,實非所逃。仰惟聖體自曉勞動,又行親祭,此時節宣之道,尤不宜少緩,玆敢詣閤齊籲。伏乞卽許臣等持湯劑入侍,千萬顒祝,惶恐敢啓。以承傳口傳下敎曰,今日酬應旣多,勞攘甚矣,建功入之,其止之。
辛卯十月十六日午時,上御資政殿。廡下承史入侍時,右承旨尹東晳,記事官閔鼎烈·呂萬永·李普天,以次進伏訖。上具冕服,御于資政殿廡下。命工判·禮參入侍,命香室守僕待令,命戶判入侍,命持入禮曹儀註,命沈頤之入侍,命金時默·趙雲逵更爲入侍,命床卓及枕待令。上立于床卓之前,命洪聖源入侍,命畫員待令。上謂聖源曰,昨日書本持入。上謂畫員曰,名何?對曰,李復圭也。上命世孫模寫。命時原任大臣入侍。位版書以始祖考新羅司空神位,始祖妣慶州金氏神位,奉安于資政殿中。上下敎曰,題主時都尉·副尉·外孫·時原任大臣·宗臣·正一品以上文臣·正二品以上入來,諸承史以次入侍。上詣庭前板位,春宮亦如之。上命徐有隣,讀奏祭物單子。肇慶廟參奉卽爲肅謝事,分付。上行四拜之禮,灌洗執圭升階,詣于神位前,北向而跪,王世孫亦如之。上獻爵俯伏興。沈觀之讀祝,上俯伏興,上復降位。王世孫亞獻,領議政金致仁終獻。上復升階,跪俯伏興平身,復降位,行四拜之禮,焚祝禮畢。命諸臣退出。
辛卯十月十六日未時,上出右文閣,坐于崇政殿殿中。行都承旨具㢞,左承旨尹坊,右承旨尹東晳,左副承旨任瑎,右副承旨沈頤之,同副承旨徐有隣,記事官鄭澤孚·閔鼎烈·呂萬永·李普天,以次進伏訖。上具翼善冠·袞龍袍,以步輿出右文閣,下輿,坐于崇政殿殿中。命奉常提調奉來主材。上曰,開正門奉入。上曰,卯時始役。提調監造金時默曰,尺樣,何以爲之?上曰,承旨中有知者乎?皆曰,近來尺樣,不可知也,大臣方來詣矣。命入侍。賤臣引領·左相以入。上問尺樣。金致仁曰,有布帛尺矣。韓翼謩曰,神農氏位板見樣,不大不小。上曰,好矣。李徽之曰,十九日奉安爲吉云矣。上曰,開基擇日,更擇以入。徽之曰,更擇則二十一日爲吉。上曰,好矣。藥房請進湯劑。上曰,今日予甚柔矣。進御。上起,祗迎肇慶廟香祝,乘輿以入。諸臣退出。
上在慶熙宮。停常參,只晝講。
藥房都提調臣韓翼謩,提調臣韓光會,右承旨臣任瑎啓曰,昨日追遠禮成,聖孝克伸,凡爲臣民,孰不欣慶?竟日勞動,向夕還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫行禮之餘,氣候,何如?臣等,不任區區憂慮,敢來問安,竝此仰稟。答曰,知道。大禮順成,昨日下雨,怳若西郊,追慕萬億。氣則差勝。世孫氣候,亦一樣矣。
中宮殿·惠嬪宮,藥房口傳問安。答曰,知道。
吏曹啓曰,位版造成都監堂上三,趙雲逵·李徽之·金時默,郞廳三,趙載述·金樂熙·沈念祖。
傳于沈觀之曰,昨日已知其如此,欲爲下敎而未果矣,亞堂有闕與否,知入。
備忘記曰,大殿侍衛長番半熟馬一匹,挾侍熟馬一匹,世孫宮陪衛長番兒馬一匹,挾侍半熟馬一匹,大殿司謁·司鑰兒馬一匹,世孫宮司鑰弦弓一張。
備忘記曰,坤殿旣禮,宜有內職,淑媛趙氏·昭媛文氏爲淑儀。
備忘記曰,兪氏·金氏爲尙宮,崔氏·崔氏·李氏爲尙儀,崔氏·崔氏·宋氏·李氏·金氏爲尙正,李氏爲奏商。
備忘記曰,高氏爲尙宮。
備忘記曰,內殿資殿展禮,古豈有焉?本殿承傳色金景浩·申宅夏加設承傳色,文益大·高鳳會一體加資,本殿薜里以下各加一資,今日口傳下批。
傳于尹坊曰,禮房承旨·左副承旨,率引儀入侍。
傳于任瑎曰,昨日求對禮堂·工判·兵判,以時服同爲入侍。
沈頤之啓曰,大臣·備局堂上,依下敎來待矣。傳于任瑎曰,竝入侍。任瑎,以禮曹言啓曰,今十月二十一日庭試文武科放榜時,王世孫行禮之節,依例磨鍊乎?敢稟。傳曰,安徐。沈頤之,以兵曹言啓曰,今此江頭擧動時,各差備入把驛馬,無以推移。依前例京畿驛馬,限三十三匹補把,以充不足之代事,本道監司,分付,何如?傳曰,允。
又以兵曹言啓曰,今十月十七日武臣堂上朔試日次,而減膳相値,不得爲之之意,敢啓。傳曰,知道。
徐有隣,以刑曹言啓曰,不可經夜,卽爲頒布後以奏事,命下矣。本曹赦單子中蒙宥罪人金召史奴巖回·方白雲等,依傳敎卽爲放送之意,敢啓。傳曰,知道。
頤之,以司僕言啓曰,再明日動駕時,本寺正,例爲進輿差備矣。正有闕代,卽令該曹口傳差出,以爲進參之地,何如?傳曰,允。
徐有隣,以禁府言啓曰,赦單子不可經夜,卽爲頒布事,命下矣。時囚罪人朴尙復·成胤儉·李邦榮·盧聖中·李商建等及拿來罪人李翊臣·金煊等,竝放送之意,敢啓。傳曰,知道。
頤之,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉之意,敢啓。傳曰,知道。
以吏曹判書南泰齊,參判鄭存謙,持平魚錫齡上疏,傳曰,諸臣事如此,故日氣如此,竝給之。
南泰齊疏曰,伏以慶溢光國,禮隆報本,賀儀載擧,匝域均忭。仍伏念,臣之忝是職,凡幾遭矣,癃衰無用,不足備任使之末,不唯臣之自知甚明,自劃有素,前後肝膈之懇,輒荷愍念,獲全微諒者,何莫非仁天曲遂之恩,而今玆復授之命,又奚爲而至哉?苟使臣可以自效其萬一,則身心塵刹之報,於是焉在,臣何苦而一切力辭,反以重得罪爲幸也?强僬僥以千勻之重,不壓則踣,理之必然。況臣桑楡之景,已駸駸矣,外似稍旺,內實耄及,平居杜門,屛絶人事,凡世之是非得失,耳無聞目無覩,特床玆間一殘喘耳。名雖朝籍,跡則畎畝,閑局漫務,猶懼不任,矧玆統百官甄流品之責,尙可謂一分近似乎?臣自承寵命,怵焉知懼,茫然失圖,不知置身於何地,其情誠迫且隘。縟儀在前,跛躄皆聳,未敢言私,黽勉一肅,而每一逋召,若隕淵谷。且臣卽伏見亞銓疏本,謂與臣有世所共知之嫌,引以爲難進之端,僚席之間,旣以此爲說,臣之去就,尤無可論。玆敢冒入文字,仰瀆宸嚴。伏乞聖慈,亟命遞改臣職,以卒天地生成之澤,仍治臣前後逋慢之罪,以昭法紀,千萬顒祝。
鄭存謙疏曰,伏以專對順成,廟禮新定,邦慶無彊,縟儀載擧,臣民懽忭,匝域惟均。念臣之魯劣庸愚,豈可以擬議於參銓之任,而荷聖上簡拔之恩,前後忝竊,非止一再,絲毫未補,罪戾層積,中夜思惟,惶汗自逬。雖荷仁天之覆幬,不忍一物之終棄,而至若復叨匪據,此豈臣夢寐之攸及哉?恩除特降,嚴召踵臨,賀禮當前,回旋無路,章皇承牌,只爲參班,以伸區區蹈忭之忱,夤緣倖會,晏然仍冒,非計之所敢出。且臣與長席有衆所共知之世嫌,其在私義,有不可以同周旋於政席。玆敢冒控必遞之義,仰瀆崇高之聽。伏乞聖慈,亟賜鐫遞臣職,以靖私義,不勝幸甚。
魚錫齡疏曰,伏以使事順成,廟禮新定,聖孝克伸,縟儀載擧,臣民慶忭,曷有其極?仍念臣本以庸愚,出入臺省,人器不稱,無往非罪,向於合啓之時,言議拙訥,未蒙批旨,至有還給之命,至今追思,惶蹙無地。不意薄勘旋敍,新除遽降,僨誤之地,豈容再叨,而試役有命,邦慶無彊,區區私義,有不敢顧,冒沒出肅,黽勉供職,隨參大庭呼嵩之班,粗伸平日祝聖之願,而循省舊愆,惶恧冞深,臺端一步,自劃已素,則因仍蹲冒,斷無是理,而目下情私,又有萬萬悶迫者。臣之偏母,素患虛勞之症,當寒挾感,呻吟床笫,已累日矣。緣臣奔走職事,未遑療治,調將失宜,醫藥後時,一日二日,寒症彌留,元氣內鑠,病勢添劇,終日昏瞀,不省痛痒,而食飮全廢,轉側須人,臣方焦遑煎灼,左右扶護,有不忍須臾離也,敢控短章,仰瀆崇嚴。伏乞天地父母,察臣懇迫之私,亟賜鐫削,以便救護,仍治臣瀆擾之罪,以肅朝綱,千萬幸甚。
辛卯十月十七日卯時,上御資政殿東庭。禮房承旨,左副承旨同爲入侍時,右承旨任瑎,左副承旨沈頤之,記事官鄭澤孚·柳雲羽·李普天,以次進伏訖。上曰,只引儀待令。仍行四拜,入殿中奉審後,殿座階上。命頤之書御製,俯伏殿前。上曰,兵判·工判·禮曹參判入侍。賤臣承命出來,與兵曹判書趙曮,工曹判書金時默,禮曹參判李徽之,偕入進伏。上曰,禮曹先奏,可也。徽之曰,今此神位版奉詣江頭,祗迎動駕時,王世孫隨駕祗迎等節,依例磨鍊乎?上曰,依爲之。出擧條徽之曰,取考戊辰年慶基殿影幀陪來時日記,則大臣·禮官·承旨·史官各一員,以黑團領陪從,本道監司及地方官導駕,各其境上交替,依此例擧行乎?上曰,依例爲之,而承史至江頭落後。出擧條徽之曰,取考戊辰年慶基殿影幀陪來時日記,則儀仗前後部鼓吹,京則掌樂院,外則本道擧行,依此例擧行乎?上曰,儀仗除之,先後部鼓吹,依前爲之。出擧條徽之曰,今此神位版奉詣告由酌獻禮時,王世孫依例陪參乎?上曰,依爲之。出擧條徽之曰,今十九日肇慶廟神位版奉安神輦時,大祝當爲差出,而以酌獻禮時大祝,仍爲擧行,何如?上曰,依爲之。宮闈令,亦令前宮闈令擧行,可也。出擧條時默曰,今番肇慶廟位版奉安時凡節,一依戊辰年例擧行事,命下矣。取考戊辰年謄錄,則御粧船,以津船四隻連結,挾船亦以津船三十雙,分左右曳乼,當以此擧行,而曳船葛乼,亦以外方分定擧行,而今番則期日急迫,葛乼與船槍所入,以京司取用後,還下,何如?上曰,好矣。依此爲之。時默曰,祭器姑未及造成,而移奉後告由祭時祭器,難以推移,以今番所用戶曹所在祭器,下送取用,新祭器畢造後,下送換來,何如?上曰,依爲之。時默曰,銀匙貼·銀箸,亦爲下送乎?上曰,依爲之。出擧條上曰,儲慶宮有蓋有扇,況此廟乎?依此例,蓋扇今日殿中陳設,以此前後隨詣陳設肇慶廟。出傳敎曮曰,十九日江頭祗迎時軍兵,以內入直軍擧行乎?上曰,十九日江頭祗迎時,挾輦軍六十名,挾輿軍二十名,禁軍一百名,以內入直隨駕,前後廂軍一百名,以禁·御兩營外入直分半隨駕。世孫當牌內隨駕,前後牌軍安徐,其外內外入直軍留營留陳,一竝安徐,訓將只率新營標下軍都領隨駕。今日邦慶,其本,何?回駕時當拜於宣武祠,預爲知悉。出傳敎上曰,騎堂有闕,代口傳卽爲擧行。出榻敎上曰,再明日酌獻禮後,當以冕服隨詣江頭,回駕時,當翼善冠·袞龍袍,百官朝服·烏帽·黑團領,從上服,當於崇政殿庭,乘輦鼓吹,乘輦時進作,於予亦復饍後,而動駕時陳而不作,回駕時進作事,分付該院。嗚呼,此亦追遠之意,旣已追遠,何忘先祖聖德?今番凡諸等事,切勿動民,皆而儲置米擧行事,分付三道。出傳敎上曰,再明日動駕時,初嚴,置之,只告動駕單子擧行。出榻敎上曰,動駕再明,承旨宜備員,承旨尹東晳同敦寧除授,參判具庠爲都承旨,竝牌招察任,三院副提調例兼。出傳敎上曰,注書出去,持入再明日祭報府。賤臣承命出來還奏曰,姑未差出云矣。上曰,再明莫重酌獻禮,諸執事寥寥塡差,其涉寒心,當該行公銓堂遞差,其代沈履之爲參議,牌招察任。出傳敎命退去,諸臣以次退出。
辛卯十月十七日巳時,上御集慶堂。藥房入診,晝講,大臣·備堂引見入侍時,都提調韓翼謩,提調韓光會,右承旨任瑎,記事官鄭澤孚·柳雲羽·李普天,醫官方泰輿·鄭允協·鄭允說·金孝儉·李以材,特進官趙曮,同知事李徽之,參贊官沈頤之,侍讀官金基大,檢討官李得臣,領議政金致仁,右議政金尙喆,行司直李昌壽,戶曹判書趙雲逵,行司直蔡濟恭,行工曹判書金時默,刑曹判書沈鏽,行副司直具善復,漢城判尹李景祜,行副司直李章吾·李溵,漢城右尹張志恒,江華留守兪彦民,行大司諫嚴璹,執義李鎭恒,事變假注書李東夔,以次進伏訖。翼謩曰,早朝勞動之餘,聖候,何如?上曰,一樣矣。仍親誦立敎首大文,止子夏曰賢賢易色大文訖。基大讀奏子思子大文,止孟子曰人之有道也大文。得臣讀奏舜命契曰百姓不親大文。基大曰,愼終追遠,民德歸厚,此言切實矣。上曰,是矣。得臣曰,常懷翼翼之心,則無所處而不當也。上曰,然矣。命小退,諸臣以次退出。小頃復命入侍,諸臣以次進伏。致仁·翼謩·尙喆,以次奏曰,以聖上追遠之誠,大事順成,臣民慶忭之忱,曷有其極?上曰,豈以予之誠致此耶?莫非陟降陰騭之致也。都承旨具庠入侍進伏,瑎先退。上曰,今者兩事,卽是三百年後,一則再慶,一則初慶。嗚呼,予衰,豈逢于此?回來憧憧,深切懍惕,中官無形,漠然不知回,此乃聞,不然,下敎中豈有幾復膳之敎?當該中官朴良楷,大赦已施,只令內府永爲墨名,勿廁內豎。是誰是誰?卽予卽予。何則?千有餘年奉殿,一朔猶速,其況三日。以予之心,其雖擇日,心猶憧憧,是果是果。後孫雖若此,陟降宜眷戀,豈云玉成?此誠戀予心若此,則何云前定?自今日加減膳五日,奉安日子,以復膳後二十二日定行。予亦自今日宿於德游堂小室,奉詣江頭後,當回此堂。庭試退定於二十五日。出傳敎上曰,題主所寫筆法,何如?致仁·翼謩·尙喆以次奏曰,果然善寫矣。上笑曰,左相亦諂矣。豈有善寫之理?祖寫孫摹,萬古罕矣。致仁曰,集慶堂亦非正殿,何必御德游堂乎?上曰,雖非正殿,乃常處也,心有所不安故也。庠曰,雲臺之報,臣等未之聞也。上曰,承旨亦一偏矣,注書持此傳敎分付。庠·頤之,以次奏曰,減膳五日,已過矣。此下敎雖下,政院亦當徼還,臣等旣已入侍,伏望改下矣。致仁·翼謩·尙喆曰,其在仰體之道,不必如是過中,伏願還納也。上曰,今番事,於予滿足矣,不如此則豈有知足也?翼謩固請進湯劑。上曰,陟降必使予服湯,湯劑入之也。仍進湯劑,上進御。翼謩請診候。上曰,其止之。翼謩曰,中宮殿湯劑,何以爲之乎?上曰,中宮殿進御太和湯限十貼,五貼式日次製入。出榻敎致仁曰,交易咨文,旣已出來,回咨依例撰出,使之順付於今番使行,何如?上曰,依爲之。出擧條致仁曰,今番使行,兼二謝恩,一則使事準請謝恩,而當有方物,一則方物移準謝恩,而例無方物矣。以此分付該曹,皇后方物,自今停止事,一體分付,何如?上曰,依爲之。出擧條致仁曰,神輦奉往時,宿所站·晝停所,皆當有形止狀聞矣,臣與禮堂·道臣,聯名狀啓乎?上曰,聯名爲之,可也。出擧條致仁曰,今番神輦奉往時,宿所·晝停所鋪陳揮帳等屬,自外邑待令,則殊欠精潔,仰帳·揮帳·地衣·面單席,令戶曹磨鍊新備,出付畿營,使之次次整待於前路各站,何如?上曰,依爲之。出擧條雲逵曰,神輦奉安時,輦陪軍,當以衛軍定送,而服色以紅衣爲之乎?上曰,輦陪軍以衛軍定送,服色以紅衣爲之。雲逵曰,神輦內補空所入,一經稟定後,可以擧行矣。上曰,內用綿紬,外用木綿,則好耶?致仁曰,聞戶判之言,櫝內補以雪綿,櫝外用以綿紬片衣,又其外則以綿紬裹精潔去核,次次補空爲計云,此尤似好矣。上曰,依爲之。出擧條雲逵曰,床卓等物,盡爲下送乎?上曰,依爲之。雲逵曰,所載馬則以各邑刷馬,交替下送乎?上曰,依爲之。出擧條曮曰,今此神位版奉詣肇慶廟時,挾輦軍前後射隊軍,當依戊辰年例,而取考謄錄,則挾輦軍四十名,射隊軍四哨,京畿·忠淸·全羅三道營將率領,本道軍地境待候,次次替代事,下標信分付各道監·兵使處,到江頭後,以訓局軍兵如數替代矣,今番則何以爲之乎?上曰,依爲之。標信當下,以二哨擧行,可也。曮曰,日子迫急,全羅兵使處,勢未及知委,只令道臣擧行,何如?上曰,依爲之。出擧條上曰,陪箋差員待令。出榻敎德源府使金趾祥,价川郡守李尙直,載寧郡守李瀚,瑞山郡守朴道仁,陜川郡守金相龜,金溝縣令洪獻猷,以次進伏訖。上曰,諸邑年事,何如?以次奏曰,皆豐年矣。誦七事後,諸守令先退。上曰,藥房提調,持湯劑更爲入侍。出榻敎光會持湯劑入侍,翼謩進湯劑,上進御。翼謩曰,今番歲抄中,獨徐有元·金載祿二人見漏,似宜有分揀之道,敢達。上曰,一體蕩滌,可也。出擧條上曰,吏兵曹歲抄中點下者捧傳旨。出榻敎璹曰,請還寢鍾城府爲奴罪人天大酌處之命,依律處斷。上曰,勿煩。措辭見上請崔百男邊遠定配。上曰,勿煩。措辭見上請大靜縣爲奴罪人仲義依律處斷。上曰,勿煩。措辭見上請黑山島爲奴罪人五得依律處斷。上曰,勿煩。措辭見上一行刀削璹所懷,臣於入侍之後,伏聞傳敎,始知夜間有雷異,而十行絲綸,辭旨懇惻,旣下五日減膳之命,繼有自今日德游堂齋宿之敎,此亦避正殿之盛意也。恐懼修省之德,孰不欽仰,而第念減膳避殿,外也文也,一念對越,與天合德,以實心行實政,克盡消弭之策,寔在殿下方寸之微,此則內也實也。古人云,應天以實不以文,伏願留念聖意,無使今日之敎,歸於一時應文之具則幸矣。上曰,予雖否德,豈可文具?年旣益衰,實心實政,非予望也。雖然所奏切實,可不猛省焉?璹曰,今番邦慶,跛躄皆聳,在遠諸臣,莫不來參賀,而掌令李海鎭,除拜雖屬耳,催促則久矣。身在千里嶺外,雖莫知疾病事故之如何,而名在從班,竟不及來,事體未安,請掌令李海鎭罷職。上曰,依啓。出擧條鎭恒曰,請還寢東呂·址淳等還配之命,更令王府,嚴鞫得情。上曰,勿煩。措辭見上請還寢定配罪人金柱泰減等之命。上曰,其勿復煩。措辭見上請巨濟府充軍罪人吳益祥依律處斷。上曰,勿煩。措辭見上請黑山島爲奴罪人五得依律處斷。上曰,勿煩。措辭見上一行刀削鎭恒曰,臣有所懷,敢達矣。夜來雷異,臣固未之聞,而入闕中,聞靑臺之報到政院云,上天之警告,未知的在何事,而古人云,天道不外乎誠實,故人事誠實於下,則災異自消於上。我聖上遇災懍惕,反身修省之道,靡不用極,臣實欽歎,復何仰陳,而區區憂愛之忱,伏願益勉大聖人與天同道,而以懋誠實三字,勅勵群工焉。上曰,今者致異,實由否德,冞切懍惕。勉戒切實,可不猛省焉?出擧條璹·鎭恒·致仁·翼謩·尙喆·光會·曮·徽之·昌壽·雲逵·濟恭·時默·鏽·善復·景祜·章吾·溵·志恒·彦民·基大·得臣先退。命頤之讀奏諸道狀聞訖。上曰,稅大同裝載申飭,何等嚴也,而今將氷澌,而若是晩到,其涉駭然。南陽·咸平守令當下敎,而今當大赦,十分參酌,當該座首,令道臣從重決棍,以飭其慢。出傳敎命讀奏沈履之牌不進罷職傳旨訖。命書傳敎曰,其所撕捱,其太過,只推,待明朝牌招察任。命退去,諸臣以次退出。夜已二更矣。
上在慶熙宮。停常參·經筵。
藥房都提調韓翼謩,提調韓光會,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣。待敎入侍。
中宮殿·惠嬪宮,藥房口傳問安。答曰,知道。
傳于沈頤之曰,俄者入侍,承旨入侍。
傳于尹坊曰,坐直承旨入侍。
傳于徐有隣曰,左副承旨,內局同爲入侍。
傳于任瑎曰,內局入侍,入侍人同入。
以寶劍望筒傳于徐有隣曰,頃日侍衛仍爲之事下敎,則何如是多事擬入耶?置之。
備忘記,續光國誌慶錄印本時,校正官校理趙昌逵加資,監印校書館官員鄭忠彦守令待窠,卽爲懸註調用,御製書寫寫字官令本衙門高品付料,已陞資人,熟馬一匹賜給,其餘算員以下員役·工匠等,令該曹米布題給。
吏曹口傳政事,尹得養爲兵曹參判,金致讓爲參議,李宅鎭爲司僕寺正。
注書閔鼎烈病,代金致信爲假注書。
咸鏡監司狀啓,文川郡郡內社邑下里居金突山等渰死,爲虎囕死事。
傳于尹坊曰,令本道恤典擧行。
沈頤之,以禁衛營·一二巡廳·左右捕廳言啓曰,因傳敎,去夜夜禁勿禁之意,敢啓。傳曰,知道。
掌令崔疏曰,伏以,使事順成,廟禮克享,三呼之儀誕擧,八域之歡惟均。仍念臣向叨臺職,醜拙畢露,自速罪戾,惶恧冞切,區區情勢,實無抗顔臺端之望,而除命適在於入城之日,冒膺祗出於伸分之計,因仍蹲據,大關廉防,豈敢以言官自居哉?伏乞聖明,特許鐫削焉。臣旣乞免,不宜進言,而目下雲臺之警告,至勤宵旰之聖心,十行絲綸,丁寧懇惻,愚衷自激,不能終默。噫,古之人臣,陳戒於其君者,不過曰紀綱之不振也,爵賞之太濫也,喜怒之失平也,刑辟之過中也,政令之頻復也,擧措之嚴急也。凡此數事,皆足爲致災之端,惟我聖明博觀往跡,明知治體,臨御五紀,賁飭太平,夫豈有數者之慮,而以愚臣憂治危明之意,敢此援古而證之。方當修省之日,凝思穆淸之中,默察於方寸之際,反省於事爲之間,苟或有一事一令之髣髴於斯者,惕然而悟,飜然而改,則感應之機,只在轉移之間,臣不敢旁演曲引,以犯傅會之譏,惟聖明澄省焉。臣無任云云。答曰,省疏具悉。頃者懍惕尙未已,又聞靑臺之報,其誰是也?一則緣予衰暮,一則戒予玉成,悚然懍然,尤倍於前。愛君規勉,予深嘉之,可不猛惕而自勉?爾其勿辭,從速察職。
正言安鼎大疏曰,伏以使事順成,廟禮旣定,邦慶荐疊,縟儀斯擧,臣民歡忭,曷有其極?仍竊伏念,如臣愚鹵,百不猶人,微官庶職,尙懼不稱,言責重任,非所可論,前歲之副急一肅,祗欲粗伸分義,而醜拙畢露,自速罪戾,至今追思,惶汗浹身,旋蒙恩敍,荐承除命,以感以愧,益無所措。臣之不當於是任,非但臣所自知,則哲之明,亦已俯燭,臣雖欲冒沒承膺,其於辱朝廷而羞臺閣,何哉?且向來憲啓之論斥銓長,以臣之遽擬臺望,添一罪案。其時銓長,雖已疏辨,此尤臣難冒之一端。臺閣一步,便成鐵限,而賀班陪祭,所重有在,區區情勢,有不敢言,淟涊出肅,自顧慙恧,因仍蹲冒,斷無是理。伏乞聖慈,亟遞臣職,仍令選部,勿復撿擬,以安私分,以重公器,千萬幸甚。臣方自劾之不暇,不宜贅及他說,而於目下事有不容泯默者,敢此附陳,惟聖明裁察焉。風憲之長,地望自別,惟允之職,責任甚重,決非人人所可冒當也,明矣。韓必壽之諂鄙,柳脩·金光國·羅忠佐·姜始顯之卑微無稱者,俱宜拔望也。三軍司命,關係莫重,而李章吾之淺薄輕佻,久典兵柄,政令顚倒,擧措駭妄,武士解體,一軍嗷嗷,已不可一日委任,而且其貪侈成習,第宅踰制,廣占閭家,冒法撤毁,其放恣無忌,此可見矣。臣謂訓鍊大將李章吾,亟施譴削之典,斷不可已也。臣無任云云。答曰,省疏具悉。寥寥之中,其猶錚錚,予庸尙矣。韓必壽諂鄙之目,非爲此人者,柳脩卑微之目,金光國,知其人,羅忠佐亦知,而頃者特授,意亦在焉。姜始顯,其於論人,其若爾焉,孰能辭其目?拔望之目,予則曰過矣。噫,此等世界,論其五人者,爲剛乎,軟乎?彼訓將,與共休戚之臣,于今近六,比諸年少,予常稱焉,今者彈駁,一何至此?其涉過矣。爾其勿辭察職。
辛卯十月十八日辰時,上御資政殿殿陛。坐直承旨入侍時,右副承旨徐有隣,事變假注書李東夔,記事官柳雲羽·李普天,以次進伏訖。上命注書出去,左副承旨入侍。左副承旨沈頤之進伏。上曰,兩參奉待令乎?頤之曰,方催促待令矣。上命注書出去,更爲催促入來。賤臣承命出,率參奉兪漢章進前。上曰,汝兪泓之幾代孫耶?對曰,七代孫矣。上曰,年幾許?對曰,五十矣。上曰,兪漢謹之同行耶?對曰,然矣。上曰,容貌非窮生矣。有隣曰,容貌頗好矣。上曰,一參奉趙懋,開國功臣之宗孫乎?漢章對曰,然矣。上命注書出去,趙懋催促入來。賤臣承命出,催後復命。上曰,趙懋入來乎?對曰,姑未入來矣。上曰,不知住在處而然矣。上問昨日新造靑蓋與衛扇,誰爲陪入於廟內耶?頤之曰,中官爲之矣。上命注書,持入肇慶廟祭文。賤臣承命出,持入祭文。上命頤之讀奏訖。上命注書,持入酌獻禮祭報府。賤臣承命出,持入祭報府。上命頤之讀奏訖。上呼寫殿階記懷四字二十句。上曰,二十二日酌獻禮時,當自內詣此,承史待令,咸和門繖扇侍衛,列立於資政殿門,而予則隨神輿詣月臺,乘輦時鼓吹,臺下陳作。予則仍冕服,崇政門外乘轎,到興化門當爲乘輦,隨神輿詣江郊,神輦小住,待百官到乘船時,當爲祗迎,而仍瞻望渡涉畢,詣小次,以翼善冠·袞龍袍回駕。百官亦以黑團領,前後鼓吹,隨駕時陳而不作,回駕時陳作事,一體分付。此雖酌獻禮,豈敢循便?詣版位當盥洗,令儀曹依此書入,輦禮以下,於資政門外,先盥洗以入。出傳敎上命注書,入直忠義衛入侍。賤臣承命出,率入忠衛二人進伏。上問職姓名,一則奏以前直長臣趙廷諤,一則奏以忠義衛臣裵敬郁。上問何朝功臣子孫乎?廷諤曰,臣則仁祖朝振武功臣豐城君趙時俊嫡長孫矣。敬郁曰,臣則世祖朝敵愾功臣裵孟達嫡長孫矣。上曰,今番新除肇慶廟參奉,亦功臣子孫也,直所他無可合處,與爾等同爲直宿於忠義廳爲宜。故如是下敎矣。廷諤對曰,肇慶廟參奉趙懋,曾已許參於本廳,而姓名入於先生案矣。上曰,爾廳亦有許參乎?對曰,有矣。上曰,然則尤好矣。上曰,爾祖,功臣士夫乎?廷諤對曰,士夫矣。上曰,爾緣何爲直長乎?對曰,前以別恩典,除昌陵參奉,相換慶基殿參奉階梯,爲直長矣。上曰,是矣。爾曾爲慶基殿參奉,殿內有位版權奉處乎?對曰,有別殿矣。上曰,精灑乎?對曰,極精灑而如永禧殿矣。上曰,好矣。上曰,裵敬郁,士夫乎?對曰,士夫矣。上曰,肇慶廟參奉修省記,入直於崇政殿西月廊,忠義入直處事,分付。出傳敎上曰,禮堂·內局同爲入侍。出榻敎諸臣以次退出。
辛卯十月十八日辰時,上御資政殿。左副承旨·右副承旨同爲入侍時,左副承旨沈頤之,右副承旨徐有隣,記事官鄭澤孚·柳雲羽·李普天,以次進伏訖。上命頤之,讀奏御製,命書祭文。上曰,司空,新羅何時耶?頤之曰,臣亦未得記識也。上曰,左副與同副,幾寸耶?頤之曰,六寸也。上曰,同入番,貴矣。上曰,靜而思之,自資政殿至崇政月臺,宜奉小輿,其餘宿所處,本廟亦用神輿,儀註依此書入,參奉兩人一體陪後,而奉安後,其一人,依慶基殿例守直,太廟守僕二十人,只江頭隨駕,其中二人,仍隨全州事,分付。出傳敎上曰,注書出去,肇慶廟參奉入侍。賤臣承命出來,與參奉趙懋偕入進伏。上曰,汝於開國功臣,幾代孫耶?懋曰,十三代孫也。上曰,汝有承傳云,以何事有承傳耶?懋曰,庚辰年承傳矣。上曰,昨日往何處而不來耶?懋曰,臣之住着不一,故不得已出去下處也。上曰,事勢然矣。懋先退。上曰,官案以肇慶廟,首書於慶基殿上,可也。有隣曰,此後則依下敎書之,宜矣。上曰,曾以改官案之意分付矣。上曰,禮堂及騎判,內局入侍,同爲入侍。出榻敎命退去,諸臣以次退出。
辛卯十月十八日未時,上御集慶堂。藥房入診,兵判·禮堂·左副承旨同爲入侍時,都提調韓翼謩,提調韓光會,副提調具庠,記事官鄭澤孚·呂萬永·李普天,醫官方泰輿·鄭允協·鄭允說·李以材·金孝儉,兵曹判書趙曮,禮曹參判李徽之,左副承旨沈頤之,以次進伏訖。上曰,左副入來乎?庠曰,入侍矣。上曰,以奉殿五日書之乎?頤之曰,初則以奉殿三日書之矣,改以五日矣。字之大小,以衛夫人體字樣寫之乎?上曰,然矣。頤之先退。翼謩曰,齋宿之餘,聖候,何如?上曰,一樣矣。寢睡之節,何如?上曰,寢睡則善矣。姑未奉安,心常不安矣。翼謩曰,聖心每日洞洞屬屬,故如是矣。仍進湯劑,上進御。翼謩請診候。上曰,奉安前其止之。今番此禮,無過不及之弊耶?庠曰,實無過不及之患也。上曰,船路,何以爲之乎?爲船槍乎?徽之曰,有船槍矣。上曰,路程記,書來乎?曮曰,止江郊書之矣。徽之曰,大臣曾已陳達,以路程記除之意也。上曰,神輦陪於列邑客舍時,撥輦樞,則無難容門之患耶?諸意,何如?翼謩·曮·徽之·庠,以次奏曰,無慮,而但果川客舍門,則神輦不得入矣。上曰,神輦未行之前,預爲分付,廣其門,可也。翼謩·曮·徽之曰,預爲指揮,則好矣。上曰,丁丑·庚子兩年例,皆如此矣。徽之曰,神輦陪行時,宮闈令陪去乎?上曰,宮闈令一人隨往,而安正宅可以去矣。上曰,今番告動駕祭大祝·宮闈令,以奉安祭時大祝·宮闈令仍用,此隨駕承旨·承傳色也。出傳敎上曰,兵曹堂郞隨去乎?曮曰,戊辰年則兵曹堂郞隨去,而摠府郞廳則不爲隨去矣。上曰,兵曹·摠府堂郞,各一員隨去,可也。出傳敎庠曰,史官隨去乎?上曰,史官則無記事之事,不緊矣。徽之曰,科日,以何日定行乎?上曰,二十八日,何如?徽之曰,其日則順康園齋戒日也。上曰,庭試二十七日,封裹十一月初一日退行。出榻敎上曰,科日漸退,遐方擧子,悶矣。庠曰,注書二員則隨駕,一員則守宮,奉安時注書,何以爲之乎?上曰,史官一人,奉安時止江頭,回駕時侍衛,可也。頤之入侍奏曰,井間則奉安香室,而字樣則大於衛夫人體也。上曰,順悌君名字,無必改之義也,若改之則無限矣。若此則尹淳名字,亦改之耶?庠曰,尹淳則音異字異也。上曰,然矣。穆祖,何官乎?翼謩曰,大將軍也。上曰,侍中有之乎?頤之曰,第二世則侍中,第三世則僕射,第四世則阿干,第五世則司徒,第六世則始仕高麗,十五世則大將軍,十六世則內侍執奏也。上曰,工·戶判入侍。出榻敎曮先退,賤臣承命出來,與工曹判書金時默,戶曹判書趙雲逵,偕入進伏。雲逵曰,位板櫝,漆五番矣。上曰,何如?雲逵曰,光彩猶未洽好,然則加漆乎?上曰,觀其漆光而爲之,可也。祭物設於藝文館乎?雲逵曰,然矣。時默曰,補空,以何用之乎?上曰,內補空則以綿子爲之,輦則以王后輦用之也。時默曰,位板造成後,皆消火乎?上曰,消火於承文院後,可也。上曰,詣臺臺臣入侍。出榻敎賤臣承命出來,與持平盧瑞國偕入進伏。瑞國曰,請還寢東呂·址淳等還配之命,更令王府,嚴鞫得情。上曰,勿煩。措辭見上請還寢定配罪人金柱泰減等之命。上曰,其勿復煩。措辭見上請黑山島爲奴罪人五得依律處斷。上曰,勿煩。措辭見上請巨濟府充軍罪人吳益祥依律處斷。上曰,卽諭,況當大赦,其勿更煩。措辭見上(一行刀削瑞國先退。上曰,藥房提調持湯劑,更爲入侍。出榻敎翼謩再進湯劑,上進御。命庠讀奏安鼎大上疏訖。命書疏批。上曰,金光國地處,何如?翼謩曰,兩班矣。上曰,誰之族耶?翼謩曰,臣亦不知其誰族也。上曰,柳脩卑微之目,太過矣。貶其人則可矣。而卑微則不齊矣,韓必壽之諂鄙,亦過矣。翼謩曰,羅忠佐卽己卯名賢子孫也。上曰,卿則勿言,又以替當分疏,得談矣。訓將,年幾何?翼謩曰,五十九矣。上曰,多於禁將矣。訓將今則入伏矣。曾聞往關西時,一時決掍多人云矣。翼謩曰,一時決棍三百矣。庠曰,習於馳馬,兼習於武藝矣。上曰,然耶?命書崔疏批訖。庠曰,吏曹參議沈履之,今又違牌矣。上曰,何爲如是耶?翼謩曰,有情勢矣。上曰,有何情勢耶?翼謩曰,見辱於金會元矣。上曰,于今銓曹事,可謂寒心。判書所執,予則曰是矣,於處義,其亦得矣,亞堂於此於彼,本事過矣,處分何異?參議則茫然未覺,頃者金會元事,殊萬萬異常,而當之者若此,予何强迫?一倂解見任。李溵吏曹判書除授,閔百興參判除授,金相翊參議除授,卽爲牌招察任,開陽門仍留,以待政官承牌。出傳敎翼謩先退。上曰,宣武祠歷臨時,前後廂軍兵及駕前駕後,路上留住。出榻敎命庠讀奏諸道狀聞訖。上曰,噫,雖値此時,爲民之心,何嘗少弛?今聞湖南道臣狀聞,昔則皆二萬結,而今請九千結,道臣之心,可見。憶,昔皇朝,不問有司之臣,且況今年乎?噫,予雖衰矣,豈惜數千結,不副豐沛道民乎?其令備局特爲許給,以示予爲民懃懇之意,其令四民,咸頌國初之恩。嗚呼,今雖不能隨輿全州,此狀此時適到,亦何循常例?特爲下敎。望湖南灑涕,嗟哉,道臣分俵之際,飭五十三邑而公平,莫替此意事,一體下諭。出傳敎命退去,諸臣以次退出。夜已二更二點矣。
上在慶熙宮。停常參·經筵。
初昏至夜一更,灑雨或下雨,雷動電光。二更,電光,灑雨或下雨,測雨器水深一分,月入東井星。
藥房都提調韓翼謩,提調韓光會,副提調具庠啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。其於今日,追慕萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于尹坊曰,昨日坐直承旨入侍。
具庠啓曰,同副承旨沈觀之,今日不爲仕進,卽爲牌招,何如?傳曰,允。
傳于沈頤之曰,左副承旨更爲入侍。
傳于任瑎曰,禮堂,內局入侍時,同爲入侍。
又傳于任瑎曰,內局入侍,都監堂上·左副承旨同爲入侍。
徐有隣啓曰,假注書金致信,時無職名,令該曹依例付軍職,冠帶常仕,何如?傳曰,允。
吏曹口傳政事,郭鎭純爲奉常寺正。
傳于沈頤之曰,今下弓矢,天摩僉使朴泰儀處,給送。
任瑎,以吏曹言啓曰,今此親臨酌獻時典祀官,例以奉常寺正塡差,而正有闕之代,口傳備擬以入之意,敢啓。傳曰,知道。
沈頤之,以兵曹言啓曰,卽接內氷庫牒報,則本庫修理,今已畢役云。曜金門依前還閉,守門將亦爲撤直之意,敢啓。傳曰,知道。
沈頤之,以兵曹言啓曰,今十月二十日文臣朔試射日,而減膳相値,不得爲之之意,敢啓。傳曰,知道。
沈頤之,以禁衛營言啓曰,本營分授南山九嶷峯下體城崩頹,今已畢築,把守軍兵等撤罷之意,敢啓。傳曰,知道。
沈頤之,以禁衛營,一二巡廳·左右捕廳言啓曰,去夜犯夜人,無所捉,敢啓。傳曰,知道。
辛卯十月十九日卯時,上御資政殿。左副承旨入侍時,左副承旨沈頤之,右副承旨徐有隣,戶曹判書趙雲逵,工曹判書金時默,假注書金致信,記事官呂萬永·李普天,進伏訖。上具翼善冠·袞龍袍,步詣資政殿,祗謁肇慶廟位版,行拜禮後,上親寫肇慶廟位版櫝前面前字,命王世孫補劃。下詢承旨曰,字樣,何如?頤之對曰,極好矣。命書傳敎曰,都監堂上入侍。出榻敎又命書傳敎曰,今已畢役,匠手令該曹米布題給。出榻敎上還內,諸臣退出。
辛卯十月十九日未時,上御集慶堂。藥房入診,都監堂上·左副承旨同爲入侍時,都提調韓翼謩,提調韓光會,副提調具庠,戶曹判書趙雲逵,工曹判書金時默,禮曹參判李徽之,假注書金致信,記事官呂萬永·李普天,醫官方泰輿·鄭允協·鄭允說·徐命緯·丁志泰·李以材·金孝儉·許溫·李春敷,進伏訖。翼謩曰,夜來聖體,若何?上曰,一樣矣。翼謩曰,寢睡·水刺諸節,又若何?上曰,亦一樣矣。進湯劑後,翼謩請診候。上曰,置之。上曰,朝者主櫝前面,眼昏僅書,而使世孫補劃矣。翼謩曰,殿下書之,世孫補劃,極其貴矣。上曰,太康康矣。上曰,領相遠路,何以作行?翼謩曰,似可善往返矣。上曰,領相回來時給馬。出傳敎上曰,宣傳官一員馳詣江頭,結船與否,看審以來。榻前下敎上曰,今番行船時吹打,代以鼓吹,前導門吹,亦依此擧行,凡砲聲,其皆禁焉。出傳敎上曰,神輦動駕時,予當卽爲隨駕,世孫百官祗迎安徐,百官自興化門外乘馬隨駕事,分付。出傳敎上曰,今番三道道路修治時,切勿用民,諸置米會減,大臣·禮堂·承旨支供,中使與凡差備官·侍衛,依例自持飯。政院各司下人,內侍房下人,外方其若毫分作弊者,令道臣狀聞。今番邦慶莫重,雖貸軍律,令將臣沙場重棍,以此嚴飭,使三道昔年愛恤之民,只瞻羽旄,使莫知其弊。各官若有貽弊於民者,予有繡衣,當爲廉問,其犯禁,當禁錮終身,當該道臣亦重勘,以此令備局一體申飭。予已見外方饋遺,亦爲嚴飭,不遵者當施當律,以此一體分付。出傳敎上曰,沿路有弊甚悶。翼謩曰,大臣·禮堂外,有自持飯下敎,豈有民弊乎?上曰,畿甸放未放先到,而徒年俱無,仍者只二人,而一則其時判付,非特勤懇,今幾十五年,一則年少瓢片,旣已參酌,況踰十年乎?倂特爲減等,而以文案觀之,關西遠配者,非流三千里,則宜配他道,而詩不云乎?邦畿千里,惟民所止。曰以遠配,配於畿甸,其直乎,倒乎?欲爲處分,而今踰十餘年,今雖參酌,此後外方遠配,勿爲畿甸事,定式施行。出傳敎上曰,因審理使林鼎遠書啓,有下敎者,今聞道臣査聞,非特前後無異,主推官所疑,果若道臣更問條列,此正惟輕者也,特爲減律遠配事,令該曹分付嶺伯。出傳敎藥房提調持湯劑入侍事,下敎。出傳敎左議政韓翼謩所啓,咸平·南陽,以上納之遲滯,兩邑座首,有治罪之下敎,而南陽以畿邑,有春秋上納之規,此是秋上納,而異於節晩,宜有分揀之道。咸平難免節晩之責,此非稅大同,乃是軍作米,納於均廳者云,或有參酌之道耶?上曰,南陽分揀,可也。上曰,關東伯狀聞,書淸川君啓本,不書君號,是或前例耶?翼謩曰,然矣。翼謩曰,齋宿處所甚淺陋,下情悶然矣。上曰,聞外聲及鷄犬聲,猶勝於此矣。翼謩曰,再昨次對,無進定下敎,何以爲之乎?上曰,以進定施行,可也。詣臺臺臣入侍事,下敎出傳敎正言安鼎大所啓,臣之自來情勢,無望復玷於臺望,而賀班陪祭,所重有在,不敢言私,冒沒出肅,而自顧慙恧,敢陳自劾之章,及承聖批,非徒不賜允諭,以過矣爲敎,此莫非臣人微言輕,不能見孚於君臣之致,臣何敢晏然於臺次?昨日夜深,今始來避,所失尤大,請命遞臣職。上曰,臺臣之道,無退,可也,昨日條列,意有其氣,今何巽軟?果若此,其所陳本無立的而然乎?此等時世,心竊慨然,勿辭。具庠曰,一日再啓煩瀆,使之退待,何如?上曰,知道。持平盧瑞國所啓,請還寢東呂·址淳等還配之命。上曰,勿煩。又所啓,請還寢定配罪人金柱泰減等之命。上曰,勿煩。又所啓,請黑山島爲奴罪人五得依律處斷。上曰,勿煩。又所啓,請巨濟府充軍罪人吳益祥依律處斷。上曰,旣諭勿煩。一行刀削上還入大內,諸臣以次退出。
上在慶熙宮。停常參·經筵。
夜三更,流星出天中淡雲間,入坤方天際,狀如拳,尾長二三尺許,色白。五更,月暈。
藥房都提調韓翼謩,提調韓光會,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。德游若侍,氣何暇諭?待敎入侍。
中宮殿·惠嬪宮·藥房口傳問安。答曰,知道。
傳于任瑎曰,禮房承旨入侍。
又傳于曰,內局入侍時,禮堂同爲入侍。
又傳于曰,內局入侍。
又傳于曰,奉常正修省記,自今日熟設祭物。
傳于具庠曰,入直儒臣,持中庸·詩傳,同爲入侍。
以承傳色口傳下敎曰,造果廳官員以下禁草。
吏曹口傳政事,申應顯爲左通禮,金和中爲掌樂寺正。
備忘記,傳于任瑎曰,嗚呼,暮年千千萬萬料表,六日奉殿,日日拜殿,千有餘年,其若晨省,嗟哉,再明後,資政爲本殿。誠淺猶前人,此心何抑,此心何耐?興惟及此,臥枕涔涔。
以承傳色口傳下敎曰,今番參賀班,而頃者闕於大庭者,使之知入,然後當進建功矣。
京畿水使金範魯狀啓,田畓踏驗,初不善論啓,致煩更踏驗之命,惶恐待罪事。
傳于徐有隣曰,勿待罪事,回諭。
沈頤之,以兵曹言啓曰,內禁衛將金海柱老母,在於忠淸道瑞山地,宿病奄奄,在情理,不可不下往救護,呈狀乞遞,今姑改差,何如?傳曰,允。
沈頤之,以御營廳·一二巡廳·左右捕廳言啓曰,去夜犯夜人,無所捉,敢啓。傳曰,知道。
行副司直李章吾疏曰,伏以綿才弱植,猥叨重任,憒憒癏素,于今四載,早晩顚沛,固已自料,果然臺章峻發矣。論其聲罪,萬戮猶輕,而伏蒙聖明曲加涵貸,不惟不加之辜,乃復恩言鄭重,至喩以與共休戚,如臣渺末,何以得此於君父?瞻天九頓,不覺感淚之被面也。噫,臣卽一武夫也,侈習妄擧,容或有之,臣當有則愧服,無則加勉,而第其閭舍廣占之說,臣實未曉其何謂也。臣之所居,本非閭閻,臣之兄弟叔姪,與臣同閈而居者,亦皆非閭閻,則所謂冒法者,何也,踰制者,何也?惟一按覈,可以立辨其虛實,臣何敢更事覼縷,而臣之所自傷者,從前遭罹口舌,非止一再,彼爲言者,於臣身,豈有私惡而然也?一則此任,二則此任,此任未解之前,無非畏懼之日,而介胄賤品,每於去就之節,不敢自由,嚴命之下,輒撓所守,淟涊盤礴,以至於今,而人之爲言,愈往愈甚,雖以我聖上天地於臣,父母於臣,亦安得曲保其終始之恩也?顧今爲臣之計,惟在於早釋重擔,退守微分,毋至於再蹈危機而已。矧今動駕隔日,扈從無路,尤不容一日虛縻也。伏乞聖慈,察臣言之出於肝膈,憐臣情之極其悲苦,亟命鐫削臣職名,以謝人言,以靖私義,千萬幸甚。臣無任云云。答曰,省疏具悉。臺章過中,業已下敎,今覽卿章,事勢亦然。其他等目,其亦知過。將臣體重,其況此時?卿勿過辭,從速行公。
司諫李弘稷疏曰,伏以邦慶無疆,使事順成,廟禮新定,縟儀載擧,臣民蹈忭,曷有其極?仍念臣頃年所遭人言,實爲搢紳之羞恥,臺端一步,便成十重鐵限,復豈有一分冒進之望,而適値大禮當前,不敢偃處鄕廬,扶舁入城,亞諫新命,忽下此際,繼以召牌儼臨,監試事急,往役義重,不敢言私,章皇出肅,趨造呼嵩之列,獲遂瞻天之願,而因仍蹲冒,有若初無情勢者然,分義雖伸,愧恧冞切,徊徨踧踖,若無所容。臣有區區私懇,蓋臣之父母墳山,在於全羅道咸平地,而風水不利,計決移遷,山地未定,尙在淺土,私情崩迫,一日爲急,幸得一崗,涓日已迫,情理所急,他不暇顧,玆陳短章,徑尋鄕路。乞被鐫削之典,仍勘臣擅行之罪,以肅朝綱焉。臣方請急之不暇,不宜贅及他說,而事在目下,有不容泯默,玆敢附陳,惟聖明裁察焉。收藏之月,雷異連仍,仁愛之警告,何如是丁寧?大小諸臣,俱以修省之道,仰勉我殿下,臣不必架疊,而惟願殿下,以實心行實政,以爲消弭之道焉。向來都憲之無窠擬望,實是前所未聞之事,爲政官者,事當陳疏自引,以俟處分,而堂堂憲長之望,直請勿施,事體之壞損,無復餘地,臣謂當該政官,亟宜譴罷也。方岳之職,責任自別,而黃海監司洪良漢,沈湎聲色,全不事事,午衙申罷,吏罕見面,邑牒多滯,民訴全却,西來之人,莫不傳說,不宜一任其久據,以貽一路之弊,臣謂黃海監司洪良漢,罷職可也。李漢昌之行已悖妄,爲世所指,曾叨北閫,專事貪酷,軍籍戎政,一不修擧,賭利漁貨,惟是爲事,怨聲明起,北人之嗷嗷,至今未已。如此貪殘嗜利之人,不可復畀以制閫之任。臣謂黃海兵使李漢昌,宜施刊削之典也。柳鎭說之貪鄙驕妄,人皆嗤點,曹典湖邑,貪饕不法,濟倉米累百石,恣意而私用,富民錢千餘緡,無名而撗斂。如此剝民潤橐之類,不可重畀西關腴邑。臣謂宣川府使柳鎭說,亦宜譴罷也。臣無任云云。答曰,省疏具悉。今者仁愛之警告,豈特云否德?已下敎,方切懍惕。爾章雖謂初,雲觀之報又到,懍惕二字,其亦歇後語也。隨事規勉,予庸嘉之,雖衰,其宜猛省,而海伯事,予則曰稱其職,今聞爾章,風聞雖難盡信,午衙等說,果若爾聞,豈宣化之意?不無依據,瓜期不遠,不可相持,依施。李漢昌事,予知其人,豈乎至此?柳鎭說事,予莫知其人,風聞亦難信,坐席未暖,數遞可惜,爾須更察,果若此章,詣臺彈劾,其何不可?該銓官事,雖有未審,今者之請,臺體,予何謂過?亦依施,爾其勿辭焉。
辛卯十月二十日卯時,上御資政殿。禮房承旨入侍時,右承旨任瑎,假注書金致信,記事官呂萬永·李普天進伏訖。上具翼善冠·袞龍袍,步詣資政殿,祗謁肇慶廟位版,拜禮訖。俯伏良久,還入大內,諸臣退出。
辛卯十月二十日巳時,上御集慶堂。藥房入診,禮堂同爲入侍時,都提調韓翼謩,提調韓光會,副提調具庠,記事官鄭澤孚·呂萬永·李普天,醫官方泰輿·鄭允協·鄭允說·金孝儉·李以材,禮曹參判李徽之,以次進伏訖。翼謩曰,日氣猝寒,聖候,何如?上曰,一樣矣。寢睡·水刺之節,亦何如?上曰,一樣矣。仍進湯劑,上進御。翼謩請診候。上曰,其止之。翼謩曰,領相承候次,來待閤外矣。上曰,領相入侍。出榻敎賤臣承命出來,與領議政金致仁偕入進伏。上曰,作日日氣不好,故曲肱而臥矣。致仁曰,連日晨朝勞動之餘,聖候,何如?上曰,不知而似一樣矣。上曰,于今予心一倍于前,而觀其擧措,於予太康,冞切懍惕,減膳未復,且有雲館之報,豈待其報?昨日初昏後,曲肱而臥,不敢弛心,果有此報,是何是何?此高高仁愛,眷眷否德而然。莫重事當前,雖不敢復加減膳,何以表懍惕之意?頃減膳中,今日亦供御稟米,各以半而以下,令廚院·該司知悉。今番隨駕時雖隨輦,丁丑年亦有此例,回駕時予與世孫,當以駕轎,副駕轎安徐。雖不加減膳,亦何敢循常?吹螺一節,雖回駕時,勿稟事,分付。出傳敎徽之曰,兵曹節目中,有日傘·陽傘差備,何以爲之乎?上曰,其止之。出擧條致仁曰,三吹節次,何以爲之乎?上曰,有三吹節次,內吹螺差備二人,給馬其稟,以挾輦營將,代宣傳官爲之。雖守令,兼營將者,一體軍服事,分付。渡涉時左右船,以旗迎接,一依京軍門擧行事,分付。出傳敎致仁曰,日前聖敎,以臣等去來,宜無下直復命之節爲敎,而更思之,再明陪往時,自上隨詣江頭,雖無下直,可也。回還後則禮闕反面,恐涉未安矣。上曰,回還後則復命,可也。出擧條致仁曰,神輦陪往時,晝停所·宿所狀啓,臣與禮堂·道臣聯名封進事,日前有所稟定矣。取考戊辰謄錄,大臣·禮堂果聯名,而道臣則各爲之矣,今亦依戊辰例擧行,何如?徽之曰,事體似不得同狀啓矣。上曰,依爲之。出擧條徽之先退。上曰,詣臺臺臣入侍。出榻敎賤臣承命出來,與掌令崔偕入進伏。命庠讀奏李弘稷上疏,李章吾上疏訖。上曰,洪良漢非如此之人也,大臣之意,何如?致仁曰,臺疏體重,批答前仰達,如何矣?上曰,或恐有替當分疏之言耶?命書李弘稷疏,李章吾疏批。上曰,訓將別無引嫌之義也。致仁曰,通于臣,而有求遞之意,故臣亦以不如此之意言及矣。曰,請還寢東呂·址淳等還配之命,更令王府,嚴鞫得情。上曰,勿煩。措辭見上請還寢定配罪人金柱泰減等之命。上曰,其勿復煩。措辭見上請黑山島爲奴罪人五得依律處斷。上曰,勿煩。措辭見上請巨濟府充軍罪人吳益祥依律處斷。上曰,旣諭,勿煩。措辭見上一行刀削曰,臣有所懷,敢達矣。日昨辭疏之末,敢陳遇災修省之意,批旨隆摯,臣實感惶,而今此仁愛之警告,又若是諄復不已。天道玄遠,臣未知某事某事,爲占災致異之端,而雖以前後傳敎觀之,十行絲綸,丁寧懇惻,避殿減膳,靡不用極,敬畏修省之方,無加於此。諸臣亦以仰陳,臣不敢更有所達,而第於幽獨之中,方寸之際,反顧內省,以實心行實政,一切對越,終始無間,雖在日氣調和之時,恒若轟燁之聲,聞入於天聰,則轉災爲祥之機,亶在於是,是臣區區之望也。上曰,頃批旣諭,復何多諭,而下款句語,此予尋常若此者,豈待其勉?此正無則加勉者,而其於李弘稷今日雲館之報在於尋鄕之後,不及固然,旣曰所懷,只擧前遺,其今勸予若此,而其不聞而然乎?予則以復聞,益加猛惕矣。出擧條曰,臣之自來情勢,實無更冒臺端之望,而慶禮當前,他不暇顧,章皇出肅,冒沒登筵,適値仁天之間日垂警,前陳於辭本之末,今又以若是諄複不已之意,草草仰達矣。以擧前遺後爲敎,此莫非臣言辭拙訥之致,其何可一刻仍冒於臺次乎?請命遞斥臣職。上曰,臺臣雖詳,因衰誤答,勿辭,亦勿退待。出擧條先退。上曰,今番隨輦下全州時,步從者曾前騎馬,而無馬而回者,中官旣承下敎,待分付給馬。出傳敎上曰,今番庭試唱榜時,文科二十人,依例給馬,武科只甲乙科給馬事,預爲分付。出傳敎翼謩曰,內局唐材,常患不足,每令戶曹別貿。今番使行唐材價銀三百兩,令箕營入去,內醫處如數上下,使之貿來,戶曹別貿,則一切防塞,何如?上曰,依爲之。出擧條翼謩曰,輦輿炷香,內局書員爲之矣,神輦炷香,使誰爲之乎?上曰,書員一人送之,當給馬矣。出擧條上曰,藥房提調,持湯劑更爲入侍。出榻敎光會持湯劑入侍,翼謩再進湯劑,上進御。上曰,戊辰·己巳年藥房書員官員中,或有隨去者乎?注書知入。賤臣承命出來,詳考後還奏曰,詳考謄錄,則藥房無所去之事矣。命退去,諸臣以次退出。
上在慶熙宮。停常參·經筵。
藥房都提調韓翼謩,提調韓光會,副提調具庠啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。此心憧憧,氣何諭乎?再明日入侍。
中宮殿·惠嬪宮,藥房口傳問安。答曰,知道。
傳于沈觀之曰,禮房承旨入侍,禮堂亦爲來待。
傳于任瑎曰,左副承旨入侍。
又傳于曰,右承旨更爲入侍。
備忘記,又傳于曰,承旨有闕,代以趙昌逵爲承旨,牌招察任,房順房。
傳于尹坊曰,同副承旨牌招入直。
藥房口傳啓曰,臣等,以湯劑不可不進御之意,交口力陳於轎前,天聽邈然,誠不勝焦迫之至,卽今雪寒頗緊,動駕又在明曉,此時保護之節,尤不宜少忽,玆敢齊聲仰籲。伏乞卽許臣等持湯劑入侍,千万顒祝,惶恐敢啓。口傳再啓曰,臣等,纔陳口啓,不俟下批,輒此煩瀆,極知萬萬惶恐。雪寒如此,動駕在明,尙不進一貼湯劑,寧不焦悶?再昨進御湯劑時,下敎承聆以來,不覺感涕。今以移奉之隔夜,過用聖心,不御常進之湯劑,是豈視無形聽無聲之道乎?聖念及此,必當幡然命進,玆敢持奉湯劑,詣閤齊籲,卽許入侍,千萬顒望,惶恐敢啓。
以承傳色口傳下敎曰,欲飮則早飮,豈至今乎?今則此心憧憧,其止之。
以寶劍望筒傳于沈頤之曰,寶劍以之次爲之,不知祖先乎?此後此等付標,勿爲入之。
又傳于曰,明日開門寅初初刻,待標信開門。
又傳于曰,左副承旨入侍。
以守宮史官望筒,傳于任瑎曰,以首爲之。
任瑎,以吏曹言啓曰,今此肇慶廟神位版奉詣全州時,攝司僕寺正,前掌令李萬育塡差,而時無職名,令該曹口傳付軍職,何如?傳曰,允。
兵曹口傳政事,副司果李萬育。
沈頤之,以訓鍊都監·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
正言南絳老啓曰,正言安鼎大,以臣之自來情勢,無望復玷於臺望,而賀班陪祭,所重有在,不敢言私,冒沒出肅,而自顧慙恧,敢陳自劾之章。及承聖批,非徒不賜允兪,以過矣爲敎,此莫非臣人微言輕,不能見孚於君父之致,臣何敢晏然於臺次乎?引嫌而退,避辭巽軟,聖批旣諭,揆以臺體,不可仍在,請正言安鼎大遞差。答曰,依啓。又下敎曰,此則昨日當爲之,而今始來啓,當該臺臣遞差。今日豈可捧納乎?不知祖先之人,當該承旨,亦遞差。
吏曹判書李溵疏曰,伏以邦慶薦臻,聖孝彌光,縟儀載擧於大庭,鑾蹕穩旋於南郊,臣民懽忭,大小惟均。仍念臣跡旣齮齕,屢遭顚躓,顧玆僨誤之地,豈有復冒之望,而半夜除命,又出匪意,參班義重,顚倒趨膺。伊後政命,適在僚堂不備之時,繼以有飭敎,事會甚迫,推諉無路,雖不得不一時副急,登筵聽批,而反顧循省,愧汗沾背。且於政注之間,有大段做錯者,正言二窠,只出一員,經日之後,始乃覺得,驚悚之極,無地措躬。夫臺閣事體,與庶官自別,有闕則卽爲稟政,開政則不敢留窠,自是銓曹金石之典,而今緣臣昏謬,旣缺之臺窠,無端見留,此非尋常不察之比,實是前所未有之事,尙何敢諉之於喉院傳旨之未捧,更爲抗顔於政席之計哉?惟伏地惶慓,恭俟勘罪而已,連値淸齋,陳暴路阻,今始露章首實。伏乞聖明,亟命鐫臣之職,議臣之罪,以嚴政法,以安私心,不勝幸甚。臣無任云云。批旨出傳敎
辛卯十月二十一日卯時,上御資政殿。禮·兵房承旨,禮堂同爲入侍時,禮曹參判李徽之,右承旨任瑎,左副承旨沈頤之,假注書金致信,記事官呂萬永·李普天,進伏訖。上具翼善冠·袞龍袍,步詣資政殿,祗謁肇慶廟位版。行拜禮後,上曰,奉常正郭鎭純入侍。上曰,汝何不早待令乎?汝是予之師傅之孫耶?鎭純對曰,傍孫矣。上曰,雖予師傅之孫,道理太不可見顔私,使之汰去,卽速退出。上曰,奉常正,何日政爲之?頤之對曰,昨夜政爲之矣。上曰,然則不是異事矣。更命入侍。下敎曰,祭需,各別精潔備監,可也。命書傳敎曰,外方前後部鼓吹,勿遵敎坊,各十名待令,其飭俗制。出傳敎命書傳敎曰,明日神輦前後鼓吹,以予前後部鼓次前導,過涉後回來於予,安徐。出傳敎命書傳敎曰,靜而思之,宜遵昔年,明朝酌獻禮後,當於此,以遠遊冠·絳紗袍,隨輦陪承旨,亦具朝服,儀註付標安徐,只以此知悉。出傳敎上還內,諸臣退出。
辛卯十月二十一日辰時,上御資政殿。禮房承旨入侍時,右承旨任瑎,假注書金致信,記事官呂萬永·李普天,進伏訖。上曰,今番全州奉安後,本殿司其宜陞六,其代二人預爲受點,本殿司陞六後,其令交替,以癸亥切臣與保社功臣奉祀孫備擬事,分付銓曹。出傳敎上曰,今日午後,肇慶廟·慶基殿傳香祗迎。出榻敎諸臣以次退出。
辛卯十月二十一日午時,上詣崇政殿殿庭。肇慶廟香祗迎入侍,行都承旨具庠,左承旨尹坊,右承旨任瑎,左副承旨沈頤之,右副承旨徐有隣,同副承旨沈觀之,假注書金致信,記事官呂萬永·李普天,以次侍立訖。上具遠遊冠·絳紗袍,步出資政門,詣崇政殿殿庭,升板位,行香祗迎,仍坐殿中,飭諭諸臣。嗚呼,頃年辛亥,舊長陵,已諭諸臣,況今日乎?嗚呼,人豈無本,木豈無根,水豈無源?嗚呼,百餘年舊長陵,此心百倍,千餘年始祖,微忱萬倍。昔豫讓謂友曰,吾所以爲此者,將以愧天下後世之爲人臣而懷二心者,予則曰非。何則?自修當道,何求後世云?今若夙夜箴多一字,予亦謂此,其謂何?吾所以爲此,將以愧後世人忘其祖忘其本者也。予見多矣,予見熟矣,於世臣,合門乎,連戶乎?於小豎,思其先乎,憶其本乎?莫云今予過。此等人聞此言,自當面騂,小豎陋矣,何足道也?世臣搢紳名士,其心乖乎,否乎?慷慨亘中。仍坐呼寫。須看始祖與國初,一也,何心若此,何心若此?予不痛言,自可知也。其雖常時欺予,其於此殿敢欺?嗚呼,辛亥年,逐諸臣於班外,今日此心,何異於昔?嗚呼,大小臣工,將此諭自勉焉。歲同年同月同日書。出傳敎因詣藝文館設祭需所,命納祭物單子,奉常正未及書待令矣。上曰,凡事皆如此,無可言。渠若知渠之祭祖先之重,則豈如是耶?渠家祭,何以爲之乎?太非太非。命書傳敎曰,奉常正汰去,入直儒臣李得一爲奉常正。上曰,今日予爲典祀官,祖先祭物,親欲看撿。上曰,祭物用紅柹耶,用乾柹耶?奉常正李得一對曰,用紅柹矣。上曰,紅柹十月後則必多腐傷,從今以後,凡祭物,十月後則用乾柹,勿用紅柹,可也。上曰,畿營挾輦軍江頭待令,以旗迎接,亦令畿營擧行。出榻敎上還內,諸臣退出。
辛卯十月二十一日戌時,上御資政殿東月廊。左副承旨入侍時,左副承旨沈頤之,假注書金致信,記事官呂萬永·李普天,進伏訖。上命宣傳官一員入侍。出榻敎命書傳敎曰,孔子云,父母之所愛亦愛之,父母之所敬亦敬之。嗚呼,武安王萬古忠節,昔年御詩平生我愛壽亭公,卽所愛者揖禮,爲再拜卽所敬者,嗚呼,武安王忠義,萬古誰比?頃者詣淨業院時,其雖望見,猶入拜,況道過乎?明日回駕時,當拜南關王廟,前後廂道上留住事,分付。嗚呼,餘慕未盡,此亦追昔年之意也。又命書傳敎曰,旣奏殿中,明日同日乘船,到前船倉後,見動駕仍乘此船,當坐船而回,以此分付。動駕時乘船吹·擧艇吹·下艇吹,代以螺,回駕時代以囉叭事,分付宣傳官廳,回船時挾船偃幟安徐事,分付都監。諸臣退出。
上在慶熙宮。停常參·經筵。
夜一更二更,有霧氣。二更,雷光。
大殿·中宮殿·惠嬪宮,藥房口傳問安。答曰,知道。
任瑎,以禮曹言啓曰,今十月初九日所下傳敎中,有自今日減膳十日之敎,十七日傳敎中,又有自今日加減膳五日之敎矣。減膳之限,止於今日,自明日依例復舊封進之意,分付,何如?傳曰,允。
沈觀之,以義禁府言啓曰,明日擧動時,大駕各差備都事九員,神輦左右考喧都事二員,王世孫左右考喧都事二員,本府入直都事一員,合以十四員,當爲分差,而無以備數,假都事四員,卽令該曹差出,以爲分排之地,何如?傳曰,允。
沈頤之,以都監·一二巡廳·左右捕廳言啓曰,去夜無犯夜人被捉之意,敢啓。傳曰,知道。
大駕入幕次後,政院·藥房口傳問安。答曰,知道。
還宮後,政院·藥房口傳問安。答曰,知道。
傳于趙昌逵曰,心專在於果川,政院與朝廷,明日若爲問安,則當不進建功矣。
辛卯十月二十二日卯時,上御資政殿。酌獻禮入侍時,行都承旨具庠,左承旨尹坊,右承旨任瑎,左副承旨沈頤之,右副承旨沈觀之,同副承旨趙昌逵,假注書金致信,記事官呂萬永·李普天,以次侍立訖。上具遠遊冠·絳紗袍,行酌獻禮。禮畢後,親奉位板,奉安彩轝,陪出崇政殿殿庭,復奉安于神輦。因爲隨後,自崇政門外乘轎,到西氷庫津頭,奉神輦于龍舟,上亦陪後登船。命書傳敎曰,神輦渡涉時,儀文宜備,偃旗吹打,自畿營擧行。又命書傳敎曰,龍虎將記過,先設帳幕,軍門竝記過。出駕敎又命書傳敎曰,今日渡涉時,訓將·龍虎將領標下軍,左右挾船,堂上侍衛,挾輦軍乘船,百官堂下侍衛及百官軍兵,竝勿渡涉。出駕敎又命書傳敎曰,百官軍兵留住江頭。出駕敎渡江後,神輦離發,上下船於沙場,俯伏拜辭,良久,旋乘龍舟,還爲渡涉,乘駕轎回還。命書傳敎曰,禮堂從重推考,侍臣刊版。出駕敎命書傳敎曰,今到關王廟,再明日致祭,東廟獻官李柱國,南廟獻官李昌運爲之,祭文當製下矣。命書傳敎曰,承旨與都監堂上入侍于南關王廟。命書傳敎曰,通禮汰去。出駕敎命書傳敎曰,二十八日三明日皆祗迎,以此分付儀曹,儀註安徐,只入正時,禮房依例知悉。命書傳敎曰,前奉常正付軍銜,通禮及龍虎將記過,分揀。出駕敎命書傳敎曰,今日此擧,古豈有哉?神輦前後部鼓吹,令戶曹賞給,內吹令兵曹賞給,京畿監營吹打,亦令本營施賞,而道傍觀光,以予視能見,況郊外動駕?自有前例,回駕時自西氷庫至崇禮門捧上言事,分付該府。命書傳敎曰,神輦侍衛守僕十八人,令該曹米布賞給。命書傳敎曰,神輦侍衛挾輦軍,明日中日廳,摠府·兵曹,眼同試放,書啓。命書傳敎曰,禮堂及承旨·騎曹·摠府侍衛回來時,依例給馬。命書傳敎曰,神輦侍衛金德耉·鄭尙五·申宅夏各熟馬一匹,洪廷采·池好文·車德周各半熟馬一匹賜給。命書傳敎曰,新羅始祖墓祭文當製下,遣承旨致祭,承旨,以今番隨神輦大祝承旨,事畢後擧行。命書傳敎曰,旣用其孫,豈無表意?平壤伯趙浚,杞城府院君兪泓家,遣承旨致祭,祭文當製下矣。命書傳敎曰,平壤伯家左承旨,杞城府院君家同副進去。命書傳敎曰,今明日朝廷問安,勿爲之。
上在慶熙宮。停常參·經筵。
藥房都提調韓翼謩,提調韓光會,副提調具庠啓曰,昨日日吉辰良,移奉之禮順成,追遠之孝克伸,江頭祗送,聖心興感,尤當如何?當寒勞動,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜。王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。嗚呼近八,爲此禮伸微忱,其雖千千萬萬料表,雖當此朝,其何拜殿?德游在近,亦何宿乎?興惟及此,心惟在於果川矣。氣何暇諭?何心建功,而闕一日若一月,予自哂矣。爲製文,當召承宣,其時入侍,宜矣。沖子一樣矣。
中宮殿,惠嬪宮,藥房口傳問安。答曰,知道。
沈頤之,以都摠府言啓曰,今此神輦侍衛挾輦軍,因傳敎中日廳試放,請出標信。傳曰,知道。
備忘記,傳于趙昌逵曰,昨日侍臣先乘馬,百官闕祗迎,此皆通禮院書員駭然者,而禮房承旨若飭,豈若此?雖然大禮順成,故參酌。昨日先乘馬下敎,安徐,動駕時內乘·中官,先爲乘馬,俯伏於馬,心常爲駭者,此後侍衛·侍臣,依例先乘馬,中官·內乘,隨後乘馬事,定式。
傳于任瑎曰,禮房承旨持報府,入侍。
又傳于曰,承旨以時服來詣。
備忘記,傳于沈頤之曰,今將寅初初刻,其何留門,亦何詣殿?嗚呼,此時果川,其勝於冥然,下標信開門,令宣傳官詣果川,知動駕以來。
傳于趙昌逵曰,次對進定於今日。
又傳于曰,神輦奉安狀聞,遲滯以奏,當該中官申德龍·金完碩,記過。
又傳于曰,依庚午年例,果川以後侍衛,解筒箇。
趙昌逵啓曰,大臣·備局堂,依下敎來待矣。
戶曹參判金漢耆初度呈辭。傳曰,旣仍侍衛,拜表在近,只遞本職。
趙昌逵啓曰,騎堂·摠堂,持神輦侍衛軍兵試放記,依下敎來待矣。傳曰,來待閤外。
吏批爲政,判書李溵進,參判閔弘烈,參議洪樂純未肅拜,右承旨任瑎進啓曰,黃海監司今當差出,而擬望之人乏少,他道守令,竝擬,何如?傳曰,允。又啓曰,忠州牧使今當差出,而本州物衆地大,不可不擇差,他道已準限未準朔守令,竝擬,何如?傳曰,允。閔弘烈爲吏曹參判,洪樂純爲吏曹參議,金瑞應爲掌令,韓光近爲吏曹佐郞,李衡弼爲社稷令,申尙權爲雲山郡守,趙榮順爲戶曹參判,李在簡爲黃海監司,李養鼎爲京畿都事,李象靖爲康翎縣監,尹東暹爲知敦寧,姜彝福爲吏曹正郞,趙錫龍爲宗簿主簿,具㢞爲同義禁,李命彬爲校理,徐有元爲修撰,李宅鎭爲兼文學,李昌任爲副修撰,徐廣修爲淸道郡守,李命楫爲忠州牧使,李性遂爲大司諫,安杓爲驪州牧使,趙英鎭爲副校理,蔡廷夏爲正言,南泰耆爲大司憲。
兵批爲政,判書趙曮病,參判尹得養奉命在外,參議金致讓入直進,參知蔡緯夏病,右承旨任瑎進。姜五成爲僉知,朴世忠爲僉知,韓光德·具秉動·李應爀·李周爀·鄭克濟·鄭雲濟·趙得慶·金光白·李廷默·南益祥·具性五·金煊·成胤儉爲副護軍,金漢耆·嚴璹·具㢞·徐有隣·李邦榮·盧聖中爲副司直,南絳老·李商建爲副司果,金致信爲副司正。
具庠,以吏曹言啓曰,再明日擧動時,殿庭協律郞,當以掌樂正擧行,而正有闕之代,口傳備擬以入之意,敢啓。傳曰,知道。
又以吏曹言啓曰,再明日擧動時,通禮不可不備,而左通禮有闕之代,口傳備擬以入之意,敢啓。傳曰,知道。
任瑎,以吏曹言啓曰,本曹正郞任希簡呈狀內,身病甚重,勢難察任云,依例改差,何如?傳曰,允。
趙昌逵,以禁衛營·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
吏曹參判閔百興疏曰,伏以使事順成,廟禮已定,臣民慶忭,曷有其極?仍伏念,臣區區情病,不可供職之狀,已蒙聖鑑之曲諒,獲被鞶遞感戴洪私,乃者天官新除,又下於夢想之外,聞命驚惶,罔知攸措。嗚呼,臣於官職,雖係漫任,輒必力辭而後已者,是豈臣全昧義分而然哉?誠以其情至苦,其踪至危,乃有不得不已者。漫職猶然,況此一世睢盱之場,已試顚沛之地乎?去就一節,固無可論,而且臣與判書臣李溵,有內外從應避之嫌,情旣難强,法又當遞,玆敢短章自列,仰瀆崇嚴。伏乞聖明,俯賜諒察,亟命鐫削,以存公格,以全微諒,千萬幸甚。臣無任云云。踏啓字。
辛卯十月二十三日午時,上詣延和門。殿坐入侍時,行都承旨具庠,左承旨尹坊,右承旨任瑎,左副承旨沈頤之,同副承旨趙昌逵,注書鄭澤孚,假注書金致信,記事官呂萬永·李普天,以次侍立訖。上具翼冠·袞龍袍,乘輿出通陽門,詣延和門殿坐後,命宣傳官入前排,使之拿入中官申德龍·金完碩。下敎曰,單袴上決棍矣。又下敎曰,決棍安徐,使之曳出興化門外。上曰,丁丑以後,無所依仰,偶然有此日,五日陪過,自今日若乳兒之絶乳道,今則少有悲懷,涕流不禁,此乃氣衰心弱而然耶?故判書李成龍云,流涕不可作爲,果如其言矣。具庠曰,聖上誠孝,中外,孰不知之?上曰,豈云誠孝誠孝?此後諸臣,必以不緊事請予矣。具庠曰,物來順應矣。上笑曰,知申言,是何是何?若爾則負祖先也。上還入大內,諸臣退出。
辛卯十月二十三日午時,上御集慶堂。藥房入診入侍時,都提調韓翼謩,提調韓光會,副提調具庠,記事官鄭澤孚·呂萬永·李普天,醫官方泰輿·鄭允協·鄭允說·徐命緯·丁志泰·金孝儉·許溫,以次進伏訖。翼謩曰,昨日日氣甚寒,江風甚烈,聖體,何如?上曰,難矣。寢睡·水刺之節,何如?上曰,一樣矣。王世孫勞動之餘,氣候,何如?上曰,亦一樣云矣。仍請進湯劑。上曰,其止之。今日則當臥於德游堂矣。翼謩曰,情雖無窮,而禮則有限,伏願節約矣。因請進湯劑。上曰,其止之。翼謩曰,再昨伏承今日入侍之下敎,故臣等顒望矣,何如是牢拒耶?上曰,建功,乃是靈丹耶?進不進,有何損益耶?翼謩曰,其在仰體之道,無間斷湯劑,是矣。仍進湯劑,上進御。翼謩請診候,上許之。泰輿等以次診脈候,退伏奏曰,脈候左右三部度數調均,而滑體則比前不足矣。光會先退。上曰,素文,何如?翼謩曰,文亦善作,而達理者作之矣。上曰,醫官中,誰能誦之耶?命緯曰,見之已久,不能誦,而且臨講,故不能誦也。上曰,藥房提調,持湯劑更爲入侍。光會持湯劑入侍,翼謩再進湯劑,上進御。上曰,藥房先退。光會·庠·賤臣,以次退出。
辛卯十月二十三日午時,上御集慶堂。禮房承旨入侍時,右承旨任瑎,假注書金致信,記事官呂萬永·李普天進伏訖。上曰,大臣·備局堂上入侍。出下敎上曰,東南廟,旣遣官致祭,欽差兩公乎?宣武祠,明日遣承旨致祭,征東官軍祠,遣禮官一體致祭。出下敎上曰,騎堂·摠堂,持神輦侍衛軍兵試放記入侍。出榻敎上曰,頒賞時挾輦軍盡爲待令,繖扇侍衛安徐,只房承旨以時服入侍,而宣傳官·衛將所書員率入,待下敎詣閤。出下敎諸臣退出。
辛卯十月二十三日未時,上御集慶堂。大臣·備局堂上引見入侍時,左議政韓翼謩,右議政金尙喆,戶曹判書趙雲逵,副司直李昌壽·蔡濟恭,刑曹判書沈鏽,判尹李景祜,兵曹判書趙曮,副司直洪名漢·具善復·李重祜,右尹張志恒,同副承旨趙昌逵,假注書金致信,記事官呂萬永·李普天,醫官方泰輿·鄭允協·鄭允說·徐命緯·丁志泰·李以材·金孝儉·許溫·李春敷,以次進伏訖。翼謩進前曰,夜來聖體,若何?上曰,一樣矣。翼謩曰,寢睡諸節,若何?上曰,寢則穩矣,而自昨日無所依仰,雖欲復拜,焉可得也?尙喆曰,禮成已極稀貴,何可久侍耶?上曰,卿言,言則然矣,予心則甚悵然矣。翼謩進請診候,上許之。醫官等次第入診曰,左右三部調均,脾胃兩脈候有滑氣。診候罷後,上命醫官讀黃帝素問。上曰,此書,誰作?尙喆曰,黃帝·岐伯問答相議而作也。上曰,黃帝·岐伯製出,誰能見之?笑命醫官持冊出去。上曰,原任大臣入侍。出下敎上曰,宣武祠禮房進去,左承旨牌招入直。上曰,參議旣處分,吏判李溵,今日外,無無故日,海伯豈可遲滯?判書李溵,牌招開政。出下敎上曰,見頃者下敎,其宜竭蹶來京,而況此時乎?計其程途,雖有實,宜乎起動,而尙今寥寥,以宣麻以待之心,豈忍處分,而此所重在矣,尙無消息,事體不然。大司憲洪重孝,特施不敍之典。出下敎上曰,今番不參諸臣,衆所知應頉外,萬萬可駭。在外人及尹得養·李長夏·洪重一·李奎應·黃晙·尹得勳,承襲君申錫·金世佐,竝勿論,其餘在京不參之人,竝施削版之典。出下敎韓翼謩所啓,使行非久當發,査對不可不趁卽爲之,故與僚相相議,欲以今日爲之。許多槐院提調,幾皆作散,見帶者不過數人,又未保其無故來參。許多在散之人,臣等倉卒不能記,今日入侍諸堂中曾經人,爲先一倂還差,使卽進參於査對,何如?上曰,還差,可也。又所啓,掌令李碩九居在嶺南星州地,今月初九日除拜臺職,而初十日有在外人爲民三水府之下敎,政院未能區別,混入於在外遠配之中,宜有分揀之道矣,敢達。上曰,不無參酌,特放。又所啓,法外禁錮,聖心蓋出於懲礪,而旣異常法,則似不可爲例。當此無前之大慶,宜有斟酌之道,雖應坐之贓罪,亦或有減等之規,故敢達。上曰,法文外自政院蕩滌事,書入。又所啓,此平安監司具允鈺狀啓,以江東失火民人,考例顧恤事爲請矣。二十餘戶一時燒燼,亦不無死傷,極爲驚慘,以會付耗米,隨民戶大小,考例分給,使遇災之民,得以及時安接之意,分付,何如?上曰,依爲之。又所啓,今秋疏決時,臣與領相,承命擧行於賓廳也,臣等有相與酬酢者矣,事異入侍,故罪人中或不無情法之可議者,不敢隨事仰請,此爲可恨云矣。如以士爲名者,徒知書冊之爲可好,或轉買於他人,或購來於異國,揷之架上,不識裏面者居多。至於冊儈,不過以貧民藉此買賣,計在謀食,渠安知書中之語?當此大慶解澤旁流之日,如此之數,似宜有參酌從輕之道,故敢達。尙喆曰,凡係竄配以上,每當赦典,入於各道放未放狀聞中,其所疏釋,惟在處分,而雖以臣俄者所聞言之,年前以部官被罪者,歲月旣久,多蒙甄復,今作無故之人,而如金斗熙者,以其被禁錮之罰,故前後赦令,獨未擧論云。以此推之,不但禁錮如初,未入於放未放之律名,旣無稟裁之事,何由俯燭其情罪,而區別疏釋耶?一番書入,特賜處分,恐似得宜矣。上曰,凡係玆事者,勿論庶民徒配,一竝書入。金尙喆所啓,臣於向來,以探花郞李夔區處事,陳達蒙允矣,俄於賓廳聞之,則今春探花郞二人中,夔則今已出,其一則乃李正薰,而尙未有歸屬,更無分館之可論云。此蓋臣當初陳達時,不能竝擧,以致朝家處分之斑駁,李正薰似宜依前付職,故敢此仰達矣。上曰,依李夔例,一體施行,可也。趙雲逵所啓,都監已罷,儀軌,依例爲之乎?敢稟。上曰,依例爲之,可也。上命詣臺臺臣入侍。執義李鎭恒所啓,請還寢定配罪人金柱泰減等之命。上曰,勿煩。措辭見上又所啓,請還寢東呂·址淳等還配之命,更令王府,嚴鞫得情。上曰,勿煩。措辭見上又所啓,請黑山島爲奴罪人五得依律處斷。上曰,勿煩。措辭見上又所啓,請巨濟府充軍罪人吳益祥依律處斷。上曰,旣諭,勿煩。措辭見上一行刀削又所啓,自前動駕時,憲府爲導駕,則都憲以下諸臺,下隷排立矣。日昨導駕,額數甚縮,故究問,則宰臣李應協,多把帶率,叫喝府屬,稱以先生,終不送來,豈有藉稱先生於國事之人,而此人雖不足深責,亦不可全然無勅,請李應協削去仕版。上曰,依啓。行大司諫嚴璹所啓,日昨僚臺之引避退待也,政院以處置請牌,而批旨不下,延至翌日,新入之僚,始爲處置,則以淸齋瀆擾,僚官及承宣,竝被特遞。原其本則臣以無故行公之人,不卽入來,必待請牌,以致處置之踰日,而罪及於他人,揆以廉愧,勢難仍冒於臺次,請命遞斥臣職。上曰,今番處分,事體重焉,豈可例批?依啓。上還內,諸臣退出。
辛卯十月二十三日酉時,上御集慶堂。摠管·騎堂同爲入侍時,都摠管銀溪君楔,兵曹參議金致讓,同副承旨趙昌逵,假注書金致信,記事官呂萬永·李普天,進伏訖。上命承旨,讀挾輦軍放射單子居首二人直付殿試。上曰,今日入侍備堂中,曾經槐院提擧人,趙雲逵·李昌壽·沈鏽·洪名漢·趙曮·韓光會·李景祜·李重祜爲先還差,進參査對。出榻敎上曰,馬豈踶聲,而中官曺壽喆,一自其後,凡下敎之時,對答其涉寒心,越俸一等。出下敎上曰,新除玉堂·兩司待開門牌招察任。京畿都事,此時豈曠?其令明朝謝恩。出下敎上曰,狀聞次必也稽滯,依溫泉動駕時例,奉安前立撥馬事,分付。出下敎上曰,挾輦軍明日德游堂親臨頒賞,戶房承旨以時服入侍,木令戶曹待令。出下敎上曰,今者下敎果然,噫,此時憧憧,予心惟在于此。水原奉安狀聞,若是稽滯,豈昨日隨輦渡涉之意乎?況旣有立馬之命,申飭畿營。出下敎上曰,政官持望筒入侍。出下敎上命承旨讀上言。上曰,子孫請旌閭,已有禁令,況請謚除職乎?此則皆拔。今番捧此,豈比循例?竝勿抄違猥,皆下令該曹,今月內卽爲回啓。上還內,諸臣退出。
上在慶熙宮。停常參·經筵。
藥房都提調韓翼謩,提調韓光會,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今已三日,聞水原奉安大臣狀聞,身雖在此,心隨神輦。且禦牧軒三字,憶,昔年心萬殞,氣何暇諭?待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,今日德游堂入侍當下敎,而今予一心,惟在乎此。貞熹王大妃殿所爲事,忠淸道臣用軍律,況此乎?今則皆立馬,而以水原傳語,觀之寒心。此後又若此,則三道道臣顧惜耶?事過後當用軍律,以此申飭。
又下敎曰,昨日狀聞持來人,極甚駭然,所當決棍,而莫重事故,安徐矣。
藥房口傳啓曰,臣等,祗奉湯劑,待候閤外,更鼓屢傳,時夜向深,不得召命,不勝惶悶,敢冒罪瀆。伏乞卽許臣等持湯劑入侍,千萬祈祝,惶恐敢啓。答曰,止之。已有所定,俾予明日祗迎,可也。
藥房口傳再啓曰,臣等,守閤陳懇,顒俟兪音之下降,及奉批旨,不惟不許,薦承止之之敎,臣等抑塞焦迫,復此瀆告。湯劑關係如何,而連二日停進之餘,昨日始得進御,自此以後,一日二貼,庶幾繼進,不意今日,又有此停進之敎,未知殿下有何煩惱,自輕聖躬,一至於此。伏乞亟回聖心,卽許臣等持湯劑入侍,千萬顒祝,惶恐敢啓。
以承傳色口傳下敎曰,何至此乎?心甚慨然,方在月廊,知內局之爲,然後當入處矣。方泰輿以下,皆逐開陽門外。
以承傳色口傳下敎曰,內局爲勸建功而然矣,其下敎之後,承旨·儒臣,不知五倫,遞差。
以承傳色口傳下敎曰,悻悻臥家中官金完碩,分付當部,卽使待令於開陽門外。
以承傳色口傳下敎曰,其止之,然後可以就寢矣。又下敎曰,午間出去宣傳官,尙今廖廖,復命後汰去。
趙昌逵,以都摠府言啓曰,今日入直內三廳,武兼禁軍及軍兵等,當爲中日習射,而德游堂親臨頒賞相値,不得爲之之意,敢啓。傳曰,知道。
傳于任瑎曰,內局入侍。
備忘記,傳于具庠曰,崔台衡·李廷壽·李瀰爲承旨,牌招察任,房順房,李廷壽爲軍士房。
備忘記,傳于具庠曰,崔台衡守令云,許遞,此亦守令,而將召已諭,楊州牧使閔百順爲承旨,解由勿拘,其令乘馹上來。
備忘記,又傳于曰,以南在孫,職在崇品,其日不參,萬萬可駭。南泰齊,刊名仕版。
備忘記,又傳于曰,今日朝鮮,無君世界,玆事莫甚。初雖不敢請,於今事體若何,而年少乳臭,先售不滿,有識士夫,昧於五倫,螟蛉小豎,任自便睡,悻悻臥家?可勝寒心。其於內局,爲建功雖若此,承旨·儒臣,焉敢若此?半夜守閤,景像寒心,此倫理斁矣,臣分虧矣。駭擧承旨·儒臣,豈可特遞而止?刊名仕版。是皆由於其君衰苶然,吏·兵曹單子書入之命,亦勿施。
備忘記,又傳于曰,噫,今日此擧,萬古豈有?噫,千有餘年後,爲此擧,爲曾孫者,其心,若何?噫,以忘其祖,各豎黨心。噫,朝臣則莫諒今日君心,內豎則以背其祖,投托以東西心,其君深夜用心,而渠輩便睡溫室,纔申飭則宜素心待令,而乘此機悻悻臥家,此朝鮮只有君也。況以開國功臣後,職至崇品,雖入耆社,能步若少年,而旣參赦班,纔數日內崇政殿庭班,甘心闕禮,其雖稚哉,錦溪何勳?亦以錦陽孫,於莫重,敢懷未滿,爲承宣爲儒臣,擧措可駭。噫,幾百年後淨業院豎碑,光國復明,千有餘年後,全州建廟,君心萬倍,而世祿臣若此,曰有國,曰有君乎?良可寒心也。
傳于沈頤之曰,立馬後狀聞稽滯,其涉寒心,京畿監司徐命膺,記過。
具庠啓曰,諸承旨有稟達事,來詣閤外請對矣,玉堂上下番有稟達事,來詣閤外請對矣。
又啓曰,伴直無人,左副承旨沈頤之,牌招入直,何如?傳曰,允。
以規矩望筒,傳曰,以近行殿試規矩爲之。
傳于尹坊曰,今番藝文館兩次造果熟手及下人等,令戶曹施賞。
傳于具庠曰,良可駭然,當該宣傳官,汰去。
以黃海監司狀啓,海州南面東江倉居,軍牢申就尙等渰死事。
傳于尹坊曰,令本道恤典擧行。
傳于任瑎曰,開政。
吏曹口傳政事,金基長·李顯紀爲肇慶廟參奉。
傳于尹坊曰,中官越俸,置之。
備忘記,傳于具庠曰,東銓亞堂更思焉,其代誰若此?初雖索莫,而然其覺默默,吏曹亞堂,許遞其職。
備忘記,傳于任瑎曰,凡人以奉祀爲重,自十六日,予於肇慶廟,卽主祀人,嗚呼,儲慶宮,予曰主祀,況此廟乎?此則承旨入侍時當下敎,而甲午年,聞東平尉今夜夜製銅絹衣,翌朝詣西郊,嗚呼,今年後逢明日,明日干支壬辰,卽予就邸年也。初則欲宿憶昔窩,今予懷萬倍。明朝祗迎後,詣舊邸留,翌朝回來,正若甲午年復命隆福殿中,今予一心,惟在乎先。侍衛只入直,挾輦軍二十名,前後牌軍六十名,以內外營入直軍,訓將只領新營標下軍都領,只備堂三間石橋祗迎,世孫祗迎,留營留陣,皆安徐,時刻祗迎後動駕,亦安徐。
任瑎,以禮曹言啓曰,肇慶廟定礎日子,令日官推擇事,命下矣。卽令日官推擇,則今十月二十七日卯·午時爲吉云,以此日時擧行,何如?傳曰,二十七日後,以三日改擇以入。
又以禮曹言啓曰,肇慶廟定礎日子,令日官推擇事,命下矣。卽令日官推擇,則今十月二十八日卯時·申時,來十一月辰時·午時·卯時·午時爲吉,何以爲之?敢稟。傳曰,以二十七日八日中,推移爲之事,卽爲下諭于禮判。
趙昌逵,以兵曹言啓曰,依下敎,內吹螺赤等處,木綿依例施賞之意,敢啓。傳曰,知道。
備忘記,傳于具庠曰,以南在孫,職在崇品,其日不參,萬萬可駭,南泰齊,刊名仕版。
趙昌逵,以訓鍊都監·一二巡廳·左右捕廳言啓曰,去夜犯夜人,無所捉,敢啓。傳曰,知道。
辛卯十月二十四日巳時,上御德游堂。親臨頒賞入侍,禮房承旨追後入侍時,左承旨尹坊,右承旨任瑎,假注書金致信,記事官呂萬永·李普天,進伏訖。上曰,今番神輦隨駕時,侍衛·雲寶劍各賜豹皮一令,其餘諸承旨·堂上·侍衛·通禮各半熟馬一匹,堂下侍衛·挾輦將·挾輿將·衛將·從事官·幕次考喧將各兒馬一匹,贊儀李昌郁守令懸註調用,相禮兒馬一匹,其餘資政殿待令引儀,隨駕引儀,各弦弓一張賜給,太常正鹿皮一令賜給,奉常寺熟手邊首,隨神輿太室守僕一體帖加成給。金重麗資窮,其功旣多,其子孫若孫,令本署待窠差守僕,其餘隨江頭守僕八人,令該曹米布題給,鳳頭李昌復,書題·司鑰中,待闕直差,洪順明,書題·司鑰中承傳。靑蓋差備·雲扇差備,各弦弓一張賜給。出下敎上曰,神輦侍衛兼大祝,加資屬耳,奉安後熟馬一匹面給,參奉趙懋·兪漢章,全州奉安後陞六,其代預爲受點隨詣,其令守直奉安時,爲廟司之意,分付。出下敎上曰,神輦侍衛中官安正宅,加資屬耳,熟馬一匹面給,從事中官車益輔,令內侍府陞敍,其餘朱仗差備,各弦弓一張賜給。出下敎上曰,神輦侍衛領議政金致仁,奉安後,鞍具馬一匹面給,弟姪中一人除職。禮堂加資屬耳,奉安後熟馬一匹面給。本道道臣·地方官,廟成後自有賞典,畿甸·湖西導駕道臣,過境後熟馬一匹賜給。宿所地方官各半熟馬一匹,其餘各務差使員各兒馬一匹,三道神輦挾輿營將各半熟馬一匹賜給。三道前後部鼓吹人,令各其道儲置米各五斗題給。侍衛待令束伍軍,亦令各其道試放施賞,依習操例擧行。諸道執事·敎鍊官·邊將除授,全州敎鍊官,令該曹先爲調用,至江郊領役部將,亦爲邊將承傳,隨全州政院·摠府·兵曹吏隷,回來後,令該曹米布分等賞給。出下敎上曰,神輦前後部鼓吹·扈輦隊,其令兵曹賞給木綿各二疋,予與世孫扈輦隊賞給一疋,以示予追慕同視之意。神輦·挾輦將二人,令該曹守令待窠懸註調用,今番津頭待令船夫,令惠廳米斗題給。出下敎上曰,神輦挾輦旣試射放,賞給,雖隨詣於世孫挾輦挾輿軍,皆都監軍,其隨雖異,渡江一也,吹·鼓手猶賞給,況此日乎?今若闕焉,必有傒我后之歎。令都監各賞給一疋。鎗劍軍,亦令禁衛營各木一疋賞給,前後牌軍,亦令都監各給木綿二疋及予前後廂軍駕前駕後禁軍,令各其營一體賞給一疋,近仗軍,亦令兵曹各給一疋,以示予同慶之意。出下敎上曰,禮房承旨入侍,騎馬二匹立之。出下敎上曰,明日動駕,當以駕轎,由夜晝介,副駕轎,安徐。出下敎上曰,禁軍只入直隨駕。出榻敎上曰,定礎日子,令日官卽爲推擇。出榻敎上曰,嗚呼,千有餘年,效周家奉始祖先公,嗚呼,此亦奉祀也。頃年溫陵復位後,予奏於慈聖曰,昔年朝臣,未能奉國母,小臣此日,其宜修禮於忌辰日,當行素云,則慈聖信予言敎曰,予當爲此,其亦行素。今日若奉慈聖,懸望之心,若何?嗚呼,爲國初乎?諱辰年已一年,藏樂於重光,回甲亦然,奉殿五日,於予若庚子五朔,予今爲奉祀孫,千餘年後,雖莫能追服,亦何敢伈伈?完山奉安,在於來月吉日,自來月至明年正月三朔,其令藏樂,自初一日至第三日,各殿進素膳。嗚呼,周公上祀先公,亦追武王之孝,此亦追列祖昔年之意,況今予意,內殿意乎?以此分付兩該院。出下敎上曰,吏曹參判有闕,代李徽之除授。上還內,諸臣退出。
辛卯十月二十四日申時,上御集慶堂。內局入診,同副承旨追後入侍時,都提調韓翼謩,提調韓光會,副提調具庠,同副承旨趙昌逵,假注書金致信,記事官呂萬永·李普天,醫官方泰輿·鄭允協·鄭允說·徐命緯·丁志泰·李以材·金孝儉·許溫·李春敷,進伏訖。翼謩進前問候曰,夜來聖體,若何?上曰,一樣矣。請進湯劑,上許進服。翼謩啓曰,喬桐水使金範魯,九月分等前,已請賑穀,故其時責敎甚嚴,狀聞爻周下送,有親自踏驗,詳悉狀聞之,下敎矣。範魯今始擧行,區別災實而馳啓矣,今年地部給災,畿甸爲優,道臣自當査實區劃,而冬序已屆,賑穀不可不預先經紀。範魯前日所請穀物,其數太多,使之精抄飢口,區別男女壯弱,商量設賑,早晩從實入,更爲狀請之意,分付,何如?上曰,依爲之。具庠袖納行素藏樂傳敎,達曰,此傳敎,今日臣子,不敢奉承,未得頒布,故敢此仰達矣。上曰,大臣亦未聞知耶?翼謩對曰,臣亦未及聞知矣。上曰,在闕內大臣未聞云,事極可駭。上曰,嗚呼,今番事,予則曰不悖不惑,情禮允叶,有辭百世,雖無餘憾,至於今日下敎,伸其忱無過中,而庭中擧措,至使目覩,予則曰已爲頒布,而該房承旨,見擧措尙不頒布,在院承旨,亦豈竟夕含默?此非辛未事比也,則在闕中大臣·重臣,漠然未聞,此非惟允之道,近於壅蔽也。關係非細,頒布之後,大臣容或奏也,政院之道,焉敢若此?今觀駭擧,明日祗迎雖爲,以何顔對都民?明日動駕下敎特寢,依前下敎,當宿憶昔窩,該房承旨,亟施刊版之典,都承旨亦施不敍之典。今日在院諸承旨一倂遞差。此下敎尙今稽滯,君命壅閼,莫甚於此,卽爲頒布。出下敎上曰,竟夕大臣莫聞,今者下敎,只飭政院,而雖莫能視,而座席似無故,下問欲胥命而退云,萬萬過矣。錄事命召雖持來,將此敎同傳,安心勿待命入來事,令史官卽爲傳諭于左相,仍與偕來。出下敎上命在院同副承旨入侍。出下敎命書傳敎曰,前承旨鄭運維·金致讓·洪檢·徐有隣承旨除授,牌招察任,房順房,三院副提調例兼。命書傳敎曰,更思,洪檢今無可論,除授下敎勿施,其代任希敎爲承旨,房順房,牌招察任。命書傳敎曰,開陽門仍留承旨入來後下鑰。命書傳敎曰,內酒房已革,而酒浸酒洗酒,自本院所釀,而今聞一朔所釀三十壺云,此無異於供酒。初則醴酒雖爲旨酒,一日一壺,其涉可駭,此後半減事,分付。上還內,諸臣退出。
上在慶熙宮。停常參·經筵。
藥房都提調韓翼謩,提調韓光會,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。爲運用者,心氣亦一也,而心若此,氣何諭?待敎入侍。
中宮殿·惠嬪宮,藥房口傳問安。答曰,知道。
罷香祗迎,仍留憶昔窩後,政院·玉堂·藥房口傳問安。答曰,知道。
以承傳色口傳下敎曰,俄者宣傳官所奏內,三更五點之說孟浪,招率去內吹,問其處,亦有更點與否。
以承傳色口傳下敎曰,來守閤外,故奉審承旨,亦不召見矣,如服建功之薑桂,則豈不進水刺之薑桂乎?方對水刺,知內局之心,然後當進之矣。又下敎曰,方泰輿逐之矣,又有承襲泰輿,此所謂豈無沛公者?方泰輿等皆召入。
藥房口傳啓曰,湯劑之爲聖躬當劑,不待諸醫,臣等之言,殿下亦已洞悉,連日停進之餘,昨日只進一貼,今日初不命進,殿下何自輕一至於此?臣等,焦迫之深,轎前力請,旣不回聽,輒敢詣閤求對。伏乞卽降兪音,使臣等持湯劑入侍,千萬幸甚,惶恐敢啓。
以承傳色口傳下敎曰,其止之。
藥房口傳再啓曰,臣等冒罪陳啓,顒俟兪音,卽下批旨,天聽愈邈,下情抑塞,尤不勝言。聖孝興感,是日尤切,臣等雖甚愚昧,豈不仰揣?湯劑苦口,非如珍味,保護聖躬,其功實大,仰惟洋洋在上,豈不有厚望於進御乎?以聖明視無形聽無聲之至孝,豈不思仰體之道乎?當寒齋宿,此時保護之節,尤不宜少忽。伏乞亟回聖心,卽令臣等持湯劑入侍,千萬幸甚,惶恐敢啓。
以承傳色口傳下敎曰,今年內如此,三日只今日,明日粥,冷粥,好矣,食之冷飯,亦豈好哉?方揷匙以待,與其勸建功,莫如勸水刺,其止之。
又下敎曰,應見古法矣,今方揷匙以待,退去然後可以進之,其止之。
以承傳色口傳下敎曰,狀聞雖某時來到,騎判旣入直,以令箭,分付崇禮門·西小門,卽使捧納。
傳于沈頤之曰,明日還內時,當爲香祗迎矣。
傳于沈頤之曰,曾有前例,再明致詞,將此兩朔兩慶,文武同登,禮當賀昔以書。
傳于鄭運維曰,南道慕深,西郊懷切,嗟哉冬晝,其亦夏長。顧宰予睡,焉可得也?建功建功,諒予諒予。
備忘記,傳于沈頤之曰,噫,五日拜殿,少伸微忱,其後三宿,懷千慕萬。雖然心懸神輦憧憧,次爲元輔,鄕軍奚異?日氣連爲淸朗,風寒少歇,是誰賜,豈誠淺?今日卽湖西界,心若奮飛,而嗟哉,朝臣若望晦月爲正賀,昨夜駭擧,其若誠心,今日薑桂,亦何默默於內局?只知建功,建功亦入,薑桂,追慕中其哂也。
沈頤之,以位版造成都監言啓曰,本都監儀軌事目別單書入之意,敢啓。傳曰,知道。
沈履之,以刑曹言啓曰,今此崇政殿庭試親臨放榜時,天童軍,例自本曹,各司貢人等處,分排待令,而在前庭試放榜時,文科則全數定給,武科則只給甲乙科事,曾已啓稟定式,今亦依此擧行之意,敢啓。傳曰,知道。
李廷壽,以禁衛營·一二巡廳·左右捕廳言啓曰,去夜犯夜人,無所捉,敢啓。傳曰,知道。
辛卯十月二十五日辰時,上詣延和門。香祗迎入侍時,行都承旨鄭運維,左承旨李瀰,右承旨李廷壽,左副承旨沈頤之,注書鄭澤孚,假注書金致信,記事官呂萬永·李普天,以次進伏訖。上具遠遊冠·絳紗袍,乘輿出通陽門,詣延和門,降輿升板位,行香祗迎。命書傳敎曰,意爲若何?今聞在下當遞,同副承旨遞本職,仍前職,其代前承旨尹勉升除授,房順房,李廷壽爲軍士房,牌招察任。上還內,諸臣退出
上在慶熙宮。停常參·經筵。
傳曰,藥房今日口傳問安。
齋宿翌日,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
沈頤之啓曰,明日慕華館武科庭試殿試時,兩司城上所,牌招言送,何如?傳曰,允。
李廷壽啓曰,明日慕華館庭試武科殿試時,諫院無進參之員,大司諫李性遂,卽爲牌招,以爲進去之地,何如?傳曰,允。
以承傳色口傳下敎曰,今日兩慶,何如?試官承牌卽爲之,單子修整以入,然後當進水刺矣。
又下敎曰,對讀官堂下,若有違牌者,備官童子黨,直捧庶人傳旨,五寸停擧。
又下敎曰,慕華館命官,右相進去。
備忘記曰,今聞奉安靈沼亭,其若隨詣,微忱少紓。此亭若此,今日華祝館,自可奉安矣。
備忘記曰,今聞大臣·禮堂·畿伯狀聞,午時奉安素沙晝停云,嗚呼,昔年丁酉,晝停此也,庚午年晝停此也,庚午年晝停亦此也,而豈意今年,復聞此乎?嗚呼,冥然。伊時便以憶昔窩,建功守閤,此豈孝乎?素沙卽畿湖之交,嗚呼,今日已踰畿甸界,望畿甸眼,今望湖西,而豈有若五日奉殿乎?今於此窩,欲復直宿,焉可得乎?嗚呼,德游,復欲重宿,亦何得也?嗚呼,追慕冞切之中,戀昔愛恤軍民,八十餘年之後,今復當焉。饋食其果着實替運後,卽令休乎?依下敎過境上後,卽爲試射放,以乾物犒饋回送事,政院卽爲下諭于三道道臣·帥臣。
沈頤之啓曰,今此試官望無職名人,令該曹口傳付軍職,何如?傳曰,允。
傳于沈頤之曰,試官雖在全州,幾乎入來,申飭。
兵曹口傳政事,副司直鄭存謙·宋瑩中·李得培·尹坊,副司果金熤·李晉圭·洪景顔·李春輔·鄭好仁·柳義養·金夏材·南柱老·李崇祜·李衍祥·閔恒烈·沈煥之·任希簡·李商巖·金鍾善·李昌伋。
傳曰,宣傳官旣承命,騎馬二匹立之。
傳于尹勉升曰,明日殿試比較,以片箭爲之。
備忘記曰,六日資政,五日晨省,三日畿甸,兩日湖西,今五日。嗚呼,京六日,千餘年後,瞻依殿中,少伸微忱,鄕五日,只聞狀聞,心懸兩南,此豈孝也,此豈誠也?若諭兩日,至月初吉,當奉安全州。自此以後,只有道臣·寢郞,興惟及此,何耐何抑?申飭本道,凡諸等事,必誠必敬,少輔微忱事,下諭于湖南道臣。
又傳于曰,若是留門,若是殿座,唱榜將三更五點,將下標信,待標信,開陽門與興化兩挾門留門,殿座正時寅初三刻,單子安徐。
鄭運維啓曰,今此京外上言一百二張內,八十張下各該司,二十二張啓字爻周次,還入之意,敢啓。傳曰,知道。
備忘記曰,武科初試幾千數,榜目修整,必也稽滯,該掌承旨留門後,詣慕華館,開東後,卽爲開場,而設六貫革,其若用事,當該試官·監的官,其雖慶科,當十年充軍,另加嚴飭。
傳于李廷壽曰,今日犯夜弛禁事,分付。
以承傳色口傳下敎曰,立馬之後,例用着軍服者,而今以延曙驛吏爲之,極爲駭然。雖監營敎練官,何可不爲?招致營吏,申飭。
又下敎曰,明日世孫當自內侍坐,凡節安徐,只春坊官員二人待令,桂坊官員皆令赴擧。
又下敎曰,李養遂試官,試官省記修入,春坊不足乎?一員塡立番次,開陽門留門,待春坊官員入直下鑰。
又下敎曰,今春殿座,何時,開門,何時?竝知入。
藥房口傳啓曰,湯劑不御,今幾時矣,轎前力陳,伏承差晩當進之敎,在臣等下情,不卽奉進,曷勝鬱抑?今則時幾到申,庶幾召命之下降,亦不敢一向遲待,輒此口啓。伏乞卽賜持湯劑入侍,千萬顒祝,惶恐敢啓。下敎曰,其止之。今日水刺,亦姑不進矣,水刺豈不勝於建功乎?卽止之。
口傳又啓曰,臣等守閤陳啓,昏鍾已動,不承一字下答,焦迫抑塞,罔知所措,卽伏承止之之下敎,且敎以水刺,豈不勝於湯劑,臣等,雖甚愚迷,豈不知湯劑停進?今至兩日,明日又當侵晨臨殿,此時保護之節,尤豈少忽?水刺進御後,趁未夜深召臣等入侍,雖進一貼,猶勝於全不進御,憂迫之切,輒敢冒罪煩瀆,顒俟兪音之下降,惶恐敢啓。下敎曰,如此則苦於建功矣。如此則今月內不進建功矣。明早動故,方欲就寢,其退休。
以承傳色口傳下敎曰,春塘臺·明倫堂,前有預入之例,自午後用心於蹂躪,留門後月色猶明,儒生至殿庭,從容流入,使衛軍左右審護事,各別申飭,分付於入門官禁亂所。
又下敎曰,依昨日例,以騎判令箭,敦義門·崇禮門狀聞入來者,卽日捧入。
李廷壽,以兵曹言啓曰,依下敎,神輦扈輦隊前後部鼓吹等木綿各二匹,駕後及禁軍扈輦隊·近仗軍士等各一匹施賞之意,敢啓。傳曰,知道。
又以訓鍊都監言啓曰,依傳敎,神輦前後牌軍各木綿二疋,挾輦軍·挾輿軍各木綿一疋施賞之意,敢啓。傳曰,知道。
又以禁衛營言啓曰,今十月二十二日動駕時,隨駕本營槍劍軍及前後廂軍等處,依傳敎,木綿各一疋賞給之意,敢啓。傳曰,知道。
又以御營廳言啓曰,江頭擧動時前後廂軍·駕前駕後禁軍,令各其營一體賞給一疋事,命下矣。本廳隨駕別抄軍兵等處,木綿各一疋賞給之意,敢啓。傳曰,知道。
又以兵曹言啓曰,直赴殿試捧承傳人,別武士金起西等二百六人,庭試初試陳試人,別武士皮世元等二人,直赴會試人選武軍官李遇春等四人,隨其錄名,竝依例許赴明日殿試之意,敢啓。傳曰,知道。
義禁府啓曰,明日崇政殿親臨庭試時,本府都事皆爲赴擧,武都事一員本府入直,當直入直公事,回公都事,建明門·麗春門·宜秋門試券作軸禁亂都事及慕華館殿試時南北門禁亂都事,無以推移備數,假都事八員,卽令該曹差出,以爲分排之地,何如?傳曰,允。
李廷壽,以御營廳言啓曰,去夜犯夜人,無所促,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
咸鏡監司狀啓,今十月令薦新及朔膳,不能趁限封納,惶恐待罪事。傳曰,勿待罪事,回諭。
辛卯十月二十六日辰時,上御延和門外。香祗迎入侍時,都承旨鄭運維,左承旨李瀰,右承旨李廷壽,左副承旨沈頤之,右副承旨尹勉升,記事官鄭澤孚·閔鼎烈·呂萬永·李普天,以次序立訖。上以翼善冠·黑紗袍,出善陽門延和門,詣板位,行慶基殿冬至受香之禮,步出建明門乘輿。命頤之書記萬懷御製。藥房提調請進湯劑。上不聽曰,予當從後,召見矣。入于通陽門,命左副入侍。入侍于淸商門內,上命讀御製後退出,竝口傳問安而退。傳曰,參奉之因便受香,事極駭然,此後則慶基殿受香,前期十五日事,分付。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
親臨庭試罷後,政院·玉堂·藥房口傳問安。答曰,知道。
以承傳色口傳下敎曰,時刻雖以午正,初霞帳。
又下敎曰,畿伯記過,分揀,肅拜後入侍。
又下敎曰,紅牌速爲書之。紅榜雖未及書,有榜目爲之之前例,斯速擧行。
傳曰,今夜亦爲弛禁。
答內局,旣承候,復何敎焉?
傳曰,新恩政事,爲之。
吏批,判書南泰齊牌不進,參判鄭存謙牌不進,參議金致讓進。瓦署別提李日新,武科甲科第一人,義城縣令金相定今加通政,文科甲科第一人,登科前資窮,依法典加資。
兵批,以白鳳麟爲兼內禁衛將,李徽之爲副摠管,金泰淵爲五衛將,申光業爲訓鍊主簿,洪樂性爲知事,申光一·梁益祖爲武兼,李邦祜·吳相祿爲宣傳官,李春敷爲馬梁僉使,閔弘烈·沈履之·尹坊·趙昌逵爲副司直,安鼎大爲副司果。
尹勉升啓曰,刑曹判書沈鏽,持亂入女人草供,依下敎來待矣。傳曰,入侍。李廷壽,以都摠府言啓曰,今日內三廳武兼禁軍及軍兵等,當爲中日習射,而親臨庭試殿座相値,不得爲之之意,敢啓。傳曰,知道。
又啓曰,兵曹啓,來十一月十二月當上番騎兵二百五十名所着襦衣,依定式本曹點考後,仍令該曹題給之意,敢啓。傳曰,知道。
又以訓鍊都監言啓曰,依傳敎去夜犯夜人,弛禁之意,敢啓。傳曰,知道。
又以左右邊捕盜廳言啓曰,因傳敎去夜犯夜人,弛禁之意,敢啓。傳曰,知道。
又以一二所巡廳言啓曰,依傳敎去夜犯夜人,弛禁之意,敢啓。傳曰,知道。
黃海道觀察使臣李在簡疏曰,伏以邦慶荐至,縟儀載擧,聖孝克伸,中外同忭。仍伏念,臣庸陋譾劣,百不猶人,猥蒙我聖上特達之知,頂踵毛髮,罔非造化,涯分已溢,絲毫莫補,居常懍惕,若隕淵谷,迺者海西按藩之命,又下於千萬夢想之外,臣誠惝怳驚惑,罔知所以措躬。夫方岳之職,責任甚重,苟非威望足以彈壓,才猷足以綜理者,莫宜居之,而至如本道,海防疎虞,土地斥鹵,民貧俗悍,素號難治。況今賙濟之責,雖有前人之措劃,必須熟手之善後,而若臣者,歷淺望輕,才疎識短,今忽拔之於林立之中,畀之以旬宣之責,不知聖明何取於臣,有此誤恩也。臣若貪榮戀寵,唐突承膺,則畢竟顚沛,可立而俟也。臣身良貝,縱不足恤,其於累聖簡何?臣竊有所踧踖不安者。臣家受恩如天,圖報無地,滿盈之懼,闔門相戒,而今臣所叨,尤係非分,猜嫉之來,理必所至,此臣所以反復揣量,不敢爲冒膺之計者也。連値淸齋,疏籲路阻,泯伏屢日,冞切兢惶,玆陳肝血之懇,仰瀆崇嚴之聽。伏乞聖慈,天地父母,俯賜鑑諒,亟遞臣新授職名,以重藩選,仍勘臣瀆擾之罪,以昭法紀,不勝幸甚。答曰,省疏具悉。今於此藩,予意已屬,銓選亦同,卿何過辭?速往欽哉。
獻納臣金尙集疏曰,伏以使事順成,邦慶無彊,廟禮新定,縟儀載擧,事曠前牒,歡均率普。仍伏念,臣於見職,豈敢承膺,而盛禮當前,他未暇顧,冒沒出肅,連參庭班,義分雖伸,慙恧冞深。且於日昨僚臺處置,緣臣之未卽詣臺,新入之僚員,替被嚴敎,引避之長官,已蒙恩遞,臣之去就,宜無異同,而況於陪班,又速重戾,聖度曲諒,雖承反汗之命,臺例甚嚴,元無仍冒之規,以此以彼,義在當遞。昨日詣臺,有所自列,而避啓旣傳之後,該房承旨依違,終日不卽捧入,及其登筵,亦不提稟,似此擧措,曾所未聞,出納之責,固如是乎?此亦臣疲軟見輕之致。伏乞聖明,亟命鐫削,以重臺體,以安私分,不勝幸甚。臣方自引,何敢贅說,而卽伏見傳敎下者,有行素藏樂之命,竊以爲萬萬過矣。今此追亨之禮,實出我聖上報本之義,祗奉殿中,躬薦芬苾,隨詣江外,親送羽旄,而餘懷憧憧,又有此敎,不匱之孝,追遠之誠,凡在臣隣,孰不感歎?第伏念,常膳之連日停却,法樂之隔歲藏閉,恐有欠於大聖人節次制度之意。情雖無窮,禮則有限,伏願穆然深思,亟寢前命,以副擧國臣民顒望之情焉。臣無任屛營祈懇之至。答曰,省疏具悉。今番此敎,非謂直行,意蓋參量,其何更議?凡事可行者行焉,三日素膳封進,亦雖末減,以予之氣,一日果難,況三日乎?廚院則以素膳封進,其君反尋薑桂,此言與事不同,凡事不然,況莫重乎?雖非此,予有自行之道,特寢其命,其所撕捱,果若前薇垣長從同垣乎?本職許遞焉。
傳曰,雖有做錯,今日何日?不先不後,陳章事體寒心,其章特給,捧入承旨特遞。
辛卯十月二十七日寅時,上御崇政殿月臺。親臨試士入侍時,都承旨鄭運維,左承旨李瀰,左副承旨沈頤之,右副承旨尹勉升,記事官鄭澤孚·閔鼎烈·呂萬永·李普天,以次序立訖。上具翼蟬冠·袞龍袍,以步輿出資政門,殿座于崇政殿月臺上御幕,時則寅初三刻也。上曰,儒生入場者,幾何?試所承旨沈頤之,告以方流入。春宮侍坐。上曰,殿庭植炬,使之申飭。藥房三提調問候進湯劑,上進御。入門官告以儒生入門數一萬四千六百七十人。作樂呼四拜。試官·讀券官判府事金陽澤,左參贊申晦,行司直李昌壽,工曹判書金時默,兵曹判書趙曮,行司直趙明鼎·黃景源·洪樂性·洪名漢·鄭存謙,對讀官行副司直洪樂命·李得培·宋載經·李碩載·林鼎遠·沈鑧·元義孫·鄭象仁·李亨逵·李普觀,輔德趙宗鉉,校理李命彬,副司果趙㬇,文學李養遂,副校理趙英鎭,副司果洪景顔·趙載俊,副修撰李昌任·兪漢謹,左通禮申應顯,以次入侍。韓翼謩曰,小臣退去。上曰,宜矣。上曰,儒生之未入於崇政門者,幾何?頤之曰,儒生方彌滿于建明門內云矣。上曰,試紙書以崇字·建字之意,分付試所。命官金陽澤進伏問候。上曰,一樣。上出書題,合慶庭試,戒深太康賦也,限午初。上曰,崇政門外,建明門內,各作軸以入事,分付。李瀰及尹勉升懸題事以出。上曰,炬火使之遠植,或恐燒儒生之衣也。上入于小次,仍入資政門內。平明後,出御于月臺上。上曰,先呈入乎?頤之曰,入矣。上曰,何其神速?天字軸先爲讀奏,此後諸試官,分考。上曰,殿庭異於春塘臺,如有諠譁亂雜之事,當停擧,以此分付。上曰,送人于慕華館,開場與否,知入。有女人男服而伏地。上曰,此前所未聞也。傳曰,引儀崔廷悅,汰去。榻前下敎上入于小次,復出御座。場中亂入女人,使秋判開坐于直房捧招,以爲入告事。榻前下敎畿伯記過安徐,入侍事。榻前下敎傳曰,道臣記過,旣已安徐,持來驛吏,亦爲勿問。上曰,奉安後日氣和暢,可幸可幸。運維讀奏金致仁待罪狀啓。傳曰,勿待罪事,回諭。藥房提調持湯,劑更爲入侍事,下敎。進湯劑,上進御。上曰,予入小次而出,諸臣皆退去,極爲駭然。予尙不進御水刺,臣下安敢退食?極爲駭然也。上復入小次,而已出乘輿,住于殿庭。下敎曰,京儒立鄕儒坐以觀者,其多少出崇政門·建明門。下敎曰,今番慶科,異於他科,汝等必以未見天顔爲悵,故均爲親見也。日氣漸寒,過科後卽爲下去。上入御臺上,命官金陽澤·提學趙曮,科次後入侍。上親自柝榜,取二十人召見吳載紹·申在善·李文源。上入于資政門內。
辛卯十月二十七日戌時,上御崇政殿月臺。上親臨唱榜入侍時,都承旨鄭運維,左承旨李瀰,左副承旨沈頤之,右副承旨尹勉升,記事官鄭澤孚·閔鼎烈·呂萬永·李普天,以次序立訖。上以遠游冠·絳紗袍,乘輿陳樂而出資政門,御于崇政月臺。命頤之書傳敎曰,紅牌·紅榜,以待安寶,欲爲殿坐,忽然有思,蹶然而起,何則?噫,兩次耆老科,爲何?一則爲慈聖,一則欲繼述爲也。頃年爲景福宮,爲漢陽洞,爲興德洞內,於義州別科,此猶若此。嗚呼,千有餘年五朔資政,晨省位版,仍奉肇慶廟,此周朝以後初也,而周公雖上祀先公,莫聞建廟,追奉后稷,莫聞后稷妣。以此觀也,此果今初,況后稷其本姜嫄,於妣誰知?今海東始祖考妣,昭載位板,後孫皆親書,噫,今者合兩慶,卽此也,而頃者,許多全州李氏俱闕榜,晉俗氏族,雖不足道,其姓夥然,莫若國姓,若此,慶州金氏,其亦闕焉。嗚呼,神輦,尙在湖西,慶科亦値今日,而完山·慶州後孫,無一人參榜,嗚呼,公山陟降之心,若何?興惟及此,此予蹶然而起者。若踰今夜,明朝尋鄕者必多,今科若無鄕士,將有後庭試,而鄕三人旣參榜,故雖不爲此。猶然況全·慶兩氏皆闕者乎?噫,今予一心,惟在慕先。明日香祗迎,東月臺,受新恩謝恩,欲於此,當京鄕完·慶兩氏取士,試官左相·藝文提學,趙曮·鄭存謙·林鼎遠·洪樂命,入直兩儒臣,懸題後,集慶堂當科次,侍衛只入直,時刻安徐,待下敎。承史詣閤,於京鄕各取一人,京則表題,鄕則當賦題,今夜內卽爲分付,來京鄕儒,卽令無遺進參。噫,頃者李溎所奏誠是,故三·九·柑製外皆停。頃者江頭,聞儒生祗迎,予意豈不動,而欲呼仍默,意蓋深也,而於今完·慶兩氏,予曰惜焉,遙望公山,月臺下敎,以此卽爲分付,俾無今來鄕儒一人遺漏之弊。春宮侍坐。上曰,新恩政事,卽爲擧行。政官,何敢偃便?入侍開政。頤之告曰,武科紅榜入來矣。上曰,入侍安寶。世孫下于庭,四拜而上。百官皆四拜,新恩亦四拜。命分給紅牌及御花。上曰,莫重殿庭,諠譁忒甚,禁喧郞就睡乎?問之。新恩皆四拜而出,通禮告以禮畢。試官入直下敎安徐事。榻前下敎傳曰,此科異於他科,文武甲科,令龍虎營賜樂。上入于大內,諸臣問安而退,時則二更四點矣。
辛卯十月二十七日二更五點,上在集慶堂。秋判同爲入侍時,刑曹判書沈鏽,左副承旨沈頤之,記事官閔鼎烈·呂萬永·李普天,以次進伏訖。命頤之讀女人供辭。以尙州女,爲其父訟冤,而斫脂血書,蓋其父冤死於其時監司李瀰也。傳曰,聞古漢有緹縈,囹圄上書,唐有木蘭,代父從軍,兄弟着男服,殿庭上言,于今初聞,其涉殊常。使之嚴問,持草供以奏。除本事,禮曹回啓,事甚詳的,則道臣萬規之物故,雖由於邂逅,莫重啓下文書,尙不施行,使金召史抱此莫伸,此豈宣化承流之意?若無李瀰,萬規其何物故囹圄?抱該曹回啓,欲伸人子當然道理,而公然代昌濬,作此擧措,非常人所爲者。況欲登聞而來,其兄之任自促送,國有紀綱,焉敢若此?此專由乎固執初意,角勝乃已,明白無疑。噫,古人云,金可以通神,若無此,其何兄弟若此?金召史之不欲訴其城主,雖男兒,爲父憤憊,不能者而能爲,此其可尙也。聞此若不嚴處,國綱將焉用哉?欲命御史査問,而金召史無血冤,其豈斷指,亦豈血書?卽此一事,自爲斷案。兄弟本道,必欲快意,非此擧,使金召史有此擧,聞甚慘然,亦涉可駭。爲卿宰,若是恣意蔑法,萬萬駭然,李溵·李瀰,亟施削版之典,昌濬,其亦令道臣嚴刑三次後,北關定配。昌潤立後事,依己丑禮曹回啓施行後狀聞事,分付道臣,金召史令該廳斗米題給,以示予矜惻之意。傳曰,京畿監司徐命膺,忠淸監司閔百奮,各豹皮一令賜給,兩道地方官各弓矢賜給。傳曰,明日試士,試紙用大好紙。傳曰,凡事姑徐者多,故紀綱因此墜焉。噫,金致龜爲民祈雨齋,從抱官婢,雖常調武弁,其猶駭然,焉敢不稟?遽擬其望,冕弁以下,當該判書,從重推考。傳曰,李瀰處分,代李碩載爲承旨,牌招察任,房依前。李溵捧章承旨下敎,特爲安徐,一體牌招察任。上就寢,鏽先退。頤之讀奏北京去方物單子。命退去,四更三點也。
上在慶熙宮。停常參·經筵。
藥房啓辭。答曰,知道。隨事興懷,氣何暇諭?待敎入侍。世孫氣候,亦一樣矣。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
傳于尹勉升曰,金奉朝賀致祭,明日自本官擧行。
備忘記曰,一年見兩孫登科,心何抑乎?月城家,永城家,木布米太,令該曹以給,以示予意。
備忘記曰,追憶昔年,一年內,一直赴,一登科,予喜曷諭?海昌尉房,木布米太以助事,令度支知悉。
備忘記曰,今予憧憧一心,追慕而已。奉安在近,微忱萬倍,回來堂中,忽然覺,其覺惟何?金尺詞,旣稱資政文武四字,於武奚弛?在京來京兩班武,明日當柳葉箭試射,完·慶兩地居首與全布人直赴,令該曹書入。小則當於隆堂試射,多則明日祗迎後,當於中日爲試射,侍衛只入直,儀註安徐,時刻祗迎後當詣,亦安徐。
備忘記曰,明日健兒雖多,初一日前向南試射,若何?當殿座於建明門,該房承旨知悉。
沈頤之,以禮曹言啓曰,明陵奉事林得浩,今番庭試登科,奉事一員未差,今無入直之員,假官爲先差送,奉事有闕代,卽令該曹口傳差出,以爲入直之地,何如?傳曰,允。
吏曹口傳政事,明陵奉事二單,李東馨·安宗仁。鄭運維,以吏曹言啓曰,今此順康園忌辰大祝,前校理李命勳塡差,而時無職名,令該曹口傳付軍職,何如?傳曰,允。
李廷壽,以兵曹言啓曰,昨日唱榜時,武科新恩出身中李國彬紅牌,安寶時越寶,姜必輔之姓字,誤以康字塡,誤書紅牌,令政院爻周,李國彬·姜必輔兩人紅牌,改成給之意,敢啓。傳曰,知道。
又以義禁府言啓曰,依傳敎,因冊事被配者,別單書入之意,敢啓。傳曰,知道。
又以刑曹言啓曰,日昨筵中,親承下敎矣,罪關妓事,被配之類,皆已蒙放,今無可論,因冊事特敎定配罪人等,依下敎,書入之意,敢啓。傳曰,此下敎勿施事,旣敎置之。
又以禁衛營言啓曰,依傳敎去夜夜禁,弛禁之意,敢啓。傳曰,知道。
又以一二所巡廳言啓曰,依傳敎去夜犯夜人,弛禁之意,敢啓。傳曰,知道。
又以左右邊捕盜廳言啓曰,因傳敎去夜犯夜,弛禁之意,敢啓。傳曰,知道。
辛卯十月二十八日辰時,上御崇政殿殿庭。香祗迎入侍時,都承旨鄭運維,左承旨李碩載,右承旨李廷壽,左副承旨沈頤之,右副承旨尹勉升,記事官鄭澤孚·閔鼎烈·柳雲羽·李普天,以次序立訖。上以翼善冠·黑紗袍,乘輿出資政門住輿。命錦江進去宣傳官朴光迪入侍。頤之告忠淸道臣神輦,昨日酉時渡錦江狀啓。上步詣殿庭板位,行香祗迎之禮。禮畢,出崇政門外,乘輿以入,殿座于崇政東月臺。命新恩文東武西,序立四拜後,命宣醞。上曰,武科數多,酒肴使之均賜,無遺漏之弊也。上命新恩進前,各奏姓各及所製,以次進告。曰,金相定。曰,金致顯。上曰,承旨塗墨以送。曰,朴綏壽。上曰,此相德之子。曰,李普行。上曰,誰也?碩載曰,宜喆之姪也。曰,李文源。上曰,此故相臣之子也。曰,吳載純。上曰,昨日拜于公主都尉廟耶?曰,過茶禮時拜矣。曰,金履正。上曰,誰也?碩載曰,勉行之子也。上曰,誦聲最勝。曰,林得浩。上曰,誰也?碩載曰,象老之姪,以明陵參奉出六者也。上曰,然矣。曰,兪漢敬。上曰,壯矣。兄弟俱爲及第也。曰,申在善。上曰,外孫矣。兒時容貌,今不能詳知,而身體長大矣。曰,朴聖泰。上曰,誰也?碩載曰,奎壽之子也。曰,黃昇源。上曰,誰也?頤之曰,景源之四寸矣。曰,宋養鼎。上曰,予見其曾祖,今又見其曾孫矣。曰,金孝眞。曰,尹行修。上曰,此誰也?勉升曰,故相臣趾完子孫矣。曰,姜文會。上曰,誰也?勉升曰,無近族矣。曰,李基恒。上曰,此得來者乎?對曰,昨日呼名時誤呼,故未敢出矣。上曰,然矣。曰,吳彦紀。上曰,無鄕闇乎?頤之曰,無鄕闇矣。曰,嚴思憲。上曰,瑀之姪也。曰,沈豐之。上曰,承旨之族乎?頤之曰,與臣爲六寸矣。上謂武壯元曰,何許人?李日新曰,以溫陵陵軍爲之也。上曰,壯矣。竝退出。藥房提調持湯劑入侍事,下敎。試所承旨,左承旨爲之事,下敎。傳曰,嗚呼,一庭試內,兩相子登科,予懷曷極?製文以下,今日金奉朝賀家,禮房致祭,李領相家,右副致祭,皆今日擧行。傳曰,今日海昌尉·明安公主家,遣內侍致祭,分付該司,祭文製下矣。上曰,儒生之來待于門外者,竝入場事,分付。李碩載,告以完山李氏·慶州金氏之觀光者,彌滿于東西庭矣。試官韓翼謩等入侍。上曰,以今觀之,完山李氏多矣。翼謩曰,甚多矣。上曰,於斯爲盛也。儒生四拜後懸題,擬本朝郡臣賀邦慶薦疊,永垂千億表,本支百世賦也。藥房進湯劑,上進御。上曰,儒生之氣色,好耶?頤之曰,未知氣色之何如,而題甚好矣。上曰,鄕儒則作表似難,作賦,易矣。上乘輿下敎曰,昨日觀科後,鄕儒果不去乎?皆曰,不去也。命完山李氏立,慶州金氏坐。碩載曰,立者十上八九也。上入于大內,承史退出。
辛卯十月二十八日申時,上御集慶堂。科次入侍時,試官左議政韓翼謩,兵曹判書趙曮,行副司直鄭存謙,副司直洪樂命·林鼎遠,校理李命彬,副修撰李昌任,左副承旨沈頤之,記事官閔鼎烈·柳雲羽·李普天,以次進伏訖。藥房進湯劑。上曰,一年之內,兩外孫皆登第,於予過矣。翼謩曰,皆自家之福也。上曰,予則以此亦謂太康。上曰,靑城尉之五寸,光恩副尉之五寸,皆參榜,兩査頓俱登第,此亦謂之過也。翼謩曰,湯劑似冷,更溫,何如?上曰,昨日太溫,今不必更溫矣。仍進御。傳于沈頤之曰,今予一心,惟在全州,再明,何日?明日祗迎試射後,當宿憶昔窩,聞全州奉安後入來,凡諸等節,依再昨例知悉。上曰,此傳敎,注書頒布而來。賤臣出傳而入。上曰,賦則分考,表則使命官專考。試所承旨李碩載,收券六百餘張入來。頤之曰,小臣退去矣。上曰,出去合考柝榜。傳曰,完·慶製述,京居首副率金漢老三中,幼學李昌漢三下,鄕居首前都事李勉修三中,幼學金星甲三下,竝直赴殿試。上曰,式年,何年?林鼎遠曰,今年式年矣。上曰,後式年則尙遠矣。傳曰,開留昨日狀聞,故欲爲下詢,左相旣奏,已有兩軍前例,半則留平倉,半則捧山倉事,分付。傳曰,完·慶科入格入,皆令明日待令。傳曰,明日試官,騎判·禁·御兩將,入直騎郞·摠府二郞廳爲試官,三更五點。竝退出。
上在慶熙宮。停常參·經筵。
藥房都提調臣韓翼謩,提調臣韓光會,副提調臣鄭運維啓曰,昨日親臨試士,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。明日何日,予懷萬陪,氣何暇諭?乘輿時入侍。
中宮殿·惠嬪宮,藥房口傳問安。答曰,知道。
試射罷後,政院·玉堂·藥房口傳問安。答曰,知道。
李廷壽啓曰,事變假注書李東夔身病猝重,勢難察任,今姑改差,何如?傳曰,允。
以宋養鼎·申在善·兪漢敬爲假注書。
李廷壽啓曰,明日次對,兩司長官當爲進參,大司□□□牌招,以爲入侍之地,何如?傳曰,允。
以備忘記,傳于廷壽曰,完·慶人試射時,李聖□□□勉升,以方物單□□□僞造罪人十六名,紅牌干連罪人一名,各司罪人三名內,李允石代射□□□成傷事,婢貴梅,其矣夫,以刑吏所由逃走事也。竝放送,餘罪人,罪名甚重,竝仍囚之意,敢啓。傳曰,知道。
備忘記曰,聞觀勢狀聞,風雖靜,日淸朗,其寒若此,雖冬令,憶鄕軍設粥以饋事,卽爲下諭道臣。
備忘記曰,聞初狀聞,目何復睫?麵亦着著而止,今以奉詣□□今日出奉全州,此心紓矣。
備忘記曰,恒云一日得用,若何?自卄二日至今月八日皆淸朗,雖値初冬,日氣皆平溫,心喜曷諭?且明當爲奉安,其雖奉安,興惟及此,微忱何抑何耐?嗚呼,心則欲奮,目何飛焉?以此□觀,予心可知也,憶昔窩憶昔窩,諒予心諒予心。
鄭運維,以吏曹言啓曰,今此宗廟朔祭大祝,前校理鄭好仁,前司諫李晉圭塡差,而時無職名,令該曹口傳付軍職,何如?傳曰,允。
李廷壽,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道,
以上缺
有政。吏批,判書李溵進,參判金鍾正進,參議金致讓牌不進,同副承旨林鼎遠進。以李澤遂爲掌令,朴師崙爲司諫,李一曾爲獻納,申益彬爲正言,趙錫穆爲吏曹佐郞。
兵批,判書具允鈺進,參判李聖圭病,參議尹坊進,參知申尙權,守官承旨林鼎遠進。以李廷壽爲宣傳官,李章運·李鼎秀爲五衛將,申大億爲訓鍊判官,□文淵爲武兼,副護軍李蓍廷·李台鼎,副司直鄭好仁,副司果任希雨,同知單李廷龍。
傳于李溎曰,速□□行後以奏。
吏曹口傳政事,禁府都事李璨。
傳于元義孫曰,諸司豫備。
元義孫啓曰,依傳敎,隨駕禁軍與駕後禁軍及標下軍兵等處,設粥分饋之意,敢啓。傳曰,知道。
又以訓鍊都監言啓曰,依傳敎,隨駕軍兵等,設粥分饋之意,敢啓。傳曰,知道。
又以禁衛營言啓曰,隨駕將校軍兵等處,依傳敎,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
李溎,以義禁府言啓曰,今此親鞫時,本府都事不可不備員,都事鄭亮□身病不仕,其代令該曹口傳差出,假都事五員,亦令差出,何如?傳曰,元。
李溎,以義禁府言啓曰,今此親鞫時,罪人往來,例有軍兵排圍之事,令訓鍊都監擧行,何如?傳曰,允。
又以刑曹言啓曰,黃哥內人一體擧行事命下矣。査問于宮屬,則連愛乃是黃哥,此外年長內人中,元無黃哥云,連愛旣因傳敎,纔已發配之意,敢啓。傳曰,知道。
又以刑曹言啓曰,四字刀割任掌中最用事黃哥,令該曹當日配於南沿,其餘任掌,配於湖西,連愛·德惠,南沿擧行事命下,黃哥嚴囚囹圄事,又爲命下矣。依傳敎,李再春忠淸道林川郡,連愛慶尙道寧海府,德惠淸河縣竝定配所,卽爲發配,黃慶龍着枷嚴囚之意,敢啓。傳曰,知道。
具㢞,以漢城府言啓曰,因傳敎,四字刀割孫永萬·金德得·韓福相·趙厚宅·田公世·金振渭·崔昌鎭·趙世奉·金振郁·鄭德興·池成玉三字缺姜聖福等十三名。三字刀割姜一濟·孫萬赫·文云起·金命得·崔鼎仁等五名。六字刀割嚴成雲·千世輝·趙漢郁·鄭奉賢·李日奉·沈益大·禹洪得·吳慶福·金尙郁·金福·金廉㐥金等十一名。三字刀割金哲文·金振淵·尹興得·金有光·延世益等五名合三十四名,竝放逐,使不得近畿之意,敢啓。傳曰,知道。
元義孫,以御營廳言啓曰,去夜無犯夜人所捉之意,敢啓。傳曰,知道。
又以一所二所巡廳言啓曰,去夜犯夜人無所捉之意,敢啓。傳曰,知道。
又以左邊·右邊捕廳言啓曰,去夜犯夜人無所捉,敢啓。傳曰,知道。
吏曹口傳政事,檢閱單李度默中間缺宮殿,而曾前有此後前而爲之儀注時刻,置之事命下矣,今此時,何以爲之乎?敢稟。傳曰,安徐。
尹勉升,以吏曹言啓曰,今此順康園忌辰祭大祝,李塡差矣。累度催促,終不受香,故不得已李命勳塡差,而本曹請推之外,無他可施之罰,何以爲之?敢稟。傳曰,此由於因頃者下敎而然,勿推,此後其令勿復撕捱。
沈頤之,以吏曹言啓曰,新除授林川郡守趙載得呈狀內,矣身素患疾癖之症,當寒添劇,時月之內,萬無赴任之望,卽速變通云。病勢旣如是危重,則不可等待其差歇,依例罷黜,何如?傳曰,允。
又以內醫院官員,以都提調意啓曰,內醫安世淵·金光顯,術業精明,竝御醫陞差,何如?傳曰,允。
尹勉升,以漢城府言啓曰,因專敎,洪鳳漢爲庶民蕩滌之意,敢啓。傳曰,知道。
李廷壽,以訓鍊都監·左捕盜廳·右邊捕盜廳,其一所巡,其二所巡廳言啓曰,去夜犯夜人無所捉之意,敢啓。傳曰,知道。
大司憲南泰著疏曰,伏以,專對順成,廟號初定,賀儀載擧,中外均忭,仍念臣朽鈍昏暗,其於風憲之任,豈可堪承,而前後有除輒膺,臣誠怵畏義分,不敢爲進退計耳。今者除命,忽下於疾病沈劇之際,顧此所祟,非比一時偶感之,蒲柳易秋之質,癃病已深,兩目昏晦,黑白未辨,四肢痿脆,轉動須人,浸浸床第,已近旬日,欲起還仆,實無自力造朝之望,虛處重任,只爲悚蹙添病之端,玆不得不疾聲呼籲。伏乞聖慈,特垂鑑諒,亟賜鐫削,以卒生成之澤焉。臣於乞免之章,不宜贅及他說,而事在目下,敢此附陳。武臣子不許赴文科之令,是雖出於矯時弊抑□濫之聖念,而第念人品各殊,力不同科,或文藝夙就,業之可惜,或射不穿札,難以操弓,或累世業文,一人投筆,而爲其子者,不得復修祖先之業,如此之類,一切禁之,恐有乖於聖朝取人無方,隨才適用之道也。漢之期門羽林,皆通章句,古人猶以爲美事,豈可以武家子弟,而不使之業文乎?伏願深留聖念,克軫弛張之道焉,臣無任云云。答曰,省疏具悉。今此邦慶,千萬料表,其雖追述,此心兢惶,其所附陳,其章嘉尙,特寢禁令,而以目下言之,特命赴擧,待其名無聞,然齷齪之政,暮年豈不弛張乎哉?感卿之章而特許焉。
大司諫李性遂疏曰,伏以,聖孝追遠,曠禮旣擧,使事順成縟儀已行,慶溢宗祊,歡騰八域,仍念臣向叨臺職,適値有事先壟,以在外至被嚴譴,惶隕悚蹙,覓死不得,曾未幾何。恩宥甄敍,次第以降,又未幾而復有諫省之除,霜雪雨露,及於俄頃,遺簪墮履,得被收錄,不知負罪賤臣,何以得此於聖明之世也?跼高蹐厚,圖報無地,召牌之下,不敢坐違,章皇出肅,以伸叩謝之忱,而言責之任,本非可堪,蔑效之地,義難仍冒。伏乞聖慈,察臣情勢之難强,亟許遞改,以安賤分,不勝幸甚,臣於乞免之章,不宜贅及他說,而事在目下,不忍終默,敢此附陳焉。吏曹判書李溵,爲人癡蠢,本無知識,賦性貪鄙,全沒羞恧,前後被彈,不知幾次,而不有人言,隨除輒出,非分銓柄,惟恐或失,其苟且無恥之狀,一世莫不唾鄙,廉愧一節,固不足責,而甘心放倒,故至此極。噫,天官之長,何等重任,而聖上所以屢畀而專任者,或意其有補於公平之治,而志意滿足,政法放恣,其所注擬,非偏則私,物情大駭,公議愈激,雖以近日政言之,申尙權,連姻釁累,臺評,何如?而歷擧內外,有若崇奬者然,李象靖,自前廢枳,公論不與,而遽擬守宰,顯示扶護之意,其他偏係不公之事,令人駭憤者,有難歷陳,況臺閣體重,而正言一窠,公然不擬,封裹當前,而政府西壁,無端留窠,其爲臨政,憤憤於此,又可見矣。而其負聖上委任之意,濟一己偏私之習,尤極痛駭,臣謂吏曹判書李溵,亟施譴削之典,以爲負國循私者之戒焉。臣又於日前,得聞有一女子,自謂北賤人,居在嶺南,懷抱血書,號泣塗道,蓋其父死於非法濫刑,而爲李溵所阻過,不得擊鼓鳴冤,噫,一婦呼冤,所以傷天和而累聖法者,爲如何哉?據此而亦可見其縱恣無忌,欺蔽天聽之一端,豈不痛哉?臣將欲竝論此事,以請査勘矣。伏聞玆事已發,溵之兄弟,竝有削版之敎。夫人命至重,雖方伯,不可非辜擅殺,天聽至明,雖權宰,不可恣意壅蔽,負犯旣重,不可削版而止,臣謂竝施竄配之典,斷不可已也,臣無任云云。答曰,省疏具悉。李溵事,旣聞之後,其宜從末請律,而一請譴削,一請竄配,其於一人,用兩律,殊欠臺體,許遞焉。
同敦寧尹東晢疏曰,伏以,臣於見職,豈有一分堪承之望,而辭章見阻,分義是懼,不得不冒沒出肅,私心惶愧,歷日靡定矣。此際新徐授知敦寧府事臣東暹,卽臣之從兄也。揆以法典,在下當遞,玆敢援例陳章,伏乞聖慈,亟命鐫改臣所帶之職,以存公格,以安私分,不勝幸甚,臣無任云云。答曰,省疏具悉。在下當遞,本職許遞焉。
檢閱呂萬永疏曰,伏以,臣有懇迫情私,敢此鳴號於孝理之下,臣之老母,年過七耋,素多疾恙,近年以來,衰疲忒甚,夏秋之交,寧日甚少,長在枕席,臣家在一日之程,非但省覲之曠阻。抑亦信息之間闊,四朔禁直,寤寐不良,而受恩深重,職添簪筆,家庭之間,無以言私爲戒,故抑情持被,不敢以微懇仰瀆矣。卽接鄕信,臣母宿病,遇寒添劇,全廢食飮,氣息綿綴,實有凜凜之形,而老人心弱,病裏思臣,促令歸視。臣聞此報,方寸交亂,不能一時按住,玆不得不陳章徑出,仍尋鄕路,伏乞聖慈,亟命勘臣擅行之罪,以肅朝綱焉,臣無任云云。答曰,省疏具悉。爾其勿辭往護焉。
辛卯十一月初一日巳時,上御集慶堂。大臣·備局堂上引見入侍時,左議政韓翼謩,右議政金尙喆,左參贊申晦,行工曹判書金時默,刑曹判書沈鏽,行副司直具善復,右尹張志恒,行副司直李重祜,掌令金瑞應,右承旨李廷壽,假注書申在善,事變假注書兪漢敬,記事官柳雲羽·李普天,以次進伏。翼謩曰,夜間聖體,若何?上曰,一樣矣。翼謩曰,今日奉安,而日吉辰良,誠爲慶幸矣。上曰,於予太康矣。翼謩曰,今日尙未進一貼,誠悶迫矣。上曰,旣除三日之行素,又不爲齋宿於憶昔窩,豈可得隴望蜀乎?翼謩曰,若合禮節,則敢不將順,而聖敎萬萬過矣。上命書傳敎曰,中官受由呈辭,限下敎勿捧。又命書傳敎曰,欲免向南以射,已下敎,則國人所知,況今日乎?何敢下稟而遽然請標信,承旨亦何敢循例捧納?摠府諸堂,該房承旨,施以不敍之典,當該承傳色,曚然不察,亦施同律。以上出傳敎上曰,他承旨入侍。左副承旨尹勉升進伏。上命書傳敎曰,承旨有闕,代庭試文科壯元金相定除授,牌招察任,房順房。上命書傳敎曰,立柱上樑,旣已親命擇曰,令本道兩日事,先立吉方,仍爲擧行事,令禮曹卽爲分付。以上出傳敎翼謩曰,此慶尙監司李命植狀啓也。備陳該曹給災不呈之狀,加請一萬二千五百七十二結矣。今年兩南秋事,荒熟相雜,而大抵嶺南視湖南更遜,道臣加請,可想其出於不獲已,今給一萬結,足可分排於災邑,必令精察均俵,俾無一把束見漏白微之弊爲宜,以此分付,何如?上曰,依爲之。尙喆曰,以皇后方物停止事,臣等之行,有禮部所書送者,而今此節使,欲持去此紙,有所往復,何以爲之乎?上曰,使之持去,可也。鏽曰,去月望前,有女人擊錚者,移送秋曹,而近無開坐用刑之日,故未卽捧供,罪人則頒赦時,已爲蒙放,而蓋其夫金興泰,與人相訟見屈有此稱冤矣。本事則僚堂前已處決,論其訟理,宜在落科,而指嗾其妻,至有登聞之擧,事極痛該,故敢此仰達矣。上曰,旣已放送,勿施,可也。鏽曰,然則本訟,一從訟理施行乎?上曰,依爲之。以上出擧條上命書傳敎曰,今聞秋判所奏,業已下敎,非男人而差備登聞,其涉可駭,其雖下敎,此則關係不細,其時該堂,施以不敍之典,當該守門將汰去。上又命書傳敎曰,飭勵之下,靈巖大同船五百餘石不來云,事甚駭然,當該守令,卽待風云,令該府處之,當該座首,事當充軍,而纔經大赦,令道臣從重決棍。上又命書傳敎曰,昨見擧子中,有故礪城君孫西平君子,暮年憶舊,令三軍門相當窠卽爲調用。上又命書傳敎曰,海西狀聞中,其仍其放者,竝依狀請施行,其稟者,特放事,分付。上又命書傳敎曰,以童子備官,未之聞也之敎,於渠已示寬典,而關係莫重,故有處分,今已踰月,莫重莫大之事,其將順成,庶人朴相岳,渠雖年少迷騃,卽錦溪君朴東亮後,錦陽尉朴瀰孫也,況今日乎?庶民與投畀,特爲蕩滌。上又命書傳敎曰,今日邦慶,可謂稀有。嗚呼,昔爲相臣,故相者無可言,値此希慶,今爲庶人者,予心惻然。噫,古人云,人非堯舜,每事焉得盡善,況中人以下乎?噫,彼三字,壬午後乃聞,予雖衰矣,知其人則深矣。身當輔相,位此無前之時,其宜闊狹者,而況其人爲國寸忱,予知熱矣。其時爲此,亦誠不獲已而然也。噫,人皆蹈舞,此獨鬱悒爲庶民,豈特此也?專對順成後,光國志慶,錄中一人,卽其祖也。雖以此言之,本情外,其亦宜參酌,今雖蕩滌,不過爲一致仕,特免洪鳳漢庶人之命,以示予同流霈澤之意。噫,且此人其誰?卽沖子外祖也。今予此敎,豈無偶然乎?上又命書傳敎曰,初不同錄,下敎追書以來,諸翰林一竝從重推考。上又命書傳敎曰,今日欲諭而將諭,今聞薇垣長章,乃覺今番金召史事,萬古所無,兄弟先後宣化於其道,蔑公悖義,負國大矣。雖已處分,金召史雖不敢遽斥城主,問其本則尙州牧使也。豈可踰本而治末?今聞屢經除目云,豈無其人?當該牧使,問于本道,亟施禁錮三年之典,以謝一婦之冤。以上出傳敎瑞應曰,臣人旣鹵下,事多顚錯,向叨憲職,大損大體,只憑喉院之催促,書送無例之緘答,不待人非,臣實自恧,聲罪之章果發,削版之罰荐降,撫躬追悔,無面可顯,一步臺地,自分永謝。而且念臣以愚戅之性,惟知不顧身之義,齟齬之蹤,妄犯毋得罪之戒,直道難容,人皆代憂,弱植易摧,臣亦自料,果然衆怒蜂起,群咻蝟集,頂門之鍼,未能警昏,平心之規,乃反見惡,誠可笑也,不足怨也。人雖不自反,世亦有公議,臣不欲呶呶較辨於事冷之後,而其爲臺閣之羞,則大矣。不意玆者,敍命蘧下,除旨繼降,惝怳感激,涕淚交逬,滓穢之賤,難蒙拂拭之恩,僨敗之地,實無承膺之勢,猥入文字,見却喉院,陳懇無路,逋慢是懼,雖不得不章皇出肅,而因仍蹲冒,決非私分之所安,其何可自同無故,揚揚於言語之地哉?請命遞斥臣職。上曰,往事勿說,堅人攸戒,末端張皇,亦法支蔓,勿辭,亦勿退待。瑞應曰,請還寢東呂·址淳等還配之命,更令王府嚴鞫得情。上曰,勿煩。瑞應曰,請還寢定配罪人金柱泰減等之命。上曰,其勿復煩。瑞應曰,請黑山島爲奴罪人五得,依律處斷。上曰,勿煩。瑞應曰,請巨濟府充軍罪人吳益祥依律處斷。上曰,業諭,其勿復煩。一項刀割瑞應曰,國家懲貪之典,蓋出於爲民除害之意,而慶尙兵使李明運,曾爲濟州牧也。歲歉而不思賑濟,民飢而益肆推剝,七千民命,竟至捐瘠,木無根馬無驄,猶屬薄物細故,而末勘充軍,旋卽放釋,曾未幾何?嚮用如舊,北邑南藩,惟意歷敭,其可謂國有法乎?貪吏無所懲畏,生民何以支保乎?烹鼎之典,雖未施於當日,禁錮之律,決難貸於其身,請慶尙兵使李明運削去仕版,永勿敍用。上曰,近古臺閣,可謂寥寥,今古所請,其誠錚錚,依啓。瑞應曰,新除授司諫院正言蔡廷夏,時在忠淸道牙山地,請斯速乘馹上來事,下諭。上曰,依啓。上命書傳敎曰,以都憲章賜批,雖及莫重兩事,人人提說,事近瀆䙝,此後疏章,此勿禁焉。上又命書傳敎曰,吏判政事,明日爲之。以上出傳敎諸臣以次退出。
上在慶熙宮。停常參·經筵。
藥房都提調韓翼譽,提調韓光會,副提調鄭運維啓曰,昨日臨門試藝,移時還內,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。遙瞻全州,昨日奉安,而企待狀聞,隨處問焉。嗚呼,近日用心萬倍,其寒稍歇,夜長特甚,氣何暇諭?聞後建功,狀聞若到,其當召矣。
中宮殿·惠嬪宮口傳問安。答曰,知道。
備忘記,一年內三公竭誠,右相專對順成,領相湖南效誠,左相內局進心,非右相誠,何有邦慶,而非領相誠,豈多日辰良,而非左相誠,此時予何飮建功乎?一相效誠燕界,一相效誠奉輦,一相內局效誠,予有三相,邦慶薦疊,君亦支撑,雖然近者用心,百倍于前,若聞奉安,心何依着?且初五日,憶己丑前興懷,初六日,闕冬享只展拜,心何抑心何堪乎?臥於集慶戶內,記萬懷而已矣。
傳于尹勉升曰,內局入侍狀啓,陪持人率入。
備忘記,宗簿提調求對云,此關係莫重,其宜消詳,時原任禮堂,同爲入侍。
備忘記,今日宗簿提調宜備員,戶判趙雲逵爲提調,其令同爲入侍。
傳于沈頤之曰,宗簿提調·時原任大臣·禮堂同爲入侍。
備忘記,動駕相値,右副·同副,許解本職,其代金致讓·洪樂命爲承旨,牌招察任,房順房。
備忘記,金致讓,代李興宗爲承旨,牌招察任,房順房。
沈頤之,以弘文館言啓曰,今日政新除授玉堂,待下批,仍卽牌招察任,何如?傳曰,允。
鄭運維,以吏曹言啓曰,今番上言回啓,今月內擧行事,命下矣。長官例當爲之,而判書未差,故限內不得擧行之意,敢啓。傳曰,知道。
又以吏曹言啓曰,新除授固城縣令權必稱呈狀內,矣身身病,萬無起動赴任之望云,身病危重,則不可等待其差歇,依例罷黜,何如?傳曰,允。
有政。吏批,判書尹東暹牌不進,參判李徽之奉命在外,參議洪樂純,行都承旨鄭運維進。吏批啓曰,判書尹東暹牌不進,參判李徽之奉命在外,小臣獨政來安,何以爲之?敢稟。傳曰,只出緊任。又啓曰,新除授雲山郡守申尙權戶奴呈狀內,矣上典素患痰癖之症危重,萬無赴任之望,斯速入啓遞改云,身病危重,則不可等待其差歇,依例罷黜,何如?傳曰,允。
又啓曰,士族婦女年九十夫人抄啓封爵事,載在法典矣。年九十夫人,別單書入之意,敢啓。傳曰,知道。
備忘記,尹東暹爲冢宰,以李世澤爲大司諫,李秀逸爲獻納,南胄寬爲正言,任迥修爲校理,趙昌逵爲兵曹參議,林鼎遠爲參知,黃景源爲知義禁,李秉鼎爲兼司書,兪彦鎬爲兼弼善,趙載俊爲校理,閔濟烈爲戶曹正郞,趙潞鎭爲佐郞,金相戊爲司宰僉正,金履復爲義城縣監,徐秉德爲固城縣令,鄭持淳爲林川郡守,崔宗大爲軍威縣監,柳善養爲順興府使,洪景顔爲慈仁縣監,楊州牧使閔百順,順天府使崔台衡仍任事承傳,贈吏曹參判尹顯敎,贈吏判尹東暹考,依法典追贈。
兵批,判書趙曮,參判尹得養奉命在外,參議林鼎遠肅拜進,參知趙昌逵入直,左副承旨尹勉升進。兵批啓曰,慶尙左兵使,今當差出,而擬望之人乏少,他道守令,竝擬,何如?傳曰,允。以柳爀爲慶尙左兵使,魚錫定·雲山君楢爲副摠管,吳載熙爲內禁衛將,任屹爲兼司僕將,金養厚爲忠翊將,徐有臣爲副率,金履顯爲洗馬,閔有洙爲守門將,安尙宅爲明月萬戶,吳載重爲宣傳官,同知單柳宗厚,副司直李性遂·沈觀之·金相定·金尙集,副司正申在善·宋養鼎·兪漢敬。
沈頤之啓曰,明日拜表時,諫院無進參之員,除在外外,獻納李秀逸,待開門牌招,以爲進參之地,何如?傳曰,允。
宋養定·申在善有頉,代以吳載紹·金致顯爲假注書,金致顯在外,代以朴綏壽爲假注書,兪漢敬有頉,代以尹行修爲事變假注書。
鄭運維啓曰,假注書吳載紹·朴綏壽,事變假注書尹行修,時無職名,令該曹依例付軍職,冠帶常仕,何如?傳曰,允。
吳載紹有頉,代以沈豐之爲假注書,尹行修有頉,代以林得浩爲事變假注書。
傳于李碩載曰,禮房承旨持上梁文,入侍。
尹勉升啓曰,明日翰林召試事,命下矣。監春秋館事,待開門命招,春秋館堂上,館閣堂上,一體牌招,何如?傳曰,允。
李碩載啓曰,卽者,奉敎吳正源,待敎李在學·李度默,檢閱柳雲羽·李普天,謂有做錯之失,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳曰,允。
尹勉升,以兵曹言啓曰,本曹判書趙曮,今方入直,而身病猝重,勢難入直,今日政新除授參議林鼎遠,參知趙昌逵,竝卽牌招入直,何如?傳曰,允。
又以兵曹言啓曰,禁軍來春夏等都試,因政府及本曹有故,限內不得設行,今已過時矣。在前如此之時,有仍停都試代祿試射之規,今亦依此擧行之意,敢啓。傳曰,知道。
又以兵曹言啓曰,兼司僕將李得濟,身病孔劇,時月之內,勢難供職,呈狀乞遞,今姑改差,何如?傳曰,允。
李碩載,以漢城府言啓曰,因傳敎,朴相岳爲庶民,蕩滌之意,敢啓。傳曰,知道。
李興宗,以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
持平魚錫齡疏曰,伏以,臣於向日,冒陳情私,適値丙枕凜惕之時,至有還給之命,惶蹙之忱,靡所容措,而觸事憒憒,無往非罪,日昨陪班,致勤嚴敎,刊版之典,猶是薄勘,聖度包容,卽命安徐,而因仍蹲冒,有損臺體,詣臺引避,見却喉院,此莫非臣疲軟之致,官職去就,非所可論。且臣母病,日漸沈重,元氣澌綴,寒感添劇,委頓床席,飮啖全廢,臣方左右扶將,焦遑煎灼,離側供職,其勢末由,玆敢更瀝肝血,不避煩瀆之罪。伏乞聖慈,俯垂矜憐,亟賜鐫削,以便救護,千萬幸甚,臣於乞免之章,不宜贅及他說,而一二可言之事,不容泯默,敢此附陳,惟聖明裁察焉。三司合啓,事體嚴重,而向者發啓之際,諫長李瀰,內懷規避之心,外引不當之嫌,苟且撕捱,措語窘遁,渠雖愚蠢,豈不知法外之嫌,而安敢巧作不成之說,以售謀免之計哉?究其心跡,專出於背公營私,而一時薄罰,實爲聖朝刑政之失,如此之人,若不嚴懲,遺君後親之徒,必無所憚矣。臣謂前大司諫李瀰,亟施竄配之典,斷不可已也。前吏曹參議金相翊,屢佐銓部,政注昏憒,一循己私,少無畏忌,有識之士,莫不駭憤,而曾按湖南,專事貪饕,販貿米穀,厚牟利息,南土之人,至今唾罵。且以鄙薄之心,貪進榮塗,趨權附勢,驟躋要顯,一牟三通,物議久駭,惜乎,其門閥,何官不做,而忍爲此鄙夫之事也?此等之人,不可置於淸要之列,臣謂一竝刋改,以淸仕路,亦不可已也。安邊府使李仁培,自經西邑,貪聲已著,及莅本府,熟手復滑,加以酗悖,酷刑狼藉,民不聊生,闔境嗷嗷,渠以近密之臣,出當芻牧之任,不思報數之策,專以肥己爲事,臣謂安邊府使李仁培,亟施刊削之典,以爲懲貪勵世之道焉。答曰,省疏具悉。李瀰事,往事勿說,聖人所戒,豈特此也?予之深慨者,二日之內,昨請竄兄,今請竄弟,此向景像,此等非風,卽予不取。金相翊,予已知其人熟矣,豈一毫近似於此乎?且昨已兩司之欲逐者,銓地,大抵此習,予嘗爲駭,其雖衰矣,何敢售此計?李仁培亦知其人,近於古談,則可也,無乃過乎?然曾經近密之臣,何可置諸䵝昧之科?令該府拿處。噫,只擧三文,何不論蔭武,予則哂也?勿辭察職。
南原居生員李惟精疏曰,伏以,臣去月初,爲我司空公建廟,而裹足上來,仍留太學,亦隨衿紳之末,獲參嵩呼之班,兩慶同日,聖孝冞彰,臣亦璿泒中一物也。其所以省躍歎忭之忱,尤當如何哉?臣旣覩盛儀,宜陪神輦,旋卽下去,而抑臣亦不無區區所懷,今若泯默而歸,則顧臣犬馬之齒,已迫八耋,實無更來之期,故乃於臨發之際,玆敢冒萬死仰陳焉。嗚呼,惟我全州一域,亦是姬周之邰室,而劉漢之沛鄕也,肆昔先王,特建慶基殿於是地。袍我聖祖,乃者殿下,亦創肇慶廟於其傍,奉我司空枌楡之里,自此冞光,奉先之孝,其又何加哉?然而臣居在湖鄕,竊聽與論,則皆謂以雲峯之荒山,不過爲我聖祖一時奏捷之地,而猶且立石而銘頌,則況此完山,自我司空公而世居者,不知其幾百年矣。雖緣年代久遠,遄跡莫祥,而實我璿源之所由肇也,王迹之所由開也。此地宜有事蹟之碑,而迄今未遑,玆豈非文典乎?凡於陵寢,旣置丁閣,又復豎碑者,蓋所以表揚先德,永世壽傳也。顧玆殿廟,旣奉百世之祀,則亦宜記其事蹟,刻之金石,特豎於是地,千秋萬歲,其永不泐,則凡我臣民之過全州者,瞻廟殿而想陟降之如在,覩碑銘而知事跡之可詳,此所以湖中輿論之宜有立碑者,厥惟久矣,而來嘗奏達,尙此曠闕。臣於草野,居常嗟惜,今幸來留京師,獲覩無前之慶,慶忭之極,不避猥越之誅,敢陳短章,仰徹崇聽爲。答曰,省疏具悉。爾以璿泒,年踰七十,値此邦慶,有懷陳章,誠可尙矣,其亦確矣。而凡事節則中,過侈玆請,今者,前則可也,今番後則近於疊建,成其廟流傳萬億,則此正與朝鮮永流。且豎豐碑,事近瀆褻,爾志嘉尙,於予宜重,此亦一道爲先至德之意也。
辛卯十一月初二日午時,上御集慶堂。時原任大臣,宗簿提調,禮堂同爲入侍時,領府事金相福,判府事金陽澤,左議政韓翼謩,右議政金尙喆,判府事李昌誼,宗簿提調海運君槤·趙雲逵,禮曹參議朴弼淳,右副承旨尹勉升,假注書吳載紹,記事官柳雲羽·李普天,以次進伏訖。諸大臣曰,近日聖候,何如?上曰,一樣矣。海運君槤曰,肇慶廟禮成奉安後,璿源譜略御牒,宜卽修整,故敢此仰達矣。上曰,修整凡例,何以則爲好耶?消詳,可也。諸大臣曰,修整時儀節凡例,臣等詳議後稟裁,何如?上曰,卿等退出戶外,相議以奏,而旣有姬周古例,當曰始祖先公,而其他凡例,卿等相議爲之,可也。諸大臣以下退出戶外,修整凡例以進。上曰,好矣。以此例爲之,而豐壤及貞陵·思陵·淨業院追慕洞建碑事,譜略修整時,一體添註,可也。海運君槤曰,肇慶廟奉安後始役耶?上曰,奉安後始役,宜矣。上曰,譜略旣修整,則當有跋文矣。諸大臣曰,然矣。左議政韓翼謩曰,今日日勢已晩,而湯劑尙未進御,臣等不勝焦遑之心,敢此仰達矣。上曰,肇慶廟奉安狀啓入來,然後藥房入診,可也。承旨尹勉升曰,詣臺臺臣來待矣。上曰,入侍。執義李鎭恒所啓,請還寢東呂·址淳等還配之命,更令王府嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得依律處斷。上曰,勿煩。請巨濟府充軍罪人吳益祥依律處斷。上曰,已諭,勿煩。一項刀割又所懷,薦疊之邦慶,前古罕聞,而曠蕩之恩赦,中外均被,孰不仰大聖人同流霈澤之德意,而至如關係重大,豈可遽然蕩滌?伏願深軫失太寬之戒,亟寢前庶人洪鳳漢酌處之命。上曰,邦慶均霑輿儓,況此人?大抵有昨諭未果者,頃者此處分,莫知至於何境,雖有此敎,嗚呼,國之主鬯,豈可爲庶人外孫乎?欲諭者久,今當大霈,焉可其默,且雖蕩滌乎?此卽一致仕人,其何有爭?噫,其時事,只知邦國,不顧其身,業已飭勵,何復更提?噫,至於此境,由予凉德,何爲此人?昨日已消,今聞此懷,心切恧焉。噫,爲今北面于予者,又何敢更提此事,過宿之後,何敢爲所懷於其君憧憧之日乎?良可異也。無乃朴致隆之類乎?亦涉嘅歎也。又所啓,臣徒循臺規,不體聖意,自顧慙忸,罪當萬殞,何可一刻仍冒於臺次乎?請命遞斥臣職。上曰,俄者有氣,其何巽軟?旣已蕩滌之後,名雖致仕,亦一大臣,今者爲此,損國體,大矣。其所措語,無異遲晩,虧臺體,極矣。不可例批,依啓。上命承宣書傳敎曰,非爲人,爲國體,此等避辭,于今初聞,不可遞差而止,李鎭恒,特施刊版之典,以勵衰世。出傳敎諸大臣以下以次退出。
辛卯十一月初二日申時,上御集慶堂。藥房入診入侍時,都提調韓翼謩,提調韓光會,副提調鄭運維,假注書吳載紹,記事官柳雲羽·李普天,醫官方泰輿·鄭允協·吳道炯·鄭允說·徐命緯·金孝儉,以次進伏訖。都提調韓翼謩曰,聖候,何如?上曰,一樣矣。水刺之節,亦何如?上曰,一樣矣。上曰,肇慶廟奉安狀啓入來云,可謂迅速矣。翼謩曰,然矣。上進御湯劑後,下敎曰,狀啓持來。畿營將校,使之入侍,畿營將校崔彭齡入侍後,上曰,汝遇此狀啓於何處而持來乎?崔彭齡曰,今日朝前,遇於二百里地持來矣。上曰,甚迅速,不可無賞典。上曰,注書出去,兵批如有湖南邊將窠。知入,臣載紹還奏曰,問于兵批,則今無見窠云矣,上命鄭運維書傳敎曰,今聞全州奉安狀聞,微忱少弛,而此忱雖弛,嗚呼,今日以後,雖欲復拜,焉可得也?飮涕二字,亦歇後語也。今日前,以奉安爲用心,自此以後,以悵然亘中,此亦予也,此亦予也。於今入來,誠是料表,畿營敎鍊官崔彭齡,數時內二百餘里回程,其涉可嘉,來朔瓜滿中,善地邊將,今日內備擬受點,湖西·湖南陪持人,亦令兩道米布題給。出傳敎上曰,宣傳官一員使之入侍。宣傳官吳尙祿進伏,上曰,全州奉命下去宣傳官,何日何時下去乎?相祿曰,再昨日申時下去矣。上命承宣書傳敎曰,此時奉命,何等重也。宣傳官南燁,再昨申牌前詣湖西,今日狀聞雖到,尙無影形,事之可駭,莫此爲甚。噫,昨日申時後,陪持旣到,而焉敢若此?頃已申飭,今又若此,此等宣傳官,將用於何事?當棍汰,而今日故,棍則參酌,只汰。出傳敎鄭運維曰,儒生李惟精上疏入啓,故敢達矣。上曰,儒生使之入侍,可也。惟精入侍後,上命讀其疏,惟精讀疏訖。上命承宣書批答。出日記藥房提調持湯劑更爲入侍,上進御後,諸臣以次退出。
辛卯十一月初二日初更三點,上御集慶堂。承旨入侍時,左副承旨尹勉升,假注書朴綏壽,記事官金致恒,編修官康文祥,以次進伏訖。上曰,入直承旨,誰耶?勉升曰,李碩載與小臣矣。上命讀肇慶廟上梁文改下一句,因下敎曰,使注書正書後,入于諭書笥,院吏齎傳于禮判,可也。勉升曰,中日單子入之乎?上曰,入之,可也。上仍命退出,諸臣遂退出。
上在慶熙宮。停常參·經筵。
藥房都提調韓翼謩,提調韓光會,副提調鄭運維啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日狀聞皆到,此心紓矣。睡與氣近初差勝,下敎時入侍。
中宮殿·惠嬪宮口傳問安。答曰,知道。
備忘記,璿泒湖南儒李惟精,以古來稀年,旣登小科,尙今爲儒,令該曹卽爲調用。
李碩載啓曰,今日拜表時,雖無諫院,依例爲之之意,敢啓。傳曰,知道。
傳于李碩載曰,如有窠,雖次官,卽爲擧行。
又傳于李碩載曰,三使臣留待。
李碩載啓曰,假注書沈豐之,事變假注書林得浩,時無職名,令該曹依例口傳付軍職,冠帶常任,何如?傳曰,允。
備忘記,今日文衡圈點。
李碩載啓曰,今日文衡圈點事,命下矣。大臣·前大提學黃景源·政府西壁·六曹長官·判尹,命招,何如?傳曰,允。
假注書朴綏壽有頉,代以黃昇源爲假注書。
洪樂命啓曰,假注書黃昇源,時無職名,令該曹依例口傳付軍職,冠帶常仕,何如?傳曰,允。
傳于鄭運維曰,前前大提學命招。
洪樂命,以賓廳言啓曰,大提學,以前前大提學金陽澤所薦人,圈點以入之意,敢啓。傳曰,知道。
備忘記,明日欲爲次對,明日其何酬應?左右相詣堂,旣來圈點後,仍爲次對,柏府·薇院,牌招入侍。
傳于李興宗曰,承旨先爲入侍。
有政。吏批,判書尹東暹牌不進,參判李徽之奉命在外,參議洪樂純,同副承旨洪樂命進。吏批答曰,判書尹東暹牌不進,參判李徽之奉命在外,小臣獨政未安,何以爲之?敢稟。傳曰,只出緊任。以申大脩爲執義,朴奎壽爲掌令,金光岳爲持平,朴取源爲宗簿正,沈鏽爲京畿監司,南舜喆爲龍川府使,鄭忠彦爲雲山群守,李爲副校理,趙光鉉爲任實縣監,大提學單徐命膺。
兵批,判書趙曮次對進,參判尹得養奉命在外,參議林鼎遠査對進,參知趙昌逵,同副承旨洪樂命進。副護軍金瑞應,副司直徐命膺·尹東晳·魚錫齡,副司果兪彦鎬·李秉鼎,副司正沈豐之·林得浩·黃昇源。
沈豐之·林得浩有頉,代以金履正爲假注書,嚴思憲爲事變假注書。
洪樂命,以吏批言啓曰,正二品監司京職兼差事,載在法典矣。新除授京畿監司沈鏽,資級乃是正憲,依法典兼監司下批後,依例送西之意,敢啓。傳曰,知道。
吏批口傳政事,以李維精爲思陵參奉。
兵批口傳政事,以崔彭齡爲多慶浦萬戶。
以校理徐逈修,獻納李秀逸牌不進罷職傳旨,傳于沈頤之曰,只推。
洪樂命,以思陵表石營建儀軌廳言啓曰,本廳郞廳工曹正郞鄭持淳移拜他職,代戶曹正郞李敬倫差下,使之察任,何如?傳曰,允。
吏批口傳政事,奉敎單吳鼎源,待敎二單李在學·李度默,檢閱二單柳雲羽·李普天。
鄭運維,以吏批言啓曰,軍資監正金用謙呈狀內,身病甚重,勢難察任云,今姑改差,何如?傳曰,允。
李興宗,以義禁府言啓曰,靈巖郡守李聖檍,令該府處之,安邊府使李仁培,令該府拿處事,傳旨啓下,而李聖檍時在任所云,發遣府書吏拿來,李仁培以兼營將守令,時在任所,依例發遣府書吏,差兼官後拿來,何如?傳曰,允。
尹勉升,以御營廳言啓曰,去夜犯夜人無所捉之意,敢啓。傳曰,知道。
尹勉升,又以一二巡廳言啓曰,去夜犯夜人無所捉之意,敢啓。傳曰,知道。
尹勉升,又以左右捕廳言啓曰,去夜犯夜人無所捉之意,敢啓。傳曰,知道。
知義禁黃景源疏曰,臣昨日伏奉敎旨,以臣兼知義禁府事,聞命震越,罔知攸措。伏念臣猥以庸陋,過蒙恩渥,外而留務,內而卿列,出入榮寵,涯分已極,曾未踰歲。又被誤恩,授臣以藩輔之任,自惟愚魯,不足以按察一路,而適値聖節隔日,爲參起居之班,倉卒祇肅,終不能力辭恩命,早晩顚沛,理所必至,果然諫啓隨發,而詆斥無所不至。臣於是,屛營駭怖,靡所容措。臣本性疎於貨利,潤於事務,此通朝之所共悉也。今諫臣·論臣如此,固不待臣之自列,而聖明已俯燭矣。然臣行己若孚於同朝,則人言豈至於是哉?俯仰慙悚,無以抗顔周行也。卽伏見傳敎下者,有文衡圈點之命,召牌儼臨,臣誠驚惶,不知所出。臣往年濫叨文衡,爲洪相直所論斥,踐踏僇辱,至請改正,臣雖無狀,何敢以曾經文衡自處,而復當文衡之薦哉?嗚呼,三館之長,卽一國詞苑之宗也。宜使曾經是任而無故者爲之薦也,臣豈可冒改正之斥,唐突承命,以重辱文衡之選耶?嚴召之下,末由承膺,冒陳短章,上瀆宸嚴,伏惟聖上,俯垂鑑諒,亟寢文衡圈點之命,仍遞臣金吾兼任,以謝人言,以靖私義,千萬幸甚。傳敎以給。
刑曹參判柳脩疏曰,伏以,使事順成,廟禮已定,臣民慶忭,曷有其極?念臣譾劣,最居人下,而猥荷拂拭之恩,驟躋貳卿之班,過福之災,居常爲懼,迺者諫疏出,而其所爲言,全無倫脊,噫嘻,良亦駭異也。臣固文質無常,名論蔑稱,則苟欲論臣,何患無辭,而獨怪夫忽地攙擧,惟事醜辱,此豈祥吉事也?噫,駭浪之射,混及虛舟,含血之噀,只欲汚人,近日廷紳,蓋尠得免,而其所遭之奇怪,豈有若臣者哉?橫逆之來,宜付一笑,而臣之所痛心者則有之,所實立楊,爲保門戶,而緣臣無狀,貽辱至此,臣何足道?有辱朝廷,從今以往,惟當歛跡息影,以爲自靖之圖而已,官職去就,更無可論,所叨詞訟劇地,尤不容曠日虛縻,玆敢略入文字,瀝血哀籲。伏乞聖慈,俯垂矜諒,亟賜鐫削職名,仍命永刋朝籍,以快人心,以靖私義,千萬幸甚。答曰,省疏具悉。業已知矣,何足撕捱,卿其勿辭察職。
副修撰兪漢謹疏曰,伏以,臣庸愚鈍劣,文質無當,而偏蒙鴻造,歷歇華顯,經幄論思,夫豈近似於身,而怵恩畏義,未逆循墻之志,便忘濫竿之恥,矧今寶算彌高,典學益篤,金華淸讌,晉接多時,而以臣螢爝未光,實無以仰裨於日月之明,每當筵退,不覺惶汗之沾背,唯宜早蒙刊改,無辱特簡之聖春也。抑臣竊有私情之萬萬悲切者,惟殿下實父母於臣矣,輒敢冒死陳籲,惟聖明垂察焉。伏念臣夙遭愍凶,年未及冠,奄失所怙,只與偏母,相依爲命,歸依松楸,耕稼作業,以爲供母餘年之計,而不敢有榮達之望,不虞倖第,遭際明時,自夫大庭唱名之日,前後恩敎,屢及於臣父,辭旨惻怛,眷顧深摯,臣每一承聆,淸血被面。歸語臣母,闔門感泣,臣母亦嘗戒臣以不避夷險,殫竭心力,少自效於進先人未卒之志,報殿下罔極之恩,每當歸省,輒促臣造朝,此臣所以不量己分,有除輒膺,未敢爲辭遜之計者也。臣方翶翔禁闥,榮耀已極,弟又登第,門闌增輝,叨寵銜恩,更安有一毫踰分之望?而惟是偏母,年迫七旬,病在積祟,一年之中,强半床第,而自今夏秋以來,屢經毒痁,氣息綿綴,澟然有難支之憂。且臣家本貧寠,計出謀生,滫瀡之供,殆至屢空,藥餌之節,多不及時,每念古人躬耕負米之事,未嘗不怵焉愧懼也。伏惟我聖上,以孝爲理,無微不遂,凡臣下之爲親陳懇者,輒皆蒙許,今臣抱此情私,而徒知嚴畏,不能及今陳暴,少伸至願,則是臣自阻於錫類之化,而不免爲忠孝之罪人也。玆敢仰首鳴號於仁覆之天,伏乞聖慈,俯垂矜察,特畀臣一小縣,乞於病母遲暮之境,得備一時甘旨之養,則殞首結草,未足以酬鴻私之萬一也。臣無任瞻天屛營祈懇之至。答曰,省疏具悉。爾誰子,兄弟俱登。予則曰,異事,今覽爾章,特許其請焉。
判中樞府事金陽澤箚曰,伏以,卽因文衡圈點事,有前前大提學牌招之命矣。臣苟有可當之義,周宜卽地承膺,而文苑古例,前大提學,無故在京,例皆當薦事,今黃景源,及以前任,强引不當引之義,陳章煩籲,致使臣越次橫當,是固有違,彼之所引何事,而此與時任行公有異,不過暫膺召命,擧代而退而已,非拘於引義與否。況文苑古硯,尙在前任之手,則出其代而傳之,古例私義,兩得其當,彼安可公然辭避乎?且大提學無前任,則曾經文衡·議政處受薦,而未有牌招之例,國典所載,班班可考,玆敢竝擧法例,略陳短箚,伏乞俯垂諒察,使應當者當薦,以遵典例,不勝幸甚。取進止。答曰,省箚具悉卿懇。卿箚中前大提學事,其何不諒?旣被駭斥,圈點非可論者,命招果誤,令傳諭史官,仍受薦而來,卿須安心勿辭,卽爲以薦焉。仍傳曰,遣史官傳諭,受薦而來。
掌令金瑞應疏曰,伏以,臣之老母,在於鄕廬,而年今七十有五歲矣。疾病沈淹,寧日恒少,臣以終鮮之身,左右扶將,實無暫離之勢,已非遠遊之時,而爲參賀班,先期上來,逖違親側,倏已四箇月矣。陟岵之情難抑,倚閭之心莫慰,遲回承舍,魂夢屢驚,忽於今日,得接鄕信。臣母宿病之外,越添寒感,症情危重,精神昏眩,飮啖全廢,咳嗽苦劇,委頓床席,促臣還歸,臣自聞此報,心神飛越,按住不得,投進短章,徑尋鄕路。伏乞天地父母,俯垂矜察,亟削臣所帶之職,俾得安意歸護,仍治臣擅行之罪,以肅朝綱,千萬幸甚。傳敎給之
辛卯十一月初三日辰時,上御集慶堂。翰林召試入侍時,行都承旨鄭運維,左承旨李碩載,右承旨沈頤之,左副承旨尹勉升,右副承旨李興宗,同副承旨洪樂命,加出假注書任玉,記事官金致恒·康文祥,以次進伏訖。上曰,試官及承旨入侍。監春秋館事韓翼謩,㙯文提學趙曮,同春秋館事金漢耆,對讀官校理李命彬,修撰徐有元進伏。翼謩曰,日氣甚寒,氣體,何如?寢睡·水刺之節,亦何如?上曰,一樣。翼謩請進湯劑,上曰,懸題後進之。上曰,儒臣持懸題板入侍,命書表題。上曰,儒臣,誰?翼謩曰,徐有元·李命彬。命懸題後,上曰,三使臣率譯官入侍,正使海溪君,副使趙榮順,書狀李宅鎭,首譯洪大成進伏訖。上曰,古譯官洪純彦,名入光國志慶錄,而今莫知其孫云,是豈憶古之道哉?分付京外,訪其孫以聞。出傳敎上曰,藥房提調持湯劑入侍,都提調韓翼謩,提調韓光會,副提調鄭運維持湯劑進伏,上進御湯劑訖,翼謩請診候,上許之。醫官方泰輿等診候訖,皆退出。
辛卯十一月初三日酉時,上御集慶堂。召試科次入侍時,監春秋館事韓翼謩,藝文提學趙曮,同春秋館事金漢耆,對讀官校理李命彬·修撰徐有元,右承旨沈頤之,加出假注書任玉,記事官金致恒·康文祥,以次進伏訖。上曰,承旨讀試券,頤之讀一券。上曰,儒臣讀之。李命彬·徐有元又讀之,假注書黃昇源,召試呈券後入侍,玉遂退出,上命讀前大提學黃景源疏。上曰,前者之事,業已知矣。兼帶撕捱,其涉太過,此章以給,雖然文任圈點,不無所據,以前前大提學牌招圈點。出傳敎上曰,注書出去,開陽門留門。翼謩曰,合考四張,二張則已定而餘二張,一張則臣之所見,以爲可取,一張則提學以爲可取,以何文爲取乎?上曰,竝取之。試券拆封後,上曰,落軸竝拆封,頤之取落軸拆封讀之。翼謩曰,落軸有以及第書皮封者,此則向來以特敎,芸閣施行人也。以皮封書式,來問於臣,而臣亦未能指一爲答矣。今見皮封,只書及第,不曰新及第者,似是與新榜有混雜之嫌故也。上曰,今當慶流,芸閣調用人,一竝蕩滌,依前槐院調用。出傳敎翼謩曰,諸翰林以遺珠引嫌,而此是不能致察也,謂之遺珠則非也,上曰,諸翰林以一時做錯,稱以遺珠,其涉太過,敍用,卽爲口傳付職,牌招入直。出傳敎上曰,中日草記做錯,與摠堂承旨有異,不過誤下而已,申德龍處分,安徐。出傳敎都承旨鄭運維曰,前前大提學,以大臣當薦,則就其家受薦以來,乃是法例,而臣矇然請命招,惶恐待罪矣。上曰,就其家受薦以來則無圈點耶?翼謩曰,旣在家新薦,則似無圈點,而臣亦未詳其規例矣。上曰,史官出去,問其規例以來。昇源出來,問規例以入。頤之曰,問其規例,則文衡薦受來後,圈點依例爲之云矣。翼謩請進湯劑,上進御湯劑。上曰,三明日動駕時,挾輦軍六十名,挾輿軍二十名,皆以內營入直,前後廂軍一哨,禁·御兩營,外營軍,分半隨駕,訓將領入直標下軍,都領禁軍一百名,亦以入直隨駕,而其餘軍則世孫當同牌隨駕前後牌軍,亦安徐。出傳敎諸試官先退出。上曰,噫,近者臺閣,虧損舊規者多,聞昨批,於昨日雖云日暮,其猶可也,今日寥寥,此何臺體?予雖衰,宜樹臺夙,持平魚錫齡,特遞其職。出傳敎上曰,坐直承旨入侍。頤之退出,洪樂命入侍,上命讀判府事金陽澤箚子,仍命書批答,書訖,諸臣皆退出。
辛卯十一月初三日二更四點,上御集慶堂。承旨入侍時,右副承旨李興宗,假注書黃昇源,記事官金致恒,編修官康文祥,以次進伏訖。上曰,文衡薦受來,今方圈點云耶?興宗曰,臣入來時,未及聞知矣。上曰,史官出去,詳問以來。昇源出來,問于賓廳以入。興宗曰,文衡薦已爲受來,今方圈點云矣。上曰,大提學圈點,則例爲開政,而尙未擧行云,亦爲寒心,開政然後,圈點單子,當傳政廳,政官卽爲牌招開政。出傳敎上曰,入來備堂,優矣。只薇垣·柏府入侍。出傳敎上曰,嗚呼,孤露人,千千萬萬料表千有餘年,奉依資政殿矣。卄二日後,只望南道於再昨,其令領相攝袍,體欲奮飛,焉可得也?於今添一追慕,萬念益冷,而爲宗國,嗚呼,復政後,次對無一闕焉。初則明月欲爲進定,更思今日大臣備堂竟夕,再明日有起居之節,而三明日且動駕祗迎,若此其將連日,怳然而覺?大臣備堂皆來,故仍命次對,此後君與臣,將一日皆休,而壬午後所執,其亦守也。嗚呼,次對,其亦文具,此亦夫子所云我愛其禮之義也。今若不諭,孰能知之?且暮年以身飭群工之意也。出傳敎上曰,注書持此傳敎出去,令坐直承旨,頒布於明日朝報,而先示于大臣,文衡圈點,旣入來大臣仍爲入侍事傳諭。上曰,旣爲大提學,畿伯復有闕,畿伯今日政擧行,卽交龜前也,明日鄕軍試放,依定日爲之事,卽爲分付畿營。出傳敎左議政韓翼謩,右議政金相喆,左參贊申晦,戶曹判書趙雲逵,工曹判書金時默,刑曹判書沈鏽,兵曹判書趙曮,校理李命彬,以次對進伏訖。上曰,俄書傳敎,卿等其見之否?翼謩曰,皆承見矣。臣與僚相相謂曰,此莫非曲諒臣等之事矣。翼謩又曰,聖心尙今憧憧不已,臣等不勝憂慮矣。尙喆曰,以閭巷間事言之,爲其祖先,若有追榮贈謚之事,則子孫之心,充然如有得,追慕之中,亦有嘉樂之心矣。上曰,此則似不然矣。以爲祖先追榮贈謚,自謂充足而便忘之,可乎?尙喆曰,充然之理,亦有之矣。上曰,文衡圈點,何以爲六點耶?翼謩曰,都堂會員,不過如是矣。上曰,徐命膺爲次點耶?翼謩曰,六點矣。上曰,然則爲準點矣。翼謩曰,然矣。上曰,善爲之矣,金判府事薦,極精矣,只薦應爲之人矣。尙喆曰,曾經中,有南有容·鄭宲兩人,而以休致不得入薦,故前前大提學,以此書通於臣等矣。時默曰,訓局兼料事,通出言端,而臣常有所耿耿者,敢此仰達矣。訓局軍兵兼司僕之授十二斗者,九斗則授於戶曹,三斗則前以田米以給者,換作大米,授於均廳,田米之換授大米,在軍情雖似利益,而聞訓將之言,則兩處授料,軍情不以爲便云。且以均廳事勢言之,米給代之數,中間加增應捧,不能當應下,故貢米換貿外方貿米,不得不爲之,而其爲事面之苟艱,京外弊端之無限,有不可勝言。今若訓局兼科,依前以田米給代,則庶可有捧下相當之道,下詢廟堂,一番釐正,好矣。上曰,卿等消詳,後日更奏,可也。出擧條記事官柳雲羽·李普天承牌入侍,致恒·文祥先退出。上曰,次對無追後入侍之事,臺諫牌催捉。上曰,政官牌去來知入。興宗曰,吏曹參議洪樂純,牌不進云矣。上曰,莫重圈點,何可遲滯?參議只推,更爲牌招。出傳敎上曰,今日臺諫擧措,可謂寒心。因下敎,一臺臣作一駭擧,以此人皆逡巡,再昨下敎,若何?而魚錫齡則昨日有詣臺應嫌之事,而恐或勿退待,古則有昨緣日暮之語,而於今日將半矣,而無動靜,今日兩臺違牌,已涉寒心。金瑞應之再昨入侍,不先不後,徑尋鄕路,古判書朴師洙,語雖抑揚,革臺之言,可謂于今驗矣。此何臺體,然卽爲親也,其章給之,只特遞。出傳敎上曰,注書出去,譜略末卷持入。昇源出來,持譜略末卷進伏。上曰,承旨讀卷末跋文,興宗讀跋文訖。上曰,稅船今則畢到耶?雲逵曰,藍浦·泰安稅船,昨已入來,今則畢到矣。雲逵又曰,今番則宗簿寺無設廳之事,而奉安日已過,自明日始役爲之,何如?上曰,提調一則海運君耶?雲逵曰,然矣。上曰,自明日始役,宜矣。上曰,今日特敎之下,違牌其涉寒心,今日違牌臺臣,一倂施以不敍之典。出傳敎翼謩曰,雖無臺諫,亦有次對之例,臣等皆退出矣。諸臣以次退出
上在慶熙宮。停常參·經筵。
藥房都提調韓翼謩,提調韓光會,副提調鄭運維啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。豈云多日?餘懷萬倍,欲拜再明,此心千億,氣何暇諭?待敎入侍。中宮殿·惠嬪宮,口傳問安。答曰,知道。
以承傳色口傳下敎曰,明日朝廷問安。口傳爲之。
尹勉升,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
鄭運維啓曰,奉敎吳鼎源,時在京畿廣州地,斯速乘馹上來事,下諭,何如?傳曰,允。
傳于洪樂命曰,畿伯盡爲之後修整,持而入侍。
備忘記,予雖誠淺,重本可知,今日朝臣,自謂太古時兩班,使方圓等說,令駭儒聞其君,今雖二甲,若聞于今,昨夜已諭,憧憧餘懷,適値再明,將伸於此,明日先詣餘慶坊入瞻,仍詣毓祥宮三宿,再明日伸禮而回。凡諸等節,皆依初下敎,世孫隨駕,百官安徐,皆依前下敎,時刻亦依前下敎,禁軍五十名,夜則入宿關內,步軍,初日其令替直。
傳于尹勉升曰,副駕轎安徐。
傳于洪樂命曰,內局入侍宣傳官,同爲入侍。
備忘記,明日何日?慕先雖動駕,留沖子侍內殿,然後予心便矣。世孫祗迎隨駕,其令安徐。
洪樂命,以內醫院言啓曰,年例各殿進上臘藥所入牛黃九十九部八分內,加劑九部一分,甲申特減十二部三分除,實七十八部四分,麝香依定減三分之一,實一百五十六部二分,令戶曹·宣惠廳進排,何如?傳曰,允。
洪樂命,又以宗簿寺言啓曰,璿源譜略修正事,旣承傳敎矣。今方始役,而本寺郞廳三員,別工作監役官,逐日仕進,纂修監董之役,一時爲急,依例差祭安徐,凡公會勿參,以爲專意董役,而出草校讐·編次之際,本寺忠義衛一人,勢難速完,亦依例加出忠義衛二人,付軍職冠帶常仕,與本寺忠義衛,同爲擧行,何如?傳曰,允。
黃昇源·嚴思憲有頉,代以金孝眞爲假注書,姜文會爲事變假注書,金履正在外,代以李基恒爲假注書。
尹勉升,又以一二所巡廳言啓曰,去夜犯夜人無所捉之意,敢啓。傳曰,知道。
尹勉升,又以左右捕廳言啓曰,去夜犯夜人無所捉之意,敢啓。傳曰,知道。
辛卯十一月初四日申時,上御集慶堂。藥房入診入侍時,都提調韓翼謩,提調韓光會,副提調鄭運維,假注書黃昇源,記事官柳雲羽·李普天,醫官方泰輿·鄭允協·鄭允說·金孝儉·徐命緯·李以材·吳道炯·柳光翼·丁志泰·許溫,以次進伏訖。翼謩曰,夜間聖體,若何?痰候,亦何如?上曰,一樣矣。翼謩曰,中宮殿當此之時,追慕當一倍矣。上曰,史官出去,宣傳官召入。翼謩請進湯劑,上進御湯劑,宣傳官吳相祿進伏。上曰,馳往慕華館,京畿監司試射放,將校軍兵都數爲幾何,未射放之數爲幾何?詳問以來。翼謩請令醫官診候,上曰,置之。翼謩曰,吳道炯亦爲待令矣。上曰,使之診脈,泰輿·允協,診脈後退伏曰,脈候調均,左右三部闊體如昨矣。道炯診脈後退伏曰,脈候調均,左右三部滑體如前,而胃氣調和亦如前矣。上曰,汝以地方官,爲何事?道炯曰,臣則以差使員隨行矣。上命書國舅家致祭文訖。運維曰,今日內擧行乎?上曰,今日本家,將行大祥祭,明日爲之,可也。上曰,國舅家致祭祭文製下,明日食後,令左承旨致祭。出傳敎上曰,注書持此祭文出去,令坐直承旨,祭文則分付香室,而奉常寺亦爲分付,可也。上曰,藥房提調持湯劑更爲入侍。出榻敎三提調持湯劑進伏,上進御湯劑。上曰,摘奸宣傳官入侍。出榻敎相祿進伏曰,臣馳往慕華館,則試射放將校軍兵都數,爲二千四百三十二名,未及射放,爲二百五名矣。上曰,其數甚夥然矣。射放尙今爲之乎?相祿曰,尙今爲之矣。上曰,更爲馳往,日已暮矣,姑爲停止,更待明日,徐徐爲之事,分付。上曰,明日當着揮項,承史侍衛隨駕軍兵皆毛具。出傳敎上曰,宣傳官入來後,來到閤門以奏事,分付。諸臣遂退出。
上在毓祥宮。停常參·經筵。
大殿·中宮殿·惠嬪宮·世孫宮·嬪宮,鰲興府院君大祥後,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
中宮殿,朝廷·二品以上·六曹堂上,鰲興府院君大祥後,奉慰單子問安。答曰,知道。
大駕詣毓祥宮後,王世孫遣宮官問安。答曰,知道。
政院·玉堂口傳問安。答曰,知道。
大殿·王世孫遣宮官問安。答曰,知道。
鄭運維啓曰,注書鄭澤孚·閔鼎烈,竝卽爲牌招,何如?傳曰,允。
又以啓曰,新除授左副承旨宋載經,方在解由未出中,何以爲之?敢稟。傳曰,解由勿拘。
以承傳色口傳下敎曰,不稟承旨李普觀,同副承旨李亨逵遞差,代李得培·李廷重承旨除授,牌招察任,房順房。
又以下敎曰,三院副提調,都承旨例兼,建功一貼煎入。
姜文會在外,代以金暻爲事變假注書。
注書鄭澤孚·閔鼎烈刋名仕版,代以韓錫鳳·吳彦啓爲假注書。
吳彦啓在外,代以朴聖泰爲假注書。
朴聖泰在外,代以朴聖集爲假注書。
以承傳色口傳下敎曰,內局提調下敎安徐勿敍命事,遣史官傳論,仍傳命召。
又以下敎曰,建功一貼煎入。
傳于具㢞曰,翰注下敎,安徐,黃昇源榜目付標下敎,一體安徐。
傳于宋載經曰,隨駕軍兵饋粥。
宋載經啓曰,副司直尹東晢,依下敎來待矣。
傳于具㢞曰,徐㬦仍任前職。
李碩載,以禮曹言啓曰,卒鰲興府院君四仲朔·四名日及墓所祭需依例題給事,分付該司,而守墓軍,令兵曹定給,何如?傳曰,允。
宋載經,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
上在毓祥宮。
金泰淵啓曰,都摠府郞廳,兵曹郞廳來言,闕內各處入直軍兵夜巡檢之意,敢啓。傳曰,知道。
辛卯十一月初五日卯時,上詣毓祥宮擧動入侍時,行都承旨鄭運維,左承旨李碩載,右承旨沈頤之,左副承旨尹勉升,右副承旨李興宗,同副承旨洪樂命,記事官閔鼎烈,假注書黃昇源,記事官柳雲羽·李普天,以次隨駕。上具翼善冠·袞龍袍,以駕轎出資政門,至崇政門駐駕轎。上曰,毛帳取稟,內乘拿入。內乘李德顯拿入,上曰,予自嗣服以來,輦輿·駕轎,未嘗用毛帳,而汝敢以毛帳取稟,何也。德顯曰,本寺有毛帳,每當冬節動駕,則有取稟之例云,故臣敢取稟矣。上曰,爾爲誰之子?德顯曰,前昌城縣監李聖師之子也。上曰,事當依法,而今日異於他日,故參酌只爲汰去,仍刋內乘矣。上曰,拿出。上曰,內乘李德顯汰去。出駕前下敎上曰,內乘李德顯,代徐㬦爲內乘隨駕。出傳敎運維曰,都提調爲請診候,方待令矣。上曰,提調只知勸湯劑耶?予心動於內乘矣,斯速退去。都提調韓翼謩曰,臣等旣承昨日下敎,故方此顒待矣。上曰,藥房三提調竝解見任。出駕前下敎碩載曰,臣則旣奉國舅致祭之命,自此退出矣。上曰,依爲之。上曰,餘慶坊擧動時,前後廂軍路上留駐。出駕前下敎上歷入餘慶坊時,記事官鄭澤孚承牌入來,昇源遂退出。
辛卯十一月初五日辰時,上動駕于毓祥宮。傳曰,毛帳取稟,內乘記過,前排崇政門外待令,歷臨于餘慶坊。傳曰,承史無一人待令,其涉寒心,承旨一竝施以不敍之典,注翰刋名仕版。傳曰,前承旨具㢞·宋載經·李亨逵·趙·李普觀爲承旨,牌招察任,房順房。傳曰,五衛將韓光濟,權差承旨隨駕,騎郞爲兼春秋隨駕,注書黃昇源,榜目付標事,下敎。傳曰,守直人白龍大,本龍虎營人,禁·御兩營及龍虎營中,敎鍊官差定事,卽爲分付。傳曰,朝廷莫如辭,雖權差,旣命承旨,則政院下入呼聲,若各司官員,此輩亦徒知名流而然,回駕後呼聲使令,令騎曹決棍五十度。傳曰,旣瞻于此,今月前前月,同也。當先瞻養正香,先後廂道上留駐,只駕前駕後隨駕。傳曰,西學祗迎儒生,令該曹各紙三卷,筆五枝,墨三笏賜給,下人令該曹米布題給。傳曰,養正齋主人趙基顯,令該曹特爲陞敍調用。傳曰,今瞻兩處,予懷萬倍,回駕後慶恩府院君,加林府夫人家,遣內侍致祭,贈崔領相·貞敬夫人家,遣內侍致祭,而祭文皆當製下矣。副司直尹東晢來待事下敎,賤臣亦入於刊名之典,惶悚而退出。
上在慶熙宮。停常參·經筵。
宋載經啓曰,大司憲南泰著未肅拜,執義申大脩,掌令朴奎壽在外,一員未差,持平金光岳在外,一員未差,以監察茶時之意,敢啓。傳曰,知道。
大殿·王世孫,遣宮官問安。答曰,知道。
政院·玉堂·藥房·朝廷·二品以上·六曹堂上口傳問安。答曰,知道。
大駕還宮時,歷臨彰義宮後,政院·玉堂·藥房口傳問安。答曰,知道。
大駕還宮後,政院·玉堂問安。答曰,知道。
都提調韓翼謩,提調韓光會,副提調具㢞口傳啓曰,當此寒節,離次經宿,聖體自多勞動,其在保護之道,承少緩而轎前力陳,終靳允許,下情抑塞,有不勝言,回鑾時掩窓人扶,或恐有不安節,憂慮之至,玆敢詣閤未對,伏乞卽許臣等入侍,千萬辛甚,惶恐敢啓。
以承傳色口傳下敎曰,今日爲飮建功而入來乎?今日飮建功,是豈孝乎?今若更請水刺,亦當不進矣,但進水刺,豈不是乎?退去,明日入來問候,可也。
以承傳色口傳下敎曰,昨日來此,故進建功二貼矣。
傳于具㢞曰,明日朝廷問安。勿爲之。
傳于宋載經曰,懷舊,內乘下敎及理馬拘留下敎,竝安徐。
以備忘記,傳于具㢞曰,今年重逢此日,是其孝也,隆冬爲三軍今日回,亦豈孝也?掩窓而回,意蓋深,今日孰勸建功也?
傳于宋載經曰,爲三軍日暮後回駕,而當歷臨孝章廟,前後廂軍路上留住。
傳于宋載經曰,禁軍亦爲交替。
傳于宋載經曰,中官申德龍,雖曰,螟蛉,不知其君之心,記過,逐出開陽門外。
傳于宋載經曰,諸司預備。
宋載經,以兵曹言啓曰,依下敎,隨駕禁軍替直之意,敢啓。傳曰,知道。
又以訓鍊都監言啓曰,依傳敎,隨駕步軍等替直之意,敢啓。傳曰,知道。
又以禁衛營言啓曰,依傳敎,隨駕步軍替直之意,敢啓。傳曰,知道。
又以御營廳言啓曰,依傳敎,隨駕步軍替直之意,敢啓。傳曰,知道。
又以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右補廳言啓曰,去夜犯夜人無所捉之意,敢啓。傳曰,知道。
以承傳色口傳下敎曰,掌務官逐出開陽門外。
辛卯十一月初六日未時,上還宮擧動入侍時,行都承旨具㢞,左承旨趙,右承旨李碩載,左副承旨宋載經,右副承旨李得培,同副承旨李廷重,記事官閔鼎烈,假注書朴聖集,記事官柳雲羽·李普天,諸臣以次隨駕訖。上具翼善冠·袞龍袍,以駕轎出宮門,還宮後,諸臣遂退出。
上在慶熙宮,停常參·經筵。
藥房提調韓光會,副提調具㢞啓曰,昨日祗拜毓祥宮,歷臨彰義宮,侵夜回鑾,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。
以藥房啓辭,傳于金魯鎭曰,如此苟且問候,予不受矣。
中宮殿·惠嬪宮,藥房口傳問安。答曰,知道。
以備忘記,傳于金魯鎭曰,憶今月昨日,瞻餘慶坊,憶前前月卄九日,瞻養正齋,欲宿三日,雖爲三軍,隆冬經宿而回,掩窓來,意蓋深矣。旣伸禮,有何問候?噫,憶戊申豈曰悌,憶乙亥豈曰孝,方國之說其辱,誰?其本引齊楚名,名官也。噫,我子我婦,諱日何日,而只瞻只瞻,闕一盞而來,亦豈子乎?瞻彼南州,其請則一正一儒,今日諸臣,其果爲先,其果爲君,興雎及此,心千隕氣萬墮,然黑者黑,白者白,今日爲見畿伯,欲爲內局,昨日懷慨指諭名流,而若戊申孝章誌文忍刻,石工莫諒,掩窓慷慨,故別示微意,問候都提擧闕焉。予何爲苟且君?替大臣揚揚問候,提調·副提調,特施刊名之典。
李碩載,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
具㢞啓曰,注書鄭澤孚病,代假注書朴聖集,姑令仍察,何如?傳曰,允。
傳于趙曰,禮判肅拜後留待。
傳于趙曰,禮判入侍。
傳于趙曰,禮房下敎時入侍。
傳于元義孫曰,禮房承旨入侍。
趙,以禮曹言啓曰,今十一月初十日中宮殿誕日,百官當爲陳賀矣。王世孫行禮之節,何以爲之乎?敢稟。傳曰,正月前豈此稟?權停。
以備忘記,傳于金魯鎭曰,萬古豈有此等紀綱?前則豈指內局而替,撕捱後則幾次而寥寥,特解內局諸提擧兼帶。
以備忘記,傳于趙曰,內局三提調當到闕門,故門猶開乎?下問,因承旨傳標信云,故意謂必也來矣。今已夜深寥寥,故復問,尙在闕門云,事之寒心,莫此爲甚,旣開門則守門將何敢阻據,當該承旨亦何朦然?當該承旨遞差,守門將,令騎堂決棍十度汰,其君建功,視若尋常,今已三更,昏睡諸承傳色中官,越一等。
李得培,以中樞府錄事言啓曰,行判中樞府事金陽澤,嚴敎之下,惶懍罔措,屛伏金吾門外,恭俟重勘云,係是大臣去就,敢啓。
又以義禁府都事言啓曰,行判中樞府事金陽澤,今方待命於金吾門外云矣。係是大臣去就,敢啓。
金魯鎭啓曰,臣與同副承旨李得培伴直矣。纔已遞差出去,伴直無人,右副承旨宋載經,卽爲牌招入直,何如?傳曰,允。
傳于李碩載曰,更點低微,更點軍士,令騎郞各決棍十度。
傳于金魯鎭曰,此乃承旨駭然之致,守門將及中官下敎,安徐。
以備忘記,傳于趙曰,元義孫爲承旨,牌招察任,房順房。
以備忘記,傳于宋載經曰,右相爲內局都提調,騎判爲提調,李聖圭爲都承旨,三院副提調例兼,房順房。
李碩載,以兵曹言啓曰,政院呼聲使令回駕後,令騎曹決棍五十度事,命下矣。依傳敎,承政院呼聲使令楊花春,決棍五十度之意,敢啓。傳曰,知道。
又以兵曹言啓曰,依下敎,隨駕禁軍與駕後禁軍及標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以訓鍊都監言啓曰,去夜無犯夜入被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
以慶尙左水使狀啓,蔚山等官居金中石等渰死事,傳于金魯鎭曰,令本道恤典擧行。
同副承旨李廷重,伏以,臣庸愚賤品,癃廢棄物,跧伏荒郊,念絶從宦者,久矣。千萬夢想之外,銀臺寵擢之命,遽下於乍往湖甸之日,繼以馹召遠辱,臣聞命惝怳,誠不勝悚蹙之至。噫,臣之向來所奏,只欲仰贊我聖上追遠之孝而已,豈意以此而反媒臣一身之榮,遽玷此匪分之職哉,恩榮曠絶,他不暇顧,叩謝爲急,竭蹶登程,而賤疾添劇,未及呼嵩之列,聖渥愈摯,推移僉樞之班,闔門感泣,隕結是期,又於動駕之際,復承除命,臣是何人,前後恩春,至此之極耶?臣雖自知不稱,而爲申義分,黽勉承膺,今已兩日矣。俄登玉陛,承恩敎之鄭重,仰瞻天顔,溢微臣之涯分,臣旣少須臾無死,得逢今日,自此以後,至願畢矣。更復何望?且念臣衰朽之狀,已蒙俯燭,臣不敢煩縷,而犬馬之齒,旣過七十,夙夜之職,陳章翼免,便成定制,玆敢冒入文字,仰瀆宸嚴。伏乞聖明,亟命遞臣職名,以安賤分,不勝幸甚,臣無任屛營祈懇之至,謹昧死以聞。啓下,無批答。
左議政韓翼謩箚曰,伏以,當寒動駕,經宿回鑾,睿孝雖伸,聖體實勞,區區下情,不任伏慮之至,念臣職忝保護,當此時,何敢言病?狗馬之疾,自月初積有感傷,而幸不至甚,猶能自力,昨夕陪扈歸來,猝然寒戰,厚擁取汗,尙覺灑浙,肢節疼痛,委頓床褥,翌日起居,在禮尤重,昨日求對,矧有明日問候之敎,顧此病情,無計蠢動,有臣如此,生不如死。伏乞聖明,亟降威譴,先遞臣職秩,重勘臣罪戾,以勵臣分,不勝幸甚。取進止。答曰,省箚具悉卿懇。今聞卿箚,爲卿悶焉,業已諒矣。卿何司咎?兼帶內局,許副,亦勿胥命,卿須安心勿辭,其須善攝焉。遣史官傳諭,命召亦爲傳授。
副校理趙英鎭疏曰,伏以,臣母所患貞疾,每當寒節,輒復添劇,長在床褥,寧日恒少,顧臣情地,豈有蹔時離違之望,而新除之下,適値縟儀纔擧,試牌旋降,不敢言私,黽勉承膺,屢日持被。又參陪班,只爲粗伸義分之地,初非因仍供職之計,而數日以來,寒威轉嚴,宿病益劇,風疾昏眩之症,胸膈刺痛之候,一日二日,有加無減,臣方焦遑煎灼,左右扶將,以此情理,實難供任,玆不得不疾聲仰籲。伏乞聖慈,亟遞臣職,以使救護,千萬幸甚,臣無任屛營祈懇之至,謹珠死以聞。答曰,省疏具悉。爾其勿辭護薦。
都摠管海溪君疏曰,伏以,臣今當出疆,莫重宿衛之任,不可仍帶往來,伏乞臣所帶都摠管,亟令該房照例遞改,千萬幸甚,臣無任屛營祈懇之至,謹昧死以聞。答曰,省疏具悉。旣有前例,兼帶摠管,許遞焉。
吏曹判書尹東暹疏曰,伏以,臣薄才常品,遭過盛際,冥升濫躋,猥歷榮顯,恩深報淺,寤寐淵谷,向叨專對,實無寸勞之可記,而入座晉擢,有若酬報,罔功之愧,不稱之懼,政爾交切于中,乃於千萬夢想之外,忽伏承天官除命,臣誠驚惶隕越,不覺五內之失守也。嗚呼,殿下,以臣爲何如人,以冢宰爲何等職也,長六官而任政柄,進退一世之人才,仰裨淸明之聖治者,其不可人人而捭遺之明矣。雖才以世降,官不古若,而其選固自如也,歷數朝中,自有其人,則其可以百無能之臣,任之以萬不似之職乎?噫,世道人情,自覺難平,緣恩髮怨,皆由於政注,傾輈敗轍,相尋於前後,雖望雋而齊硬者,無人得免,如臣孤畸,浮沈冗散,本若江湖之鳧雁,而一涉名塗,便有許多崎嶇,向來橫加之言,卽其已然之驗,先幾斂避,尙恐風波之激射,況可褰裳濡足而涉其流哉?度才而任,治之要也,量己而受,臣之義也。夫以其官之不輕而重,澟然如彼,而臣之魯莽不可堪如此,則僬僥千句,不足以喩,況遷秩未幾,遽蒙特簡逾越,常格無漸,公議嚴於鈇鉞,廉義等於籤限,臣之去就,於是乎決矣。區區此心,天日臨之,一毫假飾,寧有是哉?若不早蒙處分,必至重陷罪戾,一時虛摩,實所惶懼,伏惟聖上,至明至仁,官必當才,不枉人志,匹夫咫尺之守,有足哀憐,不待臣辭之畢,必有以垂體諒之恩念,全安之道,豈忍强其不能,使終抵於慢命負德之誅哉?縮伏多日,迄無駁正之論,荐犯違傲,冞增悚蹙,玆不得不瀝盡肝血,冒干崇嚴。伏乞聖慈,俯察臣自劃必辭之情,亟遞臣新授匪據之職,以重銓寄,以安賤分,不勝至幸,臣無任屛營祈懇之至,謹昧死以聞。答曰,省疏具悉。雅尙之操,公平之心,予旣熟知,今者此任,豈可浪授?卿勿過辭,從速行公。
京畿監司沈鏽疏曰,伏以,臣待罪秋官,首尾半年,勞悴旣多,疾病未堪於驅策,而事會連仍,義分不敢以祈免,久縻緊務,若陷大戾,迺者畿藩新除,又下於意外,聞命驚惶,撫已兢惕,殆莫省其攸措也。噫,八路按察,孰非不重,而惟玆千里王畿,最爲一國根本,苟非寸猷已著於綜理,盛望可藉於彈壓者,翼宜居之,顧以無似之賤,厚被不世之渥,歷試內外,伎倆畢露,點檢始末,尤悔交集,在臣目下之計,惟當例辭機務,優游散局,庶無至於僨誤國事,今雖欲憑藉寵靈,復膺重寄,其奈責任之不稱,精力之不逮,何哉?爲參起居之班,縱伸叩謝之禮,因仍冒赴,斷無其望,略入文字,猥瀆崇嚴,惟聖明俯賜鑑諒,亟許鐫改,俾便公私不勝大願,臣無任屛營祈懇之至,謹昧死以聞。答曰,省疏具悉。重臣此任,豈可過辭?卿其勿辭,其卽到任。
開城府進士崔景,進士李膺禧,生員李熙祿,進士李煥龍,幼學金載沁,進士金進五,進士林宇澤,生員張大運,生員馬之坰,進士許,生員金光祐,生員洪聖漸,進士馬之良,生員趙有善,生員李聖喬,進士許璟,生員全最浩,生員洪舜龍,生員朴聖鎬,進士全最貿,幼學金配玉·金希老·朴台莘·河瑞呈·李夏郁·金德垕·趙璡·李好謙·崔漢章·李命休等疏曰,伏以,本府穆淸殿,卽我太祖康獻大王龍潛舊邸也。肆昔太宗朝,奉安聖祖影幀於斯殿,置祠官守衛,多歷年所,不幸壬辰之難,殿旣焚,影幀失在所,唯殿基礎砌之石,巋然獨存,逮我肅廟朝癸酉行幸時,建闍豎碑,以御筆親書曰,穆淸殿丕啓靈慶之碑,碑陰有記,我聖上庚申行幸時,親詣殿基,奉審碑閣矣。噫,殿基寔我朝億萬年肇基之所,而廢垣虛庭,擊毬之聖跡如昨,盤巖古臺,扈輦之美號永傳,御井泉渫,石磴雲護,某水某丘,尙往氣之蔥鬱,一草一木,宛遺澤之不泯,則龍興舊基,與全州之慶基殿,永興之濬源殿,所重一體,而基址宛存,典禮未復,此誠列聖朝未遑之典也。惟我聖上迫遠報本,奉先盡孝,凡諸闕典廢章,無不畢擧,而惟玆穆淸殿,影幀奉安之儀,尙今未擧,斯豈非聖朝之一大欠典歟?臣等以豐沛遺民,適當歲星之周回,不勝悲慨之忱,敢將芹曝之賤說,仰裨羹墻之聖慕。伏乞聖明,特加三思,增修殿宇,重摹影幀,如前奉安,以光聖孝,臣無任屛營祈墾之至,謹昧死以聞。答曰,省爾等之章,嘉爾等之誠,旣有景德宮·穆淸殿莫重莫大之事,何敢輕請也?
戶曹參判趙榮順疏曰,伏以,臣於遠役臨發之日,獲承便朝賜對之恩,天語甚摯,愚忱自激,而及出都門數步,便隔闕庭萬里,臣瞻望躑躅,尤不任戀係之至,臣所帶職名,自在當遞之科,據例陳章,照法許免,有不容但已,玆敢從縣道略入文字。伏乞聖明,俯賜諒察,特命鐫改焉,臣無任屛營祈懇之至,謹昧死以聞。答曰,省疏具悉。旣有前例,本職許遞焉。
辛卯十一月初七日未時,上御集慶堂。禮判入侍時,禮曹判書鄭弘淳,同副承旨李廷重,假注書朴聖集,記事官柳雲羽·李普天,以次進伏訖。上曰,奉安後卿先爲上來乎?弘淳曰,臣奉安後仍爲行祭,初三日卽爲離發登道,五日而入來矣。上曰,領相何時入來云乎?弘淳曰,大臣初四日發行,初九日入來云矣。上曰,肇慶廟開基處基址,果何如?弘淳曰,地勢平曠,來脈有氣,大體,好矣。廷重曰,臣月前上來時,自興陽過全州,得聞乾芝山下,有坤芝山行龍,因爲麒麟山,卽慶基殿來脈云矣。上曰,然乎?亦不偶然矣。傳曰,坐直承旨入侍。出榻敎傳曰,開城府儒生入侍。出榻敎右副承旨李得培進伏,上命讀開城府儒生崔星景等上疏,儒生崔星景進伏。上曰,汝果疏頭乎?星景對曰,然矣。上曰,汝等以新建肇慶廟後,陳疏儒生承優批,有調用之擧,雖有意思,而有此擧,設心抑揚,極爲駭然矣。其卽退去,上命書傳敎曰,忠淸帥臣狀聞中射砲得中者,若是零星,其中若有射手三中四分,砲手三中者,問于本道,依畿甸例捧傳旨,其餘亦依畿甸例施賞事,卽爲分付。出傳敎上命書傳敎曰,畿甸試射放啓本中柳葉箭直赴殿試,邊將承傳鳥銃直赴殿試,直赴會試類,依例傳旨啓下,其餘射手·砲手,嶺南射軍木·關西遼軍木,分等施賞事分付。出傳敎上命書傳敎曰,再昨承旨所爲,其涉駭然,處分過中,特寢不敍之命,只遞其職。出傳敎弘淳啓曰,向來方物,移施於冬至方物事,成命之下,不敢不知委,而在國體,誠有所未安,至於軍器寺所封甲胄等件,已始打造,其於移施,尤爲難便之一端矣。上曰,此則使之封進,可也。諸臣以次遂退出。
辛卯十一月初七日酉時,上御集慶堂。禮房承旨入侍時,右承旨李碩載,假注書朴聖集,記事官柳雲羽·李普天,以次進伏訖。上命書傳敎曰,噫,今者有國乎,有君乎?朝者已諭,昨日下敎,當者自當黑白,亦示予意,內局何有?旣諭戊申事,其時孝章挽詞,有曰,石工最是無情者,忍刻重宸和淚詞,昨雖回焉,予心萬倍,掩窓而回,强請苦,故雖下敎,非爲內局,爲國之誠已知。今日欲見則此何擧惜,此何景像?然果有實恙云,故旣許副內局,於今三提調有闕,金判府事爲內局都提擧,左參贊申晦爲提調,李在協爲都承旨,三院副提調例兼。提調·副提調·都提調,旣已陳箚,不敢闕而問候,事勢固然,揄揚二字,雖因慷慨,追思其過,永刊下敎,特爲勿施。只捧遞差傳旨,右相命召,遣史官傳授,一何因我,勿待命事,亦爲傳諭。出傳敎上命書傳敎曰,今者邦慶,一則國朝再有,一則初有,湖西放未放啓本中,其稟者,依京畿例書放以下,與已放者十六人,一體卽爲擧行事,分付本道,未放人中,若有可放者,卽爲回啓事,分付。出傳敎上命書傳敎曰,有下敎者,有判書然後,可以擧行,具善行判義禁許遞,秋判除授,卽爲牌招察任。出傳敎傳曰,坐直承旨入侍。出榻敎傳曰,右副承旨入侍。出榻敎上命書傳敎曰,慶恩府院君家,贈領相家,祭文製下,明日致祭事,分付。出傳敎上命書傳敎曰,大隱巖門與內舍,依例入接事,分付。出傳敎上命書傳敎曰,頃者年七十人,雖爲承旨,爲其年卽遞,況年近八十者乎?今若一遞,亦與何所聞何所見異乎?金魯鎭爲承旨,李廷重,其代爲參議,一則牌招入直,一則當日謝恩。出傳敎上命書傳敎曰,周禮獻民數於王,王拜受之,曾以此下敎,今覽京兆單子,此曾有者乎,今初有乎?其中湖西人口,減過於萬數,予心,若何?且挾戶此前數少,入元戶而然乎?予莫之知也。出傳敎諸臣以次遂退出。
上在慶熙宮。停常參·經筵。
李碩載啓曰,大司憲南泰著未肅拜,執義·掌令二員未差,持平二員未差,今日,以監察茶時之意,敢啓。傳曰,知道。
藥房都提調金尙喆,提調趙曮,同副承旨宋載經啓曰,伏未審此時,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖伸禮,餘懷憧憧,禮判復命,心在全州,亦明日何日,八明日何日?孝乎,慈乎?將欲下敎,而前都提調爲國誠忠,予常歎服,而因世道慨然,敎,有此葛藤,兩昨然矣。因承旨曚然,昨日亦闕,是君乎,是臣乎?臥自慷慨,其免建功,於予幸矣。氣則當入侍下敎,次對同入焉。
中宮殿·惠嬪宮,藥房口傳問安。答曰,知道。
李碩載,以中樞府錄事言啓曰,行判中樞府事金陽澤,嚴敎之下,惶懍罔措,逬伏金吾門外,恭俟重勘云矣,敢啓。傳曰,勿待命事,遣史官傳諭。
以備忘記,傳于趙曰,三院副提調若此,都承旨爲戶曹參判,魚錫定爲都承旨,牌招察任,房順房,三院副提調例兼。
以備忘記,傳于魚錫定曰,中官·承旨旣下敎,則況爲我婿,特命侍衛者乎?其涉駭然,特解副尉與摠管。
傳于李碩載曰,再明日次對,進定於今日。
李碩載啓曰,憲府連日監察茶時,諫院許久闕啓,俱涉未安,除在外外,未肅拜,不爲行公人員,竝卽牌招,何如?傳曰,今日次對,豈可闕乎?任自爲之。
傳于李碩載曰,畿伯次對,同爲入侍。
李碩載啓曰,大臣·備局堂上,依下敎來待矣。傳曰,司見,內局同爲入侍。
以備忘記,傳于魚錫定曰,於此其君,誠淺已判,若知予誠,此中緊者,其宜爭先,而欲取其便,意亦有在,若是稽滯,嗟哉,今日,此等人日乎?良可寒心也。
以備忘記,傳于魚錫定曰,領相徐徐以回事已下敎而從容來,禮判旣復命,故已聞,而宜先復命,中官晩到,故昨日自內已申飭,承旨兼大祝者,今日到焉。其涉駭然矣。
以備忘記,傳于魚錫定曰,今年貢果差遲,故問于廚院,昨年果初二日來到云,一則所重在矣,次則爲貢人也。今番多事故遲滯乎?令禮曹卽問湖南。
傳于李碩載日,知中樞今日來而不知,明日內局,同爲入侍。
宋載經啓曰,吏曹判書尹東暹,參議洪樂純牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書更爲牌招,以爲開政之地,何如?傳曰,參議只推,一體牌招。
以承傳色口傳下敎曰,劃書野俗,禮房進詣香室,祭文中依此改書。
宋載經啓曰,吏曹判書尹東暹,懸牌闕下,更鼓已深,累度催促而尙不膺命,事甚未安,推考警責,何如?傳曰,允。良可寒心也。
傳于宋載經曰,政官牌招啓辭,何如是晩也?此後請牌啓辭,更勿爲之,判書,參議違牌傳旨,以休紙還下。
傳于宋載經曰,牌去來,每如是日暮爲之,此後牌去來,勿稟。
傳于宋載經曰,必將夜深,判書斯速入來開政。
傳于宋載經曰,雖冢宰,其君,如是待之耶?斯速入來開政。
傳于宋載經曰,其君,如是夜深待之,而生心若是乎?謝恩開政催促。
傳于宋載經曰,待坐苦矣,更加催促。
傳于金魯鎭曰,如是則當坐法殿,勝一吏判矣。
傳于宋載經曰,吏判催促,斯速開政。
傳于宋載經曰,謝恩與開政,更爲催促。
傳于宋載經曰,入來與否,知入。
以備忘記,傳于宋載經曰,吏判陞資後,予以爲得冢宰,特授,豈中批辭也?爲國公也,旣承批焉,敢若此,其守開陽門,國何國,君何君?靜攝中開門以待,另加申飭,其卽謝恩。
以承傳色口傳下敎曰,其君靜攝中,寒廳如是待之,而終不入來,承旨不爲詳傳而然矣,爲先從重推考。
以承傳色口傳下敎曰,冢宰辭免,伏於門外,可也,而吏曹厭避,而伏於吏曹直房,此吏曹直房乎,禮曹直房乎?萬萬可駭,所當嚴處,而今番專對後,功過相準,特施刊版之典。
以吏曹判書尹東暹刊版傳旨,傳于宋載經曰,事體雖寒心,其心可尙,以不敍傳旨捧入。
又以承傳色口傳下敎曰,卽爲開政,只出緊任,勿請承傳色。
以承傳色口傳下敎曰,闕中更鼓,何等重也,而鼓與錚駭然,來日軍器寺長官,令該曹決棍。
有政。吏批,判書未差,參判李徽之奉命在外,參議洪樂純進,左副承旨李碩載進。以權穎爲司諫,趙宗鉉爲執義,郭鎭純·李萬育爲掌令,李思祚·趙榮弼爲持平,鄭景仁·辛應三爲正言,鄭存謙爲禮曹參判,李重祜爲同義禁,閔弘烈爲右尹,趙懋爲中部都事,權恢爲康翎縣監,金時默爲判義禁。
兵批,判書趙曮藥院進,參判尹得養奉命在外,參議林鼎遠病,參知趙昌逵入直進。以沈鏽單付知事,金省身單付城機別將,副司直申大脩·李弘稷·朴奎壽,副司直李潭·趙榮順·李在協·具㢞·沈頤之·尹勉升·李興宗·李普觀·洪樂命·李亨逵·李得培·金光岳,副司果蔡廷夏·南冑寬。
傳于宋載經曰,今日政,守令,其令明日,一體辭朝。
以備忘記,傳于宋載經曰,諸臺此時稱鄕,萬萬可駭,今遞諸臺人,皆卽其地永爲庶民,今政若稱鄕者,皆北關六鎭爲庶民,以示衰君抑名官之意。
傳于宋載經曰,內班院更點軍二名,令兵曹決棍十度後,逐出開陽門外。
趙,以弘文館書啓曰,校理徐逈修,旣有只推之命,更爲牌招察任,何如?傳曰,允。
李碩載,以兵曹言啓曰,昌德衛將崔仁崗,昌慶宮衛將梁楗,俱以病難供職,呈狀乞遞,輪番之任,不可久曠,竝今姑改差,何如?傳曰,允。
又以兵曹言啓曰,依傳敎,更點軍士尹岳只等十四名,各決棍十度後,逐出開陽門外之意,敢啓。傳曰,知道。
宋載經,以漢城府言啓曰,依傳敎,申大修鎭川,朴奎壽定山,金光岳豐德,李弘稷公州,蔡廷夏牙山,南胄寬溫陽等地,爲庶民之意,敢啓。傳曰,知道。
李碩載,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
敎京畿道觀察使沈鏽書。王若曰,爲八路先,益重按畿之責,從九鄕出,庸申作翰之音,豈藉僉擧之諧,亶有于簡之在,顧方岳孰非要劇,伊旬服最爲本原,較商室千里之規,壤地雖褊,倣漢家三輔之制,體勢自尊,事役相尋於陵園,必賴孰手之經理,民俗殆甚於湖·嶺,須仗重望之旬宣,惟卿,持身篤謹厚之風,處事著牢確之譽,陞八座而畀兩銓之柄,倚任旣多,典東臬而分北藩之符,績庸俱茂,展也利器之懷抱,綽乎,弊局之整釐,玆授卿以京畿觀察使兼兵馬水軍節度使開城府留守江華府留守都巡察使,卿其克殫才猷,祗承寵命,政嚴考績,必察三十州吏治,惠究蠲徭,俾寬東西路民力,惟春秋巡審之役,重以誠謹,若戎兵操鍊之方,新其要束,凡諸裁稟,厥有典常,嗚呼,澤留憩棠那忘乃叔之遺愛,戒遵拔薤,毋替司寇之餘威,故玆敎示,想宜知悉。校理李命彬製進
敎黃海道觀察使李在簡書。王若曰,海甸爲重於西門,疇膺妙選,銓剡允叶於予簡,庸畀通才,體予恒日愛民之心,殫乃觀風察俗之道,瞻彼黃海重臬,實是靑丘名藩,介松·箕兩京之交,其地則魚鹽銅鐵之都會,控邦畿三輔之勢,從古稱舟車城池之要衝,風濤屢警於唐船,每患暸望之疎漏,星報相續於孔路,近聞勅儲之蕩殘,矧玆卄三州積瘵之餘,正須二千石共理之彦,惟卿,謹約自來家法,端亮是其天姿,識度綜詳,遇事不失繩墨,風猷蘊藉,觸處皆着精神,自藝苑而置諸金華,早結知遇,歷銀臺而試于萊府,茂著績庸,肆重任方愼於筵咨,而僉擧又諧於藩寄,玆授卿以黃海道觀察使兼兵馬水軍節度使巡察使海州牧使,卿其毋負方面,克殫寸忱,桑土軫鎖鑰之謨,戎備宜戒,石潭起絃誦之感,文敎斯追,惟公可以服人,惟簡可以律己,其餘裁稟,厥有典常,於戲,爲國盡誠,予旣見祖子孫三世,隨地圖報,卿宜與父叔兄一心,故玆敎示,想宜知悉。副修撰兪漢謹製進
辛卯十一月初八日午時,上御集慶堂。藥房入診入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,醫官方泰輿·鄭允協·吳道炯·鄭允說·徐命緯·金孝儉·李以材,以次進伏訖。錫定讀奏完伯尹東昇肇慶廟十一月七日立柱緣由狀。尙喆進伏曰,日間聖體調攝,若何?上曰,一樣。進湯劑,上進御,請診候,上許之。泰輿曰,脈候左右三部度數調和,脾胃脈候少不足矣。允協曰,脈候左右三部度數調和,而脾胃脈候不足矣。吳道炯曰,脈候左右三部度數調和,脾胃脈候不足矣。尙喆曰,臣有稟達事矣,中宮殿進御湯劑,自今爲始,製進,何如?上召泰輿等,議定以告,泰輿告以太和湯,加桂枝製入爲好,中宮殿進御太和湯元方中,加桂枝一錢,自今日五貼式製入事。榻前下敎藥房提調持湯劑更爲入侍,上進御,遂退出。
辛卯十一月初八日午時,上御集慶堂。大臣·備局堂上·京畿監司同爲引見入侍時,右議政金尙喆,行司直蔡濟恭,行副司直洪名漢,行副司直具善復,禮曹判書鄭弘淳,知事洪樂性,判尹李景祜,右尹張志恒,左副承旨李碩載,獻納李秀逸,校理李命彬,京畿監司沈鏽,假注書朴聖集,事變假注書金璟,記事官柳雲羽·李普天,以次進伏訖。上曰,全州完山諸李豎碑云,其涉駭然矣。尙喆曰,豎碑過矣。上命書傳敎曰,噫,歲將暮氣益衰,于今不爲,更待何時?況丁丑以後,永作孤露之人,而千千萬萬夢想外,效周公故事,以祭大夫禮,上祀千有餘年先公,是豈予爲?亦若周公言,追述烈朝,昔年盛孝擧此禮,而嗚呼,六日,晨省資政殿中,而況此殿,卽庚子五朔五時陪葬處也?怳若庚子微懷少依,一自卄二日以後,其欲復爲,焉可得也?自此以後,已衰之氣,莫知幾層下,其亦事巧逢,今月雖欲抑,何抑?雖欲耐,何耐?嗚呼,追惟戊申事,豈曰悌也?追憶乙亥事,亦曰孝乎?嗚呼,戊申勘亂錄,其何以作,乙亥昭鑑,亦何以作?雖然此其本梟獍,何足道也,而嗚呼,國朝藩邸承統今兩朝,而於予滿腔機關,嗚呼,齊桓悖說,晉文駭言,俱聞予耳,其雖萌心,亦附悖言,今予夙宵亘中,心欲隕而膽欲墜者,卽圓顱方趾醜語也。嗚呼,海東臣子,北面事其君,若無怪悖之擧,豈有此說?罔測梟獍,雖不足道,致此悖說,卽海東名流也。嗚呼,宜究其本,若究其本,其本何其君何而若此乎?若此故其聞圓顱方趾之說,於此雖夜中,不覺撫心抆涕,嗚呼,六日侍奉之餘懷憧憧,有此展拜,予心便乎否乎?以此故動駕時,駕中慷慨下敎,回駕時其掩窓,不着袞衣而然矣,欲籲而高高,欲訴而漠漠,若歸入行,因掩窓而來,至集慶庭中階下,中官扶持於退,依于內,仍涔涔而臥,憧憧經夜,此時建功何物,內局何局?以此心相持,有此葛藤,予猶過矣。內局其亦量乎?雖然前一日强飮之意,翌朝欲飮,事與心違,昨夕闕焉。此何景像,此何事體?古人其猶排攔,已開之門,亦何趑趄?此亦末事,不耐懷,略諭亘中之心,此可勝於建功數貼矣。出傳敎以永城尉拜掃呈辭,傳于李碩載曰,給由馬,澆奠床備給。出傳敎上命書傳敎曰,未下直守令夥然云,皆令待朝辭朝,內局同入,未署經一人,兩司在外人李世澤外遞差,政官牌招,以在京無故人備擬,待下批牌招署經,李象靖名熟,莫知其人,今聞其何等,待遞差,今日政,以不爲署經人擇差,一體待朝辭朝。出傳敎傳曰,詣臺臺臣入侍。出榻敎尙喆啓曰,頃因黃海兵使李漢昌騎士都試狀聞,其中之次人之以屯監差下者,邊將承傳事有下敎,故本道監營出身都試入格人之例差各屯別將者,亦不敢循例擧行,聞方往復于兵曹云。此事卽臣父按道時狀聞變通者,故臣亦熟知其事情矣。一依召募別將例,準朔出六,故一道武士,以此爲慰悅之道,而今若以邊將承傳施行,而罷別將差下之規,則有名無實,必致武士輩之大落莫,此後勿論監·兵營,都試狀聞中,不曰屯監,而必稱別將,論賞一節,依前擧行,恐不可已,自上未及俯燭其事實顚末,兵使狀聞之來,有所處分,故敢此仰達。上曰,怪其名下敎,今聞所奏果然,依前擧行事,分付監·兵營,可也。出擧條李秀逸啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請大靜縣爲奴罪人仲義依律處斷。上曰,勿煩。又啓曰,請崔百男邊遠定配。上曰,勿煩。一行刀割又啓曰,新除授大司諫李世澤,時在慶尙道禮安地,請斯速乘馹上來事,下諭。上曰,依啓。諸臣以次遂退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
香祗迎罷後,政院·玉堂口傳問安。答曰,知道。傳于李碩載曰,藥房口傳問安。領相入來後,同爲入侍。
傳于李碩載曰,領相何時入來乎?更爲知入。
魚錫定啓曰,今日香祗迎事,命下矣。承旨當爲備員,而右副承旨元義孫,以式暇不爲仕進,卽爲牌招,何如?傳曰,允。
傳于李碩載曰,其君不爲就寢,而中官金壽崗·申宅夏,不善擧行,記過。
傳于宋載經曰,餘慶坊大隱巖,六十以上待令,惠廳米亦爲待令。
傳于宋載經曰,禮房承旨率兩坊老人,待令于通陽門外,植炬,置之。
以承傳色口傳下敎曰,有記過下敎,則前排例爲待令,自內已下敎,其下敎,置之,只政院知悉,分付都監,勿出朝報。
金魯鎭,以禮曹言啓曰,今十一月十七日冬至陳賀時,王世孫行禮之節,何以爲之乎?敢稟。傳曰,皆安徐。
李碩載,以兵曹言啓曰,內班院傳漏軍士二名,令該曹決棍十度,逐出開陽門事,命下矣。依傳敎,內班院傳漏軍士金同伊·朴世奉等,各決棍十度後,逐出開陽門之意,敢啓。傳曰,知道。
宋載經,以兵曹言啓曰,以承傳色口傳下敎曰,闕中更鼓,何等重也,而鼓與錚駭然,來日軍器寺長官,令該曹決棍事,命下矣。依下敎,軍器寺僉正沈寬鎭,決棍十度之意,敢啓。傳曰,知道。
又以禁衛營言啓曰,依傳敎,閑良秋次同,本營別武士加設差出之意,敢啓。傳曰,知道。又以刑曹言啓曰,近仗軍一人隨詣者,若公私賤,特爲免賤事,命下矣。近仗軍秋次同,係是私賤,依傳敎免賤,而補充隊一款,令兵曹擧行之意,敢啓。傳曰,知道。
以承傳色口傳下敎曰,同詣鳳頭二人遺漏,米布一體施賞,分付戶曹。
戶曹參判李聖圭疏曰,伏以,臣纔伏承知申特除,曾未踰時,旋有地部移拜之命,恩旨荐降,眷念勤懇,臣誠惝怳震惕,罔知所措也。含恩感激,固當竭蹶趨謝,而第臣於前任畿邑時,未出解由,典憲昭載,格例甚嚴,試不可曚然冒膺,玆敢略陳短章,仰瀆宸嚴。伏乞聖明,亟遞臣新授職名,以存公格,不勝幸甚,臣無任屛營祈懇之至,謹昧死以聞。答曰,省疏具悉。旣若此,此曹誠難許遞焉。
辛卯十一月初九日卯時,上御集慶堂。承旨入侍時,同副承旨宋載經,假注書朴聖集,記事官柳雲羽·李普天,以次進伏訖。上曰,內局以口傳問安。大臣若來,仍詣閤外,卽爲入侍。出榻敎上曰,江水完固,而領相其將善涉乎?載經曰,合水已屢日,似當善涉矣。上曰,今年早氷矣,鴨綠江先爲合氷云,然乎?載經曰,然矣。上曰,騎馬而登氷乎?載經曰,步涉矣。上曰,日已曉,注書出去,知開門與否,大臣今到何處,而何時入來與否,詳細知入。賤臣承命出來,詳問後進伏曰,大臣自果川宿所,開東後離發云,而未知卽今到何處云矣。上曰,注書出去,香室守僕,使之待令。賤臣承命出來,載經曰,香室守僕待令矣。上曰,問慶基殿冬至大祭有無,可也。載經曰,有冬至大祭云矣。上命承旨書之曰,今番慶基殿冬至祭?豈可仍用前祝,祭文製下,今日令忠衛陪詣,二十六日殿官陪詣,祝文今此忠衛陪來,陪詣時當爲祗迎,儀注安徐,入直侍衛凡節,依前。上命書承旨曰,今番展拜時,已知床巾門帳色渝,兼告祝文製下,冬享後,令該曹修補。以上出傳敎上曰,大臣入來云,注書出去傳諭,與右相同爲入侍。上曰,領右相入侍。出榻敎上曰,前禮曹參判入侍。上曰,詣臺臺臣入侍。上曰,兵曹郞廳入侍。以上竝出榻敎領議政金致仁,右議政金尙喆,持平李思祚,正言辛應三進伏。上曰,何以往返,其果無事往返乎?致仁曰,無撓往返矣,其間聖候,若何?上曰,一樣矣。中宮殿氣候,若何?府院君三年已過,伏想心事罔極矣。上曰,氣則一樣矣。王世孫氣候,若何?上曰,一樣矣。上命書承旨曰,今者諸臺中,一人雖老在外云,而與昨日處分何異?今日爲侍從在楊州,其涉駭然,宜依昨日例,趙榮弼卽其地爲庶民,鄭景仁,今聞非無端撕捱者,分揀旣下敎,則元在外人應撕捱者收擬,其涉駭然,當該銓官,從重推考。出傳敎上命書承旨曰,飭已行,年少可恕,前光恩副尉敍用。出傳敎上曰,今日傳香,左副爲之。出榻敎上曰,宣傳官一員入侍。宣傳官李邦和進伏,上曰,汝往全州豎碑處,詳細看審以來。李邦和承命退出之際,上曰,似有不善看審之慮,命送騎郞,似好矣。兵曹佐郞崔宇觀進伏,上曰,汝馳往全州完山豎碑處,見碑之長短廣狹,前後面所書文字,豎碑於山上山下,詳細看審以來。上命書承旨曰,今番賞典中,有遺漏者,禁漏官,令本衙門,與該曹,相當窠調用,禮曹吏疑·禁漏下人,令該曹米布賞給。今聞領相所奏,近仗軍一人隨詣云,已免賤者,令該曹米布加給,若公私賤,特爲免賤。出傳敎載經曰,新除守令,依昨日下敎來待矣。上曰,竝令入侍,可也。驪州牧使安杓,順興府使柳善養,龍川府使南舜喆,雲山郡守鄭忠彦,義城縣令金履復,康翎縣監權恢,林川郡守鄭持淳,慈仁縣監洪景顔,固城縣令徐秉德,軍威縣監崔宗大,以次進伏。上曰,次第七事,可也。諸守令奏七事後,仍命宣諭,先命退出。尙喆曰,今日下直守令中二人,卽禁·御兩營自辟窠,而臣於此事,有微見矣。一營把摠,不過五員,而雖以禁營言之,諸道自辟之邑,殆至十二窠,御營亦然云。若使十二窠作闕相續,則以此五把摠其將今日差把摠,明日除守令,如是而其能一一擇人乎?事近無斷,不可不參酌變通,或於軍門把摠,定其朔限,或於各道自辟,減其邑數,毋至濫雜,恐合事,宜矣。領議政金致仁曰,右相所奏誠然。若於六道本自辟窠中,各以一窠,屬之兩營,毋諭某邑,每道之內,恒存一自辟,使兩營毋失三窠之數,則庶可除濫雜之弊,亦爲振淹滯之道,此似好矣。右議政金尙喆曰,如是定數之後,軍門則必擇把摠,銓曹則必用自辟,以爲永久遵行之道,好矣。上曰,軍門自辟窠,予則意謂兩營各一人,今聞非特其數夥然,其欠精擇,此後各道各一人,亦取久勤事,分付。出擧條李思祚啓曰,請還寢定配罪人金柱泰減等之命。上曰,其勿復煩。又啓曰,請還寢東呂·址淳等定配之命,更令王府嚴鞫得情。上曰,勿煩。又啓曰,請黑山島爲奴罪人五得,依律處斷。上曰,勿煩。一項刀割又啓曰,請巨濟府充軍罪人吳益祥,依律處斷。上曰,旣諭勿煩。以上措辭竝見上辛應三啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得,依律處斷。上曰,勿煩。又啓曰,請大靜縣爲奴罪人仲義,依律處斷。上曰,勿煩。又啓曰,請崔百男邊遠定配。上曰,勿煩。一行刀削以次遂退出。
辛卯十一月初九日巳時,上御集慶堂。藥房入診入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,醫官方泰輿·鄭允協·吳道炯等,以次進伏訖。進湯劑,上進御,請診候,上許之。泰輿曰,脈候左右三部度數調和,脾胃脈候不足,則一樣矣。鄭允協曰,脈候左右三部度數調和,而滑體脾胃脈候不足,大抵一參,諸醫所告一般。上曰,一貼午後祗迎時煎入,諸臣以次遂退出。
辛卯十一月初九日午時,上御延和門外。香祗迎入侍時,行都承旨魚錫定,左承旨金魯鎭,右承旨趙,左副承旨李碩載,右副承旨元義孫,同副承旨宋載經,記事官閔鼎烈,假注書朴聖集,記事官柳雲羽·李普天,以次序立訖。上具翼善冠·袞龍袍,乘輿出通陽門,至延和門外降輿,詣板位祗迎訖。上命書傳敎曰,近仗軍士,三軍門卽爲付料,今日內草記付料後,當使中官見之,亦令現身於差備。出傳敎又命書傳敎曰,今番隨詣守僕兩人帖加旣下敎,令該曹米布賞給。鳳頭二人,雖亦下敎,直差何時?令該曹米布賞給,噫,初吉前神輦鳳頭人,建明門外,今聞其聲,間聲涕下,今日內卽爲施賞。出傳敎又命書傳敎曰,全州隨駕近仗軍,旣命免賤,三軍門龍虎營中,今日內加立給料。出傳敎錫定曰,藥房提調持湯劑待令。上曰,藥房提調持湯劑入侍。出榻敎都提調金尙喆,提調趙曮,持湯劑進伏,上進湯劑訖。上曰,左副承旨隨詣,可也。仍爲乘輿,由通陽門還內。
辛卯十一月初九日申時,上詣德游堂。禮房承旨入侍時,右承旨趙,假注書朴聖集,記事官柳雲羽·李普天,以次進伏訖。上曰,大隱巖老人,皆已待令,而米布亦爲待令乎?曰,然矣。上曰,其中前營將辛錫箕兩班云,似稍異凡民矣,特加賜帛二疋,可也。上命書傳敎曰,今日召見大隱巖餘慶坊六十以上人,意蓋深矣,而前營將辛錫箕,故副提學辛應時八代孫,八世居於此洞云,可謂稀矣。特爲加資,實同知作窠,口傳啓下。出傳敎又命書傳敎曰,餘慶坊趙錫祚,故內局多年入侍人孫,今見一倍憶昔,特爲加資,實僉知作窠,卽爲口傳啓下。出傳敎上曰,各賜米五斗乎?曰,皆以五斗式已盡分給矣。上曰,皆令退去,可也。諸臣逬以次退出
上在慶熙宮。停常參·經筵。
大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂·朝廷·二品以上·六曹堂上單子問安。答曰,知道。
藥房啓辭。答曰,知道。予則氣一樣,待敎入侍,宜矣。
中宮殿·惠嬪宮,藥房口傳問安。答曰,知道。
政院啓曰,卽者兵曹參議林鼎遠,省記旣入之後,謂遭臺言,不爲入直,事甚未安,推考警責,何如?傳曰,允。
李碩載,以都摠府言啓曰,今日入直內三廳武兼禁軍及軍兵等,當爲中日習射,而中宮殿誕日相値,不得爲之意,敢啓。傳曰,知道。
傳于趙曰,內局入侍。
傳于李碩載曰,左副承旨入侍,全羅監司同爲入侍。
傳于李碩載曰,同副承旨入侍,儒臣持三國史記入侍。
李載經,以司諫權穎,掌令郭鎭純·李萬育上疏。傳曰,酬應旣難,亦不知賜批,此章給之,三臺臣竝牌招入侍,使之面奏。
假注書朴聖集汰去,代以宋養鼎爲假注書。
李碩載,以訓鍊都監言啓曰,去夜無犯夜人被捉之意,敢啓。傳曰,知道。
又以一二巡廳言啓曰,去夜犯夜無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
右副承旨元義孫疏曰,伏以,臣頃陳烏鳥之情私,猥蒙聖明之俯察,特解夙夜之職,幸遂歸養之願,不惟臣母子相對,感祝聖恩,凡臣之親戚知舊,莫不榮臣而幸臣,螻蟻微臣,何以得此於君父?欲報之德,隕結是期,不意銀臺新命,忽下於半年逖違之餘,懷恩怵義,他不暇顧,章皇出肅,今已有日矣。出入禁闥,昵侍龍光,固臣之所大願,而第臣老母,衰病轉甚,如日下山,區區私情,有難頃刻離捨,此實通朝之所共諒。而卽今本病之外,又添非時血痢,登對無算,眞元大脫,奄奄床席,臣方左右扶將,斷無抑情奔走之望。且臣前旣乞養,今若貪榮而進,則是前之言,爲欺君,今之進,爲忘親,不忠不孝,孰大於是?仰惟天地之仁,曲遂萬物,朝廷之大,不患無人,如臣庸陋無用,情理難强者,宜蒙矜愍之澤。伏乞聖慈,念臣言非飭外,察臣勢難供任,亟遞臣所帶之職,仍令選部,勿復檢擬,俾臣得以便意歸護,則聖上體下之恩,臣將沒身而圖報,臣無任涕泣祈懇之至。答曰,省疏具悉。頃者爲江水而陳懇故許遞,而以予心氣,其何記料?今復此命,意槪在矣。聞其章,乃覺江水有效,其豈若此?夙夜之任,勢難强迫,本職許遞,今須護焉。
司諫臣權穎疏曰,伏以,臣頃忝憲職,以兩司闕啓,飭敎連下,故臣果循例詣臺傳啓,而適値聖上悶旱之日,自速非時瀆擾之罪,至有還給解任之敎,兩司長官,亦因臣事而被譴,臣至今追思,惶汗浹背。且於日前合辭時,所被責敎,尤爲嚴重,臣震澟,罔措,直欲鑽地而不可得也。今此新除,又下意外,深夜留門,天牌下臨,嚴畏義分,雖已章皇出肅,而前後罪戾,層積如是,尙可復冒於臺端乎?且臣蒲質已衰,筋骸耳目,非復前日,而重聽之症,尤爲深痼,將何以出入筵席,對揚明命乎?伏乞聖明,亟賜鐫削,仍命選部,勿復檢擬臺望,以爲公私兩幸之道。臣旣以合辭事被罪,今方引義祈免,則宜不敢復及此事,而事在目下,關係莫重,不得不冒沒而言之。噫,洪鳳漢之罪,豈薄物細故之比哉?當初免爲庶人,以終其年之敎,亦出於特貸準程,姑施寬典之聖意,則雖値邦慶,豈可遽然蕩滌,使爲無故之人乎?臣謂洪鳳漢特免庶人之命,劃卽還收,斷不可已也。臣無任屛營祈懇之至。答曰,省疏具悉。身爲臺臣,一欲言此,夫誰曰,不可,而嗚呼,今已蕩滌,若無前奉朝賀洪鳳漢,豈有今日?雖罔事勢之不得已,旣聞三字,其所處分,雖固可已,前已諭,蕩滌時亦諭,吁嗟,此人,其豈永爲庶民?非特爲沖子也,予意深焉。今日臣子,何敢復提?爾其勿辭察職。
掌令郭鎭純疏曰,伏以,臣根孤植弱,墻壁無倚,質鈍才劣,絲毫蔑補,家庭之訓誡,濡染已熟,世路之繽紛,聞見甚謏,徒將有懷必陳之愚,素乏隨遇應卒之敏,雖奔走服役之職,尙未諳鍊,每患疎忽,則而況臺閣者,人主耳目之所寄也?其責任至重且難,豈如臣至庸極陋者所可堪哉?是以時有冒膺,輒致顚敗,一言一默,俱犯罪戾,其得免於大何者,罔非聖上之曲貸也。不自意薄勘旋敍,除旨聯翩,柏府新命,又下於夢想之外,臣奉敎旨而憂畏交積,對府隷而羞愧冞增。嗚呼,臺閣之望,全不選擇,故臺閣之風,日益虧壞,有闕政稟,殆同告朔之羊存,必以如臣屢試蔑效之人,苟充備擬,已非愼簡底道理,抑何望補袞闕而規官邪?振紀綱而勵風俗之美也哉?召牌之下,不敢坐違,章皇一肅而仍因蹲冒,斷無是理,臣且當寒咳喘,挾感發作,呼吸不得,任意頃刻,若將難支,已過一望,愈往愈甚,以此病狀,萬無自力登筵之望。伏乞聖慈,憐臣無用之實,察臣難强之勢,亟許鐫免,以安微分,以延殘喘,千萬幸甚。臣方自劾之不暇,不宜贅及他說,而事在目下,有不容泯默者,略此尾陳,惟聖明裁察焉。夫朝廷官名,外方邑號,豈敢以私諱擅改?而全羅監司尹東昇,以尹扶之孫,諱其祖名,改扶安以喜安,往來文狀,以喜安書縣,已極無嚴,而井邑則稱以點下,公然封庫,事覺之後,復使還任,大駭聽聞,如此之人,已不可置之方伯之任,臣於此聞之已久,知之已的,而向叨言地,未及論斥,臣之稽緩溺職之罪,益無所逃。嗚呼,今玆建廟之慶,寔是千載初有之盛儀,追遠之孝思藹然,愛民之德音惻怛,凡在臣僚,孰不鼓舞而欽仰,則其在任事之臣,尤當惕念恪謹,以答聖意,而物役分定之際,不計邑力豐殘,只循顔情之淺深,多寡不一,取舍不公,寵裨奸吏,從中作弊。凡百所納,皆以錢防,故雖藁索之微,莫不踊貴,松炭一石之價,過於二兩,一路錢貸,都聚營下,列邑騷然,怨聲藉藉,南來傳說,人皆咨嗟,噫,此豈我聖上所以不煩民力,只瞻羽毛之意哉?至敬至重之事,不可付之如此輕佻自用之人,臣謂尹東昇,爲先罷黜,而一番査實之後,其罪狀令攸司稟處,斷不可已也。扶安縣監姜俒之阿意曲從,井邑縣監任瑗之沒恥苟存,亦不可置之字牧之列,宜有罷黜之典矣。臣無任祈懇之至。答曰,省疏具悉。隨事論列,予庸尙矣。尹東昇事,昔唐韓愈,豈無諱辨,若是撕捱,其先姓其若全氏,不赴其道乎?其餘以錢防納,其體爲民,一何泛稱,所謂略略依施行査之請,其何行査?此則過矣。姜俒事,事雖苟且,具非樂爲,何可深非?任瑗事,雖由於道臣做錯,廉恥則若何?依施。爾其勿辭,從速察職。
掌令臣李萬育疏曰,伏以,臣向叨臺地,罪在溺職,臺評陵發聲罪狼藉,臣滿心慙悚,無地自容,不意玆者,柏府新命,又下於杜門省愆之日,顧臣情地,豈有一分冒進之勢?適値夜深,天牌儼臨,他不暇顧,章皇出肅,而因仍蹲冒,斷無其望。且臣別有悲苦之私,臣父故左尹臣渙,遭際明時,偏荷春遇,每登筵席,恩諭鄭重,臣父感祝天恩,一片丹悃,惟以圖報爲期,及其臨政之際,勉臣以資父事君,言猶在耳,不肖賤臣,辜負遺托,無以報效,此臣之罪也。向日從兄萬恢,特資辭疏之批,追念臣父,至以卿叔止於亞卿,予嘗惠焉爲敎,臣於其時,奉讀未半,聲淚俱咽。臣雖欲粉骨縻身,欲報其萬一,年未六旬,病形轉痼,筋力奔走,亦無其路。念臣父子,頂踵皆恩,此生此世,報答無階,瞻望宸極,但有淸淚之被面。伏乞天地父母,憐臣悲切之私悰,察臣難强之情病,亟許鐫遞臣職名,以肅朝綱,以安私分,不勝幸甚。臣於自劾之章,不宜贅及他說,而玆於目下事,有不容泯默者,敢此附陳。嗚呼,今玆嶺南孝女之事,聽之刺骨,言之痛心,臣聞昔者東海三年之旱,因一孝婦之銜冤,則嶠南夏秋之旱,貽我聖上宵旴之憂者,必有所召,惟我聖上虔誠露禱,靡不用極,特遣近密之地,遍察本道之冤枉,則受玆之命者,仰體悶旱之聖意,鉤得道內之冤獄,以實採聞,俾紓聖慮者,其在審理之道,是爲任使之不負,而噫,彼孝女,身拘犴獄,路阻登聞,懷抱血書,號哭叫天者,殆近一年,冤鬱之氣,有足以上干天和,而一路之所嗟憐,萬口之所喧騰,則審理使之裒如充耳,佯若不知者,抑獨何心哉?臣謂審理使林鼎遠,宜施刊削之典也。臺閣論事之體,何等嚴重,而日前李鎭恒之獨啓所懷,本非臺體,而引嫌之辭,又極駭然,至以罪當萬殞爲言,如此臺避,前古所無,貽羞搢紳,爲世笑囮,臣謂前執義李鎭恒,亟命刊正,斷不可已也。臣無任屛營祈懇之至。答曰,省疏具悉。寥寥之中,其猶錚錚,予甚尙焉。林鼎遠事,嗚呼,旣聞審理之命,若是遺漏,焉可無飭,而與駭然臺臣同律,是豈擧直措枉之義乎?無乃混圇乎?特施不敍之典,李鎭恒事,旣下敎,此等臺臣,將八初見,今章中一殞字,無乃參酌乎?請得臺體,依施,以洗臺閣之羞,爾其勿辭,從速察職。
敎全羅監司洪樂性書。御製,王若曰,嗚呼,湖南五十餘州州府郡縣,式是我東百千萬年豐沛姓鄕,佳氣葱籠,實幾百年徵象,漕運陸續,亦戶惠廳根本。嗚呼,旣奉影禎,卽幾百代永奉,肇慶新建,誠億萬世享祀。嗚呼,自前月二十五日,身雖在此,心縣南州,六日資政,少伸晨省,江郊祗望,微忱萬倍,宗伯先回,元輔復命,自此以後,專意道伯,今日葛藤,豈夢想料?大役方張,此忱何耐?先命宗伯,馳詣本道,奚拘常例?命卿按道,祖孫相繼,豈特甘棠?予已知卿,屬托豈偶?玆授全羅道觀察使巡察使兼兵馬水軍節度使全州府尹,嗚呼,惟卿,忠謹旣效,處事詳明,唯於湖南,予云得人,雖然年衰氣苶,心切悵然,豈循常例?呼寫敎書,嗚呼,殫心今事,已囑于卿,宣化承流,卽是餘事,故玆敎示,想宜和悉。
辛卯十一月初十日午時,上御集慶堂。藥房入診入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,醫官方泰輿·鄭允協·鄭允說·徐命緯·金孝儉·李以材,以次進伏訖。尙喆曰,夜來寢睡,若何?上曰,更更而覺矣。上曰,雪來乎?尙喆曰,今則霽矣。進湯劑,上進御,請診,上許之。泰輿曰,左右三部脈候調和,但脾胃脈候不足,諸醫所告與泰輿一般。上曰,湯劑一貼,更爲煎入。趙曮承命而出。上曰,留院疏章,該房承旨持而入侍事,注書分付,賤臣率李碩載以入。碩載進伏曰,有該房承旨入侍之命,而元義孫陳疏出去,故臣代入矣。上曰,然矣。其止之,讀奏臺疏。碩載告李萬育疏。上曰,李鎭恒果駭怪矣。又奏郭鎭純疏,上曰,尹東昇之避扶改號,誠非矣,而爲下官者之曲從,不是異事。又奏權穎疏,上曰,洪鳳漢事,一番則應爲之矣。上曰,東昇事誠難處矣,肇慶廟役事,尙未訖也。尙喆曰,誠然矣。上曰,林鼎遠則誠非矣,上曰,一字名爲諱,則姓亦將諱耶?尙喆曰,旣入於臺疏,東昇不可不許遞。上曰,臺言,皆是矣。藥房提調持湯劑更爲入侍事,下敎,禮曹判書入侍事,下敎。傳曰,當該注書,不當稟而煩稟,汰去,朴聖集出去,儒臣李昌任入侍事,下敎,禮曹判書下去,全州看役事,下敎。上曰,禮判於全州,有宿緣矣。上曰,完伯以具庠特差,何如?尙喆曰,叔姪不可俱爲藩任。上曰,洪樂性,可合矣。今則多有齟齬之事矣。傳曰,此時湖南,豈可泛視,亦何拘資級?舊伯今無可論,知中樞洪樂性,全羅監司除授,其令當日辭朝,使之董役。趙曮持湯劑入侍,上進御。上曰,權穎·郭鎭純·李萬育,公然而來,醒予之睡矣。上曰,注書,誰也?碩載曰,閔鼎烈也。上曰,其父,誰也?碩載曰,閔百祿也,方爲司禦矣。全羅監司謝恩後入侍事,下敎。傳曰,右副承旨,代洪樂命除授,牌招察任,房順房。掌令郭鎭純啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。又啓曰,金柱泰卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。又啓曰,罪人五得所犯,實是前古所無之變,偸取情節,萬萬凶獰酌處之命,雖出於我聖上好生之德意,論以國法,不可容貸,請黑山島爲奴罪人五得依律處斷。上曰,勿煩。又啓曰,罪人吳益祥,承命摘奸,何等嚴重,而不以實狀歸奏,究其情節,萬萬叵測,請巨濟府充軍罪人吳益祥依律處斷。上曰,旣諭,勿煩。三項刀割司諫權穎所啓,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,仲義之罪,可勝誅哉。倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義依律處斷。上曰,勿煩。又所啓,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配。上曰,勿煩。三項刀割又所啓,罪人五得,其所負犯,關係至重,揆以王道,自有當律,酌處之命,雖出好生之聖德,而王尺至嚴,不可容貸,請黑山島爲奴罪人五得依律處斷。上曰,勿煩。竝退出。
辛卯十一月初十日夜一更三點,上御集慶堂。全羅監司同爲入侍時,左副承旨李碩載,記事官閔鼎烈·柳雲羽·李普天,全羅監司洪樂性,以次進伏訖。命碩載讀奏肇慶廟春秋享祀祝文,上親祭全羅監司敎書。上曰,注書出往書寫以來,其問記事,使翰林代行也。傳曰,噫,彼柑橘,千有餘年也。況南果豈可不薦?柑橘上來後,一依太室例,元進上中,下送本道,其亦薦新,此後本牧封進時,依此例封進本道,令殿郞薦新,柚子與唐柚子,依此例封進,靑橘安徐。傳曰,海島遲速,其難預科,貢果其若趁期以捧,豈若是稽滯?當該濟州牧使從重推考。上曰,注書入來乎?碩載曰,入來。上曰,盡寫乎?碩載曰,盡寫,方安寶云矣。上曰,他承旨入侍。遂退出。
辛卯十一月初十日夜一更二點,上御集慶堂入侍時。同副承旨宋載經,記事官閔鼎烈·柳雲羽·李普天,校理徐逈修,修撰李昌任,以次進伏訖。上命儒臣持三國新羅記入侍。傳曰,林鼎遠旣非暗行,不過審理,而處分若此,況宣化承流,觀風察俗之道臣乎?且審理使旣與道臣審理,則其不提問,卽在道臣,以此之故,噫,彼冤婦斫指血書,另服入庭,若不飭勵,豈有觀風察俗之道乎?兩南若此,其誰可悶?人君擧措,何拘于此?嶺南道臣李命植,一體特施不敍之典,事務方殷,待朝政官牌招開政,命儒臣先讀新羅記,承旨次之,注書次之,翰林又次之。上就寢,三更四點,始退出。
上在慶熙宮。停常參·經筵。
藥房都提調臣金尙喆,提調臣趙曮,副提調臣魚錫定啓曰,伏未審夜問,聖體調攝若何,痰候,何如?寢睡·水刺之節,亦何如?臣率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
李碩載,以侍講院言啓曰,本院新除授兼司書李秉鼎,除拜之下,不爲出肅,卽爲牌招察任,兼弼善兪彦鎬,時在京畿安城地,書筵入番事緊,斯速乘馹上來事,下諭,何如?傳曰,允。
宋養鼎在外,代以金致顯爲假注書。
金魯鎭啓曰,右承旨趙,右副承旨宋載經入直矣。因同副承旨洪樂命到院之疏,謂有情勢,陳疏出去,竝卽牌招入直,何如?傳曰,允。
李碩載啓曰,吏曹參判李徽之疏批已下,卽爲牌招開政,何如?傳曰,允。
以吏曹參議洪樂純牌不進傳旨。傳曰,只推。
以洪樂純旣有只推之命,一體牌招開政,何如?傳曰,允。
又啓曰,假注書金致顯,時無職名,令該曹依例付軍職,冠帶常仕,何如?傳曰,允。
傳于沈頤之曰,內局入侍儒臣,持昨日所讀冊子入侍。
傳于李碩載曰,明日祗迎,依前擧行。
以朴相德爲吏曹判書。
傳曰,新判書牌招,同參政事。
吏曹參議洪樂純進。以任珗爲持平,趙宗鉉爲應敎,金熤爲兼輔德,沈觀之爲兵曹參議,李徽之爲知義禁,安兼濟爲右通禮,李潭爲慶尙監司,李商質爲井邑縣監,趙基顯爲思陵令,趙載俊爲漢城庶尹,閔恒烈爲吏曹正郞,兪漢重爲典設別提,光恩副尉金斗性陞敍用事承傳,贈吏判金聖集贈左贊成,贈吏參金道濟贈吏判,贈左承旨金萬胄贈吏參,判義禁金時默三代追贈,同義禁單李徽之,僉知單金養厚,馬山撥將單池慶源,副司直鄭運維·李聖圭·元義孫,副司正金致顯。
魚錫定,以司饔院言啓曰,漁夫貢人等連日呼訴內,卽冬節漸深,江水已合,魚路斷絶,將致生事云,在前如此之時,例以可合他魚及活雉,有參半代封之規,而莫重御供,自下不敢擅便,惶恐敢啓。傳曰,依例代捧。
大提學臣徐命膺疏曰,伏以,臣待罪畿藩,雖尋常簿書之間,每患鈍滯,賓吏旁觀,有時竊笑,卽其平日所蓄積,可考也。乃不自意,忽有兩館大提學之命,夫簿書之未能,而詞命之曰能,雖借說於子貢,人必不以爲信,不知文苑之薦,臣何見也?聖明之授臣者,何取也?況伏聞是職之薦,授以璿譜跋文之撰進也?跋文之撰進,又以肇慶廟典禮之紀實也。其事重大,其文謹嚴,必未當世之鴻匠,瓊琚玉佩,極其摸畫,然後可以賁飾曠古之儀,揄揚無前之休,而今乃以如臣謏聞荒識者,代爲之斷,以自取汗顔之羞,臣何足道,有辱職名,縮伏多日,顒竢物議,司直之地,駁正無聞,玆不得不據實自劾,而至若振文風公選擧迪士趣。凡所以關維三館者,臣旣不以是職自居,未敢誇辭琢文,鋪張緣飾,重自犯於循俗例讓之嫌。伏乞聖明,察名器之不輕,念詞命之至重,拔臣薦剡之中,改授堪勝之人,俾國事幸甚,私分幸甚,言出肝膈,毫無虛假,唯戰兢隕越,以冀聖心之垂憐,臣無任祈懇之至。答曰,省疏具悉。予何有知鑑,而今於文衡,予則曰,得人,其何費辭,卿何過讓?目今跋文,事體萬重,亦非遲滯者,卿勿過辭,從速行公。
吏曹參判臣李徽之疏曰,伏以,臣於湖南奉使之路,祗奉聖旨,特授臣吏曹參判,反面有禮,旣入禁中,循例肅命,蓋不獲已,冒沒仍蹲,豈敢爲也?臣於銓地,卽一穽陷,臣若早謝榮途,守分閑司,斂跡於群爭之地,存戒於衆憾之機,則向者人言,胡至于此?旣往進思,噬臍莫及,方來自度,伺影可懼。噫,臣閉戶守迷,與世寡合,糠粃在前,受恩驟濫,以寡合之人,見驟濫之榮,睢旴之目,益駭於前,吹覓之論,過苛於後,聖明在上,雖或恕察,亦安得每每曲保乎?經蒐之餘悸,不待虛砲而屢驚,懲羹之苦心,每對冷薤而必吹,臣之情則其亦慽矣。惟當粗持廉隅,筋力奔走,此亦古人所謂奉塵利者也。若諉以資級之少變,日月之稍久,不有忌憚,晏然冒膺,是誠沒恥忘廉之人,亦何以責其激濁揚淸之道?仍伏念量才授任,論功施賞,王政之大者,而殿下奚取於臣而有此誤恩?今臣顧其迹則滓穢,語其人則空疎,奉命周旋,不過職分之事,而陞資之恩,錫馬之典,亦已至矣。況超例之榮,特除匪分之職?咫尺筵前,親賜寶墨,追提先臣,勉以效忠,寵榮曠絶,感泣倍切,雖使臣縻粉身骨,蹈赴湯火,固何敢辭,而惟是匹夫之守,恐招四方之譏,鐵限難越,斧鑽是俟。伏願殿下,察臣危懼之忱,憐臣肝膈之懇,特寢前後恩典,仍遞新除之任,以重公器,以安私分,不勝大願。答曰,省疏具悉。頃昔之事,何復撕捱?今者此任,意蓋深矣。卿其勿辭,從速察職。
全羅道幼學李疏。答曰,省疏具悉。樹忠奬節,王政所先,高敬命忠節,予亦聞之,而百餘年未遑者,今若輕許,今日明日此等之請,豈可勝言?大抵近者遐儒務新之弊,心常慨然,今於暮年,抑乎扶乎?且以諮議李頤根爲叔,旣爲疏頭,而擧措,若何?此豈他,政院不能申飭鄭儒,其望僥倖而然也。見此等之事,一番通交受其弊,予亦常深歎者,抱其疏而下鄕,修學焉而自新,此孔聖繪事後素之意也。
辛卯十一月十一日未時,上御集慶堂。藥房入診,宗簿提調·儒臣同爲入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,宗簿提調海運君槤,戶判趙雲逵,校理徐逈修,修撰李昌任,醫官方泰輿·鄭允協·吳道炯等,以次進伏訖。尙喆曰,夜來聖候,若何?上曰,一樣。進湯劑,上進御,請診候,上許之。泰輿曰,脈候左右三部度數調和,脾胃脈候滑體不足矣。諸醫所告皆同,藥房提調持湯劑更爲入侍事下敎,宗簿提調入侍事下敎,詣臺之臣入侍事下敎,疏頭儒生入侍事下敎,儒臣入侍事下敎,進湯劑,上進御。上曰,新除承宣,謝恩寥寥,注書知其委折以來。賤臣出問政院建爲催促,而尙無動靜,以此入告。上謂李曰,汝誰族?對曰,故諮議臣李頤根之姪也。上命退去。傳曰,諸承宣踏下代,前承旨沈頤之·李興宗·尹勉升除授,牌招察任,房順房。傳曰,今番譜略修正後,內入二件進獻一件刊印,五處史庫·承政院·弘文館·藝文館·侍講院,只補其張,舊張一體洗草事,分付。掌令郭鎭純所啓,請還寢東呂·址淳等還配之命,吏令王府嚴鞫得情。措辭見上上曰,勿煩。請還寢定配罪人金柱泰減等之命,措辭見上上曰,其勿煩。請黑山島爲奴罪人五得依律處斷。措辭見上上曰,勿煩。請巨濟府充軍罪人吳益祥依律處斷。措辭見上上曰,旣諭,勿煩。一項刀割司諫權隷所啓,臣昨以區區所懷,附陳於辭疏之末矣,及承聖批,以今日臣子,何敢復捉爲敎?臣奉讀未半,毛骨竦然,不知置身之所也。洪鳳漢事,前後從寬之聖意,臣亦豈不仰認,而關係莫重之罪,不可遽然蕩滌,臣之所論,亶出執法之意,而嚴敎至此,臣何敢晏然於職次乎?昨緣日暮,今始來避,所失尤多,請命遞斥臣職。上曰,其初處分,不可不若此,而今者下敎,其欲亦不可仍此事於朝鮮宇宙間故也。不可復提,卽臣分也,何過撕捱?勿辭,亦勿退待。請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義依律處斷。措辭見上上曰,勿煩。請崔百男邊遠定配。措辭見上上曰,勿煩。一項刀割請黑山島爲奴罪人五得依律處斷。措辭見上上曰,勿煩。竝退出。
上在慶熙宮。停常參,只朝講。
藥房都提調金尙喆,提調趙曮,副提調魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,予則一樣,待敎入侍。
中宮殿·惠嬪宮,藥房口傳問安,答曰,知道。
備忘記,傳于李碩載曰,明日以後,連爲相値,今日晝講·次對,進定於今日。
香祗迎罷後,政院·玉堂·藥房口傳問安。答曰,知道。
沈頤之啓曰,今日次對,兩司長官當爲進參,大司憲南泰著,卽爲牌招,以爲入侍之地,何如?傳曰,允。
李興宗啓曰,大臣·備局堂上,依下敎來待矣。傳于李興宗曰,晝講同入。
又傳于曰,久而後爲之,特進官必多入來,以朝講爲之。入侍單子,安徐。
又傳曰,單子時刻安徐,入來後卽入。
又傳于興宗曰,豈有次序?備堂入來中,知事塡入。
又傳于興宗曰,禮判經筵許遞,其代韓光會除授,先入侍後謝恩。
以兼司書李秉鼎牌不進罷職傳旨,傳于李碩載曰,其所撕捱,極涉太過,只推,更爲牌招察任。
備忘記,傳于李興宗曰,趙昌逵爲承旨,牌招察任,房順房。李碩載啓曰,假注書金致顯,身病猝重,勢難察任,今姑改差,何如?傳曰,允。
金致顯改差,代朴思機爲假注書。
傳于李碩載曰,奉常寺官員及書員待令,禮房承旨入侍時同入。
傳于李興宗曰,儒臣持周禮,同爲入侍。
以兼司書李秉鼎牌不進罷職傳旨,傳于李碩載曰,禁推。
李碩載,以弘文館言啓曰,副校理趙英鎭,由限已過,卽爲牌招察任,何如?傳曰,允。
以副校理趙英鎭牌不進罷職傳旨,傳于李碩載曰,只推。
魚錫定,以吏曹言啓曰,兵曹佐郞鄭趾煥,除授後過限未上來,依例改差,何如?傳曰,允。
李興宗,以御營廳言啓曰,去夜犯夜人無所捉,敢啓。傳曰,知道。
李興宗,以一所巡廳言啓曰,去夜犯夜人無所捉之意,敢啓。傳曰,知道。
李興宗,以二所巡廳言啓曰,去夜犯夜人無所捉之意,敢啓。傳曰,知道。
李興宗,以左捕廳言啓曰,去夜犯夜人無所捉,敢啓。傳曰,知道。
李興宗,以右捕廳言啓曰,去夜犯夜人無所捉,敢啓。傳曰,知道。
右副承旨尹勉升疏曰,伏以,臣之老母宿病,遇寒添劇,委頓床第,已有日矣。臣本以終鮮之身,獨自扶將,焦煎罔措,不意銀臺除旨,遽下此際,含恩畏義,未敢言私,雖不得不章皇出肅,而目下情理,旣甚懇迫,離違赴公,斷無其勢,仰時錫䫋之仁,冒控褫鞶之請。伏乞聖慈,俯垂諒察,亟降鐫削之命,以便救護,仍治瀆擾之罪,以昭法紀,千萬幸甚,臣無任屛營祈懇之至,謹昧死以聞。踏啓字。
大提學徐命膺疏曰,伏以,臣昨者陳章,不敢以見職自居,只擧跋文之不敢冒當,仰請改授他人,及奉聖批,辭旨溫醇,至以得人爲敎,臣於是,慙赦忸蹙,不覺惶汗之遍體也。臣無知識,亦嘗聞前輩之言矣。三館爲職,握詞章之權衡,爲多士之宗匠,凡一代之文風,士趨以之升降,故唐以陸贄任文柄,而文敎菀弊,宋以歐陽脩掌文事,而文體丕變。式至我朝,尤重斯選,三百餘年之間,薦入文苑者,僅百人而止耳,亦皆當時之詞宗,故我朝文化之彬彬,與唐宋上下者,以其文衡之得人也。若臣者,材旣魯下,性又鈍滯,雖因科擧之業,粗習功令之文,而術無源委,技遂荒嬉,塵埃筆硏,舊學都忘,昔人所云童習白紛,卽臣之謁矣。今適不幸而謬入薦剡,誤蒙天點,若復怵迫嚴命,夤緣一出,晏然自行以文衡之事,則淸朝之文風士趨,必將緣臣而壤了。臣雖無狀,豈忍以一身之榮寵,有累我聖上知人之明也哉?申控危懇,實出衷赤。伏乞聖明,俯加諒察,亟許鐫免,仍命刋拔薦望,以重官方,以安愚分,千萬幸甚,臣無任屛營祈懇之至,謹昧死以聞。答曰,省疏具悉,初批旣諭,卿何過讓?重事當前,亦何敢若此?卿勿過辭,從速行公。
辛卯十一月十二日辰時,上御延和門外。香祗迎入侍時,行都承旨魚錫定,左承旨金魯鎭,右承旨李碩載,左副承旨沈頤之,同副承旨李興宗,記事官閔鼎烈,假注書金致顯,記事官柳雲羽·李普天,以次侍立。上具翼善冠·袞龍袍,乘輿出通陽門,至延和門降輿,香祗迎後,隨詣建明門,還御于輿,命書傳敎曰,自今日至十八日,各司禁牌。又命書傳數曰,再明日當香祗迎,該房依今日例知悉,亦爲香祗迎,仍宿憶昔窩,依前知悉,藥房提調持湯劑入侍。出榻敎都提調金尙喆,提調趙曮,副提調魚錫定進伏問候訖。進湯劑,命入祭報府,讀奏訖,還入大內。諸臣以次退出。
辛卯十一月十二日午時,上御集慶堂。朝講,大臣·備局堂上引見入侍時,領事金尙喆,知事韓光會,特進官蔡齊恭·具善復,參贊官李興宗,司諫權穎,掌令李萬育,侍講官徐逈修,檢討官李昌任,假注書金致顯,事變假注書金暻,記事官柳雲羽·李普天,領議政金致仁,左議政韓翼謩,行刑曹判書具善行,左尹張志恒,禮曹參判鄭存謙,校理李命彬,以次進伏訖。上講大學經一章,自子程子曰大學,止別爲序次如在。侍講官徐逈修復讀前章訖,陳文義曰,新民二字,其義大矣。民非獨庶民之謂也。卿大夫亦當統看,而至於新之之義,章句旣云去其舊染之汚矣。今日朝廷,自卿大夫而爲始,亟軫去舊染之道,則新民之功,亦不外此矣。此臣之所以竊有望於殿下者也。上曰,所陳民字之義,今所創聞,而儘好儘好,領事之意,如何?金尙喆對曰,其義則臣亦創聞,而其語則最好,雖使臣而陳之,何踰於此?第伏望自上留意加勉焉。檢討官李昌任,以知所先後之義陳之曰,物固有本末,事固有終始,而惟知所先後,然後恒無倒行錯施之患矣。伏願懋哉。韓光會,以明明德之義陳之曰,明德者,人己所同得乎天者,而明明德者,明己之明德,體也本也,明明德於天下者,新天下之民,皆明其明德,用也末也。可以該大學之體用本末也。唯望聖明之體念加意焉。上曰,特進亦陳文義。蔡濟恭對曰,定靜安三字,孰非學者喫緊工夫,而其中一安字尤是喫緊中喫緊處也。書曰,欽明文思安安,又曰,安汝止,唐虞之世,或形容聖德,上下相勉,皆在於安之一字則其義有如是矣。安之反,卽膠擾忙急,而此尤帝王猛省處也。具善復對曰,臣武臣也,不習文義,不敢臆對。上曰,參贊亦陳文義,李興宗對曰,侍講·檢討·經筵·特進之皆已盡之矣,臣則無更陳者矣。講旣罷,領議政金致仁,左議政韓翼謩,右議政金尙喆,以藏樂過中之意,有所陳達曰,今此肇慶廟創建,實千古所未有之慶也。以閭巷之禮言之,若有此等慶事,則必子孫張樂宴會,以相賀矣。臣等愚未敢知殿下孝思,何據而至此也?上曰,予之所執,豈不是乎?往於溫陵復位之日,予亦行素三日矣。致仁曰,此則異於今日事矣。上曰,予語及肇慶廟,每不禁飮涕矣。頃日江頭,予亦涕霑而回矣。不知者以予爲過矣,於予心則千有餘年,若陟降之臨照于此矣。上曰,全羅道今年結錢,特欲蕩減,大臣之意,何如?致仁曰,今此肇慶廟之營建也,全用扶安·邊山及大場里等栗木,而搬運之際,民力頗費矣。其在酬勞之道,全州等赴役十一邑則結錢依下敎蕩減,而舊還之今年當捧者,則通一道蕩減,似好矣。上曰,結錢則只減十一邑乎?致仁曰,然矣。舊還旣竝蕩減,則民之蒙惠,亦不爲不均矣。上命書傳敎曰,嗚呼,今番肇慶廟事,千有餘年海東盛事,而然豐沛本道,用民多矣。嗚呼,陟降,豈不悶下乎?人子以親心爲己心,況國初先祖心乎?初意沿途諸邑,欲減結錢。且幾千材木水陸運來時,木豈自來?且生木運轉,其弊不貲,一木運轉,其用幾十軍民乎?且及期欲運,焉知無不至於近百乎?以此爲民用心,今聞領相所奏,大覺,況前例一殿事役,動五十餘州民丁云,若此之際,焉知無防納之弊乎?其本爲民,聞此,一倍于心,全州等十一邑結錢選武布特減,湖南舊還今年當捧者,亦爲蕩滌。嗚呼,頃者三千結加給事,已有下敎,今者此敎,予豈爲民?誠揄揚千有餘年始祖盛德,傳不云乎?周雖舊邦,其命維新,不肖涼德,維新無可言,今日此擧,朝鮮今日,皆聖祖垂德累仁而然,況豐沛遺民乎?其令湖南一道民,瞻望肇慶廟,仰惟盛德事,令道臣宣布五十三州民,亦令備局,今日內三懸鈴卽爲分付,而舊還中若或有先捧者,此正徯我后者也。還給近野,以新還中計減,結錢蕩減者,亦依新定式,以新還穀計減事分付,而噫,戊辰年後,羽旄之美,管籥之音,於今再矣。畿甸·湖西輦過諸邑,今年結錢,一體蕩減,新還穀計減事,令備局一體三懸鈴分付。全州之民,旣在十一邑中,而慶州之民,獨漏結錢,蕩減新還穀計減事,一體擧行事,同爲分付。於文於武,雖示同慶,民惟邦本,本固邦寧,古人旣云其於京中,一則市民,一則貢人,舊遺在與徭役,依近例擧行。嗚呼,呼寫及此,涕隨聲下,莫云小民,至愚而神者民也,其令京外元元,咸知此慶焉。又命書傳敎曰,嗚呼,昔我獻陵,登司馬與大科,聖祖志喜之敎,尙今流傳,問其本卽太學也。旣施惠於貢市人,況本館典僕乎?朔雖小,其宜一視,自今日至來朔晦日,懸房贖錢,特爲蕩減事,分付。致仁曰,臣欲禮判同入稟定矣。禮判昨又承命下去,有難等待故敢達矣。肇慶廟奉安後,守僕禁火軍,當依慶基殿例差定,而慶基殿守僕二百十名,禁火軍一百名,數旣優多,廟殿相連,只隔一墻,祭事又不在同時,則雖使本殿守僕·禁火軍,兼爲擧行,宜無苟艱之慮,而略爲加定,通融擧行似好,何以爲之乎?上曰,無異前後殿,而元數旣優,不必加定,使之兼爲擧行,可也。出擧條致仁曰,慶基殿忠義曾無定額,故卽今案付,至於五百八十五人之多,蓋其爲役,不過三日輪回之番次,而以無定額之故,因緣冒入,濫雜殊甚,似不可不及今酌定矣。上曰,何若是,多也,定以幾人則好耶?致仁曰,廟殿各定一百五十人,通爲三百,似好矣。上曰,三百亦多而依爲之,出擧條致仁曰,慶基殿參奉,旣自監營殿最,則肇慶廟參奉,宜無異同,一體殿最事,分付道臣,何如?上曰,依爲之。出擧條鄭存謙曰,日昨傳敎中柑橘上來後,一依太室例,元進上中下送本道薦新事,命下矣。凡宗廟薦新物種,奉常寺官員,例爲陪進矣。今此肇慶廟薦新柑橘下送本道時,亦令奉常寺官員,陪往乎?上曰,今番則以奉常寺官員陪進,此後定例前則令忠義陪進,可也。存謙曰,肇慶廟薦新柑橘數爻,依太室薦新例封進事,分付,何如?上曰,依爲之。存謙曰,貢物名色,有柑子·唐金橘·唐柚子·乳柑·洞庭橘·靑橘,而隨其月令,陸續封進,靑橘則旣有安徐之命矣。今年則靑橘外,隨其來到,亦令次第陪往乎?上曰,只柑子·洞庭橘·唐柚子,封進,可也。出擧條存謙曰,今此冬至諸道方物物膳,以向日所封別方物物膳,仍施行事,命下矣。曾前雖或有方物停封之時,至於京作貢物種,則爲軫貢人之弊,連爲封入,此乃已行之事,故敢此仰達矣。上曰,依前爲之。出擧條藥房提調持湯劑更爲入侍。出榻敎上曰,高敬命事,昨雖下敎,大臣·諸臣之意,何如?致仁曰,臣於向來左相陳達時,亦有所奏,而大抵節義與勳勞有異,自前不祧之許於勳勞,而不論於節義者,自有意義,先臣曾以故相李廷龜不祧事,陳請,而此則故相於宗系事及壬辰以後,實有大功勞,而獨漏於策勳故也。韓翼謩曰,高敬命三父子殉節,節義卓然,實鮮其比,故臣於年前,果有所陳矣。宋象賢旣以爲國殉節,許其不祧,則今於敬命,一體許施,似好矣。金尙喆曰,不祧之許於勳勞,不論節義云者,首相所奏,誠有所據,至於高敬命忠節之赫赫照人耳目,不下於宋象賢,前此象賢,若以節義,許其不祧,則獨於敬命,何可惜之乎?令禮曹詳考,宋象賢事,有所處分,則好矣。蔡濟恭曰,節義與勳勞有異,故不祧之獨許於勳勞,而不許於節義,其意不偶,然如高敬命之卓犖忠節,國家雖施之以不祧之典,臣意則無所慳惜,而況旣有宋象賢前例,則一體許施,恐無不可矣。具善行曰,臣知識淺短,何敢與議於此等,而曾聞不祧之典,只在於勳勞而已,此外無敢仰對矣。韓光會曰,臣於年前,歷過錦山,目見高敬命三父子殉節基址,其節義卓異,誠百世不泯,而至於不祧,則只許於勳勞,不許於節義者,自是朝家典禮,而旣有宋象賢前例,則一體許施,恐無不可矣。具善復曰,高敬命之三父子爲國殉節,忠義卓異,不所無褒揚之道,詳考宋象賢例,許施,似好矣。張志恒曰,高敬命節義,與宋象賢無異,而斜合義旅,竭力討賊,三父子殉國則雖不得大捷,亦不無勳勞矣。李興宗曰,高敬命節義卓然,而至於不祧,則若無宋象賢前例,恐難輕議,而旣有其例,似宜一體許之矣。李命彬曰,高敬命·宋象賢,節義俱卓卓,而敬命殉節之外,又有倡義之功,象賢旣命不祧,則於敬命,恐宜一例許之矣。權穎曰,臣之五世旁祖與高敬命,同事同死,故臣亦稔聞敬命父子倡義殉國節義之炳煥,與宋象賢不可軒輕也。但與勳勞有異,不祧之當否,臣未能知之,而若象賢,果許以不祧,則敬命似當無異矣。李萬育曰,高敬命節義與宋象賢無異,宋象賢若親盡不祧,則高敬命亦依此例,一體許其不祧,恐合事,宜矣。上曰,昨日儒疏雖下敎,高敬命節義,非比尋常,故今日更詢,意蓋此也。相臣所奏,略而盡矣。令禮官宋象賢前例詳考,後日登對時以奏。出擧條翼謩曰,故忠臣李鳳祥子孫零替,人皆爲之傷歎,今聞其曾孫,成立已久,其人亦佳云,宜有錄用之典,敢達。上曰,錄用,可也。出擧條上曰,訓將今日次對,亦不入來耶?致仁曰,臣方欲陳達矣,訓將旣陳疏承批,武將事有異,則至今引義,殊涉未安,訓將李章吾推考,後日次對,則申飭進參,何如?上曰,依爲之。出擧條致仁曰,昨冬因慶尙前右兵使申大顯狀請,諸道停操之年,官門聚點,略倣操鍊之儀,俾知進退之法事,定式分付矣。卽見江華留守兪彦民狀啓,則以爲,今年秋操,雖命停止,旣行春操,則與兩操俱廢有異,而本營當點軍兵一萬一千餘名,散在諸島,裹糧遠赴,不無其弊,今年點兵當否,請令廟堂稟旨分付矣。本營點兵,異於各邑之官門聚點,許多屬邑萬餘名軍兵之累日聚會,其爲弊無異於操鍊,守臣狀請,似不爲過,今番點兵則特爲許停,俾休民力,宜矣。上曰,依所請置之,出擧條今番神輦陪進水刺間所屬,依近仗軍士例,令該曹米布賞給。出榻敎致仁曰,道臣雖在罷職之中,凡於狀啓文字,依前擧行,例也,而乃者黃海道之以都事替行,有違格例,此後則另加申飭,何如?上曰,予則泛看,而所奏,是矣。命書傳敎曰,初未覺察,今聞大臣所奏,非矣。已回啓者勿論,此後新伯赴任事,都事狀聞者,政院直爲下送,其令道臣狀間。又命書傳敎曰,今者江原監司放未放啓本中稟中一人,旣放與放者,一體卽爲擧行事,分付。仍中詳審,若有可放者,登對時以稟。又命書傳敎曰,關西放未放啓本中,其放者卽爲擧行事,爲先分付,其仍中詳審,若有可放者,一體登對以奏。司諫權穎啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。出擧條又啓曰,仲義之罪,可勝誅哉。倉卒拾得雖異,故犯關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義處斷。上曰,勿煩。出擧條又啓曰,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究,竟遽然白放,其在重鞫體之道,不可不放逐田里而止,請崔百男邊遠定配。上曰,勿煩。出擧條三項刀割又啓曰,罪人五得,其所負犯,關係至重,揆以王章,自有當律,酌處之命,雖出於好生之聖德,而三尺至嚴,不可容貸,請黑山島爲奴罪人五得,依律處斷。上曰,勿煩。出擧條掌令李萬育啓曰,物故罪人得輿,以告者,徑斃狀下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。出擧條又啓曰,金柱泰,卽賤潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。出擧條又啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。出擧條又啓曰,罪人吳益祥奉命摘奸,何等嚴重,不以實狀歸奏,究其情節,萬萬叵測,請巨濟府充軍罪人吳益祥,依律處斷。上曰,旣諭勿煩。出擧條三項刀割諸臣以次退出。
辛卯十一月十二日午時,上御集慶堂。藥房入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,以次進伏訖。進湯劑,上進御。尙喆曰,明日湯劑,亦依例爲進。上曰,依爲之。遂退出。
辛卯十一月十二日初更,上御集慶堂。儒臣·禮房承旨同爲入侍時,右承旨李碩載,校理李命彬,修撰李昌任,假注書金致顯,記事官柳雲羽·李普天,奉常主簿洪愼猷,以次進伏訖。上,下詢于洪愼猷曰,孝章廟·懿昭廟仲朔祭,皆用素膳乎,用肉膳乎?愼猷對曰,用肉膳矣。上曰,徽寧殿五名日,亦用肉膳乎?愼䣭對曰,然矣。上命李命彬,讀周禮春官,讀訖,命李碩載書傳敎曰,今日因元輔所懷,問于入侍大臣·諸臣承旨·儒臣兩司,僉議詢同故,下敎。古人云磨礪當如百鍊金,亦云作事謀始,且云何不忙後錯了莫重事,其宜益加審愼故,靜而思之,掣肘者多。何則,昔漢高,祀孔子,不過一時義起,啓萬世尊聖之意,不可比之於今者一也。於太室,其雖有三牲之典,陵殿皆用素膳,其上祀之禮則同,而太室·陵殿不同,雖用典例,予莫知久於上祀,此二也。以千乘之國,祀其先而有何苟且?況士庶人?皆用素膳,而昔故名相黃喜,廷請,以請以素代肉,爲萬世永久之圖,於此廟,亦宜爲萬代永垂之圖,此其三也。吁嗟,三事,不過大略,而於戲,今者邦慶,寔是先公垂德千有餘年而然也。陵祭用素,爲民之意也。今者泛以太牢用焉,則外面不過三牲而已,黍稷稻梁,其將作貢於諸道,四種肉魚醢,亦將徵貢於道民,莫云春秋二享,爲民之弊,豈云輕重?果若此,體陟降爲民德意,何是三牲,不過用於春秋?曾聞鄭彦忠事,且聞礪恩君奏,䙝慢勝言,今若此爲先公之意,其將爲䙝慢,興惟及此,不覺蹶然,特召禮房承旨,太常官員,此諭其大者,旣用肉則脯醢重焉。雖太學酌獻,脯醢則用,用脯非屠肆而何?此亦非體國初恩灰禽獸之意也。重其事而尊先公,省其弊而體德意,亦後王之道也。且與太室有異,自資政,旣用果祭,復用三牲,於心何?且親祭時,莫能行,其後成禮,亦豈奉先之道乎?果祭爲二位,此祭酌外兼焉。心,亦若何?領相所奏,諸臣獻議,所重在焉。予雖嘉尙,事之掣肘,若此。嗚呼,擧國歡忭之時,莫云分毫,陟降愛恤之民,若有一毫受弊之事,亦將孝乎?祭奠凡節,一遵今番定式遵行。奚時柑橘,本道薦新者,豐沛中物,一依柑橘例,薦新封進,亦依太室一室例,自本道封薦,此亦祭器未成,不造燕器之意也。不薦于此廟,嗣君何敢食本道之物乎?然宜簡而不濫,禮曹薦新物件中,圈下,令禮曹卽爲分付,與耽羅有異。自來月,依此薦進,而祭奠,旣與慶基殿同,凡祭物定式,一遵殿禮,同爲擧行事,一體分付,旣下敎,今日擧條安徐,諸臣以次退出。
上在慶熙宮。停常參·經筵。
未時申時,日暈。
藥房都提調金尙喆,提調趙曮,副提調魚錫定啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。隨事用心,晝長乎,夜長乎?其於三明,此心何抑,氣何暇喩?待敎入侍,中宮殿·惠嬪宮,藥房口傳問安。答曰,知道。
傳于李碩載曰,內局入侍。
又傳于曰,體例重耶,君父重耶?大提學謝恩催促,當該承旨申飭。
李碩載啓曰,禮曹參判鄭存謙,依下敎來待矣。傳曰,入侍。
傳于魚錫定曰,箋文差使員及受由上京守令,內局入侍,同爲入侍。
備忘記,領相亦休,左相與宗簿提調·校正官,內局入侍,同爲入侍。
備忘記,若循前例,重文,若何?大提學徐命膺牌招,同爲入侍。
傳于李碩載曰,明日香祗迎停。
又傳于曰,昨命祗迎停之矣。豐德·驪州傳香云,當爲祗迎,昨日下敎安徐,以崇政殿擧行。
沈頤之,以都摠府言啓曰,今日入直內三廳武兼禁軍及軍兵等,當爲中日習射,而冬至望闕禮習儀相値,不得爲之之意,敢啓。傳曰,知道。
吏曹口傳政事,以高晢爲司饔奉事。
兵曹口傳政事,副司直尹東暹。
沈頤之,以訓鍊都監·左邊捕盜應·右邊捕盜廳·一所巡廳·二所巡廳言啓曰,去夜無犯夜人被捉之意,敢啓。傳曰,知道。
李碩載啓曰,卽者檢閱柳雲羽,謂有館規,陳疏徑出,原疏纔已退却矣。所當直捧禁推傳旨,而此與無端徑出者有異,推者警責,待敎李在學·李度默,檢閱柳雲羽,倂卽牌招,以爲推移之地,何如?傳曰,允。
辛卯十一月十三日午時,上御集慶堂。藥房入侍,右相·宗簿提調·校正官·箋文差使員,同爲入侍時,都提調金尙喆,提調趙曮,副提調魚錫定,記事官閔鼎烈·柳雲羽·李普天,左議政韓翼謩,宗簿提調海運君槤,趙雲逵,校正官西溪君熠,雲南君榗,鎭安縣監洪啓燧,平康縣令宋準明,以次進伏訖。尙喆進前問候,上曰,一樣。進湯劑,上進御。尙喆曰,中宮殿氣候,若何?上曰,一樣。翼謩曰,聖體,若何?上曰,一樣。上曰,昨夜下敎見之否?翼謩曰,未見。上曰,注書持入。賤臣出而持入,命錫定讀之。上曰,雖用三牲,祭奠之後,歸於不潔,則䙝慢忒甚故,有此下敎。翼謩曰,聖敎至當。翼謩曰,璿源寶略中,有敎三字改之之處,何以爲之?上曰,改之,可也。錫定曰,守令入侍矣。上問職姓名,使誦七事,差員守令,今日下直事。榻前下敎禮堂入侍事。榻前下敎傳曰,莫重跋文,一刻最緊,則特敎之下,何敢若此?大提學徐命膺,從重推考,更爲牌招入侍。藥房提調持湯劑,更爲入侍。詣臺臺臣入侍事。榻前下敎臺臣入侍,上曰,誰也。錫定曰,李思祚。上曰,李顯祚之同生乎?尙喆曰,然而南就明之外孫矣。上曰,禮堂入侍進湯劑,上進御,坐直承旨入侍,儒臣持問答,同爲入侍事。榻前下敎李思祚所啓,請還寢東呂·址淳等還配之命,更令王府,嚴鞫得情。措辭見上上曰,勿煩。請還寢慶定配罪人金柱泰減等之命。措辭見上上曰,其勿復煩。請黑山島爲奴罪人五得依律處斷。措辭見上上曰,勿煩。請巨濟府充軍罪人吳益祥依律處斷。措辭見上上曰,旣諭勿煩。半項刀割傳曰,噫,高敬命之三父子殉節,嘗已聞矣。久遠之事,其宜愼重,故儒疏三批,其雖靳允,昨日下詢,命禮官,考例以奏,今聞質正官·書狀官本事一也,見拔亦一也。宋象賢旣與趙憲同施,則此人遺漏,豈同奬忠節之意乎?左相旣奏,兩相之意且同,而其命各奏者,旣有勳與否,而宋象賢卽無異同,業亦知矣。況三父子忠節,卽此人也。嗚呼,暮年奬忠之道,豈旣命以寢?一依宋象賢例,以不祧例施行,而奉祀孫錄用,亦依宋象賢例,令銓曹,問名懸註備擬,而若爲初仕,待判書備擬,卽若復職,今日內口傳備擬。傳曰,於今銓曹行公者,只亞堂一人,況都政不遠?參判李徽之許遞,禮曹參判鄭存謙除授,牌招察任,其代,前參判李徽之,有功而作散,復授禮曹參判,此時本曹,豈曠?一體牌招察任。傳曰,噫,今番陳奏,其功,大矣,而因一冢宰若此焉。飭已行,旣尙其志,前判書尹東暹,特爲敍用,令該曹,口傳付軍職,其令命起居參班。傳曰,古者先王,抑陰扶陽,可謂至矣。噫,諺云,至日加年,於予可謂千千萬萬夢想事,而嗚呼,嗣服三年,此日下敎,故相豐原,爲春坊時春帖子,有曰,至日能垂綍,王心已可占。嗚呼,今雖衰,爲民一心,與此時一也。且其後亦幾十年,元元困窮,亦莫知幾層下,予日復一日之心,何待其日?前三日諭焉。嗚呼,乾道循環不息,太古以後,陽至幾巡復乎?問其前,誠前世事,而於日則古今同也。嗚呼,窮陰尙且盡,而若三宿,一陽將復於下,此正至理攸在,亦若濂·洛風雅詩,誰識乾坤造化心者也?嗚呼,乾道旣若此,人君體元行仁,焉敢忽也?雖然,須香於今世界,一陽雖復於下,萬民益困於世,與惟及此,食何甘,寢何便?嗚呼,君雖否德,乾道若此,予雖衰倦,群工宜勉,瞻彼南州,奚云舊邦?此正君與臣協心導迎之時也。嗚呼,渺予一身,氣亦衰苶,而心猶惓惓於元元,嗟哉,八道方伯,兩都留守,三百六十州守令,年富强壯,其欲爲也,甚事不做,其不爲者,此正鄒聖所謂,不爲也,非不能也。嗟,予窮躬衰年,欲勵諸道·諸郡縣,自哂其迂。嗟哉,道臣·守臣,不過一道一府,嗟哉,諸守令,亦不過一郡一縣,其何難也,而何敢忽也?雖然,董子豈不云乎?自正心,至正萬民,正心,卽其君也,予本涼德而益衰,旣不能正朝廷,其何望正百官?亦何期正萬民?而然其望者深。嗟哉,大小群工,諒予此意,心相謂曰,陽氣已復於下,而其能群陰消而陽氣盛,亦能濟群生而與陽復乎?於夙惟此,於宵惟此,念念孜孜,夙夜不已,雖不中,庶不遠,以此心,助其君,顧其民,其亦斯過半者也。嗚呼,建功,日雖再服,弱脈一樣,其氣日衰,於予雖莫云效,將此建功三百六十貼,同煎而洒國中。嗟哉,群工,將此餘氣,均霑元元,使予昔年愛恤之元元,咸復於此陽,同瑧於春臺壽域之中,則予將日後拜奏有世臣。莫云言敎,咸須服膺事,自政院,下諭于八道道臣·兩都留守,一件書下政府。禮曹參判鄭存謙所啓,昨日肇慶廟薦新,果品仰稟,則只柑子,洞庭橘·唐柚子封進事,命下矣。追後承旨入侍,物果特種圈下之時,唐金橘圈下,洞庭橘則不入於圈下之中,當以追後入侍所定之果品,爲永定之式乎?上曰,依爲之,諸臣以次退出。
辛卯十一月十三日申時,上御集慶堂。他承旨·儒臣入侍時,修撰李命彬,副修撰徐有元,右副承旨李興宗,假注書朴思機,記事官柳雲羽·李普天進伏訖。上命儒臣,講警世問答,又命承旨史官,講警世問答。上問,注書,誰也?興宗曰,忠淸道淸州居朴思機也。上曰,大提學入侍,賤臣承命出來,大提學徐命膺進伏。上曰,莫重文衡,旣爲之從近牌文作後入侍。命膺曰,莫重文字,以臣荒拙之才,誠難構掇,而聖敎旣如此,作後當入侍矣。上曰,卿之子釋褐前,已見之矣,其無事乎?命膺曰,臣之父子兄弟,聞聖敎,益感泣矣。上曰,年,幾何?命膺曰,五十八矣。命膺退出,上曰,禮堂入侍。賤臣承命出來,禮曹參判鄭存謙諫進伏。上曰,知乎?存謙曰,已考宋象賢前例矣。上曰,高敬命奉祀孫存乎?存謙曰,禮郞高益敬,旁孫云,而奉祀孫則不知矣。上曰,三父子皆立慬乎?存謙曰,皆立節矣。上命書傳敎,諸臣以次退出。
上在慶熙宮。停常參·經筵。
香祗迎罷後,政院·玉堂·藥房口傳問安。答曰,知道。
藥房都提調金尙喆,提調趙曮,副提調魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日何日,再明何日,暮年何抑?待敎入侍。
中宮殿·惠嬪宮,藥房口傳問安。答曰,知道。
傳于李碩載曰,禮曹參判,內局同爲入侍,箋文,今日盡爲入之。
傳于李碩載曰,內局入侍。
沈頤之,以兵曹言啓曰,本曹參議沈觀之,今方入直矣。靖陵忌辰祭獻官塡差受香,判書趙曮藥院監劑進,參判尹得養身病猝重,不爲入直,參知未差,宿衛重地,不可暫曠,參知有闕之代,令該曹,以在京無故之人差出,待下批牌招,參判尹得養一體牌招,以爲推移入直之地,何如?傳曰,允。
吏曹口傳政事,以柳成模爲兵曹參知。
李碩載,以禮曹言啓曰,各陵冬至祭享時,兩官當爲備員參祀,而溫陵·崇陵參奉,俱有闕未差,兩陵參奉有闕代,竝令該曹,口傳差出,以爲備員將事之地,何如?傳曰,允。
吏曹口傳政事,以尹光孚爲崇陵參奉,趙鎭完爲溫陵參奉。
傳于金魯鎭曰,貢市人待令。
趙昌逵,以禁衛營,左邊捕盜廳·右邊捕盜廳·一所巡廳·二所巡廳言啓曰,去夜犯夜人無所捉之意,敢啓。傳曰,知道。
持平李思祚疏曰,臣之父病,長時淹篤,情私所迫,前後祈懇,想或天鑑之俯燭,而其猥屑瀆擾之罪,臣亦自知其難容矣。日前除旨之下,不敢復爲言私之計,章皇出肅,竭蹶登筵,一日二日,因循至今,而若其煎迫難按之狀,夫豈有曠久供職之勢哉?癃老疾病,遇寒添劇,半身委痺,泄痢交發,補瀉俱難,刀圭技窮,至若飮啖俱却,轉側隨人,猶屬久病之例症語也。臣方日夜焦泣,左右扶將,有不忍暫時離捨,尤不敢一向違慢,臣之情私,其亦憫且阨矣。俄從筵退,歸視病狀,諸般症形,一倍添篤,實有頃刻難捨之勢,玆敢略入文字,悉暴衷懇。伏乞天地父母,察臣至淸之難强,治臣言責之虛縻,俾無一物之不遂,益光孝理之盛德焉。答曰,省疏具悉,爾其勿辭護焉。
辛卯十一月十四日辰時,上具翼善冠·黑圓領袍,乘輿出資政門,御崇政殿東庭板位,香祗迎入侍時,行都承旨魚錫定,左承旨金魯鎭,右承旨李碩載,左副承旨沈頤之,右副承旨李興宗,同副承旨趙昌逵,記事官閔鼎烈,假注書朴思機,記注官金致恒,記事官李普天,以次侍立訖。上香祗迎後,步詣崇政門。上曰,禮房承旨馳詣太廟,奉審以來。乘輿還御崇政殿東月臺。上曰,右相入侍。藥房都提調金尙喆,提調趙曮,副提調魚錫定,持湯劑進伏。上曰,昨日坐直,誰也?尙喆曰,右副李興宗,興宗進伏。上曰,右副承旨馳詣靖陵,奉審以來。尙喆曰,夜間聖體調攝,若何?寢睡·水刺之節,若何?上曰,一樣矣。上進湯劑。上曰,貢市人待令于前。上曰,市人以次告廛名。上曰,徭役旣蕩滌矣,汝等有舊遺在乎?立廛市人曰,有遺在三千五百兩矣。上曰,減舊遺在乎,減徭役乎?市人曰,當勅使禮段矣。尙喆曰,此則任渠者也,非舊遺在也。上曰,白木廛不多於立廛乎?市人曰,白木價雖十同,以價論之則多矣。紙廛·魚廛等,皆曰,無舊遺在。上曰,此無遺在者,則減徭役於渠,勝乎?上問鐵物廛民曰,汝等於諸宮家勢家,無負債者乎?廛人曰,勢家則無負債,而但亂廛爲弊矣。上曰,匹木廛則必有亂廛,而鐵物寧有亂廛乎?廛人曰,廛民共餘九人矣。上曰,其言必他漢也。以邦慶祭器之故,有此稱冤,極爲駭然,其速逐之,初告漢招來。上曰,招問汝輩者,國有大慶故,欲同施沛澤,而貢人則有遺在故蕩滌,而汝輩則無遺在故,減給徭役矣。上曰,勿㤼於逐厥漢,旣借汝咫尺殿庭,無隱皆言。上諭米廛人曰,汝輩執一權衡,小旱則踊直,都民何以支乎?連勅之下,今無此弊乎?上曰,汝廛無大小升乎?廛人曰,打印於京兆而用之矣。上曰,打印之後,更爲斫下而縳鐵,則誰能知之?上曰,貢人招入。尙喆曰,貢人之遺在,乃渠之受價而未及納者也。上曰,減半乎?尙喆曰,或三分之一,亦好矣。上曰,貢人遺在,已蕩滌矣,已除出於平市乎?貢人曰,已蕩滌而尙未見分明文書矣。上曰,舊遺在於汝,幾何?曰,不知矣。上曰,濟用監名目,幾何?曰,多數矣。尙喆曰,貢人之遺在蕩滌,渠之幸不幸也。上曰,有遺在者,旣被國恩,而其無者,只觀景而已乎?其無者,皆起立,於是,立者八人。上曰,汝輩則不知邦慶乎,或有徭役乎?曰,無矣。上曰,無懷氏之民歟?上曰,無施惠之道矣,前年之物,亦舊遺在也。尙喆曰,義盈庫或有遺在矣。上曰,其人外,八貢人之都數,幾何?曰,都合二百十五人。上曰,汝等旣無徭役故,分付該府,限十二月除給洞役矣。奉常寺貢人曰,多食果上之,而未捧價矣。上曰,前日陵幸時還高旣下之物矣,彼之所爭,此也。尙喆曰,彼分寸之間,爭之矣。上曰,莫重祭享,欲爭分寸,極過,而汝輩旣是祭享仰屬故,分揀矣。因命書傳敎,傳曰,今者邦慶,其宜同流,而於貢入舊遺在蕩減,於市民只蕩滌徭役,意有若何?今日召問,意蓋此也,今問頃者下敎,可謂均矣,而立廛市民負債者,至於三千餘舍之多,奚比於貢人舊遺在?此廛,各廛最根着者,令該曹,其半,特爲蕩滌,匙仰所奏駭然故雖逐,莫重祭器,徵於舊遺在,事體不然,因此乃覺,匙竹廛鑄鐵,決非生鐵,新舊相雜,䙝慢勝言,戶判從重推考。未造者,新造者,必擇東萊新來銅鐵造成事,卽爲分付,貢價勿拘遺在,亦令卽爲上下,其人貢物,無他遺在,有徭役云。依市民例,蕩滌徭役,其他無遺在,無徭役貢人,太學典儀旣蕩滌贖錢,此人等,豈可只召見而已乎?凡諸洞役,限今年勿侵事,分付漢城府。出傳敎上命賤臣持入昨日所下至日傳敎,命沈頤之進讀。上曰,予非好文,而限三更,瀉吾心也。尙喆曰,古人云,讀出師表而不垂淚,無人心者也。聖敎旣如是懇至,爲臣民者,孰不感泣乎?上曰,柑子來,湖南之士,必待科留在矣。上曰,朴相德無避嫌之端矣。尙喆曰,頃者,雖有河龍舟事所言,而以此說避嫌,還可笑。上命書傳敎曰,兩陵官,令次官擧行。出傳敎上進湯劑,還入大內,諸臣以次退出。
上在慶熙宮。停常參·經筵。
藥房都提調金尙喆,提調趙曮,副提調魚錫定啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其於一陽將生於下,而予則心日耗,氣日益衰,興惟昔年,怳若前歲,雖逢令節,其何承歡,亦何侍奉?只自心隕,氣何暇喩?待敎入侍。
中宮殿·惠嬪宮,藥房口傳問安。答曰,知道。
傳于李碩載曰,內局入侍,禮堂同爲入侍。
又傳于曰,儒臣持警世問答,同爲入侍。
李碩載啓曰,藥房提調洪麟漢來待矣。
李碩載,以禮曹言啓曰,今此冬至箋文,今日盡爲入之事,命下矣。七道·兩都箋文捧入,而平安道箋文,未及來到,事體未安,道臣推考警責,其箋文,隨所到捧入,何如?傳曰,今日對進者,明日初欲宿憶昔窩再明日不受當日之意也,此何督促者?且聞已到云,道臣勿推。
魚錫定,以吏曹言啓曰,今此冬至祭享時,許多典祀,官兼大祝,實無分排之道,以本曹郞廳三員,盡爲塡差,而時無入直之人,在外未肅正郞閔恒烈,今姑改差,其代口傳備擬以入,而待下批,出肅入直之意,敢啓。傳曰,知道。
吏曹口傳政事,以洪彬爲吏曹正郞。
金魯鎭,以戶曹言啓曰,立廛市民負債中,折半蕩減事,命下矣。卽今匹緞價遺在,銀三千八百五十四兩九錢內,折半銀一千九百二十七兩四錢五分,依傳敎蕩減之意,敢啓。傳曰,知道。
又以戶曹言啓曰,各司貢人舊遺在,依近例擧行事,命下矣。取考文書,則戊寅以上遺在,曾已蕩減,己卯遺在,當爲蕩減,而參考近例,蕩減實數,別單書入之意,敢啓。傳曰,知道。
趙昌逵,以御營廳·左邊捕廳·右邊捕盜廳,一所巡廳·二所巡廳言啓曰,去夜犯夜人無所捉,敢啓。傳曰,知道。
辛卯十一月十五日未時,上御集慶堂。藥房入診,禮堂同爲入侍時,都提調金尙喆,捉調趙曮,副提調魚錫定,記事官閔鼎烈,記注官金致恒,記事官李普天,禮曹參判李徽之,醫官方泰輿等,以次進伏訖。尙喆進前問候,進湯劑,上進御,請診候,上許之。泰輿曰,脈候左右三部度數調和,脾胃脈候不足矣。諸醫所告亦同,而尙喆曰,大政不遠,似當有迎接武人之事,提調許遞,何如?上命錫定,出傳敎,趙曮許遞,以洪麟漢爲提調。傳曰,相臣內局旣諸,予亦有自諒者,明日崇政殿庭祗迎後,入德游堂齋宿,以此知悉。傳曰,帶劇務之人許遞,已有前例,況大政在近?趙曮兼帶內局許遞,其代,此入豈比前日?若此然後,當入侍,司直洪麟漢除授。藥房提調持湯劑,更爲入侍,上進御,同副承旨入侍事,下敎。李徽之所啓,今此冬至,諸道方物勿封事,臣曹發關知委矣。卽者慶尙右水使元重會,所封弓袋筒箇二部,及開城留守趙重晦所封阿多筒一坐,代豹皮四張,俱已上來矣。在前如此之時,自上,爲軫還送之弊,特許捧入,今番則何以爲之?上曰,依前捧入。金尙喆所啓,今番肇慶廟祭嚴造成之鍮鐵,昨日傳敎中,有新舊相雜之慮,退聞事實,則旣以東萊當銅之廛人處,逢授遺在者精造云,銅價之別爲上下,似無可論矣。上曰,置之,可也。李徽之所啓,肇慶廟朔望焚香,何以爲之乎?上曰,依慶基殿例擧行。徽之曰,肇慶廟朔望焚香,依慶基殿例擧行,則當有柴炭,而京陵寢則有香炭山,而慶基殿則出於田結云,何以爲之乎?上曰,依慶基殿例擧行,而道臣參酌爲之,可也。徽之曰,肇慶廟參奉供饋等節,何以爲之乎?上曰,依慶基殿例擧行,可也。遂退出。
辛卯十一月十五日申時,上御集慶堂。同副承旨入侍時,同副承旨趙昌逵,假注書朴思機,記注官金致恒,記事官李普天,以次進伏訖。上曰,儒臣入侍,副校理李,修撰徐有元進伏。上曰,全州減結錢乎?藥房都提調金尙喆曰,然矣。選武布,亦蕩滌矣。上曰,慶州一也。上曰,三道皆施惠乎?尙喆曰,輕重勞逸雖異,而施惠則一也。上曰,安眠島,非國民乎?尙喆曰,忠淸·全羅道皆給國財也,扶安亦十一邑,而自稷山至恩津,直路皆施惠,廣州亦入蒙惠中矣。十一邑中,全州選武布蕩滌,已下敎矣。上命書傳敎曰,完山·慶州一也,而只慶州之民遺漏,欲爲下敎,聞右相所奏,令取讀慶州果,一體下敎,而於全州則結錢·選武布竝減,於慶州則只減結錢,此豈同慶之意乎?減選武布,一體擧行事,分付,朝者亦有思焉,孟浪者,卽拯劣米也。拯劣米中最久未償者,一體蕩滌事,分付三道道臣,亦有目下所思者,卽安眠島也。聞相臣所奏,凡諸雜價皆給,水使雖報云,此不過此而已,安眠一島洞還,特爲蕩減,以示予體昔爲民之意。出傳敎上曰,冬至有異。尙喆曰,冬至勝於正朝,民間亦知之矣。上曰,箋文守令輩,何處作來,武弁守令,亦何以作?尙喆曰,屬於營吏矣。上曰,藏樂,當矣。尙喆曰,一陽復生之時,何可藏樂?上曰,予亦有言矣。尙喆曰,此時若藏樂,則焉有和氣乎?禮曹參判李徽之進伏曰,小臣頃以此被罪,而小臣之意亦然矣。上曰,其時同被罪者,誰也?徽之曰,尹坊等也。上命書蕩滌傳敎曰,頃者諸承旨,藏樂下敎時,關係此事處分者,一陽復生,事已過,一竝蕩滌。出傳敎尙喆曰,今番藏樂,自上制禮也。上若書之冊,則臣等將爭之矣。尙喆曰,臣等非不知聖上本意,而此則過矣。上曰,三日行素小,三月藏樂大。尙喆曰,藏樂若有光於聖德,則臣等當將順之不暇,而此則當以一國觀,不可以向聖躬觀也。起伏曰,以禮樂不去身之義言之,今番藏樂,過矣。上曰,已諭大臣,此亦略略諭矣。上曰,樂房提調入侍。出榻敎上命儒臣,講警世問答,上命承旨·史官,講警世問答。上曰,注書,誰也?昌逵曰,朴思機也。上曰,此忠淸道人也。上命賤臣,藥房提調入侍,藥房提調洪麟漢進伏。上曰,見卿,久矣。麟漢伏曰,臣今年正月,入藥院,不過十餘朔之間,而仰瞻天顔,玉色敷腴矣。上曰,自古君與臣何限?人臣事君,亦幾人,予於卿兄弟,何如?向時果有所處分,而今則事已寢矣。以予日復一日之心,欲見卿於今日矣。麟漢曰,以我聖上至仁至慈之德,臣察得有今日,向者伏見下敎,感祝天恩矣。今又如此,下敎無復可喩。上曰,今番翰試,洪樂遠何不入乎?普天曰,追入矣。上曰,冬至如正朝,欲見卿,付提調矣。上曰,欲不行乎?麟漢曰,冬至有起居之節,此日前,豈不承命乎?因以麟漢退出,諸臣以次遂退出。
辛卯十一月十五日申時,上御集慶堂。他承旨入侍時,右副承旨李興宗,記事官閔鼎烈·李普天,兼春秋金致恒,以次進伏。上命李興宗,書金得天處分傳敎,澤孚出去,賤臣替入,命畿伯沈鏽入侍,賤臣奉命出來,連爲催促而終不入來,以次入番。興宗曰,金得天兄弟,俱定配,何如?上曰,其父方囚禁於楊州獄云,兩子俱爲竄配,則有欠王政也,不允。命畿伯,過冬至後,詳査其本事入侍事。榻前下敎承史退出。
上在慶熙宮。停常參·經筵。
夜三更,雷動電光,五更月暈兩珥,暈上有光。
藥房都提調臣金尙喆,提調臣洪麟漢,副提調臣魚錫定啓曰,伏未審夜間,聖體若何,痰候,何如?寢睡水·刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。陽復在明,憶昔懷萬,氣何暇諭?乘轎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂,藥房口傳問安。答曰,知道。
沈頤之,以都摠府言啓曰,今日入直內三廳武兼禁軍及軍兵等,當爲中日習射,而冬至前一日相値,不得爲之之意,敢啓。傳曰,知道。
李碩載啓曰,明日冬至望闕禮,依例爲之之意,敢啓。傳曰,知道。
傳于魚錫定曰,未及入侍差員待令。李興宗啓曰,右邊捕盜大將張志恒,罪人金得天捧供後,依下敎來待矣。
傳于趙昌逵曰,內局入侍,竝同爲入侍。
又傳于曰,騎郞亦同爲入侍。
趙昌逵啓曰,以工曹參判鄭厚謙三度呈辭。傳曰,明日問安相値,留院呈辭特給,使之參班。
備忘記曰,孝章字,人孰不知,而以音同者,爲今日軍號,其涉矇然,該堂特遞,以書下者,爲軍號。
傳于李興宗曰,兵曹堂上闕直,手省記,斯速修入。
以備忘記,李興宗曰,戒太康心,冞切于中,陽復前聞此,寔由否德,況霎時若耳提面命,懍惕勝言,特減膳六日,少伸此意。
以承傳色口傳下敎曰,減膳,只大殿擧行。
又下敎曰,六日之六字,改以十宇。
李興宗,以吏曹言啓曰,今此宗廟冬至祭大祝,前校理金載人塡差矣。身病猝重,累度催促,終不受看故,不得已以前修撰李世奭塡差以入,而本曹請推之外,他無可施之罰,何以爲之?敢稟。傳曰,特施刊版之典。
魚錫定,以吏曹言啓曰,今此宗廟各陵殿,冬至祭典祀官兼大祝,皆以侍從塡差,而時無職名,令該曹口傳付軍職,何如?傳曰,允。
沈頤之,以兵曹言啓曰,今十一月十七日,武官堂上朔試射日次,而冬至相値,依例停止之意,敢啓。傳曰,知道。
李興宗,以刑曹言啓曰,世忠,令該曹,當日甲山定配事,命下矣。罪人金世忠,依傳敎,咸鏡道甲山府,卽爲發配之意,敢啓。傳曰,知道。
沈頤之,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
辛卯十一月十六日辰時,上詣崇政殿。殿庭香祗迎,御于東月臺入侍時,都承旨魚錫定,左承旨金魯鎭,右承旨李碩載,左副承旨沈頤之,右副承旨李興宗,同副承旨趙昌逵,記事官鄭澤孚·閔鼎烈,記注官金致恒,記事官李普天,以次進伏訖。上具翼善冠·袞龍袍,以乘輿,出資政門降輿,命碩載讀祭報府,詣板位行冬享祭受番之禮,禮畢,步出崇政門,而以入,俯伏于門內,少頃,乘輿而入。有一漢高聲而呼曰,活人活人。上命結縛厥漢,而前排待令,御于崇政東月臺,命拿入厥漢,以宣傳官之不善傳命,亦爲拿入,而下敎曰,汝以參上,稍知人事,而不善擧行,極爲駭然,以今日故,特爲參酌。命拿出朴光迪,上曰,厥漢,何許人也?取號牌以奏,迺內國庫子金得天。上曰,殿庭登聞已禁,何敢如是於今祗迎之時乎?得天曰,欲爲訴冤。上曰,宗班·兩班·中官中,誰人侵之?得天曰,有原情。上命入之,使頤之讀奏,以其父,被打於楊州民,方在囚禁中故也。書傳敎曰,近者門禁不嚴,頃者已有殿庭登聞之事,今日且有法庭呼訴之事,事之寒心,莫此爲甚。守門將旣已汰去,今日入直騎堂,施以不敍之典。此若頃者嶺南事,此供辭,付畿營,取覽文案,今日登對以奏,命退前排。守令入侍,與元門守門將汰去事下敎,禮房承旨,馳詣太廟,奉審以來事下敎。同副承旨馳詣儲慶宮·毓祥宮,進排官摘奸以來事下敎。上問高原郡守申遇文曰,七事中,何事爲之?遇文曰,皆爲之。上曰,汎濫矣。七事果爲之乎?上曰,非謂咬虎也,有衣繡之虎,各別小心。各鎭邊將及察訪,亦入侍。上問或以履歷,或以陳法,或以馬政後,命退出。藥房提調洪麟漢,卽爲入侍事下敎,進湯劑,上進御。傳曰,新羅始祖立廟,明日遣左承旨致祭,各邑保色吏,二日內,若不來納,令該軍門決棍事。榻前下敎捧供後,捕將便殿入侍事。榻前下敎該房承旨入侍事下敎,碩載及昌逵,歸告無頉。傳曰,頃者有尙州金召史事,今番又此無前駭擧,爲守令者,其能使無訟之道,焉敢若此?令道臣,不過今年來事,詳考文案,日後登對以奏。傳曰,大抵國綱解弛,堂陛不嚴,頃者殿庭登聞,已萬古所無,則今番乘轎邊稱冤,於古豈有?勿論本事,若何?其在懲後弊之道,不可不嚴懲,主張指揮,卽其先也。此輩以農圃人,先投托於內豎,見逐後,隱然在都下,敎其弟,作此無前之擧,其本,卽世忠也。令該曹,當日甲山府定配,其弟,過令節後,令該廳決棍,逐鄕郊。文廷祥此等事,皆此等人扶來,過來日後,亦令該廳,從重決杖,三陟充軍。上入于大內,諸臣口傳問安而退。
辛卯十一月十六日申時,上御集慶堂,藥房入診,捕將·騎郞同爲入侍時,都提調金尙喆,提調洪麟漢,副提調魚錫定,記事官鄭澤孚,記注官金致恒,記事官李普天,醫官方泰輿·鄭允協·吳道炯·鄭允說·徐命緯·金孝儉·李以材,捕盜將張志恒,兵曹佐郞崔宇寬,以次進伏訖。尙喆曰,早朝勞動之餘,聖候,何如?上曰,一樣矣。仍進湯劑,上進御,尙喆請診候,上曰,其止之。宇寬進伏,上曰,坐見碑石,則前面云何,而後面亦云何?宇寬曰,前面則書以完山,後面則書年月而已。宇寬·麟漢先退,志恒進伏,讀奏金天得供辭訖退出。上曰,該房承旨入侍。賤臣承命出來,與右副承旨李興宗·閔鼎烈偕入,錫定·澤孚先退。
上在慶熙宮。停常參·經筵。
藥房都提調臣金尙喆,提調臣洪麟漢,副提調臣魚錫定啓曰,節屆長至,陽德載復,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日復逢此日,甚矣冥然。追慕萬倍,噫,一陽雖復於下,吾民其於與時陽生乎?興惟及此,中夜慨歎,氣何暇諭?亦何心酬應,明日待敎入侍。
中宮殿·惠嬪宮,藥房口得問安。答曰,知道。
大殿·中宮殿·惠嬪宮·世孫宮·嬪宮,政院·王堂單子問安。答曰,知道。
大殿·中殿,朝廷·二品以上·六曹堂上·奉朝賀單子問安。答曰,知道。
以承傳色口傳下敎曰,去辛卯年冬至何日,其翌年冬至亦何日?知入。
以備忘記,傳于李興宗曰,噫,一陽已復於下,而小民何困於鄕,興雎及此,厦氈亦冷,曾已諭。唐詩云,城上風威冷,江中水氣寒,戎衣何日定?歌舞入長安,北道紙衣次,今年亦下乎?問于備局,州倉其上木,令帥臣,量宜上下於把守軍後狀聞,其寒若此,全州赴役匠與工,令本道,隨時饋粥事,令備局,卽爲分付兩道,鍾街乞丐,令惠廳,尋問饋粥後草記。
備忘記,噫,身雖在此,心則昔年,內局何局,建功何功?指導以勉後,其何睫目?嗟哉,今日,若先王,至曰閉關,從容踰日,今予詣全州,其可起裝束,逢今日,若新年,卿等連休,安予此心。
沈頤之,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
藥房口傳啓曰,朝伏承明日入侍之命,臣等固當仰體聖意,而湯劑之一日停進,萬萬悶迫,職在保護,敢此陳籲,伏乞亟許持湯劑入侍焉,惶恐敢啓。
以承傳色口傳下敎曰,心已定,其退去,日寒如此,輿儓亦可念,連休然後,心可紓矣。
校理李命彬·徐逈修,副校理李,修撰徐有元·趙載俊,副修撰李昌任等疏曰,伏以?昨日之雷,又何爲而發也?以殿下對越之心,奉若之誠,遇災而警懼,反躬而修省者,一念憧憧,靡不用極,庶幾天心悅豫,祥和畢瑧,而迺者一陽將萌,宣洩大早,轟轟燁燁,無異盛夏,天道玄達,有難測知。臣等雖不敢爲漢儒之傅會,而若論其天人相感之機,亦豈無所召而然哉?謹按易之復象曰,雷在地中復,先王以,至日閉關,商旅不行,后不省方,夫先王所以體天對時者,雖在陽至之日,必其愛護扶養,唯恐或洩,措諸施爲,幸循是道,況乎子半之候未屆,地中之潛猶微,則尤宜體安靜之象,盡導迎之義,而臣等竊觀近日事,或有反乎是者。噫,勞動太頻而有欠保嗇之方,辭令或過而輒失簡重之體,財用之宜戒尾閭而每患不節,名花之當惜嚬笑而不免太濫。以至乎侈靡是抑而未見崇儉之效,躁競雖飭而全沒守靜之風,內而宰相,無恬約之稱,外而守令,多貪饕之習。其所發於事爲,著於聞見者,俱乖靜養之道,有犯濫溢之戒。人事之失於下者,旣如此,則天象之應於上者,安得不如彼哉?已然之事,雖不可追,方來之戒,猶可及爲。伏願殿下,繼自今,益篤聖主順時之工,克遵大易垂象之旨。凡於政令施措之間,愼其發洩,戒卽過濫,毋使動靜失宜,煩簡乖當,則亶合於何時令之規,而庶可爲消災沴之要意。臣等忝叨經幄,終宵耿耿,敢將陳腐之說,略效芹曝之獻,惟殿下懋哉懋哉。取進止。
掌令郭鎭純,伏以臣,伏見日昨下政院傳敎,陽復隔宵,而憂民之德意惻怛,飭工之祥旨勤懇,十行綸綍,有足以感動神人。伏讀欽歎之際,昨夜燁燁之光,轟轟之聲,又何爲而先發於子半之前耶?臣愚死罪,實不知致此之由也。雖然,上天之警告若是丁寧者,夫豈虛哉?臣請以昨冬雷異所陳之餘意,陳之。近年以來,我殿下,辭氣過中,處分嚴急,有時乎先事而預疑,未然而先飭者有之。終有欠於大聖人默運神機,隨事泛應之道。先儒有言曰,有道之君,與天貫通故,災異之應,常速,臣竊觀雷異之作,莫近年若也。則仁愛之天所以提醒我殿下者,固可見者頻復,殿下所以對越方寸者,亦無所不用其極,而於此尤加勉焉。取進止。
獻納李秀逸,伏以陽至之日,雖曰地雷復,昨日之夜,未及子半,轟轟之聲,不先不後而聲矣。入冬以來,上天之警告,非止一再,而以臣漆室之誠,其所憂畏,尤倍於前,臣繞壁彷徨,達宵不寐。嗚呼,仁愛示警,豈無所召而發耶?目下之民憂政弊,難徧以擧,姑就我聖上政令施措而言,則臣愚死罪,不敢謂無厥由矣。動駕太頻,輿衛未備,則動作,欠愼重之方,威怒每遽,辭敎或繁,則朝家,有忙後之錯。賞典所以勸人,而恩數無節,官職所以責成,而遞易靡常。凡此數者,未敢傅會於今日之災,而其有歉於中和位育之功則晈然明甚矣。修省之工,不在多言,惟殿下益加省察於萬化之源,以格日監在玆之天,則天怒可弭,諸福可致,懋哉懋哉。臣無任屛營祈懇之至。取進止。
正言辛應三疏曰,伏以臣,姿性庸騃,見識鹵莽,濫邇臺地,曾無一言之報效,待罪銓郞,亦致溺職之嚴譴。屛伏窮廬,自顧慙恧,惟願絶意榮塗,甘作聖世之棄物矣。迺者邦慶荐疊,大霈旁流,敍命纔降,除旨遽下,以臣爲司諫院正言。噫,立殿陛抗是非,苟非古人所謂上不負天子,下不負所學者,莫敢當其任,則如臣無似,固知其萬不近似,而惟其分義所在,不敢坐違天牌,章皇出肅,一瞻耿光而退,至於因仍蹲冒,決非私義之所敢安也。況臣犬馬之齒,今已六十三矣。素患痰眩之症,決無供職之望故,慈呼仁覆之天,冀降鐫削之恩。伏願亟命選部,勿復檢擬於耳目之任,以爲淸朝具官之戒焉。臣於乞免之章,不宜贅及他說,而惟以區區憂愛之忱,不無平昔之所蘊,而適當陽生之會,尤切獻替之誠。略陳瞽說,仰塵淸覽,伏願殿下,恕其僭而察其悃焉。嗚呼,先王對時立政,莫先於扶陽抑陰之方,夫陽主發育,陰主揫殺故。陽之德,在四時則爲春,在四端則爲仁,在人則爲君子爲正人,而陰之道,一皆反是故,大易六十四卦,貞吉悔吝之象,罔不以陰陽消長爲驗,蓋以此也。目今剝月已謝,復日在卽,地底殘陽,將發於一夜之雷聲,此誠先王閉關扶陽之日也。臣伏觀我殿下五紀臨御,一念體仁,治化日升,陰沴屛伏。臣固知殿下腔子之春,無時不在,而若其參贊轉移之機,尤當與時而偕行矣。矧今昭明之世,泰卦所稱君子之道,其果長歟,而宇宙間一團和氣,亦無少壅閼歟?若猶未也,則其在茂對之道,盍思所以扶陽導和之方乎?且伏念近日殿下之所憂者,每在躁競之成風,貪墨之日熾,以臣觀之,可謂遺其本而捄其末也。古昔盛時,君臣同德,正道克明,官師胥傚,知所警畏。譬若天地交而陰陽和,百千萬物,罔不鎔陶於太和之天,而無有邪氣干其間,則若彼數者之憂,又何足慮哉?然則殿下今日之憂,臣未敢知乾道獨運於上,而正道不明於下,士無所矜式,人不知顧畏而然歟?故臣敢以扶陽二字,爲今日對症之劑,惟殿下,念哉念哉。嗚呼,舍己從人,舜之所以聖也,而我殿下,有是德矣。從諫不咈,湯之所以治也,而我殿下,有是量矣。寥寥之歎,屢發於中朝,錚錚之褒,或及於臺批,則今日在廷之臣,宜其鴞立秋空,鳳鳴朝陽。導我后於翕受敷施之德,而然而朝多將順之風,士無匡救之實。筵席奏對,不過贊揚而已,府院謄傳,不過故紙而已。若是者,豈不知事君無隱之道而然歟?特以向日之天,雷霆猝發,順流之水,風波忽起,故,揆以分義,不欲使望入君父,有所激惱而然也。噫,昔我肅宗大王,有答憲臣疏曰,七情之中,惟怒難制,遂引呂伯恭變化氣質之端,而末乃曰有爲者亦若是。大哉王言,豈非殿下之所當法者乎?今於聽納之際,或致聖心之激惱者,只緣一怒字之未制也。繼自今,遹追寧王之遺敎,益加恢德之道焉。且漢之武帝,不過雜覇之君,而尙容汲黯之戇直,至以社稷臣褒之者,其亦賢矣。我殿下勤法堯舜,恥作漢以下中主,臣何敢置殿下於武帝之列,而然而假使汲黯,復在於今日朝廷,則殿下其宜容之乎否乎?嗚呼,今之進言者,莫不以廉防之日壞爲憂,而臣則曰廉防,非士夫之自壞也,蓋緣我殿下禮使之未盡其道也。臣謂冒死陳之,自古人君之禮遇臣工者,非但榮其身,豐其祿而已,蓋所以共天位,治天職也。故不曰尊尊乎?尊尊者,所以尊其尊也。不曰祗祗乎?祗祗者,所以祗其祗也。下有可尊之實,而上不之尊焉,則士必望望然去,下有可祗之實,而上不之祗焉,則士不苟容於朝。夫如是故,朝無倖祿之臣,下有難進之風,廉恥成俗,四維以張,有是哉,禮臣工之有關於廉防也。噫,以殿下高明之德,其視今日之廷僚,臣未敢知,孰有可尊之實,孰有可祗之實,而第其董飭操切,太欠禮使。上自大僚,一有小過,輒加譴斥,未幾旋仍,走伏金吾之報纔徹,而勿胥命之敎,繼以勤摯。喜怒之過常,寵辱倏變,臣恐唐虞都兪之庭,似無此光景也。大僚尙然,庶官何論?由是一世士大夫之雖欲自好者,怵分畏義,不敢自爲引入計。若其顧戀爵位者,冒沒承膺,惟恐不及,廉防職此而不得伸,風俗因玆而日益渝,此誠非今日之細慮也。伏願殿下,體九經敬大臣之義,爲一世勵廉恥之本焉。嗚呼爵賞,人主之所以礪世磨鈍之具,而伏覩近者,官方不古,金玉之榮焉而無寸能者,顧眄立致,藩閫之重焉而乏一善者,容易做得。調用日廣,積薪有歎,列朝之所重者科目,而紅牌之虛老者多,聖世之所戒者僥倖,而白面之干進者衆。若此而不已,倖門何由而杜,官方何由而淸乎?至如財帛,有國之所重,而恩賚之際,用度或廣,臣恐我殿下,大布大帛之儉,猶未足以裕國用也。夫雨露之澤,上天所以涵育萬品者,而有過當則反有害焉。人主之爵賞祿,非上天之雨露,而其可以濫乎哉?伏願殿下,戒哉戒哉。且生民休戚,惟係守令賢否故,漢世治理,專責循良,璽書增秩,前後相望。此蓋懲貪礪世之道,固莫大於奬用循良吏,而近來無聲績而罷散者,或多甄用。至於以善治善賑,入於道臣及繡衣狀聞,而奉承傳者多矣。及下該曹,便作一張休紙,多不蒙奬擢之典,如此而其何望聳瞻聆而勸俗吏?臣謂數十年來,褒啓之下本曹者,一竝搜出,俾有甄拔之效,斷不可已也。臣以疎逖之臣,妄論至此,其言陳腐,雖未必一日當理,有槪於聖心,然要皆出於願忠畢愚之忱而已。伏願殿下,特軫詢蕘之道,益恢轉圉之量,姑寛瀆擾之誅,而試垂察納焉。臣無任屛營祈懇之至也。
司諫權穎,伏以今年雷異,無月無之,而昨夜之雷,又在陽復之前,轟燁之象,無異盛夏。臣未知聖明,有何闕政,而天之警告,若是丁寧也?惟我聖上,惕然儆懼,特命減膳,敬天之誠,溢於辭表,臣不勝欽仰之至。臣備位言責,當此遇災修省之日,豈無一二仰陳者乎?但前後諸臣因災進言者,爲不少矣。可言之事,亦已略請,而災異之作,愈往愈甚,豈殿下徒有嘉納之敎,而實無嘉納之實歟?萬一或近於此,則臣之復爲陳言,以應故事者,徒爲瀆擾聖聰,而實無所用矣。且臣之所欲言者,亦不過諸臣之所以言也。伏願殿下,悉取秋冬以來諸臣所陳之言,眞實體念,眞實採用,則消弭之道,其在是矣。臣本欲登筵口達,而今日適無入侍之命,短箚上陳,惟聖明,恕其僭而察其意焉。取進止。
以掌令郭鎭純,獻納李秀逸箚子,正言辛應三上疏,以承傳色口傳下敎曰,此三章,循例爲之,以堂箚批答頒布,上疏辭職,亦循例爲之。
以司諫權穎箚子,又下敎曰,一依俄者臺臣批爲之。
李命彬等,郭鎭純·李秀逸箚批答。省疏具悉。已諭政院,其勉者宜勉焉。辛應三疏批答。省疏具悉。已諭政院,其勉者宜勉焉。爾勿辭察職。權穎箚批答。省疏具悉。已諭政院,其勉者宜勉焉。
上在慶熙宮。停常參·經筵。
藥房都捉調金尙喆,捉調洪麟漢,副捉調魚錫定啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟,答曰知道,何云一陽生,夜長一若前,予昨夜,心憧憧,雖至三更,目何交睫,自若自悶,昨日添一歲,建功誠浮雲,氣則一樣,待敎入侍。
中宮殿·惠嬪宮,藥房口傳問安,答曰知道。
備忘記,傳于李壽鳳曰,昨已陽復,其況今日?次對進定於今日。
李碩載啓曰,檢閱呂萬永,自鄕上來云,卽爲牌招入直,何如?傳曰允。
李壽鳳啓曰,今日次對,憲府無進參之員,陳疏入啓外,未肅拜不爲行公人員,竝卽牌招,以爲推移入侍之地,何如?傳曰允。
注書閔鼎烈病代,以徐彙爲假注書。
李碩載啓曰,假注書徐彙時無職名,令該曹依例付軍職,冠帶常仕,何如?傳曰允。
李壽鳳啓曰,大臣·備局堂上,依下敎來待矣,傳于李壽鳳曰,引見,畿伯同爲入侍。
李碩載啓曰,大提學徐命膺,持譜略跋文來待矣,傳于李碩載曰,同爲入侍。
備忘記,傳于李碩載曰,古人云,一人當頭,萬人敲掌,今下一敎可敲萬掌於善八字者,卽局方,扁鵲·張仲景,若生於太古,堯舜豈百十歲,其將千百歲,予本飮冷,蟠䓤先效,建功後隨,幾年直宿,予聞熟矣,食前入侍,申後議定,其由何?補瀉相爭也,主補者堅持,主瀉者張目,曰宜補也,曰宜可瀉,以此相持,其爭何止,所重在矣,提調聽眩,一牌二牌,三牌僅定,嗚呼,庚子六八,何者有功,與惟及此,夢裡嗚咽,金丹仙丹,隋廣·唐帝,古事皆見,蔘茋性便,古人亦云,於中一字,聖賢工夫,其欲連續,意猶可也,於今庸扁鵲,自謂渠功,若停一貼曰以脈弱,其若加進曰以脈勝,其於近日,資高有行云者,雖運進,皆曰一樣,受學於夙夜箴,古讚右相意乎,爲予,問于此庸類,脈何者爲浮,脈何者爲沈,其於浮沈,予見熟矣,追慕千萬,憶昔億百,而嗟哉此類,欲仍懸玉,欲仍帶犀,昔漢徐庶,亦云方寸,予心萬隕,而其奏則一樣,此豈成於中,應於脈者乎,此等按脈,雖內局水工,自可知也,欲令衛士持大杖,逐此中庸類於畿營石橋,而其雖參酌,子曰擧直措枉,枉者直,今當加一年,其宜弊本,於今諸人,其皆隨者,建功本,卽河稠卽其本,卽玄悌綱最其本,卽丁時悌補劑主人,噫,豈特其本?於昔年,於予潛邸,恩人,欲逐,雖參酌,嗚呼暮年,豈爲此人,況今年乎,其孫草芝僉使丁志泰,特爲加資,以示予追慕憶昔中,奬舊意焉。
又備忘記,傳于李泰遠曰,得其名字者,李以楷可謂局方純人,其子其孫,宜入內局者,令內局調用,其若執事者,令軍門調用,嗚呼柳常,自癸亥以後,功敦乎國者,入侍當下敎,況何踰,今年,令該曹衣資食物,爲先題給。
沈頤之啓曰,臣與同副承旨李興宗伴直矣,纔已遞差出去,伴直無人,左副承旨李壽鳳所當牌招,而拘於廳規,不可請牌,何以爲之敢稟,傳曰牌招。
備忘記,傳于沈頤之曰,前承旨徐命善爲承旨,牌招察任,房順房。
沈頤之啓曰,新除授右副承旨徐命善,方在罷散中,何以爲之敢稟,傳曰敍用。
傳于沈頤之曰,承旨謝恩,何如是稽滯?朝鮮兩班之國乎。
以右副承旨徐命善牌不進罷職傳旨,傳于沈頤之曰,只推,牌招入直。
傳于李壽鳳曰,訓將處分代,勿出代,令禁將兼佩,兼察事,牌招聽傳敎。
以掌令李萬育,郭鎭純,持平李思祚,牌不進罷職傳旨,傳于李壽鳳曰,昨日陳章,今日違牌,此何分義,此亦君綱日墜而然矣,先遞差後禁推,過今朝勘律。
李碩載,以禮曹言啓曰,今此肇慶廟神位版奉安吉日,先期知委然後,凡事可無窘速之弊,同擇日關文,發焉分付,何如?傳曰允。
又以禮曹言啓曰,卽伏見本曹判書鄭弘淳,全羅監司洪樂性,聯名狀啓,則肇慶廟今二十三四日間,訖役計料,奉安吉日,請令該曹推擇下送矣,肇慶廟神位版奉安吉日,卽令日官推擇,則今十一月二十六日辰時爲吉云,以此日時擧行之意,分付,何如?傳曰允。
備忘記,傳于沈頤之曰,政官牌招開政,在於判書批下前,則當該承旨,何意,待判書批,牌招夜深,當該承旨特遞。
李壽鳳啓曰,吏曹參判鄭存謙,參議洪樂純,牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,參判更爲牌招開政,何如?傳曰允。
以吏曹參議洪樂純牌不進罷職傳旨,傳于李壽鳳曰,只推。
李壽鳳啓曰,吏曹判書朴相德,疏批已下,一體牌招開政,何如?傳曰允。
又啓曰,吏曹判書朴相德,參判鄭存謙,參議洪樂純,牌不進推考傳旨及罷職傳旨,今方捧入,而開政命下之後,不卽擧行,如是違牌,事甚未安,參判鄭存謙,係是一日三牌,判書朴相德,更卽牌招開政,何如?傳于李壽鳳曰,人君在靜攝中,敢若是乎,三堂竝牌招,此後牌去來,勿稟。
以吏曹參議洪樂純再牌不進罷職傳旨,傳于沈頤之曰,只推。
備忘記,傳于沈頤之曰,國有國,君有君,以問候批答聞也,寢睡連日,若何?而政官,焉敢偃蹇,今日朝鮮,臣子朝鮮,政院另飭。
傳于李壽鳳曰,開政催促。
傳于沈頤之曰,駭然,開政申飭。
又傳于曰,吏批催促。
以承傳色口傳下敎曰,今日國爲國乎,與尹東暹異焉,吏判若下敎,則國不爲國矣,學於前庶民同生乎,卽速入來開政。
又下敎曰,吏判,周公冢宰乎,人君如此之時,宜使氣之時乎,卽爲催促。
李壽鳳啓曰,吏曹判書朴相德,懸牌闕下,更鼓已深,屢度催促,終不膺命,其在事體,極爲未安,推考警責,何如?傳曰,允。
傳于李壽鳳曰,待下批苦矣,此亦紀綱乎,吏曹書吏,盡懸於政院,開政催促。
又傳于曰,學於前吏判手,人君至三更不就寢待之,此何道理,卽速入來開政。
又傳于曰,吏判陪使令懸之,開政然後,當就寢,卽速入來開政。
又傳于曰,其君靜攝中,尙未就嚴,而至今不入來,牌使令,令騎曹決棍十度。
又傳于曰,人君坐於南月廊而待之,政院何如是寥寥,申飭。
又傳于曰,莫重標信,宣傳官昏睡駭然,令兵曹決棍十度。
以承傳色口傳下敎曰,此時雖騎郞,何敢昏睡,令騎堂決棍十度汰去。
傳于沈頤之曰,其君尙坐,而自內傳漏駭然,傳漏軍士二名,令兵曹決棍。
又傳于曰,其君方坐於南月廊而待之,卽速入來開政,若有承旨,如是乎,申飭。
備忘記,傳于沈頤之曰,門前開政下敎,而其將撤漏,此何國體,良可寒心也。
又備忘記,傳于曰,旣非初授,所遭亦是孟浪,且已承批,則幾次特敎之下,焉敢若此,吏曹判書朴相德,特付忠州牧使,倍三道赴任,赴任日子,令道臣狀聞時任牧使遞付京職。
以承傳色口傳下敎曰,以何顔入闕門?除拜辭,直爲下往。
傳于沈頤之曰,其人出去,何如是遲遲?內行,亦治往耶,卽爲催促。
傳于沈頤之曰,待判書之故,事勢似然,而將徹宵,開政催促。
有政。吏批,參判鄭存謙進,參議洪樂純進,同副承旨沈頤之進,以李昌壽爲吏曹判書。
傳于沈頤之曰,新判書命招,同參政事。
又傳于曰,萬古,豈有開政而達宵乎,吏判家近,卽爲催促。
行吏曹判書牌不進。
以宋瑛爲執義,以元啓英爲掌令,以金瑞應爲掌令,以孝福徽丁範祖爲持平,以李得一爲輔德,以趙明鼎爲右參贊,以李昌壽爲同成均,以李昌壽爲司僕提調,以沈履之爲兵曹參議,以呂善德爲參知,以尹東昇爲工曹參議,以金致讓爲大司成,以徐命膺爲知經筵,以李文源·金宅洙爲兵曹佐郞,以鄭日煥爲工曹佐郞,以任璛爲漢城判官,以張鴻爲禁府都事,以朴起源爲單器判官,以李命彬爲東學敎授,以金相福爲軍資都提調,以金陽澤爲奉常都提調,以尹東暹爲知敦寧,以李彦衡爲戶曹參判,以李重祜爲刑曹參判,以徐覺修爲三陟府使,以李命楫爲東部都事,草芝僉使丁志泰加嘉義,故敦寧都正李邦協,贈戶曹參判李潤成考。
兵批,判書趙曮進,參判尹得養入直進,參議沈履之在外,參知呂善德未肅拜,同副承旨沈頤之進。啓曰,京畿水使今當差出,而當品中,擬望之人乏少,堂上曾經兵使·他道守令,竝擬,何如?傳曰,允。
以蔡濟恭爲都摠管,以順義君烜爲都摠管,以具庠爲副摠管,以柳鎭夏爲京畿水使,趙升泰爲城津僉使,以李宜復爲平安監營中軍,以兪彦璿爲衛率,以李廷虎爲僉知,以李重鎭爲昌德將,以金守謙爲昌慶將,以柳脩·具庠·尹東昇·洪良漢·沈觀之·尹勉升·金致讓·任希敎·李興宋·徐有鄰·任瑎·趙昌逵爲副司直,以金熤爲司果,以徐彙爲司正。
以承傳色口傳下敎曰,二則中官之奴,一則中官之婢夫,以其同生,入與元門,而其班下一名,在於重光院,由興元門入,而知幾微者,已出付於結束色,使騎郞棍問知奏。
又下敎曰,如此漢,輕國法,來日嚴圃書員,竝決棍。
李壽鳳,以兵曹言啓曰,翊衛司衛率李克誠,身病閱月沈痼,時月之內,勢難起動供職,呈狀乞遞,陪衛輔番之任,不宜久曠,今姑改差,何如?傳曰,允。
沈頤之,以賑恤廳言啓曰,依傳敎,鍾街乞丐十三名,尋問領來,饋粥仍留,待日氣稍解後放送之意,敢啓。傳曰知道。
李興宗,以刑曹言啓曰,文廷祥三陟充軍事,命下矣,罪人文廷祥,依傳敎,江原道三陟府充軍,卽爲發卽之意,敢啓。傳曰知道。
李壽鳳,以御營廳言啓曰,去夜犯夜人無所捉,敢啓。傳曰知道。
李壽鳳,以一所巡廳言啓曰,去夜犯夜人無所捉之意,敢啓。傳曰知道。
又以二所巡廳言啓曰,去夜犯夜人無所捉之意,敢啓。傳曰知道。
又以左邊捕盜廳言啓曰,去夜犯夜人無所捉敢啓。
又以右邊捕盜廳言啓曰,去夜犯夜人無所捉,敢啓。傳曰知道。
李興宗,以右邊捕盜廳言啓曰,傳敎內,過令節後,罪人金得千,決棍逐江郊,罪人文廷祥,從重決杖,三陟充軍事,命下矣,依傳敎,罪人金得千,決棍十度,逐江郊,罪人文廷祥,從重決杖一百度,移送刑曹之意,敢啓。傳曰知道。
傳于沈頤之曰,任珗疏,有御筆之語,殊常矣,何時御筆乎,知入。
以承傳色口傳下敎曰,意謂任珗今日陳疏,欲爲下敎,中官掩置,當該中官,越捧一等,昨日閉門時爲之者駭然,施以不敍之典,今日政差代。
領府事金相福箚曰,伏以履長之節,景運潛周,起居之班,群情同懽,而臣獨況淹在床,跡阻趨列,瞻望戀結,繼以悚惶,臣所患風痺之症,今十有五年矣,前則只右手不仁,近則左臂亦痛,竝與兩脚而痰弱,房闥之內,有時類仆,班行之中,不免蹩躄,轉輾沈痼,逐歲而加,今番初痛時,症似微感,而辛苦多日,竟至闕禮,蓋風痺宿證,抉感闖肆,精神迷懵,四肢不能運用,實無以自力赴班耳,近來此證,逐月斯發,發軌如此,私心雖爲切悶,微軀顧何足恤,而忝在原任之列,廢闕應行之禮,是豈臣分之所敢安乎,伏乞聖明,亟降威命,以嚴朝綱,以安私分,不勝幸甚,取進止,答曰,省箚具悉卿懇,今覽卿箚,爲卿悶焉,未參何傷?卿勿引咎,安心善攝,仍傳曰,遣史官傳諭。
慶尙監司李潭疏曰,伏以臣,屛伏田廬之中,嶺臬除旨,自天忽降,臣誠驚惶慙恐,罔知所處,念臣本以素門平進人,又居下中之間,齟齬濩落,無一攸當,幸際千一之會,濫蒙特進之知,歷敭內外,涯分已足,實無餘念,更有希望,嗟呼,畏避淸要,平生之志,而執守不固,駭浪或撼於虛舟,奔走效勞,夙昔之願,而私情難抑,臣罪自積於,逋慢,邇來之所耿耿,寧欲丐得近地薄邑,以便養父母,而千恩是懼,囁嚅不敢,則今玆之命,榮耀所及,感激雖切,其奈才具之不逮,何哉,臣於年前,猥受藩寄,了無稱塞是,眞所謂已試蔑效者。顧此嶠南,幅員之廣,訟獄之繁,尤非諸道之比,矧今夏旱之餘,秋豐不登,以臣疎才,將何以任一方旬宣之責,紓九重宵旰之憂,百爾揣量,堪承無望,玆敢冒入文字,仰瀆宸嚴,伏乞聖明,俯賜諒察,亟命鐫遞臣新授覲察之任,以幸公私,千萬顒祝。臣無任屛營祈懇之至,謹昧死以聞,答曰,省疏具悉,今卿此任,予則曰晩矣,卿勿過辭,速往欽哉。
吏曹判書朴相德疏曰,伏以臣,忝據銓衡,前後最久,釁咎多積,譏誚萃至,幸蒙聖恩,得解重負,微分粗安,感頌私切,不意玆者,新命遽下,臣誠驚或震駴,直欲循墻而不可得也冢宰之職,責任至重,政柄所係,簡寄宜愼,朝廷之上,豈患無人,而必以屢試蔑效之賤,纔遞旋授,有若非臣莫可者然哉,念臣向日所遭,至今思之,尙切悸懍,苟使人之爲言,有或近者,其得免誅殛,亦云幸矣,雖微官末僚,遭此侵詆,猶不當後據其職,況淸朝天官之重乎,在聖明飭勵之道,理宜斥退,臣亦自畫,從今以往,決不敢復入債敗之地,以重誤國事,臣若苟冒抨彈,昧然復進,則此正患失鄙夫之所爲,人將唾罵,羞與爲伍,臣雖無恥,豈忍爲此,廉愧之防,係國家四維,辭受之節,關鳳俗汚隆,此臣所以寧被違慢之誅,而不敢爲冒進之計者也,連値淸齋,玆始短章,仰籲於宸嚴之下,伏乞聖明,俯諒瀝血之懇,特垂體下之恩,將臣職名,亟行鐫削,仍治臣瀆擾之罪,以安私分,不勝幸甚,臣無任屛營祈懇之至,謹昩死以聞,答曰,省疏具悉,頃者被斥,過中已知,何過若此,卿其勿辭,從速行公。
持平任珗疏曰,伏以臣,庸愚賤品,猥忝科第,乃於大庭祗謝之日,與榜中諸臣,同被宣詩之寵,奎章昭回,寶墨煒煌,恩榮夐絶,感惶交至。區區所自期者,惟在於備員微散,隨事殫竭,少效消埃之報,若未臺閣之選,責任自別,有非如臣見識謏淺,言議推頹者,所可苟充,而數月之內,除旨荐降,臣誠惝怳踧踖,莫省攸措,病伏多日,不敢爲冒進之計,義分都虧,悚懍冞切,伏乞亟降威命,若臣虛縻之罪,以昭法紀焉,臣旣不以言官自居,固不容有所煩陳,而適當我殿下過災懷惕,減膳修省之日,不能終默,玆效草草一言,以備裁察,嗚呼,節屆南至,綸音特下,責勉群工,懷保庶民,德音藹然,溢於辭表,臣方欽仰之至,而去夜轟轟之聲,何爲而作也,微陽纔動於下,而荐雷忽發於上,玄象攸遠,雖不可測,亦可見天心之仁愛我殿下矣,今我殿下,聖治已洽,實算彌隆,宜體安養之義,以盡節宣之方,克推發育之妙,以篤和平之象,而殿下於政令施爲之間,或不無過中之矣,噫,過不及,皆不中,而不肖者之不及,固勿論,賢者之過之,均之爲失,臣愚死罪,惟我殿,下緝熙之學,已臻高明,踐履之工,庶幾不踰,而每一有事,不思順廳之道,輒致煩惱之端,辭敎之過而或傷於太激,動作之過而每患於太遽,仁德普物,孰不欽戴,而及其過也,不免恩典之太濫,飭罰時行,所以董勵,而及其過也,不免威怒之或偏,此固出於憂勤之盛念,奮發之至意,而過之之失,反有累於執中之德,建中之治,豈不有憾於天地之大耶,子夜之雷,可謂陽氣之太洩,而亦可驗警告之丁寧矣,伏念殿下,深軫茂對之要,益勉亨吉之道,必須靜以劑動,簡以制煩,而亦必本之以敬之一字,以爲誠民永命之圖焉,臣無任屛營祈祝之至,謹昧死以聞,答曰,省疏具悉,今者附陳,可見愛君,懷惕之中,其宜自勉,爾其勿辭,從速察職。
辛卯十一月十八日午時,上御集慶堂,藥房入診入侍時,都提調金尙喆,副提調魚錫定,記事官鄭澤孚,編修官康文祥,記事官李普天,醫官方泰輿·鄭允協·吳道炯·鄭允說·徐命緯·金孝儉·李以材,以次進伏訖,尙喆曰,日氣極寒,夜間聖候,何如?上曰,一樣矣,仍進湯劑,上進御。尙喆請診候,上曰,其止之,錫定·澤孚先退,上曰,藥房提調持湯劑更爲入侍。錫定持湯劑入侍,尙喆再進湯劑,上進御,上曰,藥房先退,尙喆曰,明日湯劑依例乎,上曰依,錫定澤孚先退。
辛卯十一月十八日午時,上御集慶堂,大臣·備局堂上引見入侍時,領議政金致仁,左議政韓翼謩,右議政金尙喆,判府事金陽澤·李昌誼,行左參贊申晦,行司宜李昌壽,行工曹判書金時默,行副司直韓光會·洪名漢·具善復,行京畿監司沈鏽,判尹李景祜,兵曹判書趙曮,大提學徐命膺,左尹張志恒,左副承旨沈頤之,司諫權穎,校理徐逈修,假注書徐彙,事變假注書金暻,編修官康文祥,記事官李普天,以次進伏訖,上曰,大臣進前,致仁·翼謩·尙喆·陽澤·昌誼進前伏,致仁曰,日氣甚寒,聖體調攝,若何?上曰一樣矣,上曰,近覺氣衰,致仁曰,守成之方,在於方寸,何必,減膳爲也,翼謩曰,聖體若此,請以湯劑爲補,尙喆曰,減膳六日,加以四日,雖出於聖人警災之盛意,三日減膳,事已關重矣,上曰,日昨雷警,非比凡日,予之減膳,所以如此,上曰,老來之氣,健者爲難,致仁曰,右相使行回來後,顔色勝昔,可知其氣健矣,上曰,氣健可嘉,致仁曰,臣於肇慶廟奉審時,見李堯八,其顔色,不如辛受采矣,頤之曰,今番受香時,堯八上來矣,上曰,其老年仕宦,以爲滋味,不亦憎乎,致仁曰,頃日臣之奉命在外時,僚相,以夏間書冊買賣被罪諸人事,陳建,獲蒙書入之敎,而旋因他事,又命置之矣,專對順成,上下同慶,伊時事,分無可論,當此霈澤旁流之時,尤宜同入咸宥之中,毋論朝士·儒生·冊儈,凡係以冊事被罪者,一竝蕩滌,何如?上曰,一竝蕩滌,可也,出擧條,致仁曰,褒奬節義,酬報勳勞,殺有界限,昭載典章,今番忠烈公高敬命之特許不祧,蓋以曾爲質正之官,有功宗系之辨故也,此後儒生輩,不知法意,援此爲講,難保必無,此宜自上,深加留意也,上曰,左右相之意,何如?翼謩曰,臣意則異於首相所奏矣,勳臣之許以不祧,槪出於朝家尙功之典,然節義超卓者,何遽讓於一時之勳勞,今若竝許不祧,則實有,補於勵世樹風之政矣,尙喆曰,褒忠獎節,磨礪一世之大政,樹立赫赫之如張巡·許遠者,豈可曰無勳業而惜其不祧乎,似不宜一切論矣,致仁曰,爲殉節之人,許不祧之祀,臣非敢惜之也,但贈官贈諡,建祠旌間,無非崇奬之道,而獨於勳臣,許其不祧者,是國與也,今若改國典而通許不祧則可也,不然而無所區別,一體同施,則焉在其制法之意乎,上曰,領相所奏是矣,依爲之,出擧條,上曰,頃者左相旣奏,今日又奏,故忠臣李鳳祥,南延年子孫,今日政,懸註備擬,出傳敎,致仁曰,頃因領南審理使林鼎遠所啓,金海·熊川木陸軍換定當否,令道臣詳問雨邑,論列狀聞事,筵稟分付矣,卽見監司李命植狀啓,則枚擧兩邑所報,以爲金海之民,本以晴川·新門兩鎭納布之軍,移充櫓軍,世服其役,故必欲圖免,願爲換定,而熊川之民則素知櫓役之苦重,且厭子支之被侵,擧皆不願,仍舊置之事,請令廟堂稟處矣,向來審理使,以兩邑民俱願,相換陳達,至有更問道臣之擧,而今見道臣狀聞,則熊川民之不願,無異金海民之圖避,移此與彼,有乖一視,殊非所以救弊之意,依狀辭,置之,何如?上曰,依爲之,出擧條,致仁曰,貢人遺在,旬前固有隨時蕩減之規,而立廛則非遺也,卽自地部,前期逢授,與貢人遺在廻異,而今番召問市民時,敢以遺在仰奏,至有折半蕩減之敎,市民所爲,誠極無據,臣意則還寢蕩滌之敎,改以減給徭役,似宜矣,上曰,人無信不立,卽蕩滌置之,致仁曰,旣以無信不立爲敎,臣不敢更請,而此後則分付地部,切勿預給市民之敢以遺在仰達者,直令攸司從重科治之意,一體分付,何如?上曰,依爲之,出擧條,上曰,藥果加排,貢人,有或稱冤乎,致仁曰,聞諸太常都提擧,一年所事幾何,貢人難支云矣,上曰,問貢人,心竊爲駭故,今日下敎反此,今聞相臣所奏,不無所據云,本寺都提擧·提調·禮戶堂,相考以稟,予嘗有莫知者,前則雖有一殿加進排者,貢價輒加,因所奏,本貢有裕,不必加下云,其後無加貢之事,意謂其雖有,裕,此後其無掣肘之端云矣,今者六立加排,有此稱冤,況一位祭物,無限節乎,亦令太常·春曹·度支,一體相考以奏,因此以聞,太常都提擧,尙未塡代云,大臣體重,其何口傳,政官牌招,開政擧行,出傳敎,致仁曰,臣於頃日,筵中,以全州武士,宜加優恤之意仰達,至承好矣之敎,而但本營,無別驍士·鄕騎士·別武士等作隊名色,則創設都試,非所可論,而今有一道本州威鳳別將,本甚殘薄,京軍門將校,當久勤者,皆不願赴,若以此窠,屬之完營,毋論營本府將校,自千·別將,至哨官,凡係軍門者,令道臣設場試射,取其優等三人,一以矢數次弟,備擬三望,上送騎曹,受點下批,每當作窠,永遵此規,則其於慰悅勤奬,兩得其宜,故敢達矣,上曰,所奏誠是矣,依爲之,出擧條,致仁曰,日昨殿庭呼訴之事,實是無前之變怪,敎諸之其兄,雖命邊配,攔入之元犯,罪止決棍,誠恐此後此等事,又將接踵而起,臣謂金得千,不可不嚴加處分,以懲後日也,上曰,湖沿充軍,可也,出擧條,致仁曰,劇務也,而參判柳脩,自遭臺言,至今引入,本曹事,誠可悶也,所論雖非見職,廉隅宜欲一伸,今姑許遞,何如?上曰,依爲之,出擧條,致仁曰,訓將李章吾所遭臺言,雖不尋常,亦旣陳疏承批,日前纔有申飭之敎,而昨曉候班,今日次對,又不進參,事體殊涉未安,罷職,何如?上曰,依爲之,出擧條,上曰,訓將李章吾罷職,出榻敎,上曰,一弛一張,文武之道,滌舊甄用,王政之所先,心雖惶蹙,何敢若是章皇,弼善兪彦鐫,特施不敍之典,捧納承旨遞差,出傳敎,上曰,頃已申飭,莫知大司成尙未差代,今聞相奏,爲多士可悶,大司成擧敎授代,今日政備擬,待下批,牌招察任,亦令自明日課試,出傳敎,尙喆曰,臣於西行去來之路,看審南塘城役,有所商度,而領左相同入,今始仰達矣,蓋其土城新築之後,初因基址之未及堅實,多致雉堞之頹圮,雖有中間石築之論,所入財力,將至六之萬兩,故廟堂亦未得斷決區劃矣,第其土築,已成形體,今何可毁已築之城,而費有限之財乎,今仍舊築,繕完女墻,則事半功就,可期訖役,而卽今帥臣,與他人尤異,必當繼其事而卒其功,況何來築役後,物力尙有餘儲,更可無列般措劃之事,以此分付,使之盡心完了,恐合事宜矣,上曰,所達最好,依爲之,出擧條,致仁曰,頃因京畿水使狀啓,德積鎭松田犯斫事,更加嚴査狀聞之意,覆奏分付矣,該水使金範魯査狀,今又來到,以爲監官金德允,山直宋莫山,捧錢許斫,罪實首犯,舡漢等所犯,由於監官輩許斫,宜有首從之別,而舡漢廉處一等七名,卽其時逃躱故,今方嚴飭跟捕云矣,今觀査狀,自當分首從擬律,而雖監官·山直,旣非關係一律,則不必自廟堂覆奏,分付攸司,考律嚴處,逃躱舡漢,亦爲嚴飭跟捕,施以當律,何如?上曰,依爲之,出擧條,上曰,咸鏡道臣放未放啓本,其稟中,元則揆,此等陽後之時,其若放焉,其爲民乎,爲毫强乎,道臣推考勿放,韓命恒,無異則揆,令仍只放者,卽令擧行,而其仍中,若有參酌者,該堂持奏,若無依啓聞施行事,分付該曹,出傳敎,上曰,大臣旣奏,柳脩本職許遞,出傳敎上曰,承旨下敎代,前承旨李壽鳳除授,牌招察任,房順房,出傳敎上曰,禁府時囚人,竝放送事,分付,出傳敎,上曰,洪麟漢處義,其涉太過,況此任乎,從重推考,其令察任,出傳敎,上曰,旣已有功料表遭彈,予甚惜之,況當賞者乎,前全羅監司尹東昇,特爲敍用,同是道臣,亦知彈過,前黃海監司洪良漢,一體敍用,出傳敎,上曰,備堂進前晦·昌壽·時默·光會·名漢·善復·鏽·景祜·曮·命膺·志恒,進前伏,鏽曰,臣得接各邑所報,請許代穀,而今反狀聞,今適入侍,敢此仰達矣,今秋沿邑田穀,間多失稔,至於豆·太,全無所收,而太尤甚焉,糴政方張,準捧無路云,其中最難捧處,參量代捧,則可紓目下民力矣,此有已施之例,下詢大臣而處之,何如?上曰,大臣之意,何如?致仁曰,今年豆·太,誠難以本色準捧,只於沾邑稍實邑四分一,之次邑三分一,依他道例,許以代捧,似宜矣,翼謩曰,民間形勢如此,不可不許,必依準折代捧,待明秋還作本色,宜矣,上曰,依爲之,出擧條,上曰,今聞畿伯所奏,無異於頃年,舡漢亦無異於頃者崔大中,噫,角觝不通弄事,而若此,此正可矜者,傅輕者,衆伏毆打,張三李四,亦何分辨,且因此互相推諉,受刑者多云,聞其本,卽時太,依大中,特減一律,而諉以內農圃人啓下二字,刻於號牌,其問三世相傳,其稱渠亦然也,況一子,爲中官婢夫,不可不嚴懲,令本官當日嚴刑一次後,北靑府,限己身充軍,頃者有靑衣中官,囑其奴,殿庭登聞,已焉嚴處,則今番內農圃下人,有此擧,當該句管次知中官,亟施刊名之典,稱以啓下號牌,令兵曹一傡取來,卽刊其面,不能檢飭,慫慂此諸擧首奴,亦令騎郞從重決棍,以懲日後,此後市場角觝毆打,若有此弊,勿論役人與否,令自其官,嚴杖一百,俾無此弊,曾聞平壤上元日石戰云,杖打猶然,況石塊乎,此亦刑期無刑之意,噫,此日何日,而因此其或有致命之弊,則可勝言哉,分付關西道臣,此後嚴禁此弊,京中京外,端午角觝時,此弊臘冬歲春,亦亦石戰云,此則分付捕廳,犯此者,勿論士子常漢,從重決棍,以懲此弊,令京兆以此預先知委各道,俾無此弊,出傳敎,上曰,令節已過,意謂辭朝,今聞海伯,陳章欲辭陛而不爲云,其涉過矣,政院勿爲呼望,亦得其體,若此爲金玉,爲藩閫者,亦將人皆若此乎,不可不防微,海伯李在簡,其令當日內辭朝,出傳敎,上曰,臺臣進前,司諫權穎進前伏啓曰,罪人五得,其所負犯,關係至重,揆以王章,自有當律,酌處之命,雖出好生之聖德,而三尺至嚴,不可容貸,請黑山島爲奴罪人五得,依律處斷,上曰,勿煩,穎又啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷,上曰,旣論勿煩,穎又啓曰,仲義之罪,可勝誅哉,倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷,上曰,勿煩,穎又啓曰,益男之事,萬萬妖惡,而其弟百男,以同氣之親,居在同室,則綢繆情節,萬無不知之理,而未及究竟,遽然白放,其在重鞫體之道,不可放逐田里而止,請崔百男邊遠定配,上曰,勿煩,三行刀割,穎又啓曰,臣伏聞殿庭呼訴人金得千,有湖沿酌處之命云,殿庭事體,何等深嚴,而乃敢突入呼訴,萬萬驚駭,如此之類,若不別樣嚴處,則日後之弊,有難言者,決不可湖沿酌處而止,請金得千絶島定配,上曰,指揮者甲山定配,癡騃使喚者若此,無乃國法倒置,旣處分,不允,穎又啓曰,古入以馬字一點之誤書,至稱死罪,臣俄者聽瑩,莫重啓達之辭,誤奏地名,何可晏然於職次乎,諸命遞斥臣職,上曰,勿辭,亦勿退待,出擧條,諸臣以次退出。
上在慶熙宮,停常參經筵。
藥房都提調金尙喆,提調洪麟漢,副提調魚錫定啓曰,伏未審夜間,聖體調攝,若何?痰候,何如?寢睡水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟,答曰知道,萬古豈有此等紀綱,因一開政,其君徹宵,問其本,朴相德也,此等長夜,闕門長開,初昏南室北室問曙,何能片時交睫?徹夜酬應,氣薾特甚,待敎入侍。
中宮殿·惠嬪宮,藥房口傳問安,答曰知道。
傳于李碩載曰,徐命膺使之入來。
傳于沈頤之曰,戶判·禮堂·奉常提調,使之入來。
沈頤之啓曰,奉常提調金陽澤,提調金時默,戶曹判書趙雲逵,禮曹參判李徽之,大提學徐命膺,依下敎來待矣。
傳于李碩載曰,竝入侍,坐直承旨同爲入侍。
以兼輔德金熤,牌不進,罷職傳旨,傳于沈頤之曰,只推。
徐命善啓曰,憲府連日監察茶時,事甚未安,未肅拜新除授人員,竝卽牌招,何如?傳曰,允。
傳于李碩載曰,大司成·學敎,待開門,牌招謝恩。
又傳于曰,李鳳祥,南延年孫,令次官擧行。
備忘記,傳于李壽鳳曰,承旨下敎代,前承旨元義孫爲承旨,牌招入直,房順房。
吏曹口傳政事,以南聚五爲孝陵參奉。
李壽鳳,以都摠府言啓曰,今日入直內三廳武兼禁軍反單兵等,當爲中日習射,而自上,方在減膳中,後膳間,依例姑停之意,敢啓。傳曰,知道。
魚錫定,以吏曹言啓曰,通禮院右通禮安兼濟呈狀內,身病甚重,勢難察任云,今姑改差,何如?傳曰,允。
李碩載,以內醫院都提調·提調言啓曰,李泰遠子孫中,宜入內局者,令內局調用事,命下矣,其孫顯忠,議藥同參差下,令該曹付軍職,冠帶常仕,何如?傳曰,允。
又以侍講院言啓曰,本院兼輔德金熤,除拜累日,尙不出肅,兼司書李秉鼎,旣有放送之命,竝卽牌招察任,新除授輔德李得一,時在江原道鐵原地,書筵入番事緊,斯速乘馹上來事,下諭,何如?傳曰,允。
李壽鳳,以兵曹言啓曰,今十一月二十日,文臣朔試射日次,而當此減膳之時,不敢循例擧行,今姑停止之意,敢啓。傳曰,知道。
又以兵曹言啓曰,內農圃下人,有此擧,當該句管次知中官,亟施刊版之典,稱以啓下號牌,令兵曹一傡取來,卽刊其面,不能檢飭,慫慂此擧首奴亦令騎郞,從重決棍,以懲日後事,命下矣,依傳敎,首奴李洽,決棍十五度之意,敢啓。傳曰,知道。
又以兵曹言啓曰,依傳敎,本曹佐郞崔宇觀,決棍十度後汰去之意,敢啓。答曰,知道。
又以兵曹言啓曰,依傳敎,農圃書員李壽益等六名,各決棍十度之意,敢啓。傳曰知道。
又以兵曹言啓曰,依下敎,政院牌使令洪若海等,各決棍十度之意,敢啓。傳曰,知道。
又以兵曹書啓曰,依傳敎,傳漏軍四金等二名,各決棍十度後,逐送開陽門之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳,言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
兼東學敎授李命彬疏曰,伏以臣,卽伏奉除旨,以臣爲兼東學敎授,仍有牌招之命,臣固宜承膺之不暇,而第臣與吏曹參議臣洪樂純,爲親査應避之間,法不當擧擬於是職,則揆以事例,自屬當遞。玆陳短章,敢瀆崇聽,伏乞聖明,亟命鐫改,臣新授職名,以存公格,不勝幸甚。臣無任屛營祈懇之至,謹昧死以聞,答曰,踏啓字。
掌令金瑞應啓曰,臺臣詣臺時,若爲入侍,則使之入侍傳啓,新有定式,今日臣於肅謝之後,適爲入侍故,送言于入侍承旨,使之微稟,終日閤外,恭俟入侍之命矣,至於入侍退出之際,以忘未提奏爲言,申時已過,臺廳傳啓,例不可爲,詣臺終日,謂之姑停,不成事理,臣之去就,太沒着落矣,此莫非臣人微見輕之致,其何可一刻晏然於臺次乎,請命遞斥臣職,答曰,勿辭。當該承旨遞差,亦勿退待。
辛卯十一月十九日未時,上御集慶堂,藥房入診入侍時,都提調金尙喆,提調洪麟漢,副提調魚錫定,記事官鄭澤孚,編修官康文祥,記事官李普天,醫官方泰輿·鄭允協·吳道炯·鄭允說·徐命緯·金孝儉·李以材,以次進伏訖,尙喆曰,夜間聖候,何如?上曰,一樣矣,仍進湯劑,上進御。尙喆請診候,上許之,泰輿等,以次診脈候,退伏奏曰,脈候左右三部度數調均,而滑體與前一樣矣,上曰,李顯忠爲入,何如?尙喆曰,臣俄者招見,爲人極精詳,而年則十九矣,麟漢先退。上曰,雪後日氣稍解矣,尙喆曰,然矣,上曰,注書出去,柳源·李顯忠入侍,澤孚承命出來,與醫官柳源·李顯忠,偕入進伏。源·顯忠以次診脈候訖,上曰,脈候,何如?顯忠曰,脈候調均,而滑體好矣,上曰,汝何知滑體乎,顯忠曰,曾聞於祖父矣,上曰,注書出去,搜覓皇明綱目以來,澤孚承命出來,還奏曰,皇明二字,曾已洗草,故無矣,上曰,應然矣,上曰,坐直承旨入侍,澤孚承命出來,與承旨沈頤之偕入進伏,上曰,藥房提調持湯劑更爲入侍,麟漢持湯劑入侍,尙喆進湯劑,上進御,上曰,藥房先退,尙喆·麟漢·錫定·澤孚以次退出。
辛卯十一月十九日未時,上御集慶堂,奉常提調·戶判·禮堂·大提學同爲入侍時,都提調金陽澤,提調金時默,戶曹判書趙雲逵,大提學徐命膺,禮曹參判李徽之,同副承旨沈頤之,假注書徐彙,編修官康文祥,記事官李普天,以次進伏訖,上曰,退前,陽澤·時默·雲逵·命膺·徽之進前伏,陽澤曰,本寺貢人稱冤之由,欲一仰達,今因事端,當陳委折矣,享需中,中桂一節,癸未廛正後,貢人輩,別無可冤之端云,而至於藥果茶食,或減或罷,以其進排之省除,貢價亦從而計除,甲申年特敎兩果,還爲復舊,自下進排如前,而貢價尙在減省中,渠輩之稱冤,良以此也,上曰,然則貢人,宜其稱冤矣,陽澤曰,藥果一坐,當初所排,爲八寸,中間半減爲四寸,其後復舊,定爲六寸五分,茶食果則如前排用,今若以藥果所加排者,茶食果復舊者,計其進排,磨鍊上下,則事甚便宜,而本寺提調,方帶惠堂,故有所商量,下詢處之,何如?上曰,提調其奏之,時默曰,藥果高排上末油淸貢價,爲一百十石零,茶食復舊上末油淸貢價,爲一百三十二石零,後舊後貢價之不爲磨鍊者,蓋有委折,本寺元貢石數旣多,通一年元祭享與別祭享計除所入,餘數猶爲四百四十石零,故果不磨鍊矣,癸未廛正後,義烈宮祭享及鰲興府院君祭物加出,俱以餘在中計減,然則所餘漸縮,兩果貢價,又於遺在中計減,則或値別祭享過多之時,不無不足之慮,若以藥果高排貢價,以遺在中,換作茶食復舊貢價,以癸未減貢中,磨鍊上下,則遺在無不足之慮,貢人無稱冤之端矣,上曰,好矣。依爲之,陽澤曰,兩果貢價,旣命復舊時,甲申以後,逐年未下之數,亦當從便推移,計量上下矣,時默曰,兩果甲申復舊後貢價,不爲上下,故貢人輩,每以無價進排,呼訴稱冤,逐年未下之數,計減於癸未以後遺在中,何如?趙雲逵曰,臣亦以此爲好矣,上曰,依爲之,出擧條,陽澤曰,凡諸祭享所用榛子,貢人進排,而今年此果,頗失稔,結實稀少,品亦不好,莫重享需,點退擇捧之際,每意艱乏,難以繼用,自前如此之時,或有代捧之例,今亦以相當果代捧,何如?上曰,依爲之,出擧條,時默曰,甲山定配罪人黃翼振,以武兼闕直之罪,特敎充軍,故不入於稟秩,而宜有疏釋之典矣,上曰,一體放送,出擧條,上曰,姜嫄感巨人跡而生稷,猶是高辛之子矣,尙喆曰,漢高祖,其母交龍而生焉,東國之朴姓所出,其爲異常亦然,上曰,其時稱朴,亦有諺文乎,命膺曰,其時方言爲然矣,上曰,祭始祖之義,何如?命膺曰,周家之禮,禘祭帝嚳,而姜嫄則別立廟以祀,天子之公卿大夫,爲其有所壓,不能上祀先公,吾東則不然,小臣之考據,卽其事也,命膺曰,明史綱目更爲廛正,吾東有皇明一部成書,好矣,上曰,然矣,尙喆曰,明史以結網巾事,觀之,其爲詳悉,可知矣,上曰,右無網巾乎,命膺曰,古有頭鬚,上曰,醫官柳源·李顯忠入侍,源·顯忠進伏,上曰,汝等幾何,源曰,臣年四十五。顯忠曰,臣年十九,上,以御筆賜源曰,憶昔年書賜,報奇柳常孫源,命膺曰,跋文,業已啓下矣,此後,或有添刪處,煩稟爲難,自下添刪,以爲入刊之地,何如?上曰,依爲之,出擧條,諸臣以次退出。
上在慶熙宮,停常參·經筵。
藥房都提調金尙喆,副提調魚錫定啓曰,伏未審夜間,聖體調攝,若何?痰候,何如?寢睡水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟,答曰知道,今予一心,追慕而已,夜夢,若六日晨省時,有資政殿,見諸守僕待令,怳然若復逢,徹宵此夢,其有攸得,氣何諭乎,且日候,各至甚寒,於今果溫,予氣雖勝,此亦用心,待敎入侍。
中宮殿·惠嬪宮,藥房口傳問安,答曰知道。
傳于李碩載曰,有下詢事,領·左相·內局入侍,同爲入侍事,使預備兼春秋傳諭。
魚錫定啓曰,右副承旨徐命善,同爲入侍事,命下矣,今日以式暇,不爲仕進,卽爲牌招,何如?傳曰,勿爲牌招,禮房承旨同爲入侍。
傳于魚錫定曰,前爲國子長,承旨同爲入侍。
傳于李碩載曰,傡入侍。
李碩載啓曰,吏曹判書李昌壽,參判鄭存謙,參議洪樂純,牌不進推考及罷職傳旨,今方捧入,而開政命下之後,如是違牌,不卽擧行,事甚未安,判書·參判更卽牌招開政,何如?以政官牌招啓辭,傳于李碩載曰,以政官牌招之故,暮年其君,尤困矣。置之。
吏曹口傳政事,以李在學·李度默爲待敎,以柳雲羽·呂萬永爲檢閱。
李碩載,以侍講院言啓曰,本院兼輔德金熤,旣有只推之命,卽爲牌招察任,何如?傳曰允。
李碩載,以承文院官員,以都提調意啓曰,製述官朴浚源瓜滿代前縣監尹謐差下,付軍職冠帶常仕,何如?傳曰允。
李壽鳳,以義禁府言啓曰,凡係以冊事被罪者,一竝蕩滌事,擧條啓下矣,全羅道靈巖郡楸子島定配罪人兪漢吉,咸鏡道甲山府定配罪人李潤身等,放送事,分付各該道臣之意,敢啓。答曰知道。
李碩載,以吏曹言啓曰,成均館學正安中權,受由過限未上來,依例罷職,何如?傳曰允。
李壽鳳,以刑曹言啓曰,金得千湖沿充軍事,命下矣,金得千依傳敎,全羅道海南縣充軍,卽爲發配之意,敢啓。傳曰知道。
又以刑曹言啓曰,毋論朝士·冊儈,凡係以冊事被罪者,一竝蕩滌事,命下矣,依傳敎,慶尙道巨濟府申大昌,全羅道海南縣姜世恭,羅州牧黑山島李恒健·趙得麟·朴師億·高壽仁·金德垕·高得觀·高興文·高師儉,濟州牧旌義縣沈恒之,靈巖郡楸子島高師忠,咸鏡道三水府趙弘鎭,甲山府李達連,鏡城府徐尙修等,竝卽放送事,發關分付于各該道道臣之意,敢啓。傳曰知道。
又以禁衛營言啓曰,去夜無犯夜人所捉之意,敢啓。傳曰知道。
又以一所巡廳言啓曰,去夜犯夜人無所捉之意,敢啓。傳曰知道。
又以二所巡廳言啓曰,去夜犯夜人無所捉之意,敢啓。傳曰知道。
又以左邊捕盜廳言啓曰,去夜犯夜人無所捉,敢啓。傳曰知道。
又以右邊捕盜廳言啓曰,去夜犯夜人無所捉,敢啓。傳曰知道。
說書朴相甲疏曰,伏以臣之偏母,年迫七旬,素抱羸疾,居常凜綴,不離床笫,臣長時在側,不遑暫捨,以此情勢,豈有一分束帶從仕之望,而頃者除旨之下,講肆體皇,不敢爲言私之計,章皇出肅,黽勉隨行,已數月于玆矣,然其私情之悶蹙迫阨,有不得一時暫弛矣,近因日候之猝寒,母病挾感冞極,咳嗽兼作,食飮全減,痰壅而精神眩暓,氣憊而動作須人,臣方左右扶將,藥餌是事,而又以輪直期迫,持被在卽,臣欲抑情就直,則扶護無人,欲專意看病,則瘝曠是懼,臣之進退,可謂窮且阨矣,玆不得不冒入文字,仰暴至懇。伏乞聖慈,天地父母,察臣難强之情,削臣見帶之職,仍治臣罪,以肅朝綱,以安私分,千萬幸甚。臣無任屛營祈懇之至,謹昧死以聞,答曰,踏啓字。
辛卯十一月二十日午時,上御集慶堂,藥房入診入侍時,都提調金尙喆,提調洪麟漢,副提調魚錫定,記事官鄭澤孚·李昌燮·李普天,醫官方泰輿·鄭允協·鄭允說·徐命緯·金孝儉·李以材,以次進伏訖,尙喆曰,夜間聖候,何如?上曰一樣矣,日氣,雪後太溫矣,尙喆曰,極寒之餘,自再昨稍解,可謂三寒四溫矣,仍進湯劑,上進御。尙喆請診候,上曰,其止之,麟漢先退,上曰,藥房提調持湯劑,更爲入侍,麟漢持湯劑入侍,尙喆再進湯劑,上進御,上曰,藥房先退。麟漢·錫定·澤孚,以次退出。
辛卯十一月二十日未時,上御集慶堂,領左相·禮房承旨入侍時,領議政金致仁,左議政韓翼謩,禮房承旨李碩載,假注書徐彙,記事官李昌燮·李普天,以次進伏訖,上曰,進前,藥房都提調金尙喆,進前伏曰,夜間聖體,若何?上曰,一樣矣,仍進湯劑,進御訖。尙喆請診候,上曰,今日則予不見脈矣,其止之,致仁·翼謩,以次進前伏曰,日氣稍解,聖體,若何?上曰,一樣矣,上曰,肇慶廟祭器,以鍮爲之,何如?致仁曰,好矣,上曰,凡薦新,雖在五禮儀中,肇慶廟,只薦本道新産,此則已諭,而曾聞薦新時,只明一燭一盞,不爲捲帳,只薦云,依此例擧行事,分付道臣,今日問守僕,凡薦新,瓜果盛籩,魚肉盛豆云,而本廟無籩豆,而若用砂器,無異沽酒市脯,有足鍮楪匙五立,卽爲造送事,分付度支,出傳敎上曰,凡耽羅貢果,先爲封進,則進上單子,以明日薦新付標,靜而思之,今番初度故,來到後,有下送之敎,若此多費日子,耽羅,若來到全州,柑子·唐金橘·唐柚子,第一閣內,自本州,計其數,直爲薦新,各種餘果數爻,狀聞上送,令該曹今日卽爲分付道臣,先到者雖非第一閣,依此先爲薦新事,分付,出傳敎上曰,左右史不備,違牌翰林敍用,令該曹口傳付職,牌招入直,出傳敎翼謩曰,張淀曾被刊版之罪,厥後同罪諸人,皆已收敍,獨淀見漏,合有一體分揀之道矣,上曰,一體敍用,出擧條上曰,今番畿伯,本非陳章者,而陳章,予亦不覺下批,因此有嶺伯李潭陳章之事,其涉過矣,八道監司,其若隨道陳章,六承旨,亦隨房陳章乎,此後嚴飭,俾無此習,出傳敎上曰,旣已申飭,今聞嶺伯李潭,亦有此,政院勿爲呼望云,不可不飭,其令當日謝恩,出傳敎上曰,藥房提調持湯劑,更爲入侍,出榻敎洪麟漢再進湯劑,進御訖,麟漢先退,上曰,尹東昇上來否,致仁曰,尙不來矣,計其日,幾乎上來,上曰,立廟之役,其人有功矣,致仁曰,其爲功,實是前監司也,上曰,今番光國事,能有光於一世乎,致仁曰,今年則非獨光動一世,亦能光動於天下矣,上曰,卿其釋奏之,致仁曰,於十三省,遍禁訛史,安得不光動天下乎,上曰,似然而豈其然乎,致仁曰,先朝事快雪,其爲十三省者,皆已洞知,非光動而何,及致仁退出,上曰,領相德談好歟,豈其有動乎,碩載曰,非但聳動於一世,天下必將聳動矣,上曰,此後中原之人,必取法於朝鮮矣,上又曰,其將取法歟,其將聳動歟,上曰,一人當頭,萬人搞掌,其搞字,鼓爲是歟,搞爲是歟,致仁曰,二字同義,而鼓掌云,則用鼓字,凡云叩者,多用鼓字矣,碩載曰,昨日傳敎,以搞字書之矣,上曰,特敎之下,在於果川,尙無消息,事之寒心,莫此爲甚,大司成金致讓,下義禁府,推考,學製一也,在京兼官,卽爲牌招,亦令擧行,在外兼官許遞,與未差代,政官牌招開政,以無故人備擬,待下批牌招察任,出傳敎傳敎寫訖,上曰,如此則儒生輩,皆當治場中裝矣,上曰,今聞嶺佰狀聞,萬萬可駭,而其中韓光肇·李惟秀·兪漢蕭·鄭純儉,已故之人,竝勿問,噫,金孝大,方在三朔內,勿囚考律,直爲施行,出傳敎上曰,詣臺臺臣入侍,臣彙,承命出召執義宋鍈入侍。鍈進前伏啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情,上曰,勿煩,鍈又啓曰,金柱泰,卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命,上曰,其勿復煩,鍈又啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人,依律處斷,上曰,勿煩,鍈又啓曰,罪人吳益祥,承命摘奸,何等嚴重,而不以實狀歸奏,究其情節,萬萬叵測,請巨濟府充軍罪人吳益祥,依律處斷,上曰,旣諭勿煩,三行刀割鍈又啓曰,新除授掌令元啓英,時在京畿陽川地,持平李福徽時在廣州地,持平丁範祖時在江原道原州地,請竝斯速乘馹上來事,下諭,上曰,依啓,鍈又啓曰,臣有區區所懷,敢此仰達矣,今番雷異之作,適在陽復之前夕,不先不後,警告非常,我聖上丙枕不寢,惕然戒懼,十行絲論,辭旨藹然,大哉王言,有足以感回天心,導迎和氣,而獨於兩司陳戒之箚,不賜批旨,以堂箚批答,爲之下敎,臣竊不勝慨惜之至,臺閣事體,與他有別,上下交修,非比常日,則臺言雖近於應文聖度宜勉於擇蕘,而謂以循例,終靳賜批,群下所以仰勉於殿下者,豈不在於實心實政,而殿下所以待群下者,乃反應之以文具,此非但有欠於禮待之義,亦恐有乖於遇災修省之實,臣謂伊日兩司之箚,竝爲還入賜批,以光虛受之聖德焉,上曰,凡批答,旣有前,則已諭某答云,自古有之,而堂箚之批,已諭政院云,而此日追慕難抑,戒懼方切,二箚一章,令承傳色傳于政院曰,虛頭依例,皆以已諭堂箚爲答云,書答頒布,非大臣則一答,答數章,卽亦古例然矣,則無形中官,誤傳承旨,亦不書答,以此彌縫,有此所懷,事之寒心,莫此爲甚,批答書下中官,承旨,亦爲處分,而今者所懷,可謂得臺體矣,鍈又啓曰,臣於言職,屢叨蔑效,徒積罪戾,顧何敢復爲冒膺之計,而適當閉關扶陽,憂勤飭勵之日,不敢言私,冒沒出肅矣,及登筵席,傳啓之際,有所做錯,臣之生疎之失,難以自恕,其何可晏然於臺次乎,請命遞斥臣職,上曰,一時做錯,其何傷乎,勿辭,亦勿退待,出擧條上曰,當該誤傳承傳色,矇然擧行承旨,特施不敍之典,旣有處分,其何默默蕨垣?柏府,其或陳箚,前例雖有,若大臣焉,三臺各箚,于今初聞,不可無飭,竝施不敍之典,以嚴君綱,出傳敎上曰,堂箚下批草冊持入,臣彙承命出,持進草冊,上曰,中官承旨,下敎之後,卽聞承旨草冊,此承旨矇然者,當該承旨,依下敎捧傳旨,承傳色所傳,豈無未瑩之飭,當該中官,不敍置之,越捧三等,出傳敎答司諫權穎,掌令郭鎭純,獻納李秀逸箚子曰,已諭於玉署之批矣,出傳敎諸臣以次退出。
上在慶熙宮,停常參·經筵。
自午時至申時,日暈兩珥,暈上有冠,冠上有背。
藥房都提調金尙喆,提調洪麟漢,副提調魚錫定啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟,答曰,知道,陽至,踰已成五日,而追慕益萬倍,睡雖睡,每更睡覺,其更猶在,應寒而溫,以此用心,於食,强食特甚,氣猶餘事,待敎入侍。
中宮殿惠嬪宮,藥房口傳問安,答曰知道。
李碩載啓曰,右參贊趙明鼎,知敦寧尹東暹,除拜後,過三日,不爲出肅,依定式推考警責,竝卽牌招察任,何如?傳曰允。
以承傳色口傳下敎曰,曾經備堂人,身在侍從人,逗留近畿人,禁推。
又以下敎曰,孝悌銘一件,書示大臣,慨世箴以傳曰,書以頒布。
又以下敎曰,騎判記過安徐,勿出朝報。
李碩載啓曰,同副承旨元義孫,今日不爲仕進,卽爲牌招,何如?傳曰允。
又以啓曰,新除授檢閱柳雲羽,時在京畿仁川地,斯速乘馹上來事,下諭,何如?傳曰允。
備忘記,曉聞風聲,朝面觸寒,此心少舒,於今若前,何由何由,耳目駭然,貂璫恣然,此雖百倍加功,何云何云,今日建明門,當爲朝參,只時·原任·備堂,豈云實職,軍銜亦只侍從人入參,蔭武安徐,停軒鼓懸吹,侍衛禁軍只入直侍衛,時刻待下敎,只入正時,承旨先拜安徐。
李壽鳳啓曰,今日朝參,諫院無進參之員,除在外傳旨未下外,正言辛應三,卽爲牌招,以爲入侍之地,何如?傳曰允。
備忘記,近者侍從,予見李宗榮·李溎略干人,其餘皆浮囂逡巡苟且者,今日下敎,可謂畵像今日侍從矣。
備忘記,今日有紀綱乎,職在備堂,名編侍從者,逡巡近畿,金玉其人辛應三,製述,可章三臺,日三其箚,代以三公,欲免默默,章箚彌縫,此何景像,此何紀綱,甘心冢宰,其自曰欠鄕至於亞堂三銓,雖若此,超至亞堂亦然三銓氣像駭然何聞後世於今朝參,其若逡巡,豈云侍從,另飭兩曹,皆令入參。
傳于李壽鳳曰,過殿座,而若有一員不參,則承旨當下敎矣。
傳于李碩載曰,今日朝參,儀注安徐。
有政。吏批,判書趙曮式暇,參判鄭存謙進,參議洪樂純進,行都承旨魚錫定進,以金養心爲掌令,李得華爲持平,李蓍廷爲司諫,李世奭爲獻納,李趾承爲正言,金熤爲東學敎授,趙載俊爲南學敎授,金魯淳爲中學敎授,趙潞鎭爲敦寧判官,李應重爲軍資判官,趙曮爲知經筵,趙曮爲掌樂提調,李鼎炳爲永興府使。
兵批,判書尹東暹病,參判尹得養病,參議沈履之在外未肅拜,參知呂善德入直進,左副承旨李壽鳳進,以沈頤之爲副司直,辛應三爲副司果,朴相甲爲副司正,李歉忠爲副司勇。
假注書徐彙禁推代,以宋民載爲假注書。
李碩載,以禮曹言啓曰,社稷祈穀祭,每於歲首上辛日,遣大臣攝行事,曾已定式矣,來正月初五日上辛日,社稷祈穀祭,遣大臣攝行,何如?傳曰,其雖爲民憧憧,大亨立判,攝爲。
李壽鳳,以義禁府言啓曰,大司成金致讓,禁推事傳旨啓下矣,金致讓下去京畿果川地云,依例發遣府書吏拿來,何如?傳曰允。
徐命善,以御營廳一二所巡廳·左右捕盜廳言啓曰,去夜無犯夜人所捉之意,敢啓。傳曰知道。
辛卯十一月二十一日未時,上御建明門,朝參入侍時,行都承旨魚錫定,左承旨李碩載,左副承旨李壽鳳,右副承旨徐命善,記事官鄭澤孚,假注書徐彙,記事官呂萬永·李普天,以次侍立訖,上具翼善冠袞龍袍,乘輿出通陽門,降輿於建明門,上曰,時原任大臣進前,領議政金致仁,左議政韓翼謩,右議政金尙喆,判府事金陽澤·李昌誼,以次進伏,致仁曰,日氣甚寒,聖體,若何?上曰,一樣矣,藥房催進湯劑,進御訖,上曰,日昨聳動之說,予謂過矣,夜間臥而思之,足可以聳動矣,上曰,昔則豈特班列?侍衛皆雨傘,一自寅平尉房動駕後,禁焉,此後皆着笠帽矣,昔年禮判金宇杭陳箚,其後於意一箚,聯箚外無聞,今番一日三箚,其人自重可駭,政院矇然捧納,此後大君·王子·大臣堂箚外,陳箚一節,一切嚴禁,出傳敎上曰,於今申飭冢宰,爲先大臣入侍時,旣下問,今吏判,其勢似然,許遞,今日何循常例,兵判趙曮,吏判除授,知敦寧尹東暹爲兵判,銓曹多有擧行事,三堂一體牌招開政,兵判牌招,傳授命召,出傳敎上曰,飭已行,大司成金致讓特放,卽爲牌招,其令陞補,出傳敎上曰,承旨讀璿源譜略跋文,壽鳳進伏,讀至萬壽無疆四字,上曰,古談也,致仁曰,其文比前爲優矣,上曰,文則太史氏文也,於予爲不合矣,前大提學所見,何如?陽澤曰,其爲文,得體端典重矣,上曰,其何可引古事,而贊襄於予乎,陽澤曰,非贊襄矣,致仁曰,非聖上自當也,文當如是矣,上曰,最厭者萬壽無疆,是其村人祝酒語也,僉曰,不然矣,又讀至孝思二字,上曰,是則當矣,至爲儀百辟四字,上曰,此亦過矣,致仁曰,此語的用矣,上曰,徐命膺不來,是欲避免乎,致仁曰,旣謝恩,豈敢辭乎,上曰,備堂有可稟事乎,無則臺臣來啓可也,壽鳳曰,備堂來矣,上曰,爲誰,壽鳳曰,戶判趙雲逵也,上曰,吏曹參議洪樂純只推,出榻敎上曰,藥房提調持湯劑,更爲入侍,出榻敎上曰,玉堂上下番,持警世問答入侍,出榻敎上曰,坐直承旨入侍,出榻敎上曰,當該注書禁推,出榻敎致仁曰,國家作法,貴在必信,昨日因嶺伯狀聞,安東隱結事,有諸前官考律擧行之命,而隱餘結自首邑,竝前官勿罪,隱蔽而現露者,竝前官,繩以本律事,明載法典,自首邑,勿罪前官,蓋所以開自首之路也,今此安東隱結自首,正在竝前官勿罪之科,則道臣之請罪前官,有非法意,昨日下敎,恐不可不收還故,敢達矣,上曰,然則昨日下敎,勿施可也,致仁曰,道臣狀請,殊涉不察,慶尙監司李命植,從重推考,何如?上曰,依爲之,出擧條雲逵曰,京畿陸運各邑稅穀之歲前畢納,自是定式,而近來各邑,不知法意,限內多有未納之弊,事極未安,今年則各別嚴飭,如有歲前未納之邑,當該守令,草記嚴處之意,出擧條分付,何如?上曰,今年旣有定式,況此乎,歲前未畢納,令道臣決杖,若堂上侍從狀聞座首,令畿營重棍以奏,可也,出擧條上曰,兵判先記過,催促謝恩,出榻敎上曰,陞補今日出令,明日擧行,出榻敎執義宋鍈,掌令金瑞應曰,臣等得伏見連下備忘記,則初以耳目駭然爲敎,繼以浮囂逡巡苟且爲敎,誨責備至,臣等忝居臺閣,其爲惶懍恧蹙,當如何哉,揆分揣義,不可一刻抗顔於臺次,請命遞斥臣等職,上曰,非特爲今日引嫌太過,勿辭,亦不退待,出擧條請還寢東呂·址淳等還配之命,更令王府嚴鞫得情,上曰,勿煩,措辭見上諸還寢定配罪人金柱泰減等之命,上曰,其勿復煩,措辭見上請黑山島爲奴罪人五得,依律處斷,上曰,勿煩,措辭見上請巨濟府充軍罪人吳益祥,依律處斷,上曰,旣諭勿煩,措辭見上一行刀割鍈·瑞應先退。正言辛應三曰,臣本庸愚殘劣,淸朝耳目之任,決不敢當,而天鑑未燭,誤恩旣加,則義不敢辜聖恩而瘝職責,日前草草數語,敢效一日之責,適値淸齋,留院經日,及至登撤,混入於三司陳戒之箚,故聖批,亦與諸箚混下,至使喉院,一體頒布,臣竊伏念臣疏留院,旣在雷翼之前故,疏辭條件,與陳戒諸箚有異,而乃致聖上之一例看過,未蒙丁寧賜批之恩,批旨溫平,臣雖感幸,而喉司替頒,恐無是例,其時承宣,似宜提稟,而率然擧行,臣蹙伏累日,惶愧冞切,反復思惟,實無蹲冒之勢,且於今日傳敎中,章箚彌縫四字,有不膀惶隕恧蹙之忱,此尤臣難冒之一端也,何敢晏然於臺次乎,請命遞斥臣職,上曰,其初事,政院之矇然,其何撕捱,而今日之敎,卽指其人,旣聞此敎,勢難,行公,依啓,出擧條應三先退,上曰,政官入侍開政,出榻敎吏曹判書趙曮,參判鄭存謙,參議洪樂純入侍,上曰,吏判貴矣,上曰,大司成入於何門乎,方殿座此處,何可乘軒騎馬而過此門乎,此後則申飭,可也,致仁曰,校理趙載俊,見方行公,而今此兼官望單,誤以前校理書入,殊涉不察,當該銓官推考,何如?上曰,依爲之,出擧條上以乘輿,御延和門,拿入落後承傳色中官,分付退出,上曰,諸承傳色推考,出榻敎上曰,學敎授,皆令今日謝恩,明日擧行,出榻敎仍入大內。諸臣以次退出。
上在慶熙宮。停常參·經筵。
藥房都提調金尙喆,提調洪麟漢,副提調魚錫定啓曰,昨日臨門朝參,移時還內,伏未審夜間,聖體調攝,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答,曰知道。爲予一心,追慕而已,夜夢徹宵,若經宿春前,睡醒夜曙,心憧憧,以此心,其何酬應,氣何暇諭?因以呼寫,建功入焉。明日入侍。
中宮殿·惠嬪宮,藥房口傳問安。答曰,知道。
備忘記,昨日前六日,侍奉資政殿中,今日隨詣西江,同乘龍舟日也。追慕萬倍,而若踰三日,奉安狀聞將來,日氣淸明,此時,心在完山矣。
假注書宋民載在外代,以尹在醇爲假注書。
徐命善,以訓鍊都監·一二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
又以義禁府言啓曰,曾經備堂李最中·閔弘烈·洪樂仁,副司果盧聖中,前掌令元啓英,前持平李福徽等,禁推傳旨,啓下矣。李最中下去京畿廣州地云,依例發遣府都事拿來。閔弘烈下去廣州地,洪樂仁下去高陽地云,發遣府書吏竝拿來。盧聖中下去坡州地,元啓英下去陽川地,李福徽下去廣州地,發遣府羅將,竝拿來,何如?傳曰,允。
上在慶熙宮。停常參,只晝講。
藥房都提調金尙喆,提調洪麟漢,副提調魚錫定啓曰,伏未審夜間,聖體調攝,若何?痰候,何如,寢睡·水刺之節,亦何如?臣等依下敎,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心則憧憧,氣則一樣,寢睡比前俱勝,講對,同爲入侍,宜矣。
中宮殿·惠嬪宮,藥房口傳問安。答曰,知道。
備忘記,奉命承旨·同副承旨許遞,其代趙·徐有隣爲承旨,房順房。
備忘記,次對進定於今日,晝講,以備堂人同入。
備忘記,只惟憶昔,前辛卯式年榜,最少年,年八十李泰和一人,豈有回榜人,武榜必也同爲,於生進榜二百人中,必有年少者。相考其榜,京中年少者,有回榜人乎?問奏,元弼揆登科年,亦爲問奏。
傳于李碩載曰,儀注安徐,待下敎陪進事,分付。
備忘記,今年何年,此月何月,明年何年,仲春何月?今年此月,承歡侍奉年月也,明年仲春,卽十九就邸年月也。十八年內,長在,御題,卽此冬受賜者也。年來十九在宮闈,御詩,卽明年二月受賜者也。每誦呼此,夢裡心隕,此年豈可泛看,此冬豈敢泛踰?興惟及此,方寸墜矣。初欲晝講,只命次對,可見此心,其命次對,欲諭者故矣。惟何欲遵寶鑑,欲飭末世,悠悠此心,蒼蒼臨明,豈云高高乎哉?
以承傳色,以傳下敎曰,關係莫重,金瑞應爲先刊名侍從案。
又以下敎曰,承旨趙許遞,尹東昇除授,牌招察任,房順房。
魚錫定啓曰,左承旨趙,方在罷散中,何以爲之?敢稟。傳曰,蕩滌。
魚錫定啓曰,新除授左承旨趙,旣有蕩滌之命,卽爲牌招察任,何如?傳曰,允。
李碩載啓曰,新除授同副承旨徐有隣,卽爲牌招察任,何如?傳曰,允。
傳于李碩載曰,大提學牌招入侍。
又傳于曰,陞補催促,科次後入侍,學製幾何爲之耶?知入。
徐命善啓曰,今日次對,兩司長官,當爲進參,而大司憲南泰著,卽爲牌招。諫院無進參之員,除在外傳旨未下外,司諫李蓍廷,卽爲牌招,以爲入侍之地,何如?傳曰,允。
傳于徐命善曰,晝講停,只次對爲之。
備忘記,海東大更賦云,偸白日而高枕,作一宮之淸夜,若今夜長,豈有此機,時憲浩誤乎?暮年誠悶,建功於此,亦有功乎?言於諸扁鵲。
嗚呼,其文何文,何御覽,焉敢若此?若有北面懿陵心,豈若此乎?問其本,黨心也。焉敢若此,焉敢若此?㤼此疏章,今何足道也?
徐命善啓曰,大臣·備局堂上,依下敎來待矣。傳曰,竝入侍。
以承傳色口傳下敎曰,李蓍廷,頃者北靑誤奏,俄者其下答勿施,昏暗特甚,遞差。
今日事,非尋常之事,都廳中,有浮囂之人,則明日陪進時,拔之。
又以下敎曰,申聞鼓懸之乎?知入。此後鳴申聞鼓者有之,則以鳴申聞鼓之意,草記事,分付。
又以下敎曰,瞻望東郊,目何交睫?金瑞應永爲庶民,通淸政官,施以不敍之典。
密符親納,例也,而前黃海監司洪良漢,謂有情勢,以其褊裨替納,事甚未安。依定式,推考傳旨捧入之意,敢啓。傳曰,知道。
以左承旨洪良漢,右承旨尹東昇,牌不進傳旨,傳于徐命善,竝只推,旣下敎,則尙不謝恩,又是違牌,使其君代勞乎?謝恩催促爲之。
又傳于曰,北靑猶近,更以甲山爲定,當直都事,卽爲聽傳敎擧行。
備忘記,瞻望東郊,將莫能睡,而恣然閹豎,收拾駭然,侍從其皆在家,事之駭然,莫此爲甚。首中官李景聃·金春光·具命來·曺壽喆·朴昌文,令政院使令一牌,都書其名,同令入直。
傳于李碩載曰,明日當爲祗迎,而承旨敢若是耶?君父當親爲迎來乎?開陽門旣已留門,牌招謝恩後,使之入直。
備忘記,嗚呼,明當封進,今日此擧,知其君心,豈若此?其文事體,若何而亦何敢若此乎?且我皇兄時所撰,而究其心,意在於何,聞此,何心睡,是可忍也,甚事忍乎?問其本,卽李昌壽曖昧,李應協亦已刊板,況莫重者乎?李昌壽亟施刊版典,浮囂本,必是都廳,朴取源同施此律。
李碩載,以禁衛營·一二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
李碩載,以宗簿寺官員,以提調意啓曰,璿源譜略開刊印出,旣已粧䌙矣。進上日字,令日官推擇,則今月二十四日爲吉云。以此日,本寺堂上·郞廳·校正官,具儀仗鼓吹陪進崇政殿,大殿進上。與承旨,請承傳色捧入,世孫宮進獻,與侍講院官員,請承命色捧入,國朝御牒及王妣世譜,亦爲正書矣。一體陪進,御覽退下後,以爲鱗次奉安于正處之地,何如?傳曰,知道。明日當受矣。
徐命善,以義禁府言啓曰,前掌令金瑞應,咸鏡道北靑府三倍道押送事,命下矣。以傳敎內辭意,俱罪目,依例發遣府羅將,卽爲押送配所之意,敢啓。傳曰,知道。
又以義禁府言啓曰,北靑府定配罪人金瑞應,移定甲山府事,命下矣。以傳敎內辭意,依前罪目,發他羅將,所到處執捉,仍令押送配所之意,敢啓。傳曰,知道。
兵曹判書尹東暹疏曰,伏以臣,頃叨銓職,敢抗明命,辜恩蔑分,誅殛猶甘,而罪罰從輕,敍復如舊,屢垂恩言,俾全微諒,此天地曲遂之仁也。德意隆摯,欲報罔極,寸心感激,但有涕淚。不意司馬新除,遽下此際,臣又一倍驚惶,心魄俱,直欲逃遁而無路。寒殿久御,促敎連下,辭旨轉益嚴截,臣於是,怵畏分義,他不暇顧。不得不章皇入肅,祗受命召,而去就之郞當,廉義之放倒,無復餘地。退自點檢,面有騂汗,不知淸朝公議之地,將謂斯何?夫夏官之長,亦任政柄,而論其用舍甄別之責,選別之責,雖與選部不同,然旣主戎垣之鈐轄,且管軍國之經費。事務之繁,緩急之需,實爲六官之最,苟非雋才宿望,莫宜輕畀。臣於列卿之中,特魯莽一新進,而昨東今西,周流銓地,有若左右俱宜,非此莫可者然。臣心之循省愧恧,固不暇言,其越常格而駭物情,豈不有傷於則哲之明乎?臣本寒疎,不閑機務,一切要劇之地,才旣不逮,性非所堪,而匪分僥濫,遽此躋躐,招負乘之譏,涉睢盱之場,人非鬼責,理所必至。此臣所以,怵惕憂恐,殆不知寵祿之爲榮,恩數之可感,惟有卸此擔負,還臣本色,俾得優遊冗散,以圖塵刹之報,是臣之至願厚幸,而不能無望於終始仁覆之下者也。耿耿此心,炳然如血,誠不敢以一時冒肅,爲夤緣盤礴之計,終宵繞壁,待朝封章,敢瀝肝膈之懇,仰干崇嚴之聽。伏乞聖明,俯賜矜諒,將臣新除職名,亟行刊遞,仍勘臣前後逋慢之罪,以肅綱紀焉。答曰,省疏具悉。初批旣諭,卿陞資後矣。已深矣於冢宰,其雖曲循卿意,於此任,卿何過辭?欲給其章,而此亦爲卿,卿其勿辭行公。
工曹參議尹東昇疏曰,伏以臣,終歲藩寄,無一善狀,觸事疎闇,醜拙畢露。至若敦匠重事,尤非臣愚鹵,所堪承當者,而義難辭避,殫竭奔走,冀幸免不恪之誅。匪意大役未訖,罪狀先著,臺章臚列,僇辱狼藉,罷黜薄譴,猶屬末勘。臣誠撫心慙恧,無面可歉,乃者恩言渙發,特敍卽下,水部除旨,踵辱中道,臣於益不勝感激惝怳,莫知措躬之所。噫,臺疏所論三款,不可謂全無所據,而本事委折,亦有可言。井邑鎖庫,蓋因朝報吏之誤書相報,而事在不虞,未及覺察,則循例擧行,自知顚錯,固何敢諉之於事勢之宜然,而至於縣號,則臣匪敢改之而也。特守令與胥吏輩,爲臣姑避於記牘之示臣者而已。如臣此例,曾亦匪一,則謂之擅改,不其異乎?役用分定,亦不過按例遵行,一視其邑力土宜,而乘時增價。臣亦深軫其弊,痛加裁飭,疏中所云,恐亦出於傳聞之過也。然其所請,至在按査,則臣固有末勘之餘罪,而況又因臣之故,累及不干之二守令,臣心赧恧,於是乎益無可言矣。今當反符之日,實無進身之勢,玆敢趨伏城外,替裨賚納,徑還私次,恭俟重誅。伏乞聖明,俯諒臣危苦之情,亟命褫臣職名,治臣負犯,以謝人言,以靖私義,不勝幸甚。答曰,省疏豈特過中之斥?予亦謂過,其後聞之,非爾創焉,欲及守令,欠於美風。往事勿說,孔聖所訓,其何多諭?噫,湖南看試,予庸嘉尙,爾其勿辭,從速察職,批下一體,牌招察任。
副校理趙英鎭疏曰,伏以臣,向陳請急之章,獲蒙數日之暇,扶將病母,感祝洪恩。迺者由限已過,天牌又違,分義之惶蹙,情理之煎迫,已無可言,而只推之命,又降此際。臣之去就,於是乎轉益罔措,固不宜更言私情,屢瀆宸聽,而第自近日以來,臣母病勢,有加無減。咳喘轉劇,昏眩頻發,飮啖全却,藥餌無效,氣息澟綴,轉側須人。臣方日夕焦遑,左右扶護,以此情勢,時日之內,實無離側供仕之望,百爾思量,計無所出。玆不避煩瀆之罪,又此申籲於孝理之下,伏乞天地父母,俯察垂矜,亟遞臣職,仍治臣罪,以便救護,以昭法紀,千萬幸甚。答曰,省疏具悉。爾其勿辭護焉。
辛卯十一月二十三日午時,上御集慶堂。藥房入診,次對大提學同爲入侍時,都提調金尙喆,提調洪麟漢,副提調魚錫定,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉·李以材,領議政金致仁,右議政韓翼謩,行工曹判書金時默,行副司直韓光會·具善復,吏曹參判鄭存謙,刑曹參判李重祜,左尹張志恒,司諫李蓍廷,掌令金瑞應,校理李,大提學徐命膺,右副承旨徐命善,事變假注書金璟,以次進伏訖。尙喆·致仁·翼謩,以次奏曰,夜間聖體,何如?上曰,一樣矣。寢睡·水刺之節,何如?上曰,亦一樣矣。仍進湯劑,上進御。尙喆請診候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。上曰,建功與排接矣。致仁曰,然故,聖體之康寧如此矣。上曰,設申聞鼓之法,載於寶鑑矣。此後則四件事外,雖下該曹者,草記勿施,宜矣。致仁曰,此黃海水使李性默狀啓也,以爲本營追捕武士,比他偏苦,而每當都試,與別武士,通融計劃,只取一人,實有向隅之歎。一依監·兵營·鄕騎士·別武士例,各出優等事,請令廟堂稟處矣。追捕武士,雖云偏苦,當初設置,與鄕騎士·別武士迥異,中間合試,亦出於軫念之意,則今此各出優等之請,事體不然,置之,何如?上曰,誠是矣,置之。出擧條致仁曰,此慶尙左水使崔東岳狀啓也。以爲臣營及屬邑鎭將士沒技直赴,依統營例,水操後試射放時,優等一人,特許直赴事,請令廟堂稟處矣。水操後,試射放時,優等人,特許直赴,統營一處外,八道無是例,蓋朝家之視統營,本自有別故也。他道所無之例,不可獨許於該營,此亦置之,何如?上曰,置之,可也。出擧條致仁曰,頃日市民徭役蕩減朔數,依九月例爲之乎?上曰,依爲之。出擧條致仁曰,向來臺臣之論宰臣李應協,藉令眞有是事,勘律猶爲太過,況其風聞,未免爽實者乎?合有收敍之道故,敢達矣。上曰,予意亦然,而果未及下敎,所奏誠是,特爲分揀。出擧條致仁曰,行司直徐命膺,還差備堂,兵曹判書尹東暹,禮曹參判李徽之,兵曹參判尹得養,竝差下備堂,徐命膺,吏曹判書趙曮,仍察有司。海西句管左參贊申晦,湖南句管行司直李昌壽,關西句管趙曮,貢市堂上工曹判書金時默,堤堰堂上行司直韓光會,差下,使之察任,何如?上曰,依爲之。出擧條致仁曰,前判書李昌壽遞吏判,在於開政之前,而不付軍職,今日次對,未得進參,當該銓官推考,何如?上曰,依爲之。出擧條命善曰,同副承旨徐有隣不入來矣。上曰,以何事不入乎?命善曰,與左副承旨李壽鳳,有所撕捱也。上曰,撕捱者何也?命善曰,以故參判徐命九備堂時事也。上曰,以如此之事,有何撕捱乎?致仁曰,然故,李壽鳳亦撕捱矣,故參判徐命九,雖曰明經科,文翰自優,言議亦難而剛明矣。上曰,徐命九少時製述,而科則明經也,徐有隣面雖縳而美好云,信否?致仁曰,非但貌美也,以能文名世,而爲人極佳雅精矣。上曰,今聞申飭之下,二承宣,不爲仕進,其涉駭然,左副承旨李壽鳳,同副承旨徐有隣,竝施不敍之典。出傳敎上曰,前承旨沈頤之,前監司洪良漢,承旨除授,牌招察任,房順房。出傳敎上曰,承旨與徐有隣幾寸乎?命善曰,十二寸矣。上曰,已遠矣。行列誰尊耶?致仁曰,徐有隣孫行也。上曰,承旨之侄誰耶?致仁曰,徐好修也。上曰,然則孫行也。此承旨之聲,如其兄之聲乎?致仁曰,未必同,而大體則同矣。命命善,讀奏尹東暹上疏訖,命書疏批。上曰,本兵之長,豈可一刻曠焉?兵判批下,牌招察任。出傳敎又命書尹東昇疏批,趙英鎭疏批。上曰,噫,古有立誹謗之木,設敢諫之鼓,豈不美也,而予則曰,此等世界,不可論者。其於登聞一事,心有所不然者,而古則爲民祈雨減膳撤樂之時,更點,皆以大金小金代焉,以其聲駭然,昔年禁焉。差備鳴金聲,頗不美,以此故,甚至於殿庭鳴金瓦於捧上言,自有界限,而近者濫莫甚焉。若不嚴禁末弊勝言,豈特此也?欲法堯舜當法祖宗,設申聞鼓,以通下情,寶鑑昭載。以金代鼓,莫知創於何時,而依古例,定法然後,其濫可禁。旣問入侍大臣,今後,依國初古例,設申聞鼓,而昌德進善門,此闕建明門,皆設於南。若是復舊法之後,勿論差備門街道鳴金者,非特勿施,決杖一百,雖關四件事,此亂民也,皆決杖。非關於四件者,豈特決杖而止,皆湖沿充軍,使無識小民,知堂陛之尊。雖申聞於鼓者,下該曹,若非四件事,刑推遠配勿施事分付,以示予遵舊法·通下情,刑期無刑之意。以此眞諺,曉諭遐方小民,俾無犯禁之弊,自今日特設,而依試射時設鼓前後面,皆書申聞鼓三字,使愚夫愚婦,咸知以今朔爲限。未及聞,而或有鳴金者,無異今前依攔入例,只勿施事,分付騎曹。出傳敎命命善,讀奏諸道狀聞訖。上曰,諺云,於一巡,雖一寸,有不中者云,而今聞南兵使試射放狀聞。噫,彼北道,豈可泛看?其中射炮不中太多者多。噫,昇平日久,解弛可知,其中尤甚守令·邊將·察訪,當令兵使營門決棍,而今番參酌,此後其勿懈怠,銳意戎政事,申飭。噫,其雖邊方,不衰昔一故,道臣若有不謹事,官通訓以下,當自新云故,嘉其言,心雖衰,其言尙在耳。噫,北道王化旣遠,爲道臣·守令·邊將者,聲色自娛者,心常慨然,脫有風塵,以聲色防禦乎?爲道者,雖淸官,通訓以下,予則當飭,藩閫以下,莫曰言敎雖衰,政不衰,若不謹而容恕,豈云太阿在乎?一體自勵,輔予暮政事,令備局亦爲嚴飭。出傳敎上曰,歲律將暮,嶺伯放未放狀聞中,其放者卽放,稟中二人旣放,一體擧行事,爲先分付道臣,仍中詳考。若有可放者,登對以奏事,分付該府·該曹。出傳敎上曰,藥房提調持湯劑,更爲入侍。出榻敎尙喆再進湯劑,上進御。上曰,禁推三卿宰竝放。出傳敎上曰,行司直徐命膺,還差備堂,兵曹判書尹東暹,禮曹參判李徽之,兵曹參判尹得養,差下備堂,徐命膺,吏曹判書趙曮,仍察有司事。出榻敎蓍廷曰,請還寢鍾城府爲奴罪人天大酌處之命,依律處斷。上曰,勿煩。措辭見上請大靜縣爲奴罪人仲義,依律處斷。上曰,勿煩。措辭見上請崔百男邊遠定配。上曰,勿煩。措辭見上一行刀割請黑山島爲奴罪人五得,依律處斷。上曰,勿煩。措辭見上蓍廷曰,罪人金得千,殿庭深嚴之地,突入呼訴,前古所無,今者湖沿充軍之命,實出於寬典,而其在杜後弊之道,不可湖沿酌處而止。請充軍罪人金得千,絶島定配。批答仍,傳敎勿施。蓍廷曰,新除授李世奭,時在慶尙道眞寶地,正言李祉承,時在江原道寧越地,請竝斯速乘馹上來事,下諭。上曰,依啓。出擧條瑞應曰,請還寢東呂·址淳等還配之命,更令王府嚴鞫得情。上曰,勿煩。措辭見上請還寢定配罪人金柱泰減等之命。上曰,其勿復煩。措辭見上請黑山島爲奴罪人五得,依律處斷。上曰,勿煩。措辭見上請巨濟府充軍罪人吳益祥,依律處斷。上曰,旣諭勿煩。措辭見上一行刀割瑞應所懷,邦慶無前,譜略有添刪之命,事稀覯而擧甚盛也。第伏念追奪罪人泰億所撰跋文,尙在編錚中,追奪之職銜,雖私家文字,不敢書之。況於至尊至敬之寶牒,依舊書之,恐非尊事面之義,適當寶牒修正之時,宜有刪去之道故,敢達矣。上曰,其涉駭然,此人此人,寶牒寶牒,莫重寶牒,敢請其拔,何異於頃年誌文更撰?亟削其職焉。出擧條上曰,嗚呼,趙泰億所撰跋文,卽何時事,而莫云所懷,焉敢開喙於今日?況宗簿草記旣聞,尤萬萬可駭,不可削職而止,前掌令金瑞應,北靑府定配,三倍道押付。出傳敎命退出,諸臣以次退出
上在慶熙宮。停常參·經筵。
藥房都提調臣金尙喆,提調臣洪麟漢,副提調臣魚錫定啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。君若孝悌,臣何敢若此?昔年舊堂,只瞻南道東郊,此心欲隕,目何睫,氣何諭乎?予志定矣,亦何問候焉。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
徐命善啓曰,大司憲南泰著未肅拜,執義宋鍈呈辭,掌令金養心未肅拜,一員未差,持平丁範祖在外,李得華未肅拜,今日以監察茶時之意,敢啓。傳曰,知道。
沈頤之啓曰,卽者兼司書李秉鼎,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于尹東昇曰,開門後,領·左相入來事,預備傳諭。
李碩載啓曰,兵曹判書尹東暹,昨日違召,今日殿坐時,又不入來,事甚未安,卽爲牌招,何如?傳曰,允。
又啓曰,注書閔鼎烈,不爲仕進,卽爲牌招,何如?傳曰,允。
領議政金致仁,左議政韓翼謩,依下敎來待事,微稟。
沈頤之啓曰,檢閱柳雲羽,自鄕上來云,卽爲牌招察任,何如?傳曰,允。
傳于尹東昇曰,通淸時,判書置之。
吏批啓曰,判書趙曮,參判鄭存謙,俱以病不來,小臣獨政未安,何以爲之?敢稟。傳曰,只出緊任。
參議洪樂純進,以成胤儉爲掌令,金東洙爲司諫,權噵爲同義禁,柳董爲右通禮,姜翰爲魚川察訪。順義君烜今加顯祿,西溪君熠今加承憲,雲南君榗今加資憲,正朴取源通政,喬桐府使柳鎭夏今加嘉善,以上加資事,承傳。以李蓍建爲副護軍,金魯鎭·趙·元義孫爲副司直。
傳于沈頤之曰,陞補榜已出,則持而入侍。
沈頤之啓曰,領議政金致仁,左議政韓翼謩,有稟達事,來詣閤外,請對矣。
又啓曰,兼司書李秉鼎入直矣,謂有情勢,陳疏徑出,下直闕直,事甚未安。司書金頤柱,兼司書李秉鼎,竝卽牌招,以爲推移入直之地,何如?傳曰,允。
傳于沈頤之曰,大司成及儒生下敎時,入侍三抄,明日若欲爲之,則爲之,入來儒生,竝錄名以入。
沈頤之啓曰,判府事金陽澤·李昌誼,有稟達事,來詣請對矣。
又啓曰,司書金頤柱,兼司書李秉鼎,牌不進,說書·兼說書俱未差,下番他無推移之員,不得已次上番姑降入直,何如?傳曰,知道。
傳于魚錫定曰,入侍,坐直承旨,同爲入侍。
洪良漢,以漢城府言啓曰,依傳敎,金瑞應永爲庶民之意,敢啓。傳曰,知道。
徐命善,以義禁府言啓曰,鄭德弼三陟府投畀事,命下矣。鄭德弼以魚川察訪,時在任所云,以傳敎內辭意,具罪目,依例發遣府羅將,自任所執捉,仍令押送配所之意,敢啓。傳曰,知道。
李碩載,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
藥房口傳啓曰,臣等之轎前瀆擾,非不知義分之萬萬惶恐,而猶且强聒不已者,誠以調護之湯劑,不可以停止也。揮拒之聖敎,不可以奉承也。日已過午,兪音尙靳,區區下情,不勝悶菀,相率詣閤,敢此求對,亟許持湯劑入侍,千萬伏望。
承傳色口傳下敎曰,如此故,益憊,其止之。
口傳再啓曰,臣等,以憂迫之忱,犯瀆擾之罪,而竟夕守閤,尙未承一字之批。此莫非臣等誠意淺薄,不能仰格之致,而日勢已曛,寒威益劇。當此靜攝之中,若使臣等,不能爲應行之問候,不能進常御之湯劑,則其可曰國有藥院乎?焦鬱之極,敢玆冒罪呼籲,俯垂三思,亟許診筵,千萬懇祝之至。
口傳三啓曰,臣等伏承批旨,至有益憊其止之敎,在臣等道理,何敢爲一向强聒之請,而聖候連在靜攝,天時正値極冱。職在保護,責重嘗藥,而今若以瀆擾爲懼,承奉爲恭,恬然尙率而退,則寧有如許臣分乎?不得請命,決不得退,更鼓將下,方寸益切,玆又冒罪仰懇。伏乞亟許入侍,以副顒望之下情焉,惶恐敢啓。
辛卯十一月二十四日辰時,上御崇政殿東月臺。入侍時,都承旨魚錫定,左承旨洪良漢,右承旨尹東昇,左副承旨李碩載,右副承旨徐命善,同副承旨沈頤之,記事官鄭澤孚·閔鼎烈·呂萬永·李普天,以次進伏訖。上具翼蟬冠·袞龍袍,以步輿,出資政門,殿座于崇政東月臺。上命尹東昇進前,問肇慶廟丹靑與否,及御榻好否。東昇對曰,適得京居匠手,善爲之。上曰,與慶基殿,何如?東昇曰,比慶基殿一樣。上曰,寶牒奉安于史閣,予當親臨,以此分付。東昇曰,金瑞應通淸時銓官,迺洪麟漢,非元仁孫,以此之故,麟漢不得入來。上曰,烹頭耳熟,一竝分揀,可也。東昇曰,璿源寶略方奉來于興化門外云。上詣殿庭祗迎,上步陞殿之臺上以座,宗簿提調海運君槤,戶判趙雲逵,奉進。上復御于東月臺,命東昇,讀奏寶略序文,三大臣入侍事。榻前下敎金瑞應,通淸銓官,竝置之事。榻前下敎傳曰,當日開政,上俯伏于地曰,幾年之事,瑞應迺敢如是?致仁曰,旣處分,何足道哉?上曰,趙泰億,惟是薄物細故,渠何敢乃言於莫重之事,不爲傳啓。稍知人事,而拔去跋文云者,動於浮囂而然也,此亦進物矣。尙喆曰,不必勞心於此等事也。上曰,如此等事,若用心則年何至八十乎?上曰,旣已奉安寶略,不知建功,自今至明日,當臥憶昔窩矣。上曰,予不指其名而言,然必有指揮金瑞應者矣。前之稱泰億,以大監者,今則欲食其肉,此無他也。傳曰,校正廳提調海運君槤,判書趙雲逵,熟馬一匹賜給。國朝御牒書寫官順義君烜,校正官雲南君榗,西溪君熠,都廳正朴取源,跋文書寫寫字官李胤彬,竝加資。郞廳直長具允斌陞敍,主簿趙錫穆弦弓一張賜給。監役宋煥九陞六,書寫忠義李景滉,相當職除授。李顯東·具至謙,各兒馬一匹賜給,其餘寫字官,畵員·唱準算員,令本衙門高品付祿。其餘役員·工匠等,令該曹米布考例題給。傳曰,今聞前例,金瑞應卽庚辰年郞廳人,事雖未瑩,動於浮囂,今無可論,今當頒賞,朴取源下敎,特爲安徐。傳曰,今聞時憲書賚給官報備局手本,湖南漂民十八名,到浙江,一人物故云。聞甚慘惻,金麗海妻孥,望海之狀,其若目覩,令本郡恤典擧行事,卽爲分付。其餘無事生還之由,亦令本郡言其妻孥。上曰,朴相德之河龍珠事,頗殊常矣。忠州甚難治云,此人足可以治之。傳曰,今聞關西道臣狀聞,鄭德弼所爲,萬萬可駭,若不嚴懲,何飭驛馬?三陟府投畀事,分付該曹。上曰,宗臣中加資者多,予之族屬,金玉者,彌滿於朝廷。上召禁軍一名,馳往全州,知奉安與否,卽爲回來事,下敎。藥房進湯劑,上不御。致仁等曰,今日不得入侍,願召見于便殿。上曰,禁軍入來後,可以見卿等,予往憶昔窩,則卿等必入來,故未果矣。上曰,造物應自來矣。致仁等曰,造物雖來,何害於聖心乎?上曰,予何㤼乎?致仁等曰,願入侍便殿。上曰,建功將隨入矣。迺入于資政門內,時則午正也。諸臣口傳問安而退。
辛卯十一月二十四日初更四點,上御集慶堂。大臣請對入侍時,領議政金致仁,左議政韓翼謩,右議致金尙喆,判府事金陽漢·李昌誼,記事官閔鼎烈·呂萬永·李普天,同副承旨沈頤之,校理李,副校理李昌任,以次進伏訖。致仁等曰,湯劑不爲進御,下情不勝悶迫。藥房提調持湯劑入侍事下敎,儒臣持高句麗史入侍事下敎。進湯劑,上進御。尙喆曰,一貼更爲煎入,何如?上曰,依爲之。命陞補榜持入。上曰,得名於陞學云,然乎?致仁曰,然矣。上曰,慶州好云,何如?尙喆曰,山川秀麗。上曰,與平壤,何如?尙喆曰,不及平壤矣。傳曰,今番賞典中,大提學遺漏,虎皮一令賜給。其餘寫字官,令本衙門高品付料,而洪聖源已資窮,熟馬一匹賜給。大臣先退。藥房持湯劑,更爲入侍,上進御。傳曰,今番設申聞鼓,一則體國初,一則杜末弊。若此之後,其所雜亂,自可禁止,而靜而思之,旣設申聞鼓,其雖例刑,刑推,此必國初所無者,訊雖輕重,非設鼓之意。此後若有鳴鼓者,該曹以某人鳴申鼓,下該曹推問。爲啓下該曹後,勿論該府·該曹,非四件事,除前日例刑,勿啓供辭,直爲草記,依定式勘律。非伸寃而亂鳴者,直付該曹,亦依定式,嚴刑充軍事,分付。命上下番儒臣,讀高句麗史,又命承旨讀,又命注書讀,又命翰林讀。上曰,注書誰人?頤之曰,廳注書閔鼎烈也。上曰,然乎?竝命退出,二更四點矣。
上在慶熙宮。停常參·經筵。
藥房都提調臣金尙喆,提調臣洪麟漢,副提調臣魚錫定啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。明日在明,瞻南州,心萬倍,夜長,今日特甚,今夜雖睡,徹漏後三醒,問其曙,苟且勝道,氣一樣,待敎入侍。
中宮殿·惠嬪宮,藥房口傳問安。答曰,知道。
徐命善啓曰,大司憲南泰著未肅拜,執義宋煐呈辭,掌令金養心未肅拜,成胤儉在外,持平丁範祖在外,李得華未肅拜,今日以監察茶時之意,敢啓。傳曰,知道。
備忘記曰,呼寫纔畢,聞明朝本殿朔望傳香云,其誠奇矣。明朝,正月臺親傳祗迎後,東月臺,依下敎踰時,禮房知悉,儀注安徐。
備忘記曰,若問今日喜有事,卽時明日親傳也。奉安初次親傳香,豈意同日祗迎乎?陟降洋洋,臨照穆穆,雖衰欲忽,焉敢忽也?怳然若南州,畢讀,庶可伸微忱萬倍。
備忘記曰,千有餘年後,六日晨省,資政江郊,隨詣渡江,此念尙今憧憧。明日何日?雖莫能躬詣南州,亦何敢便臥北堂?夜則宿德游堂,卯正三刻,當詣崇政東月臺版位,望南俯伏,踰時回入。此豈誠也?卽憶昔盛德,遺昆百世者也。卯正三刻,承旨詣資政門,侍衛只入直待令,時刻只入正時。
政院啓曰,明日肇慶廟傳香時,禮房承旨,當爲齋宿,而右承旨尹東昇,以式暇,不爲仕進,卽爲牌招入直,何如?傳曰,允。
傳曰,入侍儒臣,持百濟紀,同爲入侍。
傳曰,坐直承旨入侍。
李碩載,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
左承旨洪良漢疏曰,伏以,臣待罪藩寄,居然兩載,奉職無狀,自速人言,俯仰慙悚,無地自容。伏蒙聖度寬假,罰止薄罷,曾未幾何,特賜收敍,前後恩言,曲加昭晣。稱職之敎,彈過之諭,俱非愚臣之所敢當者,負罪賤品,何以得此於君父?每一奉讀,感涕無從,纔已交符,禮當反節,而滓穢之蹤,無路進身替納,冞增兢惶。千萬意外,伏承喉院特授之命,臣驚惶感泣,罔知攸措。臣性本疎鈍,德又孤弱,無足備器使之末,而偏荷聖上拂拭之恩。歷試內外,于今二十年,區區所藉手而事上者,惟是謹畏恪勤四字。乃者臺評,一切相反,加以荒嬉怠廢之目,臣之律身居官,苟無一毫近似於是,則人之爲言,豈至於此?惟當反躬自省,何暇費辭多辨?報蔑絲毫,罪著瘝溺,孤負隆眷,有辱聖簡,論其辜犯,豈可以已經薄勘自恕?除命之下,末由承膺,昨違召命,恭竢嚴誅,只推之命,遽下格外,飭勵之敎,至爲嚴重。臣於是,他不暇顧,章皇趨命,昭侍文陛,獲瞻耿光,恩諭鄭重,寸忱倍激。第臣情地,實無抗顔束帶之望,因仍蹲冒,有關廉防,玆敢略入文字,仰暴危懇。伏乞聖慈,俯賜矜察,特降威罰,以肅朝綱,以謝人言。答曰,省疏具悉。嗟哉海西,予謂得人,意外被斥,曷勝惜哉?往事勿說,爾其勿辭察職。
吏曹判書臣趙曮疏曰,伏以臣之淟涊跂西銓者,今已三朔矣。只爲感激恩諭,驅策病軀,以效萬一之報,而行坐叫痛,喘喘危懍,卽朝班之所共目覩而憫怜者也。求遞一念,耿結于中,乃於千萬夢想之外,忽伏承東銓移除。臣於是任,曾奉三度恩旨,一未及陳懇,而獲得遞解,忽於帳前入侍之際,遽有特授之命。其在義分,逃遁無路,雖不得不拚棄廉隅,章皇出肅,而自念處義之乖當,益不知置身之所也。噫,六卿長孰非緊重,而兩銓最焉,兩銓之中,東銓,卽古之冢宰也。人物之取舍,世道之汚隆,咸於是係焉。其所掄選,尤宜難愼,雖使古之名碩當之,猶且逡巡,則決非如臣譾劣,所可濫竽者。不審聖明,何取於臣,而自西移東,有若非臣莫可者耶?噫,若以臣,爲先臣之遺孤,而使如襲爵,則是徒榮臣身也。若以佐貳之屢經,而視以序陞,則是重汚名器也。苟使之只爲按公簿而遵近例而已,則孰不可爲也,又何必以臣爲哉?伏惟我殿下,不知臣不肖,前後任使,罔非誤恩,今者除命,其將責臣以銓衡之義也。臣之鑑識至昏,力量素試,顧此官方之壞舛,漸矣,臣何以淸之?人才之淹滯,久矣,臣何以振之?私意之橫流者,臣無以遏,物議之岐貳者,臣無以一,臣若不自審量,因仍蹲據,則無補於國,而有負於心。徒取公私之狼狽,可立而待,臣雖愚迷,豈爲是哉?臣疾病之難强,猶屬私事,不敢贅陳,而去就一節,臣亦計之熟矣。昨於政命之下,又未能趨進,私心惶隕,有不容一向泯默,略陳肝膈之懇,仰瀆崇嚴之聽。伏乞聖明,俯賜諒察,亟削臣職名,以重公器,以安私分。答曰,省疏具悉。噫,浮囂之甚,世道之日下,何待予諭?卿亦自知。今者特授卿冢宰,豈臨時偶然?業諭相臣,不顧身,爲國事,西藩熟知,此等世界,捨卿誰先?帳殿侍衛,特命于此,意亦深矣。心神索漠,初未諒,曰以新授,覽卿章,今知三,尤何過讓?卿勿辭,速行公。
辛卯十一月二十五日午時,上御集慶堂。藥房入診,坐直承旨·儒臣同爲入侍時,都提調金尙喆,提調洪麟漢,副提調魚錫定,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉,同副承旨沈頤之,副校理李,修撰徐有元,以次進伏訖。尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。仍進湯劑,上進御。尙喆請診候,上許之。泰輿等,以次診脈候,退伏奏曰,脈候左右三部度數調均,而滑體一樣矣。上曰,注書出去,持入吏判疏及左承旨上疏而來。賤臣承命持入。麟漢·錫定先退。命頤之讀奏上疏訖,命書疏批。上曰,吏判曾經耶?尙喆曰,曾在關西時,特除此任,而自上仍任矣。上曰,然則非生手也。尙喆曰,然一未行公矣。上曰,左承旨批下,祗迎相値,牌招察任。出傳敎進伏讀奏百濟記第一篇訖。有元·頤之·澤孚·萬永·普天,以次讀奏。·有元先退。上曰,藥房提調,持湯劑,更爲入侍。出榻敎麟漢·錫定持湯劑入侍,尙喆再進湯劑,上進御。命退出,諸臣以次退出。
辛卯十一月二十五日申時,上御集慶堂。坐直承旨入侍時,同副承旨沈頤之,記事官閔鼎烈·李普天,以次進伏訖。澤孚出來,賤臣代入。上曰,學製榜出,則謄來政院乎?頤之曰,然矣。上命退,諸臣遂趨出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
親傳香罷後,政院·玉堂問安。答曰,知道。
徐命善,以監察茶時之意,敢啓。傳曰,知道。
傳于尹東昇曰,開門卯初一刻爲之。
又傳于曰,今日藥房問安,口傳爲之。
尹東昇,以禮曹復膳草記傳曰,漏水待令,猶不知之,而復膳草記來呈乎?明日呈之。
備忘記曰,凡士夫家,亦有用漏器事,渠雖來,漏器與人,其留置,而一體持來,下問以知,當該禁漏官,刊名,該監事,分付。
傳于沈頤之曰,各邑,懸申聞鼓之奏,此則過矣,擧條置之。
以承傳色口傳下敎曰,今日當奉安,而漏水不爲待令,極爲駭然。俄者所對之禁漏官員,給馬下送,奉安時刻,何以知之?卽爲探來,今日內,回奏。
沈頤之,以兵曹言啓曰,今十一月二十六日,富平居,幼學韓柱岳稱名人,自興化門入來,鳴申聞鼓。依傳敎,下該曹推問,當該守門將金就南,依定式推考,何如?傳曰,允。
傳曰,判書,捧此人供辭入侍事,分付刑曹。傳于徐命善曰,雖今日鳴鼓必欲知之,捧供,卽爲入侍。
傳曰,必値夜深,持草供入侍,禁軍若來,先爲入侍。
徐命善啓曰,刑曹判書具善行,持韓柱岳草供,依下敎來待矣。傳曰,入侍,該房承旨,同爲入侍。
吏曹口傳政事,以李益烍爲康津縣監。
備忘記曰,今日軍號,可謂卽景,特賜鹿皮一領。
吏曹口傳政事,故承文正字韓游,復官爵事,承傳。
兵曹口傳政事,故武兼宣傳官韓洸,復官爵事,承傳。
徐命善以兵曹言啓曰,本曹佐郞李文源,身病猝重,勢難供職,呈狀乞遞,宿衛重地,不可久曠,今姑改差,何如?傳曰,允。
又以刑曹言啓曰,鳴鼓人韓柱岳,依傳敎,開坐後,宣諭聖敎,卽爲放送之意,敢啓。傳曰,知道。
李碩載,以禁衛營言啓曰,來十二月當,十一番後部前司屬慶尙道五哨軍兵逢點實數,六百五十二名,已爲點閱整齊。來十二月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來壬辰二月當,十一番後部左司屬慶尙右道五哨軍兵,來壬辰正月二十五日,京中逢點。依例準二朔立番之意,本道監·兵營處,預爲知委,何如?傳曰,允。
又以御營廳言啓曰,來十二月,壬辰年正月兩朔,應立後部右司屬黃海道五哨軍兵,六百七十名,已爲逢點整齊矣。十二月初一日,與中司軍兵替代後,舊軍放送之意,敢啓。傳曰,知道。
又以御營廳言啓曰,本廳來壬辰年二月三日兩朔,應立後部後司屬黃海道五哨軍兵,正月二十五日,京中逢點。二月初一日,與右司軍兵,當爲替代立番,趨期調送事,本道監·兵使處,依前知會之意,敢啓。傳曰,知道。
徐命善啓曰,禁衛營去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
藥房口傳啓曰,今日勞損聖躬,果何如也?坐待曙色,丙枕已不安矣,步詣殿門,玉趾又勞止矣。俯伏版位,漏籌屢移,正當劇沍,外氣易襲,則雖以追遠之孝思,反忘聖體之疲憊,而不知不覺之中,其爲受傷則多矣。此時湯劑尤不可少忽,而轎前强聒,未承兪音,日勢已晏,尙無下敎。臣等徊徨悶鬱之極,敢此瀆擾,伏乞卽許入侍,以副顒望之下情焉。
口傳下敎曰,若知今予心,孰能勸建功?
再啓曰,區區悶迫之忱,已悉於初啓,而今日勞動之餘,湯劑之不得進御,尤與他時有異,則職在保護,其欲以奉承爲義者,決非臣分之所敢出。日已退申,尙未承批旨,不勝下情之憂菀,來詣閤外,又敢呼龥。伏乞俯賜下諒,亟許診筵,千萬伏望,惶恐敢啓。
辛卯十一月二十六日卯時,上御崇政殿東月臺。入侍時,都承旨魚錫定,左承旨洪良漢,右承旨尹東昇,左副承旨李碩載,右副承旨徐命善,同副承旨沈頤之,記事官鄭澤孚·閔鼎烈·呂萬永·李普天,以次進伏訖。上具翼蟬冠·袞龍袍,以步輿,出資政門降輿,步詣崇政殿月臺,親傳香。詣殿庭版位,行祗迎之禮,步出崇政門乘輿,詣于東月臺板位,俯伏。上曰,外方時刻,何以知之?東昇曰,以香盤知之。尙喆曰,香盤定時,無異於漏水矣。東昇曰,慶基殿行祀時,每以香盤定時矣。上曰,今可以奉安乎?東昇曰,日出辰,而今方日出,可以奉安。上曰,禮判何時回來?東昇曰,奉安後,似當卽發,而今月內復命,未可知也。上曰,狀聞,可以卽來。東昇曰,狀聞明間當到矣。命東昇,讀奏完伯洪樂性,禮判鄭弘淳,肇慶廟畢役狀啓。上曰,俄者肇慶廟參奉誰也?東昇曰,李顯基而內乘弘逵之父也。上曰,全州幾日程?東昇曰,四百八十里。傳于東昇曰,頃者宣傳官,以某更某點,來到以奏,故下問,則漏水更點,皆待令云矣。今夜復問,雲觀旣擇日,則奉安前,漏器宜待令,而其所持來,已涉駭然。已下敎,而今日奉安,何以知時?問于前道臣,慶基殿六享祭,威鳳寺僧,香盤待令云。噫,孔聖,沽酒市脯,不食,禮記亦云,大夫祭器不假,祭器未成,不造燕器。莫重爲先祭禮,何若是苟且於陵祭?自古測候而行於廟殿體重,令度支漏器具尺三坐,小日影三件,造送于全州·永興·江華,肇慶廟·慶基殿·璿源殿·長寧殿祭享時,以此定時事,分付。尙喆曰,已過辰時,願勿俯伏于冷處。上曰,時·原任大臣入侍事,注書傳諭。賤臣承命引入。上曰,始祖司空公,仕於新羅某王時,始祖妣,爲某王之孫乎?禮房考諸璿源寶略以來。東昇來奏曰,考諸寶略,司空公仕宦之年,無記載處,金氏則太祖十世孫矣。致仁等曰,日已高矣。上曰,行祭則姑未矣。致仁等曰,今已過行矣,卯時出宮,巳時已報,其間三時矣。以聖孝言之,追遠之心,必無限,而久爲俯伏,下情則悶矣。上曰,武安中原家家藏玉,然否?尙喆曰,家家藏矣。上曰,肇慶廟位版今則已奉安,吾事畢矣,有誠則不食不寢,不知飢困矣。乘輿,時原任大臣問候。上曰一樣。藥房請進湯劑,上不許曰,予決不飮之矣。入于大內,諸臣口傳問安而退
辛卯十一月二十六日二更一點,上御集慶堂。該房承旨,秋判同爲入侍時,右副承旨徐命善,記事官閔鼎烈·呂萬永·李普天,刑曹判書具善行,以次進伏訖。命善讀奏湖南道臣狀聞。上命書傳敎曰,今聞湖南道臣狀聞,康津縣監所報中,只稱唐金橘等,不論名色,此橘,豈有十五閣之理哉?申申下敎之後,焉敢若此?且豈特貢果,前敎中旣諭,一則莫重,二則爲貢,則比前若是遲滯,而不問其滯與否,循例賛傳以報。莫重下敎若此,於民,何足道哉?康津縣監李得駿,當該帥臣,爲先決棍,卽其地充軍,其代,令該曹卽爲口傳擇差,待朝給馬赴任。大抵康津,水土之地,此等武弁,苟充以差,乃有此擧,今番文臣中擇差事,分付。噫,於侍從,百計謀免,百里治民,焉敢辭也?卽爲分付,其令卽爲備擬,其令倍道赴任。刑判,持富平韓柱岳草供入侍,命命善讀奏。上問善行曰,此是伸冤事乎?善行曰,曾已考案,有子孫勿禁錮之敎,此不過復官事矣。上曰,年前相臣·重臣,果已陳達矣,卿或聞知乎?善行曰,與臣父相親矣。上曰,何以相親?善行曰,彼是名家,居又相近故,往來親熟矣。上曰,洵爲人何如?善行曰,爲人介潔,亦有家行,而賊河則妖惡,勢不相合,臣父生時,恒言此人之罹此獄,誠是意外云云矣。上曰,洵容貌,何如?卿則似不知之。善行曰,其時臣年二十故,熟知之,容貌白晳而好矣。上曰,韓游則文科,爲人可愛,予尙記憶矣。今番擊鼓人韓柱岳,容貌,何如?善行曰,臣於火下,雖未詳見,然而蓋好顔貌矣。上曰,其年幾何?善行曰,年六十三,而鬚髮雖白,筋力似好矣。上曰,其爲人,何如?善行曰,少有文名,近者聞之,人多稱善矣。上曰,蓋以本事言之,則居一洞,不知面而同情云者,必不成說矣。且李檉,以堂上武弁,與洸同坐,而旣已伸理,更無可論矣。命書傳敎曰,噫,旣設申聞鼓,意蓋深也,而下敎多,尙今寥寥,今日旣諭大臣,無乃㤼於新法而然矣。嗚呼,今日予心,豈在於他,而聞騎曹,鳴申聞鼓草記,一則若有至冤,今日伸雪,卽其時也。不然,此等世道,今日登聞,其涉異常,特命持率供入侍,讀其文,初心已解。噫,韓洸兄弟之曖昧,相臣·重臣旣奏,亦命其子孫,勿爲禁錮,則所餘者,不過此一節,且李檉,旣已伸理復官。嗚呼,今日邦慶,千有餘年初有,於今日,鳴申聞鼓,而其若更待,此豈霈澤同流之意?事非偶然,一體特爲伸雪復官,雖此等之類,咸知今日邦慶焉。嗚呼,近五十年後,於今日而快雪,非予恩也,所重在焉也。以此開坐分付,卽爲特放,令該曹復官單子,亦卽書入。上謂徐命善曰,韓世弘,與承旨父,爲幾寸?命善曰,異姓七寸親矣。上曰,韓洸伸雪後,懸申聞鼓,無不知之矣。善行曰,外方亦令設申聞鼓,以通下情,何如?上曰,所奏誠是,以此分付,命持入學製榜。上曰,注書誰也?命善曰,閔鼎烈也。賤臣捧入,命命善讀奏。上曰,承史中,有知名者,這這以告,至李憲沂名。上曰,誰也?賤臣曰,此李善祥之孫,而小臣之妹夫也。上曰,此咸恩之外孫乎?賤臣對曰,其父英哲,爲咸恩外孫也。上曰,與守禦使妹夫,爲幾寸?賤臣對曰,爲四寸矣。上曰,年少乎?賤臣對曰,年少也。至李晦保名,上曰,誰也?賤臣對曰,故正言李聖海之子也。上曰,曾有李聖海者矣。至黃仁炫,上曰,誰也?賤臣對曰,故判書黃一夏之曾孫也。李普天曰,兵使黃實之姪也。上曰,陞學勇赴者多云,然乎?命善曰,勇赴者多也。上曰,付之於式年耶?命善曰,然矣。上曰,式年尙遠矣,陞學落幅,還爲推去乎?命善曰,然矣。上曰,內局尙在於閤外乎?命善曰然矣。內局入侍事。榻前下敎藥房持湯劑入侍,賤臣退出,三更一點也。
辛卯十一月二十六日三更二點,上御集慶堂。藥房入診入侍時,都提調金尙喆,提調洪麟漢,副提調魚錫定,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉以次進伏訖。上曰,時·原任退去乎?尙喆曰,退去矣。朝者俯伏踰時,聖候,何如?上曰,今年事,於予過分矣,十三省申禁,亦快事矣。尙喆曰,水刺之節,何如?上曰,苟且矣。老來則以飮食爲重,而如是苟且,悶矣。上曰,下敎當信,今日準十日,待朝,依例復膳事,分付。出傳敎尙喆曰,今番事,千有餘年,快伸聖孝,此是莫大之慶,旣下復膳之敎,復樂亦次第事也。上曰,勿復此言也。卿等尙今守閤,夜已將半故,不得已有入侍之命矣。尙喆進湯劑,上進御。尙喆請診候,上曰,其止之。尙喆曰,今已半夜矣,第二貼,何以爲之乎?上曰,明日進之,可也。上曰,凡事,豈有一事兩件?況嫡長二字,卽其子之謂也。旣已屬於內府,於其父,雖有勳名,屬於他姓,則何可謂嫡長?且有異者,於本姓,有嫡長忠義,於京亦有承襲付職,此一勳臣兩嫡長,其鬱陵君·長川君是也。心常爲駭者,旣屬內府,承襲其子可也。以兄弟之子,爲嫡長,其涉異也。遂事雖勿說,其宜端本,此後以內豎,屬於內府者,其子付職,以兄弟子嫡長者,皆不論,以示端本之意事,分付忠勳府及內侍府。出傳敎命退去,諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
沈頤之啓曰,憲府連日監察茶時,事甚未安,除在外未肅拜,不爲行公人員,竝卽牌招,何如?傳曰,允。
傳于沈頤之曰,禮房承旨入侍。
傳于李碩載曰,左副承旨入侍。
傳曰,承旨入侍。
傳于徐命善曰,當作路敦義門,禁軍馳馬,欲試之,一竝待令。
備忘記曰,禁軍設置,若何而昇平日久,百隷怠慢,其將只爲內將,其軍苟充伍,可勝寒心。噫,今予,夙宵用心廈氈,以待其持來也。仍詣德游,憶六日宿而回來,特召其承命者,用謀本州,追到來者,浮張稱頉,將若勒軍,何若此?其中代將,勝於本將,此等士夫,亦何用乎?昔年初日差備現身,其後年,爲月臺點考,果有實效,然漏水走馬,猶有可觀,其雖參酌,另加申飭,令惰軍爲精軍。
吏曹口傳政事,以任希敎爲兵曹參議,李堯八爲造紙別提。
兵曹口傳政事,以李亨男爲同知,呂善應爲同知,李殷春爲禁軍別將,李邦鵬爲羽林衛將,洪允中·鄭纘曾爲兼司僕將,柳爲內禁衛將,馬興麟爲馬島萬戶。
沈頤之,以義禁府言啓曰,唐津縣監李得駿,當該帥臣決棍,卽其地充軍事,命下矣。李得駿以傳敎內辭意,具罪目依例發遣府書吏,令帥臣決棍後,卽其地,仍爲押去充軍之意,敢啓。傳曰,知道。
李碩載,以慶尙監司狀啓,十一月分薦新進上靑魚,節序漸晩,不得鱗次封進,惶恐待罪事。傳曰,勿待罪事,回諭。
辛卯十一月二十七日,罷漏後,上御集慶堂。坐直承旨入侍時,同副承旨沈頤之,記事官閔鼎烈·呂萬永·李普天,以次進伏訖。命頤之,讀奏肇慶廟神位版,今十一月二十六日曉頭,移安先告由祭狀啓。藥房提調,除啓辭,口傳問安,持湯劑入侍事,下敎。上曰,狀啓持來者,若全州人,率入,如次次傳來,不爲率入。賤臣出而問之。藥院提調未及來待,狀啓由列邑,次次傳到,以此復命。傳曰,趙榮進侍從臣父陞資,歲初啓下,其令歲初,拜靈壽閣。傳曰,奉安狀聞持來京畿監營敎鍊官馬興麟,善地邊將,卽爲待窠,懸註調用。傳曰,歲饌單子,依今年例,預爲啓下,歲初卽爲頒給。傳曰,今問呂善應,尙未實職云,爲親推榮,人子至榮,況旣陞資,豈止於同義禁乎?今將歲暮,同中樞作窠,口傳下批,以示予意。傳曰,今聞左右承旨,皆不仕進云,其涉過矣。況都承旨,今兼內局乎?一體牌招察任,仕進承旨入侍事。榻前下敎傳曰,不過飭勵,前承旨李壽鳳·徐有隣,竝敍用。傳曰,旣有前例,時都承旨許遞,其代李興宗除授,牌招察任,房順房。三院副提調例兼。傳曰,撤漏纔數刻,聞全州狀聞來到,卽召承傳,命讀。且聞甘橘薦新,心少弛,慕萬倍,今日順成,皆由於道臣·禮堂殫誠。禮判鄭弘淳,前道臣尹東昇,竝加資,本州判官沈公猷,準職,已資窮,熟馬一匹賜給。於本廟,待奉安狀聞來到,當下敎,而殿獻官洪樂性,到任雖屬耳,而殿獻官,且當奉安日,熟馬一匹面給。大祝金履素半熟馬一匹,祝史本殿參奉鄭智模兒馬一匹賜給,而本殿參奉李堯八,曾因小科初試,有此命,而今年八十二,爲齋郞可奇。噫,七十古來稀,況八十乎?卽爲陞六。噫,此人,亦豈可等待?依近例陞付,懸註調用,皆今日內,口傳下批備擬。贊者益山郡守李益培,謁者臨陂縣令李渭,各弦弓一張賜給。嗚呼,今番順成,雖由於道臣·禮堂竭誠董役,工匠效誠可嘉,令本道米布加數題給。監董營吏,亦爲米布賞給,而若有領役將校,其中首功者狀聞,餘皆令本道弓箭箭竹賞給。上曰,李堯八年今八十二,可謂奇矣。其强健無他,草食之效也。兵曹參判·參議許遞事,下敎。傳曰,前都承旨魚錫定,兵曹參判除授,參議代,令該曹口傳備擬。藥房持湯劑入侍,賤臣退出。
辛卯十一月二十七日卯時,上御集慶堂。藥房入診入侍時,都提調金尙喆,提調洪麟漢,同副承旨沈頤之,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉,以次進伏訖。尙喆曰,夜間聖體,何如?上曰,一樣矣。寢睡,何如?上曰,撤漏後則不睡矣。尙喆曰,償典中,全州判官見漏,不無向隅之歎矣。上曰,然矣。命頤之,添書判官償典傳敎。尙喆進湯劑,上進御。上曰,奉安狀聞,今月內,必來矣。尙喆曰,應然矣。仍請診候。上曰,其止之。上曰,康津似無屯矣,觀其望,則非例事侍從矣。官況,何如?尙喆曰,比前則不好,而大體則無屯矣。上曰,注書出去,仕進承旨入侍。賤臣承命出來,與左副承旨李碩載,偕入進伏。上曰,承旨皆仕進乎?碩載曰,今日仕進,只臣一人矣。上曰,撕捱乎?碩載曰,一番,欲撕捱矣。上曰,禮曹參議誰耶?頤之曰,朴弼淳也。命退出,諸臣以次退出。
辛卯十一月二十七日午時,上御德游堂。承旨入侍時,右承旨李碩載,記事官閔鼎烈·呂萬永·李普天,以次進伏訖。命讀完伯肇慶廟神位版今月二十六日奉安狀聞。上曰,注書出去,率狀啓持來人以來。賤臣率入。上曰,汝於何處而受來?對曰,到沙斤而受來。上曰,汝居在何地?對曰,衿川矣。命碩載書傳敎曰,狀聞受來京畿監營將校,兒馬一匹賜給。命碩載書傳敎曰,朝雖聞全州狀聞,奉安狀聞企待,而昨日之御製中,德游堂待禁軍云故,來于此,而待奉安狀聞。且臥當殿,南望微忱萬倍,于今,南州事畢,獻官禮判鄭弘淳,旣陞資,熟馬一匹賜給。大祝金履素,兼宮衛令,比諸資政殿,可謂兼兩事,特爲加資。祝史泰仁縣監趙載天,齋郞本殿參奉金基長,竝陞敍,金基長以本殿直長陞敍。贊者金溝縣令洪獻猷,謁者益山郡守李益培,各半熟馬一匹賜給。曉頭告由祭獻官潭陽府使李廷恢準職除授,大祝萬頃縣監崔光璧府使除授。祝史鄭華淳·金基長,各半熟馬一匹賜給。贊謁者竝勿論,祭物熟設人,令本道米布施賞,今者賞典,獻官外,雖兼數事,從重一事。命退,遂趨出。
辛卯十一月二十七日未時,上御德游堂。承旨入侍時,左副承旨徐命善,記事官閔鼎烈·呂萬永·李普天,以次進伏訖。上命禁軍進前曰,汝何回來之晩也?對曰,以病故也。上曰,極爲無狀,命前排,待令于差備門外事,宣傳官·禁軍將,來待事,下敎。傳曰,噫,禁軍設置,何等重也,而今日君心,亦若何而特召命下,到中道而替傳。噫,內班院員,卽中官,非婢夫則僕也。其不苟充預備,朝鮮朝鮮,龍虎營龍虎營諸臣,每以都試之闕慨歎,而予亦目覩,而昇平日久,尋常愛恤故,其猶假借,今年擧措。萬萬可駭,暮年不可不査正,今日當殿座慕華館,大中軍領,龍虎將各番將,勿論實差預備,皆待令。時刻,待下敎,只入正時,侍衛,只入直侍衛·只備堂·隨駕承旨,隨駕人,皆着冠帶,駕轎待令。副駕轎·留營·留陣,竝安徐,世孫祗迎,亦安徐。傳曰,挾輦軍內入直六十名,先後廂,禁衛兩營一百名,訓將都領。傳曰,若有一人不待者,則當該將,軍律施行。上召禁軍將,謂曰,予慕華館,當七番大坐起,以此知而出去。傳曰,婢夫僕屬下詢,而當該中官,以體係禁軍,敢欺君,一體記過。都承旨尹東昇,左承旨洪良漢,更爲牌招,隨駕事,下敎。命退,遂趨出。
辛卯十一月二十七日申時,上動駕于慕華館。入侍時,右承旨李碩載,左副承旨徐命善,右副承旨沈頤之,同副承旨李興宗,記事官鄭澤孚·閔鼎烈·呂萬永·李普天,以次進伏訖。上具翼蟬冠·袞龍袍,以步輿,出通陽門,至延和門內降輿,入于憶昔窩,出乘輿,出延和門外乘駕轎。藥房請進湯劑。上曰,待令于慕華館。上詣慕華館,御于大廳之上,命大中軍參謁。春坊官員來告,王世孫問安。上曰,誰也?碩載曰,金熤也。兵判尹東暹,以軍禮見,金鼓放信砲。上曰,號令當嚴肅而甚緩忽,申飭也。上入于小次後,出御座。上曰,禁軍別將對聲低微,拿入。下敎曰,百隷怠慢,侍從慢蹇,汝等,當裹尸於馬革者矣。若申飭禁軍,豈有今日擧措?依法。上曰,汝敢以大將戚屬藉勢乎?決杖五度,禁軍別將李柱國汰去事,下敎。禁軍將李壽弘·金相勣,汰去事,下敎。在外禁軍將改差與汰去代,一體口傳差出事,下敎。上謂李壽弘等曰,汝等,以朝鮮臣子,亦知君父之心,而全州猶遲緩往來,如當不虞之時,辛此禁軍將,何以越狐峴?各決杖十度,命禁軍走馬,時·原任大臣入侍問候。傳曰,今日來此,其豈偶然?回駕時,捧上言,藥房進湯劑。致仁等曰,今日動駕,由於禁軍之事矣。上曰,然也。乘駕轎還宮,入于通陽門內,諸臣口傳問安而退,日已曛矣。
辛卯十一月二十七日酉時,上御集慶堂。都承旨入侍時,都承旨尹東昇,記事官閔鼎烈·呂萬永·李普天,以次進伏訖。澤孚出來,賤臣代入,東昇讀奏上言,命下該曹。又奏尹在德,受學於安始禧,門徒等,爲進士四人,及第五人,請始禧加資上言。命下該曹,命退,遂趨出。
上在慶熙宮。停常參·經筵。
藥房提調臣洪麟漢,右承旨臣李碩載啓曰,昨日郊館臨試,向夕還宮,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。睡雖勝,氣一樣,待敎入侍。
翌日,大殿·中宮殿·惠嬪宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
承傳色口傳下敎曰,右相內局提調許副,領相爲內局提調。
徐命善,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李碩載曰,太學陞補三抄,三下以上,及學制被抄,三下以上儒臣,使之來待。
徐命善,以兵曹言啓曰,今十一月二十八日,通津居趙岱稱名人,自開陽門入來,鳴申聞鼓。依定式,下該曹推問,當該守門將金錫彬,推考,何如?傳曰,允。
沈頤之,以趙岱申聞鼓草記傳曰,秋判,捧草供入侍。
傳于李碩載曰,內局入侍。
沈頤之,以執義宋鍈牌不進罷職傳旨。傳曰,只推。
吏曹口傳政事,以金魯淳爲司僕正。
傳曰,注書一員待令。
沈頤之,以刑曹言啓曰,趙岱供辭勿施,當日嚴訊,三水府,永爲充軍事,命下矣。罪人趙岱,依傳敎,嚴刑一次,咸鏡道三水府,永爲充軍,卽爲發配之意,敢啓。傳曰,知道。
徐命善,以司僕寺言啓曰,今日動駕時,本寺正,例爲進輿差備,而正李宅鎭,奉命出疆矣。今姑改差,其代,卽令該曹口傳差出,以爲進參之地,何如?傳曰,允。
又以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
右議政臣金尙喆疏曰,伏以昨日臨蹕郊館,向夕回鑾萬安,區區下情,曷勝欣忭?仍念臣等,所以相勉自效者,唯內局,臣於半載離違之餘,朝夕左右於嘗藥之際,庶少伸寸忱之萬一。何敢懷便身之心,而若其力之所不逮,亦安敢自阻也?臣之自來痰痞之症,每遇寒節,如期必發。膈滯而飮食不化,氣逆而聰聽不利,輒經一番辛苦,如不得閒調息,實有轉輾彌留之慮。見方委呻床玆,無以自力,本院問安,竟闕常禮,伏地惶恐,合被大何。伏乞亟降威譴,少安臣分焉。取進止。答曰,省箚具悉卿懇。行役屬耳,夙宵內局,心常悶,業已諒矣。卿何引咎?旣命都提調,體予此意,安心勿辭,其須善攝焉。仍傳曰,遣史官傳諭。
都承旨尹東昇疏曰,伏以臣之情勢,夫豈有可論於官職去就?陳籲而未蒙矜諒,違召而亦靳譴勘,嚴命所迫,冒沒承膺,委蛇盤礡,廉義掃地,循省愧恧,若此無所容。不意增秩之命,忽下此際,序陞之銜,亦係特恩,臣誠一倍驚惶,左右視而莫省者,所以也。噫,南州之役,實出追遠之聖孝,而臣之無似,謬任匠事,顧不能對揚明命,以底于臺言一出,罪狀狼藉,僨事中退,慙悚冞切。今乃群誠齊殫,大役克定,寢廟孔安,恩賚方行,而匪分之寵,首及於負罪俟勘之身。不勝區區,情地轉益罔措,其爲國家刑政之累,當如何也?抑臣於此,又有私義之萬萬懍蹙者,臣家本寒,四無攀倚,而徒荷聖上拂拭之私,同堂三人,騈被殊眷。數月之中,遷擢相續,恩渥獨偏,門戶驟感,僥濫之榮,未必爲幸,滿盈之災,轉益可懼。此臣所以怵焉却顧,不徒爲匪才負乘之憂而已。斷斷此心,實非毫髮假飾,終始曲遂之德,顧安得無望外體下之天乎?昨犯荐逋,誅罰不降,悶隘之極,玆不得不控暴血懇,仰干崇嚴。伏乞聖明,察臣有罪罔功之實,諒臣必遞難冒之義。亟命刊改見銜,收還新資,使恩賞重而微諒,不勝萬幸。答曰,省疏具悉。今者陳懇,予則曰誠矣。事已適會,寔由邦慶,予何不授,卿何不受?內局體重,卿勿過辭,從速察職。傳曰,都承旨批下,牌招察任。
大司諫李世澤疏曰,伏以臣,滓穢踪跡,夫豈有承膺見職之理,而積違禁闥,常懷五雲之戀。再入脩門,罙切一覲之願,不得不姑舍廉義,冒沒出肅,昨登前席,仰瞻天顔,益有感於朱子延和奏對中語也。終日晉接,恐勞酬酢於靜攝之中,更不敢以區區私義,措辭煩瀆。含默退出,歸伏旅次,通宵無寐,餘懷耿耿,殆不可以按住矣。第惟臣由來情勢,非比尋常,終有所不得放倒者,始雖爲覲耿光,不遑他顧,而今旣少伸微忱,勢難仍冒。伏況臺臣進退語默,係關甚重,不獨於一身之私而已也。顧臣之一番行止,已極違例,而登筵奏啓,又多做錯,大壞臺體,貽羞搢紳。本以危臲之蹤,重有顚錯之失,觀聽環立,嘲譏交至。臣雖有十重面皮,其何可一刻抗冒,有若無故之人哉?玆敢自瀝肝血,略入文字,仰籲於聽卑之下。伏乞特垂矜諒臣終始難强之勢,亟命罷斥臣所帶職名,以重官方,以勸臺風,千萬幸甚。臣今旣不敢復爲獻身之計,請得以一言替獻而退。臣竊惟我聖上,寶算彌高,憂勤益切,日親萬機,不遑宴息,此固隆古帝王之盛節也。凡在邦域之內含生負氣之倫,莫不仰德聽風,涵囿於鳶飛魚躍之天。臣雖至愚,不欲掇拾事爲之末,以瀆尊嚴之聽,獨以古人憂明慮治之義,輒忘猥越之誅,敢貢數條之目。其一曰,振紀綱以恢公道者,二曰,容諫諍以廣言路,其三曰,正朝廷以息浮囂,其四曰,察民情以行實惠,其五曰,勵廉恥以抑躁競。凡此五者,皆爲今日之所當益加勉勵,不容少忽者也。臣情急自劾,未暇敷演,只擧其目,不復事爲之說。伏願聖明,俯賜鑑諒而觸類焉。答曰,省疏具悉。噫,邦慶荐疊,豈由於予?然於予,尙戒太康,附陳者,幾年阻陛,可見愛君,予庸尙矣。靜之一字,亦於予,夙夜願,何待爾章?噫,暮年復政,何敢自便?雖無垂拱之效,百度擧,群工奔,庶可少息,而浮囂轉甚,躁競日倍,百怪層生,萬機徒煩,雖欲息也,何可息也?若不飭也,其能國爲國,君爲君,其懇雖尙,欲爲何爲?至於嚮晦宴息四字,心竊自嗟,當夜不睡,豈特冬也,夏也亦然。開眼宴息,亦何效哉?往事勿說,復甄意在,爾其勿辭,從速察職。
辛卯十一月二十八日未時,上御集慶堂。藥房入診入侍時,提調洪麟漢,左承旨李碩載,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,以次進伏訖。麟漢曰,夜間聖體,何如?上曰,一樣矣。寢睡·水刺之節,亦何如?上曰,亦一樣矣。仍進湯劑,上進御。麟漢請診候,上許之。泰輿等,以次診脈候,退伏奏曰,脈候左右三部度數調均,而滑體亦一樣矣。命碩載,書尹東昇疏批訖。上曰,注書出去,催促升補學製被抄儒生入侍。賤臣承命還奏曰,儒生姑未待令故,今方催促矣。上曰,中宮殿湯劑,今已盡矣,更進太和湯,何如?諸醫各陳意見也。泰輿等以次奏曰,卽今則停止,好矣。上曰,中宮殿進御太和湯,旣問入侍,今姑停止。出榻敎麟漢曰,臣奉此傳敎先退,都承旨承牌後偕入,進湯劑乎?上曰,唯。麟漢先退,命書右相箚批。上曰,諺云,美歌長聞苦矣,美饌長食苦矣。今予建功,其幾百貼,蔘補亦幾百斤,自內湯劑,下詢雖止,今予建功,予何望其停?脈勝之時,一貼何難,而於內,其雖闊狹,於予莫敢減一貼,此果誠乎否乎?一貼,待都提調,今雖不辭再煎,入侍時,必也二貼乎一貼乎?廣問諸扁鵲,其欲廣問,今日在內局諸扁鵲,皆令一體聞入。出傳敎命碩載,讀奏李世澤上疏,命書疏批。上曰,詣臺臺臣入侍。出榻敎賤臣承命出來,與持平李得華偕入進伏。得華曰,請還寢東呂·址淳等還配之命,更令王府嚴鞫得情。上曰,勿煩。措辭見上請還寢定配罪人金柱泰,減等之命。上曰,其勿復煩。措辭見上請黑山島爲奴罪人五得,依律處斷。上曰,勿煩。措辭見上請巨濟府充軍罪人吳益祥,依律處斷。上曰,旣諭勿煩。措辭見上一行刀割得華曰,東夏之凶逆情節,與東鼎無異,而不幸徑斃,未得快伸王章,則於渠幸矣,而其子趙岱,肆然擊鼓,方有捧供入侍之敎。申聞鼓特設之命,雖出我聖上廣聰明·疏冤鬱之意,而此等負犯至重者,乃敢生心,有此鳴鼓之擧。此若不嚴懲,亂流無嚴之輩,必得接跡而起,請供辭則直爲勿施,趙岱則刑配邊遠。上曰,莫知某人,而只云趙岱,故有此下敎。今聞萬萬無嚴,一日韓洸後,必有此濫,予已料矣。若不嚴懲,豈云濫也,國法將此掃矣。所請得臺體,其供卽爲勿施,當日嚴訊,三水府永爲充軍。出擧條得華曰,新除授掌令成胤儉,時在忠淸道大興地,司諫院司諫金樂洙,時在江原道春川地,請竝斯速乘馹上來事,下諭。上曰,依啓。出擧條得華先退。上曰,臺啓雖下敎,其在國體,不可遲滯者,趙岱供辭,卽爲勿施,當日嚴訊,三水府永爲充軍事,爲先分付。出傳敎上曰,注書出去,率入陞學被抄儒生之來。賤臣承命出來,與升補被抄,賦三中,儒生金啓濂等偕入進伏。宇鎭進前讀奏所作賦全篇,啓濂又讀奏所作賦訖。上親書暮年見爾憶昔愴心八字。其下諸儒,各讀奏詩賦訖,以次先退出。上曰,藥房三提調持湯劑,更爲入侍。出榻敎都提調金致仁,提調洪麟漢,副提調尹東昇持湯劑,以次進伏。致仁曰,昨日勞動之餘,聖候,何如?上曰,一樣矣。仍進湯劑,上進御。碩載先退。上曰,今番此擧,一則雖莫能見,欲聞故人子與孫,一則意亦在焉,而況旣召之後,必也點檢,而最緊入題,其誦異常。其在正士趨之道,宜擧充耳,學製被抄趙鎭奎,其令特拔。出傳敎上曰,昨日捧上言,意蓋深矣。不過數張,勿抄違猥,直下該司,三日內回啓。其中一張違格故,命拔,異於他日,拔字交周,一體下該司。出傳敎上曰,趙鎭奎特拔事下敎而不踰時,而有乃覺者,曾聞此等之人,不時召問,有忘題者多云,幾十人入侍。噫,暮年宜塞充耳,亦豈齷齪之事乎?欲直命勿施,而此亦爲多士勉飭之意,特拔下敎,卽爲勿施。出傳敎命退去,諸臣以次退出。
上在慶熙宮。停常參·經筵。
藥房都提調臣金致仁,提調臣洪麟漢,副提調臣尹東昇啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。二貼,欲爲一貼苟且,問于諸扁鵲,十八一胃苟且,諸扁鵲猶執苟且,苟且仰請,故苟且强飮,苟且莫知,以苦口建功,愛君可乎?減數貼,勝於食道,愛君可乎?若曰一貼,終不能減,脈度差勝,此時宜減一貼,以助加一匙宜可云,則此扁鵲中賢者,而今日扁鵲,强勸爲言,若中一哂,其愈慨然者陋矣。恒日一緋衣,報漏太遲,曉夜愈長,度一夜,若一年,建功心眩,夜長氣眩,心氣俱眩,氣何諭乎?下敎時,一侍焉。
中宮殿·惠嬪宮,藥房口傳問安。答曰,知道。
備忘記曰,噫,今月將暮,開春在近,追憶昔年,微忱,若何?於脈日勝,於氣日下,雖有少勝時,若長霖見微陽,久旱見細雨。噫,此時軒懸何諭,鼓吹何言?旣復膳,必有請,予自先諭,其雖奉安,予心萬倍,豈云此也?三月下敎,高高已徹,豈云此也?今年歲初,遍拜伸忱,而歲初昌德展禮,其猶用心,闕禮若此,豈云此也?一猶宜乎,況三乎?其令諸臣,咸知予意焉。
備忘記曰,今年貢果太脫,牧使其欲下問下敎,而柑橘二十五日旣到全州。狀聞來到後,其君已知,莫重薦新,何敢若此,而刷馬若是稽滯,稽忽守令當問,令營門決杖,而卽爲申飭畿·湖兩道。
傳于李碩載曰,內局入侍,兼行次對。
徐命善啓曰,今日次對,兩司長官,當爲進參,大司憲南泰著,大司諫李世澤,竝卽牌招,以爲入侍之地,何如?傳曰,允。
傳于李碩載曰,明日當爲香祗迎,依前擧行。
又傳于曰,大臣·備局堂上,依下敎來待矣。傳曰,倂入侍。
徐命善啓曰,訓鍊大將李章吾,時無職名,令該曹口傳付軍職,何如?傳曰,允。
兵曹口傳政事,副司直李章吾。
傳于李興宗曰,宣傳官,令騎曹記過。
李碩載,以吏曹言啓曰,依傳敎,龍虎營金鼓手等處,木綿施賞之意,敢啓。傳曰,知道。
又以兵曹言啓曰,昌慶宮衛將柳宗厚,除授在外,過限未上來,依法典改差,何如?傳曰,允。
又以訓鍊都監言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
統制使狀啓,生靑魚,尙未捉得,封進惶恐待罪事。傳曰,勿待罪事,回諭。
以承傳色口傳下敎曰,貢果方到沙川云,趁門開,可以入來,禮堂待于奉常寺,卽爲薦新單子入之。
辛卯十一月二十九日午時,上御集慶堂。藥房入診入侍時,都提調金致仁,提調洪麟漢,副提調尹東昇,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,夜間聖體,何如?上曰,一樣矣。寢睡·水刺之節,亦何如?上曰,一樣矣。仍進湯劑,上進御。致仁請診候,上曰,其止之。上曰,藥房先退,再煎以來。麟漢·東昇·澤孚以次退出。上曰,藥房提調持湯劑,更爲入侍。麟漢持湯劑入侍,致仁再進湯劑,上進御。致仁曰,明日湯劑,依例乎?上曰,依。上曰,藥房先退,諸臣以次退出。
辛卯十一月二十九日午時,上御集慶堂。大臣·備局堂上引見入侍時,領議政金致仁,左議政韓翼謩,行戶曹判書趙雲逵,行刑曹判書具善行,行副司直韓光會,大提學徐命膺,行副司直具善復,判尹李景祜,左尹張志恒,大司諫李世澤,持平李得華,校理趙英鎭,左副承旨徐命善,記事官閔鼎烈·呂萬永·李普天,事變假注書金璟,以次進伏訖。藥房先退,左副入侍。上曰,予過數年,則將八十矣。致仁等曰,此堯·舜·禹·湯之所踐歷也。致仁等曰,願收前是下敎。上曰,聞鼓吹聲,是予大康矣。致仁曰,藏樂減膳,是不當之下敎。上曰,如是然後,可消災殃。致仁曰,三陽回泰,萬物咸亨之時,何可以藏樂?上曰,若至癸巳,卿等將困予矣。卿等之志,在於冬至賀·正朝賀,卿等之心,可謂苟且矣。致仁等曰,願光明正大而受賀,使臣等,勿爲苟且。上曰,比如爲僧而食肉者也。世孫,知予心故,不能請矣。卿等雖曰爲慶,予則甚苦矣。致仁曰,此左相所奏堯·舜·禹·湯之所歷者也。上曰,堯·舜·禹·湯,當無聲無臭好時節矣。上曰,范蠡之載西施而逃者,甚怪事矣。致仁曰,此未可知之事也。致仁曰,不可以過歲藏樂。上曰,其止之。上曰,禁軍設置,何等重也,而不能趁期往來,誠可寒心。昔於差備門外,禁軍參謁,而或慮中官之用權,命除之,眞聖德事也。今則使承旨,或點考於月臺,此不過文具,昇平日久,故軍容如是矣。致仁曰,果然矣。具善復曰,別將親爲坐起,四等點閱,而習陣則足可成樣。致仁曰,每月令,龍虎將私操則好矣。張志恒曰,使別將操習,則有效也。致仁曰,禁軍馬,皆爲駄糞,故疲羸,不可用矣。翼謩曰,都試然後,有效矣。致仁曰,禁軍之在於五十六十里外者,使之申飭,可也。傳曰,以今番事觀之,禁軍駭然,至於此,予莫之知也。不覺寒心,故臨慕華館申飭。噫,昔年七百禁軍設置,若何而今不若六哨馬軍,可勝寒心?欲爲下敎,相臣旣奏,下詢將臣,旣有己卯下敎,今何新法,尙不擧行,全由乎下,依此,令加申飭。傳曰,本事,業已洞燭,將臣體重,況元戎乎?訓鍊大將李章吾,特爲敍用,復授前任,牌招,傳授命召。傳曰,前嶺伯李命植,前審理使林鼎遠,竝敍用,殿最令舊伯擧行。傳曰,氣雖益衰,綱紀不可不飭,備堂來,李徽之,無焉故,欲飭入侍,後乃覺,兵判亦然。今當暮年,豈可文具?且聞亦有尹得養云,一體從重推考,卽爲牌招入侍。傳曰,其時請對承旨,皆敍用,而玉堂遺漏云,一體敍用。傳曰,特敎之下,金吾放未放,若無持奏者,宜送秋曹,而於此於彼尙今寥寥,當該判義禁,從重推考。傳曰,秋判旣稟,聞相臣所奏,事件亦與風聞有異,然則曰渠若持身端正,豈至於此乎?然今聞捨近取遠,門長不審,飭已行,趙學善分揀特放,朴雲采·劉德權·金根成飭亦行,分揀特放。傳曰,李遠,宗簿,付籤特拔。傳曰,都提調旣奏,內局提調許遞,其代,判書趙曮除授。藥房提調持湯劑,更爲入侍。慶尙監司李潭,數日內,辭朝事,下敎。大司諫李世澤所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。請崔百男邊遠定配。措辭見上上曰,勿煩。一行刀割請黑山島爲奴罪人五得,依律處斷。措辭見上上曰,勿煩。又所懷,臣新從下土,其於朝廷事,實所昧昧,不敢强所不知,論人言事,而獨於鄕間事,切有目擊而憂慨者,敢以所懷仰達矣。京外還上逋欠實爲莫大之弊,若在稍稔之歲則固不可不退徵準捧,而今年夏秋旱災,嶺南特甚。通計一道,雖有稍實之次尤甚之異,而大體失稔,民不聊生。名爲稍實之邑,亦有尤甚面里,蔀屋之下,景色愁痛。當年新還,尙患難捧,年久逋欠,一時竝督,閭里騷然,其間亦或有斥賣田宅,流離之四方者。雖由此準捧舊逋,得財失民,已非王政之所可忍爲,況逋還,終不可捧,而徒失其民乎?臣謂嶺南舊還,今年則姑爲停捧,以紓災歲窮民一分之力,實合惠鮮懷保之道矣。上曰,今番所捧,比昨年太少,湖南舊還蕩滌,亦有意在。嗚呼,千有餘年後,六日晨省,問其本,完廢一也,豈可一滌而一否乎?今者此敎,非特爲歉歲,所重深焉,嶺南舊還,特爲停捧,以示予意。嗚呼,此非予暮年施惠,其令南民,尙知此意焉。又所懷,安不忘危,治不忘亂,平時軍政修擧,乃有國之所不可忽者。近來軍政,疎虞莫甚,雖以烽臺一事言之,可謂有名無實。臣於今行,沿路烽臺烽軍之依數立番者無幾,使客歷過時,亦無應炮之事,平時如此解弛,脫遇緩急,何以報警乎?臣謂各道烽臺,別加嚴飭,使監司·兵使,不時發送,俾得摘奸烽臺,俾無闕番疎忽之弊。上曰,所奏誠是。嚴飭南北道。持平李得華所啓,請還寢東呂·址淳等還配之命,更令王府嚴鞫得情。措辭見上上曰,勿煩。請還寢定配罪人金柱泰減等之命。措辭見上上曰,其勿復煩。請黑山島爲奴罪人五得,依傳處斷。措辭見上上曰,勿煩。請巨濟府充軍罪人吳益詳,依律處斷。措辭見上上曰,旣諭勿煩。一行刀割又所啓,遇災陳戒,自是臺閣之古例,向日雷異之後,職在都憲,終無一言進規。其時持憲,以晩後陳疏,旣被特罷之典,則況初不陳勉者乎?請大司憲南泰著罷職。上曰,依啓。副司直徐命膺所啓,今臣修輯之書,自多有更互參證者,若非郊外閑曠處,則實難專精完釋,而頻頻請由,亦涉屑越。自今以後,蒙許隨便往來,則庶可有汗靑之期矣,惶恐敢達。上曰,依爲之。戶曹判書趙雲逵所啓,江原監司金鍾正狀啓,以平康等九邑,自七月至十月,四朔之內,人物囕死渰死燒死,人家燒火。大中小殘戶區別,恤典,令該曹稟處事,啓下本曹,而事係恩典,臣曹不敢直爲仰請矣,何以爲乎?上曰,依例恤典擧行。領議政金致仁所啓,嶺南殿最,舊伯擧行事,旣下傳敎,而新伯下去,不容一向淹滯。亦爲申飭,俾於數日間辭朝,何如?上曰依爲之。又所啓,頃因訓判尹守仁所懷,以江界把守軍,毌論軍民,輪回立把便否,令道臣詳問狀聞事,筵稟分付矣。見此箕伯具允鈺狀啓,則放擧江界府使李漢泰牒呈,備陳軍民輪回立把不便之意,仍以爲把守軍所納體蔘五斤零中,折半除給。其代,以本府所用量宜充補尾蔘三斤零,依該府使所論,平均分排於不赴把役之民戶事,請令廟堂稟旨分付矣。把軍疊役,雖爲可矜,逐戶加排,其弊尤甚,此已非輕議之事。本府稅蔘,年前減削,其數旣多,則今於本府,又令加削,其勢誠難,竝姑置之。至於尾蔘,依道臣所請,均排於不赴把役之戶,少除把軍一分之弊爲宜,以此分付,何如?上曰,依爲之。承旨讀關西道臣狀聞後,上曰,卿等入侍,若何?領議政金致仁所請折米二萬五千石,以皮穀言則殆至六萬餘石,參量災邑,殊似過多。臣意,以賑餘穀,折米一萬五千石許劃,使之均排賙賑,爲宜矣。上曰,依爲之。具善行,以各道放未放狀聞進告。上曰,有稟者乎?善行曰,別無可達者,而趙學善,以養子事竄配。上曰,置之。金致仁曰,以三十歲人將爲養子故,如是過言矣。上曰,放之。上曰,韓柱岳聞傳敎,而何以爲之?善行曰,聽傳敎後,忽地顚仆,聲淚俱發,呼慟移時,出門北向四拜,歸路,又於興化門外,北向四拜而去,翌曉,率子侄,又來四拜云。上曰,然乎?處事周詳。致仁曰,日前韓柱岳擊鼓,特許伸冤,至有官敎書給之命。臣則以爲柱岳之誠孝,有所上孚而然也。上曰,何謂也?致仁曰,柱岳誠異常之人,爲伸其父之冤,前後累呈上書,間被竄配,而猶不少沮。十餘年長立闕外,不憚風雨寒暑,朝臣往來之時,泣訴其冤。近來以來,但拱手而立,丙戌問安時,自正月至四月陳賀前,輒先朝臣,侵曉來到闕下,未嘗一日廢閣云。非有誠孝,不能爲此,雖有誠孝,若無筋力,亦不能爲此,以此朝紳·輿儓,無不知其面。韓洵事,人多稱冤,而故奉朝賀洪啓禧,亦嘗累言此事矣。翼謩曰,故校理申魯,故判書鄭益河,常言韓洵兄弟及河滌,與吾家,俱是同閈,故素知者,有嫌不相善之狀,其所被誣,實爲可冤云矣。且柱岳爲人,誠如首相所奏,其誠孝心力,實有過人者故,人多稱之。今此處分,雖未詳本事,而人亦不以爲過矣。上曰,賢哉賢哉,然則日昨處分,果善爲之矣,誰之族乎?致仁曰,韓必壽之族也。致仁,以李奎瞻事仰達。上曰,渠何敢交沈儀之之妻娚乎?命勿放。上曰,以申光緝事,建明門殿座時,申光履何以自來?致仁曰,其時李益炡,以判義禁,送人傳喝,使之來待矣。上曰,亂之本,卽申光履也,可謂乾道昭昭矣。命退出。
上在慶熙宮。停常參·經筵。
藥房都提調臣金致仁,提調臣趙曮,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日已晦,今年來月而已,明年何年,二月何月,十九歲回甲,其亦料表。初夏北漢摠管侍衛,怳若昨日,此豈孝哉?況此堂,今年此月,亦豈孝乎?夜長日甚,追慕一倍,而刷馬稽滯,貢果渺然,此亦此中悶于中者,果已來到,心少弛也。其雖祗迎,何伸微忱?氣則昨諭,一貼進於祗迎時,一貼待敎入侍。
中宮殿·惠嬪宮,藥房口傳問安。答曰,知道。
沈頤之啓曰,大司憲未差,執義宋鍈,掌令金養心呈辭,成胤儉,持平丁範祖在外,李得華呈辭,今日以監察茶時之意,敢啓。傳曰,知道。
親臨賜柑罷後,政院·玉堂·藥房口傳問安。答曰,知道。
傳于李碩載曰,祗迎後,先見貢人,待令。
備忘記,傳于李碩載曰,詩云濟濟多士,文王以寧,今日多士,昔年以寧者,三製中,此製爲重,亦昔仰覩,況今月乎?旣獻今日祗迎後,當親臨賜柑,祗迎後,東月臺仍坐,時刻安徐。試官李判府事大提學,鄭存謙·任希敎·徐有隣·李昌任·李承旨,左承旨爲試所承旨。
傳于李碩載曰,試官徐命膺代,兵判爲之。
傳于沈頤之曰,內局同爲入侍。
以承傳色口傳下敎曰,其人雖過甚,旣是耽羅之人,充軍安徐。
又下敎曰,馳往太廟,奉審後以奏。
傳于沈頤之曰,儒生明日午後待令。
吏曹口傳政事,以辛錫箕爲海南縣監。
尹東昇,以吏曹言啓曰,今此宗廟朔祭,大祝前校理南柱老塡差,而時無職名,令該曹口傳付軍職,何如?傳曰,允。
徐命善,以兵曹言啓曰,依下敎,濟州金千愛,決棍十度後,海南縣充定,當日發配之意,敢啓。傳曰,知道。
又啓曰,禁軍來春夏等祿試射時,沒技人,別單中,懸註以入之意,敢啓。傳曰,知道。
沈頤之,以義禁府言啓曰,今此親臨賜柑時,本府都事九員,皆爲赴擧,武都事一員,本府入直,而當直入直文書回公都事。崇政門·麗春門·宜秋門禁亂都事,無以推移,假都事五員,令該曹卽爲差出,以爲分排之地,何如?傳曰,允。
又啓曰,海南前縣監許儼,令水使決棍三十度後,巨濟府充軍事,命下矣。許儼時在任所云,以傳敎內辭意,具罪目,依例發遣府書吏,令水使決棍後,仍令押送配所之意,敢啓。傳曰,知道。
徐命善,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
大司諫臣李世澤疏曰,伏以專對順成,邦慶光前,廟禮已行,聖孝追遠,賀儀載擧,率土蹈舞,區區頌忭,曷有其極?仍念臣,罪累餘喘,逬伏遐荒,自分廢棄,望絶榮途。乃於千萬夢想之外,伏承薇垣除授之命,召旨繼下,光寵赫然,枯木發榮,陰谷生春,殊眷異渥,有非臣隕結之所可酬報也。第惟今見叨之職,卽古之諫議大夫也。地分之淸絶,責任之緊重,夐別於該司漫職,苟非望實風裁,見推當世者,莫宜居之,而乃反謬加於屛斥滓穢之賤,勦梁負乘,猶屬尋常歇後語也。金盤貯穢,狗尾續貂,豈非淸朝薦紳之羞哉?況臣於昔年,亦嘗猥忝是職,積犯違傲,自速罪戾,伊時所被臺劾,雖不敢追理辨明,而只此一款,尤爲臣面前鐵限,有不可放倒者也,在鄕偃便,分義是懼,䟎程千里,纔到城裡,多年逖違之餘,自切一覲之願。微誠莫遏,廉防難顧,不拘常例,卽謝之忱,而因仍叨據,斷無是理。噫,臣本以無似,濫廁仕籍,前後數十年間,蒙被恩私,與天無極,而只緣臣家貧親老,不遑菽水,旅進旅退,可無報效於絲毫之末。罪積惡極,竟罹愍凶於譴配之日,不忠不孝,無復人理之可言,而頑忍苟存,奄闋三霜。永抱靡洎之感,更無爲孝之地,則今臣之所當專誠致死者,惟有君耳國耳。不擇夷險,罄竭忠精,以仰酬遭遇之萬一,是固臣夙宵耿結於中,而名器難汚,情勢甚重,反復揣量,仍冒無路。古之人臣,有每除輒膺,未嘗辭巽者,惟其義所難强,亦必先謝後辭,此乃誠恪之進,忠實之則也。賤臣愚衷,竊附斯義,神明臨照,血悃可質。伏乞天地父母,曲垂諒察,亟命罷斥臣所叨職名,仍勘臣行止違例之罪,以重官方,以勵臺風,千萬幸甚。臣方引義辭免之不暇,宜不容贅及他說,而忠愛秉彝,實有所不能自已者,略此附陳焉。臣竊惟今日悠悠萬事,無過於保嗇聖躬,而謹以近來朝報之傳布者觀之,殿下於施措動作之間,憂勤太過。寢膳或不以時,動駕頻數,侍衛或未及待,瑣屑之務,至勞丙枕之上,過中之擧,每發激惱之際。此雖由於大小臣工,不能各盡其職,使君父獨憂於上,而天心失平,靜攝多愆,豈不有損於不知不覺之中耶?衛武公抑戒之詩,雖宜規箴於朝夕,而羲易之嚮晦宴息,是亦隨時之意也。伏況心火之發,最損人神氣,而害於百事,雖以閭巷匹庶之爲一家長,而自愛其身者,尙不可以不戒。矧惟任宗社神人之主,爲朝廷萬民之則者,尤何可不思節宣之方,或忽動忍之戒哉?臣嘗聞接伏心氣,莫如靜以觀理,而靜之一字,實爲衆善之主故,先輩名臣,有所以口身心三字之說,爲保養永年之道。其言曰,守口則無妄言,守身則無妄行,守心則無妄動,守之本,在靜,無妄故,無事,無事故,可以盡物盡年,推之家國天下皆然。人君爲四方之標,出言而爲天下則,行事而爲天下道,主靜而天下之極,皆出於靜故,以事則其績廣,以物則其則正。曰治道旣張,四方無虞,黎民大順,長治久安。黃帝在位百年,少昊八十年,帝堯九十八年,舜禹皆百歲,殷湯亦百歲,周文王九十七,武王九十三,皆用此道也。臣嘗於端居靜思之中,諷誦此說,久欲一聞於紸纊之下,今不勝憂愛之至,敢此拜獻,以爲千壽萬壽之祝焉。答曰,省疏具悉。幾年沈滯,昨登前席,於予誠料表,然旣有朱夫子歎,何心此請,附陳五事,略而盡矣。痛言時弊,予庸嘉之,其宜自勉而飭勵焉。爾其勿辭,仍留察職。
慶尙道觀察使臣李潭疏曰,伏以臣,猥膺藩寄,行將辭陛,瞻望雲天,曷勝耿結之忱?念臣父母所居之地,距官路,僅數十里耳。便道歷見,仍爲將往,情理事勢之所不容已。前後赴任之臣,多有乞恩省覲,孝理之下,在所矜惻,玆敢不避僭越,援例陳懇。伏乞聖慈,特推錫類之仁,許臣歷省父母,以伸人子至情,千萬幸甚。臣無任屛營祈懇之至。答曰,省疏具悉。今覽卿章,可謂稀有,依請將赴焉。
辛卯十一月三十日辰時,上御崇政殿。殿庭香祗迎後,殿座東月臺,親臨柑製入侍時,都承旨尹東昇,左承旨洪良漢,右承旨李碩載,左副承旨徐命善,右副承旨李興宗,記事官鄭澤孚·閔鼎烈·呂萬永·李普天,試官判府事李昌誼,兵曹判書尹東暹,吏曹參判鄭存謙,兵曹參議任希敎,副司直徐有隣,副校理李,副修撰李昌任,以次進伏訖。上具翼蟬冠·袞龍袍,以乘輿,出資政門駐輿,命碩載讀奏祭報府,詣殿庭版位,行香祗迎之禮。禮畢,步出崇政門而入乘輿,至東月臺,降輿殿座,命濟州貢人來待。上曰,幾人來京?對曰,十五人。上曰,今年晩來,其故何也?若等飄風而然乎?對曰,牧使封進上於十月十五日,而以候風之故腐傷故,爲封上,以此未免遲滯。上曰,大小橘,不封何也?對曰,其時節早,未及熟矣。上曰,此則似然,而無狀文何也?對曰,未可知也。上曰,莫重薦新及進上,無色吏何如?對曰,頭目領來矣。上命騎郞,決笞三度。上曰,予愛濟民,若何而其所對不以實故,決笞矣。騎郞來告曰,依下敎決笞,而濟民所告內,其俗,稱色吏以押領云矣。上曰,貢果所載船隻,添載馬驄幾何?對曰,無載來馬驄之事矣。上曰,濟有驄巾,驄巾,非馬驄而何乎?所告極爲無狀,使騎郞決棍五十度。上曰,予愛遐鄕之民,若何而飾詐以對,更棍七度,海南縣充軍。騎郞來告曰,濟民以濟州何所獨無馬驄,而俄者所對,以無官家之所送馬驄也。上曰,濟民亦欺君,予將何恃?下敎曰,俄以放之頭目無狀,□□□傳曰,莫重貢果,何等重也,□□□所重,一則爲貢人,則莫重薦果,曰以非都會官其逐,萬萬可駭,當該縣監許儼,令少□□□後,決棍三十度,巨濟府充軍。其代口傳擇差,給馬赴任。許儼,備擬銓官,特施不敍之典。傳曰,莫重貢果,今到,其涉駭然故,下問更封云,此則參酌,而只初運封進,則無他措語,循例以封,事之矇然,莫此爲甚,當該牧使從重推考。傳曰,耽羅貢果領來人十四名,令該曹□□□下送。榻前下敎傳曰,今番歲抄中點下者,依例捧傳旨。內局持湯劑入侍,上進御。致仁曰,一則出科題後奉進。上曰,宜矣。致仁曰,儒生幾重來待矣。上曰,聞齋僧,豈不來云,儒生□□入。上曰,來者多矣。碩載曰,近千矣。上曰,若有率來,隨從者當停擧,以此分付。命頤之,讀奏歲抄單子,至李吉儒者,上曰,吉儒爲人順矣,無甚好之入門,官告儒生入門,爲二千五百五十人。上曰,其君不着揮項,其臣安敢着揮項?停擧,使之出送,士習不可不正。令四館所書吏,現告試官入侍,命書揭書題,擬唐壽州刺史進安豐縣人董生召南表也。上曰,有工者製進,無工者日氣甚冷,其須退去。試官及承史,亦□□□五六軸後,入侍科次事。榻前下敎上入于大內,承史退出
上在慶熙宮。停常參·經筵。
藥房都提調臣金致仁,提調臣趙曮,右承旨李碩載啓曰,昨日親□□,□夜酬應,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
沈頤之啓曰,大司憲未差,執義宋鍈,掌令金養心呈辭,成胤儉,持平丁範祖在外,李得華呈辭,今日以監察茶時之意,敢啓。傳曰,知道。
徐命善,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于洪良漢曰,今日崇政殿東月臺,見今日領來濟州貢人,昨日領來貢人,一體給糧。待令承旨只坐直,侍衛·摠府·騎曹堂上,侍衛時刻安徐,承旨以時服爲之。
沈頤之,以都摠府言啓曰,入直軍兵等中日習射事,標信命下矣。殿座相値,不得爲之之意,敢啓。傳曰,知道。
吏曹口傳政事,檢閱單申禹相。李碩載啓曰,新除授藝文館檢閱申禹相,時在京畿漣川地,斯速乘馹上來事,下諭,何如?傳曰,允。
傳曰,文臣當頒橘製述,卽爲待令。
沈頤之啓曰,試官趙昌逵,時無職名,令該曹口傳付軍職,何如?傳曰,允。
兵曹口傳政事,副司直趙昌逵。
傳曰,試官李壽鳳代,呂善德爲之。
洪良漢,以戶曹言啓曰,歲末度□□遺在書入事,曾已命下矣。曹中各樣物種歲末遺在,別單書入之意,敢啓。傳曰,知道。
徐命善,以兵曹言啓曰,今十二月初一日,京居幼學尹相翼稱名人,自興化門入來,鳴申聞鼓,依定式下該曹推問,當該守門將尹守範,推考,何如?傳曰,允。
沈頤之,以漢城府言啓曰,內庫藏氷,依定奪別單書入,令紫門監依例捧納之意,敢啓。傳曰,知道。
又以義禁府言啓曰,海南前縣監許儼下敎,特爲安徐事,命下矣。許儼,令水使決棍後押去事,書吏昨已發送。勿爲決棍押去,書吏還爲上來事,還爲分付該道道臣及帥臣之意,敢啓。傳曰,知道。
又以義禁府言啓曰,湖南放未放啓本,其放者其□□特放者,卽爲一體以放事,命下矣。本府所管定配減等罪人放秩,羅州牧黑山島金若行,長城府李東三,羅州牧智島張志謙,靈巖郡韓鏶等,依傳敎卽爲放送事,爲先分付道臣之意,敢啓。傳曰知道。
徐命善,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
備忘記,處義從容可尙,今者此呈,其勢固然,內局體重故踏下,其代尹得養爲承旨,三院副提調例兼,房順房。
持平臣李得華疏曰,伏以,臣於臺職,豈有一分堪承之望,而近日飭敎,屢勤於逡巡畿甸之臣,故不敢偃伏鄕廬,離捨病父,來寓旅次,已有日矣。不意恩除,遽下此際,臣聞命怵惕,他不暇顧,冒沒出肅,連登文陛。積違之餘,獲覲耿光,榮幸已極,義分粗伸,而惟以親側之久曠,醫藥之失時,日夕憂懼,夢魂頻驚。卽接家信,臣父積痼痰眩之症,越添於風寒之祟,昏囈不省,轉側須人,飮啖專廢,氣息綿綴,急脚來到,促令歸見。臣方寸煎灼,按住不得,□□短章,疾聲哀籲於仁覆孝理之下,徑發鄕路。伏乞聖慈,特垂矜諒,亟遞臣所帶之職,仍治臣擅行之罪,以肅朝綱,以便歸護,千萬幸甚。答曰,省疏具悉。爾其勿辭護焉。
辛卯十二月初一日午時,上詣崇政殿東月臺。殿座入侍時,左承旨洪良漢,右承旨李碩載,左副承旨徐命善,右副承旨沈頤之,同副承旨李興宗,記事官鄭澤孚·閔鼎烈·呂萬永·李普天,以次進伏訖。上以黑笠·紅袍,乘輿出資政門,御于崇政東月臺,六花霏霏。命濟州貢人來待于庭下,下敎曰,與初運人偕發乎?對曰,同爲離發。上曰,如針有線,何爲而晩到?對曰,以風勢之故也。上曰,厥漢所對甚了了也,來者幾人?對曰,卄三人也。上曰,汝之所任何也?對曰,武學也。上曰,汝欲爲付料於軍門而在京乎,抑欲下往乎?對曰,有父母妻子,何欲在京?然而上敎如此,小人焉敢下去?上命付敎練官之任,給糧下送,其餘各賜米一斗。命內局入侍,柑製儒生亦爲入侍。上命沈翔雲進前。上曰,予見汝幼時,命讀所製。上曰,何當唱榜?致仁曰,雖非式年,有增廣則可以付矣。上曰,汝兄弟曾入闕,拜于慈聖矣。翔雲曰,然矣。以御筆出給,見爾高中憶昔倍心八字,命碩載書傳敎曰,今見沈翔雲·高中,追憶昔年,予心萬倍,製下祭文,靑平尉家,遣內侍致祭。上曰,汝弟所爲甚磁杞矣。斫指血書,以送金領府事云者,思之不覺酸鼻矣。致仁曰,翔雲以表客見稱,屢經守令,亦以善治得名。上曰,年幾何?致仁曰,四十云矣。上曰,都尉誰之子?致仁曰,沈之源之子也。翔雲退出。傳曰,文臣製述試官,領相·吏判·魚錫定·任希敎·徐有隣·李壽鳳·趙昌逵,試所承旨,右副入侍。傳曰,今問貢人,相臣旣奏,許儼下敎,特爲安徐,若此銓官何論?其下敎,亦爲安徐。上入于大內,諸臣退出。
辛卯十二月初一日申時,上御集慶堂。文臣製述入侍時,試官領議政金致仁,吏曹判書趙曮,兵曹參判魚錫定,兵曹參議任希敎,副司直徐有隣,兵曹參知呂善德,副司直趙昌逵,右副承旨沈頤之,記事官閔鼎烈·呂萬永·李普天,以次進伏訖。上曰,製述人擧案幾何?頤之曰,五十一人,懸題,擬本朝宰臣請飭勵浮囂操競務盡恪勤奉職箋也。命頒橘。藥房進湯劑,上進御。頤之讀奏漢城府別單,五部都元戶三萬八千四百九十七戶,人口男女竝十九萬六千二百十九口,男九萬七千六百五十三口,女九萬八千五百六十六口。傳曰,日寒如此,呈券人留門,使卽出去,試券捧置此處,明當科次。諸試官使之留宿,收券合爲三十一張,呂萬永·李普天,先爲出去,沈頤之及賤臣,收券後退出,時四更四點也。
上在慶熙宮。停常參·經筵。
藥房都提調臣金致仁,提調臣趙曮,副提調臣尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。冬至雖喜,於予益苶,祗迎時入侍焉。
中宮殿·惠嬪宮,藥房口傳問安。答曰,知道。
徐命善啓曰,大司憲未差,執義宋鍈。掌令金養心呈辭,成胤儉,持平丁範祖在外,李得華受由在外,今日以監察茶時之意,敢啓。傳曰,知道。
傳于李碩載曰,今日當爲祗迎,依例擧行,時刻待下敎,只入正時。
李碩載啓曰,今日香祗迎時,承旨不可不備員,而左承旨洪良漢,以式暇不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于李碩載曰,祗迎停,待下敎科次入侍。
又傳于曰,科次入侍,內局同爲入侍。
徐命善,以兵曹言啓曰,羽林將李邦鵬,素抱痰癖之症,當寒添劇,差復無期,呈狀乞遞。宿衛輪番之任,不宜久曠,今姑改差,何如?傳曰,允。
閔鼎烈病代,以曺命業爲假注書。
徐命善,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
天安幼學李衎疏曰,伏以,惟我殿下聰明睿智,能盡其性,仁孝出天,英斷無比,臨御五紀,誡謹不睹,恐懼不聞,存養之工夫,已著於自省戒康之篇。聖算八耋,不倦于勤,不疚于內,對越之誠心,恒切於敬天孝先之地。壽域春臺,一仁字流行,孜孜百行之源,親親九經之義,莫不逮及,猗歟休哉。今我國朝始祖司空公,建廟禋薦之禮,未遑於列聖朝,而順成於千百載之後。我殿下追遠報本之德,臣民大同欣忭之慶,牒所無也。仍伏念,今我始祖司空公以下,穆祖大王以上十六世先公,正如周之后稷以下,太王以上十二世先公也。豈無文獻之明徵也?中庸曰,武王末受命,周公,成文·武之德,追王太王·王季,上祀先公以天子之禮。斯禮也,達乎諸侯·大夫及士庶人。蓋周之先公,曰后稷,曰不窋,曰鞠陶,曰公劉,曰慶節,曰皇僕,曰參弗,曰毁隃,曰公非,曰高闥,曰亞園,曰公叔祖類也。此十二世,爲周太王以上先公者明矣,而上祀以天子之禮亦著矣。以周禮考之,惟我始祖以下十六世先公,次第享祀,正合斯禮,而今我殿下繼述報先之德意,遠及於始祖,而未及於先公,寧不爲大慶中一欠典哉?夫以諸侯大夫及士庶人通行之達禮,獨不行於我國家先公,則昭明薰蒿之神靈,追慕缺鬱之人情,當如何哉?且以繼繼承承之世德言之,我國家寶籙靈長,瓜瓞綿延,自先種毓之德,長發之祥,始於始祖,中於先公,成於四王。其積累之德,肇起之跡,與后稷·公劉·太王無異也。我殿下推列聖報本之德,旣立始祖廟,則又推厥德,次祀先公,則善繼善述之達孝,不在於武王·周公之下也。臣愚以爲,襲周家上祀之禮,我先公十六世,以左昭右穆之禮,配享於肇慶廟始祖主壁奉安之左右,則不但人情天理,無間於祀先,抑亦我殿下報先光前之德,至矣盡矣。在希左右陟降之先靈,永垂千祀無疆之休矣。臣忝係璿泒,敢將芻蕘之贅說,冒昧仰陳。答曰,省疏具悉。今番建廟後,意謂必有此請,汝以璿泒,其敢陳章。其誠可嘉,而噫,於殷祗奉契,於周雖若此云,註疏,於周文無徵,設有是事,予則曰,此殷·周禮也。非海東遵例者,況始祖考·祖妣建廟享祀,卽旣得中,過則僭,豈爲先代之意乎?予意必有此請,故曾諭,今有爾焉,可見義理之不泯,果然今番建廟時,予何遺焉?雖有明白可據者,帝王報本,自有詳略,於今其何輕議?其誠可嘉,其重若此,爾須體此,雖有問者,以此詳諭,俾無紛紜瀆屑之弊焉。
辛卯十二月初二日辰時,上御集慶堂。藥房入診入侍時,都提調金致仁,提調趙曮,副提調尹得養,記事官鄭澤孚·呂萬永·李普天,醫官方泰輿·鄭允協·鄭允說·徐命緯·金孝儉,以次進伏訖。致仁曰,日氣極寒,聖體,何如?上曰,悶矣。水刺之節,亦何如?上曰,一樣矣。致仁曰,朝伏承祗迎之下敎,下情伏不勝悶迫矣,旋承停止之敎,不勝萬幸矣。上曰,寒極故停止矣。仍進湯劑,上進御。致仁請診候,上曰,其止之。上曰,藥房先退。得養·澤孚以次退出。
辛卯十二月初二日巳時,上御集慶堂。科次入侍時,右副承旨沈頤之,記事官閔鼎烈·呂萬永·李普天,以次進伏訖。藥房提調持湯劑入侍,上進御。傳曰,居首司錄曺命業半熟馬一匹賜給,陳疏儒生入侍事,下敎。傳曰,初吉動駕時,其當歲首,挾輦軍六十名,以興化門入直軍,挾輦軍二十名,以元內入直軍,前後廂軍一百名,以禁·御兩營外營入直軍分半。訓將都領,新營入直標下隨駕,其餘軍扈衛廳,局將廳留營留陣,皆安徐。傳曰,噫,禴祀蒸嘗,於予杳然,而于今氣益苶,初意歲初,欲爲只展謁展拜。內局入侍時,忽然乃覺,奉肇慶後,其宜卽謁廟殿,而尙今未遑,豈曰子道?歲初當先爲展謁後,詣昌德展禮,次行展拜。凡諸等節,當下敎,時刻三嚴,卯正三刻單嚴,世孫一體展禮,令儀曹知悉。藥房持湯劑入侍,賤臣退出。
辛卯十二月初二日午時,上御集慶堂。藥房入診入侍時,都提調金致仁,提調趙曮,副提調尹得養,記事官鄭澤孚·呂萬永·李普天,醫官方泰輿·鄭允協,鄭允說·徐命緯·金孝儉,以次進伏訖。致仁曰,午間聖體,何如?上曰,一樣矣。致仁進湯劑,上進御,命退去。諸臣以次退出。
上在慶熙宮。停常參·經筵。
藥房都提調金致仁,提調趙曮,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。期日旣定,其何預料?此心萬億,氣何暇諭?次對入侍。
中宮殿·惠嬪宮,藥房口傳問安。答曰,知道。
傳于李興宗曰,次對進定於今日。
徐命善啓曰,今日次對,兩司當爲進參,除在外傳旨未下外,不爲行公人員,竝卽牌招,以爲推移入侍之地,何如?傳曰,允。
傳于徐命善曰,慶尙監司,次對同爲入侍。
徐命善啓曰,大臣備局堂上,依下敎來待矣。傳曰,引見。
傳于徐命善曰,陳疏儒生入侍。
備忘記,傳于李碩載曰,明日祗迎凡節,儀注安徐,入直侍衛,一皆依前。
沈頤之啓曰,事變假注書金璟,身病猝重,勢難察任,今姑改差,何如?傳曰,允。
兵曹口傳政事,以尹東昇爲副司直。
李碩載,以吏曹言啓曰,今此崇陵忌辰祭獻官,前承旨尹東昇塡差,而時無職名,令該曹口傳付軍職,何如?傳曰,允。
徐命善,以禁衛營·一二巡廳·左右捕盜廳言啓曰,去夜犯夜人無所捉,敢啓。傳曰,知道。
沈頤之,以刑曹言啓曰,因吏曹粘目,李岳決杖九十事,判下矣。所當卽爲擧行,而李岳已爲下鄕云,令本道道臣依傳敎決杖後啓聞事,發關分付之意,敢啓。傳曰,知道。
幼學李熙章·李熙忠疏曰,伏以,惟天惟祖宗,眷佑我宗祊,慶新光國,禮成建廟,縟儀旣擧,盛典無憾。擧國含生之類,孰不欽仰我殿下追遠報本之誠,而蟣蝨微臣,忝在璿泒,所以歡忭感泣之忱,曷有其已?仍竊伏念,我國家自司空公以下,至于將軍公,凡十七代之間,其積德累仁,肇基興王之功,實與周后稷·公劉,媲隆竝美,而只緣年代旣遠,以至列世衣履之藏,竝闕封植之儀,而其憑信而可考者,惟有全州之乾止山,三陟之蘆池洞,而蘆池,卽我將軍公兆域也。恭惟我將軍公,以穆祖大王之皇考,自全州而移寓三陟。其後穆祖大王,自三陟而轉入德源之地,則今之所謂墓在三陟云者,可知其徵信而無疑也。是以四百年來朝家申飭之令,故老相傳之說,咸以爲國家先墓之所在,而尙未擧封植掃灑之典。丘陵無徵,任他草木之荒涼,香火未薦,只增行路之咨嗟,則此實聖代之闕典,臣民之痛泣者也。噫,委巷士夫之家,於其先祖之墓,雖世級玄遠,而必行歲祭之禮,苟或失其墓而傳疑,則輒於墓門之外,亦必設壇而行祭。況我將軍公,實基我國家億萬載無疆之業,而墓所之徵信如此,今古之傳說如此,而只以塋域之未得封植,亦闕芬苾之薦。揆以天理,參以人情,得無未安之甚者乎?今者全州建廟之禮,寔出於我聖上追遠之孝,而擧列朝未遑之典,則三陟祀享之禮,亦次第事耳。噫,惟我司空公,實爲我國家厥初生民之祖,則是乃周家之后稷也。亦粤我將軍公,實誕我穆祖大王,則是亦周家之公劉也。其所以尊親之禮,崇報之儀,宜無差殊之分,而禮官不以聞,盛典尙未擧,此豈非典禮之有所未盡者乎?玆敢不揆僭猥之罪,千里裹足,瀝血仰籲於黈纊之下。伏乞亟命禮官,速擧縟儀,使全州·三陟,一體竝祀,益光我聖上奉先之孝,國家幸甚,臣民幸甚。答曰,省疏具悉。一自前月朔朝,身雖在此,心在完山,豈云時日之稍久?夙宵憧憧。爾等之章適到,一倍予心,特召便殿,意蓋深矣。嗚呼,今番此禮後,聞爾章。嗚呼此處,曾已仰聞者,予懷萬倍,今者此請,非前日之比。嗚呼,今年一掃地而祭,何敢其踰,而頃年奉鶴柱所請,卽蘆洞。今爾見處,卽黃池,而皆昔年,曰此,曰彼處,心雖萬倍,勢難輕行,而旣經慶科,且有柑製,而心不在此?裹足封章,其誠可嘉。嗚呼,若眞的乎,一豈至于此,而李熙章特賜書傳具諺解一件,李熙忠特賜詩傳具諺解一件,爾等領受於政院,一壯一少,懋修其業。
辛卯十二月初三日午時,上御集慶堂。藥房入診入侍時,都提調金致仁,提調趙曮,副提調尹得養,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,夜間聖候,何如?上曰,難矣。寢睡·水刺之節,何如?上曰,甚厭矣。日寒則腰痛挾痰,而又有耳痛之漸,悶矣。致仁曰,中殿問安亦一樣乎?上曰,一樣云矣,日寒若此,藏氷則無難矣。致仁曰,然矣。仍進湯劑,上進御。致仁請診候。上曰,只兩廳首醫爲之也。泰輿·允協,以次診脈候,退伏奏曰,脈候左右三部度數調均,而滑體亦一樣矣。上曰,提調更煎以來。曮·得養·澤孚先退。上曰,藥房提調持湯劑更爲入侍。曮持湯劑入侍,致仁再進湯劑,上進御。上曰,藥房先退,諸臣以次退出。
今辛卯十二月初三日未時,上御集慶堂。大臣·備局堂上引見入侍,慶尙監司同爲入侍時,領議政金致仁,左議政韓翼謩,行司直蔡濟恭,行工曹判書金時默,行副司直韓光會·洪名漢·具善復·李章吾,吏曹參判鄭存謙,掌令金養心,副校理李,左副承旨徐命善,假注書曺命業,事變假注書金璟,記事官呂萬永·李普天,慶尙監司李潭,以次進伏訖。致仁曰,聖體,何如?上曰,一樣矣。致仁曰,向來有聖候差勝之敎矣,今日,何如?上曰,胸膈有痰,而又有耳痛之漸矣。翼謩曰,冬節漸深,日氣甚寒矣。上曰,藏氷則善爲之矣。致仁曰,近歲冬暖,藏氷之節甚難矣,今年則日寒如此,必善藏氷矣。上曰,然矣。上曰,承旨誰也?致仁曰,徐命善也。上曰,該房乎?致仁曰,然矣。上曰,承旨讀儒生上疏。命善進讀,讀至縟儀旣成。上曰,其對精矣,此請其來久矣。致仁曰,粤自英廟朝,乃有此請矣。上曰,然乎?上曰,疏儒入侍。注書金璟,承命出去,率疏儒李熙章·熙忠二人入侍。上曰,汝等之名何也?疏儒對曰,李熙章·李熙忠也。上曰,爾等爲近族乎?熙忠曰,十二寸兄弟也。上曰,爾等中,年少者讀上疏。熙忠讀疏。上曰,蘆池洞界,在何處?熙章曰,牧丹峯之下矣。洪名漢曰,此則儒生之言誤矣。臣亦見之,牧丹峯之於蘆池之間,遠過百餘里矣。熙章曰,深山之中,則雖一洞之內,相距遠矣,而必不至於百里矣。上曰,爾等無乃誤見乎?聞此予心動矣。今夜夢煩,乃聞此事矣。致仁曰,幾百年之事,豈可以輕議乎?上曰,設壇可乎?儒生曰,若設壇則可設於山下洞口矣。上曰,爾等應見其處矣,其山形有靑龍·白虎乎?熙章曰,山勢抱闔,水不能注,穴穿山腰,大於南大門矣。上問洪名漢曰,彼言果然乎?名漢曰,此言非矣。牧丹峯不在於蘆池洞,此儒必見黃池,而錯認蘆池洞矣。上命書儒疏批答。上命嶺伯入侍。上曰,嶺伯乃好八字矣。父母之年,六十已過,將至七十,此是萬古所貴之事也。致仁·翼謩俱曰,然矣。上曰,君親一也,卿將兩親下往,如見予也。二周年易過矣。因授弓箭宣諭,藥房先爲退出。上曰,纔已申飭,過朔勘律,則焉敢若此?況李世澤旣承批,不下去違牌,此何分義?宋鍈違牌,其亦無端,初則下敎,不可只此而止,適中其意,竝遞差,下金吾推考,月半後勘律。出傳敎判義禁金時默曰,全羅道放未放中,羅州定配罪人前唐津縣監李命瑀,以順天敗船地方官不善護送之罪,特敎定配,故置諸仍秩,而宜有疏釋之道矣。上曰,特放。出擧條時默曰,光陽定配罪人朴良新,以假都事禁亂官儒生闌入之罪,特敎定配,故亦入仍秩,宜有疏釋之道矣。上曰,放。出擧條掌令金養心曰,請還寢東呂·址淳等還配之命,更令王府嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得依律處斷。上曰,勿煩。請巨濟府充軍罪人吳益祥依律處斷。上曰,勿煩。一行刀割上命,承旨,讀義州府尹使行渡江狀啓後,以次退出。
上在慶熙宮。停常參·經筵。
藥房都提調金致仁,提調趙曮,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,氣則一樣,於睡差勝,祗迎時入侍焉。
中宮殿·惠嬪宮,藥房口傳問安。答曰,知道。
沈頤之啓曰,大司憲未差,執義未差,掌令金養心呈辭,成胤儉在外,持平丁範祖在外,李得華受由在外,今日以監察茶時之意,敢啓。傳曰,知道。
徐命善,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
尹得養啓曰,編次人蔡濟恭,依下敎來待矣,傳曰,入侍。
傳于李碩載曰,奉審承旨入侍。
傳于沈頤之曰,在院承旨入侍。
徐命善,以御營廳,一二巡廳,左右捕廳言啓曰,去夜犯夜人無所捉,敢啓。傳曰,知道。
今十二月初四日辰時,上詣延和門。香祗迎入侍時,行都承旨尹得養,右承旨李碩載,左副承旨徐命善,右副承旨沈頤之,同副承旨李興宗,記事官鄭澤孚,假注書曺命業,記事官呂萬永·李普天,以次侍立。上具翼善冠·絳紗袍,乘輿出通陽門,詣延和門外降輿,仍詣位板祗迎後,至建明門乘輿後,致仁曰,日氣連爲極寒,聖體,何如?上曰,一樣矣。致仁曰,水刺之節亦一樣乎?上曰,然矣。進湯劑,上進御,上詣憶昔窩。命徐命善,知入顯廟禮陟於何殿。上乘輿時,上曰,藥房提調持湯劑更爲入侍。上曰,日氣極寒矣。上曰,禮房承旨馳詣崇陵,奉審以來事傳敎。再進湯劑,上進御。致仁曰,三陟事,非但洪名漢知之,蔡濟恭以私行往還,故尤詳知矣。上曰,今日當御製,故欲召編次人,果好矣。上命書傳敎曰,編次人午後待令。上命書傳敎曰,當連爲香祗迎禮房依前知悉。上入通陽門後,諸臣以次退出。
今十二月初四日申時,上御集慶堂。編次人·坐直承旨·儒臣同爲入侍時,編次人蔡濟恭,校理李,同副承旨李興宗,假注書曺命業,記事官呂萬永,李普天進伏訖。上命蔡濟恭進前,上曰,黃池,卿何以見之,以曝曬行,見之耶?濟恭對曰,非曝曬行,乃私行矣。上曰,詳見蘆洞耶?濟恭曰,不得入其中詳見,而過去時見之,則樹木雖非參天,亦茂密矣。黃池則在太白山下,而池圍非甚廣大,自古謂之深無底,在山上無水口,故山腰出石竇如南大門,自其穴流出,爲洛東江上流矣。昨日聞儒生所奏,似不能詳知矣。上曰,種德新編,故相金堉之所著乎?濟恭曰,然矣。上命注書,奉審承旨入侍。賤臣,承命出去,與奉審承旨入侍。上問奉審事,上命承旨書御製畢。上命注書,坐直承旨·儒臣入侍。賤臣承命出去,與承旨·儒臣入侍,上命編次人讀御製。上命書傳敎曰,玉堂上下番入侍事下敎。上又命書傳敎曰,校理李,御製監印事下敎。以次退出。
上在慶熙宮。停常參·經筵。
藥房都提調金致仁,提調趙曮,副提調尹得養啓曰,伏未審夜間,聖體調攝,若何,痰候,何如?寢睡,水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕一倍,氣何暇諭,待敎入侍。
中宮殿·惠嬪宮,藥房口傳問安。答曰,知道。
李興宗啓曰,大司憲未差,執義未差,掌令金養心呈辭,成胤儉在外,持平丁範祖在外,李得華受由在外,今日以監察茶時之意,敢啓。傳曰,知道。
傳于徐命善曰,惠堂金時默,內局同爲入侍,明日·再明日祗迎停,承旨攝傳。
儒于徐命善曰,內局入侍,編次人及儒臣如入來,同爲入侍。
傳于徐命善曰,昨日入侍儒臣,內局同爲入侍。
傳于李興宗曰,編次人留在。
傳于李興宗曰,壬辰二月日記及北漢動駕時日記,入侍時持入。
徐命善啓曰,惠廳堂上金時默,依下敎來待矣。
沈頤之啓曰,明日傳香,禮房承旨當爲齋宿,右承旨徐命善,卽爲牌招入直,何如?傳曰,允。
吏曹口傳政事,以徐日輔爲掌樂主簿。
以朴聖鉉爲事變假注書。
沈頤之啓曰,事變假注書朴聖鉉,時無職名,令該曹依例付軍職,冠帶常仕,何如?傳曰,允。
沈頤之啓曰,校理李,依下敎來待矣,傳曰,入侍。
徐命善,以吏曹言啓曰,今此溫陵忌辰祭大祝,徽寧殿致祭大祝,俱以侍從塡差,而時無職名,令該曹口傳付軍職,何如?傳曰,允。
李興宗,以兵曹言啓曰,今十二月初三日,安城居趙思齊稱名人,自興化門入來,鳴申聞鼓,依定式下該曹推問,當該守門將金斗昇,推考,何如?傳曰,允。
沈頤之,以禁衛營·一二巡廳·左右捕盜廳言啓曰,去夜犯夜人〈無〉所捉之意,敢啓。傳曰,知道。
以承傳色口傳下敎曰,欲知張數,校正者從當塡〈差〉矣,俄者入侍時,持入件上下處,依例爲之,以待入侍,校正官及奉敎書,亦依例爲之。今十二月初五日巳時,上御集慶堂。藥房入診,編次人·惠堂同爲入侍時,都提調金致仁,提調趙曮,副提調尹得養,編次人蔡濟恭,惠堂金時默,坐直承旨沈頤之,假注書曺命業,記事官呂萬永·李普天,醫官方泰輿·鄭允協·鄭允說·徐命緯·李以材,以次進伏訖。上曰,內局進前。致仁曰,聖體,何如?上曰,一樣矣。進湯劑,上進御。上曰,藥房提調持湯劑更爲入侍。上曰,坐直承旨入侍事下敎。上曰,承旨誰也?致仁曰,沈頤之也。致仁奉御製,承命間有撰削後,上命承旨復讀一次。上曰,追憶丁丑,予心一倍矣。兄弟旣洽,和樂且湛,妻子好合,如鼓琴瑟,當於丁丑,可知予心矣。仍命書徽寧殿致祭祭文。上曰,徐日輔於貞聖,爲孫行乎?致仁曰,爲曾孫行矣,再進湯劑,上進御。致仁曰,當此都政之月,久察提調之任,誠難矣。上曰,然矣,今月則見人可也。尹得養曰,承旨今當有闕,何以爲之乎?上曰,今當都政月,提調兼帶,內局許遞,其代行司直蔡濟恭除授。出傳敎上曰,承旨有闕代,前承旨徐有隣除授,牌招察任,房順房。出傳敎諸臣以次退出。
今辛卯十二月初五日酉時,上御集慶堂。編次人·儒臣同爲入侍時,編次人蔡濟恭,儒臣李,左副承旨沈頤之,假注書曺命業,記事官呂萬永·李普天,以次進伏訖。上命編次人·儒臣刪削御製後,編次人,儒臣先退。上曰,設漢北門後,爲都城咽喉矣。沈頤之對曰,都城誠固矣。上曰,嗚呼,今年此月,何月?予與貞聖,在緝熙堂日也。明年二月,何月?與貞聖,就私邸時也,此懷何抑?予則在今,貞聖古人,況再明日則貞聖誕日也,追憶昔年盛時,何抑二字,亦歇後語也。且奠酌已久,其雖欲爲,與在昌德時有異,爲此而詣敦化門,此忱何抑?且來年·歲初拜禮,亦有先後,亦莫能爲,何以寫懷?欲命沖子,亦有心有不忍者,然其何伈伈踰日?親製祭文,命永城尉替酌。嗚呼,豈可止於此?宜乎慰靈,徐有祜旣有職名,而其子日輔,令該曹卽爲口傳復職調用。出傳敎諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調尹得養啓曰,節屆隆冬,寒事轉劇,伏未審夜間,聖體調攝,若何,痰候,何如?寢睡水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?惠嬪宮氣候,何如?世孫宮氣候,何如?臣等不任區區憂慮,敢來問安,竝此仰稟。答曰,知道。氣則一樣,而夜長是悶矣。內殿氣候一樣,惠嬪·世孫嬪宮亦一樣,待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,禮房馳往奉審,歸路奉審徽寧殿。
又下敎曰,欲知張數,言于李使書寫,竝書校正官,持而入侍。
沈頤之啓曰,校理李持御製冊子,依下敎來待矣。
傳于沈頤之曰,內局入侍,玉堂李爲入侍。
傳于沈頤之曰,溫陵奉審承旨入侍。
備忘記,傳于徐命善曰,此等文字時,大提學·文任,同爲校檢可也,徐命膺·趙曮,其令入來同見,同爲書錄。
徐命善,以吏批言啓曰,肇慶廟大祝沃溝縣監金履素,加資事命下矣。時未資窮,未經準職,何以爲之?敢稟。傳曰,特爲加資。
吏批,判書趙曮進,參判鄭存謙式暇,參議洪樂純牌不進,左副承旨沈頤之進,以李應協爲大司憲,李命植爲大司諫,李行源爲執義,李鎭衡爲弼善,李春輔爲司書,金基大爲兼弼善,李得臣爲兼司書,徐命膺爲知敦寧,金漢耆爲同敦寧,尹東昇爲右尹,金鍾秀爲刑曹參議,洪樂命爲工曹參議,李恒祚爲奉常正,李亨元爲軍資正,池應龍爲相禮,李秉鼎爲宗簿正,金載天爲司成,宋煥億爲說書,韓光近爲兵曹正郞,金致九爲爲吏曹佐郞,金思穆爲戶曹佐郞,李衡弼·趙錫龍爲兵曹佐郞,白師敏爲校書校理,朴相玉爲義禁府都事,申晦爲司僕提調,徐命膺爲校書提調,徐命膺爲典醫監提調,趙明鼎爲觀象監提調,韓光會爲典牲提調,黃景源爲內贍提調,尹東暹爲繕工提調,安允行爲氷庫提調,李徽之爲社稷調,鄭存謙爲掌樂提調,李景祜爲掌苑提調,雲峯君杺·安原君烠爲司饔副提調,李復圭爲金浦郡守,尹東暹爲軍器提調,鄭奎煥爲慶基殿參奉,趙廷諤爲禮賓參奉。
兵批,判書尹東暹進,參判魚錫定進,參議任希敎替直,參知呂善德進,左副承旨沈頤之進,以閔百興爲同知,李蓍建爲僉知,西淸君煋爲都摠管,具㢞爲副摠管,李軾爲羽林將,權䎐爲忠壯將,具世溫·李弘逵爲五衛將,僉知單李承元·金守謙,北漢管城將單李漢膺,以李吉儒·林鵬漢·李廷壽·李斗煥·金範魯·朴宗益·許儼·元啓英爲副護軍,以洪重孝·南泰著·閔弘烈·洪樂命·李壽鳳·洪良漢·宋載經·李命植·沈履之·朴道源·柳成模·林鼎遠·蔡緯夏·申尙權·朴取源·李思祚·李復徽爲副司直,李澤徵·金頤柱爲副司果,朴聖鉉爲副司正,趙衡重爲順天監牧官,朴起源爲水原監牧官,徐惇修爲羅州監牧官。
沈頤之,以訓鍊都監·一二巡廳·左右捕盜廳言啓曰,去夜無犯夜人被捉之意,敢啓。傳曰,知道。
辛卯十二月初六日未時,上御集慶堂。藥房入診,儒臣同爲入侍時,都提調金致仁,提調蔡濟恭,副提調尹得養,記事官鄭澤孚·呂萬永·李普天,醫官方泰輿·鄭允協·鄭允說·徐命緯·李以材·金孝儉,校理李,以次進伏訖。致仁曰,夜間聖候,何如?上曰,一樣矣。仍進湯劑,上進御,致仁請診候。上曰,其止之。進前,上曰,編冊則幾丈乎?曰,十一丈也。濟恭讀奏樹德全編訖,上曰,校正官出去,列書諸臣以來,先退。上曰,李爲人純熟矣。致仁曰,然矣。上曰,年幾何?致仁曰,三十五矣。上曰,歲月易矣,荏苒之間,果已近四十矣。上曰,寫字官金國杓尙在乎?致仁曰,作故矣。上曰,然乎?上曰,今番欲召寫字官金國杓而未果,故今筵中問焉,已作故云,渠雖一寫字官,莫重國役,效誠者多,聞甚可矜,其子其若肄習,待闋服調用。出傳敎上曰,朴弼淳功則大矣,大旨則殊常,而今則其功遍於中國矣。致仁曰,然矣。上曰,政官牌招開政。出傳敎上曰,靈城君子朴久榮,有子乎?致仁曰,有之矣。上曰,因下敎知焉,噫,靈城君子朴久榮,已作故云,聞甚惻然,況帶礪勳臣子乎?且靈城暮年,尙今惟焉,其孫令該曹卽爲懸註調用。出傳敎上曰,奉審後今日復命,未可料,而今聞乃覺,卽西郊,同副承旨卽詣徽寧殿奉審,祭物亦爲奉審,祭官進排官,摘奸以來。出傳敎上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御。上曰,坐直承旨入侍。出榻敎上曰,藥房先退。諸臣以次退出。
今辛卯十二月初六日申時,上御集慶堂。坐直承旨入侍,奉審承旨追後入侍時,左副承旨沈頤之,假注書曺命業,記事官呂萬永·李普天,以次進伏訖。儒臣持東國通鑑入侍事下敎。上命注書兩儒臣,持東國通鑑入侍。賤臣承命出去,與兩儒臣入侍。上命入侍諸臣一次輪讀。奉審承旨入侍事下敎,上命注書,徽寧殿奉審承旨入侍。賤臣承命出去,與奉審承旨入侍,上問奉審事後,坐直承旨先退。記事官呂萬永曰,史庫奉安御製櫃子,例以全漆爲之矣,近以朱漆改定,事甚未安,依前以全漆爲之之意,敢達矣。上曰,奏者誰也?承旨對曰,呂萬永矣。上曰,經費似判異矣。萬永對曰,價不過加入二兩矣。上曰,明日入侍時,問于大臣,當下敎矣。上命注書,溫陵奉審承旨入侍。賤臣承命出去,與奉審承旨入侍,上問奉審事。諸臣以次退出。
上在慶熙宮。停常參·經筵。
巳時午時,日暈兩珥,暈上有冠,冠上有背,白氣出自左珥,逶迤暈上,良久乃滅。
藥房都提調金致仁,提調蔡濟恭,副提調尹得養啓曰,伏夫審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,下敎時入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,禮房傳香後,馳詣奉審以來。
又下敎曰,徐命膺·趙曮入來,御製示之後,校正官竝爲塡書持入。
沈頤之,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于徐有隣曰,徐命膺入來後,示御製,仍令謝恩後入侍,盡爲入來與否,知入。
李碩載啓曰,檢閱申禹相,自鄕上來云,卽爲牌招入直,何如?傳曰,允。
傳于徐有隣曰,內局入侍,竝入侍。
徐命善啓曰,假注書曺命業,身病猝重,勢難察任,今姑改差,何如?傳曰,允。
傳于徐有隣曰,儒臣持種德新編入侍。
沈頤之,以御營廳·一二巡廳·左右捕盜廳言啓曰,去夜犯夜人無所捉之意,敢啓。傳曰,知道。
辛卯十二月初七日午時,上御集慶堂。藥房入診,大提學·藝文提學·儒臣同爲入侍時,都提調金致仁,提調蔡濟恭,副提調尹得養,記事官鄭澤孚·李普天·申禹相,醫官方泰輿·鄭允協·鄭允說·徐命緯·李以材·金孝儉,大提學徐命膺,藝文提學趙曮,校理李,以次進伏訖。致仁曰,雪後極寒,夜間聖候,何如?上曰,一樣矣。寢睡·水刺之節,亦何如?上曰,一樣矣。進湯劑,上進御,致仁請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,脈候之差勝,誠怪矣。致仁曰,近日則連進湯劑故然矣。命膺·曮·以次進前,命膺曰,今此御製,樹德全編皆好,而其中何敢曰,以字,臣意則似不緊,改以何敢曰,蕪文,何如?上曰,好矣。曮曰,臣意則觀此肇慶廟可知也之句下,改以故相以垂後之意好矣。上曰,好矣,改之也。上曰,頃日翰林奏之,五處史庫藏置匱,以朱土漆之云,信否。濟恭曰,莫重史庫匱,何以朱土漆之乎?以倭朱紅漆之矣。曰,今日所下御製頌,以平行刊印乎?上曰,依。上曰,昨日旣下靈城君孫調用之下敎,擧行乎?曮曰,姑無闕,當待都政矣。濟恭·曮·先退,上曰,李爲人無屯矣。致仁曰,然矣。上曰,故相之子耶?致仁曰,故相之孫也。得養讀奏氷庫單子,吏曹參議洪樂純牌不進罷職傳旨。上曰,只推。上曰,三處漏水日影官員,安徐,只下人領去事,分付。出傳敎上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御,命退去,諸臣以次退出。
今辛卯十二月初七日未時,上御集慶堂。坐直承旨·儒臣同爲入侍時,副校理趙英鎭,副修撰李昌任,同副承旨徐有隣,假注書曺命業,記事官李普天·申禹相,以次進伏訖。上曰,種德新編爲幾張乎?趙英鎭對曰,爲八十五張矣。上命儒臣讀之。上曰,讀者誰也?徐有隣對曰,趙英鎭矣。上曰,序文爲幾張乎?英鎭對曰,十張矣。上命入侍諸臣一次輪讀。上曰,設申聞鼓後,韓柱岳,先鳴申聞鼓而申冤。東夏子岱,見此爲萬萬駭擧故嚴處,近者有二申聞者,而一人在於無故之日而不聞,一人雖非登徹之時,亦申聞多日,故今日令取讀尹浣子相翼,則頃者旣下敎,敢作初通文者稱冤,若是放恣登聞,設有是事,初何勤而末何忽乎?受囑自綻,渠雖訟冤,以何心爲浣子不美,全編謄書,呈於法曹乎?前後異言者,心雖不精,此則予有耳目,今何諭焉?無倫理其肆然,不可不嚴飭。今日內尹相翼,放逐江郊,勿令汚穢都下,初旣悖,令子肆然,事當嚴處,而旣配何諭,趙思齊,無異頃者東夏子,此不過國綱解弛,民不畏法之致,過國忌後,令該曹決杖一百,配於關東,其供辭,其令一竝勿施。出傳敎上曰,今因述編,取讀種德新編,開卷有御製序文,聞其年卽戊寅也。噫,因予衰耄,今夏前事,未能記有,況來歲爲十五年者乎?雖讀猶疑,果予親製,豈意將十五年,有此著述乎?誠是千千萬萬料表,雖然故相多引古事,予則其文旣諭,而豈特此也,雖欲類聚,以予謏聞謏見,其何廣聚,且雖聚,亦不過復引此而已。於今日,乃覺初意之不謬,然於今日,命讀此編,而亦豈偶然乎哉?且昔年與宋左相,相質問多,此謂於學,爲己爲人也。見此書,至誠興感,此爲人也,見是書,只美其事而欲效,此爲己也。噫,爲人爲己,若日之晝夜,色之黑白,豈特此也,理慾公私,自此而判,噫慕其心而自勉,此誠也公也,慕其功而强爲,此私也利也。雖然中庸旣云生知,學知,困知,初雖慕其功,眞積力久,以至於慕其心,則豈不愈於束手任他者乎?因此於一段,有興慨者,何則,噫,過婚過葬,嗣服後勤飭者,而今於宋相·趙抃事,偶合予意,彼則爲一相,居家居官猶然,況爲其君臨億兆者乎?噫,其將數十日,三陽回泰,且明年歲朝報春,過葬者不可踰今年,未婚者,亦不可踰來春,況掩骼,已文王之政也。申飭京外,未能掩骼者,着意顧助,俾勿過歲。過婚者曾已諭,咸恒之理,羲經旣載,月正元日,報春之歲,其宜勉飭,貧富懸殊,古有荆釵布裙,何拘資粧?其令京外,申申曉諭,必於開春,助其資而成婚,亦宜報其數於予,若有此飭,予宜先也,淸謹縣主吉禮,令該曹開春後擇日,以示予躬先導率之意。出傳敎上曰,其雖駭然,歲將暮矣。飭已行,何待其望,李世澤·宋鍈特放。今日茶時請牌,未下敎者意在,纔飭二臺,焉敢若此?予何漫酬應,開門後不爲謝恩者,待朝不爲茶時者,特施刊版之典,在外人,勿論。出傳敎以次退出。
上在慶熙宮。停常參·經筵。
未時,日有左珥。
藥房都提調金致仁,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖睡豈云睡,雖食豈云食?悶夜長亦二件,欲睡而目何睫,雖食而知何味,建功自建功,扁鵲自扁鵲,氣何諭?待敎入侍。
中宮殿·惠嬪宮,藥房問安。答曰,知道。
傳于徐有隣曰,耆社首堂·內局同爲入侍。
又傳于曰,內局·禮房承旨·耆社堂上同爲入侍。
備忘記,聞下吏囑兩銓之名,敢奏前席,其涉駭然,當該翰林,施以不敍之典,櫃色豈可異同?依前令度支,知長廣造印。
備忘記,世豈有兩通文,子豈忍謄其文,慨世俗慮敎衰,關係風敎,可見世道,尹浣子供辭,令耳目咸知。
備忘記,氣衰歲暮,深憶忠勳,靈城孫,何待都政?令該曹口傳擬入。
兵曹口傳政事,知事單南泰齊,副護軍南正五,副司直元仁孫·邊致明·申暐·李廷喆·安·李宜喆·鄭基安·高夢聖·金相翊·李河述·沈益聖·趙台祥。
吏曹口傳政事,繕工主簿具允斌,耆老所守直官二單,宋東胤·金履權。
假注書曺命業改差代,以崔致白爲假注書。
李碩載啓曰,假注書崔致白,時無職名,令該曹依例付軍職,冠帶常仕,何如?傳曰,允。
傳于徐有隣曰,今日敍用者,一竝付軍職。
又傳于曰,初見本,欲覽之,若印出,入之。
吏曹口傳政事,宗簿直長宋翼漢,司饔奉事姜宜㷜,萬寧殿參奉朴信圭。
李碩載,以漢城府言啓曰,依傳敎,尹相翼放逐江郊之意,敢啓。傳曰,知道。
沈頤之,以訓鍊都監·左邊捕盜廳·右邊捕盜廳·一所巡廳·二所巡廳言啓曰,去夜犯夜人無所捉之意,敢啓。傳曰,知道。
行判敦寧府事李益炡箚曰,伏以,帝王之盛,莫過於唐堯,而史稱其德,親九族爲先,伊·傅之訓王,首言立愛惟親,周禮太宰之職,親親居於八統之首,考之戴禮,其說尤備,有曰,立愛自親始。又曰,人道親親也,親親故尊祖,尊祖故敬宗,敬宗故收族,收族故宗廟嚴,宗廟嚴故重社稷,孟子曰,親親仁也,達之天下。又曰,親親而仁民,仁民而愛物,誠以本末厚薄,先後有序,所以維持人道,紀綱治本者也。三代以後,惟漢之治,大綱略擧,懲秦孤立,大封同姓,而其苗裔支別,則特置宗正官,以糾合之,使劉向輩,任其職,其後若唐若宋,無不別置官職以處之,其敦倫庇本,以爲鞏固基業之圖者,不容不如是也。惟我國家,繼羅麗之後,亦懲麗氏宗姓之寡弱,敦敍彛倫,厚恤宗族,別立官府,以處宗姓,其規摸設施,卓越百王,而今我殿下,以千乘之尊,躬曾·閔之行,所以敦倫厚親之道,實法祖宗,雖在疏遠之宗,莫不均視而廣庇之。凡在宗姓,擧皆銘鏤心骨,感戴聖明,而曾在乙丑年,先臣以明陵獻官,承命入侍于齋殿也。殿下親製常訓,以獻官回見之日,呼,寫一通之意,弁于卷首,其中敦親一條,念及宗英之零替,辭旨惻怛,至引公藝之九世同居,陳褒之十世同爨。又以關雎·麟趾,爲周官法度之本,臣祗今莊誦,欽仰聖上眷顧宗親之至意也。噫,自我聖祖之開創,至于今凡爲繼別之宗者,合爲九十餘家,而方帶宗職及若干立朝者外,率皆淪沒,無異編氓,間多軍籍之侵困,未免鄕里之嗤侮,是所謂救死而恐不贍,其何能立廟而享祖先哉?此雖由於後孫之不肖,自取其凌夷,實緣朝家之初無定制,因循抛置,莫可收拾而然也。嗚呼,詩不云乎?文王孫子,本支百世,蓋言文王之宗子,百世爲天子,文王之支子,百世爲諸侯也。今我列聖相承,寶祚方隆,而祖宗之支庶,遽至零替,況今世代寢遠,屬籍漸疏,宗親班行,殆不成樣,此豈非大可寒心也哉?惟我聖明,承積慶之緖,撫重熙之運,廢墜之典,無不修擧,而獨其所以處宗姓者,未見有敦敍之實,聖代闕典,豈有過於是?臣以宗戚之裔,竊嘗憂歎于中,妄有所一二講究於平昔者,冀欲一陳宸嚴,而煩猥囁嚅。訖至於今,迺者我殿下孝篤追遠,禮隆報本,肇慶廟建奉之儀,特擧於曠百年,未遑之餘,其爲有光於宗枋,垂耀於後來者,莫大於是。臣幸須臾無死,躬睹盛儀,區區欽頌之忱,自倍他人,思所以仰贊聖化者,尤不能自已,謹此按據古訓,參酌時宜,錄其可行者六條,別成冊子,隨箚以進,倘蒙聖明俯垂財察,則其在敦倫厚親之道,未必無少補,而凡爲宗姓者,亦豈不感激淬礪,仰承聖明親親之德意也哉?臣不勝惓惓祈祝之至。取進止。附進六條目,一曰,立宗法,臣謹按,諸侯之衆子爲別子,死後立爲大宗,其嫡子繼之,直下相傳,百世不遷,自繼補,以至繼祖父之宗者,親盡廟毁,則不復相宗,而惟繼別之宗,爲百世之宗統。率其宗族,而宗子死則皆服齊衰三月,朱子所謂宗法,須宗室及世族家先行之,方使以下士大夫行之者,正以是也。我朝大君,王子,皆爲百世不遷之宗,其法實倣三代,而第其禮久不講,往往親未絶而視若路人,冠昏而不相助,喪祭而不相救,且或甚至於宗子絶世,而諸孫莫之知。臣意以爲,繼別之宗,特加搜訪,使之立其廟宇,令宗子主之,四時之祭,諸孫之雖在遠者,歲必一來參祀,遠兄弟,宗子服制,亦令申嚴,使支庶咸知歸屬,各有統領之地。臣伏見國制,勳臣之胄,設忠義衛廳以處之,而惟宗臣之胄,無所統屬。臣意以爲,別設宗親衛廳,令宗簿寺主之,使宗室嫡長,一依勳府忠義例,輪回入直,使之守護璿閣明習講法,似爲便當。二曰,明譜系,臣謹按,三代之時,所謂姓者,統祖考之所自出,所謂族者,知子孫之所自分,姓族立而譜傳作焉。按譜尋傳,人各知其所本,故尊其祖,尊其祖,故收其族,而惟我國家,自受命以來,別立宗簿寺,以掌其事,三年而一修正,藏之國內名山,其法非不美矣,而第挽近以來,漸至廢弛,每式年璿源錄單子,惟殘裔微品之苟免征役者爲之,而京外仕宦之家,多闕不爲。且不無奸人之圖免軍役而冒錄者,其疏漏猥雜,實爲寒心,世之華閥宦族,莫不致謹譜牒,而惟天潢之派,世譜疏略,此豈理也哉?臣意以爲,自始祖肇慶廟,以至四王支派之可譜者,別加搜訪釐正,以爲國朝原譜,藏諸宗簿寺,自太祖以下外派,則不必盡錄,而宗支則一一開錄,三年而一修正,申飭京外,勿論有官無官,皆納璿源錄單子,罔或遺漏。凡爲璿源錄單子者,必著宗子及門長之保,然後始令許受,則人各親其親知所本,亦可以杜冒錄僞濫之弊。且修譜之法,各使其宗子主其事,先令各立其譜,而三年一修正,納于宗簿寺,則可見重統屬之意,而亦可除宗簿收譜之煩矣。至於璿源譜略,往在先朝己亥年間,宗臣朗原君偘,稟旨刊行,其凡例則中廟朝以下,宗支限四代,外孫限一代,宣廟朝以下宗支限十代,外孫限七代,此可見始略而終詳,遠簡而近備矣。伏見新刊譜略,則太祖朝以下姓孫,限四代載錄,宣廟朝以下姓孫,限五代載錄,餘皆刪沒而減改矣。遠代之太略者,今雖頗詳,近代之本備者,今反太略,始略終詳,遠簡近備之義,果安在哉?臣竊以爲,太祖以下,限四代載錄,而宣廟以下內外孫代數,則亦依譜略舊本爲之,更加釐正,恐似得宜矣。臣伏見宗親府有典簿,宗簿寺有正,臣意以爲,宗姓有官爵者,勿論文蔭,隨品差下,凡係宗姓之事,如明譜系,謹敎誨等節目,皆得看檢董飭,則甚有所益矣。三曰,謹敎誨,臣謹按,三代之學,以敎胄爲重,蓋以世族之胄,將有事上治民之責故也。惟我世宗朝,設宗學廳,掌宗英敎誨之任,有導善,典訓,司誨之官,特重其逆矣。兵燹之後,親以冗官而汰革之,因不復設,盛代闕典,莫過於此,雖其嚴立課程,訓誨朝夕,猶患其不率敎,今乃全無訓敎,其何有培養作成之望乎?王者之於凡民,尙欲其善導,況在百代之親,不思所以振發者,其於親親之道,豈不大有所歉乎?臣意以爲,更立宗學廳,每月朔,聚胄子講學,而每於歲末,學官率其學徒,來會宗親府,宗親府宗簿寺及禮曹堂上,合坐設講,考其勤慢,以行勸懲,連三次無故不參者,自宗簿寺,另加警責,或有時特命試講,間以製述,如童蒙試才之例,隨其優劣,特施賞罰,則行之數年,必有興起作成之效矣。臣伏見宗英之裔,亦多有從事於弓馬者,若無一體勸課之方,則其在均視之道,不無向隅之歎,試藝賞罰等節,一依宗學敎誨例擧行,俾無一人之無所業,則尤有光於聖朝培養成就之道矣。四曰,公選擧,臣伏見名門華胄,如宗儒之後,勳戚之裔,多蒙收錄之典,而惟大君·王子奉祀之孫,不得與焉。雖朝廷官爵,以功不以親,然畢原豐郇·邘晉應韓之屬,豈皆功宗勳閥,而雖以毛聃之微,其序必在異姓之上,周家之重宗姓者,有如是矣。其所以敦本厚親屛衛王家,綿歷八百年者,厥有其由,此亦天理之所當然,王政之所不容己者也。我祖大君·王子之宗子,雖其世代寢遠,在祖宗之世,皆以分田賜宅,尊爵厚祿,莫不爲子孫長久之圖。苟使世守其家,不墜其業,則其壯國勢而藩王室,亦與姬周之盛,何以異哉?第其屬絶之後,苟非若子若孫,著名功業,則不踰數代失業,而國家不復管攝,一任其泯沒,多不知去處。以祖宗視之,均是子孫,而乃遽衰替者,豈不矜惻乎?此莫非由於後孫之不肖,自取其陵夷,然其使之至於此者,亦未必不由於國家之初無預敎善導之實故也。位在君師,而爲父母之宗子者,可不惻然傷痛,思所以振拔而扶持之乎。雖然其所以收錄揀用者,非徒爲藉先蔭而榮其身,將有事上治民之責,則不可以不肖者,冒玷仕路,是以敎誨之方,不可不講,而選擧之法,不可不立者也。臣意以爲,每年歲末,胄子之能通經書者,宗親府及宗簿寺,更加審愼其行誼才識,籍記其名,薦聞而錄用,其他支庶之有卓行俊才者及從事弓馬,智略可用者,另加訪問,隨才調用,則凡爲宗英之後者,亦必各自修飭,以需簡拔,噫,存同其榮,沒同其患者,公族之臣也。愛而敎誨,公而奬拔,其在敦親用賢之方,豈不兩得而兼美哉?昔宋臣蘇軾,奏薦宗室令畤,列其行誼,以請擢用,古名臣爲國之誠,豈非後人之所當法者乎?臣竊念崇德報功,卽國家之重典,況在宗英,以忠節功勳,著名者亦多,尤宜褒揚,以奉其祀,而後孫之多不振者,另加錄用,俾不絶祀,尤所當先。五曰,講會禮,臣謹按,古人有花樹會法,吉凶嫁娶之節,相與爲禮,使骨肉之恩,常相流通,故今世士大夫家,或多有立譜修稧,娶族講禮者,而惟宗英之後,鮮有能行之者,支派旣分,則視若路人,習以爲常。凡爲宗姓者,無不自處以薄,而世之言薄於親黨者,莫不以宗姓爲口實,王者之政,莫先於親親,而觀法之地,先自如此,則其何以善俗而厚風乎?嗚呼,今我祖宗之孫子,其麗不億,則擧今世之盛族,固無與之爲比者,而其形單勢孤,反有不及於他姓,爲世之所輕侮,此豈公族之獨不仁愛而然乎?誠以法制之不素立,而情義之無所通而然也。程子曰,骨肉日疏者,只爲不相見情不接爾,蓋今者天潢之派,散落四方,不相識面,旣不識面,則親愛之心,何從而出乎?先正臣李彦迪,賀人宗會詩曰,貴賤懸殊元一脈,親疏雖異摠聯宗。臣於此,未嘗不三復感歎也。臣意以爲,宗法旣立,譜系旣修之後,飭令諸宗,每歲一會於宗子之家,來會人員,別單書報于宗親府。且於每三年歲首,諸宗子各率其支黨來會于宗親府,宗親府堂郞,亦皆來參,序昭穆別親疏,講禮義讀誓戒,自朝家特命助需,設饌張樂,歌大雅行葦之章,以盡疑洽之情,則人皆感戴聖恩,不待勸勉,亦必相率樂赴,爭睹其盛擧,親愛孝悌之心,油然而生,尊衛奉護之誠,亦不能自已,其爲邦國之光,無大於是矣。臣竊念大君,王子之宗子絶世祠宇之不知在處者甚多。臣意以爲,若其絶世者,則自宗親府,擇其支庶中可合者,立而爲嗣,廟貌如或頹毁,而宗子蕩失先業,不能修改者,使其支屬,各出物役,而亦自宗親府勸督克成之,皆能立廟於京中,以偏諸宗宗仰歸化之地。六曰,嚴糾禁,臣謹按,周禮大司徒,以鄕八刑,糾萬民,蓋導之而不從者,必有刑而齊之,然後可以一其習而趨於正耳,況此宗英之裔,旣無預敎之實,徒恃眷庇之恩,早不防閑,卒陷罪罟,則王者之法,不可以親疏低仰,此所以敎誨與糾禁,不可偏廢者也。臣謹稽國朝寶鑑,世宗大王下敎曰,古者宗正寺掌親屬,糾察愆違,自今宗親過失,令宗簿寺糾理。臣竊念,我聖祖之意,以宗姓之豪橫,與凡民有別,不宜直付法司,故創爲此制,以親治親之道者,恩不失義,法意有在,而至若宗親屬盡之後,則不復關攝,任其橫肆,及陷於罪,然後從而治之,是何異於不敎而刑之也。臣意以爲,自今以後,宗英之裔,亦令宗簿寺統管糾理,一門之內,或有非法之事,則各其宗長,告于宗簿寺,嚴加糾勅,而重者則宗簿寺移送法司,以其律勘斷,俾無容私掩覆,則人各知畏,自愛而重犯,庶無放肆之患,而敦親之義,可得以終始全安矣。臣竊念,宗英之裔,旣令宗簿寺,專管糾禁,而若使法司,視若凡民。又復糾察,則將無以措手足,實非今宗簿寺統屬糾檢之本意。臣意以爲,此後則宗英之裔,如或罪關法司,則必令移牒,進來於宗簿寺,自法司不得直爲勘斷事,著爲定式,恐合事宜矣。且伏念,近日刊名譜牒之罰,恐非聖朝敦序風敎之道,夫以宗戚之裔,不遵勅敎,自陷罪科者,固知聖意之別示警責,而第此譜牒之載錄,乃所以承繼祖先,係屬人紀也。非如朝廷仕版之刊錄無常者,則流放竄殛,惟當以其罪罪之,亦何必有此處分乎?伏願深留聖意焉。答曰,省箚具悉。誠眷眷老不衰,六條陳箚,予庸嘉尙,雖然其意則皆是,而其行誠難,其中第四條。嗚呼,勳戚奉祀孫,皆命錄用,況聖孫乎?大君·王子奉祀孫,沈滯而可以知名者,令宗親府訪問以啓,言雖是,廣慱者多,行而無弊,雖難知,其本由於爲金潢銀派。今翰注悉錄於時政與記注,此箚藏於本館樓庫,末端附進,誠是誠是,非卿,予將誤矣。何以謂誤?予意雖由於爲駭忘其本投俗習而然,其宜隨律勘處,渠雖無狀,金枝玉葉,豈可抹名譜牒,卿箚是矣。予復何誤,而若因慷慨深,而復有此命,宗正之臣,陳章規勉焉。嗚呼,先卿爲國丹忱,予知熟矣。卿今有此擧,可謂不負先矣,尤庸嘉焉。
辛卯十二月初八日午時,上御集慶堂。藥房入診,耆社堂上·禮房承旨同爲入侍時,都提調金致仁,提調蔡濟恭,副提調尹得養,記事官鄭澤孚·李普天·申禹相,醫官方泰輿·鄭允協·鄭允說·徐命緯·李以材·金孝儉,耆社堂上李益炡,右承旨徐命善,以次進伏訖。命善進前奏曰,奉審陵上則無頉,奉番殿內則無頉,摘奸諸執事則皆無頉矣。讀奏祭物單子訖,命善先退。致仁曰,雪上日氣極寒,夜間聖候,何如?上曰,一樣矣。水刺之節,亦何如?上曰,一樣矣。仍進湯劑,上進御,致仁請診候。上曰,其止之。耆社臣中李益炡,爲首堂乎?致仁曰,然矣。上曰,明年則左相亦入耆社矣。致仁曰,然矣。上曰,今則人蔘於予冷水矣。致仁曰,卽今則蔘劑適合於聖體也。上曰,予則恐或有頉矣。益炡曰,聖上之建功湯,天生之湯劑也。上笑曰,其言意外也。致仁曰,以頃者親登追慕峴觀之,莫非人蔘之效也。上曰,頃登追慕峴,實偶然也。上曰,卿則先退也。益炡曰,臣曾有所撰箚子,故持而待令矣。上曰,判敦寧李益炡入侍時,箚子持入。出榻敎益炡承命出去持入,命得養讀奏訖。上曰,朗原君之名字偘字,而其字音,卿知之乎?致仁曰,臣亦不知矣。益炡曰,朗原君子孫,不敢稱肝,而每稱牛內腸灸也,以此推之,則侃矣。上曰,怪矣,人家諱名之法,或有已甚者矣。益炡曰,又有異常諱名者,向者上幸彰義宮時,判府事李昌誼之下人,來告于中路曰,大駕幸周衣宮矣,以判府事之名字,與彰義二字,音相似故也。上曰,耆社臣之入侍,今聞奇怪異常之言矣,使予有此辦笑之資,可謂忠矣,此亦於予太康也。命得養書箚批訖,益炡曰,咫尺前席,伏承溫批,不勝惶感矣,今以後則死而瞑目矣。上曰,來頭以此足爲重臣之文集矣。得養曰,朝者有靈城君孫口傳備擬之下敎,而姑無闕云矣。上曰,靈城孫,今曉下敎,而今無其窠云,今聞耆社無郞廳,殿最將不爲云,豈頃者親臨命爲之意乎?前司直南泰齊·邊致明,竝敍用,在外守直官遞差與未差代,令該曹口傳備擬,朴信圭,亦依近例,可陞者陞付後以付,而一體口傳備擬,旣下敎,豈可事同飭異,其時同爲處分者,勿論職之高下,一體敍用。出傳敎益炡·濟恭先退,上曰,今聞傳旨,都憲業已諒矣,李行源亦與無端違牌有異,皆只推。出傳敎上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御,命退去,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。晝長夜長,心悶心悶,氣則一樣,待敎入侍。
中宮殿·惠嬪宮,藥房問安。答曰,知道。
傳于徐命善曰,內局入侍。
徐命善啓曰,明日次對,兩司長官當爲進參,大司憲李應協,待開門牌招,以爲入侍之地,何如?傳曰,允。
備忘記,蔭二品中曾經實職人,樹德編一體印頒。
沈頤之,以禁衛營·左右邊捕盜廳·一二所巡廳言啓曰,去夜犯夜人無所捉之意,敢啓。傳曰,知道。
徐命善啓曰,漢城府右尹尹東昇,除拜後過三日不爲出肅,依定式推考警責,仍卽牌招察任,何如?傳曰,允。
辛卯十二月初九日未時,上御集慶堂。藥房入診入侍時,都提調金致仁,提調蔡濟恭,副提調尹得養,記事官鄭澤孚·李普天·申禹相,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,今日尤寒,聖候,何如?上曰,一樣矣。寢睡,何如?上曰,小睡矣。水刺之節,何如?上曰,一樣矣。仍進湯劑,上進御,致仁請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,樹德全編監印副校理李,準職陞敍,陪進校書館郞廳,兒馬一匹賜給,書寫寫字官李忠國加資,洪聖源熟馬一匹面給,書員算員,令本衙門高品付料,員役·工匠等,令該曹米布題給。出傳敎上曰,萬寧殿參奉朴信圭入侍。出榻敎上曰,注書出去,與朴信圭偕入。賤臣承命還奏曰,朴信圭來待閤外,而姑未肅謝,其令先入侍後謝恩乎,謝恩後入侍乎?上曰,注書誰耶?致仁曰,鄭澤孚也。上曰,爲人極爲精詳而綜核矣。致仁曰,然矣,臣亦久而見之,頗精明而堅剛矣。上曰,斯速肅謝後,與之偕入。賤臣承命出來,與朴信圭偕入進伏。上親寫見其孫憶其祖六字親授,信圭先退。上曰,尹相翼謄書通文,雖無狀,爲親歎冤,則不足深責矣。致仁曰,旣是四件事,則亦不足深治也。上曰,其下敎意在,今聞領相所奏,尹相翼謄書通文,其雖無形,旣是四件事則逐江郊過,趙思齊其雖下敎,意亦,若何?一欲下問,果與東度子,大不相同,雖然東度子刑配,此則決杖,意亦在矣,而今聞所奏,無異於冰炭同煎,初下敎勿施,趙德普事,令該堂考文案,次對以奏。出傳敎上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御,命退去,諸臣以次退出。
上在慶熙宮。停常參·經筵。
夜一更二更,有霧氣。
藥房都提調金致仁,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。日寒氣苶夜長,一猶悶況兼三,氣則一樣,次對入侍。
中宮殿·惠嬪宮,藥房口傳問安。答曰,知道。
沈頤之,以都摠府言啓曰,今日入直內三廳武兼禁軍及軍兵等,當爲中日習射,而本府褒貶相値,不得爲之之意,敢啓。傳曰,知道。
傳于沈頤之曰,備堂中有殿最者,卽爲擧行後入侍。
又傳于曰,禮判次對,同爲入侍。
備忘記,暮年當爲耆社殿最,今日入侍同爲,予當呼寫。
傳于沈頤之曰,竝入侍。
備忘記,今番御製,予懷萬百,爲肇慶廟孫者,勿論在京在鄕,皆頒給。
傳于徐命善曰,何時下敎,而至今稽滯,極爲駭然,今日內盡爲安寶。
徐命善,以吏曹言啓曰,宗簿寺正李秉鼎,奉常寺正李恒祚,俱以呈狀內,親病甚重,勢難察任云,竝今姑改差,何如?傳曰,允。
又以吏曹言啓曰,本曹正郞姜彝福,受由過限未上來,依例改差,何如?傳曰,允。
又以司饔院官員,以都提調意啓曰,本院奉事宋翼漢,昨日口傳政,宗簿寺直長遷轉,而今年柴場摘奸後,明年燔造重役,旣已句管設施矣。今不可付之手生之人,本院直長中,依例相換,以爲竣事之地,何如?傳曰,允。
沈頤之以兵曹言啓曰,本曹佐郞李鼎運,身病猝重,勢難供職,呈狀乞遞,宿衛重地,不可久曠,今姑改差,何如?傳曰,允。
有政。吏批,判書趙曮進,參判鄭存謙進,參議洪樂純傳旨未下,右副承旨李興宗進,以金魯鎭爲大司成,尹錫周爲奉常正,金頤柱爲吏曹正郞,李商建爲吏曹佐郞,趙相爲兵曹佐郞,鄭基煥爲社稷令,丁昌宗爲軍器判官,洪履健爲宗簿主簿,元仁孫爲宗廟提調,金始煐爲歸厚提調,李最中爲惠民提調,南泰霽爲社稷提調,李徽之爲瓦署提調,閔百興爲造紙提調,呂摘爲崇寧殿參奉,承文著作單宋東胤,正字單朴趾慶。
兵批,判書尹東暹病,參判魚錫定病,參議任希敎病,參知呂善德入直進,右副承旨李興宗進,副護軍宋鍈·李萬育·金基大,副司直李世澤·金致讓,副司果李得臣,副司正崔致白。
李興宗,以侍講院言啓曰,本院新除授兼弼善金基大,時無職名,令該曹口傳付軍職,司書李春輔,除拜之下,不爲出肅,竝卽牌招察任,說書宋煥億,時在京畿水原地,書筵入番事緊,斯速乘馹上來事,下諭,何如?傳曰,允。
沈頤之,以兵曹言啓曰,今十二月初八日,楊州居幼學任師白稱名人,自興化門入來,鳴申聞鼓,依定式下該曹推問,當該守門將閔有洙,推考,何如?傳曰,允。
又以兵曹言啓曰,今十二月初八日,衿川居尹範行稱名人,自興化門入來,鳴申聞鼓,依定式下該曹推問,當該守門將林大元,推考,何如?傳曰,允。
又以司僕寺官員,以一二提調意啓曰,本司分養馬,如有故失·瘦瘠·病傷·不馴,則每於畢上納後抄出,分授營邑,依法典施罰,而有赦令則例皆蕩滌矣。今年所納分養馬有頉營邑現告成冊,今始齊到,而係是宥旨前事,似不當循例施罰,何以爲之,敢稟。傳曰,蕩滌。
徐命善,以戶曹言啓曰,因奉常寺提調陳達,祭享物種中藥果高排貢價,以遺在中,換作茶食復舊貢價,以癸未減貢中磨鍊上下事,命下矣。加定及換作物種,分排各道,別單書入,依此擧行之意,分付,宣惠廳及奉常寺,何如?傳曰,允。
李興宗,以御營廳·左右捕盜廳一二所巡廳言啓曰,去夜犯夜人無所捉之意,敢啓。傳曰,知道。
兵曹判書尹東暹疏曰,伏以,臣於日昨之政,深夜倉卒,不能照檢,同樞之望閔百興,以未及敍用之人,誤入首擬,至蒙天點,蓋歲抄纔下,群罰咸宥,故認以無礙,信口排擬,而其給牒未敍之實,初未覺察而然也。昨日宰臣,雖已蒙特敍,顧臣做錯之失,終無所逃罪,玆敢露章首實,仰請威譴。伏乞亟賜勘處,以嚴政注,不勝幸甚,臣無任屛營祈懇之至,謹眛死以聞。答曰,省疏具悉。閔百興,今日憶其人覽卿章,亦非偶然,仍任其職,一時做錯,其何傷乎?卿其勿辭行公。
執義李行源疏曰,伏以,臣秋間所被諫院之命,適在於歸省松楸之日,特飭之下,未及祗肅,稽緩之罪,萬戮猶輕,除授告身,行遣傳旨,踵降於一日之間,五內惝怳,四體戰慄,絶島兼程,無望生還,而天地至仁,雷雨旋霈,宥還未幾,收敍如舊,銜恩訟愆,分甘屛棄,乃於千萬料外。又辱中丞新除,罪戾之餘,不敢晏然進身,徹夜徊徨,罔知爲計,不意刊版之典纔降,問備之命繼下,轉罪爲恩,且惶且感,而風憲之職,與他有別,旣遞還仍,元無古例。況今罪名不輕,現告已出,聖恩雖渥,臺體甚嚴,因仍冒沒,斷無是理,鞶帶之褫,必不待臣言之畢矣。抑臣竊有區區血懇,久欲一暴於仁覆之天,而嚴畏囁嚅,迄玆未果。噫日月之下,無物不燭,父母之前,何言不盡,臣請不避猥屑之誅,畢陳危迫之衷,伏願聖慈,少加憐察。臣賦命奇薄,早嬰痼疾,自幼及壯,多在床簀,肢體臟腑,百症轉變,半生癃廢,不齒人數。臣之先父,憐臣憂臣,過費調護,但苟冀於性命,本不期於科宦,不意孤露之後,偶竊僥倖之名,恩言屢及於先臣,闔門常切於感泣,而惟此臺閣匪分之職,實爲臣身莫大之災,前後罪犯,都在於此,朝就囹圄,暮投嶺海,鞭策在後,鈇鉞在前,臣雖至愚,亦知分義之可畏軀命之可惜,而甘心抵觸,無意變動,此豈臣所樂爲哉?夫臺閣者,上匡主德,下規官邪,卽其職耳。其次則入籌筵而傳啓,隨茶牌而分臺,承乏備員,奔走恪勤,亦可以粗免大何,而若臣者,杜門窮巷,終歲呻吟,不接世間人,不聞戶外事,一切朝廷得失,物議是非,紀綱弛張,風俗升降,漠然都無所知,名雖耳目,實則聾瞽,將何以措手開口,以塞一日之責乎?且臣疾病纏髓,藥石攻胃,耗損旣多,朽落特早,行年纔過五十,奄成篤老貌樣,頭童齒豁,視昏聽塞,行步蹣跚,呼吸喘促,戶庭出入,亦極艱辛,吉凶人事,一竝廢閣,臣之自處,世之見待,不出於籧篨戚施之間,雖欲勉强抖擻,隨例奉職,而亦無萬一之望矣。臣無株守,官非鐵限,而所以頑然冥然,一直撕捱者,非慢命也,非避事也,言議旣如彼,筋力又如此,理有不可冒,勢有不得已而然也。每於恩除之下,不但臣心之迫隘罔措而已,家人爲之驚惶,隣里至於慰問,槪知臣決難行公,獲罪乃己故也。嗚呼,生逢聖世,名列法從,豈非人臣之至榮大願,而臣獨以榮爲災,無往非罪,初無立身之望,長爲負國之人,撫躬悼歎,此何人哉?顧今臺省之間,不患乏人,宿望新彦,蔚然林立,如臣千不似萬不堪,留無所益,去無可思者,亟從澄汰之典,實合綜核之政,臣亦得以優遊散地,休養殘年,始識天壤之廣大,卒蒙雨露之生成,則自今至死之日,皆殿下所賜,其爲感幸,曷可名言。伏乞聖明,俯察臣悃愊之懇,無有一毫假飾特命銓曹,刊去臣姓名於侍從案,勿復檢擬,以重公器,以安微分,不勝幸甚。臣於在謫時,得聞咸安郡守田泰祥,因一微事,重杖浦民,三日之內,四人騈命,歸路所聞,亦甚喧藉,我聖上愛民恤刑,德意,何如?而爲字牧者,不少仰體,濫酷至此,臣雖不以憲職自居,而事關人命,敢此附陳,嚴覈重繩,不可已也。臣無任屛營祈懇之至,謹昧死以聞。答曰,省疏具悉。滿紙陳懇,其涉過矣,爾其勿辭察職,而今聞爾章,田泰祥所爲,萬萬爲駭,令該府拿問口供,登對以奏。
刑曹參議金鍾秀疏曰,伏以,臣於縮伏訟愆之中,忽承秋官新命,臣手擎除書,以首頓地,驚惶感激,繼以涕零。噫,臣之前後受恩,與天無極,而區區願忠之誠,不自覺其重犯罔赦,特荷聖度涵貸,輒從末勘,若臣寸腸之無他,亦蒙天日之下燭。臣卽日塡壑,更有何恨,而曾不幾時,霈澤旁流,敍錄如舊,恩榮所被,怳若夢寐,山藪不遺,疾汚雨雪,咸歸造化,在臣銜鏤之忱,豈不欲卽日登途?一謝天陛而歸,而宿負旣重,餘悚彌切,唐突進身,有非賤分所敢出,抑臣又有情地之危苦者,臣於前歲,待罪下邑,忽値駭機之及,竟速曠官之辜,噫虛舟自在,暗弓橫射,察影知形,傍觀代懍,臣尙以何心,更廁朝端,不思所以全保軀命之道乎?恩旨之下,轉動無路,詞訟劇地,有不容曠日虛帶,玆不得不刳瀝肝血,從縣道上聞,至於自來情私,不堪離親從宦之狀,亦未暇竝列。伏乞聖慈,曲垂憫矜,將臣見職,亟行鐫免,仍命選部,勿復檢擬,使臣得以專守母側,永戴天恩,臣不勝至祝,臣無任瞻天望闕,屛營祈懇之至,謹昧死以聞。答曰,省疏具悉。往事勿說,聖人攸訓,見爾久矣,暮年其懷,爾其勿辭,從速上來察職。
大司憲李應協疏曰,伏以,臣曩遭煩言,踪地危臲,杜門跧伏,念灰當世,自甘爲聖世之棄物,迺者恩諭開釋,不啻大明之旁燭,溫綸鄭重,殆若蟄蟲之聞雷,銘佩德音,隕結是期,柏府除命,忽降於夢想之外,湔拂抆拭,甄錄如舊,惝怳驚惕,感涕交逬,誠不省其死所。噫,彼言者之捃摭,以爲大案者,卽動駕時把率憲隷也,直是橫逆,一何莽蕩,臣於伊日,待罪摠管,趨簉扈班,而只有一摠隷隨馬後,他司之隷,初無借帶,矧乎皂衣之隷,非時臺而其可把從乎?陪駕百僚,祗迎千官之所共目擊,一世咸知,焉可誣乎?彼急於構臣,來說不得,白地捏虛,醜詆於常情事理之外,有若官師之規,而句斷末勘,直蹈躙於坎窞之中,彼於頃年抨論臣,詣不燒謂已燒,文致媒孼,欲餉以危禍,今又架鑒排笮至此,彼獨何心。如報骨怨,虛舟見怒,按釗至憯,噫嘻亦太甚矣,抑有機緘之不自己者耶。聖鑑臨上,公議在下,孔昭之天,其可欺乎,臣雖自待無腆,羞與此等人呶呶,處之以無辨也。顧念臣孤立無朋,直道信心,銳於報國,拙於謀身,熱血滿腔,硬舌媒怨,磨蝎作祟無事招謗,半生所得,詆毁數如此,率皆指白爲黑,指無爲有,潛鋒暗鏑,換面假手,屢跕駭機,動輒跋疐,滾到殘齡,鬢髮已種種矣。今又被其再螫,齗齗不已,必欲去臣而後已,江湖乘雁,猶罹矰罻,尙且瞻依戀係,未忍便訣,偪側不去,無往非罪,古人云內省不疚,奚恤人言,然三至之人言,吁可畏也。此臣所以斂退自靖,欲屛丘壑,庶不至累簡知而蹈機穽,況臺垣一步,自來艮限,曲木猶怕,鐵障難透,官職去就,非所暇論,再昨嚴敎之下,兢隘靡容,亦不敢竭蹶趨承。金木是俟,刊削猶輕,旋蒙反汗,曲加涵貸,罪速逋慢,罰止問備,天地幬庇,若私一物,感惶跼蹜,無所容措。今因宥對,召牌狎臨,情窮勢蹙,承膺無路,見職之不容虛縻,倘蒙俯燭,則鞶帶之遞,何待畢解,玆敢悉暴肝膈之懇,仰瀆紸纊之聽。伏乞聖慈,天地父母,俯賜鑑諒,察臣由中之懇,曲垂體下之恩,亟命鐫削臣職名,俾得避遠危機,以謝人怒,以安私分,不勝幸甚,臣無任屛營祈懇之至,謹昧死以聞。答曰,省疏具悉。卿之所遭,予聞苦矣,卿豈不苦此,而然,其雖允啓,此人等說,予知其過矣。旣往勿說,其復何諭,予常嘉卿者,淳實二字,卿勿過辭,從速察任。
持平丁範祖疏曰,伏以,臣纔承嚴譴,旋荷恩宥,罪重罰輕,闔門感泣,迺者夢寐之外,又蒙柏府新除,伏奉聖諭,震惶靡措,臣於近年,屢忝臺職,行不俟駕,略聞古訓,而或在鄕乞免,或赴京徑歸,非但踪地有難冒膺,責任不敢承當而已。緣臣父母年迫八十,父病胸痛,長時發作,母病勞症,八九年來,輾轉沈篤,晝夜扶持,不忍離捨。今於恩旨之下,不敢一向違忤,日前登途,行到驪州,急伻踵至,母病宿症,又添寒疾,膈痰上升,咳喘交劇,勺飮不通,氣息如線,一夜之間,屢度昏塞,臣聞此報,肝膈焦迫,卽從縣道,陳章徑歸,而疏到喉院,以字句錯誤,還爲下送。目今母病,有加無減,離違供職,實無其路,玆從本道,復陳危懇,逋慢之罪,尤無所逃。伏乞聖慈,特加矜察,亟命鐫削臣職名,仍治臣擅行之罪,以肅朝綱,以便扶護,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭,俟少間,上來察職。
辛卯十二月初十日午時,上御集慶堂。藥房入診入侍時,都提調金致仁,提調蔡濟恭,副提調尹得養,記事官鄭澤孚·李普天·申禹相,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,日寒愈往愈甚,夜間聖候,何如?上曰,似凍矣。仍進湯劑。上覆之於前曰,苟且强飮,無乃憎乎?致仁曰,聖敎如此,實未測度也,當進之湯劑,進御宜矣,何如是過中耶?濟恭持湯劑,更爲進伏奏曰,此是聖上應進之湯劑,無異茶飯矣。上曰,茶飯之說,予甚厭聞矣。濟恭曰,不可以聖候之差勝,停止湯劑矣。上曰,今日之不進,非有未安而然也。致仁曰,聖候差勝之時,尤當連爲進御矣。仍再進湯劑,上進御。致仁請診候,上曰,其止之。致仁曰,藏樂今無義意,速下下敎也。上曰,卿等勿復言,來年二月則當復之矣。濟恭持湯劑更爲進伏,致仁三進湯劑,上又覆之。濟恭曰,日氣栗烈,當此極寒,只進一貼,豈不悶迫乎?上曰,一貼不得已進之矣。命退去,諸臣以次退出。
辛卯十二月初十日未時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,戶曹判書趙雲逵,刑曹判書具善行,工曹判書金時默,禮曹判書鄭弘淳,行副司直韓光會,行副司直李章吾,吏曹判書趙曮,行副司直洪名漢,知敦寧徐命膺,吏曹參判鄭存謙,左尹張志恒,掌令金養心,修撰李命彬,左副承旨沈頤之,假注書崔致白,事變假注書朴聖鉉,記事官李普天·申禹相,以次進伏訖。上曰,禮判進前。弘淳進伏,上曰,竣事乎?弘淳曰,臣已發行後,已訖工云矣。上曰,今爲一品乎?致仁曰,爲判禁然後一品矣。上謂弘淳曰,予不負先卿矣。弘淳曰,廟制間架,初已稟定,而龕室則依太廟例爲之,廟門內紗帳,自京中已爲擧行,故用之矣。上曰,吾何以見肇慶廟乎?上曰,禮判出去,着帶而來。弘淳借着內局醫官帶入侍,上問之,弘淳先退。上曰,淸謹縣主吉禮,當擇日,而與誰家定乎?致仁曰,洪致重家也。上曰,曾見其人,所謂金玉其人也。上曰,耆堂入侍。賤臣承命出來。判敦寧李益炡,知事南泰齊,司直安允行·邊致明,守直官宋東胤·金履權,藥房洪履圭進伏。上親呼耆堂殿最訖,命東胤·履權,各誦其登科講章。上又親呼殿最訖。耆社堂郞先退,上曰,備堂進前。上命承旨,讀奏京畿監司沈鏽公都會試額增損事狀聞。上曰,若何?致仁曰,當初定額,蓋出於均取之意,而卽今製述考講應試之儒生多寡,若是懸殊,則今此變通之請,不無所執。且有關東·海西已許之例,依狀請,講經三窠內一窠,移付製述,毋論詩賦講,各取二人,俾有實效似宜矣。上曰,依爲之。出擧條承旨讀奏京畿水使金範魯賑穀請劃狀聞。上曰,若何?致仁曰,帥臣之初請穀數,未免過多,故以從實入精抄更報之意,陳達分付矣。今此所請,果似不濫,且聞島民形勢,實多可悶,折米五百石,依所請特爲許施,而其半則以京畿某樣穀,令道臣從便區劃,其半則海西管餉詳定穀中,卽爲輸送之意,分付道臣,何如?上曰,依爲之。出擧條承旨讀奏濟州牧使梁世絢賑穀請得狀聞。上曰,若何?致仁曰,本島近年以來,無年不告飢,無年不請穀,因此而湖南沿邑,受弊孔酷,是亦切悶矣,有請則許施,已成近規。今亦不得不區劃,而所請未免過多,以折半五千石,參酌許劃,而己丑條未收涼藿,雖云鱗次出送。其間本鋪之已爲貿米,有未可知,五千石內三千石,則令本鋪,某條經紀入送,二千石則以濟民食還牟,依準折入送。俾爲及時賙賑之地,而舊還停退,新還裁減,合沒蕩減事及奴婢貢大同米減捧,奴婢式年推刷,軍兵式年改案,山馬驅點,軍兵操鍊停退事及推奴徵債禁斷事,皆有災年已行之例,竝依狀請許施,何如?上曰,皆依爲之。牧使雖兼防禦使,與藩臣有異,雖藩臣,亦不敢此請,使梁世絢,若有嚴備局之眼,焉敢以一一稟處之請,登諸狀聞乎?武臣驕蹇之習,若不嚴懲,何以勵末世?此不過因驕蹇之習而然也。讀未半而不覺蹶然而起,已諭相臣,事當拿問,而爲本道雖參酌,關係則非細,令該曹緘辭,從重推考,持來陪持人,亦令備局決杖下送。出擧條尙喆曰,今因宰臣李徽之事,有可達者矣,人臣處義,自有公私重輕之別,雖以故重臣趙觀彬言之,其時廟堂之上,僚堂之中,豈無嫌礙者,而籌會賓對,未嘗爲拘,況且近來出入備堂之人,亦無以私義廢公坐之事,今此宰臣事,決知其萬萬過矣,申飭行公,何如?上曰,故重臣行公,予亦記有,申飭行公可也。出擧條雲逵曰,樹德全編,有肇慶廟子孫頒給之命,只在京在鄕二品以上頒給乎?上曰,無論京鄕,只給有職名者可也。出擧條翼謩曰,大司成金致讓有服制,升補無期云,何以爲之乎?上曰,今聞相臣所奏,陞補無期,大司成金致讓許遞,其代政官牌招開政,待下批牌招察任。出傳敎上曰,左相旣奏,李徽之社稷提調·摠管,許遞。出傳敎上曰,昨聞相臣所奏,卽令考奏,今聞其日子,於渠可謂訟冤之端,豈云今日,其時大臣判金吾之奏若此,德普·濟普,特滌丹書,當初措語,亦令勿書。出傳敎上曰,玆事關係非尋常,故果若此,尹浣不可以士爲名,不然,通文其宜審愼,設有是事,當初通文,尋常爲非,事端若此之後,今者臺請,雖得臺體,只憑尹相翼招,勘律於此等事,豈綜核之意乎?其時通文爲首之人,令該府嚴問口招後,登對以奏,噫,果若悔謝,初何爲此,雖或然矣。論人通文,豈若是迫切,於此於彼,不可不嚴問,故有此敎,豈敢一毫隱諱?以此問目,嚴問持供以奏。出傳敎藥房提調持湯劑更爲入侍。出下敎養心曰,請還寢東呂·址淳等還配之命,更令王府嚴鞫得情。上曰,勿煩。請還寢定配罪人金柱泰減等之命。上曰,其勿煩。請黑山島爲奴罪人五得依律處斷。上曰,勿煩。請巨濟府充軍罪人吳益祥依律處斷。上曰,勿煩。二十一字刀割養心曰,尹浣之子尙翼,旣稱訟其父冤,有此鳴鼓之擧,而其所供辭,張皇胡亂,全沒倫脊,反揭其父之惡,自歸絶悖之域,已極駭然。而且尹浣罪狀,果爲狼藉,至於一洞之回文聲罪,則末乃刼於浣之父子,威喝,變幻其說,强爲改通,致有此猥屑之事,如許擧措,曾所未聞,其在勵風敎懲後弊之道,不可置而不論。請尹相翼邊遠定配,改通時狀頭人,亦令攸司現發嚴處。上曰,依啓。養心曰,典醫監生徒,取才之規,該監提調與禮堂,往復定日,合坐試取者,卽其恒規,而日前次堂,不有前例,乘其提調之奉命未及還,擅自出令,獨往醫司,因生徒之不應講,至於無聊罷坐而歸,擧措可駭,亦關後弊,請當駭禮堂罷黜。上曰,聞甚駭然,依啓。養心曰,新除授司諫院大司諫李命植,時在慶尙道監營任所,請斯速乘馹上來事下諭。上曰,交龜後自當上來,勿爲下諭。養心曰,臣於尹相翼請罪之啓,竝論通文時狀頭人,而勘律不審,亦不得綜核,伏見傳敎下者,致勤聖敎,誨責嚴截,臣已不勝惶恧,而臣之溺職之失著矣。其何可一刻抗顔於臺次乎,請命遞斥臣職?上曰,其所引嫌,其涉太過,勿辭,亦勿退待,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調尹得養啓曰,伏未審夜間,聖體調攝,若何,痰候,何如?寢睡水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。歲已暮此心倍,予志定脈勝,二貼是豈理乎?唯建功心先憊,定一貼前,豈可酬應?卿等諒焉。寒甚夜長,其悶曷諭?待敎入侍。
中宮殿·惠嬪宮,藥房口傳問安。答曰,知道。
徐命善啓曰,卽者兼司書李得臣,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以刑曹參判李重祜三度呈辭,傳于徐命善曰,只遞本職。
以吏曹參議洪樂純牌不進罷職傳旨,又傳于曰,只推。
又傳于曰,內局入侍,金吾堂上同爲入侍。
備邊司薦望,開城留守洪名漢,廣州府尹趙㻐。
徐命善,以禮曹言啓曰,淸謹縣主吉禮擇日事命下矣,卽令日官推擇,則納采,來壬辰二月初二日午時,親迎,同月十一日午時爲吉云,以此日時擧行乎,敢稟。傳曰,依爲之。
又以吏曹言啓曰,通禮院左通禮申應顯呈狀內,身病甚重,勢難察任云,依例改差,何如?傳曰,允。
沈頤之,以禁衛營言啓曰,本營所在各樣軍器協物,率多破傷,不可不改備改修,故使敎鍊官折衝李元龜,別軍官折衝高重明,監董其役,而李元龜次知監董,黑角平弓二百八張,弦具鳥銃一百六十六柄,別造鳥銃五十柄,正鍊焰硝一千九十斤,火藥八千三百三十二斤,入盛櫃子十坐,綿袋具,軍兵油芚一百五十五浮,皮瓢子九百箇,挾刀長鎗密每二百箇,大縀大旗幟三十八面,大縀手旗五面,綿紬大旗幟三十八面,囉叭十八枝,號笛十八枝,啫哱囉四雙,中鉦十面,小行鼓八坐,長鼓五坐,竝布袋具,紅氈笠四十箇,紙朱笠三十二箇,勇字雲月具朱杖四十箇,令箭十箇,小短箭十四箇,鍮所羅四十坐,銅爐口十坐,大奎鼎十坐,水槽桶十六坐,橫水槽桶六坐,斧子十四箇,新營射亭六間,竝新造,環刀一百柄,小鐵絲籠二百坐,南別營各所公廨四十四間,竝修補。高重明次知監董,手弩箭八百部,手弩機五百坐,火箭二百五十柄,鉛丸七千箇,豆靑三升,挾袖三百三十五領,藍三升,戰服二百二十領,藍方紬戰帶四百箇,黑木綿挾袖一百八十領,靑木綿戰服二百三十領,軍兵紙油衫九百二十領,別軍幕二部,雨備具平軍幕二部,軍幕柱桿七十箇,軍幕面帳三浮,大遮日前後面帳三浮,大遮日乼二件,坐板三坐,軍兵木綿甲布帳三十二浮,麻布單布帳四十五浮,藍大縀令旗四十二面,藍大縀巡視旗二十八面,巡令旗桿四十八枝,藍紗大燭籠四十件,雨備具黃木綿周莫衣六十四領,黑三升,甘土六十四立,軍兵達五只六十部,象毛三十箇,將校紙油衫二十三領,竝新造。黑廣縀鐵甲胄十二部,校子長弓一百五十張,黑角軍弓五百五十張,黑角長弓二十七張,弩黑角大弓十五張,常角弓十三張,木弓四十七張,黑角大弓五張,竝弦具修補,今已畢役矣。在前軍器公廨監造之人,輒蒙加資之典者,已多其例,而今此李元龜監造軍物,爲一萬二千五百九十七數,公廨之新造與修補,亦至五十間之多。高重明監造軍物,爲一萬二千二百十五數之多,其盡心國事,誠爲可嘉,其在激勸之道,似當依例論賞,令該曹考例稟處,何如?傳曰,允。
又以兵曹言啓曰,今十二月初十日,前假注書宋鎭運,自興化門入來,鳴申聞鼓,所當依例囚禁治罪,而係是朝官,有難循例擧行,令攸司稟處,何如?傳曰,係是朝官,令該府問啓。
又以義禁府言啓曰,刑曹啓辭內,鳴申聞鼓罪人尹範行,係是朝官,移本府處之事命下矣。尹範行,今方待命於本府,拿囚後捧供以入之意,敢啓。傳曰,知道。
又以義禁府言啓曰,兵曹啓辭內,前假注書宋鎭運,鳴申聞鼓,今攸司稟處事,係是朝官,令該府問啓事批下矣。宋鎭運,今方待命於本府,卽爲拿囚後,捧供以入之意,敢啓。傳曰,知道。
以義禁府言啓曰,咸安郡守田泰祥,令該府拿問供〈招〉登對以奏事,傳旨啓下矣。田泰祥時在任所云,依例發遣府羅將,拿來,何如?傳曰,允。
又以刑曹言啓曰,因兵曹啓辭,尹範行鳴申聞鼓,下該曹推問事,命下矣。尹範行係是朝官,令義禁府擧行,何如?傳曰,允。
又以刑曹言啓曰,因臺臣所啓,尹相翼邊遠定配事,命下矣。依傳敎,罪人尹相翼,慶尙道晉州牧,定配所發配之意,敢啓。傳曰,知道。
又以刑曹言啓曰,亮海兄弟中年長者,關東徒三年定配事命下矣。亮海兄弟中,亮海年長云,罪人洪亮海,依傳敎,江原道三陟府定配所,卽爲發牌之意,敢啓。傳曰,周家八刑,一卽造言之刑,設有尹浣事,非其族而若是甘心隨參,㤼於迫問,遜謝不已,已無士子貌樣,百人雖參,渠則以化民,何敢爲此?予所以爲駭者卽此也,關係非係,今聞渠亦自服云,尤涉無狀,其在正風敎勵廉恥之道,不可徒年而止,該曹門外,勿爲徵贈,決杖六十,三陟府定配。
又以刑曹言啓曰,李聖臣勿爲徵贖,決杖一百,南海縣定配,當日押付,尹相翼海南縣倍道押付,洪亮海不可徒年而止,該曹門外,勿爲徵贖,決杖六十,三陟府定配事命下矣。依傳敎,罪人李聖臣曹門外決杖一百,慶尙道南海縣,洪亮海曹門外決杖六十,江原道三陟府定配所,竝卽押付。慶尙道晉州牧定配罪人尹相翼,旣已發配,依傳敎以全羅道海南縣改定配所,倍道押送事,發關分付之意,敢啓。傳曰,知道。
持平李得華疏曰,伏以,臣情私所迫,急於歸護,他未暇顧,頃投短章,自犯擅行之罪,恭俟鈇鉞之誅,及承恩批,不但不以爲罪,反爲勿辭護焉爲敎,臣雙擎九頓,闔門感祝,顧此蟣蝨賤臣,猥荷曲貸之恩,益增悚蹙之忱,仍伏念,臣早失所恃。惟老父是依,而臣父積痼痰眩之症,已成難醫之痰,居常沈頓,寧日恒少,近値日寒之嚴冱,又緣調治之失宜,毒感添發,一倍彌劇,藥餌無效,氣息如縷。今已浹旬,有加無減,臣方獨自扶將,晝宵焦遑,而目下情勢,竊有所萬萬憫迫者,如欲抑情而趨職,則實無頃刻離捨之望,其若仍縻虛銜,荏苒時月,則徒積逋慢之罪,尤爲臣父病添病之一端,憂懼之蹤,進退維谷,玆從縣道,復敢哀籲於仁覆之天。伏乞聖慈,特推孝理之治,俯憐人子之情,亟削臣職名,俾安救護,仍治臣瀆擾之罪,以肅朝綱,千萬幸甚,臣無任屛營祈懇之至,謹昧死以聞。答曰,申飭之下,在近畿,焉敢縣道封章?此章下送。
弼善李鎭衡疏曰,伏以,臣昨奉春坊除旨,以惶以感,宜卽竭蹶趨承,而臣與吏曹參判臣鄭存謙,內外從兄弟也,法例在所當避,而誤入檢擬,有違常規。伏乞亟命遞改,以存公格,抑臣有區區情勢,每欲仰首籲天,而輒爲喉司所却,玆敢冒陳,惟聖明重察焉,臣身雖微,四維中物也,臣職雖卑,淸朝法從也。臣若放失廉隅,貪戀榮寵,不有公議而冒沒名塗,則其爲盛世羞,當如何哉?向臣不幸而猥參瀛選,金盌狗矢,臣亦發歎,而不能決古人自劾而去,臣之罪也。駁正之論,理所宜有,呼牛呼馬,臣何慍焉。第以其論斷之目言之,則非直金華之爲不可,凡係顯職,無不濫猥,乃覺從前經歷,已多汚辱朝廷,人不早論,冥行至此,愧恨何及,往者已矣。來猶可追,從今以後,願守永靖之義,竝掛三司之冠,優游散地,涵泳聖澤,匹夫之志,聖人不奪,肖翹之微,造化曲遂。伏乞天地父母,俯垂鑑諒,命刊臣名於侍從之案,俾勿擧擬於淸顯之職,以之重官方而安賤分,千萬幸甚,臣無任屛營祈懇之至,謹昧死以聞。踏啓字。
辛卯十二月十一日午時,上御集慶堂。藥房入診入侍時,都提調金致仁,提調蔡濟恭,副提調尹得養,記事官鄭澤孚·柳雲羽·申禹相,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,夜間聖候,何如?上曰,一樣矣。寢睡·水刺之節,何如?上曰,長夜悶矣。致仁曰,御製有日氣稍解之敎,而日寒終始如一矣。上曰,然矣。仍進湯劑,上進御曰,此貼外當不進矣。致仁曰,當此極寒,宜加調護也。上曰,冷水何益之有哉?或有間斷時則必有蔘力矣。致仁曰,時·原任大臣,承候次來待閤外矣。上曰,時原任大臣入侍。出榻敎澤孚承命出來,與領府事金相福,判府事金陽澤,左議政韓翼謩,右議政金尙喆,以次奏曰,日氣極寒,聖體,何如?上曰,氣則一樣,而夜長悶矣。翼謩曰,三貼之中減一貼,猶爲悶迫,而不減一貼,則其在保護之道,豈不切迫乎?致仁曰,臣當出去,更煎一貼以入矣。上曰,不緊矣。致仁請診候,上曰,其止之。無益之脈,診之不緊矣。上曰,噫,中官許有章,庚子進止長番,其年,若何?今作古人,雖晩矣,其聞豈爲其人,予心一倍,令該曹另加顧恤,中官金粹白,亦昔年庚寅近侍,而年亦甲戌,聞甚惻然,亦令該曹一體顧恤。出傳敎致仁曰,乾薑·桂枝,加入於前方中好矣。上曰,醫官相議奏達可也。泰輿等以次奏曰,前方中,各加薑·桂五分,好矣。上曰,理中建功湯前方中,桂枝·乾薑各加五分煎入。出榻敎致仁曰,藏樂一節,殿下前後過擧中,尤爲過中矣。上曰,予若復樂,則明年卿等必困予請賀矣。翼謩曰,應行之事行之,當然之理也。致仁曰,凡事當有弛張之道,伏願速下兪音也。上曰,此事異於文·武弛張之道也,濟恭先退。致仁曰,明年則陳賀應行之事也。上曰,今年已行之矣。致仁曰,年年禰慶,未爲不可也。上曰,然則明年爲之,後年爲之,來後年爲之乎?致仁曰,雖逐年爲之,應行之事,烏可已乎?相福曰,應行之事,毋爲持難也。致仁曰,非但爲聖躬,爲宗國,安得不爲乎?上曰,齊景公,亦得其壽矣。致仁曰,堯·舜·禹·湯·文·武·黃帝之得其壽,皆常事,而齊景公之壽,偶然也。上曰,玉堂上下番持東國通鑑入侍。出榻敎澤孚承命出來,與校理李,修撰趙載俊,偕入進伏,讀奏首露王卷訖。曰,廢樂與廢禮同,伏願速下復樂之下敎也。載俊曰,臣極知惶悚,而傳云禮樂不可斯須去身,伏願速下復樂之兪音也。尙喆曰,復樂於聖躬,少有如何之事,則何敢强請乎?上曰,予則物來順應矣。致仁曰,聖敎至當矣。上曰,近來則眼昏特甚,不見人之面目如何,悶矣?相福曰,眼鏡老來則奇特矣,閭閻間多用之矣。上曰,然耶?令內局得入也。上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御。上曰,該房承旨·金吾堂上入侍。出榻敎賤臣承命出來,與右副承旨李興宗,判義禁金時默,知義禁黃景源,同義禁李徽之·權噵,偕入進伏。上曰,時原任及藥房先退。諸臣以次退出。
辛卯十二月十一日未時,上御集慶堂。判義禁入侍時,判義禁金時默,右副承旨李興宗,假注書崔致白,記事官柳雲羽·申禹相,以次進伏訖。上命承旨讀李修亨供辭。上曰,渠何以爲之?時默曰,修亨無改通文之事云,而其主人李聖臣云。上命書傳敎曰,耳可聞,口不可言,古人所戒,玆事關係倫紀,使尹浣行身其謹,豈有通文之擧,以相翼言之,逐條爲父訟冤可也。全謄一編,納于該曹,此正先見,全編非李哥之通文,卽相翼之謄本,以此觀之,古所謂難兄難弟,此則其於父子難之者也。雖然浣旣定配,今無可論,而設有是事,其所同參,卽洪亮海從兄弟,㥘於相翼之恐喝,初則滿紙,末以數行,此正初何心後何心者也,非徒此也。城化之分截嚴,百人雖若此,亮海輩豈若此?設有是事,渠何敢參涉於其間?亦若古人不問殺人,而問牛喘者也。暮年宜正風敎,亦不可以一事治兩人,亮海兄弟中年長者,關東徒三年定配,以勵風敎,旣下敎於浣,於通文人旣處分,今何葛藤,而然彼此不謹,不精可知。浣旣處分,狀頭亦豈無飭?此予初已爲駭者,旣因臺臣而處分,則狀頭宜辨黑白,所謂李聖臣,令該堂卽爲朝房開坐嚴問,持草供以奏。出傳敎玉堂上下番,持名世文宗入侍事。出下敎校理李,修撰趙載俊,以次進伏。上命讀,讀石碏章,載俊讀臧僖伯觀魚章,其次興宗讀,其次賤臣讀,其次雲羽讀,其次禹相讀,讀訖,右承旨入侍事下敎,徐命善進伏。上命書傳敎曰,今者此文,意蓋深也,全州李氏子孫,有職者旣頒,況慶州金氏乎?其孫勿論實職軍銜,前銜文蔭武,一體印頒。又命書傳敎曰,淸謹縣主吉禮擇日,而旣已年滿,宜就邸仍爲吉禮,第宅令該曹給價修理,勿爲侈大。出傳敎又命書傳敎曰,申光緝,以故相子,豈可沈滯?其自現其可尙,渠何敢復爲撕捱?令銓曹依例調用。出傳敎上曰,刑判持草供入侍。刑曹判書具善行進伏。上命書傳敎曰,今聞李聖臣供辭,渠果首倡通文者,浣之無狀與否,勿論,亂本卽渠也。托食於其家咫尺,反陷其人,其在正風俗之道,不可定配而止,勿爲徵贖,決杖一百,南海縣定配,當日押付。尹相翼,以諸招觀之,末梢通文,渠之做作可知,此欺君也,謄諸其文,亦非人子之道,海南縣倍道押送,李修亨分揀特放。出傳敎上曰,承旨持標信,給宣傳官,留西小門,今日押付罪人,盡爲出送。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,右承旨徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜長特甚,是悶是悶,氣何諭乎?待敎入侍,聞曙心舒。
中宮殿·惠嬪宮,藥房口傳問安。答曰,知道。
傳于沈頤之曰,內局入侍。
備忘記,前中官宋獻徵敍用。
備忘記,旣下敎,楊州牧使閔百順爲承旨,解由安徐,其令乘馹上來,此時守令,其代口傳備擬,其令今日赴任,房順房,左承旨徐命善,右承旨沈頤之,左副承旨李興宗,右副承旨徐有隣,同副承旨閔百順。
吏曹口傳政事,楊州牧使李得一。
兵曹口傳政事,群山浦僉使愼誠孝。
傳于徐有隣曰,儒臣持名世文宗,待下敎入侍。
徐有隣,以御營廳言啓曰,今日本廳褒貶時,北二營入直千摠·騎士將·把摠·哨官,當爲來參,而宿衛重也,不可一時暫曠,以將校替代後,使之進參之意,敢啓。傳曰,知道。
又以禁衛營·左右捕盜廳·一二所巡廳言啓曰,去夜犯夜人無所捉,敢啓。傳曰,知道。
全羅監司洪樂性疏曰,伏以,聖孝格天,日辰良吉,廟工告訖,祀禮順成,臣民歡忭,曷有其極?曩臣伏奉南藩特除之命,旋承當日辭朝之敎,敦匠事急,他不暇顧,章皇出肅,仍卽辭陛,疾驅赴任,粗效義分,卽伏睹頒賞傳敎,臣亦猥蒙賜馬之典,臣誠驚惶慙悚,罔知攸措。夫國有大役,奔走董飭,固是臣子之常分,而況臣則乃當工役垂畢之際,實無毫分可記之勞,賜賚之寵濫,及於罔功,臣心之不安,姑舍之,亦豈不大有欠於祖宗綜核之政哉?伏願聖明,亟命收還,以重賞典焉。仍竊伏念,藩臬之除,前後何限,而親製敎書,古未曾有,辭旨鄭重,恩數曠絶。螻蟻賤臣,何以得此於君父,感激霣越,血淚被面,隕首結草,圖報無路,赴湯蹈火,非所敢辭,而第臣賦性下劣,百無肖似,自經草土,神精消亡,閑漫職事,猶難稱塞。矧玆湖南一方,乃是國家根本,事務之繁,民物之衆,甲於諸道,素號難治,雖使才識通敏者當之,猶患其不濟。以臣之疎愚鈍拙,尙何望其剸煩理劇,彈〈壓〉澄淸,以之答聖簡而副民望哉?況臣先祖父臣錫輔,曾按此道,尙有遺蹟,戒存忝先,憂愧交切,以公以私,反復思量,有萬分必辭之義,無一毫仍冒之勢,玆敢畢暴肝血,仰瀆宸嚴。伏乞聖慈曲垂諒察,特許遞改,以重藩寄,以安私分,千萬幸甚,臣無任屛營祈懇之至,謹昧死以聞。答曰,其若竣事,豈特賜馬,其雖日淺,旣當奉安,故此亦參酌施賞者,藩臣體重,當祗受而已。其涉過中,此章下送。
辛卯十二月十二日午時,上御集慶堂。藥房入診入侍時,都提調金致仁,提調蔡濟恭,右承旨徐命善,記事官鄭澤孚,柳雲羽·申禹相,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,夜間聖候,何如?上曰,一樣矣。寢睡·水刺之節,何如?上曰,亦一樣矣。仍進湯劑,上曰,其止之,御製持來乎?命善曰,持來矣。上曰,提調讀奏也。濟恭讀奏訖。上曰,注書持此御製,出付政院,作帖以入。賤臣承命出來,分付,還入進伏。致仁曰,都承旨今日不爲仕進,而右承旨徐命善代入矣。上曰,都承旨許遞,其代前參判李重祜除授,牌招察任,房順房,三院副提調例兼。出傳敎上曰,李徽之精矣。予欲使之,於知申之任矣。致仁曰,與臣有娚妹相避之嫌矣。上曰,然耶?金相翊於此任,豈不行公乎?致仁曰,此任則使之無妨,自此漸爲引用之道好矣。上曰,一番引嫌,烏得不爲也?以貪名見辱則一番引嫌必矣。致仁曰,昨伏承令內局得入眼鏡之下敎,故廣求待令矣。上曰,入之也。上曰,提調更煎以來,濟恭先退。上曰,此眼鏡中何者,右相所得來之物耶?致仁曰,裹者二介,卽右相·兵判得來之物也,其餘皆內局所進也。命命善讀奏漂海咨文·刑曹啓目訖。上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上曰,此湯劑,一名苟且湯,一名支撑湯,一名陋矣湯也。仍爲進御。上曰,嗚呼,全冊事,君心,若何?而日暮下問之時,視若尋常,不爲擧奏,當該中官從重推考。出傳敎命退出,諸臣以次退出。
辛卯十二月十二日酉時,上御集慶堂。坐直承旨入侍時,右副承旨徐有隣,假注書崔致白,記事官柳雲羽·申禹相,以次進伏訖。上命書諭內局綸音曰,豈云內局?於學問之道,無限而然,子曰,過猶不及,豈云建功湯?雖以飮食言之,宜適中,不可過也,飮食猶然,況陳根乎?建功初飮也,一貼必有效,其後至再至三,昔則溫中,於今冷水。噫,人間七十古來稀,況再明將爲八旬者乎?大抵自幼手冷甚矣,然豈特房堗,雖入廳事,幼時卽溫,暮年不若前者多而至於今年,非比昨歲,近日尤有甚焉。至於今日,日氣稍解,而於予猶甚於昨日,內局酬應後,至於初昏,而臥溫室而手冷未解,若坐冷泉,建功若有效,今日飮兩貼,加薑桂而猶然。其一向若此,欲諭內局,更鼓已下,其冷雖息,莫知其復,若何。噫嘻,丙戌年,藥如機栝,至於附子加入而不勝,初欲召問者,近寒特甚,問其加入,而然今雖止召,只召儒臣,而此悶夜長,欲寓懷之意。今晩氣候,其涉異常,日候若解,於予庶可支撑,其寒若一樣,夜長心悶,因寒氣下,豈特心悶?觀今日氣候,來頭不無扶陽之道。嗟哉內局,勿以建功爲扶之劑,預爲消商,噫此暮年例事,予何心動,而自知者深,寔爲宗國,其莫曰,此因建功貼數加減而然。須看今日氣候,今日旣進二貼,且加薑桂六錢而猶若此,此予所以勸內局消詳者也。上曰,儒臣持名世文宗末卷入侍。校理李,修撰趙載俊進伏,先讀,載俊讀,有隣讀,賤臣讀,讀未半,上問姓名及科題。雲羽讀,禹相讀。上命書傳敎曰,今殿最來到監營,日淺者無可論,而無故有稽滯者,開坼前,其若未來,當爲申飭,政院知悉。出傳敎上命書傳敎曰,湖南道臣狀聞中,監董將校愼誠孝,令該曹卽爲口傳,本道邊將中,擇善地備擬,其餘崔鳳成·金時學二人,邊將承傳,待窠懸註調用。出傳敎諸臣以次退出。
上在慶熙宮。停常參·經筵。
夜一更二更,有霧氣。
藥房啓辭,答曰,知道。苦心幾諭,多勸爲勝,昨日果驗,從容調氣,附子庶免,待敎入侍。
大殿·中宮殿·惠嬪宮·世孫宮,政院·玉堂口傳問安。答曰,知道。
嬪宮,政院·玉堂單子問安。答曰,知道。
中宮殿·惠嬪宮,藥房口傳問安。答曰,知道。
李興宗啓曰,大司憲李應協服制,執義李行源未肅拜,掌令金養心呈辭,成胤儉在外,持平丁範祖在外,李得華受由在外,今日以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
沈頤之,以思陵表石營建儀軌廳言啓曰,本廳儀軌,今已修正,粧䌙以入之意,敢啓。傳曰,知道。
李興宗,以禁衛營言啓曰,今日本營褒貶時,闕內入直哨官,依前定奪,使之替代來參之意,敢啓。傳曰,知道。
徐有隣,以義禁府言啓曰,鳴申聞鼓罪人尹範行,甲山府定配事,判下矣。尹範行以判付內辭意,具罪目,依例發遣府羅將,押送配所之意,敢啓。傳曰,知道。
李興宗,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
藥房口傳啓曰,臣等朝伏承待敎入侍之命,顒俟竟日,未蒙晉接,而時已向曛,臣等誠不勝焦鬱之忱,方欲口啓仰請,伏承承傳色口傳下敎,今日氣勝,且欲便休,建功入之,早退休焉之敎,當此劇冱,湯劑之不能躬奉以入,已匪保護之道,況昨日手部寒冷之候,雖幸少止息,區區下情,未敢暫弛。診候消商,不容少緩,一貼湯劑不得不依敎封入,憂迫之極,敢此詣閤求對,亟許持湯劑入侍,千萬顒祝。下敎曰,今日靜休故勝矣,其止之其止之,然後當進水刺矣。
口傳再啓曰,臣等詣閤口啓,顒俟兪音,批旨又下,諭以止之,臣等固知手部寒冷,今已快勝。而第念痰候往來,當寒尤愼,此時診候,其可少緩,而雖承止之後水刺之敎,而焦悶之極。又敢冒煩,亟許召見,躬進湯劑,千萬懇祝。下敎曰,欲爲從容以休,卿等速休,令卽至夕食焉,且明日孝婦生日,一倍此心矣。又下敎曰,昨日雖兩貼進御,竟夕若此,夜深後稍勝,故今日欲踰其時,而以觀氣勝,昨夜下敎果驗。且今日干支,卽初逢年同,此月亦初逢月也,此心萬倍。
上在慶熙宮。停常參·經筵。
藥房都提調臣金致仁,提調臣蔡濟恭,副提調臣李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。當詣舊邸伸懷,當卽爲回駕,回駕後,持建功入侍。
備忘記曰,知已孝婦,初度相値,掩窓而詣,只見孝章·孝婦·孝孫而來,時刻待下敎,只入正時,世孫祗迎隨駕,留營留陣,皆安徐。當以駕轎,道由夜晝介,只備堂三間石橋祗迎,挾輦軍六十名,以內入直隨駕,前後廂軍六十名,禁·御外營入直。訓將只領新營標下軍都領,副駕轎安徐,而餘軍隨駕亦安徐,回駕後,朝廷問安。亦安徐。
李重祜啓曰,擧動時承旨當爲備員,右承旨徐命善不爲仕進,卽爲牌招,何如?傳曰,允。
沈頤之,以守宮史官望筒。傳曰,以首爲之。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
傳于徐有隣曰,諸司預備。
又傳于曰,宣傳官一員待令。
傳曰,內局入侍。
沈頤之,以吏批言啓曰,新除授廣州府尹趙㻐,時無加資之命,何以爲之,敢稟。傳曰,加資。
吏批啓曰,判書趙曮,參議洪樂純竝牌招不進,小臣獨政未安,何以爲之,敢稟。傳曰,仍爲之。參判鄭存謙進,以趙宗鉉爲輔德,閔百興爲刑曹參判,趙重晦爲右尹,金相翊爲禮曹參議,洪樂命爲大司成,李商岳爲殷山縣監,申光緝爲弼善,徐逈修·兪彦鎬爲漢學敎授·廣州府尹趙㻐今加通政加資事承傳,副護軍李鎭衡·趙宗鉉,副司直趙重晦·李重祜·尹得養·朴志源·李碩載·李海重·金魯鎭,副司果崔景岳·卜台鎭。
吏曹啓曰,今此宗廟臘享大祭及望祭執禮·大祝,皆以侍從塡差,而時無職名,令該曹口傳付軍職,何如?傳曰,允。
兵曹口傳政事,副司果李祖源·李命勳·李崇祜·李漢一·李秉鼎·南柱老。
傳于沈頤之曰,新除承旨,何時下敎,而尙今稽滯乎?卽爲牌招入直。
宗親府郞廳,以有司堂上意啓曰,伏見判敦寧臣李益炡箚子批答,則王子大君奉祀孫沈滯,而可以知名者,令宗親府訪問以啓事,命下矣。王子大君奉祀孫訪問,則或京或鄕,難以詳知,而其中知名者,益安大君芳毅奉祀孫前參奉鼎熙,宜安大君芳碩奉祀孫幼學命鼎,德泉君厚生奉祀孫幼學勉學,任城君好生奉祀孫幼學彦彬,誠寧大君種奉祀孫進士寅圭,敬寧君裶奉祀孫幼學尙誠,益寧君袳奉祀孫幼學復基,臨瀛大君璆奉祀孫幼學宗漢,廣平大君璵奉祀孫幼學始郁,和義君瓔奉祀孫幼學文錫,桂陽君璔奉祀孫前府使敬天,永豐君瑔奉祀孫幼學在天,寧海君瑭奉祀孫幼學鳳運,潭陽君璖奉祀孫幼學達慶,德源君曙奉祀孫幼學德謙,昌原君晟奉祀孫幼學元郁,月山大君婷奉祀孫幼學熙勣,桂城君恂奉祀孫武科出身明會,完原君奉祀孫幼學健燮,景明君忱奉祀孫幼學賓興,茂山君悰奉祀孫幼學一鎭,海安君㟓奉祀孫幼學喆,錦原君齡奉祀孫幼學哲圭,永陽君岠奉祀孫幼學宗遂,德陽君岐奉祀孫幼學東馝,鳳城君岏奉祀孫進士亨植,臨海君珒奉祀孫幼學惟春,信城君珝奉祀孫前都事埈,仁城君珙奉祀孫前令鍋圭,仁興君瑛奉祀孫幼學書九,綾原大君俌奉祀孫幼學德鉉書入之意,敢啓。答曰,此中益安大君奉祀孫鼎熙,綾原大君奉祀孫德鉉,爲先今番都政調用,其餘記名,銓曹次次調用。
兵曹啓曰,今十二月十四日公州居進士趙文彦稱名人,自開陽門入來,鳴申聞鼓,依例下該曹推問,當該守門將尹守範,推考,何如?傳曰,允。
沈頤之,以吏曹參議洪樂純牌不進罷職傳旨,傳曰,只推。徐有隣,以兵曹草記。傳曰,直房捧草供入侍。
徐有隣啓曰,刑曹判書具善行持趙文彦草供,依下敎來待矣。傳曰,入侍。
徐有隣,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
開城留守臣洪名漢疏曰,伏以,臣以樗散之材,蒙拂拭之恩,內外敭歷,涯分已踰,居恒怵惕,若隕淵谷,迺於千萬夢想之外,忽授以開城留守,臣誠滿心慙惶,益無所容。居留之任,雖異藩宣,保釐之責,本自不輕,苟非歷深望重者,莫宜居之,矧玆松京一府,密通邦畿,屛蔽兩西,財貨之所殖也,駔儈之所萃也。習俗難化,奸蠹易生,必須威望足以彈壓,纔猷足以通變,然後方可以輕刷釐剔,以副委寄之重,如臣之已試蔑效,畢露醜拙者,豈有一半分髣髴於是,噫,量纔授任,綜核之美政也。揆分自處,辭受之通義也,若使臣貪戀榮祿,冒沒兜攬,則畢竟僨誤國事,孤負聖簡,非細故,在朝家器使之道,亦何必不問能否,惟事驅策爲哉?左右思量,承膺無路,玆將由中之懇,仰暴不稱之實。伏乞聖明,諒臣言之非出飾讓,念重任之不可輕畀,亟許鐫改臣新授職名,以安賤分,不勝萬幸。答曰,省疏具悉。於卿居留,予則曰,得人,卿勿過辭,其卽赴任。
辛卯十二月十四日辰時,上御集慶堂。藥房入診入侍時,都提調金致仁,提調蔡濟恭,副提調李重祜,記事官鄭澤孚·李普天·申禹相,醫官方泰輿·鄭允協,以次進伏訖。致仁曰,早寒勞動之餘,聖候,何如?上曰,一樣矣。致仁曰,手部寒冷之候,何如?上曰,今朝亦然矣。寢睡,何如?上曰,寢則善睡矣。水刺之,何如?上曰,一樣矣。仍進湯劑,上進御,致仁請診候上許之。泰輿·允協以次診脈候,退伏奏曰,脈候左右三部度數調均,而胃脈候則比前不足矣。致仁曰,診筵何等體重,而兩廳首醫外,三醫官皆未及待令,事之駭然,莫此爲甚,一倂拿問嚴處,何如?上曰,依爲之。出擧條上曰,未及待令醫官三人,特施不敍之典。出榻敎上曰,詳議湯劑則,何如?予意則自今去縮砂似好矣。致仁曰,前方中加入附子五分,去縮砂,限五貼進御好矣。上曰,建功湯前方,加附子五分,去縮砂煎入。出榻敎濟恭持傳敎先退。命重祜書開城留守洪名漢疏批,上曰,此人果然精矣,可謂得人矣。致仁曰,然矣。上曰,歲將暮矣,勢難强迫,大司成本職許遞,其代政官牌招開政,待下批牌招察任。出傳敎上曰,都承旨,聞其聲,必病矣。致仁曰,然矣。上曰,守廳承旨入侍。出榻致澤孚承命出來,與右副承旨徐有隣偕入進伏。命有隣書傳敎曰,都承旨已知實,許遞,右尹尹東昇除授,牌招察任,房順房,三院副提調例兼。上曰,中宮殿進御太和湯,自明日更爲日次製入。出傳敎上曰,詣臺臺臣入侍。出榻敎澤孚承命出來,與掌令金養心偕入進伏。養心曰,臣於昨夕,路遇大僚,未及回避,致有下隷之替囚,揆以體例,不可一刻晏然於臺次,而昨因日暮,今始來避,所失尤大,請命遞斥臣職。上曰,勿辭。右副承旨徐有隣曰,掌令金養心,再啓煩瀆,退待物論矣。上曰,知道。出擧條養心先退,有隣讀奏宗親府啓目,灣尹狀聞,平安監司狀聞訖。上曰,藥房提調持湯劑更爲入侍。出榻敎濟恭持湯劑入侍,致仁再進湯劑,上進御。上曰,附子何年進御乎?泰輿曰,丙戌年進御矣。致仁曰,未待令三醫,旣寢拿處之命矣,卽今入侍醫官,苟艱莫甚,無以備員,雖在罪中,依例冠帶常仕,使之入侍診筵,何如?上曰,依爲之。出擧條命退去,諸臣以次退出。
辛卯十二月十四日辰時,上動駕于彰義宮。都承旨李重祜,左承旨徐命善,右承旨沈頤之,右副承旨徐有隣,記事官鄭澤孚·閔鼎烈·李普天·申禹相,以次隨駕。上乘駕轎出資政門,動駕于彰義宮,兵房承旨李興宗,告以雲劍望筒入啓未下,雲劍何以爲之?上命遞差,禁軍入直擧行事下敎,當該承旨遞差事,入直摠堂竝解見任事下敎。上入于彰義宮,巳時還宮,詣崇政門,騎馬三匹立之事下敎。承史口傳問安而退。
辛卯十二月十四日初更四點,上御集慶堂。秋判同爲入侍時,右副承旨徐有隣,記事官閔鼎烈·李普天·申禹相,刑曹判書具善行,以次進伏訖。命承旨讀奏趙文彦草供,蓋其父靖世曾莅丹陽時,見彈於其時都憲宋瑩中以貪婪木賊之名,欲爲雪冤故也。上曰,此則勝於趙浣之子翼相也。上曰,水上浮送之木板,靖世屬公而用之,故有此言矣。有隣曰,似然矣。上曰,靖世不聽宋載中所請而取用,故有此彈駁云,朴師伯以壽器板,浮水而來,見捉於趙靖世,則宋載中之爲其妻三寸書囑還給,不是異事矣。上曰,申益彬作故乎?有隣曰,曾經侍從,而方在罷散中矣。上曰,侍從甚多,何爲而不罷散也?上曰,申聞鼓大乎?具善行曰,大矣。傳曰,設申聞鼓,可謂復舊制,名亦新新,而自此以後,猥濫生心者多。曰,儒則方在初頭,必也尋向。今日該曹草記,中官趙文彦,誤以文普以奏,纔伸冤於德普,而聞此名,其涉殊常,有令該堂持草供入侍之命,今聞供辭,非文普也,卽文彦,而因此亦有知者,頃者趙靖世,被彈稱木〈賊〉之名,尙今爲駭。今聞其子供,本事果有苗脈而然,其所浮謗,前所必至,因此本事,已洞知於其父,更無伸冤之端,都憲體重,亦何査也。非徒私札,其兄之簡封納,關係國體,後弊所關,事當飭處,而悶其子之心,亦爲參酌,其簡給本人,今無議處之端,趙文彦亦令該府卽放,草供辭自當爲休紙,勿爲謄啓,趙靖世今已白脫,吏曹其或尙在歲抄,卽令蕩滌。上曰,文彦,以其辱父之故,封納宋載中之請簡,欲冒宋瑩中也。文彦何往,而今迺爲父頌冤,若無申聞鼓,將不伸雪耶?命有隣書傳敎,殿最先入,吏兵房承旨,待下敎入侍事。榻前下敎命秋判先退,上曰,注書出去,開陽門卽閉事,分付。傳曰,今聞萊伯狀聞,兩道漂民,其中幾一年者有焉,不許多人,皆無事回來。暮年心雖喜,其中有一六十二歲人,雖因生涯,初何乘船?令該郡特給歲饌,以示予意。傳曰,噫,一年禴祠烝嘗而皆命攝,今且有臘享而亦然,微忱曷諭,再明日祗迎後,仍宿憶昔窩,少伸此忱,平明當入,儀注安徐,凡諸等事,皆依前例,此與差備內有異。政院·玉堂·摠府·兵曹,依前例宿於直處,回入後,亦依前。只政院·玉堂·內局問安事分付。傳曰,前已諭乎?趙榮進,侍從臣父陞資,朔朝啓下,其令同日內口傳下批,歲饌曾已下敎,且報春初吉,今朔晦前,預爲啓下,歲初卽爲頒給事,分付該府·該曹。趙榮進當謝靈壽閣,故雖有此敎,其餘侍從臣父加資者,亦依此例,月初啓下,外方歲饌,亦依京中例,報春日分給事。下諭,八道·兩府,宗臣中若有明年爲八十者,令宗親府,今月內草記以聞。上曰,注書出去。知各道褒貶狀來到政院與否以來。賤臣承命出問,皆來到云,以此入告。傳曰,以蔭此任,非特百順,噫,守令辭朝時,已下敎,陞資時何時,今者特除,亦思其祖,焉敢若此?爲畿甸守令者,特授此任,仍違牌而踏下,此不過數遞守令,爲其觀瞻,暮年豈爲此也,只從重推考,待開門牌招察任。上曰,百順之父甚善人,且多美事,以大家子弟之故,如是矣。有隣曰,百順亦讀書之人也。命退出,時夜三更也。
上在慶熙宮。停常參·經筵。
夜自二更至五更,月暈。
藥房都提調臣金致仁,提調臣蔡濟恭,副提調臣尹東昇啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區夏慮,敢來問安,竝此仰稟。答曰,知道。暮年忽忽,餘懷萬倍,附子加入,雖勝冷水,其何知也?待敎入侍。
中宮殿·惠嬪宮,藥房口傳問安。答曰,知道。
以備忘記,傳于頤之曰,雖下敎其惟此處,東枕則向西,西枕則向東,祗迎後由此,只聞奉審,然後當宿矣。
又傳于曰,內局入侍,吏兵房承旨同爲入侍。
東昇,以議政府言啓曰,今辛卯年本府秋冬等褒貶,當爲等第,而臣等未能備員,限內不得磨勘之意,敢啓。傳曰,知道。
又以都摠府言啓曰,本府郞廳今辛卯年秋冬等褒貶等第,當爲磨勘,而首堂上赴燕,限內不得爲之之意,敢啓。傳曰,知道。
又以戶曹言啓曰,本曹所屬各司今辛卯秋冬等褒貶磨勘之際,南部啓本中一字誤書,擦改之意,敢啓。傳曰,知道。
又以戶曹言啓曰,今辛卯秋冬等所屬各司褒貶啓本中,內資寺奉事金謙柱與參判臣李彦衡,爲舅甥相避,故與參議臣李廷重,同爲磨勘以入之意,敢啓。傳曰,知道。
又以戶曹言啓曰,本曹郞廳及所屬各司官員今辛卯秋冬等褒貶,依前例磨勘以入,而司䆃寺則提調有故,未及磨勘,至於內資寺·內贍寺·司䆃寺去春夏等褒貶,因各其司提調有故,竝不得限內磨勘矣。今則其時官員,旣多遷轉,有難考績,依近例蕩滌,何如?傳曰,允。
又以禮曹言啓曰,本曹秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以工曹言啓曰,本曹郞廳,今辛卯秋冬等褒貶及屬司中,尙衣院·繕工監·瓦署·典涓司,今秋冬等褒貶合五度,磨勘以入,而造紙署·掌苑署,今秋冬等褒貶,因各司提調有故,限內不得磨勘之意,敢啓。傳曰,知道。
又以敦寧府言啓曰,本府郞廳,今秋冬等褒貶等第,當爲磨勘,而領敦寧府事未差,限內不得爲之之意,敢啓。傳曰,知道。
徐有隣,以兵曹言啓曰,今秋冬等褒貶啓本中,刀擦五處之意,敢啓。傳曰,知道。
又以兵曹言啓曰,今秋冬等褒貶等第,磨勘以入,而所屬司僕寺·軍器寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以訓鍊都監言啓曰,本院從事官禁松參奉及諸將官等,秋冬等褒貶,當爲等第,而都提調臣金致仁有故,限內不得磨勘之意,敢啓。傳曰,知道。
又以御營廳言啓曰,今秋冬等褒貶,依例磨勘以入之意,敢啓。傳曰,知道。
又以禁衛營言啓曰,本營從事官及諸將官等秋冬等褒貶,磨勘以入之意,敢啓。傳曰,知道。
又以宣惠廳言啓曰,本廳郞廳秋冬等褒貶等第,磨勘以入之意,敢啓。傳曰,知道。
又以濬川司言啓曰,本司都廳及郞廳秋冬等褒貶等第,磨勘以入之意,敢啓。傳曰,知道。
又以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
同副承旨臣閔百順疏曰,伏以,臣本以微末蔭吏,徒藉先庥,荐蒙國恩,濫躋緋玉,以從大夫之後,而反躬自省,無一行能,每深踰分之戒,祗切循墻之悃,雖凡常有司之職,惟惴惴焉,不獲負荷是懼。迺於今冬十月,臣待罪畿邑,忽伏承銀臺除命,事出特恩,榮踰涯分,俯仰章呈,罔知攸措,而旋因本院應避之規,卽蒙遞改。幸得以少安私分,曾未幾何,寵除又復如舊,馹召繼下,臣奉命震越,益不知所以自措也。念臣卽一介螻蟻之賤也,本不爲淸朝之所記錄,而特以聖恩天大,無地不燭,前後絲綸之間,愍念臣父,非一二也。以臣父之故,不忍棄其孤,至命錄用臣身,以致猥廁朝籍,且於再昨年,追慕洞動駕時,承命入侍,威顔咫尺,玉音諄懇,上慕聖母,俯念臣父,至紆進秩之恩,臣於是,一身頂踵,莫非造化之所陶甄者,臣父有知,必將感泣於九地之下,結草圖報之無暇,況在臣心。其所銘鏤而感祝者,又豈臣縻粉之所可仰酬者哉?惟有不擇燥濕,罄竭心力之所及,以少答其萬一,而第念爵位非分,則終不可抗顔而妄進,名器太屑,則又不可忘廉而冒據。今玆所叨之職,卽古所謂出納惟允之地,自前愼簡,非比他僚,未嘗以資歷之相近,而苟非輕授,則豈如臣空疏譾〈劣〉蔭路捿屑者之所可濫叨,而不圖記念之盛,過擢至此,再辱恩命。臣若徒懷感激圖報之心,不自揣量,認若當然之除拜,揚揚冒進,則臣心之慙悚,固不煩言,而其於辱朝廷而羞當世,何哉?且臣衰謝多疾,夏秋之間,又傷於暑濕,積月患痢,餘症尙在,以此病情,雖欲自强於淸禁夙夜之地,終恐筋力有所不逮,而或反速其罪戾,所以徊徨畏縮,而不敢進者亦以此也,不但以人器之不稱而已。是以恩召催促,未暇顧違逋之誅,乃敢冒入文字,仰陳至懇。伏乞聖明,諒臣情病之不可勉强,特許遞改,仍治臣慢命之罪,公私不勝幸甚。答曰,省疏具悉。特授此任,意蓋深矣。噫,追慕洞陞資之後,于今命此,亦云晩矣,爾勿過辭,從速察職。
文學臣李養遂疏曰,伏以,臣母病癃痼之狀,曾已屢瀆天聽矣,臣之自來情理,豈有離捨供職之勢,而見職除拜之後,不敢言私,黽勉承膺。今已三朔于玆,近因酷寒,臣母宿病之外,又添毒感,氣息澟綴,食飮全却,委頓床笫,藥餌蔑效,臣方左右扶將,煎迫罔措。臣之目下情私,萬無離側持被之望,而當此院直苟艱之時,一味虛帶,亦非義分之所敢出,玆敢疾聲哀籲於仁覆之下。伏乞聖慈,俯垂矜察,亟遞臣職,俾得以專意救護,公私不勝萬幸,臣無任屛營祈懇之至。答曰,省疏具悉。爾其勿辭護焉。
辛卯十二月十五日午時,上御集慶堂。藥房入診,吏兵房承旨同爲入侍時,都提調金致仁,提調蔡濟恭,副提調尹東昇,記事官鄭澤孚·李普天·申禹相,醫官方泰輿·鄭允協·鄭允說·徐命緯·金孝儉,右副承旨徐有隣,以次進伏訖。致仁曰,夜間日氣稍解,聖候,何如?上曰,一樣矣。手部寒冷之候,亦何如?上曰,少愈矣。寢睡·水刺之節,何如?上曰,一樣矣。仍進湯劑,上進御,致仁請診候。上曰,只兩廳首醫爲之也。泰輿·允協以次診脈候,退伏奏曰,脈候左右三部度數調均,而胃脈候之不足,一樣矣。上曰,提調更煎以來。濟恭先退。東昇曰,承旨一員未差,故右副承旨徐有隣,以代房入侍矣。東昇讀奏各司褒貶等題,全羅道褒貶訖。東昇曰,戶曹判書趙雲逵,今辛卯秋冬等褒貶啓本中,左水運判官宋可相題目,致勤點下,殊無嚴明殿最之意,推考警責,何如?上曰,依爲之。出擧條上曰,殿最何等重也,而侍從雖慢蹇,該郞焉敢若此?暮年開坼,其涉駭然,此人不飭,何以勵政?正郞金頤柱平丘察訪除授,佐郞李商健良才察訪除授,其令今日赴任,竝令雇馬廳入直。出傳敎上曰,其所飭勵,日衰生懈,軍務殿最中居中點下者,令騎判外司坐起,更爲修正以入。出傳敎東昇曰,忠淸監司閔百奮,今辛卯秋冬等褒貶啓本中,洪州牧使李徽中題目,致勤飭敎,殊無嚴明殿最之意,推考警責,何如?上曰,不過示意,勿推。出擧條東昇曰,卽伏見各道,今辛卯秋冬等褒貶啓本,則慶尙前監司李命植啓本中,咸安郡守田泰祥題目,致勤飭敎,仁同府使申大鐫題目,致勤點下,平安監司具允鈺啓本中都事金聖猷,龜城府使金天相,鐵山府使任嵂題目,致勤點下,守令中亦無一人居下,殊無嚴明殿最之意,竝推考警責,何如?上曰,依爲之。出擧條有隣曰,今此秋冬等褒貶啓本中,統制使元重會,蟾津別將鄭相說題目,致勤點下,北兵使趙,兵馬虞候黃錠題目,致勤點下,忠淸水使朴聖浹,南兵使徐有大,慶尙左水使崔東岳,京畿水使金範魯,邊將無一人居下,雖無嚴明殿最之意,竝推考警責,何如?上曰,依爲之。出擧條致仁曰,昨日未待令三醫官處分,未免末勘,而大抵近來此輩,自上每加寬容,臣等亦不苛責,故今於莫重診筵,不勤猶如此,誠爲可駭,而其進不進有無故,不使臣等知之,此尤前所未有之事,不可仍以置之,首醫罷職,掌務官汰去,以懲日後,何如?上曰,依爲之。致仁曰,醫官旣命冠帶常仕,則今亦不宜異同,首醫方泰輿,一體冠帶常仕,俾入診筵,何如?上曰,依爲之。出擧條承旨讀奏北兵使趙北各衛春操取稟狀啓。上曰,大臣之意,何如?致仁曰,北關年事,最爲登熟,邊上詰戎,不容停廢,依狀請分付,擧行宜矣。上曰,依爲之。出擧條上曰,首醫罷職,掌務官汰去。出榻敎上曰,同副承旨批下,卽爲牌招,追省記入直。出傳敎上曰,藥房提調持湯劑更爲入侍,濟恭持湯劑入侍,致仁再進湯劑,上進御,命退去,諸臣以次退出。
上在慶熙宮。停常參·經筵。
夜自一更至五更,月暈。
藥房都提調臣金致仁,提調臣蔡濟恭,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。六昨年猶然,夏禴六年闕焉。豈曰,孝乎?初欲宿憶昔窩,而今朝只爲祗迎。豈曰,孝乎?追憶前辛卯,今月月已半。豈曰,孝乎?憶昔侍覩季冬殿最,尙今冥然,昨日親爲。豈曰,孝乎?今於此堂,憶昔將度年。豈曰,孝乎?一猶心倍,況五乎?噫建功豈孝,加附豈孝,臥此豈孝?然則誠八,撤宵懷萬,氣何暇諭,建功已冷水,附子亦然,內局其將恃何,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
徐有隣,以都摠府言啓曰,今日入直內三廳武兼禁軍及軍兵等,當爲中日習射,而臘享大祭齋戒相値,不得爲之之意,敢啓。傳曰,知道。
傳于沈頤之曰,內局入侍。
傳于徐有隣曰,宣傳三員待令,騎馬三匹立之。
徐有隣,以兵曹言啓曰,今十二月十五日鏡城居內奴禮民稱名漢,自興化門入來,鳴申聞鼓,依定式下該曹推問,當該守門將金就南,推考,何如?傳曰,允。
又以御營廳言啓曰,去夜犯夜人無所捉,敢啓。傳曰,知道。
又以一二巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
辛卯十二月十六日辰時,上御延和門外。香祗迎入侍時,都承旨尹東昇,左承徐命善,右承旨沈頤之,左副承旨徐有隣,同副承旨閔百順,記事官鄭澤孚·閔鼎烈·李普天·申禹相,以次序立訖。上具翼善冠·袞龍袍,乘輿出通陽門,上降輿入憶昔窩,出詣版位,行祗迎之禮。命同副承旨馳詣社壇,奉審以來,禮房承旨馳詣宗廟永禧殿,奉審以來事下敎。上步行十餘步乘輿,命騎判,今番都政,以金聖大差出道路次知事下敎,上入于興光門內廚院,御座于廳上。命尹東昇,讀奏廚院契屛書景賢堂受爵傳敎。命領相入侍,百順歸告社壇精潔,祭官無頉。上曰,契屛序文,誰人所作?東昇曰,趙明鼎所作。上曰,善作,可合文任矣。致仁曰,其文優餘矣。上曰,同副年幾何?致仁曰,六十一矣。頤之歸告祭物精潔,祭官無頉。致仁曰,聖體,若何?日氣甚寒,進御湯劑,何如?上曰,今何飮乎?午後入侍。上乘輿以入,命東昇入侍于淸商門內,集慶堂後庭,御製作帖以入事下敎,遂退出。
辛卯十二月十六日午時,上御集慶堂。藥房入診入侍時,都提調金致仁,提調蔡濟恭,右承旨沈頤之,記事官鄭澤孚·李普天·申禹相,醫官方泰輿·鄭允協·鄭允說·徐命緯·金孝儉,以次進伏訖。致仁曰,日寒如此,早朝勞動之餘,聖候,何如?上曰,一樣矣。頤之曰,俄者有左承旨入侍之下敎,而左承旨出去,故臣代入矣。上曰,然耶?致仁進湯劑,上進御,致仁請診候,上許之。泰輿等以次診脈候,退伏奏曰,脈候左右三部度數調均,而滑體亦一樣矣。上曰,提調更煎以來。濟恭先退。上曰,同副家在於何處耶?致仁曰,京則別無家舍,而在於驪州矣。命頤之讀奏畿伯狀聞,上曰,雇馬廳在於何處耶?致仁曰,在於毁橋邊之南也。上曰,李商健何不肅謝耶?致仁曰,在鄕故姑未上來矣。上曰,暮年申飭之時,其涉駭然,而若此不已,兼校書校理,其幾復舊,故有此下敎。今聞畿伯狀聞,李商健在鄕可知,特爲分揀,於察訪,其令仍任。出傳敎上曰,旣經開坼,此亦予暮年連爲者,當爲親政,中旬後,其令定日以入。出傳敎上曰,藥房提調持湯劑,更爲入侍。濟恭持湯劑入侍,致仁再進湯劑,上進御。上曰,美歌,長唱則厭矣,今此湯劑,無間斷之時,甚苦矣。致仁曰,自明日去附子而進御乎?上曰,建功湯前方,自明日去附子煎入。出榻敎命退去,諸臣以次退出。
上在慶熙宮。停常參·經筵。
藥房都提調臣金致仁,提調臣蔡濟恭,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。命攝便臥,徹宵憧憧,氣何暇諭,待敎入侍。
中宮殿·惠嬪宮,藥房口傳問安。答曰,知道。
沈頤之啓曰,刑曹參判閔百興,禮曹參議金相翊,除拜後過三日不爲出肅,依定式推考警責,仍卽牌招察任,何如?傳曰,允。
傳于閔百順曰,尹勉升爲承旨,牌招察任,房順房。
又傳于曰,內局入侍。
傳曰,坐直承旨同爲入侍。
傳于沈頤之曰,坐直承旨入侍,儒臣持問答同爲入侍。
沈頤之啓曰,刑曹判書具善行,持鳴鼓罪人內奴禮民草供,依下敎來待矣。
鄭澤孚代,以柳橚爲假注書。
徐有隣啓曰,明日次對,兩司當爲進參,除在外·傳旨未下,引避退待外,未肅拜人員,竝待開門牌招,以爲推移入侍之地,何如?傳曰,允。
內醫院,以都提調意啓曰,近來內醫之兼御醫者甚多,番次極爲苟艱,在前如此之時,亦有姑降入直之例,御醫中金光顯,依前例姑降入直,何如?傳曰,允。
徐有隣,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
禮曹參議臣申相翊疏曰,伏以,臣空疏譾劣,百無一能,濫被洪造叨藉先蔭,名塗華貫,輒居人先,罪在懷璧,懼深集木,性又狷滯,與世牴牾,甚至觸喜怒而昧於趨避,處薑鹽而泥於推移,冥擿不已,飽受睢盱者,蓋亦久矣。春間一抨,已見其影,今又魚錫齡疏出矣。機心所湊,手法逾奇,遍擧踐履,專事醜詆。噫政注一出,衆同皆見,穀物翻動,文簿可按,猶恐不足爲擠穽之資,架出沒把捉之言,要售極汚辱之計,吁亦憯矣。臣固淺狹,雖莫效朱夫子考覈非誣之義,而天日孔昭,公議自在,與之呶呶,徒汚其口,臣故不爲也。惟我聖明,天地於臣,父母於臣,恩諭鄭重,昭晢無餘,宿譴旣敍,新除遽降,渾穢賤蹤,何以得此,以首頓地,感淚自零。噫嘻,橫逆之來,從古何限,而遭罹之虛罔,未有甚於臣者,譬如納之膩垢之中,雖不傷其一髮,而全體之霑汚極矣。今若不念身名,徒恃寵靈,晏然抗顔於諸大夫之列,則臣何足言,有辱朝廷,到此地頭,參前倚衡,只有一退而已,玆敢披瀝肝血,仰首鳴呼於仁覆之下。伏乞聖慈,俯垂矜察,亟削臣職,仍令選部,勿復檢擬,俾臣得以永謝朝籍,退伏先隴,以靖私義,以遠駭機,不勝幸甚。答曰,省疏具悉。料表被彈,前後何限,而豈有若爾者乎,噫嘻甚矣。辱冢宰亞堂而不足,其鋒及於下大夫,此卽祚後初聞也,此豈特世道,非爲爾也,此予所以深嘆者也。事無可論,何足撕捱?爾勿辭速察職。
辛卯十二月十七日午時,上御集慶堂。藥房入診入侍時,都提調金致仁,提調蔡濟恭,副提調尹東昇,記事官閔鼎烈·李普天·申禹相,同副承旨閔百順,醫官方泰輿·鄭允協·吳道炯·鄭允說等,以次進伏訖。致仁進伏曰,夜來聖候,若何?寢睡·水刺之節亦,若何?上曰,一樣。進湯劑,上進御,請診候,許之。泰輿曰,脈候左右三部度數調均,脾胃脈候亦一樣。允協曰,脈候左右三部度數調均,滑體及脾胃脈候不足,大抵一樣矣。吳道炯曰,脈候左右三部度數調均,脾胃脈候不足,比前一樣矣。濟恭·東昇先退,百順進伏,藥房提調持湯劑更爲入侍事,秋判入侍事。榻前下敎傳曰,左承旨許遞,前承旨尹坊除授,牌招察任,房順房。傳曰,其時事勢固然,飭已行,莫重入侍,權着苟且,局方諸處分者,一倂敍用。傳曰,幾十餘日程,來鳴申聞鼓,其涉異常,令該堂受草供入侍。上曰,承旨妙矣。致仁曰,其文富贍而未登科第,怪矣。上曰,然乎?濟恭·東昇持湯劑入侍。上進御曰,建功如冷水矣。傳曰,諸承傳色,呼而不應,莫知去處,事之可駭,莫此爲甚,入侍外,諸承傳色,越俸一等,在家承傳色,其令內府,卽令召入。傳曰,聞兵曹草記,鏡城府內奴申聞云,因予索莫,莫知北兵營,意謂與慶興同,北塞之人,知設申聞鼓而來鳴,其涉可矜,且差遣之人,以此爲生涯,因此而不無貪欲者,果然,此弊有倍於貪吏,道臣未能聞,耳目何能知也?正若井中魚,況當歲暮,尤不可不甚,故有持草供入侍之命,果然此輩之受弊,旣有備局申飭,則亦焉敢若此?往事勿說,聖人攸戒,宜問申飭後不遵,二十日次對,進定於明日,此供下備局,其令備局有司堂上,今日開坐本司,招問司官員,禮民,詳知實狀後,登對時稟處。上曰,尹勉升之口大矣哉。致仁曰,然矣。命退出,更命儒臣入侍,讀問答。趙英鎭·李昌任先之,閔百順次之。賤臣及李普天·申禹相又次之。上曰,注書誰入?百順曰,閔鼎烈也。命讀慶尙道狀啓,南原金一麗一胎生三男也,竝命退去。
上在慶熙宮。停常參·經筵。
藥房都提調金致仁,提調蔡濟恭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。二更初入睡,至於三更量,三更後入睡,睡醒已撤漏,此誠近初,是附子功乎?亦一哂,氣隨勝,待敎入侍,報漏止後睡醒,呼寫問候批答,復睡而醒,猶一樣,其悶曷諭焉?此敎添書於問候批答。
中宮殿·惠嬪宮,藥房口傳問安。答曰,知道。
建明門殿座罷後,政院·王堂·藥房口傳問安。答曰,知道。
呂善德啓曰,大司憲李應協牌不進,執義李行源牌不進,掌令金養心引避退待,成胤儉任外,持平丁範祖在外,李得華受由在外,今日以監察茶時之意,敢啓。傳曰,知道。
尹東昇啓曰,右承旨沈頤之今日不爲仕進,卽爲牌招,何如?傳曰,允。
傳于尹勉升曰,引見,內局同爲入侍。
尹東昇啓曰,今日殿坐時,承旨不可不備員,而左承旨尹坊,以式暇不爲仕進,卽爲牌招,何如?傳曰,允。
閔百順啓曰,以執義李行源牌不進罷職傳旨,傳曰,先遞差後禁推。
備忘記,傳于閔百順曰,噫,其君近日益衰,而强武將,恐意使氣駭,文臣强引嶺伯事,其君今寒殿座後,晩來若此,則年少承旨,㤼於其風,宜却而捧納,稚騃閹豎,今日國綱若此,寒心矣。請下諭承旨許遞,其代呂善德爲承旨,牌招察任,房順房,親政在近,兩騎堂有闕代,令銓曹口傳以入。
尹東昇,以侍講院言啓曰,本院文學李養遂由限已過,卽爲牌招察任,何如?傳曰,允。
任希敎,以禮曹言啓曰,來壬辰年正朝陳賀時,王世孫行禮之節,何以爲之乎?敢稟。傳曰,予豈受賀之時,況藏樂乎,一竝安徐。
尹東昇,以吏曹言啓曰,今日本曹開拆坐起時,考見京外褒貶啓本,則洪州牧使李徽中,咸安郡守田泰祥,旣有元單中書下,依傳敎擧行。左水運判官宋可相,以宜察漕弊爲目,仁同府使申大儁,以非曰,足了爲目,則竝宜置中考,而置諸上考。平安都事金聖猷,以謗宜愼之爲目,龜城府使金天相,以糴紊盍察爲目,鐵山府使任嵂,以事或不直爲目,咸陽府使韓師吉,以或欠綜密爲目,則竝宜置下考,而置諸中考,致勤點下,依定式。宋可相·申大儁中考施行。金聖猷·金天相·任嵂·韓師吉,竝下考施行,而禮山縣監沈宗之,以盍勉有終爲目,則其始勤終怠可知。稷山縣監曺命億,以宜勉束濕爲目,則其不能束吏可知。文川郡守李纘徽,以病報何多爲目,其病痼瘝曠可知。竝宜置下考,而置諸中考,殊無嚴明殿最之意,三邑守令竝罷黜,當該堂上及道臣,推考警責,何如?傳曰,依允。
又以吏曹言啓曰,保安察訪金奎祥,以三年窠察訪,兩次居中,其間一中,雖因赦令蕩滌。其不治可知,依例罷黜,何如?傳曰,依允。
又以吏曹言啓曰,西學訓導白宗爀,除授後過限未肅拜,奉常寺直長成彦檝,受由過限未上來,竝依例罷職,何如?傳曰,允。
呂善德,以兵曹言啓曰,拆見諸道褒貶啓本,則平安監司具允鈺啓本中,城山別將李德弘,以檢田幾錯爲目,而置諸中考,統制使元重會啓本中,蟾津別將鄭相說,以成績無稱爲目,而置諸中考,北兵使趙啓本中,虞候黃錠,病奈妨務爲目,而置諸中考,竝致勤點下,殊無嚴明殿最之意,具允鈺·元重會·趙竝推考警責。李德弘·鄭相說·黃錠,竝以下考施行,何如?傳曰,依爲之。道臣·帥臣承旨旣已請推,勿推。
尹東昇啓曰,都目政事,今月二十二日爲之之意,敢啓。傳曰,知道。
尹勉升,以武臣堂上祿試射所差備官,以試官意言啓曰,臣等受點後,來詣試所,卽爲開場,而未及畢試,日勢已暮,今姑停止,明日仍爲繼射之意,敢啓。傳曰,知道。
閔百順,以義禁府言啓曰,張志恒永宗鎭充軍事,命下矣。以傳敎內辭意,具罪目依例發遣府書吏,卽爲押送配所之意,敢啓。傳曰,知道。備邊司以金時默爲御營大將。
兵曹口傳政事,以尹泰淵爲右邊捕盜大將。
傳于閔百順曰,將臣牌招,傳授命召後下鑰。
傳于閔百順曰,捕盜大將一體牌招,命召傳授。
備邊司以具善行爲摠戎使。
傳于閔百順曰,摠戎使開門後牌招傳授。
吏曹口傳政事,以李海重爲兵曹參議,以徐命善爲參知。
尹勉升,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳·左右邊捕盜廳言啓曰,去夜犯夜人無所捉之意,敢啓。傳曰,知道。
大司諫李命植啓曰,臣於此職,萬萬不稱,前後屢叨,貽羞臺閣,何敢爲唐突承膺之計,而納符體重,反面誠切,不得不冒昧肅命,第念按藩無狀,自速威譴,固甚惶蹙。日前憲臣論咸安郡守田泰祥事,謂之濫酷,臣之殿最,以杖非傷濫爲目,則臣之昏謬不明,考績不審之罪,益無所逃矣。雖在閑冗之官,尙難晏然,況此言責之任,豈容一刻蹲仍乎?請命遞斥臣職。以承傳色口傳下敎曰,一日之內,先武後文,近八其君,若是其困乎?嶺南道臣時事,今於薇垣長,若是撕捱乎?極爲駭然,捧納承旨爲先遞差,此啓辭給之,李命植侍從案永付。
又下敎曰,任希敎爲承旨,牌招入直,房依前,下敎施行。
辛卯十二月十八日辰時,上御集慶堂。藥房入侍時,都提調金致仁,提調蔡濟恭,副提調尹東昇,記事官閔鼎烈·李普天·申禹相,醫官方泰輿·鄭允協·吳道炯等,以次進伏訖。致仁進伏曰,日氣極寒,氣候,若何?上曰,一樣。進湯劑,上進御,請診候,上許之。泰輿曰,脈候左右三部度數調均,脾胃脈候亦差勝矣。允協曰,脈候左右三部度數調和,滑體差勝,比昨日一樣矣,諸醫所告,如出一口。上曰,醫官昨告以脈候一樣,今告以差勝,皆無狀矣。命書傳敎曰,微妙者脈也,難信者亦脈也,其果扁鵲外,孰能的知?況御脈至重,故些少浮沈,亦難詳言,勢固然矣,而此則異於此氣云,低微之時,若飮建功,其曰,脈勝,其氣雖勝之時,其若不飮,曰,以脈弱,甚至於若或差勝,恐減其貼,一樣一樣,因其申飭,建功且連飮,故近則連曰,勝矣。一自命附子加入之後,曰,以其弱,附子服幾錢,其猶然矣。其不診脈者,皆差勝一樣云,則莫敢執前,而昨日先脈故一樣,今日强謂差勝,頂玉帶犀,其恩由何,而若是孟浪,常猶不信,況今乎?兩廳行首,特施不敍之典,而於今品高人皆無,依今番例,其令權着。上曰,以建功之飮不飮,知予之氣色云,然乎?致仁曰,連爲進御,則天顔顯有勝色。濟恭曰,殿座時,臣等仰瞻天顔,湯劑進御後,顯有差勝之色。上曰,提調所告,甚靈著矣。上曰,其勝,何如?致仁曰,未敢形容以告,而果有差勝之色也,然而聖心和平,氣色亦和平。上曰,自明年,卿等必困予矣,臣子之心,安得不然?然若困予,當往北漢矣。致仁曰,聖敎不必如此,不可以久爲藏樂也。上曰,自古有如此之事乎?致仁曰,自周之上祀后稷,未聞有藏樂之事,藏樂實過也。尙喆曰,旣奉肇慶廟,則陳樂以慰陟降之靈可也。上曰,養親之道,雖陽川,勝於領相云,然乎?致仁曰,然矣。命退出。
辛卯十二月十八日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行刑曹判書具善行,開城留守洪名漢,行副司直具善復·李章吾,吏曹判書趙曮,吏曹參判鄭存謙,校理趙英鎭,左副承旨尹勉升,假注書柳橚,事變假注書朴聖鉉,記事官李普天·申禹相,以次進伏訖。上命藥房入侍,進御湯劑訖。致仁曰,聖體,若何?上曰,一樣矣。寢睡·水刺之節,亦何如?上曰,一樣矣。致仁曰,來歲不遠,陳賀斷不可已也。上曰,其勿請焉。上曰,禮民事,聞甚駭然矣。致仁對曰,稅色有弊,自本官捧納,則實爲省弊矣。上曰,內司官員不去,書員去乎?僉曰,然矣。上命湯劑,副提調監煎,內局入侍。賤臣承命而出,與提調。蔡濟恭偕入進伏訖。上又語禮民事,仍命書傳敎曰,噫,一自均役,寺奴婢減布,其弊小息,而於內奴婢則其於身貢州倉入上,已無可論,其餘咸·永興,昨已諭。道臣莫能操切,亦無繡衣廉問,故嗟哉此類,若化外之民,雖有切已之願,其何登徹?今當暮年聞此,豈有此擧?予則曰,任土貢獻,亦作京貢,此豈比平日?況莫重祭需,若是孟浪,反貽此輩之弊,予意令本官捧納,事體重可無弊而然,不可輕先處分,令備局,問于道臣,消詳狀聞後稟處。禮民雖稱償命,不知其名,則其非四件,今聞外方,亦不無此弊,此等末世,不可不嚴飭,況渠以蟣蝨內奴,再敢稱四字,噫,雖設申聞鼓,堂陛宜嚴,非特此也,償命二字,可謂誣罔。令該曹勿爲徵贖,從重決杖,以此推之,弊若目睹,道臣雖不檢束,君何顧藉,此輩無論定式與否。予有繡衣,時或廉問,隨弊輕重,若有侵漁內奴婢之事,則當該官員嶺沿投畀,稅色,令道臣嚴訊,海島爲奴,以此分付本道及內需寺。又命書傳敎曰,淸謹縣主吉禮旣擇日,綿布五同,米五十石,錢文五十貫,上下于龍洞宮,以補婚需。翼謩奏曰,御將張志恒,以褒貶時失體記過事,引嫌陳疏,又爲決棍臣之守廳書吏,臣之柔軟,已不可言,而此人之狹隘若是矣。上驚問曰,是何事耶?致仁曰,其所疏還出給,而豈有若是狹隘之類乎?上問翼謩曰,卿爲殿最乎?對曰,然矣。上笑曰,志恒予以爲已熟矣,猶爲生也。尙喆曰,尙未寢宿矣。上曰,渠以爲高致矣。僉曰,以爲能事然矣。上曰,建明門當爲殿座,張志恒起過待令。仍命書傳敎曰,子曰,在祀與戎,況戎乎?今日次對,張志恒不參,故意謂實恙。今聞左相所奏,其涉萬萬駭然,領相雖加請,此則關係非細,吁嗟暮年,武將若此,予何恃乎?不可只此而止,當殿座建明門,張志恒記過待令。又下敎曰,御將張志恒削職,上問曰,志恒兼帶捕將乎?勉升對曰,然矣。上曰,張志恒下敎代,令禁將兼佩兼察,捕將令左將兼察事,竝牌招聽傳敎。上曰,承旨以時服入侍,將臣下敎體重,不可循例殿座,當有節奏,劊子手,置之,只大旗慼·金鼓待令。上曰,將臣記過體重,金鼓旣已待令,陞帳一節,令大中軍依例知悉,甲胄,置之。致仁曰,俄者未盡其奏,而寶算彌高矣。上曰,吾年尙在八十之下,勿煩勿煩。上曰,右承旨許遞,其代前承旨李延壽敍用除授,牌招察任,房順房,李廷壽爲軍士房。
辛卯十二月十八日午時,上詣建明門。殿座入侍時,行都承旨尹東昇,左承旨尹坊,左副承旨尹勉升,右副承旨徐有隣,同副承旨閔百順,記事官閔鼎烈,假注書柳橚,記事官李普天·申禹相,以次侍立訖。上具翼善冠·袞龍袍,乘輿出通陽門,詣建明門,降輿殿座後,上命宣傳官依例爲之。金鼓入待,肅靜牌·豹尾旗,除之,頃之軍令畢,命拿入罪人,上詰問曰,莫重殿最,遲晩何事,志恒稽首伏地,又使人問曰,軍門體統,何如?而大臣守廳書吏,任自決棍乎?對曰,除下而已,不爲決棍矣。又命曰,都提調殿最時,不爲祗迎,次對不參,則又當惶悚,敢爲陳章,宜乎,汝年今幾歲矣?對曰,五十一歲矣。又曰,汝今已髮白矣,明年則知其非乎?又爲分付曰,汝何祖何父,世世將家,吾甚愛惜,而當此隆寒,使老君致有殿座,於汝道理,思其祖思其君乎?吾必今者處決,意有在焉,而以汝爲永宗鎭充軍,張志恒永宗鎭充軍事下敎,宣傳官一員待令,騎馬一疋立之事下敎。上命藥房提調持湯劑入侍,致仁進伏問候,上曰,一樣矣。仍進御湯劑後,上問申聞鼓設懸何處?有隣對曰,在右邊門前矣。仍乘輿還內。
辛卯十二月十八日午時,上御集慶堂。藥房入診入侍時,都提調金致仁,提調蔡濟恭,副提調尹東昇,記事官閔鼎烈·李普天·申禹相,以次進伏訖。藥房持湯劑入侍,進湯劑,上進御,遂退出。
上在慶熙宮。停常參·經筵。
藥房都提調金致仁,提調蔡濟恭,副提調尹東昇啓曰,昨日冒寒臨門,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待下敎入侍。
中宮殿·惠嬪宮,藥房口傳問安。答曰,知道。
大駕主第歷臨後,政院·玉堂·藥房口傳問安。答曰,知道。
呂善德啓曰,大司憲李應協呈辭入啓,執義未差,掌令金養心引避退待,成胤儉在外,持平丁範祖在外,李得華受由在外,今日以監察茶時之意,敢啓。傳曰,知道。
尹勉升,以都摠府言啓曰,今日入直內三廳武兼禁軍及軍兵等中日習射,請出標信,傳曰,知道。
備忘記,欲製御製考,干支乙酉,乙酉何年?微忱萬倍,當拜於義宮奉安,若世孫同牌內隨駕,挾轝軍六十名,挾輿軍二十名,前後廂軍六十名,禁·御兩營訓將都領,新營入直標下軍隨駕,留陳留營,安徐。只備堂隨駕,當駕轎詣,副駕·轎安徐,時刻待下敎,只入正時,侍衛禁軍,只入直隨駕,春桂坊,只入直陪衛。
尹東昇啓曰,今日動駕時,承旨不可不備員,而左承旨尹坊,以式暇不爲仕進,卽爲牌招,右承旨任希敎,以應避之嫌,陳疏入啓矣。合有變通之道,何以爲之?敢稟。傳曰,牌招。
傳于閔百順曰,當爲早還,植炬置之,自布廛甁門排立。
傳于尹勉升曰,諸司預備,當以便服掩牕,而回路由資政門。
呂善德,以刑曹言啓曰,禮民勿爲徵贖,從重決杖事,命下矣。依傳敎,罪人內奴禮民,決杖一百,放送之意,敢啓。傳曰,知道。
尹勉升,以御營廳言啓曰,去夜犯夜人無所捉,敢啓。傳曰,知道。
尹勉升,以左右邊捕盜廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
辛卯十二月十九日巳時,上御集慶堂。藥房入侍時,都提調金致仁,提調蔡濟恭,副提調尹東昇,記事官閔鼎烈·李普天·申禹相,以次進伏訖。致仁曰,日寒若此,湯劑何以爲之?上曰,持入。致仁曰,今日以三貼奉進,何如?上曰,只飮二貼矣。致仁曰,一貼當待下敎,進湯劑,上進御,遂動駕于仁廟古宮·於義宮,行拜禮,春宮亦如之。上歷臨于鄕校洞日城尉翁主第,日暮後還宮,湯劑一貼封入事。駕前下敎上入于資政門內,藥房口傳問安而退。
辛卯十二月十九日午時,上詣於義宮。擧動入侍時,行都承旨尹東昇,左承旨尹坊,右承旨任希敎,左副承旨尹勉升,右副承旨呂善德,同副承旨閔百順,記事官閔鼎烈,假注書柳橚,記事官李普天·申禹相,以次侍立訖。上具翼善冠·袞龍袍,乘輿出通陽門,詣延和門外降輿後,仍上駕轎,上命藥房提調持湯劑入侍,仍進御湯劑訖。致仁進伏問候,上曰,一樣矣。命入直隨駕,東昇奏曰,判義禁金時默呈辭蒙由之後,昨以御將受符事,旣已承牌入闕,則所當身病出仕,而直爲出去,事極未安,推考警責,其辭單,勿施,何如?上曰,依爲之。出擧條上曰,侍衛軍兵當寒毛具,幸於義宮大門外,停駕轎,乘輿入中門,降輿步詣。東昇奏曰,贊儀未及來待矣。上曰,置之。行四拜禮畢,入直殿俯伏良久,出中門外乘輿,向鄕校洞主第。下敎曰,鄕校洞主第歷臨時,前後廂軍駕前駕後,道上留駐,仍詣主第,日暮還宮時,乘駕轎入資政門,湯劑一貼封入事下敎,諸臣以次退出。
上在慶熙宮。停常參·經筵。
夜二更,巽方有氣如火光。自一更至五更,灑雨或下雨,測雨器水深五分。
藥房都提調金致仁,提調蔡濟恭,左承旨尹坊啓曰,昨日冒寒動駕,侵夜還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。料表伸忱,氣睡差勝,世孫一樣,待敎入侍。
中宮殿·惠嬪宮,藥房口傳問安。答曰,知道。
呂善德啓曰,大司憲李應協,呈辭入啓,執義未差,掌令金養心引避退待,成胤儉在外,持平丁範祖在外,李得華受由在外,今日以監察茶時之意,敢啓。傳曰,知道。
傳于閔百順曰,內局入侍。
閔百順,以兵曹言啓曰,今十二月十八日,保寧居私奴順乭伊稱名漢,自興化門入來,鳴申聞鼓,依定式下該曹推問,當該守門將李光玄,推考,何如?傳曰,允。
又以兵曹言啓曰,今十二月二十日,公州居金斗世稱名人,自興化門入來,擊申聞鼓,依定式下該曹推問,當該守門將孫澤,推考,何如?傳曰,允。
尹勉升,以訓鍊都監言啓曰,去夜犯夜人無所捉之意,敢啓。傳曰,知道。
又以一二所巡廳·左右邊捕盜廳言啓曰,去夜無犯夜人無所捉之意,敢啓。傳曰,知道。
右承旨任希敎上疏曰,伏以,臣於待罪騎省之中,忽伏承銀臺新命,臣誠驚惶感激,罔知攸措。第臣與左承旨臣尹坊,有親査應避之嫌,揆以法例,宜卽陳免,而除旨之下,牌招入直之命,繼降於入夜,其在分義,固不敢煩瀆,不得不黽勉出肅,經宿持被,而因仍蹲冒,斷無其路,玆敢援例陳章,仰干宸嚴之下。伏乞聖慈,俯垂諒察,亟命鐫遞臣職名,以存公格,以安私分,不勝幸其。臣無任屛營祈懇之至,謹昧死以聞。出傳敎。
弘文館副校理臣李,修撰臣徐有元疏,伏以,掌令金養心,以臣於昨夕,路遇大僚,未及回避,致有下隷之替囚,揆以體例,不可一刻晏然於臺次,而昨因日暮,今始來避,所失尤大,請命遞斥臣職,引避而退,犯馬大僚,事雖偶爾,替囚下隷,勢難仍在,請掌今金養心遞差。取進止。出傳敎。
吏曹參議洪樂純上疏曰,伏以,臣之八耋偏母,五十年痰咳之症,逐歲增加,遇寒輒劇,喘喘床玆,絶無寧日,居常焦遑,實有深憂,忽自日昨,重觸寒感,痰勢益肆,元氣益微,日夜咳咯,寢食俱失,胸膈痞鬱,上下不通,藥餌無效,澟澟有難形之慮,臣方獨自扶將,方寸煎灼,顧今大政已定。期日且迫,而母病若是危急,數日之間,差復難期,臣之目下情理,實無離捨供職之望,此時瀆擾,極知萬萬不敢,而情私煎急,不得不疾聲呼籲於仁覆之天。伏乞聖慈,察臣至懇,亟遞臣職,以便救護,仍治臣罪,以肅朝綱,千萬幸甚。臣無任屛營祈懇之至,謹昧死以聞。出傳敎。
辛卯十二月二十日未時,上御集慶堂。藥房入診入侍時,都提調金致仁,提調蔡濟恭,左承旨尹坊,記事官閔鼎烈·李普天·申禹相,醫官方泰輿·鄭允協·鄭允說·徐命緯·李以材·金孝儉,以次進伏訖。致仁曰,昨日日寒,侵夜還內,氣候,若何?上曰,批答旣諭。致仁曰,水刺之節,何如?上曰,一味矣。進湯劑,上進御,請診候。上曰,置之,提調一貼更爲煎入。上曰,注書出去,率內司官員二人以入。上曰,咸興·永興,皆龕室乎?對曰,作龕室,奉安位版也。上曰,咸興奉幾位?對曰,穆·翼·度·桓·太祖大王兩妃位。上曰,永興奉幾位?對曰,太祖大王兩王后位也。藥房提調持湯劑,更爲入侍,上進御。致仁起伏曰,小臣日昨落傷,難於逐日問安。傳曰,今聞領相所奏,處義雖過,處分亦過中,李命植只遞傳旨付標。傳曰,大政相値,不可循例許由,吏曹參議許遞,其代待朝,政官牌招開政。傳曰,今聞都提調所奏,宜許調理,兼帶內局許副,其代左相爲都提擧,副提調亦然,許遞知申,其代李徽之除授。三院副提調例兼,任希敎許遞,其代李碩載除授,一體牌招察任,房順房,任希敎旣遞,給其章。傳曰,此處予曾見,非特與此等章,人有異焉,此不過寸土,其措除牧場開墾之意,何以驗乎?擧太學之說,蓋可知也。以一事可以立判者,旣爲奉安,則耕牛不潔,何異牧馬?此等章政院捧納,其涉曲循,西淸君章特給。此後此等章,切勿呼望,騋牝三千,毛詩已載,馬政,國之重者,豈可中牟利之心,撤久違之場乎?命退遂出。
上在慶熙宮。停常參·經筵。
藥房都提調臣韓翼謩,提調臣蔡濟恭,副提調臣李徽之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
李碩載啓曰,侍講院新除授弼善申光緝牌不進罷職傳旨,傳曰,只推。
又以弘文館言啓曰,今日政新除授玉堂,待下批牌招察任,何如?傳曰,允。
又啓曰,卽者司書李春輔,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
吏批啓曰,臺諫闕員,今當差出,而擬望之人乏少,外任竝擬,何如?傳曰,允。以李海重爲吏曹參議,鄭義仁爲大司諫,金和中爲執義,李重海爲掌令,申光緝爲校理,元仁孫爲禮曹判書,金漢耆爲禮曹參判,沈墢爲同義禁,洪樂純爲工曹參議,李最中爲同成均,任希雨爲吏曹正郞,李邦榮爲佐郞,故原州牧使趙尙紀贈吏參,廣州府尹趙㻐考,良才察訪呂龜周仍任事承傳。
兵批,判書尹東暹病,參判魚錫定進,參議李海重病,參知徐命善病,左副承旨尹勉升進,同知李重海,僉知權䎐,副司直鄭弘淳·尹東昇·洪樂純·李命植·任希敎·李興宗·徐有隣,副護軍徐必修·金養心·李廷壽,司果兪彦鎬,又傳曰,內局入侍。
尹勉升,以兵曹言啓曰,昌德宮衛將李重鎭除授在外未上來,改差,何如?傳曰,允。
又啓曰,新除授慶尙左兵使柳爀戶奴呈狀內,矣上典與舊兵使李明運,有四寸娚妹應避之嫌,揆以格例,不可交代,卽速啓遞云,四寸姊妹夫相避之法,載在法典,慶尙左兵使柳爀,依例改差,何如?傳曰,允。
又啓曰,翊衛司副率金漢老,身病猝重,時月之內,勢難起動供職,呈狀乞遞,陪衛輪番之任,不可久曠,今姑改差,何如?傳曰,允。
又啓曰,景福宮衛將李載興身病孔劇,旬月之內,勢難起動供職,呈狀乞遞,不可等待其差復,今姑改差,何如?傳曰,允。
又啓曰,卽接內氷庫牒報,則本庫藏氷,今日畢役云,曜金門依前還閉,守門將亦爲撤直之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
都承旨臣李徽之疏疎曰,伏以,臣所帶春秋之銜,與領議政臣金致仁,有娚妹應避之嫌,揆以法典,在所當遞,伏乞亟命該曹,照例減下,千萬幸甚。傳于李碩載曰,都承旨上疏,給之。
司書臣李春輔疏曰,伏以,臣家有八耋偏母,素抱貞疾,居恒澟綴,一年之中,無非嘗藥之日,近又當隆寒之序,將攝失宜,舊症轉劇,氣息奄奄,藥餌罔效。臣方左右扶將,煎泣爲日,不自意春坊除命,忽下此際,繼以半夜,天牌狎臨,臣不獲已抑情趨謝,一再就直,而方寸已亂,度日如年。俄接家信,臣母宿恙之外,又添毒感,諸症危劇,不翅倍前,臣聞此報,按住不得,忙投短章,徑出禁扃。伏乞聖慈,天地父母,俯垂矜察,亟削臣職名,俾得專意救護,仍治臣瀆擾之罪,以肅朝綱,以安私分,千萬幸甚。答曰,省疏具悉,爾其勿辭護焉。
說書臣宋煥億疏曰,伏以,臣於窮山病伏之中,祗奉恩旨,以臣爲侍講院說書,使之斯速上來者,臣聞命驚惶,罔知措躬。臣卽空疎無用之一賤士耳,小少失學,僥倖竊科,惟欲斂避名塗,退修素業,以自勉於聖人學優則仕之訓,耿耿此心,夙宵靡他。乃今誤恩遄加,畀之以胄筵講官,實非臣夢想所到,淸朝設官,孰非擇人以授,而春坊之職,其所責任,尤有異焉。苟非方正雅飭博學多聞之士,其何能贊胄敎而裨睿學乎?顧臣鹵莽,尋常自學之不暇,至於是職,殆若蚊山而蚷河耳,踓欲貪戀榮寵,强顔冒進,其奈着朝廷辱名器,何哉?噫,臣世受國恩,與天無極,涓埃圖報,天日監誠,況臣險釁孤露,事親無地。惟有委身聖朝,庶竭魯鈍,而只是分限攸句,人器不稱,與其濫冒叨榮,自速欺罔之誅,寧爲瀝血控辭,獲免盜竊之恥。卒乃徊徨前却,甘自歸於孤恩慢命之科,臣之情事,其亦慼矣,臣雖未敢供職,豈不欲進伏輦下?乞身以歸,而臣本孱質,積瘁喪慼,纔又經父母緬事,悲徨奔走,觸冒風寒,新感旣重,舊祟益苦,委頓痛楚,跬步難動,玆不得不縣道控籲,跡涉偃蹇,罪當萬殞。伏乞聖慈,曲賜於察,亟遞臣職,仍治臣罪,以安愚分,以嚴邦憲,實公私之幸也。答曰,省疏具悉。爾勿辭,速登塗察職焉。
辛卯十二月二十一日午時,上御集慶堂。藥房入診入侍時,都提調韓翼謩,提調蔡濟恭,副提調李徽之,記事官鄭澤孚·李普天·申禹相,醫官方泰輿·鄭允協·鄭允說·徐命緯·金孝儉,以次進伏訖。翼謩曰,雪後聖候,何如?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣云矣。王世孫氣候,何如?上曰,亦一樣矣。近來則手部寒冷之節,何如?上曰,有時乎然矣。仍進湯劑,上進御,翼謩請診候。上曰,其止之,提調更煎以來,濟恭先退。上曰,儒臣持問答入侍。澤孚承命出來,與校理李,修撰徐有元,偕入進伏,坤讀奏問答訖。上曰,此玉堂同於祖乎?翼謩曰,鬚髮凡節,不知不覺中同矣。上曰,然耶。今日命讀此篇,思乃祖心愴然矣。同副承旨爲人,有長者之風矣,予有晩見之歎也。翼謩曰,頗有古人風度,一第之不得,數奇也。有元·徽之·澤孚·普天·禹相,以次讀奏。上曰,下番誰耶?翼謩曰,徐有元也。上曰,故參判徐命珩之孫耶?翼謩曰,然也。上曰,徐有大亦其孫耶?翼謩曰,徐有大,從孫也。上曰,徐命珩爲入善矣,予尙今不忘矣。注書誰耶?翼謩曰,鄭澤孚也。上曰,諸葛亮,以三代上人物,何自比於管樂耶?翼謩曰,謙辭意也。上曰,承旨之意,何如?徽之曰,管樂功大,故稱之矣。上曰,承旨言是也。子貢則以聖門高弟,豈爲游說乎?予嘗疑訝也。翼謩曰,子貢豈事游說乎?特以父母之國,且其時戰國氣習,故如彼矣。上曰,曾見子貢論乎?徽之曰,曾見之也。上曰,下番出去,持入子貢論入侍。上曰,藥房提調持湯劑,更爲入侍。濟恭持湯劑入侍,翼謩再進湯劑,上進御。上曰,坐直承旨入侍,命退去。濟恭·徽之·澤孚先退。
辛卯十二月二十一日申時,上御集慶堂。坐直承旨入侍時,左副承旨尹勉升,記事官閔鼎烈·李普天·申禹相,以次進伏訖。澤孚出來,賤臣代入。上曰,宋煥億上疎,注書持入。賤臣持入,命勉升讀奏。上曰,注書出去,知金頤柱所補外察訪瓜期遠否以來。勉升曰,春間差去矣。上曰,不必問來。書傳敎曰,飭已施,金頤柱補察訪之命,特爲安徐,前察訪其令仍任。上曰,注書閔鼎烈乎?勉升曰,然矣。上曰,百祿之子耶?勉升曰,然矣。上曰,宋煥億誰也?勉升曰,先正之子孫。上曰,居在何地?勉升曰,在水原也。命退去。
上在慶熙宮。停常參·經筵。
藥房都提調臣韓翼謩,提調臣蔡濟恭,副提調臣李徽之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今年親政,卽予料表,氣何暇諭,待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,嬪宮別監行首,爲道路事知之敎,他人皆白活云,行首當下敎,而今番斟酌,此後差備別監,特敎外,如有此事,當該司鑰,當下敎矣。
都摠府啓曰,今日入直內三廳武兼禁軍及軍兵等當爲中日習射,而都目政事相値,不得爲之之意,敢啓。傳曰,知道。
傳于李碩載曰,內局入侍,政官同爲入侍。
李徽之,以宗親府言啓曰,宗臣中若有明年爲八十者,宗親府今月內草記以聞事,命下矣。宗臣中明年無年八十人之意,敢啓。傳曰,知道。
尹勉升,以兵批言啓曰,內禁衛將白鳳麟呈狀內,身病猝重,勢難供職云,領軍之將,不可久曠,今姑改差,何如?傳曰,允。
昌德宮衛將洪致祚身病孔劇,勢難起動,呈狀乞遞,不可强令察任,今姑改差,何如?傳曰,允。
閔百順,以兵曹言啓曰,南部居童蒙李雙孫稱名人,自興化門入來,鳴申聞鼓,依定式下該曹推問,當該守門將金命峻推考,何如?傳曰,允。
尹勉升,以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
親臨都政于集慶堂。吏曹判書趙曮,參判鄭存謙,參議金致讓,都承旨李徽之,以徐有隣爲兵曹參議,鄭存玉爲司宰主簿,林重遠爲禮賓主簿,宋鼎休爲引儀,李趾光爲利川府使,沈鍷爲珍島郡守,金鼎鎭爲通川郡守,具世勣爲慶源府使,洪和輔爲碧潼郡守,鄭儹曾爲海美縣監,金復根爲慶山縣令,李龜應爲盈德縣令,李策爲肅川府使,金載仁爲瑞山郡守,尹守仁爲巨濟府使,李運永爲沔川郡守,尹勉遠爲白川郡守,李禹圭爲陽城縣監,鄭亮采爲禮山縣監,閔光晉爲鐵山府使,洪紹海爲典牲主簿,尹得欽爲活人別提,李世述爲歸厚別提,尹尙星爲尙衣直長,李復顯爲司饔直長,李海白爲內資直長,金獻柱爲金城縣令,文得一爲稷山縣監,沈念祖爲狼川縣監,李宜白爲鎭川縣監,李在亨爲儀賓都事,具允斌爲南部都事,崔昌傑爲衿川縣監,金仁謙爲砥平縣監,李仁彬爲中和府使,兪漢章爲監察,平丘察訪李挺民仍任事承傳,兵曹參議徐命善,參知徐有隣,以李齊鵬爲典設別提,李太源爲繕工主簿,申光權爲軍資直長,金樂行爲司宰直長,李亨彬爲宣陵直長,申暎爲繕工奉事,尹龍東爲掌苑奉事,趙重國爲司宰奉事,閔台烈爲健元陵令,申大年爲三登縣令,金守默爲高靈縣令,元重擧爲松羅察訪,金興大爲長水察訪,趙毅鎭爲嘉山郡守,宗簿直長宋翼漢,司䆃直長金景澤相換,以蔡百休爲歸厚別提,趙城鎭爲刑曹正郞,李得祥爲社稷令,咸德演爲新昌縣監,韓文洪爲尙衣直長,徐命復爲南部奉事,金觀行爲廣興奉事,李良會爲禮賓奉事,洪配漢爲永禧殿令,柳正養爲平市令,李顯發爲刑曹佐郞,鄭存玉爲漢城主簿,李世述爲監察,趙潞鎭爲宜寧縣監,成德漢爲敦寧主簿,金相惟爲司圃別提,李正模爲工曹佐郞,李修輔爲司䆃主簿,李台峻爲尙瑞副直長,承正述爲直講,李彦五爲幽谷察訪,尹弼秉爲全羅都事,金鳳顯爲江原都事,金煹爲平市主簿,尹得徽爲監役,洪愼猷爲銀溪察訪,韓文洪爲司宰主簿,南眉老爲廣興副奉事,韓用和爲敦寧判官,成德漢爲監察,徐懿修爲直講,趙夢濂爲典籍,鄭澤孚爲典籍,閔鼎烈爲典籍,李命峻爲尙瑞直長,司䆃直長宋翼漢,司饔直長李復顯相換,南部奉事徐命復,義盈奉事鄭德濟相換,以朴仁榮爲尙瑞副直長,金粹然爲假監役,鄭智槓爲典設別提,閔百準爲冰庫別檢,宋煥九爲監役,朴載文爲咸陽府使,尹彝復爲龜城府使,金熤爲洪州牧使,宋德中爲仁同府使,李壽勛爲咸從府使,沈錡爲漆谷府使,南志博爲定平府使,朴載大爲珍島郡守,趙錫龍爲兵曹正郞,朴晉陽爲戶曹佐郞,柳宅胄爲樂安郡守,呂趾永爲橫城縣監,梁益祖爲鎭安縣監,洪樂舜爲假監役,鄭基煥爲禮曹佐郞,柳匡國爲大同察訪,崔致白爲保安察訪,金光遇爲昌樂察訪,朴晉壽爲宗廟副奉事,趙夢麟爲兵曹佐郞,李東植爲刑曹正郞,李彦光爲監役,李萬圭爲監察,李喜孫爲引儀,金載遠爲引儀,白師天爲歸厚別提,申漢彬爲尙衣別提,朴道翔爲禮曹佐郞,李昌燮爲社稷令,李敍中爲司僕主簿,沈解爲敦寧主簿,李潤慶爲咸安郡守,徐逈修爲弼善,李衍祥爲文學,趙武範爲忠淸都事,金世衍爲咸鏡都事,禹禎圭爲平安都事,安宗仁爲引儀,梁龍甲爲造紙別提,朴忠行爲兼引儀,尹商欽爲兼引儀,卜台鎭爲典籍,崔景岳爲典籍,李景老爲典籍,鄭兼濟爲典籍,金華鎭爲左尹,金用謙爲掌樂正,韓師直爲同敦寧,李恒祚爲左通禮,尹勉喆爲假引儀,安在復爲假引儀,吳允檢爲假引儀,鄭文徵爲假引儀,李德鉉爲明陵參奉,趙重瞻爲假監役,李鼎熙爲章陵參奉,金思義爲徽寧殿參奉,李鴻祥爲典獄參奉,崔聖集爲典獄參奉,權綡爲靖陵參奉,李濟甫爲敬陵參奉,鄭東閔爲永禧殿參奉,鄭益祚爲順陵參奉,李壽彬爲翼陵參奉,李星會爲慶基殿參奉,鄭宗喆爲童蒙敎官,尹義厚爲惠陵參奉,金樂熙爲禮曹正郞,李養吾爲奉常主簿,白師天爲監察,李殷昌爲義禁府都事,趙守儉爲昆陽郡守,鄭文柱爲文川郡守,洪履健爲禮曹佐郞,金麗重爲歸厚別提,陳漢輔爲校檢,宗簿主簿單吳鼎源,典籍單安以權,奉常直長單朱在胤,中學訓導單金景行,奉敎單李在學,成均博士單朱萬离,學正單白鳳周·李敏佐,學錄單許察·李松心,學諭單李熙福,以裵敬郁·黃勖爲昭顯墓守衛官,韓德彬爲孝章墓守衛官,孫致百爲垂恩墓守衛官。
兵曹判書尹東暹,參判魚錫定,參議徐命善,參知徐有隣,以吳德迪·朴景新爲僉知,前縣令鄭弼臣,前縣監田晉祥·朴河潤,及第丁大寬,閑良黃處謙·金時濟,及第金雲瑞·韓弘道·陳啓祚,以上今加折衝。副司果金魯成·宋迪中,副護軍柳爀·安珽·李敬中·李德祚,訓鍊判官蔡述夏,主簿朴東均·兪存中·黃世中,以上減下。訓鍊主簿單張彦緖本院去官,壬海鎭別將單黃河集,以趙峻爲淸州營將,鄭忠達爲洪州營將,柳春馪爲忠壯將,密安君焍爲都摠管,洪重一爲副摠管,閔趾烈爲副摠管,金朝潤·金磪爲僉知,朴敦行爲忠壯將,徐有和爲京畿營中軍,李光宅爲惠山僉使,姜翼濟爲昌洲僉使,李東燁爲訓鍊正,李文爀爲公州營將,李瀞爲同知,洪啓九爲五衛將,李弼周爲北虞候,李挺老爲順天營將,魚有南爲訓鍊僉正,李彦邦爲忠壯將,尹衡·徐永郁爲昌慶將,韓光敾爲景福將,洪致祚爲昌德將,南允熙爲文兼,陳弼漢爲東里僉使,崔祥雲爲古群山僉使,朴柱漢爲平薪僉使,朴萬齡爲牛峴僉使,李元龜爲龍媒僉使,副護軍鄭弼臣·田晉祥·朴河潤·趙德濟·沈繹之·李慶麟,副司直李應協·李海重,副司果徐有常,車亨道,副司勇尹東晦,同知單洪致祚,副護軍鄭忠達·趙嵃·李文爀,以黃世中爲訓鍊判官,李漢誼·邊義邦爲主簿,鄭宇璧爲兼司僕將,金鳴鉉爲仇寧萬戶,具八柱爲訓鍊僉正,趙峸爲副正,趙鴻喆爲魚有澗僉使,申萬熙爲恃寨僉使,金時漢爲西北僉使,吳儁爲別害僉使,朴道文爲廣梁僉使,姜碩麟爲天城萬戶,金聲華爲新門別將,崔極樞爲首陽山城別將,張彦修爲德津萬戶,趙峸爲慶尙左兵虞候,金漢澤爲長木浦別將,任時綸爲金烏山城別將,鄭有信爲蟾津別將,李潤慶爲訓鍊副正,金聖和爲僉正,白師誾爲宣傳官,金道煥爲中樞經歷,宋碩孫爲都摠都事,崔孝達爲都摠都事,李翼遂爲忠州營將,千起聖爲昌德將,元厚鎭爲內乘,崔東岳爲慶尙左兵使,李應爀爲水使,田光說爲內禁將,申達夏爲李延喆爲訓鍊主簿,李栭漢爲楸坡萬戶,趙廷鉉爲副率,李秉模爲洗馬,李元萬爲都摠經歷,李春燁爲昌慶將,具八柱爲訓鍊副正,李邦城爲都摠都事,李禹鉉爲訓鍊主簿,朴弼謙爲部將,李柏龍·申大權·高雲瑞·黃泰彦爲武兼,金徽柱爲訓鍊僉正,金漢升爲宣傳官,洪範源·金衡一爲武兼,鄭駿采爲宣傳官,申大順爲武兼,趙榮豐·朴載憲·金文澤·金聖涵爲部將,張瑞翰·洪靑行·安國民·李光澤·崔猝曾爲守門將,趙漢經爲訓鍊主簿,金鍾禧爲武兼,具彩五爲部將,丁志說爲守門將,乾川權管朴慶恒。
注書鄭澤孚陞六代,以兪漢敬爲假注書。
注書閔鼎烈陞六代,以金峙默爲假注書。
傳于閔百順曰,吏兵判初度呈辭,還給。
吏曹判書趙曮所啓,今都目大政各岐仕滿應遷者相避及未準朔監察禁府都事,戶曹·刑曹·工曹·漢城府·平市署,五部都事各司久任時推人員,竝擬,何如?傳曰,允。
又所啓,守令多窠,今當差出,而未準朔禁軍將及營將·邊將·虞候中軍·守令·察訪都事,竝擬,何如?上曰,允。
又所啓,四館陞六之時,有九處講後遷轉之規,而承文褒貶,如或有故過限,則四館積滯,不可不慮。故自前雖未經九處講,亦有陞六之規,今秋冬等褒貶,不得爲之。故當出六品者,未免積滯,依例遷轉,何如?傳曰,允。
又所啓,利川府使徐有常,衿川縣監車亨道,今都政,當以十考十上內遷,而窠闕不足於元仕之出六,勢將以兩守令,姑付軍職,以待都政後,隨窠付職,何如?傳曰,依爲之。
又所啓,明陵奉事安國仁,因承傳今方出六,而本是參奉窠,依前以參奉出代,何如?上曰,依爲之。
兵曹判書尹東暹所啓,訓鍊院正,今當差出,而擬望之人乏少,外任竝擬,何如?上曰,允。
又所啓,正月初一日宗廟展謁時,王世孫同牌中隨駕乎?敢稟。上曰,依爲之。
又所啓,慶尙左兵使,今當差出,而擬望之人乏少,同道水使及他道守令,竝擬,何如?上曰,允。
又所啓,正月初一日宗廟展謁時,隨駕軍以入直擧行事命下矣,禁軍亦以入直磨鍊矣,敢稟。上曰,依爲之。
都承旨李徽之所啓,仁同府使望單,宋德中誤以折衝書之,政官推考,何如?上曰,依爲之。
又所啓,司䆃主簿望單中李修輔之輔字,不書望筒,還給政官,推考,何如?上曰,依爲之。
左副承旨尹勉升所啓,卽伏見兵曹望筒,則羽林衛之衛字,以羽林將書入,莫重望單,有此誤書,兵判尹東暹及執筆郞廳,推考,何如?上曰,依爲之,兵判置之。
又所啓,訓鍊主簿崔孝達,纔已移次摠府,而又爲檢擬於都事望,致勤天點,事涉不察,兵判尹東暹,推考,何如?上曰,依爲之。
辛卯十二月二十二日辰時,上御集慶堂。親臨都政入侍時,吏曹判書趙曮,參判鄭存謙,參議金致讓,都承旨李徽之,兵曹判書尹東暹,參判魚錫定,參議徐命善,參知徐有隣,左副承旨尹勉升,記事官鄭澤孚·閔鼎烈·李普天·申禹相,以次進伏訖。內局入侍進湯劑,上進御,入直摠管入侍事下敎,參知徐有隣,先入侍後謝恩事下敎,藥房提調持湯劑更爲入侍事下敎,守廳承旨入侍安寶事下敎。傳曰,今政中堂下營將皆加資。傳曰,今番親政時,入侍注書,尙瑞院官員依例陞六,吏曹參議先入侍後謝恩事。榻前下敎傳曰,今予一心,惟在字牧,都政新除守令,皆令明日入侍,都承旨李徽之春秋兼銜減下事。榻前下敎傳曰,今聞洪趾海四兄弟,隨櫬來江郊云,愴然,今聞其妻貞敬夫人尙存,年今七旬,其宜顧恤,令惠廳輸送食物衣資,存問夫人,恤諭諸孤。傳曰,親政料表,已諭東銓,五考五上邊將純褒者,戊申軍功,西北松都人調用,皆依前申飭檢擬,噫,武士之一登科後,雖擧風之望,勝於其闕。且遐方武士裹糧而來,許多之窠,其何皆參,僅食餘糧而尋鄕,其若目睹,然若博施濟衆,雖銓官何爲,雖欲檢擬之際,必循其公,斯過半矣,今兩銓長予恃焉,毋負此意事申飭。傳曰,暮年親政,誠是料表,强以爲此,意蓋深矣。豈循常例,初入仕,另擇十考純褒守令,西北松都人。戊申軍功人調用,依前申飭,另加擇擬備擬,生民休戚,係於守令,況暮年親政乎?必也爲官擇人,曾已申飭,抱紅牌抱才,徒老牖下者,況今日乎?另加檢擬事分付。今當大政,兩司誰有,其宜先備,其君飭勵,臣何敢撕捱?予知其過宜自闊狹,鄭光漢大司憲除授,一以示意,一以省書。傳曰,吏曹參議李海重許遞,前單待下批牌招察任。傳曰,今聞相臣以銓官意所奏提醒,噫,此人豈可循常而然?定式宜守,故雖靳持,今聞年過七十云,豈可此人,飢於牖下,同中樞備擬。傳曰,鄙言擧石紅顔,噫王孫敎傳,壬午後革矣。以特敎雖存,尙無相見禮之事,而公然準瓜陞六,若此則內侍敎官,童蒙敎官,無敎訓臥家陞六乎?其所孟浪,莫甚於此,陞六勿施,雖一次相見,然後爲陞六事分付。其望倒序,吏曹郞廳推考事。榻前下敎上曰,閔趾烈與注書爲幾寸?賤臣對曰,與臣爲四寸也。上曰,尙瑞院官員安寶之勞,比諸注書之抄闕記,有加矣。上曰,山堂工夫者,同接幾何?徽之曰,諺云兩人爲嚴,三人爲品,多則害於所工,故不過二三人也。上曰,宋德中,誤認以宋瑩中而落點,此所謂一飽食有數也。藥房持湯劑入侍,上進御。上曰,今番都政無實官,假官將陞六矣。勉升曰,入侍注書皆實官也。上曰,予之精神,可謂索莫矣。上曰,注書容貌,何如?如其父乎,如其叔乎?徽之曰,如其父,其父端妙之士也,但骨格不足,故尙未登第矣。上製下親政今冬豈予料,堂中憶昔此懷深一句,令入侍諸臣賡進。又製下若問此辰停法膳,敎坊雅樂尙藏中一句。又令入侍諸臣賡進。傳曰,近者申聞,猥濫莫甚,故命讀。一則以人燁之叔,敢稱德新守,侵漁鄕民者,豈拘其配年次,而肆然莫甚。一則不過呈道臣者,而其敢申聞。一則關係兪氏事而果若此,不無伸冤之道,而玆事關係莫甚,則焉敢以奴申聞乎?雖設申聞,待放恣宜禁,令該曹皆放,一倂勿施。上曰,都政之日,則差備門外,各司下人,想必彌滿矣,與榜出時,何如?徽之曰,下隷之彌滿,有倍於出榜之時矣。諸臣以次退出,時三更五點也。
上在慶熙宮。停常參·經筵。
藥房都提調韓翼謩,提調蔡濟恭,副提調李徽之啓曰,昨日親臨大政,入夜酬應,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。料表親政,氣何暇諭,下敎時入侍。
中宮殿·惠嬪宮,藥房口傳問安。答曰,知道。
李徽之啓曰,假注書金峙默,時無職名,令該曹依例付軍職,冠帶常仕,何如?傳曰,允。
傳于李碩載曰,內局都提調·提調·入直承旨,玉堂,春坊,一體賡進。
又傳于曰,內局入侍,守令同爲入侍。
李碩載啓曰,卽者修撰徐有元,以其親病,陳疏徑出,原疏以國忘齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
大司諫鄭象仁啓曰,臣於臺職,固知不稱,況此新除,責任自別,牌招之下,義分是懼,不得已冒沒入肅,而第臣從弟景仁,方帶正言,私義旣難竝據,公格自在應遞,何可一刻晏然於職次乎?請命遞斥臣職。
以承傳色口傳下敎曰,鄭景仁傳旨入之,而已下敎則傳旨毛將焉傅,而今日何爲,而不爲牌招乎?知入。
備忘記,近者政院凡事駭然,鄭景仁下敎之後,其傳旨自爲休紙,而尙今置諸政院,今日牌招命下之時,景仁非文非武遺漏,其涉駭然,該房承旨次對時,軍士房承旨,俱涉懵然,一竝解見任,在下當遞,鄭景仁遞差,此則特給。
備忘記,承旨尹勉升,呂善德下敎代,徐命善·徐有隣爲承旨,牌招察任,房順房,騎堂令該曹口傳備擬。
吏曹口傳政事,以洪倫爲兵曹參議,沈頤之爲參知。
傳于徐命善曰,夜禁雖嚴,承旨何至今不爲入來,而徐命善肅謝之後,省記何不卽入乎?騎堂口傳,尙今不爲,政院吏懸于興化門外。
傳于閔百順曰,兵曹郞廳聽傳敎,政院書吏·騎曹書吏決棍口傳政事,尙今稽滯,兵曹政色書吏,令外司郞廳決棍。
備忘記,仍承旨牌招,今已三更,其君臥待,而當該承傳色,中官昏睡,當該中官記過,來朝待令,若是稽滯,闕門留門,至於三更,政院吏隷,騎曹隷吏,令該曹決棍,承牌替直稽滯承旨徐有隣,騎堂魚錫定,爲先遞差,以飭慢蹇。
備忘記,李世澤爲承旨,待開門牌招察任,房順房。
備忘記,此於長夜闕門,半夜因留,衰君臥待,謝恩省記承旨慢蹇,承牌騎堂慢蹇替直,此萬古初見,豈可特差而止,竝施不敍之典,李在協爲騎曹參判,牌招入直。
徐命善以訓鍊都監,一二所巡廳,左右捕盜廳言啓曰,去夜無犯夜人被捉之意,敢啓。傳曰,知道。
辛卯十二月二十三日辰時,上御集慶堂。藥房入診,守令同爲入侍時,都提調韓翼謩,提調蔡濟恭,副提調李徽之,假注書金峙默,記事官李普天·申禹相,醫官方泰輿·鄭允協·吳道炯·鄭允悅·徐命緯·金孝儉·李以材·金光國,以次進伏訖。翼謩曰,夜來極寒,聖體,若何?上曰,一樣矣。侵夜酬應之餘,寢睡·水刺之節,亦何如?上曰,一樣矣。翼謩進湯劑,上進御,因請診候,上許之,泰輿等退伏奏曰,左右三部度數調均,胃脈與滑體若差勝矣。上命諸守令入侍,各問職姓名七事,至盈德縣監李龜應。上曰,聞汝有老母云,將欲過歲於京中乎?對曰,夫馬來後,卽當下去矣。上曰,此當宣諭矣。仍命賤臣持入宣諭帖,命承旨宣諭。上曰,此後自外宣諭之時,添入聖上二字於愼簡之上可也。上曰,盈德縣監李龜應,以先正奉祀孫,家有七十老母云,故爲其拜母,雖非時,其令今日辭朝,他餘守令欲赴者,與夫馬已來者,官人留京宜顧,皆令今月內赴任。已命此則可以署經者,署經然後當赴任,兩司牌招,其令今日內署經。上曰,藥房提調持湯劑更爲入侍,濟恭持湯劑入侍,翼謩再進湯劑,上進御,命退去。諸臣以次退出。
上在慶熙宮。停常參·經筵。
成宗大王忌辰。
藥房都提調韓翼謩,提調蔡濟恭,副提調李徽之啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖夜深,酬答駭然,氣則一樣,待敎入侍。
中宮殿·惠嬪宮,藥房口傳問安。答曰,知道。
李徽之啓曰,禮曹判書元仁孫,工曹參議洪樂純,除拜後過三日不爲出肅,依定式推考警責,仍爲牌招察任,何如?傳曰,允。
假注書兪漢敬在外代,以吳載紹爲假注書。
李徽之啓曰,假注書吳載紹時無職名,令該曹依例付軍職,冠帶常仕,何如?傳曰,允。
備忘記,明禮宮卽慶運宮,壽進宮卽祭祀宮,歲時在近,兩宮各木十同,錢文五十貫,米五十石上下事,分付該曹,今予追慕,憶昔而已。
傳于徐命善曰,次對爲之。
徐命善啓曰,今日次對爲之,兩司長官當爲進參,而大司憲鄭光漢,卽爲牌招,以爲入侍之地,何如?傳曰,允。
傳于徐命善曰,內局次對,同爲入侍。
徐命善啓曰,大臣·備局堂上,依下敎來待矣。
吏曹口傳政事,以申大升爲正言,待敎單柳雲羽,判中樞府事金致仁·韓翼謩·金尙喆,副司果鄭象仁,副司正金峙默·吳載紹。
傳于閔百順曰,開政若過初更,兩銓書吏,開陽門外,到日明懸之。
備忘記,昨夜入仕中官盧暻采,辛卯年卽祚元年,二十一爲軍職中官受料,年今七十一付職,豈特稀有,憶初年此心,若何?且其年卽予承御年也,可奇,今予追慕者,卽元年也,特爲加資。
又傳于曰,今日中官加資,卽爲安寶。
又傳于曰,頒祿在近,諸承傳色,醫官方泰輿·鄭允協,越捧蕩滌。
以承傳色口傳下敎曰,設申聞鼓後,猥濫之類,若是之多,不可不一番懲創,限今年撤申聞鼓,若是下敎之後,如有鳴金者,則以攔入律施行。
閔百順,以吏曹言啓曰,領議政金致仁,左議政韓翼謩,右議政金相喆免相事,命下矣。當爲置處,而本曹無相當窠,依例送西之意,敢啓。傳曰,知道。
又以兵曹言啓曰,領議政金致仁,左議政韓翼謩,右議政金尙喆免相事命下矣。當爲置處,而領中樞一窠,判中樞二窠,他大臣今方見帶,依例從座目,加設判中樞下批之意,敢啓。傳曰,知道。
徐命善,以兵曹言啓曰,依傳敎,承政院書吏·使令,兵曹書吏·使令等,各決棍十度之意,敢啓。傳曰,知道。
又以兵曹言啓曰,依傳敎,兵曹政色書吏李斗盛,決棍十度之意,敢啓。傳曰,知道。
又以訓鍊都監言啓曰,火藥焰硝鉛丸,乃是軍器中最緊之物,而節省物力,盡心勤勞造納,則前後監官,例蒙恩典矣。監官折衝田雨澤,火藥一萬一千二百八十八斤,焰硝四千三十二斤,監造以納,監官折衝李繼聖,鉛丸三十萬箇,監鑄以納,事甚可尙,其在激勸之道,宜有加資之典,而事係不敢擅便,令該曹考例稟處,何如?傳曰,允。
尹坊,以賑恤廳言啓曰,今十二月二十二日傳曰,今聞洪趾海四兄弟隨櫬江郊云,予心愴然。今聞其妻貞敬夫人尙存,年今七旬,其宜顧恤,令惠廳輸送食物衣資,存問夫人,恤諭諸孤事,命下矣。參考前例,米七石,太四石,木十五疋輸送後,存問之意,敢啓。傳曰,知道。
徐命善,以御營廳·一二所巡廳,左右捕盜廳言啓曰,去夜犯夜人無所捉之意,敢啓。傳曰,知道。
閔百順,以義禁府言啓曰,李命宿妻珍島郡勿限年定配,當日押付事命下矣。以傳敎內辭意,具罪目,卽爲發遣府羅將,當日押付配所之意,敢啓。傳曰,知道。
又以刑曹言啓曰,其奴三水府爲奴,當日押付事命下矣。鳴鼓罪人私奴順乭,因傳敎蒙放後,已爲下去于忠淸道保寧地其上典家云,令本道道臣,依傳敎擧行後,卽爲啓聞事,發關分付之意,敢啓。傳曰,知道。
辛卯十二月二十四日辰時,上御集慶堂。藥房入診入侍時,都提調韓翼謩,提調蔡濟恭,副提調李徽之,假注書金峙默,記事官李普天·申禹相,醫官方泰輿·鄭允協·吳道炯·鄭允悅·徐命緯·金孝儉·李以材·李養善,以次進伏訖。翼謩曰,夜來聖體,何如?上曰,一樣矣。寢睡·水刺之節,亦何如?上曰,一樣矣。翼謩進湯劑,上進御,翼謩請診候。上曰,止之。上命提調先退,再煎持入,可也。上曰,藥房提調持湯劑入侍,濟恭進湯劑,上進御。上曰,內局不可一刻無都提擧,金判府事爲都提擧。出傳敎上命退出,諸臣以次退出。
辛卯十二月二十四日未時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書李雲逵,行工曹判書金時默,行副司直韓光會,知敦寧徐命膺,行副司李章吾·尹得養,大司諫鄭象仁,持平李得華,校理李命彬,左副承旨徐命善,假注書吳載紹,事變假注書朴聖鉉,記事官李普天·申禹相,以次進伏訖。致仁曰,聖候,若何?寢睡·水刺之節,亦如何?上曰,一樣矣。翼謩曰,日氣極寒,聖候,若何?上曰,一樣矣。尙喆曰,日寒如此,聖候,若何?上曰,一樣矣。致仁曰,歲將除矣,正朝不遠,而臣等姑未敢請賀禮,雖體聖上執謙之德,而臣等不勝抑鬱之情矣。上曰,予心有定,其止之。翼謩曰,今歲不過餘六七日矣,正朝例行之賀禮,亦未得蒙允,臣等之心,豈不抑鬱乎?尙喆曰,非但臣等之抑鬱,至於百官軍兵之屬,新年賀儀時,誰不願一瞻天顔?一番賀禮,恐不已也。上曰,已諭領相所奏,其止之。致仁曰,各軍門久勤中,訓局執事,最稱勤勞,而今番都政,禁·御兩營兵曹久勤則皆得遷轉,而訓局執事,獨不擧論,邊將固爲窠窄,而取捨未免失當,兵曹判書尹東暹,推考警責,何如?上曰,依爲之。出擧條致仁曰,今日次對,摠戎使具善行,禁衛大將具善復,皆懸病不進,似出於引義之意,而摠廳異於兩局,曾有從兄弟同時竝帶之例。今此兩將臣,亦於頃年,因飭敎行公,則到今更爲引義,極涉太過,申飭察任,何如?上曰,從重推考,申飭行公可也。出擧條上曰,李命宿奴擊鼓事,卿等之意以爲如何?致仁曰,以奴訟主,事理似當然矣。上曰,四件事內乎?致仁曰,四件事內矣,上命注書出去,取來兪氏雪冤錄及其時日記,注書入來,上命承宣讀之,命善讀訖,上命書傳敎。傳曰,今因李命宿奴申聞,其雖勿施,意謂同時三人,命宿其何見漏云,而取讀雪冤錄乃覺。噫,年未十歲,此事,若何?而有此疑晦,可勝歎哉。其尤慨然者,入侍大臣,亦莫知本事,指以爭財處分云,果若此,予今不問,更待何時,有此命矣。不無此事,昭然,本事之事,其將復晦。噫,國雖無三尺,箇箇承款快正法,命宿之妻,焉敢使奴欺君?以此觀之,二人復官,雖似過中,事有元犯,亦爲延平,今無可論,命宿妻其若勿論。壬午年艱辛嚴査之意焉在,指揮其妻,珍島郡勿限年定配,當日押付,敢以申聞欺君,其奴三水府爲奴,一體當日押付。噫,本事故大臣家事,處分卽其君,旣著雪冤錄,又爲諺釋而頒布,則未過十年,若此若此,慨歎勝言,慨歎勝言。出傳敎傳曰,今者所奏,其涉駭然,入侍三相,皆免相,以嚴君網。出傳敎傳曰,大臣置處政事,政官牌招開政。出傳敎諸臣以次退出。
上在慶熙宮。停常參·經筵。
仁敬王后忌辰齋戒。
藥房都提調金陽澤,提調蔡濟恭,右承旨李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。彼朝鮮三公誰,只有君,緣何由昧本事,方慨甚氣何諭,其自諒待敎入侍。
中宮殿·惠嬪宮,藥房口傳問安。答曰,知道。
李世澤啓曰,大司憲鄭光漢未肅拜,執義金和中呈辭,掌令成胤儉·李重海,持平丁範祖在外,李得華呈辭,今日以監察茶時之意,敢啓。傳曰,知道。
李徽之啓曰,漢城府左尹金華鎭,除拜後過三日不爲出肅,依定式推考警責,仍卽牌招察任,何如?傳曰,允。
徐命善,以都摠府言啓曰,今日入直內三廳武兼禁軍及軍兵等中日習射,請出標信,傳曰,知道。
又以都摠府言啓曰,都摠管安昌君燝,以騎兵點考坐起事,外兵曹,晝仕出去之意,敢啓。傳曰,知道。
傳于李徽之曰,內局入侍。
傳于李碩載曰,時憲賚咨官,尙今不來,欲率八包而然,今日若不入來,令騎堂決棍申飭。
傳于尹坊曰,昨日入侍承旨入侍。
傳于李徽之曰,政官牌招開政。
有政。吏批,判書趙曮陳疏入啓,參判鄭存謙進,參議金致讓進,承旨尹坊進,兪彦鎬爲宗簿寺正,左議政韓翼謩爲兼世孫傅,領議政金致仁,左議政韓翼謩,右議政金尙喆,承文都提調金致仁·韓翼謩·金尙喆。
兵批,判書尹東暹病,參判李在協病,參議沈頤之在外,參知呂善德進,承旨尹坊進,以尹勉升·呂善德爲副司直。
閔百順,以位版造成都監儀䡄廳言啓曰,本都監儀䡄,今已畢修正,粧䌙以入之意,敢啓。傳曰,知道。
李碩載,以弘文館言啓曰,新除授校理申光緝,卽爲牌招察任,何如?傳曰,允。
又以侍講院言啓曰,新除授弼善徐逈修,文學李衍祥,除拜後不爲出肅,司書李春輔,由限已過,竝卽一體牌招察任,何如?傳曰,允。
徐命善,以訓鍊都監·一二所巡廳,左右捕盜廳言啓曰,去夜犯夜人無所捉之意,敢啓。傳曰,知道。
又以兵曹言啓曰,內禁將申大謙,身病孔劇,時月之內,萬無起動供職之望云,病勢如是,則宿衛領軍之任,不可等待其差復,今姑汝差,何如?傳曰,允。
行都承旨李徽之疏曰,伏以,臣所帶藥院副提調之任,與都提調臣金陽澤,有親査應避之嫌,揆以法典,勢難仍兼,伏乞特許照例遞改,以存公格,不勝幸甚。答曰,都承旨旣下敎,給其章。
辛卯十二月二十五日未時,上御集慶堂。藥房入診入侍時,都提調金陽澤,提調蔡濟恭,副提調李碩載,假注書金峙默,記事官李在學·申禹相,醫官方泰輿·鄭允協·吳道炯·鄭允悅·徐命緯·金孝儉·李以材·金光國,以次進伏訖。陽澤曰,日氣甚寒,聖體若何?上曰,一樣矣。寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,何如?上曰,一樣矣。陽澤進湯劑,上進御,陽澤請診候。上曰,置之。陽澤曰,副提調陳疏,他承旨代房以入矣。上曰,已知矣。上曰,都承旨內局副提調許遞,右承旨爲副提調。出傳敎上曰,藥房提調持湯劑更爲入侍,陽澤進湯劑,上進御。上曰,判府事金致仁拜領相,判府事韓翼謩拜左相,判府事金尙喆爲右相。出傳敎上曰,昨日三相,其果專昧本事而然。噫,以予其時勤懇處分者,其猶依俙,所謂依俙者,其時三人中,命宿窩主,依俙而然。命讀雪冤錄,權妻其果根本,而符同命宿者,而其文浩繁,故予意亦爲若此,何爲雪冤錄。至末梢諸婢,以受嗾權妻,箇箇自服,命宿初承款之招,已無可疑,而玆事必欲詳悉,故再捧結案之招,問架詳悉。問目外渠逐條遲晩,聞此然後,以予意亦釋然,與錄名同。噫,卽此一事,予衰可判,不然,命宿幾乎給牒,予若此,三相只聞方外無狀稱冤之語下問,豈無所奏,以此觀也。命奭·命祿給牒,其猶過也,而以雪冤錄聞之,龍淵相會,其雖駭然,只命宿一人而已。與關係國典者有異,爲延平給牒,昨已諭,今無可論,而至於命宿,孰敢異議?此不嚴界限,雪冤錄將洗草,國法更無可謂,雖下敎,暮年暮歲,悵然曷諭,雖昨弛今張,此亦文武之道。頃年有此等下敎,旋卽寢焉,其無置處,昨日特命置處,意亦深矣。若此然後,豈特爲兪氏,處分團圓,可垂後世,以此推之,今世人,惡之,孟浪譸張,愛之,專掩本事。知其本事,以此稱冤者,其雖無狀,專然莫知,意若趙德普以對,聞其讀釋然,瞿然筵席,予則雖非此時,其宜下敎,況此時乎?噫,前席帳然者,何則?於令用心一倍,氣哀日甚,此時景象,若何?況暮年歲謁,三公不備,亦豈孝乎?若無是事,東西班俱有三時任·三原任,豈特予心缺然,莫重東門班,只有原任,其無時任,亦豈奉先孝乎?興惟及此,豈可曠日,先命開政,意槪此也。嗚呼暮年,本事已燭,所重在焉,大臣體重,其何書此,先諭此意,三公將,拜相職,待下批,將此下敎,令史官傳于三公,仍令偕來入侍。噫,洞諭下敎,其何尋箚,今日予心,追慕萬倍中,爲國事加用心,須體此意,安心謝命入侍事,一體傳諭。上曰,只聞爭財,專昧本事之致,而予有下敎,故果有所對矣。上曰,注書持此傳敎,出去精寫,待下批傳諭三相,仍爲偕來。臣峙默承命先退。
辛卯十二月二十五日酉時,上御集慶堂。左副承旨入侍時,左副承旨徐命善,假注書吳載紹,記事官李在學·申禹相,以次進伏訖。上曰,政官持望筒入侍。出榻敎吏曹參判鄭存謙,參議金致讓,以次進伏訖。上命承宣讀望筒後,政官以次退出。上曰,三大臣肅拜後入侍。出榻敎上曰,注書出去傳諭,吏官還來後,以草書啓直入,而三相卽爲入侍,領議政金致仁,左議政韓翼謩,右議政金尙喆,以次進伏訖。致仁曰,夜間聖候,何如?上曰,一樣矣。致仁曰,臣等愚迷不察,惶恐愧忸,不可勝言,薄罰暫施,宣諭旋下,臣等不勝惶感之至。上曰,往事勿說,予雖處分,而忘其本事,卿等之不察,其何異也?三大臣以次退出,上命承宣書傳敎。傳曰,噫,設申聞鼓,體國初深意,而其界限,鼓與金一也,則一自此後,關係久遠者,其敢生意,而甚至於東夏子,宋重弘子,肆然敢稱德新守子,今命宿妻代奴申聞而極矣。其尤雖駭,一哂者,鏡城內奴幾月留京者,亦生意也。若此不已,設鼓卽有猥濫,故昨日今朔內命撤之敎,意蓋此也,雖然盛事豈泯,因噎而闕食,過今朔後復設,而東夏子,詣臺臺臣聞而卽啓,可謂臺體,而餘皆無聞,甚至於爲命宿浮囂也。予亦一哂者,昨日浮囂,君臣酬酢,此則豈云浮囂?關係,若何?而相臣未詳,勢固然矣。勤懇處分,其君猶依俙,有命讀之擧者也。復設後堤坊宜嚴,其欲嚴堤防,先飭猥濫,靜而思之,稱以德新守,豪强鄕里,已涉無狀,其子焉敢跳浪若此?應坐之子,皆訟冤乎?關係非細,令該曹其子逐江郊,俾勿着足修門,鏡城內奴登聞事,旣無償命,亦非四件,査問一節,特爲安徐出傳敎上命承宣讀歲饌單子,命善讀畢,上命書傳敎,傳曰,今聞歲饌單子,故判官李世聃妻,以慈聖至親,年今八十五,金時敎·洪啓九,其妻宣懿皇嫂同氣,歲饌加給,李普祥,遺於京兆單子,與金時敎一也。令本官歲饌加給,八十六歲五歲人,歲饌中加給,前日,知范世起,年今百二歲,可謂稀有,一體加給,特加一資,今日口傳下批,今年卽百一歲,其若入來,令入來謝恩。出傳敎命善讀校理申光緝牌不進傳旨,上命書傳敎,傳曰,旣已下敎,其在分義,焉敢一向撕捱?只推,待開門牌招察任。出傳敎諸臣以次退出。
上在慶熙宮。停常參·經筵。
仁敬王后忌辰。
藥房都提調金陽澤,提調蔡濟恭,副提調李碩載啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜長倍於前,一日若年,只問其曙,可謂苟且,其氣何諭?待敎入侍。
中宮殿·惠嬪宮,藥房口傳問安。答曰,知道。
李世澤啓曰,大司憲鄭光漢未肅拜,執義金和中呈辭,掌令成胤儉·李重海,持平丁範祖在外,李得華呈辭,今日以監察茶時之意,敢啓。傳曰,知道。
備忘記,歲暮心倍,今日干支何,卽就邸日,明日干支何,卽稱慶上號年,再明干支何,卽八朔直宿年,晦日干支何,卽黨習釀成年,月晦逢此干支,誦述錄,此心,若何?近八旬尙支撑,可謂冥然矣。
備忘記,月甚在近,微忱萬倍,何耐此心?謂予心懷,且諭世人,歲初展謁,將何仰瞻乎?此是孝也,其將奉審乎,惟此心悶,昌德展禮,何能周旋?惟此心悶,昌德展禮,何能周旋?惟此心悶,能瞻景福,惟此心悶,欲拜奉審,此則渺然,惟此心隕,次雖展拜,將僅其禮,惟此心悶,只望南殿,豈定式意乎?惟此心隕,其況徽寧,若見其心,君心若此,臣何感慶?於君於臣,一何若此乎?
備忘記,明年壬辰,今日壬辰,追慕二月十二日就邸時御所,今予冥然,一何至此?噫,辛卯賚咨官,賚來時憲書,予亦受賜冥然,今日坐賜諸是豈孝乎,亦豈孝歟?興惟及此,內局何局,建功何功?且昨聞歲饌單子,今日朝鮮則一七八十世界,曰,以壽域,予自微哂,進憶昔年,今月遙瞻西郊,只欲奮飛,以此心靜臥,昔年皇兄御堂,亦豈悌乎?且問世人,此豈孝也,亦豈悌乎?長呼一聲,從容以過,此誠冥然,此誠冥然。
備忘記,賚咨官稽滯,豈若近歲?此專由於八包,然,予則曰,八包賚咨官,可也。若以下敎,齟齬奉命,此助稽滯也。今日若復命,自當安徐,於今以待,有欲問然者,令譯院其令知悉。
傳于李碩載曰,內局入侍,賚咨官率入。
兵曹口傳政事,行司直朴相德。
李世澤以禁衛營·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
閔百順以義禁府言啓曰,特寢命宿妻處分之命事,命下矣。罪人命宿妻在於忠淸道保寧地,故押去羅將,以爲發送所到處放送事,分付道臣之意,敢啓。傳曰,知道。
又以刑曹言啓曰,德新守之子,令該曹逐江郊事,命下矣。依傳敎,德新守子雙孫,卽爲逐江郊之意,敢啓。傳曰,知道。
傳于李碩載曰,吏判疎,再度前誤入,還給。
安川君烓疏曰,伏以臣於初冬,不揆僭猥,妄陳一疎,未達意,致勤誨責,簿罷未幾,恩敍復降,至今追思,感惶靡措,而區區秉彝之忱,終不能自已,第有一事不容泯默,玆敢仰陳之,惟聖明垂察焉。惟我十七世將軍公考妣位墓山在三陟之事,昭載於璿牒,而但未能的知其瑩域珠丘之分明,尙未擧園陵之禮,自古環其麗表其山,只記墓所之在彼,而近伏聞蘆洞之於東山,相距不過五里,而洪惟我明宗朝,創置守護軍各四名,而其下有活耆村,卽我穆祖大王潛邸時,奉將軍公寓居之地也。自此村西去蘆洞·東山,各未滿五里,而活〈耆〉村舊蹟,亦非一二也。村前有宅井,後來改稱王井,階礎之依舊,墻垣宛如,丘木之蔚然,莫非我將軍公之遺蹟也。樵夫牧童,流來誦傳,其於追慕愴感之懷,當如何哉?雖以故相臣許穆文集中所載蘆洞·東山二墓記及陟州誌序觀之,亦可見其墓所與基址之宛然,其不可一任其湮沒也明矣。惟我始祖以下墓山,俱未考蹟,而獨於將軍公墓山,昭載璿牒,寓居遺蹟,至今傳誦,豈不稀貴,而亦豈無表異之擧乎?頃日李熙章建廟之請,似不合於禮節,而臣愚以爲,特立一碑於活耆村,記其事蹟,使千萬世之後,知其蘆洞·東山之爲國朝先祖將軍公兩位墓在之處,有不可已者也。螻蟻小臣,猥忝屬籍,區區微誠,禁過不得,冒昧瀆籲於宸嚴之下。伏願聖明,亟軫賡念,亟擧列聖朝未遑之典,則聖德益光,永爲不忘之道也。答曰,省疏具悉。昔年陳章者多,而莫知其處,而至今建碑雖異,亦豈可依俙?豎碑事難輕議,而頃者請予陳章,旣曰,諂諛,則曾未幾何,何以敍用?亦何敢自同例宗?事當特給,而今請關係重焉。故强而賜批焉。
辛卯十二月二十六日未時,上御集慶堂。藥房入診入侍時,都提調金陽澤,提調蔡濟恭,副提調李碩載,假注書金峙默,記事官李在學·申禹相,醫官方泰輿·鄭允協·吳道炯·鄭允悅·徐命緯·金孝儉·李以材·金光國,以次進伏訖。陽澤曰,夜間聖體,若何?上曰,一樣矣。寢睡·水刺之節,亦何如?上曰,一樣矣。陽澤進湯劑,上進御,陽澤請診候,上許之。泰輿等診脈候,退伏奏曰,左右三部度數調均,滑體一樣矣。上命賚咨官,入侍于窓外,賚咨官李彦容進伏。上曰,陳奏使回還後,有何消息乎?對曰,使行還後,行關各省,嚴飭書鋪,不敢復蓄此書,彼人亦以爲大忌諱,不敢以此書事,更爲酬酢矣。上曰,曾與使臣相見之禮部侍郞,頒賞時尋見耶?對曰,臣與其姪王廷和相見,則以爲,使行入去時,席藁於禮部門外,懇乞不止,故誠爲難堪云矣。上曰,朱璘之事,亦有知之者乎?對曰,璘賊,彼亦以僞學目之,故不信用其說云矣。上命先退,上曰,一自設申聞鼓後,作爲猥濫鼓,可勝寒心,東夏子萬萬無嚴,稱以德新守,亦涉放恣而然,豈有若命宿乎?箇箇遲晩,正法人妻,焉敢以代奴申聞?此不嚴懲,宗元之族,亦必生心,故不可不嚴處,雖下敎,靜而思之,其奴旣已處分,而渠雖無狀,其妻初則孺人,噫,于今暮年,此道何開?特寢命宿妻處分之命,噫,此雖不足道,今者此敎,意槪深矣。出傳敎上曰,此路一開,其將用律於婦人矣。陽澤曰,此路一開之聖敎,誠至當矣。碩載起伏曰,春帖子,延祥詩,此是應行事,依例製入,何如?臣職在該房,故敢達矣。上曰,置之。上曰,吏兵判三度何時入來耶?碩載曰,初度出給矣。上曰,都政後政官初度例事,故問于中官曰,吏兵判初度入啓乎?答曰,然矣。其令傳焉,此例傳而其令給之云,事之可駭,莫此爲甚。此前所未有,故下問,非中官誤傳,此是差備人做錯此處分,而初度已給由,分付再度,今日依例捧納。出傳敎上曰,今於暮年,玉署已備,而今聞皆備,而只東壁有闕云,輔德趙宗鉉,應敎除授,牌招察任,在外儒臣許遞,與輔德代,政官牌招開政備擬,其於元朝,無遺隨駕。出傳敎上曰,九卿有闕乎?碩載曰,今則無闕矣。上曰,一時飭礪,噫,彼曾經九卿人,豈可處於湖·甸?令該曹卽爲口傳付軍職,其令來參起居,其代令該曹今日開政備擬。出傳敎上曰,雖軍職亦可上來乎?陽澤曰,然矣。上曰,其可及乎?陽澤曰,晦日雖不可及,若䟎程上來,初一日似可及矣。上曰,去時倍道,由予激惱,而來時則何必乃爾。陽澤曰,然矣。上曰,代撰王言,宜簡不宜繁,而今者松都留守敎書,於二處,爲松都人而點下,其宜校正,而其餘長句太多,有欠精簡,其令更撰以入。出傳敎上曰,歲律將暮,三陽在近,此時輔導胄筵,豈可忽也?春坊官員三人之一時違牌,此何景象,只推,一竝牌招察任。出傳敎上曰,藥房提調持湯劑更爲入侍,濟恭持湯劑入侍,陽澤再進湯劑。上進御,命退去,諸臣以次退出。
上在慶熙宮。停常參·經筵。
下直,盈德縣監李龜應。
藥房都提調金陽澤,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予一心憶昔而已,氣何暇諭,待敎入侍。
中宮殿·惠嬪宮,藥房口傳問安。答曰,知道。
備忘記,古有唐陽城,有訓弟子,頃者雖因慨然,例此亦以孝御下者,中官請皆依前呈望事,命諭內侍府。
備忘記,今年何年,明年何年?一何苟且,一何冥然?辛卯將踰,壬辰將逢,是豈孝也,亦豈悌也?若踰三日,其將新歲,豈特新歲?立春同日,是豈冥然,一何至此?若聞報奏,午正二刻,嗟哉?報奏,昌德將聞,是豈孝也,亦豈悌乎?興懷及此,心千隕懷萬倍,今歲多年者,果若予心,欲見百歲人臥而食云,其果若此乍乎?其果誠然,千歲何貴?歲暮心倍,鎖鈔宜藏,安予暮年心,呼寫已畢,午牌已報矣。
備忘記,今逢此干支,予懷豈萬倍,今予一一諭,扁鵲須靜聽,一則其年元月稱慶賀時,予以摠管,侍衛崇政殿,一則上號崇政殿殿追上時,予皆侍衛詣禮,一則以宗正,奉御牒詣沁都,朱明回來也,船上敬受,喜爾回來已丁船,遲遲八日度加年御詩,一則其年夏景賢堂圖寫時,予亦入侍瞻拜時同禮,一則八月東郊敬官,回來鼓巖,入見海昌都尉亭舍,一則冬臘直宿八朔後,翌年受諭書圖寫就邸,一一則心幾倍,況其亦乎?且今於此堂,我慈聖平復受稱慶堂也。問其堂,本卽月八年戊戌皇兄皇嫂嘉禮後御處堂也。然則六,一則八慕交中,內局何局,建功何功?其若爲予,令雲觀時付籤日干支,呼寫乎此,予雖萬倍,其餘萬記,心若浮雲也。
備忘記,歲律將暮,三日後其將新正,近五十年臨御,今年八旬,其何繼志,其何述事?若問新享,其攝已六年,若問御世,對人靦然,若問濟民,心自歉然,皆有運氣例,其於年多世界然,今予一心憶昔,一則爲民,今冬豈特臘前三爲民占豐?於宿於食,公有此心,其於諸道,將皆封倉,勸農敎,將歲初,其令吾民,皆便其歲,於京中,歲前三日後三日,皆令藏牌,示予暮年意事,下諭京鄕。
傳于徐命善曰,內局入侍。
徐命善啓曰,明日次對,兩司長官當爲進參,大司憲鄭光漢,待開門牌招,以爲入參之地,何如?傳曰,允。
又以禁衛營·一二巡廳·左右捕廳言啓曰,無捉人,傳曰,知道。
辛卯十二月二十七日申時,上御集慶堂。藥房入診入侍時,藥房都提調金陽澤,提調蔡濟恭,副提調李碩載,假注書金峙默,記事官李在學·申禹相,醫官方泰輿·鄭允協·吳道炯·鄭允悅·徐命緯·金孝儉·李以材·李養善,以次進伏訖。陽澤曰,夜間聖體,若何?上曰,一樣矣。寢睡·水刺之節,亦何如?上曰,一樣矣,陽澤進湯劑,上進御,陽澤請診候,上曰,置之。上曰,新年漸近,誠悶矣。陽澤曰,臣等下情,屈指計日,仰祝聖算之彌高矣。濟恭曰,臣誠惶恐,而伏見連下備忘,每以干支爲敎,臣雖愚迷,聖孝所感,豈不欽仰,而若此不已,則將無日不追慕,下情豈不悶迫乎?上曰,方泰輿·鄭允協,給牒敍用。出傳敎上曰,以予心,小學立敎篇,大學經一章誦講,其闕已久矣,而至於次對,復政後皆爲,此亦予苦心,卄五次對,前三日進定,晦次對,進定於明日事,分付。出傳敎上曰,箋文明日盡入之。出傳敎上曰,藥房提調持湯劑更爲入侍,濟恭持湯劑入侍,陽澤再進湯劑。上進御,命退出,諸臣以次退出。
上在慶熙宮。停常參·經筵。
藥房都提調金陽澤,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區夏慮,敢來問安,竝此仰稟。答曰,知道。予心千萬,予懷百倍,氣何暇諭?次對同入。
中宮殿·惠嬪宮,藥房口傳問安。答曰,知道。
徐命善,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于徐命善曰,暮歲特敎次對,豈爲牌招?纔已署經矣。自爲入侍,而若不然則任意爲之,牌招,置之。
備忘記,初果豈欲免乎?此時予心,雖大官,豈何酬應?命捧加由,古豈有焉?其若尋章,何與廷候?以此申飭,其令少知今日君心,牌招察任。
備忘記,此何砲聲?予心萬倍,次對何對,建功何功?聞此下敎,予心可知。
報其曙,此心舒,奏開門,若酬應,若是苟且,其命次對,誠苟且矣。
備忘記,其欲勉飭,久任諸郞,其令次對同入。
徐命善啓曰,大臣·備局堂上,依下敎來待矣。傳曰,引見。
兵曹口傳政事,副司直李昌壽·李徽之·魚錫定。
徐命善,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
辛卯十二月二十八日午時,上御集慶堂。藥房入診入侍時,都提調金陽澤,提調蔡濟恭,副提調李碩載,假注書金峙默,記事官李普天·申禹相,醫官方泰輿·鄭允協·吳道炯·鄭允說·徐命緯·金孝儉·李以材·金光國,以次進伏訖。陽澤曰,夜間,聖體,若何?上曰,一樣矣。寢睡·水刺之節,何如?上曰,一樣矣。陽澤進湯劑,上覆而不御,上曰,於卿等可謂慶,而忍過明年,是豈子道耶?前三日後三日,則決不可飮矣。陽澤曰,自前動駕之時,例加一貼,方當展禮之時,尤當益軫保嗇之道矣。諸大臣同聲力請,提調復爲固請。上曰,提調誠苦矣。命更煎以入,濟恭·碩載·峙默先退。上曰,藥房提調持湯劑更爲入侍。濟恭持湯劑入侍,陽澤進湯劑。上曰,其止之。今日以次對之德,卿等入侍,不然則初不相對矣。時原任大臣·三提調合辭力請。上曰,當用夫子三嗅之義,只三嘗而止,餘又覆地。陽澤請更煎進,上曰,其止之。濟恭曰,二貼旣皆不進,而臣等則苟充二貼之數,自以爲依數進御,遽然出居,則世豈有如許臣子也?臣請出去,當更煎奉入矣。上曰,彼言是矣。仍許之,濟恭·碩載·峙默先退。上曰,藥房提調持湯劑更爲入侍,陽澤進湯劑。上進御,上曰,注書出去。徐命膺使之入侍,臣峙黙出來,與之偕入,命膺進伏,上曰,校正冊子持入乎?命膺曰,持入矣。命讀序文訖,上命退去,陽澤曰,明日湯劑,當依例爲之乎?上不答,陽澤曰,臣等未承敎前,決不敢退去,而上無發落。又命退去,諸臣以次退出。
辛卯十二月二十八日午時,上御集慶堂。大臣·備局堂上引見入侍,各司久任郞廳同爲入侍時,領議政金致仁,左議政韓翼謩,右議政金尙喆,左參贊申晦,吏曹判書趙曮,兵曹判書尹東暹,戶曹判書趙雲逵,刑曹判書具善行,工曹判書金時默,行副司直韓光會,開城留守洪名漢,知敦寧徐命膺,行副司直具善復,判尹李景祜,行副司直李章吾·尹得養,吏曹參判鄭存謙,行副司直李重祜,大司憲鄭光漢,大司諫鄭象仁,副校理李,左副承旨徐命善,假注書吳載紹,事變假注書朴聖鉉,記事官李普天·申禹相,兵曹正郞韓光近,戶曹佐郞趙載述,刑曹正郞趙城鎭,宣惠廳郞廳徐晦修·兪漢葛,漢城府主簿金履鉉,司僕寺僉正洪益喆,判官李龍中,掌樂院主簿金鍾卨,成均館典籍趙夢濂,軍資監判官李應中,廣興倉奉事金觀行,以次進伏訖。致仁曰,聖候,若何?寢睡·水刺之節,亦如何?上曰,一樣矣。翼謩曰,日氣極寒,聖候,若何?上曰,一樣矣。尙喆曰,日寒如此,聖候,若何?上曰,一樣矣。上曰,原任大臣入侍。出榻敎領府事金相福,判府事李昌誼,以次進伏訖。致仁曰,臣等以復樂事,累次陳達,而正朝展謁時,前後鼓吹,不過常行之規,則有何小損於孝思,而不賜允許,臣等之情,不勝抑鬱。且今番大慶,莫非陟降之賜,則月正元日,以前後鼓吹,謁於陟降,則豈不有光於聖孝乎?上曰,非不知當然,而予心已有定,其止之。相福曰,物來順應,凡事皆然,今此大慶,以慶應之,況當春時?萬物草木,擧皆欣欣,殿下宜體此意,以導迎和氣,實合事理矣。翼謩曰,領府之言誠是,此亦與物皆春之意也。尙喆曰,今番大禮之後,殿下謁廟,卽時告賀之意,非臣等之區區私情,此是邦家典禮之所,不可已者也。上曰,右相之言,言則是也。昌誼曰,非但告賀,卽致辭謝之意,亦在其中矣。翼謩曰,天理人情之所不可已者,宜卽亟從,實合事理矣。諸備堂·三司,合辭齊請,昌誼曰,舍己從人,法語能從,古聖所許,群情如此,殿下豈不俯從耶?上曰,其言是矣。仍命書傳敎,傳曰,今日諸臣若此,予已料矣。然爭之者下,守之者上,遙瞻南州,豈有二焉,而相臣所奏,其意則是,旣曰,是,其何無施?況雖在藏樂之中?頃者受譜略日亦許,此非爲鼓吹,寔爲所重,聞此欲諭,涕沾于枕,今番肇慶廟後,卽初拜也。予則受賀,豈無報慶,元朝依己丑年例,至洞口樂作,禮畢回時,至景福洞口樂止。出傳敎致仁曰,前判書李昌壽·李溵,禮曹判書元仁孫,行副司直朴相德,刑曹參判閔百興,竝還差備堂,元仁孫湖南句管,行副司直李最中關東句管差下,使之察任,何如?出擧條上曰,依爲之。承宣讀京畿監司狀啓,致仁曰,從前傳敎中,中官誤書者,承旨問于司謁而改整,今觀京畿監司狀啓,傳敎中誤書者,有一二字,而政院因爲頒布,事甚可駭矣。上命承宣書傳敎,傳曰,前則下敎中官,其若誤書,政院提問,例也。莫重下敎,誤書而不問,仍爲頒布,當該承旨·中官,一竝從重推考,其令校正。出傳敎上命承旨,讀奏江原監司金鍾正狀啓,上曰,大臣之意,何如?致仁曰,秋操停止,蓋由於災歲民情,則窮春爲弊,殆有甚焉。戎政雖重,民隱宜察,春操亦爲許停,俾得專力於耕作,似宜矣。出擧條上曰,依爲之。致仁曰,此南兵使徐有大狀啓也。以三·甲左右營春操及南各營所屬邑鎭,各其官鎭門聚點事,請令廟堂稟皆分付矣。操練聚點,皆有定式,依狀請擧行事,分付,何如?上曰,依爲之。出擧條致仁曰,義州漂民出送咨文,纔自盛京出來矣。此當爲無方物謝恩,以待前頭使行,別伸謝悃之意,撰出回咨,定禁軍給馬下送,以爲轉送盛京之地,何如?上曰,依爲之。出擧條致仁曰,坡州本以孔道殘邑,又兼防營,規模漸廣,責應多端,實無支堪之勢,許多校卒,太半有役而無料,此亦非新設顧恤之意,本邑所在常賑穀,殆近萬石云,就其中四千石,自今年竝耗許劃,每年存本而取耗,俾補應下之公用,則庶或爲一分蘇殘之道,故敢達矣。上曰,依爲之。出擧條致仁曰,頃年長湍防營之移於坡州,蓋以有臨津關隘,則臨津之當屬坡州,其議久矣,而特以摠廳所關屯還等穀之難於區處,因循未果矣。臣則以爲,此不必大段變通,只罷摠廳差送之別將,以防營中軍,兼別將之任,移置臨津,俾主防守之道,摠廳所屬屯還穀及津渡諸事,依前句管於摠廳,則於此於彼,實爲兩便,如是則前別將京外所受料布,亦當仍給於兼別將,使之擧行而已,在外時已與摠使相議,故敢達矣。上曰,依爲之。出擧條大司憲鄭光漢曰,請還寢東呂·址淳等還配之命,更令王府嚴鞫得情。上曰,勿煩。又曰,請還寢定配罪人金柱泰減等之命。上曰,其勿復煩。又曰,請黑山島爲奴罪人五得,依律處斷。上曰,勿煩。又曰,請巨濟府充軍罪人吳益祥,依律處斷。上曰,旣已諭,其何歲翻以下一行刀割又曰,新除授掌令李重海,時在忠淸道洪州地,請斯速乘馹上來事下諭。上曰,依啓。又曰,臣之言議風采,本無可觀,自在三司,不能出一言論一事,今此都憲重任,決知其萬萬不稱,向來特敎改正,雖極惶懍,而亦自幸於言責之永謝矣。迺以含垢藏疾之聖度,前旣降蕩滌之命,令又縻特授之恩,霜雪雨露,罔非至敎,臣誠感惶靡措,而第念臺職與他自別,都憲尤爲體重,凡被改正之罰者,不敢更爲冒出之計,今若以特敎改正,謂異於自下論列,而揚揚行公,無所顧畏,則是乃忘聖敎之嚴重,而以趨走而爲公,在臣分義,決不敢爲此,且以今日賓對之請牌,至有任自爲之之敎,慢蹇之罪,於是益著,以此以彼,不可一日冒據於臺次,請命遞斥臣職。上曰,頃者下敎,自以爲過今者特授,意亦深焉。往事勿說,何過撕捱?勿辭,亦勿退待。大司諫鄭象仁曰,請還寢鍾城府爲奴罪人天大酌處之命,依律處斷。上曰,勿煩。又曰,請大靜縣爲奴罪人仲義,依律處斷。上曰,勿煩。又曰,請崔百男邊遠定配。上曰,勿煩。以下一行刀割又曰,請黑山島爲奴罪人五得,依律處斷,上曰,勿煩。又曰,新除授正言申大升時在慶尙道比安地,請斯速乘馹上來事,下諭。上曰,依啓。又曰,臣於讀奏下諭之際,有做錯之失,請命遞斥臣職。上曰,一時做錯,其何傷也?勿辭,亦勿退待。上曰,各司久任郞廳入侍,以次進伏訖。上問職姓名,職掌·留財,所懷後,以次退出,判尹李景祜曰,今番歲饌單子,婦女或有遺漏者,如故判書金聖應,故參判吳瑗家,亦在遺漏中,故敢啓。上命承宣書傳敎,傳曰,歲饌婦人,必有遺漏者,而今聞果有遺者,依例追啓下,其子雖登科,莫知尙左,明年七十云,噫,故大提學吳瑗妻貞夫人崔氏,何陵孫婦?予心一倍,依特敎例加給歲饌,莫知故判書金聖應妻貞夫人洪氏,年今七十四,歲饌其尙不受云,其志可尙,今何晩聞?一體依例加給。出傳敎上曰,大提學更爲入侍。出榻敎大提學徐命膺進伏,上曰,皇明通鑑,撰至幾卷乎?命膺曰,凡例與初卷,略先撰次,而欲爲取裁,故冊子待令于外矣。上曰,注書出去持來,臣載紹出來持入。上命命膺讀之,中宮殿進御太和湯,過初一日後製入事下敎。出榻敎傳曰,三嚴時刻卯初初刻暈嚴,差早開門。出傳敎諸臣以次退出。
上在慶熙宮。停常參·經筵。
辰時,有霧氣。巳時午時,日暈兩珥,暈上有冠。
藥房都提調金陽澤,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。再明正朝,微忱萬億,氣何暇諭?待敎入侍。
中宮殿,惠嬪宮,藥房口傳問安。答曰,知道。
備忘記,傳于閔百順曰,朝廷莫如爵,鄕黨莫如齒,耆社若鄕黨,再明耆社洞口,以年齒祗迎,以表敦年意,八十人,安徐。
傳于李碩載曰,耆社印,穿其孔實其緩以待。
備忘記,傳于閔百順曰,昭穆班,雖大君王子,立于監令下,耆社諸臣下敎,亦此意也。
備忘記,又傳于曰,昔漢風流氣像,尙今稱焉。此亦爲諸臣祝年,再明臘入耆社人,令耆社依文武權知例,明春書名耆社大廳。
備忘記,又傳于曰,明當祗迎,侍衛入直儀注安徐,時刻待敎只入正時。
備忘記,又傳于曰,明雖詣昌德,其何拜奉室?明日祗迎後,當拜敬奉閣。
備忘記,又傳于曰,明日再明日,朝廷問安。其皆口傳。
藥房口傳啓曰,臣等朝伏承待敎入侍之批,顒俟竟日,召命尙達,而時已向暮矣。當此嚴冱日,再進之湯劑,猶未進一貼,臣等職在保護,實不勝焦迫之至,玆敢不避煩瀆〈顒〉陳衷懇。伏乞亟許持湯劑入侍,千萬至祝,惶恐,敢啓。答曰,昨已諭入建功,卿等休焉。
藥房口傳再啓曰,臣等顒俟何以命之際?有湯劑入之之命,一貼俄已依下下敎封入,而區區忠懇,昨旣悉陳。伏想聖心,亦或俯諒矣,當此嚴冱,再進之湯劑,固不可闕一,況元朝展禮隔日?此時保護聖躬之道,尤不可容少忽,見今未進之一貼,方此煎待,祗詣閤外,敢又冒瀆,亟許臣等暫時持入,千萬懇祝,惶恐,敢啓。答曰,其止之。
以承傳色口傳下敎曰,古文有佩印,予亦甲子年,靈壽閣受九杖而來,時任之入耆社,暮年初有,雖左相,年則新來,來日祗迎後,當使佩之,耆社印有緩則待令無緩則長其緩而待令。
藥房口傳三啓曰,臣等俄以已煎之湯劑,敢請持入,而及承批旨,乃以止之爲下敎,下情不勝悶鬱之至,臣等旣未入侍承候又未奉進一貼,不避瀆擾之罪,更此冒陳,乞許方寸之地,俾陳至懇焉,惶恐,敢啓。答曰,昨日所服,亦悔之,其止之。
徐命善以兵曹言啓曰,新差梁永萬洞權管朴慶恒,素患痰癖之症,當寒添㞃,時月之內,勢難起動赴任之望,所帶本職,卽賜啓遞云,病狀如是沈重,則不可强令赴任,依例罷黜,準期不敍,何如?傳曰,允。
徐命善,以訓鍊都監·一二巡廳·左右捕盜廳言啓曰,去夜無犯夜人被捉之意,敢啓。傳曰,知道。
上在慶熙宮。停常參·經筵。
藥房都提調金陽澤,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安竝此,仰稟。答曰,知道。今歲已晦,豈謂孝也?苟且伸禮,亦豈孝乎?今予一心,惟在丹門,昌德·壯洞,其爲祗迎,欲拜奉閣,其雖起動,心在阼階,氣何暇諭,何心建功?伸禮後入侍。
中宮殿,惠嬪宮,藥房口傳問安。答曰,知道。
大殿,中宮殿·惠嬪宮·世孫宮·嬪宮,政院·玉堂單子問安。答曰,知道。
大殿·中宮殿,朝廷二品以上,六曹堂上·大司憲·大司諫口傳問安。答曰,知道。
以獻官朴取源·李蓍建禁推傳旨,承傳色口傳下敎曰,旣已下敎,下人與官員何異?此傳旨置之,竝施不敍之典。
備忘記,爲其奏,雖下敎,靜而思之,其亦錯料,心猶難欺,況陟降乎?頃者譜略,雖有由重,於今動駕,駕前鼓吹,復樂後當若此,爲駕前聲撤,莫重動駕時,前後部鼓吹,依前下敎,安徐。
徐命善以都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
李世澤以義禁府言啓曰,明日擧動時,大駕各差備都事九員,王世孫左右考喧都事二員及本府入直都事一員,合以十二員分差,而無以推移備數,假都事二員,令該曹依例差出,以爲分排之地,何如?傳曰,允。
辛卯十二月三十日辰時,上詣延和門。香祗迎入侍時,行都承旨李徽之,左承旨尹坊,右承旨李碩載,左副承旨徐命善,右副承旨李世澤,同副承旨閔百順,假注書金峙默·吳載紹,記事官李普天·申禹相,以次侍立。上具翼善冠·袞龍袍,乘輿出通陽門降輿,命都承旨李徽之,讀祭報府,仍命書傳敎,傳曰,近陵二品差祭,例也,而弘陵以二品塡差,惠陵以下大夫塡差,莫重報府,不塡其名,執吏今當藏牌之時,雖分揀,此亦不能檢飭,該堂從重推考。出傳敎上又命書傳敎,傳曰,闕塡雖慮不到,不審而受,臨時做錯,當該承旨一體推考。出傳敎上乘輿出延和門,降輿祗迎時,獻官二人未及來到,上命承宣書傳敎曰,莫重獻官,何敢稱頉,亦何敢晩到?朴取源·李蓍建下義禁府推考,過十日後勘律,禮房爲獻官,仍爲受香。出傳敎上曰,同副承旨馳詣太廟·永禧殿奉審後,諸執事進排官,摘奸以來。出榻敎上乘輿,因詣敬奉閣,行四拜禮,命都承旨奉審,上出門問曰,左相待令乎?徽之曰,待令矣。上命耆老所官員,持印緩入侍,仍命左相進前,親授印緩佩之。上曰,可謂稀貴矣,可謂稀貴矣。昔蘇秦,佩六國相印,今左相所佩,與此,何如?時原任大臣因進前問候,上曰,一樣矣。上曰,藥房提調持湯劑入侍。出榻敎上親書御製一句,以賜翼謩,仍乘輿還內,下敎曰,左相卽耆老所新來,前導可也。上至通陽門外,命承宣書傳敎曰,紫緩金印傳百世,今予此擧豈張大?心有在焉。故特賜賡韻帖名,仍令時原任承旨·入直儒臣·春坊,申時庭候來諸臣,一體賡韻,亦令文衡作跋,令芸閣活印以進,仍頒賡韻諸臣。出傳敎上曰,藥房提調持湯劑更爲入侍,出榻敎上曰,左相之子,使之入來見其父可也。上還入大內,諸臣以次退出
