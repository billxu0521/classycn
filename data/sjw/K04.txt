上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官正朝單子問安。答曰,知道。
上詣仁政殿月臺,親上致詞箋文·表裏入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
傳曰,領府事,金奉朝賀,領敦寧,趙判府事內外,右議政,廣州留守內外,李判宗卿衣資食物,令該曹輸送,仍遣曹郞存問。
傳曰,宋山林衣資食物,令本道輸送,遣地方官存問。
傳曰,陳賀時,禮房承旨·對擧承旨,竝加資。傳曰,左承旨·右副承旨竝許遞,前望入之。
承旨前望入之。趙性敎·申道熙落點。
傳曰,吏曹參議有厥之代,前望入之。
吏曹參議前望入之。朴臣圭落點。
禮曹啓曰,今此大王大妃殿寶齡六旬,稱慶陳賀時,諸道所封箋文中,鐵山府使白樂淵,高敝縣監吳永運,熊川縣監崔承祖,雖非應封官,俱以別軍職封進矣。一體看審捧入之意,敢啓。傳曰,知道。
兵曹啓曰,今日陳賀時,參判李彙重有實故,不得進參云。令政院稟旨變通,仍令該曹口傳差出,待下批牌招,以爲進參之地,何如。傳曰,允。許遞。
吏曹口傳政事,以黃鍾顯爲兵曹參判。
傳曰,發遣吏郞,詣執事,淸齋與否,摘奸以來。
傳曰,親上表裏及陳賀時,各差備官,別單書入。
以親上表裏及陳賀時,各差備官別單,傳曰,親上表裏時,進表裏濟用監提調任百秀,半熟馬一匹賜給。奉表裏濟用主簿朴有鉉,兒馬一匹賜給。副奉事李容元陞六。左通禮金宗泰,右通禮李應辰,竝加資。贊儀李獻耆,東西唱引儀李宗赫·李熙藻,奉禮兼引儀崔在淵,代致詞官假引儀李浩德,各上弦弓一張賜給。陳賀時左通禮金宗泰,右通禮李應辰,竝加資。贊儀李獻耆,東西唱引儀李宗赫·李熙藻,代致詞官假引儀李浩德,宣箋目官假引儀李浩德,各上弦弓一張賜給。典儀朴齊政,外職除授,宣敎官副司果鄭謙植加資,展敎官兵曹佐郞洪羲麟,判校金觀孝,展箋官兵曹佐郞朴基陽,司藝玄弼濟,各上弦弓一張賜給。宣箋官副修撰權膺善,捧箋文官禮曹佐郞崔相綰,致詞箋文陪進官校檢車世杰,各兒馬一匹賜給。致詞官副正字閔載普陞六,其餘奏時官員役·樂工等,竝依戊申年例施賞。
傳曰,今番賞典中一人,雖兼數事,毋得疊授。
傳曰,明日出宮門路,以協陽門爲之。
以公忠監司申檍狀啓,永同縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
吏曹啓曰,在前頒賜時,有別歲抄書入之例,今番則何以爲之?敢稟。傳曰,書入。
又啓曰,別歲抄書入事,命下矣。居中·居下一體書入乎?敢稟。傳曰,一體書入。
禮曹啓曰,製述文臣年滿五十一歲人員,專經文臣年,滿四十一歲人員,竝依前例,減下,別單書入,而御覽官案,亦爲改修正以入之意,敢啓。傳曰,知道。
奎章閣啓曰,守宮檢校直提學申錫禧,待開門牌招,何如?傳曰,允。
又啓曰,景慕宮望廟樓,今朔奉審,無頉之意,敢啓。傳曰,知道。
吏曹啓曰,卽接通禮院牒報,則以爲明日宗廟春享大祭親行時,左右通禮,不可不備員,而左通禮金宗泰,右通禮李應辰,竝加資。無以備員云。其代口傳擬入之意,敢啓。傳曰,知道。
吏曹口傳政事,以趙文夏爲左通禮,朴昌壽爲右通禮
內醫院官員,以都提調意啓曰,親祭隔日,分提調,令該曹口傳差出,何如?傳曰,允。
吏曹口傳政事,以申錫禧爲分內醫提調。
兵曹啓曰,今正月初三日宗廟·永寧殿春享大祭時,守門當爲塡差而本曹郞廳,都摠府郞廳五衛將除入直,與呈辭在外·未肅拜排擬苟艱,依定式軍門將官,代差以入之意,敢啓。傳曰,知道。
又啓曰,宣傳官李尙權,內禁衛將沈永奎,五衛將金炳哲·權灝仁·金載浩·張奭祚,俱以病難供職,呈狀乞遞,竝改差,何如?傳曰,允。
營建都監啓曰,自丙寅十二月初二日至三十日本都監所捧願納錢,爲三萬七千五百二十一兩零,成冊以入之意,敢啓。答曰,知道。
敎中外大小臣僚·耆老·軍民·閑良人等書。王答曰,迓邦籙於三始,皇穹畀純嘏之常,添海籌於六旬,慈極膺難老之錫,受玆介福,率是彝章,恭惟孝裕獻聖·宣敬正仁·慈惠弘德·純化文光·大王大妃殿下,化自閨門,功存宗祏,以聖人而爲聖人配,星軒轅而膺祥,繼太母而居太母尊女堯·舜而播譽,宣房昭理,文在中而至靜至柔京室嗣徽,德無向而止慈止孝,玉牒之丕烈累闡,彤管之嘉頌愈彰,陰敎潛敷,何待陳圖而列史,風化遠被,蓋由審官而進賢,鷄鳴之儆戒相成,在先王萬機代攝,麟趾之仁厚爲應,啓後人百世本支,頃國勢危如綴旈,伊慈功救我嗣服,不大聲以色,默扶靈圖,獨與神爲謀,光宣丕策我家未堪多難,凜乎若臨淵薄氷,厥基永孚于休措之於泰山盤石,猗歟保惠敎誨之盡其道,所以出入起居之罔不欽,奉鴻渥而覆燾如天,承燕謨而仰成有地,虞典車服,簡厥修而進厥良,夏府關和,懲不廉而儆不職,振濟急於水暵,發政以施仁爲先,義理嚴於日星,扶正在闢異,然後帷㡩勇徹於三載,幈幪普遍於八方,耿光若日月臨,成之者遠,神功如時雨化,讓而不居,挹謙虛而高拱穆淸,資坤厚而鬯遂品物,太沖爲元氣之毋,一德無能名焉,至慈覆率土之臣,群情自切愛戴,肆當漢長樂頤養之日,爰躋魯宣聖耳順之齡,玉慶方康,述我朝十三后世德,寶曆彌邵,基今日萬億年壽祺,朝暉初舒於草心,將如何而圖報,春色不老於樹背,庶因此而寓誠,模天之熙典將修,知年之微忱彌切,迨景運載回於靑陸,故縟儀先擧於彤庭,盈缶之溫音祗承,若爲多儀之豐豫,酌斗之遐祺斯在,惟願九如之恒升,以月之令,以歲之正,進華箋而蹈抃,俾壽而臧,俾耆而艾,擎寶帕而顒印,惟玆茂對之閎休,宜有旁流之闓澤,赦過宥罪之揭羲繇,率以仁而從之,行慶施惠之著禮經,考其時則可矣,自本月初一日眛爽以前,雜犯死罪外,徒流以下,咸宥除之,在官者各加一資資窮者代加,於戲含生,各正其性命,寰區共囿乎吉祥,曁予一人猷同心,丕應徯志,惟動斂時五皇極錫福永言配命自求,故玆敎示,各宜知悉。藝文提學申錫禧製進
勸農綸音,王若曰,重民食勸農功,古先哲王爲治之急務,亦粵我朝,必於歲首,十行綸綍,已爲成憲,而逮予寡眛嗣服以來,夙夜祗懼,不敢遑寧,今當月正元日,所先軫念者,卽惟曰,吾民稼穡是已,肆於上辛吉朝祈年孔夙,而仍念民情,錦玉靡安,昨年農形,雖稱少康,民無再食之儲,國無兼年之蓄,收獲盡入於輸糴,而甁罌竭,督索遍及於徵布而杼軸空,嗣歲東作,尤所矜憐,況秋冬以後早乾太久,牟麥未洽,雨雪之濡,苟不晨石勤勞,勉之加信,其何以俯仰事育,顧今天休滋至,耨儀誕擧,則導迎祥和,同我太平,又莫善於民不飢寒,欲望有秋,其計在春,近民之官,克體予意,董率吾赤子,使之各奠厥居,簡田器修陂塘,火菑水耨犂飜鋤蒦,因地利而盡人功,考其勤慢而賞罰之,察其有無而補助之,男婦竝力,迓天降康,家廩萬億,斗直三四,則實我東方無疆之休,咨爾方伯居留守土之臣,其各率職,明聽予誥。都承旨沈承澤製進
丁卯正月初一日午時,上詣仁政殿。大王大妃殿寶齡六旬稱慶,親上致詞箋文·表裏陳賀入侍時,行都承旨沈承澤,左承旨趙寅燮,右承旨朴履道,左副承旨鄭雲龜,右副承旨李鎬俊,同副承旨李應夏,注書缺,記事官洪萬植·權命菊·趙·金性均,別兼春秋趙定燮·洪遠植,檢校提學金炳國,檢校直提學李載元,檢校直閣李淳翼·李承純·閔升鎬,檢校待敎徐相翊·鄭範朝·趙寧夏·李載冕·趙慶鎬,玉堂缺。以次侍立。通禮跪啓請外辦,上具遠遊冠·絳紗袍,乘輿出宣化門。藥房提調韓啓源,副提調沈承澤,進前問候訖。仍出協陽門·肅章門,入仁政門,詣仁政殿月臺,通禮跪啓請降輿。上降輿,通禮跪啓請執圭,承旨進圭,上執圭。通禮導上詣版位,北向立。承澤奏曰,對擧承旨,以何承旨爲之乎?上曰,左承旨爲之。通禮跪,啓請鞠躬四拜興平身。上鞠躬四拜興平身。宗親·文武百官皆行四拜禮訖。通禮跪啓請搢圭跪,上搢圭跪,代致詞官假引儀李浩德,讀致詞訖。承文院官閔在晉,捧致詞函,禮曹正郞崔相綰,捧箋文函,濟用監官朴有鉉捧禮物函,以次跪授左議政金炳學,濟用監提調任百秀,炳學·百秀,以次跪受,以授寅燮·鎬俊。寅燮·鎬俊,以次跪受以進。上受之,還授寅燮·鎬俊,寅燮·鎬俊,跪受還置於案。通禮跪啓請執圭平身,上執圭平身,通禮導上詣祗送位,致詞函·箋文函禮物函龍亭,由正路出,上鞠躬,過則平身,通禮跪啓請釋圭,上釋圭。承旨受圭,上入小次。小頃,通禮跪啓請出次,上出次,承旨進圭,上執圭。通禮導上詣版位跪,寅燮·鎬俊進前奏曰,臣等奉致詞函箋文函禮物函,進詣大王大妃殿閤門,請承傳色以入矣。通拜跪啓請四拜,上四拜。宗親·文武百官皆行四拜,通禮跪,啓禮畢,又啓請釋圭,上釋圭。承旨受圭,上入小次,陳賀時至,通禮跪啓請出次,上出次陞座,通禮跪啓請執圭,承旨進圭,上執圭,承旨奏請出標信,開作門,使二品以上入就位訖,贊儀唱鞠躬四拜興平身。宗親·文武百官行四拜禮,鎬俊跪啓傳敎,贊儀唱跪宗親·文武百官跪,代致詞官李浩德,讀致詞訖。宣敎官副司果鄭謙植,讀敎訖,贊儀唱俯伏興四拜興平身。宗親·文武百官俯伏興四拜興平身。贊儀唱跪搢笏三叩頭,宗親文武百官跪搢笏三叩頭,贊儀唱山呼,宗親·文武百官拱手加額曰,千歲,山呼曰,千歲,再山呼曰,千千歲,贊儀唱出笏鞠躬四拜興平身。宗親·文武百官出笏鞠躬四拜興平身。宣箋官副修撰權膺善,讀箋訖。贊儀唱俯伏興平身。宗親·文武百官俯伏興平身。典儀陞詣殿階,當前跪啓,禮物亟,請付攸司,通禮跪,啓禮畢,大臣進前問候訖,通禮跪啓請釋圭,上釋圭。承旨受圭,上降座,通禮跪啓請乘轝,上乘輿出仁政門,入肅章門·協陽門。兵曹判書金炳㴤跪啓放仗,承旨請出標信解嚴,上由宣化門還內,諸臣以次退出。
上在昌德宮。停常參·經筵。
藥房提調韓啓源,副提調沈承澤啓曰,三陽泰來,百福鼎臻,縟儀誕擧,群情胥悅,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,鬢腫之未痊,旣承慈敎,追上冊寶,不得親行,忱誠所在,萬萬觖然,遣左議政攝行享祀,儀節一依親祭例磨鍊。
藥房口傳啓曰,臣等伏見攝行傳敎,聖體有鬢瘇未痊,伏不勝憂慮之至,臣等率醫官,入診,詳察聖候,議進敷貼之方,千萬顒祝,惶恐,敢啓。答曰,知道。
傳曰,傳香承旨,馳詣宗廟·永寧殿,奉審摘奸以來。
傳曰,都承旨沈承澤,戶曹參判嚴錫鼎,百官加親授。
政院啓曰,吏曹郞廳來言,百官加下批政事,取稟。傳曰,當日爲之。
傳曰,追上冊寶時及大祭攝行時,百官入參,璿派人,一體入參。
傳曰,社稷祈穀大祭,遣大臣攝行,享儀,一依親祭例磨鍊,百官入參。
傳曰,龍安縣監有闕之代,醫官金斗河擬入。
傳曰,龍安縣監,陰竹縣監相換。
傳曰,藥院提調許遞今日政差出
傳曰,都承旨許遞,前望入之。
承旨前望入之。金世鎬落點。
禮曹啓曰,傳曰,鬢腫之未痊,旣承慈敎,追上冊寶,不得親行,忱誠所在,萬萬觖然,遣左議政攝上享祀,儀節,一依親祭例磨鍊事命下,而今此追上尊號親上冊寶後,親祭兼行之由,祝文中,已爲撰出矣。以攝上冊寶之由,今藝文館改撰事,分付,何如?傳曰,允。
又啓曰,慶尙道觀察使封進,今正月令宗廟薦新早藿,今初三日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦新,何如?傳曰,允。
議政府啓曰,卽見咸鏡監司金有淵,北兵使鄭岐源狀啓,則俄羅斯人五名,來到慶興府,稱以我國鄭才旭家牛二隻,爲彼們所奪,今爲推來還給云,而投書于該府使處,故牛隻姑爲受取,以待朝家處分云矣。隔江結幕已是叵測,而越境投書,又此無難,甚至於任自來往,防限蕩然,揆以邊政,寧欲無言,凡所戒嚴,才有前飭,而可以防守則防守,可以曉諭則曉諭,隨機應變,毋或疎虞,彼書中牛隻相左,更加詳査,從便措處之意,分付,何如?傳曰,允。
兵曹啓曰,珍島防禦營,旣爲水陸兼管,則不可無節制,海南·靈巖·咸平·靈光四邑,以珍島鎭管改置。南桃浦·金甲島·智島·梨津·於蘭浦·木浦·多慶浦·荏子島·馬島九鎭,以珍島鎭管設置事,自議政府,別單,啓下矣。海南之長興鎭管靈巖·咸平,靈光之羅州鎭管荏子島·多慶浦·木浦·智島·南桃浦之臨淄鎭管於蘭浦·金甲島,梨津之加里浦鎭管,馬島之靑山島鎭管,竝改以珍島鎭管啓下之意,敢啓。傳曰,知道。
吏曹啓曰,今此大王大妃殿寶齡六旬,稱慶陳賀時,宣敎官副司果鄭謙植,加資事,命下矣。雖已資窮,未經準職,何以爲之?敢稟。傳曰,勿拘。
又啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
又啓曰,前承旨黃仁夏呈狀內,矣身父前五衛將中愼,今年爲八十歲,而見漏於朝官年八十秩云。故考見政案,則其年果爲的實矣。在前如此之人,啓稟蒙恩,多有已例,今日政,加資下批之意,敢啓。傳曰,知道。
又啓曰,京畿抱川居幼學李載範呈狀內,矣身父前假監役楫重,今年爲八十歲,而見漏於本道朝官年八十秩,未蒙恩資云。故考見官案,則其年果爲的實矣。在前如此之人,啓稟蒙恩旣有已例,今日政,加資下批之意,敢啓。傳曰,知道。
又啓曰,京畿長湍居幼學尹萬求呈狀內,矣身祖父幼學致慶,今年爲九十歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
又啓曰,前正南鎬重呈狀內,矣身母淑人李氏,今年爲九十,而見漏於該府抄啓中,未蒙封爵事,來訴,故考見帳籍,則其年果爲的實矣。在前如此之人,啓稟蒙恩,多有已例,今日政封爵,何如?傳曰,允。
又啓曰,考見平安道老職狀啓,則出身洪錫祚未經實職朝官年八十書啓,萬萬未安。不審之失,不可無警,該道道臣推考,洪錫祚加資勿施,何如?傳曰,允。
有政。吏批,判書洪淳穆,參議朴臣圭,病不來,參判金尙鉉進。
吏批啓曰,判書洪淳穆,參議朴臣圭,俱以病不來,小臣獨政未安,何以爲之?敢稟。傳曰,仍爲之。
以李應辰爲兵曹參議,李鎬俊爲知義禁,洪淳穆爲同成均,洪淳穆爲內醫提調,李周夏爲濟用副奉事,金斗河爲龍安縣監,慶尙監司李參鉉,限一年仍任事,承傳,行護軍鄭文升,前承旨沈承澤,戶曹參判嚴錫鼎,已上今加嘉義,前承旨李鎬俊·趙寅燮,已上今加嘉善。行上護軍姜時永,今加崇祿,大護軍李鼎在,今加崇政,副司直鄭謙植,前通禮金宗泰·李應辰,已上今加通政。副護軍朴鳴載,前僉知李克愚,前五衛將黃中愼,前府使許榮,前萬戶鄭好錫·劉章源,已上今加嘉善。前中軍崔漢楫,前同知尹命周·徐相郁·金宗運·崔鎭坤·景載舜·崔守謙,已上今加嘉義,副司果鄭象樞,副司直金晉浩·金玉龍,前正嚴錫明,前府使徐容輔,前郡守李龜遠·趙基升,前縣令李章德,前縣監權基憲,前假監役李楫重,前都事趙吉和·鄭宗學,前參奉沈宜東,已上今加通政。大護軍申命淳,侍從臣前承旨申橚父,統制使金鍵,侍從臣前承旨金泰郁父,已上今加正憲。同敦寧尹致容,今加嘉義,侍從臣前承旨尹宇錫父,副護軍睦仁會,今加嘉善,侍從臣前正言睦承錫父,前牧使洪翰周,今加通政,侍從臣校理洪祐昌父,已上年七十加資事,承傳,兵曹參議單李彙承,參知單李應辰,同義禁單李鎬俊。龍安縣監金斗河,陰竹縣監金恂根,已上相換事,承傳。
兵批,參知李彙承進。以李根衡爲扈衛別將,金學善爲鷺梁別將,崔鳳秀爲威鳳別將,金信喆爲南固別將,部將加設單崔憲祖,晉州監牧官閔龍吉,姑爲仍任事,承傳。
丁卯正月初二日□時,上御重熙堂。藥房入診入侍時,都提調判府事柳厚祚,提調韓啓源,副提調沈承澤,檢校直閣李淳翼,假注書方孝隣,記事官趙·金性均,以次進伏。醫官李慶䄵·趙致中·李在珉·李忠淵進伏楹外訖。上曰,史官分左右,厚祚進前問候訖。奏曰,醫官待令,使之入診乎?上,可之。慶年等,以次診候,退伏楹外訖。厚祚顧謂醫官曰,脈候奏之。慶年等起伏奏曰,脈候左右三部調均矣。厚祚謂醫官曰,當以何藥付治乎?慶年等曰,當歸膏·臘旨膏二藥,防風最緊矣。厚祚曰,以此二藥附治,何如?上曰,自內治之矣。不必更爲請診也。缺
上在昌德宮。停常參·經筵。
藥房都提調柳厚祚,提調洪淳穆,副提調金世鎬,口傳啓曰,昨冬於診筵,仰覩玉候,漸臻康復,區區下情,不勝慶忭之至,當歸膏·猪脂膏敷貼之後,益有差勝之效乎?夜來諸節,更爲診察,然後敷貼之方,繼進與否,可以議定,亟許臣等率醫官入侍,千萬顒祝,惶恐,敢啓。答曰,知道。過夜動靜,稍有勝度,不必入侍,敷貼之藥,當日內爲之矣。
再啓曰,臣等俄陳口啓,顒俟召接之命,伏承批旨,未蒙允許,益不勝憂鬱之至,伏聞待令醫官之言,諸節比昨康復,萬萬慶幸,而揆以事體,相率診察議定敷貼之方,尤不容少緩,玆敢仰籲,卽許臣等召接,千萬顒祝,惶恐,敢啓。答曰,知道。稍有差勝之效,卿等不必入侍矣。
傳曰,加上尊號親上冊寶日字,更以旬間擇入。
傳曰,當詣健陵·顯隆園親祭,華寧殿酌獻禮後,仍詣獻陵·仁陵親祭矣。該房知悉。日字以二月望前擇入。
傳曰,再明日璿派儒武,當試取矣。儒生仁政殿命官爲之,試紙用大好紙,武士北營,兵判誠取。
傳曰,蔚山監牧官作窠,醫官趙致中,令該曹口傳擬入。
以司謁,口傳下敎曰,軍令,更待下敎待令。
奎章閣啓曰,各殿上冊寶翌日,請新冊舊寶奉安于書香閣事,稟旨蒙允矣。今此大王大妃上冊寶翌日,臣等進詣仁政殿東月臺,請出之意,敢啓。傳曰,知道。
禮曹啓曰,傳曰,加上尊號親上冊寶日字,更以旬間擇入事,命下矣。令日官全榮基推擇,則今正月初九日爲吉云。以此日定行乎?敢稟。傳曰,以此日定行。
又啓曰,今正月初四日,大王大妃殿加上尊號陳賀,更以初九日推擇,啓下矣。諸道箋文,所塡日字,雖爲相左,慮有仍用之例,今亦依此擧行,何如?傳曰,允。
又啓曰,傳曰,當詣健陵·顯隆園親祭,華寧殿酌獻禮後,仍詣獻陵·仁陵親祭矣。該房知悉。日字以二月望間擇入事,命下矣。令日官全榮基推擇,則來二月十二日十九日俱吉云。以何日定行乎?敢稟。傳曰,十二日定行。
上號都監啓曰,上冊寶日字更以今正月初九日推擇,啓下矣。玉冊文日字,當爲改書,玉冊請出,而改書日字,入刻後,封裹及內入吉日,更爲推擇擧行,何如?傳曰,何可改刊?以前日字仍用,可也。
行護軍趙寅燮,疏辭新資。答曰,省疏具悉。卿其勿辭行公。
行護軍李鎬俊,疏辭新資。答曰,省疏具悉。卿其勿辭行公。
上在昌德宮。停常參·經筵。
藥房都提調柳厚祚,提調洪淳穆,副提調金世鎬啓曰,伏未審夜來,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
藥房口傳啓曰,過夜諸節,益臻康復乎?臣等連陳入診之請,未蒙召接,區區下情,不勝抑鬱之至。此時詳察動靜,議定敷貼之方,不容暫緩,玆敢相率仰籲,亟許臣等率醫官入侍,千萬顒祝,惶恐,敢啓。答曰,知道。比昨稍勝,卿等不必入侍矣。
藥房口傳再啓曰,雖伏承諸節稍有勝度之批旨,課日率待,尙未獲進接,其在事體,臣等之抑鬱轉甚。伏乞亟許入診,議定敷貼之方,千萬顒祝,惶恐,敢啓。答曰,知道。益有差效,卿等不必入侍矣。
傳曰,發遣吏郞,諸執事,淸齋與否,摘奸以來。
敦寧府啓曰,翼宗大王追上尊號,大王大妃殿加上尊號,今已成禮矣。卽當紀載於御牒譜冊,依例修整次設廳之意,敢啓。傳曰,知道。
承文院啓曰,卽見盛京禮部咨文二度出來者,以爲上年秋季統巡會哨緣由,具奏奉旨知照事,及今年春季統巡箚派廂黃旗協領慶喜,自正月初一日起,至三月底止前往邊之內外實力査拏,先行知照云矣,回咨依例各撰,而順付回撥,亦有其例,今亦付撥傳送于灣府,使之入送鳳城,轉致盛京之地,何如?傳曰,允。
訓鍊都監啓曰,本局別將李載熙,身病猝重,勢難察任,改差,何如?傳曰,允。
兵曹曰傳政事,以趙臻中爲蔚山監牧官。
吏曹參議朴臣圭疏辭,新除三銓之任。答曰,省疏具悉。所請依施。
上在昌德宮。停常參·經筵。
自昨日人定至今日人定,灑雨下雨,測雨器水深一寸五分。
藥房口傳啓曰,夜來諸節,益有差勝之效乎?昨請診候,未蒙允兪,區區下情,達宵憂慮,此時診察,不容少緩。伏乞亟許臣等率醫官入侍,千萬顒祝,惶恐,敢啓。答曰,知道。比昨益勝,卿等不必入侍矣。
傳曰,傳香承旨,馳詣社稷,奉審以來。
傳曰,腫處幾至完合,快有勝度,藥房口啓問安置之。
政院啓曰,議政府郞廳來言,今日賓廳日次,而領議政未差,左儀政金炳學,右議政柳厚祚,無時急稟定事,不得來會云矣,敢啓。傳曰,知道
傳曰,雨勢如此,璿派儒武試取,退行於再明日。
政院啓曰,因兵曹啓目,赤梁僉使所佩兵符,令本院,新造下去事,允下矣。兵符今旣新造,兵營及所管營所上各左一隻,該僉使所佩右一隻,竝定禁軍下送,依例分送事,慶尙監司處下諭,何如?傳曰,允。
兵曹啓曰,今月初八日,一內禁軍番次矣。該番將有闕之代,依承傳,口傳擬入之意,敢啓。傳曰,知道。
兵曹口傳政事,以金在徽爲內禁將。
義禁府啓曰,明日璿派儒武試取時,本府都事十員內,二員赴擧,三員差祭,只有五員,本府入直當直,入直公事回公都事,及仁政門·光範門·崇範門,北營禁亂都事,無以推移,假都事二員,令該曹口傳差出,何如?傳曰,允。
上在昌德宮。停常參·經筵。
傳曰,雨勢終未快霽,璿派儒武試取,退行於初十日。
都摠府啓曰,今日入直內三廳武兼禁軍及軍兵等,當爲中日習射技放,而雨勢相値,不得設行之意,敢啓。傳曰,知道。
吏曹判書洪淳穆疏略,伏以,淸廟藏瑟瓚之禮,先烈克闡,長樂獻岡陵之祝,慈徽載颺,歲元迓慶,聖孝冞光,凡係含生之倫,孰不攢手忭賀?仍伏念臣以閣職之揆分太濫,上章控辭,竟違準兪,曾未信宿。又授選部之長,不審聖明,奚取於如臣賤陋,而有此恩除之荐降乎?間値慶會,縱不敢以一介去就,冒溷聰聽,臣之居寵若驚,日久而愈懍矣。向來特擢,乃是非常之隆眷,不避履畏,積誠煩懇,及奉溫批,諒臣辭受之節,至許鞶裭,臣之感戴洪私如新受賜,而今玆復授,抑以臣未究尺寸之底蘊,欲試其所不試歟?銓綜典領,人法竝行,固不可期,而雖停解日月,門調戶選,掘板按簿,范昧若未讀之書,初非朝夕講習,所可藉手而應用,此係第二件事也。臣於是職,竊有一區區微諦,若以趨走爲恭昔之辭,非也。又以量入爲戒,今之受亦非也。人臣事君,所貴終始不兪,臣今憑恃寵遇,拚棄廉維,知進而不知退,便作兩截之人,以此人而冒據銓衡之地,將欲甄別流品,鎭服物議,是適爲辱明命而羞當世,夫豈細故也哉?以臣之百無一能,閣銜銓柄,左右兜攬此在古昔名彦所罕遭,今乃驟躐無漸晏若固有,上貽輕褻之累,下招踰濫之譏,此又臣難贖之辜也。衡倚已熟,株守莫越,玆敢披露衷懇,仰瀆崇嚴。伏乞聖慈,特垂鑑諒,將臣天官之職,亟行鐫免,以全生成之澤,千萬幸甚云云。答曰,省疏具悉。卿其勿辭,益勉惔公之責。
上在昌德宮。停常參·經筵。
備忘記,碧團僉使朴興植,宣沙浦僉使金鼎渙,天摩僉使裵錫祿下直,各長弓一張,長箭一部,片箭一部,筒兒一箇賜給。
傳曰,發遣吏郞,諸執事,淸齋與否,摘奸以來。
議政府啓曰,北關道科武試,行將設行矣。慶興·慶源,今方戒嚴武士之赴試,兵營不無防守,虛疎之慮,依防營都試例,令該倅,各取十人,報營付榜,以充原額之數,砲科亦依沁都克復後施賞例,從所願付之榜末之意,星火行會,何如?傳曰,允。
以鎭撫使李章濂狀啓,黃海水使鄭志鉉,長淵縣來到異般,退去日久,六度文牒,一時竝到,其罪狀,令前堂稟處事。
傳曰,事在創例,亦是無妄,安徐,可也。
摠戎廳啓曰,本廳哨官沈正澤,身病猝重,勢難察任,改差,何如?傳曰,允。
上在昌德宮。停常參·經筵。
傳曰,傳香承旨,馳詣受香諸處,奉審摘奸以來。
傳曰,藥院提調許遞,前望入之。
內醫提調前望入之。趙龜夏落點。
傳曰,明日出宮門路,以協陽門爲之。
以平安監司朴珪壽狀啓,殷山縣監洪淳永,身死事,傳曰,令該曹勿拘常格,口傳各別擇差。
吏曹口傳政事,以鄭在箕爲殷山縣監。
議政府啓曰,卽見公忠監司申檍狀啓,則以爲西原三稅不足加磨鍊條,因繡衣節目,永爲革罷,以各面充數結三百餘結,充代矣。其間結價不足,將近七千之數,稅納軍納及各項不恒之用,無以排備,而繡衣節目,不可遽爾通變,請令廟堂,稟處矣。繡衣姑不復命,則雖未知裏許之何居,而此道臣曾經之地,其所施措,尙多餘誦矣。今此啓聞,必有商量而然。且昨年覆啓,備悉不得不然之由,邑樣蘇醒之前,姑爲遵行之意,知委,何如?傳曰,允。
上在昌德宮。停常參·經筵。
上詣仁政殿月臺。上冊寶入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
傳曰,判義禁有闕之代,政官牌招開政。
傳曰,今番幸行時,凝鑾軒少駐,置之。
傳曰,金吾堂上,竝許遞,今日政差出。
傳曰,摠管,竝許遞,今日政差出。
都摠府啓曰,今日入直內三廳武兼禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
禮曹啓曰,今此稱慶陳賀時,諸道所封箋文中,鐵山府使白樂淵,高敞縣監吳永運,熊川縣監崔承祖,雖非應封官,俱以別軍職封進矣。一體看審捧入之意,敢啓。傳曰,知道。
傳曰,上冊寶陳賀時,禮房承旨·對擧承旨,竝加資。
傳曰,上號都監都提調以下,別單書入。
傳曰,追上尊號冊寶時,本署令陞敍,直長副奉事,各兒馬一匹賜給。
政院啓曰,卽者義禁府都事來言,頒赦時本府所管罪人等,當爲分秩書入,而判義禁趙然昌,呈辭受由,次堂例不得擧行,何以爲之?敢稟。傳曰,次堂擧行。
傳曰,判義禁之代,大護軍南性敎除授。
傳曰,發遣吏郞,諸執事,淸齋與否,摘奸以來。
傳曰,龍仁縣令有闕之代,醫官朴容珉擬入。
以上號都監都提調以下別單,傳曰,都提調左議政金炳學,內下大豹皮一令賜給。提調兼戶曹判書金炳國,內下豹皮一令賜給。禮曹判書吳取善,右參贊李根友,都廳應敎金炳翊,兵曹正郞金昌熙,竝加資。郞廳戶曹正郞洪肯謨,禮曹正郞張皓根,工曹正郞金晢根,忠勳都事趙然三,宗簿主簿朴齊萬,監造官軍資直長閔成鎬,副司勇愼徹仁·金周淳·姜藎·洪顯昇·宋持準,別工作監役尹泰應,竝陞敍。追上尊號時,玉冊文製述官行判府事趙斗淳,書寫官右議政柳厚祚,金寶篆文書寫官領敦寧金左根,各內下大豹皮一令賜給。樂章文製述官行大護軍曺錫雨,鹿皮一令賜給。冊寶攝上左議政金炳學,內下大豹皮一令賜給。堂上執禮行副護軍鄭範朝,半熟馬一匹賜給。堂下執禮司成金奎弘,捧玉冊官副修撰權膺善,兵曹正郞洪遠植,捧金寶官右通禮朴昌壽,副修撰洪大鍾,擧玉冊案執事,擧讀案執事,擧金寶案執事,擧讀案執事,褥席執事,各兒馬一匹賜給。大祝校理洪祐昌,讀玉冊官行護軍金永爵,讀金寶官行護軍兪鎭五,竝加資。東西唱引儀李宗赫·李熙藻,代致詞官假引儀趙弘林,香官尹基周,祝文正書忠義衛趙璜,各兒馬一匹賜給。加上尊號時,玉冊文製述官領府事鄭元容,書寫官興寅君最應,玉寶篆文書寫官行判敦寧李景在,各內下大豹皮一令賜給。樂章文製述官吏曹判書洪淳穆,鹿皮一令賜給。捧玉冊官副校理趙定燮,副司果李根秀,捧玉寶官兵曹正郞金昌熙,應敎金炳翊,擧玉冊案執事,擧讀案執事,褥席執事,贊儀李獻耆,東西唱引儀李宗赫·李熙藻,代致詞官假引儀趙弘林,奉禮兼引儀崔在淵,奉表裏官濟用主簿朴有鉉,副奉事李周夏,捧箋文官禮曹佐郞李圭悳,致詞箋文陪進官承文校檢車世杰,各兒馬一匹賜給。致詞官副正字白誠洙陞六,左通禮趙文夏,右通禮朴昌壽,竝加資。進表裏濟用提調任百秀,熟馬一匹賜給。別看役金景遂·姜潤,竝外職除授,邊謙桓監牧官除授,寫字官李基禎等二人,畫員全學文等六人,竝本衙門高品付料,寫字官彭繼天·李命圭·崔漢奎,竝加資。計士李海晉等三人,竝高品付料,其餘捕校·員役工匠·樂工等,竝依判下施賞。
以陳賀時各差備官以下別單傳曰,宣敎官執義韓龍敎,左通禮趙文夏,右通禮朴昌壽,竝加資。展敎官兵曹正郞卓景秀,直講李應呂,宣箋官修撰申獻求,展箋官兵曹正郞許稷,直講金始遠,贊儀李獻耆,階下典儀朴齊政,東西唱引儀李宗赫·李熙藻,代致詞官假引儀趙弘林,宣箋目官假引儀李浩德,各兒馬一匹賜給。其餘員役·樂工,竝依判下施賞。
傳曰,今番賞典中一人,雖兼數事,毋得疊授。
傳曰,行護軍權永秀·金在顯,靈善君朴永輔,竝百官加親授。
傳曰,中官金載圭·洪大淵·金圭錫,竝百官加親授。
傳曰,今日政賞典下批。
傳曰,大王大妃殿薜里內官金錦雲·沈相鶴,竝加資。
傳曰,追上尊號時,玉冊差備鄭喜常·石泰元,金寶差備柳賁然·宋希哲,竝熟馬一匹賜給。加上尊號時,玉冊差備李元會·崔錫禧,玉寶差備李敏榮·權容鼎,尙傳崔健常,竝熟馬一匹賜給。各差備金俊錫等十四人,各兒馬一匹賜給。
禮曹啓曰,今此翼宗大王追上尊號,大王大妃殿加上尊號,乃是國家莫大之慶,設科取士,亦係應行之節,今番慶科,以何科設行,而何間擇吉乎?敢稟。傳曰,寶齡六旬慶科合設,除初試,庭試爲之,秋間擇入。
刑曹啓曰,卽接公忠監司申檍文移,則大興郡徒三年定配罪人李寬玉,限滿云矣。取考曹上配案則寬玉,以詬辱官長罪,甲子正月定配,今已限滿的實,依法典放送,徒流案頉下事,分付道臣之意,敢啓。傳曰,知道。
敎中外大小臣僚·耆老·軍民·閑良等人書,王若曰,服新命而拊靈圖,駿惠篤棐,闡先烈而頌慈壽,鴻號竝颺,式禮率循,誕告用亶,恭惟有爲亦若是舜,無憂者其惟文,四勿·九經,先王大訓,一堂三聖,我家盛時,靑邸勤典學之工,月將日就,蒼生繫謳歌之望,海潤星輝,貳儲之懿美夙彰,萬機之憂勤其代,珠衡玉斗,煥八彩於題標,玳檢金泥,薦九爵於稱壽,崇壇祕尊閣之典,愾悟歎而念周,太室僾出戶之容,穆顯相而對越,承義方於遇物,浹仁聲於入人,政令則率由舊章,開萬世太平,爲生民立命,義理則曰有所受,俟聖人不惑質鬼神無疑,過者化而存者神,非聰明睿智,其孰能與?行爲法而言爲則,惟親賢樂利,所以不忘,亦粵我慈聖英猶,允邁古哲妃徽範,襲嘉訓於文忠·忠敬,鞶帨飭敎,稽懿典於貞純·純元,裘冕敷化,富寧考代攝之日,有亂臣於婦人,啓祚胤靈長之基,從孫子於女士,藹然令聞之不已,敉玆休命之用申,尙冠之鈴車載迎,其時則安危呼吸,儀鑾之簾帷勇撤,是擧也正大光明,瑤牒揚徽,懿德潛光之所具載,彤史摭實,嵬功蕩烈之不勝書,四紀儼母道之尊,八紘仰子惠之澤,已安已治,物各遂於一天雨露之中,不識不知,人自得於千里湖山之外,洪渥寔資於顧復,續莫大焉厚莫重焉。遐祺永享於養頤,昌而熾爾,耆而艾爾,肆渺末思,先以勖伊保佑,惠我無疆,致著存於羹墻,璜聲彌遠,盡愉婉於膳寢,玉度愈康,猗玆禰室藏熙典之儀,迺在慈闈祝純祺之會,六旬之寶曆爰屆,拚翠珉而歡欣,八字之顯冊載揄,拊朱絃而怵惕,虛雲斂迹,邈聲臭之難尋,婺星騰光,喜形容之斯在,叶情文於尊至養至,寓忱恂於愛同敬同,迺於本年正月初三日,追上翼宗大王尊號曰,洪運盛烈宣,光濬祥。初四日加上大王大妃殿尊號曰,元成。孝以顯親爲先,禮維備物而後,按三元施惠之令,寬大十行,推兩聖好生之仁,眚災肆赦,自本月初九日昧爽以前,雜犯死罪外,徒流以下,咸宥除之,在官者各加一資,資窮者代加。於戲,衍嘉庥於肹蠁,沐餘澤於薰腴,以莫不興一人慶,其寧有永,自今伊始諸福物,可致之祥,故玆敎示,想宜知悉。藝文提學申錫禧製進。
吏曹判義禁單南性敎,今超崇政除授事,承傳。
吏曹啓曰,翼宗大王追上尊號冊寶時,大祝洪祐昌,大王大妃殿加上尊號陳賀時,宣敎官韓龍敎,加資事,命下矣。雖已資窮,未經準職,何以爲之?敢稟。傳曰,勿拘。
兵曹啓曰,宣傳官李鵬周·柳冀喆,五衛將李胤鎭·林秉周,武臣兼宣傳官金相殷,俱以病難供職,呈狀乞遞,竝改差,何如?傳曰,允。行首宣傳官之,代以文臣擬入。
有政。吏批,判書洪淳穆服制,參判金尙鉉進,參議朴臣圭牌不進。
吏批啓曰,判書洪淳穆服制,參議朴臣圭牌不進,小臣獨政未安,何以爲之?敢稟。傳曰,仍爲之。
以吏曹參議朴臣圭牌不進罷職傳旨,傳曰,只推。
以閔胄顯爲執義,洪萬燮爲應敎,鄭顯裕爲校理,姜鍵爲左通禮,宋徹萬爲右通禮,洪大鍾·玄弼濟爲兵曹正郞,兪鎭五爲知義禁,趙性敎·趙寅燮爲同義禁,金在顯爲同經筵,趙在應爲弘文提學,李文榮爲監役,李鶴在爲瑞山郡守。
軍資主簿單閔成鎬。禮曹判書吳取善,今加崇政。右參贊李根友,今加正憲。行護軍兪鎭五,今加資憲,行護軍權永秀·金在顯,靈善君朴永輔,行護軍金永爵,已上今加嘉義。都承旨金世鎬,左承旨趙性敎已上今加嘉善。應敎金炳翊,兵曹正郞金昌熙,校理洪祐昌,執義韓龍敎,左通禮趙文夏,右通禮朴昌壽,已上今加通政。
再政。以金聲根爲副校理,李世翊爲副修撰,楚秉悳爲司藝,李澤爲兵曹正郞,閔載晉·白誠洙爲典籍,洪慶謨爲假監役,李獻春爲宣陵參奉,朴容珉爲龍仁縣令。行都承旨單金世鎬,行左承旨單趙性敎。故學生尹民性贈童敎,孝行卓異,贈職事,承傳。
兵批,判書金炳㴤進。以李承輔·兪鎭五爲都摠管,李鎬俊·趙寅燮·睦仁會·朴鳴載·李彙重·吳吉善·李重榮·李敏庠爲副摠管,白希洙·申橚爲兼訓鍊都正,閔升鎬·洪圭·金商玄爲宣傳官,李尙權爲羽林將,申寀·黃中愼·李廷顯·鄭宗學·孫瀅銖·金俊哲爲五衛將,李冕鎬爲訓鍊判官,李容謙·李寬泳爲武兼,朴貞夏爲白翎僉使,李敏基爲吾叉浦僉使,秋正旭爲於蘭萬戶。部將單李學善,依定式陞實。
再政。以申孝權爲訓鍊主簿。同知單黃中愼,僉知三單李尙權·李廷顯·鄭宗學。
知義禁趙啓昇,同義禁金在顯·李鎬俊等聯名疏曰,伏以,臣等卽伏見喉院啓辭批旨下者,則今日頒赦時本府所管罪人等分秩書入,有次堂擧行之命矣。赦典擧行,事體嚴重,非尋常議讞之坐衙代斲之比也。自前次堂,元無替行之時,揆以法例,奉承無路,玆敢短章聯籲。伏乞聖明,俯賜鑑諒,亟寢成命,以存公格,不勝幸甚。答曰,省疏具悉。
丁卯正月初九日巳時,上詣仁政殿。翼宗大王追上尊號,大王大妃殿加上尊號,親上冊寶,稱慶陳賀頒敎入侍時,都承旨金世鎬,左承旨趙性敎,右承旨朴履道,左副承旨申道熙,右副承旨鄭雲龜,同副承旨李應夏,注書缺,記事官洪萬植·權命菊·趙·金性均,別兼春秋洪遠植·趙定燮,檢校提學金炳國,檢校直提學李載元,檢校直閣李淳翼·李承純·閔升鎬,檢校待敎徐相翊·鄭範朝·趙寧夏·李載冕·趙慶鎬,玉堂缺。以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調趙龜夏,副提調金世鎬,進前問候訖。仍出協陽門·肅章門,入仁政門,詣仁政殿月臺,通禮跪啓請降輿。上降輿,通禮跪啓請執圭,承旨進圭,上執圭。通禮導上詣版位,北向立,通禮跪啓請鞠躬四拜興平身。上鞠躬四拜興平身。宗親·文武百官皆行四拜禮,通禮跪啓請搢圭,上搢圭跪,捧冊官副校理趙定燮,副司果李根秀,捧冊函,捧寶官兵曹正郞金昌熙,應敎金炳翊,捧寶盝,以次跪授都提調左議政金炳學,炳學,以次跪受,以授世鎬·性敎,世鎬·性敎,以次跪受以進。上受之,還授世鎬·性敎,世鎬·性敎跪受,還置於案,通禮跪啓請執圭,俯伏興平身。上執圭,俯伏興平身。通禮跪啓請鞠躬四拜興平身。上行四拜禮,宗親·文武百官皆行四拜禮,通禮導上,詣祗送位,西向立,冊函寶盝龍亭,由正門出,通禮跪啓請鞠躬,上鞠躬過則平身,通禮跪啓請釋圭,上釋圭。承旨受圭,上入小次。少頃,陳賀時至,通禮跪啓請出次,上出次,執圭,陞座,承旨奏請出標信,開作門,使二品以上,入就位訖。贊儀唱鞠躬四拜興平身。宗親·文武百官皆行四拜禮,代致詞官趙弘林,讀致詞,宣敎官執義韓龍敎,宣敎訖。贊儀唱俯伏興四拜興平身。宗親·文武百官俯伏興四拜興平身。贊儀唱跪搢笏三叩頭,百官跪搢笏三叩頭,贊儀唱山呼,宗親·文武百官加額齊聲曰千歲,山呼曰千歲,再山呼曰千千歲,贊儀唱出笏鞠躬四拜興平身。百官行四拜禮訖,跪宣箋官假引儀李浩德,讀箋文訖,典儀唱禮物函請付攸司,通禮跪,啓禮畢,大臣進前問候訖。通禮跪啓請釋圭,上釋圭。上降座,通禮跪啓請乘輿,上乘輿。出仁政門,入肅章門·協陽門。兵曹判書跪啓放杖,承旨請出標信解嚴,上由宣化門還內,諸臣以次退出。
上在昌德宮。停常參·經筵。
藥房提調趙龜夏,副提調金世鎬啓曰,親上冊寶,聖孝冞光,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,傳香承旨,馳詣受香所,奉審摘奸以來。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道
傳曰,璿派儒生應製賦居首三下進士李纘夏,直赴殿試,之次三下幼學李觀和,直赴會試,之次次上幼學李建春等二人,竝給二分,之次次上幼學李源兢等三人,竝給一分,之次次上幼學李啓夏等十三人,各奎章全韻一件賜給。
傳曰,入格儒生明日待令。
以全羅監司徐相鼎狀啓,錦山郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
奎章閣啓曰,今日臣等,請出大王大妃殿冊寶,奉安于書香閣之意,敢啓。傳曰,知道。
又啓曰,頒賜冊子安寶次,奎章之寶,請出之意,敢啓。傳曰,知道。
弘文館啓曰,新除授副校理金聲根,時在缺,經筵入番事緊,請斯速乘馹上來事,下諭。答曰,許遞。
以公忠監司申檍狀啓,槐山郡守李泰鎭遭母喪事,傳曰,令該曹口傳差出,不日下送。
吏曹口傳政事,以李承敬爲槐山郡守。
禮曹啓曰,翼宗大王追上尊號,大王大妃殿加上尊號,慶科取稟草記,傳曰,寶齡六旬慶科合設,除初試庭試爲之,秋間擇入事,命下矣。科名,以大王大妃殿寶齡六旬,翼宗大王,進上尊號,大王大妃殿加上尊號,合三慶慶科庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之?敢稟。傳曰,擇日放榜。
又啓曰,以大王大妃殿寶齡六旬,翼宗大王追上尊號,大王大妃殿加上尊號慶科庭試,卽日放榜,擇日放榜取稟草記,傳曰,擇日放榜事,命下矣。令日官李秉洪推擇,則文武科庭試,來九日十七日,放榜,同月二十六日卯時爲吉云。以此日時定行,何如?傳曰,允。
上在昌德宮。停常參·經筵。
傳曰,聞龍城府大夫人墓所內,白虎相近之地,斫代松楸,暗葬民塚云。不勝痛惡,令漢城府,當日掘去,而莫重禁標,有此犯葬,如無脈絡,豈有是理?根因盤覈之道,令秋曹,嚴査啓聞。
傳曰,知宗卿完平君昺,進詣龍城府大夫人墓所,看審以來。
政院啓曰,卽者義禁府都事來言,今此頒赦時,本府所管罪人等,當爲分秩書入,而判義禁南性敎未肅拜,次堂例不得擧行云。判義禁卽爲牌招,何如?傳曰,允
傳曰,入格儒生入侍。
傳曰,在外承旨許遞,前望入之。
承旨前望入之。金炳翊落點。
傳曰,卽聞看審宗臣之所奏,則龍城府大夫人墓所犯葬事,與本宮所稟,一切相反,似是傾軋之計也。數百年舊塚,致疑皆掘,骨骸盡露云。聞甚慘然,舊塚還埋之需,令畿營題給,在囚諸漢,一竝白放,當初誤爲嫡奸之宮任以下,竝移送秋曹,嚴刑懲勘,以杜日後之弊。
議政府啓曰,昨年太學月課講製計劃,纔有報府者矣。其奬勸之方,令本館,考例稟處,何如?傳曰,允。
又啓曰,公忠水使李志鼎,自鐵原府使移拜,而該曹,依例以除朝辭,啓下矣。雖是接壤,道里則頗迃廻,使之上來肅命後赴任,自今爲始,似此去處,毋得除朝辭之意,定式施行,何如?傳曰,允。
又啓曰,卽見黃海監司朴承輝狀啓,則本營火砲科役技人崔宗祿,許以直赴殿試,之次徐貞奎等十四人,亦不可無別般施賞,而其中出身金鶴齡,施以加資,其餘十三人,竝依役技例許施事,請令廟堂,稟處矣。砲科設置雖出激勸之意,至若多數許施,終涉難愼,役技一人外,竝勿施,何如?傳曰,今番則特爲許施。
訓鍊都監啓曰,本局千摠李冕熙,身病猝重,勢難察任,改差,何如?傳曰,允。
兵曹啓曰,璿派武士試取入格人等,謹依別單判下施賞,而筒箇長弓筌竹以軍器寺所在者,取來頒給之意,敢啓。傳曰,知道。
營建都監啓曰,提調李承輔除拜摠管矣。職務相妨,摠管之任,今姑改差,何如?傳曰,允。
上護軍南性敎疏辭新資。答曰,省疏具悉。卿其勿辭行公。
大護軍兪鎭五疏辭新資。答曰,省疏具悉。卿其勿辭行公。
左承旨趙性敎疏曰,伏以,歲籥載新,邦籙無疆,禰室於薦,肆祀駿烈,克闡慈齡,光躋六旬,鴻號誕加,準海之睿孝冞彰,呼嵩之縟儀竝擧,兩慶合湊,群情胥忭,臣於是時,適廁邇列獲覩儀文物采之盛,忱誠所同,私分與榮,不意對擧之任,謂有微勞之可紀,特加臣一階爲嘉善大夫者,繼而有金吾除旨,臣聞命而感激居先,循涯而震惕靡措。噫,有國爵賞人主之大枋也。爵以詔有德,賞以眂有功,故懋懋之政,如彼其難愼,而顧玆惟月之秩,古所稱命德之器也。班亞九卿,佐貳·六部,凡厥猷爲,非與庶官具僚者比,則有不可夫夫而輕畀也審矣。臣本庸調末蔭,晩竊科第,樗櫟散才,絲毫無補,緋玉之品,固已踰分,夫何邇來恩眷逾隆,蒙被渥澤,歷揚華要,幾乎官不離身,而無官非僥冒,蚤夜思惟,且惶且愧,過此以往,更進一步,實非寢蒙之攸到,而今玆陞秩之命,遽及無似之踪,固知遇慶飾喜,聖念亶出於覃恩,綜名責實,微諒益漸於罔功,萬有一馭世之枋,由臣而壞,懋賞之典,由臣而濫,豈不大可懼哉?夫紆金拖紫,乘車拜命,恒人之至榮,而在臣不趐爲一身之光寵焉耳。臣以孤露餘喘,奉貤典而榮反泉塗,則此尤臣百生難遭之幸,而猶且逡巡不敢自居者,誠以冥升不已,悔吝生焉,驟躐無慙,顚沛隨之,累聖簡則哲之明,墜先訓養拙之規,兩非細故也。參倚已熟,承膺無望,瀝血陳章,仰瀆崇聽。伏乞天地父母,惜保之憐恤之,亟收新資,仍綴舊班,粗守滿盈之戒,俾卒生成之澤,不勝至願云云。答曰,省疏具悉。卿具勿辭行公。
丁卯正月十一日巳時,上御重熙堂。入格儒生入侍時,左承旨申道熙,假注書尹基周,記事官趙·金性均,以次進伏。儒生等,以次序立階下訖。上曰,史官分左右,道熙奏請,儒生等,進前奏職姓名,儒生等,以次進前奏職姓名,退立階下訖,道熙奏請,儒生等頒賞行禮,仍頒賞行禮訖,仍命儒生等退出。上命史官就座。仍命退,諸臣以次退出。
上在昌德宮。停常參·經筵。
傳曰,京兆堂上許遞,政官牌招開政。
傳曰,在外參贊許遞,今日政差出。
傳曰,在外工曹判書許遞,今日政差出。
傳曰,未肅拜摠管許遞,與有闕之代,今日政差出。
傳曰,呈告工曹參判,禮曹參議許遞,今日政差出。
傳曰,吏曹參判有闕之代,前望入之。
吏曹參判前望入之。李秉文落點。
政院啓曰,新除授吏曹參判李秉文,一體牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相直,不得設行之意,敢啓。傳曰,知道。
傳曰,都承旨·同副承旨許遞,前望入之。
承旨前望入之。趙秉協·金炳翊落點。
傳曰,幸行更待下敎。
傳曰,吏兵批歲抄點下者,依例捧傳旨。
政院啓曰,卽者檢閱金性均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱權命菊·趙,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱洪萬植,卽爲牌招入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
以公忠監司申檍狀啓,公州前判官閔致序,黃磵縣監金炳憲,民人願留事。
傳曰,兩倅之治績,予已洞知者也。今此衆民,抵死請仍,可知其官民相孚,尤爲嘉尙,然黃州·禮山,俱以積弊之局,如非良醫,莫可施藥。且其遷轉,今已久矣。若或仍之,於此兩邑事,亦甚悶然,詳諭諸民,以待新倅赴任,而如此善治之餘,新倅豈可泛然治民,等等善治,安知非百姓之福也?
議政府啓曰,幸行旣寢成命矣。舟橋司案付船隻,將欲發送,而見今運穀,一時爲急,使之罔夜下去,船運,期於三月內到泊京江,而如或幻弄抽籤,又或逗留行船,以致過期滯納之弊,則領將與船主,竝施一律之意,嚴飭該司,何如?傳曰,允。
宗親府啓曰,天漢殿營建之役今已垂畢矣。御眞當爲奉安,而移奉時吉日,與諸般儀節令儀曹,參互已例磨鍊以入之意,分付,何如?傳曰,允。
兵曹啓曰,禁軍別將蔡東健,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李邦鉉爲禁軍別將。
吏曹啓曰,再昨日政事中,繕工監監役望以假監役官,當爲第次擬入,而誤以李文榮首擬,至蒙恩點,臣不勝惶恐,原望筒勿施更爲書入之意,敢啓。傳曰,知道。
吏曹口傳政事,以柳肯鎬爲繕工監監役。
刑曹啓曰,傳曰,聞龍城府大夫人墓所內,白虎相近之地斫伐松楸,暗葬民塚云,不勝痛惡。令漢城府,當日掘出,而莫重禁標,有此犯葬,如無脈絡,豈有是理?根因盤覈之道,令秋曹,嚴査啓聞事,命下矣。謹依下敎,罪人李喜喆,都山直裵完吉,舍音鄭業同等捉來後,臣開坐嚴覈之際,又伏承傳曰,卽聞看審宗臣之所奏,則龍城府大夫人墓所犯葬事,與本宮啓稟,一切相反,似是傾軋之計也。數百年舊塚,致疑皆掘骨骸盡露云,聞甚慘然。在囚諸漢,一竝白放,舊塚還埋之需,令畿營題給,當初誤爲摘奸之宮任以下,竝移送秋曹,嚴刑懲勘,以杜日後之弊事,命下矣。謹依下敎,在囚李喜喆·裵完吉·鄭業同等,卽爲放送,誤爲摘奸之宮任以下,亦卽現發捉來,待明日用刑勘處之意,敢啓。傳曰,知道。
吏曹啓曰,繕工監假監役官洪慶謨,以其身病,呈狀乞遞,改差,何如?傳曰,允。
兵曹啓曰,內禁衛將金在徽,羽林將李尙權,五衛將孫瀅銖·金俊哲,武臣兼宣傳官李寬泳,俱爲身病猝重,無望洪職,五衛將黃中愼·李廷顯·鄭宗學,老病在鄕,上來無期云。新除授白翎僉使朴貞夏,父年今爲七十一歲,無他兄弟,鎭東權管韓基錫,承重祖父今爲七十三歲,竝法不當遠離赴任,呈狀乞遞矣。邊將之親年七十以上者,許遞其任,載在法典,竝改差,何如?傳曰,允。
有政。吏批,判書洪淳穆服制,參判李秉文進,參議朴臣圭牌不進。
吏批啓曰,判書洪淳穆服制,參議朴臣圭牌招不進,小臣獨政未安,何以爲之?敢稟。傳曰,仍爲之。
以李時夏爲副校理,李源命爲右參贊,兪鎭五爲工曹判書,洪祐吉爲判尹,朴鳴載爲工曹參判,李鎬俊爲左尹,趙寅燮爲右尹,洪祐昌爲禮曹參議,李鍾淳爲同經筵,尹堉爲同春秋,李寅祺爲順安縣令。
再政。以李商應爲司僕主簿,金學淵爲假監役,朴鼎和爲長連縣監。
三政。以李正弼爲工曹佐郞。
四政。以元弼常爲禮賓主簿,贈吏判南履範贈左贊成例兼,贈吏參南綺老,贈吏判·文衡例兼,贈吏議南泰階,贈吏參弘提例兼,已上判義禁南性敎三代。贈吏參兪致殷,贈吏判例兼,贈吏議兪繼煥,贈吏參例兼,贈僕正兪駿柱,贈吏議,已上知義禁兪鎭五三代。故僉知睦安中,贈吏參例兼,故學生睦祖德,贈吏議,故正郞睦趾敬,贈應敎,已上前副摠管睦仁會三代。故通德趙亨晩,贈吏參例兼,故校理趙秀仁,贈副學例兼,故通德趙思近,贈僕正,已上同義禁趙性敎三代。故同知朴致燮,贈吏參例兼,副摠管朴鳴載考,故學生黃耆漢,贈吏參例兼,故學生黃浩大,贈吏議,故學生黃贈僕正,已上同知黃中愼三代。
兵批,判書金炳㴤進。兵批啓曰,白翎僉使今當差出而擬望之人乏少,同道及他道守令竝擬,何如?傳曰,允。
以鄭基會爲都摠管,金世鎬·徐相稷·李鶴周爲副摠管,趙羲豐爲內禁將,黃喆爲羽林將,金炳哲·趙希永·李胤鎭·林秉周·馬穆來爲五衛將,金駿永爲守門將,韓基錫爲武兼,鄭雲參爲白翎僉使,鎭東權管單姜奎東,僉知加設單王錫疇,副摠管單鄭基會。
以吏曹參議朴臣圭牌不進罷職傳旨,傳曰,只惟。
領府事鄭元容,判府事趙斗淳,左議政金炳學,右議政柳厚祚,聯名箚略曰,陵園親祼奉有成命矣。聖慕冞切,宸誠將伸,而近聞閭里之間,輪診頗熾,東北傳說,極其危懼,郊堈以南,亦復如此,已涓之吉辰,雖餘數旬,其間請淨有未可知。且日候之暢和,亦難預度,而鑾蹕經宿,其將爲三宵之久矣。此時節宣之方,有不容少緩,而我慈聖惟憂之念,亦安所止屆也。此不但臣等之言,憧憧憂忱,實爲百官萬姓之所同然,玆敢相率聯籲,冒塵聰聽,惟聖明更加三思,亟寢幸行之命,千萬至祝云云。答曰,省箚具悉卿等之懇。情禮雖極悵缺,卿等之言,亦出節宣之義,當有以勉從,卿等其諒之。仍傳曰,此批答,遣史官傳諭。
都承旨金世鎬疏辭新資。答曰,省疏具悉。卿其勿辭行公。
禮曹判書吳取善疏辭新資。答曰,省疏具悉。卿其勿辭行公。
吏曹參判金尙鉉疏。答曰,省疏具悉所請依施。
檢閱金性均疏曰,伏以,臣卽接家信,則臣母素患蛔積之症,近因日候之不調,一倍添劇,委頓床笫,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪。以肅朝綱焉云云。省疏具悉。爾其勿辭救護。
上在昌德宮。停常參·經筵。
備忘記,仇寧萬戶康鵬起下直,長弓一張,長箭一部,片箭一部,筒兒一箇賜給。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
以慶尙監司李參鉉狀啓,密陽等邑民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以咸鏡監司金有淵狀啓,慶興府使尹,剽掠匪類,令校卒奮力擊逐,獲擒人畜事,傳曰,匪類勝捷,聞甚快豁,不可無示意之擧,防守與出征將卒,令本道米布題給,被傷二人處,內下人蔘二斤,自兵營,分給救療,米布亦爲優給,以示效力奬勸事,廟堂措辭行會。
以黃海監司朴承輝啓本,唐船交易罪人劉濟豐,中路致斃者,一體施以極律,有違法典,該水使鄭志鉉罪狀,令廟堂,稟處事,傳曰,潛通異船,物貨交易之罪人,雖云經斃,烏可無斬屍也?然水使之違法自行,少欠審愼,推考。
以北兵使鄭岐源狀啓,慶興府犯越往來,不能禁飭,該府使尹罷黜,撫夷萬戶金基鍾段,間雖遞職,犯越在鎭所管,其罪狀,竝令攸司稟處事,傳曰,前雖失守,今爲捕捉,足爲嘉尙,至於撫夷前萬戶,今不必追論,竝安恕。
以濟州牧使李後善狀啓,薦新及進上唐金橘柑子,今無所結,不得封進,惶恐待罪事,傳曰,勿待罪事,回諭。
禮曹啓曰,卽接抱川幼學李德峻所志,則以爲族姪承弼,嫡妻俱無子,以其同姓十四寸兄承烈第二子順和,欲爲繼後,兩家諸族相議完定,而承弼夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,載在法典,而門長李德峻所訴,旣如此,李承烈第二子順和,立爲李承弼之後,何如?傳曰,允。
又啓曰,因宗親府草記,天漢殿營建之役,今已垂畢矣。御眞當爲奉安,而移奉時吉日,與諸般儀節,參互已例,磨鍊以入事,允下矣。御眞移安吉日時,令日官李秉洪推擇,則今正月二十五日巽時爲吉云。以此日時擧行,何如?傳曰,允。
議政府啓曰,卽見濟州牧使李後善年分狀啓,則本州,稍勝於旌義,大靜少遜於旌義,統論一島,僅爲免歉,而新舊還之一時竝督,恐傷民力,舊還姑爲仍停云矣。一島年形,雖有優遜,而亦可謂少康矣。舊還仍停,便是年例,依狀請許施,何如?傳曰,允。
宣惠廳啓曰,公忠道稷山縣乙丑條位太一百一石零所載船,今正月初六日,到京江玄石里,爲氷凘所擊,杉板折傷,漏船沈水,竟致覆沒,而臭載之地,旣是京江,故自本廳,聞卽摘奸,蕫發人船,鉤拯穀物,則幸已準拯,卽爲發賣,色吏與格卒嚴囚京廳,施威窮覈,雖無奸情之可執,而裝載之船,苟能愼擇,完船行船之際,亦能謹護前站,則焉有氷凘之擊敗者乎?在囚諸漢,竝移送秋曹,嚴刑一次,懲礪放送,穀主官稷山縣監姜駿秀,稅穀裝發,程限莫重,而過當旣久,窮冬行船,致此不意之患,固當急請重勘,而事在京江到泊之際,與沿路致敗,煞有間焉。姑先施以從重推考之典,何如?傳曰,允。
刑曹啓曰,誤爲摘奸之宮任,以待用刑勘處事草記,傳曰,知道。事,批下矣。宮任李時澤,庫直李千萬捉來,各嚴刑一次,依大明律,報上不以實者,徒二年之文。時澤,公忠道報恩郡,千萬,德山縣徒二年定配所,竝卽押送之意,敢啓。傳曰,知道。
刑曹啓曰,庫直李千萬,纔已發配矣。卽接其所訴,則渠母年今七十有二,且無兄弟云,故使之考籍,果爲的實,依法典許贖放送,何如?傳曰,允。
又啓曰,宣惠廳啓辭內,公忠道稷山縣乙丑條位太一百一石零所載船,今正月初六日,到京江玄石里,爲氷凘所擊,杉板折傷,漏船沈水,竟致覆沒,而臭載之地,旣是京江,故自本廳,聞卽摘奸,蕫發人船,鉤拯穀物,則幸已準拯,卽爲發賣,色吏與格卒,嚴囚京廳,施威嚴覈,雖無奸情之可執,而裝載之初,苟能愼擇,完船行船之際,亦能謹護前站,則焉有氷凘之擊敗者乎?在囚諸漢,竝移送秋曹,嚴刑一次,懲礪放送,穀主官稷山縣監姜駿秀,稅穀裝發,程限莫重,而過當旣久,窮冬行船,致此不竟之患,固當急請重勘,而事在京江到泊之際,與沿路致敗,煞有間焉。㚲先施以從重推考之典,何如?傳曰,允事,批下矣。色吏廉宗煥,格卒金致英,各嚴刑一次,懲礪放送之意,敢啓。傳曰,知道。
又啓曰,議政府啓辭內,卽見右捕廳所報,則以爲楊州討捕李成根,以邪類譏捕事,出往畿·湖各處,私和討索,至爲千餘金之多,孫昌植·崔在吉·李基用,甘聽成根之指使,至於放火人家之境,其所負犯,亦係罔赦云矣。詗捕邪徒,何等關係,而討索錢財,私自放送,甚至有放火人家之境,此其罪殆有浮於邪徒矣。指使者李成根也,慫慂者李成根也。國有常法,焉逭當律,罪人李成根,押送公忠監營,令道臣,大會軍民,梟首警衆,孫昌植·崔在吉·李基用,雖不無差殊看,罪犯亦自不輕,竝移送秋曹,嚴刑三次,遠惡慝島定配,勿揀赦前,何如?傳曰,允。以此推之,諸道捕捉,不無玉石俱焚之歎,自廟堂,十分嚴飭於各道,如復有此等之弊,必爲先斬後啓之意,一體申飭可也事,命下矣。謹依傳敎,罪人孫昌植·崔在吉·李基用等,各嚴刑一次後,昌植,全羅道珍道府金甲島,在吉,康津縣薪智島,基用,興陽縣鹿島,遠惡島定配所,而待拷限,次次加刑準三次,竝卽押送之意,敢啓。傳曰,知道。
又啓曰,議政府啓辭內,卽見右捕廳所報,則唐船交易罪人金鼎燁·劉大有·車錫基·劉濟豐·鄭君明·洪允元·朴俊五·洪致西·金汝之等,次第捉得,所犯情節,鉤覈取招,而自本廳,不敢擅便云矣。潛蔘之爲邦禁,前後朝飭,已有截嚴,而今其交通唐船,狼藉和買,尤係必誅無赦之案也。此而不亟施當律,何以立國法而防奸弊乎?罪人金鼎燁·劉大有·車錫基·劉濟豐·鄭君明等五漢,竝押送黃海水營,大會軍民,梟首警衆,至於洪允元·朴俊五·洪致西·金汝之等四漢,捧賂私和,不卽告官之罪,亦不可仍置,竝移送秋曹嚴刑島配,何如?傳曰,允。事,批下矣。謹依傳敎,罪人洪允元·朴俊五·洪致西·金汝之,各嚴刑一次後,允元,全羅道羅州牧智島。俊五,興陽縣呂島,致西,慶尙道巨濟府,汝之,南海縣,竝絶島定配所,卽爲押送之意,敢啓。傳曰,知道。
上在昌德宮。停常參·經筵。
備忘記,鐵原府使趙存一下直,長弓一張,長箭一部,片箭一部,筒兒一箇,賜洽。
傳曰,傳香承旨,馳詣宗廟·景慕宮,奉審摘奸以來。
傳曰,松都新及第王庭揚,聞是勝國遺裔也。始有科聲,爲之可幸,而其所抱負,亦自不淺云。兵曹參議除授,以示朝家眷眷之意。
政院啓曰,左右史不可不備,檢閱洪萬植·權命菊·趙,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙牌不進罷職傳旨,傳曰,只推。
奎章閣啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
議政府啓曰,北邊匪類之一往惹鬧,至於今玆而極矣。雖已捍逐彼境,邊圉有事,不可不奏聞上國咨文,令文任,斯速撰出,定禁軍,騎撥下送于灣府,使之入送鳳城,轉致北京之地,何如?傳曰,允。
又啓曰,以咸鏡監司金有淵狀啓,慶興府使尹,剽掠匪類,令校卒奮力擊逐,獲擒人畜事,傳曰,匪類勝捷,聞甚快豁,不可無示意之擧,防守與出征將卒,令本道米布題給,被傷二人處,內下人蔘二斤,自兵營分給,救療米布,亦爲優給,以示效力奬勸事,廟堂措辭行會事,命下矣。匪類之出沒無常,已是駭憤,而成群劫掠,至於此甚,尤極驚惋,被獲諸漢,竝令兵營,到底査覈,斯速馳聞,牛畜什物之見奪者,一一還給本主,其餘無所歸屬者,分給於捕獲校卒,兵校朴明弘,執事金瑢,以寡敵衆,初力旣多,竝施賞加,當場奮擊之校卒,雖蒙米布題給之典,已有沁都出征人施賞之例,從其願,付之砲科榜末,如有已第者,報該曹,帖加成給,以示激勸之意,分付,何如?傳曰,允。
議政府啓曰,以北兵使鄭岐源狀啓,慶興府犯越往來,不能禁飭,該府使尹罷黜,撫夷萬戶金基鍾段,間雖遞職,犯越在鎭所管,其罪狀,竝令攸司稟處事,傳曰,前雖失守,今爲捕捉,足爲嘉尙,至於撫夷前萬戶,今不必追論,竝安恕事,命下矣。渠魁雖已用律,同罪有難幸逭,李光植令該帥臣,一體梟警,保授邑鎭之諸人,固當分等嚴處,而營庭推捉之際,易致騷擾,姑令放送,使之極意防守,以爲自效之地,何如?傳曰,允。
上在昌德宮。停常參·經筵。
藥房都提調柳厚祚,提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,檢閱金性均,由限已過,卽爲牌招入直,何如?傳曰,允。
又啓曰,卽者檢閱權命菊·趙,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱洪萬植,卽爲牌招入直,何如?傳曰,允。
以檢閱金性均牌不進罷職傳旨,傳曰,只推。
以檢閱洪萬植·權命菊·趙牌不進罷職傳旨,傳曰,只推。
傳曰,大臣·政府堂上引見。
奎章閣啓曰,臣等進詣奉謨堂,奉審,無頉,而閣內諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審,無頃之意,敢啓。傳曰,知道。
宗親府啓曰,臣等與儀賓閣臣,進詣天漢殿,御眞展奉審,無頉之意,敢啓。傳曰,知道。
禮曹啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十一日,臣曹與戶曹堂上進去奉審後,稟處,何如?傳曰,允。
吏曹·兵曹參義單王庭揚,今超通政除授事,承傳,吏曹·兵曹參議單李應辰,參知單王庭揚。
議政府啓曰,新差堂上崔遇亨·李秉文,今日賓對,懸病不進,令政院,卽爲牌招,使之進參,何如?傳曰,允。
丁卯正月十五日巳時,上御重熙堂。藥房入診,大臣·政府堂上引見,同爲入侍時,都提調柳厚祚,提調趙龜夏,副提調趙秉協,假注書金尙萊,記事官權命菊·趙,檢校直閣李淳翼,校理李時夏,同副承旨金炳翊,假注書金尙萊,事變假注書金秉鍵,記事官權命菊·趙,左議政金炳學,政府堂上金學性·金炳喬·申觀浩·韓正敎·任百秀·金炳㴤·吳取善·李周喆·李顯稷·申命淳·沈敬澤·李源命·洪祐吉·金世均·李興敏·尹正求·金益文·李承輔·趙龜夏·李容熙·閔致庠·李允熙,大司憲姜㳣,檢校直閣李淳翼,副校理李時夏,司諫朴海哲,以次進伏。醫官李慶年等,進伏楹外訖。上曰,史官分左右,炳學進前問候,各殿問候訖。炳學曰,邇來腫患,快爲完合乎?上曰,今則稍勝矣。炳學曰,愼攝外風,是臣區區之望矣。厚祚曰,醫官待令,使之入診乎?上,可之。慶年等,以次診候,退伏楹外訖。厚祚顧謂醫官曰,脈候詳爲奏之。慶年等起伏奏曰,脈候左右三部調均矣。上命醫官先退,仍命次對爲之,炳學奏曰,今年卽慶年也。翼考聖德,百世不忘,太母寶齡,六旬恰躋,顯冊進薦於淸廟,縟儀誕擧於長樂,萬億無疆,其永肇自于今,此誠我殿下卓冠之孝,有以孚格,而然而第念聖人之孝,不專在於儀文物采之間而已。惟繼志述事之爲先務,若夫繼述之本,卽典學是耳。凡古今治亂得失之所以然,敬天法祖,保世臣恤民隱,皆布在方冊,苟其體認而躬踐,推而廣之,所及者可遠,而先王付畀之隆在此,慈聖期望之厚亦在此,然則我殿下,可以爲孝者,捨典學,奚以哉?聖明聰睿,儻或念及於此,開發惕勵,必不待臣言之畢矣。見今進講之因歲時乍停,臣固知燕閒之中,溫繹舊學,而終不若召接講臣,以資啓沃。伏願亟許開講,以副萬姓顒祝之忱焉。上曰,所陳切實,當服膺矣。出擧條炳學曰,諸道春操稟啓,今已齊到矣。詰戎,有國大事,而一切停閣,認做常例者,未始非姑息苟安之政也。況今沿邊戒嚴,有倍他時,則尤不容不漸次修擧,而船隻軍器之姑未畢役,列邑事勢之所同然。且以先甲之義,亦不可遽爾組練,八道·四都水陸習操,待秋稟旨擧行,而臨時窘速,卽亦玩愒之所由致也。預先操飭,俾無未及之患,今春則自各其官鎭門,團束操習,或移付堤堰,使之各就其役,巡歷巡點,竝姑停免,各樣都試與停進條,按例合設之意,分付,何如?上曰,依爲之。出擧條炳學曰,卽見京畿監司李宜翼所報,則坡州還穀,毋得移用事,稟覆著式,而昨冬還穀區別時,仍歸中撤,特許專屬防營,便宜措處爲辭矣。畿內三萬石之樁留不動,所以備不虞之用,而防營穀之混入此中,亦不可無存商,依前草記,劃付本邑,俾作支放之需,何如?上曰,依爲之。出擧條炳學曰,作年以江都還穀三分一蕩減,三分一限今秋停退事,已有筵稟行會,而卽見鎭撫使李章濂狀啓,則停蕩餘穀三分一準捧,不容少緩,而村里甁罌,果無所儲,探察民情,督納末由,當捧米租太,只許耗條,而元穀則待今秋停退事,請令廟堂,稟處矣。江都民情,不可不到底存念,而事力之所窘絀,有難如例責納,依狀辭許施,何如?上曰,依爲之。出擧條炳學曰,向日江華別試試官,自京差送矣。每年都會,若用此例,則番番差遣,徒涉煩屑,列邑廚傳之弊,亦不可不念,自本營,收券上送于成均館,以爲試取出榜之意,仍令著式,何如?上曰,依爲之。出擧條炳學曰,頃以西北·松都別薦事,屢下飭敎,此誠奬拔人才之聖念,臣不勝欽仰萬萬矣。北伯已有蔭武薦剡之人,令吏兵批,相當職待窠次。且檢擬關西·松都待啓聞,一體收用之意,分付,何如?上曰,各別收用,可也。出擧條炳學曰,昨年巡撫營解嚴時,凡從征軍卒之可以收錄者,隨其所願,竝施賞典矣。安州自願從軍十人中,願資者一人,願科者六人,而姓名只載該邑報牒,不錄於成丹,竟未免遺漏而止,遠人之未蒙恩施,宜有向隅之歎,故敢此仰達矣。上曰,從其自願,一一許施,可也。出擧條炳學曰,前冬日候過暄,所鑿之氷,極爲零星,貢人事勢,策應無路,各司頒賜,依昨年例,姑爲停止,科外誅求之弊,一切嚴禁,何如?上曰,依爲之。出擧條炳學曰,故監司臣金普澤,以儒門肖孫,淸名直節,大爲善類所推重,癸未·丁酉之疏,竟媒群壬之所讎視,身後禠爵,乃在忠賢斬伐之時,英廟乙巳,雖有給牒之命,而尙未蒙貤贈特典,其妻李氏,世所稱辛壬女士之一也。當懟儲獄起,親舅兩門,竝受慘禍,李氏亦被逮,毅然自裁,竟立大節,其卓節之行,乘牒之所炳烺,女士諸人,竝蒙旌閭,獨此見漏,實爲未遑,臣謂金普澤,特贈正卿,仍令太常,待開坐議諡,其妻李氏,亦施綽楔之典,以爲樹風敎奬名節之道,恐好故敢達矣。上曰,依爲之。出擧條炳學曰,臣因此而又有所仰達者矣。贈執義臣洪義人,贈持平臣洪哲人,是兄是弟,而與辛壬諸臣,同被慘禍矣。貞忠卓節,毅然有不可奪者,百世之下,尙雪志士之涕矣。竝加贈亞卿之職,以示崇奬之義,何如?上曰,依爲之。出擧條炳學曰,故僉知臣李知愚,幼有志行,奉偏母,誠敬惋愉,一心洞屬,順志致養,井臼樵㸑,靡不躬執,其病也,禱天願代,其喪也,戚易咸備,氷鯉·枯柏,厥有卓異之聞,孝固子職之所當然,而懿行實績,久爲鄕黨之所欽誦矣。士論齊發,朝議同然,其在敦世敎,樹風聲之道,合施旌孝之典,敢此仰達矣。上曰,依爲之。出擧條炳學曰,近日位著,非不濟濟,而資歷儲望之人,亦不可不進秩,行大護軍宋近洙,從一品階陞援,何如?上曰,依爲之。出榻敎炳學曰,行護軍鄭文升,翼廟朝桂坊,而己卯嘉禮時,陪從也。今當慶會,宜有示意之擧,特加一資,何如?上曰,依爲之。出擧條炳學曰,工曹判書兪鎭五,政府堂上差下,貢市堂上有闕之代,行上護軍金學性,差下,何如?上曰,依爲之。出榻敎炳學曰,登科十年人之筵稟陞六,係是應行之典,而今亦有限滿人云。依例六品職調用之意,分付銓曹,何如?上曰,依爲之。出擧條炳學曰,奉朝賀李敦榮,當爲追榮,而所后家,前已貤贈矣。依近例,移施其本生,何如?上曰,依爲之。出擧條炳學曰,左尹李鎬俊,陞資後,當爲追榮,而所后家,無可施處,依近例移贈其本生,何如?上曰,依爲之。出擧條炳學曰,宗正卿李重榮,當爲追榮,而所后家,前已貤贈,依近例,移施其本生,何如?上曰,依爲之。出擧條炳學曰,禁衛大將李周喆,來詣朝房,不爲登筵,雖緣實病之難强,事體則極爲未安,推考,何如?上曰,依爲之。出榻敎厚祚曰,寶籥載新於三元,陶勻普施於萬品,此正對天時迓景命之會也。臣於區區頌祝之餘,粗效思贊之忱焉。皇極錫庶民之福,無逸知小人之依,則自古聖王之法,在於作民極而恤民艱矣。凡今日環東土幾萬生靈,莫非我殿下之赤子也。憂勤測怛之意,屢形於絲綸,捐帑而賙其窮,蠲稅而紓其艱,所以荒陬遐澨,佇復見堯·舜君民之盛,而年穀比登之餘,民産每患無恒,番擾廓請之後,群情尙未安堵,重以百度俱弛,衆瘼滋生,此尤殿下勵精圖治之日,而節儉二字,又爲政治之本,蓋節以制度,則寸銖之積漸至贍裕,而國有餘財,儉以躬先,則大布之化旁流上下,而民可足食,實爲民國無疆之福,而萬億年祈天永命,不外乎是矣。爲此之道,果非高遠而難行,專在一心推去,而其要不過日勤聖學而已。學之勤則鑑古今之治忽,識事理之當否,由體而達用,治本而後末,萬化從而出矣。此所謂學問與治道,本非二致也。伏願殿下,日御經筵,召接儒臣,孜孜講習,終始一念,則明理而達乎事,出言而施於政,凡所以愛民節用,亦學中事也。伏惟殿下懋哉懋哉。上曰,所陳切實,當服膺矣。出擧條上命大臣就座。承旨曰,諸宰奏事。承輔啓曰,臣以伴送使時事,竊有所仰奏,而前冬雖一遭登筵,事會忽遽,未及陳達荏苒至此,極涉悚惶,勅行到松京,自副房,還給內下山蔘一斤,請以代銀六十兩,開視蔘封,非山蔘,乃家蔘,雖甚訝怪,其在事面,有不可往復勅房,而代銀則到平壤府,依數入給之意,已爲馳啓,蔘封仍爲齎還,此是內下物禮,則送于戶曹似好,故敢此仰達矣。上曰,依爲之。出擧條承旨曰,臺諫所恢奏之。㳣進前。上曰,傳啓出去,臺廳爲之。㳣曰,迓續景命,導迎和氣,亶在於安民,故諴小爲祈永之本,而本固邦寧,然後無聲之樂,日聞四方矣。今我殿下,勵精圖治,百度修擧,宜其八域含生,寧謐樂業,而邇來人二煽動,一向騷訛者,職由於正學不明,邪敎不息故也。若使人人斥邪衛正,則匪類無從以犯,邊圉自固,民有所恃,其導率之方,卽不過勤聖學而已。經經緯史,日月將新,使萬民觀感而遷善,則之廓如,躋之仁壽,卽一轉移間事耳。節用以養其力,崇德以裕其財,以之仰事俯育,各安其所,此莫非講學上做去,欲安其國,而不先安民者,求之古昔,臣未之聞也。建中建極,永奠盤泰之安,則民國幸甚,惟殿下懋哉懋哉。上曰,所陳甚好,當留念矣。出擧條海哲曰,方今聖學高明,治敎隆洽,仁聲日聞,四方宜若更無所加勉,而湯之盤銘曰,日日新又日新。論語曰,志於道,蓋人主一心,卽萬化之源也。以殿下天縱之姿,又能加勉而擴充之,則正學益明而邪氣自熄,雨露之下,無一物不得其所,可以致百王之上而爲堯爲舜矣。伏願體念焉。上曰,所陳甚好,當留念矣。出擧條炳翊曰,玉堂所懷奏之。時夏啓曰,帝王政治之本,亶在於勤講學一事而已。古語曰,難得者機,易失者時,聖學若不及今長進,不無過時之慮矣。今日聖學之勤不勤,實係治忽之機,可不猛省而奮發乎?邇來停講縱,緣寒沍,循例稟頉,其於淸燕之中,必有惜陰不厭之工,終始典學,造次必是,臣誠欽仰攢祝,而見今歲鑰載新,三陽回泰,政是殿下體天行健自强不息之時也。伏願繼自今日開講筵,必專心致志,則聖學日臻於高明廣大之域矣。治化之隆,何患不及於唐虞三代之盛乎?伏願聖明,勿以人微而廢言焉。上曰,所陳甚好,當留念矣。出擧條上曰,史官就座。命大臣先退。又命退,諸臣以次退出。
上在昌德宮。停常參·經筵。
政院啓曰,左右史不可不備,檢閱洪萬植·權命菊·趙·金性均,旣有只推之命,竝卽牌招,推移入直,何如?傳曰,允。
以檢閱洪萬植·權命菊·趙·金性均牌不進罷職傳旨,傳曰,只推。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪萬植·權命菊,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允
以檢閱洪萬植·權命菊牌不進罷職傳旨,傳曰,只推。
以慶尙監司李參鉉狀啓,永川郡守鄭元弼遭母喪事,傳曰,令該曹口傳差出,不日下送。
史曹口傳政事,以洪在元爲永川郡守。
左參贊申觀浩疏曰,伏以,歲籥載新,天休滋至,淸廟藏瑟瓚之禮,駿惠追闡,慈極獻岡陵之祝,鴻號加隆,縟儀誕擧,聖孝冞光,帀域臣民,擧切慶忭之忱,竊惟聖朝承平日久,中外戎政,罔不稽弊,餉無儲積,兵無組練,軍容不嚴,民志無固,頃因小寇之嘗我也。尙費許多勞擾,雖屬旣往,言之痛心,矧今伏莽之憂,尙未盡釋,備袽之圖,不容少緩,而猥以臣譾劣,謬叨重任,夙宵兢念,罔知攸濟,謹與諸將官,商究本局近弊之亟宜變通者,與環國沿邊防守機,務之當先講磨者,條爲六事,仰乞睿裁,廣詢去取,不勝區區。一曰,京兵團操,兵志云,兵貴精,不貴多,多而未精,尙不可用,而兵數無多,加以不精,將焉用之?見今軍卒無常伍,則有同烏合,老弱糜冗,食則無異老家,枝習虛套,則不免木銃無口之譏,器械銹弊,則實有以卒予敵之歎。今郡縣無兵,而京營之兵,又復如此。兵志曰,毋恃其不來,恃吾有以待之,脫彼再來,何以待之?念及於此,不覺寒心。夫兵之所以不精者,由隊伍之不素定也。隊伍素定,則擧軍整,故百戰而不可亂,隊伍不素定,則擧亂臨猝,何以得力?是以兵法,首稱隊伍,隊伍,必有常數,什伍一定之後,伍長,以將其伍,以行其將之節制,而進退必偕,動靜不離,聲面廝熟,志意相孚,推而上之,以及於將,始可指揮如意而赴敵,是由需久而成非倉卒之所能辦者,故兵志曰,治衆如治寡分數,是也。先儒又謂兵仙之多多益辦,亦令隊伍素定而已。見今本局步軍正兵之數,爲二十六哨,然而內有挾輦軍與別破陣,陪砲手書員·庫直各匠手等七百餘名,及哨官伺候書字的牌頭,聽令軍等二百十三名,混充於作隊之內,若當動駕排衛之時,旣除應頉,則隊無完伍,正兵無幾,不得已裒合他哨軍二三哨或四五哨,作爲一哨,苟充其代,額數雖完,節制號令,不無咀唔,已不及常所檢束之隊下軍也。及當敎場習操之時,擧皆參陣,無所於取,則仍以不完之伍,苟且經過,豈復成軍容乎?臣於向日江上防守之時,每聞哨官旗隊等,不相識面諸將官等,無不憂歎,以爲不可用也。是由承平忘戰,徒借軍容,以爲觀美,而其歸至此,設營之初,不應若是之圇無制也。臣謂宜亟圖變通,以正軍制,今欲以挾輦軍及別破陣,除出於隊外,另立名色,別定將領,其餘雜色五百餘名,亦皆除出,分屬七色,而勿混於隊伍,則所除恰當六哨軍數,而正兵止爲二十哨,哨數雖減,悉爲常數,庶幾兵精而節制行矣。夫以不敎民戰,猶乎棄之也。況養冗兵而虛糜乎?然今無以一朝盡斥冗兵而勿養,則其道果將何由而可?兵志曰,法令熟行,士卒熟練,賞罰熟明,今亦曰賞罰明而已。臣見本局步軍私習,爲一朔三次,而初旬技藝,中旬布陣,下旬砲放,自是應行之例,然砲放則廢之已久,所謂砲手,全眛裝放,至於中旬及賞試射,時無一中者,而希覬兼料,濫圖施賞,承平之弊,至於如此,藝何由精,今宜痛矯前習,嚴立科條,每月二次習蓻,一次布陣,而遂朔計劃,以減番罰番爲格,合六朔而計之,優者陞付斗料,次則以中旬色錢木施賞,居末則分等施罰,甚者除案,則冗兵自汰,而技蓻亦庶漸精矣。夫蓻高,然後膽大,可以殺敵,然今隷軍摠者,弓弩久已不習,未可猝學,且當多費,至於銃法,則易學而易能,故見今敎習數月,而中者已多,則誠宜使之利其器械,且當多鑄,使銃手益衆,然後殆可一戰,而見今本局所藏,不過數千柄,且多傷損,其不可用者,又爲幾百柄,今宜急鑄幾千柄,分給銃手,以爲習放,且備後用,恐是及時之先務也。今使軍卒,專習砲技,則藥鐵之費,又當不貲,而各營所儲數皆不敷,須使年例多製,然後可備不虞,外他器械之合於戰陣者,亦宜一體繕修,而見今本局時在錢條,一年支放,亦恐不給,不可顧他,欲望以某樣,另先區劃,推移貸下,以給修補之費,然後庶可趁辦,是又趁時之急務也。見今鏖敵之具,火器爲要,軍卒所習,又多銃手,則火藥不可不多製優儲,而製藥自有節候,若非立冬後雨水前,則不能成硝,非立夏前,則不能搗砧以成藥,苟失其時,雖有資,無及矣。且其制硝,實非難事,殆是邑邑可爲之者,是以山獵鄕砲,亦多解其製法,今使列邑火砲,盡貿京製,殊涉無謂,今宜印出煮硝新方幾百本,分送列邑,使之依方自製,其以幾斥別備形止,報監·兵營,亦令轉報政府而磨勘之,則列邑皆可優蓄而制精,又便於京營貿取,及今頒示,著爲恒式,恐合事宜矣。夫當無虞之日,尙當以桑土在念,而見今番憂,有不可測者,豈可憚費畏擾而不爲也?二曰,奬選鄕砲,兵志云,兵無選鋒曰北。竊見今時技藝之精者,莫如銃手,而銃手之精者,又莫如西北。是由膽麤於防守,技精於行獵也。邊土化遠,爵祿古罕,今若厚其餼料,縻以榮官,使之有進身之階,則庶皆樂赴,然廣抄則難於俱精,寡取則無足爲力,今欲使西北,各限以一百名試取抄上,以爲別哨,擇立頭領,勿看久勤,試取爲首,使之更番遞上,設有警急,便可全數徵調,而其所以奬勸之方,則使本局,設春秋都試,各取幾人,又於京察,六臘二政,差送本地方,邊將二窠,則渠輩有晝錦之榮,而其於防守,亦必大有益者矣。古者將帥之臣,尙不敢惜費以養摧鋒陷陣之士,今朝廷有不虞之戒,而豈可過於愼惜,不以養選鋒也?三曰,勸設民堡,夫設堡禦侮,當用官兵,何籍民堡,然而郡縣,寧有官兵乎?郡縣無兵,而我國地形,三邊沿海,夷寇之所往來,倏忽千里,必皆用京兵,隨賊以設備,則婦孺且知其不可然,則郡縣之兵,不可不制,而以今民情,郡縣之兵,又豈易制乎?見今國實無兵,而所備者當多,此愚眛之所宵晝兢兢以殫千慮而未有獲也。民堡之法,昉於李牧之入保,而其說,著於鼂錯,宋代以來,所稱鄕兵者也。昔者漢道全盛,郡縣兵糧,無不具足,然錯也,尙欲以千家守塞,則徵兵備寇,不如使民自守之固也。故至於皇明之世,爲防北邊,其制大備,具載於茅元義武備志·章潢圖書編·馬氏通考·尹畊堡約等書,難以枚擧,我朝諸儒,亦多著說,故今京外之人,盡識其制,咸以爲如今無備之時,必可行之法也。故今民情,莫不欲設堡以衛命,而憂朝廷之不許耳。今誠使沿邊郡邑,順民之情,諭令築堡,預定約束,遇有警急,卽皆入堡據險自固,淸野以待寇,入其地,無所得食,則安能不遁,古之良將,欲禦外寇,無不容淸野之法以守其國,然今欲淸野,而不令其民據險入保,則又安能淸野哉?此民堡之所以興,而如今外寇之變,尤宜必行者也。故在昔龍·蛇之役,文烈公臣趙憲,請於海邊漁村籬落,賊船可泊處,築城而待之,今使堡制果設,則江海之間,處處可有城矣。臣又見列邑高岡之上,有城基者,星列棋布,而疑皆前代民守之地也。因而修之,亦可省力矣。今使沿邊郡民堡果就,而環海幾千里,金鼓殷動,旌旗隱見,磊落相望,聯絡相救,眞有如常山率然之勢,千里連環之形,則知我有備寇,或疑而不敢犯也。所以前代中國民壯鄕兵常相輔以存之,由是論之,民堡之設,不止使民自衛,而實所以衛國也。且今擧國之情,無不憂恐,若將不保,今若因其情而用之,雖於內地險阻地方,亦令一體講磨,遇警卽設。且頒其制度法令,務令精密,使能禦敵而自保,則必皆歡呼蹈舞,不日可成,今使擧國爲堡,而中外相維,遠近相屬,則彼寡我衆,彼勞我佚,主客始分,隨地有兵,而備敵之勢成矣。故民堡之設,所以代官兵也。四曰,北沿制兵,今久安弛備,郡縣無兵設,於沿有警,寧可每以京兵遠出而禦之乎?故郡縣之兵,不可不及今議制,然是非淺識之所敢慮者,而竊念北關一路,本無京營應調與徵布之例,則無所損益於京營給代之需,而見今番憂頗切,衆心胥動,使之緝成部伍,禦邊以自保,則亦北民之所宜願也。然民情習於規避,當事夤緣爲奸,一聞簽爬,動輒騷訛,此由世俗以役名爲恥,而窮民所以偏苦徵布也。比者,每以此事,訪於曾經北路守令之人,則多以爲莫善於以戶出兵,北人之有議者,亦多願行此法,而事係愼重,第有未敢擅便而爲之者矣。其法,蓋以五家作統,十家作牌,而使五家,責出一丁則無論輪差與雇立,俱當以壯實者應調,而旣擔責於五家,則設有逃故,五家所當責立如故,則初不敢以無根着者應選,而軍簿永無逃故新把之弊,實合於蘇武所云三代之兵,有常數無常人之制。而且五家之內,設有朝士品族,當以奴屬應調,如畿甸士夫家奴屬束伍之例,饒民雇立,貧民自當,則亦無以役名爲恥者矣。北關元戶,爲十一萬零,則當得二萬之兵,雖使十家出一丁,亦過萬兵,每一元戶之挾率戶,當爲三四五家,則統五戶之元·挾,當爲二十餘家矣。今以二十餘家而出一兵,則民無不堪之理,官無搜括之擾,故還簿一按,軍案自勘,其視査丁之役,繁簡相萬矣。仍竊思惟,以戶出兵,實隆古制兵之法,而中國近代所行之事也,何以言之?周官之比閭族黨,管仲之執里連鄕,皆以戶出兵,故周以七家奉一兵,齊以九家出一兵,然是時兵制,牛·馬·車·甲·芻豆之賦,皆出於民,故有七家·九家之齊力而始辦,宋·元以降,單責調丁,故有家三丁男取一之例,有二家醵一丁之例,而我朝國初,宗姓·異姓·文武百官之子弟,悉隷衛籍,或雇立或徵價,皆是以戶出兵之法也。今當彊場有戒,而若不及今制兵,則設能糧資峙積,器械精利,將誰用者乎?故爲今備禦之圖者,莫急乎制兵,第自北關一路,先令講行,民苟以爲便,則因制國兵,實係聖謨,苟制北兵,則且倣前代民壯之例,官給銃·弩等器,使之習藝,則軍物無鏞損之患,而兵卒有精鍊之技,遇警卽可徵調,而禦敵之機在握矣。五曰,篤修內政,臣聞天下之變,不盡出於所慮,而常出於其所不慮,常在於其所忽,而不盡在於所不敢忽,其伏至微,其發至著,其機甚慢,其螫甚烈,不可以不察也。是故,禦變之道,莫先於審己而料敵,己其所忽也,敵其所慮也。故善料敵者,必先審己,己之不審,而況能料敵乎?臣觀前代君臣,未嘗不慮變,而其變恒出於其所不慮未及救者多矣。如宋之衰也,所慮者遼·金·元,而未始慮及於所養之亂兵也。皇明之季,所慮者南倭,北虜,而未始慮及於中原群盜也。至於近歲道光丙午·丁未之間,夷始與中國搆釁,賢相猛將,其慮之也何如,而不虞楊·洪土匪之亂天下也。吁可畏也,吁可愼也。以今論之,上下中外之所共慮者,豈非夷變耶?然臣愚過慮,以爲夷變,固宜慮,而尤所當慮者吾民也,何則,慮民固所以慮寇也。古諺有之曰,水來土掩,兵到將迎,脫夷再來,而吾欲使之迎者,非民耶?今責其出財以備餉,又責其出命以殺敵者,非民耶?今不得其死心,而徒與之禦敵則殆矣。非慮之周者也,故慮敵而不慮民,則非所以慮敵也。臣願殿下之慮民切於慮敵,而慮敵之事辦矣。今生民之困悴極矣,而苟究困悴之故,則亦多由制兵之不早耳,何也?制兵無法,故賦役偏苦,賦役偏苦,故百姓貧,百姓貧,故國用不足,國用不足,故征斂無蓻,征斂無藝,故民多詐,民多詐,故刑罰重,刑罰重,故民無所逃命而思變,今兵政如此,則庶政可知,當此承平無事之日,而民情尙然如此,則有事而不率命,斷可知矣。夫政以理民,而民因政弊,兵以弭變,而變由兵生,不可以不早計也。恭惟殿下,聖知天縱,仁受普物,自嗣服以來,無所闕失,克儉克勤,令聞遠播,萬姓咸戴以爲至治可覩也。頃者菲茹之來,非不念我兵寡,王直一念,殆將擧社稷而衛正道,明命赫然,終始不替,遂能作士氣於旣沮,挫敵銳於孔熾,我乃薄伐,寇卽遁還,殆若始慮之所未能及,有德必章,玆非其效乎?有君如此,而不能致于堯·舜,則臣等何以辭於天下萬世也?然當此庶政俱弊之日,不有非常之慮,曠絶之澤,慈威竝施,見信於民,則至治未可圖也。宋臣有曰,寬一分則民受一分之惠,省刑薄斂,所以寬民之政也。自一分而推之以及於庶政,則至治可幾,而兵政其首也。今臣所言者,兵事也。兵有五事,其一曰,道。道者,令民與上同意,可與之生而不畏危者也。今欲與之生死而可忽乎哉?故臣願聖明察於民情,篤於內修,勿以吾民也而忽之,則天下之變,皆可禦也。六曰,審料夷變,夫制勝,莫先于科敵,料之以情,必有其言,料之以事,必有其政,而料夷,安可不審也?以爲夷不可料耶?潛行邪敎,顯求通貨,其情已著,以爲夷不足料耶?覘我要害,焚我大都,其事已棘,而料夷,安可不亟也?以爲彼之所求,決不可許,則旣可以守,又可以戰,而戰守之備何如耶?今彼夷中之事,雖未得其影響,然彼欲驀越重溟,侵人之國,彼豈苟然而來者耶?據彼練習,必有所恃,偵我虛實,必有所侮,今欲拒彼又可苟然相當已耶?被止掠邊,則何以固圉,彼若入寇,則何以逆戰,如何而先處戰地,如何而彼不得戰,敵則能戰之,弱則能避之,果當無居一於斯者耶?兵志曰,未戰而廟算勝者,得算多也。未戰而廟算不勝者,得算少也。彼我相形,而多算者誰耶?我果多耶,則不可恃多而不修,其或少耶?則宜亟修而求多,倘今決意欲戰,而不講戰略,不修戰具,則豈非危道耶?此臣所爲憧憧而不能已於言也。嗚呼,經國萬務,無非豫立,而至於戎事,尤所貴速,況今邊報押至,夷情叵測,凡百修備,俱宜亟圖,庶望不悞戎機,因而無變,不害爲苞桑之戒,故不揆淺劣,濫陳至此,滿心惶懍。伏願聖明,勿以人廢言,亟下臣章,命廟堂稟覆裁處之,則宗社幸甚,億兆幸甚。答曰,省疏具悉。所陳甚好,令廟堂,爛加商礭,別單稟處,而今此六條,皆是定式,則何如百廢之不行乎?亶出於不欲實心對揚之致也。今至陳請,旋庸慨然。
上在昌德宮。停常參·經筵。
政院啓曰,臺諫有闕,政事,取稟。
傳曰,政官牌招,如有違牌勿爲呼望。
傳曰,吏曹參議有闕之代,前望入之。
吏曹參議前望入之。李寅命落點。
傳曰,呈告禮曹參判·工曹參議許遞,今日政差出。
傳曰,在外判尹與敦寧都正許遞,今日政差出。
傳曰,見窠,皆令差出。
傳曰,摠管,竝許遞,前望入之。
摠管前望入之。都摠管徐戴淳,副摠管韓啓源·吳取善·沈敬澤·李源命·金益文·閔致庠·徐堂輔·金在顯·趙寅燮落點。
傳曰,司甕提調趙得林,活人提調申應朝相換。
政院啓曰,卽者副修撰權膺善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,道臣之春秋行部,有難一切廢擱,而沿海備禦之時,列邑供億之繁,有不可不念,今春八道巡審,竝停止。北道陵寢,畿內園·墓所奉審,依近例,以秩高守令替行事,行會,何如?傳曰,允。
宣惠廳啓曰,京畿監司李宜翼狀啓,以爲惠廳等處所納合米一千一百八石十三斗零,太七石五斗零,所載公忠道德山郡大同船一隻,丙寅十月十九日,到陽城縣籠島,全船覆沒,所拯米一千八十七石,依法典,添水剩改斛量,則實米六百九十四石十斗,從時價一兩九戔式放賣上納計料云矣。臭載之患,前後何限,而未有如此船事之節節疑怪,險濤遭風,覆沒致敗,容有可說,旣到內詳,又是未昏,籍値風霧,何患無制護之術?誠如渠招,必無全船沈沒之理,一人渰死,不思拯屍,三漢逃躱,目諉謊劫,以其拯穀,計其欠縮,殆近其半,未拯之數,亦甚不少,竝載之太,全無形見,以此究之,這間用意之跡,烏可發明。已逃三漢,刻期跟捕,監色·沙格,更加嚴刑,期得輸款,施以當律,穀主官德山郡守申錫游,稅穀晩裝,自有本律,色吏代騎,亦係禁令,地方官陽城前縣監李敏恒,事出掌內,諸招疑眩,初不窮覈,雖以拯穀言之,斛欠之外,更忝水剩名色,亦非綜核之政上頃兩倅,竝令攸司,拿問處之,水護監色,自畿營,從重科治,拯穀旣已發賣,竝與劣米而一體代錢上納之意,分付,何如?傳曰,允。拿勘分揀,姑令戴罪擧行。
吏曹啓曰,典設別提安應楨,除拜過限未肅拜,穆陵參奉金岱鎭,繕工監假監役官金學淵,俱以身病,呈狀乞遞,竝改差,何如?傳曰,允。
有政。吏批,判書洪淳穆,參判李秉文式暇,參議李寅命進。
吏批啓曰,判書洪淳穆,參判李秉文,竝式暇,小臣獨政未安,何以爲之?敢稟。傳曰,只出緊任。
以李基周爲執義,李舜善·黃起鴻爲掌令,李友會·申鴻朝爲持平,李世翊爲獻納,朴弘壽爲正言,李寅奭爲判尹,李鎬俊爲禮曹參判,李楫重爲敦寧都正,金昌熙爲工曹參議。大護軍宋近洙,今超崇政,從一品陞授事,承傳,護軍鄭文升,今加資憲,特加一資事,承傳,故縣令李相斗,贈領議政判宗正卿例兼,贈吏判李得英贈左贊成知宗卿例兼,贈吏參李時采,贈吏判知宗卿例兼,已上奉朝賀李敦榮本生三代移贈事,承傳。
再政。以李晩耆爲副修撰,睦仁會爲左尹,林永洙爲知經筵,李秉文爲同成均,金友根爲廣興令,金鴻逵爲典設別提,吳聲善爲假監役,金秀升爲穆陵參奉。
三政。以趙性鶴爲司僕正,金羽東爲司藝,李兢鉉爲司饔僉正。
四政。以金商濬爲掌樂僉正。
五政。以趙然天爲司䆃僉正。
六政。以李俊永爲康陵令。
七政。以李商應爲監察。
八政。以任慶準爲司僕主簿。學諭單金顯默。故通德李相瑜,贈吏參宗正卿例兼,宗正卿李重榮本生考移贈事,承傳,故牧使金晉敎,贈吏參例兼,故牧使金熙臣,贈吏議,故通德金宅休,贈僕正,已上副摠管金世鎬三代,故學生李,贈吏參例兼,贈持平李光祐,贈吏議,故學生李山松,贈僕正,已上左尹李鎬俊本生三代推恩移施事,承傳,贈吏議洪哲人,贈吏參例兼,忠節卓異,特贈亞卿職事,承傳,左尹單趙寅燮,右尹單睦仁會。司饔提調趙得林,活人提調申應朝,已上相換事,承傳。
吏曹參議朴臣圭疏辭三銓之任。省疏具悉。所請依施。
副修撰權膺善,以父病,陳疏徑出。省疏具悉。爾其勿辭救護。
黃海監司朴承輝疏曰,歲䈁載新,天休滋至,慈聖之寶齡彌邵,太室之玉牒加隆,縟儀再擧,群情胥欣,方春草木,皆有以自樂,曷不休哉?仍伏念臣待罪海藩,今已半載,中間搔擾,尙有餘悸,來頭憂虞,茫無定算,戎器杇鈍而未克修娖,倉儲枵竭而未克充羨,民生之蘇完無期,守宰之彈壓無術,斯皆有志莫遂,無往非罪,牙纛不知爲榮,涓埃無所自效,居恒愧懼,惟譴可是矣。而竊又有區區私懇之蘊于中者,臣之居藩,自東徂西,離違闕庭,殆近四十朔之久矣。觚稜之戀,日夜耿結,納節面聖,是所至願。況且犬馬之齒,已迫遲暮,而屢易水土,疾病交乘,頑痰上注,而胃氣全敗,眩暈闖肆,而神精昏瞀,近日換節之交,一倍添劇,宛轉床玆,尋常簿書之期會,亦多遺忘,見今春務方殷,省部不可暫緩,海路無礙,防守不可少弛,而以若衰病實狀,萬難自力駑駘之鈍步,況其已衰樗櫟之散材,從而又病,時無以策勵察飭,則一身私憂,有不足恤,而其於公事之僨誤,豈不誠大可懼也哉?玆敢不避煩猥,悉暴衷情。伏乞聖明,俯垂鑑諒,亟遞臣本任,俾爲公私之兩幸爲。答曰,省疏具悉。此時此任,何可輕遞?卿其勿辭,益勉藩屛之責。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,入直摠管許遞,前望入之。
摠管前望入之。李承駿落點。
兵曹啓曰,大王大妃殿寶齡六旬,翼宗大王追上尊號,大王大妃殿加上尊號,慶科庭試,來九月十七日設行事,自禮曹推擇啓下,而武科則例有初試,依定式分京外試取矣。吉日,令日官全榮基推擇,則來七月二十八日爲吉云。以此日擧行,而取考謄錄,則在前慶科庭試,取人之數,多寡不同,或取三·四百人,或五·六百人,今番則取幾人乎?敢稟。傳曰,取二百人。
又啓曰,龍虎營御前前排巡牢等賞格木,謹依判下,成冊分給之意,敢啓。傳曰,知道。
又啓曰,內吹螺赤及龍虎營兼內吹螺赤等,今春等習角賞格木,謹依判下,別單分等施賞之意,敢啓。傳曰,知道。
上在昌德宮。停常參·經筵。
兵曹啓曰,向以平安道道科武科兪顯奎,紅牌不爲下來云,故其委折關問該道後稟處事,草記蒙允後,行移該道矣。卽接回移,則一直以初不下來,爲辭矣。雖未知其緣何委折而致此,然已第之人,不可無牌。兪顯奎考其參榜第次,成給紅牌,何如?傳曰,允。
兵曹,慶科庭試·武科初試規矩,鐵箭三矢一百二十步,片箭三矢一百三十步一巡二中,騎芻一次三中,柳葉箭五矢一百二十步一巡三中,講書粗以上,取三技落點。
營建都監啓曰,本都監郞廳洪在元,移拜永川郡守矣。其代以司䆃僉正趙然天差下,何如?傳曰,允。
吏曹參議李寅命,疏辭新除三銓之任,省疏具悉。爾其勿辭察職。
上在昌德宮。停常參·經筵。
藥房提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
傳曰,聞璿派續譜今幾竣役云,此是先王朝命編之書也。序文令文任撰進。
傳曰,副提學閔升鎬,戶曹參判除授。
傳曰,前縣監李果重,兵曹參議除授。
傳曰,左承旨·同副承旨許遞,前望入之。
承旨前望入之。李敦相·金昌熙落點。
以咸鏡監司金有淵狀啓,犯越匪類,不善禁防之穩城府使李敎應等罷黜事,傳曰,此時邊邑守令,不可遞易,穩城府使,特爲安恕。姑今戴罪擧行,其餘竝分揀。
以北兵使鄭岐源狀啓,犯越匪類,不善禁防之穩城府使李敎應罷黜事,傳曰,勿待罪事,回諭,各邑倅與鎭將請罪安恕,其餘,令廟堂,稟處。
議政府啓曰,北閫支放穀之輸納海倉,卽六鎭民切骨之瘼也。氷程負戴之苦,尙矣無論,遠運襍費,點退濫捧之數,駸駸然幾倍本穀,若此不已,不出幾年,民穀其將俱失,欲捄此弊,莫如詳定代納,而該營支放之需,亦不可不念。就軍餉會內穀半分耗中,折半一千五百石,特爲劃付,一從土式作錢,毋或違越,輸運之費,自本營一切擔當,永勿侵責於還民,還民則只以本穀,納於所居之倉,以此意成節目,置之巡·兵營及各該邑,永久遵行事,行會,何如?傳曰,允。
又啓曰,向以江華公都會收券上送事,筵稟蒙允矣。華城都會兩年條,合設於今春,自本府收券上送于成均館,使之考試出榜,而文衡未差之時,試題與試取,令泮長主管之意,著爲定式,如値武臣之留後三都,竝依此例擧行事,分付,何如?傳曰,允。
又啓曰,六鎭軍器,今方修補,而一新改觀,有非一朝一夕之事,武庫及各營所在中弓矢,鳥銃·火藥,分排下送,以爲戒嚴之地,而輸送之費,令度支計給,何如?傳曰,允。
又啓曰,六鎭備禦之方,爲此時急先之務,而鍾城府使金鼎淵,年老多病,難以堪任,改差其代,西水羅權管李長會差下,使之除朝辭赴任,權管之代,令該曹口傳差出,當日給馬下送,何如?傳曰,允。
吏曹,鍾城府使單李長會差下事,承傳。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官崔漢喆推擇,則來三月初三日爲吉云。以此日設行,而初雖以親祭磨鍊,亦多有攝行之例,今番則何以爲之?敢稟。傳曰,攝行磨鍊。
又啓曰,來三月初二日,行禧陵忌辰祭享,與寒食節享相値,依禮文只行忌辰祭,祝文中,措辭添入事,分付,何如?傳曰,允
吏曹啓曰,富寧府使趙羲純,以其身病,呈狀乞遞,罷黜,何如?傳曰,允。其代以咸興中軍馬行逸除授,使之除朝辭赴任。
吏曹,富寧府使馬行逸除授事,承傳。
吏曹,兵曹參議單李果重,今加通政除授事,承傳。
吏曹,兵曹參議單王庭揚,參知單李果重。
吏曹,戶曹參判單閔升鎬,今加嘉善除授事,承傳。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,北虞候李鍾協下直,長弓一張,長箭一部,片箭一部,筒兒一箇賜給。
傳曰,左副承旨許遞,前望入之。
承旨前望入之。申橚落點。
傳曰,承旨有闕之代,前望入之。
承旨前望入之。洪兢周落點。
禮曹啓曰,卽接濟州牧使李後善狀啓謄報,則去十二月令,薦新洞庭橘,依數封進,而乳柑一一摘取,爲七十五箇。宗廟·景慕宮薦新,無以備數,故謹援已例都封上送于禮曹,以爲稟旨薦新之地爲辭矣。在前橘果稀結之時,已有減數薦新之例,今亦依前例,分排,當日薦進,何如?傳曰,允。
又啓曰,臣取善,與戶曹判書臣金炳國,進詣皇壇奉審,則奉室第一位神扆榻袱一件,第二位黃紬褥一件,大草芚二部,饌卓二坐,尊卓一坐,饌卓巾三件,壇上黃花席六張付一件,甲黃幕一浮內二幅,甲黃帳一浮內二幅,內簷甲黃帳二浮內二幅,油遮日六浮,道里具內一浮,黃綿綠中束乼一艮衣,小束乼一艮衣,中束乼一艮衣,小束乼一艮衣,排設竹十箇,奉紙位黃函黃紬袱一件,敬奉閣大草芚二部中竹二箇,雉尾箒一柄雉尾兺,典祀廳地衣二件內十張,座面紙一件,籩二箇,豆二箇,牛鼎羃二箇,羊鼎羃一箇,三甲所一艮衣,鍮東海一坐,添鐵修補,闕字牌面遮黃木帳一件,饌幕白布遮日一浮內一幅,中束乼一艮衣,三甲所一艮衣,樽所非設竹三箇,從享位花紋席六張付一件,雉尾箒一柄雉尾兺,白布遮日一浮內一幅,白布揮帳一浮內一幅,排設竹五箇竝破,改備事。分付各該司,何如?傳曰,允。
兵曹口傳政事。西水羅權管單朴秀英。
議政府啓曰,訓鍊大將申觀浩,疏陳諸條兵事,而批旨內,所陳甚好,令廟堂爛加商確,別單稟處,而今此六條,皆是定式,則何爲而廢之不行乎?亶出於不欲實心對揚之致,今至陳請,旋庸慨然事,命下矣。取見其疏本,則其一挾輦軍及別破陣,除出於隊外,另立名色,別庭將領,其餘雜色三百餘名,亦皆除出,分屬七色,勿混於隊伍,則所除洽當六哨,而正兵止爲二十哨,哨數雖減,悉爲常數修械製藥習藝賞罰,而支放不敷,另先區劃事也。貴精不貴多,兵家良規,今此所陳,寔有意見,令該營斟酌損益,從長變通。啓稟施行,至於鍊技藝·繕器械,恒法也,煩式也。苟其修擧,不患無濟,申明董飭,期有改觀之效,煮硝·製藥之自各其營邑磨勘於本府者,亦合便宜,令各道道帥臣,分定其數,永作年例,而磨勘時,各以幾斤,都數上送于本營,以爲看品優劣之地,其一西北砲手,各限一百名。試取抄上,以爲別哨,擇立頭領,更番遞上,使本局,設春秋都試,各取幾人,又於六臈二政,差送本地方邊將二窠,俾爲奬勸事也。抄上鄕砲,果係精銃,關問各該道,帥臣後,更爲稟處,其一使沿邊郡邑,築設民堡,以爲遇警固守之策事也。援古證今,纖悉立論,而係是創制,則亦不必强令督役,堡制堡約,輯成一書,爲先關問各道,從民願順民情,可行之邑,審其地形量其制置,論報本府,其一先自北關,講行戶兵之役,官給銃·弩,使之習藝徵調事也。以戶出兵,寔出周官,比閭族黨之義,歷代兵制,亦可援據,苟欲制兵,不於此而無可制之道,則非不爲確論碩畫,而但郡縣之無兵,久矣。果難一槪竝論,關北則方有邊事,且無布之節,所以有此先從施行之論,亦令商定其制度之可施者,關問道帥臣後施行。今此諸條,軍國大政也。其所施措,固難立談取決,另加停當後,別單啓下,何如?傳曰,允。
又啓曰,以北兵使鄭岐源狀啓,慶源等三邑匪類犯越。不善禁飭之穩城府使李敎應,撫夷萬戶李弘允爲先罷黜,與慶興府使尹,慶源前府使朴芝壽罪狀,竝令攸司稟處管轄之地,常時不飭,惶恐待罪事,傳曰,勿待罪事,回諭。各邑倅與鎭將,請罪安恕,其餘,令廟堂,稟處事,命下矣。犯越人家幕田土之從便措處,保授諸人之特爲放釋,已有向者啓覆,竝依前行會擧行,慶興在囚之六口男女,旣與犯越有異,自兵營酌處之意,分付,何如?傳曰,允。
又啓曰,平山稅穀之或以本色,或以代錢,邇來已行之不一其規,而出浦之相距稍遠,駄陸之所費旣多,大小民情,咸願代納矣。依山郡例,特許代捧,而自度支,另成節目,發關該邑,定式施行之意,分付,何如?傳曰,允。
又啓曰,北兵使方在行營,而迨此戒嚴之時,若以風和依例撤還,則防守控制之方,亦不無疎虞之慮,姑爲仍駐之意,星火行會,何如?傳曰,允。
吏曹啓曰,前縣監李果重,兵曹參議除授事,命下矣。以前任楊口縣監,方在解由未出中,何以爲之?敢稟。傳曰,勿拘。
戶曹參判閔升鎬疏曰,伏以,官人於朝,綜明覈實,商功程能,見其可授而授之,職司修擧,官箴不興,明主所以兢兢致懼,於共位致職之務,勵世磨鈍之具,雖百隷靡常,尙不當一有僥冒,矧亞卿之秩攝八座,而絶諸僚乎。臣於昨日,伏奉恩旨,超授臣嘉善大夫戶曹參判者,升陟非賤分攸稱,中批豈物情允愜?華誥臨宣,如癡如驚,滋不覺淵谷在前,而氷·炭交中,臣古家之不才子爾。遭遇我聖朝特達之知,曠絶之恩,通籍數朞。已躋緋玉之列,歷揚淸顯,罔非踰濫,而一自托屬近聯,早夜兢畏,惟墜先訓而玷聖簡,是怵是雙焉已。夫安有一毫倖望,更存於榮塗進取之念哉?噫,卿月之班,卽所以命有德也。才猷厭時議,器局幹世務,任事久而踐更多,然後始可以備數於登明選公之地,聲施績庸,綽有展拓,尊朝廷於日月之上,臣豈其人乎哉?臣固不敢張皇職事,崇飾典例,以效淸朝士大夫克讓之美,而上之授之臣而不疑者,謂其可以能勝其任,臣之受之上而自居者,亦將有以大耐其職,以臣之輕薄貿昧,揆諸是任之不輕而重,則已知其萬萬不相當,未審聖明,奚取於臣?遽爾畀之於人望所不到,而無所留難。臣若憑伏寵靈,嫪戀爵祿,揚揚冒膺,冥升不止,以公而累聖上則哲之明,以私而違老父戒盈之訓,是豈臣義分之攸出,情理之所安。左右參倚,承膺無說,玆敢刳瀝衷曲,仰瀆崇嚴。伏乞聖慈,俯賜鑑諒,亟收臣新授資職,庸究天地生成之澤,臣不勝至榮大願,臣無任云云。答曰,省疏具悉。卿其勿辭行公。
左副承旨李敦相應避疏。省疏具悉。所請依施。
上在昌德宮。停常參·經筵。
王大妃殿誕日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
王大妃殿,宗親·儀賓·內閣·政院·玉堂·百官單子問安。答曰,知道。
以慶尙監司李參鉉狀啓,盈德等邑民家失火事,傳曰,聞甚矜惻。元恤典外,別加顧助,卽爲結構奠接之方,廟堂措辭,分付。
上在昌德宮。停常參·經筵。
傳曰,自明日,進講爲之。
傳曰,天漢殿御眞移奉時,時原任大臣,金奉朝賀,進詣奉審。
以全羅監司徐相鼎狀啓,珍島府人命渰死事,傳曰,人命之渰死,若是顆多,聞甚驚慘。元恤典外,別加顧助,如有生前身還布,竝蕩減,掩埋拯得之節,廟堂措辭關飭。
以全羅監司徐相鼎狀啓,全州府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以全羅監司徐相鼎狀啓,龍潭縣民家失火事,傳曰,聞甚矜惻。元恤典外,別加顧恤,結構奠接之方,廟堂措辭,分付。
以黃海監司朴承輝狀啓,鳳山郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳口,知道。
傳曰,政官牌招開政。
傳曰,未肅拜敦寧都正許遞,今日政差出。
政院啓曰,卽者檢閱趙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,外道軍器,見方次第修擧矣。都下武備,尤不容疎忽,而以今各營之凋弊,事力實多不逮,就新鑄錢,折計訓局二萬兩,兩營與武庫,各一萬兩劃送,另加繕補,俾有改觀之效,何如?傳曰,允。
營建都監啓曰,副提調閔升鎬,今旣加資,提調陞差,使之察任,何如?傳曰,允。
兵曹啓曰,羽林將黃喆,五衡將馬穆來,俱以在外·未肅拜,竝改差,何如?傳曰,允。
吏曹啓曰,宗親府正朴齊敎,軍資監正兪致喜,中學敎授權膺善,東學敎授申獻求,繕工監假監役吳聲善,順陵參奉蔡東陽,俱以身病,呈狀乙遞,竝改差,何如?傳曰,允。
有政。吏批,判書洪淳穆進,參判李秉文,參議李寅命牌不進。
以金世鎬爲同敦寧,趙吉和爲敦寧都正,韓龍敎爲兵曹參知,金炳翊爲工曹參議,尹泰經爲大司成,李鼎在爲判義禁,閔升鎬爲知春秋,姜國馨爲宗府正,尹致和爲軍資正,趙定燮爲兵曹正郞,洪大鍾爲中學敎授,趙晩和爲東學敎授,趙相鎬爲假監役,鄭商應爲北部都事,李重允爲順陵參奉,趙在衡爲黃山察訪。
再政。以洪遠植爲副校理,車世杰爲承文判校。奉常奉事單金顯默,故監司金普澤贈吏判·文衡例兼,忠良卓異,特贈正卿事,承傳,贈吏判李羲斗贈左贊成,贈吏參李奎永,贈吏判例兼,贈吏議李石重,贈吏參例兼,已上判義禁李鼎在三代。同春秋單閔升鎬,兵曹參議單韓龍敎,參知單王庭揚,兼春秋三單柳秉淵·任奎白·權翰成。
兵批,判書金炳㴤進。以鄭文升爲都摠管,趙性敎爲副摠管,李鵬周爲訓鍊都正,申正熙爲宣傳官,徐相龜爲羽林將,李克愚爲五衛將,李龍憲爲武兼,柳寅喜爲左捕從,趙義完爲武兼,李純鎰爲濬源殿守門將,元世煩爲水原中軍,河兼洛爲咸鏡監營中軍,吳昌健爲造山萬戶,金允欽爲白馬別將。
再政。以尹錫華爲都摠經歷,李珽周爲東道參軍。同知單李克愚。
三政。以柳丞魯爲訓鍊判官。
四政。以具鳳祖爲訓鍊主簿。
以吏曹參議李寅命牌不進罷職傳旨,傳曰,只推。
檢閱趙疏。省疏具悉。爾其勿辭救護。
丁卯正月二十四日辰時,上御重熙堂。進講入侍時,左義政金炳學,講官申應朝,參贊官洪兢周,檢討官李晩耆,記事官李承洙·趙·金性均,各持小學第四卷,以次進伏訖。上曰,史官分左右。
丁卯正月二十四日申時,上御重熙堂。召對入侍時,參贊官申橚,檢校待敎徐相翊,侍讀官趙晩和,檢討官李晩耆,假注書尹基周,記注官金泰煥·盧鎭燮,各持小學第四卷,以次進伏訖。上曰,史官分左右。
上在昌德宮。停常參·經筵。
哲宗大王御眞移奉後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
藥房提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日寶廳日次,而領議政未差,左議政金炳學,右議政柳厚祚,無時急稟定事,不得來會云矣,敢啓。答曰,知道。
又啓曰,左右史不可不備,檢閱洪萬植·權命菊,旣有只推之命,竝卽牌招入直,何如?傳曰,允。
以檢閱洪萬植·權命菊牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之。趙秉式落點。
政院啓曰,新除授吏曹參議趙秉式,以前任成川府使,方在解由未出中,何以爲之?敢稟。傳曰,勿拘。
傳曰,懿昭廟還安之節,令儀曹擇日擧行。
傳曰,藥院春貢麝香七十二部,秋貢麝香三十部,臘藥·麝香一百二十部,復舊例蠲減,自惠廳正月錢三百兩,七月錢四百八十兩輸送事,分付。
宗親府啓曰,哲宗大王御眞壬子圖寫二本,辛酉圖寫二本,親製正書本,與奉迎時封爵敎旨,同爲移奉于天漢殿新殿後,臣等與儀資閣臣,仍爲展奉奉審,無頉之意,敢啓。傳曰,知道。
議政府啓曰,式年監試會試,隔以數旬餘矣。禁衛營則今已設置鑄所,不得開場。依昨年東堂例,一所移設於明倫堂,何如?傳曰,允。
又啓曰卽見京畿監司李宜翼所報,則枚擧通津府使李邦熙牒呈內,本府文殊山城,卽關防要衝之地,而鎭廨城牒軍器等許多修繕,不可少緩云矣。樓櫓城地,不容不及今修擧,就戶曹新鑄錢,折計一萬兩劃送,以爲次次姑役之地,何如?傳曰,允。
又啓曰,卽見鎭撫使李章濂狀啓,則沁都出身比他道甚多,而無路筮仕,常懷抑鬱,本營屬鎭堡中,寅火堡萬戶,政以權管,永作初仕窠,每當箇滿,則宣部薦出身,輪回取才,以柳葉箭·片箭·鳥銃三技試取,優等人備三望,報兵曹蒙點差送事,請令廟堂,稟處矣。此時此地,宜先奬勸,依狀請施行,何如?傳曰,允。
又啓曰,卽見全羅右水使張寅植狀啓,則木浦萬戶崔應煥,治績優異,已蒙褒賞之典,帥臣之以此登聞,固然矣。而第其狀本中,句語荒雜,揆以事體,不可置而勿論,該水使,從重推考,何如?傳曰,允。
又啓曰,卽見京畿監司李宜翼所報,則枚擧坡州牧使柳晥牒呈,以爲本州餉逋充數無期,而今方別設軍料,課日試藝,則將士支放勢難排比,田稅以詳定代納,大同以儲置全數劃付,依前取剩事,更自戊辰,限十年退排,俾蒙終始之澤云矣。限滿輒展,有非經法,而本邑事勢,亦不可不念,限五年特爲退排,何如?傳曰,允。
訓鍊都監啓曰,謹依議政府覆啓允下軍制變通,別單書入之意,敢啓。傳曰,知道。
禮曹啓曰,傳曰,懿昭廟還安之節,令儀曹擇日擧行事,命下矣。還安吉日,令日官李秉洪推擇,則來二月初七日午時爲吉云。以此日時定行,何如?傳曰,允。
判府事金炳國疏請往省先隴。答曰,省疏具悉。卿其從便往來。
吏曹參議李寅命陳疏乞遞。省疏具悉。所請依施。
丁卯正月二十五日午時,上御重熙堂。進講入侍時,右議政柳厚祚,同經筵金在顯,參贊官金昌熙,侍讀官趙晩和,假注書尹基周,記注官盧鎭燮·金鎭模,各持小學第四卷,以次進伏訖。
丁卯正月二十五日申時,上御重熙堂。召對入侍時,參贊官申道熙,檢校待敎徐相翊,侍讀官趙晩和,檢討官李晩耆,假注書尹基周,記注官盧鎭燮·金鎭模,各持小學第四卷,以次進伏訖。
上在昌德宮。停常參·經筵。
傳曰,檢閱竝陞六。
傳曰,別兼春秋洪遠植·趙定燮減下,前檢閱李昌鎬·洪萬植·金性均,竝別兼春秋差下。
傳曰,政官牌招開政,如有違牌,勿爲呼望。
傳曰,在外玉堂,與未肅拜經筵,竝許遞,今日政差出。
傳曰,見窠,皆令差出。
傳曰,翰圈爲之。
政院啓曰,翰圈爲之事命下,而前檢閱李昌鎬·洪萬植·金性均,竝別兼春秋差下事,命下矣。令該曹口傳單付牌招,以爲會圈之地,何如?傳曰,允。翰圈三點,徐奭輔·李承洙·金永珯·洪健植·趙宇燮·趙秉鎬·徐相駿·李龍雨,以上取八人。
以咸鏡監司金有淵狀啓,安邊府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,訓局軍制變通中,把摠一窠永減事,自本營別單,啓下矣。兵批司果之積滯,莫近日若,而參上一窠之今又見減,實屬可悶,訓局別騎隊哨官,依把摠實職例施行,以爲次次遷轉之地,何如?傳曰,允。
訓鍊都監啓曰,本局軍制,今已變通矣。各該將官移差與減下,區別別單書入之意,敢啓。傳曰,知道。
兵曹啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
兵曹僉知單馬穆來。
吏曹啓曰,繕工監假監役趙相鶴,北部都事鄭商應,俱以身病,呈狀乞遞,竝改差,何如?傳曰,允。
吏曹口傳政事,別兼春秋三單李昌鎬·洪萬植·金性均。
有政。吏批,判書洪淳穆,參判李秉文式暇,參議趙秉式進。
吏批啓曰,判書洪淳穆,參判李秉文,竝式暇,不臣獨政未安,何以爲之?敢稟。傳曰,只出緊任。
以金錫輔爲修撰,金亮淵爲副修撰,申錫禧·李承輔爲知經筵,徐堂輔爲同經筵。
再政。以宋在植爲假監役,李心永爲北部都事,鮮于標爲崇仁殿參奉,贈吏參鄭述仁,贈吏判例兼,贈吏議鄭志尹,贈吏參例兼,贈僕正鄭厚一,贈吏議,已上都摠管鄭文升三代。
別兼春秋李昌鎬·洪萬植疏曰,伏以,史圈有成命,而臣等伏奉別兼差下之命,召牌儼臨,固當竭蹶不暇。第念會圈惟下僚主之,爲其右位者,不得替行,古規卽然矣。今臣等之下僚,非止一人,揆以事體,有不敢越次冒行,以壞成憲,玆敢來詣朝房,聯陳短章。伏乞聖明,俯垂鑑察,亟遞臣等所叨職名,回授當次之人,以存館規,以完圈事,千萬幸甚云云。答曰,省疏具悉。爾等勿拘,卽爲會圈。
大司成尹泰經,疏辭泮長之任云云。省疏具悉。所請依施。
丁卯正月二十六月巳時,上御重熙堂。進講入侍時,講官洪淳穆,參贊官金昌熙,檢討官李晩耆,假注書金尙萊,記注官金泰煥,記事官金性均,各持小學第四卷,以次進伏訖。缺
丁卯正月二十六日申時,上御重熙堂。召對入侍時,參贊官申橚,檢校直閣李淳翼,侍讀官李時夏,檢討官申獻求,假注書金尙萊,記注官金泰換·金鎭模,各持小學第四卷,以次進伏訖。上曰,史官分左右,仍開卷。上曰,上番讀之,時夏讀自伊川先生曰今人多不知兄弟之愛,止不要相學已施之而已。仍釋義,缺獻求曰,兄弟,天倫之親也。同稟父母恤氣,本是一體,則以孝於父母之心,推及於兄弟,自當友恭,而或由婦妾之嘈啐,貲産之較挈,漸傷恩義,以至有蔑倫者,故程子所以深歎也。此章所言,擧世皆如此,雖似過矣。然而爲兄弟者,未能人人皆賢,奏未竟。上曰,然。人豈能盡賢乎?或有兄賢而弟不肖,弟賢而兄不肖者也。獻求對曰,聖敎至當矣。是故,以大舜而有傲象,以武王·周公而有管·蔡,以柳下惠而有盜跖,大抵弟雖不恭,兄不可以不友,兄雖不友,弟不可以不恭,惟當盡在我之道,不要相學其不好處。上曰,然。以不好處,故不要相學,若其好處,則豈可不學乎?獻求曰,聖敎切當矣。不學其不友不恭,而自其身,克盡友恭,則一家從化,自然款洽,非但一家而已。自鄕黨至于國人,亦當觀法,敦厚成俗,豈不美哉?上曰,更有可言者乎?獻求曰,此章所引斯干之詩,言甚切至。而稱兄弟之道,尤詳於常棣,死喪之威,原濕之裒,惟兄弟相懷相求。友生雖好,兄弟相違則無以急難,妻子雖合,兄弟不和則無以湛樂。上曰,世以常棣,比兄弟,良以此也。獻求曰,棣華之鄂,韡然相輝,如兄弟之和顔相對,故詩人,以此起興,其後唐宗,取爲樓名,以與岐·薛諸王,日相燕好,亦此意也。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,公忠監司有闕之代,政官牌招開政。
傳曰,翰林召試,仁政殿命官爲之。
政院啓曰,翰林召試,明日仁政殿命官爲之事,命下矣。監事以下館閣堂上,竝得開門命招,何如?傳曰,允。
又啓曰,吏曹判書洪淳穆,參判李秉文,參議趙秉式牌不進,推考傳旨及罷職,傳旨今方捧入,而開政命下之後,如是違牌,事甚未安。判書,參判竝更牌招,何如?傳曰,允。參議只推,待明朝,一體牌招。
刑曹啓曰,卽接典獄署牒報,則刺殺李完式辭緣結案,待詳覈,罪人鄭用云病物故云,故使之行檢,果爲病死的實矣。囚徒案頉下之意,敢啓。傳曰,知道。
吏曹參議趙秉式疏曰,伏以,臣待罪下邑坐閱兩載,春脚之謠尙矣。秋毫之報蔑如,徒見其厚費廩祿,享有山水魚鳥之娛,食息起居,皆聖恩賜耳。際承內移之命,此古人所云,回翔也,登仙也。歸伏私次,御戴如新,廼者天官佐貳,特簡有隕,周章恓惶,不但踧踖而已。官人之官,非閑漫司府之比,而崇黜激揚,其責甚腆,其不可以視長亞差殊,自詭而自諉也審矣。夫不能了僻靜去,處民社懷保之事,而顧僴然爲典領至要之任,則是莛楹之易其村,而杯盂沿河之變其用也。惡乎可哉?臣以孤生,謬通金闥之籍,騫翥淸顯,涯量已極,苟荷生成渥澤,杜戶却掃,恪守迃拙本分,此爲臣消受之元符,榮進一步,非妄念所敢萌也。臣何敢自欺欺心也?牌望路阻,雖不敢不冒昧承膺,而歷日思惟,恧縮轉深,猥徹由中之懇,仰瀆聽卑之聰。伏乞聖明,俯賜鑑諒,將臣銓銜,劃行改免,俾公私俱幸,不勝伏願云云。答曰,省疏具悉。爾其勿辭察職。
公忠監司申檍陳疏乞遞。答曰,省疏具悉。所請依施。
丁卯正月二十七日巳時,上御重熙堂。進講入侍時,講官金永爵,參贊官金昌熙,檢討官申獻求,假注書尹基周,記注官盧鎭燮,別兼春秋金性均,各持小學第四卷,以次進伏訖。上曰,史官分左右。上誦前受音一遍訖,仍開卷。永爵讀自伊川先生曰近世淺薄,止安得不厚乎?仍釋義訖。上命授書算于永爵,上讀新受音十遍訖。永爵還納書算。上曰,此章言朋友,而不言君臣,何也?永爵曰,君臣·朋友,交際則一也。且敬之一字,乃學問徹上徹下之工,非但君臣·朋友爲然,凡父子·長幼·夫婦莫不以敬爲主,以是推之,五倫無非敬也。敬者,非獨容貌辭氣嚴恪之謂也。朋反,以忠告善道,君臣,以面折廷爭,皆是敬也。當令臣隣,或進逆耳之言,殿下倘念其出於敬則虛受非難,伏願澄省焉。上曰,得效最速之言,何謂也?永爵曰,效者,有益之謂也。蓋明友,欲其輔仁,若其切切偲偲,相與淬礪,則其效甚速,苟與善柔有相狎,則一切反是,此所謂益者三反,損者三友也。以君臣之間言之,左右前後罔非正人,則聖學自當臻於高明之域矣。獻求曰,朋友之道,責善爲貴,而若專事歡狎,又好柔媚,則非徒無相資之益,駸駸然移其性情,入於不義之域,可不戒哉?惟相敬,然後便佞邪辟之態,無從而入,而交道可久,故孔子曰,晏平仲,善與人交,久而敬之,正謂此也。上曰,此章,專言朋友,而兼稱君臣,何也?獻求對曰,君臣之道,亦如朋友之輔仁,故玆以竝言,而上下交修之際,比友道尤重,恭敬齊莊,可以輔德,巧言令色,鮮矣仁,故忠言逆耳,利於行,容悅雖美,害於正。須察阿諛褻慢之習,斥而遠之,日親正士,以之聞正言,行正事,則德業自臻於高明,爲聖神之主矣。昌熙曰,缺永爵曰,往年講小學時,前受音,必背誦伊後講通鑑,此不過古今之治亂之迹,故大臣奏以不必背誦矣。今於復講小學之後,未知果如前背誦否也?此書,無非聖賢謨訓,終身受用,在於此,若不背誦,恐久而遺忘。從今以往,如前背誦,是臣區區之望也。上掩卷,命史官就座,仍命講官先退。又命退,諸臣以次退出。
丁卯正月二十七日申時,上御重熙堂。召對入侍時,參贊官申橚,檢校直閣李淳翼,侍讀官李時夏,檢討官申獻求,假注書尹基周,記注官盧鎭燮,別兼春秋金性均,各持小學第四卷,以次進伏訖。上曰,史官分左右,仍開卷。命上番讀之,時夏讀自伊川先生曰近世淺薄,止安得不厚乎?仍釋義訖,缺命下番讀之,獻求讀自止,釋義訖。上曰,蒙訓所言,亦是朋友之道耶?獻求對曰,同僚之契,交承之分,及舊擧將舊按察,皆惟朋友相敬之義,以及於立朝居官之道也。三代以前則稷·契之同寅,周·召之共貞,尙矣勿論,宋之韓琦·富弼·范仲淹,俱以賢相,每上前論事,爭辦頗甚。及其下殿,不失和氣,此僚寀之盛誼也。漢之曹參,代蕭何爲相,壹遵何約束,民以寧謐,此交代之美規也。東漢第五倫,以鄭弘,擧將,爲司空時,鄭弘,已爲太尉,位次居上。而每朝會,輒曲身避座,上問其故,特賜雲毋屛以隔之,此敬其薦主之禮也。蜀之何祗,以楊弘屬部,先至高官,而相遇於班行,弘謂祗曰,君馬何駛,蓋言位次驟進也。祗曰,舊吏之馬,何敢駛也?明府,不爲加鞭故耳。此謙於舊管之辭也。是皆古之善道,而近世不能然矣。方今朝著淸明,群賢濟濟,苟能效法而行者,則風俗自成於敦厚,國事可底於和協矣。
上在昌德宮。停常參·經筵。
傳曰,工曹參議許遞,今日政差出。
傳曰,今番翰林召試,取四人。
政院啓曰,左右史不可不備,翰林召試被選人李承洙,令該曹口傳單付,牌招察任,何如?傳曰,允。
吏曹檢閱單李承洙。
傳曰,發遣吏郞,諸執事,淸齋與否,摘奸以來。
以全羅監司徐相鼎狀啓,雲峯縣監康祐鎭四載居官,三政就緖,修葺軍器,捐廩全備,今當瓜熟,民皆願借,特爲仍任令該曹稟處事,傳曰,特爲一瓜仍任。
議政府啓曰,春務方殷,曠官可悶,未下直及受由上京守令,竝使之不多日內,催促下送,何如?傳曰,允。
以全羅監司徐相鼎狀啓,綾州牧民家失火事,傳曰,民家燒燼,若是顆多,聞甚驚慘。元恤典外,別加顧助,趁卽結構奠接之方,廟堂措辭,分付。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·司寒壇,南郊南壇·雩祀壇·漢江壇,西郊祈雨壇·厲壇,次第看審,則各壇壇上及四面紅箭門·墻垣·階砌俱爲無頉,而馬祖壇東北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
吏曹啓曰,各祭享執禮·大祝,當爲塡差,而時·原任玉堂外,無以排備,何以爲之?敢稟。傳曰,儒臣閣臣中塡差。
摠戎廳啓曰,本廳屬北漢管城將李宓熙,身病甚重,勢難察任,改差,何如?傳曰,允。
吏曹啓曰,刑曹佐郞李燉佑,除拜過限未肅拜,繕工監假監役趙相鎬,北部都事鄭商應,俱以身病,呈狀乞遞,竝改差,何如?傳曰,允。
有政。吏批,判書洪淳穆,參議趙秉式牌不進,參判李秉文進。
以吏曹參議趙秉式牌不進罷職傳旨,傳曰,只推。
吏批啓曰,判書洪淳穆,參議趙秉式牌招不進,小臣獨政未安,何以爲之?敢稟。傳曰,仍爲之。
以趙性敎爲同敦寧,趙文夏爲工曹參議,李鎬俊爲同春秋,韓龍珪爲刑曹佐郞,趙爲典籍,閔致庠爲忠淸監司。
再政。以金性均·權命菊爲典籍,李悰九爲假監役,趙然浩爲北部都事。雲峯縣監康祐鎭,特爲一瓜仍任事,承傳。
兵批,參議韓龍敎進,兼公忠道兵馬水軍節度使閔致庠。
同敦寧金世鎬疏。答曰,省疏具悉。所請依施。
工曹判書兪鎭五疏略曰,臣於日昨節度使薦單,誤以身故之人,矇然混入,已爲啓下矣。雖不敢不改付標於原單以入,而滿心惶悚之地云云。答曰,省疏俱悉。此是不審之失,卿則推考。
丁卯正月二十八日巳時,上御重熙堂。進講入侍時,同知事李鍾淳,參贊官洪兢周,檢討官申獻求,假注書金尙萊,記注官金鎭模,別兼春秋金性均,各持小學第四卷,以次進伏訖。上曰,史官分左右。上誦前受音一遍訖,上開卷。鍾淳讀自范文正公爲參知政事,止竝置義田宅云,仍釋義訖。上命授書算于鐘淳,上讀新受音十遍訖。鐘淳還納書算缺,獻求曰,人有父母,而貧無以養,後雖有萬鍾之祿,不得無不洎之恨,是以詩人有南垓之悲,子路有風樹之感,以不及終養而然也。然則官尊祿厚,而只知一身之榮,妻孥之樂,不追慕父母者,卽庸人鄙夫之行耳。苟能追慕父母,則子孫雖多,均是一體,寧欲偏富厚偏貧薄乎?仁人君子,以其祖先之心,不忍獨享富貴,必恤宗族之飢困,故范文正之言,若是至切,又置義田宅,以賙其貧族,此誠後世之當法也。缺
丁卯正月二十八日申時,上御重熙堂。召對入侍時,參贊官申橚,檢校直閣李淳翼,侍讀官李時夏,檢討官申獻求,假注書金尙萊,記注官金鎭模,別兼春秋金性均,各持小學第四卷,以次進伏訖。上曰,史官分左右,仍開卷。命上番讀之,時夏讀自范文正公爲參知政事,止竝置義田宅云,仍釋義訖。命文義奏之,時夏曰,缺命下番讀之,獻求讀自止,釋義訖。命文義奏之。獻求曰,范文正之置義田宅,賙貧族,非但士大夫之當法也。帝王仁政之本,亦在於是,是故唐堯,以親九族而化及於萬邦百姓,周王時庸展親,而澤被於九夷八蠻,蓋聖帝,明王仁愛之心,自近而推之,無遠不屆,則海內億萬生靈,皆吾赤子,豈忍飢寒困窮,而莫之顧恤,獨享九重錦玉之安乎?故先自一身一家,至於群族,而推於萬姓也。後世則唐有千孫院,宋有睦親宅,而未聞以親親之恩,推及於民者,誠以實心實惠之不孚而然也。苟以親親之心,自近而及遠,賙恤生靈,則堯·舜三代之化,可成於今日矣。上曰,宗族旣多,則亦宜親疎之別矣。獻求對曰,宗族之間,誠不無親疎之分,蓋自一身,分而兄弟,漸以至於近族之親,遠宗之疎,不可無別,而愛無差等,亦非君子之道,故義田記,亦以親疎,分等賙恤矣。上曰,朝者所言,以祖先視之,則子孫雖多,均是一體,誠然矣。獻求對曰,以祖先視之,則無非己之子孫,豈有差殊乎?范文正公,以其祖先之心爲心,故不忍獨享富貴,均恤宗族也。缺
上在昌德宮。停常參·經筵。
藥房提調趙龜夏,副提調趙秉協啓曰,伏未審日間,聖體,若何?寢睡·水判之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
備忘記,豐山萬戶林慶浩下直,長弓一張,長箭一部,片箭一部,筒兒一箇賜給。
傳曰,傳香承旨,馳詣宗廟·景慕宮,奉審摘奸,仍詣受香諸處,奉審摘奸以來。
傳曰,二月初四日,當詣宗廟·景慕宮夜謁矣。該房知悉。
政院啓曰,訓鍊大將申觀浩,御營大將李顯稷,以東南關王廟獻官,今方受香,出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兼察置之。
議政府啓曰,本府每於歲首,例爲觀察使節度使薦,而領議政未差,臣等俱有身病,限內不得議薦之意,敢啓。傳曰,知道。
宗親府啓曰,明日卽天漢殿朔奉審日次,臣世輔進詣擧行之意,敢啓。傳曰,知道。
吏曹啓曰,受由上京守令,信川郡守洪載順,軍威縣監趙秉岳,俱以身病猝重,萬無還官之望云。其身病旣如是,則有難强令還任,竝罷黜,何如?傳曰,允。
吏曹檢閱單趙秉鎬。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
訓鍊都監啓曰,本局兼內吹今春等習角賞格謹依判下單子,木綿二十四疋施賞之意,敢啓。傳曰,知道。
訓鍊都監啓曰,本局千摠金泰郁,身病猝重,勢難察任,改差,何如?傳曰,允。
刑曹啓曰,卽接平安監司朴珪壽文移,則祥原郡徒三年定配罪人黃仲坤,限滿云矣。取考曹上配案,則仲坤,以燒毁人家,隨從罪甲子正月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓曰,全羅監司徐相鼎狀啓內,肇慶廟參奉柳燾爲先罷黜,其罪狀,令攸司稟處事,啓下矣。柳燾,自全羅道全州地,未及上來云。依例發遣府羅將,所到處拿來,何如?傳曰,待待命拿囚。
司僕寺啓曰,晉州監牧官閔龍吉,今已瓜滿,而本牧方有釐整之事,難付生手,姑爲仍任,何如?傳曰,允。
丁卯正月二十九日巳時,上御重熙堂。進講入侍時,左議政金炳學,知經筵李承輔,參贊官朴履道,檢討官申獻求,假注書尹基周,記注官金泰煥,記事官李承洙,各持小學第四卷,以次進伏訖。上曰,史官分左右。上誦前受音一遍訖。上開卷。承輔讀自司馬溫公曰凡爲家長,止不失一段,仍釋義訖。上命授書等于承輔,上讀新受音十遍訖。承輔還納書算,缺承輔曰,首章司馬溫公之言,非但爲治家之良法美規也。爲人君治國之道,亦猶是矣。隨其臣僚之才,而居官任職,則庶事無僨誤之歎,量其一年之入,而制節爲用,財儲有裕足之道矣。惟此二事,非高遠難行之事,國朝已行之禮法自在,今殿下監法而遵行之,則治化自至於熙洽。伏願此等處,深加留念焉。獻求曰,今日進講大文凡五章,莫不切實,而恐涉張皇,不敢逐節敷行,只陳梗槪矣。大抵謹守禮法,則綱紀不紊,禁止奢華,則財用自贍,正誼明道,則不期功利,而治理自成,從善如流,則進於高明之域,而德業日隆,其餘諸條,亦皆簡要自修身以至治國之道,俱在於是,可以鑑法而行之也。履道曰,缺承洙奏曰,臣以本館事,有所仰達者矣。翰林召試被選人,間月付職,自是古規,而若値左右史,不備之時,則經稟後,不待月限,循例連付,亦多已例,被選當次人趙秉鎬,令該曹口傳單付牌招入直,何如?上曰,依爲之。出榻敎又奏曰,時政記纂修事緊,新除授檢閱趙秉鎬,署前行公,何如?上曰,依爲之。出榻敎上掩卷,命史官就座。仍命退,諸臣以次退出。
丁卯正月二十九日申時,上御重熙堂。召對入侍時,參贊官洪兢周,檢校直閣李承純,檢討官金亮淵,假注書尹基周,記事官李承洙·趙秉鎬,各持小學第四卷,以次進伏訖。日記廳堂上閔泳達。郞廳金炳䄵。
上在昌德宮。停常參·經筵。
日有食之。
傳曰,景福宮役所工匠,令營建都監,乾犒饋。
以司謁,口傳下敎曰,璿源續譜序文書寫,大護軍李興敏爲之。
傳曰,發遣吏郞,諸執事,淸齋與否,摘奸以來。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
吏曹啓曰,信川郡守洪載順,軍威縣監趙秉岳,戶奴呈狀內,矣上典猝得身病,萬無赴任之望云。其身病旣如是,則有難强令赴任,竝罷黜,何如?傳曰,允。
營建都監啓曰,自正月初一日至二十九日,所捧各處願納錢,爲五萬二千七百四十兩零,成冊以入之意,敢啓。傳曰,知道。
丁卯二月初一日巳時,上御重熙堂。進講入侍時,知事申錫禧,參贊官金昌熙,檢討官金亮淵,假注書金尙萊,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
傳曰,禮房承旨馳詣文廟,奉審摘奸,仍詣先農壇,奉審摘奸以來。
政院啓曰,吏曹郞廳來言,守令有闕,政事,取稟。傳曰,當日爲之。
傳曰,呈告兵曹參判許遞,今日政差出。
傳曰,再明日還宮時,麟坪大君祠宇,當歷拜矣,該房知悉。
傳曰,麟坪大君祠宇歷拜時,內外孫入參,宗正卿,同爲入參。
以司謁,口傳下敎曰,麟坪大君祠宇歷拜時,御齋室置之,軍幕擧行。
傳曰,發遣吏郞,諸執事,淸齋與否,摘奸以來。
政院啓曰,卽者校理趙晩和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
禮曹啓曰,今二月初七日,懿昭廟神主還安本廟時,攝講書院攝衛從司官員,各二員,依英廟朝甲戌年入廟時例,令該曹差出,以爲陪衛之地,何如?傳曰,允。
以慶尙監司李參鉉狀啓,下納米木愆滯之晉州牧使李恒翼等,令該府拿問事,傳曰,拿勘安恕,姑令戴罪擧行,期於畢納以聞。
兵曹啓曰,今二月初四日,社稷大祭時,守門當爲塡差,而都摠府郞廳,除入直與呈辭·受由·在外,排擬苟艱,依定式,軍門將官,代差以入之意,敢啓。傳曰,知道。
又啓曰,今二月初四日,大駕詣宗廟展謁,景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,御營廳步軍三哨,騎士二番,御將率領爲後廂,禁軍三番爲之留營,留陣置之。
吏曹啓曰,宗親府正姜國馨,繕工監假監役官李惊九,北部都事趙然浩,俱以身病,呈狀乞遞,竝改差,何如?傳曰,允。
有政。吏批,判書洪淳穆進,參判李秉文,參議趙秉式,病不來。
以朴鳴載爲同敦寧,趙性敎爲兵曹參判,李龜遠爲敦寧都正,黃鍾顯爲知春秋,金奎弘爲宗府正,徐偉淳爲假監役,洪彦周爲北部都事,徐相鈺爲信川郡守,尹永錫爲軍威縣監,金國民爲熊川縣監,金鼎燮爲昌樂察訪。
再政。以趙寅燮爲工曹參判,朴齊敎爲司成,崔升顯爲孝陵令,金寅根爲泰仁縣監。
三政。以金世鎬爲左尹,李承靖爲平市令,金獻鎭爲永禧殿令。
四政。以洪配厚爲工曹正郞,李恒愚爲司宰主簿。
五政。以金商濬爲繕工副正,馮錫龜爲司䆃主簿。
六政。以南世本爲掌樂僉正,李賢器爲瓦署別提。
七政。以金觀洙爲引儀。
八政。以李廷器爲敦寧主簿,同春秋單黃鍾顯,左尹單睦仁會,右尹單金世鎬,學諭單金祉泰。
兵批,參知王庭揚進。以趙萬赫爲管城將,乾川權管單朴允洽。
公忠監司閔致庠,疏辭新除藩任。答曰,省疏具悉。卿其勿辭,往欽哉。
同敦寧趙性敎疏曰,伏以,臣伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚云云。答曰,省疏具悉。所請依施。
校理趙晩和,以母病陳疏徑出。答曰,省疏具悉。爾其勿辭,救護。
丁卯二月初二日巳時,上御重熙堂。進講入侍時,同知事徐堂輔,參贊官金昌熙,檢討官李晩耆,假注書尹基周,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
政院啓曰,凡道臣之論勘守令,例請令攸司稟處,而卽伏見慶尙監司李參鉉,晉州牧使李恒翼等請罪狀啓,則直請令該府拿問定罪,有違格例。臣之矇然捧入,不勝惶悚,而該道臣,不可無警,推考,何如?傳曰,允。
傳曰,今日府大夫人晬辰,都承旨進詣,問候以來。
傳曰,禮房承旨馳詣社稷,奉審摘奸以來。
政院啓曰,撥路申飭,前後,何如?邊情登聞,且係緊急,而慶尙監司李參鉉,攔出倭還入館所狀啓之到院,啓下已屬屢日,而當初攔出狀啓,則尙不來到。熊川縣監金沂明,遭父喪狀啓之啓下,亦爲屢日,而到任狀啓,則今始來到。事甚疎忽,該道臣,不可無警,推考,何如?傳曰,允。
傳曰,明日進講,停。
傳曰,明日出宮門路,以協陽門爲之。
傳曰,明日還宮時,貢市堂上,率貢市人,敦化門外待令。
以統制使金鍵狀啓,東萊府使徐璟淳,公米木過期不給,致此館倭,攔出犯越,釜山僉使尹錫萬,豆毛浦萬戶李命煥,開雲浦萬戶朴敬謨,不能嚴束防捍,至於攔出踰界,竝爲先罷黜,其罪狀令攸司稟處,左水使具胄元,未給米木,數爻初不區別,莫重邊禁,當時不飭,其罪狀,令廟堂,稟處事,傳曰,已有廟覆,姑爲分揀。
奎章閣啓曰,守宮檢校直閣鄭健朝,待開門牌招,何如?傳曰,允。
議政府啓曰,卽見慶尙監司李參鉉謄報及左水使具胄元狀啓,則枚擧訓別等手本,以爲留館公一代官倭,率諸色倭九十餘名,以公米木愆期事,稱以呼訴,攔出館門,直到萊府,揆以邊情,萬萬駭然。東萊府使徐璟淳爲先罷黜,釜山僉使尹錫萬,豆毛浦萬戶李命煥,開雲浦萬戶朴敬謨,處在關防,未能嚴防,訓導金繼運,別差朴有愼,身爲任譯,任其攔出,其罪狀,竝請令廟堂,稟處矣,館倭攔出,固匪今斯今,而今此踰界,而直抵府內,誠亦可駭之甚。其所藉口之說。一曰經年愆納也,一曰科外以錢也,一曰大錢相計也,交隣貴在孚信,例給宜遵約條。亟令營邑,爛商釐革,俾無襲謬之弊,而秩秩區別,消詳報本府施行,公米木之未給條,嚴加督捧,不日入給。董飭接濟,自有其道,而彼其冒犯攔擾,責備之地,誰執其咎?該府使徐璟淳,道臣旣已請罷,固當勘處,而今當諸條釐弊之時,不可付之生手,姑爲安徐,釜山僉使尹錫萬,豆毛浦萬戶李命煥,聞雲浦萬戶朴敬謨,關陒之任他擅越,雖不無失防之罪,本事惹鬧,旣非所掌,特爲分揀。訓導·別差,開導彼倭,責諭彼倭,皆是任譯之責,而及夫犯越之際,斡旋遮住之不得,則何可免重罪乎?然而今方有事矣,亦使之戴罪擧行,以觀來頭之效。凡於入給也釐弊也,或有從中奸弄之端,直施境上梟首之律。館守倭之初不禁戢,致此諸倭之違約攔出,事甚狡譎。令任譯等,據理責諭,何如?傳曰,允。
景慕宮啓曰,明日本宮擧動時,宮司當爲備員,而令徐相祖,病親受由·在外,無以進參,合有變通之道。本宮令徐相祖,令該曹口傳相換,以爲及時擧行,何如?傳曰,允。
吏曹口傳政事,景慕宮令徐相祖,監察洪在鼎,已上相換事,承傳。
兵曹口傳政事,以王縉說爲大報壇守直官。
兵曹啓曰,因承政院啓辭,邊將應薦不薦人,令該曹察推事,允下矣。行大護軍李孝淳·李源祚,行護軍鄭誠一·沈宜元·權永秀·吳致賢·申命溫,軍資監正尹致和,俱爲應薦而不薦,依法典,推考警責,何如?傳曰,允。
承文院啓曰,卽見盛京禮部咨文二度出來者,則以爲昨年秋季,統巡會哨,具奏奉旨知照事,及今年春季,統巡剳派廂黃旗協領慶喜,自正月初一日起,至三月底止,前往邊之內外,實力査拏,先行知照云矣。回咨,依例各撰,順付回撥,轉送灣府,使之入送鳳城,轉致盛京之地,何如?傳曰,允。
同敦寧朴鳴載疏。答曰,省疏具悉。所請依施。
丁卯二月初三日巳時,上御重熙堂。進講入侍時,知事林永洙,參贊官金昌熙,檢討官洪萬燮,假注書趙漢益,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
仍詣景慕宮,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
仍詣麟坪大君祠宇,展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,明日·再明日進講,停。
傳曰,再明日春到記,春塘臺親臨磨鍊,朝食堂當親受矣,該房知悉。
傳曰,老病京兆堂上許遞,前望入之。
京兆堂上前望入之。左尹李鎬俊落點。
傳曰,昨秋洋擾,向義募赴,捐財助納者,多出於璿派人中,苟非磐石之宗,與國同休戚之心,則何能若是乎?甚庸嘉尙。年前式科,旣有宗親諸人竝付會榜,莫重大比,不宜更有此擧,而今番則不可無示意,亦爲一一許付於榜末。
傳曰,來拜廟宇,感慕尤切。其祀孫李沇應,禮曹參判除授,八壯士子孫,亦不可無示意之擧,令該曹問名調用。
傳曰,予舊學于今洪川縣監高奭鉉,而聞其子方赴監會云,特付榜末,以示予眷眷之意。
以司謁,口傳下敎曰,本宮宮屬,韓三伊·洪金錫,竝帖加。
以慶尙監司李參鉉狀啓,東萊府使徐璟淳爲先罷黜,臣亦惶恐待罪事,傳曰,已有處分,卿其勿待罪事,回諭。
以全羅監司徐相鼎狀啓,全州府民家失火事,傳曰,聞甚驚慘。元恤典外,別加顧助,結構奠接之方,廟堂措辭,分付。
奎章閣啓曰,大駕今已還宮,守宮檢校直閣鄭健朝,依定哉減下,何如?傳曰,允。
宗親府啓曰,禮曹參判李沇應,宗正卿依例差下,令該曹下批,何如?傳曰,允。
吏曹口傳政事,永禧殿令金獻鎭,平市令李承靖,已上相換事,承傳。
吏曹,禮曹參判單李沇應,今加嘉善,除授事,承傳。
吏曹,宗正卿單李沇應。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
營建都監郞廳,以都提調意啓曰,本都監郞廳金獻鎭,移拜永禧殿令矣,職務相妨,令該曹口傳相換,何如?傳曰,允。
政院啓曰,卽者義禁府都事來言,今日動駕時,衛外擊錚人李禹範等六名,移送秋曹云矣,敢啓。傳曰,知道。
訓鍊都監啓曰,本局別作隊哨,因巡撫營草記,作哨者矣。見今支放接濟之節,別無加劃,該哨姑爲革罷,哨官南宮泳,減下,何如?傳曰,允。
又啓曰,因議政府草記批旨,本局別騎隊哨官,移作實職窠矣,該哨官李昌會,減下之意,敢啓。傳曰,知道。
丁卯二月初四日卯時,大駕詣太廟·景慕宮展謁,仍詣麟坪大君祠宇展拜,擧動入侍時,行都承旨趙秉協,左承旨朴履道,右承旨洪兢周,左副承旨申道熙,右副承旨申橚,同副承旨金昌熙,注書缺,記事官李承洙·趙秉鎬,別兼春秋洪萬植·金性均,檢校直提學李載元,檢校直閣閔升鎬·李淳翼·李承純,檢校待敎徐相翊·李載冕·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙龜夏,副提調趙秉協,進前問候訖。仍出協陽門。通禮跪啓請降輿乘輦。上降輿乘輦,由肅章門·進善門,出敦化門至宗廟大門外。通禮跪啓請降輦乘輿。上降輦乘輿,至齋殿門外。通禮跪啓請降輿。上降輿,入齋殿展拜。時至,通禮跪啓請出次。上改具冕服以出,步詣至東神門外。通禮跪啓請執圭。承旨進圭,上執圭入就版位。通禮跪啓請鞠躬四拜興平身。上鞠躬四拜興平身訖,仍陞詣殿內各室,奉審訖,仍出南神門外。通禮跪啓請乘輿。上乘輿。至永寧殿東神門外。通禮跪啓請降輿。上降輿詣版位,行禮如上儀訖,仍陞詣殿內各室,奉審訖,還出東神門。通禮跪啓請釋圭,上釋圭。大臣進前問候訖。行兵曹判書金炳㴤奏曰,闕內掃雪時,以兩營助番軍,定式擧行,而兩營軍制,向已變通,助番軍今爲正兵矣,而訓局步軍,宜無異同,此後掃雪時,兩營與訓局,合力擧行,恐合便宜,故敢此,仰達矣。上曰,依爲之。出擧條上乘輿,至廟南門,降輿步過復乘輿,還入齋室。少頃。通禮跪啓請外辦。上具翼善冠·衮龍袍以出。通禮跪啓請乘輿。上乘輿出廟門外。通禮跪啓請降輿乘輦。上降輿乘輦,進發至景慕宮大門外。通禮跪啓請降輦乘輿。上降輦乘輿,入宮大門,至齋室門外。通禮跪啓請降輿。上降輿,入齋室,時至,上改具冕服以出,承旨進圭,上執圭,詣版位,行再拜禮訖,陞自東階,奉審神室,仍步詣望廟樓版位。行四拜禮,仍奉審訖,上釋圭。還入齋室。少頃。通禮跪啓請外辦。上改具翼善冠·衮龍袍以出。通禮跪啓請乘輿。上乘輿出宮大門外,降輿乘輦,至麟坪大君祠宇門外,降輦乘輿入幕次,問安勿爲之事下敎。時至,詣版位,行再拜禮訖,仍陞詣祠宇內,奉審訖,還入幄次。傳曰,來拜廟宇,感慕尤切。祀孫李沇應,禮曹參判除授,八壯士子孫,亦不可無示意之擧,令該曹問名調用。出傳敎少頃。通禮跪啓請外辦。上出次,乘輿出祠宇門外,降輿乘輦,還發至宗廟前路。通禮跪啓請降輦。上降輦,步過洞口。通禮跪啓請乘輦。上至敦化門,命貢市堂上,率貢市人入侍。上詢瘼,承旨捧所懷以奏訖,仍命貢市人退出。入進善門·肅章門·協陽門,承旨請出標信解嚴。上乘輿由宣化門還內。諸臣以次退出。
上在昌德宮。停常參·經筵。
藥房提調趙龜夏,副提調趙秉協啓曰,廟宮展謁,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,右議政柳厚祚,無時急稟定事,不得來會云矣,敢啓。傳曰,知道。
議政俯啓曰,黃海兵使李鍾承,以其身病,呈狀乞遞矣。實病旣如此,則有難强令察任,改差,何如?傳曰,允。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
兵曹啓曰,今二月初七日,景慕宮春享大祭時,守門當爲塡差,而都摠府郞廳,除入直與呈辭·受由·在外,排擬苟艱,依定式,軍門將官,代差以入之意,敢啓。傳曰,知道。
又啓曰,今二月初七日,懿昭廟神主還安本廟時,陪衛節目,當爲磨鍊,而謹考甲戌謄錄,則入廟時,兵曹·都摠府郞廳各一員,五衛將二員,武臣兼宣傳官四員,內禁衛二十員,挾神轝軍二十名,前後牌軍兵二百名,磨鍊矣。今亦依此擧行,何如?傳曰,允。
承文院啓曰,會寧交易禮部咨文出來矣。回咨,依例撰出,順付回撥,傳送灣府,轉致北京之地,何如?傳曰,允。
刑曹啓曰,全羅道從流案中,康津縣古今島不限年定配罪人徐寅熙,慶尙道從流案中,南海縣不限年定配罪人蔡耆漢等,放字書下矣。謹依書下。竝卽放送事,分付各該道臣之意,敢啓。傳曰,知道。
義禁府啓曰,再明日春到記時,本府都事十員內,六員赴擧,只有四員當直入直,本府入直公事,回公都事及通化門·月覲門·集春門·明光門·靑陽門,禁亂都事,無以推移。假都事四員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,傳香承旨馳詣景慕宮,奉審摘奸,仍詣受香所,奉審摘奸以來。
傳曰,政官牌招開政。
傳曰,呈告經筵春秋與未肅拜敦寧都正,許遞,今日政差出。
傳曰,見窠,皆令差出。
兵曹啓曰,五衛將李完永·李始愚·李敎春·王殷疇,忠壯衛將柳宗燮,文臣兼宣傳官金敬均,俱以病難供職,呈狀乞遞,李基周,除授在外,過限未肅拜,竝改差,何如?傳曰,允。
又啓曰,忠翊衛將朴元鎭,身病猝重,無望供職,呈狀乞遞,改差,何如?傳曰,允。
吏曹啓曰,繕工監假監役官徐偉淳,北部都事洪彦周,俱以身病,呈狀乞遞,竝改差,何如?傳曰,允。
又啓曰,熊川縣監金國民,戶奴呈狀內,矣上典,猝得身病,萬無赴任之望云。其身病旣如是,則有難强令赴任,罷黜,何如?傳曰,允。
有政。吏批,判書洪淳穆,參判李秉文牌不進,參議趙秉式進。
吏批啓曰,判書洪淳穆,參判李秉文,竝牌招不進,小臣獨政未安,何以爲之?敢稟。傳曰,只出緊任。
以趙基升爲敦寧都正,趙龜夏爲知經筵,兪鎭五爲同春秋,洪承澈爲熊川縣監。
再政。以李裕膺爲同敦寧,朴蘭壽爲戶曹參議,金敬均爲攝左贊讀,尹榮信爲兼右贊讀,嚴錫泰爲假監役,成簡默爲北部都事。
三政。以申檍爲刑曹參判,知春秋單兪鎭五。
兵批,判書金炳㴤進。以李沇應爲都摠管,金世鎬·申檍爲副摠管,黃顯默·韓用昇·尹秀鉉·金象謙爲五衛將,崔敬善爲忠翊將,成定鎬爲忠壯將,朴順陽爲攝衛從司左長史,鄭基大爲右長史,洪萬植·趙爲文兼,尹宜鉉爲訓鍊都監哨官,李濟賢爲武兼,李敏庠爲黃海兵使,木浦萬戶崔應煥,特爲加一苽,仍任事,承傳。
再政。以朴龍熙爲訓鍊僉正,僉知三單韓用昇·尹秀鉉·金象謙,副摠管單李沇應。
三政。以李樂頀爲左捕從官。
四政。以魚秉琇爲都摠經歷。
五政。以鄭元基爲訓鍊判官。
六政。以李容謙爲訓鍊主簿。
七政。以李奎應爲武兼。
禮曹參判李沇應,疏辭新資。答曰,省疏具悉。卿其勿辭行公。
丁卯二月初六日辰時,上詣春塘臺。春到記儒生分製講試取入侍時,行都承旨趙秉協,左承旨朴履道,右承旨洪兢周,左副承旨申道熙,右副承旨申橚,同副承旨金昌熙,注書缺,記事官李承洙·趙秉鎬,別兼春秋金性均,檢校直提學李載元,檢校直閣閔升鎬·李承純,檢校待敎李載冕·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙龜夏,副提調趙秉協,進前問候訖。仍出協陽門·建陽門·銅龍門·靑陽門,詣春塘臺。通禮跪啓請降輿。上降輿陞座,承旨奏請出標信開布城,使儒生入場。又奏請從陞中,試官蒙點人,使之下去行禮,讀券官申鍚禧·李鎬俊,對讀官趙秉式·李世宰·李冕光·洪遠植·申獻求,考官李承輔·宋謙洙,參考官尹泰經·李玄翼·徐鶴淳·金亮淵·尹榮信,行四拜禮訖,以次陞就位。承旨讀奏入門單子訖。上命試官進前,錫禧等進前。上命書賦題樂正習舞釋菜,限申時。錫禧等,跪書讀奏訖,獻求等,捧出懸之。承旨進講冊望單子,上落點,仍命開講。儒生等應講。上命試官權退,上入小次。少頃,承旨,以司謁入稟先張已入。請出標信,開布城,呈券儒生,次次出送。又入稟收券旣多,考試何如,上命考試。又稟取幾人,上命取十人。少頃,上出次。命科次,獻求進前,讀奏第一張訖,錫禧稟書等。上命第一張書三下,第二張·三張,書草三下,其餘竝書次上,錫禧書等訖。承旨以次圻封內,讀奏訖。上命書傳敎曰,春到記講通居首,進士李章翊,幼學金正浩,製述賦居首三下,幼學李元用,之次草三下一,幼學金裕行,竝直赴殿試。講之次通,幼學閔信赫等五人,製述之次草三下二,進士申彭齡,竝直赴會試。講之次通,幼學禹成圭等三人,製述之次次上,幼學趙鍾翼,竝給二分。講之次略,幼學趙秉大等十三人,製述之次次上,進士李鳳基,竝給一分。講之次粗,幼學邊相勳等十人,製述之次次上,幼學金宗漢等五人,各奎章全韻一件賜給。出傳敎傳曰,入格儒生,明日待令。出傳敎通禮跪啓禮畢。上降座乘輿,入靑陽門·銅龍門·建陽門·協陽門,承旨請出標信解嚴。上由宣化門還內。諸臣以次退出。
上在昌德宮。停常參·經筵。
政院啓曰,卽者景慕宮官員來言,再明日春奉審時,提調一員,當爲進參,而都提調金左根在外,提調金輔根有身病,不得進參云。提調卽爲牌招,何如?傳曰,允。
又啓曰,景慕宮提調金輔根牌不進,推考傳旨,今方捧入,而再明日春奉審時,當爲進參,如是違牌,事甚未安。更爲牌招,何如?傳曰,允。
又啓曰,景慕宮提調金輔根,再牌不進,推考傳旨,今方捧入,而再明日春奉審時,當爲進參,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,前望入之。
景慕宮提調前望入之。金炳國落點。
傳曰,左承旨許遞,前望入之。
傳曰,發遣吏郞,諸執事,淸齋與否,摘奸以來。
以全羅監司徐相鼎狀啓,鎭安縣民家失火事,傳曰,當此東作之時,民家燒燼,若是夥多,聞甚矜惻。元恤典外,別加顧助,結構奠接之方,廟堂,措辭,分付。
以公忠監司申檍狀啓,韓山郡民家失火事,傳曰,聞甚矜惻。元恤典外,別加顧助,趁卽結構奠接,俾無一民失所棲遑之弊事,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
刑曹啓曰,今初四日動駕時,衛外擊錚人,原州幼學李禹範,其父啓淳,殺獄稱冤事也,斷案已成,高陽幼學李洙復,其父兢善伸雪事也,事係愼重,今姑置之。長城幼學林亮默,其九代祖玧,贈參判鵬之後裔,見漏於譜派中,乞令承錄於本派事也,滿紙張皇,言辭謊亂。龍仁幼學李,其七代祖故判書景曾位土,爲韓在田勒奪,而渠父反被牢囚,乞令還推放釋事也。爰辭非但違格,呈營呈邑,何所不可,而有此瀆擾,極涉猥越,竝原情勿施。羅州飛禽島民姜年行等,殘土疊稅,極爲冤抑,乞令明禮宮與戶曹,量案辦別,除減事也。已有年前道査,而渠以幺麽島民,敢售僥倖之計,至煩天廳之計,揆以民習,萬萬駭然。原情勿施,考律重勘,何如?傳曰,允。
同敦寧李裕膺疏。答曰,省疏具悉。所請依施。
丁卯二月初七日巳時,上御重熙堂。進講入侍時,右議政柳厚祚,講官申應朝,參贊官洪兢周,侍讀官李時夏,假注書趙漢益,記事官李承洙·趙秉鎬,各持小學第四卷,以次進伏訖。
丁卯二月初七日午時,上御重熙堂。入格儒生入侍時,左承旨朴履道,假注書趙漢益,記事官李承洙·趙秉鎬,以次進伏。儒生等,序立階下訖。上曰,史官分左右。履道奏曰,待令儒生,使之進前乎?上,可之。儒生等以次進前。奏職姓名訖,以次退立階下。承旨奏曰,儒生等頒賞行禮,何如?上,可之。領賞行禮訖。仍命退出。上命史官就座。又命退,諸臣,以此退出。
丁卯二月初七日申時,上御重熙堂。召對入侍時,參贊官朴履道,檢校直閣李承純,侍讀官李時夏,檢討官金錫輔,假注書趙漢益,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
傳曰,禮房承旨與右副承旨,分詣受香諸處,奉審摘奸以來。
承旨前望入之。李玄翼落點。
政院啓曰,新除授左承旨李玄翼,以前任靈光郡守,方在解由未出中,何以爲之?敢稟。傳曰,勿拘。
傳曰,右承旨·同副承旨,許遞,前望入之。
承旨前望入之。任應準·吳德泳落點。
以公忠監司申檍狀啓,牙山縣民家失火事,傳曰,聞甚矜惻。元恤典外,別加顧助,卽爲結構〈奠〉接之方,廟堂措辭,分付。
刑曹啓曰,謹依判下,京囚殺獄罪人沈元永鬪毆殺人罪,減一等,決杖一百後,全羅道礪山府,流三千里定配所,卽爲押送之意,敢啓。傳曰,知道。
丁卯二月初八日巳時,上御重熙堂。進講入侍時,講官金炳國,參贊官申橚,檢討官金錫輔,假注書白時範,記事官李承洙·趙秉鎬,各持小學第四卷,以次進伏訖。上曰,史官分左右。上誦前受音一遍訖。炳國曰,今承玉音,臨誦之際,文從字順,仰揣旨義之領會,非但聖工之益新,臣僚之慶祝,不可形達。上開卷。炳國讀自伊川先生言人有三不幸,止不患不到聖賢地位也,仍釋義訖。上命授書算于炳國,上讀新受音十遍訖。炳國還納書算。上曰,伊川先生,以少年登高科·席勢爲美官·高才能文章之爲三不幸,誠格言也。炳國曰,聖敎至當矣。伊川先生所謂三不幸,卽世俗所謂大幸也。人情之所以爲大幸者,直以爲不幸,非伊川,何能道得此意?自古及今,世人之馳逐榮名,喪失心身,都由此三事耳。然而寇萊公,少年中進士,而功德俱邵,致君澤民,鄧禹有子十三,各守一藝,王勃以十三歲少兒,才華足冠一世,而爲性也輕躁,故不能致遠。此三者,在爲人之如何,而伊川之言,亶出於深戒後生之意也。上曰,范忠宣公之戒子弟,以責人之心責己,恕己之心恕人,誠至論也。炳國曰,果是至論,而以恕字言之,則夫子之道,忠恕而已,而盡己之謂忠,推己之謂恕。人受天地之中,故曰中心,以是爲忠字,自我推去,導人以善,故曰如心,以是爲恕字。今若己有過而且自恕己,人有過而又竝恕人,是互相爲不肖之歸,此豈古人推恕如心之謂乎?是故於人則可,於己則不可,此是先儒之論也。然而凡人之情,私於己而公於人,故於人之過則責之甚明,於己之過則待之甚寬。蓋以忠宣公本意觀之,以責人之心責己,以恕己之心恕人者,卽孔夫子所謂,躬自厚而薄責於人之意也。上曰,忠宣公,是文正公之子也,故如此矣。炳國曰,果是家庭所受也。文正使忠宣載麥舟而來矣,路見石曼卿之未克親葬,所持之麥,盡爲出給,以助葬需。及其歸家,則文正曰,歸路不見故人乎?忠宣,以其實事告之,則文正喜以麥舟付之,此豈匍匐救之之義乎?其母出示墨色帳曰,此乃汝父勤學時,燈烟之跡云,則服襲其訓,工夫之造詣,又如此矣。仍奏曰,宋太祖時,竇儼觀天象則五星聚奎,濂·洛·關·閩之間,群賢輩出,果符其兆,是周濂溪·程明道·程伊川·卲康節·張橫渠,諸先生也。溯往聖繼繩學,爲萬世開泰平,則安得無天象之預示也?程太中爲其二子,曾書木板曰,殿前及第,程延壽又指伊川曰,處士,其後果如其言,知子莫如父也。明道,和風甘雨,瑞日祥雲,伊川,規圓矩方,繩直準平,兄弟之氣像雖殊,及其道德則一也。宋哲宗時,伊川進見漱水避蟻。奏曰,願陛下,推此心以及四海,又見折新柳,諫曰,春時方生之物,幸勿折之云矣。螻蛾微蟲也,楊柳凡卉也,猶恐或傷,而況於人乎?此乃好生之仁,亦是推己之恕也。橫渠早脫孫·吳,晩逃佛·老之學,一見伊川,勇撤皐比,一變至道,伊川之見重,橫渠之覺悟,類如是矣。第二章,學者捨禮義,則飽食終日,無所猷爲,與下民一致,所事不踰衣食之間,燕遊之樂耳。大抵人之所以爲人,以其有禮義也,日用之間,捨此禮義,則與下民同歸也。蓋衣食燕遊,非獨下民,爲學之人,豈無是心,而但於其間,禮與非禮,義與非義,惟在其審擇之如何矣。缺
丁卯二月初八日申時,上御重熙堂。召對入侍時,參贊官洪兢周,檢校直閣李承純,侍讀官李時夏,檢討官金錫輔,假注書白時範,記注官金鎭模,記事官李承洙,各持小學第四卷,以次進伏訖。
上在昌德宮。停常參·經筵。
奎章閣啓曰,景慕宮望廟樓,今春大奉審,臣慶鎬,與本宮提調金炳國,宗正卿進詣展奉,奉審,無頉之意,敢啓。傳曰,知道。
議政府啓曰,卽見慶尙監司李參鉉狀啓,則釜山漆炭錢蕩逋條,九千六百八十五兩,及今給代以爲供給之地爲辭矣。有蠲蕩則有給代,自是不可已之事,而荏冉至此,卽未遑然也。就戶曹新鑄錢,準此數折計,下送,何如?傳曰,允。
營建都監啓曰,今日酉時量,本都監別看役處所,偶然失火,燃及治木假家,治鍊材木,盡爲燒燼之意,敢啓。傳曰,知道。
大護軍申錫禧,疏請往省先壠,仍乞遞經筵之任。答曰,省疏具悉。卿其勿辭,往省焉。
丁卯二月初九日巳時,上御重熙堂。進講入侍時,同知事徐堂輔,參贊官任應準,檢討官金錫輔,假注書金祉泰,記事官李承洙·趙秉鎬,各持小學第四卷,以次進伏訖。
丁卯二月初九日申時,上御重熙堂。召對入侍時,參贊官吳德泳,檢校直閣李淳翼,侍讀官李時夏,檢討官金亮淵,假注書金祉泰,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
藥房提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此,仰稟。答曰,知道。三殿氣候一樣,中宦殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政金炳學,右議政柳厚祚,無時急稟定事,不得來會云矣,敢啓。傳曰,知道。
傳曰,呈告經筵許遞,政官牌招開政。
傳曰,呈告春秋許遞,今日政差出。
傳曰,在外判義禁·敦寧都正許遞,今日政差出。
傳曰,景福宮役事,幾乎過半,而際此失火,許多木物之燒燼,萬萬悶然。從今以後,戶判逐日赴之,專管監董,使之斯速竣役。
議政府啓曰,卽見江原監司曺錫輿狀啓,則枚擧鐵原前府使李志鼎所報,以爲本府下吏白玄奎,以甲乙兩年都書員,冒法防結,恣意乾沒後,各樣公貨之推移犯逋者,爲三千五百四十餘兩,而其中春稅上納六百六十餘兩,分徵保放,雖已了勘,其餘二千八百七十餘兩,屢煩董飭,尙不備納。罪犯罔赦,節節駭惡,依律處斷事。請令廟堂,稟處矣。防結而至於犯逋,而又此夥多,苟有一分顧畏,寧容乃爾?揆以邦憲,毫無可恕之端。罪人白玄奎,令防禦營,大會軍民,梟首擎衆,公逋充完之方,道臣從長措處之意,分付,何如?傳曰,允。
司甕院啓曰,今日監膳時,日下生鮮,臭腐體小,屢次點退,使之改色,與前無異,雖不得不捧入,而該貢人等所訴內,江水凝冷,魚産絶乏,捉得無路,限捉得,願以活雞代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
吏曹啓曰,繕工監假監役官嚴錫泰,北部都事成簡默,俱以身病,呈狀乞遞,竝改差,何如?傳曰,允。
又啓曰,新除授熊川縣監洪承澈呈狀內,矣身猝得身病,萬無赴任之望云。其身病旣如是,則有難强令遠赴,罷黜,何如?傳曰,允。
又啓曰,慶尙道金山居幼學成以玉呈狀內,矣身父前僉知泰默,今年爲八十歲,全羅道玉果居幼學沈魯珪呈狀內,矣身父前五衛將樂麟,今年爲八十歲,而竝見漏於本道抄啓朝官秩,未蒙恩資事,來訴故,考見甲子年生進榜目,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,判書洪淳穆,參議趙秉式牌不進,參判李秉文進。
吏批啓曰,判書洪淳穆,參議趙秉式,竝牌招不進,小臣獨政未安,何以爲之?敢稟。傳曰,仍爲之。
以睦仁會爲同敦寧,沈宜東爲敦寧都正,宋近洙爲判義禁,金世均爲知經筵,林肯洙爲同經筵,金世鎬爲同春秋,李龍雨爲注書,洪配厚爲長陵令,李容鎭爲熊川縣監。
再政。以金獻鎭爲工曹正郞,李龜沼爲假監役,朴齊億爲北部都事,李師在爲寧陵參奉。
三政。以朴齊萬爲平市令。
四政。以李遇永爲宗府主簿,敦寧直長單尹用求,奉常副奉事單金祉泰,養賢奉事單金顯默,攝左贊讀金敬均,兼右贊讀尹榮信,已上減下。兵批,參知王庭揚進,攝衛從司左長史朴順陽,右長史鄭基大,已上減下事,承傳。
義禁府啓目,肇慶廟參奉柳燾,原情云云,傳旨內辭緣,泛稱遲晩,形推得情,何如?啓,除形推議處爲良如敎。
丁卯二月初十日辰時,上御重熙堂。進講入侍時,左議政金炳學,同知事金在顯,參贊官李玄翼,檢討官金亮淵,假注書白時範,記事官李承洙·趙秉鎬,各持小學第四卷,以次進伏訖。上曰,史官分左右。炳學進前問候訖。仍奏曰,昨夜景福宮回祿之警,伏想聖衷驚動矣。幸而殿閣全完,天意之眷庇,可以仰揣矣。上曰,慈殿憂慮憧憧,以無或傷人,有所下詢矣。炳學曰,慈敎及此,伏不勝欽誦萬萬,而臣等之平日禁火不飭之罪,愈伏切悚惶矣。缺
丁卯二月初十日申時,上御重熙堂。召對入侍時,參贊官吳德泳,檢校直閣李淳翼,侍讀官李時夏,檢討官金亮淵,假注書金祉泰,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
政院啓曰,卽者義禁府都事來言,時囚罪人柳燾,當爲議處,而判義禁宋近洙在外,次堂例不得擧行云,何以爲之?敢稟。傳曰,許遞,前望入之。
判義禁前望入之。吳取善落點。
營建都監啓曰,本都監失火根因,不可不査實得情,故連加究覈,一向抵賴,該廳守直旗手及軍士輩,竝移送秋曹,使之到底嚴覈,何如?傳曰,苟能常時另飭,豈有是理乎?固當嚴處,旣承慈敎矣,根因盤覈,置之。
禮曹啓曰,卽接坡州幼學趙基植所志,則以爲族兄華材,嫡妾俱無子,以其同姓十二寸弟誾植第二子性龜,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長趙基植,所訴旣如此,趙誾植第二子性龜,立爲趙華材之後,何如?傳曰,允。
兵曹啓曰,禁軍別將李邦鉉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以徐相稷爲禁軍別將。
訓鍊都監啓曰,本局別將趙羲復,身病猝重,勢難察任,改差,何如?傳曰,允。
營建都監啓曰,本都監郞廳洪配厚,移拜長陵令矣。其代繕工監副正金商濬,差下,何如?傳曰,允。
同敦寧睦仁會疏。答曰,省疏具悉。所請依施。
丁卯二月十一日巳時,上御重熙堂。進講入侍時,講官金學性,參贊官申橚,檢討官金亮淵,假注書金祉泰,記事官李承洙·趙秉鎬,各持小學第四卷,以次進伏訖。上曰,史官分左右。上誦前受音一遍訖,仍開卷。缺承洙奏曰,昨冬江華府鼎足山城史閣,列聖朝實錄還奉後,因大僚所奏,奉審曝灑,待明春擧行事,已有成命矣,方今春節已屆,卽爲擇日擧行,何如?上曰,依爲之。出擧條缺
丁卯二月十一日申時,上御重熙堂。召對入侍時,參贊官吳德泳,檢校直閣李淳翼,侍讀官趙晩和,檢討官金亮淵,假注書金祉泰,記事官李承洙·趙秉鎬,各持小學第四卷,以次進伏訖。
上在昌德宮。停常參·經筵。
傳曰,生進覆試,隔以不遠,姑未知公私之果何居,而考試之難平,程式之不明,尙可曰古或然矣,至於物色而取之,關節而圖之,今其弊又在考試程式之外。每經一番科事,輒失一番人心,爲試官者,苟能一心秉公,精白對揚,安有是也?雖以士子言之,將欲以出而事君,而幻弄鑽刺,先犯罔上之科,其將何爲藉手?爲父兄者,亦敢曰在家不知乎?大抵試體之不公,士趨之不正,謂予一人可以欺蔽而然,無所畏憚而然。事後傳聞,若或一毫涉私,是不可以人理臣分責之,科場作奸之律,王言不信之罪,隨其現發,斷無容貸。予言不再,其各知悉。
傳曰,聞營建所失火時,摠戎使申命淳,能自牽走馬,急到救火云。七十老將,矍鑠可喜,而奔走效誠,亦甚嘉尙,特爲加資。
傳曰,京外武備事,已有所勅敎,而自廟堂,內而各營別遣摘奸,外而各道,別關申飭,至於武庫與月課契,搗藥造銃,萬不成樣云。迨此時若不亟用一律,非但法無可施,究其源則驅我軍於必死之地也。斬一人而活我幾千萬軍之命,亦立法之第一務,摘奸後,如有執端,亦自廟堂,分付該營,先斬後啓。
宗親府啓曰,本府郞廳等,今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
摠戎廳啓曰,本廳中軍李重榮,呈辭在外,久曠可悶,改差,何如?傳曰,允。
兵曹,以趙羲元爲摠戎中軍。
義禁府啓目,粘連向前柳燾,亦經歲赴任,雖緣病故,稽緩之罪,在所當勘,以此照律,何如?啓,依允。
又照目,粘連肇慶廟令柳燾矣,本府議啓內,經歲赴任,雖緣病故,稽緩之罪,在所當勘,以此照律,罪笞五十收贖解見任,別敍私罪。奉敎依允爲旀,功減一等爲良如敎。
丁卯二月十二日辰時,上御重熙堂。進講入侍時,知事金世均,參贊官洪兢周,侍讀官趙晩和,注書李龍雨,記事官李承洙·趙秉鎬,各持小學第四卷,以次進伏訖。上曰,史官分左右。上誦前受音一遍訖。仍開卷。世均讀自乃與後主言,止趨時附勢,仍釋義訖。上命授書算于世均。上讀新受音十遍訖。世均還納書算。上曰,此時,孔明,身都將相,苟有所欲,何患不遂,而觀其有桑八百株,薄田十五頃之事,則尤可知其賢矣。世均曰,聖敎誠然矣。孔明,身都將相,手握重名,方是時,凡所願欲,皆可易爲,而依舊是有桑八百株,簿田十五頃而已,則其不營家産,爲國盡瘁,於此可見,而若論出處,則與伊尹相符。伊尹耕於莘野,以道自任,及成·湯三聘之後,幡然而改,致君澤民,孔明躬耕南陽,不求聞達,及昭烈三顧之後,遂許驅馳,義秉興復,眞可謂前後一轍也。孟子稱大丈夫,貧賤不能移,威武不能屈,孔明其庶幾乎。蓋躬耕之時,不慕富貴,及至將相,其心始終不渝,苟非弘且毅者,豈能如是哉?古人,以趙充國持重諳練,謂之師中丈人,郭子儀至公無我,謂之當時大人,孔明之稱丈夫者,亦此意也。且朱子云,孔明不若子房之從容,子房不若孔明之正大,推此觀之,孔明似優於子房矣。又奏曰,范益謙所戒中,不言朝廷利害者,蓋朝廷尊敬之所,故其利害,有所不敢妄言也,不言邊報者,遐外傳聞,易致虛誕,故不可輕易言之也。不言官員得失者,亦居是邦,不非其大夫之義也。此下句節,皆是謹愼言行之意也。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,監司到界後,進上物種,此是元進上外私獻也,從今永爲蠲減事,分付。
承文院啓曰,會寧交易事,禮部咨文,今纔出來矣。回咨,依例撰出,順付回撥,傳送于灣府,使之入送鳳城,轉致北京之地,何如。傳曰,允。
丁卯二月十三日巳時,上御重熙堂。進講入侍時,同知事林肯洙,參贊官任應準,侍讀官趙晩和,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷誦前受音一遍訖。肯洙讀自缺,仍釋義訖。上命授書算于肯洙,上讀新受音十遍訖。肯洙還納書算。上曰,范益謙所戒,諸條甚切要矣。肯洙曰,聖敎切當矣。范益謙座右戒,與張思叔座右銘,其目雖異,寓戒則一也。於日用事爲之際,若不存心省察,則易至放倒,故各以其所當審愼者,書諸座右,常目寓警,究其本,則皆出於修身也。大抵君子之道,莫先於修身,身不修而欲齊家治國者,未之有也。故大學曰,自天子達于庶人,一是皆以修身爲本。人主苟能誠意正心,先修其身,推及於政令事爲,則何難乎治平乎?董仲舒所云,正心以正朝廷,正朝廷以正百官,正百官以正萬民者,此也。伏願此等處,益加體念焉。應準曰,此章曰,不言干索酒食,又曰,凡喫飮食,不可採擇,古人於飮食之節,必愼必戒,不啻申複,何也?孟子曰,食色性也。蓋有形斯有欲,而人之所大欲,莫過於此。聖人使之節飮食,以養心志,以調血氣,故孔子曰,食無求飽,朱子釋之曰,志有在而不暇及。向學之心,苟能專一無雜,則物欲無自,而凡於日用飮食之間,不須一一勉强,而得有彼此輕重之別,自無暇及於口體之累也。此數條,雖曰細節,皆切近受用之事,不可泛看而忽之,伏願省察焉。晩和曰,女色人之所好,故孔子曰,好德如好色。子夏曰,賢賢易色。以所好之心,若況惑於此,則荒淫無度,必亡其身乃已,豈不大可懼哉?自古帝王之誤國招災,多由於此,伏願鑑戒焉。肯洙曰,儒臣·參贊官,皆以女色飮食之戒,詳悉敷奏,於斯二者,每加澄省,則湯之不邇色,禹之菲飮食之德,亦不難致矣。上掩卷,仍命史官就座。又命退,諸臣以次退出。
丁卯二月十三日申時,上御重熙堂。召對入侍時,參贊官任應準,檢校直閣李淳翼,侍讀官趙晩和,檢討官金錫輔,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷。上曰,上番讀之。晩和讀自缺。上曰,釋義。晩和,釋義訖。上曰,文義竝奏之。晩和曰,范氏之戒,雖若細事,有關於存心修身,故書之座右者,常目在玆,須臾不忘之意也。昔武王,聞黃帝·顓頊之道,惕若恐懼,退而爲戒,書於席之四端。伏願殿下,講讀中,嘉言美事,亦書諸座右,時時警省,則自然體行,其進於聖賢也,不難矣。錫輔曰,范氏存戒,欲其存心於易忽之地,而其中財利女色,人心之尤所移馳者,不可不一倍用力處也。此與張思叔座右銘,其意相符,亦可見古人之操心飭躬,而期於知而行之者也。知而不行,與不知同。伏願體念於知行相須之工,則聖學日就,世敎日隆,豈不休哉?應準曰,夫厭薄貧賤,欲羨富貴者,論其志趣,則固卑下,而凡人之所不能免也。子貢,以聖門高第,初有貨殖之譏,旣富而後,以貧而無諂,富而無驕,自居,此乃身親經歷而體驗得來,故其言如此。至於顔淵安貧樂道,成·湯不殖貨利,推而論之,則非聖人不能超脫於貧富之外也。上曰,修德,則不求富貴而富貴自至矣,可以求之哉?應準曰,聖敎切當矣。雖在下,君子不當動心於貧富之間,至於帝王之地,旣富且貴矣,又何求焉?果能修德行政,貨利自來矣。伏願此等處,詳細領會焉。晩和曰,修德則節儉之道自在,而崇儉節用,卽是富財之方,何必求而得之也?淳翼曰,儒臣·參贊官,備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
傳曰,禮房承旨馳詣宗廟·永寧殿·景慕宮,奉審摘奸以來。
傳曰,臺諫竝許遞,政官牌招開政。
傳曰,在外典設提調許遞,今日政差出。
傳曰,北道別薦前直長成儁一,六品職加設單付,前僉使李玧翕,守令待窠首先擬入,關西別薦幼學尹鎭性,松都別薦進士金晃,竝瓜近參奉作窠,今日政擬入。
以黃海監司朴承輝狀啓,安岳郡民家失火事,傳曰,當此農節,多戶燒燼,聞極驚慘。元恤典外,別加顧助,結構奠接之方,廟堂措辭,分付。
議政府啓曰,晉州牧使見方有闕,而此是漕倉邑也,若以他道守令遷轉,則赴任之際,誠有晩時裝載之慮。道內守令別薦人中,使之移擬,而雖或未出解由,勿拘擬入之意,分付銓曹,何如?傳曰,允。
傳曰,發遣吏郞,諸執事,淸齋與否,摘奸以來。
宗親府啓曰,明日卽天漢殿,望奉審日次,臣世輔,進詣擧行之意,敢啓。傳曰,知道。
禮曹啓曰,卽接前監役曺錫永所志,則以爲族孫秉心,嫡妾俱無子,以其同姓十八寸秉華第二子肯煥,欲爲繼後,兩家諸族,相議完定,而秉華夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長曺錫永,所訴旣如此,曺秉華第二子肯煥立爲曺秉心之後,何如?傳曰,允。
吏曹啓曰,北部都事朴齊億,繕工監假監役官李龜沼,俱以身病,呈狀乞遞,竝改差,何如?傳曰,允。
又啓曰,今此監試覆試時,監試官,當以文監察差定,而見今監察,俱是蔭·武矣。在前如此之時,暫爲推移,旣有已例,蔭監察二員,姑爲作窠,權付司果,其代槐院參上,排擬乏人,以曾經侍從擬入之,敢啓。傳曰,知道。
有政。吏批,判書洪淳穆,參議趙秉式牌不進,參判李秉文進。
吏批啓曰,判書洪淳穆,參議趙秉式,竝牌招不進,小臣獨政未安,何以爲之?敢稟。傳曰,仍爲之。以李承洙爲大司憲,柳芝榮爲大司諫,李昌鎬爲執義,南憲珍爲司諫,姜·卓景秀爲掌令,李愼國·承鎭泰爲持平,趙恒敎爲獻納,金文敎·黃鍾運爲正言,趙寅燮爲同敦寧,洪淳穆爲典設提調,許稷·裴相奎爲監察,尹鎭性爲敬陵參奉,金晃爲惠陵參奉,鄭顯奭爲晉州牧使。
再政。以李根秀爲副應敎,金世鎬爲工曹參判,韓緻奎爲兵曹正郞,金恒鎭爲假監役,李豐淵爲北部都事,尹宖善爲三嘉縣監。
三政。以金德根爲右尹,李澤爲平安都事,徐相祖爲儀賓都事。
四政。以姜文奎爲兵曹佐郞,李喬信爲監察。
五政。以權益善爲典籍,鄭承源爲典設別提,金祥周爲武烈祠參奉。大護軍申命淳,今加崇政,特爲加資事,承傳。生員柳昇烈,今超通政,生員回榜人,依法典加一資。左尹單金德根,右尹單李鎬俊。贈吏判宋欽樂贈左贊成例兼,贈吏參宋宅圭,贈吏判例兼,贈吏議宋煥世,贈吏參例兼,已上判義禁宋近洙三代。禮賓主簿單成儁一。
兵批,參判趙性敎進。以文錫采爲金井別將。
丁卯二月十四日巳時,上御重熙堂。進講入侍時,同知事徐堂輔,參贊官李玄翼,檢討官金錫輔,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷。上讀前受音一遍訖。堂輔,讀自缺,仍釋義訖。上命授書算于堂輔,上讀新受音十遍訖。堂輔還納書算。上曰,文藝仕進,仍儒者之事也。父兄之於子弟,皆欲其文藝仕進,而胡子所云往而不返,荒而不治者,何義也?堂輔曰,胡子,宋之大儒也。當時儒者,專尙文藝,樂趨仕進,不知實地之故,有是言,夫文藝仕進,俱是儒者事,初非弊俗而然也。雖然,以吾人一身上論之,德行爲本,而文學末也,修飭爲內,而仕宦外也。萬事之本在心,而心無二致,苟或馳心於文學仕宦之際,則遺本而棄內者,滔滔皆然矣。玆故必要收其心而美其身,使無往不返荒不治之歎矣。上章之存心修身,下章之開心利行,與此章所論,語意大略相同,此等處,惟願玩索焉。錫輔曰,心者主靜專一,而外馳,則私欲也。若以文藝仕進之心爲心,而不務於靜一,則萬事之成,皆不逮古矣。夫人依於道,道依於人,而心之所存,道之所存也,故讀書學問,本欲開心向道,而苟或目習口誦,掩卷輒忘,則非學也。伏願體念體念焉。玄翼曰,講官,俄以德行文藝爲奏,而臣亦以此意,仰達矣。爲文藝者,徒尙詞華之末,而不務道義之本,則將何所資而收其心美其身乎?所謂今之儒者,其異於古之儒者,亦可見矣,伏願澄省焉。上掩卷,命史官就座。又命退,諸臣以次退出。
丁卯二月十四日申時,上御重熙堂。召對入侍時,參贊官任應準,檢校直閣李淳翼,侍讀官趙晩和,檢討官金錫輔,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷。讀前受音一遍訖。上曰,上番讀之。晩和,讀自缺,仍釋義訖。上曰,文義奏之。晩和曰,人之成就,莫善乎讀書學問。讀書學問,則心有所養,而自無茅塞之弊矣,目有所得,而自免懵昧之恥矣。顔氏所訓開心明目者,良以此也。夫聖賢千言萬語,布在方冊,苟若徒能知之,不能行之,則與不學同。伏願此等句語,益加體念,知而必行,行而必篤,則聖益聖矣,懋哉懋哉?錫輔曰,朱夫子曰,德行本也,文藝末也。又曰,學之已成,然後可仕以行其學,非以文學仕進爲不,可也。德行,每先於文藝仕進之心,則見利思義,豈有往而不返之理哉。故曰儒者之學,莫切於德行,而帝王之學,亦不外乎是矣,體念焉。應準曰,放心一句,最甚切要。蓋心者一身主宰也,不能操存此心,則無以管攝此身。譬之身爲宮室,心爲主人,主人若奔走失所,則家事不理矣。故聖賢千言萬語,使人收放心而已。今夫讀書看字之際,此心走作,則將何以理會文義乎?昔宋陳烈先生,閉門百餘日,收拾放心,每讀書一覽輒誦矣。殿下亦於收放心三字,猛下工夫,則大有益於讀書之方,伏願體念焉。上曰,有德則身修,身修則行篤矣。晩和曰,德行,修身之本,推之於家國天下,莫不由德行而致治矣。錫輔曰,小學五篇,無非進德修行之言,而殿下,每於德行仁義之說,必欣然下敎,旣知德行爲好箇工夫,則徒言無益,躬行是切實處也,更加澄省焉。應準曰,文藝,卽記誦詞章之學,於儒者事最近,然若專治不返,則浮華少實,大有害於存心修己之方,此不可不講究也。上掩卷,命史官就座。又命退,諸臣以次退出。
上在昌德宮。停常參·經筵。
藥房都提調柳厚祚,提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚,有身病不得來會云矣?敢稟。傳曰,知道。
傳曰,禮房承旨馳詣受香諸處,奉審摘奸以來。
政院啓曰,卽者掌苑署官員來言,今日月食救食時,提調當爲進參,而提調金炳德,有身病不得進參云,卽爲牌招,何如?傳曰,司甕提調完平君昺,相換。
又啓曰,卽者檢閱李承洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允
又啓曰,左右史不可不備,別兼春秋洪萬植·金性均,竝卽牌招,推移入直,何如。傳曰,允。
以別兼春秋洪萬植·金性均牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
議政府啓曰,卽見慶尙監司李參鉉狀啓,則枚擧統制使金鍵移文,以爲昨秋潛水軍上送時,領去將校鄭仁敏·金仁得·黃信中等三漢,沿路各邑,作弊多端,官長莫敢制禦,閭里如逢亂離。究厥罪狀,合施當律。請令廟堂,稟處矣。此輩之憑藉作弊,在常時猶云罔赦,況當中外繹騷之時,領軍則謂此可乘,虐民焉若是無憚。店幕之空虛,行人之斷絶,直一經亂然耳。今若諉以旣往,不之用法,其何以嚴師律而鎭物情乎?丹城在囚罪人鄭仁敏·金仁得·黃信中,令右兵使,大會軍民,梟首警衆,何如?傳曰,允。
又啓曰,貢市人詢瘼所懷,啓下本府矣。取見其所懷,則水鐵契貢人等,以爲京外水鐵店處與坐市,依舊例分錢收捧,潛商及暗設處,隨其現露,依亂廛例,施行事也。裏許便否,令兵曹及訓局,査實論報。苧布廛市民等,以爲進供方物所用,合爲數百同,而昨秋因洋擾,未及求貿,將至進獻生頉之境,錢限三萬兩,特許貸下,計除於年例受價事也。公貨請貸,極涉猥屑,寘之。眞絲廛市民等,以爲眞絲契罷貢以後,御供及諸處進排,竝爲擔當擧行,而廛樣近漸凋殘,莫可支保。各色八絲纓子,復舊例,許捧分稅,白絲之自楊州·抱川等邑上來者,元供上斤數措備前,毋得私相先貿,依前都賈者,以亂廛例施行事也。此訟之有飜有覆,亦旣屢矣。令平市署,更爲詳査論報後,決處,白絲之進供措備前,私貿都賈之弊,依所懷,一切禁斷。樺皮廛市民等,以爲燕貢藥種,依式捧稅,唐靑花,亦依戊寅定例,禁斷施行事也。已有年前決給,寘之。內貰器廛市民等,以爲昨冬酷被回祿之災,進排砂器逢授者,渾入灰燼,改備無路,公錢一萬兩,亦爲貸下,排年備納事也。逢授物種回祿者,令該曹措處,公錢貨下,有難遽議,置之。懸房市民等,以爲各道貿販,毋論營梱邑鎭,竝許設庖事也,所請無嚴,置之,何如?傳曰,允。
又啓曰,向以平山稅穀代錢上納事,草記蒙允矣。至於詳定與結作米,宜無異同,此亦一體代捧之意,分付。何如?傳曰,允。
又啓曰,以京外武備事,奉有下敎,外道則纔已別關申飭,而各營及武庫軍物,今方修補矣。待畢役修報,別遣摘奸,更爲稟處,何如?傳曰,允。
又啓曰,卽見喬桐防禦使李根永所報,則統禦營移屬後,支放用下,無處區別,今年所需錢,當爲四千四百兩。請卽某樣給代矣。統使今旣移屬沁營矣,支放之見減,卽其必至之勢,而防禦重地,亦不無疎虞之慮。就戶曹新鑄錢中,折計此數,以爲給代之地,自明年爲始,以鎭撫營蔘稅錢中,依此數劃送之意,分付,何如?傳曰,允。
吏曹啓曰,曾經典翰人,不得擬於應敎以下官,新有定式矣。昨日政,副應敎李根秀,已經典翰,而矇然擬入,至蒙恩點,臣不勝惶恐。原望勿施,何如?傳曰,允。
承文院啓曰,月食已過,禮部回咨,依例撰出,順付回撥,下送灣府,使之入送鳳城,以爲轉致北京之地,何如?傳曰,允。
營建都監啓曰,郞廳李昌鎬,除拜臺職矣,職務相妨,所帶臺職,今姑許遞,何如?傳曰,允。
禮曹啓曰,卽接長湍幼學朴象億所志,則以爲七寸姪載利,嫡妾俱無子,以其同姓八寸弟載中第二子章錫,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長朴象億,所訴旣如此,朴載中第二子章錫,立爲朴載利之後,何如?傳曰,允。
檢閱李承洙疏曰,伏以,臣年淺學蔑,猥忝英選,持綾趨直,秉筆登筵,寵極覲光,愧切踰分,顧何敢言私,而卽接家信,則臣母素患痰積之證,近因日候之不調,挾感添劇,委頓床玆,連事藥餌,促臣歸視。自聞此報,方寸煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣職,以便救護,仍治臣擅離之罪。以肅朝綱焉云云。省疏具悉。爾其勿辭,救護。
丁卯二月十五日巳時,上御重熙堂。進講入侍時,右議政柳厚祚,講官金永爵,參贊官吳德泳,檢討官金錫輔,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。厚祚進前問候訖。上誦前受音一遍訖,仍開卷。永爵讀自未知養親者,止斂容抑志也,仍釋義訖。上命授書算于永爵,上讀新受音十遍訖。永爵還納書算。上曰,爲臣者,當以守職無侵,見危授命,不忘誠諫,爲職分,則眞純臣也。永爵曰,爲人臣而苟能如是,眞可謂社稷之臣也。上曰,古之龍逢比干之類,是也。永爵曰,聖敎誠然矣。仍奏曰,禮者,治其外也,容貌辭氣,一言一動,是也。敬者,治其內也,心能主心,乃聖學成始成終之工也。未有外不正而內能正者。且內正則外自正,此卽內外交須之道,此等處,望乞體念焉。錫輔曰,未有仁而遺其親者也,未有義而後其君者也。愛親敬事君忠,皆從仁義中做出來者,故求忠臣於孝子之門,謂孝於親,則忠可移於君也。雖然,事親事君之道,苟非學問,無以盡節文之詳,故必學問而實之。孔子曰,節用而愛民,節儉之道,卽愛民之本也。反是,則雖有節用愛民之心,空言而已矣。此實今日之急先務也,特加體念,則非但生民之幸,實國家之福也。德泳曰,學問之道,自遠之事君,邇之事親,及夫正心修身之要,知所當行者,必以學古爲訓焉。詩曰,我思古人,實獲我心者,正如此也。厚祚曰,忠孝二字,乃人臣人子之職也,恭儉二字,乃自持自牧之要也,而若非古人,無以取法。古人曰,必則古昔稱先王者,皆此類也。永爵曰,臣於頃者登筵,以背誦之意仰陳,伏聞近筵連日背誦云,勤學之德,虛受之量,臣不勝欽仰萬萬,而苟能背誦,先宜多讀遍數。臣於幼時,受學於先父,先父出宰外邑,臣留京第,受學於塾師。臣恣性不甚鹵鈍,新授讀十遍,盡日嬉遊,翌朝背誦如流。日日如是,塾師知其不讀,而以其善誦也,故不呵責。伊後往先父任所,先父親督課程,每日必準遍數乃已。以是至今六十年,多讀遍數者,尙能記憶,雖善誦而遍數少者,茫然若未曾讀者。是知讀書用工,專在於讀遍之多也。且新受十音,務盡專心,然後終日讀而口順。若新受時,如有一錯誤處,雖多遍之後,必至其處,番番錯誤。今日進講中,敬者身基一句,凡事,皆有基址,然後乃能收功,讀書之基址,在於新受時。伏乞細加體念焉。上曰,講官之年,今爲幾何?永爵曰,臣年六十六歲矣。上掩卷,命大臣就座,又命史官就座,仍命大臣先退。又命退,諸臣以次退出。
丁卯二月十五日申時,上御重熙堂。召對入侍時,參贊官申橚,檢校直閣李淳翼,侍讀官趙晩和,檢討官李晩耆,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷。讀新受音一遍訖。上曰,上番讀之,晩和讀自缺。上曰,釋義。晩和,釋義訖。上曰,文義奏之。晩和曰,夫驕奢者,恭儉之反也,恭則不驕,儉則不奢。故帝堯之德,允恭克讓,而土階茅茨,大禹之德,克勤克儉,而不矜不伐,則恭與儉,是乃相須之道,而自古帝王,靡不由恭儉而興之,每於恭儉二字,懋哉懋哉。上曰,下番讀之。晩耆讀自缺。上曰,釋義。晩耆釋義訖。上曰,文義奏之。晩耆曰,此訓之每稱欲其觀古人者,卽欲觀感而行之者也。雖有聖人之質,不學則無以立其志,故孔子曰,吾十有五而志于學。得之於心而行之於身,則堯·舜·禹·湯·文·武·周·孔之道,豈高遠難行之事乎?孟子所稱,人皆可以爲堯·舜者,卽學問之謂也。淳翼曰,事君之道,固不外是,而非君上之虛受納諫,臣無以補闕拾遺。是以從諫如流,爲帝王之盛德也。上曰,先意承顔,怡聲下氣,爲子之道,當如是矣。晩和曰,承顔順色,營奉甘旨,是養志養口體之道,終知此行,無惕然恐懼之心,則豈能行之乎?非徒養親之道爲然,凡百事爲,若有不如古人者,惕然恐懼,乃可以改過矣。上曰,雖聖人,或有過則必改,而況凡人乎?晩和曰,知過而能改,則是無過也,改過不吝,卽聖人之道也。晩耆曰,孟子云君子之道,如日月之食,及其政也,民皆仰之。過而能改,豈復有過乎?晩和曰,此章中惻然慙懼,瞿然自失,是切要語也。有是心能觀而行之,伏願此等處,另留聖念焉。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以江原監司曺錫輿狀啓,平海郡守沈能武,遭父喪事,傳曰,令該曹口傳差出,催促下送。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
承文院啓曰,月食已過,禮部回咨,令槐院,依例撰出,定禁軍騎撥下送灣府,轉致北京之地,何如?傳曰,允。
吏曹啓曰,禮曹佐郞李圭悳,典籍李佑三·金性均·白誠洙,俱以身病,呈狀乞遞,竝改差,何如?傳曰,允。
摠戎廳啓曰,本廳中軍趙羲元,呈辭在外,上來尙遠。久曠可悶,改差,何如?傳曰,允。
以別兼春秋洪萬植·金性均牌不進罷職傳旨,傳曰,只推。
同敦寧趙寅燮疏。答曰,省疏具悉。所請依施。
上護軍申命淳疏曰,伏以,臣卽庸愞衰杇之一賤品耳。器小而受大,材薄而擔重,每蚤夜省躬,如躡危履險,罔知所以容措。特以宮役之監董,戎務之責應,未敢言病,惟筋力奔走之爲一分報效之地已也。不意日前,特命之下,辭旨隆摯,進臣以崇政階,臣拚誥齋慄,五內失守,繼之以背汗及踝矣。今番役所之失火,當夜驚悚,小大同情。雖髦倪疲癃之類,孰無蹈赴之誠,敢辭焦爛之勞,而臣忝在堂上之列,竭蹶顚倒,有倍餘人者,義分然也,職任宜矣。始不能先事而操飭,終未得拚死而撲滅,罪實有之,罰宜加焉,而聖度天大,不之深究,已是萬萬感惶,而至於匪望濫賞,是臣夢寐之不到也。臣以靺韋無識之踪,何敢論朝廷官爵之重輕,妄效士大夫崇飾之美事,而第伏念峻袠穹階,是何等位著乎?雖文纓久次,猶不可輕畀而冒叨。歷數臣先輩將家,尤絶罕焉,亦未有如臣不似者,濫竽而竊吹矣。噫,臣之近來蒙被之異數隆渥,果何如也?秋曹之特除而猥廁八座之列,恩資之洊加而榮動五營之中,以月計之,曾未幾何矣,雖古之一歲超遷者,無以過矣。臣之冒燄趨赴,非戰陣敵愾之勇也,據鞍驅馳,非矍鑠示用之才也,而今玆謬寵之特加,或欠明主一嚬之愛,不啻古人三命而走也。過福而招菑,急走而多躓,必至之理也。以聖上愍老好生之德,當有以處臣者矣。縮伏屢日,未忍終默,庸敢冒控血懇,仰干聰聽。伏乞聖上,察臣言之由中,念賞典之勸後,亟收臣新授資級,俾公器重而微諒全焉。臣無任云云。答曰,省疏具悉。卿其勿辭行公。
丁卯二月十六日巳時,上御重熙堂。進講入侍時,知事李承輔,參贊官吳德泳,檢討官李晩耆,假注書金祉泰,記注官盧鎭燮,記事官趙秉鎬,各持小學第四卷,以次進伏訖。上曰,史官分左右。上誦前受音一遍訖,仍開卷。承輔讀自缺,仍釋義訖。上命授書算于承輔,上讀新受音十遍訖。承輔還納書算,仍奏曰,今日進講三章,卽是各就凡人習性偏駁處而敎導之,觀感之,使之變化氣質,至於純美之行也。比如人有疾病。以蔘朮之類,對症投劑,欲其人之無一疵病,此非獨顔氏敎養子第之爲然也,人君之培養多士,作成人才,亦猶是矣。上曰,齒弊舌存者,强者易傷,而柔反久存之意乎?承輔曰,然矣。齒之弊,以其太剛,舌之存,以其柔忍也。上曰,人之宅心,亦不可太剛矣。承輔曰,聖敎至當矣,太剛則失之過矣。太柔則失之不及矣。必也無過不及,然後得其中道矣。缺
丁卯二月十六日申時,上御重熙堂。召對入侍時,參贊官申橚,檢校直閣李淳翼,侍讀官趙晩和,檢討官李晩耆,假注書金祉泰,記注官盧鎭燮,記事官趙秉鎬,各持小學第四卷,以次進伏訖。
上在昌德宮。停常參·經筵。
自二更至五更,灑雨下雨,測雨器水深二分。
傳曰,禮房承旨馳詣受香所,奉審摘奸以來。
傳曰,未肅拜臺諫許遞,政官牌招開政。
傳曰,呈告知敦寧,許遞,今日政差出。
傳曰,呈告春秋許遞,今日政差出。
傳曰,在外摠管許遞,前望入之。
摠管前望入之。副摠管張寅植落點。
傳曰,營建都監提調洪祐吉·洪鍾序,竝減下,行兵曹判書金炳㴤,行護軍金輔鉉·趙寅燮,右尹李鎬俊,提調差下,刑曹參議趙慶鎬,副提調差下。
政院啓曰,左右史不可不備,別兼春洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以全羅監司徐相鼎狀啓,潭陽府民家失火事,傳曰,當此東作,多戶燒燼,誠甚矜惻。元恤典外,別加顧助,結構奠接之方,廟堂措辭,關飭。
以全羅監司徐相鼎狀啓,同福縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,卽見右捕廳所報,則宣傳官金纘求,與春川居李雲翼,楊州居李柱憲,及奴億金,密謀成爐,鑄出新鑄,無難行用,情節綻露,宜有當律,而李雲翼,知機逃躱云矣。設爐開鑄,李雲翼是也,而至若許其設爐者,金纘求也,隨鑄隨用者,金纘求也。情節盡露於招辭,罪犯已成於査案,此不可以蒙騃沒覺,有所屈法,亟令王府,依律酌處。李柱憲之是隨是從,已無可言,億金之爲使爲喚,亦有當律,而且其奴而證主,有關風化,竝移送秋曹,勘斷李雲翼之知機逃躱,去益凶譎,令左右捕廳及各鎭營,刻期跟捕,以爲施法之地,何如?傳曰,允。此輩情犯,有何一分顧惜,而所謂李雲翼,在逃而未及査覈,則其在審克之政,不可曰十分斷案。金纘求,令王府嚴刑一次,姑先減死,遠惡島定配,其餘竝移送秋曹,嚴刑一次,亦施島配之典。
又啓曰,向以武庫及三營武備修補事,有所別劃矣。摠戎廳軍物,亦不可不一體繕緝,就戶曹新鑄錢中,一萬兩,折計以送,使之亟速修擧之地,何如?傳曰,允。
吏曹口傳政事,以李玧翕爲平海郡守。
議政府啓曰,平海郡守李玧翕,家在北關,而上來肅謝之際,自致浹月曠官,使之除朝辭卽爲赴任事,分付,何如?傳曰,允。
吏曹啓曰,全羅道羅州居李峻九呈狀內,矣身父愚信,今年爲九十五歲,而見漏於本道應資老人抄啓中,未蒙恩資事,來訴故,考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
又啓曰,北部都事李豐淵,以其身病,呈狀乞遞,改差,何如?傳曰,允。
有政。吏批,判書洪淳穆進,參判李秉文,參議趙秉式牌不進。
以朴齊韶爲大司憲,李奎夏爲執義,尹致琮爲持平,金政源爲獻納,李容萬爲正言,洪遠植爲副應敎,兪鎭五爲知敦寧,尹宗善爲同敦寧,李沇應爲同春秋,李演壽爲禮曹佐郞,李有魯爲典籍,洪錫圭爲假監役,李胤治爲北部都事。
再政。以李裕承爲副校理,鄭文升爲工曹判書,洪一衡爲奉常正,金熙國爲典籍,掌苑提調金炳德,司甕提調完平君昺,已上相換事,承傳。學諭單白時範
以吏曹參議趙秉式牌不進罷職傳旨,傳曰,只推。
兵曹,以白希洙爲摠戎中軍。
丁卯二月十七日巳時,上御重熙堂。進講入侍時,講官洪淳穆,參贊官申橚,侍讀官趙晩和,假注書鄭顯英,記注官金鎭模,記事官趙秉鎬,各持小學第四卷,以次進伏訖。上曰,史官分左右。上誦前受音一遍訖,仍開卷。淳穆,讀自缺,仍釋義訖。上命授書算于淳穆,上讀新受音十遍訖。淳穆還納書算。上曰,讀數十卷書,便自高大,被人疾惡者,果是不如無學矣。淳穆曰,讀十卷書,何足爲多,而恣恃其所讀,乃至凌忽輕慢,固是不自量之之甚矣。第以上章所論觀之,此職由於世人讀書能言,而不知行故也。學問工夫,蓋以致知力行爲本,而較其讀書,前後依舊,是這箇人,則便一書肆而已矣,有何躬行心得上做去乎?其末流之害,無所資益。志氣輕淺,若存寸技片能,輒肆驕傲,竟未免被人疾惡,此乃新學之所鑑戒矣。所以君子進業,有若無實若虛,而孔子曰,如有周公之才之美,使驕且吝,其餘不足觀者,淵乎旨哉。晩和曰,夫書者,卽古訓所載也。徒能讀而言之,不能效而行之,則言與行相違,而百行皆然,無以取法古人,此之謂下愚不移也。孟子曰,幼而學之,壯而欲行之,爲學之道,始焉熟讀玩味,終焉勇力行之,乃可以進就矣。淳穆仍奏曰,近日進講,前受音掩卷成誦,從玆以往,聖學將就,可計日有餘,臣不勝欽仰萬萬,而竊恐成誦之際,或有欠於貫通矣。誦法生熟,惟在於下讀之如何,而若專心用工,無過十讀,可以精誦,苟或不然,雖百讀而必無益於生澁。伏願十分留神焉。上掩卷,命史官就座。又命退,諸臣以次退出。
丁卯二月十七日申時,上御重熙堂。召對入侍時,參贊官吳德泳,侍讀官李時夏,檢討官李晩耆,檢校待敎趙慶鎬,假注書鄭顯英,記事官李承洙·趙秉鎬,各持小學第四卷,以次進伏訖。上曰,史官分左右。上開卷。讀前受音一遍訖。上曰,上番讀之。時夏,讀自缺,仍釋義訖。上曰,文義奏之。時夏曰。論語曰,有若無實若虛,讀若干書,自以爲人莫如也,自矜高大者,非徒終無所成,受人之嗤詆,如讎之疾,如梟之惡,則如是之學,反不如無學。有若無實若虛,然後自無損而有所益矣。伏願澄省焉。上曰,下番讀之。晩耆,讀自止,仍釋義訖。上曰,文義奏之。晩耆曰,人之讀書學問,將欲行之,而但能言之,不能行之,則是與不學同也。又有讀數十卷書,便自高大,無德以將之,則尤不如不學也。夫學問之道,無他,必在於其心而已,其心不正,則雖能讀書,德性從以有懈,此顔氏所以深戒也。德泳曰,能言而不能行,不足謂之學矣。禮曰,鸚鵡能言,不離飛鳥,此喩能言而不能行者也。上曰,讀書而能言不行者,武人·俗吏,猶且嗤詆,而況學者乎?時夏曰,武人·俗吏,未必專篤學問,而猶此强詆,則世人之借讀書爲名,而空言無實者,豈不可恥之甚乎?上掩卷,命史官就座。又命退,諸臣以次退出。
上在昌德宮。停常參·經筵。
傳曰,生進覆試事,才有日前飭敎矣。諸試官招致啓板前詳諭嚴飭也。
政院啓曰,卽者義禁府都事來言,時囚罪人金纘求,當爲嚴刑發配,而判義禁吳取善,以禮曹判書,監試覆試試官進去,次堂例不得擧行云,何以爲之?敢稟。傳曰,許遞,前望入之。
判義禁前望入之。趙然昌落點。
議政府啓曰,順天鎭營,今旣復設矣。廨宇建置之節,必多窘絀之患,依向來七邑鎭已施之例,以戶曹新鑄中,五千兩折計下送,俾爲及時經紀之地,何如?傳曰,允。
弘文館啓曰,新除授副校理李裕承,時在缺,經筵入番事緊。請斯速乘馹上來事,下諭。答曰,許遞。
禮曹啓曰,今此丁卯式年監試覆試試官,當爲磨鍊,而堂下無故可擬之人乏少,依近例,以堂上官,通瀜擬入之意,敢啓。傳曰,知道。
又啓曰,卽接槐山幼學李順坤所志,則以爲族叔昌運,嫡妾俱無子,以其同姓八寸兄昌國第二子賢相,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李順坤,所訴旣如此,李昌國第二子賢相,立爲李昌運之後,何如?傳曰,允。
又啓曰,大小科陳試人,草記許赴事,曾有定式矣。戊午年公都會初試入格幼學金炳英,已未年增廣監試初試入格幼學孫敎源,辛酉式年監試初試入格幼學金宗麟·鄭龜鉉·李元復,合製初試入格幼學李承儉·洪鼎謨,小學初試入格幼學黃有鎭,公都會初試入格幼學柳淨·安國瓚,壬戌年陞補初試入格幼學安榮植,公都會初試入格幼學裵瓚·盧基昌·金駿培·柳國衡·愼應權,癸亥年公都會初試入格幼學成鎭民·沈翰之·崔天宗,甲子年增廣監試初試入格幼學張濟敏·徐重輔·高龍燮·李潤奭,式年監試初試入格幼學安澈煥·李秉魯·金甲敎·朴龍籌·柳在民·高龍聖·金哲熙·李鍾國·金有祥·黃鍾軒·李時夏·李時嶠·金承福·南宮,俱爲陳試,故取考其所受公文,則明白無疑,而在喪及朞服·未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
刑曹啓曰,議政府啓辭內,卽見右捕廳所報,則宣傳官金纘求,與春川居李雲翼,楊州居李柱憲,及奴億金,密謀成爐,鑄出新錢,無難行用,情節綻露,宜有當律,而李雲翼知機逃躱云矣。設爐開鑄,李雲翼是也,而至若許其設爐者,金纘求也。情節盡露於招辭,罪犯已成於査案,此不可以蒙騃沒覺,有所屈法,亟令王府,依律酌處。李柱憲之是隨是從,已無可言,億金之爲使爲喚,亦有當律,而且其奴而證主,有關風化,竝移送秋曹勘斷,李雲翼之知機逃躱,去益凶譎,令左右捕廳及各鎭營,刻期跟捕,以爲施法之地,何如?傳曰,允。此輩情犯有何一分顧惜,而所謂李雲翼,在逃而未及査覈,則其在審克之政,不可曰十分斷案。金纘求,令王府嚴刑一次,姑先減死,遠惡島定配,其餘竝移送秋曹,嚴刑一次,亦施島配之典事,命下矣。謹依傳敎,罪人李柱憲·奴億金,各嚴刑一次後,柱憲全羅道興陽縣鹿島,億金珍島府金甲島,定配所,竝卽押送之意,敢啓。傳曰,知道。
同敦寧尹宗善疏。答曰,省疏具悉。所請依施。
丁卯二月十八日巳時,上御重熙堂。進講入侍時,講官申應朝,參贊官洪兢周,檢討官李晩耆,假注書金祉泰,記事官李承洙·趙秉鎬,各持小學第□卷,以次進伏訖。
丁卯二月十八日申時,上御重熙堂。召對入侍時,參贊官申橚,檢校待敎趙慶鎬,侍讀官李時夏,檢討官申獻求,假注書金祉泰,記事官李承洙·趙秉鎬,各持小學第四卷,以次進伏訖。上曰,史官分左右。上開卷。上曰,上番讀之。時夏讀自缺,仍釋義訖。上曰,文義奏之。時夏曰,缺上曰,下番讀之。獻求讀自缺,仍釋義訖。上曰,文義奏之。獻求曰,此章中熟讀玩味四字,最切於爲學之要,苟不熟讀,常患生,且不玩味,難解志義。朱子曰,聖人言語,如千花箇箇都實。蓋先聖之言,言切實,學者須熟習精玩,如花實之咀嚼,然後乃知芳味,豈可以囫圇蚕棗乎?今伏見進講章句,每或有誤讀處,此由於講之未熟,而不審滋味故也。惟勉强則可以熟讀,潛心則可以玩味。伏願澄省焉。上曰,四書皆何世所作,而大學最爲要道乎?獻求對曰,大學,本孔氏遺書,而曾子所述也。論語,孔子門人所撰,問答言語也,孟子七篇,亦其門人所撰集也,中庸,子思之所作也,而俱是聖賢之要道也。大人之道,盡備於大學,故四書之中,大學爲宗,而今此小學,卽入德之門也。先須熟讀而瀜會貫通,則自四書,以至六經,次第易解矣。上曰,終身儘多者,何謂也?獻求對曰,讀聖賢之書而識其要,皆以身倣法,則終身行之而優優有餘,因足以治國平天下,而成功甚多,此所謂終身儘多也。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參判有闕之代,原任副提學趙寧夏,除授。
傳曰,判義禁許遞,前望入之。
以平安監司朴珪壽狀啓,義州府民家失火事,傳曰,當此窮節,民家之燒燼,若是夥多,聞極驚慘,元血典外,別加顧助,趁卽結構奠接,俾無一民失所捿遑之弊事,廟堂,措辭,分付。
吏曹,吏曹參判單,趙寧夏,今加嘉善除授事,承傳。
營建都監啓曰,本都監提調趙寅燮,除拜同義禁矣,職務相妨,所帶金吾之任,今姑許遞,何如?傳曰,允。
又啓曰,本都監副提調趙寧夏,今旣加資,提調陞差,使之察任,何如?傳曰,允。
義禁府啓曰,全羅監司徐相鼎啓本內,礪山前府使金明權罪狀,令攸司稟處事,啓下矣。金明權,今方待命,拿囚之意,敢啓。傳曰,知道。
吏曹參判李秉文疏曰,伏以,臣之冒㨿見職,居然閱朔于玆矣。自顧菲才,縱乏可稱之實,便是宿硏,亦無必辭之義,黽勉承膺,式至于今日,而邇來雖或有一二次承乏代斲之時,凡於易知之官方,應行之故常,亦皆全然茫昧,注擬之際,瘡疣莫掩,每自循省,秪增慙悚。第伏念臣甫闋三喪,尙有餘痛,而觚稜之戀,日夜耿結,臨歲入闉,荐被謬恩。感激居先,不敢言私,荏苒蹲冒,尙此未還,久曠汛掃,松楸入望,方値交節,雨露增感,揆以情私,實係難安,而且況臣稟質虛脆,素多疾病,頑痰上痞而胃氣全敗,積血內鑠而神識漸耗。近日以來,外邪闖加,委淹床笫,以此見狀,兼難彈束赴公。今若徒懷嚴畏,不思所以疾痛之呼,則是自阻於仁覆之下,而反添瘝曠之罪矣。玆敢冒控短章,略暴情實。伏乞聖慈,特垂憫諒,亟遞臣所帶原兼之銜,俾重公器,以安私分,不勝大願云云。答曰,省疏具悉。所請依施。
丁卯二月十九日巳時,上御重熙堂。進講入侍時,講官金學性,參贊官洪兢周,檢討官申獻求,假注書徐相駿,記事官李承洙·趙秉鎬,各持小學第四卷,以次進伏訖。上曰,史官分左右。上誦前受音一遍訖,仍開卷。學性,讀自論語者,止又見得別,仍釋義訖。上命授書算于學性,上讀新受音十遍訖。學性還納書算。缺獻求曰,今去孔·孟之世甚遠,雖不得親見聞,而讀其書,則便與目見耳聞無異。昔陳柏,作夙興夜寐箴,其略盥櫛衣冠,端坐斂形,乃啓方冊,對越聖賢,夫子在座,顔·曾後先。聖師所言,親切敬聽,第子問辨,反復參訂,卽與此章之意適同矣。蓋讀書之法,必須敬勤,不可尋常慢過,而今此涵養循環二句,尤爲甚要。涵養者,人在義理之中,如魚在水中,常自游泳而養其心志也。循環者,所讀諸書,旣了一遍,周而復始,如環不絶也。爲學之方,莫善於是,伏願體念焉。缺
丁卯二月十九日申時,上御重熙堂。召對入侍時,參贊官申橚,檢校待敎徐相翊,侍續官李時夏,檢討官申獻求,假注書徐相駿,記事官李承洙·趙秉鎬,各持小學第四卷,以次進伏訖。上曰,史官分左右。上開卷。上曰,上番讀之。時夏,讀自缺,仍釋義訖。上曰,文義奏之。時夏曰,缺上曰,下番讀之。獻求,讀自缺,仍釋義訖。上曰,儘無窮者,何謂也?獻求曰,儘無窮者,謂六經之義理眞實,用之而無盡也。易著陰陽之理,而變化無窮,書自堯·舜·禹·湯,至于文·武·周公,相傳之心法無窮,且如洪範一書,推演天人之理,尤爲無窮。周禮六官,分掌六職,與天地四時相配,而其法無窮,禮記,則先王制作,無窮甚宏,經禮三百,曲禮三千,彌綸六合而其道無窮。春秋則周室浸衰,諸侯强大,不知尊王之義,故孔子寓衮銊而褒貶之,使亂賊知懼,然後昭綱常於萬古而無窮。凡此六經,必循環理會,學識通明,則自當有無窮之效矣。上曰,所言甚好。復有可陳文義乎?獻求曰,甚生氣質者,謂志氣姿質,甚異於常人也。人之氣質,稟賦雖同,不爲學問,漸至卑陋,終爲庸人,能爲學問,則日以高明,粹然見於面而盎然見於背上,上可爲聖人,下可爲賢人君子。今我殿下,聖質天蹤,固已卓越古今,而誠讀聖賢之書,效其言行其事,則非但氣質之與凡主逈異,德業之盛,將與堯·舜同矣,豈不休哉?缺
上在昌德宮。停常參·經筵。
藥房提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
傳曰,今年卽我慈聖寶齡六旬之年,適當生·進會試矣。年七十以上人,竝許付榜末事,分付。
傳曰,判義禁有闕之代,政官牌招開政,如有違牌,勿爲呼望。
傳曰,吏曹參判,疏批已下,卽爲牌招。
傳曰,在外敦寧都正許遞,今日政差出。
傳曰,見窠,皆令差出。
以江原監司曺錫輿狀啓,麟蹄縣民家失火事,傳曰,當此窮春,民家之燒燼,若是夥多,極爲矜惻。元恤典外,別加顧助,結構奠接之方,廟堂措辭,分付。
以京畿監司李宜翼狀啓,楊根郡民家失火事,傳曰,當此東作之時,民家燒燼,聞甚矜惻。元恤典外,別加顧助,結構奠接之方,廟堂措辭,分付。
禮曹,來四月初二日,行宗廟夏享大祭,親祭,取稟。奉敎敬依。
議政府啓曰,卽見平安監司朴珪壽狀啓,則以爲東津設鎭,今方經紀,而諸般應用,以城山·龍淵·金城·黃龍四鎭革罷後,以其例劃錢米,移屬補用事,有所陳請,而籌度則此有不便之端。四鎭之當初設置,出於前人之深謀遠慮,則今忽廢却,實爲難便,而四鎭錢米,都聚打算,厥數零碎,無以排比,則不可不別求方略。且本營,西藩重地,緩急所恃,不過別親衛士一百名,今爲加設砲手二百名,添增其額,以爲手下紀綱之僕。凡此諸事,竝當及今區劃,就本道新設城餉十萬石中,以半分條五萬石,每石一斗耗,依前收捧,則逐年應入,當爲三千三百三十三石零,以此爲設鎭設料之需事。請令廟堂,稟處矣。除耗,雖有新式,取耗亦是舊規,而旣係軍需,終藉民力,卽其事勢之不容已者。道臣之如是陳請,必有民情之較量而然,依狀請,特爲許施。設鎭設料之方,另成節目,報本報施行事,分付,何如?傳曰,允。
又啓曰,卽見全羅前右水使張寅植狀啓,則珍島防營武士·砲手,每秋依兵營例,都試設行事,別單啓下,而不必別設於防營,竝令合設於水營,通同赴試事。請令廟堂稟處矣。防營都試之創設,所以慰悅勸奬之擧,而且因道臣狀請而許施者也。今若合設於水營則遠道赴擧,必多難便之端,此狀辭置之,何如?傳曰,允。
又啓曰,會寧開市,旣已完畢,令槐院,撰出咨文,順付回撥,下送灣府,使之傳給鳳城將處,以爲轉致北京之地,何如?傳曰,允。
兵曹啓曰,宣傳官申正熙,五衛將韓用昇·尹秀鉉·全象謙,俱以病難供職,呈狀乞遞,守門將韓錫綏,除授在外,過限未入仕,竝改差,何如?傳曰,允。
有政。吏批,判書洪淳穆,參判趙寧夏式暇,參議趙秉式進。
吏批啓曰,判書洪淳穆,參判趙寧夏,竝式暇,小臣獨政未安,何以爲之?敢稟。傳曰,只出緊任。
以沈相漢爲副校理,申命淳爲判義禁,趙寧夏爲同義禁,權基憲爲敦寧都正。
再政。以鄭文升爲知敦寧,金獻鎭爲同敦寧,趙寧夏爲同成均,李庚周爲假監役,南世重爲北部都事。
三政。以林永洙爲工曹判書,尹容善爲戶曹佐郞。
兵批,判書金炳㴤進。以趙羲稷爲宣傳官,成泰默·柳昇烈·許策爲五衛將,李奎一爲訓鍊判官,李奎應爲主簿,李昌權爲宣傳官,趙文奎·鄭英默爲武兼,鄭雲龜爲全羅右水使,閔致鴻爲薪島僉使,守門將單林鼎謨·金相勳,以上加設,依定式陞實。
再政。以金駿求爲訓鍊主簿,申鴻權爲武兼,同知單成泰默,僉知單柳昇烈。
三政。以洪載謨爲同知,金鳴直爲守門將,同知單許策。
知敦寧兪鎭五疏。答曰,省疏具悉。所請依施。
上護軍宋近洙,疏辭新資。答曰,省疏具悉。卿其勿辭行公。
吏曹參判趙寧夏疏曰,伏以,臣於日昨,伏奉特旨,擢授臣以吏曹參判者,此實臣千萬寢夢之所不到,驚駭震恐,自不覺五情之失守也。夫亞卿重秩也,苟非可命之德,不可濫授,特除異數也,未有可施之人,不可遽加。乃以如臣眇末,施異數授重秩,不少留難,有識之論,謂今日處分,當如何哉?中批寵擢,雖在疎逖之蹤,猶非淸朝美事,況臣處地,問其人則外施之屬近也,問其年則童子而備官者乎?且臣早竊倖科,已犯不幸之戒,猥玷華要,厚招無漸之譏,惴如集木,恒切兢畏。區區所矢心,惟以退守拙分,斂却進取,出入淸燕,粗伸起居,仰答恩批之隆厚,俯全家傳之謹約,爲一分消受之道。今玆非常之眷,反紆偏係之私,通籍僅及五年,陞秩遽至貳卿,自顧初心,乖刺爲甚,臣安得不拊躬踧踖,然而悸懼也哉?至若銓衡之綦重,才識之蔑稱,猶屬緩聲,有未暇妄效崇飾,而臣之一進一退,不擇夷險,惟上所命,則固當以趨走爲恭,而過盈則溢,急走則躓,勢所必至。殿下於臣,天地也父母也,深惟全保之恩,特垂生成之澤,必不待臣言之畢,而有以處臣者矣。見今開政有命,牌望路阻,惶阨之極,疾聲呼籲於仁覆之下。伏乞聖慈,俯燭臣眞切情實,亟收成命,俾公器重而私分安,不勝大願云云。答曰,省疏具悉。卿其勿辭行公。
丁卯二月二十日巳時,上御重熙堂。進講入侍時,左議政金炳學,同知事金在顯,參贊官洪兢周,檢討官申獻求,假注書金祉泰,記注官金鎭模,記事官李承洙,各持小學第四卷,以次進伏訖。上曰,史官分左右。上曰,大臣進前。炳學,進前問候訖。上誦前受音一遍訖,仍開卷。在顯,讀自呂舍人曰大抵後生爲學,止一字不得放過也,仍釋義訖。上命授書算于在顯,上讀新受音十遍訖。在顯還納書算。缺獻求曰,道理二字,旣承下問,有講官所對,而蓋道理者,聖賢所行之正道·正理也。古之學者,以正心爲本,一言一行,莫不盡合於道理,後人則方其讀書,其心已放,及夫掩卷,言不經行非禮。然則雖讀萬卷書,顧何益乎?況帝王學問,尤有別焉,一言一行,宜以聖賢爲法,而萬民所瞻聆,百世所模範也。故左史記言,右史記事,金櫃石室,藏之名山,以垂永世,其言其行,顧不重歟?今日典學之要,不專在於誦讀而已。凡於行一事發一語,必法聖賢,造次須臾,盡合於正道·正理,則德業自當日新。伏願懋念焉。上曰,中書舍人,亦如我國之舍人乎?炳學曰,我國官制,倣於宋時,故官銜多與相似,非但舍人爲然,今之內閣,亦如宋之龍圖閣也。我正廟朝,建閣置官,誠其美制矣。上曰,然。故我國亦稱內閣學士矣。上曰,大臣就座。兢周奏曰,啓下文字行會,何等審愼,而卽見平安監司朴珪壽罪人審理回啓,則枚擧刑曹關文,而判付承旨申道熙,以申檀書塡矣。該曹之誤爲行會,至於修啓,事甚未安。當該當上,不可無警,推考,何如?上曰,依爲之。出榻敎上掩卷,命史官就座,仍命大臣先退。又命退,諸臣以次退出。
丁卯二月二十日申時,上御重熙堂。召對入侍時,參贊官吳德泳,檢校待敎徐相翊,侍讀官李時夏,檢討官申獻求,假注書金祉泰,記注官金鎭模,記事官李承洙,各持小學第四卷,以次進伏訖。上曰,史官分左右。上開卷。讀自止一遍訖。上曰,上番讀之。時夏,讀一遍訖,仍釋義。上曰,文義奏之。時夏曰,缺上曰,下番讀之。獻求,讀一遍訖,仍釋義。上曰,文義奏之。獻求奏未竟。上曰,危坐,何謂也?獻求對曰,兀然整襟而坐。謂之危坐,讀書之法,專在於心地上用工,主於莊敬,然後無放漫之患,故必須靜室危坐也。蓋心者難存而易放,斯須之間,爲耳目所奪,故朱子嘗在同安,夜聞鍾聲未絶,已覺其心之走作,而因是警省。以朱子之大賢,猶云如此,則常人之心,豈能耐久乎?惟當整其衣冠,斂容端坐,肅然淸淨,而看聖賢之書,如對聖賢之時,則義理文字,自然明澈於一心之中,如鏡花水月,互相發映,而字字句句,分明理會,口亦隨順。然則雖讀至終日,豈有厭苦之理乎?因此而竊有一言,朝者進講時,玉音洪朗,句讀條鬯,至晝召對,反不如前,豈有俄所精熟者,還復生澁之理乎?未敢知聖念之或倦勤而思慮浩繁故歟?伏願加勉焉。缺
上在昌德宮。停常參·經筵。
傳曰,當詣睿陵親祭,仍詣明陵親祭矣,該房知悉。日字以三月旬望間,擇入。
傳曰,中宮殿當詣景祐宮展拜後,歷拜南延君祠宇,仍覲雲峴宮矣,該房知悉。日字來月旬前,擇入。
以司謁,口傳下敎曰,幸行軍令,今二十五日待令。
政院啓曰,卽者義禁府都事來言,時囚罪人金纘求,當爲嚴刑發配,金明權捧供,而新除授判義禁申命淳,同義禁趙寧夏,未肅拜,同義禁趙性敎,試所進,只有知義禁兪鎭五一員,不得開坐云。判義禁申命淳,同義禁趙寧夏,竝卽牌招,何如?傳曰,允。
禮曹啓曰,傳曰,當詣睿陵親祭,仍詣明陵親祭矣,該房知悉。日字以三月旬望間擇入事,命下矣。幸行吉日,令日官李秉洪推擇,則來三月初十日·十三日·十七日,俱吉云。以何日定行乎?敢稟。傳曰,十三日爲之。
又啓曰,傳曰,中宮殿當詣景祐宮展拜後,歷拜南延君祠宇,仍覲雲峴宮矣,該房知悉。日字來月旬前擇入事,命下矣。令日官李秉洪推擇,則來三月初七日,爲吉云。以此日定行乎?敢稟。傳曰,以此日爲之。
以開城留守金壽鉉狀啓,民家失火事,傳曰,窮春民戶之燒燼,至於此多,極爲驚慘。元恤典外,別加顧助,趁卽結構奠接,俾無一民流離捿遑之歎事,廟堂措辭,行會。
禮曹啓曰,永禧殿第二室,舊影幀奉安黑長樻所盛香囊,三年一次,改備事,曾有定式矣。今年爲當次之年,香囊改備之由,來三月初二日寒食節享時,兼告事,已爲啓下,而第四室·第五室,影幀奉安黑長樻所盛香囊,一體造備,入盛香囊,入盛之由,亦於寒食節享時,第四室第五室,祝文中,措辭添入,三年一次改備事,依此定式,何如?傳曰,香囊,昨年已爲入盛,今不必改備,待年限擧行,而此後各室香囊,不必改備,只以香改盛事,定式。
以司謁,口傳下敎曰,永禧殿第二室黑長樻所盛香,姑待四室五室香入盛時,同爲擧行事,分付,定式。
弘文館啓曰,副校理沈相漢,時在公忠道公州地,經筵入番,事緊。請斯速乘馹上來事,下諭。答曰,許遞。
營建都監郞廳,以都提調意啓曰,提調申命淳·趙寧夏,所帶金吾之任,竝今姑遞改,何如?傳曰,允。
義禁府啓曰,宣傳官金纘求,嚴刑一次,姑先減死,遠惡島定配事,承傳啓下矣。金纘求嚴刑一次,訊杖第三十度後,全羅道康津縣古今島,姑先減死定配,而以承傳內辭意,具罪目,依例發遣府羅將,押送配所,何如?傳曰,允。
又啓目,礪山前府使金明權,原情云云,問目內辭緣,泛稱遲晩,所當請刑是白乎矣,別軍職,勿爲請刑,載在法典,議處,何如?啓,依允。
知敦寧鄭文升疏。答曰,省疏具悉。所請依施。
刑曹判書李容熙疏略曰,卽伏見院啓下者,不勝萬萬惶蹙之至。啓下文字行會,何等審愼,而判付承旨之誤塡名字,修啓道臣之枚擧關文,苟求其咎,臣實不謹。事體所在,合置何辟?罪止問備,尤增戰恐。伏乞亟遞臣見帶之任,仍治臣不職之罪云云。答曰,省疏具悉。已爲問備,卿其勿辭焉。
丁卯二月二十一日巳時,上御重熙堂。進講入侍時,講官金永爵,參贊官吳德泳,檢討官申獻求,假注書金祉泰,記注官金泰煥,記事官李承洙,各持小學第四卷,以次進伏訖。上曰,史官分左右。上誦前受音一遍訖,仍開卷。永爵,讀自史書每日,止久則自然浹洽,仍釋義訖。上命授書算于永爵,上讀新受音十遍訖。永爵還納書算。上曰,此章云,史書每日須讀,取一卷或半卷以上,始見功,誠能如是,則豈無用工之效乎?永爵曰,聖敎切當矣。夫經書,五經也,子書,四書也,須讀二三百遍,史書,紀前代治亂之迹,須讀一卷,或事半卷以上,可知首尾本末。苟如是,則豈有不見功之理乎?此等處,務加澄省焉。又奏曰,今日前受音·新受音,無非襯當於講學,而就中須用已力一句,尤爲切要。雖以今日進講言之,臣等無似,不能盡輔導啓沃之責,殿下如不用力,終難期將就之效。伏望殿下,毋恃臣等啓沃之益,專心篤工焉。獻求曰,近日進講章句,俱是聖學之要,而此上下數章,尤爲切實,與中庸博學之·審問之·愼思之·明辨之·篤行之之意,節節相符。多讀經史者,博學也。疑難處質問者,審問也,求古聖賢用心者,愼思也,記事辨理者,明辨也。須用己力者,篤行也,蓋學不博則孤陋寡聞,問不審則蒙昧難悟,思不愼則窒礙不通,辨不明則混淪無別,行不篤則懶惰不進。是故爲學之道,專在於博問强記明理存心,而又不厭也。上曰,博學審問之句,予於中庸,嘗見之矣。仍又敎曰,昨日儒臣所言,誠然矣。心有所思慮,則所讀固不如前也。獻求對曰,臣妄陳愚忱,不勝惶悚,而惟精惟一,堯·舜·禹相傳之心法也。心存精一,則聖學自臻於高明矣。德泳曰,缺永爵曰,往日講筵,玉音洪鬯,讀誦極順,臣常欽仰焉,近來則講筵所讀,每多棘澁處。縱未見日就月將之功,豈有反不如前之理,是必有所以然而然,殿下若自省,則庶可默揣就其所以然處,而力改之,則聖學當臻高明之域矣。臣於進講前夕,必讀幾遍,細究旨義,及登筵席,仰聆玉音洪鬯,則退而欣欣有喜,相告於知舊間,若或講讀未能暢順,則退而憂悶抑鬱,不能自已。伏乞殿下,克念勤着,用副區區蘄祝之悃焉。上掩卷,命史官就座。又命退,諸臣以次退出。
丁卯二月二十一日申時,上御重熙堂。召對入侍時,參贊官申橚,檢校待敎徐相翊,侍讀官李時夏,檢討官申獻求,假注書金祉泰,記注官金泰煥,記事官李承洙,各持小學第四卷,以次進伏訖。上曰,史官分左右。上開卷。讀自止一遍訖。上曰,上番讀之。時夏讀一遍,仍釋義訖。上曰,文義奏之。時夏曰,缺上曰,下番讀之。獻求讀一遍,仍釋義訖。上曰,文義奏之。獻求曰,人之學,授讀質問及指引規戒,皆資於師友,而至於決意用力,則在於自勉,豈待他人乎?然天下之書甚多,充棟汗牛,何可猝乍間,涉獵而能至精熟乎?須用漸次之工,日記一事,日辨一理,則久久成效,自然至於貫穿浹洽之境,如匡山之杵,可以爲針,泰山之溜,可以穿石也。上曰,匡山杵·泰山溜,何謂也?獻求,悉以本事仰對。上笑曰,然。今日記一事,明日記一事,今日辨一理,明日辨一理,則豈不貫穿浹洽乎?獻求對曰,誠然矣。日日記辨,自强不息,則事理通透,心地瀜會,此所謂貫穿浹洽也。上曰,許多經史,急難盡讀矣。獻求對曰,爲學之方,貪多則不精,欲速則不達。故朱子曰,譬如飢渴者入酒食之肆,見肥羹大胾餠餌菓苽,雜然於前,便欲左拏右攫,盡納于口,而不知味,是以貪多欲速,非進學之道,又或嫌煩厭遲,因不勉力,則終必廢却,所當深戒也。缺
上在昌德宮。停常參·經筵。
傳曰,政官牌招,開政。
傳曰,富寧府使馬行逸,茂山府使柳奭,相換。
傳曰,睿陵親祭後,仍詣禧陵·孝陵展謁矣,該房知悉。
都摠府啓曰,今日入直內三廳武兼禁軍及軍兵等,當爲中日習射技放,而雨雪相値,不得設行之意,敢啓。傳曰,知道。
禮曹啓曰,來三月初七日,中宮殿,詣景祐宮展拜後,歷拜南延君祠宇時,大殿同行展拜之禮,依例磨鍊乎?敢稟。傳曰,依例磨鍊。
訓鍊都監啓曰,本局中軍鄭圭應,身病猝重,勢難察任,改差,何如?傳曰,允。
兵曹,以白希洙爲訓鍊都監中軍。
吏曹啓曰,繕工監假監役官李庚周,北部都事南世重,禮曹佐郞李演壽,俱以身病,呈狀乞遞,竝改差,何如?傳曰,允。
又啓曰,富寧府使馬行逸,茂山府使柳奭,相換事,命下矣。柳奭,以前任興德縣監,方在解由未出中,何以爲之?敢稟。傳曰,勿拘。
有政。吏批,判書洪淳穆進,參判趙寧夏,參議趙秉式牌不進。
以安驥泳爲副校理,吳取善爲知敦寧,李鼎在爲判義禁,閔升鎬爲同義禁,趙寧夏爲掌樂提調,李有魯爲禮曹佐郞,李晦愚爲假監役,趙秉業爲北部都事,金用鍊爲假引儀。
再政。以李鼎在爲禮曹判書,富寧府使馬行逸,茂山府使柳奭,已上相換事。承傳。贈左參〈贊〉申緖贈左贊成,知訓鍊例兼,贈兵參申大坤贈左參贊,知訓例兼,已上判義禁申命淳兩代。
兵批,參知王庭揚進。以金觀喜爲馬梁僉使。
興寅君李最應疏。略曰,臣之見叨諸銜,無往非燕書郢說,而丐解一念,寤寐如結矣。挽近衰相日益,眩掉之祟,眠啖顯損,收拾無期。與其不卽引去,竟致瘝曠,毋寧早自爲計,獲底妥當。將臣尙方·梨園提擧與扈衛大將之任,劃許鐫免,俾幸公私云云。答曰,省疏具悉卿懇。愼節奉慮。兼管諸銜,旣非煩劇處,則何可以一時无妄,遽議辭免乎?第卿苦懇,若是懇摰矣,梨園提擧之任,今姑勉副。卿其安心調理。仍傳曰,此批答,遣史官傳喩。
以吏曹參議趙秉式牌不進罷職傳旨,傳曰,只推。
丁卯二月二十二日巳時,上御重熙堂。進講入侍時,同知事徐堂輔,參贊官吳德泳,檢討官申獻求,假注書李晩奎,記注官盧鎭燮,記事官李承洙,各持小學第四卷,以次進伏訖。上曰,史官分左右。上誦前受音一遍訖,上開卷。堂輔,讀自今日行一難事,止決無有成之望,仍釋義訖。上命授書算于堂輔,上讀新受音十遍訖。堂輔還納書算。上曰,今日行一難事,明日行一難事,則豈不至於堅固乎?堂輔曰,聖敎至當矣。雖天下至難之事,今日行之,明日行之,如是則不息之功,自致積累,身與相安,至於堅固之域矣。仍奏曰,今日自止內,旨義誠恰好矣。上章言知行之事,以一久字,爲着力處。夫久,卽日日無間斷之謂也。今日如是,明日如是,又明日又如是,則自然習與性成,有自得之竗,此成·湯所以日新日日新,又日新也。下章言讀書之道,以一思字,爲下工處。夫思,是沈潛推究之謂也。天下之義理無窮,聖賢之語言至精,苟不潛心玩味,思以求之,則何以致其知而窮其理乎?雖有才,非學無以擴充其才,雖有學,非思無以開發其學。故中庸之博學·審問,以愼思爲要旨也。大抵讀書而不尋思,則與不讀同,爲學而有間斷,則與不學同。不但臨讀必思,而掩卷後亦常常推究之,不但今日如是,而明日又明日,少無間斷,則聖學自臻將就緝熙之域矣。伏願留念焉。獻求曰,先儒以學問之難,譬於登山,而纔經一險,復有一險,苟非努力向上,不能到高峻處。世之才性過人者,自負輕銳,容易看文字,如欲乘雲凌虛,而只是空言而已。其讀書而尋思推究者,雖若遲鈍,寸寸前進,而一巖一壑,無不歷歷記心。及到高處,神怡形釋,昔之礙滯者,渙如氷消,而光風霽月,爽朗無邊。此無他,能耐過難處,儘力造道故也。由此觀之,則才勝者不足貴,而惟精思極慮,努力不倦者,乃可成業矣。於此可以澄省焉。德泳曰,久行難事,則身與事,自然牢確矣。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,撥路申飭,何等截嚴,而謝恩兼冬至使先來狀啓,今十八日酉時,自義州封發者,今始到院,事甚未安。不飭之該道臣及義州府尹,竝推考,遲滯之軍官及陪持,竝令攸司,從重科治,何如?傳曰,允。
傳曰,啓字誤踏之中官,李漢容推考。
傳曰,再明日人日製,通方外爲之,試紙用大好紙,春塘臺親臨磨鍊。
以黃海監司朴承輝狀啓,黃州牧民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以江原監司曺錫輿狀啓,原州牧民家失火事,傳曰,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
營建都監郞廳,以都提調意啓曰,郞廳黃鍾林改差,代戶曹正郞尹容善,差下,何如?傳曰,允。
兵曹啓曰,禁軍別將徐相稷,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
又啓曰,來三月初七日,大駕詣景祐宮展拜,歷拜南延君祠宇,仍覲雲峴宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春廟宮展謁例,爲之。
又啓曰,來三月初七日,中宮殿,詣景祐宮展拜,歷拜南延君祠宇,仍覲雲峴宮時,侍衛軍兵,當爲磨鍊,而謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵訓局軍四百名,磨鍊矣。今亦依此磨鍊,何如?傳曰,允。
又啓曰,來三月初七日,中宮殿,詣景祐宮展拜,歷拜南延君祠宇,仍覲雲峴宮時,宮內大門外及祠宇大門內外,設布帳,令訓·禁兩營,合力擧行,何如?傳曰,允。
訓鍊都監·禁衛營·御營廳啓曰,鷺梁敎場,屢經潦水,頹落成港,勢不得行操,故敎場移設於蔓川坪之意,敢啓。傳曰,知道。
丁卯二月二十三日巳時,上御重熙堂。進講入侍時,講官金炳國,參贊官李玄翼,侍讀官李時夏,假注書金祉泰,記注官金鎭模,記事官李承洙,各持小學第四卷,以次進伏訖。上曰,史官分左右。上誦前受音一遍訖。炳國奏曰,前受所誦,若是瀜貫,伏想有自內溫繹之多,而益加讀數,則雖掩卷之後,大文之暸然記得,無異於臨讀之時,臣於此,區區顒祝矣。上開卷。炳國,讀自顔氏家訓曰借人典籍,止實爲累德,仍釋義訖。上命授書算于炳國,上讀新受音十遍訖。炳國還納書算。上曰,借人典籍,皆須愛護,先有壞缺,就爲補治,此訓誠好矣。炳國曰,昔陸龜蒙,每借人書,簡編壞缺,則緝之,文學謬誤則刊之。大抵借人器物,雖尋常玩好者,猶不可毁傷。況書冊成器也?又載聖賢之千言萬語,則一或有點汚之患,是未免累德,此豈可以細行而忽之哉?所以士夫,夫百行之一,而篤工之人,尤不得不力行者也。書冊旣致敬,則百義之沈潛玩味,自在其中矣。又奏曰,顔氏名之推,卽北朝人也。其所家訓,非從此也,已見前篇,而事君之不忘誠諫,以利社稷,養親之先意承顔,怡聲下氣,此由於讀書學問之本。而綱紀之大者,莫先於君親,故首言事君養親之道,其餘許多勉戒,無非至論·格言,伏想領會矣。此章之讀書未竟,雖有急速,必待卷束整齊然後云者,因此而有仰奏者矣。狄仁傑,卽唐中宗時宰相,而其兒時有門人被訟者,吏來詰辨,仁傑讀書不已,而責之曰,黃卷之中,吾與聖賢相對,俗吏何敢如是喧聒乎?古之人致敬書冊,類如是矣。缺
丁卯二月二十三日申時,上御重熙堂。召對入侍時,參贊官洪兢周,檢校待敎徐相翊,侍讀官李時夏,檢討官金亮淵,假注書李晩奎,記注官金鎭模,記事官李承洙,各持小學第四卷,以次進伏訖。上曰,史官分左右。上開卷。讀自顔氏家訓曰借人典籍,止實爲累德十遍訖。上曰,上番讀之。時夏讀一遍,仍釋義訖。上曰,文義奏之。時夏曰,人於典藉缺處必爲補治,欲其完也。人之有過,若書藉之有缺,已有過失而勿憚其改,亦其自新也。保護其身,如書籍補其闕失,戰兢自持,則是爲士君子修身之道也。上曰,下番讀之。亮淵讀一遍,仍釋義訖,上曰,文義奏之。亮淵曰,讀書,所以正心修身之要,而此章旨意,卽是處事敬謹也,不可一毫放慢,而若於事之急速處,先動其心,不能整束,則未免書自書我自我矣,安能究聖賢用心乎?讀書未竟之前,雖遇急速之事,不可遽起,而必專心於書,始終無間,則心自堅而學日進矣。上曰,參贊官·閣臣,文義奏之。兢周曰,變爲累德四字,最爲詳味。几案部帙之諸件,不過細微之行,而其所關則大矣。白玉之白也而有一點之黑,則爲玉之累,明鏡之明也而有一點之塵,則爲鏡之累,賢人之賢也而有一事之誤,則爲德之累。故書曰,不矜細行,終累大德,此皆敬謹而已矣。相翊曰,儒臣·參贊官,備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
傳曰,新榜進士李魯應·高雲徽,賜樂。傳曰,新榜進士李容晳·李存相,卽予潛邸時同學之人,不可無示意之擧,竝賜樂。
傳曰,右承旨許遞,前望入之。
承旨前望入之。金元性落點。
兵曹,以李鶴周爲禁軍別將。
吏曹啓曰,今三月初三日,行大報壇祭,獻官,時原任大臣,當爲塡差,而判敦寧李景在在外,左議政金炳學,右議政柳厚祚,俱有身病,何以爲之?敢稟。傳曰,宗親·儀賓中,塡差。
兵曹,以李邦鉉爲摠戎中軍。
禮曹啓曰,卽接永禧殿官員所報,則明日人日製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日人日製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允
傳曰,明日出宮門路,以協陽門爲之。
禮曹啓曰,卽接長城幼學金邦熙所志,則以爲五寸姪膺休,嫡妾俱無子,以其同生弟祿休子馥煥,欲爲繼後,兩家諸族,相議完定,而膺休夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長金邦熙,所訴旣如是,金祿休子馥煥,立爲金膺休之後,何如?傳曰,允。
又啓曰,卽接康津幼學黃永碩所志,則以爲六寸兄永宅,嫡妾俱無子,以其同姓八寸弟永洛第二子貞津,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長黃永碩,所訴旣如此,黃永洛第二子貞津,立爲黃永宅之後,何如?傳曰,允。
義禁府啓曰,明日人日製,通方外爲之時,本府都事,皆爲赴擧,只有武都事一員當直入直,而本府入直,公事回公都事,及通化門·月覲門·集春門·靑陽門·明光門,禁亂都事,無以推移。假都事七員,令該曹口傳差出,何如?傳曰,允。
又啓目,粘連向前金明權亦,躱囚旣在任內,詗捕竟過定限,揆以法意,難免當勘,以此照律,何如?啓,依允。
又照目,粘連礪山前府使金明權矣,本府議啓內,躱囚旣在任內,詗捕竟過定限,揆以法意,難免當勘,以此照律,罪杖一百收贖,告身盡行追奪,私罪。奉敎依允。
吏曹判書洪淳穆疏略曰,日昨行政,竟連做錯,金吾堂上補缺。以副提學閔升鎬爲首擬,而至于蒙點。蓋三司長官,不得擬是職,典式存焉,則莫嚴者守格,必愼者注擬,而蒙蔀不審,致此僨誤,非徒惶恧,以若昏謬昧方,豈容一日仍冒握銓之地乎?伏乞該原望筒,亟令勿施,以重銓格,仍治臣錯擬之罪云云。答曰,省疏具悉。此是法典也,望筒勿施。卿其勿辭。
丁卯二月二十四日辰時,上御重熙堂。進講入侍時,知事李承輔,參贊官洪兢周,檢討官金亮淵,假注書李晩奎,記注官金泰煥,記事官李承洙,各持小學第四卷,以次進伏訖。上曰,史官分左右。上誦前受音一遍訖,仍開卷。承輔,讀自吾每讀聖人書,止因其高明,仍釋義訖。上命授書算于承輔,上讀新受音十遍訖。承輔還納書算。上曰,每讀聖人書,未嘗不肅敬待之,其古紙有五經詞義及聖賢姓名,不敢他用也,此言誠好矣。承輔曰,聖敎至當矣。此雖微細事,每致肅敬,則外他許多事爲,固當無不敬,而應事接物之際,不以敬,則何事可做乎?雖以講學言之,對冊臨講,若不主敬,則心不專一,無以理會矣。異端之學,非聖人之道也,其所爲害,有甚於洪水·猛獸。此若不痛嚴斥,則將至於人不得爲人,國不得爲國,此所以古昔聖賢之慻慻乎異端者也。雖以近者所謂洋學言之,其害也,有非楊·墨之比也。朝家之懸法設禁,何等嚴正,而猶復滋蔓熾行,誠非細憂,鋤治痛之道,惟在於明正學而已。家家而習絃誦,人人而學孔·孟,則所謂邪術,何敢作蘖於其間哉?明正學,亶在於導率之方,此章旨義,深加留念焉。亮淵曰,異端,卽楊·墨·老·佛之學,而佛氏之說,深微近理,其害尤甚。而學有精粗,其粗者,輪回報應,廣張罪福,誘脅愚迷,奔走奉供等事,其精者,則以寂滅爲家,自謂通神明知變化,道德心性,累見於彷彿想像之際,擬之以豁然大悟,猖狂自恣,謂之了事。雖高明之士,駸駸然反陷於其中矣。自後漢,至于宋初,其徒猶熾,程·朱廓淸,其說始衰,學者不可不力察明辨,斥異端尊聖學,吾道復明,則邪穢之徒,莫敢容售於其間。此等事,益加省察焉。兢周曰,小者近者,謂灑掃應對之節,則小學之事也。大者遠者,謂明德新民之事,則此卽大學之事也,古者八歲入小學,十五歲入大學,其敎人先後之次序,自可見矣。書曰,升高自卑,陟遐自邇,此亦自小至大,自近至遠之意也。上掩卷,仍命史官就座。又命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調趙龜夏,副提調趙秉協啓曰,伏未審日間,聖體,若何?寢睡·水刺之節,何如?臣等率諸,御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳曰,新榜進士金弘集,卽講官金承爵之子也,特爲賜樂。
傳曰,直提學有闕之代,政官牌招開政。
以司謁,口傳下敎曰,儲慶宮正堂瓦子脫落,墻垣修築,柱根塗褙,座面紙·床巾·餕餘盒袱·祭物欌·罇羃·祭享所用遮日修改事,分付戶曹。
奎章閣啓曰,新除授直提學趙寧夏·李載冕,敎旨安寶次,濬哲之寶。請出之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
承文院啓曰,卽見禮部咨文出來者,以爲法國條款鈔送,閱看云矣。以承領之意撰出回咨,順付回撥,下送灣府,使之入送鳳城,轉致北京之地,何如?傳曰,允。
兵曹啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍五哨,訓將率領爲先廂,訓局馬軍一哨,禁營步軍三哨,兩營騎士各一番,禁將率領爲後廂,禁軍三番爲之,御將率該營標下軍留都。
又啓曰,在前幸行時,挾輦軍四百名,或三百名,餘軍二百名,或一百名,磨鍊矣,今番則何以爲之乎?敢稟。傳曰,四百名磨鍊,餘軍二百名磨鍊。
又啓曰,在前幸行當日回鑾時,侍衛,例以全數磨鍊,而辛酉明陵幸行時,依遠幸例,兵曹·都摠府堂上郞廳各二員,五衛將二員,武臣兼宣傳官八員,隨駕,甲子睿陵幸行時,因下敎,五衛將六員,武臣兼宣傳官四員,隨駕矣。今番則何以爲之乎?敢稟。傳曰,依遠幸例,磨鍊。
又啓曰,在前幸行時,十里外,斥堠·伏兵·傳語軍,以畿邑所屬束伍軍,擧行矣。今亦依此磨鍊,何如?傳曰,允。
又啓曰,在前幸行時,摠戎使,率訓局餘軍,弘化門外留陣矣。今亦依此擧行,何如?傳曰,允。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,幸行回鑾後,隨駕軍兵饋,在前每以,乾物分給矣。今亦依此擧行,何如?傳曰,允。
兵曹,睿陵·禧陵·孝陵·明陵,幸行時軍令,三月十三日出宮,黔巖碑閣所晝停,自闕門二十六里,睿陵展謁親祭,禧陵展謁,孝陵展謁,自晝停所廾五里,以上四十一里,明陵展謁親祭,自睿陵十里,還詣黔巖碑閣所晝停,自明陵十里,當日還宮,自晝停所二十六里。
司僕寺啓曰,今此睿陵·明陵親祭時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
又啓曰,今此睿陵·明陵親祭時,補把馬,關東·海西限三十匹分排,知委各驛,以爲入用之地,何如?傳曰,允。
兵曹啓曰,同知中樞府事洪載謨,五衛將成泰默·柳昇烈·許策,曹司五衛將李淳翼,俱以病難供職,呈狀乞遞,新際授全羅右水使鄭雲星,母病沈重,時月之內,萬無離側赴任之望,戶奴呈狀乞遞矣。親病旣如此,則有難强令赴任,竝改差,何如?傳曰,允。
吏曹啓曰,西學敎授洪萬燮,以其身病,呈狀乞遞,改差,何如?傳曰,允。
有政。吏批,判書洪淳穆,參判趙寧夏牌不進,參議趙秉式進。
以趙寧夏·李載冕爲直提學,李鼎在爲知敦寧,金東獻爲同義禁,徐元淳爲同春秋。
再政。以李載元爲禮曹判書,沈相漢爲西學敎授,姜晳一爲典籍,知義禁單金東獻,知春秋單徐元淳,故學生崔汝峻贈童敎,忠孝卓異,贈職事,承傳。
兵批,判書金炳㴤進。以洪鍾雲爲同知,金敏植·王殷疇·金在健爲五衛將,趙敬夏爲曹司五衛將,李文永爲全羅右水使。
知敦寧吳取善疏。答曰,省疏具悉。所請依施。
丁卯二月二十五日辰時,上御重熙堂。進講入侍時,左議政金炳學,講官洪鍾序,參贊官吳德泳,侍讀官安驥泳,假注書金祉泰,記注官盧鎭燮,記事官李承洙,各持小學第四卷,以次進伏訖。
丁卯二月二十五日辰時,上御春塘臺。人日製通方外儒生試取入侍時,行都承旨趙秉協,右承旨李玄翼,右承旨金元性,左副承旨洪兢周,右副承旨吳德泳,同副承旨申橚,注書缺,記事官李承洙,別兼春秋洪萬植·金性均,檢校直提學李載元,直提學趙寧夏·李載冕,檢校直閣李承純,檢校待敎徐相翊·趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙龜夏,副提調趙秉協,進前問候訖。仍出協陽門·建陽門·銅龍門·靑陽門至春塘臺。上降輿陞座。承旨,奏請出標信,開布城,使儒生入場,上,可之。承旨,讀奏入門單子訖,仍奏請從陞中試官蒙點人,使之下去行禮,上,可之。讀券官金炳學·趙寧夏,對讀官趙秉式·李世宰·洪遠植·趙定燮·申獻求等,行四拜訖,以次陞就位。炳學,進前問候訖。仍奏曰,各營軍制,向已變通,行將課月操練。營需本自不敷,策應極其浩大,而見今各處私稅,旣爲革罷矣。各種之自各門入來者,令各該營,略略收稅,以助支放之資,仍自該營,別單啓下,何如?上曰,依爲之。出擧條上命書賦題今日卿至,限申時。寧夏,跪書讀奏訖,定燮·獻求,捧出懸之。上命試官權退。仍命軍令待令。兵曹判書金炳㴤,軍令待令如例訖。上入小次。傳曰,別雲劍·兵摠府堂上·堂上閣臣,儒臣·入侍承旨·堂上對讀官,竝讀券官,加差下,堂下閣臣·儒臣,竝對讀官加差下,使之分考。少頃,承旨,以司謁入稟曰,先張已入,出標信開布城,呈券儒生,次次出送,何如?上,可之。承旨又稟,收券旣多,考試,何如?上命考試。承旨又稟取幾人,命取百人。少頃上出次,命科次。炳學編次訖。獻求讀奏第一張,至缺句,上命止之。炳學稟書等。上曰,第一張至五張,書草三下,其餘竝書次上。炳學書等訖,承旨輪回讀奏封內訖。上命書傳敎曰,人日製賦,草三下幼學徐鶴權等五人,竝直赴會試,之次次上幼學吳斗泳等十五人,竝給二分,之次次上幼學李鍾京等三十人,竝給一分,之次次上幼學金基世等五十人,各奎章全韻一件,賜給。傳曰,入格儒生明日侍令。通禮跪啓禮畢。上降座乘輿,入靑陽門·銅龍門·建陽門·協陽門。承旨請出標信解嚴。上由宣化門還內。諸臣以次退出。
上在昌德宮。停常參·經筵。
傳曰,副提學·典翰·玉堂,竝許遞,前望入之。
傳曰,左副承旨許遞,前望入之。
承旨前望入之。沈舜澤落點。
傳曰,江華府史閣,奉審曝曬之行,更待下敎。
禮曹啓曰,來四月初二日,行宗廟夏享大祭親行時,永寧殿,依例遣大臣攝行,何如?傳曰,允。
又啓曰,來四月初二日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
以平安監司朴珪壽狀啓,順安縣民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
以全羅監司徐相鼎狀啓,鎭安縣民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
以全羅監司徐相鼎狀啓,茂朱府民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
以公忠監司申檍狀啓,黃磵縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
戶曹啓曰,儲慶宮正堂修改吉日,以來三月初一日推擇定行之意,敢啓。傳曰,知道。
兵曹口傳政事,以金泰郁爲兼內乘。
丁卯二月二十六日辰時,上御重熙堂。入格儒生入侍時,右副承旨吳德泳,假注書李晩奎,記注官金鎭模,記事官李承洙,以次進伏。幼學李靖洙·洪喜鍾·吳斗泳,生員李演基,幼學邊奎弘·李相基,進士金奎鎬,幼學李鍾景·朴致益·李容俊·李震容·金永夏·趙昌熙·金載珝,業儒李鼎洙,幼學石孝源·李希鏞·李秉河,進士崔準寧·李臣堯,幼學金宗漢·鄭選朝·朴熹陽·洪漢鍾·朴圭相·尹台善·柳道善·尹相悳·方啓憲,生員朴齊敬,幼學閔基鎬·吳佑泳·申光表·尹泳鎭·趙德顯·金啓東·鄭在廈·李瑞京,生員南商哲,序立階下訖。上曰,史官分左右。德泳曰,入格儒生中,徐鶴權等六十一人,有身病,不得待令矣。又奏曰,待令儒生,使之陞堂,奏職姓名乎?上,可之。靖洙等,陞堂,進前起伏,奏職姓名訖。德泳曰,儒生行禮後,頒賞,何如?上,可之。儒生等行禮訖。德泳曰,儒生使之退出乎?上,可之。仍命史官就座。又命退,諸臣以次退出。
上在昌德宮。停常參·經筵。
禮曹啓曰,儲慶宮正堂以下修改吉日時,來三月初六日巽時,已爲推擇啓下,而因戶曹草記,修改吉日時,同月初一日卯時推擇,移還安告由等節,令禮曹擧行事,允下矣。修改吉日時,以初一日卯時擧行,而先告事由祭,修改日曉頭設行,移安同日同時,還安及還安祭,修改事畢後,隨時設行,祝文,令藝文館撰出,修改所入物種,令各該司,磨鍊進排,亦令繕工監,別定監役官,擧行事,竝爲分付,何知?傳曰,允。
承文院啓曰,卽見禮部咨文出來者,則前此朝鮮錄送法國回檄內,有欲朝鮮差員面議一節,似注意於和解。第通商·傳敎諸事,朝鮮邦禁綦嚴,是否願從,中國斷不能稍有勉强,該國應悉心籌辦,不致稍涉疎虞處相應。請旨飭下禮部,詳加酌核,卽咨朝鮮國王,自行,先事妥籌,計出萬全,毋稍大意。至該國王,別錄所稱,未知三十一款條約,何時所成,開載甚事等語査,去歲臣衛門,接㨿法使照會內,稱因於朝鮮,搆兵堵塞港口,蹔禁商船前往。臣等以法國條約第三十一款內開,將來中國遇有與萬國用兵,除敵國布告堵口不能前進外,中國不爲禁阻法國貿易及與用兵之國交易。凡法國從中國口,駛往敵國口,所有進口·出口,各例貨物,竝無妨礙。如常貿易無異等語,竝無因兩國用兵,禁止商般前往之條,當經的給照覆,引及此條,以明不能禁止中國商船之意。至此頃條約,係於咸豐十年定議,所有法國約條全款及他國所立條約各款,只言中土而未及外藩,竝無絲毫牽涉朝鮮之處。應請一倂由禮部,將前經咨發該部之法國條約第三十一款鈔錄,咨行朝鮮國王,俾無洞悉原委,由臣衙門,隨時相機酌辦外,謹將現籌辦理請形,恭摺密諫。伏乞知照朝鮮國王,預爲籌劃云矣。以承領之意撰出回咨,順付回撥,轉致北京之地,何如?傳曰,允。
敦寧都正權基憲疏。省疏具悉。所請依施。
上在昌德宮。停常參·經筵。
自卯時至人定,灑雨下雨,測雨器水深二寸五分。
以慶尙監司李參鉉狀啓,尙州牧民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
議政府啓曰,包蔘之有增有減,寔有隨時通變之政,而昨年加定一萬五千斤,終涉夥多云。一萬斤姑爲停減,原稅外,松·灣襍費,一切禁斷,以爲紓力之地,何如?傳曰,允。
又啓曰,今番監試覆試,年七十以上人,許付榜末,卽優老之曠典也。今聞一所赴擧人中,光州承進福,醴泉申鳳洙,橫城鄭完和,咸興韓膺柱,綾州林相顯等五人,俱是年七十,而見漏於榜目云矣。取考初試榜目,則姓名年紀,一無相左,此必是鄕曲年老之儒,未及知朝令,呈券之際,任其混入而然也。其在一視之政,不可使之向隅,此亦一體付榜之意,分付,何如?傳曰,允。
吏曹參判趙寧夏疏曰,伏以,臣猥蒙濫分之特擢,懇辭便歸飾讓,衷情轉益齎悚。不自意日前陪衛之際,又伏奉除旨,以臣爲奎章閣直提學,繼有牌召狎至,咫尺帳殿,義不敢俟履,手擎華誥,章皇祗肅而退。特地寵光,觀瞻胥聳,臣於是仰戴俯恐,惶汗浹背,歷日靡所底定矣。噫,臣之年淺識短,驟躐無漸,災咎必至,萬無堪承之望。前此控籲,寔出肝膈,而昨日進一資,其官天曹貳卿,今日授一職,厥銜秘府華貫。恩寵赫然,愈往騫翥,判作臣淺分眇福所消受,臣撫躬興惕,不遑爲聖朝官人之憂也。臣本臣家之一蒙騃子耳,寸藝不名,片能無稱,而依近日月,涵濡雨露。朝除夕遷,只慕榮觀之若偏,左兠右攬,罔念寵利之有戒,則人之議臣,非但全沒分曉,緣臣而貽偏係之私,玷淸雋之選諒,非細故也。若夫是職之有關聲名,臣未暇費辭崇飾,而第以臣先故言之,自臣祖文忠公臣寅永,以後,兩世三叔姪,相繼踐履,臣今有此趾美,豈不誠闔門至榮,而顓蒙之職,眇少之年,其何能萬一之爲役也哉?且臣於本閣,冒忝下僚,昔之時,尙諉以階淺職卑,仰成乎先進誘掖之惠,有俟分寸長益之望。今乃秩愈顯而望愈峻,嶐然居長席之亞,名存實無,官尊責厚,而顧臣本末長短,依舊是童觀,則尙可曰承當是職,厭服時論?是說不去而行不得者也,汚辱華掄,忝墜家聲,臣雖愚昧,自知甚明,固不可以暫膺爲蹲冒計,玆敢罄暴衷懇,仰瀆崇嚴。伏乞聖慈,俯垂鑑諒,將臣所有內閣新銜,亟許鐫改,俾名器重而私分全,不勝幸甚云云。答曰,省疏具悉。卿其勿辭行公。
宗府都正李載冕疏曰,伏以,臣於閣職,猥膺參外之選,檢校末班,尙玷賤名,審挈乎人與職,不翅若莛於楹而眇於睇。迺者謬恩荐加,縻以東壁之席,時則臨殿試士,陪扈邇密,牌召狎降,義例莫越,雖不得不拚棄廉維,領旨叨謝。退竊自惟,是閣之有提衡,爲其老成也,有直殿有待制,爲其淸峻也,而惟直學,不離淸峻之望,實具老成之體,洵詞英之雋塗也,藝林之至榮也。夫以臣年紀之眇少,學術之貿昧,考校經籍,辨論同異,其可能乎,修嫺典章,發揮布濩,其可能乎?潤色謨猷,則贊襄宥密之未效也,獻納風儀,則鬯明敎條之未聞也。名實之際,無一幹當,而介崇卑該巨細,進乎此而居乎此,則是何異於鼎可柱車,玉可爲穀者哉?多見其不自量也。且臣所處之地,人謂之與他稍殊,而惟其如是也故,濫恩及昵,殿下所以戒臣也,保拙守分,亦臣所以自處也。至於名位之隆赫,光寵之焜燿,顧何所補於國家事計,而上之所授,下之所受,若是其不難且靳乎?此尤臣歷日徊徨,求其說而不可得者也。言出肝膈,毫非飭讓。惟聖明,將臣直提學之銜,劃行鐫免,俾有以公私兩幸焉。云云。答曰,省疏具悉。卿其勿辭行公。
上在昌德宮。停常參·經筵。
自開東至申時,灑雨下雨,測雨器水深三分。
傳曰,藥院提調許遞,前望入之。
內醫提調前望入之。任百秀落點。
以全羅監司徐相鼎狀啓,茂朱府民家失火事,傳曰,當此東作之時,民家燒燼,聞甚矜惻。元恤典外,別加顧助,結構奠接之方,廟堂措辭,分付。
以全羅監司徐相鼎狀啓,順天府人命渰死事,傳曰,人命之渰死,聞甚驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以平安監司朴珪壽狀啓,道科武科時,會寧兪顯達之冒籍應赴,定州兪顯達之冒受花牌,俱係法外,其所犯科,依律勘處事,傳曰,令廟堂,稟處。
以慶尙監司李參鉉狀啓,漕船不飭之密陽府使兪致長,勘罪事,傳曰,此與載穀裝發後,煞有間焉,根因鉤覈,該府使拿勘,竝置之,仍飭裝發,期於限內到泊。
議政府啓曰,卽見江原監司曺錫輿所報,鐵原·橫城,俱以峽邑,裝納兩稅出浦,至爲百餘里,民邑事力,將無以支保,特依山郡例,竝與各樣情費,許以代納施行爲辭矣。旣非沿江之地,又此出浦之遠,邑勢民力,有不可不念。依平山已施之例,特許代捧,仍令戶·惠廳,另成節目,以爲遵行之地,何如?傳曰,允。
又啓曰,卽見江原監司曺鍚輿所報,則鐵原防營,別設砲射科名色,擇其劃長一人,報營啓聞,以直赴施行,出身中沒技者,其本鎭以相當軍任,施賞爲辭矣。修擧戎政,莫砲射若,而奬勸興起,又莫設科若也。一依所報施行,俾有實效之地,何如?傳曰,允。
兵曹啓曰,卽接西所衛將趙希永牒報,則明禮門東邊小松一株,因風顚仆云矣。令該所,依例斫去之〈意〉,敢啓。傳曰,知道。
又啓曰,卽接東所入直衛將李始愚牒報,則宣仁門下水門鐵箭一間許,破傷云。爲先令紫門,監堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又啓曰,卽接集春營入直哨官鄭朋淳手本,則集春門南邊墻垣一間許,頹缺云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
上在昌德宮。停常參·經筵。
藥房提調任百秀,副提調趙秉協,啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,有身病,右議政柳厚祚,無時急稟定事,不得來會云矣,敢啓。傳曰,知道。
又啓曰,左承旨沈舜澤,自鄕上來云,卽爲牌招,何如?傳曰,允。如有違牌,勿爲呼望。
又啓曰,今日寒食祭傳香時,永陵獻官李志謙,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之?而原單子,今方改付標以入,使之卽速受香,當該差祭堂上,不可無警,推考,何如?傳曰,推考。
傳曰,摠管,竝許遞,前望入之。
摠管箭望入之。都摠管韓啓源·完平君昺·李鳳周,副摠管趙秉協·南鍾順·姜㳣·尹秉鼎·鄭基會·趙寅燮·趙性敎落點。
傳曰,承旨竝許遞,前望入之。
承旨前望入之。李載冕·申橚·宋熙正·李根弼·趙敬夏·李炳敎落點。
傳曰,傳香承旨馳詣宗廟·景慕宮,奉審摘奸,仍詣受香所,奉審摘奸以來。
傳曰,今番幸行時,興寅君,永平君昱,左贊成金炳冀,衛內別隨駕。
傳曰,以城門收稅,以補軍需事,才有定式,而沿江上下,私自執稅者,雖爲革罷,或有土豪輩,憑勢侵漁,種種有之云。今此公稅磨鍊後,則尤可禁戢。此若不禁,是罔民也,自廟堂,關飭於各道,如有私稅者,以私鑄之律,施行。
以江原監司曺錫輿狀啓,春川府民家失火事,傳曰,聞甚矜惻。元恤典外,別加顧助,卽爲結構奠接之方,廟堂措辭,分付。
禮曹啓曰,卽接懿昭墓守衛官所報,則今番雨後,本墓墓上曲墻東邊二間許,向前頹圮,丁字閣東邊築壁,頹圮云矣。今此墓上曲墻,向前頹圮,與向內有異,慰安奉審之節,依例不爲磨鍊,改築之役,待快晴,擇日擧行,何如?傳曰,允。
兵曹啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
宗親府啓曰,明日卽天漢殿朔奉審日次,臣重榮,進詣擧行之意,敢啓。傳曰,知道。
訓鍊都監·禁衛營·御營廳啓曰,謹依左議政金炳學所奏批旨,各門收稅條例磨鍊,別單書入之意,敢啓。傳曰,知道。
刑曹啓曰,以公忠前監司申檍狀本,因傳敎,勘處罪人李時澤到配事,傳曰,放事,命下矣。謹依傳敎,時澤,卽爲放送事,分付道臣之意,敢啓。傳曰,知道。
司僕寺啓曰,濟州前判官李南載遞任,進上馬三匹,今纔上來,禾毛色,別單書入,依例內廐立養之意,敢啓。傳曰,知道。
左承旨沈舜澤疏略曰,臣出都門而處畎畝,凡四載耳。憂畏兢蹙,甘作明時棄物,倀倀然窮無所歸,孰謂臣之得有今日也?數月之內,京兆銀臺,除誥荐降,若枯荄之逢陽春,未知賤臣,何以得此,粤在殿下嗣服之初,周旋近列,獲覩耿光,一自流落,星霜屢變。譬如嬰兒遽離父母之側,惟以一瞻父母之顔,退卽溘然,萬萬無餘恨,日望父母之有召命。苟非草木之頑,寧無是心哉?今於恩義之際,未敢徑情,呼泣窮山,遲回歷日,自犯逋慢之辜,只有譴何之俟。惟我殿下,不加之罪,曲費洪造,馹召有隕,其在義分,不敢偃處,來伏輦轂之下,而復隨冠冕,趨造禁扃,實有所不敢者,唐突呼籲。伏乞遞臣見職,沒齒田間焉。云云。答曰,省疏具悉。以卿弟事,懲其罪矣,於卿今何更引?卽爲肅命。日記廳堂上閔泳達。郞廳金炳䄵。
上在昌德宮。停常參·經筵。
傳曰,兵判外兵曹堂上,竝許遞,政官牌招開政。
傳曰,呈告泮長許遞,今日政差出。
傳曰,在外京兆堂上許遞,今日政差出。
傳曰,藥院提調許遞,前望入之。
內醫提調前望入之。金世均落點。
傳曰,景福宮役所工匠,令營建都監乾犒饋。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
政院啓曰,翰林召試被選當次人徐奭輔薦狀公事,啓下矣。令該曹口傳單付,牌招入直,何如?傳曰,允。
傳曰,發遣吏郞,諸執事,淸齋與否,摘奸以來。
以司謁口傳下敎曰,龍虎營靑令旗十雙內,二雙,以紅旗葉等待,自今爲始,馬頭擧行,與訓局互相爲之事,分付。
吏曹口傳政事,檢閱單徐奭輔。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹啓曰,儲慶宮·毓祥宮·延祐宮展拜,每年季春取稟事,曾有定式矣。展拜吉日,以何間推擇乎?敢稟。傳曰,日字,今十七日爲之。宣禧宮展拜,一體磨鍊,中宮殿展拜,同爲磨鍊。
又啓曰,今三月二十三日大妃殿誕日陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日二十五日二十六日,連値齋日,以二十七日退行磨鍊節目,何如?傳曰,允。
又啓曰,咸鏡道道科文武科放榜吉日,已有所推擇行會矣。卽伏見該道臣狀啓,則以爲,北道試記,尙不報來,榜目修啓,自致遲滯,諸般擧行,多有窘跲之慮,令該曹來月晦前一二日,推擇下送爲辭矣。令日官更爲推擇,則今三月二十七日辰時,來四月初八日卯時,爲吉日云。以此兩日中,推移定行,何如?傳曰,允。
宗親府啓曰,卽接內需司牒報,則咸興·永興兩本宮四月別大祭時,造燭封香吉日,今月十七日寅時,衣襨香燭祭品奉詣吉日,同月十八日辰時,俱吉云,以此日擧行之意,敢啓。傳曰,知道。
議政府啓曰,卽見開城留守金壽鉉所報,則白川所在本營句管穀中,二百十石,昨秋以軍需送沁都及喬桐,而係是逐年取耗者,不得不還充爲辭矣。係是不虞之備,則勢不得不還充乃已,就戶曹新鑄錢中,六百三十兩,折計下送,以爲立本之地,何如?傳曰,允。
又啓曰,以平安監司朴珪壽狀啓,道科武科時,會寧兪顯奎之冒籍應赴,定州兪顯奎之冒受花牌,俱係法外,其所犯科,依律勘處事,傳曰令廟堂稟處事,命下矣。敢圖他道之籍,冒赴他道之試,法意攸在,不可參恕,會寧兪顯奎爲先削科,依濫入律,水軍充定,旣知其初不入格而諉以姓名之相符,乃敢應榜而受牌,亦不可無罪,定州兪顯奎所受花牌,卽爲還收,仍令道臣,懲礪放送。設科試藝,何等嚴重,而初未覺察,致此錯誤,該帥臣推考,何如?傳曰,允。
議政府薦望,以李興敏爲咸鏡監司。
禮曹,今三月二十七日,大妃殿誕日陳賀應行節目,當爲磨鍊擧行爲白去乎,依此擧行,何如?啓,旣承大妃殿下敎,權停爲良如敎。
營建都監啓曰,自二月初一日至三十日,本都監所捧各處願納錢,爲六百九十兩,白米一百石,自丙寅七月,至丁卯二月,宗親府所捧璿派人願納錢,爲五千七百三十九兩,成冊以入之意,敢啓。傳曰,知道。
兵曹啓曰,因議政府草記,平安道,道科武科時,會寧兪顯奎,冒籍應赴,依濫入律,水軍充定事,允下矣。濫入罪人兪顯奎,公忠道大興郡水軍充定,定驛子押送之意,分付該道道臣,何如?傳曰,允。
又啓曰,禁軍習陣,當爲設行,而本曹有故,不得爲之之意,敢啓。傳曰,知道。
訓鍊都監啓曰,本局千摠趙羲純,身病猝重,勢難察任,改差,何如?傳曰,允。
吏曹啓曰,公忠道大興居幼學趙徽一呈狀內,矣身父光潤,今年爲一百,咸鏡道德源居幼學李成儒呈狀內,矣身父茂秀,今年爲九十,而俱以見漏於本道應資老人抄啓中,未蒙恩資事,來訴,故考見帳籍,則其年,果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
兵曹啓曰,宣傳官趙羲復,五衛將金敏植·王殷疇·全在健,俱以病難供職,呈狀乞遞,新除授全羅右水使李文永,素患痰癖之症,日倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書洪淳穆,參判趙寧夏進。以李明應爲吏曹參議,朴齊寅爲兵曹參判,金有淵爲左尹,申道熙爲兵曹參議,鄭雲龜爲參知,洪翰周爲敦寧都正,洪在鉉爲大司成,鄭文升爲知義禁,閔奎鎬·金奭鎭爲分承旨,金昌熙爲分兵曹參議,任孝直爲分參知,金敬均爲分兵曹正郞,權命菊爲分佐郞,南世本爲漢城庶尹,李賢器·朴性浩爲監察,金炳休爲惠陵參奉,韓啓源爲司譯提調。
再政。以閔鍾淑爲掌樂僉正,李寅赫爲內資主簿,李秀謙爲瓦署別提。三政。以李鏞夏爲光陵令。四政。以尹翼善爲徽慶園令,金熙國爲禮曹佐郞。五政。以金永壽爲宗廟令。六政。以李愚永爲刑曹佐郞。七政。以鄭在範爲宗府主簿,咸鏡監司單李興敏,星州牧使南羲重,限一瓜仍任,平壤庶尹申泰鼎,特加一瓜事,承傳,兵曹參議單鄭雲龜,參知單申道熙,分兵曹參議單任孝直,分參知單金昌熙。
兵批,判書金炳㴤進。以金有淵·黃鍾顯爲副摠管,李鎬俊·李沇應爲分副摠管,申正熙爲宣傳官,李應洙爲內禁將,崔光鉉·孫瀅銖·金俊哲爲五衛將,趙慶鎬爲曹司五衛將,李奎書·趙儀顯爲分都摠都事,金樂文爲全羅右水使,僉知二單金敏植·全在健,兼咸鏡道兵馬水軍節度使單李興敏。
吏曹參議趙秉式疏曰,伏以,臣冒叨見職,間嘗越庖人之爼,而代大匠之斵,屢矣。臣雖無似,豈或全眛廉防,不恤四至之嗤點而然哉?誠以蕪拙之辭,未獲孚格趨走之義,怵畏居先,因循遲回,居然閱月于玆矣。況臣受氣脫綿,恒疾羸瘁,刀圭焉是事,而見今寒暄不宜,吹霎闖劇,諸般證形,一倍添苦,以若現狀,時日之內,彈束無望,典領至要之地,非臣養病之坊,雖以日前差享言之,昏謬之失,萬萬惶慄問備薄警,豈足以蔽其罪乎?用敢呼號,仰煩典遂之仁。伏乞聖慈,俯垂鑑諒,亟遞臣職名,俾公不至癏,而私有以獲安微分,不勝大願云云。答曰,省疏具悉。所請依施。
上在昌德宮。停常參·經筵。
備忘記,黃海兵使李敏庠下直,長弓一張,長箭一部,片箭一部,筒兒一箇賜給。
傳曰,傳香承旨,進詣大報壇,奉審摘奸以來。
傳曰,傳香承旨,馳詣先蠶壇,奉審摘奸以來。
傳曰,承旨持公事入侍。
傳曰,南延君祠宇展拜時,宗正卿入參。
傳曰,副提學東壁外,玉堂竝許遞,前望入之。
玉堂前望入之。應敎洪遠植,副應敎李乾夏,校理洪萬燮·申獻求,副校理鄭顯裕·沈相漢,修撰洪大鍾·安驥泳,副修撰李裕承·趙晩和落點。
以司謁口傳下敎曰,進講,自再明日爲之。
政院啓曰,新除授副應敎李乾夏,以前任金堤郡守,方在解由未出中,何以爲之?敢稟。傳曰,勿拘。
以慶尙監司李參鉉狀啓,高靈縣民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司朴承輝狀啓,瑞興等邑民家失火事,傳曰,當此農節,民家燒燼,若是夥多,聞甚矜惻,元恤典外,別加顧助,結構奠接之方,廟堂措辭,分付。
以統制使金鍵狀啓,薺浦萬戶金寅爀罷黜事,傳曰,備禦器械之一不修擧,抑何心事,萬萬痛惡,自統營大會軍民回示後,限死嚴棍三十度,卽其地充軍。
議政府啓曰,卽見左捕廳所報,則私鑄錢罪人申奎元·金千石·李仲石·安今孫·池興得等五名,捉囚本廳云矣。國法之所必禁,而禁之不嚴,則遊手盜鑄之弊,其必種下生種,禁之之將不得矣。今此罪以其罪,卽亦刑期無刑,罪人申奎元·金千石·李仲石·安今孫·池興得,竝出付軍門,大會軍民,梟首警衆,仍以此意,關飭八道四都,如有無賴輩之私自設鑄者,這這覈實,依本律不分首從,先斬後啓,俾無冒禁抵法之地,何如?傳曰,允。
左邊捕盜廳啓曰,謹依議政府草記批旨,臣廳在囚罪人申奎元·金千石·李仲石·安今孫·池興得等五漢,竝出付御營廳之意,敢啓。傳曰,知道。
丁卯三月初二日申時,上御重熙堂。召對,承旨持公事同爲入侍時,參贊官申橚,檢校直閣李承純,檢校典翰李冕光·李根秀,假注書白時範,記注官金泰煥,記事官徐奭輔,各持小學第□卷,以次進伏。左副承旨趙敬夏,進伏訖。上曰,史官分左右。敬夏奏曰,缺上開卷。命上番讀之。冕光讀自,缺命文義奏之。冕光曰,缺命下番讀之。根秀讀訖。命文義奏之。根秀曰,斯道不明,異端得肆,天下之人,成習於見聞,不自覺知,所謂學者,不入於刑名術數之類,則必入於楊墨老佛之道,故明道先生,憂其道學之失傳,有此訓敎。伏願殿下,除其正路之蓁蕪,開其聖門之蔽塞,益加體念焉。缺
上在昌德宮。停常參·經筵。
傳曰,傳香承旨,馳詣懿昭墓,奉審摘奸以來。
傳曰,設置邊將於水陸要害之地,關係本自緊重,廩況至薄,備禦防守等節,每多疎虞,此是邊情之大關念也。聞新差之時,該曹執吏,暗捧情債,太過其力,如有經遞而未脫債者,則其害歸於公貨云,爲其一吏之沾漑,害及邊情,萬萬痛惡,此弊,兵判何不痛禁乎?從今以後,原當參外濫捧者,一切禁斷,必使殘廩邊將,安心備禦,固我邊地事,分付兵曹。
傳曰,進講,更待下敎。
傳曰,在外摠管許遞,前望入之。
摠管前望入之。副摠管李明錫落點。
禮曹啓曰,卽接西部幼學朴韶九所志,則以爲,七寸叔時學,嫡妾俱無子,以其同姓八寸弟時會第二子承九,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長朴韶九,所訴旣如此,朴時會第二子承九,立爲朴時學之後,何如?傳曰,允。
又啓曰,卽接新榜生員吉履亨所志,則以爲,生之行列,本履字,而下土愚氓,不知觸犯,用亨字觀京試,又以此名,參覆試,今始覺得,惶恐無地,今番應榜時,將欲改以履用,特爲入啓釐正,爲辭矣。依所訴原榜目中,付標以入之意,敢啓。傳曰,知道。
兵曹啓曰,今三月十七日大駕詣儲慶宮展拜,毓祥宮展拜,延祐宮展拜,宣禧宮展拜時,隨駕營門,當爲磨鍊矣。何營軍兵,隨駕,何營軍兵,留陣,而禁軍及馬步軍,以幾番幾哨,磨鍊,餘軍留營,何以爲之乎?敢稟。傳曰,乙丑年毓祥宮展拜時例,磨鍊。
又啓曰,今三月十七日中宮殿,詣儲慶宮展拜,毓祥宮展拜,延祐宮展拜,宣禧宮展拜時,侍衛軍兵,當爲磨鍊,而謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵訓局四百名磨鍊矣。今亦依此磨鍊,何如?傳曰,允。
又啓曰,今三月十七日中宮殿,詣儲慶宮展拜,毓祥宮展拜,延祐宮展拜,宣禧宮展拜時,各宮內外設布帳,令訓禁兩營,合爲擧行,何如?傳曰,允。
又啓曰,回榜人之京以別單,外以狀聞後,加一資成給紅牌,自是定式,而咸鏡道北靑居出身金明喆,居在鄕曲,未諳規例,不由監營,直受紅牌次,使其子載鉉,持紅牌戶籍及南兵使公文,來訴臣曹,故考諸榜目,則今年回榜果爲的實,揆以法例,事當還下送,自本道狀聞後擧行,而老人事,有不可遲延,似此之人,成給花牌,亦多已例,今亦依例成給,何如?傳曰,允。
又啓曰,大報壇守直官王濟寬,以其病難供職,呈狀乞遞,改差,何如?傳曰,允。
又啓曰,今此睿陵·禧陵·孝陵·明陵幸行時,各差備所把驛馬,磨鍊書入,而本曹驛馬外,不足之數,依前例京畿驛馬十五匹補把事,分付本道之意,敢啓。傳曰,知道。
又啓曰,今初七日,中宮殿,詣景祐宮展拜,南延君祠宇展拜,仍覲雲峴宮時,分堂上,當爲備員,而分參議任孝直在外,不得進參,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以朴齊寬爲分兵曹參議。
吏曹啓曰,日前政,本曹參議新通望李玄翼,以前任靈光郡守,方在解由未出,而臣之矇然擬入,不勝惶恐,勿施,何如?傳曰,旣爲通擬,見此人,靈光治績顯著,勿拘,卿則推考。
訓鍊都監啓曰,本局中軍白希洙,身病猝重,勢難察任,改差,何如?傳曰,允。
兵曹,以李邦鉉爲訓鍊都監中軍。
義禁府啓曰,因統制使金健狀啓,薺浦萬戶金寅赫,帑金排劃,船材助給,已在昨秋,而戰船軍器,一任抛置,無意修擧,爲先罷黜,其罪狀,令攸司稟處事。判付內,備禦機械之一不修擧,抑何心事,萬萬痛惡,自統營大會軍民回示後,限死嚴棍三十度,卽其地充軍事,命下矣。金寅赫,拿致統營,大會軍民回示後,限死嚴棍三十度,卽其地熊川縣薺浦鎭充軍之意,分付,何如?傳曰,允。
上在昌德宮。停常參·經筵。
以慶尙監司李參鉉狀啓,星州牧使南羲重稅穀文書,趁不勘還事,傳曰,此時曠官,亦甚可悶,姑令戴罪擧行。
又狀啓,薺浦萬戶金寅赫,後漕倉領運差使,姑令戴罪擧行事,傳曰,才有統制使狀請,該萬戶,施以次律矣,今見道伯之請,事勢固然,該萬戶金寅赫,特爲分揀,使之無弊領運,將功贖罪,至於軍器船隻,斯速修繕事,嚴飭。
議政府啓曰,卽見慶尙監司李參鉉所報,則以爲,泰梁舊所非,兩鎭防結錢,當爲劃給,而泰梁則今以自辟磨鍊,當用召募鎭例,兩鎭條合四千一百三十兩零,某樣措劃爲辭矣。兩鎭旣復設矣,防結給代之方,不容不趁卽排劃,就戶曹新鑄錢中,四萬兩折計下送,使之作還取耗,以爲支放之地,何如?傳曰,允。
兵曹啓曰,宣傳官李奎書,內禁衛將趙羲純,五衛將金炳木·尹相殷·李坰,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
藥房提調金世均,副提調李載冕啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學,無時急稟定事,右議政柳厚祚有身病,不得來會云矣,敢啓。傳曰,知道。
傳曰,明日三日製,通方外爲之,試紙,用大好紙,弘文提學,待明朝牌招。
傳曰,國朝之創設皇壇,所以寓風泉之慕,而忠良子孫之許參享班,亦世選爾勞之義也。昭顯世子·麟坪大君之忠勤勳勩,旂常鼎彝,所不勝記,而至若尊周大義,百世之下,其將永有辭矣。予小子,夙有所感于中者,自今以往,其後孫,竝使之入參皇壇享班。
傳曰,今番幸行時,諸般擧行,依京擧動例,爲之,務從省約,出還宮時,植炬置之,凡係役民事,皆以儲置米,會減,十里外斥堠伏兵傳語軍,置之事,分付。
以咸鏡監司金有淵狀啓,德源府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
傳曰,弘文提學許遞,前望入之。
弘文提學前望入之。趙然昌落點。
禮曹啓曰,今三月初七日,中宮殿,詣景祐宮展拜,仍詣南延君祠宇展拜,仍覲雲峴宮時,儀註,直爲書入中宮殿之意,敢啓。傳曰,知道。
又啓曰,卽接宗廟署所報,則明日三日製試取時,本署官員,俱爲觀光云矣。依定式本曹佐郞崔相綰,假官差送,以爲代直後赴試之地,何如?傳曰,允。
又啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
訓鍊都監啓曰,本局千摠金泰郁,身病猝重,勢難察任,改差,何如?傳曰,允。
兵曹,以李承駿爲摠戎中軍。
義禁府啓曰,明日三日製,通方外爲之時,本府都事,皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,何如?傳曰,允。
又啓曰,再明日動駕時,本府都事,以大駕各差備,皆爲進去中宮殿,左右考喧都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
傳曰,原任直閣李承五,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,中宮殿動駕時,宗府都正李載冕,戶曹參判閔升鎬,吏曹參判趙寧夏,別陪從。
傳曰,右副承旨,持此御題,與弘文提學偕往泮宮,試取以來。
傳曰,明日出宮門路,以協陽門爲之。
炳敎啓曰,臣敬奉御題,與弘文提學,偕往泮宮,三日製,儒生試取,則收券爲五百十七張矣,捧入之意,敢啓。傳曰,知道。
傳曰,三日製賦居首三下幼學崔鳳九,直赴殿試,之次草三下幼學沈相萬,直赴會試,之次次上幼學南世愚等二人,給二分,之次次上幼學金亨植等二人,給一分,之次次上幼學韓泰魯等四人,各奎章全韻一件賜給。
傳曰,入格儒生,明日延英門外施賞。
以濟州牧使李後善狀啓,旌義郡人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以慶尙監司李參鉉狀啓,淸道等邑民家失火事,傳曰,當此農節,民家燒燼,若是夥多,聞甚矜惻,元恤典外,別加顧助,結構奠接之方,廟堂措辭,分付。
奎章閣啓曰,守宮檢校直提學申錫禧,待開門牌招,何如?傳曰,允。
議政府啓曰,東堂覆試,不遠矣,依監試覆試例,一所,移設於明倫堂之意,分付,何如?傳曰,知道。
又啓曰,卽見全羅監司徐相鼎狀啓,則沿邑鎭戰兵船修改材木,前道臣,已爲請報政府,而近自右水營諸沿松政,竝令鎭將管攝,藉托徵索,赭伐私山,聽聞駭惑,故措辭題飭於該鎭將矣。前右水使張寅植,橫出疑怒,張皇報辭,全不擇發,憤激悖慢,壞損事體,其罪狀,請令廟堂稟處矣。民情,所宜憫恤而一任誅求,營題,初無拶逼而肆發疑怒,悖辭慢語,殆亦創聞而創覩,壞損朝體,孰甚於此?此不可以已遞而勿論,待交代,令該府拿問定罪,何如?傳曰,允。
吏曹啓曰,掌樂正孫相馹,禮曹佐郞金熙國,南學敎授金錫輔,俱以身病呈狀乞遞,竝改差,何如?傳曰,允。
兵曹口傳政事,以朴來萬爲分副摠管。
兵曹啓曰,內禁衛將趙羲豐·崔光鉉,俱以病難供職,呈狀乞遞,新除授全羅右水使金樂文,身病猝重,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,明日動駕時,分堂上,當爲備員,而分參議朴齊寬,有身病,不得進參,無以備員,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以趙秉世爲分兵曹參議。
吏曹啓曰,卽接掌樂院牒報,則以爲,明日動駕時,殿座協律郞本院正,例爲進參,而正,有闕之代,卽速差出,及時擧行之地云。其代,口傳備擬以入之意,敢啓。傳曰,知道。
吏曹口傳政事,以白奎洙爲掌樂正。
義禁府啓曰,慶尙監司李參鉉狀啓內,薺浦萬戶金寅爀,以後漕倉領運差使員,裝發之際,統制使,旣有狀罷矣。已發之船,無以挽回,姑使戴罪擧行事。判付內,才有統制使狀請,施以次律矣。今見道伯之請,事勢固然,該萬戶金寅爀,特爲分揀,使之無弊領運,將功贖罪,至於軍器船隻,斯速修繕事,嚴飭事,命下矣。金寅爀,特爲分揀之意,分付于該道道臣及統制使處,何如?傳曰,允。
又啓曰,慶尙監司李參鉉狀啓內,星州牧使南羲重,稅穀都會色文書,趁不勘還,其罪狀,令攸司稟處事,判付內,此時曠官,亦甚可悶,姑令戴罪擧行事,命下矣。南羲重,姑令戴罪擧行之意,分付該道道臣,何如?傳曰,允。
上在昌德宮。停常參·經筵。
大駕詣景祐宮,入齋室後,藥房·內閣·政院·玉堂口傳問安。答曰,知道。
中宮殿,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
中宮殿展拜還入齋室後,藥房·內閣·政院·玉堂口傳問安。答曰,知道。
仍詣南延君祠宇入幕次後,藥房·內閣·政院·玉堂口傳問安。答曰,知道。
中宮殿入幕次後,藥房·內閣·政院·玉堂口傳問安。答曰,知道。
展拜還入幕次後,藥房·內閣·政院·玉堂口傳問安。答曰,知道。
中宮殿展拜還入幕次後,藥房·內閣·政院·玉堂口傳問安。答曰,知道。
仍詣雲峴宮入幕次後,藥房·內閣·政院·玉堂口傳問安。答曰,知道。
中宮殿入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
中宮殿還宮後,藥房·內閣·政院·玉堂口傳問安。答曰,知道。
傳曰,政官牌招開政,如有違牌,勿爲呼望。
傳曰,經筵竝許遞。
傳曰,旣承慈敎矣,都承旨李載冕同經筵除授。
傳曰,宗正卿李載冕,仍差有司堂上。
以司謁口傳下敎曰,隨駕軍兵,令各其營乾犒饋。
宗親府啓曰,都正李載冕,今已陞資矣。宗正卿依例差下,令該曹口傳下批,何如?傳曰,允。
以司謁口傳下敎曰,宗府有司堂上李載冕,特仍視務。
議政府啓曰,昌原府使有闕矣。由來積弊之局,不可不念,以聲績素著人,各別擇擬事,分付銓曹,何如?傳曰,允。
又啓曰,卽見都京禮部咨文出來者,則準摠理各國事務衙門咨稱口奏,査閱新聞紙,載有日本欲攻朝鮮之語,請由禮部咨照朝鮮,訪査明確,防患未萌,爲辭矣。毋論英夷·法夷,其爲叵測,則一也,至於日本興兵之說,未知其意之何居,而第上國之密咨先示,不可無稱謝之擧,回咨,令文任措辭撰出,差定禁軍,騎撥下送,入送鳳城,轉致北京,今此事實,亦令文任另具書契,下送萊府,以爲傳給東武之地,何如?傳曰,允。
奎章閣啓曰,大駕今已還宮,守宮檢校直提學申錫禧,依定式減下,何如?傳曰,允。
承文院啓曰,卽見禮部咨文三道出來者,査閱新聞紙知照事,已有所草記,而俄羅斯人築室事及逃越村民査拿事,竝具奏奉旨知照云矣。以承領之意,各撰回咨,同爲撥送,使之一體轉致北京之地,何如?傳曰,允。
政院啓曰,卽者義禁都事來言,今日動駕時,衛外擊錚罪人朴淇永等三名,移送秋曹云矣,敢啓。傳曰,知道。
訓鍊都監啓曰,謹依口傳下敎,隨駕將官·將校軍兵及武藝別監等處,乾犒饋分給之意,敢啓。傳曰,知道。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
吏曹,同經筵單李載冕,今加嘉善除授事,承傳。
吏曹,宗正卿單李載冕。
兵曹,開城中軍兼討捕使單尹湋。
有政。吏批,判書洪淳穆,參判趙寧夏,參議李明應進。
以洪萬燮爲副應敎,李沇應爲同義禁,趙寧夏爲同春秋,姜國馨爲南學敎授,趙爲兵曹正郞,閔載晉爲禮曹佐郞,尹永夏爲昌原府使。
再政。以李晩耆爲校理,金學性爲分內醫提調,韓弼敎爲金浦郡守。
三政。以成鼎鎬爲典籤。
四政。以徐相祖爲司宰僉正。
五政。以鄭仲愚爲儀賓都事。
六政。以元弼常爲戶曹佐郞。
七政。以李道植爲禮賓主簿。
八政。以李錫應爲氷庫別提,行都承旨單李載冕。
兵批,判書金炳㴤進。以李承五爲僉知,李文永爲訓鍊都正,趙羲純爲內禁將,沈樂麟爲五衛將,元世爲全羅右水使,朴毅成爲恃寨僉使,趙基鳳爲草芝僉使,五衛將加設單金明喆,僉知單李應洙,副司勇王縉說。
再政。以趙羲復爲水原中軍,同知單沈樂麟,僉知單金明喆。
丁卯三月初七日卯時,大駕詣景祐宮展拜,仍詣南延君祠宇展拜,仍覲雲峴宮擧動入侍時,都承旨李載冕,左承旨宋熙正,右承旨李根弼,左副承旨趙敬夏,右副承旨李炳敎,同副承旨申橚,注書缺,記事官李承洙·趙秉鎬·徐奭輔,別兼春秋洪萬植·金性均,檢校直提學李載元,直提學趙寧夏·李載冕,檢校直閣閔升鎬·李淳翼·李承純,檢校待敎徐相翊·趙慶鎬,玉堂缺,以次侍立。時至,通禮,跪啓請外辦。上具翼善冠·衮龍袍,乘輿出宣化門,藥房提調金世均,副提調李載冕,進前問候訖,仍出協陽門,通禮跪啓請降輿乘輦。上降輿乘輦,由肅章門·進善門,出敦化門,中宮殿加首飾翟衣以出,至南延君宮大門外,上下輦步過,仍乘輦至景祐宮大門外,降輦乘輿,至齋室門外,降輿入齋室,中宮殿,入齋室。少頃,上出次詣版位,行再拜禮,陞階廟內奉審,仍詣誠一軒展拜奉審訖,大臣進前問候,上還入齋室,中宮殿行禮如儀,還入齋室。傳曰,豐恩府院君內外祠板,遣承旨看審以來。又傳曰,興完君內外祠版,遣左承旨看審以來。出傳敎少頃,上出次乘輿,自內詣南延君祠宇門外,降輿入幄次,中宮殿入幄次。少頃,上出次詣版位,行再拜禮,陞詣祠宇內奉審訖,還入幄次,中宮殿行禮如儀,還入幄次。以司謁口傳下敎曰,宗正卿當賜饌矣。留待于雲峴宮。又以司謁口傳下敎曰,隨駕軍兵,令各其營乾犒饋。少頃,上出次,乘輿出大門外,降輿乘輦,至雲峴宮大門外,降輦乘輿,入幄次。中宮殿入幄次,缺有頃,通禮跪啓請外辦,上乘輿出宮門外,降輿乘輦,還入敦化門·進善門·肅章門·協陽門,承旨請出標信解嚴,上由宣化門,還內,中宮殿還內,諸臣以次退出。
上在昌德宮。停常參·經筵。
傳曰,前公忠監司申檍遞來時,馳詣南延君墓所,奉審,仍爲行祀,祭文令文任撰進。
政院啓曰,今此幸行時,何大臣留都乎?敢稟。傳曰,右議政留都。
以公忠監司申檍狀啓,瑞山郡守李鶴在,身死事,傳曰,以石城縣監李臣秉除授,使之除朝辭赴任,石城之代,令該曹口傳差出,不日下送。
以平安監司朴珪壽狀啓,江界府使鄭周應,龍岡縣令兪初煥,群情願借事,傳曰,兩倅之實心對揚,此是臣分之爲宜,萬萬嘉尙,江界府使鄭周應,特加一瓜,施以璽書表裏之典,龍岡縣令兪初煥,特爲加資,限一瓜仍任。
以慶尙監司李參鉉狀啓,陜川等邑民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
營建都監啓曰,本都監副提調李載冕,今旣加資矣。提調陞差,使之察任,何如?傳曰,允。
吏曹,瑞山郡守單李臣秉除授事,承傳。
義禁府啓曰,前全羅右水使張寅植,拿問定罪事,傳旨,啓下矣。張寅植,時在任所,依例發遣府都事,交龜後拿來,何如?傳曰,待待命拿囚。
兵曹,以徐戴淳爲留都大將,從事官單洪大鍾。
禮曹,萊府書契,令承文院急速修正,定禁軍下送事,啓。傳曰,允。
刑曹啓曰,今番動駕時,衛外擊錚人中,信川幼學元秉魯爲其父羲坤復科事也,平山幼學朴淇永爲其父章錫復科事也,俱不可遽議,竝原情勿施之意,敢啓。傳曰,知道。
訓鍊都監啓曰,本局別將李祉秀,身病猝重,勢難察任,改差,何如?傳曰,允。
又啓曰,本局千摠趙羲稷,身病猝重,勢難察任,改差,何如?傳曰,允。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
吏曹口傳政事,以趙龜鎬爲石城縣監。
吏曹參議李明應疏辭,新除三銓之任。省疏具悉。爾其勿辭察職。
上在昌德宮。停常參·經筵。
傳曰,臺諫竝許遞,政官牌招開政。
傳曰,呈告春秋許遞,今日政差出。
傳曰,景祐宮展拜時,香次知內官金弘基,守直內官朴春盛·李文平,竝加資。
傳曰,奉審閣臣入侍。
禮曹啓曰,今此式年生進榜目中,安州幼學金基淵,平壤幼學黃起憲,無初試冒參覆試之說,狼藉入聞,取考監試覆試應赴之各樣初試榜目及陳試許赴成冊,竝無其名,故仍令四館所,詳査以報矣。卽接其所報,則以爲,金基淵·黃起憲,無所載錄於成冊中云,旣無初試,而肆然冒赴者,萬萬痛惡,原榜目中爲先拔去,付標以入,而其罪狀,令該曹嚴査,依律勘處,何如?傳曰,允。
以慶尙監司李參鉉狀啓,盈德等邑民家失火事,傳曰,當此農節,民家之燒燼,若是夥多,聞甚驚慘,元恤典外,別加顧助,卽爲結構奠接,俾無一民失所捿遑之弊事,廟當措辭關飭。
兵曹啓曰,大興中軍移住靑石鎭山城守將,以本府人,自辟僉使下批事,曾有議政府草記,允下矣。守城將之任,亦爲兼帶於僉使,下批之意,敢啓。傳曰,知道。
有政。吏批,判書洪淳穆,參議李明應進,參判趙寧夏牌不進。
以李裕膺爲大司憲,兪世煥爲大司諫,朴定鉉爲執義,權膺善爲司諫,趙性鶴·李擎日爲掌令,裴相奎·趙光容爲持平,李彙秉爲獻納,金性均·趙秉稷爲正言,金亮淵爲副校理,趙龜夏·李源命·沈敬澤爲知經筵,趙寧夏·閔升鎬·鄭基會爲同經筵,李載冕爲同春秋,趙秉瑀爲社稷令,金秀榦爲徽慶園令,玄弼濟爲保安察訪。
再政。以兪致喜爲司僕正,李昌鎬爲司成,楚秉德爲兵曹正郞,朴奎東爲綏陵令,李後信爲莊陵令。三政。以鄭基昌爲弘陵令,閔泳商爲英陵令。四政。以李周老爲掌樂主簿,金觀洙爲濟用主簿。五政。以鄭承源爲監察,朴羲成爲引儀。六政。以丁大永爲典設別提,江界府使鄭周應,特加一瓜仍任,龍岡縣令兪初煥,今加通政,特爲加資,限一瓜仍任事,承傳,校書博士二單,李學年·劉學殊。
諭江界府使鄭周應書,王若曰,予自沖年,丕承基緖,顧此民生之休戚,亶係吏治之否臧,九重旣深,恒致宵旰之憂畏,萬里雖遠,庶欲聰明之開張,惟彼江界一隅,寔迺關防要劇,軍儲枵罄,宜急陰雨之綢繆,民業匱艱,將奈寒暑之咨怨,其惟良與共我治,伊厥簡徒得君重,惟卿,莅玆三載,恪恭一心,謹管鑰蠲金蔘,邊無事而群堵自安,繕器械葺城廨,戒有備而弊局復完,苟非誠力之極殫,致此威惠之竝擧,迺有道臣之摭實,枚陳輿民之願畓,予庸嘉尙,乃勉以壐書,賜以表裏,卿其領受,右副承旨李炳敎製進。
右議政金炳學疏略曰,聖主馭世,相與共天位而治天職者,惟輔相是耳。世道之汚隆,人心之向背,邦本國步之鞏固顚連,於是焉繫,可不重歟,可不愼歟?贊皇猷而熙庶績,謀王體而斷國論,尊朝廷於日月之上,措一世於磐石之安者,輔相之能事,畢矣。臣之中書,日月已三易燧,郡國利病之未究,而殿陛可否之未聞,止竟是伴食之爲譏,覆餗之爲懼,求解一念,標擗於寤寐,亦已久矣。邊圉修扞之疎,而勁寇恣通好之書,內地堡障之重,而黠夷肆侵凌之勢,虞憂日深,藉使臣彌綸有素,備禦有術,趙人不敢東漁,夏敵勿生邊釁,則豈可一任跳踉,坐速骫骳,一則臣罪,二則臣罪,去就之決,尤無足多辨,而國憂尙殷,公事靡盬,旋値邦籙鼎臻,吉慶竝湊,一己之私,不遑自恤,今焉朝野多暇,事務稍曠。伏乞將臣議政之銜,亟賜鐫免云云。答曰,省疏具悉卿懇。卿以此時,爲何如時也?民國之艱棘日甚,邊鄙之憂虞日滋,其所以彌綸鎭安,方惟輔相之是恃是賴,則今奚爲而有此言乎?自卿之居中書,予知卿心之斷斷,卿知予心之眷眷,君臣之間,旣相知心矣。贊皇猷熙庶績,謀王體斷國論,卽卿之所自有者,則又奚爲而有此言乎?予不可捨卿,卿不可辭予者,不獨予言之爲然,卽亦公論之所大同,須念倚畀之深,仰成之切,亟斷來章,副此至意。仍傳曰,此批答,遣史官傳諭。
宗正卿李載冕疏曰,伏以,私廟禮展,潛邸光臨,鑾蹕所止,騩御且詣,穆愉肅雝,一門之榮耀欣抃,有餘情矣。臣陪衛鬷邁,周旋於太乙鉤陳之間,忽伏奉特旨,授臣以經筵之銜,擢臣以嘉善之階,聞命驚,顚倒迷錯,直欲鑽地而不可得也。經筵之有同事,以津筏乎銓覈雋塗,故由下大夫而躐授是職,蓋絶無而僅有,矧今聖學緝熙,日開講幄,挾冊登筵之臣,槪是儒術文藝,望實夙著,則如臣之眇然新進,已不當輥進而竊吹也。竊念亞卿峻秩也。章有德而簡有才,惟大耐乎位遇,毋替乎責寄,始可以甄稱於予膺界分,而亦惟車服進陟之必由年次久勞,未必非三代考績之道,有不揀其有能有不能者乎?將恐其同歸於開元聖書已也。臣於華貫淸聯,奉有恩誥,蓋束筍如也。曷嘗檢攝句當於一般差遣,一般除拜者歟?尙復嫪戀貪冒,冥升不已,有識切切之議,不第姍笑於臣身之知進無藝,而以臣處地之自殊於人,人或疑其官及私昵,以累我聖上登明選公之政,則此又豈細憂也哉?臣於家庭之間,日夕所提耳者,惟戒盈滿,守謙畏,是敎是詔,而臣未克秪率親訓,謹約自持,仗寵靈,饕爵祿,不思所以安心惜福之計,則不待夫人之議臣,而臣之自視,爲何如人也?歷日參倚,承膺無望,玆敢略綴短章,仰瀆聰聽。伏乞聖慈,俯垂憫諒,將臣新授職名,劃行鐫斥,是爲天地生成終始之澤,實不勝至幸大願云云。答曰,省疏具悉。盈滿謙畏,非不知也。其於承順慈敎,卿復何言?勿辭行公。
丁卯三月初九日申時,上御重熙堂。奉審閣臣入侍時,右承旨李炳敎,假注書方孝隣,記事官李承洙·徐奭輔,原任直閣李承五,以次進伏訖。上曰,史官分左右,閣臣進前。承五進前奏曰,臣承命馳詣健陵陵上奉審則無頉,丁字閣碑閣奉審則無頉,祭物祭器祭井看審則淨潔,諸執事摘奸則無頉。仍留監祭,將事安寧,仍詣顯隆園園上奉審則無頉,丁字閣碑閣奉審則無頉。仍詣華寧殿殿內奉審則無頉之意,敢達矣。上命閣臣先退,又命史官就座。仍命退,諸臣以次退出。
上在昌德宮。停常參·經筵。
藥房都提調柳厚祚,提調金世均,副提調李載冕啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學有身病,右議政柳厚祚無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而放榜相値,不得設行之意,敢啓。傳曰,知道。
上在昌德宮。停常參·經筵。
傳曰,生進謝恩,當親受矣。
傳曰,文蔭武堂下守令之善治陞資人,竝以堂上朔數爲瓜事,分付。
傳曰,藥院都提調,左議政爲之。
政院啓曰,卽者義禁府都事來言,再明日幸行時,堂上一員,當爲隨駕,而判義禁未差,知義禁兪鎭五·鄭文升,同義禁李沇應,俱有身病,不得進參云。竝卽牌招,以爲進參之地,何如?傳曰,許遞,前望入之。
金吾堂上前望入之。判義禁申觀浩,知義禁李周喆,同義禁鄭圭應·李元熙落點。
議政府啓曰,卽見平安監司朴珪壽狀啓,則枚擧博川郡守梁柱星牒呈以爲,本邑每被水患,疲弊益甚,昨夏大漲以後,邑基汰落,無復餘地,今若移邑於新津,則形便民情,俱得其宜,邑與津,可期蘇醒,而至於所入物力,多有願補之類,其在地利人和,合有移設之政事,請令廟堂稟處矣。邑所以聚民,而年年水患,民不得以奠居,則邑何以爲邑乎?今此新津形便,甚叶民情,容入物力,綽有可辦,依狀請許施,俾爲移邑安民之地,何如?傳曰,允。
宗親府啓曰,各司郞官之面看替直,例也,而主簿鄭在範,不爲替直,徑先出去,事未前有,萬萬駭然,爲先汰去,其罪狀,令攸司拿問處之,其代,令該曹口傳差出,何如?傳曰,允。
吏曹口傳政事,以李晩應爲宗親府主簿。
兵曹啓曰,向者平安道科武科時,冒籍應赴之會寧兪顯奎紅牌,冒受花牌之定州兪顯奎紅牌,自本道今已上來矣。令政院竝燒火,何如?傳曰,允。
右議政柳厚祚陳箚,乞解藥院之任。答曰,省箚具悉卿懇。所辭藥院之任,今姑勉副。仍傳曰,此批答,遣史官傳諭。
丁卯三月十一日巳時,上御重熙堂。生進謝恩親受入侍時,左承旨宋熙正,右承旨李炳敎,同副承旨申橚,假注書方孝隣,記事官趙秉鎬·徐奭輔,以次進伏。生員缺,進士缺等,分東西序立階下訖。上曰,史官分左右。承旨奏請生進人行禮,贊儀唱四拜,生進等行四拜禮訖。承旨奏請生進人,以次進前。上,可之。生進等,以次進前。各奏職姓名訖。退出殿庭行四拜禮,承旨奏請生進等出送,上,可之。生進等退出,命史官就座。仍命退,諸臣以次退出。
上在昌德宮。停常參·經筵。
傳曰,禮房承旨馳詣宣武祠奉審摘奸以來。
以黃海監司朴承輝狀啓,黃州牧民家失火事,傳曰,聞甚矜惻,元恤典外別加顧助,結構奠接之方,廟堂措辭,分付。
傳曰,明日出宮門路,以協陽門爲之。
奎章閣啓曰,兼檢書官朴羲成,除拜引儀,所帶兼窠,依定式減下,何如?傳曰,允。
兵曹啓曰,今此幸行時,右邊捕盜大將李元熙,以西班陪從隨駕矣。在前如此之時,有他邊大將兼察之例,回鑾間,左邊捕盜大將申命淳,姑令兼察,何如?傳曰,允。
政院啓曰,因兵曹草記,今此幸行時,右邊捕盜大將李元熙,以西班陪從隨駕,左邊捕盜大將申命淳,回鑾間兼察事,允下矣。兼察右邊捕盜大將申命淳,卽爲牌招聽傳敎,何如?傳曰,允。
禮曹啓曰,卽接寶城幼學任貞材所志,則以爲,族叔昌源,嫡妾俱無子,以其同姓十寸弟又源第二子孝材,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長任貞材所訴,旣如此,任又源第二子孝材,立爲任昌源之後,何如?傳曰,允。
訓鍊都監啓曰,今番幸行時隨駕,武藝別監一百六十二人,饌價錢每人各三戔,門旗手二十七名,每名各一戔五分,依例分給之意,敢啓。傳曰,知道。
營建都監郞廳,以都提調意啓曰,郞廳閔泳商,移拜英陵令矣。其代濟用主簿金觀洙差下,何如?傳曰,允。
上在昌德宮。停常參·經筵。
大駕詣黔巖晝停所,入幕次後,藥房·內閣·政院·玉堂口傳問安。答曰,知道。
詣睿陵,入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
詣睿陵親祭,仍詣禧陵·孝陵展拜,還入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
大駕詣明陵,入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
傳曰,典翰金奎弘,馳詣龍城府大夫人墓所,奉審以來。
傳曰,原任直閣李承五,馳詣敬陵·昌陵·翼陵·弘陵·順懷墓,奉審以來。
傳曰,左副承旨,馳詣昭顯墓,奉審以來。
傳曰,隨駕軍兵,令各其營乾犒饋。
傳曰,自陵洞口,至崇禮門外,捧上言。
傳曰,睿陵親祭時,亞終獻官,各內下大豹皮一令賜給,贊禮禮曹判書,內下虎皮一令賜給,執禮大祝左右通禮,竝加資,執尊,半熟馬一匹賜給,令陞敍,參奉,陞六,其餘守僕·守護軍等,竝依甲子年例,施賞。
以司謁口傳下敎曰,睿陵守僕安一成,帖加。
傳曰,明陵親祭時,亞終獻官,各內下大豹皮一令賜給,贊禮禮曹判書,內下虎皮一令賜給,執禮大祝左右通禮,竝加資,執尊,半熟馬一匹賜給,令陞敍,參奉,陞六,其餘守僕·守護軍等,竝依壬子年例施賞。
傳曰,禧陵·孝陵陵官,各兒馬一匹賜給。
傳曰,親祭時禮房承旨,加資。
傳曰,今番賞典中一人,雖兼數事,毋得疊授。
傳曰,政官牌招開政,賞典下批。
傳曰,謹寧君墓,遣地方官致祭。
傳曰,慶善君墓,遣承旨致祭。
傳曰,海安君墓·壽春君墓,遣地方官致祭。
以司謁口傳下敎曰,聞挾輦軍,爲蹴馬所傷云,自該營爲先知入,救療之需,從優題給。
訓鍊都監啓曰,謹依下敎,隨駕將官·將校軍兵及武藝別監等處,乾犒饋分給之意,敢啓。傳曰,知道。
訓鍊都監啓曰,謹依口傳下敎,蹴馬所傷挾輦軍崔成乭,傷處不至重損,救療之需,錢十兩木二疋題給之意,敢啓。傳曰,知道。
訓鍊都監啓曰,今番幸行時,隨駕將官·將校軍兵及武藝別監等處,犒饋,依定奪,以乾物磨鍊,分給之意,敢啓。傳曰,知道。
兵曹啓曰,五衛將沈東麟·趙希永·王德元,文臣兼宣傳官洪萬植·趙,俱以病難供職,呈狀乞遞,竝改差,何如?傳曰,允。
吏曹啓曰,大祝李乾夏加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書洪淳穆牌不進,參判趙寧夏,參議李明應進。
以李根秀爲工曹參議,金世均爲知經筵,朴海哲爲左通禮,高濟鎰爲右通禮。
再政。以申鳳熙爲明陵參奉,趙正和爲睿陵參奉,任憲禹爲祥原郡守,右承旨李根弼,今加嘉善,副司果李根秀·李乾夏,左通禮姜鍵,右通禮宋徹萬,已上今加通政,已上加資事,承傳,行左承旨李根弼,右承旨宋熙正。
兵批啓曰,阿耳僉使,今當差出,而擬望之人乏少,同道及他道守令,竝擬,何如?傳曰,允。
以朴文燦·李熙訥·李升鉉爲五衛將,李時夏·安驥泳爲文兼,許熽爲阿耳僉使。
丁卯三月十三日寅時,大駕詣睿陵親祭,仍詣禧陵·孝陵展謁,仍詣明陵親祭幸行入侍時,都承旨李載冕,左承旨宋熙正,右承旨李根弼,左副承旨趙敬夏,右副承旨李炳敎,同副承旨申橚,注書缺,記事官李承洙·趙秉鎬·徐奭輔,檢校直提學李載元,原任直提學金炳弼,原任直閣李承五,原任待敎閔奎鎬,檢校待敎鄭範朝·趙慶鎬,玉堂缺,以次侍立。時至,通禮跪啓請外辦。上具軍服,乘輿出宣化門,藥房提調金世均,副提調李載冕進前問候訖。仍出協陽門,通禮跪啓請降輿乘馬。上降輿乘馬,由肅章門·進善門,出敦化門,宣傳官跪啓稟招搖旗,三行分列,行鼓進發,出崇禮門,宣傳官跪啓稟鳴金二下大吹打,至慕華峴上降馬乘輿,以人夫擔輿踰峴。傳曰,典翰金奎弘,馳詣龍城府大夫人墓所,奉審以來。出傳敎過弘濟院,踰碌磻峴,復駕馬至黔巖晝停所,宣傳官跪啓稟旗幟左右分立,上降馬入幕次,宣傳官跪啓稟鳴金三下吹打止,兵曹判書金炳㴤進軍令。傳曰,京畿監司,率各務差使員,待令于陵所。出傳敎少頃,通禮跪啓請外辦,上出次,碑閣奉審訖,上乘馬,宣傳官跪啓稟旗幟三行分立,鳴金二下,大吹打進發,至睿陵洞口,宣傳官,跪稟旗幟分立左右,鳴金三下,吹打止,通禮跪啓請降馬乘輿,上降馬乘輿,至齋室門外,通禮跪啓請降輿。上降輿入齋室,兵曹判書進軍令。傳曰,原任直閣李承五,馳詣敬陵·昌陵·翼陵·弘陵·順陵·順懷墓,奉審以來。出傳敎傳曰,左副承旨,馳詣昭顯墓奉審以來。出傳敎少頃,上改具翼善冠·黲袍服烏犀帶黑皮靴以出,乘輿至紅箭門外,降輿,詣版位,行謁陵禮四拜訖,仍詣陵上奉審,次詣碑閣奉審訖,入小次,親祭時至,通禮跪啓請行禮,贊禮禮曹判書李載元,導上詣版位,行四拜禮訖,仍詣尊所,監酌如儀訖,仍詣神位前跪,承旨奉香,承旨奉爐,上三上香,進爵官洪淳穆,奉酌跪進,上執爵授奠爵官李明應,明應跪受,奠于神座前,贊禮跪啓請俯伏興少退跪,上俯伏興少退跪,大祝副司直李乾夏讀祝訖,贊禮導上降復位,亞獻官領敦寧金左根,終獻官永平君昱,行亞終獻禮如儀訖,上行四拜禮,仍詣望燎位,望燎訖,通禮跪啓禮畢,上詣版位,行辭陵禮,四拜訖,大臣進前問候訖,上出紅箭門乘輿,詣禧陵紅箭門外降輿,詣版位,行四拜禮訖,詣陵上奉審,碑閣·丁字閣奉審訖,仍行辭陵禮訖,出紅箭門乘輿,詣孝陵行禮如上儀訖,出紅箭門乘輿,還入齋室。傳曰,隨駕軍兵,令各其營乾犒饋。出傳敎傳曰,京畿監司,率各務差使員,還宮時晝停所待令。出傳敎少頃,通禮跪啓請外辦,上改具軍服出次,通禮跪啓請乘輿,上乘輿至洞口,通禮跪啓請降輿乘馬。上降輿乘馬,宣傳官跪稟鳴金二下,大吹打,旗幟三行分立,進發至明陵洞口,宣傳官跪稟鳴金三下,吹打止,旗幟分立左右,通禮跪啓請降馬乘輿,上降馬乘輿,至齋室門外降輿,入齋室,兵曹判書進軍令。少頃,通禮跪啓請出次,上改具翼善冠·黲袍服烏犀帶黑皮靴以出,乘輿至紅箭門外降輿,詣版位,行四拜禮訖,詣陵上奉審,仍詣碑閣·丁字閣奉審訖,入小次,親祭時至,通禮跪啓請行禮,贊禮導上詣版位,行四拜禮訖,仍詣尊所,監酌如儀,仍詣神位前跪,承旨奉香,承旨奉爐,上三上香,承旨奠爐于案上,淳穆奉酌跪進,上執酌授明應,明應跪受奉奠于神座前,贊禮跪啓請俯伏興少退跪,上俯伏興少退跪,大祝李乾夏跪讀祝訖,贊禮導上降復位,亞獻官左議政金炳學,終獻官興寅君最應,行亞終獻禮如儀訖,上行四拜禮,仍詣望燎位望燎訖,贊禮跪啓禮畢,上詣版位,行辭陵禮,四拜訖,出紅箭門,還入齋室,問安勿爲之事下敎。傳曰,自陵洞口至崇禮門外,捧上言。出傳敎傳曰,謹寧君墓,遣地方官致祭,慶善君墓,遣承旨致祭,海安君墓·壽春君墓,遣地方官致祭。出傳敎以司謁口傳下敎曰,聞挾輦軍,蹴馬所傷云,爲先知入,自該營救療之需,從優題給。少頃,通禮跪啓請外辦,上改具軍服以出,乘輿至陵洞口,降輿乘馬,宣傳官跪稟鳴金二下,大吹打,旗幟三行分立,進發至黔巖晝停所,降馬入幄次,問安勿爲之事下敎,兵曹判書進軍令。傳曰,京畿監司率各務差使員入侍。京畿監司李宜翼,率各務差使員,以次進伏。缺仍退出。少頃,上出次乘馬,宣傳官跪稟鳴金二下,大吹打,旗幟三行分立,進發至碌磻峴慕華峴,竝如初,至崇禮門,宣傳官跪稟鳴金三下,吹打止,入崇禮門至敦化門,宣傳官跪稟旗幟分立左右行,鼓止,入敦化門·進善門肅章門至協陽門,上降馬,兵曹判書,跪稟放仗,宣傳官請出標信解嚴,上乘輿由宣化門還內,承史·侍衛·諸臣以次退出。
上在昌德宮。停常參·經筵。
自前夜三更,至開東,灑雨下雨,測雨器水深二分。
翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
大殿,朝廷·二品以上·六曹堂上單子問安。答曰,知道。
藥房提調金世均,副提調李載冕啓曰,秪謁仙寢,聖慕克伸,侵夜回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨馳詣宗廟·景慕宮,奉審摘奸以來。
傳曰,今二十七日當詣南廟展拜後,仍行閱武于慕華館矣。該房知悉。諸般擧行,依瑞蔥臺例爲之。
以司謁口傳下敎曰,今番閱武時,犒饋,令各其營擧行。
傳曰,左承旨許遞,前望入之。
承旨前望入之。李明應落點。
傳曰,吏曹參議有闕之代,前望入之。
政院啓曰,卽者義禁府都事來言,今番幸行時,衛外擊錚人李禹範等十三名,移送秋曹云矣,敢啓。傳曰,知道。
政院啓曰,吏曹郞廳來言,大臣置處政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書洪淳穆,參議李明應,俱以病不來,不得開政云,竝卽牌招,何如?傳曰,待明朝牌招。
以平安監司朴珪壽狀啓,平壤府民家失火事,傳曰,當此窮節,民家之燒燼,聞甚驚慘,元恤典外,別加顧助,結構奠接之方,廟堂措辭,分付。
宗親府啓曰,明日卽天漢殿望奉審日次,臣承駿進詣擧行之意,敢啓。傳曰,知道。
左議政金炳學疏略曰,日前控籲,諒出刳瀝,而及伏奉批旨下者,敷心誨諭,淳淳懇懇,無狀賤臣,得此曠絶之恩,猶復疾呼,有不得已者,存焉故耳。臣於三事之事,不事其事,辜負我殿下置臣三事之意,而今日國勢,亦岌岌乎殆矣。疇有能置諸安處而安,措之泰山磐石之上否乎?臣旣不能於此,而盤礴濡滯,妨賢路僨國事,其於公事,奚補之有?且臣以去就二字,質言於君父之前,旋復迫於敦勉,失其所守,則是飾詐要寵之一鄙夫耳。伏乞亟遞臣所有之銜,仍治臣瀆擾之罪云云。答曰,省疏具悉卿懇。三載之賢勞雖多,百責之擔負亦重,卿所以懇懇求去者,毋或以久於其位而然乎?予則惟恐其不久於其任也。邇來中外之憂虞極矣。卿雖不在其位,以卿公耳國耳斷斷之誠,固當勇往直前,如救焚拯溺之爲,而況旣居其任,迺反終始力免者,是誠奚爲而然也?今以去就二字而有質言,作爲必辭乃已之義諦,則曠日相持,實非禮遇之道,所辭議政之銜,不得已勉副,心焉悵缺,如有所失,至於輔予導予,卿無以居位去位,有所間焉。倚卿賴卿,予不以時任原任,有所異也。嘉謨嘉猷,予方俟卿。仍傳曰,此批答,遣史官傳諭。
上在昌德宮。停常參·經筵。
藥房提調金世均,同副承旨申橚啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,公忠監司閔致庠下直,長弓一張,長箭一部賜給。
政院啓曰,議政府郞廳來言,今日賓廳日次,而領議政·左議政未差,右議政柳厚祚無時急稟定事,不得來會云矣,敢啓。傳曰,知道。
傳曰,吏曹參判有闕之代,宗正卿李載冕除授。
吏曹參議前望入之。尹泰經落點。
傳曰,都承旨有闕之代,前望入之。
承旨前望入之。閔升鎬落點。
傳曰,呈告經筵春秋許遞,今日政差出。
傳曰,在外泮長許遞,今日政差出。
傳曰,再明日中宮殿動駕時,宗正卿李載冕,行都承旨閔升鎬,直提學趙寧夏別陪從。
傳曰,公忠監司留待。
傳曰,公忠監司入侍。
政院啓曰,新除授吏曹參判李載冕,參議尹泰經,一體牌招,何如?傳曰,允。
又啓曰,吏曹參判李載冕疏批已下,一體牌招,何如?傳曰,允。
又啓曰,今此式年文武科覆試試官,兩司各一員,當爲進參,而執義朴定鉉,掌令李擎日,持平趙光容,司諫權膺善,獻納李彙秉在外,正言金敬均未署經,無以備員受點云,何以爲之?敢稟。傳曰,許遞,今日政差出。
以北兵使鄭岐源狀啓,犯越罪人申益九·黃仕淸,梟首警衆,申益三等,竝爲捉囚,以待處分,管轄之地,常時不飭,罪人用律,不待處分,惶恐待罪事,傳曰,今此二漢梟警,卽是當律,而大抵我民之越境居生,罪固難恕,此無非守土之臣,不善導率安民之故也。如若官令信孚,而使民各其樂業,則民何以棄其親屬,離其墳墓,冒入彼類之理乎?無非守臣之責,在囚四名,示以好生之意,特爲放釋,保授洞里統首,使之如前安堵,而從今以後,犯越之類,若還到我地,不卽來現而捕捉者,則必爲先斬後啓,若還到自現,知過請罪者,必爲安恕,施以嚴刑後曉諭,使之如前居生之意,揭榜於防曲,使愚民咸知朝家存恤之意,卿勿待罪。
以全羅監司徐相鼎狀啓,長城府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
吏曹,吏曹參判單李載冕除授事,承傳。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,今此丁卯式年文科覆試講經試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又啓曰,今此丁卯式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
政院啓曰,文科覆試二所參試官尹致聖·朴履道在外,無以備員受點,令該曹更爲擬入,何如?傳曰,允。
禮曹啓曰,卽接四館所牒呈,則丙寅十一月柑製入格幼學李源逸·閔謙鎬,丁卯正月璿派應製入格進士李纘夏,同年二月春到記殿講入格進士李章翊,幼學金正浩,製述入格幼學李元用·金裕行,同年三月三日製入格幼學崔鳳九,以上直赴殿試,丁卯二月春到記殿講入格幼學閔信爀·魚命龍·朴世翼·趙鎭卨·文俊榮,以上直赴會試事,命下矣。竝於今番式科,分等許赴事,報來矣。幼學李源逸等八人,直赴於今年式年文科殿試,幼學閔信爀等五人,直赴於文科覆試講經之意,分付,何如?傳曰,允。
又啓曰,大小科陳試人許赴事,曾有定式矣。戊午式年文科初試入格幼學文汶魯·邊學倫,辛酉式年文科初試入格幼學吳坼·康士純·李圭寅,同年通讀初試入格幼學李寅燁,壬戌年通讀初試入格幼學趙鍾萬,甲子八月秋到記殿講直赴會試入格幼學洪鍾善,甲子式年文科初試入格幼學承啓東·金鳳鎭·李泰元·李鍾奎·朴義哲·崔在澈·鄭演觀·金錫奎·張文會·金燾默·裴相華·裴游龍·姜璡·南湜·金錫圭·徐必淳·金重益·安知杰·朴冕欽·禹成圭·金基洛,乙丑正月春到記殿講直赴會試入格幼學李中斗,俱爲陳試,故取考其所受公文,則明白無疑,而在喪及朞服未葬人,竝許陳試,法典所在,一竝許赴於今此式年文科覆試講經之意,敢啓。傳曰,知道。
又啓曰,今三月十七日中宮殿,詣儲慶宮展拜,仍詣毓祥宮·延祐宮·宣禧宮時儀註,直爲書入中宮殿之意,敢啓。傳曰,知道。
又啓曰,謹稽謄錄,則憲宗朝丙午年南關王廟奠酌禮親行,親臨館所瑞蔥臺時,自上具戎服出宮,南關王廟展拜時,仍以戎服行禮,奠酌禮時,改具甲冑,行禮後,具軍服至崇禮門外幄次,改甲冑詣館所,而試射時及還宮,俱以軍服磨鍊矣。今番則出還宮時及展拜興試射時服色,當以軍服爲之,而館所閱武時,崇禮門外,設幄次具甲冑之節,亦依此磨鍊乎?敢稟。傳曰,依此磨鍊。
兵曹啓曰,今此式年武科覆試試官望中,時無職名人,依例口傳付軍職以入之意,敢啓。傳曰,知道。
又啓曰,左議政金炳學,勉副送西事,命下矣。當爲隨品置處,而領中樞一窠,判中樞二窠,他大臣及輔國判書,今方見帶,輔國判中樞金炳國,降付知中樞,其代下批,而知中樞,時無見窠,依例作闕下批之意,敢啓。傳曰,知道。
又啓曰,中宮殿詣儲慶宮·毓祥宮·延祐宮·宣禧宮展拜時,分摠府堂郞差出事草記,允下矣。日字只隔,以前日分摠府堂郞,仍爲擧行之意,敢啓。傳曰,知道。
都摠府分副摠管變通草記,傳曰,許遞。
兵曹口傳政事,以李沇應爲分副摠管。
營建都監郞廳,以都提調意啓曰,提調申觀浩·李周喆·李元熙·鄭圭應除拜金吾之任,竝卽遞改,何如?傳曰,許遞。
戶曹啓曰,公忠監司申檍啓本,以爲溫陽郡丙寅條田稅,豐儲倉別營廣興倉軍資監等處所納合米太二百九十石內,太四十六石三斗零,以米換載,實米二百八十六石所載船一隻,二月十九日夜,逢風沈沒於平薪鎭宅面東洞介浦後洋,而完米二百四十六石,從時價發賣,每石一兩二錢七分,合錢爲三百十二兩四錢零,而未拯米,爲四十石,此則依法分徵於騎船色吏沙格等處,倉主人,例給米二石,以本色還徵上納之意,嚴飭於穀主,邑船人犯用米二石,以本色徵捧,拯米代錢三百十二兩四錢零,亦爲受捧,竝卽上納事,關飭於平薪僉使處,而跡甚疑怪,在所當覈,敗船色吏沙格等,竝嚴囚於平薪鎭,令各該衙門覆啓稟處,而裝載官溫陽郡守金光錫,則色吏之代送,監官之不騎,米太之換載,發船之遲滯,俱係法外,難免其責,而實緣事勢之所使,初無他端之可執,護送地方鎭平薪僉使田重民,則今此稅船,逢風逆流,轉漂於護送掌內近千里之外,則意慮之所不入,固不當以不善指護,論斷,而裝載官及地方鎭僉使論罪一款,恐合參恕,致敗船隻,申飭逢授,竝以馳啓矣。當夜風浪,縱出不意,安泊制護,宜有其術,而船隻則任其漂蕩,人命則各自圖生,已極痛駭,況不完之數,至於此多,事涉疑怪,不可參恕,在囚生吏沙格,更加嚴刑得情,而裝載官及地方鎭僉使,論罪,竝姑安恕,發賣代錢,卽爲上納事,竝依狀請施,何如?傳曰,允。
刑曹啓曰,今三月十三日幸行時,衛外擊錚人中,原州幼學李禹範爲其父啓淳殺獄稱冤事也,鐵案已成,高陽幼學李洙復爲其父兢善伸理事也,事係愼重,驪州幼學鄭潗,其十四代祖故相臣道傳,有勳業,乞令賜諡事也,不有宗派之分明,闖生覬覦之心,至煩天聽,極涉屑越,況又賜諡事之上言外,無得鳴籲,近有新定式,北部朴氏,其子李貞輔爲安嬪李氏外七寸孫奉祀,而乞令祀屋修改,墓所定界事也,滿紙張皇,妄冀僥倖,尙州幼學蔡周龜,其先祖贈執義得沂墳山定界,爲洪輔鉉等侵逼,乞令禁斷事也,呈營呈邑,宜有可伸,而冒瀆崇嚴,殆涉無憚,海州幼學崔榮夏等,以仁廟朝原從功臣夢亮後裔,雜役稱冤事也,自有勳府可據之分別,竝原情勿施,嚴飭放送,何如?傳曰,允。
又啓曰,禮曹啓辭內,今此生進榜目中,安州幼學金基淵,平壤幼學黃起憲,無初試冒參覆試之說,狼藉入聞,取考監試覆試應赴之各樣初試榜目及陳試許赴成冊,竝無其名,故仍令四館所,詳査以報矣。卽接其所報,則以爲,金基淵·黃起憲,無所載錄於成冊中云。旣無初試,而肆然冒赴者,萬萬痛惡,原榜目中,爲先拔去,付標以入,而其罪狀,令該曹嚴査,依律勘處,何如?傳曰,允事,批下矣。罪人金基淵·黃起憲,捉來嚴査,則渠輩俱以遐鄕愚蠢之性,敢生窮濫之計,假托陳試,無難呈券,欲售欺蔽者,揆以紀綱,萬萬痛惋,依大典會通科場用奸之律,基淵慶尙道興海郡,起憲全羅道寶城郡,竝邊遠充軍定配所,卽爲押送之意,敢啓。傳曰,知道。
吏曹啓曰,成均館典籍尹定洙,東學訓導千馹成,俱以身病呈狀乞遞,改差,何如?傳曰,允。
又啓曰,通禮院右通禮高濟鎰,以其身病,呈狀乞遞,改差,何如?傳曰,允。
吏曹啓曰,因兵曹草記,中宮殿詣儲慶宮·毓祥宮·延祐宮·宣禧宮展拜時,分兵曹堂郞差出事,允下矣。見今日字只隔,前差分司,竝爲仍用,分承旨亦令一體擧行,何如?傳曰,允。
又啓曰,議政府左議政金炳學勉副事,命下矣。當爲置處,而本曹時無相當窠,依例送西之意,敢啓。傳曰,知道。
有政。吏批,判書洪淳穆,參議尹泰經竝式暇,參判李載冕進。
吏批啓曰,判書洪淳穆,參議尹泰經,竝式暇,小臣獨政未安,何以爲之?敢稟。傳曰,仍爲之。
以李奎夏爲執義,金秉周爲司諫,姜爲掌令,黃鍾運爲持平,閔羲軾爲獻納,趙爲正言,趙寧夏爲戶曹參判,韓敦源爲大司成,金炳潗爲知春秋,南鍾順爲同經筵,徐相祖爲交河郡守。
再政。以李時夏爲右通禮,鄭基承爲司宰僉正,李秀國爲健元陵參奉。
三政。以金聲根爲兵曹正郞,李秀謙爲健陵令。四政。以卓景秀爲司藝,鄭匡始爲瓦署別提,左議政金炳學勉副事傳敎,同春秋單金炳潗。
兵批,判中樞單金炳學,知事單金炳國,知事作闕單趙然昌,僉知二單朴文燦·李升鉉。
吏曹參判趙寧夏疏曰,仙寢秪謁,聖慕克伸於見墻,鑾輿利旋,群情胥悅於瞻旄,臣猥忝從邁之列,忭祝有倍餘人。仍伏念,臣於小宰之職,寧有毫銖可堪,而尙此數旬蹲冒者哉?誠以臣身,臣不自有,惟上所命,則未敢屢瀆聰聽,怵畏義分,黽勉赴政,亦嘗爲幾遭矣。若其典顧之重,責任之難,借使古名碩當之,皆逡巡退讓,不欲久居,臣雖貿眛,蓋已有聞於長者,而矧臣年淺識短,才疎望輕,偏望有隕之眷,濫廁匪分之義,謂今日朝廷官人,顧何如而評駁,迄庸無聞,摠藉我聖上洪庇之隆恩厚澤,而臣又罔念垢玩之譏,未圖其自爲之道,止竟甘速僨敗,莫可贖辜,則雖以天地之愛欲生之德,實所無奈何矣。每一念到,惶愧靡及,如縛求解,蚤夜耿耿摽擗,而且臣受稟脆薄,恒多疾病,近因赴公頻仍,添感委頓,時日蠢動,萬無其望,揆以公私界分,衷情轉益恧蹙,玆敢疾聲呼籲於聽卑之天。伏乞聖慈,特垂體下之仁,俯諒由中之懇,將臣所有銓銜,亟命鐫改,俾獲安意調將,區區不勝至祝云云。答曰,省疏具悉。所請依施。
吏曹參判李載冕疏曰,仙寢展省,聖慕克伸,侵夜回鑾,玉度彌康,區區忭祝,自倍餘人。仍伏念,臣之驟躐雋塗,㨮攬華貫,何其無藝之至此也?從此僥冒,卽無論已,現有榮觀,耐當不住,方擬早晩陳懇,次第丐免,不自意亞銓特授,又下此際,惝懼震越,莫省攸措,臣於銓覈之司,亦嘗參佐而代劉,今不必以班秩之差殊,把爲必辭之義,而小器不弘,受急走無善跡,旣濫且溢,不顚則蹶,卽必然之理,必至之勢也。譬之衣食,斯可以時飢飽而適寒暖已矣,加之脆醲之味,靡麗之服,不思所以戒抑而裁損之,則止竟爲疾病之祟,蒥害之歸爾。臣之遭際蒙被,有所自別,何敢張皇職事,崇飭美讓哉?只以聖簡之愈往玷褻,微諒之轉益憫隘,短章呼籲,言出悃愊。伏乞聖慈,鑑照此斷斷情實,劃鐫臣新授吏侍之銜,俾有以重名器而安私分焉云云。答曰,省疏具悉。卿其勿辭行公。
丁卯三月十五日巳時,上御重熙堂。公忠監司入侍時,同副承旨申橚,記事官李龍雨,記事官趙秉鎬·徐奭輔,公忠監司閔致庠,以次進伏訖。上曰,史官分左右。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,在前親行閱武時,有時原任大臣入侍之例。今番則何以爲之?敢稟。傳曰,入侍。
又啓曰,在前親行閱武時,有宗宰磨鍊入侍之例。今番則宗正卿,依定式入侍乎?敢稟。傳曰,入侍。
以司謁口傳下敎曰,閱武時侍衛,睿陵·禧陵·孝陵·明陵幸行時侍衛,仍用。
政院啓曰,卽者義禁府都事來言,時囚毋得過三日滯囚,曾有定式矣。時囚罪人鄭在範,當爲捧供,而本府堂上,俱爲未差,下得開坐云。未差之代,政官牌招,開政差出,何如?傳曰,前望單子入之。
金吾堂上前望單子入之。判義禁申命淳,知義禁崔遇亨,同義禁吳吉善·韓應國落點。
傳曰,明日出宮門路,以協陽門爲之。
以公忠監司申檍狀啓,恩津縣民家失火事,傳曰,百餘戶之一時延爇,已極驚聞,而兩道都會之地,許多物貨,竝入燒燼,哀彼窮蔀,將何爲生?念之慘惻,丙枕靡安,洪州牧使金鶴根,慰諭使口傳差出,使之罔夜馳往,令下內帑錢二千兩,量其被災淺深,一一分給,趁速奠接,毋或離散之意,面面曉諭,其所措劃,卽爲啓聞事,分付。
奎章閣啓曰,守宮檢校提學金輔根,待開門牌招,何如?傳曰,允。
禮曹啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初二日,行宗廟夏享大祭,誓戒,在今三月二十四日三更四點子時正刻,而與英陵忌辰祭相値,誓戒正時,依定式進定於二更,何如?傳曰,允。
兵曹啓曰,今三月二十二日,大駕詣南關王廟展拜,仍詣慕華館親行閱武時,合操營門,當爲磨鍊,而謹考謄錄,則英廟朝乙卯年,只三軍門擧行,正廟朝戊戌年,訓禁御守·摠五營擧行,而守禦廳,則旣已出鎭,憲廟朝壬寅年,訓禁御三營及摠廳龍虎營擧行,而摠廳則領率訓局步軍三哨矣。今番則以幾營擧行事?敢稟。傳曰,五營擧行。
又啓曰,今三月二十二日,大駕詣南關王廟展拜,仍詣慕華館親行閱武時,何營軍兵隨駕,何營軍兵先往敎場札駐,而憲廟朝壬寅年親行閱武時,訓將率隨駕先廂軍兵都領,爲先後廂,禁軍及槍劍軍挾輦軍,依幸行例擧行,禁御兩營,各訓局步軍三哨率領,與摠廳先往敎場札駐,而兩營軍制,今已變通,各有精兵矣。今番則何以爲之乎?敢稟。傳曰,先後廂及禁軍,依今番幸行時例爲之,南廟展拜後,後廂先往敎場札駐,訓將先後廂都領。
又啓曰,在前瑞蔥臺時,兵曹判書各營將臣,各率旗鼓,先入信地迎接,而謹考謄錄,則正廟朝戊戌年親行閱武時,憲廟朝壬寅年親行閱武時,大駕到行殿後,隨駕先後廂,大將稟旨出往敎場,中軍代主將擧行矣。今亦依此擧行,而臣則以別侍衛,隨駕,龍虎營迎接,令別將擧行,何如?傳曰,允。別侍衛,次堂擧行,兵判先詣迎接信地。
又啓曰,今此親行閱武時,駐驆行殿處所,當爲稟旨磨鍊,而謹考謄錄,則正廟朝戊戌年親行閱武時,憲廟朝壬寅年親行閱武時,駐驆行殿,皆以崇禮門外稍廣處擧行矣。今番則何以爲之乎?敢稟。殿曰,依壬寅年例擧行。
又啓曰,在前大閱時,闕外留都,因下敎勿爲磨鍊矣。今番則何以爲之乎?敢稟。傳曰,置之。
又啓曰,在前大閱時,訓局出身閱武臺幕次後稍遠,環衛扈衛軍官,別將率領,先詣閱武臺,與局出身結陣處,連接環衛,攔後雜入嚴禁矣。今亦依此擧行乎?敢稟。傳曰,依此磨鍊。
又啓曰,今此親行閱武時,設布帳及斥堠伏兵,當爲磨鍊,而謹考謄錄,則正廟朝戊戌年親臨戱馬臺犒饋時,純廟朝癸亥年親臨慕華館·瑞蔥臺試射時,憲廟朝壬寅年慕華館親行閱武時,俱因下敎,置之矣。今番則何以爲之乎?敢稟。傳曰,依已例置之。
又啓曰,謹考謄錄,則在前親行閱武時,英廟朝乙卯年習儀節次,設行於鷺梁,正廟朝戊戌年,親臨觀試於春塘臺,憲廟朝壬寅年置之矣。今番則何以磨鍊乎?敢稟。傳曰,置之。
又啓曰,今此親行閱武時,幕次後環衛扈衛軍官,當以該廳受料九十人磨鍊,而若除入直,則數甚不多,入直軍官,竝爲除信箭,盡數出用,事畢後,還爲入直,何如?傳曰,允。
又啓曰,咸鏡道道科入格人實數狀聞,今已啓下矣。紅牌與紅榜,空名下送之意,前以節目啓下矣。入格人姓名,旣已上來,紅牒空名安寶,事涉未安,今番則紅牌與紅榜,依例塡名安寶下送,而北兵使鄭岐源畢試狀啓中,入格未付,爲十人,慶源府入格未付,爲十一人,額數有限,自致見落,其在慰悅之道,實爲欠歎事,竝特付榜末事,判下矣。原榜目,事當還下送,使之改修整上來後擧行,而程途遙遠,勢難及期放榜,特付之榜末,二十一人紅牌,空名安寶下送,使之塡名,同爲放榜,追付人榜目,別爲修啓之意,分付道帥臣處,何如?傳曰,允。
又啓曰,今三月十七日,武臣堂上祿試射日次,而動駕相値,後日退行之意,敢啓。傳曰,知道。
都摠府摠管變通事草記,傳曰,許遞。
兵曹口傳政事,以沈承澤爲都摠管,李沇應·李根弼·韓應國爲副摠管。
義禁府啓曰,明日擧動時,本府都事十員內,四員,文武科一二所禁亂官進去,只有六員,大駕各差備都事,中宮殿左右考喧都事及本府入直都事,無以推移,假都事六員,令該曹口傳差出,以爲分排擧行之地,何如?傳曰,允。
吏曹參議尹泰經疏,辭新除三銓之任。省疏具悉。爾其勿辭察職。
護軍李根弼疏,辭新資。答曰,省疏具悉。卿其勿辭行公。
上在昌德宮。停常參·經筵。
大駕詣儲慶宮,入齋室後,藥房·內閣·政院·玉堂口傳問安。答曰,知道。
中宮殿,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
中宮殿詣毓祥宮,入齋室後,藥房·內閣·政院·玉堂口傳問安。答曰,知道。
詣毓祥宮展拜,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨問安。答曰,知道。
仍詣延祐宮展拜,還入齋室後,藥房·內閣·政院·玉堂口傳問安。答曰,知道。
中宮殿展拜還入齋室後,藥房·內閣·政院·玉堂口傳問安。答曰,知道。
中宮殿詣宣禧宮,入齋室後,藥房·內閣·政院·玉堂口傳問安。答曰,知道。
詣宣禧宮展拜,還入齋室後,藥房·內閣·政院·玉堂口傳問安。答曰,知道。
中宮殿展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
中宮殿還宮後,藥房·內閣·政院·玉堂口傳問安。答曰,知道。
政院啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之乎?敢稟。傳曰,當奉室行禮矣。
以司謁口傳下敎曰,奉室行禮,齋宿處所,便殿爲之。
傳曰,儲慶宮行禮時,百官行禮置之。
傳曰,延祐宮展拜時,百官行禮置之。
傳曰,冷泉亭御眞展奉捲奉時,以宗正卿擧行事,著爲定式。
以司謁口傳下敎曰,詣宣禧宮輦路,以間路爲之。
傳曰,近地童蒙,試取賞賜矣。直提學與副提〈學〉,同爲主試。
傳曰,還宮時,景福宮歷臨矣。門路,以迎秋門·光化門爲之,軍兵,路上留住。
傳曰,隨駕軍兵,令各其營乾犒饋。
傳曰,景福宮役所工匠,令營建都監,乾犒饋。
以司謁口傳下敎曰,應製童蒙崔甲龍等三十人,令該曹考例施賞。
兵曹啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣。今番則何以爲之乎?敢稟。傳曰,外各營入直軍,訓將都領環衛。
吏曹,恩津縣慰諭使單,金鶴根。
奎章閣啓曰,大駕今已還宮,守宮檢校提學金輔根,依定式減下,何如?傳曰,允。
訓鍊都監啓曰,謹依下敎,隨駕將官·將校軍兵及武藝別監等處,乾犒饋分給之意,敢啓。傳曰,知道。
義禁府啓目,宗親府主簿鄭在範原情云云。傳旨內辭緣,泛稱遲晩,刑推得情,何如?啓除刑推議處爲良如敎。
丁卯三月十七日巽時,大駕詣儲慶宮·毓祥宮·延祐宮·宣禧宮展拜擧動入侍時,行都承旨李載冕,左承旨宋熙正,右承旨李明應,左副承旨趙敬夏,右副承旨李炳敎,同副承旨申橚,注書缺,記事官李承洙·趙秉鎬·徐奭輔,檢校直提學李載元,直提學趙寧夏,檢校直閣李淳翼·李承淳,檢敎待敎徐相翊·鄭範朝·趙慶鎬,玉堂缺,通禮跪啓請外辦。上具翼善冠·衮龍袍,乘輿出宣化門,藥房提調金世均,副提調閔升鎬進前問候訖。仍出協陽門,通禮跪啓請降輿乘輦,上降輿乘輦,出敦化門。中宮殿加首飭具翟衣,乘輦以出至儲慶宮大門外,通禮跪啓請降輦乘輿。上降輦乘輿,入東夾門,通禮跪啓請降輿。上降輿入齋室,中宮殿入齋室。傳曰,儲慶宮展拜時,百官行禮,置之。出傳敎時至,通禮導上詣版位,贊儀唱鞠躬再拜興平身,上行再拜禮,仍詣廟內奉審訖。大臣進前問候,上還入齋室,中宮殿行禮,還入齋室。少頃,通禮跪啓請外辦,上出次乘輿出宮,大門外降輿乘輦,至毓祥宮大門外,降輦乘輿,入東夾門降輿,入齋室,問安勿爲之事,下敎。中宮殿入齋室,以司謁口傳下敎曰,冷泉亭御眞移奉之節,宗正卿擧行。傳曰,延祐宮展拜時,百官行禮,置之。出傳敎傳曰,近地童蒙,試取賞賜矣。直提學與副提學,同爲主試。出傳敎少頃,上詣版位行再拜禮,廟內奉審訖,仍詣冷泉亭版位,行四拜禮,陞詣亭內,御眞奉審訖,還入齋室,中宮殿行禮還入齋室。少頃,自內詣延祐宮版位,行再拜禮,廟內奉審訖,還入齋室,中宮殿行禮還入齋室,以司謁口傳下敎曰,宣禧宮輦路,以間路爲之。少頃,上乘輿詣宣禧宮,入齋室後,問安勿爲之事,下敎。中宮殿入齋室。傳曰,還宮時,景福宮歷臨矣。門路,以迎秋門·光化門爲之,軍兵,路上留住。出傳敎少頃,詣版位行再行禮,廟內奉審訖,通禮跪啓禮畢,上還入齋室,中宮殿行禮還入齋室,以司謁口傳下敎曰,宣禧宮內齋室浮椽折落處及雨漏處修改事,分付戶曹。又口傳下敎曰,應製童蒙崔甲龍等三十人,令該曹考例施賞。上詣洗心臺,御射柳葉箭三巡後,還入齋室。少頃,通禮跪啓外辦,上出次乘輿出宮,大門外降輿乘輦,至懿昭廟大門前,降輦步過,仍乘輿由迎秋門入景福宮幄次,問安勿爲之事,下敎。傳曰,景福宮役所工匠,令營建都監,乾犒饋。出傳敎仍遍臨各殿閣役所,觀覽訖,入幄次。少頃,通禮跪啓外辦,上出次乘輦,出光化門,還入敦化門·進善門·肅章門,通禮跪啓請降輦乘輿。上降輦乘輿,承旨請出標信解嚴。上由協陽門·宣化門還內,中宮殿還內,諸臣以次退出。
上在昌德宮。停常參·經筵。
傳曰,奉審行禮後,參班儒武,當應製試射矣。儒生則春塘臺親臨磨鍊,藝文提學待明朝牌招,武士則兵判試取於丹楓亭。
傳曰,前府使鄭雲星復資,禁衛把摠李敎弼,竝宣傳官加差下,使之閱武時,承傳擧行。
傳曰,式年文科初試人七十以上,竝許付會試榜末。傳曰,再明日次對,依列來會。
傳曰,明日出宮門路,以協陽門爲之。
傳曰,藥院都提調有闕之代,前望入之。
內醫都提調前望入之。右議政柳厚祚落點。
以公忠前監司申檍狀啓,忠州牧民家失火事,傳曰,聞甚矜惻,元恤典外別加顧助,結構奠接之方,廟堂措辭,分付。
營建都監郞廳,以都提調意啓曰,提調申命淳除拜判義禁矣。職務相妨,所帶金吾之任,今姑遞改,何如?傳曰,允。
傳曰,判義禁有闕之代,前望入之。
金吾堂上前望入之。判義禁韓啓源落點。
政院啓曰,大司憲李裕膺,掌令姜,持平裵相奎牌不進,執義李奎夏,掌令趙性鶴,持平黃鍾運,試所進,監察茶時之意,敢啓。傳曰,知道。
以司謁口傳下敎曰,今番閱武時,只別雲劍着甲冑,其餘竝置之。
禮曹啓曰,來四月初九日丁卯式年文科殿試時親臨,而命官何以爲之,而處所以何處擧行乎?敢稟。傳曰,春塘臺親臨磨鍊。
兵曹宣傳官單鄭雲星。
吏曹啓曰,卽接掌樂院牒報,則以爲,明日親臨皇壇望拜禮時,本院正例爲進參,而正白奎洙有身病,不得進參云,改差,其代,口傳備擬以入之意,敢啓。傳曰,知道。
吏曹口傳政事,以權鍾祿爲掌樂正。
判府事金炳學箚略曰,臣有情地之萬萬切至者,擬於日間,往還郊堈,且先塋有事,不容不躬相竣完,冒塵聰聽,將臣藥院之任,劃賜變通云云。答曰,省疏具悉卿懇。所辭藥院之任,今姑勉副,卿其從便往來。仍傳曰,此批答,遣史官傳諭。
上在昌德宮。停常參·經筵。
上詣大報壇,入齋室後,藥房·內閣·政院·玉堂口傳問安。答曰,知道。
行禮還入齋室後,藥房·內閣·政院·玉堂口傳問安。答曰,知道。
還內後藥房·內閣·政院·玉堂口傳問安。答曰,知道。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,藏譜閣次知內官羅性淵,儲慶宮次知內官李東源·金基默,守直內官權完植·李東奎,竝加資,毓祥宮次知內官姜元基加資,資窮代加,焚香內官曺命振,守直內官崔昇麟·李基永·張昌祿,延祐宮守直內官金寬器·嚴和達,竝加資,宣禧宮次知內官吳英煥加資,資窮代加,焚香次知內官玉璨振加資。
政院啓曰,肅拜單子,廳坐來呈,自是例也,而掌樂正權鍾祿肅單,晩時來呈,事未前有,萬萬未安,推考,何如?傳曰,從重推考。
都摠府啓曰,今日入直內三廳武兼禁軍及軍兵等,中日當爲習射技放,而動駕相値,不得設行之意,敢啓。傳曰,知道。
兵曹式年武科殿試規矩,原榜人騎芻一次二中,貫革五矢一百二十步一巡一中,柳葉箭五矢一百二十步一巡二中,講書粗以上,取一技落點。
兵曹啓曰,咸鏡道道科榜目及原單子相準,則名字多有相左,處原榜目,事當還下送,改修整上送後,擧行,而程途遙遠,勢難及期放榜,故從其原單子名字榜目,付標以入之意,敢啓。傳曰,知道。
又啓曰,來四月初九日,丁卯式年武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又啓曰,來四月初一日,大駕詣宗廟齋宿,初二日,夏享大祭親行時,隨駕營門,當爲磨鍊矣。何營軍兵隨駕,可營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,禁營步軍三哨,騎士二番,禁將率領爲後廂,禁軍三番爲之,御將率該營軍留陣,餘軍留營,置之。
訓鍊都監啓曰,本局哨官朴漢藩,身爲領軍將官,無難闕到,揆以師律,萬萬駭然,爲先汰去之意,敢啓。傳曰,知道。
右議政柳厚祚箚略曰,明日賓對有命,固宜踢蹶趨簉,而第臣夙抱積聚之証,適因日候之不調,又復發作,伏枕宛轉,欲起旋仆,成命之下,無由彈束就列,敢控病實。伏願亟降威罰云云。答曰,省箚具悉卿懇。愼節奉慮,次對自當退定,卿其安心調理,至於廟務積滯,極爲可悶,雖未及登筵,先爲稟裁,是所望也。仍傳曰,此批答,遣史官傳諭。
丁卯三月十九日辰時,大駕詣北苑,奉室行禮,仍詣春塘臺。參班儒生應製試取入侍時,行都承旨閔升鎬,左承旨宋熙正,右承旨李明應,左副承旨趙敬夏,右副承旨李炳敎,同副承旨申橚,注書缺,記事官李承洙·趙秉鎬·徐奭輔,檢校提學李載元,直提學趙寧夏,檢校直閣閔升鎬·李淳翼,檢校待敎徐相翊·趙慶鎬,玉堂缺,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金世均,副提調閔升鎬,進前問候訖。仍出協陽門·肅章門·進善門·明禮門,詣齋殿門外,降輿入齋殿。時至,上改具翼善冠·黑團領袍以出,乘輿至朝宗門外降輿,由冽泉門,詣版位行四拜禮,仍詣壇上,奉審敬奉閣,奉審訖,出冽泉門。朝宗門,還入齋殿。少頃,上改具翼善冠·衮龍袍,出次,召見昭顯世子·麟坪大君子孫訖,上乘輿。由集成門,詣春塘臺。降輿陞座,承旨讀奏入門單子訖,又奏請試官行禮,讀券官以下,以次行禮就位。上命試官進前。命書詩題,奉室行禮日,命昭顯·麟坪兩家後孫入參押禮,試官跪書讀奏訖,對讀官捧出懸之。承旨奏曰,武士丹楓亭試取事,命下矣。武所試官,使之進去試取,何如?上,可之。仍命試官權退,上入小次。少頃,承旨以司謁入稟考試,命考試又稟取幾人,命取二十人。少頃,上出次,命科次試官稟書等,命第一張第二張,書三下,第三第四第五張,書草三下,其餘竝書次上,旣書等訖,承旨坼封讀奏訖。上命書傳敎曰,參班儒生應製詩居首三下一,前郡守洪載順,之次三下幼學李載㥲,竝直赴殿試,之次草三下進士尹滋祿等三人,竝直赴會試,之次次上幼學李載英等三人,竝給二分,之次次上幼學李彬九等二人,竝給一分,之次次上幼學許遫等十人,各奎章全韻一件賜給。出傳敎傳曰,新及第洪載順·李載㥲贈樂。出傳敎又傳曰,入格儒生,明日延英門外施賞。出傳敎上降座乘輿,入靑陽門至協陽門。承旨請出標信解嚴,上還內,諸臣以次退出。
上在昌德宮。停常參·經筵。
藥房提調金世均,副提調閔升鎬啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政·左議政未差,右議政柳厚祚有身病,不得來會云矣,敢啓。傳曰,知道。
以慶尙監司李參鉉狀啓,巨濟府人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以慶尙監司李參鉉狀啓,慈仁縣民家失火事,傳曰,當此農節,民家之燒燼,聞甚矜惻,元恤典外,別加顧助,結構奠接之方,廟堂措辭,分付。
以京畿監司李宜翼狀啓,砥平縣民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
以全羅監司徐相鼎狀啓,龍潭縣民家失火事,傳曰,當此東作,多戶燒燼,聞甚驚慘,元恤典外,別加顧助,結構奠接之方,廟堂措辭,分付。
以公忠前監司申檍狀啓,西原縣民家失火事,傳曰,農殷之時,民家之燒燼,聞甚驚慘,元恤典外,別加顧助,結構奠接之方,廟堂措辭,分付。
禮曹〈啓曰〉,來五月十六日,行景慕宮夏享大祭,親祭,取稟。奉敎恭依。
又啓曰,景慕宮夏享大祭,當以五月上旬內,擇日設行,而連値國忌及拘忌,無以推移涓吉矣。在前如此之時,已有中旬推擇之例,今亦依已例,以中旬磨鍊以入之意,敢啓。傳曰,知道。
義禁府啓目粘連,向前鄭在範,亦所重之地,空番徑出,揆以法意,難免重勘,以此照律,何如?啓,依允。
又啓目粘連,宗親府主簿鄭在範矣,本府議啓內,所重之地,空番徑出,揆以法意,難免重勘,以此照律,罪杖八十收贖,奪告身三等,私罪,奉敎依允。
上在昌德宮。停常參·經筵。
以司謁口傳下敎曰,明日閱武時,軍士房承旨,着甲冑。
傳曰,明日出宮內門路,以協陽門爲之。
以江原監司曺錫輿狀啓,麟蹄縣監許佐,身死事,傳曰,令該曹口傳差出,與未下直及受由上京守令,竝令不日下送。
議政府啓曰,卽見慶尙監司李參鉉狀啓,則假稱御史僞造馬牌罪人李儒祥,依律處置事,請令廟堂稟處矣。假稱僞造之罪,俱係罔赦,亟施當律,斷不可已,罪人李儒祥,令道臣大會軍民,梟首警衆,何如?傳曰,允。
又啓曰,卽見京畿監司李宜翼狀啓,枚擧坡州牧使柳晥牒呈,防營軍制,極其疎虞,別設軍官五十窠,習射放砲,課月試較,而廣募材用,莫善於設科奬勸,以射砲兩技,別立節目,每年自本牧取其柳葉箭·片箭中居首一人,鳥銃居首一人,更爲修啓,許赴殿試事,請令廟堂稟處矣。設科試藝,實合激勸之政,而亦多已施之例,依狀請施行,何如?傳曰,允。
兵曹啓曰,今此親行閱武時,左邊捕盜大將申命淳,以摠戎使,先往敎場信地矣。在前如此之時,有他邊大將兼察之例,右邊捕盜大將李元熙,姑令兼察,何如?傳曰,允。
政院啓曰,因兵曹草記,今此親行閱武時,左邊捕盜大將申命淳,以摠戎使,先往敎場信地矣,在前如此之時,有他邊大將兼察之例,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招聽傳敎,何如?傳曰,允。
奎章閣啓曰,守宮提學金學性,待開門牌招,何如?傳曰,允。
承文院啓曰,卽見禮部咨文出來者,以爲慶興犯越哦國人交兵情形,具奏奉旨,知照云矣。以承領之意,撰出回咨,順付回撥,下送灣府,使之入送鳳城,轉致北京之地,何如?傳曰,允。
又啓曰,卽見禮部咨文出來者,則以爲,摠理衛門,將朝鮮北地邊情,査奏奉旨辦理云矣,回咨,令文任措辭撰出,順付回撥,下送灣府,使之入送鳳城,轉致北京之地,何如?傳曰,允。
上在昌德宮。停常參·經筵。
大駕詣南關王廟展拜,還入幕次後,藥房·內閣·政院·玉堂口傳問安。答曰,知道。
還詣崇禮門外行殿,入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,知宗正卿李載元,進詣讓寧大君祠版,看審以來。
以司謁口傳下敎曰,今日試射,日勢不足,自明日,令各其營依中巡例,試射放爲之,如有額外濫入之弊,則該營將臣重勘矣,惕念擧行事,分付。
傳曰,經先退去之承史,竝推考。
政院啓曰,卽者義禁府都事來言,今此動駕時,衛外擊錚罪人李洙復等七人,移送秋曹云矣,敢啓。傳曰,知道。
以江原監司曺錫輿狀啓,江陵府民家失火〈事〉,人命燒死事,傳曰,窮春民事,方切憧憧。今此回祿之警,何若是偏甚也?公廨幾百間之一時燒燼,已是萬萬驚聞,而民戶之延爇,人命之爛死,又何若是偏酷也?哀彼許多赤子,旣失庇身,且乏糊口,棲遑道路,將不得以聊生,念之慘惻,若恫在己,此當有別般慰諭之擧,而道伯已爲慰諭云,今不必另爲差遣。至於賙恤顧助之方,有不可少緩矣。公廨經紀之一萬兩,民戶結構之二千兩,竝以帑金特頒,道臣邑宰爛加商確,凡諸施措着意擧行,至於死者葬埋之節,量宜助給,而特設一壇,大招而酹之,傷者之救療,生者之安集,卽係目下急先之務,使之各奠厥居,期無顚連之患,各樣公納之同歸焦土者,竝蕩減事,分付。
奎章閣啓曰,大駕今已還宮,守宮提學金學性,依定式減下,何如?傳曰,允。
吏曹口傳政事,以申錫完爲獜蹄縣監。
議政府啓曰,親祭時,諸執事之文臣塡差,卽重祀典之本意,而如或苟艱之時,各陵別檢與未分館之人,稟旨塡差,例也。卽見吏曹參議疏請,則何爲蔭官通用乎?必也事勢之爲難,今番則已有成命,此後則更勿以此爲例之意,申飭該曹,何如?傳曰,允。
吏曹參議尹參經疏略曰,太廟夏享誓戒,只隔數日,親祼之時,凡在駿奔之列,法當以文臣塡差,而見今參上參下,極其苟艱,祝史齋郞,若以蔭官代之,庶可排比,而祀典莫嚴,不可創始變通。伏乞鑑諒,俾有以奉旨擧行,執事無闕焉云云。省疏具悉。事勢然矣,依此變通。
丁卯三月二十二日卯時,大駕詣南廟展拜,仍詣慕華館閱武,擧動入侍時,行都承旨閔升鎬,左承旨宋熙正,右承旨李明應,左副承旨趙敬夏,右副承旨李炳敎,同副承旨申橚,注書李龍雨,假注書缺,記事官李承洙·趙秉鎬·徐奭輔,檢校直提學李載元,原任直提學金炳弼,原任直閣李承五,檢校待敎徐相翊,原任待敎閔奎鎬,檢校待敎鄭範朝·趙慶鎬,玉堂缺,以次侍立。時至,通禮跪啓請外辦。上具軍服,乘馬出宣化門,藥房提調金世均,副提調閔升鎬,進前問候訖。仍出協陽門·肅章門·進善門·敦化門,宣傳官跪啓稟招搖旗三行分立,又跪啓稟行鼓進發,出崇禮門,宣傳官跪啓稟鳴金二下,大吹打,至南廟洞口,宣傳宮跪稟鳴金三下,吹打止,旗幟分立左右,至下輦所,上降馬乘輿,至幄次,降輿入幄次,問安勿爲之事,下敎。少頃,上仍具軍服以出,詣褥位行再拜禮訖,仍詣廟內奉審,次詣碑閣奉審訖,還入幄次。傳曰,知宗正卿李載元進詣,讓寧大君祠宇,看審以來。出傳敎少頃,上乘輿出廟大門,降輿乘馬,進發至洞口,宣傳官跪稟旗幟分列三行,鳴金二下,大吹打,至崇禮門外行殿所,宣傳官跪啓稟旗幟分立左右,上降馬入幄次,宣傳官跪啓稟鳴金三下,吹打止,兵曹判書金炳㴤,跪啓稟軍令。少頃,宣傳官跪啓稟初吹二吹三吹,通禮跪啓請外辦,上具甲冑,兵房承旨跪啓請行大閱禮,宣傳官跪啓稟放信砲三聲,上出次乘馬,宣傳官跪啓稟旗幟吹打,如例擧行,至閱武所,兵曹參議,跪啓請駐驆,宣傳官跪啓稟吹打止,迎接營放砲,吹天鵝聲,點旗吶喊,共三次,鳴金喇叭,止,大開轅門,宣傳官跪啓稟大吹打,各營竝大吹打,上入轅門,兵曹參議,跪啓請駐驆,宣傳官跪啓稟鳴金吹打止,兵房承旨跪啓請宣敎,兵曹參議宣敎曰,敬勞卿等之軍,宣訖,宣傳官跪啓稟大吹打,上先臨後營,次臨左營,次臨前營,次臨右營,次臨中營,閱視營壘訖,仍詣壇所,宣傳官跪啓稟吹打止,旗幟分立左右,上陞座,黃門旗叉捍作門,兵曹判書跪啓稟小開門,宣傳官跪啓稟小開門,號令鳴金二下,小吹打,又跪稟吹打止,兵曹判書以下,以次行參現禮訖,兵曹判書跪啓稟吐丸,宣傳官跪啓稟吐丸,號令放信砲一聲,吹天鵝聲,吐丸共三次,止金,兵曹判書跪啓稟升壇,宣傳官跪啓稟升壇號令,放信砲三聲,大吹打,牢子大喝三聲畢,大呼開門,旗手揮旗退,吹打止,兵曹判書稟升旗,宣傳官跪稟升旗號令,放信砲一聲,擂鼓鳴鑼,共三通,升大閱旗,承旨跪啓稟宰樞執鼓,各營大將禁軍別將以下,以次趨入,行參現禮訖,各回本營,兵曹判書稟召各營大將,宣傳官跪稟召各營大將,號令放信砲一聲,交龍旗下立,各營招搖旗一麾,各營大將禁軍別將,立認旗應之,又立黃神旗一麾,各營中軍兼別將,立黃神旗應之,以次馳赴壇下,宣傳官跪稟跪鼓,仍跪鼓一通,各營大將以下,俱跪,兵曹判書稟班誓,仍出至壇頭,振鐸而誓曰,今行大閱,以敎人戰,進退左右,一如兵法,用命不用命,厥有賞罰,勗哉?各營大將以下齊聲應之,次第卯頭訖,各營大將禁軍別將,仍留壇上,各營中軍兼別將,各回本營,宣傳官跪稟下馬號令,放信砲一聲,鳴鑼止金,再鳴鑼止金,偃五方旗招,各營一體偃旗,兵曹判書稟肅靜,宣傳官跪稟肅靜號令,放信砲三聲,立肅靜牌,豎豹尾旗,兵曹判書稟命各營大將操鍊,各營大將跪啓請操鍊,宣傳官跪稟移陣號令,放信砲一聲,立各營招搖旗,向方三點鼓點旗,移陣訖,宣傳官跪稟銳陣號令,放信砲一聲,立前營旗前一點,又稟直陣號令,放信砲一聲,立左營旗左一點,又稟圓陣號令,放信砲一聲,立中營旗四方點,又稟方陣,號令放信砲一聲,立右營旗右一點,又稟曲陣號令,放信砲一聲,立後營旗後一點,麾動點鼓吹,擺隊伍喇叭,各營成陣訖,命以訓局追擊,禁御摠三營,放信砲一聲,立左右後營,招搖旗叉捍磨動點鼓吹,擺隊伍喇叭,仍合營訖,宣傳官稟追擊號令,放信砲一聲,立訓局招搖旗,放信砲一聲,立左右後營招搖旗,以訓局旗向左右後營旗,點鼓擂鼓,吹天鵝聲,命龍虎營及駕前駕後攔後別隊,御前前排武藝別監,追擊假倭,仍作戰畢,放信砲一聲,宣傳官跪稟吹打,各營大將以下,到肅靜牌前,跪啓稟査功罪訖,仍啓請收營,兵曹判書稟各營大將回信地,宣傳官跪稟各營大將回信地號令,放信砲一聲,立各營招搖旗一麾,各營大將以下,卽回本陣收營後,各營大將以下,復到肅靜牌前,跪啓稟謝操,卽叩頭訖,兵曹判書稟落旗,宣傳官跪稟落旗號令,放信砲一聲,鳴鑼擂鼓,共三通,落旗訖,兵曹判書跪啓大閱禮成,時原任大臣進前問候訖,領敦寧金左根啓曰,治之尙文,亂之尙武,古今通義也。是以安不可廢武,危不可廢文,宮中馬上之事,於斯二者,一或抛閣,不可爲國,然而必以文爲本,以武爲用,蓋文以知武,武不知文,雖有堯·舜訏謨政法,湯武干戈旌旗,非文其誰能傳之於前,而受之於後哉?今殿下親閱郊館,一時觀三軍之鼓進金退之狀而已。至若用兵制敵,惟在將之得人,非人主所可身親當之事也。伏願留心於尙文尙武,而文重於武之義焉。答曰,所陳甚好,當體念矣。出擧條以司謁口傳下敎曰,今日試射,日勢不足,自明日,令各其營依中巡例,試射放爲之,如有額外濫入之弊,則該營將臣重勘矣。惕念擧行事,分付。上入小次,釋甲冑,宣傳官跪啓稟初二三吹,通禮跪啓外辦,上改具軍服以出,宣傳官跪啓稟旗幟分列三行,鳴金鑼鼓,進發至崇禮門,宣傳官跪稟吹打止,入崇禮門至敦化門,宣傳官跪稟旗幟分立左右,入敦化門·進善門·肅章門·協陽門,兵曹判書,跪稟放仗,宣傳官請出標信解嚴,上由宣化門還內,諸臣以次退出。
上在昌德宮。停常參·經筵。
自前夜五更,至開東,灑雨下雨,測雨器水深七分。
翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。
大妃殿,宗親·儀賓·內閣·政院·玉堂百官單子問安。答曰,知道。
藥房提調金世均,副提調閔升鎬啓曰,南廟展拜,郊館閱武,向晩回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,政官牌招開政。
傳曰,呈告泮長,在外左尹,入直摠管,竝許遞,今日政差出。
傳曰,當詣永禧殿展謁,仍詣德興大院君祠宇,全溪大院君祠宇奠酌禮矣,該房知悉。日字,來月旬前擇入。
傳曰,呈告臺諫許遞,前望入之。
臺諫前望入之。獻納金永奭落點。
政院啓曰,左邊捕盜大將申命淳,以摠戎使試射放事,蕩春臺今方出去矣。所珮命召及大將牌·傳令牌,何以爲之?敢稟。傳曰,仍佩往來。
以北兵使鄭岐源狀啓,鍾城府右兵校朴仁燮事,傳曰,在囚兵校,令本營懲礪放送。
議政府啓曰,竹山府使,今有闕矣,素是積弊之局,不可不擇差,勿拘常格,各別檢擬事,分付銓曹,何如?傳曰,允。
摠戎廳啓曰,本廳將校軍兵等試射放,日暮未畢試之意,敢啓。傳曰,知道。
政院啓曰,摠戎使申命淳,以射放未畢事,仍爲止宿矣。兼帶左邊捕盜大將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,兼察,置之。
禮曹啓曰,傳曰,當詣永禧殿展謁,仍詣德興大院君祠宇,全溪大院君祠宇奠酌禮矣,該房知悉。日字,來月旬前擇入事,命下矣。令日官李秉洪推擇,則來四月初八日爲吉云。以此日定行事,敢稟。傳曰,以此日定行。
兵曹啓曰,今日親臨誓戒時,侍衛當爲備員,而參議鄭雲龜,有實病,不得進參云。令政院稟旨變通,仍令該曹口傳差出,待下批牌招,以爲進參之地,何如?傳曰,許遞。
吏曹口傳政事,以姜鍵爲兵曹參議。
營建都監啓曰,本都監提調李載冕,除拜副摠管矣。職務相妨,摠管之任,今姑改遞,何如?傳曰,允。
吏曹啓曰,繕工監假監役李文榮,健元陵參奉李秀國,俱以身病,呈狀乞遞,竝改差,何如?傳曰,允。
又啓曰,受由上京守令,不日下送事,命下矣。自臣曹催促,則西原縣監金益鼎,襄陽府使趙縉鎬,俱以親病猝重,不得下去,竹山府使李基祖,身病猝重,不得下去云。竝改差,竹山府使李基祖,罷黜,何如?傳曰,允。
兵曹啓曰,宣傳官申正熙·金商玄·金箕赫·洪圭,五衛將朴文燦·李熙訥·李升鉉·孫瀅銖·金俊哲,俱以病難供職,新除授水原中軍趙羲復,歷辭之路,猝得身病,時日之內,萬無赴任之望,呈狀乞遞,竝改差,何如?傳曰,允。
有政。吏批,判書洪淳穆進,參判李載冕,參議尹泰經牌不進。
以吏曹參議尹泰經牌不進罷職傳旨,傳曰,只推。
吏批啓曰,西原縣監,今當差出,而本縣,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允
又啓曰,海州判官·咸興判官,竝今當差出,而兩邑,俱以營下劇邑,物衆地大,素稱難治,他道有聲績已準限未準朔守令,竝擬何如?傳曰,允。
以李根弼爲左尹,趙慶鎬爲敦寧都正,李沇應爲同經筵,李載冕爲同成均,李鼎和爲漢城判官,宋大勉爲假監役,李泰根爲健元陵參奉,鄭亨基爲竹山府使,趙秉和爲襄陽府使,南鍾鶴爲西原縣監,洪元厚爲璿源殿令。
再政。以郭致燮爲刑曹參議,鄭贊容爲南部令,黃鍾奎爲寧海府使,成赫壽爲高城郡守,金秀煥爲陽川縣令。
三政。以李應駿爲社稷令,李晩應爲監察,閔台鎬爲海州判官,金亨集爲咸興判官。
四政。以王錫初爲厚陵令,元世澈爲宗府主簿,金度根爲高陽郡守,尹稷儀爲韓山郡守。
五政。以崔冕英爲肇慶廟令,金永壽爲新寧縣監,朴齊萬爲玉果縣監。
六政。以金觀洙爲宗廟令,李周老爲平市令,金鴻逵爲禁府都事。
七政。以林肯洙爲大司憲,朴孝正爲大司諫,金顯龜爲執義,孫相馹爲司諫,鄭鍾學·安在麟爲掌令,李冕柱·金國顯爲持平,權命菊·姜運重爲正言。
八政。以曺錫舟爲掌樂主簿,鄭東纘爲濟用主簿,分承旨閔奎鎬·金奭鎭,分兵曹參議趙秉世,參知金昌熙,正郞金敬均,佐郞權命菊,已上減下,水原中軍趙羲復,今加嘉善,前郡守李奎書·金善耆,前縣令趙羲轍,已上今加通政,前縣監李槼重,今加嘉善,已上加資事,承傳。左尹單李鎬俊,右尹單李根弼,兵曹參議單申道熙,參知單姜鍵,典籍單黃夏謙,文科甲科第一人,典設別提單尹貞吉,武科甲科第一人。
兵批,判書金炳㴤進。以李載冕爲都摠管,趙羲復爲副摠管,李敎昌·李昌漢·鄭雲星·李奎書爲宣傳官,李敎春·金炳木·尹相殷·李坰·朴元鎭爲五衛將,李敎贊爲議政府公事官,李根豐爲御營把摠,柳奎東·金就德爲武兼,尹喜秀爲水原中軍,康元錫爲防垣萬戶,金炳烋爲金烏別將,副司果趙文奎·鄭英默,分副摠管李鎬俊·金學初,分都事趙儀顯,以上依定式減下,宣傳官鄭雲星·李敎弼,以上加設減下事,承傳。
再政。以韓衡履爲宣傳官,李謇熙爲都摠經歷,守門將單朴興植,僉知二單金炳木·尹相殷,副摠管單李載冕。
三政。以孫珪憲爲都摠都事。
四政。以李周鎬爲訓鍊主簿。
五政。以李周膺爲副摠管,李載璿爲武兼。
上在昌德宮。停常參·經筵。
受誓戒還內後,藥房·內閣·政院·玉堂口傳問安。答曰,知道。
傳曰,吏曹參判有闕之代,副提學閔升鎬除授。傳曰,承旨竝許遞,前望入之。
承旨前望入之。李鎬俊·申正熙·李正魯·洪兢周·趙秉式·趙榮夏落點。
吏曹,吏曹參判單閔升鎬除授事,承傳。
政院啓曰,卽者檢閱趙秉鎬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱李承洙,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
以檢閱李承洙牌不進罷職傳旨,傳曰,只推。
以京畿監司李宜翼狀啓,砥平縣民家失火事,傳曰,聞甚驚慘,元恤典外,別加顧助,燒死人如有生前身還布,蕩減,結構奠接之方,廟堂措辭,分付。
以黃海監司朴承輝狀啓,松禾縣民家失火事,傳曰,當此農節,多戶燒燼,誠極驚慘,元恤典外,別加顧助,趁卽結構奠接,無有一民失所棲遑之歎事,廟堂措辭關飭。
以黃海監司朴承輝狀啓,兔山縣民家失火事,傳曰,聞甚驚慘,元恤典外,別加顧助,爛死人,如有生前身還布,蕩減,結構奠接之方,廟堂措辭,分付。
以慶尙監司李參鉉狀啓,永川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
議政府啓曰,卽見全羅左水使尹善應所報,則鍊武勸奬,莫如設科,而水軍尙無施賞之典,群情齎菀,武士砲手,每秋依珍島防禦營例,都試設行爲辭矣。敎鍊技藝,不可無奬勸之政,依他營例,都試許令設行事,分付,何如?傳曰,允。
又啓曰,以江原監司曺錫輿狀啓,江陵府民家失火人命燒死事,傳曰,窮春民事,方切憧憧,今此回祿之警,何若是偏甚也?公廨幾百間之一時燒燼,已是萬萬驚聞,而民戶之延爇,人命之爛死,又何若是偏酷也?哀彼許多赤子,旣失庇身,且乏糊口,棲遑道路,將不得以聊生,念之慘惻,若恫在己,此當有別般慰諭之擧,而道伯已有慰諭云,今不必另爲差遣。至於賙恤顧助之方,有不可少緩矣。公廨經紀之一萬兩,民戶結構之二千兩,竝以帑金特頒,道臣邑宰,爛加商礭,凡諸施措,着意擧行。至於死者葬埋之節,量宜助給,而特設一壇,大招而酹之,傷者之救療,生者之安集,卽係目下急先之務,使之各奠厥居,期無顚連之患,各樣公納之同歸焦土者,竝蕩減事,分付事,命下矣。年前本道諸邑鬱攸之警,尙覺驚心,而今此江府一區之被災孔酷,誠不可但以慘惻言,而宸念紆憂,特判誕宣,哀矜而慰恤之德意所暨,生死可以無憾矣。原恤典,雖已題給,先以公穀,量宜賙救,當年襍役蠲除,與燒死人身還布蕩減之節,依庚申例施行,內下錢,較其大中小戶,分等派給,而災民之棲屑暴露,一時可悶,借材助丁,斯速構接,以爲依舊奠居之地,死傷者之埋瘞救療,竝另飭擧行後,形止馳聞,致酹時祭文,令道臣撰送,而亦使該邑倅,謹將辭意,面面慰諭,悉心安輯之意,行會,何如?傳曰,允。
文二所啓曰,卽者參試官韓敦源,遭艱出去矣。考講方張,無以備員,何以爲之乎?敢稟。傳曰,令該曹付標以入。
摠戎廳啓曰,今此本廳試射放時,將官·將校軍兵等,柳葉箭鳥銃入格,別單書入之意,敢啓。傳曰,知道。
義禁府啓曰,北兵使鄭岐源狀啓內,鍾城前府使金鼎淵,防垣萬戶李成等罪狀,竝令攸司稟處事,啓下矣。金鼎淵·李成,俱在任所,依例發遣府書吏羅將,交代後竝拿來,何如?傳曰,待待命拿囚。
檢閱趙秉鎬疏曰,伏以,臣眇末新進,冒玷淸選,持綾秉筆,日覲耿光,分逾榮極,罔知圖報矣。向以身恙微稟,旋蒙允兪,浹旬調治,幸獲蘇完,曲庇之恩,生成之澤,鐫骨銘肺,迄今惶感,又何敢言私,而卽接家信,則臣父素患痰癖之症,近因日候之不調,添感倍劇,連事藥餌,臣聞報煎灼,按住不得,玆敢忙陳短章,經出脩門。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以昭法紀焉云云。省疏具悉。爾其勿辭救護。
吏曹參判李載冕,疏陳病狀乞遞。答曰,省疏具悉。所請依施。
咸鏡監司李興敏,疏請往省先壠。答曰,省疏具悉。卿其往省焉。
丁卯三月二十四日子時,上詣仁政殿。宗廟夏享大祭受誓戒入侍時,承旨缺,記事官李龍雨,記事官李承洙,直提學李載冕,直閣李承純,玉堂缺,以次侍立。時至,通禮跪啓請外辦。上具遠遊冠·絳紗袍,乘輿出宣化門,藥房提調金世均,副提調缺,進前問候訖。仍出協陽門·肅章門,入仁政門,詣仁政殿月臺,通禮跪啓請降輿。上降輿,通禮跪啓請執圭,承旨進圭,上執圭,通禮導上詣版位南向立。贊禮,唱四拜,諸享官及宗親文武百官,皆行四拜禮訖。吏曹判書洪淳穆,讀誓文,刑曹判書聽誓文訖,贊禮唱四拜,諸享官及百官,皆行四拜禮訖。通禮跪啓禮畢,又跪請釋圭,上釋圭,承旨受圭,大臣進前問候訖。上乘輿出仁政門,由肅章門入協陽門,承旨請出標信解嚴。上由宣化門還內,諸臣以次退出。
上在昌德宮。停常參·經筵。
藥房提調金世均,副提調洪兢周啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
備忘記,恃寨僉使朴毅誠下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政·左議政未差,右議政柳厚祚無時急稟定事,不得來會云矣,敢啓。傳曰,知道。
政院啓曰,新除授同副承旨李正魯,時在京畿楊根地矣。乘馹上來事,下諭,何如?傳曰,許遞,前望入之。
承旨前望入之。金元性落點。
傳曰,前公忠監司入侍。
又啓曰,左右史不可不備,檢閱李承洙,旣有只推之命,卽爲牌招入直,何如?傳曰,允。
以檢閱李承洙牌不進罷職傳旨,傳曰,只推。
以平安監司朴珪壽狀啓,三和府使李敏應遭父喪事,傳曰,前府使李基祖除授,使之不日下送。
吏曹啓曰,前府使李基祖,三和府使除授事,命下矣。方在解由未出,亦在罷散中,何以爲之?敢稟。傳曰,勿拘敍用。
吏曹,三和府使單,李基祖除授事,承傳。
以全羅監司徐相鼎狀啓,全州府民家失火事,傳曰,當此農節,民家之一時燒燼,若是夥多,聞甚驚慘,元恤典外,別加顧助,趁卽結構奠接,俾無一民失所捿遑之弊事,廟堂措辭關飭。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
禮曹啓曰,各陵園墓所,今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
營建都監郞廳,以都提調意啓曰,郞廳金觀洙,移拜宗廟令矣,職務相妨,令該曹閒司相換,何如?傳曰,允。
刑曹啓曰,今三月二十二日動駕時,衛外擊錚人中,原州幼學李禹範,其父啓淳殺獄稱冤事也,斷案已成,高陽幼學李洙復,其父兢善伸理事也,事係愼重,信川幼學元秉魯,其父羲坤復科事也,向因鳴籲而勿施,無容更議,熊川幼學尹柱一,其父啓殷白牌成給事也,本事糢糊,冒沒屑越,竝原情勿施,何如?傳曰,允。
丁卯三月二十五日巳時,上御重熙堂。前公忠監司入侍時,左承旨洪兢周,假注書權仁斗,記注官金鎭模,記事官徐奭輔,前公忠監司申檍,以次進伏訖。上曰,史官分左右。檍進前。上曰,無事上來乎?檍奏曰,王靈攸暨,無事上來矣。上曰,三政皆爲釐正乎?檍奏曰,軍政近依釐正廳節目,或有洞布之邑,或有名疤之邑,邑皆無弊釐正,還政,今以時存穀六萬餘石,竝耗收捧,無一包欠縮,田政,雖有如干之弊,不甚大段矣。上曰,邪徒盡捉乎?檍奏曰,邪類,緣於朝令之截嚴,今幾屛跡,而向於公州鎭,所捉尤多,數至二百餘名,皆爲伏法矣。上曰,土豪武斷之習,近果何如?檍奏曰,聖德至重,飭敎申嚴,渠輩,今則縮首不敢肆惡矣。以下缺
上在昌德宮。停常參·經筵。
傳曰,政官牌招開政,如有違牌,勿爲呼望。
傳曰,在外玉堂許遞,今日政差出。
政院啓曰,吏曹參判閔升鎬疏批已下,卽爲牌招,何如?傳曰,允。
又啓曰,左右史不可不備,檢閱李承洙,旣有只推之命,卽爲牌招入直,何如?傳曰,允。
以檢閱李承洙牌不進罷職傳旨,傳曰,只推。
禮曹啓曰,謹稽謄錄,則德興大院君祠宇展拜,兼行酌獻禮時,宗臣二員及內外孫中文蔭武在職人儒武童蒙,竝爲入參,百官則展拜時,雖不入參,酌獻禮時,依例入參,而哲宗朝辛亥年,全溪大院君祠宇展拜,兼行酌獻禮時,亦依此例稟旨磨鍊矣。今此德興大院君祠宇,全溪大院君祠宇奠酌禮時,儀節亦依此例磨鍊乎?敢稟。傳曰,依此例爲之,宗正卿入參磨鍊。
又啓曰,以江原監司曺錫輿狀啓,江陵府民家失火人命燒死事,傳曰,窮春民事,方切憧憧,今此回祿之警,何若是偏甚也?公廨幾百間之一時燒燼,已是萬萬驚聞,而民戶之延爇,人命之爛死,又何若是偏酷也?哀彼許多赤子,旣失庇身,且乏糊口,棲遑道路,將不得以聊生,念之慘惻,若恫在己,此當有別般慰諭之擧,而道伯已爲慰諭云,今不必另爲差遣。至於賙恤顧助之方,有不可少緩矣。公廨經紀之一萬兩,民戶結構之二千兩,竝以帑金特頒,道臣邑宰,爛加商確,凡諸施措,着實擧行。至於死者葬埋之節,量宜助給,而特設一場,大招而酹之,傷者之救療,生者之安集,卽係目下急先之務,使之各奠厥居,期無顚連之患,各樣公納之同歸焦土者,竝蕩減事分付事,命下矣。江陵別厲祭香祝,令該司照例磨鍊,急速下送,不卜日設行,而城隍發告祭,依例前期三日先行,祭品則依常時厲祭例,精備磨鍊,亦令該倅臣,虔誠設行事,竝爲分付,何如?傳曰,允。
訓鍊都監啓曰,今日試射放時,弘化門·金虎門·建陽門入直軍,使先試者,替代應試後,還爲入直之意,敢啓。傳曰,知道。
又啓曰,本局千摠鄭完默,身病猝重,勢難察任,改差,何如?傳曰,允。
吏曹口傳政事,宗廟令金觀洙,禮賓主簿李道植,已上相換事,承傳。
吏曹啓曰,繕工監假監役宋大勉,健元陵參奉李泰根,俱以身病,呈狀乞遞,竝改差,何如?傳曰,允。
有政。吏曹判書洪淳穆,參議尹泰經,〈竝〉式暇,參判閔升鎬進。
吏批啓曰,判書洪淳穆,參議尹泰經,竝式暇,小臣獨政未安,何以爲之?敢稟。傳曰,仍爲之。
以申獻求爲副應敎,李世器爲左尹,朴履道爲大司成,趙性敎爲同經筵。
再政。以沈相漢爲校理,徐復淳爲假監役,李健容爲健元陵參奉,兼春秋單玄弼濟。
吏曹參判閔升鎬,疏辭新除亞銓之任。答曰,省疏具悉。卿其勿辭行公。
上在昌德宮。停常參·經筵。
備忘記,防垣萬戶康元錫下直,長弓一張,長箭一部,片箭一部,筒兒一箇賜給。
傳曰,晦日次對,勿拘齋日,依例來會。
傳曰,慶會樓上樑文書寫官右贊成鄭基世,懸板書寫官左參贊申觀浩爲之。
政院啓曰,檢閱趙秉鎬,由限已過,卽爲牌招入直,何如?傳曰,允。
以平安監司朴珪壽狀啓,昌城等邑民家失火事,傳曰,當此窮春,民家之燒燼,若是夥多,聞甚驚慘,元恤典外,別加顧助,結構奠接之方,廟堂措辭,分付。
以公忠監司閔致庠狀啓,黃澗縣民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司朴承輝狀啓,甕津府人命渰死事,傳曰,人命之渰死,若是夥多,聞甚驚慘,元恤曲外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
訓鍊都監啓曰,本局千摠,今當差出,而擬望之人乏少,外任竝擬,何如?傳曰,允。
又啓曰,本局馬兵,去丙寅條都試,今三月二十八日,設行於慕華館,而南營入直馬兵,以先試者,替代應試之意,敢啓。傳曰,知道。
承文院啓曰,卽見禮部咨文出來者,總理衙門,以朝鮮北地邊情,奉上諭知照云矣。辭意極其感激,不可不措辭撰咨,令文任斯速製進,順付回撥,下送灣府,使之入送鳳城,轉致北京之地,何如?傳曰,允。
上在昌德宮。停常參·經筵。
傳曰,未肅拜摠管許遞,前望入之。
摠管前望入之。申檍落點。
傳曰,副提學東壁外,玉堂竝許遞,前望入之。
傳曰,未肅拜承旨許遞,前望入之。
承旨前望入之。沈東臣落點。
傳曰,發遣吏郞,諸執事,淸齋與否,摘奸以來。
政院啓曰,新除授承旨沈東臣,以前任安東府使,方在解由未出中,何以爲之?敢稟。傳曰,勿拘。
議政府啓曰,卽見開城留守金壽鉉狀啓,則靑石鎭,今旣復設,而通衢要衝,往來商旅,宜有路稅,依京城門抽稅之例,補該鎭支放事,請令廟堂稟處矣。水陸都會之有公稅,卽諸國通行之規,而古有其證,今亦可援,況京外私稅,旣一切痛革,則實無疊懲起擾之端,依狀辭許施,而定稅之節,從略磨鍊成節目報本府施行,何如?傳曰,允。
又啓曰,卽見開城留守金壽鉉狀啓,則靑石關復設後,廩俸支放各項創始之需,全靠於新移屬之金川郡江南面,而三政之案,以丁卯條爲始,及今磨鍊,則元帳付時起田畓二百九十結零,每結稅八兩式,合錢爲二千三百二十餘兩,以爲廩料之資,各軍懲布,爲一百六十三名,一竝蠲頉於京外各軍案,還穀一千三十七石零,換名劃付於本營事,請令廟堂稟處矣。該面旣爲移屬,則所管之政,亦不得不盡歸於本營,狀中所請,竝特施之意,分付各衙門?何如。傳曰,允。
訓鍊都監啓曰,馬兵都試今日未畢,故明日仍爲設行於慕華館之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
義禁府啓曰,平安兵使李容象狀啓內,甲巖權管金正九爲先罷黜,其罪狀,令攸司稟處事,啓下矣。金正九方囚昌城府獄云,依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房都提調柳厚祚,提調金世均,副提調洪兢周啓曰,伏未審日間,聖體,若何?寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
備忘記,三和府使李基祖下直,長弓一張,長箭一部,片箭一部,筒兒一箇賜給。
傳曰,禮房承旨馳詣宗廟·景慕宮,奉審摘奸,仍詣受香所奉審摘奸以來。
傳曰,大臣政府堂上引見。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
政院啓曰,卽者檢校典翰李冕光,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以江原監司曺錫輿狀啓,通川郡民家失火事,傳曰,當此農節,多戶燒燼,聞甚驚慘,元恤典外,別加顧助,結構奠接之方,廟堂措辭,分付。
議政府啓曰,新差堂上兪鎭五,今日賓對,懸病不進,事甚未安。令政院卽爲牌招,使之進參,何如?傳曰,允。
宗親府啓曰,明日卽天漢殿朔奉審日次,臣沇應進詣擧行之意,敢啓。傳曰,知道。
議政府啓曰,卽見平安監司朴珪壽狀啓,則江界以關防重鎭,古設夏防,近寘冬坊,坊將之勤勞,極爲可矜,而所謂首功之區處,不過至殘之一邊將,除其情債襍費,無益而反有害,自今夏防爲始,以伐登爲永定之功窠,歲以一差冬坊,酬勞無所差殊,該府境內諸鎭中相當一窠,亦付之冬坊,竝爲本府自辟,從其久勤次序,調用,而自本府望報兵營自兵營啓聞,續報于兵曹,以爲崇武固邊之道事,請令廟堂稟處矣。防功錄用,原係酬勞之典,而薄窠區處,每致齎鬱之歎,今此冬夏兩坊竝差之報,非不爲邊上慰悅之政,而兩窠竝許,終涉難愼,特以伐登一窠,作爲冬夏坊功窠,自今六月,以首功備望報兵曹差送,使之除朝辭赴任,瓜朔則以一年爲定之意,定式施行事,分付,何如?傳曰,允。
兵曹啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,明日動駕時,參議申道熙有身病,不得進參,無以備員,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以申橚爲兵曹參議。
又啓曰,來四月初二日,宗廟·永寧殿夏享大祭親行時,守門當爲塡差,而本曹郞廳都摠府郞廳五衛將,除入直與呈辭受由在外·未肅拜,排擬苟艱,依定式軍門將官,代差以入之意,敢啓。傳曰,知道。
內醫院官員,以都提調意啓曰,親享隔日,分提調令該曹口傳差出,何如?傳曰,允。
吏曹口傳政事,以趙然昌爲分內醫提調。
奎章閣啓曰,守宮檢校直提學申錫禧,待開門牌招,何如?傳曰,允。
訓鍊都監啓曰,馬兵都試優等人別單書入之意,敢啓。傳曰,知道。
吏曹啓目粘連,觀此京畿監司李宜翼狀啓,則以爲,重林察訪金載熙,三載居郵,痼瘼克捄,今當瓜限,衆皆惜去,願留之訴,驛民盈庭,特爲仍任事,令該曹稟處亦爲白有臥乎所,道臣狀辭旣如此,重林察訪金載熙,姑爲仍任,何如?啓,依允。
吏曹啓曰,兵曹佐郞姜文奎,除拜過限未肅拜,繕工監假監役徐復淳,健元陵參奉李健容,俱以身病,呈狀乞遞,竝改差,何如?傳曰,允。
檢校典翰李冕光,以母病陳疏經出。省疏具悉。爾其勿辭行公。
丁卯三月二十九日巳時,上御重熙堂。藥房入診,大臣·政府堂上引見同爲入侍時,都提調柳厚祚,提調金世均,副提調洪兢周,記注官張厚植,記事官趙秉鎬,檢校待敎徐相翊,副應敎申獻求,都承旨李鎬俊,記注官張厚植,記事官趙秉鎬,政府堂上趙然昌·金炳㴤·申命淳·李周喆·李顯稷·金世均·洪淳穆·崔遇亨·李容熙·李元熙,副應敎申獻求,以次進伏。醫官李慶年·黃道淳·洪顯普·鄭麟夏,以次進伏楹外訖。上曰,史官分左右。厚祚進前問候訖。仍奏曰,醫官待令,使之入診乎?上,可之。慶年等以次診候退伏楹外訖,厚祚顧謂醫官曰,脈候詳爲奏之。慶年等奏脈候訖。缺上命醫官先退,仍命次對爲之。厚祚奏曰,臣之不自揆度,濫廁具瞻之列,居然帀歲有餘矣。念臣始之冒膺,詎有一半分堪承乎哉?控籲至再至三,恩顧愈往愈隆,義分攸怵,抗顔趨簉,從他伴食之譏,莫恤量入之戒者,特以仰成,有所擔夯,不至專重,姑此苟然充備,隨逐後塵,顒竢可去之會,區區私忖,不出乎此,乃今意慮之外,僚相去位,揆地如空,堂堂中書之府,只有至愚劣極朽鈍之一介賤臣,臣於是惶懼靡措,寢食殆廢,竊冀孔邇之天,察臣無堪,改卜賢德,以幸岌嶪之民國,而側聽屢日,迄未有聞,際又次對有命,冒陳病狀,批旨旋降,諭之以登對,竢間安意調將,申之以廟務積滯,從宜裁處,臣尤一倍危慄,莫知四體之攸持,臣愚死罪,未敢知殿下,以臣爲有可以堪百萃之責,而擔一埤之遺也耶?臣本鄕曲疎賤,質又鹵下,凡於軍國重事,一切時務,矇無知識,寔同朝之所共諒,而淵鑑之所悉燭也。雖於平常無事之時,閑漫不急之務,專任責效,決知其萬萬不當,而況今邊鄙多虞,而人心渙散,財賦俱匱,而國計哀痛,其他風俗之澆訛,民生之困瘁,紀綱之隳壞,有百憂而無一可恃,雖使器量,足以周揚,計慮足以集事,聞望足以坐鎭者,當之,猶懼其不克有濟,乃以臣沒分曉沒榜樣,而任之勿疑,是猶强僬以負重策駑以致遠,其究,焉顚躓而止?臣身狼貝,固不足恤,而奈國事何哉?惟聖明深惟遠計,俯憫微諒,將臣議政之任,劃行改免,以爲公私兩幸,至祝。上曰,今此辭遜,萬萬過當,更勿以此相聞,是所望也。出擧條厚祚曰,臣旣求退之不暇,而忝備三事,不得不一言仰達矣。夫鼎有三足,所以備顚仄,車有兩輪,所以防傾危也。一足以偏任焉,則必招覆餗之災,獨輪而無輔焉,則終致折軸之患,國之置相,必備爲是故也。噫,今日國家事計,若涉大川,茫無涯畔,懍乎顚危之在朝夕,政須調鼎之手,推車之力,左支右撑,同心牽輓,弘濟于艱,苟幸無事,而乃者元輔之丐休,不幾何而左揆,又告退矣,以臣之憒憒眛眛,最爲人下,而不才偏任,孤立無輔,其何以獨擔重務,以副我殿下委寄之萬一乎?覆餗折軸,理必無幸,國事僨敗,將何止屆?見今承弼之耉造耉俊,旣多已試之宿德,而藉令圖新厥卜,求其暨往共濟,則富才學儲聲,實爲朝野之所屬望,不患無其人矣。惟殿下穆然澄省,亟行甌下,俾台司無曠,民國兩幸焉。上曰,備員共貞,當有其日矣。出擧條厚祚曰,吏曹參判閔升鎬,戶曹參判趙寧夏,宗正卿李載冕,竝政府堂上差下,有司堂上有闕之代,行兵曹判書金炳㴤差下,何如?上曰,依爲之。出榻敎厚祚曰,戶曹參判趙寧夏,法當追榮,而其所后家無可施處,依近例移贈本生,何如?上曰,依爲之。出擧條上命大臣就座。承旨曰,諸宰奏事。然昌曰,無所奏矣。承旨曰,玉堂所懷奏之。獻求啓曰,臣以無似之資,忝廁橫經之列,區區微忱,竊願聖學之將就,而近値法駕屢戒,講對久停,見又太廟之親享隔日,殿宮之祗謁有期,誠若無暇於臨筵講書,然爲學之道,若俟事務之餘閒,則一日萬幾,何時不然,而流光易逝,寸陰可惜,第惟一念之勤逸,安危攸係,況番警雖弛而憂虞猶深,邪徒雖戢,而德敎未闡,國用絀乏,民生殿屎,當此之時,豈可伈伈泄泄,不思所以振勵奮發乎?環東土億萬生靈,日夜所顒祝者,惟在典學之克勤,而春序垂盡,小學一部,尙未迄工,若是間斷,將不免爲一曝之十寒,群情之抑鬱,倘復如何哉?顧今日候淸和,午漏方遲,廈氊之上,炎涼平適,正宜引接臣僚,討論經史,學懋時敏,德躋日新,而慕先聖之謨訓,監前代之得失,以施諸治法政謨,則國家萬世之業,亶在於是。伏願懋念焉。上曰,所陳切實,當體念矣。上命史官就座,仍命大臣先退,又命退,諸臣以次退出。郞廳金炳䄵。日記廳堂上閔泳達。
上在宗廟齋室。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁還入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨問安。答曰,知道。
省牲還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
傳曰,在外臺諫許遞,政官牌招開政。
傳曰,瓜近參奉作窠,幼學李海益擬入。
傳曰,在外泮長許遞,今日政差出。
傳曰,光陽縣監李敏哲,別軍職減下。
傳曰,閑良李敏皐,別軍職差下。
政院啓曰,前檢閱南錫淵陞付,待敎薦狀公事,啓下矣。令該曹口傳單付,牌招察任,何如?傳曰,允。
吏曹口傳政事,藝文待敎單南錫淵。
傳曰,隨駕軍兵,令各其營乾犒饋。
傳曰,營建都監工匠乾犒饋。
兵曹口傳政事,部將加設單李敏臯。
承文院啓曰,卽見禮部咨文出來者,以朝鮮北地邊情,奉上諭知照,而辭意據實登覆,以憑考核,則不可不更査北梱,待其報來後,回咨令文任措辭撰出,順付回撥,下送灣府,使之入送鳳城,轉致北京之地,何如?傳曰,允。回咨爲急,不必遲待行關,趁卽撰咨入送。
營建都監啓曰,自三月初一日至二十九日,本都監所捧各處願納錢爲二萬八千四百三十兩,成冊以入之意,敢啓。傳曰,知道。
義禁府啓曰,明日動駕時,本府都事,當爲全數進參,而一員文二所禁亂官進去,無以推移,假都事一員,令該曹口傳差出,以爲分排擧行之地,何如?傳曰,允。
有政。吏批,判書洪淳穆進,參判閔升鎬,參議尹泰經牌不進。
以吏曹參議尹泰經牌不進罷職傳旨,傳曰,只推。
以李承德爲執義,申永權·張皓根爲掌令,鄭㵙·承鎭泰爲持平,李友會爲正言,金永奭·洪大鍾爲校理,趙定燮·嚴世永爲副校理,沈相漢·李晩耆爲修撰,金亮淵·安驥泳爲副修撰,金世鎬爲大司成,高景晙爲兵曹正郞,朴鳴夏爲軍器副正,李鳳岐爲璿源殿令,李祐信爲假監役,李思稷爲健元陵參奉,朴鳳煥爲元陵別檢,李海益爲獻陵參奉,洪永錫爲泰安府使。
再政。以李國淵爲獻納,李根弼爲工曹參判,金永奭爲兵曹正郞。
三政。以李鍾承爲右尹,趙晩和爲校理,軍器副正申楨今加通政,滿三十朔,依法典陞堂上,重林察防金載熙姑爲仍任,濟原察防金瑛默更加一年仍任事,承傳,左尹單李鍾承,右尹單李世器,故縣令趙秉錫贈吏參例兼,故學生趙章永贈吏議,故府使趙鎭完贈僕正,已上戶曹參判趙寧夏本生三代移贈事,承傳,故同知李亨謙贈宗正卿兵參例兼,宗正卿李周膺考。
兵批,參議申橚進。以金秉沃爲御營騎士將。
再政。兼泰安鎭兵馬僉節制使湖西水軍防禦使安興守城將管餉將單泰安洪永錫。
丁卯四月初一日巽時,大駕詣宗廟。夏享大祭親祭擧動入侍時,行都承旨李鎬俊,左承旨申正熙,右承旨金元性,左副承旨洪兢周,右副承旨沈東臣,同副承旨趙榮夏,注書缺,記事官李承洙·趙秉鎬·徐奭輔,直提學趙寧夏·李載冕,檢校直提學李載元,檢校直閣閔升鎬·李承純·李淳翼,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金世均,副提調洪兢周,進前問候訖,仍出協陽門。通禮跪啓請降輿乘輦,上降輿乘輦。通禮跪啓請執圭,承旨進圭,上執圭,由肅章門·進善門,出敦化門進發,至宗廟大門外。上降輦乘輿釋圭,至齋殿門外降輿,入齋室。少頃,上改具冕服·玉帶·赤舄以出。至東神門外,通禮跪啓請執圭。上執圭。禮儀使導〈上〉詣望廟位,行四拜禮訖,陞詣殿內,各室奉審,次詣省器位,省器如儀訖,仍出西神門。通禮跪啓請釋圭,上釋圭。至永寧殿東神門外,通禮跪啓請執圭。上執圭,詣版位行四拜禮訖。陞詣殿內,各室奉審及省器如儀訖,還出東神門釋圭。大臣進前問候訖。上還入齋室。少頃,上改具遠遊冠·絳紗袍以出。通禮跪啓請執圭。上執圭,詣省牲位。諸大祝各巡一帀訖,進前奏犠牲巡省,肥澤無欠,尺量如例擧行訖。諸大祝率其牢屬,擧手告充,仍牽出犠牲。通禮跪啓請釋圭,上釋圭。還入齋殿,諸臣以次輪回詣閤。
上在昌德宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
親祭還入齋室後,宗親·儀賓·藥房·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
還宮後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,永禧殿都提調有闕之代,右議政爲之。
政院啓曰,左右史不可不備,檢閱李承洙,卽爲牌招入直,何如?傳曰,允。
又啓曰,新除授藝文待敎南錫淵,時在果川地,斯速乘馹上來事,下諭。傳曰,允。
以檢閱李承洙牌不進罷職傳旨,傳曰,只推。
傳曰,回還三使臣入侍。
政院啓曰,卽者檢閱李承洙,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以全羅監司徐相鼎狀啓,鎭安縣民家失火事,傳曰,當此農節,多民之失火,聞甚矜惻。元恤典外,別加顧助,結構奠接之方,廟堂措辭,分付。
以京畿監司李宜翼狀啓,長湍等邑民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
以平安監司朴珪壽狀啓,平壤府民家失火事,傳曰,當此東作之時,民家燒燼,聞甚驚慘。元恤典外,別加顧助,結構奠接之方,廟堂措辭,分付。
奎章閣啓曰,夜間閣內諸處,無事之意,敢啓。傳曰,知道。
又啓曰,大駕今已還宮,守宮檢校直提學申錫禧,依定式,減下,何如?傳曰,允。
兵曹啓曰,今四月初八日,大駕詣永禧殿展謁,仍詣德興大院君祠宇·全溪大院君祠宇奠酌禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍四哨,訓將率領爲先廂,訓局步軍三哨,兩營騎士各二番,禁將率領爲後廂,禁軍三番爲之,留營留陣置之。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
檢閱李承洙疏曰,伏以,臣於筵退之後,卽接家信,則臣母素患疾積之症,近因日候之不調,挾感添劇,委頓床玆,家僮踵至,促臣歸視。臣聞報煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣見帶之職,以便救護,仍治臣擅移之罪。以肅朝綱焉云云。省疏具悉。爾其勿辭救護。
判敦寧李景在,疏陳病狀乞遞。答曰,省疏具悉卿懇。愼節奉慮,所辭南殿都提調,今姑勉副,卿其安心調理。仍傳曰,此批答,遣史官,傳諭。
丁卯四月初二日子時,上詣宗廟。夏享大祭親祭入侍時,行都承旨李鎬俊,左承旨申正熙,右承旨金元性,左副承旨洪兢周,右副承旨沈東臣,同副承旨趙榮夏,註書缺,記事官李承洙·趙秉鎬·徐奭輔,別兼春秋缺,提學洪淳穆,檢校提學金炳國,直提學趙寧夏·李載冕,檢校直提學李載元,檢校直閣閔升鎬·李淳翼,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請出次,上具冕服·玉帶·赤舃出齊殿。至東神門外,禮儀使跪啓請執圭,承旨進圭,上執圭,詣版位西向立。禮儀使跪啓請行事,軒架作保太平之樂·保太平之舞,作樂八成。禮儀使跪啓請四拜,上行四拜。禮樂九成,上詣盥洗位搢圭,盥洗訖,執圭陞自阼階,詣第一室尊所,登歌作樂作舞,執尊擧羃酌鬯訖。上詣神位前搢圭。承旨奉香,承旨奉爐,上三上香。進幣瓚爵官洪淳穆,奉瓚跪進,上執瓚灌地,以瓚授奠幣瓚爵官尹泰經。進幣官奉幣跪進,上執幣,以授奠幣官,奠幣官跪受,奠于案。上執圭平身,詣各室如上儀,登歌止。上降復位,執禮請進饌,軒架作豐安之樂,諸祝史撤毛血盤,授齋印而出。典祀官引饌,入自正門,捧俎官等各捧牲匣,奠俎官捧奠于各室。禮儀使跪啓請初獻禮,上詣第一室神位前搢圭,淳穆進爵。上執爵授泰經,泰經跪受,奠于神位前,上執圭少退跪。樂止,大祝讀祝訖,上次詣各室如上儀訖。上降復位,仍入小次。退保太平之舞,進定大業之舞。亞獻官·終獻官行亞終獻禮如儀訖。禮儀使跪啓請出次,上出次。禮儀使導上詣飮福位,飮福如儀訖,上降復位,行四拜禮。大祝撤籩豆後,樂作,上行四拜禮,仍詣望燎位,行望燎禮訖。禮儀使跪啓禮畢,上出殿門釋圭,還入齋殿。少頃,通禮跪啓請外辦。上改具遠遊冠·絳紗袍,乘輿出宗廟大門外,降輿乘輦。承旨進圭,上執圭進發,還入敦化門·進善門·肅章門至協陽門,降輦乘輿釋圭。承旨請出標信解嚴。上仍入宣化門還內,諸臣以次退出。
丁卯四月初二日午時,上御重熙堂。回還三使臣入侍時,右副承旨沈東臣,記事官李龍雨·趙秉鎬·徐奭輔,進賀兼謝恩使李豐翼,副使李世器,書狀官嚴世泳,以次進伏訖。上曰,吏官分左右。豐翼等進前。上曰,無事往還乎?豐翼曰,王靈攸曁,無故往還矣。上曰,聞見錄雖已見之,餘外更無他事乎?豐翼曰,中國晏然,無他所聞矣。世器曰,回子國,近有叛意,謀動兵戈,而似不必大可憂虞也。上曰,回子國地方,屬於何邊乎?世器曰,此國近於西蜀也。上曰,近日旱乾太甚,沿路農形,何如耶?豐翼曰,沿路所見,頗有旱意,而牟麥則茁長,不至乾苗矣。以下缺
上在昌德宮。停常參·經筵。
翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調金世均,副提調洪兢周啓曰,親祼太廟,徹宵將事,侵曉回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳祭聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,全羅右水使元世下直,長弓一張,長箭一部,片箭一部,筒兒一筒賜給。
傳曰,吏曹參議有闕之代,前望入之。
吏曹參議前望入之。李玄翼落點。
政院啓曰,因兵曹啓目,大興僉使所佩兵符,令本院新造下送事,允下矣。兵符今旣造成後,僉使所佩右一隻,監營及松營所上各左一隻,竝定禁軍下送,依例分上事,京畿監司·開城留守處,下諭,何如?傳曰,允。
以全羅監司徐相鼎狀啓,茂朱府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以慶尙監司李參鉉狀啓,慶州等邑民家失火事,傳曰,當此農節,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,外道武備,嚮奉特敎,已爲遍飭諸路,而凡係軍物,帥臣亦不可不管檢,兵營則所管附近邑與陸軍,各鎭水營則水軍各鎭,竝令商議巡營,從實摘奸,一體修啓之意,分付,何如?傳曰,允。
兵曹啓曰,今四月初三日丙戌巳初初刻十分立夏改火進上時,宗廟署·社稷署·永禧殿·永寧殿·景慕宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
訓鍊都監啓曰,今此試射放時,本局將官·將校·軍兵等入格別單,修正以入,而旣伏承依中旬例爲之事,命下矣。挾輦軍及標下軍·步軍,鳥銃貫一中邊二中及邊三中入格之類,竝付兼司僕,單子書入之意,敢啓。傳曰,知道。
吏曹參議尹泰經,疏陳病狀乞遞。省疏具悉。所請依施。
上在昌德宮。停常參·經筵。
傳曰,政官牌招開政,如有違牌,勿爲呼望。
傳曰,呈告兵曹參判·金吾堂上許遞,今日政差出。
禮曹啓曰,今此丁卯式文科會試,試官當爲磨鍊,而堂下,無故可擬之人乏少,依近例,以堂上官通瀜擬入,而其中時無職名人,令該曹口傳付軍職,何如?傳曰,允。
又啓曰,今此丁卯式年文科會試,試官當爲磨鍊,而擬望之人乏少,承旨竝擬,何如?傳曰,允。
又啓曰,今四月十七日卯時,丁卯式年文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿,權停例爲之。
承文院啓曰,卽見禮部咨文出來者,摠理衙門,以朝鮮北地邊情,奉上諭據實登覆,明憑考核云矣。回咨亦待北梱報來,令文任措辭撰出,順付回撥,下送灣府,使之入送鳳城,轉致北京之地,何如?傳曰,允。
又啓曰,謝恩兼冬至使回便帶來咨文中,有謝恩方物移准事,使臣加賞事矣。以前頭使行,奉表伸謝之意撰出,先通咨文,順付回撥,下送灣府,轉致北京之地,何如?傳曰,允。
宣惠廳啓曰,楊州牧所用儲置,以新結米斟量排劃,其餘大同上納京廳,例也。至戊子,定爲新式,原大同設劃,又有加用,則自京廳隨其邑報,量宜直下,蓋以敬奉陵園之地,供役浩繁,每患用下之不敷而然也。末流之弊,全不撙節,一切濫下,年增歲加,京廳經費,將尾閭於斯,故適値臣廳諸條釐整之會,該牧儲置,依陸運諸色大同例,從時價執錢取用,以補不恒加劃之意,有所發關矣。該牧屢煩報牒,一向相持,故輒費辭回題,據理開諭,而過期稽滯,無意擧行,末乃以寧爲被勘等說,登諸報辭,殆涉噴薄,若此不已,上司令飭,將無可施之地,下邑防塞,看作應行之事,揆以法紀,不可仍置,該牧使林輸洙,姑先罷黜,何如?傳曰,儲置嬴餘之上納京廳,卽諸道通行之規也。以畿甸言之,敬奉陵園之所,非但楊州一色,則爲慮供役浩繁,至有中間變通,寔出於朝家特例厚施,而全事濫下,課年加劃,以致經用之漸耗,必由官不撙節,吏緣爲奸之致,事之駭歎,莫此爲甚。設有用下不敷,營色爛商,隨時措處,不患無其道。自今爲始,楊州牧大同,依高陽郡例,設劃以給,諸般應役,使之專當擧行,毋得加請於京廳事,定式施行,該倅論罪,特姑置之。
吏曹啓曰,繕工監假監役官李祐信,健元陵參奉李思稷,俱以身病,呈狀乞遞,改差,何如?傳曰,允。
又啓曰,禮曹佐郞閔載晉,以其身病,呈狀乞遞,竝改差,何如?傳曰,允。
有政。吏批,判書洪淳穆進。
以徐承輔爲兵曹參判,洪祐昌爲同義禁,朴基陽爲禮曹正郞,李祐三爲禮曹佐郞,李鎬奭爲假監役,李錫龍爲健元陵參奉。
再政。以金始遠爲兵曹佐郞,崔萬采爲懿昭墓守衛官,趙性鶴爲奉常判官,兼掌令嚴世永減下。
兵批,判書金炳㴤進,金善耆爲宣傳官,李熙完爲內禁衛將,李奎書爲兼司僕將,李周彦·金逈根·孫光泳爲五衛將,韓衡履·李熙晟爲訓鍊判官,趙翼顯爲摠戎把摠,金泓均·趙鍾哲爲武兼,鄭秀鉉爲訓戎僉使,朴喜靖爲南陽監牧官,姜禹石爲水原監牧官,甲巖權管單朴暎銓,副司果柳奎東·金就德,守判府事李豐翼,五衛將金明喆,以上加設,依定武減下。
再政。以魚秉琇·李鳳奎爲宣傳官,申鶴權爲訓鍊主簿,同知單李周彦,僉知三單李奎書·金逈根·孫光泳。
三政。以尹致稷爲都摠經歷,李基肇爲武兼,金東三爲訓鍊都監把摠。
四政。以李熙益爲訓鍊僉正,金炳善爲中樞都事,韓宗吉爲守門將。
五政。以成瑀奎爲訓鍊判官,白聖洙爲主簿。
六政。以李載璿爲訓鍊主簿,金鎭弼爲守門將。
七政。以金樂夏爲武兼。
上在昌德宮。停常參·經筵。
自前夜三更至開東,灑雨下雨,測雨器水深九分。
藥房提調金世均,副提調洪兢周啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政·左議政未差,右議政柳厚祚,無時急稟定事,不得未會云矣,敢啓。傳曰,知道。
傳曰,明日當覲雲峴宮矣,該房知悉。雲寶劍置之,侍衛,入直磨鍊,門路,敬覲門爲之。
傳曰,明日出宮內門路,以協陽門爲之。
以司謁,口傳下敎曰,明日動駕時,儀註置之。
以公忠監司閔致庠狀啓,忠州等邑民家失火事,傳曰,當此農節,民家之燒燼,若是夥然,聞甚驚慘。元恤典外,別加顧助,趁卽結構奠接,俾無一民失所棲遑之歎事,廟堂措辭關飭。
以全羅監司徐相鼎狀啓,靈光郡人命渰死事,傳曰,人命渰死,若是夥多,聞甚驚慘。元恤典外,別加顧助,如有生前身還布,竝蕩減,未極屍身,期於拯得之意,廟堂措辭,分付。
以公忠監司閔致庠狀啓,鎭川縣民家失火事,傳曰,當此農節,民家燒燼,若是夥多,聞甚驚惻。元恤典外,別加顧助,結構奠接之方,燒死人如有生前身還布,蕩減事,廟堂措辭,分付。
都摠府啓曰,今日入直內三廳武兼禁軍及軍兵等,中日當爲習射技放,而雨勢如此,不得設行之意,敢啓。傳曰,知道。
兵曹啓曰,今此大駕覲雲峴宮時,廣智營·西營入直軍各三十名除出,禁衛大將率領,除旗鼓,只率前排,禁衛營大門外設布帳,外排立,何如?傳曰,允。
又啓曰,今此大駕覲雲峴宮時,設布帳,當爲磨鍊,而自敦化門外,議政府朝房東西門內外,禁衛營大門至,左右邊設布帳,令訓·禁兩營合力擧行,宮內設布帳,亦令訓·禁兩營隨其形便擧行,何如?傳曰,允。
又啓曰,今大駕覲雲峴宮時,訓鍊大將率步軍一哨,除旗鼓,只率前排,敦化門外設布帳,外排立,何如?傳曰,允。
又啓曰,今此大駕覲雲峴宮時,訓局步軍五哨除出,將官率領,一半自宮大門南邊,至泥洞南墻底列立,一半自宮大門北邊,至雲峴大門,列立環衛作門,何如?傳曰,允。
又啓曰,奉室行禮時參班武士試取入格人·瑞蔥臺試射及依中旬例試射放時入格駕後禁軍·馬上奉指·步下奉指·司謁·司鑰·別監·統長·武藝別監·門旗手·禁軍·龍虎營將校·軍兵·日傘奉持·元內吹·近仗軍士·扈輦隊·京畿監營招搖旗手等,謹依判下,別單分等施賞,而木布,以本曹所在者頒給,箇箇弓矢·弓箭·帿弓·長弓·箭竹,以軍器寺所在者取來頒給,而京畿監營招搖旗手等,自其營施賞之意,敢啓。傳曰,知道。
吏曹參議李玄翼,疏辭新除三銓之任。省疏具悉。爾其勿辭察職。
上在昌德宮。停常參·經筵。
大駕詣雲峴宮入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
以司謁,口傳下敎曰,正副輦儀仗仗馬置之。
傳曰,自明日都承旨進詣雲峴宮,問候以來。
傳曰,再明日動駕,更待下敎。
訓鍊都監啓曰,謹依下敏,侍衛與環衛將官·將校·軍兵及武藝別監等處,乾犒饋分給之意,敢啓。傳曰,知道。
又啓曰,本局千摠鄭洛鉉,以泰安府使,來現差遲,職務有妨,今姑改差,何如?傳曰,允。
丁卯四月初六日辰時,大駕詣雲峴宮。擧動入侍時,行都承旨李鎬俊,左承旨申正熙,右承旨金元性,左副承旨洪兢周,右副承旨沈東臣,同副承旨趙榮夏,注書缺,記事官李承洙·趙秉鎬,直提學趙寧夏·李載冕,檢校直提學李載元,檢校直閣閔升鎬·李承純,檢校待敎鄭範朝·趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金世均,副提調洪兢周,進前問候訖。仍出協陽門·肅章門·進善門·敦化門,由禁衛營大門,入敬覲門·恭覲門至戲竹軒。上降輿入幕次,傳曰,侍衛軍兵,環衛軍兵,令各其營乾犒饋。出傳敎少頃,通禮跪啓請外辦,上出次乘輿,出恭覲門·敬覲門·禁衛營大門,入敦化門·進善門·肅章門·協陽門。承旨請出標信解嚴。上由宣化門還內,諸臣以次退出。
上在昌德宮。停常參·經筵。
傳曰,左捕將許遞,前望入之。
捕將前望入之。左邊捕盜大將李鍾承落點。
傳曰,別軍職朴仁泰·金明權·王錫疇·金夢求·白樂淵·柳冀大減下,閑良朴準成·王昌錫,出身金振求差下。
傳曰,再明日殿試,春塘臺命官爲之。
以黃海監司朴承輝狀啓,瑞興府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以慶尙監司李參鉉狀啓,安義縣民家失火事,傳曰,當此農節,民戶之燒燼,若是夥多,聞甚矜惻。元恤典外,別加顧助,趁卽結構奠接,俾無一民失所棲遑之弊事,廟堂各別措辭關飭。
以咸鏡監司金有淵狀啓,咸興前判官黃鍾奎仍任事,傳曰,治績優異,民情旣如此,寧海府使黃鍾奎,咸興判官金亨集,還爲相換。
藥房副提調洪兢周書啓,臣敬奉下敎,率諸御醫,待令于雲峴宮是白乎則夜間大院君患候諸節,漸臻平復,藥進砂曲茶一貼,而臣旣伏承待令之命,故仍留之意,詮次啓達。答曰,知道。
又書啓,臣率諸御醫診察,則午間大院君患候諸節,益臻平復,議進加味養胃湯一貼,而臣旣伏承待令之命,故仍留之意,詮次啓逵。答曰,知道。
禮曹啓曰,卽接四館所牒呈,則丁卯三月參班儒生應製入格前郡守洪載順,直赴殿試事,命下,許赴今番殿試事,報來矣。前郡守洪載順,依例許赴於今此式年文科殿試之意,敢啓。傳曰,知道。
又啓曰,卽接四館所牒呈,則今此式年文科殿試時,直赴儒生中幼學李載德,遭故不得赴擧云,依例許赴於後科殿試之意,敢啓。傳曰,知道。
兵曹啓曰,再明日親臨殿試時,參判徐承輔在外,不得進參,無以備員,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以申佐模爲兵曹參判。
摠戎廳啓曰,今此式年武科春塘臺親臨殿試敎是時,本廳屬南陽·坡州·長湍別驍士應試人,別單書入之意,敢啓。傳曰,知道。
兵曹啓曰,禁軍別將李鶴周,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以鄭雲翼爲禁軍別將。
訓鍊都監啓曰,今番試射放時,本局將官·將校·軍兵砲藝入格之類,謹依判下單子,以軍器寺弓箭·戶曹米布施賞之意,敢啓。傳曰,知道。
營建都監啓曰,左邊捕盜大將李鍾承,提調差下,何如?傳曰,允。
兵曹口傳政事,加設單金振永,南行加設三單朴準祥·朴準成·王昌鎬。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,左副承旨許遞,前望入之。
承旨前望入之。金箕錫落點。
政院啓曰,新除授同副承旨金箕錫,時在慶尙左兵營任所矣。斯速乘馹上來事,下諭,何如?傳曰,許遞,前望入之。
承旨前望入之。申正熙落點。
傳曰,公事不審中官朴基晉罷職。
以朴基晉罷職傳旨,傳曰,飭已施矣,分揀。
以江原監司曺錫輿狀啓,安峽縣監尹正善,身死事,傳曰,令該曹口傳差出。
藥房副提調洪兢周書啓,臣率諸御醫診察,則夜間大院君,寢睡安寧,患候諸節,比昨益臻康復,議進砂曲茶一貼,而臣旣伏承待令之命,故仍留之意,詮次啓達。答曰,知道。
又書啓,臣率諸御醫診察,則午間大院君患候諸卽,比朝漸臻平復,議進加味養胃湯一貼,而臣旣伏承待令之命,故仍留之意,詮次啓達。答曰,知道。
兵曹啓曰,直赴展試奉承傳馬兵朴枝實等八百七人,隨其錄名,依例許赴於明日殿試之意,敢啓。傳曰,知道。
又啓曰,直赴殿試人之唱第前作故,付之榜末,成給紅牌,曾有其例矣。閑良劉應煥,騎士金永信,武士李明化,砲手宋興伯等四人作故,今番殿試時,依例付之榜末,成給紅牌,何如?傳曰,允。
又啓曰,今此式年武科殿試時,直赴殿試人應試應頉區別,別單書入之意,敢啓。傳曰,知道。
又啓曰,咸鏡監司金有淵狀啓,則慶興府砲手,無名無屬,尙未爲正兵,旣使節制,則宜其有料布之資,且習技藝,則不可無激勸之政,令該曹稟處爲辭矣。係是軍制變通,臣曹不敢擅便,請令廟堂,稟處,何如?傳曰,允。
訓鍊都監啓曰,今此式年武科殿試時,本局將校·軍兵及武藝別監中直赴殿試應頉人,別單書入之意,敢啓。傳曰,知道。
上在昌德宮。停常參·經筵。
傳曰,讀券官金學性,考官金炳㴤,命官爲之。
傳曰,此家科聲,豈勝喜幸?新及第金裕行賜樂,淸原府院君內外祠版,遣承旨致祭。
傳曰,右副承旨許遞,刑曹參判申檍除授。
以慶尙右兵使任商準狀啓,星州牧軍器偸賣罪人朱性進罪狀,令廟堂,稟處事,傳曰,觀此狀辭,不覺痛惋,積年偸竊,何不覺察?於斯可知主司之不識,各道亦不無此患,是豈分憂對揚者乎?朱漢所犯,無異於資寇兵者,則與邪徒一而二也。自有當律,令廟堂,稟處,而所謂解由文簿,全無考據,而謄前古紙者耶?究其所失,罪當何居?繼自今從實傳掌,無敢襲謬之意,措辭行會於各道。
吏曹口傳政事,以李憲昭爲安峽縣監。
藥房副提調洪兢周書啓,臣率諸御醫診察,則夜間大院君,寢睡安寧,患候諸節,比昨一樣,而似有虛憊之症候矣。議進三錢重人蔘茶,調淸心元一丸,而臣旣伏承待令之命,故仍留之意,詮次啓達。答曰,知道。
又書啓,臣率諸御醫診察,則午間大院君諸節,比朝益復,而議進加味補益湯一貼矣。臣旣伏承待令之命,故仍留之意,詮次啓達。答曰,知道。
兵曹啓曰,內禁衛將李熙完,除授在外,上來無期云,五衛將李周彦·金逈根·孫光洙,俱以病難供職,呈狀乞遞,竝改差,何如?傳曰,允。
又啓曰,直赴殿試人之唱第前作故者,付之榜末事,昨已草記允下,而卽見江原道直赴人起送成冊,則砲手李承采·孫行宗等二人作故,亦爲付之榜末,成給紅牌之意,敢啓。傳曰,知道。
又啓曰,今此式年武科殿試時,直赴殿試奉承傳馬兵朴枝實等八百七人,隨其錄名,許赴於今日殿試之意,昨已草記允下,而安州義士赴陣人吳義泰·姜錫鉉·趙應珉·金聖喆·金龍燮·全達仁等六人,直赴殿試事,今自議政府,別單啓下矣。亦爲許赴於殿試之意,敢啓。傳曰,知道。
又啓曰,卽接尙衣院牒報,則本院弓人安孝錫·李寅泰,俱爲服役二十年,造納弓子,已滿千數云矣。御供弓人之服役二十年,造納弓子滿千數者,帖加成給,旣有已例,故取考該院成冊,則服役年條,造納數爻,俱爲準限,竝依例帖加成給,何如?傳曰,允。
訓鍊都監啓曰,本局哨官李寅喆·李鍾殷,俱有身病,勢難察任,改差,何如?傳曰,允。
又啓曰,本局千摠李文永,身病猝重,勢難察任,改差,何如?傳曰,允。
刑曹啓曰,卽接公忠監司閔致庠文移,則海美縣徒三年定配罪人蘇世植,恩津縣徒一年定配罪人吳鼎善,俱爲限滿云矣。取考曹上配案,則世植,以增減穀簿罪,甲子四月定配,鼎善,以治罪婢子致命罪,丙寅四月定配,俱以限滿的實,竝依法典,放送後徒流案頉下事,分付道臣之意,敢啓。傳曰,知道。
上在昌德宮。停常參·經筵。
藥房提調金世均,右承旨申正熙啓曰,伏未審日問,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政·左議政未差,右議政柳厚祚,無時急稟定事,不得來會云矣,敢啓。傳曰,知道。
傳曰,呈告同敦寧·戶曹參判·禮曹參議許遞,今日政差出。
傳曰,呈告臺諫許遞,今日政差出。
傳曰,大院君患候,遄臻常和,煎灼之餘,萬萬慶幸。自今日,問候承旨置之,藥院副提調及待令醫官,竝退去。副提調洪兢周加資,醫官卞鍾協·鄭昌祖加資,李慶年守令除授,洪翼普監牧官除授,其餘員役,令該曹木布施賞。
傳曰,進講,自再明日爲之。
傳曰,右副承旨許遞,前望入之。
承旨前望入之。鄭泰好落點。
政院啓曰,新除授右副承旨鄭泰好,時在京畿南陽府任所矣。斯速乘馹上來事,下諭,何如?傳曰,許遞。前望入之。
承旨前望入之。金昌熙落點。
藥房副提調洪兢周書啓,臣率諸御醫診察,則夜間大院君,寢睡安寧,患候諸節,快臻康復,而以調理之劑,連進加味補益湯計料是白遣,臣旣伏承待令之命,故仍留之意,詮次啓達。答曰,知道。
又書啓,藥院副提調待令,醫官竝退去事,命下矣。依下敎,臣與諸御醫,退去之意,詮次啓達。答曰,知道。
承文院啓曰,製述官李憲昭外任,代前司果李萬沼差下,使之付軍職,冠帶常仕,何如?傳曰,允。
左右捕盜廳啓曰,謹依議政府草記批旨,臣廳在囚罪人李致祥,出付御營廳之意,敢啓。傳曰,知道。
有政。吏批,判書洪淳穆進,參判閔升鎬,參議李玄翼牌不進。
以吏曹參議李玄翼牌不進罷職傳旨,傳曰,只推。
以李寅奭爲大司憲,金世鎬爲大司諫,權鍾祿爲司諫,姜珯爲掌令,韓喆愚爲獻納,金翊鎭爲同敦寧,睦仁會爲戶曹參判,洪兢周爲刑曹參判,金昌秀爲禮曹參議,李爲弘文提學,閔泳緯爲同經筵,李會穆爲假監役,李鍾璜爲健元陵參奉,朴有鵬爲南陽府使,金揆鉉爲召村察防。
再政。以李豐翼爲判尹,李寅命爲大司成,李勝愚爲掌樂正,趙景昌爲直講,閔謙鎬爲典籍,朴進榮爲懿昭墓守衛官,前承旨洪兢周今加嘉善加資事,承傳,學錄單金顯默,學諭單韓圭覲,寧海府使黃鍾奎,咸興判官金亨集,已上相換事,承傳,典籍單金正浩,文科甲科第一人,活人別提單李敎述,武科甲科第一人,新及第洪載順今加通政,登科前資窮,依法典陞堂上。
兵批,判書金炳㴤進。以徐承輔·李明錫爲副摠管,李鍾承爲兼訓鍊都正,趙明夏爲內禁將,許·吳顯明·金翊衍爲五衛將,趙載觀爲訓鍊僉正,宋翊鉉·李秀存爲武兼,鄭雲翼爲慶尙左兵使,鄭懋鉉爲波知僉使,訓鍊主簿加設三單李龍周·李鳳憲·李宅鎬,副司果金泓均·趙鍾哲。
再政。以金永爵·李槼重爲同知,李孝秀爲都摠都事,僉知三單許·吳顯明·金翊衍。
三政。以金成集爲訓鍊主簿。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以全羅監司徐相鼎狀啓,古阜郡民家失火事,傳曰,當此農節,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
兵曹,以馮錫冀爲大報壇守直官。
吏曹啓曰,童蒙敎官金德均,以其身病,呈狀乞遞,改差,何如?傳曰,允。
兵曹啓曰,新除授慶尙左兵使鄭雲翼,素患痰癖之症,一信添劇,萬無登途赴任之望,戶奴呈狀乞遞矣。實病旣如此,則有難强令赴任,改差,何如?傳曰,允。
又啓曰,今番式年武科殿試時,直赴殿試人勸武軍官朴潤榮,應試入格,而出榜之際,不能照檢,見漏於原榜目,今方添書以入,而臣不勝惶恐,待罪之意,敢啓。傳曰,知道。勿待罪。
上在昌德宮。停常參·經筵。
傳曰,吏曹參判有闕之代,前望入之。
吏曹參判前望入之。姜㳣落點。
傳曰,在外臺諫許遞,政官牌招開政,如有違牌,勿爲呼望。
以公忠監司閔致庠狀啓,恩津縣監李升翼燒戶實數錯報事,傳曰,當此窮節民憂之時,不可曠官,姑令戴罪擧行。
兵曹啓曰,今番殿試榜目中,多有誤書,臣不勝惶悚,原榜目,竝付標以入之意,敢啓。傳曰,知道。
吏曹啓曰,繕工監假監役官李玄穆,健元陵參奉李鍾黃,俱以身病,呈狀乞遞,竝改差,何如?傳曰,允。
義禁府啓曰,公忠監司閔致庠狀啓內,恩津縣監李升翼罪狀,令攸司稟處事。判付內,當此窮節民憂之時,不可曠官,姑令戴罪擧行事,命下矣。李升翼,姑令戴罪擧行之意,分付該道道臣,何如?傳曰,允。
有政。吏批,判書洪淳穆進,參判姜㳣,參議李玄翼牌不進。以金顯龜爲執義,南宗斗爲掌令,梁相器·金朋來爲持平,李時夏爲獻納,吳尙鉉爲正言,金元柱爲同敦寧,洪萬燮爲司僕正,周相鉉爲假監役,韓章錫爲童蒙敎官,李用憲爲健元陵參奉,鄭允愚爲掌樂正。
再政。以閔羲軾爲右通禮,故都正洪淳謨贈吏參例兼,刑曹參判洪兢周考,故學生李秉浩贈宗正卿戶曹參判例兼,故通德李鎭台贈左承旨,已上同知李槼重兩代。
兵批,判書金炳㴤進。以黃鍾顯爲副摠管,李舜采·柳衡魯·金奎禎爲五衛將,金錫文爲部將,李益和·安弼求爲武兼,朴來命爲慶尙左兵使,尹吉大爲茄波知僉使,同知單千儀大,僉知三單洪正燮·任龍模·柳昉,副司果宋翊鉉·李秀存,大報壇守直官單馮錫驥。
以吏曹參議李玄翼牌不進罷職傳旨,傳曰,只推。
兵曹,以鄭雲翼爲禁軍別將。
吏曹參判閔升鎬,疏陳病狀乞遞。答曰,省疏具悉。所請依施。
同敦寧金翊鎭疏。答曰,省疏具悉。所請依施。
刑曹參判洪兢周疏辭新資。答曰,省疏具悉。卿其勿辭行公。
丁卯四月十二日巳時,上御重熙堂。進講入侍時,右議政柳厚祚,知事沈敬澤,參贊官趙榮夏,侍讀官嚴世永,假注書權仁斗,記事官李承洙·趙秉鎬,各持小學第五卷,以次進伏訖。
丁卯四月十二日申時,上御重熙堂。召對入侍時,參贊官金昌熙,檢校直閣李淳翼,侍讀官嚴世永,檢討官金亮淵,假注書權仁斗,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
傳曰,各道放未放成冊,判義禁就議廟堂,付籤以入。
傳曰,各道放未放成冊,秋判就議廟堂,付籤以入。
以公忠監司閔致庠狀啓,淸風等邑民家失火事,傳曰,當此農節,民家燒燼,聞甚矜慘。元恤典外,別加顧助,趁卽結構,俾無一民失所之弊事,廟堂措辭關飭。
以黃海監司朴承輝狀啓,安岳郡民家失火事,傳曰,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
以黃海監司朴承輝狀啓,進上乾秀·魚卵等節序差早,限內不得封進,惶恐待罪事,傳曰,勿待罪,回諭。
議政府啓曰,卽見鎭撫使李章濂狀啓,則永宗之降爲新資窠,出於一時通變,而周察形便,實爲沁都咽喉之地,該僉使申孝哲,赴任以後,着意防守,要害等處,今方築城,將成雄鎭,且群情咸願復設,依前陞爲防禦營事,請令廟堂,稟處矣。永宗之降作新資窠,亶由喬桐之爲防營而然矣。今此鎭撫使,以其形便·物議之俱合復設,如是陳啓,依所請,陞爲防禦使,該僉使申孝哲,殫誠修擧,優績旣著,仍令察任,何如?傳曰,允。
又啓曰,以慶尙右兵使任商準狀啓,星州牧軍器偸賣罪人朱性進罪狀,令廟堂,稟處事,傳曰,觀此狀辭,不覺痛惋,積年偸竊,何不覺察?於斯可知主司之不職,各道亦不無此患,是豈分憂對揚者乎?朱漢所犯,無異於資寇兵者,則與邪徒一而二也。自有當律,令廟堂,稟處,而所謂解由文簿,全無考據,而謄傳古紙者耶?究其所失,罪當何居?繼自今從實傳掌,無敢襲謬之意,措辭行會於各道事,命下矣。軍器法意,本自嚴重,而今此朱性進之罪犯,殆是亘古所未有之一變怪也。恣意偸竊,情節莫掩,世濟其急,斷案旣成,令該帥臣大會軍民,梟首警衆。各年監色,差壬傳掌,規例卽然,而一諉性進,越視兵械之虧欠者,俱極痛惡,竝令捉上巡營,分輕重酌處。尋常公物,猶謹典守,矧玆武備,全不檢察,以致庫藏之枵然,虛勘解由,徒襲舊謬,揆以事體,合施重勘,而五十餘年之間,已多身故,有難査究,守令論罪,今姑安徐。軍物之私相賣買,原律自在,使之嚴飭該邑,刻期推覓,按簿修補,以爲充完後啓聞,仍將此意,關飭諸道,何如?傳曰,允。
又啓曰,卽見左右捕廳所報,則江華府押上罪人李致祥,到底窮覈,卽沒覺癡狂之漢,而掛書都下,叩唱官門,渠皆自服,斷案已成,不可容貸云矣。兇悖情節,渠旣輸款,則不可以沒覺癡狂晷刻容貸。罪人李致祥,出付軍門,大會軍民,梟首警衆,何如?傳曰,允。
又啓曰,卽見全羅兵使吳夏泳所報,則蘆嶺以南二十三邑束伍軍兵,都聚試取於本營,優等二人,直赴殿試,之次一人,直赴會試,自是定式,而昨年又設火砲科一窠,自今秋爲始,以柳葉箭·片箭·騎芻·鳥銃四技設行,優等之次各一技沒技者,竝令直赴爲辭矣。各道設技之或行或否,固是隨時通變之政,今此帥臣所報,亶出於奬勸武藝之意,依所請許施,而試取之際,務從精實,俾無淆雜之弊事,另飭行會,何如?傳曰,允。
又啓曰,卽見兵曹草記,則枚擧咸鏡前監司金有淵狀啓,以爲慶興府新募砲手一百六十名,設置一廳,分作兩隊,使之節制,則不可無料布之資,激勸之政,而係是軍制變通,不敢擅便,請令廟堂,稟處事,允下矣。該府以邊圉重地,此時防守之策,儘莫如募置砲手,其餼料之需,奬勸之方,竝令道·帥臣爛加商確,從長啓聞後,更爲稟處,何如?傳曰,允。
又啓曰,卽見右捕廳所可報,則完營捉上私鑄錢罪人李奇化·金辰成兩漢,嚴覈取招,則同謀設爐,爛熳鑄出,渠皆自服,斷案已成云矣。私鑄,國典之所嚴禁也。如或犯此,必就誅戮,雖愚頑之類,自應知畏,而狼藉開鑄,情狀已皆綻露,綢繆分利,供招無所差爽。罪人李奇化·金辰成兩漢,還爲押送于完營,大會軍民,梟首警衆,在逃之金士仲,令各鎭營刻期跟捕,一體施律事,分付。此後若有現捉者,不必上送京廳,卽爲梟警,形止啓聞之意,行會諸道,何如?傳曰,允。
兵曹啓曰,去三月十七日武臣堂上祿試射,以後日退行事,草記,蒙允矣。今四月十五日設行,而試官望備擬以入之意,敢啓。傳曰,知道。
丁卯四月十三日辰時,上御重〈熙〉堂。進講入侍時,知事金世均,參贊官金昌熙,檢討官金亮淵,假注書白時範,記事官李承洙·趙秉鎬,各持小學第五卷,以次進伏訖。上曰,史官分左右。上誦前受音一遍訖,仍開卷。世均讀自行步出入正,止略降辭色,仍釋義訖。上命授書算于世均。上讀新受音十遍訖。世均還納書算。上曰,不正之書,非禮之色,何謂也?世均曰,聖經賢傳與正史爲正書,諸子百家之書,有正有不正,裨官雜說,爲不正之書也。凡物近於不正,則皆是非禮之色也。呂希招,內奉賢父母敎訓,外受嚴師化導,纔過髫齔,已不忘其跬步視聽,實行純篤,德器成就。嘗爲崇政殿說書,告宋哲宗曰,人主以修身爲本,修身以正心爲主,心正意誠,天下自化。以若經術嘉謨,宜其大用,而因正獻居在相職,嫌於內擧而未之進,是爲可惜矣。上曰,崇政殿說書,何職也?世均曰,此是講官也。又奏曰,呂公著,嘗書當世名士姓名於數幅紙,旣失而後,復見其紙,則所書人悉用之。書遺於希哲曰,當世善士,無不用者,獨爾以吾故,不得用,亦命也。蓋進賢宰相之職也。以宋朝言之,曺彬擧其子瑋而爲將,呂蒙正擧其姪夷簡而爲相。公著·夷簡之子,蒙正之從孫,而雖知其子之賢,亦不敢進用,以其規模,自有不同故也。仍奏曰,今此新授音十遍,句讀融貫,聖念之慥慥於講學,可以仰揣,臣不勝欽仰攅祝之至。玉堂曰,缺承旨曰,缺世均曰,以近世言之,自好之士,固不入茶酒之肆,而古今不同。希哲之外祖魯宗道,賢宰相也,以其正直,襧魯直,以其姓魯且骨鯁,又號魚頭參政,而嘗因家貧,遇客飮於酒肆,亦不以爲非,而希哲則一未嘗入,其持身之謹愼,可推以知也。上掩卷,仍命吏官就座。又命退,諸臣以次退出。
丁卯四月十三日申時,上御重熙堂。召對入侍時,參贊官金昌熙,檢校直閣李淳翼,侍讀官嚴世永,檢討官金亮淵,假注書白時範,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
以全羅監司徐相鼎狀啓,長水縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以全羅監司徐相鼎狀啓,靈光郡民家失火事,傳曰,聞甚矜惻。元恤典外,別加顧助,趁卽結構奠接之方,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
義禁府啓曰,各道放未放成冊,判義禁就議廟堂,付籤以入事,命下矣。謹依下敎,臣啓源就議于右議政柳厚祚,成冊中可放者,付籤以入之意,敢啓。傳曰,知道。
奎章閣啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
訓鍊都監啓曰,本局從事官金敬均,身病猝重,勢難察任,改差,何如?傳曰,允。
以公忠道放未放成冊,傳曰,金英烈放。以全羅道放未放成冊,傳曰,金肇演·許雲老·申命羲·李承穆·金顯成放。以慶尙道放未放成冊,傳曰,盧樂·申吉輔·金顯文放。以江原道放未放成冊,傳曰,李燮放。以咸鏡道放未放成冊,傳曰,許燁·李錫永放。以濟州牧放未放成冊,傳曰,具星喜放。
丁卯四月十四日辰時,上御重熙堂。進講入侍時,講官金學性,參贊官金元性,侍讀官嚴世永,假注書權仁斗,記事官李承洙·趙秉鎬,各持小學第五卷,以次進伏訖。
丁卯四月十四日申時,上御重熙堂。召對入侍時,參贊官金元性,檢校直閣李淳翼,侍讀官趙晩和,檢討官李晩耆,假注書權仁斗,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
藥房提調金世均,副提調申檍啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政·左議政未差,右議政柳厚祚,無時急稟定事,不得來會云矣,敢啓。傳曰,知道。
傳曰,金吾堂上許遞,政官牌招開政。
傳曰,呈告禮曹判書·敦寧都正許遞,今日政差出。
傳曰,呈告訓鍊都正許遞,今日政差出。
傳曰,吏曹參判疏批已下,卽爲牌招。
傳曰,左承旨許遞,前望入之。承旨前望入之。朴蘭壽落點。
以江原監司曺錫輿狀啓,原州牧民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
政院啓曰,禁衛大將李周喆,以掃墳事,廣州地今方出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,禁衛大將,訓將兼察事,命下矣。兼察禁衛大將申觀浩,卽爲牌招,聽傳敎,何如?傳曰,允。
又啓曰,卽者檢閱李承洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奉謨堂,奉審,無頉,與閣內諸處,亦無頉之意,敢啓。傳曰,知道。
宗親府啓曰,臣等與儀賓·閣臣,進詣天漢殿,御眞展奉審,無頉之意,敢啓。傳曰,知道。
訓鍊都監啓曰,本局中軍李鶴周,身病猝重,勢難察任,改差,何如?傳曰,允。
兵曹,以李鍾承爲訓鍊都監中軍。
兵曹啓曰,昨年洋擾時從征軍,自願直赴殿試人中,鐵原砲手白富吉等二十一人,趁不赴試,今始上來,願受花牌矣。試日已過,法當陳試,而鄕曲愚氓之未諳規例,容或無怪,且與他科有異施,以一切之法,有欠慰悅之方,追付原榜之末,恐合權宜之政,而科制莫重,臣曹不敢擅便,何以爲之?敢稟。傳曰,允。
又啓曰,因議政府覆啓,永宗復設防禦營事,命下矣。京畿之水軍防禦,令爲二窠,則宜有左右之別,永宗以左防禦使,喬桐以右防禦使,下批之意,敢啓。傳曰,知道。
又啓曰,五衛將許·吳顯明·金翊衍,俱以病難供職,呈狀乞遞,竝改差,何如?傳曰,允。
又啓曰,五衛將李舜采·柳衡魯·金奎禎,俱以病難供職,新除授慶尙左兵使朴來命,猝得身病,時日之內,萬無登途赴任之望,戶奴呈狀乞遞矣。身病旣如此,則有難强令赴任,竝改差,何如?傳曰,允。
吏曹啓曰,繕工監假監役官周相炫,健元陵參奉李用憲,俱以身病,呈狀乞遞,竝改差,何如?傳曰,允。
義禁府啓曰,各道放未放成冊,可放者付籤以入,而踏啓字以下矣。全羅道海南縣遠竄罪人許雲老,鎭安縣遠配罪人金顯成,茂朱府流三千里定配罪人李承穆,玉溝縣遠配罪人金肇演,海南縣流三千里罪人申命羲,濟州牧充軍罪人具星喜,慶尙道機張縣流三千里定配罪人盧樂,金海府遠竄罪人申吉輔,軍威縣遠配罪人金顯文,咸鏡道甲山府遠惡地定配罪人許燁,明川府安置罪人李錫永,公忠道公州牧徒一年半定配罪人金英烈,江原道江陵府加施徒一年半定配罪人李燮等放送事,分付各該道道臣之意,敢啓。傳曰,知道。
有政。吏批,判書洪淳穆,參議李玄翼牌不進,參判姜㳣進。
吏批啓曰,判書洪淳穆,參議李玄翼,竝牌招不進,小臣獨政未安,何以爲之?敢稟。傳曰,仍爲之。
以吏曹參議李玄翼牌不進罷職傳旨,傳曰,只推。
以宋廷和爲禮曹判書,郭致燮爲敦寧都正,李正魯爲戶曹參議,韓正敎爲判義禁,林永洙爲知義禁,睦仁會·徐承輔爲同義禁,南性敎爲同春秋。
再政。以任承準爲刑曹參議,任耆常爲假監役,李裕植爲健元陵參奉,金正郁爲武烈祠參奉,知春秋單南性敎。
兵批,判書金炳㴤進。以任興模爲訓鍊都正,李種完·金成九·姜鵬翮爲五衛將,金元植爲守門將,申桓爲慶尙左兵使,僉知單金奎禎,永宗僉使單申孝哲,喬桐防禦使單李根永。
檢閱李承洙,以母病陳疏徑出。省疏具悉。爾其勿辭救護。
吏曹參判姜㳣疏曰,伏以,臣鈍根庸姿,都無斗筲之可記,以無用之用爲不報之報,歸自省楸,伏蒙前望恩點,以臣爲吏曹參判者,臣惝怳恧蹙,措躬無所。夫天官,最重六部,授任簡厥,賢能專管,雖在長堂,代斵與間,亦佐貳職耳。顧臣鑑識之固陋,班簿之茫眛,其不可冒據於注擬可否之地,臣固自知也明,而人所見諒者久矣。臣以無似,猥忝宰列,辭不獲準,黽勉隨行,若除在外,日月其間,尙未滿一朞,屢玷選職,每增震懍,而至於見帶之銜,尤不襯當。此皆熙朝之淸峻,搢紳之所榮也,必由聞望之素著,判非僥倖之驟躐,則使古名碩之厭服一世者,値臣今日之所値,猶且憂悚,不知所出。況臣跡本單寒,文質無當,一往寘,無所止屆,不衷之譏,過福之災,理所不免,而將無以消受矣。其在愼惜之政,貽累非細,揆諸踰濫之私,兢惕冞切,臣非專昧趨走之恭,而故爲此飾讓之美也。實實無一分堪承之望,則其何可憑恃寵靈,從他笑罵乎?開政有命,庚牌踵臨,怵畏義分,隨詣朝房,敢控衷懇,仰瀆崇聽。欲望聖慈,劃賜鐫改,俾官方無褻,賤分獲安焉云云。答曰,省疏具悉。卿其勿辭行公。
丁卯四月十五日巳時,上御重熙堂。進講入侍時,判府事金炳學,講官申應朝,參贊官趙榮夏,檢討官李晩耆,假注書權仁斗,記事官李承洙·趙秉鎬,各持小學第五卷,以次進伏訖。
丁卯四月十五日申時,上御重熙堂。召對入侍時,參贊官金昌熙,檢校直閣李淳翼,侍讀官趙晩和,檢討官李晩耆,假注書權仁斗,記注官金泰煥,記事官趙秉鎬,各持小學第五卷,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以公忠監司閔致庠狀啓,鎭川縣民家失火事,傳曰,當此農節,民家之燒燼,極爲驚慘。元恤典外,別加顧助,卽爲結構奠接之方,廟堂措辭,分付。
承文院啓曰,卽見禮部咨文出來者,以爲漂民馬英等出送事矣。前頭使行,奉表稱附之意撰出,先通咨文,順付回撥,下送灣府,使之入送鳳城,轉致北京之地,何如?傳曰,允。
兵曹啓曰,今四月十七日,武臣堂上朔試射日次,而放榜權停例相値,不得爲之之意,敢啓。傳曰,知道。
同敦寧郭致燮疏。答曰,省疏具悉。所請依施。
丁卯四月十六日巳時,上御重熙堂。進講入侍時,講官金永爵,參贊官金昌熙,侍讀官趙晩和,假注書韓圭覲,記注官金鎭模,記事官趙秉鎬,各持小學第五卷,以次進伏訖。上曰,史官分左右。上誦前受音一遍訖,仍開卷。永爵讀自安定先生胡瑗,止治己而後治乎人者,仍釋義訖。上命授書算于永爵。上讀新受音十遍訖,永爵還納書算。上曰,解經至有要義,懇懇爲諸生言者,何謂也?永爵曰,懇懇者,切到之意,爲諸生懇切言之,使諸生期於通曉乃已也。臣曾於筵中,屢次仰達,而小學中,善行篇最好,上二章固好,此章亦好,無非要義,而就中嚴條約三字。尤爲喫緊,敎條課程苟不嚴,則學問莫可成就,匹庶摠然,而況帝王家講學,實難嚴其條約者乎?惟在殿下,躬自慥慥,勤而不懈,然後聖學可底於緝熙之域,伏願十分體念焉。晩和曰,缺昌熙曰,缺永爵曰,間者停講頗久,臣私心憧憧,不能自已,今日進講前受音·新受音,誦讀如流,玉音洪鬯,固知停講之時,自內縕繹不綴,不勝欽仰忻祝之至。見今盛暑不遠,此卷將不知何日了講,來頭經史之不可不進講冊子甚多,豈不悶鬱哉?今以嚴條約三字陳勉,而上章呂榮公,內有賢父之訓誨,外有嚴師之敎督,以是德性成就,此章安定先生,嚴師弟之禮,以此門徒彬彬,皆適於世用。大抵講學,以嚴爲主,推此可知。粵在肅廟,養德春宮,春秋纔十歲內外,每日書筵,輒以前受音背誦之,通與不,賓客着銜錄啓于大殿,例也。一日肅廟,背誦不通,則肅廟令曰,若以不入啓,則入內後,當受撻罰,須以通字書之,區區之望也。賓客臣趙網奏曰,臣聞邸下,當受撻罰,臣之一身,固無足惜,何有於一通字,而若以不爲通,是欺君也。臣惶恐死罪,決不敢奉睿敎也。伊日肅廟入內,竟受撻罰於顯廟,自後語及趙網,睿衷常蓄憤懣憾慍之意矣。及其中齡踐祚,首先擢用趙網曰,此人昔日,不欺先朝,今日朝廷,不欺予者,捨此其誰乎?此可以見祖宗朝家法之嚴,則哲之明也。此等處如蒙體念,則殿下雖不欲孜孜勤工,其可得乎?上掩卷,命史官就座,仍命講官先退。又命退,諸臣以次退出。
丁卯四月十六曰申時,上御重熙堂。召對入侍時,參贊官朴蘭壽,檢校直閣李淳翼,侍讀官趙晩和,檢討官李晩耆,假注書韓圭覲,記注官金鎭模,記事官趙秉鎬,各持小學第五卷,以次進伏訖。
上在昌德宮。停常參·經筵。
傳曰,文科新及第閔謙鎬·金裕行,竝副修撰除授,年七十以上人,竝僉知加設,口傳單付。
傳曰,武科新及第李昌鎔賜樂。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以平安監司朴珪壽狀啓,義州等邑民家失火事,傳曰,當此農節,民家之燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
以公忠監司閔致庠狀啓,公州牧民家失火事,傳曰,當此農節,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
禮曹啓曰,丁卯式年雜科覆試,在今四月二十日,而營建都監役所,旣設於本曹矣。雜科覆試,依已例,移設於觀象監,何如?傳曰,允。
都摠府啓曰,今日入直內三廳武兼禁軍及軍兵等,中日當爲習射技放,而放榜相値,不得設行之意,敢啓。傳曰,知道。
兵曹口傳政事,僉知加設四單金皞英·丁載龍·趙述大·趙錫中。
丁卯四月十七日巳時,上御重熙堂。進講入侍時,講官洪淳穆,參贊官金昌熙,檢討官李晩耆,假注書權仁斗,記注官盧鎭燮,記事官趙秉鎬,各持小學第五卷,以次進伏訖。
丁卯四月十七日申時,上御重熙堂。召對入侍時,參贊官朴蘭壽,檢校直閣李淳翼,侍讀官趙晩和,檢討官李晩耆,假注書權仁斗,記注官盧鎭燮,記事官趙秉鎬,各持小學第五卷,以次進伏訖。
上在昌德宮。停常參·經筵。
備忘記,咸鏡監司李興敏下直,長弓一張,長箭一部賜給。
傳曰,新恩謝恩,當親受矣。
傳曰,禮曹堂上·摠管,竝許遞,政官牌招開政。
傳曰,呈告兵曹參議許遞,今日政差出。
傳曰,雲監提調李㘾,典設提調洪淳穆相換。
傳曰,見窠,皆令差出。
傳曰,咸鏡監司入侍。
政院啓曰,卽者檢閱趙秉鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承洙,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪萬植·金性均,竝卽牌招入直,何如?傳曰,允。
以別兼春秋洪萬植·金性均,檢閱李承洙牌不進罷職傳旨,傳曰,只推。
以咸鏡前監司金有淵狀啓,德源府民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
刑曹啓曰,傳曰,各道放未放成冊,秋判就議廟堂,付籤以入事,命下矣。臣問議于大臣,詳閱配案,參量罪名,可以放釋者,付籤以入,而荏子島罪人信圭,庚戌十月,自濟州移配出來,因風漂流,尙未到配云矣。幾近二十一載,徒煩文具,一體付籤頉下之意,敢啓。傳曰,知道。
兵曹啓曰,今春等進上弓矢,看品在卽,而知弓品堂上有闕之代,依例以在京無故人啓下之意,敢啓。傳曰,知道。
又啓曰,五衛將李種完·金成九·康鵬翮,俱以病難供職,新除授慶尙左兵使申桓,身病猝重,時日之內,萬無登途赴任之望,戶奴呈狀乞遞矣。實病旣如此,則有難强令察任,竝改差,何如?傳曰,允。
兵曹,知弓品堂上單李鍾承。
吏曹啓曰,掌樂院正鄭允愚,中學敎授洪大鍾,健元陵參奉李裕植,俱以身病,呈狀乞遞,竝改差,何如?傳曰,允。
吏曹,副修撰單閔謙鎬·金裕行,已上除授事,承傳。
有政。吏批,判書洪淳穆,參判姜㳣牌不進,參議李玄翼進。
吏批啓曰,判書洪淳穆,參判姜㳣,竝牌招不進,小臣獨政未安,何以爲之?敢稟。傳曰,只出緊任。
以金世均爲禮曹判書,金尙鉉爲參判,朴昌壽爲參議,金玉龍爲兵曹參議。
再政。以兪駿煥爲敦寧都正,徐箕輔爲掌樂正,柳明根爲典籍,李裕承爲中學敎授,趙命鎬爲假監役,李根培爲健元陵參奉,觀象監提調李㘾,典設提調洪淳穆,已上相換事,承傳,假監役任耆常今超通政,朝官年八十,依法典加資。
兵批,判書金炳㴤進。以金世均爲都摠管,李豐翼·宋廷和·李世器·李鍾淳·趙寅燮·洪兢周·李承駿·孫亮錫·趙羲復爲副摠管,以閔道顯·洪羲喆·李宗霖爲五衛將,金錤瑄爲守門將,李祉秀爲慶尙左兵使,僉知三單李種完·金成九·康鵬翮。
再政。都摠管二單李豐翼·宋廷和。
傳曰,當該政官,捧納承旨,竝推考。
敎咸鏡監司李興敏書,王若曰,西滸拓陶窯之基,肇啓萬億年洪業,北門重鎖鑰之任,特畀卄四州雄蕃。庸作一路福星,出自三座卿月,眷玆咸吉全省,實是豐沛故都。六鎭四郡之犯越無常,每患騷訛之易警,八陵兩宮之虔奉有儼,宜思享禮之罔愆。厥貢蔘貂厥篚麻絲,孰任方面之重寄?其藝弓馬其俗獷猂,政須副手之良工。惟卿,古家肖孫,淸朝雅量,掌成均而佐銓注,皆稱鑑識之公明,膺專對而行廟謨,已知器局之通鍊。夙有館閣之負望,特餘事於筆翰詞章,縱無縣邑之試才,將大任於水陸節制,玆授以咸鏡道觀察使·巡察使·兵馬節度使,克體委畀之至意,益懋旬宣之良圖。韓穉圭之大纛高牙,宜勉雍容鎭靜,羊叔子之輕裘緩帶,佇見閒雅風流,故玆敎示,想宜知悉。知製敎李根秀製進
檢閱趙秉鎬疏曰,伏以,臣於近日講對頻接之時,尤何敢言私,而今自筵退,卽接家信,則臣父素患痰癖之證,挾感添劇,委頓床笫,連事刀圭。臣聞報煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣職,以便救護,仍治臣罪。以昭法紀焉云云。答曰,省疏具悉。爾其勿辭救護。
丁卯四月十八日卯時,上御重熙堂。進講·咸鏡監司同爲入侍時,講官曺錫雨,參贊官金昌熙,侍讀官趙晩和,假注書韓圭覲,記事官李承洙·趙秉鎬,咸鏡監司李興敏,以次進伏訖。上曰,史官分在右。命監司進前。興敏進前。奏曰,臣以無似之質,猥承藩寄之命,責重才劣,將未知何以對揚,只伏切惶懍矣。上曰,旱乾如此,關北則果未知如何也。缺承旨稟請宣諭別諭訖。命監司先退,興敏退出。上開卷。誦前受音一遍訖,錫雨讀自。缺
丁卯四月十八日卯時,上御重熙堂。新恩謝恩親受入侍時,都承旨李鎬俊,左承旨申正熙,右承旨金元性,左副承旨趙榮夏,右副承旨金昌熙,同副承旨朴蘭壽,假注書權仁斗·韓圭覲,記事官李承洙·趙秉鎬,檢校直閣李承純,以次進伏訖。上曰,史官分左右。承旨奏曰,新恩率榜人,使之隨入乎?上,可之。引儀引文武擧人,入就位,唱四拜,文武擧人行四拜後,宣醖如儀訖。承旨曰,新恩,使之以次進前乎?上,可之。文武新恩等,以次進前。奏職姓名訖。仍命退出,命史官就座。又命退,諸臣以次退出。
丁卯四月十八日申時,上御重熙堂。召對入侍時,參贊官朴蘭壽,檢校直閣李承純,侍讀官申獻求,檢討官李晩耆,假注書韓圭覲,記注官金鎭模,記事官白義行,各持小學第五卷,以次進伏訖。上曰,史官分左右。仍開卷。命上番讀之。獻求讀自其子弟散在,止講明正學,仍釋義訖。命奏文義。獻求曰,聖王御國,必先廣求賢才,列于庶位,然後德敎行於上,風俗正於下,故堯·舜之世,內而元凱,外而岳牧,協贊治道,闡揚德化,萬邦協化,百姓平章,而近古以來,習俗渝薄者,由於時君世主,不能親正士明正學,昵近小人,導其侈辟之心,縱其佚遊之樂,故群下化之,靡靡成俗而危亂隨至,可不戒哉?今此注疏,以得賢才爲正風俗之本,良有以也。上曰,得賢才,然後可以正風俗,其言誠然矣。獻求曰,誠得賢臣,與共治理,則俗化可與,而古今治亂之迹,視其任用何人,則昭然有明驗矣。缺
上在昌德宮。停常參·經筵。
傳曰,左副承旨許遞,前望入之。
承旨前望入之。金鶴根落點。
政院啓曰,左右史不可不備,別兼春秋洪萬植·金性均,檢閱李承洙,旣有只推之命,竝卽牌招,推移入直,何如?傳曰,允。
以別兼春秋洪萬植·金性均,檢閱李承洙牌不進罷職傳旨,傳曰,只推。
議政府啓曰,本府有司堂上金世均,除授摠管矣。職務相妨,摠管之任,今姑改差,何如?傳曰,允。
同敦寧兪駿煥疏。答曰,省疏具悉。所請依施。
丁卯四月十九日辰時,上御重熙堂。進講入侍時,知事李源命,參贊官朴蘭壽,侍講官申獻求,假注書權仁斗,記事官白義行,記注官金泰煥,各持小學第五卷,以次進伏訖。上曰,史官分左右。上開卷。誦前受音一遍訖,源命讀自其道必本,止分敎天下,仍釋義訖。上命授書算于源命,上讀新受音十遍訖,源命還納書算。缺獻求曰,古昔聖主,建學造士,使學者講明於人彝物則,而自修身,以至化成天下,敎之有節,行之有序,故必先從事於小學,自幼及長,常所服習,不違於孝悌忠信之行,詩書禮樂之敎,而琢磨漸染,以至於成就善道,則雖凡人之姿,可入於聖賢之域,此上世所以俊人蔚興,德敎休明也。今我殿下,欲法二帝三王之治,則惟此小學一部,亦足爲德敎之本,而大學新民之化,亶在於以身道率也。缺
丁卯四月十九日申時,上御重熙堂。召對入侍時,參贊官朴蘭壽,檢校直閣李承純,侍講官申獻求,檢討官李晩耆,假注書權仁斗,記事官白義行,記注官金泰煥,各持小學第五卷,以次進伏訖。上曰,史官分左右。上開卷。命上番讀之。獻求讀自其道必本,止分敎天下,仍釋義訖。上命文義奏之。獻求曰,此章言鄕人可至於聖人之道。蓋聖人之道,實非高遠難行也。唯盡人倫之至而已,雖庸姿常品,苟能勉力自修,士以希賢,賢以希聖,則人皆可爲堯·舜,抑有何事之不可爲哉?程明道嘗侍講於帝,極陳治道,帝曰,此堯·舜之事,朕何敢當?程子愀然曰,陛下此言,非天下生民之福。夫帝王立心,惟當自期高大,不可徒自謙卑。今我殿下,終始典學,以治不如堯·舜之政,民不被堯·舜之澤爲恥,而進德修業,期至於大聖人地位,則誠爲國家生民之福也。上曰,擇善修身之旨,最爲切當矣。獻求曰,聖敎及此,誠不勝欽仰萬萬。人須審擇於事爲,行其善,不行其不善,則修身之要,莫切於是。殿下亦於政令施措之際,每念此事合於聖賢之道否乎,合則行之,否則已之。至於言動之間,亦皆審擇於正道,則大學所謂止於至善,莫過於此,而聖躬自修之切,豈不大乎?缺
上在昌德宮。停常參·經筵。
藥房都提調柳厚祚,提調金世均,副提調申正熙啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左承旨金鶴根,時在公忠道洪州牧任所矣。斯速乘馹上來事,下諭,何如?傳曰,許遞,前望入之。
承旨前望入之。李正魯落點。
又啓曰,議政府郞廳來言,今日賓廳日次,而領議政·左議政未差,右議政柳厚祚,無時急稟定事,不得來會云矣,敢啓。傳曰,知道。
傳曰,洪州以湖沿雄邑,素稱難治,而挽近以來,吏不稱職,民不知官,吏鄕之濫猾,豪富之武斷,可爲一道之最,苟非其人,無以爲治。富平府使韓應弼,特爲除授,使之悉心對揚,革謬抑强,俾立紀綱,以戢頑蠢。
傳曰,富平亦係畿沿海防,不得不擇定其倅,朔寧郡守金秉薰除授,使之赴任。
傳曰,在外法司堂上·同敦寧·兵曹參議許遞,政官牌招開政。
傳曰,呈告春秋許遞,今日政差出。
傳曰,朔寧郡守之代,準朔中擬入。
傳曰,活人提調,司䆃提調相換。
傳曰,公忠道暗行御史入侍。
政院啓曰,左右史不可不備,別兼春秋洪萬植·金性均,檢閱李承洙,旣有只推之命,竝卽牌招,推移入直,何如?傳曰,允。
以別兼春秋洪萬植·金性均,檢閱李承洙牌不進罷職傳旨,傳曰,只推。
以公忠水使李志鼎狀啓,本虞候趙顯宅捐廩補廨事,傳曰,如此手殿,可堪字牧,守令待窠差送。
議政府啓曰,卽見北兵使鄭岐源狀啓,則輸城,卽北關要害之處,而曾設獨守將,使該察訪兼帶矣。軍制不備,排布未成,至于癸丑,竟爲革罷,物議稱惜,似此關防,特令依始復設事,請令廟堂,稟處矣。輸城之爲必守,誠如帥臣之論,而獨守將之革罷,至今物議之所稱惜,則復舊設行,實合重關防之意,依狀請許施。該郵處在富寧地,兼任以察訪永定,俾有節制之效,兵使巡操時,察訪以中軍擧行,卒伍·儲餉·城堡·器械與便宜可行之事,令道臣從長講究,次第措處。官制今旣稍變矣,時任郵官改差,其代以有地閥人,各別擇擬,許用守令履歷。仍令著爲定式事,分付銓曹,何如?傳曰,允。
禮曹啓曰,卽接安東幼學權尙所志,則以爲同姓九寸姪起,嫡妾俱無子,以其同姓四寸弟赳第二子克銓,欲爲繼後,兩家諸族,相議究定,而生養父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長權尙所訴旣如此,權赳第二子克銓,立爲權起之後,何如?傳曰,允。
兵曹啓曰,五衛將閔道顯·洪羲喆·李宗霖,俱以身病猝重,無望供職,新除授慶尙左兵使李祉秀,身病猝重,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,西學敎授沈相漢,假監役趙命鎬,健元陵參奉李根培,俱以身病,呈狀乞遞,竝改差,何如?傳曰,允。
有政。吏批,判書洪淳穆進,參判姜㳣,參議李玄翼牌不進。
以吏曹參議李玄翼牌下進罷職傳旨,傳曰,只推。
以洪兢周爲同敦寧,徐容補爲敦寧都正,嚴錫明爲戶曹參議,鄭象樞爲兵曹參議,金宗泰爲刑書參議,睦仁會爲知春秋,閔升鎬爲活人提調,朴興壽爲掌樂正,閔謙鎬爲兵曹正郞,金永奭爲西學敎授,金周鎭爲濬源殿令,林逈洙爲假監役,李正發爲健元陵參奉,洪淳一爲朔寧郡守。
再政。以鄭漢朝爲副修撰,申應杓爲刑曹參判,洪膺周爲金化縣監。三政。以李會愚爲軍資奉事。四政。以柳瑞爲假監役,洪州牧使單韓應弼,富平府使單金秉薰,已上除授,活人提調閔升鎬,司䆃提調金炳國,已上相換事,承傳,同春秋單睦仁會。
兵批,判書金炳㴤進。以尹正求爲都摠管,鄭圭應爲副摠管,許鏶·張德基·金學勤爲五衛將,任興模爲慶尙左兵使,同知單洪羲喆,僉知二單閔道顯·李宗霖。
丁卯四月二十日辰時,上御重熙堂。進講入侍時,右議政柳厚祚,講官鄭基世,參贊官金元性,侍講官金奎弘,假注書韓圭覲,記注官金泰煥·金鎭模,各持小學第五卷,以次進伏訖。
丁卯四月二十日申時,上御重熙堂。召對入侍時,參贊官李正魯,檢校直閣李承純,侍讀官嚴世永,檢討官李晩耆,假注書韓圭覲,記注官金泰煥·金鎭模,各持小學第五卷,以次進伏訖。
丁卯四月二十日戌時,上御重熙堂。公忠道暗行御使入侍時,左承旨申正熙,假注書韓圭覲,記注官金泰煥·金鎭模,御史洪澈周,以次進伏訖。上曰,史官分左右。上曰,御史進前。澈周進前。上曰,無事往還乎?澈周曰,王靈攸曁,無事往還矣。上曰,書契已覽,而守令治積,果何如?澈周曰,守令臧否,已奏書契,更無可達矣。上曰,土豪武斷,果何如?澈周曰,土豪武斷,亦具奏於別單中,更無容仰達矣。缺上曰,史官就座。仍命御史先退,又命〈退〉,承史以次退出。
上在昌德宮。停常參·經筵。
自前夜人定至酉時,灑雨下雨,測雨器水深三寸。
傳曰,繡衣別單中,朱批書下,令廟堂行會。
傳曰,繡衣書契,令吏判就議于廟堂,勿用循私,從公,稟處。
以公忠道暗行御史土豪別單,西原幼學李箕老勒買國結事,國結偸弄,自有其律,名以士子,行此不法,可謂蠹國病民,令本道監營嚴刑二次,遠惡地定配,都買國結,一一推覓後,啓聞事,朱批書下。進士宋一憲勒奪民財事,是豈人可行之事乎?令本道監營,嚴刑二次,遠惡地定配事,朱批書下。韓山幼學李敏愚奪人田堤堰作畓事,令本道監營嚴刑二次,遠惡地定配,奪取民畓,卽爲還給。堤堰作畓,邦禁截嚴,還爲儲水,可也,而如或不易,所耕畓屬公,戶曹出稅事,朱批書下。公州進士李祖冕奪民財畓事,令本道監營刑問一次,遠地定配,所奪民畓,一一還推給後,啓聞事,朱批書下。西原幼學李敎昇結官侵虐事,此豈士子之行乎?令本道監營刑問一次,遠地定配事,朱批書下。黃磵前正言南宗斗勒買驛畓事,公忠監司閔致庠,同義禁加設單付,南宗斗拿致營庭,嚴刑一次,遠地定配,勒買驛畓,一一還推給於本驛後,一體啓聞事,朱批書下。結城前府使黃鍾奭吏民難保事,卿宰朝士之下鄕居接者,怙勢武斷,予已稔聞者也。哀彼小民,何以支保?前府使黃鍾奭,令錦伯嚴刑一次,遠地定配,與南宗斗一體擧行事,朱批書下。藍浦進士趙章熙次知三洞無不受害事,令本道監營嚴刑一次,遠地定配,三洞軍丁,一一各疤于原案後,實數昭詳啓聞事,朱批書下。永同幼學李深汝奪人田畓事,令本道監營,嚴刑一次,遠地定配,所奪民畓,一一還推給後,啓聞事,朱批書下。海美幼學成致德奪人驛畓事,令本道監營嚴刑一次,遠地定配,所奪驛畓,卽爲還推給後,啓聞事,朱批書下。西原前承旨李容學嶺民不保事,名以朝士,有此武斷此,豈乃祖之孫乎?令該府嚴刑一次定配事,朱批書下。瑞山幼學金商奎墳在伽倻民不柴事,令本道監營嚴刑一次定配,柴草分艾,諸民以爲堵事,分付事,朱批書下。報恩進士趙然應,懷德幼學宋秉範,連山幼學金箕旭,結城幼學金孟魯·尹滋昌,洪州幼學金灝根,忠州幼學鄭福吉,民畏如虎事,竝令本道監營嚴刑一次,遠地定配事,朱批書下。藍浦幼學崔奎錫等騙財勒奪事,令本道監營嚴刑一次定配事,朱批書下。禮山出身梁長源行惡邑村事,防結大是邦禁,幺麽吏屬,焉敢乃已?期於捕捉,嚴刑三次,絶島定配事,朱批書下。
吏曹啓曰,洪州牧使韓應弼除授事,命下矣。以前任延安府使,方在解由未出中,何以爲之?敢稟。傳曰,勿拘。
弘文館啓曰,新除授副修撰鄭漢朝,時在缺,經筵入番事緊,請斯速乘馹上來事,下論。答曰,許遞。
營建都監啓曰,本都監提調鄭圭應,除拜摠管,職務相妨,摠管之任,今姑改差,何如?傳曰,允。
丁卯四月二十一日辰時,上御重熙堂。進講入侍時,講官洪鍾序,參贊官金昌熙,檢討官李晩耆,假注書權仁斗,記注官盧鎭燮,記事官李承洙,各持小學第五卷,以次進伏訖。
丁卯四月二十一日申時,上御重熙堂。召對入侍時,參贊官朴蘭壽,檢校直閣李承純,侍讀官嚴世永,檢討官李晩耆,假注書權仁斗,記注官金鎭模·盧鎭燮,各持小學第五卷,以次進伏訖。
上在昌德宮。停常參·經筵。
傳曰,西湖繡衣,纔復命矣。黜幽陟明,其必到底對揚,而前道臣遞歸,適在此時,幾年按察之餘,亦當有多少領略者矣。時原任大臣,會于政府,招致前監司申檍,使之悉陳聞見,昭詳以聞。
以京畿監司李宜翼狀啓,交河郡守徐相祖遭父喪事,傳曰,令該曹口傳差出,催促下送。
兵曹啓曰,今四月初九日丁卯式年科殿試時,直赴殿試奉承傳馬兵朴枝實等八百三十七人內,七百九十六人應試參榜,所授帖文,竝依例收聚爻周。部將李載俔,武藝別監徐璟順,別武士車行福·許榮·盧鍾千,標下軍鄭秀吉·金命吉,訓局軍李世權·李成興,馬兵尹德信·盧順成·廉英·趙世煥,哨官金快成,帳幕軍韓致秀,吹鼓手李完馥,吹手李昌文,親騎衛盧文辰等十八人遭故,別武士黃,朞服未過葬,竝依法典陳試,別武士崔錫起,砲手田原吉·安洽釗,陽鏾扇差備金元得等四人,身病不赴,係是三式年內,依例陳試,訓鍊都監馬兵金敬龍·表昌允·崔默得,哨軍金元吉·具大哲,訓局軍崔喜永·鄭健亨,廣州·別破陣尹昌福,開城府選武軍官崔壽永,楊根砲手金守福·白孝達·李介佛·金萬福,伊川砲手金時迪,延安砲手李用西,黃海水營追捕武士李象浩,慶尙左兵營火砲手李啓範,濟州馬兵金尙龍等十八人,起送成冊中,以起送爲辭,而不爲赴試,其委折,關問該營及各該道帥臣·守臣後,稟處,何如?傳曰,允。
又啓曰,五衛將許鏶·張德基·金學勤,俱以病難供職,新除授慶尙左兵使任興模,父年今爲七十七歲,法不當遠離,戶奴呈狀乞遞矣。邊將·邊帥之親年七十五歲以上者,許遞其任,載在法典,竝改差,何如?傳曰,允。
觀象監入門官,以試官意啓曰,今番陰陽科覆試時,天文學只二人入格,地理學·命課學,俱無入格之人,故以天文學入格二人,修正榜目以入之意,敢啓。傳曰,知道。
同敦寧洪兢周疏。答曰,省疏具悉。所請依施。
丁卯四月二十二日辰時,上御重熙堂。進講入侍時,同知事趙性敎,參贊官李正魯,侍讀官嚴世永,假注書韓圭覲,記注官金鎭模·盧鎭燮,各持小學第五卷,以次進伏訖。上曰,史官分左右。上誦前受音一遍訖,乃開卷。性敎讀自明道先生敎人,止遂得俱全於難,仍釋義訖。上命授書算于性敎,上讀新受音十遍訖,性敎還納書算。上曰,至於窮理盡性,循循有序,何謂也?性敎起伏。奏曰,窮理盡性,大學之敎也,灑掃應對,小學之敎也。學不可以躐等,故明道先生敎人,必先小而後大,循循有序,蓋其次序。如堂之有階級,升堂者必由階級,未有不由階級,而升堂者也。敎學之序,亦如是矣。仍奏曰,江革,匹夫也,而猶以誠孝感動賊人。矧乎帝王之孝,與匹庶有異,躬行導率,一國興孝。堯·舜,大聖人也,而爲治之道,孝悌而已,武王·周公,達孝矣,而亦惟曰善繼善述。夫小學之書,自立敎至行善,凡六篇,而明倫爲之綱。蓋孝者,百行之源,而風化之本也。雖曰童子時初學,推而廣之,則化成民俗,不越乎是耳。猗我朝,重熙累洽,敦尙學敎,粵在世宗朝,命鋟榟小學,中廟繼之,印頒小學千三百帙于朝官·宗親,迄于英廟·肅廟聖學,尤邃於小學一部,精微之訓,勉戒之意,蕩然發於御題序文,是不但三代敎人之法,而亦我列聖朝傳授心法是已。古語曰,欲法堯·舜,當法祖宗。伏惟我殿下,丕承無疆之基,舊發有爲之志,頻接臣僚,學懋緝熙,小學一部,今幾畢講矣。臣於昨年冬,以參贊官,屢語講筵,數月之後,竊伏覩今日臨講句讀之間,玉音瀜徹,聖學之將就,有可以仰揣,臣誠欽仰萬萬,而繼自今每於燕閒之中,必以小學一部,置之左右,眷眷服膺,終始念典,導一世於孝悌,光聖德於繼述,此又臣區區之祝。世永曰,明道先生,敎人有序,自致知至知止,誠意至平天下,灑掃應對至窮理盡性,無非自近而遠,由下而高者也。夫以修道爲學,喩之行路,千里萬里之程,固不可一日二日而達,則一日行幾十里,又一日行幾十里,積一日之功,行千里萬里。今日行一善行,明日修一善事,積一行之善,可以爲賢爲聖矣。詩曰,舋舋文王。又曰,誕先登于岸。文王,大聖生知也,猶舋舋自强以至道。書曰,若陟遐,必自邇,若升高,必自下。此商尹勉君之語也。帝王之學,亦不外是,伏願體念澄省焉。正魯曰,此章內辭意,無非切實,而上文中誠意二字,爲第一義也。毋論千萬事,初有誠意,然後可以致知,而爲學之道,當有次序,故先着誠意於小學之灑掃應對,則後能致知於大學之窮理盡性也。然則修身齊家治國平天下之道,皆誠意中出來也。上掩卷,仍命史官就座。又命退,諸臣以次退出。
丁卯四月二十二日申時,上御重熙堂。召對入侍時,參贊官朴蘭壽,檢校直閣李承純,侍讀官嚴世永,檢討官李晩耆,假注書韓圭覲,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,承旨竝許遞,前望入之。
承旨前望入之。兪致善·任應準·鄭雲龜·李敦相·吳德泳·金炳翊落點。
傳曰,泮堂,竝許遞,今日政差出。
傳曰,未肅拜摠管許遞,今日政差出。
傳曰,在外戶曹參議·兵曹參議,竝許遞,今日政差出。
以司謁,口傳下敎曰,宣禧宮內人平祿,遠地定配。
以慶尙監司李參鉉狀啓,居昌府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以公忠監司閔致庠狀啓,永同縣民家失火事,傳曰,當此農節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所捿遑之弊事,廟堂措辭關飭。
以慶尙監司李參鉉狀啓,仁同府使金東奭,前參判張仁遠,僉使張斗衡褒奬事,傳曰,兩人出義蓄積千斛,以備陰雨,萬萬嘉尙,事甚喜幸。前參判張仁遠加資,前僉使張斗衡,防禦使待窠差送,府使亦爲加資。
以營建都監外邑人追後願納萬兩以上職姓名別單,傳曰,知道。副司果崔鶴昇,工曹參議除授,前忠義成孝曾,六品職加設單付,幼學成奭柱南部參奉,進士趙基鏞北部參奉,幼學金顯澤慶基殿參奉,幼學洪秉厚定陵參奉,幼學安禧德陵參奉,竝權設單付。
議政府啓曰,臣等謹依下敎,來會本府,招致公忠前監司申檍,使之悉陳聞見,則以爲繡啓臚列,別無差爽,至於忠州前牧使閔禹世,治績之優異,旣登繡褒,則不必更論。諸條捐廩者,實爲九千二百餘兩。而繡啓則曰五千三百餘兩,以査起結濫執言之,自巡營可減者減之,補弊者補弊,執摠者執摠,結數分排,昭昭無疑之外,營減之分俵於民間者,自邑傳令各面,使民無不知者,則吏之作奸,民之呼冤,緣何而有之乎?必是齮齕之輩,做作害端,使人信聽而然也。結摠旣有歸屬,則此與幻弄,煞有間焉。西原縣監金益鼎,素著茂績,今無可論,而大同剩餘錢三千八百兩,該縣監親到巡營,以還給民間之意,營邑議定者,而若以錢出給,則恐有中間乾沒不均之弊,故以昨年結價中,除給於結民,旣是的定,若或有偸食之意,則該倅豈有自請出給之理乎?査起結八百二十結零內,五百結執摠,三百餘結補給於面不足條,則吏屬收令輩,奚暇作奸乎?連山前縣監李燮奎,本邑大同,積歸逋藪,至於莫可收拾,不得已狀請,蒙有詳定之特施督刷,如干逋欠,又以所捧米二百餘石,竝皆作錢,詳定上納,則收逋時從時價捧納,然後可充積年未納之數,勢所固然,似不可以此爲責,而今其招謗,必由於失人心之故云矣。近日外邑風習,專事搆捏,或不無傳聞之異同。且前道臣條陳,旣有的據,三倅罪犯,自歸落空,而繡衣論刑,事體不輕,此不可不一番審問,竝令攸司拿處,取見土豪列錄冊子,則禮山梁長源罪目中一二句語,雖出於隨聞隨啓之意,其爲不審則大矣。該御史洪澈周,施以譴削之典,何如?傳曰,允。
刑曹啓曰,以司謁,口傳下敎曰,宣禧宮內人平祿,遠地定配事,命下矣。謹依下敎,罪人平祿,咸鏡道安邊府,遠地定配所,卽爲押送之意,敢啓。傳曰,知道。
典醫監入門官,以試官意啓曰,醫科覆試,當取九人,而入格只爲三人,故以此修正榜目以入之意,敢啓。傳曰,知道。
政院啓曰,吏曹判書洪淳穆,參判姜㳣,參議李玄翼牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
丁卯四月二十三日辰時,上御重熙堂。進講入侍時,講官金炳國,參贊官金昌熙,檢討官李晩耆,假注書韓圭覲,記事官李承洙·趙秉鎬,各持小學第五卷,以次進伏訖。上曰,史官分左右。上誦前受音一遍訖,仍開卷。炳國讀自轉客下邳,〈至〉服喪過哀,仍釋義訖。上命授書算于炳國,上讀新受音十遍訖,炳國還納書算。上曰,江華避亂,貧窮行傭,以供其母,誠純孝也。炳國曰,聖敎切當矣。江華遇亂轉客,貧無以自資,乃裸跣行傭,致身以供親,不有其身者,與子路負米一般,而及至遇賊,言有老母,辭氣愿款,有足感動人者,非但賊不忍犯,反指避兵之方,遂得具全。其至誠如此,是猶可曰孝之常也,而至於薛包,遭人倫非常之事,誠意所感,以致父母慙而還之,無異於帝舜之蒸蒸乂不格姦,則此特人子處變之事,不必諭也,而大抵人子之孝,莫大於順志養志矣。我東朝殿下,以殿下講學一事,惓惓於慈衷,臣隣所欽仰者也。我慈聖殿下,以女堯·舜之聖,翊保我殿下,勉誨我殿下,惟講學將就,爲堯爲舜之聖,此實宗社萬億無疆之休也。今殿下,不以課日講,視作文具,仰體慈聖惓惓之意,時敏日新,克至堯·舜之聖,是順志養志之孝也。殿下以堯·舜之姿,兼有卓越之聖聰,臨讀之時,沈潛玩味,雖掩卷之後,旨義領會,念玆在玆,奮發聖志,孜孜不已,則爲堯爲舜,一轉移間事,臣於此區區顒祝。臣出入講席,積有年所,而誦讀之融貫,未有如今日,從今以後,如是留神,下情慶祝,不可形達。又奏曰,薛包之日夜號泣不能去,卽不忍出去之意,而至被毆杖,不得已廬于舍外,是小杖則受,大杖則走,恐傷父母之遺體者也。上曰,以愚癡之人,則親若毆杖,似皆走避也。炳國曰,果然矣。愚癡之人,則毋論小杖大杖,似皆走避矣。又奏曰,昔伯兪者,其母若笞,輒泣曰,前日之笞,笞有痛矣。今日之笞,笞無痛,是母老無力然也。蓋不憂其笞之痛,憂其母之氣衰,此與薛包,其事則似殊,其純孝則一也。
丁卯四月二十三日申時,上御重熙堂。召對入侍時,參贊官朴蘭壽,檢校直閣李承純,侍講官嚴世永,檢討官李晩耆,假注書韓圭覲,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
傳曰,舒川郡守有闕之代,前船頭堡別將金聲豹擬入。
以公忠監司閔致庠狀啓,懷仁縣民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
禮曹啓曰,來五月十六日,行景慕宮夏享大祭親行時,省牲·省器之節,依例親臨磨鍊乎?敢稟。傳曰,親臨磨鍊。
訓鍊都監啓曰,本局中軍李邦鉉,身病猝重,勢難察任,改差,何如?傳曰,允。
兵曹,以李鶴周爲訓鍊都監中軍。
吏曹啓目,粘連觀此公忠左右道暗行御使洪澈周書啓,則舒川前郡守兪邦柱繡啓,旣請令攸司稟處,更無可論是白遣。忠州前牧使閔禹世,西原前縣監金益鼎,連山前縣監李燮奎,三邑守令,旣有廟堂,稟處,更無可論是白遣。舒川郡守洪在升段,性柔而未戢猾吏,政懈而易致弊邑,軍器之願納分排,何其太多,壺觴之臨民酩酊,儻無所欠是如爲白乎旀。林川郡守尹榮輔段,房妖作戲,官庭設風角之遊,鄕奸流害,場市滯野商之人是如爲白乎旀。新昌縣監尹涑段,悖校之惡習,何不斥之?殘民之冤訴,期欲察之是如爲白乎旀。恩津縣監李升翼段,儲置米本自還穀中區劃者,而昨年六月大同米五十四石出庫,每石十七兩式放賣,合錢九百十八兩內,儲置條五十四石,每石十五兩式貿入,剩餘一百八兩,任之於京邸吏,未知何用是白遣,至於九月,儲置條,自巡營三百兩,結還錢中劃給,而又爲不足,仍行結斂六百兩,則合錢九百兩內,五百六十七兩,六月出庫之大同條,貿入充數,其餘又貿儲置條四十六石是白遣,七月又以二十石出庫,入用於官需是白如乎,莫重國穀之任意出庫放賣者,萬萬法外,犯用以需米者,大是駭妄是如爲白乎旀。懷德縣監李敎善段,吏逋未刷,勒捧民貨之擧,査起不均,濫出詳定之價,承不治餘,民反恩舊是如爲白有臥乎所。上頃五色守令,竝只罷黜爲白乎旀。全義前縣監崔遇周段,事多信吏,吏言難公,政少愛民,民論易謗,訟詞之由曲逕也,房任之多干囑也,邑村相知,至今猶說是如爲白乎旀。鴻山前縣監南鍾友段,政弛令解,事紊治損,夫何干囑之慣聽,罔念軍器之所重是如爲白有臥乎所?上頃兩邑前任守令,不可以已遞而勿論,竝只罷黜爲白乎旀。瑞山前前郡守鄭在箕段,乙丑九月金堤等五邑田稅般,致敗於本郡境時,米五百二十九石內,乾米四十九石,拯米四百八十三石,而乾米則每石九兩式,合錢四百四兩是白遣,拯米則每石三兩六錢式,合錢一千七百三十八兩八錢是白乎所。都合二千一百五十二兩八錢內,三百五兩三錢二分,以作完縮及不完石減價雜費等除之是白遣,以拯米四百六十九石七斗七升五合斗夕四釐,每石三兩三戔式,代錢一千五百四十九兩四錢一分上納是白乎則剩餘爲二百九十八兩七分是白乎旀。太七百十八石內,乾太五十九石,拯太六百五十九石,而乾太則每石三兩式,合錢一百七十七兩是白遣,拯太則四十二石,以作完縮除之,六百七十六石發賣代,錢六百十四兩六錢是白乎所。都合七百九十一兩六錢內,以拯太六百四十六石十一斗二升三合三釐,每石七錢五分式,合錢四百八十五兩七分上納是白乎則剩餘爲三百六兩五錢三分,而臣於出道之日,詳査文簿,則前後瞞報巡營者,無乾拯之別,只以拯米·拯太,價亦相左,而以爲各衙門上納者,自邑印跡之成冊,遞歸時掩置而持去,故以草件査實後,首吏之納拷丁寧。米價·太價剩餘爲合六百四兩六錢,歸屬無處是白如乎,以言乎軍器,則一千一百兩零,旣爲自當,而其中一百七十四兩八錢四分,以大同春捧米價,該吏之偸食條,分用混入者,萬萬駭然是白遣。乙丑願納時,本郡各人等所納錢一萬一千五百四十四兩二錢五分內,一萬八十兩上納,而六百八十兩一錢六分,駄價雜費除之,則在錢七百八十四兩九分,仍爲犯用是白如可,至於昨年三月,三百七十兩,以儲置米條添補事,分給是白遣,四百十四兩九分,以戶籍庫新建次,任置於首吏韓應悅處,漫漶消瀜是白乎所。俱係法外是如爲白乎旀。堤川前縣監柳南珪段,巡營大同錢中,公州等五邑及連原·栗峰兩驛別備還錢換劃者,合二千七百九十四兩一錢二分,則爲緣加下條之未報,以丁卯稅納,稱曰先給者,合爲三千五百七十三兩三錢,除送換劃條,其餘七十九兩零,爲奸吏輩所犯,及其遞歸,大同錢所犯,爲二千一百二十一兩九錢四分,抑托於下吏安孝三等處,使之貨報次分排,偸弄公貨之罪,在所難免是如爲白乎旀。禮山前縣監尹致愚段,春稅捧之,秋以作奸,矇不覺察,陸運駄之雇以薄價,怨宜漲瀰,及其經遞,吏戶賣任爲一千兩,而猶有六百兩之加下,則吏逋生而爲邑弊是如爲白乎旀。藍浦前前縣監兪邦柱段,差出首吏,捧三百兩於崔道權,而不幾朔,除汰仍差,又捧二百兩,而受賂派任,徐正順一百五十兩,金相欽二百兩,崔煥朝八十兩,文在弼五十兩,李萬弘五十兩,金東赫八十兩,崔熙奎五十兩,姜好成五十兩,李長吉八十兩,金仁宅五十兩,李景益二十兩,秋儀中五十兩,全東學三十兩,奴連玉三十兩,任賂也。李鍾明五十兩,金享在五十兩,任泰赫四十兩,鄕賂也,李癸化一百兩,崔洙權二百兩,朴陽來五十兩,黃鳳二百兩,白師敏五百兩,吳春心十一兩,李淸一百八十兩,任泰彦三百兩,崔熙奎五十兩,李模奇一百兩,姜來明五百兩,金元禮七十兩,李子羽二百兩,金武景二百兩,李乃明二百兩,金榮弘二百兩,金乃元一百兩,李鍾白四百兩,山訟債訴之受賂也。庇仁金汝相之因營關,移囚本邑,往復於在幕乃弟而圖放,則捧七百兩,鄕人崔洛振,瞞訴巡營,以願留圖加一年,崔道權處,以新延仍差例,又捧二百兩,及舒川移拜時,又以二百兩,仍差捧之,俱是不義,邑村怨聲,至今不息是如爲白乎旀。懷德前縣監宋在誠段,願納錢在條二千七百七十五兩內,六百兩先送京邸吏朴民守處,民守謂本邑下吏邸債難捧,以此憑債而偸食,其餘二千餘兩,入於官廳,與下吏朴來容等同爲犯用,路糧廳補民庫田畓,以公廨修補放賣七百兩內,五百兩歸屬無處,下吏任相日三百兩,朴來儀一百兩,朴來翼一百兩,金仁旭一百兩,俱爲賣任捧賂,諸條係是不法是如爲白乎旀。利仁前察訪李碩寬段,盍察迺弟之干政,不覺外客之濁亂?靑化驛卒之賄賂而免役者,至三百名之多是如爲白有臥乎所。上項五邑前任守令,一驛前察訪,竝只令該府拿問處之爲白乎旀。丹陽郡守李裕憲段,洞還錢之白徵於民及捧糴時以升作斗之習,襲謬之失,在所難免是如爲白乎旀。定山前縣監黃芝仁段,柔難戢奸,莫察大同之出庫放賣是如爲白乎旀。海美縣監金應集段,莫察悍校之作奸,多有邪類之捉誤,所屬邑之民情,去益嗷嗷是如爲白乎旀。保寧縣監金善柱段,懸罰猛杖,豈非取怨之本?三客座擾,多門令出是如爲白有臥乎所。上項三邑守令,一邑前任守令,竝只從重推考爲白乎旀。報恩郡守金樂均段,場市罷科外之濫稅,官需減儉歲之高科,洞布磨鍊時,上納不足八百二十一兩五錢自備,軍器修補時,六百二十二兩五錢四分捐當,昨春雖非設賑之邑,五百七十兩九錢七分,貿置米租,而排巡分賑一千八十兩八錢,以陞戶資裝,及各樣上納不足,出給各面,二百五十兩補校院,一百五十兩補橋梁諸處,一百六十兩補養士齋,而其外興學勸武之施賞,亦爲三百兩,無事不周,無弊不蘇是如爲白乎旀。洪州前牧使趙秉老段,明於簿,剛於治,民不知勞而巷謠自起,敏於事,達於務,吏難肆奸而邑弊皆蘇,結帳淸於舊災之充,飢戶安於別賑之給是如爲白乎旀。天安前郡守洪祐慶段,處官如家而無事不周察,視民如子而無弊不蘇醒,乙丑冬軍保不足條五百兩,補役庫民間殖利條二百兩,大樑曳運鐵物卜定七百兩,司倉改建二百兩,合一千六百兩,捐廩自當是白遣,丙寅春營關之外別賑,亦爲三百兩助給是如爲白乎旀。前前郡守南鍾鶴段,懷剛明而必施遺愛,民曰始知有官,察簿書而先除巨瘼,吏亦皆稱爲邑是如爲白乎旀。大興前郡守鄭基永段,軍錢不足之補爲二百四十三兩六錢,洞布捄弊,爲六百十三兩,賑恤添補爲一千一兩二錢八分,大樑之四次輸送雇價爲五百五十一兩九錢五分,鐵物價爲一百三十八兩五錢,皆是捐廩,場稅之減給爲六十五兩三錢四分,各面失火民及婚喪助給,亦爲三百兩,則村閭無不浹洽是如爲白乎旀。沃川前郡守朴鳳夏段,別入錢之劃付吏廳,積逋淸帳,詳定價之減給民間,實惠成碑是如爲白乎旀。結城縣監金九鉉段,稅米圖夫詳定,流亡之逋藪風捲,洞布鈔其私募,區處之邑需雨順,以若才量,惜屈蔭路是如爲白乎旀。石城前縣監李臣秉段,各面助稧錢之三百兩,排結錢不足之九十七兩,査起時監色之盤費一百五十兩,樂工保一百兩,俱爲捐廩,爲民之心,顯於治績是如爲白乎旀。魯城縣監沈宜薰段,均査結而執摠,田家不冤,剖訟牒而就明官,庭無滯,窮蔀婚喪之恤助,孔路供億之不煩,五載治績,四隣稱頌是如爲白乎旀。黃磵前縣監金炳憲段,洞布則五百八十兩,立本捄弊,軍器則捐補八百五十兩,精備入庫。鐵物卜定也,大樑領運也,潛水軍供饋也,砲手之領去路需也,不爲民斂而自當,亦爲六百六十四兩四錢,頌旣溢境,民皆思歸是如爲白乎旀。栗峰前察訪許稷段,八百兩之捐補,站弊可蘇,房任債之永革,實續尤著是如爲白乎旀。利仁察訪金祖憲段,三載之治譽,已播隣境,諸站之願留,可惜近瓜是如爲白有臥乎所。如此茂著之績,合施褒奬之擧。報恩郡守金樂均段,似當施以璽書表裏之典是白乎旀。洪州前牧使趙秉老,天安前郡守洪祐慶,前前郡守南鍾鶴,大興前郡守鄭基永,沃川前郡守朴鳳夏,結城縣監金九鉉,石城前縣監李臣秉,魯城縣監沈宜薰,黃澗前縣監金炳憲等段,似當施以陛敍調用之典是白乎旀。栗峰前察訪許稷,利仁察訪金祖憲等段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀。監司閔致庠段,圖報爲心,雅望已著於攬轡之日,經濟多術,輿情方蔚於持節之時。是如爲白乎旀。前監司申檍段,念玆儉歲之岋嶫,施乙丑冬還之詳定,急彼飢民之渙散,布丙寅春賑之捐廩,八千結許減舊災,外邑之摠簿得正,三百金恤助回祿,遞歸之遺惠尤著是如爲白有臥乎所。道臣體重,今姑勿論爲白乎旀。其餘本道前後守令·察訪及沿路守令·察訪等段,績乏優異,疪無顯著,竝只置之爲白乎旀。其外梱帥·中軍·虞候·營將·邊將等乙良,令兵曹,稟處,何如?啓依回啓施行爲良如敎。
兵曹啓目,粘連啓下是白有亦。公忠道暗行御史洪澈周書啓,吏曹回啓內,閫帥·中軍·虞候·營將·邊將等乙良,令兵曹稟處事,啓下矣。觀此公忠道暗行御史洪澈周書啓,則忠州前營將李熙觀段,謹於自持,厚而不猛,邪學之密譏而執贓,固當十分尙嚴,鎭屬之行惡與捧賂,無乃百岐蔽聰,村閭相傳,人語難掩是如爲白有臥乎所。鎭屬捧賂,百岐蔽聰,村閭相傳,人語難掩,罪著溺職,雖已遞任,不可置而勿論,施以罷職之典爲白乎旀。前水使任商準段,閫務頗詳,水軍之行伍不武,營簿亦簡,鎭吏之奸猾難容是白乎矣,物膳之封進,則盍察情費之濫?船材之烙給也,罔念親裨之束,是如爲白有臥乎所。盍察情費之濫,罔念親裨之束俱係溺職,不可以已遞勿論,從重推考爲白乎旀。舒川浦萬尸崔斗益段,詳明之姿,寬裕之心,昨春抄飢戶,別賑米七石六斗,分巡設之,鎭民賴活是白遣,軍器修補時二百二十兩,戰船改造時三百六十兩,皆捐殘況,誠意到底,頌播他境爲自有臥乎所。以若殘況之鎭將,別賑分設,鎭民賴活,捐廩修改,頌播他境,殊爲嘉尙,似當施以邊將除授之典是白乎矣,係于恩典,不敢擅便,上裁敎是白乎旀。前水使李敎昌段,靺韋兼文華之才,永保亭生彩,修治從儉約之務,運籌軒多閑,進上材安眠島之賴安,平澤站·結城店之救瘼,公廨之緝繕,營屬之矯捄,隨處捐廩者,合爲八百二十兩,遺惠相傳是如爲白有臥乎所。以若地望,有此聲譽,極爲嘉尙是白乎矣,帥臣事體,與守令·邊將有異,今㚲勿論爲白乎旀。其餘閫帥·中軍·虞候·營將·邊將等,別無優異之績,亦無顯著之疪,竝只置之爲白乎旀。奏御文守,何等審愼,而所斤僉使金享達之達字,誤以逵字書之,殊涉不審,當該御史洪澈周,事當請惟,而方在譴削中,今姑置之,何如?啓依回啓施行爲良如敎。
又啓曰,回榜人之京以別單,外以狀聞後,加一資成給紅牌,自是法典,而東部居前五衛將李周翰,今年爲回榜,而未諳規例,不由漢城府,直受花牌次,持紅牌來訴臣曹,故考諸榜目,則今年回榜,果爲的實矣。揆以法例,事當自本府,別單啓下後擧行,而老人之事,有不可遲待,似此之人,成給花牌,亦有已例,依例成給,何如?傳曰,允。
又啓曰,輸城察訪之兼獨守將,復舊設行事,議政府覆啓,允下矣。兼獨守將下批之意,敢啓。傳曰,知道。
又啓曰,新除授訓戎僉使鄭秀鉉,素患痰癖之症,當此換節,一倍添劇,時月之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
義禁府啓曰,忠州前牧吏閔禹世,西原前縣監金益鼎,連山前縣監李燮奎等,拿處事,傳旨啓下矣。閔禹世,下去京畿果川地,金益鼎,下去楊根地,李燮奎,下去坡州地,依例發遣府羅將,竝拿來,何如?傳曰,待待命拿囚。
又啓曰,因公忠道暗行御史洪澈周土豪別單,前正言南宗斗,勒買驛畓,悖習怪戾,前府使黃鍾奭,鄕居八年,吏民難保,前承旨李容學,地近嶺南,南民尤不支保事判付內,公忠監司閔致庠,同義禁加設單付,南宗斗拿致營獄,嚴刑一次,遠地定配,宋淸欽,此亦刑問一次,遠地定配,黃鍾奭,鄕宰朝士之下鄕居接者,怙勢武斷,予已穩聞者也。哀彼小民,何以支保?令錦伯嚴刑一次,遠地定配,與南宗斗一體擧行。李容學,名以朝士,有此武斷,此豈乃祖之孫乎?令該府嚴刑一次定配事,朱批書下矣。南宗斗,拿致營獄,嚴刑一次,遠地定配,宋淸欽,此亦刑問一次,遠地定配,黃鍾奭,嚴刑一次,遠地定配,與南宗斗一體擧行之意,竝爲分付,於該道臣,加設同義禁處。李容學,下去公忠道西原地云,依例發遣府書吏拿來,何如?傳曰,允。待待命拿囚。
有政。吏批,判書洪淳穆進,參判姜㳣,參議李玄翼俾不進。
以吏曹參議李玄翼牌不進罷職傳旨,傳曰,只推。
以趙光淳爲掌令,權膺善爲副修撰,趙在應爲同敦寧,趙秉式爲戶曹參議,金晉浩爲兵曹參議,徐承輔爲大司成,姜㳣·睦仁會爲同成均,張浩根·趙廷祖爲典籍,閔謙鎬爲東學敎授,金哲秀·沈晩泰爲假監役,李載昌爲健元陵參奉,鄭基承爲交河郡守,金九鉉爲林川郡守,金聲豹爲舒川郡守,洪在鼎爲懷德縣監,金觀洙爲恩津縣監,崔升顯爲新昌縣監,柳雲魯爲輸城察訪。
再政。以趙然天爲司宰僉正,金謙秀爲景慕宮令,鄭仲愚爲孝陵令,朴有鉉爲禮賓主簿,李德純爲軍器主簿,韓用昇爲肅川府使,李周老爲結城縣監。
三政。以權用圭爲司䆃僉正,洪祐鼎爲儀賓都事,李寅赫爲平市令,李錫應爲漢城主簿,李先耆爲濟用主簿,鄭東纘爲義盈主簿。
四政。以兪兌煥爲顯隆園令,洪用周爲內資主簿,金炳怡爲濟用主簿,李民堯爲尙衣別提,鄭龜東爲造紙別提。
五政。以李容恢爲明陵令,安泌爲掌樂主簿,李敏泰爲引儀,安宗九爲氷庫別提,尹暾爲礪山府使,李寅喬爲惠陵令,尹致能爲監察,工曹參議單崔鶴昇今加通政除援事,承傳,南部參奉單成奭柱,北部參奉單趙基鏞,慶基殿參奉單金顯澤,定陵參奉單洪秉厚,德陵參奉單安禧,已上權設單付事,承傳,司䆃主簿單成敎曾六品職加設單付事,承傳,故參判朴成茂贈吏判例兼,忠節卓異贈職事,承傳,行護軍張仁遠今加嘉義,前兵使任興模今加嘉善,仁同府使金東奭今加通政,已上加資事,承傳,前五衛將李周翰今加嘉善,武科回榜人,依法典加資。
兵批,判書金炳㴤進。
兵批啓曰,訓戎僉使,今當差出,而擬望之人乏少,同道及他道守令竝擬,何如?傳曰,允。
以趙然昌·李承輔·李鎬俊爲都摠管,趙在應·任興模爲副摠管,金基錫爲訓諫都正,朴東旭·李基龍·朴完龜爲五衛將,金鳳商·張啓煥爲武兼,申正熙爲慶尙左兵使,李敎承爲群山僉使,林希周爲訓戎僉使,僉知二單許鏶·張德基,副司果李益和·安弼求,副摠管單李鎬俊。
丁卯四月二十四日辰時,上御重熙堂。進講入侍時,講官金學性,參贊官李敦相,檢討官李晩耆,假注書金相龍,記事官李承洙·趙秉鎬,各持小學第五卷,以次進伏訖。
丁卯四月二十四日申時,上御重熙堂。召對入侍時,參贊官吳德泳,檢校直閣李承純,檢討官李晩耆,假注書金相龍,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
藥房提調金世均,行都承旨兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中官殿口傳問安。答曰,知道。
政院啓曰,議政郎廳來言,今日賓廳日次,而領議政·左議政未差,右議政柳厚祚,無時急稟定事,不得來會云矣,敢啓。傳曰,知道。
傳曰,閑良李奎性,別軍職差下。
兵曹,部將加設單李奎性。
以全羅監司徐相鼎狀啓,潭陽府民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,卽見公忠監司閔致庠所報,則枚擧扶餘縣監成載瑨牒呈以爲,本縣還穀,自數十年前,盡歸逋藪,每年耗作,辦納無路,或廳徵族徵,又或挪移新結,僅僅塗抹,而逋還雖蒙蠲蕩,挪移不能革謬,今年當納大同米中,不足爲六百石矣,又若拖到秋後,挪移充納,則明年不足,當不止於此數,不可不及今通變,以圖充完,該縣大同流來不足條六百石,竝船價條,特許詳定,代納爲辭矣。由還逋而至於挪移新結,由挪移新結而至於正供見縮,輒曰勢無奈何,而遂請格外之施者,寧有如許事體乎?設或有他邑之可援,判不當視以爲例矣。然而該縣積久謬弊,若不如是通變,則果無以完充故也。依報請,大同米六百石,竝船價,特許代納,俾責成效事,分付,何如?傳曰,允。
又啓曰,本府有司堂上趙然昌,除拜摠管矣。職務相妨,所帶摠管之任,改差,何如?傳曰,允。
營建都監啓曰,本都監提調李承輔·李鎬俊,除拜摠管矣。職務相妨,摠管之任,今姑改差,何如?傳曰,允。
又啓曰,本都監郞廳金觀洙,移拜恩津縣監矣。其代,以儀賓都事洪祐鼎改差,何如?傳曰,允。
諭報恩郡守金樂均書,王若曰,予惟有國安危,在乎生民之休戚,生民之休戚,係乎守令之臧否。肆予爲民一念,日夕憧憧,而所與分此憂者,其非良長吏乎?三山,峽邑也,石菑燒畬,土壤之瘠确居多,深山窮谷,人民之散合無常,昔稱淳古,今號難治。惟爾積著已試,治成久典,革濫減需,實惠遍及窮蔀,繕穀給裝,公費出捐私廩,以至興學勸武,民頌藹蔚,繡褒曹啓,愈見其政績之尤異。予乃嘉之,賜之以壐書,兼之以表裏,俾侈殊奬,爾其領受,益勉終始之功,庸副宵肝之念。左副承旨吳德泳進
丁卯四月二十五日辰時,上御重熙堂。進講入侍時,判府事金炳學,知事金世均,參贊官任應準,侍講官申獻求,假注書韓圭覲,記事官李承洙·趙秉鎬,各持小學第五卷,以次進伏訖。上曰,史官分左右。炳學進前問候訖。上誦前受音一遍訖,仍開卷。世均讀自王祥性孝,止孝感所致,仍釋義訖。上命授書算于世均。上讀新受音十遍訖。世均還納書算。上曰,王祥性孝,而因繼母之譖,失愛於父,每使掃除牛下,而愈恭謹。以此觀之,其人所難堪處,猶尙如是,則其易行之事,尤可推知也。世均曰,聖敎至當矣。凡爲人父而慈,爲人子而孝,卽孝經所云父子之道,天性者也。王祥,父焉而不愛,母焉而數譖,可謂處人倫之失其常者,愈盡爲人子之道,乃有氷鯉幕雀之至,苟非誠孝所格,曷以致此?此非魚鳥有知而然。蓋天人一理,氣隨而同,故人有是孝之時,物有適至之異,其所感通,不翅若影響之捷,而及居母憂,毁瘁不能自力,起必以杖,篤至之孝,終始如一,後仕於朝,位至三公,天之所以報施善人,亦其理然也。獻求曰,人雖有至慈之親,鮮克盡孝,而王祥,處人難處之地,遭䜛失愛,無所怨尤,至誠事繼母,孝感所致,乃有雙雀之異。其卓異之行,非常人所致及,而至誠足以感神,則雖彼嚚母,豈不底豫乎?故人子事親之道,惟以盡誠爲貴也。缺
丁卯四月二十五日申時,上御重熙堂。召對入侍時,參贊官吳德泳,檢校直閣李淳翼,檢討官李晩耆,侍讀官趙晩和,假注書韓圭覲,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以咸鏡前監司金有淵狀啓,洪原縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
訓鍊都監啓曰,本局千摠吳晉泳,身病猝重,勢難察任,改差,何如?傳曰,允。
又啓曰,本局千摠,今當差出,而擬望之人乏少,外任竝擬,何如?傳曰,允。
丁卯四月二十六日辰時,上御重熙堂。進講入侍時,講官申應朝,參贊官李敦相,檢討官李晩耆,假注書金相龍,記事官李承洙·趙秉鎬,各持小學第五卷,以次進伏訖。
丁卯四月二十六日申時,上御重熙堂。召對入侍時,參贊官吳德泳,檢校直閣李淳翼,侍讀官趙晩和,檢討官權膺善,假注書金相龍,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
傳曰,左承旨許遞,前望入之。
承旨前望入之。洪澈周落點。
政院啓曰,新除授承旨洪澈周,方在譴削中,何以爲之?敢稟。傳曰,蕩滌敍用。
又啓曰,右承旨洪澈周,時在京畿楊州地,斯速乘馹上來事,下諭,何如?傳曰,允。
傳曰,向見湖西繡啓,則連山前縣監李燮奎之所犯諸條,俱係三政矣。雖因前道伯,悉陳聞見,竝歸落空,而渠以卑微,敢肆跳踉,此不可以本事有無,有所參恕。遠地定配,俾懲不守本分之罪。
議政府啓曰,卽見公忠道暗行御史洪澈周別單,則其一,田政紊亂,大爲民瘼,如欲更張,當爲改量,先施一二邑,或有萌奸之端,不但守令之論罪,該吏施以一律,然後次第行之事也。査起而無所冤濫,改量而得其公平,此守令職耳,令道臣量其便否,次第施行。其一,西原縣乙丑·丙寅兩年査起文簿中,自邑幻弄爲四百四十八結零內,三百七結零之摠不足云者,乃是疊錄而混入,此則還付元摠,實合事宜,而其餘一百四十一結零,以査起剔刮,民訴遝至,故特爲還減,分俵民間事也。其一,忠州有帳外結名色,而其中防弊結五十八結零,付之官況,二十四結零,爲首吏所賴,乙丑査起中八十結零,稱以補弊,付之帳外,上項三條,俱是違法,幻弄行會執摠事也。結政之紊亂,莫今日若,而西原·忠州之局鉅弊痼,殆是一道之最也。所謂混入·添入,防弊·補弊之許多名目,俱非經法,令道臣詳査論報後裁處。其一,禮山居前都事李在灝門中僞陳·冒頉等査得者,合爲十六結零,已爲行關道臣,使之報摠,而究其罪狀,不可置之勿論事也。頃因道報,已令勘斷,今不必更論。其一,道內還摠,合爲六萬二千八百石零,而朝飭截嚴,還弊已淨,獨瑞山郡昨冬未收爲三百餘石,雖謂之民間未捧,實緣該倅之不能董飭,而亦不無倉吏之弄奸,故該吏另加嚴治。然顧今還穀,無異新創,而列邑末流之弊,難保必無,別般嚴處事也。糶糴,有國之大政,年前更張之後,宜倍警惕,而尙有未收之邑者,揆以法意,寧欲無言?令道臣嚴飭列邑,使之一切準捧,而若有虛減之弊,該守令斷當施以原律。其一,軍丁之冒頉者,近因朝令,雖有査得,而洞布·結布,俱非經法,實是姑息之計,別般懲創,然後軍額可無疎虞事也。軍政之或許洞布,寔出於權宜之政,令道臣參互事勢,從長措處。其一,三政紊亂之弊,專由於奸吏土豪之所致,而況今見存還穀,不幾年可以復舊,別飭守令,嚴立科條事也。三政之受病,多緣此輩之終不知戢而然也。另飭列邑,隨現嚴繩之意,分付道臣。其一,守令遞等後,不報加下,爲吏屬不食之逋,關飭道臣,更無敢有加下之弊,而如有之,則一一懲出,無至憑此爲逋事也。遞等後,債負査報,朝飭不啻申複,而況年前慈敎,極其截嚴,曾未幾何,又復解弛,歸之吏逋者,寧有如許事體乎?若或循私掩覆,則先自道臣論責之意,行會。其一,稅賦之當春收納,自是例也,而每緣吏屬偸弄,延拖至秋,秋大同一款,永爲截禁,春夏間盡數上納,而若違越,則該守令論勘事也。正供,元有定期收納,率多至秋,此由於吏焉而售奸,官焉而襲謬者也。揆之稅法,寧不駭然?依繡單,關飭該道。其一,西原三稅中,每結二斗八升磨鍊,由於上納情費之不足,而昨年雖減一斗二升,以一斗六升之尙存,結民呼冤事也。已有啓稟行會,今無可論。其一,西原縣補弊錢,卽結布需用者,而每結四兩式五斂,果是切骨之瘼,故詳査年摠與上納之數,以三萬兩稍優酌定,而每結不過爲二兩七錢零矣。該縣監瞞報巡營,四兩式如前收斂,大爲結民之冤事也。民生之困瘁,莫甚於結價之殆無限節,而繡衣所陳,必有參酌而然,自巡營嚴飭該邑,亟祛舊謬,使結民無冤。其一,軍器戰艦,因朝令修補,而別下錢分排於各邑鎭,然物財不贍,畢境斂民乃已。且安眠島松木烙給時,水營裨將及監色等情費不些,告訖無期,別般措劃,行關道臣,無至擾民,俾速竣事事也。兵械·戰船之修補,旣有別下帑金,則營邑鎭,宜其殫力訖工,而將至民斂云者,萬萬驚駭,除非自願助納,而或有橫侵之入聞者,一切施以贓汚之律。島松烙給時,許多貽弊,嚴加禁斷之意,關飭道帥臣處。其一,堤川素非綿鄕,故軍木價,以結價中三兩式磨鍊,而恒有不足之患,辦納極艱,民受其害,該邑騎兵木四同二十疋零,步兵木三同二十疋零,以純錢代納事也。軍需所用,事體自別,或値綿歉之歲,雖不無闊挾之政,永定純代,未可遽議,置之。其一,林川縣均廳案付船爲四十八隻,而名存實無,居民難支,船稅姑令盡減,隨其造船而收稅,則浦弊可蘇事也。年前減數,已是特施,則有難以一時船隻之或多或少,全闕其稅,置之。其一,公州中軍瓜限爲十二朔,而城餉分留之際,每致遞等倉奸易生,以三十朔爲限,久任責成事也。城餉捧留,關係不輕,該中軍苽限,一依政規,二十四朔前,毋得遞易事,分付銓曹。其一,增若驛,依栗峰例,加設察訪一窠事也。其一,牙薪鎭,處在海邊要衝,職務緊重,該僉使,作爲邊地窠事也。官制之新設陞設,俱係難愼,竝置之,何如?傳曰,允。
大司成徐承輔,陳疏辭職。省疏具悉。卿其勿辭行公。
丁卯四月二十七日辰時,上御重熙堂。進講入侍時,講官洪淳穆,參贊官李敦相,檢討官權膺善,假注書韓圭覲,記事官李承洙·趙秉鎬,各持小學第五卷,以次進伏記。
丁卯四月二十七日申時,上御重熙堂。召對入侍時,參贊官李敦相,檢校直閣李淳翼,侍讀官趙晩和,檢討官權膺善,假注書韓圭覲,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
傳曰,金吾堂上,竝許遞,政官牌招開政。
傳曰,見窠,皆令差出。
以平安監司朴珪壽狀啓,成川府民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以慶尙監司李參鉉狀啓,靈山縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郎廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而司寒壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
訓鍊都監啓曰,本局哨官申吉浩,身病猝重,勢難察任,改差,何如?傳曰,允。
義禁府啓曰,公忠道暗行御史洪澈周書啓,吏曹回啓內,舒川前郡守兪邦柱繡啓,旣請令攸司稟處,更無可論爲辭矣。兪邦柱,下去京畿果川地云,依例發遣府書吏,拿來,何如?傳曰,待待命拿囚。
又啓曰,瑞山前前郡守鄭在箕,堤川前縣監柳南珪,禮山前縣監尹致愚,藍浦前前縣監兪邦柱,懷德前縣監宋在誠,利仁前察訪李碩寬,竝拿問處之事,傳旨啓下矣。鄭在箕,以殷山縣監,時在任所,柳南珪,以旌善郡守,亦在任所,尹致愚,下去公忠道禮山地,宋在誠,下去京畿積城地,李碩寬,下去公忠道鴻山地云,依例發遣府羅將,竝拿來,兪邦柱,以舒川前郡守,旣爲請拿,故更不擧論之意,敢啓。傳曰,待待命拿囚。
又啓曰,連山前縣監李燮奎遠地定配事,承傳啓下矣。李燮奎,平安道肅川府遠地定配,而以承傳內辭意,具罪目,依例發遣府羅將,押送配所,何如?傳曰,允。
兵曹啓曰,五衛將朴東旭·李基龍·朴完龜,文臣兼宣傳官李時夏·安驥泳,俱以病難供職,呈狀乞遞,新除授慶尙左兵使申正熙,身病猝重,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,繕工監假監役金哲秀·沈晩泰,健元陵參奉李載昌,俱以身病,呈狀乞遞,竝改差,何如?傳曰,允。
又啓曰,東部居幼學金始琳呈狀內,矣身父前同知宗運,今年爲八十歲,而見漏於漢城府別單中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,判書洪淳穆,參判姜㳣牌不進,參議李玄翼進。
吏批啓曰,判書洪淳穆,參判姜㳣,竝牌招不進,小臣獨政未安,何以爲之?敢稟。傳曰,只出緊任。
以鄭基世爲判義禁,李㘾爲知義禁,姜㳣·趙性敎爲同義禁。
再政。以李載冕爲司驛提調,李承祐·沈興澤爲假監役,李基文爲健元陵參奉,前同知金宗運今加嘉義,朝官年八十,依法典加資。
兵此,以沈敬澤·金輔鉉爲都摠管,趙性敎爲副摠管,許焌·李熙虎·李炳升爲五衛將,閔謙鎬·金裕行爲文兼,安豊鉉·尹光元爲武兼,朴承儒爲慶尙左兵使,僉知三單朴東旭·李基龍·朴完龜,副司果金鳳商·張啓煥。
再政。以具大植爲守門將,僉知三單許焌·李熙虎·李炳升,副摠管單金輔鉉。
上護軍姜時永疏曰,伏以,犬馬之齒,今焉八旬已準矣。素賦綿薄,恒多疾病,及夫衰耗,益覺癃痼,陳力就列,判無其望,而幸際我聖上初元,不以老馬而棄之,强策殘骸,隨逐隊行,用效漢山東父老少須臾思見之誠,今則年益邁矣,病尤劇矣。古人所以稍近墳墓,漸謀歸休者,一念尤切,要尋水泉之淸冷去處,以爲餘生調病之計,而職名在身,不敢擅離。所帶譯院提擧忝縻也,三經寒暑,公務則再閱考試,曾未有一分之自效,而近日以來,則啓牘之審視,而眼眵莫辨,銜署之惟謹,而手澁難下,一日在職,瘝曠是懼,玆敢短章陳暴,仰瀆崇嚴。伏乞聖慈,諒臣苦衷,亟賜遞解,則臣之餘年,皆聖上賜也。臣無任云云。答曰,省疏具悉。所請依施。
丁卯四月二十八日辰時,上御重熙堂。進講入侍時,講官曺錫雨,參贊官鄭雲龜,侍讀官趙晩和,假注書金相龍,記事官李承洙·趙秉鎬,各持小學第五卷,以次進伏訖。
丁卯四月二十八日申時,上御重熙堂。召對入侍時,參贊官金炳翊,檢校直閣李淳翼,侍讀官趙晩和,檢討官權膺善,假注書金相龍,記事官李承洙·趙秉鎬,各持小學第五卷,以次進伏訖。
上在昌德宮。停常參·經筵。
藥房都提調柳厚祚,提調金世均,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
議政府啓曰,新差堂上閔升鎬·趙寧夏·李載冕,具爲懸病不進,令政院竝卽牌招,使之進參,何如?傳曰,允。
宗親府啓曰,明日卽天漢殿朔奉審日次,臣升洙進詣擧行之意,敢啓。傳曰,知道。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
訓鍊都監啓曰,本局別將徐相岳,身病猝重,勢難察任,改差,何如?傳曰,允。
六典條例纂輯所啓曰,本所堂上鄭基世,除拜判義禁矣。職務相妨,所帶金吾之任,今姑許遞,何如?傳曰,允。
營建都監啓曰,本都監提調金輔鉉,除拜摠管,職務相妨,摠管之任,今姑遞改,何如?傳曰,允。
尙衣院兩年燕貿闕供之上通事,科治事草記,傳曰,卿勿待罪,科治安徐。
丁卯四月二十九日辰時,上御重熙堂。藥房入診,大臣·政府堂上引見,同爲入侍時,都提調柳厚祚,提調金世均,副提調兪致善,檢校直閣李淳翼,校理趙晩和,假注書金相龍,記事官趙秉鎬·徐奭輔,右副承旨李敦相,假注書金相龍,事變假注書金秉鍵,記事官趙秉鎬·徐奭輔,政府堂上金炳㴤·李周喆·李顯稷·李源命·李豐翼·洪淳穆·李容熙·兪鎭五·李元熙·李鍾承,以次進伏。醫官李慶年·黃道淳·李在淺·洪翼普,進伏楹外訖。上曰,史官分左右。厚祚進前問候,各殿問候訖。厚祚曰,醫官待令,使之入診乎?上曰,置之。厚祚曰,近日日候頗異,詳診脈候,恐好矣。上,可之。慶年等以次診候,退伏楹外訖。厚祚顧謂慶年等曰,脈候詳爲奏之。慶年等起伏。奏曰,脈候左右三部調均矣。上命醫官先退,仍命次對爲之。厚祚奏曰,臣竊覵殿下臨講之際,發難究解,睿知卓越,虛襟樂聞,天語溫淳,古今得失之辨,往往有見不到處,退自經席,不勝萬萬慶幸。第一年之內,有事停講,寒暑頉稟,計不下四五朔。一日之頃,除却講對幾時刻外,皆宴安起居,接宦官宮妾之時也。未敢知殿下,自內溫繹,一如臨筵時乎?又未敢知,聖志堅定,凡對外物細娛,無有以動之否乎?此在殿下一身方寸之間,而國家安危之所由分,惟殿下惕然澄省,念念在玆。雖於涓蠖之中,展閱方冊,儼如古先聖對越,檢攝身心,恒若賢士夫晉接,一日二日,無所間斷,則怠肆非僻,無自而入,而克己歸仁,卽造次間事耳。臣之前後陳勉,屢瀆而不知止者,寔出於斷斷血忱,勿以人廢其言,至祝至祝。上曰,懇懇所陳,當造次服膺矣。出擧條厚祚曰,爵賞者,馭世之大柄,而有國之公器也。書曰,德懋懋官,功懋懋賞。記曰,爵賞之必於有德有功,而亦採夫衆共曰可之論者,誠以大柄之不可濫施,而公器之不可褻與也。不以德擧,則才臣不進,不以功予,則勞臣不勸。惟濫與褻,雖庸人凡夫,得之不爲榮,失之不爲戚。如是則人主,顧安所操其柄,而藏其器,爲磨礪之具,而究用人之方也。抑雖以臣言之,常調賤品之最居人下,而通籍末十年,輥登台司,恩褻典濫,職由臣始,此臣所以愈久愈恧,而爲朝廷㦧之也。伏願繼自今,恒軫天職之重,深惟德懋功懋之義,博採曰可曰否之論,進賢簡修,愼㦧名器繁纓也,而莫以小物弊袴矣,而必待有功,俾倖門杜而仕塗淸焉。上曰,愼惜爵賞,卿言甚好,當留念矣。出擧條厚祚曰,財用一款,尤爲目下之所大急。易曰,節以制度,不傷財不害民。孔子曰,節用而愛民。夫財出於民,而用之在上,節之爲愛民,不節之爲害民,必然之勢也。顧今闕役重建,寔出肯構,則塗墍丹艧之不可以不卒也。番擾纔經,宜備未陰,則修繕矯敹之不可以不亟也。百官群吏廩稍之頒,不可削也,官府中外經恒之費,不可廢也。度支之歲入告罄,各庫之封樁隨匱,國計之哀痛,民力之困瘁,至此而極矣。朱子曰,知如是爲病,不如是爲藥。爲今捄藥之方,卽惟曰節財用,而節之之道,亦惟曰革侈風去冗費而已。宋臣司馬光之言曰,天之生財,只有此數,不在官則在民。況以我東褊少之國,斯民也只有此數,土之所入,與夫關梁陂澤所出之財,亦只有此數。以今較昔,地非加少也,民非加多也,而昔之盈而今之朒,在官而無一年之蓄,在民而無一日之贏,公私蕩竭,若不保朝夕。其故無他,卽侈風日盛,冗費日滋,爲之祟也。惟殿下,法古后崇儉之德,燭外間尙侈之弊,年前筵席縷縷之敎,臣所親承,至今莊誦。伏願益懋敦朴,爲群下先。至於文蔭武堂上之鞍馬服飾踰制者,一依舊典禁條,嚴立防限。京外匹庶,若胥吏屠沽之賤,冬綿夏葛之外,紬屬一切痛禁,無得新製,如有冒犯者,隨現重繩之意,著爲定式,行會八道,丕變侈濫之習。上自宮中之用,下至財賦衙門,凡係不亟之須,彌文之具,日剗月除,一事而務一事之減省,一日而求一日之儲贏,積銖累寸,集小成大,則一年二年,寢牣寢羨,於是乎國計裕而民力紓矣,豈不休哉?臣之此言,雖若老生陳腐之談,而日計月計,至於歲計,則未必無萬一之補,惟聖明念哉。上曰,抑奢則可以節財,亦自廟堂另飭,可也。出擧條厚祚曰,開城中軍之兼討捕使,非但事務之有所礙,亦不無貽弊之慮云。討捕之銜減下,旣駐於靑石關,則不可無守防之名,以開城府中軍,兼守防將下批,關防重地,不宜暫曠。從今以後,新舊交代,使之面看事,著爲定式,何如?上曰,依爲之。出擧條厚祚曰,故副學臣李埈,師事臣先祖文忠公臣成龍,篤學踐實,淵源有自,忠言嘉謨,簡策具載,蓋當宣·仁盛際,蔚爲一代名臣。其在壬亂,以義兵募飢民興屯田,以從事辦糧餉給天兵,又疏陳山城·舟師·屯田諸便宜及戚書砲樓之制,皆鑿鑿中窾,深得備禦之方。其在經筵,所進冊子,如中與龜鑑·燕居十箴·毖後箴等篇,眞切精到,可備百歲之丹扆,仁廟丙子講戰守減饋遣之疏,無非經遠之長策,此其見著於朝野史乘之大略,而嶺以南高山景行之思,至于今未已者也。往在翼廟丁亥,因本道多士齊籲,至下廟〈堂〉稟處之命,而未卽回啓,遂以仍置矣。埈,官長玉署,贈躋亞卿,則其在褒善尙德之義,合有增秩易名之典。臣謂故副提學贈吏曹參判臣李埈,加贈正卿,待諡坐,施以節惠,恐合事宜,故敢玆仰達矣。上曰,依爲之。出擧條厚祚曰,故監役臣李瀷,學貫天人,識淹古今,踐履造詣,經術文章,寔命世之大儒也。在英廟盛際,薦授繕工監監役不就,退而著述,嘉惠後人。方洋書之始至,痛辨詖邪,劈破源頭,學問之正,見識之明,大有功於闢衛,而尙闕表章,誠爲欠典,在今日息邪說正士趨之道,合施褒賞之擧。故監役臣李瀷,超贈正卿,賜以美諡,允合樹風之政,故敢此仰達矣。因是而又有仰達者贈左參贊臣安鼎福,卽李瀷之高弟也。學問純正,踐履篤實,以桂坊及登書筵,正廟嘗翊以屢資顧問。逮夫甲辰,洋書一出,駸駸有染汚之弊,則爲作天學考·天學或問等書,嚴辭以辨斥之。故相臣文肅公蔡濟恭,以其闢邪衛正之功,至謂吾道之不衰,而作爲文字,以推奬之,其後純廟辛酉,因臺疏特贈左參贊。蓋其廓闢之功,厥有師承,而爲世敎裨益者多矣,亦爲一體贈諡恐好,故竝此縷陳矣。上曰,依爲之。出擧條厚祚曰,大比後分館,卽應行不易之規也。況昨秋慶科唱第之人,尙稽會圈,不無淹滯之歎,申飭該院,使之從速擧行,何如?上曰,依爲之。出擧條厚祚曰,摠戎使申命淳,今日次對,懸病不進,雖未知實病之如何,其在事體,極爲未安,施以罷職之典,何如?上曰,必有實病而然,安恕。出榻敎厚祚曰,湖西句管堂上,有闕矣。其代,以上護軍韓正敎差下,何如?上曰,依爲之。出榻敎厚祚曰,故判中樞府事文簡公臣趙絅,往在孝廟朝,謫居白馬山城,因麟坪大君再使瀋陽,始得放還,被抄於斥和十臣之啓,又在於尊周錄,而其後孫之未參皇壇享班,實爲欠典,特命追入忠良錄,使之參班,何如?上曰,依爲之。出擧條上命大臣就座。敦相曰,諸宰奏事。炳㴤曰,無所奏矣。敦相曰,玉堂所懷奏之。晩和曰,臣猥以蔑學之才,濫叨橫經之列,屢登筵席,伏覩我殿下,聖姿天縱,睿學日就,臣固欽仰攅祝之至。竊伏念帝王之治,必資乎學問,苟非學問,何以通古今明治亂哉?至若爲學之要,亶在乎勤之一字,此禹之所以惜寸陰,湯之所以苟日新也。且學務及時,時若放過,則無以將就,故朱子曰,少不勤學,老大悔。其非敎之深而警之切乎?惟我殿下,春秋鼎盛,此誠日勤孜孜之時也,伏願懋哉懋哉。上曰,所陳切實,當體念矣。敦相奏曰,注書金相龍,俄者特推之下,一向做錯非細,揆以事體,萬萬駭然。本院請推之外,無他可施之罰,何以爲之?敢稟。上曰,事過後,拿處,可也。出榻敎命史官就座,仍命大臣先退。又命退,諸臣以次退出。
丁卯四月二十九日辰時,上御重熙堂。進講入侍時,右議政柳厚祚,知事李源命,參贊官吳德泳,檢討官權膺善,假注書韓圭覲,記事官趙秉鎬·徐奭輔,各持小學第五卷,以次進伏訖。
丁卯四月二十九日申時,上御重熙堂。召對入侍時,參贊官金炳翊,檢校直閣李淳翼,侍讀官趙晩和,檢討官李晩耆,假注書韓圭覲,記事官趙秉鎬·徐奭輔,各持小學第五卷,以次進伏訖。日記廳堂上閔泳達。郞廳金炳䄵。
上在昌德宮。停常參·經筵。
政院啓曰,同義禁姜㳣,過三日不爲出肅,依定式,推考警責,仍卽牌招察任,何如?傳曰,允。
又啓曰,翰林召試被選當次人金永珯薦狀公事,啓下矣。令該曹口傳單付,牌招入直,何如?傳曰,允。
傳曰,在外玉堂許遞,政官牌招開政。
傳曰,在外經筵兵曹參議·工曹參議許遞,今日政差出。
傳曰,別軍職李敏皐,別薦施行。
傳曰,景福宮役所工匠,令營建都監,乾犒饋。
以黃海監司朴承輝狀啓,白川等邑人命渰死事,傳曰,當此農節,人命渰死,若是夥多,聞甚驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以假注書金相龍拿處傳旨,傳曰,分揀。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,卽見京畿監司李宜翼狀啓,則昨秋所捧還穀,折米三萬二千一百七十餘石,全數樁留事,前道臣,已爲登聞,而今當窮夏,兩麥未熟,民情遑急。且留穀之經夏淋潦,恐有腐傷之慮,限折半分給事,請令廟堂,稟處矣。三萬餘包之全數樁留,寔出於經遠之圖,而昨年防秋,民力已絀,窮夏艱食,倉粟可資,依狀請,量宜派給,以爲除耗改色之地,而分留之際,奸弊易生,令道臣另加操察,俾得以實惠下究,秋糴時,從實準捧後,啓聞事,分付,何如?傳曰,允。
兵曹啓曰,宣薦內禁將取才三技入格別單,及宣部守三薦參上武臣前銜作人,別取才入格矢數,落仕年條,居住薦名,各其名下,默註以入,而因平安兵使李容象狀啓,鐵箭武士,今日更試,則寧邊閑良康成珪,鐵箭三矢,俱過一百五十步,別單書入之意,敢啓。傳曰,知道。
摠戎廳啓曰,本廳哨官韓敏秀,身病猝重,勢難察任,改差,何如?傳曰,允。
營建都監啓曰,營造之役,見今旁午矣。卽因提調之有故,主管無人,曠務一時爲悶,刑曹判書李容熙,提調加差下,使之監董,何如?傳曰,允。
又啓曰,自四月初一日至二十九日,本都監所捧各處願納錢七萬五千一百三十兩,成冊以入之意,敢啓。傳曰,知道。
又啓曰,修政殿定礎·立柱·上樑吉日,令日官推擇,別單書入之意,敢啓。傳曰,知道。
營建都監,修政殿定礎五月二十日辰時,立柱六月十三日卯時,上樑同月二十九日卯時。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又啓曰,南學敎授姜國馨,繕工監假監役李承佑·沈興澤,健元陵參奉李基文,俱以身病,呈狀乞遞。敬陵參奉尹鎭性,除拜過限未肅拜,不爲上來,竝改差,何如?傳曰,允。
吏曹口傳政事,檢閱單金永珯。
兵曹啓曰,五衛將許焌·李熙虎·李炳升,忠翊衛將朴鄷赫,俱以病難供職,呈狀乞遞。新除授慶尙左兵使朴承儒,身病猝重,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,每當儲窠之月,虛司果不得循例區處,而在外積滯之時,有勿拘擬入之例,今亦依此擧行,以爲次次疏滯之地,何如?傳曰,允。
有政。吏批,判書洪淳穆進,參判姜㳣,參議李會翼牌不進。
以吏曹參議李會翼牌不進罷職傳旨,傳曰,只推。
以金聲根爲校理,鄭漢朝·朴定鉉爲副校理,李裕承爲修撰,鄭顯裕爲副修撰,尹顯岐爲兵曹參議,徐有象爲工曹參議,韓啓源爲判義禁,申錫禧爲知經筵,姜㳣爲同經筵,金裕行爲南學敎授,黃鍾九·李民秉爲假監役,李承烈爲健元陵參奉,金永謨爲獻陵參奉,李禮憲爲敬陵參奉,李鍾悳爲昭顯墓守衛官,尹基周爲景陽察訪。
兵批,判書金炳㴤進。以申命淳爲知訓鍊,李根弼爲副摠管,李雲皐·李敏植·沈宜春爲五衛將,李承鶴爲忠翊衛將,沈正一·李秀英爲武兼,李熙完爲慶尙左兵使,李禹鉉爲興陽監牧官,副司果安豐鉉·尹光元,開城府中軍兼守防將單尹淳。
再政。以方允明爲守門將,同知單李雲皐。
右承旨洪澈周疏曰,伏以,臣以惶蹙跧伏之下,忽伏奉喉院除旨,繼以有蕩敍之命,臣雙擎隕越,五內震慄,實不省措躬之所也。仍伏念臣於昨夏,伏奉湖西暗行之命,伏讀密旨聖諭,不勝欽仰攢祝,而至于土豪探錄之處分,尤有所仰認聖意者也。竊伏惟我殿下,以日月之明,軫宵旰之憂,使彼幾萬生靈,欲置袵席,而無殿屎之患焉。嗚呼,豈不盛矣哉?臣以百不近似之姿,任萬不堪當之責,忱誠匪昧於彈竭,而才識素短於廉察,其於黎元疾苦,守宰臧否,未始不信臣心目,而事爲多端,聰明不敷,竊伏慮句斷之際,有所做錯,而自抵溺職之科矣,果於復命之後,臣之僨誤,益無所逃罪矣。奏啓文字,在所審愼,而迺於梁長源事,有一二句語妄錄之擧,不審,卽臣之罪也。合置何辟,而以同朝忠厚之風,只謂臣隨聞而隨啓,以殿下包含之德,罰止於譴削,臣雖蒙騃,以罰爲榮,不任區區感戴,而又有一自首者焉,惟殿下垂察焉。臣行到結城縣,傍探武斷尤甚者,則指目輒有所歸,乃黃姓人前行茂朱府使者也。問其名曰,鍾奭,臣只信陳遵之同姓,未料梁楚之虛名,致有列錄而登徹矣。及入城闉,取攷其前銜與居住,則黃鍾奭,曾經居昌府使,而未嘗下鄕,黃裕秀,以茂朱前職,家在結城,臣之矇然錯誤,於斯益著矣。苟究臣罪,不可以已蒙恩敍而揚揚爲冒進計,況又有所未勘者乎?召命之下,承膺無路,敢陳自效之章,仰瀆崇嚴。伏乞聖明,俯垂鑑諒,亟遞臣所帶之任,仍治臣當勘之律,以爲爲人臣不職者戒焉云云。省疏具悉。黃裕秀誤書鍾奭,旣因傳聞之相左,則黃鍾奭自歸勿論,前府使黃裕秀,以前判付擧行之意,自廟堂,知委本道。至若往事,今不須更引,爾其卽爲肅命。
丁卯五月初一日辰時,上御重熙堂。進講入侍時,講官鄭基世,參贊官吳德泳,檢討官李晩耆,假注書韓圭覲,記事官趙秉鎬·徐奭輔,各持小學第□卷,以次進伏訖。上曰,史官分左右。上開卷。誦前受音一遍訖,基世讀自一日疾病,止驚其忽至,仍釋義訖。上命授書算于基世,上讀新受音十遍訖,基世還納書算。缺獻求曰,孝敬,人事之大本,自古賢淑之婦,克敬克孝,則天佑以福,家道由興,而子孫蕃衍。古詩云,釐爾女士,從以子孫,言畀女子之有士行者,因有子孫之福也。今此崔氏之昌大,寔由唐夫人之孝敬,而報恩之理,足以觀感矣。上曰,庾黔婁事,亦甚卓異也。獻求對曰,誠然矣。詩云,不屬于毛,不離于裏,言髮膚相麗,血脈相貫也。天倫至切之情,雖在隔遠之地,精誠相感,故其父遘疾,而其子心驚身汗也。上曰,非孝子,不能如是也。獻求對曰,黔婁,以南朝名士,性本至孝,不曾失色於人,蓋恐失仁愛之道,以累其親也。由此觀之,其至孝,可知矣。缺
丁卯五月初一日申時,上御重熙堂。召對入侍時,參贊官金炳翊,檢校直閣李承純,侍講官申獻求,檢討官李晩耆,假注書金相龍,記事官趙秉鎬·徐奭輔,各持小學第五卷,以次進伏訖。
上在昌德宮。停常參·經筵。
政院啓曰,藝文待敎南錫淵,自鄕上來云,卽爲牌招察任,何如?傳曰,允。
以全羅監司徐相鼎狀啓,南原府民家失火事,傳曰,當此農節,民家之一時燒燼,若是夥多,聞甚矜惻。元恤典外,別加顧助,趁卽結構奠接,俾無一民失所棲遑之弊事,廟堂各別措辭,分付。
以全羅監司徐相鼎狀啓,井邑縣民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
以公忠監司閔致庠狀啓,牙山縣民家失火事,傳曰,當此農節,民家之燒燼,聞甚矜惻。元恤典外,別加顧助,結構奠接之方,廟堂措辭,分付。
議政府啓曰,卽伏見右承旨洪澈周批下者,始知湖西土豪別單中,前府使黃裕秀之名字,誤書以鍾奭矣。奏御文字,固當審察,繡廉啓本,尤當愼重,而其所做錯,若是非細,揆以事體,不可但以稽忽論之,施以刊削之典,何如?傳曰,允。
傳曰,承旨有闕之代,前望入之。
營建都監啓曰,修政殿上樑文製述官以下,別單書入之意,敢啓。傳曰,知道。
營建都監,修政殿上樑文製述官申錫禧,書寫官金炳始,懸板書寫官曺錫元。
議政府啓曰,本府公事官鄭騏澤·鄭元基,奔走勤仕,俱以滿二十朔,依例六品職遷傳事,奉承傳施行,何如?傳曰,允。
弘文館啓曰,新除授副校理鄭漢朝,時在缺,朴定鉉,時在缺,修撰官李裕承,時在缺,經筵入番事緊,請斯速乘馹上來事,下諭。傳曰,竝許遞。
吏曹啓曰,健元陵參奉李承烈,以其身病,呈狀乞遞,改差,何如?傳曰,允。
待敎南錫淵疏曰,伏以,臣私制甫闋,跧伏楸壠,前月初一日,特蒙見除,陞付史銜,繼以有乘馹上來之命,臣於是,感激恩造,怵畏義分,還歸私次,則庚牌儼臨,固當竭蹶趨承之不暇,而第念館中故事,下位先陞,則爲右僚者,據例執留,自昔已然,便成金石。臣於日月稍久之後,謂以右位,欲行館規,已非其時,不有公格,因仍就直,亦非可强,左右參倚,承膺無路。玆不得不奉牌闕外,短章呼籲,仰瀆崇嚴。伏乞聖明,俯垂諒燭,亟遞臣所帶之職,俾存館規,仍治臣慢命之罪。以昭法紀焉云云。省疏具悉。爾亦陞六。
丁卯五月初二日辰時,上御重熙堂。進講入侍時,同知事趙性敎,參贊官洪澈周,侍講官申獻求,假注書韓圭覲,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。性敎讀自時易疾始二日,止繼以師旅,仍釋義訖。上命授書算于性敎,上讀新受音十遍訖。上曰,黔婁之稽顙北辰,求以身代,果善矣哉。性敎起伏對曰,聖敎誠然矣。黔婁之父病嘗糞,人所難能,而況又稽顙北辰,求以身代,誠之所感,昭然有應,可謂孝之至也。仍奏曰,天之高也,星辰之遠也,苟誠矣,無不動焉。黔婁憂其父病,禱于北辰,數日而愈,豈非至誠而動焉者耶?書曰,惟德動天,又曰,至誠感神,未有至誠而不動者也。昔武王之有疾也,周公禱于先王,願以身代,翼日乃瘳,蓋禱而有應,理之正也,而不誠,無所禱也。世之人,罔知有至誠感應之理,崇信於妖巫淫鬼,專事禱神者,非但無其應,敗亡隨之。是知有周公之忠,黔婁之孝,然後感于神明,不然,荒虛誕妄而止,集註所引淫祀無福云云,存戒之意,深且切,伏願此等處,倍加澄省焉。獻求曰,謹考敦寧錄所載,誠孝感應之事甚多,而其近幻怪者,不入於小學,今此黔婁事顚末,又詳載於梁書本傳。以爲禱於北辰,聞空中有聲曰,徵君壽命已盡,不可復延,而汝誠禱旣至,俾得伸,至月末,易果數日少愈,及晦而亡,此說,亦涉於不經,故不著於此章矣。然而以人子切迫之情,至誠仰禱,獲有靈應,而朱子,以是爲正理,則實非淫祀求福之比也。澈周曰,經筵儒臣,備陳無餘,臣無容更達。上掩卷,仍命史官就座。又命退,諸臣以次退出。
丁卯五月初二日申時,上御重熙堂。召對,前咸鏡監司同爲入侍時,參贊官李敦相,檢校直閣李承純,侍講官申獻求,檢討官李晩耆,假注書韓圭覲,記事官徐奭輔·金永珯,各持小學第五卷,前咸鏡監司金有淵,以次進伏訖。上曰,史官分左右。上命監司進前,有淵進前。上曰,好在而來乎?有淵曰,王靈攸曁,無事上來矣。上曰,犯越之弊,今則何如?有淵曰,慶源·慶興兩邑,多募砲軍而戒嚴,江氷亦解,近無犯越,且今番道科之廣取,寔出於激勸之聖意,莫不慰悅,樂赴防守,益無疎虞之慮矣。上曰,洋人動靖,何如?有淵曰,築室之後,別無動靖,而一帶之水,不足爲阻,大抵防守,姑難遽撤矣。上曰,民情,何如?有淵曰,曠絶惠澤,偏及北民,特蠲茸麝之進供,別劃餉耗之運費,感頌蹈舞,衆心成城矣。上曰,軍器各邑,何以修葺乎?有淵曰,各邑修補,或竣或未竣,待其所報之齊到,巡兵營必當摘奸後,摭實啓聞矣。仍奏曰,北評事之巡歷六鎭,實無幽隱之採,徒滋供億之費,雖非巡到之邑,一體責應,其所貽弊,殆無限節,更爲定式,停巡或無妨,令廟堂,稟處,何如?上曰,依爲之。出擧條有淵曰,本營以邊上重地,軍制設始,與他道逈有異焉,而將校之額自多,餼料至薄,晝宵勤苦,竟無奬拔,擧懷厭避,勢固然矣。且講陳鍊藝,亦隨以懈怠,緩急所恃,誠爲寒心。本道西北僉使,是閒散窠,而該鎭處在摩天·虛項兩嶺之間,卽南·北關要隘也。以此爲巡營自辟窠,首校久勤擇送,每瓜滿後,望報兵曹,亦使之除朝辭赴任,則迨此時,在武別,可有激勸之效,在防守,似無疎虞之歎,事係官制,令廟堂,稟處,何如?上曰,依爲之。出擧條命監司先退,有淵退出。上開卷。命上番讀之。獻求讀自時易疾始二日,止繼以師旅,仍釋義訖,命文義奏之。獻求曰,此章,昨今講對,連有所陳,無容更達,而黔婁,是東晉世家也。庾亮·庾㢞,皆爲名臣,庾易父子,亦仕於晉,而時値板蕩,不改名節,可謂忠孝兩全,而庾信,以黔婁之侄,喪亂流離,陷於北朝,作哀江南以自傷,其文章亦美矣。上曰,庾姓,是古家也。獻求曰,庾信,先陳世德曰,昔之常庾承周,蓋其先祖,自周時,掌庾之官而得姓也。缺
上在昌德宮。停常參·經筵。
傳曰,判府事金炳學,復拜相職。
政院啓曰,判府事金炳學,復拜相識事,命下矣。政官牌招開政,下批,何如?傳曰,允。
傳曰,在外摠管·訓鍊都正,竝許遞,今日政差出。
傳曰,呈告玉堂許遞,前望入之。
傳曰,檢校副學·典翰,拜都承旨,則檢校減下。
承旨前望入之。洪澈周落點。
政院啓曰,新除授承旨洪澈周,方在刊削中,何以爲之?敢稟。傳曰,蕩滌敍用。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
兵曹啓曰,判中樞府事,今方有闕,輔國知中樞府事金炳國,下批之意,敢啓。傳曰,知道。
又啓曰,五衛將李雲皐·沈宜春·李敏植,俱以病難供職,呈狀乞遞,新除授慶尙左兵使李熙完,身病猝重,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,繕工監假監役黃鍾九·李民秉,敬陵參奉李禮憲,俱以身病,呈狀乞遞,竝改差,何如?傳曰,允。
有政。吏批,判書洪淳穆進,參判姜㳣,參議李會翼牌不進。
以吏曹參議李會翼牌不進罷職傳旨,傳曰,只推。
以洪萬燮·沈相穆爲副校理,韓喆愚爲修撰,金學初爲同經筵,尹秉鼎爲同春秋,李鸞翼·宋鍾五爲假監役,李周憲爲健元陵參奉,李晩升爲敬陵參奉。
再政。以趙定燮爲司僕正,左議政單金炳學,復拜相職事,承傳。
兵批,判書金炳㴤進。
兵批啓曰,慶尙左兵使,今當差出,而擬望之人乏少,同道及他道水使竝擬,何如?傳曰,允。
以徐元淳爲都摠管,趙熙哲·姜㳣爲副摠管,申正熙爲訓鍊都正,李鳳九·趙顯植·張道成爲五衛將,尹善應爲慶尙左兵使,判府事單金炳國,僉知二單李敏植·沈宜春,僉知金皞英·丁載龍·趙述大·趙錫中,以上加設,依定式減下。
再政。以沈永圭爲全羅左水使,知事單李鳳九,僉知二單趙顯植·張道成。
丁卯五月初三日辰時,上御重熙堂。進講入侍時,講官金永爵,參贊官吳德泳,檢討官李晩耆,假注書金相龍,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。永爵讀自八年不得營葬,止屋何宜覆,仍釋義訖。上命授書算于永爵,上讀新受音十遍訖,永爵還納書算。上曰,何子平八年號哭,常如袒括之日,其孝甚篤矣。永爵曰,袒括,乃始喪之儀節,而今子平如一日,則可謂出天之孝也。袒括二字之義,俄於釋義時略陳,而袒乃脫一臂之衣也,括乃結髮也。古禮,始喪只括髮而已,近世被髮者,卽唐時西原蠻之俗,開元中,流入中國,效而行之者也。又奏曰,今日進講自止,無可以敷衍仰奏者,而此章上下,皆明倫中孝子事也。蓋孝者,百行之源,人之百行,皆從孝字上推去,是以書曰,惟孝于兄弟,克施有政。古語曰,求忠臣於孝子之門,然則爲政之道,事君之誠,莫非孝中做出來也。卿大夫家,若崇尙行檢,則匹庶效之,風俗淳美,此所以國家之興隆也,自古哲辟爲治,以敎化爲本,政以此也。以臣之幼少時,耳目所覩記言之,先輩長者,莫不砥礪名行,五六十年之間,世習漸下,殆至於不知忠孝節廉,爲何事,此豈非我殿下日夜憂懼,思所以化民導俗之方者哉?昨年有太學月課設行之命,繼而屢降飭諭,一世聳動,士子擧有向學之心矣,近復寥寥,臣竊惜之。非但挽回頹俗之無期,苟於政令施措之間,有始無終,則民將不信,上有令而下不信,其何以爲國乎?不獨月課一事,凡於一政一令,必思久遠可行而後發之,確而無撓,始終如一,然後百姓聞一令,信如四時,烝烝向化,豈不休哉?非徒朝庭政令而已,雖以臣等居家御奴僕論之,一言一語,每患無實,則奴僕必不畏服,殿下之於宦官·宮妾亦然,此政古人,言顧行行顧言之義也。玉堂曰,缺承旨曰,缺永爵曰,臣竊伏念殿下,每於講筵,一次發問之外,更不問難,臣不勝抑鬱之至。非徒進講,凡於筵中上下酬酌,或討論經史旨義,或咨詢閭巷疾苦,則聖志有開發之益,下情無壅閼之患,流通交孚,治將徯志。殿下苟或取覽院中所在英廟·正廟朝日記,則庶可洞燭祖宗盛際君臣相須之美,伏願證省焉。上掩卷,命史官就座,仍命講官先退。又命退,諸臣以次退出。
丁卯五月初三日申時,上御重熙堂。召對,參贊官金炳翊,檢校直閣李承純,侍講官申獻求,檢討官李晩耆,假注書金相龍,記事官徐奭輔·金永珯,各持小學第五卷,以次進伏訖。上曰,史官分左右。上開卷。命上番讀之。獻求讀自八年不得營葬,止屋何宜覆,仍釋義訖。命文義奏之。獻求曰,何子平貧不得營葬,八年如始喪之日,誠孝足以感人,身經縣官,歸無葬親之資,廉操又可知。漢以孝廉擧人,蓋化民敦俗,莫大於孝,潔身修行,莫善於廉也。上曰,八年如袒括,又不聽葺屋,賢哉。獻求對曰,久未葬親,故常若處苫凶,然先王制禮,不可過不及,故子貢之切切,子夏之衎衎,夫子皆稱君子。且喪禮寧儉,故廉范千里負喪,郭元賣身以葬,今此子平,雖値饑荒師旅,三寸之棺,數尺之封,宜卽從儉,而至于八年,有過於先王制禮矣。然以情事未伸,哀傷惻怛之心,如此其切,可見其一節也。缺
上在昌德宮。停常參·經筵。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,直提學趙寧夏,馳詣綏陵,奉審摘奸,仍留監祭,局內諸陵,一體奉審以來。
傳曰,當五鼓鑄,今十五日後撤罷。
傳曰,自卿釋負以來,不第予心之悵然有失,聽之輿誦,咸曰卿不可以久於其退,此予所以克循大同之論,復授中書之任者。況卿已試之績,厥有莫揜之美,予安得不畀卿,卿安得不輔予乎?爲民國幸,爲卿大夫幸,是豈阿好而然?斷斷從實際來。言不以文,須卽膺命事,遣史官傳諭于左議政。
傳曰,卽聞營建都監,工匠不足,許多役處,告竣未易云,此時都下私家之役,畿湖班家之役,必是浩大而然也。分付營建都監,都下則嚴飭刑·漢兩司·左右捕廳,外道則發關各該道,工匠之私役者,一一捕捉,付役於營建所,而如是申飭之後,復有入聞,家主論罪,斷不可已,自政院,發牌營建都監郞廳,以此申飭。
弘文館啓曰,新除授副校理沈相穆,時在缺,經筵入番事緊,請斯速乘馹上來事,下諭。答曰,許遞。
禮曹啓曰,試考恩賜儒生,直赴·給分帖,過科後,令成均館,收聚爻周後,草記事,曾有定式矣。卽接成均館所報,則今此式年文科殿試時,直赴殿試儒生幼學李源逸·閔謙鎬,進士李纘夏·李章翊,幼學金正浩·李元用·金裕行·崔鳳九,前郡守洪載順,給分儒生幼學金復性·尹相賢等十一人登科,直赴會試儒生幼學李錫弘·金定義·柳在學·李濟和·韓映濟·金炳應·趙漢元·趙益元·閔信爀·魚命龍·朴世翼·趙鎭卨·文俊榮,給分儒生幼學金潤·金容默·邊相勳·李觀會·李炳維·趙性榘·尹皞燮·柳逌善·柳庭植·車挺模·李祖益·趙明林·尹止善·金純敎等二十七人未參榜,合儒生三十八人,前所授直赴·給分帖,一竝收聚以送云矣。依定式爻周之意,敢啓。傳曰,知道。
又啓曰,雜科覆試,旣已設行於觀象監矣。今五月十六日雜科放榜,亦以觀象監爲之之意,敢啓。傳曰,知道。
承文院啓曰,卽見盛京禮部咨文出來者,以爲本年夏季統巡箚派協領博棟武,五月初一日,行抵靉江西㟁,與本國地方官,公同會哨。若至陡壁臨江,人馬不能行走之處,準借本國船隻,轉飭該地方官,屆期遵辨云矣。回咨依例撰出,順付回撥,下送灣府,使之入送鳳城,轉致盛京之地,何如?傳曰,允。
假注書金秉健書啓,臣於本月初三日時量,敬奉聖諭,馳往傳諭于中部大寺洞契左議政金炳學所住處,則以爲臣於千萬寢夢之表,伏奉中書復授之命,繼之以十行敦勉,曠絶隆重,此是臣已試罔效之地,而況乍解旋叨,計其間,不滿數朔者乎?惶霣震懍,莫省所以自措。附奏體嚴,不敢支蔓其辭,當收召神思,冒入文字,仰冀諒恤之仁云矣,敢啓。傳曰,知道。
政院啓曰,今日丹鳳門下鑰時,誤爲橫鎖云。闕門鎖鑰,何等嚴重,而不能審愼,致此橫鎖,萬萬駭然。爲先出給鑰匙,使之改鎖,而當該司鑰,令攸司科治,守門將及門考宣傳官,竝所當重勘,而本院請推之外,無他可施之罰,何以爲之?敢稟。傳曰,允。拿處。
兵曹啓曰,闕門開閉,何等審愼,而今日丹鳳門下鑰時,誤爲橫鎖,至于還開更鎖之擧,事甚駭然。門考宣傳官及監鑰守門將,不可無警,竝令該府,拿問處之,當該門鑰,令攸司從重科治,何如?傳曰,允。
丁卯五月初四日辰時,上御重熙堂。進講入侍時,知事申錫禧,參贊官鄭雲龜,侍講官申獻求,假注書韓圭覲,記事官徐奭輔·金永珯,各持小學第五卷,以次進伏訖。上曰,史官分左右。上開卷。誦前受音一遍訖,錫禧讀自蔡興宗爲會稽,止時年七十餘,仍釋義訖。上命授書算于錫禧。上讀新受音十遍訖,錫禧還納書算。缺獻求曰,興宗十歲,喪其親,哀毁逾於成人,亦孝子也,能推其孝,以及於人,故爲子平營葬,賢矣。昔郭元振,以資錢四十萬,葬衰服者五世,范純仁,以舟麥五百斛,賙淺土之三喪,比興宗尤多,而其周窮急難,見義不吝,足以敦風善俗也。缺
丁卯五月初四日申時,上御重熙堂。召對入侍時,參贊官李敦相,檢校直閣李承純,侍講官申獻求,檢討官鄭顯裕,假注書韓圭覲,記事官徐奭輔·金永珯,各持小學第五卷,以次進伏訖。上曰,史官分左右。上開卷。命上番讀之。獻求讀自蔡興宗爲會稽,止時年七十餘,仍釋義訖。上曰,朱壽昌求母不得,久至五十年,甚可異也。敦相從傍對曰,其母必淫奔,愧見其子而隱避也。獻求曰,臣愚見則女子在閨門,罕與外人相接,非若男子之易遘,且壽昌幼而相失,不記其面,尋得之難,宜矣。上曰,欲尋其母,則何必入秦乎?獻求對曰,秦古雍州地也。壽昌在雍州時失母,故入秦而求之也。敦相曰,唐詩云,渭水東流去,何日到雍州,然則雍在秦東,而非秦地也。獻求曰,雍之是秦,見於秦風篇題及賈誼過秦論,且比則楚辭曰,濟沅·湘而南征,然則沅·湘以南,便非楚地乎?上曰,上番之言,皆是也。更有文義則陳之。獻求對曰,壽昌,至誠求母,人稱其孝,故當時卿士大夫,多作詩以美之。蘇軾詩曰,不羡白衣作三公,不愛白日上靑天,愛君五十着綵服,兒啼却得償當年。蓋富貴不足樂,神仙不足羡,惟侍養父母,足爲至歡,而幼而失母,至于老白首,始得相遇,回思當年失哺啼號之時,行路之人,猶當感泣,況孝子之至情乎?缺
上在昌德宮。停常參·經筵。
藥房提調金世均,副提調兪致善啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政金炳學未肅拜,右議政柳厚祚無時急稟定事,不得來會云矣,敢啓。傳曰,知道。
以慶尙監司李參鉉狀啓,星川牧民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
兵曹啓曰,今五月十五日大駕詣景慕宮,夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局馬軍一哨,步軍四哨,兩營騎士各一番,禁將率領爲後廂,禁軍三番爲之,御將率後營軍留陳,餘軍留營,置之。
吏曹啓目,粘連觀此水原留守李景夏狀啓,則以爲本府判官柳承根,昨年饑戶救急也,自備米爲八十餘石,今春西屯補築也,捐助錢爲三百餘兩。如此良手,民恐或失,今當瓜熟,群情愈切,宜有展仍之典以副願借之望。令該曹稟處亦爲白有臥乎所。留臣狀辭旣如此,水原府判官柳承根,姑爲仍任,何如?啓,依允。
丁卯五月初五日辰時,上御重熙堂。進講入侍時,右議政柳厚祚,講官洪鍾序,參贊官兪致善,檢討官鄭顯裕,假注書金相龍,記事官徐奭輔·金永珯,各持小學第五卷,以次進伏訖。
丁卯五月初五日申時,上御重熙堂。召對入侍時,參贊官金炳翊,檢校直閣李承純,侍講官申獻求,檢討官鄭顯裕,假注書金相龍,記事官徐奭輔·金永珯,各持小學第五卷,以次進伏訖。上曰,史官分左右。上開卷。命上番讀之,獻求讀自雍守錢明逸,止天性如此,仍釋義訖。命文義奏之。獻求曰,人之天性本仁,則自當臨事止善,而亦必有學業,然後明於倫理,不失其本性。壽昌,篤於孝友,推及于敦宗族恤孤窮,可見本性學行之兼備也。上曰,然。故凡此所爲,皆他人之所難也。獻求對曰,如此人,宜其進用,而錢明逸雖薦之,是時王安石,專任功利之人,故李定,不服母喪,而安石力主用之,因忌壽昌,只補外郡,人皆惜之矣。缺
上在昌德宮。停常參·經筵。
傳曰,禮曹判書金世均,大護軍申錫禧,吏曹參判姜㳣,護軍趙性敎,講官加差下。
傳曰,在外摠管許遞,前望入之。
摠管前望入之。副摠管韓致容落點。
傳曰,奉審閣臣入侍。
都摠府啓曰,今日入直內三廳武兼禁軍及軍兵等,中日當爲習射技放,而齋日相値,不得設行之意,敢啓。傳曰,知道。
左議政金炳學疏略曰,臣西樞肅命,甫一個月餘,中書除書,有隕寢夢之表,不知聖明注意之攸在,而不以臣不肖,嘗置三事之職者,姑且試,可也。非臣譾劣有一善之可記,足以句當大小之事,而然旣無覯畫之鬯明,展拓之布濩,可謂試之不效矣。滋欲以已試者,更試而不已,是其宿踐可藉云爾,則凡於匡弼蕫正之責,亦奚補之有也?譬如荷千勻騁長塗,遇淸涼館舍,一解衣安息,忽復泰山之重,來壓已頳之肩,欲放不下,欲擔不擧,顚仆溝壑,其理灼然,臣之所處,何異於此?伏乞聖慈,亟鐫臣議政之銜,俾究生成之澤云云。答曰,省疏具悉卿懇。試可而驗其效,凡百位,孰之不然,而卿於謨謀慮憲之地,國耳公耳,斷斷之誠,此固已效,燦然有不可揜者矣。月前勉諒,寔出均勞佚之意,而以卿績庸,久占優閒,揆之事理,無有是處,予所以終始惓惓,不待夢卜,而況宿踐也,卿何必備禮巽讓爲乎?君臣之間,貴相知心,卿其諒之,卿其諒之。仍傳曰,此批答,遣史官傳諭,仍與偕來。
丁卯五月初六日卯時,上御重熙堂。奉審閣臣入侍時,右副承旨金炳翊,假注書韓圭覲,記事官徐奭輔·金永珯,直提學趙寧夏,以次進伏訖。上曰,史官分左右。上命閣臣進前,寧夏進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則無頉,碑閣·丁字閣奉審則無頉。仍詣顯陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉。仍詣景陵,陵上奉審則無頉,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。缺
丁卯五月初六日辰時,上御重熙堂。進講入侍時,知事金世均,參贊官洪澈周,侍講官申獻求,假注書韓圭覲,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。世均讀自伊川先生家治喪不用浮屠,止數以直諫不得久居位,仍釋義訖。上命授書算于世均。上讀新受音十遍訖。世均還納書算。上曰,伊川先生家治喪,不用浮屠,眞善矣哉。世均曰,凡生事之以禮,葬祭之以禮,古今之達道,而迺自漢明帝時,一種佛敎,始通中國,以寂滅之學,堂獄之語,欺世誣民,甚至有茶毗之說,是豈仁人君子所可忍道者哉?雖以宋朝文明之世,名公高,材亦或有駸駸然入其中者,於是程夫子極力觝排,化之者僅一二家而止。其易惑難悟,類如是,聖人御世,衛正闢異之政,不可不嚴矣。上曰,以汲黯之直諫,不得久居位,誠可慨歎矣。世均曰,汲黯性甚正直,一切以堯·舜君民之心,頻數直諫,武帝亦知其忠直,故稱之以戇,詡之以社稷臣。雖與後世凡主之罪其諫臣不同,然竟未能久其任,而從如流,誠爲慨然矣。仍奏曰,今此三章文義,各異矣。論語鄕黨篇有之曰,入公門鞠躬如也,如不容以一人之身,宜無不容於公門之大,而鞠躬如不容,小心敬謹也。霍光出入禁闥,進止有常處,其謹愼小心,可推以知。由是奉武帝托付之重,輔導昭帝,後又奉迎宣帝,爲漢室柱石之臣,而但以不學,有後人之論矣。獻求曰,伊川之不用浮屠,禮嚴義正,卽是尊聖道斥異敎之本也。至於霍光之謹愼,汲黯之直諫,非但人臣所當法,朝廷置公卿輔弼之臣,必求周愼正直者,委以重任而裨輔其德,久於高位而容受其言,則萬幾無闕,百度惟貞矣。上曰,汲黯之不得久居位,是武帝之不善也。獻求對曰,聖敎至當。武帝,以英傑之主,外雖容諫,內實厭苦,使黯治淮陽,不復內召,而南征北伐,東封西祀,當時群臣,寂無諫者。蓋雖睿智之君,必置諫諍之臣,朝夕左右,隨事規箴,然後得無過誤,而治道可成矣。澈周曰,缺世均曰,今日下敎,以汲黯之不得久居位爲慨歎,蓋治國之道,使正直之臣,久居於職,國其庶幾,而今玆聖敎至此,臣不勝欽仰攢祝矣。上掩卷,仍命史官就座。又命退,諸臣以次退出。
丁卯五月初六日申時,上御重熙堂。召對入侍時,參贊官吳德泳,檢校直閣李承純,侍講官申獻求,檢討官鄭顯裕,假注書韓圭覲,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,玉堂有闕之代,政官牌招開政,如有違牌,勿爲呼望。
傳曰,摠管有闕之代,今日政差出。
傳曰,在外法司堂上許遞,今日政差出。
傳曰,在外知敦寧許遞,行都承旨兪致善除授。
傳曰,吏曹參議有闕之代,前望入之。
吏曹參議前望入之。洪澈周落點。
傳曰,都承旨有闕之代,前望入之。
傳曰,承旨有闕之代,前望入之。
承旨前望入之。趙性敎·鄭泰好落點。
政院啓曰,新除授右承旨鄭泰好,以前任南陽府使,方在解由未出中,何以爲之?敢稟。傳曰,勿拘。
傳曰,昨日偕來之命,意謂卿黎然起膺,經宵側佇,竟失所圖,予心惄如,不知爲計。卿若以纔解旋授,爲逡巡之端,則論道經邦之地,獨可以朝授暮解,且況國事之安危,亦係家計之休戚,則以卿平日憂愛之誠,寧忽斯理也?勇往直前,期有所濟,使家國事計,與榮而與幸者,卽卿不可已之義諦,此予所以望卿者切,賴卿者厚矣。玆庸申諭,宜念駕屨事,偕來史官,更爲傳諭于左議政,期於偕來。
禮曹啓曰,卽接京畿監司李宜翼移文,則因長湍縣監所報,麗王陵參奉所報內,今春奉審,則文宗第一陵第二陵莎草枯損,臺石亦爲崩頹,修改之節,不容少緩,卽爲稟旨擧行云矣。在前有頉處修改之節,令地方官,從便擧行,多有已例,今亦依此擧行事,分付,何如?傳曰,允。
御營廳啓曰,今日未時量,本廳新營灰庫中,偶然失火,連接于軍器庫十五間燒燼,而所儲舊件木綿甲冑一百十件,火繩三十沙里,折傷,交子弓六十張,盡入於回祿中,極爲驚心。臣卽爲馳詣,今已撲滅,而莫重營舍,有此失火之境,當該入直別將李祉秀,哨官金錫柱,敎鍊官鄭錫倫,不可無罪,竝汰去。冶所私庫直一名,募軍二名,軍器書員一名,移送秋曹,照律嚴繩,常時不能檢飭之失,臣亦惶恐待罪之意,敢啓。傳曰,此與夜半失火,煞有間焉,竝分揀,卿等勿待罪。
假注書金秉鍵書啓,臣於本月初七日時量,敬奉聖諭,馳往傳諭于中部契大寺洞左議政金炳學所住處,則以爲臣於昨日,猥暴微私,威罰是俟,恩顧愈隆,批敎誕宣,簪筆之臣,至煩來守,繼伏承別諭,倚毗期勉之厚,夐越今昔,揆臣本末,何以得此?國家安危之詔,臣平日憂愛之許臣,臣雖萬萬無狀,豈或憂國之不如憂身也哉?藉使臣,進可以有益於國,區區一身,非所當惜,而不惟無益,適足以害之,奉咫尺之守,金溝瀆之諒,亦爲國也,非爲身也。臣之才與力,毫如可稱,不啻如擔者之自知輕重,今若强所不能,復蹈昔謬,而國而身,兩無攸濟,將安所補?臣之不敢復玷之實,尙有容光之遺照,謹當冒悚申懇,恭俟處分,而王人之陋次宿留,有闕事體,亟賜召還,千萬至祝云矣。臣旣承期於偕來之命,故姑爲仍留之意,敢啓。傳曰,知道。
吏曹啓曰,繕工監假監役宋鍾五·李鸞翼,俱以身病,呈狀乞遞,竝改差,何如?傳曰,允。
吏曹,知敦寧單行都承旨兪致善,今超資憲除授事,承傳。
兵曹啓曰,知中樞府事秦繼煥,宣傳官李敎昌,五衛將李鳳九·趙顯植·張道成,守門將方允明,俱以病難供職,呈狀乞遞。新除授全羅左水使沈永圭,素患痰癖之症,一倍添劇,時月之內,萬無登程赴任之望,戶奴呈狀乞遞矣。實病已如此,則有難强令赴任,竝改差,何如?傳曰,允。
有政。吏批,判書洪淳穆,參議洪澈周式暇,參判姜㳣進。吏批啓曰,判書洪淳穆,參議洪澈周竝式暇,小臣獨政未安,何以爲之?敢稟。傳曰,仍爲之。
又啓曰,長淵縣監,今當差出,而本縣以邊上重地,不可不擇差,他道守令,竝擬,何如?傳曰,允。
以李裕承·金錫輔爲校理,趙晩和爲副校理,李彙重爲刑曹參判,李源命爲奉常提調,鄭匡始爲漢城主簿,李昌鎬爲長淵縣監。
再政。以李棋重·柳曾珪爲假監役,具寅喜爲沃溝縣監,學錄單白時範,水原判官柳承根,姑爲仍任事,承傳,故副學李埈,贈吏判·文衡例兼加贈事,承傳,故監役李瀷,贈吏判例兼,學行卓異,超贈正卿事,承傳,故折衝李元耆,贈兵參·知訓例兼,生員李海應贈左承旨,學生李寬采,贈僕正。已上同知兼五衛將李雲皐三代。故兵使尹永培,贈兵參·知訓例兼,守慶尙左兵使尹善應考。
兵批,判書金炳㴤進。以趙獻求爲都摠管,李文永爲宣傳官,尹嘉玟·林泰鉉·徐仁宇爲五衛將,申楗爲守門將,李鳳億爲全羅左水使,知事單卞鍾協,古突山別將單金敬禧。
大護軍李明迪上疏。答曰,省疏具悉。所請依施。
吏曹參議李玄翼疏辭見職。省疏具悉。所請依施。
丁卯五月初七日辰時,上御重熙堂。進講入侍時,講官姜㳣,參贊官吳德泳,檢討官鄭顯裕,假注書韓圭覲,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。㳣讀自是時太后弟武安候,止汲黯之戅也,仍釋義訖。上命授書算于㳣。上讀新受音十遍訖,㳣還納書算。上曰,田蚡,雖以太后之弟,又爲丞相,而二千石拜謁,不爲禮者,甚非矣。㳣曰,田蚡之驕如此,故後竟有敗,而汲黯又於大將軍衛靑,不拜而揖之,衛靑遇黯,過於平日,而每議國家事矣。人主之德,莫大於容諫,而汲黯多欲之言,卽指武帝好祥瑞求神仙征遠夷等事也。武帝之不罪汲黯,只曰甚戅,非不賢矣,但以怒變色觀之,猶不如虛受之爲美也。唐魏徵嘗告太宗曰,願爲良臣,不願爲忠臣,欲其臣諫君從,無比干殺身成仁之事也。顯裕奏文義訖,仍奏曰,欲必起於微細而漸大,顔子之四勿,卽窒欲之事也。德泳曰,缺上掩卷,命史官就座。又命退,諸臣以次退出。
丁卯五月初七日申時,上御重熙堂。召對入侍時,參贊官金炳翊,檢校直閣李承純,侍讀官洪萬燮,檢討官韓喆愚,假注書韓圭覲,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
政院啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,今十六日景慕宮夏享大祭,祭文當爲製進,藝文提學申錫禧,待明朝牌招,使之製進,何如?傳曰,允。
傳曰,藥院都提調有闕之代,左議政爲之。
弘文館啓曰,新除授校理金錫輔,時在缺,經筵入番事緊,請斯速乘馹上來事,下諭。答曰,許遞。
內醫院啓曰,本院提調,例不得兼帶金吾之任矣。副提調趙性敎,所帶同義禁,今姑許遞,何如?傳曰,允。
義禁府啓曰,時囚罪人閔禹世,査結一款外,別無更問之端,謹依傳旨,循例捧供,而至於金益鼎繡啓中,有不可不審問之條,別添問目,捧供以入之意,敢啓。傳曰,知道。
右議政柳厚祚,箚陳病狀,乞解藥院之任。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
丁卯五月初八日辰時,上御重熙堂。進講入侍時,講官趙性敎,參贊官鄭泰好,侍讀官洪萬燮,假注書吳長善,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。性敎讀自群臣或數黯,止亡以瘉人,仍釋義訖。上命授書算于性敎。上讀新受音十遍訖,性敎還納書算。上曰,汲黯之言公卿輔弼之臣,寧令從諛承意,陷主於不義乎云云,眞格語也。性敎起伏奏曰,聖敎切當矣。從諛之人,要寵而承意,故陷主不義,忠直之士,忘私而爲公,故引君當道。爲人君必察忠侫之分,納誨容諫,最爲先務。故大禹之拜昌言,成湯之從諫弗咈,文王之不諫亦入,後世無及焉。漢武於汲黯之言,怒變色而罷朝,則實有愧於三王,而只謂之戇,不加之罪,尙可謂賢矣。上曰,怒而不之罪,豈不愈於不怒而加之罪耶?性敎曰,觀其怒變色,罪將不測,而竟不獲罪,故集注亦稱武帝之賢矣。仍奏曰,成帝時,朱雲亦以直言忤志,將下御史,攀殿檻,檻折後當治檻,命因輯之,以旌直言。成帝,雖不及武帝,以旌朱雲之直,到今稱之,蓋忠直之士,敢言人主過失,甘犯鈇鉞之誅,只知有君,不知有身,不以死生動心,盡臣職而已。主明,然後翕受嘉納,諂諛退而忠直進,三代所以君臣上下,交相勉戒之盛德至善,而百王之所當鑑法也。語曰,毒藥苦口,利於病,忠言逆耳,利於行,此誠善喩也。有過則改,如攻疾病,其言也善,視以藥石,作聖之功,無過於是。伏願殿下,容受諫諍,廣開言路,朝著多謇諤之風,袞職有補闕之美,則都喩弗咈之治,庶復覩於今日,懋哉懋哉。萬燮曰,從諛承意,卽奉承上意,陷主於不義也。是故汲黯直言極諫,以爲輔弼,而孟子曰,脅肩諂笑,病于夏畦,賈誼云,忠言逆耳,利於行也。舜有五人,天下大治,周有十臣,八百基業,此皆君明臣直之時也。以武帝之賢,知汲黯,亦可謂君賢臣直也。泰好曰,講官·儒臣,備陳無餘,臣無容更達矣。上掩卷,仍命史官就座。又命退,諸臣以次退出。
丁卯五月初八日申時,上御重熙堂。召對入侍時,參贊官金炳翊,檢校直閣李淳翼,侍講官洪萬燮,檢討官韓喆愚,假注書吳長善,記事官徐奭輔·金永珯,各持小學第五卷,以次追伏訖。
上在昌德宮。停常參·經筵。
傳曰,啓字誤踏中官黃鍾右推考。
傳曰,邇來輪行之疾,往往有傳聞之可憂。念彼許多生靈,不覺丙枕之屢興,其令中外,別厲祭,不卜日設行,而窮蔀民情,雖在樂歲,平時尙患其不能聊生,況死者掩埋之節,其果及時而無過期乎?內而京兆,另加訪問,枚報賑廳,各別助給,外而八道四都,令各其地方官,就最無依無告之民,先以京司上納中,量宜劃給事,自廟堂,星火知委。
傳曰,偕來史官還入。
以江原監司曺錫輿狀啓,金化等邑民家失火事,傳曰,當此農殷之時,民家燒燼,聞甚驚惻。元恤典外,別加顧助,結構奠接之方,廟堂措辭,分付。
以北兵使鄭岐源狀啓,慶源前府使朴芝壽,修繕軍器,初不恪勤事,傳曰,軍物修繕,安不忘危之道也。雖在常時,固常十分改觀,況今沿邊虞憂之會,一任監色,有名無實,痛惋之極,寧欲無言。事係邊政,亦關師律,令廟堂,稟處。
都摠府啓曰,今日入直內三廳武兼禁軍及軍兵等,當爲中日習射技放,而齊戒相植,不得設行之意,敢啓。傳曰,知道。
禮曹啓曰,傳曰,邇來輪行之疾,往往有傳聞之可憂。念彼許多生靈,不覺丙枕之屢興,其令中外,別厲祭,不卜日設行,而窮蔀民情,雖在樂歲平時,尙患其不能聊生,況死者掩埋之節,其果及時而無過期乎?內以京兆,另加訪問,枚報賑廳,各別助給,外而八道四都,令各其地方官,就最無依最無告之民,先以京司上納中,量宜劃給事,自廟堂,星火知委事,命下矣。謹考謄錄,則別厲祭設行時,北郊遣京兆堂上,東西南三郊,遣經幄之臣,城隍發告祭,前期三日先行,祭品,依常時厲祭例擧行矣。今亦依此磨鍊,而四郊別厲祭,不卜日今五月十四日定行,城隍發告祭,前期三日,同月十一日設行。祭文,令藝文館撰出,而八道四都,就其病氣之熾盛,死亡之多寡,可以設行處,監營·留營則狀請香祝,各邑則自該倅,操文侑之之意,竝爲分付,何如?傳曰,允。
承旨鄭雲龜書啓。臣於本月初九日時量,敬奉聖諭,馳往傳諭于中部契大寺洞左議政金炳學所住處,則以爲臣荐控悶阨之私,翼蒙諒恤之仁,夙夜之良,臨宣聖批,圖理求助之盛愈往,非如臣無似,所敢承當矣。念臣罔效之技,畢呈之醜,已是韜隱之所不得,況民産之足,國計之裕,朝象之協,果何等莫大擔夯,妄欲復據匪據,一誤再誤,其罪尤當何居?揆臣本末,則緣木之魚也,究臣去就,則觸藩之羝也。伏地霣越,惟威罰之是俟,而邇臣之來守陋次,極涉惶悚,劃賜召還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
吏曹啓目,粘連觀此公忠監司閔致庠狀啓,則以爲利仁察訪金祖憲,復畓之釐捄,還穀之斂散,巡田畝而勸課,排站戶而補弊,民有安堵之樂,馬無瘏闕之患,今以箇限之報滿,屢有聯訴之願借,似此優如之績,合施展瓜之典,令該曹稟處亦爲白有臥乎所。道臣狀辭旣如此,利仁察訪金祖憲,姑爲仍任,何如?啓,依允。
義禁府啓目,瑞山前郡守鄭在箕原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,忠州前牧使閔禹世原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,藍浦前縣監兪邦柱原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,西原前縣監金益鼎原情云云。傳府內辭緣,泛稱遲晩,刑推得情,何如?啓,除刑推議處爲良如敎。
又啓目,懷德前縣監宋在誠原情云云。傳旨內辭緣,泛稱遲晩,年七十人,法不當請刑,議處,何如?啓,依允。
又啓目,前全羅右水使張寅植原情云云。傳旨內辭緣,泛稱遲晩,所當請刑是白乎矣,曾經梱帥,勿爲請刑,載在法典,議處,何如?啓,依允。
又啓目,宣傳官李鳳圭,守門將林鼎謨等原情云云。傳旨內辭緣,泛稱遲晩,李鳳圭殷,宣傳官,勿爲請刑,載在法典,議處,林鼎謨殷,刑推得情,何如?啓,依允爲旀。林鼎謨殷,除刑推議處爲良如敎。
又啓目,粘連向前鄭在箕亦,拯餘穀則歸屬不明,上納錢則幻弄無難是白兺除良,船糧之挪用,還穀之始逋,俱違經法,律有當勘,以此照律,何如?啓,依允。
又啓目,粘連向前閔禹世亦,旣因道臣條陳,廟啓雖爲落空,揆以事體,不可全恕,以此照律,何如?啓,依允。
又啓目,粘連向前兪邦柱亦,舒川之軍額査徵,藍浦之任訟·納賂等諸條臚列,如是狼藉,律例所在,焉逭重勘?以此照律,何如?啓,依允。
又啓目,粘連向前金益鼎亦,大同剩餘,査結幻弄,雖因廟啓而落空,至於吏任之捧賂差出,軍物之別造駄送,旣登繡論,不可以囚供之發明,有所參恕,以此照律,何如?啓,依允。
又啓目,粘連向前宋在誠亦,願納犯用,仍成吏逋,修廨餘數,竟無歸屬,差任捧賂,亦係非法,以此照律,何如?啓,依允。
又啓目,粘連向前張仁植亦,松政一任誅求,報辭自歸悖慢,由前而事關民情,由後而有損體例,不可以囚供自明,有所參恕,以此照律,何如?啓,依允。
又啓目,粘連向前李鳳九·林鼎謨等亦,禁扃考鑰,所重,何如,而不善照檢,致此橫鎖,做錯非細,自有當勘,竝以此照律,何如?啓,依允。
又啓目,粘連向前李鳳圭·林鼎謨等矣,本府議啓內,禁扃考鑰,所重,何如,而不善照檢,致此橫鎖,做錯非細,自有當勘,竝只以此照律,何如?啓,依允。
左議政金炳學疏略曰,臣以奏以疏,罄暴危懇,不惟不賜矜諒,乃反奬借之期勉之,無狀如臣,何以得此?輔相之關係,公家事計,誰昔然矣,而世道之汚隆在此,人心之向背亦在此,得其人乎,民國與受其福,不得焉則反是。故周官之置三公曰,官不必備,惟其人,惟其人者,經綸天下之大經,參天地之化育。由是而均調氣機,使五行順布,而無乖戾之虞,四序節宣,而無愆伏之患,有能論道經邦者否,卽其人也,有能燮理陰陽者否,卽其人也。不得其人而居之,不若闕之之爲愈,蓋甚言其無益而反有害也。寧可以無才無能之人,旣一試之,又再試之,壞損朝廷之事體,瘝曠軍國之機務哉?伏乞聖慈,遞臣相職云云。答曰,省疏具悉卿懇。世道汚隆之在此,人心向背之在此,卿言誠然矣,而惟其如是也故,求卿者切,畀卿者篤矣。度德而授之官,量力而居其位,卿言亦然矣,而惟其如是故,度卿量卿而許卿者深,趣卿者急矣。卿雖曰非其人,則官不必備,予則曰得其人,則官所以必備,況玆虞憂之會,賴有匡濟之策,干以足民産裕國計協朝象,則公私之幸,家國之光,亦豈淺鮮乎?卿其諒予,用副至意。仍傳曰,此批答,遣左承旨傳諭,仍與偕來。
吏曹參議洪澈周疏曰,伏以,臣以惶蹙之情踪,荷湔滌之恩渥,待罪喉院,才有日矣,迺者天官佐貳之格外特簡,遽降於千萬意慮之外,繼以有政命,牌望路阻,雖不得不拚棄四維,張皇肅謝,而退伏思惟,隕先於感激,慙恧倍於榮耀,歷日震駴,實莫省所以也。夫三銓,華貫也,添書,異數也。雖使臣,循序而儲望,尙患踰濫之極矣。況臣踐歷聞望之毫無近似,而乃有此非常之寵靈也乎?臣雖蒙騃,竊嘗聞之,人臣所以藉手事君者,惟廉防是已,苟無廉防,則雖有才諝之可用,猶不足備數於熙朝任使之列,審矣。臣旣無幹當之才諝,自速郵罰,厚招物議,卽亦同朝之所共諒悉者也。惟我聖明,天地於臣,父母於臣,謂臣沒覺,置臣眚災,薄施警責,輒加拂拭,曲費造化,靡不用極。歷數近古,豈有僨誤如臣,倖逭如臣者乎?感淚被面,措躬無所。念臣彝性攸在,豈不知生死夷險,趨走惟命之義,而今見叨之職,有不敢冒當者,蓋其權衡激揚,雖有長席之專管,若夫參聞末議,承乏代斲,其任尤難。以臣伎倆,使之參聞而代斲,則又安知不有做錯於通塞注擬之際,終負我殿下則哲之明也哉?今若仰恃聖簡,俯諉一肅,楊楊爲進身計,則竝與臣區區廉防而失之矣。此臣所以榮反爲懼,承當無路者也。玆敢略控情實,仰瀆崇嚴。伏乞聖慈,俯賜鑑諒,亟遞臣新授吏曹參議之任,以重公器而安私分焉云云。答曰,省疏具悉。爾其勿辭察職。
丁卯五月初九日辰時,上御重熙堂。進講入侍時,講官申錫禧,參贊官李敦相,侍讀官洪萬燮,假注書吳長善,記事官徐奭輔·金永珯,各持小學第五卷,以次進伏訖。
丁卯五月初九日申時,上御重熙堂。召對入侍時,參贊官金炳翊,檢校直閣李淳翼,侍讀官洪萬燮,檢討官韓喆愚,假注書吳長善,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大〈妃〉殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政金炳學未肅拜,右議政柳厚祚無時急稟定事,不得來會云矣,敢啓。傳曰,知道。
傳曰,禮房承旨,馳詣孝昌廟,奉審摘奸以來。
傳曰,左房承旨與禮曹堂上·戶曹郞廳,依定式馳詣宣武祠,奉審以來。
傳曰,民憂國計之許大猷爲,此在卿一出以後事,則除却千言萬語,今日急先之務,必致卿乃已,予方臨軒而俟矣。卿須卽卽幡然聽予面諭事,偕來承旨,更爲傳諭于左議政,期於偕來。
傳曰,十五日次對,進定於再明日。
傳曰,殷山縣監有闕之代,副護軍韓聖根除授。
傳曰,文殊山城出征將校池弘寬,彌勤助頃僉使差送。
左承旨鄭雲龜書啓,臣於本月十日時量,敬奉聖諭,馳往傳諭于中部契大寺洞左議政金炳學所住處,則以爲臣再徹危懇,一往力抗,是豈規占便宜,崇務禮讓而然也?惟其萬難冒膺之實,亶出仰酬隆遇之義,此臣所以蠢蠢暋暋,荐因而荐控者也。第以賤末之私,徒貽應醻之頻,是臣莫逭莫貰之罪,而況必致乃已之敎,恩顧矌絶,勉勵淳複,臣誠怵然樊然,繼之以惶,天地高厚,容措無所。至今事勢義分,惟冒沒呈身,獲借方寸,面暴微私,仰冀㦖諒,而邇臣之歷日相守,轉益悚悶,先賜召還,區區至祝云矣。臣旣承期於偕來之命,故姑爲仍留之意,敢啓。傳曰,知道。
傳曰,聞左相不日簉朝云。爲國事萬幸。偕來承旨還入,以安大臣之心。
吏曹,殷山縣監單,韓聖根除授事,承傳。
兵曹啓曰,知中樞府事卞鍾協,宣傳官金善耆,內禁衛將趙明夏,五衛將尹喜玟·林泰鉉·徐仁宇,俱以病難供職,呈狀乞遞。新除授全羅左水使李鳳億,母年今爲七十八歲,法不當遠離赴任,戶奴呈狀乞遞矣。邊帥之親年七十歲以上者,許遞其任,載在法典,竝改差,何如?傳曰,允。
又啓曰,宣傳官李文永,身病猝重,無望供職,呈狀乞遞,改差,何如?傳曰,允。
義禁府啓曰,新除授知義禁李容熙,時無職名,令該曹口傳付軍職,何如?傳曰,允。
又照目,粘連瑞山前郡守鄭在箕矣。本府議啓內,拯餘穀則歸屬不明,上納錢則幻弄無難是白兺餘良,船糧之挪用,還穀之始逋,俱違經法,律有當勘,以此照律罪,杖一百收贖,告身盡行追奪,又五年禁錮私罪。奉敎依允。
又照目,粘連忠州前牧使閔禹世矣。本府議啓內,旣因道臣條陳廟啓,雖爲落空,揆以事體,不可全恕,以此照律,罪笞五十收贖,私罪。奉敎依允爲旀,功減一等爲良如敎。
又照目,粘連藍浦前縣監兪邦柱矣。本府議啓內,舒川之軍額査徵,藍浦之任訟納賂等諸條臚列,如是狼藉,律例所在,焉逭重勘?以此照律,罪杖一百收贖,告身盡行追奪,流三千里定配私罪。奉敎依允。
又照目,粘連西原前縣監金益鼎矣。本府議啓內,大同剩餘,査結幻弄,雖因廟啓而落空,至於吏任之捧賂,差出軍物之別造汰送,旣登繡論,不可以囚供之發明,有所參恕,以此照律,罪杖一百收贖,告身盡行追奪,定配私罪。奉敎依允。
又照目,粘連懍德前縣監宋在誠矣。本府議啓內,願納犯用,仍成吏逋,修廨餘數,竟無歸屬,差任捧賂,亦係非法,以此照律,罪杖一百收贖,流三千里定配,以其年七十收贖,告身盡行追奪私罪。奉敎依允。
又照目,粘連前全羅右水使張仁植矣。本府議啓內,松政一任誅求,報辭自歸悖慢,由前而事關民情,由後而有損體例,不可以囚供自明,有所參恕,以此照律,罪笞五十收贖,私罪。奉敎依允爲旀,功減一等爲良如敎。
又照目,粘連宣傳官李鳳圭,守門將林鼎謨等矣。本府議啓內,禁扃考鑰,所重,何如,而不善照檢,致此橫鎖,做錯非細,自有當勘,竝只以此照律,罪各笞四十收贖,附過,還職私罪。奉敎依允。
又啓曰,時囚罪人金益鼎·兪邦柱·鄭在箕·宋在誠等,係是贓賄流配,依法典,不付功議以入之意,敢啓。傳曰,知道。
又啓曰,時囚罪人兪邦柱,杖一百,流三千里定配,照律公事判付內,依允矣。兪邦柱,杖一百收贖,告身盡行追奪,平安道祥原郡流三千里定配,而以議啓內辭意,具罪目,依例發遣府書吏,押送配所,何如?傳曰,允。
又啓曰,時囚罪人鄭在箕,杖一百,流三千里定配,照律公事判付內,依允矣。鄭在箕,杖一百收贖,告身盡行追奪,平安道中和府流三千里定配,而以議啓內辭意,具罪目,依例發遣府書吏,押送配所,何如?傳曰,允。
又啓曰,時囚罪人金益鼎,杖一百,流三千里照律公事判付內,依允矣。金益鼎,當定配所以入,而卽接其戶奴呈狀,則以爲其上典母年八十四,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。金益鼎流三千里定配,以其母年八十四,無兄弟獨身,依律文收贖,告身盡行追奪,放送,何如?傳曰,允。
丁卯五月初十日辰時,上御重熙堂。進講入侍時,右議政柳厚祚,講官金世均,參贊官吳德泳,檢討官韓喆愚,假注書鄭顯英,記事官徐奭輔·金永珯,各持小學第五卷,以次進伏訖。上曰,史官分左右。厚祚進前問候訖,上開卷。讀前受音一遍訖。世均讀自缺止缺,仍釋義訖。上命授書算于世均。上讀新受音十遍訖。世均還納書算。上曰,翟黑子,若依著作郞高允之語,以實告之則固好,而乃聽崔鑑·公孫質之言,隱諱於其君,宜乎當其罪者也。世均曰,聖敎至當矣。人臣事君之道,當以不欺爲心,孔子答子路之問事君,先言勿欺也。人固不可欺心而欺人,況欺君乎?君父之於臣子,天也,天可欺乎?今翟黑子受賂之罪雖大,若首實無隱,庶幾見原,敢望欺罔而倖逭,厥辜反重於受布矣。暗室欺心,猶云神目如電,矧上天鑑臨,其何以得免?設或苟免,曷若實告而當其罪者哉?其問諱不諱於人,已非事君之道也。高允,勸黑子則曰有罪首實,其後崔浩,以史事被召也,對以與浩共之,此可謂上不欺君,內不欺心,外不欺友者也。故魏太武,除其罪而旌其善矣。喆愚曰,事君之道,當以實告,而黑子,以諱不諱,先問高允,則欺罔之心,初不無矣,烏得免其罪乎?德泳曰,翟黑子,不聽高允,而聽崔鑑等之言,重犯欺罔之罪,其被殺,固宜矣。厚祚曰,君臣之際,必貴誠心相孚,則臣之事君,與其欺罔而生,寧直告而死矣。臣子事君之道,當如此也。上掩卷,命史官就座。又命退,諸臣以次退出。
上在昌德宮。停常參·經筵。
備忘記,高陽郡守金度根下直,長弓一張,長箭一部,片箭一部,筒兒一箇賜給。
傳曰,右承旨許遞,前望入之。
承旨前望入之。李承五落點。
以慶尙監司李參鉉狀啓,河陽縣民家失火事,傳曰,聞甚矜惻。元恤典外,別加顧助,卽爲結構奠接之方,廟堂措辭,分付。
丁卯五月十一日辰時,上御重熙堂。進講入侍時,講官洪淳穆,參贊官金炳翊,侍讀官趙晩和,假注書金尙萊,記事官徐奭輔·金泳珯,各持小學第五卷,以次進伏訖。
丁卯五月十一日申時,上御重熙堂。召對入侍時,參贊官吳德泳,檢校直閣李淳翼,侍讀官趙晩和,檢討官權膺善,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨李承五,時在廣州地,斯速乘馹上來事,下諭,何如?傳曰,許遞,前望入之。
承旨前望入之。金敎性落點。
傳曰,大臣所奏旣如此,景慕宮夏享大祭,遣大臣攝行。
傳曰,近聞輪行之疾,尙不寢息云。爲民情萬萬憂悶,而營建所許多匠募,冒熱赴役,能無疾病否?發遣宣傳官,一一勞問以來,乾犒饋,令本都監,從優分給。
政院啓曰,新除授同副承旨金敎性,時在廣州地,斯速乘馹上來事,下諭,何如?傳曰,許遞,前望入之。
承旨前望入之。趙秉式落點。
禮曹,今五月十六日,行景慕宮夏享大祭,香祝親傳,取稟。奉敎恭依。
摠戎廳啓曰,本廳中軍李承駿,身病甚重,勢難察任,改差,何如?傳曰,允。
兵曹,以李明錫爲摠戎中軍。
承文院啓曰,近日咨文絡繹矣,提調多數差下,使之閱看校正,恐合重事體之道。行大護軍趙獻永,前知敦寧兪致善,行護軍趙在應·金有淵·朴齊寅,竝還差下。行成均館大司成徐承輔,行護軍李鎬俊,行司諫院大司諫金世鎬,行承政院都承旨趙性敎,弘文館副提學閔升鎬,宗正卿李沇應,行護軍趙寧夏,宗正卿李載冕,工曹參判李根弼,行護軍洪兢周,竝新差下,行大護軍兪章煥,同知中樞府事韓兢人,行護軍洪遠燮,年滿七十,依定式減下,何如?傳曰,允。
知敦寧兪致善疏。答曰,省疏具悉。所請依施。
丁卯五月十二日辰時,上御重熙堂。進講入侍時,講官趙性敎,參贊官吳德泳,檢討官權膺善,假注書鄭顯英,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。性敎讀自對曰臣與浩,止不敢迷亂,仍釋義訖。上命授書算于性敎,上讀新受音十遍訖,性敎還納書算。上曰,太子敎之如此,而允終以實對果善矣哉。性敎曰,誠然矣。事君無隱,臣分之正,而況高允,臨死不易辭,爲尤難,魏主之除罪以旌,未嘗不善。崔浩之史事被收,誠爲無當,蓋史者,書君德之臧否,記時政之得失,以爲後世勸戒。故人主有所畏忌,故愼其擧措,史之爲職,如是嚴重。且崔浩之專制朝權,實有餘罪。正其名而罪之,無所不可,乃以國史之直書罪之,非但死者之不服其辜,摧折直史之風,大有欠於王政。然則奬其直而赦允者,本心之良也,非其罪而誅浩者,典刑之失也。一赦一罪之間,是是非非,皆可以爲鑑戒之資矣。膺善曰,俄者發問高允事,聖敎果是至當矣。好生惡死,人之常情,而高允則不以死生,改其心,上而不欺其主,下而不負其友,誠君子也。德泳曰,講官·儒臣,備陳無餘,臣無容更達矣。上掩卷,仍命史官就座。又命退,諸臣以次退出。
丁卯五月十二日辰時,上御重熙堂。大臣·政府堂上引見入侍時,行都承旨趙性敎,假注書金尙萊,事變假注書金秉健,記事官徐奭輔·金永珯,左議政金炳學,右議政柳厚祚,行左參贊申觀浩,上護軍趙然昌,兵曹判書金炳㴤,知宗正卿李周喆,禮曹判書金世均,吏曹判書洪淳穆,刑曹判書李容熙,大護軍兪鎭五,護軍李元熙,左尹李鍾承,護軍閔升鎬·趙寧夏,宗正卿李載冕,副校理趙晩和,以次進伏訖。上曰,史官分左右。炳學進前奏曰,邇來日旱太甚,爲民事曈曈憂悶矣。日氣漸熱,聖體,若何?上曰,一樣矣。又奏曰,寢睡·水刺之節,何如?上曰,一樣矣。又奏曰,大王大妃殿氣候,何如,上曰,一樣矣。又奏曰,王大妃殿氣候,何如,上曰,一樣矣。又奏曰,大妃殿氣候,何如,上曰,一樣矣。又奏曰,中宮殿氣候,何如,上曰,安順矣。仍命次對爲之。炳學奏曰,殿下之復授是任,賤臣之復膺是命,誠左右究而無所當也。始以試可之聖衷,致臣匪據之地,終焉曲遂之洪私,副臣必退之志,此泰卦程傳所云,上下之志通,朝廷之泰也。感戴如天,圖酬無階,惟退全來追之諦,少贖旣瘝之辜,斷斷此心,移易不得。夫何帀月有餘之頃,重玷宿趼,有若才獻慮憲,若可以責成,而未及究用者然?噫,三載政本,百爲叢脞,本末疵類,大盤托出,則今玆非常之寵畀,殆所謂重臣之不德,以此愧臣者也。以我殿下,憫覆生成之至恩闓澤,獨不惻然於止竟狼狽乎?仰怵敦迫,俯循義分,進身咫尺之威者,豈臣全抛四維之重,冒當三事之責也?積誠面懇,竊自冀幸於終始交泰之義,諒臣至衷,早賜斥退,血祝血祝。上曰,今旣簉朝,予庸喜幸,其勿辭巽,弘濟時艱。出擧條炳學曰,臣以聖孝一事,前後陳達,支離陳腐,便作老生常談,不足有槪於聖衷,而每借方寸之地,輒事仰勉,誠以愚忱之有不能自己者耳。竊覸我殿下,以天縱睿智,當大有爲之會,億兆臣庶,所靳嚮者,卽惟曰爲堯爲舜而已。蓋聖人經世大法,備在方策,苟得其要,擧而行之無難也。萬善咸備,盛德大業,由此而成,此非臣之言,乃先儒定論也。今聖學蓋臻,將就緝熙光明之效,可以時月至也。每自筵退,與經幄諸臣,欽誦攢祝,而學問之工,最貴問難,臨書討論,剖柝疑晦,是所謂廣聰明資裨益也。邇來臨講之時,輒少質問,有若循常文具,作爲一副科程而止,固仰聖聰度越,領會融貫,無待乎臣隣啓沃,而臣則竊自以謂殿下於學問上,尙欠憤悱底意思,啓發之益,無由以入,此不但學問然也。凡諸政法注措之際,皆着憤悱一念,然後此心可以奮發,此理可以推明,而其要,又在於咨訪吁咈,兼聽竝觀,取於人以爲善,儻殿下,果留此個聖念於萬化之源乎?臣又有區區過計之憂。燕閒逸豫之中,終始典學之念,一或爲外物撓奪,則時敏之工,日新之德,終爲九仞之虧,而竊恐有妨於節宣保嗇之方矣。程夫子有曰,修養,所以延年,國祚,所以祈天永命,常人至於聖賢,皆工夫到這裏,則有此應,此無非典學中所從來者,而臣則曰保嗇聖躬,尤無如典學。至於祚天命至聖賢,亦次第功效,惟聖明懋哉懋哉。上曰,所陳當服膺矣。出擧條炳學曰,閟宮親祼諏筮只隔,情禮攸展,群忱胥祝,而第今中外輪疾,尙不寢息,輦下坊曲,往往有傳聞之可慮。此時勞動,徹宵將事,恐非大聖人節宣之方,而我慈聖憧憧之慮,亦當何居?愚忱耿耿,敢此仰達,更以攝行磨鍊之意,劃下成命,至祝至祝。上曰,當攝行矣。出擧條炳學曰,別厲祭之特命設行,爲民懇摯之聖念也。且況綸敎惻怛,恩及枯胔,臣不勝欽仰萬萬,而此時曠官,甚涉可悶,未下直及受由上京守令,竝令當日下送,何如?上曰,依爲之。出擧條炳學曰,前知敦寧兪致善,政府堂上差下,何如?上曰,依爲之。出榻敎炳學奏曰,前參判洪兢周三代,當爲推恩,而其所後家祖與曾祖,無可施處云,依近例,移贈其本生祖與曾祖之意,分付銓曹,何如?上曰,依爲之。出擧條炳學曰,摠戎使申命淳,來詣朝房,不爲登筵,雖緣實病之難,事體則誠甚未安,推考,何如?上曰,依爲之。出榻敎上曰,大臣就座。性敎曰,諸宰奏事。觀浩曰,無所奏矣。性敎曰,玉堂所懷奏之。晩和曰,臣於前月,以勤聖學一事仰陳,至承開納之批,尙切攢頌,而伏念小學之書,縱云授之童蒙,資其講習,進退第次,言行規範,粲然備具,而修齊治平,皆本乎此,與大學之書,相爲表裏。昔我英宗大王,至于八耋倦勤之年,猶講此書,惓惓不已,五十載治法政謨,實基於斯矣。伏願殿下,於是書,潛心玩味,召接臣隣之外,勿以斯須放過,時習勤孜,則此爲仰法祖宗之盛意,惟聖明懋念焉。上曰,當體念矣。出擧條性敎曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退。又命退,諸臣以次退出。
上在昌德宮。停常參·經筵。
傳曰,聞譯官方禹敍,年滿八十,今當回榜,祖孫之同日應榜,亦甚稀貴,且此人之前後勤勞,不可無示意,特爲賜樂,其孫,令本院等第調周。
傳曰,館祿爲之。
政院啓曰,承旨金炳翊,今日不爲仕進,卽爲牌招,何如?傳曰,同副承旨許遞,前望入之。
承旨前望入之。金元性落點。
政院啓曰,卽者義禁府都事,來三日時囚罪人王錫疇等,當爲捧供,而知義禁李㘾在外,同義禁二員未差,只有判義禁韓啓源一員,不得備員開坐云。何以爲之?而未差之代,政官牌招開政差出,何如?傳曰,在外許遞,與未差之代,前望入之。
金吾堂上前望入之。知義禁李容熙,同義禁鄭基會·洪兢周落點。
都摠府摠管變通事草記,傳曰,許遞。
兵曹口傳政事,以李源命爲都摠管,兪致善·尹定善·兪致崇·任興模·李明錫爲副摠管。
傳曰,發遣吏郞,諸執事,淸齋與否,摘奸以來。
禮曹,因議政府草記,祈雨祭不卜日設行事,啓下矣。初次祈雨祭,不卜日今十五日三角山·木覓山·漢江,依例遣堂下三品官,虔誠設行事,知委,何如?啓,依所啓施行爲良如敎。
議政府啓曰,各道恤典,專爲惠澤之下究,而第其多寡登聞之際,不無虛實相蒙之歎,自今爲始,戶十以上,別爲馳啓,五十以下,每朔末具由修報之意,著爲定式,何如?傳曰,允。
又啓曰,夏至不遠,一霈尙遲,言念農功,殊涉渴望。祈雨祭,不卜日虔誠設行事,知委儀曹,何如?傳曰,允。
又啓曰,卽見公忠監司閔致庠所報,則泰安防營戰船四隻,以漕船樣造成,從船五隻,以商船樣造成,防船一隻,亦爲別造,而監董軍官鄭煥瑋,土校安光祿等六人,邊首二名,效勞旣多,出身柳時默,助納錢五百兩,米十石,以補役用,竝施激賞之典,爲辭矣。裨校之效勞,匠手之服勤,到底誠意,合施奬勸,監董軍官鄭煥瑋賞加,土校六人,邊首二名,竝帖加,願納人之出義補助,亦甚嘉尙,施以賞加之典,何如?傳曰,允。
又啓曰,卽見咸鏡前監司金有淵所奏,則北評事之巡歷六鎭,實無幽隱之採,徒滋供億之費,雖非巡到邑,一體責應,貽弊無限,更爲定式停巡事,請令廟堂,稟處矣。六鎭巡歷,曾所革罷,而間因評事之乍罷旋設,寅緣復行者也。今其許多策應,徒滋民邑之弊,事之無謂,誠莫此若。依奏永爲停巡之意,更令著式施行,何如?傳曰,允。
又啓曰,卽見咸鏡前監司金有淵所奏,則本營將校,餼料至薄,晝宵勤苦,竟無奬拔,擧懷厭避。以本道西北僉使,作爲巡營自辟窠,首校久勤擇送,每瓜滿後,望報兵曹,使之除朝辭赴任事,請令廟堂,稟處矣。奬拔勤苦,未始非聾動遐俗之政,而見今邊將之爲外道自,旣非一二處,則應係區處之從以窠窄,亦不可不念,此擧條,今姑置之,何如?傳曰,允。
又啓曰,卽見開城留守金壽鉉狀啓,則蔭官之在任遭故,及落仕最久人,次第甄復,朝家盛典,而惟本府蔭官,一斥不復,齎菀久矣。分奉常寺,曾有二主簿加設之例。自今以後,遭故人中,參上則加設二主簿單付,待一主簿內遷,鱗次陞付,參下則加設副直長單付,待一直長序陞,亦爲陞付,落仕人則間五窠,一體區處之意,永爲定式事,請令廟堂,稟處矣。此在銓曹,別無損益之端,則疏菀之政,亦莫是若也,竝依狀辭施行事,分付,何如?傳曰,允。
又啓曰,以北兵使鄭岐源狀啓,慶源前府事朴芝壽,軍器修繕,初不恪勤,專委任掌,無物可用,其罪狀,令攸司稟處,都監官等,捉致嚴囚,以待朝家處分事,傳曰,軍物修繕,安不忘危之道也。雖在常時,固當十分改觀,況今沿邊憂虞之會,一任監色,有名無實,痛惋之極,寧欲無言。事係邊政,亦關師律,令廟堂,稟處事,命下矣。武備修擧,朝家申飭,果何如,而身爲守宰,矇未致察,不誠不實,孰甚於此?謹按大典會通軍器條曰,巡點時,隨其執頉之多寡,當該守令,從輕重決棍論列狀聞,此在平時之謂也。今於沿邊戒嚴之會,有不可援此論罪,慶源前府使朴芝壽,永刊仕版,絶島定配。座首朴陽翕,監役都監崔峻恒,軍器監官兼監役金尙穆,色吏崔泰律,竝捉上巡營,嚴刑遠配。今下聖敎,若是截嚴,列邑擧行,其必誠心對揚,而虞實相蒙之弊,亦不可不念,關飭各該道臣,發遣耳目,一一摘奸,使之從實啓聞之地,何如?傳曰,允。
丁卯五月十三日辰時,上御重熙堂。進講入侍時,講官申應朝,參贊官趙秉式,侍讀官李裕承,假注書金尙萊,記事官徐奭輔·金永珯,各持小學第五卷,以次進伏訖。
丁卯五月十三日申時,上御重熙堂。召對入侍時,參贊官趙秉式,檢校直閣李淳翼,侍讀官李裕承,檢討官李晩耆,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,副學有闕之代,前望入之。
副提學前望入之。金炳弼落點。
傳曰,在外法司堂上許遞,政官牌招開政。
傳曰,呈告工曹參判許遞,今日政差出。
傳曰,在外工曹參議許遞,今日政差出。
傳曰,刑曹判書有闕之代,前望入之。
刑曹判書前望入之。李容熙落點。
傳曰,未肅拜副學許遞,前望入之。
傳曰,禮房承旨與右副承旨,分詣宗廟·景慕宮受香諸處,奉審摘奸以來。
傳曰,發遣吏郞,諸執事,淸齋與否,摘奸以來。
傳曰,明日出宮門路,以萬安門爲之,還宮門路,以協陽門爲之。
議政府啓曰,咸平縣監有闕矣,由來積弊之局,有難付之生手,以聲績素著人,勿拘常格,各別檢擬事,分付銓曹,何如?傳曰,允。
宗親府啓曰,明日卽天漢殿望奉審日次,臣鍾承,進詣擧行之意,敢啓。傳曰,允。
營建都監啓曰,提調李容熙,除拜知義禁矣,職務相妨,所帶金吾之任,今姑改差,何如?傳曰,允。
義禁府啓曰,慶源前府使朴芝壽,絶島定配事,承傳啓下矣。朴芝壽,以承傳內辭意,具罪目,全羅道羅州牧智島絶島定配,而方在京畿驪州地云,依例發遣府書吏,自驪州地執捉,仍令押送配所,何如?傳曰,允。
吏曹啓曰,卽接司僕寺牒報,則以爲明日景慕宮夏享大祭,親傳香時,本寺正,例爲進參,正趙定燮在外·未肅拜,不得擧行,卽速變通,以爲及時擧行之地云。趙定燮改差,其代,口傳備擬以入之意,敢啓。傳曰,知道。
吏曹口傳政事,以李容翼爲司僕正。
吏曹啓曰,掌樂正朴興壽,繕工監假監役李棋重·柳曾珪,俱以身病,呈狀乞遞,竝改差,何如?傳曰,允。
又啓曰,尙州牧使,今當差出,而本州,以嶺南雄邑,物衆地大,素稱難治,不可不擇差。同道及他道有聲績,已準限未準朔守令,竝擬,何如?傳曰,允。
有政。吏批,判書洪淳穆進,參判姜㳣,參議洪澈周牌不進。
以吏曹參議洪澈周牌不進罷職傳旨,傳曰,只推。
以洪大鍾爲校理,林永洙爲知敦寧,金有淵爲工曹參判,尹周鎭爲戶曹參議,趙榮夏爲刑曹參議,宋徹萬爲工曹參議,黃鍾顯·朴永輔爲同經筵,金益文爲同成均,李晩翊爲掌樂正,鄭龜東爲瓦署別提,鄭寅夏·朴齊大爲假監役,鄭基永爲尙州牧使,金勉孺爲平陵察訪,承文提調十五單趙獻永·兪致善·趙在應·金有淵·朴齊寅·徐承輔·李鎬俊·金世鎬·趙性敎·閔升鎬·李沇應·趙寧夏·李載冕·李根弼·洪兢周,利仁察訪金祖憲,姑爲仍任事,承傳。
再政。以兪致善爲工曹判書,朴義成爲活人別提,尹宗儀爲淸風府使。
三政。以閔升鎬爲知義禁,安泌爲引儀,金樂均爲咸平縣監。
四政。以尹琓爲掌樂主簿,趙東淳爲報恩郡守,同義禁單閔升鎬。
五政。以李廷器爲平市主簿,宋秉瓚爲松禾縣監。
六政。以權衡圭爲永禧殿令,故學生洪羲韺,贈吏議,故通德洪達漢贈僕正,已上前刑曹參判洪兢周,本生祖考·曾祖考移施事,承傳,故學生韓載權,贈吏參例兼,故學生韓命朝,贈吏議,已上前副摠管韓致容兩代。贈吏參兪仁煥,贈吏判例兼,贈吏議兪民柱,贈吏參例兼,已上知敦寧兪致善兩代。故兵使尹明儉,贈兵參·訓都例兼,同知尹喜玟考。南學訓導單金昌倫。
兵批,判書金炳㴤進。以趙在豐爲僉知,李元熙爲兼訓諫都正,申橚·李敏德爲宣傳官,李冕周爲內禁將,李甲秀·朴敎遠·姜晉馨爲五衛將,李鳳奎爲左捕從事官,鄭海植·李敎直爲武兼,趙明夏爲全羅左水使,池弘寬爲彌助頃僉使。知事單金永勳,同知單尹喜玟,僉知二單林泰鉉·徐仁宇,副司果沈正一·李秀英。
再政。以尹致稷爲宣傳官,僉知二單李甲秀·朴敎遠。
義禁府啓目,郭山前郡守王錫疇原情云云。問目內辭緣,泛稱遲晩,所當請刑是白乎矣,曾經別軍職,勿爲請刑,載在法典,議處,何如?啓,除刑推議處爲良如敎。
又啓目,鍾城前府使金鼎淵原情云云。問目內辭緣,泛稱遞晩,所當請刑是白乎矣,曾經宣傳官,勿爲請刑,載在法典,議處,何如?啓,除刑推議處爲良如敎。
又啓目,禮山前縣監尹致愚原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
副提學閔升鎬疏曰,臣於見職,淟涊盤礴,有日于玆矣。第伏念淸峻之選,瀛館爲重,論思之責,長官居先,唯其如是也,故得其人,必備此官,經術文章,優於華國,辭令風儀,足以動人者,其人也,橫經前席,裨補典學,夾贊皇猷,潤色聲明者,其官也。雖鴻匠碩儒之優有句當於是任者,惟且逡巡却顧,每於有事之時,以暫膺旋遞,爲近例,豈無所以然而然乎?顧今右文出治,常置此官,其關係之重,尤非前日比矣。臣旣非其人,而又此久於官,視准昔,不能資益光明,而尙免大何,正以天地之恩,無有不包容,而至於遴選英雋之任,顚倒僨誤,大失輿論,則殿下又將何以包容之耶?且臣近冒吹霎,頹頓床玆,百骸萎薾,蠢動無望,玆敢不避猥屑,冒瀆崇嚴。伏乞聖明,俯垂鑑燭,亟遞臣副提學之任,俾館事竣而私分安焉云云。答曰,省疏具悉。所請依施。
丁卯五月十四日辰時,上御重熙堂。進講入侍時,講官姜㳣,參贊官鄭雲龜,侍讀官李裕承,假注書鄭顯英,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。㳣讀自缺,仍釋義訖。上命授書算于㳣,上讀新受音十遍訖,㳣還納書算。上曰,君行,不許開封貫籍,而以不欺君之意,戒其子弟,其言忠矣。㳣曰,誠然矣。事君之道,惟有不欺而已,故有勿欺也,而勿犯之訓。此兩章,皆不欺君之事,而先自不欺心做去,在友道則不負,敎子弟則以義,未有不誠實而能如是者也。非獨人臣之爲然,人君亦當以不自欺,先立工夫,然後使臣以禮也。宋太祖曰,洞開重門,正如我心,一有邪曲,人皆見之,司馬光曰,平生無不可對人言者,此皆誠其心而然也。裕承曰,士之於科,每有曲徑冒進之習,從古然也。或家有賢父兄,導率以道,如李潛之爲,則庶不至如是,而亦難人人責之。是故明君,崇禮讓,勵廉恥,誘掖激勸,漸磨成就,使士子知有所不爲,則士習之丕變,自有不期然而然者矣。雲龜曰,宋時又有李君行者矣。晏殊釋竭時,面試于殿庭,所縣策題,卽是宿構,晏殊曰,將事君而不可先欺其君,遂乞別命題,竟爲有宋名臣。蓋不欺君,自不欺心始,范文正,若一日所爲之事,有不慊於心,則寢食終日不安,此大學所謂誠其意者也。上掩卷,命史官就座。又命退,諸臣以次退出。
丁卯五月十四日申時,上御重熙堂。召對入侍時,參贊官鄭雲龜,檢校直閣李淳翼,侍讀官李裕承,檢討官李晩耆,假注書鄭顯英,兼春秋金泰煥,記事官金永珯,各持小學第五卷,以次進伏訖。上曰,史官分左右。上開卷。命上番讀之。裕承讀自缺,仍釋義訖,命文義奏之。裕承曰,人臣事君,不欺爲大,況士之進就,所以資乎事君者,卽誠之一字,豈可於出身之初,先欺其君乎?此李潛所以訓誡其子弟,嚴辭而峻斥之者也。晩耆曰,以虔州人,而貫開封戶籍,則是冒法而欺君也,此李君行,所以戒子弟也。人君,位乎天位,與天同德,人不可以自欺其心,況可以欺天乎?子路問事君,孔子,以勿欺,告之,人臣當以勿欺爲先,而蓋上不凌下,下不欺上,則上下相孚,治道可興,伏願澄省焉。雲龜曰,儒臣備陳無餘,臣無容更達矣。淳翼曰。缺
上在昌德宮。停常參·經筵。
上詣仁政殿月臺,親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房都提調金炳學,提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣景慕宮,奉審摘奸以來。
傳曰,典翰許遞,前望入之。
典翰前望入之。李昌鎬落點。
傳曰,左副承旨許遞,前望入之。
承旨前望入之。趙康夏落點。
傳曰,原任典翰金奎弘,檢校差下。
傳曰,伊川府使有闕之代,令該曹口傳差出。
副提學前望入之。鄭健朝落點。
弘文館啓曰,新除授校理洪大鍾,時在缺,經筵入番事緊,請斯速乘馹上來事,下諭。答曰,許遞。
傳曰,校理有闕之代,副司果金敬均除授。
吏曹,校理單金敬均除授事,承傳。
吏曹口傳政事,以鄭基會爲伊川府使。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,新除授行副提學鄭健朝,典翰李昌鎬,俱以景慕宮夏享大祭祭官進,待明朝牌招察任,何如?傳曰,允。
知敦寧林永洙,疏陳無敦寧乞遞。答曰,省疏具悉。所請依施。
丁卯五月十五日卯時,上詣仁政殿月臺。景慕宮夏享大祭香祝親傳入侍時,行都承旨趙性敎,左承旨金元性,右承旨鄭雲龜,左副承旨趙秉式,右副承旨趙康夏,同副承旨李敦相,注書缺,記事官李承洙·趙秉鎬·徐奭輔·金永珯,檢校直提學趙寧夏·李載冕,檢校直閣閔升鎬·李淳翼,檢校待敎趙慶鎬,修撰李晩耆,以次侍立。時至。上具翼善冠·衮龍袍,自內詣眞殿展拜,仍出萬安門。藥房提調金世均,副提調趙性敎,進前問候訖,通禮跪啓請乘輿,上乘輿,詣仁政殿月臺,通禮跪啓請降輿,上降輿,就褥位南向立。引儀引獻官右議政柳厚祚,陞詣褥位之左,通禮跪啓請跪,上跪。香祝官員,奉香祝,跪授承旨,承旨東向跪,進上受香祝,以授厚祚,厚祚西向跪受興,上興,降詣祗送位,西向立。厚祚奉香祝,由正路出,上鞠躬,香祝過,上平身入幕次。少頃,出次乘輿,出仁政門,由肅章門,入協陽門,承旨請出標信解嚴,上由宣化門還內,請臣以次退出。
丁卯五月十五日辰時,上御重熙堂。進講入侍時,左議政金炳學,講官金學性,參贊官趙秉式,檢討官李晩耆,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,進講入侍,不善擧行之中官黃鍾右,推考。
傳曰,副學·典翰外玉堂,竝許遞,前望入之。
玉堂前望入之。應敎洪遠植,校理權膺善·金永奭,副校理嚴世永·李裕承,修撰趙晩和落點。
以黃海監司朴承輝狀啓,載寧郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以黃海監司朴承輝狀啓,遂安郡民家失火事,傳曰,當此窮節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
以慶尙監司李參鉉狀啓,永川等邑民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
傳曰,發遣吏郞,諸執事,請齋與否,摘奸以來。
兵曹啓曰,今五月十七日,武臣堂上試射日次,而祈雨祭相値,不得爲之之意,敢啓。傳曰,允。
弘文館啓曰,新除授副校理嚴世永,時在缺,經筵入番事緊,請斯速乘馹上來事,下諭。答曰,許遞。
禮曹,再次祈雨祭,不卜日今十八日,龍山江楮子島,依例遣宰臣,虔誠設行事,知委,何如?啓,依所啓施行爲良如敎。
六典條例纂輯所啓曰,條例冊子,今旣印訖,謹進十秩,以備御覽,其餘,自本所派給於京外各衙門,仍爲撤罷之意,敢啓。傳曰,知道。
丁卯五月十六日辰時,上御重熙堂。進講入侍時,講官鄭基世,參贊官趙康夏,檢討官趙晩和,假注書李纘夏,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。基世讀自必是祿俸,止勤謹和緩,仍釋義訖。上命授書算于基世,上讀新受音十遍訖,基世還納書算。上曰,勤謹和緩,果爲人臣修身處世之要道矣。基世曰,聖敎至當矣。凡人之立朝行己,不出於此四字,勤是從政之道也,謹是持身之法也,和是待人之禮也,緩是處事之義也。此指人臣仕宦者而言,然在上者,亦當體念此四字矣。四字之中,勤爲最要,人主居崇高之位,多宴間之暇,若忽於勤學勤政之念,則逸豫之心,自然易萌。故周公於成王初年,作無逸篇以進,此爲萬世人主之龜鑑矣。又奏曰,劉器之,宋神宗時人,而世稱元城先生者也。與溫公爲同年契,嘗問盡心行己之要,溫公曰,其誠乎,自是拳拳於誠之一字,終身行之,正色立朝,知無不言,每以辨是非邪正爲先,進君子退小人爲急,多面折廷爭時,觀者皆汗縮竦聽,目之曰殿上虎云矣。缺上掩卷,仍敎曰,近日甚旱,領府事筋力,何如?基世曰,臣父近則稍勝,每伏聞筵席下詢,極爲惶感。竊欲一登講席,而重病之餘,行步尙未如常,難於殿陛陞降,未遂下誠,極爲惶悚云矣。上命史官就座。仍命退,諸臣以次退出。
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
傳曰,雜科謝恩,當親受矣,該房知悉。
傳曰,六典條例纂輯時,摠裁官以下,別單書入。
以司謁康鼎九,別監金益卿逃走事手本,傳曰,爲先除下,移送秋曹,照律嚴繩。
以六典條例纂輯時,摠裁官以下別單,傳曰,摠裁官判府事趙斗淳,左議政金炳學,各內下大豹皮一令賜給。堂上行上護軍金學性,右贊成鄭基世,平安監司朴珪壽,南陵君洪鍾序,各熟馬一匹賜給。行大護軍南秉吉,加資,郞廳前副修撰鄭顯裕,兒馬一匹賜給。其餘工匠等,令該曹木布分等施賞。
傳曰,領府事鄭元容,奉朝賀金興根,領敦寧金左根,判府事趙斗淳,判敦寧李景在,判府事李裕元,左議政金炳學,右議政柳厚祚,興寅君最應,東寧尉金賢根,南寧尉尹宜善,永平君昱,完平君昺,廣州留守閔致久,原任將臣李景純·李圭徹·任泰英·李鳳周,訓將申觀浩,禁將李周喆,御將李顯稷,摠戎使申命淳,左捕將李鍾承,右捕將李元熙,吏判洪淳穆,戶判金炳國,禮判金世均,兵判金炳㴤,刑判李容熙,工判兪致善,判尹李豐翼,都承旨趙性敎,左承旨金元性,右承旨鄭雲龜,左副承旨趙秉式,右副承旨趙康夏,同副承旨李敦相,注書李龍雨,翰林李承洙·趙秉鎬·徐奭輔·金永珯,別兼春秋洪萬植·金性均,應敎洪遠植,校理權膺善·金永奭,副校理李裕承,修撰趙晩和,行首宣傳官申橚,行首別軍職李志謙,內閣提學金學性,直提學李載冕·趙寧夏,檢校直提學金炳地,檢校直閣閔升鎬·李淳翼·李承純,檢校待敎徐相翊·鄭範朝·趙慶鎬,副提學鄭健朝,檢校直提學李載元·金炳弼·金炳始·李鎬俊,典翰李昌鎬,檢校典翰金奎弘·李明應·李鍾濬·李冕光·李根秀,奉朝賀李敦榮,判宗正卿李䆃重,知宗正卿李景夏·李章濂·李東鉉·李承輔·李寅奭,宗正卿李容殷·李世器·李重榮·李承駿·李升洙·李南軾·李周膺·李根永·李明錫·李邦鉉·李秉文·李彙重·李沇應·李鍾淳,各六典條例一件賜給。
傳曰,符驗誤傳中官韓秉默罷職。
弘文錄會圈六點,趙秉稷·尹榮信·李容萬·南錫淵·金性均·權命菊·趙·洪萬植·李晩燾,已上取九人。
特進官抄啓,李東鉉·李鳳周·李容熙·李南軾·曺錫元·張仁元·白希洙·鄭圭應·申應朝·徐承輔·尹堉·尹定善·金基纘·金炳潗·李彙重·南鍾順·金尙鉉·黃鍾顯·姜蘭馨·洪祐命·權用脩·朴昇壽·姜㳣·李世器·尹秉鼎·李邦鉉·李恒老·許傳·朴孝正·申佐模·金學初·韓致容·宋謙洙·鄭基會·奇正鎭·梁憲洙·申檍·李鎬俊·朴鳴載·睦仁會·金世鎬·趙性敎·閔升鎬·李沇應·趙寧夏·李載冕·李根弼·洪兢周。
兵曹啓曰,聞宣傳官李赫周,行己怪悖,言辭該惡,不可置之於咫尺侍衛之職,爲先汰去,其罪狀,令該府拿問處之,何如?傳曰,允。
刑曹啓曰,以司謁康鼎九手本,別監金益卿,頭巾裂破,無端逃走,爲先除下,其罪狀,令攸司從重科治事,傳曰,爲先除下,移送秋曹,照法嚴繩事,命下矣。罪人金益卿,成命之下,隱避不現,萬萬痛惡,分付左右捕廳,刻期詗捉,待就捕擧行之意,敢啓。傳曰,知道。
典翰李昌鎬疏曰,伏以,臣自唱名,偏蒙陶甄之化,簪筆蘭坡,不以其年而眇之,橫經花甎,不以其才而斥之,驟躐無漸,兜攬殆遍。臣夔栗惕夤,中夜炳炳焉不自安,昨於享所,伏奉前望恩點,以臣爲弘文館典翰者,是又何等寵命也?滿心震恧,益無容措。夫是銜之備顧問而成就君德,掌詞命而賁飾王猷,與侍讀·檢討等,而特居其右,故典領尤別,寧曠不備,所以難其人也?猗我聖上一初右文,命圈之而遴選焉,蓋將以宿儒待也,臣何敢一步冒據於是乎?文學風采之爲士友矜式,初非擬議於如臣下品,而適會承乏,有若循次,姑備起居之列,亦非朝家綜明核實之政也。上畀下受,俱無其說,又何敢自臣,仰累則哲之明也?臣早犯不幸之戒,依舊是荒嬉悠泛,硏經覃史,且無論,尋行數墨之沒把着,今之人之視臣是職,猶土偶之被文繡也,臣自顧自度,寧不赧然自沮乎?前後膺是選者,鴻碩交暎,可歷歷數也,以臣蔑學,其敢叨似此罕有之榮名也哉?庚牌儼臨,呼望式阻,冒肅恩命,惟義分是怵,而見今館錄有成命,此時此任,尤係難愼,諉以已肅,據之仍冒,亦義分之所不敢出也。玆於披臚情實,仰瀆崇嚴。伏乞聖明,俯垂鑑諒,亟命鐫改,臣新授之銜,以重官方,以安私分,不勝大幸焉。臣無任云云。省疏具悉。爾其勿辭察職。
丁卯五月十七日辰時,上御重熙堂。進講入侍時,同知事黃鍾顯,參贊官鄭雲龜,侍讀官洪遠植,假注書金尙萊,記事官徐奭輔·金永珯,各持小學第五卷,以次進伏訖。
丁卯五月十七日巳時,上御重熙堂。雜科新恩謝恩親受入侍時,右承旨鄭雲龜,右副承旨趙康夏,檢校直閣李承純,修撰趙晩和,假注書金尙萊,記事官徐奭輔·金永珯,以次進伏。雜科新恩等,序立階下訖。
上在昌德宮。停常參·經筵。
自卯時至人定,灑雨下雨,測雨器水深二寸三分。
傳曰,原任待敎閔奎鎬,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,左右相,陞拜領左相。
傳曰,左贊成金炳冀,右贊成鄭基世,右參贊李源命,進講官曺錫雨·洪鍾序·金永爵·申應朝·申錫禧·姜㳣,六典條例各一件賜給。
政院啓曰,左右相陞拜領左相事,命下矣。政官牌招開政,下批,何如?傳曰,允。
又啓曰,卽者修撰趙晩和,以其親病,陳疏徑出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢相値,不得設行之意,敢啓。傳曰,知道。
弘文館啓曰,典翰李昌鎬,應敎洪遠植,營健都監都廳進,副應敎·校理一員,修撰一員,副修撰二員未差,修撰趙晩和陳疏徑出,下番闕直,事甚未安。校理金永奭,副修撰李裕承,竝卽牌招,推移姑降入直,何如?傳曰,允。
兵曹啓曰,知中樞府事金永勳,五衛將李甲秀·朴敎遠·姜晉馨,都摠府都事朴齊聲,訓鍊院主簿李裕承,俱以病難供職,呈狀乞遞,宣傳官李敏德,除授在外,上來無期云。守門將兪致鼎,過限未入仕,新除授全羅左水使趙明夏,素患痰癖之症,一倍添劇,時月之內,萬無登程赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,武臣兼宣傳官姜宇鎭,除授在外,過限未入仕,改差,何如?傳曰,允。
吏曹啓曰,掌樂正李晩翊,假監役鄭寅夏·朴齊大,俱以身病,呈狀乞遞,竝改差,何如?傳曰,允。
有政。吏批,判書洪淳穆進,參判姜㳣,參議洪澈周牌不進。
以吏曹參議洪澈周牌不進罷職傳旨,傳曰,只推。
以趙定燮爲副應敎,黃正淵爲副校理,安驥泳爲修撰,金裕行·金亮淵爲副修撰,南秉吉爲知敦寧,李根弼爲同義禁,具鍾祿爲掌樂正,沈相漢爲兵曹正郞,洪用周爲監察,尹秉準爲順陵直長,韓義敎·許克爲假監役,領議政單金炳學,左議政單柳厚祚,陞拜事,傳敎。大護軍南秉吉,今加崇政加事,承傳。
再政。以洪錫圭爲濟用奉事,曺錫舟爲敦寧主簿,贈工議李紹宗,贈宗正卿,戶參例兼,忠節卓異,加贈事,承傳,故副護軍李嗣宗贈左承旨,故參奉李廷機,贈持平,故學生李廷立·李廷根贈童敎,已上忠節卓異,贈職事,承傳,故學生李興華贈童敎,孝行卓異,贈職事,承傳。
兵批,判書金炳㴤進。以具禹鉉爲宣傳官,李承演·南弘駿·方允明爲五衛將,吳澈泳爲都摠經歷,李漢龜爲都事,金儀鳳爲訓鍊主簿,吳元默爲守門將,白南卨爲宣傳官,鄭洛鉉爲全羅左水使。知事單金在璣,僉知五單姜晉馨·朴信根·鄭在麟·方允明·李濂。
再政。以蔡奎鳳爲宣傳官,金鎭弼爲訓鍊主簿,金善浩爲守門將。
三政。以梁載洙爲武兼,鄭基籙爲守門將,僉知三單李承演·南弘駿·方允明。
四政。以柳之星爲部將。
修撰趙晩和,以母病陳疏徑出。省疏具悉。爾其勿辭救護。
丁卯五月十八日辰時,上御重熙堂。進講入侍時,講官金永爵,參贊官趙秉式,侍讀官權膺善,假注書李纘夏,記事官徐奭輔·金永珯,各持小學第五卷,以次進伏訖。上曰,史官分左右。上曰,早餘甘雨,極爲喜幸。永爵曰,㦖旱之餘,及時甘霈,爲民事萬幸矣。上誦前受音一遍訖,仍開卷。永爵讀自呂榮公自少,止我生死未可知,仍釋義訖。上命受書算于永爵,上讀新受音十遍訖,永爵還納書算。上曰,呂舜從云,勤於職事,乃所以求知,其言則外若不求知,而其心則實非求知乎?永爵曰。古語曰,中人以下,可以厲名,大抵世之沽衒才能,只求名譽者,下等人也,固不足論。至若此章注中。孔子曰,不患莫己知,只求可知也者,正指中人以下也。夫爵祿者,人主馭世之大柄,在爲人上者,導率之如何,此乃中人以下,可以厲名者也。子曰,人不知而不慍,不亦君子乎?此則成德君子之事也。又不可與求知者比,於此,可以知人。伏願殿下,體念細究,則知人用人之道,亶不外是矣。玉堂曰,缺承旨曰,缺永爵曰,臣於前日筵中,屢陳愚見,近日大僚仰勉尤切實,臨筵發問論難,酬酌如響,然後聖志益臻開明,上下情志,亦可以流通,竊伏祝殿下,亟加採納焉。俄以及時甘澍,致有懽欣之下敎,殿下爲民一念之憧憧不已,庶可以仰揣,臣固欽仰萬萬。第天人感應之理,捷若桴鼓,殿下苟或自反,果能勤學,問修政事,民生安業,以此天心悅豫,降此甘澍,尤當感戴上天仁愛之不暇。儻若學問政事,未可以仰孚天心,而降此甘澍,其恐懼修省,當倍於遇災之時矣。雖以臣等言之,蒙被上之恩賞,自顧事功,足當恩償,猶爲之感惶無地,如或毫無可紀之勞,而恩賞太濫,則其所踧踖不安,當如何哉?此等處,伏願澄省焉。上掩卷,命史官就座,仍命講官先退。又命退,諸臣以次退出。
丁卯五月十八日申時,上御重熙堂。召對入侍時,參贊官趙康夏,檢校直閣李承純,侍讀官權膺善,假注書李纘夏,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自開東至巳時,灑雨下雨,測雨器水深二分。
以鎭撫使李章濂狀啓,龍津萬戶鄭思文仍任事,傳曰,新募軍伍,歃血定盟,可見其忠義,特爲加資,限一瓜仍任,遞歸後五衛將卽擬事,分付該曹。
傳曰,發遣吏郞,諸執事,請齋與否,摘奸以來。
弘文館啓曰,新除授副應敎趙定燮,時在缺,副校理黃正淵,時在缺,修撰安驥泳,時在缺,副修撰金裕行,時在缺,經筵入番事緊,請竝斯速乘馹上來事,下諭。答曰,竝許遞。
兵曹啓曰,今五月二十五日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
承文院啓曰,卽見禮部咨文出來者,以爲漂民文白益等出送事矣。前頭使行,奉表稱謝之意,撰出先通咨文,順付回撥,下送灣府,使之入送鳳城,轉致北京之地,何如?傳曰,允。
禮曹啓曰,旱乾之餘,得此甘霔,言念民事,誠甚萬幸。水深洽過數寸,油雲尙多濃意,將有沛然之望,祈雨祭,姑爲觀勢設行,何如?傳曰,允。
吏曹啓曰,軍資正朴鳴夏,以其身病,呈狀乞遞,禮曹佐郞李佑三,除拜過限未肅拜,竝改差,何如?傳曰,允。
義禁府啓曰,時囚罪人李赫周,以其狂悖之習,擧措去益該惡,似此無嚴之類,不必審問,而議律直施竄配之典,何如?傳曰,允。
又啓目,粘連向前尹致愚亦,加下之賣任充報,已非經法,而猶未盡刷,轉成吏逋,亦關邑弊,難免重勘,以此照律,何如?啓,依允。
又啓目,粘連向前金鼎淵亦,管下失措,雖或難恕,初不報營,擅自枷囚,事體乖當,有違法例,以此照律,何如?啓,依允。
又啓目,粘連向前王錫疇亦,配囚逃失,矇未覺察,囚供縱有分疏,道啓如是指的,法意所在,不可參恕,以此照律,何如?啓,依允。
又照目,粘連禮山前縣監尹致愚矣,本府議啓內,加下之賣任充報,已非經法,而猶未盡刷,轉成吏逋,亦關邑弊,難免重勘。以此照律,罪杖一百收贖,告身盡行追奪,流三千里定配私罪。奉敎依允。
又照目,粘連鍾城前府使金鼎淵矣,本府議啓內,管下失措,雖或難恕,初不報營,擅自枷囚,事體乖當,有違法例。以此照律,罪杖八十收贖,奪告身三等私罪。奉敎依允爲旀,功減一等爲良如敎。
又照目,粘連郭山前郡守王錫疇矣,本府議啓內,配囚逃失,矇未覺察,囚供縱有分疏,道啓如是指的,法意所在,不可參恕。以此照律,罪杖六十收贖,奪告身一等私罪。奉敎依允。
又啓曰,尹致愚係是贓賄流配,依法典,不付功議以入之意,敢啓。傳曰,知道。
又啓目,提川前縣監柳南珪原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,甲巖權管金正九原情云云。問目內辭緣,泛稱遲晩,刑推得情,何如?啓,除刑推議處爲良如敎。
丁卯五月十九日辰時,上御重熙堂。進講入侍時,知事李源命,參贊官李敦相,侍讀官權膺善,假注書金尙萊,記事官徐奭輔·金永珯,各持小學第五卷,以次進伏訖。
丁卯五月十九日申時,上御重熙堂。召對入侍時,參贊官李敦相,檢校直閣李承純,侍讀官權膺善,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言曰,今日賓廳日次,而領議政金炳學,左議政柳厚祚未肅拜,右議政未差,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
以鎭撫使李章濂狀啓,願納白米人等褒賞事,傳曰,守奉官林在植,守令除授,進士張胤植,肇慶廟參奉,權設單付。
以江原監司曺錫輿狀啓,修啓爽實待罪事,傳曰,勿待罪事,回諭。
營建都監啓曰,提調閔升鎬,除拜同義禁矣,職務相妨,所帶金吾之任,今姑遞改,何如?傳曰,允。
禮曹啓曰,東西班從二品以上宗正卿·時原任閣臣·儒臣·三司長官·六承旨,來六月初一日,以晦日至,間二日當爲頒氷,而今春,因大臣筵奏,各司頒氷,姑爲停止事,擧條,啓下矣。今年則不爲頒氷之意,敢啓。傳曰,知道。
兵曹啓曰,文臣兼宣傳官金裕行,時無職名,依例口傳付軍職,以入之意,敢啓。傳曰,知道。
義禁府啓曰,時囚罪人尹致愚,杖一百,流三千里定配照律公事判付內,依允矣。尹致愚,杖一百收贖,告身盡行追奪,全羅道礪山府流三千里定配,而以議啓內辭意,具罪目,依例發遣府書史,押送配所,何如?傳曰,允。
又啓曰,時囚罪人李赫周,竄配之典事,承傳啓下矣。李赫周,以承傳內辭意,具罪目,慶尙道丹城縣竄配,而依例發遣府書吏,押送配所,何如?傳曰,允。
領議政金炳學疏略曰,臣於政本重地,凡再誤明命而始托,屢辭不獲,終諉荐瀆是悚,復叱旣反之馭,臣之計,誠愚且妄矣。迺者元輔特旨,又何謬及於萬不近似之賤品乎?夫三公等爾,承弼匡濟,均之爲百責攸萃,而首揆之序而陞,其必名德猷爲,績庸勤勩,標今而有辭,詔後而無愧,然後上可以輔導君德,下可以綜理庶務。若臣器局,果可以周乎物,聞望計慮,亦能坐鎭,而通變乎經濟歟?臣嘗陪奉於講幄賓筵之列,承聆特達之敎者,屢矣。聖學則好問求益,而臣無一言仰贊,民事則如傷若保,而臣無一籌所展,絲毫報補,蔑有可稱。今其竿頭之步,更無回旋之所,而恬然首居於判不承當之地,網闕絲棼,帆傾軸折,卽亦必至於勢,此其罪,尤當何居,而於公家事計,奚益之有?惟聖明,有以照燭之,將臣上相之命,亟許還收,仍賜斥退云云。傳曰,省疏具悉卿懇。授卿以元輔之任,政爲元輔之重而然也,予所以委畀卿仰成,卿亦爲元輔之重而然也。卿則有進而已,無退而已,其勿過辭,副予至意。仍傳曰,此批答,遣史官傳諭。
知敦寧南秉吉疏辭新資。答曰,省疏具悉。卿其勿辭行公。
丁卯五月二十日辰時,上御重熙堂。進講入侍時,領敦寧金左根,講官洪鍾序,參贊官趙康夏,檢討官金亮淵,假注書金尙萊,記事官徐奭輔·金永珯,各持小學第五卷,以次進伏訖。
丁卯五月二十日申時,上御重熙堂。召對入侍時,參贊官李敦相,檢校直閣李承純,侍讀官李裕承,檢討官金亮淵,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,玉堂有闕之代,政官牌招開政。
傳曰,呈告經筵許遞,今日政差出。
傳曰,呈告金吾堂上許遞,今日政差出。
傳曰,在外弘文提學許遞,今日政差出。
傳曰,見窠,皆令差出。
政院啓曰,卽者檢閱金永珯,以其祖母病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
傳曰,奉審閣臣入侍。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,卽見右捕廳所報,則本廳捉囚罪人李士善,以法聖居民,出沒京鄕,計將入島設爐,圖得鍮鐵,載船之際,仍爲現捉,其所設心做事,極兇且奸。金義煥·白元圭,甘聽士善之慫慂,竟至貿鐵下送之擧云矣。凡罪之適輕適重,惟心跡是視,而李士善之貿鐵載船,行將入島而開鑄者,其心之醞釀旣久,其跡之排布已露,若未及掀發現捉,畢竟公私之害,亦安所屆?一則士善爲罪首也,二則士善爲罪首也。此不可以設爐未成律論,押送全羅監營,大會軍民,梟首警衆。金義煥之甘聽利誘,引進襍類,白元圭之始知其非,終未牢却者,難免同參之罪。竝移送秋曹,嚴刑二次,遠惡地限己身定配,勿揀赦前事,分付,何如?傳曰,允。
義禁府啓曰,公忠道暗行御史洪澈周,土豪別單前承旨李容學,嚴刑一次定配事,朱批書下矣。李容學今方待命,拿囚刑推發配,卽當擧行,而以齋日相値,姑不得開座,過齋後擧行之意,敢啓。傳曰,知過。
吏曹啓曰,假監役官韓義敎·許克,俱以身病,呈狀乞遞,竝改差,何如?傳曰,允。
有政。吏批,判書洪淳穆,參判姜㳣牌不進,參議洪澈周進。吏批啓曰,判書洪淳穆,參判姜㳣,竝牌招不進,小臣獨政未安,何以爲之?敢稟。傳曰,只出緊任。
以洪萬變爲副應敎,李明夏爲副校理,申獻求爲修撰,鄭顯裕爲副修撰,南秉吉爲判義禁,朴齊韶·兪致善爲知經筵,成載玉爲同義禁,金世均爲弘文提學。
再政。以金裕行爲獻納,林永洙爲同春秋,沈承澤爲同成均,申禎爲軍器副正,洪永周·韓鎭維爲假監役,知春秋單林永周,龍津萬戶鄭思文,今加嘉善,特爲加資。肇慶廟參奉單張胤植,權設單付事,承傳。
檢閱金永珯疏曰,伏以,臣齒少學蔑,冒玷名選,持綬淸禁,厚沐雨露之鴻化,簪筆邇列,仰覲日月之龍光,分逾榮極,私何敢言,而俄者筵退,卽接家信,則臣承重祖母,素患喘疾之症,矧當艾耋之年,寧日恒少,近因暑濕之不適,致有將攝之失宜,宿祟闖肆,一倍添劇,家僮踵至,促臣歸視。臣聞報煎灼,按住不得,玆敢忙陳短章,徑出脩門。伏乞聖明,俯垂鑑諒,亟遞臣見帶之職,以便救護,仍治臣擅離之罪。以昭法紀焉云云。省疏具悉。爾其勿辭救護。
丁卯五月二十一日辰時,上御重熙堂。進講入侍時,知事朴承輔,參贊官趙康夏,侍讀官李裕承,假注書白時範,記事官徐奭輔,各持小學第五卷,以次進伏訖。
丁卯五月二十一日申時,上御重熙堂。召對·承旨持公事,同爲入侍時,參贊官趙康夏,檢校直閣李承純,侍讀官李裕承,檢討官金亮淵,假注書白時範,兼春秋盧鎭燮·金鎭模,各持小學第五卷,右承旨鄭雲龜,以次進伏訖。
丁卯五月二十一日酉時,上御重熙堂。奉審閣臣入侍時,右副承旨趙康夏,假注書白時範,記注官盧鎭變·金鎭模,原任待敎閔奎鎬,以次進伏訖。上曰,史官分左右。命閣臣進前。奎鎬進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉。仍詣華寧殿,殿內奉審則無頉,還詣顯隆園,仍留監祭,將事安寧之意,敢此仰達矣。缺上命史官就座,仍命閣臣先退。又命退,承史以次退出。
上在昌德宮。停常參·經筵。
傳曰,知宗正卿李承輔,馳詣健元陵,奉審摘奸,仍留監祭,局內諸陵,一體奉審以來。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
議政府,吏曹都堂錄會圈五點,趙秉稷·尹榮信·李容萬·南錫淵·金性均·權命菊·趙·洪萬植·李晩燾,以上取九人。
兵曹啓曰,禁軍別將鄭雲翼,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
刑曹啓曰,議政府啓辭內,卽見左捕廳所報,則本廳捉囚罪人李士善,以法聖居民,出沒京鄕,計將入島設爐,圖得鍮鐵,載船之際,仍爲現捉,其所設心做事,極凶且奸。金義煥·白元圭,甘聽士善之慫慂,竟至貿鐵下送之擧云矣。凡罪之適輕適重,惟心跡是視,而李士善之貿鐵載船,行將入島而開鑄者,其心之醞釀旣久,其跡之排布已露,若未及掀發現捉,畢竟公私之害,亦安所屆?一則士善之爲罪首也,二則士善之爲罪首也。不可以設爐未成律論,押送全羅監營,大會軍民,梟首警衆。金義煥,甘聽利誘,引進雜類,白元圭,始知其非,終未牢却者,難免同參之罪,竝移送秋曹,嚴刑二次,遠惡地限己身定配,勿揀赦前事,分付,何如?傳曰,允事,批下矣。謹依傳敎,罪人金義煥·白元圭,各嚴刑一次後,義煥,全羅道興陽縣,元圭,平安道龍川府,竝遠惡地限己身定配所,而待考限,加刑押送之意,敢啓。傳曰,知道。
丁卯五月二十二日辰時,上御重熙堂。進講入侍時,講官姜㳣,參贊官鄭雲龜,檢討官金亮淵,假注書金尙萊,兼春秋金鎭模·金泰煥,各持小學第五卷,以次進伏訖。上曰,史官分左右。上誦前受音一遍訖,仍開卷。㳣讀自宣笑曰,止斷髮以爲信,仍釋義訖。上授書算于㳣,上讀新受音十遍訖,㳣還納書算。上曰,拜姑禮畢,提甕出汲,果甚善矣。㳣曰,誠然矣。古人云,由奢入儉難,少君生長富貴,能安貪賤,甚得婦道。故朱子取之,爲後世法矣。且梁鴻妻孟光,去飾粉黛,操鵲而前,鴻曰此眞梁鴻妻也,與此事,相同矣。文中子曰,婚娶論財,夷虜之道,司馬光曰,苟慕富貴,則婦以富貴驕於夫,此皆在於前日所進講者也。鮑宣不取貲賄,少君能行出汲,夫婦俱賢矣。上曰,嫁女必須勝吾家者,取婦不如吾家之言,前亦有之矣。㳣曰,與文中子·司馬光之言,俱載前編矣。仍奏曰,魏晉之際,禮法大壞,多有改嫁者,故令女有斷髮爲信之事,其亦烈矣。王蠋曰,忠臣不事二君,烈女不更二夫,共姜作柏舟詩,以自誓,蔡人之妻,不以夫有疾而改嫁,此亦在上卷,聖聰果記有否?文雖各在他卷,事則每多相類,必領會前日所講之書,而臨筵之時,諸臣所奏,或有未詳處,則每更下詢,雖已知者,若又討論,必益有補,頻賜發問焉。缺
丁卯五月二十二日申時,上御重熙堂。召對入侍時,參贊官趙秉式,檢校直閣李淳翼,侍讀官權應善,檢討官金亮淵,假注書金尙萊,兼春秋金鎭模·金泰煥,各持小學第五卷,以次進伏訖。
上在昌德宮。停常參·經筵。
傳曰,副學·典翰外,玉堂,竝許遞,政官牌招開政。
傳曰,呈告禮判,未肅拜戶曹參議許遞,今日政差出。
以平安監司朴珪壽狀啓,郭山郡守柳興秀,遭母喪事,傳曰,令該曹口傳,各別差出,催促下送。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
議政府啓曰,兵批元仕司果之每都政取才區處,所以寓勸奬督課之意,而襍技司果之迄無歸屬,亦不可不念。六臘月一體試才,取其優等,而如未滿矢數,置之事,分付,何如?傳曰,允。
又啓曰,卽見江原監司曺錫輿狀啓,則枚擧鐵原府使趙存一牒呈,以爲三防一路,卽通北要衝之地,形便物議,俱合設鎭,規制時財力,逐條講究,而城廨營造,卒伍衣料,自營某樣拮据,各樣軍器,以月課新備中,量宜分送,鎭卒一百名,以近村民,除其洞布,使之移充,鎭屬十名,以該縣吏奴及鎭卒中差定。鎭將,永作監營自辟窠,以敎鍊官有武藝者,依越松例,望兵曹,啓稟差下。防營將校之出義捎財者,先差營校,間二窠差送。餼廩與餉需,假量以還耗二百石,年年排用,而必有本錢六千兩,作米二千石,然後僅可彌縫。殘營事勢,變通設策,竝請令廟堂,稟處矣。三防之爲北路關阨,邑牒道啓,若是消詳,且設鎭方略,旣有料量,就新鑄錢中,折計六千兩下送,使之作穀取耗,以爲支放之需。鎭將,以別將稱號,諸般措處,竝依狀請施行之意,分付,何如?傳曰,允。
又啓曰,提川前縣監柳南珪,甲巖前權管金正九,才有金吾議讞矣。公貨犯用,與夫投印徑歸者之卽其地定配,此是典式所載,而挽近許多貽弊,不無難言之端,配所,更以遠地施行,仍此著式之意,分付,何如?傳曰,允。
又啓曰,卽見東萊府使徐璟淳狀啓,則枚擧訓別等手本,以爲大差正官倭出來,而兩國之貿易物品,雖有規法,挽近宇內紛擾,砲銃刀劍等物,與他諸品,通其有無,互相求貿事,講信次,京接慰官及差備譯官堂上堂下各一員,卽爲下來接待爲定矣。武備通貿,事甚乖當,差价煩聒,大違格例,且順付書契中,所謂公貿物品,卽不過公米木,而自萊府赴訴之後,宿弊已革,而今又煩陳,極爲無嚴,斯速還歸之意,令任譯等,嚴加責諭云矣。戎器之互相交貿,三百年來所未有之事,而今此差价之巧作名目,遽然煩請,大非約條本意,雖以書契言之,切要公幹之面議萊府者,乃是番番欄出之謂也。邊請攸關,安有如許事體乎?使任譯據理曉諭,卽爲還送,向來我國之書契,旣當有往復云,迨此許接之意,亦爲善辭開諭,毋敢更煩事,分付,何如?傳曰,允。
弘文館啓曰,校理尹榮信,時在缺,經筵入番事緊,請斯速乘馹上來事,下諭。答曰,許遞。
兵曹口傳政事,以李周膺爲禁軍別將。
兵曹啓曰,知中樞府事金在璣,宣傳官具禹鉉,五衛將李承演·南弘駿·方允明,俱以病難供職,呈狀乞遞。新除授全羅左水使鄭洛鉉,母年今爲七十一歲,無他兄弟,法不當遠離赴任,戶奴呈狀乞遞矣。邊將·邊帥之無他兄弟,親年七十以上者,許遞其任,載在法典,竝改差,何如?傳曰,允。
吏曹啓曰,假監役洪永周·韓鎭維,俱以身病,呈狀乞遞,竝改差,何如?傳曰,允。
有政。吏批,判書洪淳穆進,參判姜㳣,參議洪澈周牌不進。
以吏曹參議洪澈周牌不進罷職傳旨,傳曰,只推。
以金聲根爲應敎,洪遠植爲副應敎,李容萬·尹榮信爲校理,權命菊·南錫淵爲副校理,金敬均·趙秉稷爲修撰,趙·金性均爲副修撰,尹敎成爲禮曹判書,朴奎賢爲戶曹參議,鄭承源爲掌樂主簿,尹琓爲內資主簿,尹正洙爲典籍,李載魯·崔秉懿爲假監役,趙秉瑋爲旌善郡守。
再政。以任憲奎爲正言,申獻求爲掌樂正,崔鳳命爲禮曹佐郞,李喬信爲掌樂主簿,安泌爲掌苑別提,李俊永爲慶山察訪。
三政。以李爲康陵令。
兵批,判書金炳㴤進。以兪鎭五爲知事,李鍾完爲宣傳官,鄭在麟·車允濟·李濂爲五衛將,金善慶爲全羅左水使,龍津萬戶鄭思文,限一瓜仍任事,承傳。
義禁府啓目,粘連向前柳南珪亦,加下貸報,旣係法外,竟未充完,至登繡論,囚供發明,縱或有據,律例所在,難以參恕,依法典,施以卽其地定配之典,何如?啓,依允。
又啓目,粘連向前金正九亦,不遵主鎭之題飭,仍反含憾,而投印,擧措駭妄,律例莫嚴,依法典,施以卽其地定配之典,何如?啓,依允。
又啓目,時囚罪人李容學,謹依判付,嚴刑一次,訊杖第三十度後,平安道中和府定配,而以朱批內辭意,具罪目,依例發遣府書吏,押送配所,何如?傳曰,允。
又啓曰,時囚罪人柳南珪,公貨犯用,金正九投印徑歸罪,依法典,卽其地定配事議處,允下矣。卽伏見廟堂草記,則許多貽弊,不無難言之端,配所,更以遠地施行,仍以此著式事,允下矣。謹依著式,柳南珪,慶尙道順興府,金正九,靑松府,竝遠地定配,而以廟堂草記內辭意,具罪目,依例發遣府羅將,押送于各其配所,何如?傳曰,允。
又啓目,利仁前察訪李碩寬原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
丁卯五月二十三日辰時,上御重熙堂。進講入侍時,講官金炳國,參贊官趙秉式,侍讀官權膺善,假注書白時範,兼春秋金泰煥·白義行,各持小學第五卷,以次進伏訖。上曰,史官分左右。上誦前受音一遍訖,仍開卷。炳國讀自其後家果欲之,止許之是也,仍釋義訖。上命授書算于炳國,上讀新受音七遍訖。炳國奏曰,今日自止句讀未暢,字接或差,伏想自內縕繹無多而然矣。殿下一念僅孜,終始典學,臨讀之際,玉音洪亮,旨義融貫,以底緝熙光明之域,則非但臣隣之退相攢賀,惟我慈聖殿下慰悅之淵衷,益復何如哉?千萬留神焉。上又讀三遍訖,炳國還納書算。上曰,令女聞其家欲嫁之說,斷髮截耳者,果卓節矣。炳國曰,誠然矣。女子貞烈,出於信義,一醮之後,終身不改,是信也,三從之初,適人從夫,是義也。今此令女之懿行卓節,非人之所可能行之者,此所以信與義之兩相不悖者也。昔王疑,卒於任所,家計素貧,無以返葬,其妻李氏,負遺骸而携幼子,到店舍,則店主不許投宿,牽臂而驅出之。李氏曰,我不能守節,此手爲人所執,不可以一手,竝汚全身,乃取斧而斷臂,此婦人之道,潔身爲先故也。唐時李德武妻裴氏,嫁方踰歲,夫坐事,徙嶺南,其父矩,欲表離婚,德武謂裴氏曰,我還無期,君必儷他,自此永訣矣。裴氏答曰,夫,天也,可背乎?願死無他,卽欲割耳而誓,其姆持不許。後十年德武未還,矩決欲嫁之,斷髮不食,竟不能奪矣。德武在謫取妻,而際蒙赦還,中路聞裴氏完節,卽遣後妻,而與裴氏爲夫婦如初。其待歸不背,貞守靡他,亦出於信義,此與令女之行,前後一轍矣。上曰,曹爽,緣何事被禍也?炳國曰,魏主叡臨終托孤,孤卽齊主芳也。年甫八歲而嗣位,則爽,擔此重寄,宜倍圖報,而乃反遷太后於永寧宮,專擅國政,驕奢無度,衣服飮食,擬於乘輿,如是而豈能免禍乎?又奏曰,君師之位,扶植風敎,是急先之政也。粵在正廟,纂輯五倫行實,頒示中外,此書,卽忠孝烈諸行也。盡其形容,記其事實,又以諺文,解其義,使愚夫愚婦,瞭然知之,豈不盛哉?此書,在於內閣矣。上曰,大內亦有之矣。炳國曰,以我國言之,北關閭巷中,有一婢子,改嫁而生子,其子漸長,受學於鄕塾,而其所授中,聞烈女不更二夫之語,乃悟曰,今聞此等義理,則豈從二夫乎?遂往前夫之家,終身不改,以其一句之所聞,能守大義,書籍之效,有如是矣。缺
丁卯五月二十三日申時,上御重熙堂。召對入侍時,參贊官趙康夏,檢校直閣李淳翼,侍講官李冕光,假注書白時範,兼春秋白義行·金泰煥,各持小學第五卷,以次進伏訖。
上在昌德宮。停常參·經筵。
自申時至人定,灑雨下雨,測兩器水深六分。
傳曰,奉審宗臣入侍。
以檢閱金永珯牌不進罷職傳旨,傳曰,只推。
又啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱金永珯,旣有只推之命,更爲牌招入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之。尹致聖落點。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
營建都監,資善堂營建吉日推擇啓,定礎今五月二十七日未時,立柱六月十二日未時,上樑同月二十八日午時。
吏曹口傳政事,以金泰衡爲郭山郡守。
義禁府啓目,粘連向前李碩寬亦,驛屬之納賂免賤,至爲三百名之多,贓數,雖未的確計量,所犯有難循例照勘,施以遠地定配之典,何如?啓,依允。
吏曹參議洪澈周疏曰,伏以,臣自知無肖,而濫叨三銓之任者,已有日矣。饕榮之譏冞積,妨賢之愧滋深,耿然一念,如縛求解,何嘗晷刻少弛于中也?噫,古人云,量而后入,臣雖顓蒙,豈或全昧於揣分度能,早遂循墻之義諦,而於聞命之日,特緣牌望路阻,不得不張皇肅謝,以伸怵畏之忱誠,而因循度日,間又一番代斲,是豈臣才具聞望之毫末近似而然乎?無往非我殿下拂拭之澤攸曁也,涯已踰矣,幸亦大矣。仍伏念臣於伊日辭疏,以臣區區廉防,有仰復者,竊庶蒙淵鑑之所照燭矣。臣以若倖逭之情踪,復齒任使之列者,已是臣騂顔汗背處也。冒玷淸要,有若稍可承當者然,沁泄蹲仍者,尤繫臣株諒之所不敢也。且臣素患痰濕之症,自日昨以來,因暑闖肆,胃阻而食飮全廢,頭疼而神精迷瞀,見狀委貼,實難彈束而赴公,此臣所以不容緩聲者也。敢暴衷懇,仰瀆崇嚴。伏乞聖慈,俯垂矜諒,亟遞臣所帶之職,以幸公私焉云云。省疏具悉。所請依施。
丁卯五月二十四日辰時,上御重熙堂。進講,奉審宗臣同爲入侍時,講官姜㳣,參贊官趙康夏,侍讀官權命菊,假注書金尙萊,記事官徐奭輔·金永珯,各持小學第五卷,知宗正卿李承輔,以次進伏訖。上曰,史官分左右。命宗臣進前。承輔進前奏曰,臣承命馳詣健元陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則無頉,碑閣·丁字閣奉審則無頉。仍詣穆陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉。仍詣綏陵,陵上奉審則無頉,碑閣·丁字閣奉審則無頉。仍詣景陵,陵上奉審則無頉,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。缺上命宗臣先退,承輔退出。上誦前受音一遍訖,仍開卷。㳣讀自家而爲信,止不以存亡易心,仍釋義訖。上授書算于㳣,上讀新受音十遍訖,㳣還納書算。上曰,仁者,不以盛衰改節,義者,不以存亡易心,此言,果是善矣。㳣曰,此非但爲一令女守節而已也,天下萬事,不以盛衰存亡,改節易心,則君臣之間,朋友之際,亦當如是也。上卷,有信婦道也,一與之醮,終身不改之語,聖聰,伏想記有矣。截耳斷鼻,比之一死則甚難,而令女猶不自死,其死與不死,果何如乎?上曰,宜其死而終不死,誠難矣,爲其養子而然也。㳣曰,曹爽與司馬懿,同受詔輔幼主,而爽有驕奢不法之罪,懿內有纂魏之心,因此夷滅之。令女若死,曹之祭祀,靡托矣。上有陳孝婦,奉其祭祀文,注亦有司馬懿聽令女養子,爲曺氏後之語,令女之不死,尤烈於死矣。缺
丁卯五月二十四日申時,上御重熙堂。召對入侍時,參贊官李敦相,檢校直閣李淳翼,侍讀官權命菊·趙,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自前夜人定至午時,灑雨下雨,測雨器水深五寸五分。
藥房都提調金炳學,提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
又啓曰,禮曹判書尹敎成,除拜後過三日不爲出肅,依定式推考警責,仍卽牌招察任,何如?傳曰,允。
傳曰,旱餘甘,慰滿三農,爲民事,誠爲萬幸矣。再次祈雨祭獻官,各內下鹿皮一令賜給。諸執事,竝兒馬一匹賜給。
以江原監司曺錫輿狀啓,狼川縣民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
禮曹啓曰,祈雨祭,觀勢設行事,已爲允下矣。日前甘霔霑之餘,又得昨今霈澤,庶慰三農之望,言念民事,誠甚萬幸。祈雨祭,仍爲停止,龍山江楮島報謝祭,待立秋後擇日設行,何如?傳曰,允。
承文院啓曰,月前以北地邊情等事,已有所咨覆矣。卽見都京禮部咨文出來者,以爲本府鈔錄原咨,具奏奉旨,知照爲辭,而此不過知道之意,則宜無回資之擧,然我國有事,輒卽䟎程通示,實爲感激,承領回咨,措辭撰出,順付回撥,下送灣府,入送鳳城,轉致北京之地,何如?傳曰,允。
兵曹啓曰,禁軍別將李周膺,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹口傳政事,以任興模爲禁軍別將。
義禁府啓曰,時囚罪人李碩寬,議處公事。判付內,依允矣。平安道祥原郡定配,而以議啓內辭意,具罪目,依例發遣府羅將,押送配所,何如?傳曰,允。
丁卯五月二十五日辰時,上御重熙堂。進講入侍時,領議政金炳學,講官金世均,參贊官趙秉式,檢討官趙,假注書白時範,兼春秋白義行·盧鎭燮,各持小學第五卷,以次進伏訖。上曰,史官分左右。炳學進前問候訖。上誦前受音一遍訖,仍開卷。世均讀自曺氏全盛之時,止幾死,仍釋義訖。上命授書算于世均。上讀新受音十遍訖。世均還納書算。上曰,盧氏當家人奔竄之時,以有姑在室,冒刃獨往而救護之,其誠孝,甚嘉尙矣。世均曰,誠然矣,自古孝婦固多,至如盧氏,實罕有之孝也。仍奏曰,令女之辛苦守節,詳載於網目,司馬懿雖已夷滅曺家,亦聞而嘉之,竟聽其養子,爲曺氏後。盧氏之捐生救姑,昭著於唐書,其姑曰,歲寒然後知松栢之後凋,吾乃今見婦之心,其烈其孝,寔卓然可敬。蓋令女,以改節易心,爲不仁義而同禽獸,盧氏冒刃不懼而言,人所以異於禽獸,以有仁義,所處雖異,其執則一也。夫人生天地之中,參爲三才,以其有三網,君臣父子夫婦是也。三綱之道,仁與義而已,人而無是,乃言語之猩鸜,襟裾之馬牛耳。仁義之性,人所同得,及其患難,終始不渝,丈夫猶有難行,而今兩婦人能之,此可見天理民彝,終不泯滅者也。缺
丁卯五月二十五日申時,上御重熙堂。召對入侍時,參贊官趙康夏,檢校直閣李淳翼,侍讀官權命菊,檢討官趙,假注書白時範,記註官盧鎭燮·金鎭模,各持小學第五卷,以次進伏訖。
上在昌德宮。停常參·經筵。
傳曰,原任典翰趙康夏,檢校差下。
傳曰,呈告臺諫許遞,政官牌招開政,如有違牌,勿爲呼望。
傳曰,在外與呈告摠管許遞,今日政差出。
傳曰,未肅拜禮判法司堂上,與呈告泮堂許遞,今日政差出。
傳曰,左承旨·右承旨·左副承旨·同副承旨許遞,前望入之。
承旨前望入之。沈東臣·鄭稷朝·金炳翊·徐璟淳落點。
政院啓曰,新除授同副承旨徐璟淳,時在東萊府任所,斯速乘馹上來事,下諭,何如?傳曰,許遞,前望入之。
承旨前望入之。尹致聖落點。
傳曰,吏曹參議有闕之代,前望入之。
吏曹參議前望入之。李明應落點。
議政府薦望,以鄭顯德爲東萊府使。
以慶尙監司李參鉉狀啓,淸道郡民家失火事,傳曰,聞甚矜惻。元恤典外,別加顧助,結構奠接之方,廟堂措辭,分付。
以平安監司朴珪壽狀啓,義州府民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭,分付。
營建都監啓曰,資善堂上樑文製述官以下,別單書入之意,敢啓。傳曰,知道。
營建都監,資善堂上樑文製述官申應朝,書寫官金尙鉉,懸板書寫官閔奎鎬。
兵曹啓曰,卽接巡山哨官朴熙淳手本,則御營廳所守惠化門北邊第四廊近處,體城二間許,頹圮云。爲先令繕工監堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又啓曰,內禁衛將李冕周,五衛將鄭在麟·車允濟·李濂,俱以病難供職,呈狀乞遞。新除授全羅左水使金善慶,母年今爲七十四歲,他無兄弟,法不當遠離赴任,戶奴呈狀乞遞矣。邊帥之無兄弟親年七十歲以上者,許遞其任,載在法典,竝改差,何如?傳曰,允。
吏曹啓曰,假監役李載魯·崔秉懿,俱以身病,呈狀乞遞,竝改差,何如?傳曰,允。
又啓曰,中學敎授李裕承,以其身病,呈狀乞遞,改差,何如?傳曰,允。
有政。吏批,判書洪淳穆進,參判姜㳣牌不進。以丁昌夾爲大司諫,具鍾祿爲司諫,洪大鍾·李裕承爲掌令,金顯喆爲持平,金在鳳爲正言,安驥泳·嚴世永爲校理,金益文爲禮曹判書,李秉文爲刑曹參判,閔升鎬爲同經筵,朴永輔爲同成均,金性均爲中學敎授,李敏泰爲禁府都事,鄭承源爲引儀,李啓冕·金德載爲假監役。
再政。以李晩應爲掌樂主簿,李喬信爲引儀。
兵批,判書金炳㴤進。
兵批啓曰,全羅左水使今當差出,而擬望之人乏少,同道僉使及他道防禦使竝擬,何如?傳曰,允。
以閔升鎬·成載玉爲副摠管,鄭洛鉉爲內禁將,朴信根·金培根·韓鷹烈爲五衛將,李友彬爲武兼,韓尙烈爲全羅左水使,僉知三單鄭在麟·車允濟·李濂。
再政。兵批啓曰,法聖僉使今當差出,而擬望之人乏少,他道中軍及虞候竝擬,何如?傳曰,允。
以李容柱爲法聖僉使,僉知三單朴信根·金培根·韓鷹烈。
兵曹啓目,粘連觀此黃海兵使李敏庠狀啓,則所已萬戶張楠,三載居鎭,一心圖治,窮春賙急之方,均給穀種,陰雨備豫之策,遠貿藥丸。巡山而屛潛斫之蹤,繕廨而有改觀之喜,捐盡殘廩,到底殫誠,咸惜苽期之在邇,屢見民狀之願留,特許仍任,責其成効事,令該曹稟處亦爲白有臥乎所。賙急之均給穀種,備豫之遠貿藥丸。巡山屛斫,繕廨捐廩,到底殫誠,民狀之願留,旣如此事,當依狀請施行,而邊將仍任,旣係絶罕,且京外之久勤積滯,亦不可不念,所已萬戶張楠,限一年仍任,何如?啓,依允。
大護軍鄭文升,副護軍鄭煥翼·鄭洛鉉,聯名疏略曰,臣等先祖文忠公夢周之祀孫,以同宗德永之子植,啓請立后矣。特蒙調用之典,除以齋郞之銜,而何意門運衰薄,前參奉植,天奪其魄,偶一出門,形影莫尋。臣等四處求訪,今焉周歲,近始探跡,髠緇爲僧,則先賢祠版,不可以狂易變形之人,主祀,故不得已罷歸本宗,更欲擇人立後,而事係倫常,不敢擅便,伏願聖明,特允臣等之請,令臣祖主祀無替云云。答曰,省疏具悉。事係常情之外,謂之狂易,可矣,所請依施。
丁卯五月二十六日辰時,上御重熙堂。進講入侍時,知事兪致善,參贊官趙康夏,侍讀官權命菊,假注書金尙萊,記事官徐奭輔·金永珯,各持小學第五卷,以次進伏訖。
丁卯五月二十六日申時,上御重熙堂。召對入侍時,參贊官趙康夏,檢校直閣李淳翼,侍讀官權命菊,檢討官趙,假注書金尙萊,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
詳政府啓曰,邊門重地,曠代可悶,新除授東萊府使,令政院,政官牌招開政下批,仍令不日下送,何如?傳曰,允。
傳曰,未肅拜玉堂呈告春秋許遞,今日政差出。
傳曰,在外臺諫許遞,今日政差出。
傳曰,見窠,皆令差出。
傳曰,右承旨許遞,前望入之。
承旨前望入之。徐相岳落點。
議政府啓曰,春間館倭之攔出,旣不能嚴防之,今番差倭之來請,又不能嚴斥之,由後任譯之其不事事,甚涉可駭。至於我國書契之傳致也,每以字句點退者,此亦任譯輩,巽劣而然,訓導爲先汰去,待交替,令該府拿處,其代,自該院,勿拘擇差,罔夜下送,以誠信做去,俾無葛藤之弊。如是而猶復攔出,則各該鎭將,嚴加團束,必防乃已,而雖以公米木言之,宿弊已革,入給無滯,則面議萊府等說,大違格例,任譯輩,苟能善辭開諭,安有是也?若以約條以外之事,又或煩請,此其罪,專在訓導矣,當以師律論,此意,三懸鈴行會,何如?傳曰,允。
弘文館啓曰,新除授校理嚴世永,時在缺,經筵,入番事緊,請斯速乘馹上來事,下諭。答曰,許遞。
禮曹啓曰,卽接扶餘幼學尹所志,則以爲族叔心煥,嫡妾俱無子,以其同姓十寸弟,叔子汝,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長尹,所訴旣如此,尹叔子汝,立爲尹心煥之後,何如?傳曰,允。
又啓曰,卽接前郡守洪秉瑋所志,則以爲族曾孫右鍾,嫡妾俱無子,以其族兄周鍾第二子淳台,欲爲繼後。兩邊諸族,相議完定,而周鍾夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪秉瑋,所訴旣如此,洪周鍾第二子淳台,立爲洪右鍾之後,何如?傳曰,允。
又啓曰,大護軍鄭文升,副護軍鄭煥翼·鄭洛鉉等,聯名上疏批旨內,事係常情之外,謂之狂易,可矣,所請依施事,命下矣。鄭植入養時,禮斜立案爻周。勿施之意,敢啓。傳曰,知道。
司諫院啓曰,釜山訓導金繼運,前後昏繆之罪,自政府,旣請汰拿矣。此時此任,不可循例塡差,前訓導安東晙,使之起復擧行事,三懸鈴知委,何如?傳曰,允。
摠戎廳啓曰,本廳中軍李明錫,身病甚重,勢難察任,改差,何如?傳曰,允。
兵曹,以李鶴周爲摠戎中軍。
義禁府啓曰,倭學訓導金繼運爲先汰去,待交替拿處事,傳旨啓下矣。金繼運時在任所,依例發遣府書吏,待交替後拿來,何如?傳曰,待待命拿囚。
吏曹啓曰,假監役李啓冕·金德載,俱以身病,呈狀乞遞,竝改差,何如?傳曰,允。
有政。吏批,判書洪淳穆,參判姜㳣牌不進,參議李明應進。
吏批啓曰,判書洪淳穆,參判姜㳣,竝牌招不進,小臣獨政未安,何以爲之?敢稟。傳曰,只出緊任。
以姜夏奎爲大司諫,具鍾祿爲執義,韓鼎謩爲司諫,蔡東寔·李友會爲持平,李容萬爲獻納,金亮淵·李晩耆爲校理,洪大鍾爲副校理,趙晩和爲修撰,金敬均爲副修撰,李世器爲同春秋,申彬爲碧潼郡守。
再政。以趙恒敎爲掌令,申命奭·李命儒爲假監役,東萊府使單鄭顯德。
兵批,參判申模進。以金貞默爲臨津別將,僉知單鄭洛鉉,兼東萊鎭兵馬僉節制使單鄭顯德。
丁卯五月二十七日辰時,上御重熙堂。進講入侍時,講官洪淳穆,參贊官金炳翊,檢討官趙,假注書白時範,記事官徐奭輔·金永珯,各持小學第五卷,以次進伏訖。
丁卯五月二十七日申時,上御重熙堂。召對入侍時,參贊官沈東臣,檢校直閣李淳翼,侍讀官權命菊,檢討官趙,假注書白時範,記事官徐奭輔·金永珯,各持小學第五卷,以次進伏訖。上曰,史官分左右。上開卷。讀新受音十遍訖。上命上番讀之,命菊讀自缺。命下番讀之,讀自缺。命參贊官讀之,東臣讀自缺,仍釋義訖。奏曰,好生惡死,人之常情,而臨亂決義,視死如歸者,雖男子事,猶云難能,況年幼婦女,有此卓異之貞烈,豈不偉哉?旌其閭蠲其役,固是應行之事,而褒善激勸之政,靡不用極,有以勵頹俗而樹風聲,京兆尹修擧之改,抑亦可見矣。上曰,閣臣讀之。淳翼讀自缺。上掩卷。仍命退,諸臣以次退出。
上在昌德宮。停常參·經筵。
營建都監啓曰,本都監提調閔升鎬,除拜副摠管,職務相妨,摠管之任,今姑遞改,何如?傳曰,允。
右承旨沈東臣疏曰,伏以,臣與行都承旨趙性敎,有男妹應避之嫌,揆以格例,在下當遞,玆敢援例陳章,仰瀆崇嚴。伏乞聖慈,俯垂鑑諒,亟遞臣所帶之職,以存公格,以安私分焉云云。省疏具悉。所請依施。
丁卯五月二十八日辰時,上御重熙堂。進講入侍時,講官鄭基世,參贊官鄭稷朝,侍讀官權命菊,假注書金尙萊,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。基世讀自繆肜少孤,止遂更爲敦睦之行,仍釋義訖。上命授書算于基世,上讀新受音十遍訖,基世還納書算。上曰,繆肜不責諸弟諸婦,而閉戶自責者,可見其德行之美,有足以感動人者也。基世曰,誠然矣,繆肜自責,一家感化敦睦,苟非至誠惻怛之心,根於天性,則何能以感動至此?雖以諸弟諸婦言之,覺悟其非,叩頭謝罪者,亦可見良心之所由出也。凡在導率之地,不言而躬先行之,則在下者觀感興起,不敎而行,故大學之一國仁讓,本由於一家之仁與讓,可不愼哉?昔齊桓公好服紫,一國盡服紫,紫貴甚,公患之,謂管仲曰,紫貴奈何?管仲曰,君勿衣紫,謂左右曰,吾甚惡紫之臭,左右衣紫者,必曰少却吾惡紫臭。公曰諾,三日境內,莫衣紫,由此觀之,人主之一動靜一嗜好,皆爲上行下效之本,每以此,深留聖念焉。缺
丁卯五月二十八日申時,上御重熙堂。召對入侍時,參贊官金炳翊,檢校直閣李淳翼,侍讀官權命菊,檢討官趙,假注書金尙萊,別兼春秋洪萬植,記事官金永珯,各持小學第五卷,以次進伏訖。
上在昌德宮。停常參·經筵。
政院啓曰,卽者吏曹郞廳來言,承旨有闕,政事,取稟。傳曰,前望入之。
承旨前望入之。任承準落點。
傳曰,公事誤書之中官柳載賢,從重推考。
兵曹啓曰,各廳堂下武臣朔試射,庚暑,勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
宗親府啓曰,明日卽天漢殿朔奉審日次,臣世器,進詣擧行之意,敢啓。傳曰,知道。
丁卯五月二十九日辰時,上御重熙堂。進講入侍時,講官李源命,參贊官徐相岳,檢討官金敬均,假注書白時範,記事官徐奭輔·金永珯,各持小學第五卷,以次進伏訖。
丁卯五月二十九日申時,上御重熙堂。召對入侍時,參贊官金炳翊,檢校直閣李承純,侍讀官金亮淵,檢討官金敬均,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會之意,頉稟。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,左副承旨任承準,時在京畿麻田地,斯速乘馹上來事,下諭,何如?傳曰,許遞,前望入之。
承旨前望入之。李漢永落點。
以慶尙監司李參鉉狀啓,密陽等邑民家失火事,傳曰,當此農節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭關飭。
兵曹啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
刑曹啓目,罪人徐昌成,謀殺本夫全順汝情節,旣已承款,依例結案取招,係是不待時斬罪人,依法典照律,報議政府,詳覆施行,何如?啓,依允。
丁卯五月三十日辰時,上御重熙堂。進講入侍時,左議政柳厚祚,講官趙性敎,參贊官趙康夏,侍讀官金亮淵,假注書金尙萊,記事官徐奭輔·金永珯,各持小學第五卷,以次進伏訖。上曰,史官分左右。厚祚進前問候訖。上誦前受音一遍訖,仍開卷。性敎讀自王祥弟覽,止過泗水,仍釋義訖。上命授書算于性敎,上讀新受音十遍訖,性敎還納書算。上曰,王祥被撻,弟覽抱持而泣諫,祥妻受虐,覽妻亦趨而然之,其觀感之化,有如是哉?性敎曰,誠然矣,王祥事,向已進講,果體認否?上曰,有氷鯉黃雀之異矣。性敎曰,祥之至孝如此,覽又篤於友于,一室觀感,可謂是兄是弟也。夫孝友,天賦之所同,人之觀感也易也,故以之齊家,家人雍睦,如王祥·王覽之孝友篤至,而其母其妻,亦隨而化,以之牧民,移風而易俗,故韓延壽,率以孝悌之行,東都之民,兄弟不爭,必用此爲務,天下國家可均而化也。堯·舜之道,孝悌而已,而比屋可封,文王之國,風化遠被,而讓路讓畔,蓋自修身齊家,以至治國平天下,何莫非觀感之化,而是不獨止於一時,百世之下,有足聞風而興起,此小學所以蒐輯善行,垂敎無窮,而後之學者,觀乎一善一行,孝悌之心,油然而生,天賦之所同然也。蒙養以正,習與性成,而家而國,興孝興悌,太平之原,不外乎小學之廣其敎矣。亮淵曰,王覽之涕泣抱持,出於天性也,覽妻之趨而然之,得於觀感也。蓋子之於父母,弟之於兄,不見其不是處,務盡孝悌之道而已。齊家治國,莫不以是爲本,故爲人主者,求忠臣於孝子之門,非斯之謂歟?後世寢衰,敎化不明,能知孝悌者鮮矣,而王覽夫妻,極盡此道,能使其母止虐,亦與瞽瞍之底豫相似,豈不美哉?康夏曰,王覽年幼,而能知友于之道,乙普明年長於覽,而反有爭田之事,以此兩人,比之王覽兄弟,人之賢愚,於此立判,則古人之善惡,皆吾師者,到此皆驗矣。厚祚曰,方今天氣漸熱,好雨時至,此正對天理物,聖學進修之會也。若聖學就將,德敎誕宣,則人倫明於下,如王覽·鄧攸之篤行,可見於人人矣,伏願澄省焉。上掩卷,命史官就座,仍命大臣先退。又命退,諸臣以次退出。
丁卯五月三十日申時,上御重熙堂。召對入侍時,參贊官鄭稷朝,檢校直閣李承純,侍讀官李晩耆,檢討官金敬均,假注書金尙萊,記事官徐奭輔·金永珯,各持小學第五卷,以次進伏訖。日記廳堂上閔泳達。郞廳金炳䄵
上在昌德宮。停常參·經筵。
傳曰,在外法司堂上許遞,政官牌招開政。
傳曰,呈告泮長·禮曹參判許遞,今日政差出。
傳曰,景福宮役所工匠,令營建都監,乾犒饋。
傳曰,吏兵批,歲抄點下者,依例捧傳旨。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
營建都監啓曰,自五月初一日至三十日,本都監所捧,各處願納錢,十七萬二千一百三十三兩零,成冊以入之意,敢啓。傳曰,知道。
兵曹啓曰,宣傳官李種完,除授在外,上來無期云,文臣兼宣傳官金裕行,過限未肅拜,內衛將鄭洛鉉,五衛將朴信根·申寀·金培根·韓鷹烈,忠壯衛將任龍模·柳昉,俱以病難供職,呈狀乞遞,竝改差,何如?傳曰,知道。
吏曹啓曰,繕工監假監役官申命奭·李命儒,俱以身病,呈狀乞遞,改差,何如?傳曰,允。
有政。吏批,判書洪淳穆,參議李明應牌不進,參判姜㳣進。
吏批啓曰,判書洪淳穆,參議李明應,竝牌招不進,小臣獨政未安,何以爲之?敢稟。傳曰,仍爲之。
以金性均爲修撰,南鍾順爲禮曹參判,許傳爲刑曹參判,李豐翼爲知經筵,尹敎成爲同成均,李賢器爲掌樂主簿。
再政。以慶銑·姜葂爲假監役,軍器判官單,閔成鎬。
兵批,判書金炳㴤進。以金有淵爲副摠管,李鍾鳳爲宣傳官,李文永爲內禁將,金炳木·李憲鳳·鄭煥瑋·權用哲爲五衛將,李義周爲曹司衛將,朴苾赫·鄭基鈺爲忠壯將,沈茂淳爲扈衛別將,趙秉稷爲文兼,李敎駿爲武兼,梁鼎煥爲宣傳官,金箕赫爲多大僉使,趙羲轍爲公州營將,李東鉉爲黃海監營中軍,梁道潤爲全羅右水虞候,金貢璉爲伐登萬戶,所巳萬戶張楠,限一年仍任事,承傳。
再政。以鄭泌爲守門將,同知單鄭煥瑋,僉知三單李憲鳳·權用哲·李義周,副司果黃大吉。
以吏曹參議李明應牌不進罷職傳旨,傳曰,只推。
丁卯六月初一日辰時,上御重熙堂。進講入侍時,講官姜㳣,參贊官李漢永,檢討官金敬均,假注書白時範,記事官徐奭輔·金永珯,各持小學第五卷,以次進伏訖。上曰,史官分左右。上誦前受旨一遍訖,仍開卷。㳣讀自攸以牛馬載妻子,止卒以無嗣,仍釋義訖。上授書筭于㳣,上讀新受音十遍訖,㳣還納書筭。上曰,鄧攸之全其弟子而棄其子,卒以無嗣,果何如也?㳣曰,薄俗私其妻子,而不念弟姪者,其視鄧攸,可以爲法。故朱子,以此事,入于小學,以警世,而鄧攸賢則賢矣。揆諸天理人情,何至縛於樹而不使之得生乎?此則或近於已甚,而未得其中道也。昔郭巨,家貧養母,每供饌,母必分與其孫,巨謂妻曰,兒分母饌,貧不能供,子可再得,母不可再得,欲埋其子,與此事略相似矣。缺
丁卯六月初一日申時,上御重熙堂。召對入侍時,參贊官徐相岳,檢校直閣李承純,侍讀官李晩耆,檢討官趙晩和,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,各營軍需,所以備陰雨者也。爲將臣而節財裕食,則國可以安矣,爲將臣而濫用生逋,則國隨以危矣。有國安危,亶在將臣之職與不職,國安與安,國危與危,其必講之有素,而近聞營貨之爲各等加下,數甚不少云。此非人人皆然,則固當區別還懲,而徒擁虛簿,便成故紙,亦旣久矣。竝屬昧爽以前,凡名載鬼錄者,特許蕩減,此是奉承慈聖下敎者也,繼以典守之必恪必勤,卽惟曰秉彝也,報答也。若或藉此爲恃,復蹈前轍,不可以臣分責之,咸須知悉,十分惕念。
以慶尙監司李參鉉狀啓,慶州府民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭,分付。
內醫院啓曰,御藥所需,至爲愼重,各有月令,無得踰越,而湖南五月令封進靑大竹,月限已過,尙未來納,事體所在,誠極悚然。不飭之該道臣,從重推考,封進官,令本道捧現告,啓聞,拿問處之,仍卽封進之意,各別嚴飭,何如?傳曰,允。
訓鍊都監啓曰,本局千摠金箕弘,以前任碧潼郡守,方在任所,來現無期矣。領軍之任,不可久曠,今姑改差,何如?傳曰,允。
吏曹參判姜㳣,疏陳病狀乞遞。答曰,省疏具悉。所請依施。
丁卯六月初二日辰時,上御重熙堂。進講入侍時,講官申應朝,參贊官鄭稷朝,侍讀官李晩耆,假注書白時範,記事官徐奭輔·金永珯,各持小學第五卷,以次進伏訖。
丁卯六月初二日申時,上御重熙堂。召對入侍時,參贊官李漢永,檢討官李承純,侍讀官洪大鍾,檢討官李晩耆,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,政官牌招開政。
傳曰,右承旨許遞,令日政差出。
傳曰,在外工曹堂上許遞,今日政差出。
傳曰,春糶秋糴,有國水旱之備也。邇來穀摠,月減歲縮,所以有昨夏作還之擧,而立本旣少,未可以復舊論矣。就新鑄中,嶺南六十萬兩,湖南四十萬兩,湖西三十萬兩,海西十二萬兩,折計下送,使之作穀,趁今分俵穀名,以戶曹別備懸錄,而見今夏節已晩矣,秋後取耗,實是行之不得者。當年則特許除耗排捧,至於派給之節,典守之方,方伯守宰,另加糾察,實心對掦,而分錢粒米,若或虛實相蒙,澤不下究,亦當有別般擧措,自廟堂嚴加申飭。
傳曰,麗王陵之三年一次,遣禮郞奉審,卽定典攸在,而近聞兆域之荒蕪,儀物之崩頹,在在皆然云,甚非所以守護之意也。見今修補等節,不可一任虛徐,容入物力,自度支輸送,仍令守臣,涓吉始役,專管監董,而繼此樵牧之禁,封築之方,毋或疎忽,各別擧行事,分付。
議政府啓曰,當百錢,向旣撤鑄矣。新舊參互,見方流布,而卽聞小錢之積置市肆者,由來甚多云,雖未知緣何流出,而以其法禁所在,徒歸吹鍊鑄器之資者,還涉無謂。今若一體通用,則公私去來之際,亦有紓力之方,以此意知委中外,俾得從便行用之地,何如?傳曰,允。
吏曹啓曰,繕工監假監役官慶銑·姜葂,俱以身病,呈狀乞遞,改差,何如?傳曰,允。
有政。吏批,判書洪淳穆,參議李明應進。
以朴昇壽爲吏曹參判,王庭揚添書爲同副承旨,曺錫雨爲工曹判書,李鎬俊爲參判,李喬信爲造紙別提,金哲根·金基濂爲假監役。
兵批,判書金炳㴤進。副司果李世翼。
丁卯六月初三日辰時,上御重熙堂。進講入侍時,講官金學性,參贊官趙康夏,檢討官趙晩和,假注書李元用,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
政院啓曰,新除授同副承旨王庭揚,時在開城地,斯速乘馹上來事,下諭,何如?傳曰,許遞,前望入之。
承旨前望入之。宋徹萬落點。
傳曰,直提學李載冕,馳詣景陵,奉審摘奸,仍留監祭,局內諸陵,一體奉審以來。
兵曹啓目,粘連觀此開城留守金壽鉉狀啓,則中軍尹湋,以曾經邊地,擇差見職於昨年赴沁之時,勁毅果敢,已有著試,靑石創鎭,專任監董,不煩不擾,而處事得宜,鎭務綜明,顯有誠勤之績,管屬悅服,已騰方便之頌是白如乎,苽期不遠,如或遞差,則新設之鎭,責效整飭,恐非生手所能是白乎尼,請令該中軍尹湋,限一年仍任,責成實效亦爲白有臥乎所,赴沁之時,勁毅果敢,靑石創鎭,專任監董,鎭務綜明之顯績,管屬悅服之騰頌,設鎭整飭,果非生手所能,依狀請施行,何如?啓,依允。
丁卯六月初四日辰時,上御重熙堂。進講入侍時,講官申錫禧,參贊官鄭稷朝,侍讀官洪大鍾,假注書白時範,記事官徐奭輔·金永珯,各持小學第五卷,以次進伏訖。
丁卯六月初四日酉時,上御重熙堂。召對,全羅道暗行御史同爲入侍時,參贊官鄭稷朝,檢校直閣李承純,侍讀官洪大鍾,檢討官趙,假注書白時範,記事官徐奭輔·金永珯,各持小學第五卷,全羅道暗行御史尹滋承,以次進伏訖。上曰,史官分左右。
上在昌德宮。停常參·經筵。
自開東至酉時,灑雨下雨,測雨器水深一寸八分。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。大妃殿,進御人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,未肅拜摠管許遞,副護軍尹滋承除授。
傳曰,繡衣書啓,令吏判就議廟堂,勿爲循私,從公稟處。
傳曰,卽見湖南繡衣書啓,則所謂洪鍾聞之恣行不法,何若是無嚴無殫也?究厥罪犯,萬戮猶輕,而姑從末減,特貸一縷,具格押送全羅監營,令道臣大會民人於沙場,嚴刑二次後,南固山城圍籬安置,以謝南民。雖以前監司趙在膺言之,厚受國恩,自畿而南,圖報之念,宜倍餘人,而任他權裨之蔽聰,致此全省之受害,矇不覺察,誰執其咎?法意攸在,固當重勘,而爲念全保世臣之義,施以竄配之典。
傳曰,飭已施矣。竄配罪人李赫周放。
傳曰,前宣傳官李赫周,參上宣傳官加設單付。
兵曹,副摠管單尹滋承,除授事,承傳。
承文院啓曰,卽見都京禮部咨文出來者,載有靉江流民,擬作何處插入私墾,情形應否,迅速覈覆,再行妥議辦理事,奉上諭,趲程知照云矣。回咨,令文任斯速撰出,爲先入送江界,邊情,昭詳檢査,罔夜馳報之意,分付關西道臣,何如?傳曰,允。
丁卯六月初五日辰時,上御重熙堂。進講入侍時,領議政金炳學,講官曺錫雨,參贊官金炳翊,檢討官趙,假注書白時範,記事官徐奭輔·金永珯,各特小學第五卷,以次進伏訖。
上在昌德宮。停常參·經筵。
傳曰,戶判疏,有司與句管堂上,就議廟堂,凡所設施,講定節目,斯速行會。
傳曰,入直摠管許遞,前望入之。
摠管前望入之。都摠管元世顯落點。副摠管李建弼添書落點。
議政府薦望,以尹滋承爲義州府尹。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
宗親府啓曰,副摠管李建弼,宗正卿差下,令該曹口傳下批,何如?傳曰,允。
兵曹啓曰,前宣傳官李赫周,參上宣傳官,加設單付事,命下矣。方在被謫蒙放中,何以爲之乎?敢稟。傳曰,蕩滌敍用。
義禁府啓曰,前全羅監司趙在應,施以竄配之典事,承傳,啓下矣。趙在應,平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
又啓曰,洪鍾聞,姑從末減,特貸一縷,具格押送全羅監營,令道臣大會民人於沙場,嚴刑二次後,南固山城圍籬安置事,承傳,啓下矣。洪鍾聞下去廣州地云,以承傳內辭意,具罪目,依例發遣府都事,自廣州執捉,而具格押送于全羅監營,與道臣大會民人於沙場,嚴刑二次後,仍令押送于南固山城,與地方官眼同圍籬安置,何如?傳曰,允。
又啓曰,竄配罪人李赫周放〈送〉事,承傳,啓下矣。慶尙道丹城縣,竄配罪人李赫周放送事,分付該道道臣之意,敢啓。傳曰,知道。
又啓曰,於蘭萬戶梁錫煥,今方待命拿囚矣。拿命已至屢朔,今始就囚者,揆以法綱,萬萬駭惋,而外任及在鄕人之待待命拿囚者,稽淹閱月,本罪外,加等照勘,載在法典條例。梁錫煥議律,施以加等之典,何如?傳曰,允。
戶曹判書金炳國疏曰,云云。自古有國立法,其初未嘗不善行,久而弊生,其間隨時爲之,委曲而補之,要不失立法之初意也。唐臣陸贄曰,審察群情,所甚欲者,先行之,所甚惡者,先去之。噫,今日群情之所甚惡者,莫先於還餉,而未可遽議去之,自五六年來,廟朝之上,慥慥乎釐正之政者,大抵附之於損上益下之義,畢竟蠲蕩,以千萬計,則封樁枵而經費絀,民亦未蒙下究之澤,昨年發帑金補缺存本,是豈可已不已也?資水旱而備陰雨,於是焉存矣。伏見日昨傳敎下者,三南·海西,追贍昨夏之不敷之數,仍除今年當捧之耗,量挈乎國計盈朒,軫念乎民力舒疾,凡在瞻聆,孰不欽頌,而然捄弊之策,未能早講,生弊之源,自循舊謬,恐有欠於經遠之宏圖,必也斂散有法,典守惟勤,然後民國當興,受其利矣。臣嘗以朱子社倉之法,爲必行無疑,永遵無弊,其言曰,夏受粟於倉,冬則加息計米以償歉蠲,其息之半,大饑則盡蠲之,凡十四年,以元數六百石還府,見儲米二千一百石,以爲社倉,每石上取耗三升,十家爲甲,推一人爲首,五十家則推一人爲社首,惟其管攝在民,吏不得操弄,故民皆便之。今之民,猶古之民也。竊聽於閭里畎畝之言,往往有盻望於社倉之設。臣適忝大農之職,別備之穀,又命置籍於臣曹,乃以群情之所甚欲者,控陳。伏乞下臣此章,令廟堂諸臣爛確,如或言有可採,議無或岐,亟令行會諸省,以頒下錢一百五十萬兩,排攢郡邑,竝與昨夏立本之穀,創設社倉,要領於古規,斟酌於時宜,將見朝家之澤,廣被而永賴焉,云云。答曰,省疏具悉。此是有國經遠之謨,生民安保之策,而況有朱夫子已試之法乎?入稟慈聖,承有必行之敎矣。當有處分,卿其諒之。
丁卯六月初六日辰時,上御重熙堂。進講,奉審閣臣,同爲入侍時,講官姜㳣,參贊官趙康夏,侍讀官權命菊,假注書白時範,記注官盧鎭燮,記事官金永珯,各持小學第五卷,直提學李載冕,以次進伏訖。上曰,史官分左右。上曰,閣臣進前。載冕進前奏曰,臣承命馳詣景陵,陵上奉審,則無頉,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉。仍詣健元陵,陵上奉審,則無頉,碑閣·丁字閣奉審,則無頉。仍詣顯陵,陵上奉審,則無頉,碑閣·丁字閣奉審,則無頉。仍詣穆陵,陵上奉審,則無頉,碑閣·丁字閣奉審,則無頉。仍詣徽陵,陵上奉審,則無頉,碑閣·丁字閣奉番,則無頉。仍詣崇陵,陵上奉審,則無頉,碑閣·丁字閣奉審,則無頉。仍詣惠陵,陵上奉審,則無頉,碑閣·丁字閣奉審,則無頉。仍詣元陵,陵上奉審,則無頉,碑閣·丁字閣奉審,則無頉。仍詣綏陵,陵上奉審,則無頉,碑閣·丁字閣奉審,則無頉。還詣景陵,仍留監祭,將事安寧之意,敢此仰達矣。缺上命閣臣先退。上誦前受音一遍訖,仍開卷。㳣讀自一家之內,止讀書不轍,仍釋義訖。上命授書筭于㳣,上讀新受音十遍訖,㳣還納書筭。上曰,緦服同爂,庭無間言,甚善矣。㳣曰,張公藝九世同居,陳氏宗族八百口事,此下亦有之,而庭無間言,故緦服能同爂。柳玭曰,男子剛腸者,幾人能不爲婦人言所惑,此則前日所進講者也,聖聰,伏想記有,而他姓相聚,易致爭詰,而今無間言者,不聽婦言之致也。牛弘之事亦然,其妻迎謂,則只曰已知,顔色自若,可謂善處兄弟之間也。自古及今,信聽婦言,則必受其敗矣。其曰讀書不轍者,亦不可泛看,不讀則已,讀則必專精,故他事不入心,而有此不轍也。昔高鳳好學,其妻使曬麥於庭,鳳坐而讀書,不知驟雨漂麥,古人之專心讀書,皆如此矣。牛弘本姓寮,博學修五禮,送大將楊素止於中門,而別當世之賢人也。缺
丁卯六月初六日申時,上御重熙堂。召對入侍時,參贊官金炳翊,檢校直閣李承純,侍讀官權命菊,檢討官趙,假注書白時範,記註官盧鎭燮,記事官金永珯,各持小學第五卷,以次進伏訖。
上在昌德宮。停常參·經筵。
政院啓曰,明日乃是初伏,自明日處暑間,視事頉稟之意,敢啓。傳曰,知道。
傳曰,政官牌招開政,如有違牌,勿爲呼望。
傳曰,吏曹參議有闕之代,前望入之。
吏曹參議前望入之。李容直落點。
吏曹啓曰,新除授吏曹參議李容直,以前任驪州牧使,方在解由未出中,何以爲之?敢稟。傳曰,勿拘。
傳曰,當該承旨,推考。
傳曰,左副承旨許遞,前望入之。
承旨前望入之。李熙完落點。
傳曰,咸悅縣監閔成鎬,新溪縣令金甲根,相換。
以平安監司朴珪壽狀啓,平壤府民家失火事,傳曰,當此農節,民家燒燼,若是夥多,聞甚驚慘。元恤典外,別加顧助,結構奠接之方,廟堂措辭關飭。
議政府啓曰,寶城郡守,行將差代矣。由來積弊之局,不可不另擇,勿拘常格,各別檢擬事,分付銓曹,何如?傳曰,允。
又啓曰,寧越府使有闕矣,數遞之餘,積弊未蘇,勿拘常格,以聲績素著人,各別擇擬之意,分付銓曹,何如?傳曰,允。
又啓曰,頃因北兵使仍駐行營事,啓稟行會矣。卽見北兵使鄭岐源所報,則解氷已過三朔,姑無邊警,且本營,以沿海重地,經歲空虛,實爲疎虞。富寧以南四邑,親騎衛等,都試之設行,例在八月,而若一任仍駐,許多武士之徵發遠赴,事勢難便,還駐本營爲辭矣。北閫之仍駐行營,此時留防之不容不然,而今其江氷已解,且無邊虞之可言,都試武士之徵發遠赴,亦所當念,依報請還駐本營事,分付,何如?傳曰,允。
兵曹啓曰,宣傳官李鍾鳳,五衛將李憲鳳·鄭煥瑋·權用哲,俱以病難供職,呈狀乞遞,訓鍊院僉正朴龍熙除授,在外過限未肅拜,竝改差,何如?傳曰,允。
有政。吏批,判書洪淳穆進,參議李明應式暇。
以申檍爲同敦寧,洪載順爲工曹參議,李根弼爲同春秋,權益善爲禮曹佐郞,李喬榮爲綾州牧使,尹性善爲寶城郡守,康祐鎭爲大靜郡守,柳冀仁爲樂安郡守,權用圭爲錦山郡守,李明應爲鳳山郡守,張鳳逵爲全州判官,李載貞爲濟州判官,尹興善爲臨陂縣令,金獻鎭爲南平縣監,金疇鎬爲同福縣監,洪學祖爲興德縣監,李鍾緖爲康津縣監,宗正卿單李建弼,義州府尹單尹滋承。
再政。以朴憲陽爲景慕宮令,張斗衡爲吉州牧使,金奭根爲茂朱府使,李龍夏爲寧越府使,李象準爲淸安縣監,朴升壽爲永同縣監,閔成鎬爲咸悅縣監,南弘鎭爲雲峰縣監。
三政。以申冕求爲翼陵令,李賢器爲引儀,柳肯鎬爲軍器奉事,李炳一爲淸道郡守,李沂在爲豐基郡守。
四政。以任慶準爲工曹佐郞,洪用周爲掌樂主簿,李仁相爲監役,洪祐龍爲開寧縣監,李晩蓍爲山淸縣監。
五政。以權衡圭爲健元陵令,趙秉錡爲敬陵令,李商應爲司僕主簿,李胤植爲假監役,趙然天爲尙衣僉正,兪鎭泰爲軍器主簿,咸悅縣監閔成鎬,新溪縣令金甲根,已上相換事,承傳。
兵批,判書金炳㴤進。
兵批啓曰,全羅左水使,今當差出,而擬望之人乏少,他道防禦使及中軍,竝擬,何如?傳曰,允。
以徐衡淳·南鍾順爲副摠管,尹相定爲宣傳官,李容奎·朱重謙·朴命鴻爲五衛將,李宅緖爲訓鍊僉正,魚秉琇爲御營把摠,李鍾晉爲全羅左水使,朴重昌爲古群山僉使,嚴漢壽爲荏子島僉使,金基銑爲登山僉使,金潤植爲智島萬戶,韓弘祿爲南桃浦萬戶,安正民爲多慶浦萬戶,鄭在璣爲黔毛浦萬戶,李俊養爲木浦萬戶,宣傳官加設單李赫周,開城中軍尹湋,限一年仍任事,承傳。
再政。以李鍾健爲宣傳官,蔡奎鳳爲訓鍊判官,鄭泌·李昌會爲武兼,尹錫莘爲訓鍊都監把摠,李謇熙爲右捕從事官,姜周翰爲金城別將,同知單文容奎,僉知二單朱重謙·朴命鴻,都摠管單徐衡淳。
三政。以韓圭稷爲宣傳官,李冕鎬·柳丞魯·孫珪憲爲都摠經歷,黃鼎顯爲守門將,兼吉州鎭兵馬僉節制使單張斗衡。
四政。以李魯洙爲中樞經歷,具鳳祖爲都摠都事,李奎應·金禹圭爲訓鍊判官。
五政。以李時鉉爲訓鍊判官,李德純·李龍憲·李寅述爲主簿。
六政。以白弼洙爲訓鍊主簿,趙文奎爲武兼,鄭在坤爲守門將。
吏曹啓目,粘連觀此全羅左右道暗行御史尹滋承書啓,則光陽前縣監李有善,康津前縣監趙載升,長水前縣監李羲道等段,繡啓旣請令,攸司稟處,更無可論是白遣,全州判官趙容在段,貪奸不戢,糴捧有濫徵之怨,傔弊莫察,任窠無均差之公,銀魚進上,旣因朝令革罷,則氷米結斂,自可勿論,而乙丑丙寅兩年,依舊徵斂,其中九十八石,如例取用,二百十五石九斗六升,歸於吏輩之乾沒,至有結民之怨咨。昨春資以一千兩捐補樣,報營而及其分賑,則以還租三百三十三石五斗,分排於各倉色,作錢取用,還租段,每石一兩二錢式,立本,其數只爲四百兩,前所一千兩報營者,自歸爽實,及至冬間,軍政捄弊節目中,賑資一千兩,混錄粧撰,未免欲巧反拙是如爲白乎旀。同福縣監尹弘求段,分房記之手筆成出,體貌不顧,而七百七十兩,捧賂之跡難掩,民貸錢之軍器修補,口舌頗多,而五百五十金勸納之人自在,窮蔀,有或阽之歎,敗局,無可振之望是如爲白有臥乎,上項兩邑守令,竝只爲先罷黜,令該府拿問處之爲白乎旀。綾州牧使呂重燮段,各里三所任之長待官門,致使廢農,而負債,砲保數百名之移疤歜役,未免換實而歸虛,軍器修繕,則是何洗簇錢之排斂?校院派任,則可駭非其類之冒忝是如爲白乎旀。寶城郡守申錫源段,乙丑移轉米三千三百餘石,以營納贖錢及邸吏役價,雖因營關相換,而所謂移轉還移,錄於贖錢役價未納人之各下,仍不督刷,虛勘糴簿,結錢上納一千一百二兩三錢七分內,七百三十四兩段,倉色及邑屬各人處,査徵移充,官當只爲三百六十八兩三錢七分,此皆文蹟昭然,乃以一千一百餘兩全數替當樣,報營門,太欠誠實是如爲白乎旀。樂安郡守柳完根段,坐衙之時恒少,傍由嬖興,差任之改不公,弊自傔生,改銃分屬官人,從何責費,査結一聽都吏,安得無奸是如爲白乎旀。錦山郡守李鳳沼段,一千石之加作,邑賑租之劃來,雖曰爲邑捄弊,而莫重公穀,取如私物,高價執錢,已是法外,況復開庫發賣,若是狼藉,聽聞駭然是如爲白乎旀。臨陂縣令趙興林段,軍簽査整,有非鄕儒所關,民訟發落,無或刑吏容私是如爲白乎旀。康津縣監柳海魯段,觴政之無節,有妨察隱,稅捧之濫斛,不無稱怨是如爲白乎旀。南平縣監南弘重段,結價之自下濫捧,縱或遺察,還上之科外加分,豈可襲謬?昨冬還租二千石加作,取剩爲一千四百四十四兩內,七百二十兩,用下於軍器修補,七百二十兩,待夏救窮次,貿米儲置,加作有違經法,歸屬亦欠稱當是如爲白乎旀。興德縣監崔遇基段,猾胥從中舞弄而隨其指劃,瑣謗在外喧藉而矇不省察,托以軍器修補錢四百兩,收斂於各面,五百兩,勒貸於富民,繕械所入,不過二百餘兩,而洋擾纔息,繕役遽停,餘錢七百兩,乾沒於由吏之手,笠巖城役之費,無過百金,而乃以三百餘兩結斂,亦歸吏鄕之口吻,全沒着落,無望責成是如爲白有臥乎所,上項八邑守令,竝只罷黜爲白乎旀。臨陂前縣令金在重段,船糧米之分徵各人,民怨尙存,移轉還之終歸逋藪,吏奸莫察是如爲白乎旀。靑巖前察訪愼㘽祜段,專事外飾,頗有瑣謗是如爲白有臥乎所,上項前任守令,一驛前察訪,竝只不可以已遞而勿論,罷職爲白乎旀。順天前府使黃鍾顯段,癸亥秋濫報災二百結內,一百五十九結,入於減削,其餘四十一結之執錢公用印蹟,雖曰有據,法意恐難參恕,由吏處,任賂錢取用,縱諉謬例,至於一年再捧,合爲九千餘兩之多,且其遞去,由吏,二千兩圖免債,尤係傷廉是如爲白乎旀。古阜前郡守宋永老段,昨春捧稅時,稱以船人出給米,每石價十六兩式收捧,而乃以十三兩八錢減數報營,乙丑冬,由吏及房任處,捧賂錢爲二千九十兩,昨夏貶罷後,新迎派任之索賂,爲二千九百五十兩,而其中未捧者,成出印蹟,公行督納是如爲白乎旀。咸悅前縣監金復容段,賑飢口而加數報營,三百兩捐捧,徒歸虛簿,補民庫而勒徵饒戶五百金記付,亦非實當,前後任賂錢六千九百九十兩,甲子乙丑兩年冒耕租取剩錢一千九百四十兩九錢,詞訟捧賂錢二百兩,丙寅春作錢取剩錢三百兩,合錢九千四百三十兩九錢,吏招印蹟,明的有據,所犯諸條,俱係不法是如爲白乎旀。求禮前縣監閔致魯段,乙丑冬吏窠分房時,首刑吏·京邸吏中間操縱,捧賂錢爲一千一百兩,鄕所面任·監官等處,捧賂錢爲九百五十兩,訟民等處捧賂錢爲三百五十五兩,吏招丁寧,軍器庫修理錢中五十兩,面主人査徵錢五十兩,合錢一百兩,亦爲乾沒,而印蹟昭然是如爲白有臥乎所,上項四邑前任守令,不可已遞而勿論,竝只令該府,拿問處之爲白乎旀。扶安縣監李雲弼段,聽理則剖決無滯,察奸則摘發有神,夏牟還之減價代捧,惠遍窮蔀,移轉米之耗條自當,頌騰闔境是如爲白乎旀。玉果前縣監鄭華錫段,民不忍欺,可知踐實而見孚,吏莫容奸,尤䙡用柔而制剛,山米之弊痼積久,詳定減捧,軍布之流亡居多,殘廩捐補,六面七碑,遺愛可驗是如爲白乎旀。茂長縣監趙永和段,移轉還之亟圖出送,邑祛痼瘼,京營耗之從輕排斂,民皆悅服,紙魚之無價進排,痛革舊謬,雜稅之逐年增加,從更査釐,捄軍弊而優捐廩俸,賑飢口而先施鱞寡,百務無不畢擧,敗局宛若新造,實惠所及,輿頌方蔚是如爲白乎旀。茂朱府使尹性善段,京各司禮木,不責於民戶,庫田結査起,先招於吏橐,至若使客支供之不煩收斂,移還雜費之特爲蠲減,俱著輿頌,可見實績是如爲白乎旀。昌平縣令李種信段,節用愛民,先得良吏治法,賑窮養老,皆曰我俟惠政,燒戶之加恤,結構,是豈少補?軍械之捐廩修繕,實由誠心是如爲白乎旀。龍潭縣令洪秉僖段,改量,今日急務而亟行告竣,賑濟,歉歲大政而擾捐全活,至若簽案之就緖,糴簿之淸帳,俱著實效,尙傳遺愛是如爲白乎旀。萬頃縣令李秉一段,公堂之朱墨多暇,時聞咿㕶之聲,軍案之黃白先頉,不見呼號之冤,査冒耕而付民庫,捐廩俸而修軍械,隨事殫竭,到底綜核是如爲白乎旀。玉果前縣監金度根段,賓館之捐廩重修,民不知役,需米之減價收捧,惠有所歸,可惜解後之日,尙見攀轅之情是如爲白乎旀。務安縣監韓致肇段,補賑之優捐,需米之減價,特其大略,修城也一新,繕械也就完,俱是茂績,非徒才具之素優,益驗誠意之到底是如爲白乎旀。前縣監徐元輔段,冤徵結之報營蠲減,流來逋之捐廩充完,惠政攸曁,遺愛尙多是如爲白乎旀。泰仁前縣監徐相鈺段,庫逋從便,矯捄徭役,量宜蠲減,至若飢口之私賑,需米之減價,莫非懷保之實惠是如爲白有臥乎所,如此茂著之績,合施褒奬之擧。扶安縣監李雲弼,玉果前縣監鄭華錫等段,似當施以璽書表裏之典是白遣,茂長縣監趙永和段,似當施以熟馬賜給之典是白遣,茂朱府使尹性善,昌平縣令李種信,龍潭前縣令洪秉僖,萬頃縣令李秉一,玉果前縣監金度根,務安縣監韓致肇,前縣監徐元輔,泰仁前縣監徐相鈺等段,似當施以陞敍之典是白乎矣,係干恩賞,臣曹不敢擅便,上裁敎是白乎旀。監司徐相鼎段,持列郡憚壓之威,長吏勅躬,推窮蔀懷保之仁,小民加額是如爲白有臥乎所,道臣體重,今姑勿論是白乎旀,前監司趙在應,特下處分,臣曹更無可論是白乎旀。其餘本道前後守令·察訪及沿路守令·察訪等段,績乏優異,疪無顯著,竝只置之爲白乎旀。其外梱帥·中軍·虞候·營將·邊將·監牧官等乙良,令兵曹稟處敎是白乎旀。書啓中靑巖察訪之巖字,誤以嚴字書之,奏御文字,何等審愼,而有此錯誤,不可無警,當該御史推考,何如?啓,依回啓,施行爲良如敎。
兵曹啓目,粘連觀此全羅道暗行御史尹滋承書啓,則木浦萬戶崔應煥段,渠以幺麽鎭將,乃敢威脅島民,勤捧松贖,臆斷債訟,眞贓難掩,十目醜謗,如出一口是白乎所,就以吏招觀之,遠近民人等處,非理勒奪錢。合爲一千一百二十七兩,所犯不輕。故臣於露蹤之日,爲先拿棍懲勵是如爲白有臥乎所,幺麽鎭將,威脅島民,勒捧松贖,臆斷債訟,遠近民人等處,勒奪錢合爲一千一百二十七兩,爲先罷黜,令該府拿問處之爲白乎旀。古群山僉使韓世榮段,全昧事理,率多乖悖,捉囚過去之僧,勒加匪類之目,構誣報營,極爲無良是如爲白乎旀。荏子島僉使崔學植段,詞訟非其分內,而托作賄賂之囮,徵斂出於科外,而自開謗讟之門是如爲白乎旀。黔毛浦萬戶金英澤段,托禁松而徵贖不少,藉繕械而勒貸且多,殘鎭受弊,衆口齊謗是如爲白乎旀。多慶浦萬戶李星敎段,憑藉造船之材,濫斫私養之山,擧措多有駭悖是如爲白乎旀。南桃浦萬戶蔣萬興段,雇卒之代布不給,由吏之加下未報,可見用度無節,以致鎭樣難支是如爲白乎旀。智島萬戶全應植段,私山濫斫,何其駭悖?道臣徵治,猶云參酌是如爲白有臥乎所,上項六鎭邊將之或事理乖悖,報營無良,或詞訟非分,而作賄賂之囮,徵斂科外而開謗讟之門,或托禁松而徵贖,藉繕械而勒貸,或憑藉造船,濫斫私養,擧措駭悖,至爲棍治,或代布不給,加下未報,用度無節,鎭樣難支,或濫斫,駭悖,懲治,參酌,俱係不法,竝罷黜爲白乎旀。前兵使趙羲元段,科場索賂,縱諉見欺於傔人,獵原經宿,盍念擅離於重地,醜謗或自詞訟,奸弊多在派任,實由壅蔽,何不省察是如爲白乎旀。前右水使張寅植段,邑鎭疆界,無端予奪,未免營邑葛藤,船材烙斫,混侵私山,以致牒訴紛紜是白遣,運木之防錢,耳匠之雇價,多數分定於十四鎭,一任該吏之作奸,不念各鎭之貽弊,自取怨謗,有口喧傳是如爲白乎旀。前法聖僉使韓尙烈段,繕械,稱以捐廩而債歸由吏,葺廨,謂之貿材而害及私山,倉斛濫捧之習,何不省察,冊客私貸之弊,宜其操束是如爲白乎旀。前興陽監牧官李時喆段,莫曰牧場之少事,尙有稅濫之瑣謗是如爲白有臥乎所,上項前任兩帥·一邊將·監牧官,或科場索賂,擅離重地,或疆界予奪,營邑葛藤,烙斫私山,牒訴紛紜,防錢雇價,任吏作奸,或稅濫瑣謗,俱係不法,不可已遞而勿論,竝施以罷職之典爲白乎旀。前前右水使朴來命段,各島潛女之推捉,何多自下操縱,四邑糧米之排斂,不宜從中取剩,措處有失,訾謗尙存是如爲白有臥乎所,糧米排斂,從中取剩,有違經法,不可已遞而全恕,從重推考爲白乎旀。前左水使尹善應段,舸艦完而軍械修,陰雨有備,賙賑均而島稅減,寒暑無咨,射砲手之課試,莫勤勸奬之方,太平稧之創設,實爲防守之策是如爲白有臥乎所,閫帥體重,置之爲白乎旀。全州營將李根奭段,職專譏詗,閭里罕聞竊發,政嚴操束,校卒不敢恣橫,屬當兼飭,綽有綜核之效,再蒙恩典,益切圖報之誠,以若才具,合試大處是如爲白乎旀。順天監牧官李秉悌段,蠲馬錢而減太價,爲惠是實,捄庫弊而葺公廨,捐錢亦多是如爲白乎旀。前全州營將李敏應段,幹局何其通敏,政令一是嚴明,盜賊望風遁藏,外戶不閉,場市無人酗鬨,頑俗頓改,威著邑鎭,頌播隣境是如爲白有臥乎所,上項時任營將·監牧官及前任營將之或譏詗閭里,罕聞竊發,政嚴操束,校不恣橫,或蠲馬錢而減太價,捄庫弊而葺公廨,或政令嚴明,盜賊遁藏,場市無鬨,頑俗頓改,竝施以陞敍調用之典是白乎旀。金城別將鄭在璣段,貿米賑飢,捐俸充逋,已是實心,軍器修繕,土卒加料,尤極嘉尙是如爲白有臥乎所,貿米賑飢,捐俸充逋,軍器修繕,土卒加料,實是嘉尙,似當施以邊將除授之典爲白乎旀。羅州監牧官李海準段,稅價之優蠲,屯租之減捧,俱是惠政之所推,可見島陸之咸頌是如爲白有臥乎所,稅價優蠲,屯租減捧,實係嘉尙,似當施以兒馬賜給之典是白乎矣,俱爲係干恩賞,不得擅便,上裁敎是白乎旀。其餘帥·營將·中軍·虞候·邊將等,別無優異之績,亦無顯著之疵,竝只置之爲白乎旀。奏御文字,何等審愼,而智島萬戶全應植之全字,誤以金字書之,殊涉不審,當該御史尹滋承,推考,何如?啓,依回啓,施行爲良如敎。
吏曹參議李明應,陳疏乞遞。省疏具悉。所請依施。
丁卯六月初七日辰時,上御重熙堂。進講入侍時,講官金永爵,參贊官鄭稷朝,檢討官趙,假注書方孝隣,記註官金泰煥,記事官金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。永爵讀自唐英公李勣,止年將八十,仍釋義訖。上命授書算于永爵,上讀新受音十遍訖,永爵還納書算。上曰,李勣之於姊病,煮粥焚鬚,誠友愛之至也。永爵曰,李勣,非無僕妾,而身親爲姊煮粥,至焚其鬚,其友愛可謂篤至矣。仍奏曰,今日進講自止中,無可敷衍仰奏者矣。唐史曰,李勣嘗得暴疾,醫云鬚灰可療,太宗聞之,翦鬚和藥,勣頓首出血泣謝。太宗曰,朕爲社稷,非爲卿也,何謝之有?又曰,玄宗素友愛,初卽位,爲長枕大被,與兄弟共寢,飮食起居,相與同之,薛王業有疾,玄宗親爲煮藥,火爇上鬚,左右驚救之。上曰,但使王,飮此藥愈,鬚何足惜?其火焚其鬚,友愛篤至,正與此章相類也。曰,缺稷朝曰,缺永爵曰,臣於筵中,屢陳多發問難之意,雖蒙聽受,而終未見採用之實,每於臨講,只一處發問而止,殆同文具者然,下情不勝抑鬱之至。旣聽受而竟不採用,則安有愚臣懇懇陳奏之義哉?臣四載講幄,區區效忠,未爲不多,而今又有所欲仰陳者,而未蒙採用之實,忠愛之忱,亦隨以少沮。殿下苟或軫念及此,當有導之使言之道,伏願體念焉。凡於講筵諸臣所奏,多有可採者,每於筵說修入之後,詳細乙覽,則與更請其言無異,伏望證省焉。上曰,當覽之矣。上掩卷,命史官就座,仍命講官先退。又命退,諸臣以次退出。
丁卯六月初七日申時,上御重熙堂。召對入侍時,參贊官金炳翊,檢校直閣李承純,侍讀官權命菊,檢討官趙,假注書方孝隣,記註官金泰煥,記事官金永珯,各持小學第五卷,以次進伏訖。
上在昌德宮。停常參·經筵。
傳曰,公事不審之中官柳東燮,拿處。
以柳東燮囚單子,傳曰,飭已施矣,分揀。
以司謁康鼎九,別監金錫鎭,被打於朴華默事手本,傳曰,朴華默爲名漢,遠地竄配。
禮曹啓曰,卽接全羅監司徐相鼎移文,則以爲,全州府鄕校聖殿正間前面椽板瓦子,與東西廡內三門柱樑椽木,年久朽傷,不可不及今修改,告由移還安祭香祝,自本曹,啓稟下送云矣。全州府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
營建都監啓曰,本都監郞廳金獻鎭,除拜南平縣監,其代以金有鉉,差下,何如?傳曰,允。
惠廳·戶曹·訓鍊都監啓曰,卽伏見全羅監司徐相鼎狀啓,則以爲,沃溝縣石浦漂到船材形止,前道臣已爲馳啓,而沃溝前縣監李昌鎬牒呈內,京江船主李錫玟,其弟配囚錫珷,及順天·樂安·興陽等邑吏,鄕本縣護送監色,石浦里頭民,竝窮覈招辭云。稅船臭載,前後何限,而情迹疑怪,未有甚於此案者也。事在大洋,人無確證,致敗處所,終難指的,數多穀物,一未鉤拯,船子之商稅混淆,石子之鹽稅交錯云者,萬萬叵測。臣於莅任後,採探傳聞,參互邑報,疑眩轉深,別定査官,累度盤覈。大抵船材漂到,在昨年九月二十七日,而今以庇仁·藍浦之回移於沃溝觀之,順天大同四船,自庇仁護送,卽同月二十六日也。藍浦以庇仁前站,宜有迎送,而初無過去云,則此船致敗,料不出庇·藍兩界,憑問無處,疆界莫定,船材則乃弟之所慣目,屍身則其兄之所的實。稅船致敗,人物渰死,更無可疑,千餘包穀,全數未拯,則準載之招,雖不可信,十五人命,一無生還,則故敗之目,亦難直斷,査實免徵,律有可據,法例至重,不敢擅議。所謂李錫玟,則以原船主,經先由陸,照法嚴勘,在所不已,護送監色與里監·頭民等,亦不可無懲,自臣營,從重科治,衙門穀數,區別成冊,上送于惠廳。庇仁縣監李赫準,旣有護送,則前站交付狀,不卽責納,稅船下落,便同褎如。地方官前沃溝縣監李昌鎬,敗船雖在他界,漂材旣到本境,而商稅之間,未卽辨別,揆以事體,未免疎忽,穀主官,順天府使柳,樂安郡守柳完根,興陽縣監丁觀燮,晩時裝發,竟致臭載,不檢之失,在所難免云矣。致敗處所,終未覈得,數多穀物,全數未拯,則準載之招,難以憑信,船主李錫玟之徑先由陸,以致全船之不知去處者,事未前有,萬萬痛駭,更加嚴刑,期於得情。地方官沃溝前縣監李昌鎬,船材之商稅不辨,未免稽忽,庇仁縣監李赫準,前站交付狀,未卽責納,稅船下落,矇未覺察。穀主官順天府使柳,樂安郡守柳完根,興陽縣監丁觀燮,晩裝晩發,以致臭載,竝從重推考,護送監色與里監·頭民,科治,依狀請施行,何如?傳曰,允。
戶曹啓曰,卽伏見公忠監司閔致庠狀啓,則以爲,恩津縣,丙寅條軍資監別營等處所納米,合三百十六石十四斗零,四月二十一日,致敗於洪州地元山鎭護送境古代島前洋,而所拯米一百九十三石,不完五十二石,作完二十三石,縮二十九石,完米及作完米,依新頒定式,從時價作錢,而今以完米較諸實載,未拯米爲一百石十四斗零,依法分徵於色吏·沙格等處,船人犯用米十八石,以本色徵捧,拯米發賣錢,七百十九兩零,亦爲收捧上納之意,關飭洪州牧使處,當日風浪,縱出不意,他船則安泊而無事,此船之擧碇獨至不幸,可見其制護之失宜,沈沒初非片破,則穀物當準拯,而不完之包,空石之數,何至此多?格軍之稱病代騎,色吏之移騎他船,萬萬叵測,屢拖盤覈,旣無執贓。穀物雖依此執摠,而嚴覈得情,斷不可已。色吏·沙格等,令仍囚於洪州獄。恩津前縣監李升翼,執籌穀物,分載賃船,係是法外,而上納申飭,朝令嚴急,籌船到泊,不可遲待,則參以事勢,容或無怪,論罪一款,恐合參恕。護送地方鎭元山別將徐榮修,則敗船於安泊之後,不善指護,自可無論,而事出掌內,難免其責,自臣營,依定式決棍懲勵,元山鎭護送監色及執籌船主,亦從重科治,計料敗船木物,申飭逢授云矣。逢風於住碇之後,制護宜其有術,而徑先擧碇,獨至致敗者,已非審愼之道,沈沒初非片破之船,而不完及空石,如是夥多,色吏之移騎,穀物之分載,俱係可疑之端,沙格,更加嚴覈得情,裝載官恩津前縣監李升翼,參恕,地方鎭元山別將徐榮修,徵勵及監色等,科治,木物逢授,竝依狀請施行,何如?傳曰,允。
刑曹啓曰,以司謁康鼎九手本,別監金錫鎭被打於朴華默爲名漢處,頭血狼藉,幾至死境,爲先除下其罪狀,令收司科治事,傳曰,朴華默爲名漢,遠地定配事,命下矣。謹依傳敎,罪人朴華默,全羅道咸悅縣遠地定配所,卽爲押送之意,敢啓。傳曰,知道。
義禁府啓曰,木浦萬戶崔應煥拿處事,傳旨,啓下矣。崔應煥,時在任所,依例發遣府書吏,交代後,拿來,何如?傳曰,待待命拿囚。
又啓曰,全州判官趙容在,同福縣監尹弘求,順天前府使黃鍾顯,古阜前郡守宋永老,咸悅前縣監金復容,求禮前縣監閔致魯等,拿處事,傳旨,啓下矣。黃鍾顯,方今待命拿囚,趙容在·尹弘求,俱在任所,宋永老,下去公淸道懷德地,金復容,下去忠州地,閔致魯,下去京畿果川地云,依例發遣府羅將,竝拿來,何如?傳曰,待待命拿囚。
又啓曰,因全羅道暗行御史尹滋承書啓,吏曹回啓內,光陽前縣監李有善,康津前縣監趙載升,長水前縣監李羲道等,繡啓,旣請令攸司稟處,更無可論爲辭矣。李有善,下去慶尙道淸道地,李羲道,下去公忠道洪州地云。依例發遣府書吏羅將,竝拿來,趙載升,以靑山島僉使,時在任所,依例發遣府書吏,交代後,拿來,何如?傳曰,待待命拿囚。
諭扶安縣監李雲弼書,王若曰。予惟璽書增秩,西漢所以勉勵也,車服以庸,有虞所以明試也。自非循良之治,蔚爲優等,似此褒異之典,莫宜輕畀。眷彼喜安,古所稱湖南名都,而夫何邇來,弊滋而興,瀉菑燒畬,罕有盈室之收,春糶秋糴,半是擁虛之簿,誰其蘇捄?咨爾往理,訟牒則剖決無滯,奸竇焉摘發有神。牟價減捧,惠實究於窮蔀,米耗捐補,頌齊騰於闔境,持斧之言不爽,恢刀之績悉著。予庸援古而懋賞,爾其自今而益勉。故玆諭焉。
諭玉果前前縣監鄭華錫書,王若曰。予惟周王懷保之道,常思漢吏循良之治,豈謂古有而今無?蓋難名盛而實副。惟彼山野麗土之民,儻有閭里安堵之樂。服田力穡,尙不免凍餒之愁,催租徵賦,亦不免稱貸之歎。由是而良心梏亡,禮俗漸渝,以致怨咨之聲,欺騙之弊,斯所以丙枕之勞思也,疇克效子惠之分憂乎?矧玆雪山一邑,卽惟湖堧十室,阪田磽确,歲功之豐稔常少,峽村蕭條,民生之恒産不敷,是若古疾,焉今不愈?雖以良工而心亦苦,惟爾政殫誠心,惠洽孚顒,何待閉延壽之閤,民不忍欺,豈敢烹校人之魚?吏莫能奸,減省山城之米直,弊蘇膏肓之疾,捐補軍簽之布征,惠及溝壑之命。咸稱來暮,六坊之譽頌遍播,愈思去後,七碑之銘泐不磷,斯登繡依之褒,以有銓曹之啓,儘實政而茂績也。予庸嘉尙,旣侈恩於璽書,且優典於表裏,懋乃攸奬,爾其領受,益思孚休,俾承至意。故玆諭焉。
吏曹參判朴昇壽疏,辭新除亞銓之任。答曰,省疏具悉。卿其勿辭行公。
丁卯六月初八日辰時,上御重熙堂。進講入侍時,講官金世均,參贊官李熙完,檢討官金敬均,假注書崔鳳九,兼春秋白義行,記事官金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。世均讀自公奉之如嚴父,止皆不能若是,仍釋義訖。上授書算于世均,上讀新受音十遍訖,世均還納書算。上曰,晁氏家子弟,不呼其尊長之字,實爲謙厚之道也。世均曰,聖敎至當矣。少年之呼長老之字,乃澆薄之風,而此家則不然,甚有法度矣。仍奏曰,以上章言之,老人胃弱,故易於飢飽,氣虛,故易於寒熱,司馬光之隨時頻問,可見其敬之至愛之篤。蓋孝友於家者,移忠於國,光事兄而盡其友,事君而盡其忠,元祐之際,毅然以天下自任,作相之日,士曰時,民曰樂,此政君陳所云友于兄弟,克施有政者也。下章晁家子弟事,已有所達,而夫名以正體,字以表德,故古者未嘗諱字,程明道不諱周茂叔·伊川亦呼明道表德,則似是至以道之時,始有諱字之風也。上曰,子思,亦不諱孔子之字矣。世均曰,誠然矣。且某姓第幾叔若兄,某姓幾丈云者,古人於宗族,勿論遠近,爲一行則只從次序而稱之,如蘇軾之稱二,歐陽脩之稱歐九,是也。缺
丁卯六月初八日申時,上御重熙堂。召對入侍時,參贊官李熙完,檢校直閣李承純,侍讀官金亮淵,檢討官金敬均,假注書崔鳳九,兼春秋白義行,記事官金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者義禁府都事來言,時囚罪人梁錫煥·黃鍾顯等,當爲捧供,而判義禁南秉吉呈辭受由,同義禁成載玉·李根弼,俱爲在外,只有同義禁洪兢周一員,不得備員開坐云,何以爲之?敢稟。傳曰,呈告及在外堂上,竝許遞,前望入之。
金吾堂上前望入之。判義禁趙然昌,同義禁尹埍·李邦鉉落點。
議政府啓曰,卽見都京禮部咨文,則奉天旺淸門外六道何等處,邊地査勘大臣等行將會同辦理,而本國沿邊情形,亦著就近察看云矣。欽差之行,非比常例,隔江之地,亦近我國,則沿邊査勘之際,不容不等候接應,江界府使鄭周應,兵曹參判借銜,與滿浦僉使,眼同察看,而第其途里之遠近,行止之遲速,有不可以遙度,令灣府馳通鳳城,星火探來,至於物單贈遺·勞問饋饗等節,亦令本道,依各年察邊時例擧行,別加致款,事體卽然,以定州牧使李京鎬,承旨借銜,御帖別定宣傳官,使之陪往,敬傳於假承旨處,解事譯官一人,自該院,及期下送,仍以此意,具由悉撰出於咨文事,分付,何如?傳曰,允。
義州府尹尹滋承疏略曰,臣以無似之質,猥承直指之命,周歲于南,無日不寤惕,惟不克負荷耳。及夫反面前席,退伏經宿,周廬特恩,晉臣一階爲嘉善大夫,旋又奉灣府除旨,滿心惶恧,趨承無望,外銜陳懇,極涉唐突,而若臣必辭之義,有不容自已。伏乞聖明,亟命收還臣新授爵秩云云。答曰,省疏具悉。以卿特擢,予意攸在,卿其勿辭。
丁卯六月初九日辰時,上御重熙堂。進講入侍時,同知事朴永輔,參贊官金炳翊,侍讀官金亮淵,假注書方孝隣,兼春秋盧鎭燮,記事官金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,在外法司堂上許遞,政官牌招開政。
傳曰,呈告泮堂與兵曹參判許遞,今日政差出。
傳曰,惠民一提調,掌樂二提調,相換。
傳曰,自明日進講,停。
傳曰,見窠,皆令差出。
刑曹啓曰,以本曹草記還入罪人朴華默,定配分揀,改書下矣。謹依書下,罪人朴華默,分揀放送之意,敢啓。傳曰,知道。
兵曹啓曰,五衛將文容奎·金炳哲·朱重謙·朴命鴻,文臣兼宣傳官閔謙鎬·趙秉稷,俱以病難供職,呈狀乞遞,竝改差,何如?傳曰,允。
吏曹啓曰,禮曹郞廳權益善,繕工監假監役金哲根·金基濂,俱以身病,呈狀乞遞,竝改差,何如?傳曰,允。
又啓曰,新除授雲峰縣監南弘鎭,親病沈重,無遠赴之望云。其親病旣如是,則有難强令赴任,改差,何如?傳曰,允。
有政。吏批,判書洪淳穆,參判朴昇壽牌不進,參議李容直進。
吏批啓曰,判書洪淳穆,參判朴昇壽,竝牌招不進,小臣獨政未安,何以爲之?敢稟。傳曰,只出緊任。
以金翊鎭爲兵曹參判,成載玉爲刑曹參判,朴昇壽爲同成均,吳昌默爲雲峰縣監。
再政。以李升洙爲同經筵,安弼重·金永琮爲假監役,惠民提調金輔根,掌樂提調趙寧夏,已上相換事,承傳。
義禁府啓目,順天前府使黃鍾顯,求禮前縣監閔致魯等,原情云云。傳旨內辭緣,泛稱遲晩,竝所當請刑是白乎矣,黃鍾顯段,曾經侍從,閔致魯段,年過七十,勿爲請刑,俱載法典,竝議處,何如?啓,依允。
又啓目,於蘭萬戶梁錫煥原情云云。問目內辭緣,泣稱遲晩,刑推得情,何如?啓,除刑推,議處爲良如敎。
丁卯六月初十日辰時,上御重熙堂。進講入侍時,左議政柳厚祚,講官趙性敎,參贊官鄭稷朝,檢討官金敬均,假注書崔鳳九,兼春秋金泰煥,記事官金永珯,各持小學第五卷,以次進伏訖。上曰,史官分左右。厚祚進前問候訖,上誦前受音一遍訖,仍開卷。性敎讀自萬石君石奮,止唯勤,仍釋義訖。上命授書算于性敎,上讀新受音十遍訖,性敎還納書算。上曰,子孫有過,不誚讓爲,便坐對案不食,豈非最難事歟?性敎曰,然矣。石奮,只是醇謹底人,子孫有過,不誚讓,使之自責改過,恐傷恩受,而要之爲不失和氣也。仍奏曰,觀其過宮門必下車,有似於車聲轔轔,至闕而止者,未敢知聖聰,果存省否?上曰,是蘧伯玉事,而衛公問其夫人者也。性敎曰,然矣。奮之過闕必趨,亦無愧於蘧伯玉也。蓋當時質行,號稱石家,而奮,以恭謹貴顯,訓諸子皆以孝謹,御僮僕盡其和悅,四子官皆二千石,小子慶爲丞相,諸子孫爲吏至二千石者,爲十三人,由是觀之,善人之必享福祿,天理甚明,而在昔文·武之至善至行,尤有大焉。文王朝於王季,日三而問安否,武王養文王,一飯亦一飯,再飯亦再飯,詳於稽古篇,竊伏想縕繹而體認矣。上曰,三至寢門,門內豎以安否者,是也。性敎曰,文·武之躬行如此,又以周公之聖,輔成王抏世子法於伯禽,欲令成王知父子君臣長幼之道,成王有過,撻伯禽,是以德盛而敎尊,恭敬而溫文,周家八百年基業,實本於文·武·周公之至善至行,有所成法而然耳。天之福善,家國一致,彼石奮不過漢庭小臣,猶以質行,子孫享有福祿,況爲人君而躬行止於至善乎?天之所以保佑之申命之,非尋常臣庶比也。伏願殿下,每於方冊中,凡有一善一行,默識體驗,若大舜之取人爲善,法文·武·周公之盛德至善,拳拳服應,念玆在玆,昭受天命之眷佑,以基邦籙之無窮,是臣區區之祝。敬均曰,萬石君躬行孝悌,以敎其家,而子孫又皆忠孝醇謹之人也,豈有大過哉?然而一有小失,對案不食,至於固謝乃許,其嚴且正爲如何哉?治國如治家,人主亦敎之於臣庶者,必當如是。伏願體念焉。稷朝曰,講官儒臣,備陳無餘,臣無容敷衍仰達矣。厚祚曰,禮記云,家之肥,稱家道之肥也。家道之肥,卽父慈子孝夫和婦順兄友弟恭之謂,而以人之肥,比之於家也。今萬石君家法甚好,正所謂家之肥也。漢史家法,必以萬石君爲首者,此也。上掩卷,仍命史官就座,命大臣先退。又命退,諸臣,以此退出。
上在昌德宮。停常參·經筵。
傳曰,公事不審之中官柳東燮,從重推考。
以公忠監司閔致庠狀啓,文義縣令金獻根,身死事,傳曰,令該曹口傳差出,不日下送。
吏曹口傳政事,以沈宜薰爲文義縣令。
議政府啓曰,傳曰,戶判疏,有司與句管堂上就議廟堂,凡所設施,講定節目,斯速行會事,命下矣。謹依下敎,與有司及句管諸堂,依倣於崇安社倉規,參互於我東外邑時宜,另成節目以入,而今此處分,克念水旱之有濟,特軫糶糴之生弊,以經遠之謨,施究惠之策,公私互資,民國永賴,此誠備預固本之盛德仁政,聖旨纔降,不勝歡欣攢誦之至。待節目啓下,行會于京畿·三南·海西五道道臣,頒于列邑,使各眞諺飜騰,村里場市之間,一一遍揭,俾無一民不知之歎,而此其大略也。仍令邑倅,廣詢民情之利病,深商事勢之便否,知有不得不推移增損之難,以營邑擅便者,具意見報于巡營,以爲轉報本府稟處,萬一有分排不均,措處失宜,則便民者適足以厲民,該守令從重論勘,不飭之道臣,亦難免重究,以此嚴明知委,俾各悉心奉行之意,分付,何如?傳曰,允。
又啓曰,日前四道作穀之特除當年耗條,此誠曠典也。辭敎之懇惻,德意之優渥,大有以迓續景命,實不勝欽仰攢頌。第念此時分俵,當秋還捧,計其間不過數月頃耳,民事之艱難,亦不無軫恤者,存。今此頒下錢,趁卽派給,許令待明秋收糴,則畎畝之力,可以少紓,朝家之惠,可以下究,先將此意,行會各該道臣處,知委列邑,眞諺飜騰,揭付坊曲,以示如傷若保之意,何如?傳曰,允。
上在昌德宮。停常參·經筵。
自夜五更至酉時,灑雨下雨,測雨器水深二分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,臺諫竝許遞,前望入之。
臺諫前望入之。持平金善柱落點。
兵曹啓曰,加設守門將金魯益除授,在外過限未入仕,依例減下之意,敢啓。傳曰,知道。
上在昌德宮。停常參·經筵。
政院啓曰,吏曹郞廳來言,臺諫有闕,政事,取稟。傳曰,當日爲之。
兵曹啓曰,宣傳官尹相定,病難供職,呈狀乞遞,改差,何如?傳曰,允。
吏曹啓曰,雲峰縣監吳昌默戶奴呈狀內,矣上典,親病沈重,萬無遠赴之望云。興德縣監洪學祖,以其身病,呈狀乞遞,其親病身病,旣如是,則有難强令赴任,雲峰縣監吳昌默改差,興德縣監洪學祖,罷黜,何如?傳曰,允。
又啓曰,繕工監假監役安弼重·金永琮,俱以身病,呈狀乞遞,竝改差,何知?傳曰,允。
有政。吏批,判書洪淳穆進,參判朴昇壽,參議李容直病。
以李裕膺爲大司憲,申轍求爲大司諫,申獻求爲執義,李容翼爲司諫,金裕行·沈相穆爲掌令,尹致琮爲持平,金性均爲獻納,朴弘壽·李寅璟爲正言,李喆爲禮曹佐郞·李晩應·鄭承源·洪用周爲監察,李懿在·權孝濟爲假監役,方孝涵爲雲峰縣監,李鍾文爲魯城縣監,安時潤爲保寧縣監,朴元陽爲興德縣監。
再政。以尹榮信爲修撰,張泰秀爲掌樂正,南秉善爲司僕正,尹致能爲掌樂主簿,故學生徐秉斗,贈童敎,孝行卓異,贈職事,承傳。
兵批,判書金炳㴤進。以沈敬澤爲都摠管,尹正求·金尙鉉·成載玉爲副摠管,李熙觀爲宣傳官,李孝源·羅膺涇·張彦植·洪景祖爲五衛將,尹榮信·權命菊爲文兼,李寅懋爲武兼,黃廷耉爲守門將,洪圭爲靑山島僉使,畢海鎭爲德積僉使,副司果申楗。
義禁府啓目,粘連向前黃鍾顯·閔致魯等亦。黃鍾顯段,災結雖屬公用,任賂亦襲謬例,俱違經法,至登繡啓,閔致魯段,首刑吏·京邸吏之居間捧賂,已涉可駭,修理錢査徵錢之恣意乾沒,尤係不法,竝只以此照律,何如?啓,依允。
又啓目,粘連向前梁錫煥亦。始憑潛女而索賂,終與營校而分利,過限就囚,尤係無嚴,以此照律,何如?啓,依允。
又照目,粘連順天前府使黃鍾顯,求禮前縣監閔致魯等矣。本府議啓內,黃鍾顯段,災結雖屬公用,任賂亦襲謬例,俱違經法,至登肅啓,閔致魯段,首刑吏·京邸吏之居間捧賂,已涉可駭,修理錢査徵錢之恣意乾沒,尤係不法,竝只以此照律,罪黃鍾顯段,杖一百收贖,告身盡行追奪,流三千里定配,又三年禁錮,閔致魯段,杖一百收贖,流三千里定配,以年過七十,收贖告身盡行追奪,私罪。奉敎依允。
又照目,粘連於蘭萬戶梁錫煥矣。本府議啓內,始憑潛女而索賂,終與營校而分利,過限就囚,尤係無嚴,以此照律,罪杖八十,徒二年,依典式加等九十收贖,告身盡行追奪,徒二年半定配,私罪。奉敎依允。
義禁府啓曰,黃鍾顯·閔致魯,係是贓賄流配,依法典竝不付功議以入之意,敢啓。傳曰,允。
義禁府啓目,咸悅前縣監金復容原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓曰,時囚罪人黃鍾顯,杖一百,流三千里定配,梁錫煥,杖九十,徒二年半定配,照律公事。判付內依允矣。黃鍾顯,杖一百,收贖,告身盡行追奪,全羅道高山縣流三千里定配,梁錫煥,杖九十,收贖,告身盡行追奪,黃海道載寧郡茶滿驛,徒二年半定配,而以議啓內辭意,具罪目,依例發遣府書吏,押送于各其配所,何如?傳曰,允。
上在昌德宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
議政府啓曰,前典設別提尹貞吉,以北道別試武壯元,例付六品職,而過限未肅拜,自銓曹啓遞矣。第念遠道之人,素昧典式,上來之差曠時日,還不足深責,典設別提加設單付之意,分付,何如?傳曰,允。
宗親府啓曰,明日卽天漢殿望奉審日次,臣鍾淳進詣擧行之意,敢啓。傳曰,知道。
兵曹啓曰,考見諸道今春官鎭門聚點狀啓,則黃海道前兵使李鍾承狀啓中,道內軍兵聚點時,文城鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
訓鍊都監從事官,以都提調意啓曰,本局從事官,禁松參軍及諸將官等,今丁卯年春夏等褒貶,當爲等第,而都提調臣金炳學,有身病,限內不得磨勘之意,敢啓。傳曰,知道。
義禁府啓目,粘連向前金復容亦。饒戶勒徵,任窠捧賂,已涉沒廉,飢口加報,作錢取剩,尤係非法,以此照律,何如?啓,依允。
又照目,粘連咸悅前縣監金復〈容〉矣。本府議啓內,饒戶勒徵,任窠捧賂,已涉沒廉,飢口加報,作錢取剩,尤係非法,以此照律,罪杖一百,收贖,流三千里定配,以喪後勘斷,依法典收贖,只告身盡行追奪,私罪。奉敎依允。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,各道殿最,未滿日限,則具由啓聞,例也,而咸鏡監司李興敏,不爲修啓,事甚稽忽,推考,何如?傳曰,允。
以全羅監司徐相鼎狀啓,礪山府使尹㬚,身死事,傳曰,此邑最是孔路弊局,連値遞等,弊到難醫,不可以付之初手,前縣監鄭彦述除授,使之除朝辭赴任,到底牽補,俾有責成。
吏曹,礪山府使單,鄭彦述除授事,承傳。
都摠府啓曰,今日入直內廳武兼禁軍及軍兵等,當爲中日習射技放,而褒貶相値,不得設行之意,敢啓。傳曰,知道。
奎章閣啓曰,今丁卯年春夏等褒貶,當爲磨勘,而直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
議政府啓曰,昌城貶罷之代,將欲都政差出矣,由來弊局,又當經遞,許久曠務,實係悶然,道內守令中,如有聲績素著之人,令該曹口傳擇差,使之除朝辭赴任,何如?傳曰,允。
敦寧府啓曰,府郞廳等,今春夏等褒貶等第,當爲磨勘,而以領事金左根,身病,不得爲之之意,敢啓。傳曰,知道。
吏曹啓曰,卽伏見全羅道褒貶啓本,則肇慶廟令崔冕英,除拜已至四朔,以前任王錫初書啓,奏御文字,何等審愼,而如是誤錯,不審之失,不可無警,該道道臣,推考,何如?傳曰,允。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
宗親府啓曰,本府郞廳等,今春夏等褒貶等第,當爲磨勘,而堂上俱有實病,故限內不得爲之之意,敢啓。傳曰,知道。
忠勳府啓曰,本府今丁卯年春夏等褒貶,當爲磨勘,而有司堂上寧豐君臣崔遇亨·靈善君臣朴永輔,俱有身病,無以備員,限內不得爲之之意,敢啓。傳曰,知道。
禮曹啓曰,各陵園墓,本曹郞廳,四學童蒙敎官,通禮院·禮賓寺·東西活人署·圖畫署官員等,今丁卯年春夏等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
兵曹啓曰,本曹所屬,今丁卯年春夏等褒貶等第,磨勘以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,本曹今丁卯年春夏等褒貶啓本中,刀擦一處之意,敢啓。傳曰,知道。
上在昌德宮。停常參·經筵。
自開東至人定,麗雨下雨,測雨器水深三分。
備忘記,洪州營將趙羲轍下直,長弓一張,長箭一部,片箭一部,筒兒一箇,賜給。
傳曰,再明日眞殿茶禮,當自內親行矣,該房知悉。時原任大臣·宗親·儀賓諸閣臣·諸儒臣二品以上入參。
議政府啓曰,卽見全羅道暗行御史尹滋承別單,則量田,係是切急之務,先從舊災最多之全州等十五邑,亟行改量,其餘諸邑,鱗次擧行事也。田政之紊亂,久矣。年前提飭,雖不無若,而結査起者,奸民猾胥之冒頉隱漏,固自如,興言及此,寧不痛惋?今其改量之論,實非難行之事,守令方伯,苟能盡心對揚,則國計民隱,庶可矯捄,而繡論,旣以一時竝擧爲難愼,先將此意,關問便否,從長措處。其一,軍伍之虛額,使之査括充定,而每年春秋農隙試射試砲,施賞勸奬事也。軍政之或名疤,或洞布,所以順民情滋民願,而束伍軍之近多虛額,其於陰雨之備,疎忽莫甚,一一査括,充定闕伍,農隙射放,激奬施賞之意,另加申飭。其一,還民切骨之瘼,卽單代小詳定移轉是已,自今一切永革,而若或襲謬,道臣論勘,任掌施以刑配事也。單代移轉,不過是刷逋權宜之政,則有不可據以爲例,況年例補弊條之混同分排,其果法意然乎?收逋之元詳定單代之切勿擧論,年例之永爲革罷,竝令該道,從長施行,俾無如前之弊。其一,民庫濫下之弊,不可不嚴防乃已,令道臣收合各邑節目及近年下記冊子,逐一釐正,依前報勘節目外,如或踰濫,則監色竝施重勘事也。民庫用下之蕩無限節,幾乎無邑不然。所以有向來朝飭矣。今其許多痼瘼,年增歲加,吏則權利,民自受病,分憂之地,寧容乃爾?另令道臣,竝依繡單施行。其一,各司情費,皆有定式,而科外侵徵,殆無限紀,至於元納欠縮,申明舊式,量宜裁減事也。情費之科外討索,前後飭禁,非不屢矣,而種種奸弊,潛滋暗煽,甚至有犯及元納欠縮乃已,揆以法綱,寧欲無言?甘飭各司,一從舊式,以爲裁減之地。其一,移點堰役,自有法意,而疏築無效,軍伍徒闕,自今春秋聚點,勿令移赴,另行摘奸,逐處疏鑿而冒耕收稅者,査出照勘事也。春秋操鍊,詰戎之政也。停擱旣久,不容不次第修擧,關飭本道道帥臣處,軍伍之虛實,器械之精鈍,這這糾察,俾無疎漏之患。堤堰移點,兵農相寓之義也。雖曰有名無實,不可一切革罷,若値停操之時,使之着意擧行,而奸民之冒占墾拓,猾吏之符同幻弄,另行摘發,照法嚴勘。其一,群山鎭,依法聖例,陞設獨鎭事也。邑鎭之爲主爲客,此不無許多葛藤,所以獨鎭之論,其來久矣。況法聖之有可援者乎?事係變通,關問該道後稟處。其一,濟州三邑守令及外他使客往來之行,候風處所,隨其都會當次,必由直路,而勿爲迂入於大芚寺之意,成節目施行事也。候風之必取梨津倉,旣非定式攸在,使星之轉入大芚寺,不無貽弊之瑞,竝令道臣,依繡單,成節目施行。其一,本道監營所封各樣進上,竝以全州府直刷駄運事也。旣無越令之患,且有省弊之效,亦令該道,從便擧行。其一,査徵錢之補弊民邑者。繡衣復命後,往往有還收取用,民不蒙惠,關飭該道,毋敢襲謬事也。査徵條之捄弊各面,寔出爲民之意,而繡衣復命後,還收已分之錢者,事之駭歎,孰甚於此?發關該道,着意斂散,毋或更爲還收,而萬一依舊襲謬,有所人聞,非但該守令之從重論勘,不飭之道臣,均有其責,竝以此嚴飭。其一,京外吏額,原有定數,而圖囑分競,無難毁劃,如負逋徵族之類,永爲刊汰,一遵大典定額,成出兩案,報及政府,分置營邑事也。向以吏額之一遵定式事,筵奏關飭,非不申嚴,弁髦朝令,訖此淆襍,營邑擧行,固當若是乎?州府郡縣之分等定數,竝依原典所載,成出兩案,報本府,反貼下送分置營邑。其一,本道各驛,擧皆凋弊,令道臣無場稅處,申明舊式,特爲劃付,冒定之軍丁,逐名移疤,有闕之驛率,計額愼充,橫侵之烟還,依例頉給事也。邇來各驛之調錢,在在皆然,而襍役之橫侵,場市之占奪,驛率之渙散,此其爲目下難支之弊,竝令道臣,申明舊規,期有實效,何如?傳曰,允。
吏曹口傳政事,以韓用善爲昌城府使。
刑曹參判成載玉陳疏辭職。答曰,省疏具悉。卿其勿辭行公。
上在昌德宮。停常參·經筵。
自前夜人定至是日人定,灑雨下雨,測雨器水深三寸六分。
傳曰,政官牌招開政。
傳曰,呈告春秋許遞,今日政差出。
傳曰,中和府使之代,令該曹口傳差出,催促下送。
吏曹口傳政事,以尹致稷爲中和府使。
議政府啓曰,卽見全羅監司徐相鼎狀啓,則頃因靑山鎭珍島府隊伍之變通,加里浦龜船一隻,竝與所隨防結錢二千一百九十兩,移屬薪智島,則各樣應用,排比無路。且薪島戰船之換屬靑山鎭,恐非固圉之策,而自昨年殿最,與松政移屬水營之後,造船雜物之全責本鎭,殆無虛日,而各邑鎭船材,與靑山鎭公廨材木,自水營烙給,合爲四千餘株,弊端層生,民情告悶。松政殿最,依已例還屬巡營,戰龜船,還屬各該鎭,靑山鎭則新造戰船,共濟邊備事,請令廟堂,稟旨,分付矣。松政殿最之屬彼屬此,寔出隨時通變之政,而令便令不便,亦係民情,竝依狀請,還屬巡營,戰龜船,亦還屬各該鎭,而靑山鎭戰船新造,自巡營,量宜措劃事,分付,何如?傳曰,允。
禮曹啓曰,卽接京畿監司李宜翼移文,則以爲,抱川縣鄕校聖殿正間與挾間,雨水滲漏,蓋瓦破傷,椽榱朽落,不可不及今修改,移還安時,香祝,照例磨鍊下送云矣。抱川縣鄕校聖殿修改時告由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓目,粘連觀此平安監司朴珪壽狀啓,則中軍梁柱台,軍器之修繕也,衛士之鍊習也,本營之諸般緊務,無不照管,成效未半,遽爾徑遞,則一營之惜去姑捨,事務之鞅掌,儻復如何?勢不獲已,中軍梁柱台,特加仍任,以爲竣役事,令該曹稟處亦爲白有臥乎所,軍器修繕,衛士鍊習,成效未半,遽爾徑遞,則似難付之生手,依狀請施行,何如?啓,依允。
又啓曰,內禁衛將李文永,五衛將李孝源·李敎春·朴元鎭·羅應涇·洪景祖·張彦植,忠翊衛將洪昌燮,武臣兼宣傳官李仁懋,守門將黃廷耉,俱以病難供職,呈狀乞遞,竝改差,何如?傳曰,允。
又啓曰,每都政,新資五窠,例爲差出,而見今營將·虞候,當爲內移者,只有三窠,且舊堂積滯,亦不可不念,就新資營將朔數最多者,依已例推移內遷,何如?傳曰,允。
吏曹啓曰,繕工監假監役官朴能壽,以其身病,呈狀乞遞,改差,何如?傳曰,允。
有政。吏批,判書洪淳穆,參議李容直牌不進,參判朴昇壽進。
吏批啓曰,判書洪淳穆,參議李容直,竝牌招不進,小臣獨政未安,何以爲之?敢稟。傳曰,仍爲之。
以吏曹參議李容直牌不進罷職傳旨,傳曰,只推。
以申檍爲同義禁,成載玉·洪兢周爲同春秋,裴憲璋爲典籍,丁大永爲監察,典設別提單尹貞吉,加設單付事,承傳,假監役權孝濟,今加通政,朝官年八十,依法典加資。
再政。以朴能壽·梁宜洙爲假監役,統制中軍宋在璿,今加嘉善加資事,承傳。
兵批,判書金炳㴤進。
兵批啓曰,統制中軍,今當差出,而當品中可擬之人乏少,堂上曾經兵使,竝擬,何如?傳曰,允。
以趙履錫爲內禁將,吳鶴善·柳冀大·具駿鉉·李種龍·金東稷·朴春權爲五衛將,金義敍爲忠翊將,申鼎熙爲宣傳官,申鼎來·具元喜爲武兼,金明龜爲守門將,宋在璿爲統制中軍,同知單羅應涇,僉知三單李孝源·張彦植·洪景祖,平安監營中軍梁柱台,特加仍任事,承傳,兼昌城鎭兵馬僉節制使單韓用善。
再政。以鄭元基爲訓鍊僉正,韓基榮爲部將,僉知三單,吳鶴善·柳冀大·具駿鉉。
三政。以李赫周爲訓鍊判官,僉知二單李種龍·金東稷。
上在昌德宮。停常參·經筵。
傳曰,同副承旨許遞,前望入之。
承旨前望入之。鄭完默落點。
吏曹啓曰,繕工監副正金商濬,以其身病,呈狀乞遞,改差,何如?傳曰,允。
丁卯六月十八日卯時,上詣璿源殿。茶禮親行入侍時,行都承旨趙性敎,左承旨趙康夏,右承旨鄭稷朝,左副承旨金炳翊,右副承旨宋徹萬,同副承旨鄭完默,注書缺,記事官李承洙·趙秉鎬·徐奭輔·金承珯,原任提學金炳冀,檢校提學金炳國,原任提學金輔根·鄭基世,提學洪淳穆,原任直提學金炳㴤·曺錫雨,檢校直提學李載元,原任直提學李承輔,直提學趙寧夏·李載冕,原任直閣鄭健朝,原任直閣閔升鎬·李承純,原任待敎尹滋悳,檢校待敎鄭範朝·趙慶鎬,玉堂缺,以次侍立。時至,通禮跪啓請出次。上具翼善冠·衮龍袍·黑皮靴,以出齋殿。通禮導上詣版位,跪啓請四拜,上行四拜禮,時原任大臣·閣臣·儒臣·宗親·儀賓·二品以上,行四拜禮訖。通禮導上詣盥洗位,上盥洗訖。通禮導上詣第一室尊所,承旨監酌訖,通禮導上詣第一室神位前,跪啓請跪,上跪。承旨奉香,承旨奉爐。上三上香,承旨奉盞跪進,上執盞以授承旨,承旨跪受奠于案上。上連獻三盞,俯伏·興·平身,次詣第二室·第三室·第四室·第五室·第六室,行禮如上儀訖,通禮跪啓請降復位。又啓請四拜,上行四拜禮訖。通禮跪啓請禮畢。大臣進前問候訖,性敎奏曰,動駕時,臨時實通禮有故,則假通禮代行,或有已例,而今此親行茶禮時,右通禮閔羲軾,未卽待令,以致假官之代行,事未前有,萬萬駭然。所當重勘,而本院請推之外,無他可施之典,何以爲之?敢稟。上曰,拿處,可也。出榻敎上還內,諸臣以次退出。
上在昌德宮。停常參·經筵。
以閔羲軾囚單子,傳曰,飭已施矣,分揀。
議政府啓曰,順天鎭營復設後,衙舍改建物力錢五千兩,頃已頒下矣。卽見該道臣所報,則容入假量,不至爲三千兩,而本府使從他措劃,內下錢五千兩,還爲上送云矣。容入物力,旣有措劃,頒下錢,使之還送戶曹,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深二寸九分。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,吏曹參判有闕之代,前望入之。
吏曹參判前望入之。南鍾順落點。
傳曰,藝文提學有闕之代,前望入之。
藝文提學前望入之。申錫禧落點。
政院啓曰,卽者檢閱金永珯,以其祖母病陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
禮曹,來八月初八日,行社稷大祭,香祝親傳,取稟。奉敎,敬依。
禮曹,來八月初二日,行景慕宮秋享大祭,香祝親傳,取稟。奉敎,恭依。
禮曹,來八月初七日,行文宣王釋奠祭,同月十六日行南壇祭,香祝親傳,取稟。奉敎,敬依。
兵曹啓曰,今六月二十日,壬寅寅正三刻七分,土王改火,進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
又啓曰,今月十七日政,內禁衛將趙履錫在鄕廬,已爲作故,而矇然首擬,至蒙恩點,臣不勝惶悚,原望筒勿施,何如?傳曰,允。
司饔院啓曰,今日監膳時,日下生鮮,腐傷體少,屢爲點退,其所改色,與前無異,日勢漸晩,雖不得不捧入,而今當潦水,捉得無路云。在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
檢閱金永珯疏曰,伏以,臣卽接家信,則臣承重祖母素患痰喘之症,近因暑濕而添劇,委頓床玆,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扃。伏乞聖明,俯垂鑑諒,亟遞臣職,仍治臣擅離之罪,以肅朝綱焉。臣無任云云。省疏具悉。爾其勿辭,救護。
修撰尹榮信,陳疏乞郡。省疏具悉。爾其勿辭,尾付,許。令該曹稟處。
吏曹參判朴昇壽,以母病,陳疏乞遞。答曰,省疏具悉。所請依施,卿其往護。
上在昌德宮。停常參·經筵。
自前夜人定至是日人定,灑雨下雨,測雨器水深六分。
傳曰,政官牌招開政,如有違牌,勿爲呼望。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
都摠府啓曰,今日人直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
承文院啓曰,卽見都京禮部咨文出來者,載有吉林將軍査奏朝鮮北地,逃越村民,搬運財産,竝非中國人搶擄,實是俄人交涉等情,奉旨知照云矣。回咨,令文任措辭撰出,順付回撥,下送灣府,使之入送鳳城,轉致北京之地,何如?傳曰,允。
兵曹啓曰,卽接北所衛將黃顯默牒報,則宣明門東邊,宮墻一間許,因雨頹圮云。爲先令紫門監,以杻把子及長木,堅實圍排,把守則弘化門入直軍八名除出,限修築間,嚴加守直之意,敢啓。傳曰,知道。
又啓曰,卽接南道參軍崔建柱牒報,則禁衛營所授崇禮門東邊,體城一間許頹圮云。爲先令繕工監,堅實圍排,分授軍門,卽速修築,而把守軍兵,亦令該營,量宜定送,限改築間,嚴加守直之意,分付,何如?傳曰,允。
訓鍊都監啓曰,因兵曹草記,宣明門東邊內,宮墻一間許頹圮處,弘化門入直軍八名除出,將校一人率領,限修築間,嚴加把守之意,敢啓。傳曰,知道。
吏曹啓曰,司僕寺正南秉善,繕工監假監役官朴能壽,俱以身病,呈狀乞遞,改差,何如?傳曰,允。
吏曹啓目,粘連觀此江原監司曺錫輿狀啓,則以爲,銀溪道察訪鄭翊祖,實心矯捄,隨事殫竭,捐出殘廩,多有施措,各站漸蘇,而瓜期已迫,郵卒願留,防弊錢,方張措處,尙未就緖是如亦爲白有臥乎所,道臣狀辭旣如此,銀溪道察訪鄭翊祖,姑爲仍任,何如?啓,依允。
又啓目,粘連觀此弘文館修撰尹榮信上疏,則以爲,臣之偏母,年今七十三歲,而稟質虛脆,夙抱貞疾,自經險釁,一倍沈痼,氣力凜綴,寧日恒尠,家本淸貧,計拙謀生,甘旨之供,猶患難繼,藥餌之補,尤何可論?親年漸高,子職未修,臣情到此,良亦慼矣。特命選部,許畀一小縣,俾遂便養之誠是如亦爲白有臥乎所,尹榮信之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓,施行爲良如敎。
吏曹啓曰,侍從臣父,年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書洪淳穆進,參判南鍾順,參議李容直牌不進。
以金永爵爲禮曹參判,南鍾順爲同成均,權膺善爲司僕正,徐范淳·朴鼎鎭爲假監役,申正鉉爲武烈祠參奉,具勝鉉爲三水府使,假監役梁宜洙,今加通政,朝官年八十,依法典加資。
兵批,參知姜鍵進。
以金振聲爲馬醫司僕。
以吏曹參議李容直牌不進罷職傳旨,傳曰,只推。
上在昌德宮。停常參·經筵。
自前夜人定至是日人定,灑雨下雨,測雨器水深五寸七分。
政院啓曰,左右史官,不可不備,檢閱李承洙·趙秉鎬·徐奭輔,旣有只推之命,竝卽牌招推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
兵曹啓曰,卽接西道參軍任鼎模牒報,則訓鍊都監所授彰義門南邊第一城廊近處,體城二間許,頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又啓曰,慶尙監司李參鉉狀啓,道內別試武士入格人等,起送事,纔已啓下矣。在前領南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下後,各以本道入格技藝試取,則仁同閑良申相兌,講書入格,永川閑良成宗杓·千學九,慶山閑良李琪秀,淸道閑良朴炳憲,俱未入格,未入格者,竝依例給糧下送,而能講者閑良,直赴會試,依判下擧行矣。今此講書入格申相兌,別單書入之意,敢啓。傳曰,知道。
訓鍊都監啓曰,本局分授都城彰義門南邊第一城廊近處,體城二間許,頹圮處,令該軍門急速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
吏曹參判南鍾順,疏辭亞銓之任。答曰,省疏具悉。卿其勿辭行公。
上在昌德宮。停常參·經筵。
自前夜人定至是日人定,灑雨下雨,測雨器水深五寸四分。
政院啓曰,左右史不可不備,檢閱金永珯,由限已過,卽爲牌招入直,何如?傳曰,允。
以檢閱金永珯牌不進罷職傳旨,傳曰,只推。
政院啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱金永珯,旣有只推之命,更爲牌招,入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
營建都監啓曰,璿源殿開基吉日,令日官推擇,則今六月二十四日巽時爲吉云。以此日擧行之意,敢啓。傳曰,知道。
兵曹啓曰,卽接宗廟署入直訓鍊院判官金禹圭手本,則宗廟大門東邊墻垣,一間許頹圮云。臣炳㴤,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又啓曰,卽接景慕宮入直訓鍊院判官李奎應手本,則弘化門越邊含春苑墻垣,四間許頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又啓曰,卽接南所入直衛將李胤鎭牒報,則丹鳳門東邊墻垣,三間許頹圮云。爲先令繕工監,堅實圍排,依例樹柵,卽速修築,而把守軍兵,令該營量宜定送,限改築間,嚴加守直之意,分付,何如?傳曰,允。
上在昌德宮。停常參·經筵。
自前夜人定至酉時,灑雨下雨,測雨器水深六分。
傳曰,幾日之雨,通晝宵大注矣。田疇之在在潰決,卽其必然之勢,而念彼民家之漂頹,亦不無是患,發遣宣傳官,眼同部官,一一摘奸以來。
傳曰,在外臺諫許遞,政官牌招開政。
傳曰,敦寧都正許遞,今日政差出。
傳曰,見窠,皆令差出。
政院啓曰,左右史不可不備,檢閱李承洙·趙秉鎬·徐奭輔·金永珯,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓曰,卽接北所入直衛將黃顯默牒報,則通化門南邊月廊火防外面,一間許缺落云。爲先令紫門監,堅實圍排,卽速修築,而內壁自如,則此與全頹有異,令該營申飭校卒,晝察夜巡之意,分付,何如?傳曰,允。
訓鍊都監啓曰,因兵曹草記,通化門南邊月廊火防外面,一間許缺落處,令通化門入直軍,限改築間,輪回晝察夜巡之意,敢啓。傳曰,知道。
吏曹啓曰,繕工監假監役徐范淳·朴鼎鎭,俱以身病,呈狀乞遞,竝改差,何如?傳曰,允。
有政。吏批,判書洪淳穆,參判南鍾順牌不進,參議李容直進。
吏批啓曰,判書洪淳穆,參判南鍾順,竝牌招不進,小臣獨政未安,何以爲之?敢稟。傳曰,只出緊任。
以洪鍾雲爲大司憲,金棱·金始遠爲掌令,李·趙光容爲持平,金鴻植爲正言,任耆常爲敦寧都正,李敎述爲禁府都事,尹致能爲監察,申在修·李肇秀爲假監役,銀溪察訪鄭翊祖,姑爲仍任,行護軍鄭泰東,今加嘉義,侍從臣同副承旨鄭完默父,加資事,承傳。
兵批,參知姜鍵進。
以姜振龍爲長峰別將。
上在昌德宮。停常參·經筵。
自前夜五更至人定,灑雨下雨,測雨器水深四寸六分。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,檢校待敎鄭範朝,馳詣健陵,奉審摘奸,仍留監祭,仍詣顯隆園華寧殿,一體奉審以來。
傳曰,南行宣傳官李昌鎔陞六。
傳曰,前宣傳官李昌鎔,別軍職差下。
傳曰,臺陳許遞,前望入之。
臺諫前望入之。掌令金玉來·韓兢烈,持平權炫落點。
政院啓曰,左右史不可不備,檢閱李承洙·趙秉鎬·徐奭輔·金永珯,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
兵曹口傳政事,訓鍊主簿加設單,李昌鎔。
以全羅監司徐相鼎狀啓,靑大竹過限未納之長城府使閔世鎬,捧現告馳啓事,傳曰,分揀。
以漢城府民家頹壓別單,傳曰,恤典,令該廳卽爲分給事,分付。
禮曹啓曰,卽見成均館所報,則今番之雨,大成殿正殿樑上,瓦子二間許頹落,東西廡間間滲漏,東廡第三十三位交椅方席霑濕,南邊活只瓦子脫落,祭器庫間間滲漏,典祀廳廚所,間間滲漏,墻垣瓦子脫落,啓聖祠正堂東一位二位床卓前滲漏,地衣霑濕,香大廳間間滲漏,北邊墻垣頹壓云矣。修改之節,待快晴擇日擧行,何如?傳曰,允。
兵曹啓曰,卽接西所衛將李儒行牒報,則泰秋門東邊內宮墻,一間許因雨頹圮云。爲先令紫門監,以杻把子及長木,堅實圍排,把守則金虎門入直軍八名除出,限修築間,嚴加守直之意,敢啓。傳曰,知道。
又啓曰,卽接西所衛將李儒行牒報,則永肅門北邊內宮墻,二間許因雨頹圮云,爲先令紫門監,以杻把子及長木,堅實圍排,把守則係是局出身直所近處,限修築間,令局出身,輪回晝察夜巡之意,分付,何如?傳曰,允。
又啓曰,卽接宗廟署入直訓鍊院判官金禹圭手本,則宗廟西門北邊墻垣,一間許頹圮云。臣炳㴤,馳詣看審後,爲先令繕工監,以杻把子,堅實圍排,卽速修築,而衛軍二名定立,限改築間,嚴加守直,亦令巡邏營門,申飭校卒,另加巡察之意,分付,何如?傳曰,允。
又啓曰,卽接慶熙宮入直衛將千儀大牒報,則武德門北邊墻垣,十間許頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,晝察夜巡之意,分付,何如?傳曰,允。
訓鍊都監啓曰,因兵曹草記,泰秋門東邊內宮墻,一間許頹圮處,金虎門入直軍八名除出,將校一人率領,限修築間,嚴加守直之意,敢啓。傳曰,知道。
又啓曰,因兵曹草記,永肅門北邊內宮墻,二間許頹圮處,令永肅門入直局出身,限修築間,晝察夜巡之意,敢啓。傳曰,知道。
又啓曰,本局千摠鄭雲龜,身病猝重,勢難察任,改差,何如?傳曰,允。
兵曹啓曰,宣傳官申橚,武臣兼宣傳官具元喜,守門將金命龜,俱以病難供職,呈狀乞遞,五衛將吳鶴善,前任羅州營將柳冀大,前任尙州營將金東稷,前任三陟營將李鍾龍,前任營將朴春權,前任平安兵虞候忠翊衛將金義敍,前任慶尙監營中軍,俱在任所,上來間,該廳番次苟艱云,竝改差,何如?傳曰,允。
吏曹啓曰,今二十七日,都目政事爲之之意,敢啓。傳曰,知道。
上在昌德宮。停常參·經筵。
以漢城府民家頹壓別單,傳曰,恤典,令該廳卽爲分給事,分付。
兵曹口傳政事,以申正熙爲內乘。
議政府啓曰,見今蔭官六品職中,經一考準六朔之人絶罕,五品窠,無以循例排擬云。在前如此之時,未經一考未準六朔之人,啓稟陞擬,多有已例,今亦依此,勿拘排望之意,分付銓曹,何如?傳曰,允。
禮曹啓曰,卽接成均館所報,則大成殿正殿樑上,瓦子二間許頹落事,昨日牒報之後,今又二間許頹落,擾亂殿上云矣。莫重之地,有此頹落之患,不可無慰安之擧,慰安祭,不卜日今二十八日設行,而修改之節,待快晴,擇日擧行,何如?傳曰,允。
兵曹啓曰,卽接景慕宮入直衛訓鍊院判官李奎應手本,則通化門越邊含春苑,墻垣二間,宣仁門越邊含春苑,墻垣二間,右掖門挾墻垣半間許,頹圮云。爲先令繕工監,堅實圍排,卽速修築,亦令巡邏營門,申飭校卒,各別巡察之意,分付,何如?傳曰,允。
訓鍊都監·禁衛營·御營廳啓曰,東關王廟西邊墻垣,五間許頹圮處,爲先堅實圍排,待晴合力改築之意,敢啓。傳曰,知道。
吏曹啓曰,雲峰縣監方孝涵,戶奴呈狀內,矣上典,身病猝重,萬無赴任之望云。其身病旣如是,則有難强令赴任,罷黜,何如?傳曰,允。
又啓曰,成均館典藉黃夏謙·金正浩·姜晳一,禮曹佐郞李喆,中學敎授金性均,繕工監假監役官申在修·李肇秀,童蒙敎官李載悳,司僕正權膺善,掌樂院正張泰秀,兵曹佐郞高景晙,俱以身病,呈狀乞遞,竝改差,何如?傳曰,允。
兵曹啓曰,文臣兼宣專官尹榮信·權命菊,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
自前夜四更至午時,灑雨下雨,測雨器水深一寸九分。
傳曰,雖非親政,注書·尙瑞院官員,依例陞六。
傳曰,經筵泮堂許遞,今日政差出。
傳曰,皇朝人·忠臣·淸白吏子孫·軍功人及西北·松都人落仕最久人,各別收用事,分付兩銓。
傳曰,在外敦寧都正許遞,今日政差出。
傳曰,傳香承旨,馳詣文廟,奉審摘奸以來。
傳曰,副提學·典翰外,玉堂竝許遞,今日政差出。
傳曰,臺諫許遞,今日政差出。
傳曰,望筒遲滯之吏兵判,推考。
傳曰,望筒不審之吏判,推考。
傳曰,鐵山府使望筒,還入。
鐵山府使望筒還入。首望李魯洙,改落點。
傳曰,議藥同參李忠淵減下,方外李兢柱差下。
傳曰,守令·邊將·初仕人,皆令明日待令。
以漢城府民家頹壓別單,傳曰,恤典,令該廳卽爲分給事,分付。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,門鑰事體,何等審愼,而今日金虎門下鑰時,不能審愼,以致折傷,趁未下鑰,事未前有,萬萬駭然。當該門考注書,與守門將,竝所當重勘,而本院請推之外,無他可施之罰,何以爲之?司鑰,令攸司從重科治,何如?傳曰,允。拿處。
兵曹啓曰,卽接西所衛將李胤鎭牒報,則永肅門北邊內宮墻二間許,因雨頹圮云。爲先令紫門監,以杻把子及長木,堅實圍排把守,而係是局出身直所近處,限修築間,令局出身晝察夜巡之意,分付,何如?傳曰,允。
又啓曰,闕門開閉,何等愼重,而今日金虎門下鑰時,鑰柱破傷,至有還開更鎖之擧,事甚驚駭。當該監鑰守門將,不可無警,令該府拿問處之,司鑰,令攸司從重科治,何如?傳曰,允。
禮曹啓曰,卽接獻陵官員所報,則今番暴雨,本陵王后陵上曲墻,壬方一間,向外頹圮,丁字閣東挾門外,滲漏云矣。今此陵上曲墻,向外頹圮,與向內有異,慰安奉審之節,依前例不爲磨鍊,有頉處改築之役,待快晴,擇日擧行,何如?傳曰,允。
訓鍊都監啓曰,因兵曹草記,永肅門北邊內,宮墻二間半許頹圮處,令永肅門入直局出身,限修築間,晝察夜巡之意,敢啓。傳曰,知道。
訓鍊都監·禁衛營·御營廳啓曰,卽接南關王廟守直官所報,則本廟北邊墻垣,五間許頹圮云。爲先堅實圍排,待晴合力改築之意,敢啓。傳曰,知道。
兵曹啓曰,五衛將金基舜·李載潤·吳尙琦·趙胤顯·韓道豐·南宮慤,忠翊衛將趙文赫,武臣兼宣傳官李台祐,守門將朴禹性,俱以病難供職,呈狀乞遞,新除授慶尙監營中軍金炳逸,全羅監營中軍金應玉,俱以身病猝重,時日之內,萬無登途赴任之望,呈狀乞遞,竝改差,何如?傳曰,允。
又啓曰,武臣兼宣傳官鄭海植,前以訓鍊都監,挾輦哨官部將吳胤泳,禁衛營搶劍哨官,竝幾至仕滿,而遭故矣。挾輦·搶劍哨官,俱以計士敍遷之窠,依初仕例,重試陞六,援有其例,今於都政,竝通計陞六,何如?傳曰,允。
又啓曰,五衛將鄭昌赫,武臣兼宣傳官張弘植,俱以病難供職,呈狀乞遞,竝改差,何如?傳曰,允。
又啓曰,古豐山萬戶張利郁,正方別將崔元芳,以三年窠邊將,兩次褒貶居中,依例罷黜,何如?傳曰,允。
又啓曰,新除授淸城僉使鄭昌赫,父年今爲七十八歲,法不當遠離赴任,呈狀乞遞,改差,何如?傳曰,允。
又啓曰,參下官仕日不足十日以下者,曾有啓稟出六之規矣。加設南行部將洪在能,仕日不足爲二日,武臣兼宣傳官李敎英,守門將鄭雲五·金宗錫·林世鎭·林鶴鎭,仕日不足爲六日,部將李秉熙,仕日不足爲七日,竝依例陞六,何如?傳曰,允。
又啓目,粘連觀此鎭撫使李章濂狀啓,則本營屬文殊別將申道赫,熟諳軍制,人且諄勤,捐出殘廩,救活經刦之民,積費心力,結構燒燼之戶,鎭樣漸蘇,軍民愛戴,今當瓜期,群情惜去是白遣,該鎭門樓之改建,臣營火砲之排置,專任擧行,今若付之生手,事多掣礙,特爲限一瓜,仍任,俾責終始之效事,令該曹稟處亦爲白有臥乎所,捐出殘廩,救活經刦之民,積費心力,結構燒燼之戶,門樓改建,火砲排置,專任擧行,果難付之生手,依狀請施行,何如?傳曰,允。
吏曹啓曰,今都目大政時,本曹堂上,不可不備員,而參判南鍾順,令政院牌招,同參政事,何如?傳曰,允。
兵曹啓曰,今日都目政事時,本曹堂上,不可不備員,而參知姜鍵差祭,參議尹顯岐病不來,令政院牌招,同參政事,何如?傳曰,允。
吏曹啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹郞官,及漢城府·平市署官員,五部令·各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,雖未經一考,依例勿拘陞擬,何如?傳曰,允。
又啓曰,直長仕日未滿十日以下者,啓稟陞六,載在法典矣。司饔院直長李濟龜,仕日雖未滿十日,依例陞六,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察防,竝擬,何如?傳曰,允。
又啓曰,甲山都護府使,今當差出,而本府以邊上重地,不可不擇差,他道有聲績守令,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
有政。吏批,判書洪淳穆,參判南鍾順,參議李容直竝進。
以李憲文爲掌樂主簿,丁大林爲引儀,李景魯爲司圃別提,尹永善爲義興縣監,李重模爲平邱察訪,沈炳奎爲刑曹正郞,趙雲漢爲工曹正郞,朴憲陽爲永禧殿令,李承靖爲濟用判官,朴承顯爲歙谷縣令,李重植爲典牲直長,金正植爲內贍直長,金洛鉉爲司圃直長,沈英慶爲典設別提,李廷器爲平市令,李益周爲典設別提,鄭匡始爲景慕宮令,李景魯爲刑曹佐郞,李承渥爲端川府使,趙鼎燮爲洪原縣監,任泰直爲司饔直長,朴珽鉉爲司宰直長,林佐漢爲內資奉事,趙在肯爲掌苑奉事,李兢鎬爲禁府都事,李濟龜爲掌樂主簿,沈皞淳爲司圃別提,丁大林爲工曹佐郞,崔在三爲淸河縣監,吳耆善爲順川郡守,李象一·林徹洙爲禁府都事,共喆周爲司宰僉正,李憲文爲平市主簿,朴奎東爲永春縣監,徐圭淳爲司饔直長,韓珏淵爲永陵令,白樂淵爲甲山府使,邊晉圭爲德源府使,崔秉和爲康縣監,李羲祖爲尙衣直長,洪元鍾爲永禧殿令,李鼎和爲恭陵令,鄭基鎬爲長鬐縣監,趙翼顯爲鐵山府使,崔秉翰爲繕工奉事,趙璋燮爲尙衣副直長,李羲祖爲掌樂主簿,李寅赫爲昌陵令,李範九爲典籍,趙璋燮爲尙瑞直長,崔悳峻爲典牲副奉事,李錫應爲漢城判官,朴齊寅爲同成均,權仁斗爲典籍,朴孝容爲尙瑞副直長,洪用周爲景慕宮令,朴定夏爲綏陵令,趙夔熙爲徽陵令,沈皞淳爲漢城主簿,洪承褘爲繕工副奉事,尹麟求爲引儀,李濟龜爲漢城主簿,李益周爲監察,李範九爲兵曹佐郞,元弼常爲宗廟令,沈英慶爲戶曹佐郞,權可銓爲活人別提,李殷春爲典藉,權仁斗爲禮曹佐郞,金炳奎爲大司憲,金基纘爲大司諫,白奎洙爲執義,李鳳奎爲禁府都事,李貞夏爲典設別提,李羲祖爲監察,權可銓爲掌樂主簿,李貞夏爲禁府都事,曺秉斗爲刑曹正郞,李章翊爲典籍,閔謙鎬爲應敎,李裕承爲副應敎,兪鎭泰爲戶曹佐郞,李樂頀爲監察,兪翼煥爲活人別提,金應均爲知經筵,李喬信爲掌樂主簿,趙漢應爲司圃別提,金商淵·安驥泳爲掌令,趙然昌爲知經筵,李漢榮爲軍器主簿,李承輔爲冬至正使,姜㳣爲副使,洪大鍾爲書狀官,南鍾順·金炳潗·徐承輔爲同經筵,閔升鎬爲同成均,馮錫龜爲狼川縣監,權用圭爲繕工副正,沈相殷·崔爀爲典設別提,奇禹鉉爲司諫,宋熙正爲大司成,趙然三爲司䆃僉正,沈相殷爲戶曹佐郞,尹秉燮爲監察,尹時榮爲典籍,李演壽爲正言,安鴻善爲忠勳都事,李先耆爲繕工主簿,金宗益爲典設別提,奇禹鉉·朴晦哲爲校理,李能秀爲濟用主簿,金商鉉爲敦寧判官,金裕行爲司僕正,高濟鎰·姜景奎爲副校理,張致德爲司䆃主簿,李泰永爲典藉,李容萬·金性均爲修撰,吳秉善爲崇陵令,李基周·鄭漢然爲副修撰,張成敎爲內贍主簿,趙名龜爲京畿都事,梁濟浩爲靑巖察訪,李時夏爲左通禮,尹秉燮爲工曹佐郞,權鍾祿爲司諫,高景晙爲持平,李殷春爲兵曹佐郞,洪正圭爲金海府吏,朴仁泰爲寧遠郡守,任泰珩爲雪峰縣監,金漢鼎爲開城經歷,宋奎灝爲獻納,趙恒敎爲掌樂正,裴相奎爲吏曹佐郞,朴寅羲爲監察,鄭龜東爲長興主簿,趙弘林爲引儀,李兢在爲造紙別提,朴景壽爲瓦署別提,洪在能爲掌苑別提,李宗純爲敦寧都正,李東旭爲高山察訪,李殷春爲持平,權仁斗爲正言,趙爲中學敎授,朴齊恒爲監察,張錫默爲典籍,李秉淵爲禮曹佐郞,黃夏謙爲兵曹佐郞,徐衡淳爲知經筵,李德來爲宗府參奉,趙中植·韓秉敎爲假監役,尹爲童蒙敎官,蔡東臣爲典獄參奉,韓翊明爲慶基殿參奉,丁大懋爲光陵參奉,李定會爲章陵參奉,李應懋爲假引儀,禁府都事李肯鎬,司宰奉事兪致遠,已上相換事,承傳。贈吏參祭酒金光遠,贈吏判祭酒例兼道學卓異,加贈事,承傳,廣興直長單鄭禮鉉,典籍二單,方孝隣·劉學洙,軍資直長柳肯鎬。
兵批,判書金炳㴤,參判金翊鎭進。
兵批啓曰,營將·虞候,今當差出,而擬望之人乏少,已準朔守令及中軍·虞候·僉使,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以申應朝·朴永輔爲同中樞,趙羲稷爲宣傳官,李基舜·李載潤爲五衛將,金箕弘爲內禁將,具奭祖爲三陟營將,柳駿遠爲尙州營將,李峻和爲晉州營將,李敎一爲西原營將,金澈均爲羅州營將,吳尙琦爲五衛將,李台祜爲武兼,朴禹性爲守門將,李秉國爲慶州營將,金炳逸爲慶尙監營中軍,趙胤顯爲五衛將,李敎復爲訓鍊正,李鳳魯爲平安兵虞候,趙羲升爲康商左兵虞候,申錫範爲慶尙左水虞候,韓道豐爲五衛將,李翔峻爲文兼,金鳳九爲訓鍊都監把摠,權膺善爲北評事,金時行爲上土僉使,南宮慤爲五衛將,趙文赫爲忠翊衛將,李熙益爲右捕從事官,盧勉昊爲守門將,金應玉爲全羅監營中軍,崔命俊爲廣梁僉使,劉正豐爲牛峴僉使,趙景祿爲薺浦萬戶,金玄圭爲西平萬戶,池章仁爲方正別將,金秀淵爲柔院僉使,吳學庸爲委曲僉使,梁大龍爲豆毛浦萬戶,朴完植爲玉江萬戶,金俊成爲笠巖別將,王之賢爲德甫僉使,鄭昌赫爲淸城僉使,劉運泰爲開雲甫萬戶,崔亨俊爲方山萬戶,金正浩爲長壽別將,沈宜春爲慶尙監營中軍,金履奎爲安義僉使,康鵬离爲美錢僉使,吳棅祜爲古豐山萬戶,盧勉昊爲九月別將,申鼎熙爲訓鍊僉正,金駿求爲判官,張龍何·金益鍾·朴齊恒爲武兼,金弼求爲宣傳官,李漢龜爲中樞經歷,趙文奎爲訓鍊主簿,李敎述·張弘植爲武兼,鄭昌赫爲五衛將,金商鎭爲都摠都事,尹榮信爲文兼,張致德爲部將,崔敬善爲全羅監營中軍,金謹秀·李敎春爲五衛將,柳之星爲訓鍊主簿,尹宜鉉爲左捕從事官,趙基豐爲全羅左水虞候,金儀鳳爲中樞都事,鄭元基爲訓鍊都監哨官,安樂豐爲淸城僉使,車永璉爲恃塞僉使,閔瑜世爲五衛將,申晢熙爲忠翊將,李奎應爲訓鍊僉使,李昌會爲訓鍊主簿,韓弘烈爲左捕從事官,金炳哲·朴東憲爲五衛將,李容謙爲訓鍊判官,林夔鉉爲武兼,李塘爲御營把摠,王殷疇爲五衛將,洪昌燮爲忠翊將,李昌濂爲宣傳官,李正弼爲武兼,吳琦濬爲守門將,金泰恒爲武兼,李建忠·徐昌錫爲守門將,白初洙爲政府公事官,金世旭爲長山別將,崔永五爲訓鍊主簿,李秉德爲部將,沈正翊爲武兼,沈遠學爲宣傳官,申杓熙·金東勛·申鴻模爲武兼,許·南履寯·金蘭根·吳奎泳·李敏華·朴基煥·李永新·金秉圭·金秉南爲部將,華寧殿守門將單崔愚錫,寅火堡權管單許洹,仁遮外權管單許,栗浦權管單李完根,廣坪權管單金貞,宗廟洞權管單胡永得,訓鍊判官李貞來,訓主李仁奭·李亮鉉·趙亨七,以上加設,依定式減下。以張淳奎爲訓鍊判官,李道淳·徐厚相·吳顯耆爲主簿,同知單金敬浩,僉知三單李始愚·李儒行·李寅復,文殊別將申道赫,限一瓜仍任事,承傳。訓鍊主簿單金啓俊,三陟營將具奭祖,尙州營將柳駿遠,晉州營將李峻和,西原營將李敎一,羅州營將金澈均,以上今加折衝加資事,承傳。同知二單趙胤顯·趙文赫,僉知六單金基舜·吳尙琦·韓道豐·李載潤·南宮慤·鄭昌赫,副司果十七鄭騏澤·鄭沅基·鄭海植·張鳳鎭·吳胤泳·吳琦璿·韓義敎·南鍾完·李鍾象·李肯濂·趙鼎夏·李敎英·鄭雲五·金宗錫·林世鎭·林鶴鎭·李秉熙。
上在昌德宮。停常參·經筵。
自前夜二更至辰時,灑雨下雨,測雨器水深一寸九分。
樂房都提調金炳學,提調金世均,副提調趙性敎啓曰,時値庚節,暑氣轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
傳曰,日熱如此,輕囚放釋。
傳曰,司譯提調有闕之代,領議政爲之。
傳曰,奉審閣臣入侍。
以漢城府民家頹壓別單,傳曰,恤典,令該廳卽爲分給事,分付。
政院啓曰,臣徹萬敬奉聖諭,馳往義禁府,取考囚徒案,則時囚罪人趙容在,繡論不輕,故仍囚,白時範·具大植,俱是輕囚,故竝放送,仍詣典獄署,取閱囚徒案,則結案罪人一名,係是重囚,故仍囚,其餘金興立等十六名,係是輕囚,故竝放送之意,敢啓。傳曰,知道。
弘文館啓曰,新除授校理奇遇鉉,時在缺副校理高濟鎰,時在缺姜景奎時在缺副修撰李基周時在缺經筵入番事緊,請斯速乘馹上來事,下諭。答曰,許遞。
摠戎廳啓曰,本廳哨官朴大榮,身病猝重,勢難察任,改差,何如?傳曰,允。
兵曹啓曰,卽接景慕宮入直訓鍊院主簿李龍憲手本,則通化門越邊含春苑,墻垣四間,弘化門越邊含春苑,墻垣三間許,頹圮云。爲先令繕工監,堅實圍排,卽速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接慶熙宮入直衛將千儀大牒報,則武德門墻垣七間,興元門東邊墻垣十二間,頹圮云。爲先令繕工監,堅實圍排,卽速修築,亦令巡邏營門,申飭校卒,晝察夜巡之意,分付,何如?傳曰,允。
判府事趙斗淳箚。略曰,臣衰隨年深,病與日積,惟是視瞖之交劇,蓋嘗屢暴,而第所管兼務龜食之營,舊邦新命也,象胥攸總,事大交隣也。不能無事務酬辦之時,則其害也至於疎繆,其弊也至於隳弛,左右思惟,無有是理。伏乞將臣營建都監·譯院兩提擧之任,劃行改免云云。答曰,省箚具悉卿懇。愼節奉慮,視祟自是宿證,何可因此而竝遞兼務乎?卿之苦懇旣如是,譯院提擧,今此勉副,卿其諒之。仍傳曰,此批答,遣史官傳諭。
丁卯六月二十八日辰時,上御重熙堂。藥房入診,守令·邊將·初仕人,同爲入侍時,都提調金炳學,提調金世均,副提調趙性敎,假注書金尙萊,記事官徐奭輔·金永珯,檢校待敎徐相翊,檢校典翰趙康夏,同副承旨鄭完默,假注書金尙萊,記事官徐奭輔·金永珯,以次進伏。德源府使邊晉圭,端川府使李承渥,鐵山府使李魯洙,順川郡守吳耆善,寧遠郡守朴仁泰,義興縣監尹永善,洪原縣監趙鼎燮,光陵參奉丁大懋,章陵參奉李定會,進伏楹外,醫官李慶年·黃道淳·李在珉·鄭麟夏,進伏楹外,美錢僉使康鵬离,豆老浦萬戶梁大龍,序立階下訖。上曰,史官分左右。炳學進前奏曰,比來霖雨支離,而今日似有開霽之意,誠萬萬喜幸矣。近日暑氣轉甚,聖體,若何?上曰,一樣矣。各殿問候訖,炳學曰,醫官待令,節宣之方,使之入診,恐好矣。上,可之。慶年等,次第診候訖。炳學顧謂醫官曰,脈候奏之。慶年等,起伏奏曰,脈候左右三部,調均矣。炳學謂醫官曰,湯劑,別無議定乎?慶年等曰,不必議定矣。上曰,醫官先退。炳學曰,臣於向筵,已有所仰達,而署節之進御,最忌生冷,況又霖濕中,生果,尤是無益之物也。雖於甚熱之時,必遠生冷,卽臣區區仰祝矣。臣之每每煩達,極知惶悚,而下情不任耿耿,有此仰請。伏願深軫節宣之方,亟賜揀納焉。上曰,當體念而節宣矣。上命藥房先退,仍命守令·邊將·初仕人入侍。性敎奏曰,守令初仕人,使之進前,奏職姓名乎?上,可之。晉圭等,次第奏職姓名訖。完默奏曰,邊將人,則使宣傳官,奏職姓名乎?上,可之。宣傳官鄭雲星,奏鵬离等職姓名訖。性敎奏曰,守令·邊將·初仕人,使之退出乎?上,可之。仍命史官就座。又命退,承史以此退出。
丁卯六月二十八日酉時,上御重熙堂。奉審閣臣入侍時,右承旨鄭稷朝,假注書金尙萊,記事官徐奭輔·金永珯,檢校待敎鄭範朝,以次進伏訖。上曰,史官分左右。命閣臣進前。範朝進前奏曰,臣承命馳詣健陵,陵上奉審,則安寧,碑閣·丁字閣,奉審則無頉,祭物·祭器·祭井,看審,則精潔,請執事摘奸,則無頉。仍詣顯隆園,園上奉審,則安寧,碑閣·丁字閣奉審,則無頉。仍詣華寧殿,殿內奉審,則無頉,還詣健陵,仍留監祭,將事安寧之意,敢此仰達矣。上曰,陵所與園所莎草,或無蹲縮處乎?範朝曰,莎草果無蹲縮處,而碑閣·丁字閣,亦無滲漏處矣。上曰,沿路田疇之潰缺,必多矣。範朝曰,田疇或有潰缺處,卽爲開霽,則可無雨水之受害云矣。上曰,江水漲滿,果何如乎?範朝曰,今番雨水,近於中漲,而鷺梁津則自塘峴行船,銅雀津則自僧房坪行船矣。上曰,民家無漂頹之處乎?範朝曰,臣所經處,別無漂頹之戶,蓋今番連日之雨,不至暴注,故幸無水災之爲災矣。上命史官就座,仍命閣臣先退。又命退,承史以次退出。
上在昌德宮。停常參·經筵。
藥房提調金世均,副提調趙性敎啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,一雨成霖,開霽尙遲,言念穡事,甚涉悶然。四門禜祭,不卜日遣崇品,虔誠設行。
傳曰,入直摠管許遞,前望入之。
摠管前望入之。申命淳落點。
傳曰,摠戎使有闕之代,刑曹判書李容熙除授。
以司謁口傳下敎曰,今番禜祭祭官,以閣臣·儒臣,竝擬塡差。
以江原監司曺錫輿狀啓,蔚珍縣令尹泰東,身死事,傳曰,令該曹口傳差出,催足下送。
吏曹口傳政事,以白樂善爲蔚珍縣令。
政院啓曰,密符親納,例也,而前摠戎使申命淳,謂有身病,使其軍官替納,誠甚未安,推考,何如?傳曰,允。
又啓曰,摠戎使有闕之代,刑曹判書李容熙除授事,命下矣。新除授摠戎使李容熙,卽爲牌招,傳授密符及敎諭書,何如?傳曰,允。
禮曹啓曰,傳曰,一雨成霖,開霽尙遲,言念穡事,甚涉悶然,四門禜祭,不卜日遣崇品,虔誠設行事,命下矣。四門禜祭,不卜日來七月初二日設行,三日而止事,知委,何如?傳曰,允。
宗親府啓曰,明日卽天漢殿朔奉審日次,臣秉文進詣擧行之意,敢啓。傳曰,知道。
兵曹啓曰,卽伏見京畿監司李宜翼狀啓,則本道進上封進時,敦義門今日爲始,開閉,令該曹稟旨,分付爲辭矣。敦義門依前例,令政院臨時請出標信,開閉,何如?傳曰,允。
營建都監啓曰,摠戎使李容熙,本都監提調差下,使之察任,何如?傳曰,允。
又啓曰,本都監郞廳趙然天·金商濬,俱以身病,呈狀乞遞,改差,其代以刑曹佐郞李景魯,工曹佐郞丁大懋,差下,使之察任,何如?傳曰,允。
敎摠戎使李容熙書,王若曰。中宸起聽之思方住,隆眷北城專鎖鑰之任,庸錫殊章,卿實其人,予何多誥?腃彼坼服重鎭,莫如摠戎一營。左南城而右大興,緩急是仗,控三輔而綰兩局,經理斯存。殆同趙氏之晉陽,寔百年保障之地,有若漢家之馮翊,兼五營管轄之要。肆此任寔出於簡心,當是時宜畀于熟手,惟卿,將門遺範,名祖肖孫,襲靲鞱於家庭,忠勇文武之兼備,作干城於王國,威望聲績之俱隆。玆授卿以摠戎使,卿其克恢宏猷,祗承寵命,當一面而節制相授,戎無忽於苞桑,董三軍而約束分明,誠益殫於衛藿。於戱。亭登洗劍,可想裘帶之風流,臺瞻練戎,佇見壁壘之精彩。故玆敎示,想宜知悉。
大司成宋熙正,疏辭新除泮長之任。省疏具悉。爾其勿辭察職。日記廳堂上閔泳達。郞廳金炳䄵。
上在昌德宮。停常參·經筵。
傳曰,禮房承旨馳詣受香諸處,奉審摘奸以來。
傳曰,景福宮役所工匠,令營建都監,乾犒饋。
傳曰,司僕一提調之代,判府事爲之。
傳曰,承旨竝許遞,前望入之。
承旨前望入之。趙寧夏·申橚·李炳敎·趙慶鎬·金聲根落點,安驥泳添書落點。
政院啓曰,卽者掌樂院官員來言,再明日宗廟秋享大祭時,提調一員,當爲進去,而提調金輔根·鄭基世,俱爲差祭云,何以爲之?敢稟。傳曰,以掌樂正待行。
奎章閣啓曰,景慕宮望廟樓,奉審,無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而祈晴祭相値,不得設行之意,敢啓。傳曰,知道。
忠勳府啓曰,本府新差都事安鴻善,旣非勳裔,例不得視務,前都事趙然三,姑爲仍任,何如?傳曰,允。
賑恤廳啓曰,各部字內全家頹壓一百八十九戶,全家漂流十五戶,各錢三兩式,頹多完少五十四戶,半家頹壓二十八戶,各錢二兩式,分給之意,敢啓。傳曰,知道。
兵曹啓曰,禁軍別將任興模,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
營建都監啓曰,郞廳朴玄陽,移拜永禧殿令,其代以濟用判官李承靖差下,監造官朴孝容,移拜尙瑞副直長,李景魯移拜刑曹佐郞,丁大林移拜工曹佐郞矣。其代以內資奉事林佐漢,司宰奉事李兢鎬,敦寧參奉閔泳穆差下,何如?傳曰,允。
又啓曰,自六月初一日至二十九日,本都監所捧各處願納錢八千四百二十兩,成冊以入之意,敢啓。傳曰,知道。
領議政金炳學箚略曰,臣於諸司兼銜,藥院保護之重,訓局軍旅之聞,冏寺廐牧之掌,舌院衆胥之總,遂居之不疑,凡人之職事攸寄,材量有限而若臣無似,竟至於妨公害事而止,將臣四提擧之任,竝行改免云云。答曰,省箚具悉卿懇。卿之苦懇,旣如此,太僕提擧,今姑勉副,卿其諒之。仍傳曰,此批答,遣史官傳諭。
上在昌德宮。停常參·經筵。
備忘記,方山萬戶崔亨俊下直,長弓一張·長箭一部·片箭一部·筒兒一箇賜給。
傳曰,吏曹參判有闕之代,前望入之。
吏曹參判前望入之。尹定善落點。
傳曰,靈應斯速,積雨快晴,爲民事萬幸,再明日禜祭,其令停止,報謝祭,待立秋卜日設行。
政院啓曰,卽者宗廟署官員來言,明日宗廟·永寧殿秋享大祭祭物,提調一員,當爲看品,而都提調柳厚祚,提調李載元,俱有身病,不得進參云,提調卽爲牌招,何如?傳曰,允。
又啓曰,宗廟提調李載元牌不進,推考傳旨,今方捧入,而祭物看品時,當爲進參,如是違牌,事甚未安。更爲牌招,何如?傳曰,許遞,前望入之。
宗廟提調前望入之。尹宜善落點。
傳曰,發遣吏郞,諸執事,淸齋與否,摘奸以來。
禮曹啓曰,卽接東氷庫所報,則今七月初四日,行宗廟·永寧殿秋享大祭,祭物熟設時,本庫提調,當爲進參,而提調金炳地在外不得進參,草記變通云矣。令政院稟旨變通,以爲進參之地,何如?傳曰,膳正提調,令該曹口傳相換。
又啓曰,卽接京畿監司李宜翼移文,則以爲仁川府社稷神室,年久朽傷,今番霖雨,仍爲頹圮,所見一時悚悶,今方修改計料,移還安祭香祝幣,自本曹啓稟下送云矣。仁川府社稷神室改建時,告由移還安祭香祝幣,令該司照例磨鍊下送,以爲從便卜日擧行事,分付,何如?傳曰,允。
兵曹啓曰,今七月初四日,宗廟·永寧殿秋享大祭時,守門,當爲塡差,而本曹郞廳·都摠府郞廳·五衛將,除入直與呈辭在外·未肅拜,排擬苟艱,依定式軍門將官,代差以入之意,敢啓。傳曰,知道。
吏曹啓曰,都目政,軍資直長柳肯鎬,前任假監役時,受由減仕,則不得陞付於直長矣。矇然陞付,臣不勝惶恐,原單子,勿施,如何?傳曰,允。
吏曹口傳政事,氷庫提調金炳地,繕工提調金炳喬,已上相換事,承傳。
司饔院啓曰,今日京畿監司日次進上,不卽待令,屢煩申飭,今始封進。故問其委折,則該貢人之不善擧行,致此遲滯云,揆以事體,極爲駭然,該貢人等,令有司從重科治,何如?傳曰,允。
內醫院啓曰,御藥封進,旣有定限,而嶺南·湖南六月令,靑大竹,尙不來納。湖南則藥材,亦旣過限入呈,誠甚未安。似因潦漲,致此稽滯,固難責以恒式,而院規自在,不可置而勿論,兩道道臣,竝從重推考,何如?傳曰,允。
宣惠廳啓曰,卽伏見忠淸監司狀啓,則以爲宣惠廳所納,丙寅條大同米,合一千四十五石零,所載左漕倉船一隻,五月十八日,到泰安境竹島後洋,致敗而所拯米,完一百六十二石,不完一百三十七石,作完七十六石,縮六十一石,米付空石七百二十二立,則未拯爲二十四石零,而竝與空石七百二十二立,同歸未拯,合未拯米爲八百七石零,完米及作完米合二百三十八石,從時價發賣,每石二兩一戔,合錢四百九十九兩零,致敗處所,素稱極險,則穀物拆散,勢所使然,而空石之此多,萬萬疑怪。旣有差員之領護,且經元山之逢點,則用意故敗,雖難遽議,嚴覈得情,斷不可已。敗船色吏沙格等,竝嚴囚於泰安獄,領運使差使員龜山僉使白仲鎭,裝發之後,到處逗留,拖到四朔。縱緣風日之不順,漕船之作綜,行船自是法例,而諸船之各自散行,亦失團束之方,不可以三隻以下,置而勿論。罪狀,令有司稟處,護送地方官泰安府使洪永錫,漕船臭載,旣在掌內,難免其責,係是堂上,法當罷黜,而該府陞作防營,新設節目,姑未頒下,稅船護送,亦不的定,直施罷黜,不無商量。令該衙門,一體稟處,護送差使員馬梁僉使金觀喜,不謹護送,亦所當勘,自臣營決棍徵勵,監色亦從重科治,敗船木物,知委本倉,使之推去云矣。大洋險嶼,何處無之?獰颶怒濤,何時不然?苟能覘候進退,先事戒嚴制護,不患無術。且諸船齊發,擧皆利涉,獨此船之致此敗破,萬萬痛駭。未拯之若是夥多,如無奸情,寧有是理?在囚諸漢,嚴覈得情,施以當律,地方官泰安府使洪永錫,掌內失檢之責,在所難免。罷黜商量,旣有道啓,姑先施以緘辭推考之典。領運使差使員龜山僉使白仲鎭,中路逗留,船不作綜,俱失團束,道臣請勘,實爲得當。護送差使員棍懲及監色科治,木物推去,竝依狀請施行,已拯穀物,旣已發賣,竝與劣米而一體代錢上納之意,分付,何如?傳曰,允。
吏曹參判南鍾順,疏陳病狀乞遞。答曰,省疏具悉。所請依施。
上在昌德宮。停常參·經筵。
備忘記,三陟營將具奭祖,古豐山萬戶吳棅祜下直,各長弓一張·長箭一部·片箭一部·筒兒一箇賜給。
傳曰,禮房承旨馳詣宗廟·永寧殿,奉審摘奸以來。
傳曰,吏曹判書有闕之代,前望入之。
吏曹判書前望入之。宋近洙添書落點。
傳曰,政官牌招開政,如有違牌,勿爲呼望。
傳曰,吏曹參判疏批已下,卽爲牌招。
議政府啓曰,昨秋封典勅行時,西下首課朴逌性,迎候儐接,效勞煩多矣,在前如此之人,已有施賞之例,今亦施以加資之典,何如?傳曰,允。
禮曹啓曰,傳曰,靈應斯捷,積雨快晴,爲民事萬幸,再明日禜祭,其令停止,報謝祭,待立秋卜日設行事,命下矣。報謝祭,待立秋後擇日設行,而禜祭,今初二日初三日,連二日設行後,仍爲停止,第三日祝文,一體望燎事,分付,何如?傳曰,允。
營建都監啓曰,都廳金聲根,今旣加資矣。改差,其代,應敎金永奭差下,何如?傳曰,允。
吏曹啓曰,典獄參奉蔡東臣,以其身病,呈狀乞遞,改差,何如?傳曰,允。
有政。吏批,行判書宋近洙在外,參判尹定善進,參議李容直式暇。
吏批啓曰,行判書宋近洙在外·未肅拜,參議李容直式暇,小臣獨政未安,何以爲之?敢稟。傳曰,仍爲之。
以黃正淵爲掌令,李裕承爲校理,洪萬植·李晩耆爲副校理,趙秉稷·嚴世永爲副修撰,宋近洙爲知經筵,宋近洙爲知春秋,李建弼爲同義禁,丁馨敎爲司䆃參正,朴氣會爲引儀。
再政。以安鴻善爲典簿,李尙重爲典獄參奉,忠勳都事單趙然三,姑爲仍任事,承傳。學錄單韓圭覲,學生尹行文·黃基亨,已上贈童敎,孝行特異贈職事,承傳。
兵批,參知姜鍵進。以朴聖哲爲訓鍊習讀,韓宗南爲梨洞萬戶,千利權爲元山別將,北道參軍單鄭賢朝,副司正吳永植·鄭宗鈗。
吏曹判書洪淳穆疏曰,伏以,臣於銓職,洵眇之睇,跛躄之履,歸竟是悔吝生焉耳。宜其必辭而冒受,遂乃難强而仍蹲者,誠亦不自量之甚,而淟涊蟠泊,有政輒赴,拖至半年于玆矣。若言古之掌銓者所長處,毛法盧識,顔嗔謝笑,俱非臣可以跂及,而孤寒之未嘗引進也,屈滯之不能振疏也。以至循資守格,按簿奏補,猶且和泥拖水,囫圇昧方,動輒疵類,韜匿不得,則評駁之無聞,尙賴同朝忠厚,今焉政察已過。九流候選者,必皆缺望齎鬱,在國家恢公平物之義,顧何補之有?此臣所以從前丐免,乃敢曰自知甚明,而久試蔑效之實,淵鑑已悉燭無遺,則固當斥黜之無所留難。臣之濫分驟躐,履盛爲懼,足可與家人決去就,追蹤昔人之知止,而矧又不職滋悚,若隕淵谷。惟以遄荷鞶褫,退處潛靖,爲萬一之消受,寔寤寐如結矣。且臣抱恒疾之苦,卽醫家所謂五積之一,而每値暑令,輒倍致肆劇,榮衛澌鑠,形殼徒存,邇來力疾奔奏,夫足可能而能哉?竊意大政纔勘,始宜言私,而今若息煩刪慮,調將稍有其道,不翅對投之良劑,庶期分寸之收效,臣安得不以區區情實,冀幸於曲庇生成之澤乎?玆敢冒昧陳懇,仰瀆崇嚴,伏望聖慈,諒臣憫臣,亟遞臣銓銜,俾重任毋曠,私分獲安,公私不勝大願云云。答曰,省疏具悉。所請依施。
吏曹參判尹定善,疏辭亞銓之任。答曰,省疏具悉。卿其勿辭行公。
兵曹判書金炳㴤疏略曰,臣屢控情實,冀格聰聽,隆寄優渥,一埤愈厚,試於昔而知樗櫟之不中,則仍其舊而尙望桑楡之收後哉?官人之政本,不啻有所偏係,而乃以非才無學之身,不揆蔑效之實,自速久據之譏,再經察典,無一修擧,使希調候選之流,儻不至目笑而體解者否?重以宿崇闖肆,無望以時日彈束。伏乞將臣本兵之任,劃行鐫斥云云。答曰,省疏具悉。大政,本非瓜限,本兵,又是重任,卿其勿辭,益勉對揚。
上在昌德宮。停常參·經筵。
備忘記,尙州營將柳駿遠,晉州營將李峻和,安義僉使金履奎,美錢僉使康鵬离下直,各長弓一張·長箭一部·片箭一部·筒兒一箇賜給。
傳曰,今見畿伯狀啓,則文殊山城,盡爲頹圮云。新築城堞之未滿數朔,遽爾全頹,可知其不盡工力,只事粉飾者也。各道武備之所謂一新者,亦不無徒歸文具之慮,思之及此,不勝駭歎。該府使之罪狀,有難容貸,施以竄配之典,監董諸人,令畿營分輕重嚴治。城堞修築,一時爲急,通津之代,蔚珍縣令白樂善,特爲除授,不日下送,使之專責擧行,刻期告功,蔚珍之代,令該曹口傳差出,催促下送。
吏曹口傳政事,以趙胤顯爲蔚珍縣令。
吏曹,通津府使白樂善除授事,承傳。
政院啓曰,卽者修撰李容萬,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禮曹啓曰,卽接開城留守金壽鉉移文,則以爲今此式年麗王諸陵看審,見在不遠,而諸陵修改,旣有始役,則今番看審,依已例以地方官代行,似合便宜云矣。今亦依此擧行事,分付,何如?傳曰,允。
修撰李容萬,以母病陳疏徑出。省疏具悉。爾其勿辭,救護。
上在昌德宮。停常參·經筵。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,吉州牧使張斗衡下直,長弓一張·長箭一部·片箭一部·筒兒一箇賜給。
政院啓曰,議政府郞廳來言,今日賓廳日次,而領議〈政〉金炳學,右議政柳厚祚,無時急稟定事,〈右〉議政未差,不得來會云矣,敢啓。傳曰,知道。
訓鍊都監啓曰,本局中軍李鍾承,身病猝重,勢難察任,改差,何如?傳曰,允。
校理朴海哲陳疏乞郡。省疏具悉。令該曹稟處。
上在昌德宮。停常參·經筵。
議政府啓曰,向因禮部咨文,沿邊査勘大臣之行勞問等節,以定州牧使李京鎬,假承旨差下擧行矣。早晩無以的期留連,又將多日而楚山卽其近地,該府使趙昌和,更爲差下,使之等候,御帖,奉傳于新差假承旨後定牧,仍令還任事,分付,何如?傳曰,允。
兵曹,以元世顯爲訓鍊都監中軍。
營建都監啓曰,以工匠事,月前飭敎,何等截嚴,而楊州居尹成善,召募工匠,無難私役,極爲無嚴,移送秋曹,照律嚴繩。雖以地方官言之,苟能十分操束,境內犯禁之役,豈不聞知乎?常時不飭之失,在所難免,從重推考,何如?傳曰,允。
義禁府啓曰,通津府使李邦熙,施以竄配之典事,傳旨啓下矣。李邦熙,平安〈道〉肅川府竄配,而以傳旨內辭意,具罪目,依例發遣府書吏,押送配所,何如?傳曰,允。
義禁府啓目,全州前判官趙容在原情云云,傳旨內,辭緣泛稱遲晩,刑推得情,何如?啓,除刑推議處爲良如敎。
又啓目,長水前縣監李羲道原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,同福縣監尹弘求原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,防垣萬戶李成原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,龜山僉使白仲鎭原情云云,問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
都摠府啓曰,今日入直內三廳武兼·禁軍及軍兵,中日習射技放,請出標信。傳曰,知道。
傳曰,春秋巡審,爲民事也,旱澇之餘,尤宜躬行周察,而此時供億之費,反有貽弊民邑之慮,各道秋巡,竝令停止事,分付。
承文院啓曰,冬至兼謝恩使,今旣出差,而齎去方物,當爲磨鍊矣。今春節使之回,有謝恩方物移準事,使臣加賞事,又於頃月,有漂民馬英等出送事,漂民文白益等出送事,已上四起,以無方物磨鍊之意,分付該曹及該院,何如?傳曰,允。
又啓曰,畿內應封各邑進箋之文,曾因受敎,以本院應封,永爲定式矣。至於捧入一款,亦爲擧行,事甚便好,此後則自本院捧入,何如?傳曰,允。
吏曹啓目,粘連觀此弘文館校理朴海哲上疏,則以爲臣之父年今六十有七,母亦六十八歲矣。稟本脆弱,寧日恒少,疾病侵年,漸成癃衰,白首鄕廬,甁罍每缺,調將失宜,氣力漸綴,家素貧窶,計拙謀生,菽水之供,尙患難繼,藥餌之補,尤何可論?伏乞聖明,特命選部,許畀一小縣,俾遂反哺便養之誠亦爲白有臥乎所。朴海哲之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓。依回啓施行爲良如敎。
義禁府啓目,粘連向前趙容在亦,氷米,斂非創例,賑租,捐出捄弊,簽丁之自備矯釐,軍械之未盡繕修,縱有囚供之分疏,旣登繡啓之臚列,以此照律,何如?啓依允。
又啓目,粘連向前尹弘求亦,民貸縱歸,繕械任賂,有難掩跡,以此照律,何如?啓依允。
又啓目,粘連向前李羲道亦,窺利則皆歸犯贓,避檢而甚至和獄,竝係非法,焉逭當勘?以此照律,何如?啓依允。
又啓目,粘連向前李成亦,聚點之失待,印符之輕投,俱爲駭妄,焉逭重勘?以此照律,何如?啓依允。
又啓目,粘連向前白仲鎭亦,漕轉未免逗留,船綜且失團束,旣登道啓,焉逭當勘?以此照律,何如?啓依允。
又啓目,粘連全州前判官趙容在矣,本府議啓內,氷米,斂非創例,賑租,捐出捄,簽丁之自備矯釐,軍械之未盡繕修,縱有囚供之分疏,旣登律啓之臚列,以此照律,罪杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。
又啓目,粘連同福前縣監尹弘求矣,本府議啓內,民貸縱歸,繕械任賂,有難掩跡,以此照律,罪杖九十收贖,奪告身四等,私罪,奉敎依允爲旀,功減一等爲良如敎。
又啓目,粘連長水前縣監李羲道矣,本府議啓內,窺利則皆歸犯贓,避檢而甚至和獄,竝係非法,焉逭當勘?以此照律,罪杖一百收贖,告身盡行追奪,流三千里定配,私罪,奉敎依允。
又啓目,粘連防垣萬戶李成矣,本府議啓內,聚點之失待,印符之輕投,俱爲駭妄,焉逭重勘?以此照律,罪杖一百收贖,告身盡行追奪,私罪,奉敎依允。
又啓目,粘連龜山僉使白仲鎭矣,本府議啓內,漕轉未免逗留,船綜且失團束,旣登道啓,焉逭當勘?以此照律,罪笞四十收贖,附過還職,私罪,奉敎依允。
義禁府啓曰,李羲道,係是贓賄,流配,依法典不付功議以入之意,敢啓。傳曰,知道。
又啓曰,時囚罪人李羲道,杖一百,流三千里定配,趙容在,杖一百徒三年定配,照律公事判付內,依允矣。李羲道杖一百收贖,告身盡行追奪,全羅道善山郡流三千里定配,趙容在,杖一百收贖,告身盡行追奪,公忠道忠州牧連原驛徒三年定配,而以議啓內辭意,具罪目,依例發遣府書吏,押送于各其配所,何如?傳曰,允。
上在昌德宮。停常參·經筵。
禮曹啓曰,卽接京畿監司李宜翼移文,則以爲楊根郡鄕校聖殿正間滲漏,北壁頹落,鋪陳腐傷,不可不及此修改,移還安時香祝,照例磨鍊下送云矣。楊根郡鄕校聖殿修改時告由,移還安祭香祝,卽令該司,照例磨鍊下送,從便卜日設行之意,竝分付,何如?傳曰,允。
摠戎廳啓曰,本廳哨官鄭賢朝,身病猝重,勢難察任,改差,何如?傳曰,允。
司譯院啓曰,漢學堂下譯官李應寅,履歷俱備,加資,堂上譯官金景遂·秦繼煥·劉膺祜·韓文圭,係是久次之人,竝加一資,以爲前頭任使之地,何如?傳曰,允。
上在昌德宮。停常參·經筵。
兵曹啓曰,今七月初九日庚申巳正三刻四分立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
摠戎廳啓曰,本廳千摠趙存昇,身病甚重,勢難察任,改差,何如?傳曰,允。
右議政柳厚祚疏略曰,臣猥以百無肖之姿,膺萬不近之職者,今已西歲矣。臣雖至愚,豈不知尸素之爲可雙,而若其因仍蹲淹,未敢言去者,始之原隰往役,繼而郊壘告警,而逮夫慶會曠前,班序無右,黽勉至今,而求去一念,蓋未嘗晷刻忘也。何幸外憂永息,元輔復膺,雨賜時若,朝野無事,於是乎臣可以言去矣。噫,臣直儱侗之一凡夫,自分爲明時之棄物,千萬不自意。我殿下特紆簡心之眷,謬加以非常之命,先故以勖率之,殊禮以奬借之。臣感激怵畏,遂乃傷廉包羞,苟充三事,而終無一慮一籌之效,祗見其疪瘢百出,警謷四至。此臣之當去,一也。臣本嶺外寒賤,生長壟畝,而一朝葱珩赤芾,裒然百僚之上。是猶鶢鶋之饗鐘鼓,猿狙之襲衣冠,貽羞朝廷,固不足言,而豈不有欠於天地遂物之至仁大德乎?此臣之當去,二也。今臣賤齒,卽古人懸車之期也。癃杇疾病,風眩痰濕,最是貞祟,方其劇時,視聽都廢,手脚麻痺,以若證形,尙可以虛縻於政本之重地乎?此臣之當去,三也。惟聖慈,將臣議政之銜,劃行改免,俾臣任便優遊云云。答曰,省疏具悉卿懇。今此巽牘,何爲而至也?卿則曰可去者三,而予亦有可復者三矣。夫旣先故以勖之,殊禮以勉之,則卿之不可去者,一也。葱珩赤芾,擔責且厚,則卿之不可去者,二也。精力尙旺,思慮無減,則卿之不可去者,三也。可去者無其說,不可去者,有其義,進退之際,亦必審裁於此矣。況今雨賜時若,朝野少事,此正君臣上下勵精圖治之會也。叩卿之存,竭卿之智,益勉夾輔,幸我國事。仍傳曰,此批答,遣史官傳諭。
上在昌德宮。停常參·經筵。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
傳曰,知申外承旨竝許遞,前望入之。
承旨前望入之。申正熙·尹泰經·趙秉式·李承純·南一祐落點。
以平安監司朴珪壽狀啓,東洋僉使李鍾元,克竣城廨之役,參奉李寬植等,出義願納事,傳曰,東洋僉使李鍾元,防禦使,待窠首先擬入,參奉李寬植,六品職,待窠擬入,郭喜明,初任調用折衝,金鼎九,五衛將加設單付,其餘令該曹考例稟處。
議政府啓曰,諸道道臣今秋巡部停止事,命下矣。畿內東西陵園墓所東北道各陵寢奉審,依近例,以道內秩高守令替行事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禮曹,四門禜祭·報謝祭,待立秋後擇日設行事,已爲允下矣。報謝祭吉日,令日官李秉洪推擇,則今七月二十日爲吉云。以此日設行,而謹依受敎受香後,勿閉城門事,知委,何如?啓,依所啓施行爲良如敎。
上在昌德宮。停常參·經筵。
傳曰,金吾堂上許遞,政官牌招開政。
傳曰,呈告戶曹參判·同經筵許遞,今日政差出。
傳曰,呈告工曹參議在外,敦寧都正許遞,今日政差出。
觀象監啓曰,命課學試取冊子之袁天綱,專是推命之方,無所選擇之說,而監生之就此肄工,少無資益於涓吉,故取吉日家諸方之緊要者,輯成選擇紀要上下卷,庶可瞭然於剋擇之法矣。自今以後,袁天綱置之,以選擇紀要試取,定式施行,而冊子,自本監印出,何如?傳曰,允。
兵曹啓曰,陞資拜營將者,瓜滿前,以不職遞罷,則勿計朔數多小,還收資級,載在法典矣。前忠州營將徐光復,旣已罷黜,所授加資,依例還收之意,敢啓。傳曰,知道。
營建都監啓曰,本都監提調李容卿,除拜知義禁矣,職務相妨,金吾之任今姑遞改,何如?傳曰,允。
傳曰,金吾堂上有闕之代,前望入之。
金吾堂上前望入之。知義禁成載玉落點。
政院啓曰,新除授同義禁成載玉,時無職名,令該曹口傳付軍職,何如?傳曰,允。
有政。吏批,行判書宋近洙在外,參判尹定善進,參議李容直牌不進。
吏批啓曰,行判書宋近洙在外·未肅拜,參議李容直牌招不進,小臣獨政未安,何以爲之?敢稟。傳曰,仍爲之。
以吏曹參議李容直牌不進罷職傳旨,傳曰,只推。
以嚴世永爲副應敎,權命菊爲修,李裕膺爲戶曹參判,李章德爲敦寧都正,李乾夏爲工曹參議,金學性爲判義禁,李容熙·李沇應·金世鎬爲同義禁,李根弼·金有淵爲同經筵。
再政。以趙晩和爲副修撰,徐衡淳爲刑曹判書,知義禁單李容熙。
兵批,參知姜鍵進,五衛將加設單金鼎九,北道參軍單李鳳熙。
上在昌德宮。停常參·經筵。
備忘記,上土僉使金時行下直,長弓一張·長箭一部·片箭一部·筒兒一箇賜給。
傳曰,禮房承旨馳詣受香諸處,奉審摘奸以來。
敦寧都正李章德,疏陳無敦寧,乞遞。省疏具悉。所請依施。
上在昌德宮。停常參·經筵。
自卯時至人定,灑雨下雨,測雨器水深二寸八分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,雲峯縣監任泰珩下直,長弓一張·長箭一部·片箭一部·筒兒一箇賜給。
傳曰,公事不審之當該中官朴基晉,推考。
議政府啓曰,秋序已屆,曠官可悶,未下直及受由上京守令,竝〈令〉不多日下送,而受由粘移之不付吏曹者,一一指察,毋或如前逗留事,分付,何如?傳曰,允。
都摠府啓曰,今日午時量,宣明門東邊墻垣頹圮處把守,訓鍊都監將校沈鶴龍所告內,有一白衣總角漢,稱以別監房軍士,潛入廣德門東邊內弓房庫舍,方欲偸竊之際,仍爲現捉,莫重闕內,有此意外之事,萬萬驚悚,總角漢,爲先出付捕廳。雖以北所衛將言之,不善巡檢之罪,不可無警,令該府拿問處之,而臣等常時不能檢飾之失,惶恐待罪之意,敢啓。傳曰,知道。此與深夜偸竊有異,衛將拿勘,特爲分揀,卿勿待罪。
以司謁,口傳下敎曰,內弓房廣德庫偸竊之漢,出付捕廳。
刑曹啓曰,營建都監啓辭內,營建工匠事,月前飾敎,何等截嚴,而楊州居尹成善,乃敢召募工匠,無難私役,極爲無嚴,移送秋曹,照律重繩。雖以地方官言之,苟能十分操束,境內犯禁之役,豈有不聞不知之理乎?常時不飭之失,在所難免,從重推考,何如?傳曰,允事,批下矣。罪人尹成善,自楊州牧,今纔押來于臣曹矣。國役浩大,飭敎截嚴,而募聚工匠,無難私役,揆以紀綱,極爲痛惋,稽考律文,雖無照配之可據,論以犯禁,寧有如許之悖習?成善,各別嚴刑一次,懲礪放送之意,敢啓。傳曰,知道。
漢城府啓曰,向來僵屍恤典處分,寔是曠絶之澤,而西部所報,課日輒至,厥數甚夥。故多岐廉探,虛實相蒙,及至題飭,其所報辭,全沒體例,始焉糊塗於奉公,末乃噴於報司,其不審可駭之罪,不可置之。當該西部令李寬鉉爲先汰去,仍令該府拿處,何如?傳曰,允。
兵曹啓曰,以司謁,口傳下敎曰,通化門內內弓房廣德庫偸竊之漢,出付捕廳事,命下矣。闕內莫重之地,有此偸竊之事,萬萬驚悚,雖以該所入直衛將言之,常時苟能巡檢,豈容若是?當〈該〉衛將,令該府拿問處之,何如?傳曰,衛將特爲分揀。
上在昌德宮。停常參·經筵。
自前夜人定至是日人定,灑雨下雨,測雨器水深二寸七分。
傳曰,禮房承旨馳詣宗廟·景慕宮,奉審摘奸以來。
議政府啓曰,卽見東萊府使鄭顯德狀啓,則枚擧訓別等手本,以爲館守倭言內,闕白立儲告慶,大差倭匪久出來,京接慰官及差備譯官等,預爲差出事,令廟堂稟旨,分付。所贈宴禮單雜物,令該曹,照例磨鍊爲辭矣。京接慰官及差備譯官,竝依前例,差出下送,禮單磨鍊等事,亦令該曹·該院,按式擧行之意,分付,何如?傳曰,允。
奎章閣啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿秋孟朔大奉審日次,臣等與儀賓閣臣,進詣擧行之意,敢啓。傳曰,知道。
兵曹啓曰,卽接西所衛將林景周牒報,則泰秋門南邊內宮墻一間許,因雨頹圮云。爲先令紫門監,以杻把子及長木堅實圍排,把守則金虎門入直軍八名除出,限修築間,嚴加守直之意,敢啓。傳曰,知道。
訓鍊都監啓曰,因兵曹草記,泰秋門南邊內宮墻一間許頹圮處,金虎門入直軍八名除出,將校一人率領,限修築間,嚴加守直之意,敢啓。傳曰,知道。
義禁府啓目,光陽前縣監李有善原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,西部前令李寬鉉原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,倭學前訓導金繼運原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,廣梁僉使崔命俊下直,長弓一張·長箭一部·片箭一部·筒兒一箇賜給。
政院啓曰,議政府郞廳來言,今日賓廳日次,而領議政金炳學,左議政柳厚祚,無時急稟定事,右議政未差,不得來會云矣,敢啓。傳曰,知道。
又啓曰,吏曹郞廳來言,大臣置處政事,取稟。傳曰,當日爲之。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奉謨堂,奉審,無頉,而闕內諸處,亦爲無頉之意,敢啓。傳曰,知道。
宗親府啓曰,臣等與儀賓閣臣,進詣天漢殿御眞展奉審,無頉之意,敢啓。傳曰,知道。
兵曹啓曰,左議政柳厚祚,勉副送西事,命下矣。當爲隨品置處,領中樞一窠,判中樞二窠,他大臣及輔國判書,今方見帶。輔國判中樞金炳國,降付知中樞,其代下批,而知中樞,時無見窠,依例作闕下批之意,敢啓。傳曰,知道。
吏曹啓曰,議政府左議政柳厚祚,勉副事,命下矣。當爲置處,而本曹時無相當窠,依例送西之意,敢啓。傳曰,知道。
有政。吏批,行判書宋近洙在外,參判尹定善牌不進,參議李容直進。
吏批啓曰,行判書宋近洙在外·未肅拜,參判尹定善牌招不進,小臣獨政未安,何以爲之?敢稟。傳曰,只出緊任。
以尹榮信爲校理,金裕行爲修撰,李秉文爲禮曹參判,朴性浩爲西部令,左議政柳厚祚,勉副事,傳敎。
再政。以權孝濟爲敦寧都正,趙性敎爲同春秋,金敬均爲司僕正,李賢器爲監察。
三政。以李寬植爲引儀,接慰官單趙,學政二單金顯默·白時範,假監役李胤植,氷庫別提趙聖和,以上相換,兼春秋二單金瑛默·李東旭。
兵批,參知姜鍵進。
以金元三爲三防別將,判府事單柳厚祚,知事單金炳國,知事作闕單兪鎭五。
左議政柳厚祚疏略曰,控辭籲哀,恭俟進止及伏奉批敎,乃反復之以不可去之義,申之以叩竭夾輔,奬借勖勉,非如臣無似,所敢承當。第臣軫才,無一攸存,苦衷,有百當去,今臣見叨,卽古所謂三公也。旣試而毫無裨補,冒之而立見底蘊,則斥去已矣。容庇假借,而究不免顚倒狼狽,臣顧不足言,而其於國體,何哉?況臣積苦之祟,殆天之所癈,眩劇則三官俱癈,濕盛則四體皆痺,以若癃杇,苟縻三事,一任其癏墜乎?此臣必去乃已者也。三年不就,往雖無及,百章必辭,來猶可追,用敢申暴血懇,解臣見任,俾得退處邱壑,任便調息,是臣之大願至祝云云。答曰,省疏具悉卿懇。日前批旨,已諭予意,令此巽章,又奚爲而至也?承佐之綦且重,卿旣重言複言,惟其如是也。故有猷有爲,予日望之,而乃反曰病曰老,期不欲擔着做去,有甚不得不然之義諦而然乎?且有國置相,何等關係,而在任甫餘一周年,遽許其奉身而退者,予誠左右思而無其說矣。然而上下相持,徒煩往復,亦非禮遇之道也。所辭議政之銜,今姑勉副,卿勿以時原任,有所間焉。益進嘉謨,輔予不逮,是所厚望。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣·二品以上入參。
傳曰,右副承旨許遞,前望入之。
承旨前望入之。李京鎬落點。
兵曹啓曰,卽接西所衛將李儒行牒報,則永肅門西邊近處中松一株,因風拔根顚仆云。令該所依例斫去之意,敢啓。傳曰,知道。
又啓曰,卽接西所衛將李儒行牒報,則明禮門東邊內宮墻一間許,因雨頹圮云。爲先令紫門監,以杻把子及長木堅實圍排,把守則金虎門入直軍八名除出,限修築間,嚴加守直之意,敢啓。傳曰,知道。
訓鍊都監啓曰,因兵曹草記,明禮門東邊內宮墻一間許頹圮處,金虎門入直軍八名除出,將校一名率領,限修築間,嚴加守直之意,敢啓。傳曰,知道。
義禁府啓目,粘連向前李有善亦,戶斂餘之虛張各目,吏鄕任之數遞捧賂,繡論旣有指的,律例焉逭重勘?以此照律,何如?啓,依允。
又啓目,粘連向前李寬鉉亦,掌內摘報,固當審愼,而自下欺蔽,全未覺察,致此虛實之相蒙,至有該府之臚列,揆以典憲,難免重勘,以此照律,何如?啓,依允。
又啓目,粘連向前金繼運亦,館守攔出,旣不防禁,差倭來請,又未嚴斥,身爲任譯,罪著不職,法律自在,重勘難逭,以此照律,何如?啓,依允。
又照目,粘連光陽前縣監李有善矣,本府議啓內,戶斂餘之虛張各目,吏鄕任之數遞捧賂,繡論指的,焉逭重勘?以此照律,罪杖一百收贖,告身盡行追奪,流三千里定配,私罪,奉敎依允。
又照目,粘連西部前令李寬鉉矣,本府議啓內,掌內摘報,固當審愼,而自下欺蔽,全未覺察,致此虛實之相蒙,至有該府之臚列,揆以典憲,難免重勘,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
又照目,粘連倭學訓導金繼運矣,本府議啓內,館守攔出,旣不防禁,差倭來請,又未嚴斥,身爲任譯,罪著不職,法律自在,重勘難逭,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。
上在昌德宮。停常參·經筵。
備忘記,義州府尹尹滋承,恃寨僉使車永璉下直,各長弓一張·長箭一部·片箭一部·筒兒一箇賜給。
傳曰,定州牧使之代,副護軍鮮于澲除授,使之除朝辭赴任。
政院啓曰,右副承旨李京鎬,時在定州牧任所,斯速乘馹上來事,下諭,何如?傳曰,許遞,前望入之。
承旨前望入之。洪載順落點。
吏曹,定州牧使單鮮于澲除授事,承傳。
奎章閣啓曰,檢校直閣李喬翼,自鄕上來云,卽爲牌招察任,何如?傳曰,允。
訓鍊都監啓曰,因兵曹草記,通化門南邊月廊火防外面缺落處,今已畢築矣。晝察夜巡,弘化門入直軍,依例停止之意,敢啓。傳曰,知道。
上在昌德宮。停常參·經筵。
傳曰,繡衣書啓,令吏曹參判,就議于廟堂,勿用循私,從公稟處。
傳曰,繡衣別單中,朱批書下。令廟堂行會。
傳曰,右承旨許遞,前望入之。
承旨前望入之。王庭揚落點。
傳曰,原任直閣李喬翼,檢校差下。
傳曰,慶尙道暗行御史入侍。
以慶尙道暗行御史朴瑄壽土豪別單,慶州前參奉李在喜,奪民田拔査丁事,慶尙監司李參鉉,同義禁加設單付,李在喜,拿致營庭,嚴刑二次,遠惡地定配所,奪民畓,一一推給於該民後,別具狀聞事,朱批書下。安東前正言姜,毆打族叔事,名爲朝官,有此悖行,聞甚痛惡,一體拿致,嚴刑二次,遠惡地定配事,朱批書下。禮安幼學李晩泂,奪土匿丁事,奪耕驛土,頑拒稅納,此爲士子可行之事乎?令道臣嚴刑二次,遠惡地定配所,奪驛土,卽爲推給於該驛後,別具狀聞事,朱批書下。大邱幼學朴海壽捧債奪田事,私門牢刑,是爲可行之事乎?臆奪孤寡之田畓,亦是殘忍薄行,令道臣嚴刑二次,遠惡地定配,朱批書下。安東幼學金龜洛,甲利奪土事,令道臣嚴刑二次,遠惡地定配所,奪民畓,一一推給於該民後,別具狀聞事,朱批書下。丹城出身李寅夏,刑民奪貨事,令道臣捉致營庭,限死嚴棍三十度後,遠惡地定配,朱批書下。前正言金寅燮墾土役民事,拿致營庭,嚴刑一次,遠惡地定配,墾土作畓,必然漏稅矣。令地方官,逐廤踏驗,自今年出稅後,枚報戶曹,永付收租案事,朱批書下。聞慶前縣監金炳昱等,擅行威福事,拿致營庭,嚴刑一次,遠惡地定配,朱批書下。咸昌幼學申錫輔,奪人松畓事,令道臣嚴刑一次後,遠惡地定配,奪人松楸與田畓,一一推給後,別具狀聞事,朱批書下。仁同幼學張文法,勒奪僧畓事,令道臣嚴刑一次,遠惡地定配,勒奪僧畓,一一推給後,別具狀聞事,朱批書下。安東進士柳孝睦等富民願〈納〉,捧賂加減事,令道臣嚴刑一次,遠地定配,朱批書下。榮川幼學金輝大,挾富行悖事,令道臣嚴刑定配,朱批書下。
議政府啓曰,諸道秋操稟啓,今已齊到矣。歲再蒐補,有國結戎之大政也。此時修擧,不容少緩,而第念沿邑船隻,陸郡軍器,尙有未及準役者,期會徵調,勢將徒煩往來而止。八道三都水陸諸操,待明秋稟旨擧行,而以此意預先提飭,俾無臨時窘束之患,至於官鎭門聚點,堤堰處移役,卽亦應行不可已之事,而挽近名存實無,殊涉可駭。申明嚴飭,毋或如前玩揭,巡歷巡點,竝姑停免,各樣都試與停退條,按例合設之意,分付,何如?傳曰,允。
兵曹啓曰,卽接北所衛將李胤鎭牒報,則宣明門東邊內,宮墻一間許頹圮處,今已修築云,把守軍兵,還爲入直之意,敢啓。傳曰,知道。
吏曹判書宋近洙疏略曰,臣於春間恩資,辭不獲命,縮伏惶悶。迺者天官特除,忽下於夢寐之外,繼伏奉有旨,有斯速上來之命,惝怳震悸,莫省所措。臣於年前,曾忝亞貳,此不可承乏代斲之地,而醜拙畢露,譏嘲四至。況今進據長席,恬若儻來,則是誠不識世間,有羞恥事者也。臣雖汚下,豈忍爲此哉?臣於是乎有不暇言病,而目下難强之狀,非徒見職之末由承膺,前頭彈束,亦無可望,殆天所廢,只合杜門屛伏,以畢餘生,以報不報之報而已。伏乞亟遞臣新除吏曹判書之任,俾公私兩幸云云。答曰,省疏具悉。以卿特授,予意攸在,卿其勿辭,卽爲上來肅命。
丁卯七月十八日卯時,上詣璿源殿。茶禮親行入侍時,行都承旨趙寧夏,承旨·注書缺,記事官李承洙·徐奭輔·金永珯,別兼春秋李昌鎬·洪萬植,檢校提學金炳國,提學金學性,原任提學金輔根·鄭基世,原任直提學金炳㴤·曺錫雨·申錫禧,檢校直提學李載元,原任直提學李承輔·金輔鉉,直提學趙寧夏·李載冕,原任直閣鄭健朝,檢校直閣閔升鎬,原任待敎尹滋悳·李秉文·趙秉協,檢校待敎徐相翊,玉堂缺。以次侍立。時至,上具翼善冠·衮龍袍,出齋殿詣版位。通禮跪啓請四拜,上四拜訖,通禮,導上詣盥洗位,上盥洗訖。仍詣第一室尊所,寧夏進前監酌訖,上詣第二室神位前跪,寧夏奉香,承旨奉爐,上三上香,寧夏進盞,上執盞以授承旨,承旨跪受奉奠于案,上連獻三爵訖。仍詣第二室·第三室·第四室·第五室·第六室,行禮竝如上儀,通禮,導上降復位,行四拜禮訖。通禮跪啓禮畢,時原任大臣進前問候訖。上仍還入齋殿,命承史退出。諸臣以次退出。
丁卯七月十八日巳時,上御重熙堂。慶尙道暗行御史入侍時,左承旨趙秉式,假注書李基祚,記事官徐奭輔·金永珯,慶尙道暗行御史朴瑄壽,以次進伏訖。上曰,史官分左右。命御史進前,瑄壽進前。上曰,日氣甚熱,何以往返乎?瑄壽曰,王靈攸曁,無事往還矣。上曰,道內時癘,何如?瑄壽曰,始或有熾慮,而近頗寢息矣。上曰,沿路農形,何如?瑄壽曰,始則旱乾,移秧差晩,今則雨澤普洽,皆點有年矣。缺
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,三皇忌辰日,親行望拜禮,前期一日,以稟事,曾有定式矣。今二十一日神宗皇帝忌辰親行望拜禮,何以爲之?敢稟。傳曰,遣承旨奉室奉審。
傳曰,禮房承旨馳詣受香諸處,奉審摘奸以來。
傳曰,吏曹參議有闕之代,前望入之。
吏曹參議前望入之。朴瑄壽添書落點。
傳曰,原任副提學任承準,檢校差下。
傳曰,承旨許遞,副司果趙基晉除授。
政院啓曰,新除授同副承旨趙基晉,卽爲牌招,何如?傳曰,許遞,前望入之。
承旨前望入之。申命徹落點。
奎章閣啓曰,原任直閣李喬翼,檢校差下事,命下矣。時在京畿楊州地,斯速乘馹上來事,下諭,何如?傳曰,允。
政院啓曰,卽者檢閱金永珯,以其祖母病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
吏曹,同義禁單李參鉉單付事,承傳。
議政府啓曰,昨秋以黃海水使仍住行營事,啓稟行會矣。卽見該師臣所報,則見今撤防不遠,周年空營,百務掣礙,移住一款,更賜處分爲辭矣。仍住移住,隨時通變之政,而本營之周歲曠務,亦所當念,依定式待風高還住之意,分付,何如?傳曰,允。
吏曹參議李容直,陳疏乞遞。省疏具悉。所請依施。
檢閱金永珯疏曰,伏以,臣卽接家信,則臣承重祖母,素患喘痰之症,近因暑濕之不適,致有將攝之失宜,宿祟闖肆,一倍添劇,家僮踵至,促臣歸視,臣聞報煎灼,按住不得,玆敢忙陳短章,徑出脩門。伏乞聖明,俯垂鑑諒,亟遞臣見帶之職,以便救護,仍治臣擅離之罪。以昭法紀焉云云。省疏具悉。爾其勿辭,救護。
上在昌德宮。停常參·經筵。
自巳時至申時,灑雨下雨,測雨器水深一寸。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,淸城僉使安樂豐,委曲僉使吳學庸下直,各長弓一張·長箭·片箭一部·筒兒一箇賜給。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,東萊前訓導金繼運之三年公作米,取剩營私,數爲萬餘兩之多,幺麽任譯,不念民害,欺瞞圖出之罪,不可容貸,令該府嚴刑一次,遠惡地定配。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
議政府啓曰,卽見慶尙道暗行御史朴瑄壽別單,則其一,量田已久,經界紊亂,結弊,終不可捄,改量一款,實爲急務事也。經界之紊亂,莫近日若,中外之論,咸曰改量之爲急先務,而邇來一百四十八年之間,寥寥未之聞者,毋或審愼而然乎?凡於更張之會,宜先講究之方,以此意,關問該道後,稟處。其一,還穀移貿還寢,一切嚴防事也。糶糴之受病,每因吏輩,容奸而然,而雖以移貿言之,在邑而爲邑色吏之逋,在營而爲營色吏之逋,止竟還寢二字之便成年例者,何許法意乎?嚴飭諸道,如有復襲前謬之弊,當該逋吏,卽施當律,道臣·守令,從重論警,其習操聚點,申明舊制,各別擧行,才有所覆啓者矣。至於官鎭門聚點,肄律以時也。堤堰處移設,寓兵於農也,苟其修擧,不患無濟,更加董飭,期有改觀之效。其一,各山城餉穀,一一準摠上捧事也。上捧下捧,所以隨時制宜者,而若或一番下捧,須成移易不得之例,亦非法意攸在,而其於陰雨之備,當復,何如?關飭該道,使之依式上捧。其一,漕運船大洋致敗事情,明白之外,謂以螦蝕枵敗者,勿許屬公,未準年限者,使該沙工自當修補事也。造船之初不致,力誠亦可駭之甚,自今爲始,除其不得不改備者外,切勿限前屬公事,分付惠廳。其一,下納米木作錢取剩,永爲禁斷,而前前府使姜㳣,前訓導金繼運嚴勘事也。公貿捄弊,非今斯今矣。今方到底査覈,講究稟處,而前前府使姜㳣,行且對吏矣。以此臚列諸條,添問目捧招後勘處,業伯之於任譯,體例迫別,而今於結辭論斷,一筆竝擧者,殊涉不審,該御史推考,前訓導金繼運事,處分已下,今不更論。其一,浦項·丑山,俱以海邊喉呃之地,罷鎭已久,關防失利,民弊莫甚,特爲復鎭,設置別將事也。鎭堡之有沿有革,不可以一槪論,令該道從長啓聞。其一,左水營將士組練,器械完備,進退整肅,足爲不虞之捍禦,而校卒輩,聊賴殘薄,酬勞無施,本道鎭堡山城中一窠,許付本營,以爲激勸事也。軍容之整肅,器械之完備,邇來創有而創聞者也。接養之方,在此帥臣施措之何居,而至於鎭將自辟,亦係慰悅激勸之政,爛商便否,更爲稟處。其一,列邑吏房例債名色,嚴立科條,另加禁斷,如有現發者,加倍計贓事也。受賂賣任,此所謂不正名色也。分憂之地,若固有之者,誠不勝駭歎之至,所謂吏房例債,一切嚴禁。若有冒犯而現發者,加倍計贓,繩以重律之意,嚴辭關飭。其一,倭館門禁,一依約條,嚴加譏詗,隨其現發,依律勘處事也。邊門之禁,固所當嚴,而一任其掉臂出入者,此果誰執其咎?申飭道帥臣及萊伯處,隨其現捉,直施梟警,至於才行及忠孝烈。雖是各該曹之所當稟處,而若其彬郁卓異之人,宜有別般示意之擧,才行則依才行別薦例施行,忠孝烈則詳考已例,劃卽覆啓事,分付吏禮曹,何如?傳曰,允。
兵曹啓曰,宣傳官李熙觀,五衛將黃顯默·閔瑜世·金謹秀·朴東憲,忠壯衛將成定鎬,文臣兼宣傳官尹榮信,俱以身病猝重,無望供職,新除授慶尙左水虞候申錫範,母年今爲七十九歲,法不當遠移赴任,呈狀乞遞矣。虞候之親年七十五歲以上者,許遞其任,載在法典,竝改差。波知僉使尹吉大,身病猝重,時月之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
義禁府啓曰,全羅兵使吳夏泳狀啓內,兵虞候任元模爲先罷黜,其罪狀,令攸司稟處事,啓下矣。任元模,時在任所,依例發遣府羅將,交代後拿來,何如?傳曰,待待命拿囚。
又啓曰,東萊前訓導金繼運,嚴刑一次,遠惡地定配事,承傳啓下矣。金繼運,今方待命拿囚,卽當嚴刑發配,而以齋日姑不得開坐,過齋後擧行,何如?傳曰,允。
領敦寧金左根箚略曰,臣於嶺南繡衣別單中,釜山訓導救弊事,有滿心瞿然,不容但已者,夫木作云者。此一年入給公木中,料量事勢,分數劃給訓導,使之從時直執錢,補用於公費者也。此其擧,出於不獲已焉。名色之苟簡,則莫甚,而年前倭館監董之役及信行講定也。講定物力,則雖自度支,如干上下,而監董則初無經紀裁辦處,蓋從前國有不恒之用,輒令該邑,從長變通,無論倉穀實留之如何。只從文簿所載名目數爻,執錢而排備,此所云別作也。自壬戌蕩還以後,當年斂散,僅爲當年用下。今緣國計之窘,徒使任譯,替當而替勘,是誠行不得之政也。臣於癸亥待罪政府,計無所出,略仿流來已例,以甲子條,許令執錢,此出於左右拮据之無術而然也。今其繡單所列,驟論之,非不得體,而細究之,亦似未詳其事勢而然耳。然許其權宜者,臣而蔑裂到極言其不可者,繡論也。事理甚晢,臣安得不追訟之,自暴其事與實也?乞降威罰,以安臣心云云。答曰,省箚具悉卿懇。流來已例旣非一二遭,則當初許施,何嘗謂之不可乎?今此自引,萬萬過當,卿其諒之,卿其諒之。仍傳曰,此批答,遣史官傳諭。
判府事趙斗淳箚略曰,臣於病伏中,得見嶺南直指別單下者,其於公木執錢事,指陳旣贍悉說與,捄綽有窾要,而特回護首事之廟堂,姑以存忠厚之風耳。當初許施,縱曰非創行之擧,而末流之害,民吏所興受,臣實啓之,臣以無似,叨忝董率,不能法守而義裁。乃於刀騰之源,躬駕而導其波,雖不明斥,獨不愧心。第兩年之許令救弊,委由則有之,只言其甚不得已者,則萊府儲置加下之從前,以還穀輸償者,至以漕倉正供,割報,其窘與絀,可知也。然則,講定監董,其將寢而不論乎?公木之所以取剩,流來已例之所以曲循者也。該譯嬴餘之是多是少,非廟堂所逆覩也。今以未能料之事,坐廢不可停之役,無此流弊,則必無此有識憂慮。此臣所以有靦于面也。冒悚具牘,猥效自效之義,亟降威罰,以安微諒云云。答曰,省箚具悉卿懇。當初許施,旣出已例,則今此自引,豈不過當乎?卿其更諒,卿其更諒。仍傳曰,此批答,遣史官傳諭。
上在昌德宮。停常參·經筵。
自未時至申時,灑雨下雨,測雨器水深三分。
傳曰,同副承旨與禮曹堂上·戶曹郞廳,依定式馳詣宣武祠,奉審以來。
傳曰,政官牌招開政,如有違牌,勿爲呼望。
傳曰,泗川縣監朴永鎭,鎭海縣監南正祐,待瓜滿限一瓜仍任。
傳曰,聞慶縣監李國寧,向以道啓罷黜,而今見繡啓,儘有治績,遺愛尙存云,其時道啓,當場責備也,今此繡啓,統論治績也。英陽縣監之代,以李國寧除授,聞慶縣監相換,使之除朝辭赴任。
傳曰,前慶尙左水虞候金思翊,今日政,守令擬入。
吏曹,英陽縣監李國寧除授事,承傳。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
議政府薦望,以李顯稷爲統制使。
政院啓曰,御營大將李顯稷,移拜統制使矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將,訓將兼察事,命下矣。兼察御營大將申觀浩,卽爲牌招聽傳敎,何如?傳曰,允。
議政府薦望,以李容熙爲御營大將。
議政府啓曰,務安縣監有闕矣。由來弊局,難付生手,以聲績所著人,勿拘常格,別擇擬事,分付銓曹,何如?傳曰,允。
又啓曰,因嶺南暗行御史朴瑄壽書啓,兵曹啓目內,前統制使李鳳周,統制使金鍵臚例,若是狼藉,而將臣體重,令廟堂,稟處事,允下矣。繡論旣如此,不可不審問勘罪,竝令該府,拿問處之。金鍵,方在任所,勢將交代後,就理,爲先罷職,何如?傳曰,允。
義禁府啓曰,時囚罪人金繼運,嚴刑一次訊杖第三十度後,慶尙道慈仁縣遠地定配,而以承傳內辭意,具罪目,依例發遣府書吏,押送配所,何如?傳曰,允。
又啓曰,前統制使李鳳周,統制使金鍵等拿問處之事,傳旨啓下矣。李鳳周方今待命,拿囚,金鍵,時在任所,依例發遣府都事,交龜後拿來,何如?傳曰,待待命拿囚。
吏曹啓曰,接慰官趙,成均館直講申克休,俱以身病,呈狀乞遞,改差,何如?傳曰,允。
又啓曰,奉常寺僉正金觀燮,受由過限,不爲上來,改差,何如?傳曰,允。
吏曹口傳政事,以洪遠植爲接慰官。
有政。吏批,行判書宋近洙在外,參判尹定善進,參議朴瑄壽式暇。
吏批啓曰,行判書宋近洙在外·未肅拜,參議朴瑄壽式暇,小臣獨政未安,何以爲之?敢稟。傳曰,仍爲之。
以徐堂輔爲兵曹參判,兪鎭五·李承輔爲知經筵,金秉緯爲吏曹正郞,丁義衍爲奉常僉正,吳尙鉉爲直講,徐光斗爲富平府使,韓致肇爲咸陽郡守,金思翊爲慈仁縣監,趙顯宅爲漆原縣監,金祉赫爲昌樂察訪,接慰官單洪遠植,英陽縣監李國寧,聞慶縣監李福愚,已上相換事,承傳。
再政。以南鍾應爲榮川郡守,趙翼顯爲固城縣令,洪祐慶爲務安縣監。
三政。以洪元鍾爲永柔縣令,趙雲漢爲靈山縣監。
四政。以任慶準爲工曹正郞,金謙秀爲永禧殿令。
五政。以李民堯爲工曹佐郞,李喬信爲景慕宮令。
六政。以尹永求爲尙衣別提,朴氣會爲掌樂主簿。
七政。以姜穎秀爲引儀,洪憲述爲奉常主簿,前五衛將朴允臣,今加嘉善,西生僉使李勉植,今加嘉義加資事,判下。
兵批,判書金炳㴤進。
兵批啓曰,釜山僉使,今當差出,而擬望之人乏少,同道及他道守令,竝擬,何如?傳曰,允。
以沈宜孟爲副摠管,李熙完爲訓鍊都正,李泰鉉爲宣傳官,李秉鶴·李雲翰·朱龍植·李應寅爲五衛將,申道熙爲曹司將,方允明·李暐沼爲忠壯將,鄭騏澤爲訓鍊主簿,南錫淵爲文兼,鄭沅基爲武兼,尹錫五爲釜山僉使,李寅權爲波知僉使,邊益煥爲全羅兵虞候,金文彦爲慶尙左水虞候,部將單宋仁憲,副司果徐佑淳,前虞候金思翊,今加折衝。
再政。以趙鼎夏爲武兼,張度相爲公忠水虞候,同知單朱龍植,僉知二單李應寅·申道熙。
三政。以李鍾殷爲武兼,裵學彩爲守門將,金炳萬爲摠戎把摠,僉知單李雲翰。
四政。以李熙象爲訓鍊僉正。
五政。以李儒植爲訓鍊判官。
六政。以沈正翊爲訓鍊主簿。
七政。以尹㙉爲武兼,三道統制使單李顯稷。
吏曹啓目,粘連觀此慶尙左右道暗行御史朴瑄壽書啓,則慶州前府尹洪翼燮,尙州前牧使金曾鉉,晉州前牧使李恒翼,咸安前郡守白樂憲,延日前縣監尹養桂,機張前前縣監鄭泰源,黃山前察訪金慶洽等段,繡啓旣請令攸司稟處,更無可論是白遣,慈仁縣監李章烈段,頑吏之揮刀逼迫,大有關於世綱,當場之嚴刑致斃,實危急而用權擅便之失,在所難免是如爲白乎旀。英陽前縣監尹弼求段,府吏容奸,不無偏聽之疪,邑子干政,難免招謗之端是如爲白乎旀。漆原縣監兪鎭國段,文識淺短,聽訟昧方委諸吏手,多見欺蔽是如爲白乎旀。所上項三邑守令,竝只罷點爲白乎旀。咸陽郡守徐頀淳段,專聽奸猾之言,厚招瑣屑之謗,防川民饋餉之需,燒渰戶救恤之資,初無官廩錢之捐出,竝以儲置米中取用。甲子秋營作米八十石,初不以錢排捧,竝以本色責納,每石六兩執錢,合錢爲四百八十兩,而二百四十兩,以詳定價,輸送于監營,其餘二百四十兩,取爲私用。丙寅春飢民救急時,勒買富民租七十石,以小斗精略,分解裒衍,爲一百四十八石報營,名實不符,衆謗莫掩。乙丑春還穀分給時,革罷戶還之規,創出結還之名,把束之微,混入排定,升斗之穀,無所分給,及其秋捧也,白徵不食之還穀,使彼無告之民,不耐催科之毒,賣任賣鄕之錢,至爲數千餘兩之多。衰邁之政,無望振刷是如爲白乎旀。昌樂察訪金鼎燮段,前官時,本外驛吏任債半減節目,卽矯捄之得宜,甘聽奸吏之言,期欲收奪,刑囚督納,無所不至。虐焰所肆,繼以酷刑,年至八十者,鎖枷桎梏,宛轉呼號,擧止駭悖,安郊驛位土,久爲豪强之所占奪。故關飭禁斷,使付該驛,暗結土豪,聲氣相謬,以繡衣,長繡衣乎?過去之後,好樣措處等說,登諸文字,現以發露,無識無憚。誠極駭惡是如爲白有臥乎所。上項一邑守令,一驛察訪,竝只爲先罷黜。令該府拿問處之爲白乎旀。密陽前前府使李象億段,吏鄕,自下欺蔽,詞訟,爲捧賂之門,冊客,從中濁亂,差任,爲目行之務,瑣謗,自多可駭,輿情,尙有餘訾是如爲白乎旀。淸道前前郡守李寅稷段,專昧事務,內而傔策之牽制,外而奸猾之壅蔽,隨處濁亂,多有駭聽,萬餘吏逋,白徵於民,狼藉呼怨是如爲白乎旀。草溪前郡守李穉赫段,但其柔善太過,束濕不嚴,奸吏從以舞弄,下納隨以愆滯是如爲白乎旀。榮川前郡守任思準,但其處事不能審克,持身太涉燥率,聽訟之際,損體不少,縱緣豪强之悖習,實爲字牧之羞恥是如爲白乎旀。南海前縣令具然承段,運材時雇價分給,實爲取怨之端,遞等後吏鄕差任,難免瑣屑之謗是如爲白乎旀。彦陽前縣監李基肇段,接物則失於剛果,聽斷則溺於偏信,訟牒之捧賂操縱,下記之減數無節,俱係乖當,動輒得謗是如爲白乎旀。玄風前縣監張膺杓段,偏聽奸猾之諂謏,每多視聽之欺蔽,借曰官無所失,是何民怨之朋興?無乃吏綠爲奸,有此賂說之狼藉,配囚之潛越他邑,已違法例,竟至致斃,尤極驚駭是如爲白乎旀。義興前前縣監宋寅玉段,全昧事理,膠固不通,奸校參於訟牒,飜覆之弊滋甚,平民施以牢刑,顧恤之義安在?瘡疣隨以百出,紀綱日益頹敗,邑蔽無矯捄之望,窮蔀多橫罹之厄是如爲白乎旀。禮安前縣監金禹銖段,邑有豪强之姻戚,公堂太擾,訟牒之飜覆無常,邑子多䳱於干囑,軍額之亂雜,殊甚,官長無奈於牽制,每緣退托於私故,以致愆滯於公納,邑勢日以頹敗,民生無所依賴是如爲白乎旀。前前縣監李有謙段,其奈手勢太滑,百計網利,吏任之差出,非賂不得,民訟之立落,惟貨是求,捉致稍饒之民,構成難名之罪,刑威所加,討索甚急,吏奴處加下錢,專不報給,禁府之就理債,亦不區劃,弊局尤爲困瘁,怨說至今未已是如爲白乎旀。慈仁前縣監黃起漢段,周歲莅民,百度俱廢,盃酌滿座,邑子因緣交通,簿牒堆案,奸猾從以欺蔽,臨檢而經埋,獄體安在?差任而數遞,賂說可鄙,是如爲白乎旀。漆原前縣監李儒城段,本自懦弱,兼以鄙瑣,決訟則一聽房嬖之低昴,差任則惟視賂錢之多寡,凡百施措,一無可觀是如爲白有臥乎所。上項十二邑前任守令,不可以已遞而勿論,竝只罷職爲白乎旀。昌原前府使李明錫段,刑杖之濫用示威,吏無所措手,訟牒之無端白退,民何以伸枉?改差座首,捧賂一千兩,軍器修繕之役,將以六百五十兩捐補之意,對衆揚言,及其臨歸之時,只以內下錢四百五十兩,漕倉都監賣任錢二百兩,使之修繕,抄出稍饒之民,稱以軍器勸助錢,勒捧之數,至爲二千四百兩之多。聽乎輿論,尙有餘怨是如爲白乎旀。金海前前府使許傳段,長在醉鄕,試問所業何事?洞開公門,自是太柔則廢,邑子從以糾結,吏隷無所畏憚,百度俱弛,衆弊層生。本邑固多許姓之民,而講其同宗之誼,恣行非義之擧,以言乎山訟,則一聽其言,卽爲官掘,使彼無告之民,積抱幽鬱之恨,以言乎債訟則倍以徙之。利過於邸債,星火之督,急於公貨,徵姻徵族,畢刷乃已,饒戶之蕩敗,窮蔀之鬻賣,訟怨之聲,聒耳可厭。招致民間粗解文字者,使之執贄,稱以弟子,挾雜浮浪之類,聞風爭趨,束脩之資,實爲苞苴。習熟官衙,而乘時行悖者,有之,締結訟民,而非理干囑者,有之,誤政害事,專由於此。喜於利口之諂媚,悅於土産之饋遺,有識者,無不唾鄙,下隷輩,亦多竊笑。富民崔永達處,稱以願納錢減數,所捧賂錢,爲七百兩,又聽其囑,以私債之難捧,移付公錢,所貸用錢,爲五百兩。邑民裵東鐸處三百兩,金斗榮處三百兩,韓啓宇處二百兩,名雖貸用,竝皆不報。鄕人盧周八,約以座首差給,暗捧賂錢三百兩,而終不差給,及至還索之時,乃以風憲倉監之任,苟且彌縫。擧措遁,令人赧顔,吏房處加下錢六百兩,遞歸時加捧三百兩,酒技贖之兩年徵納,鄕任債之四次所捧,零瑣亦聚,細大無遺。乃與衙客由吏,交征其利,其奈百務之壞裂,損體之端不一。躬犯之失已著是如爲白乎旀。東萊前前府使姜㳣段,才能有餘,衒耀多術,下納米之作錢所剩,前後最濫。臣於別單,另有論刑,事關邊虞,不可寬貸。樓堞廨宇,修理所入之物,始爲捐廩,竟以公錢入下,商人之構罪徵贖,鄕任之視賂出帖,大失初望,久自掀露,多有餘謗是如爲白乎旀。柒谷府使朴周雲段,莅任不過五朔,政令全沒頭緖,家在本道,每多私謁之囑,三易鄕任,難免引賂之誚,甲子査正之軍,更何存拔而取怨,吏房加下之錢,亦爲苟且而彌縫,夫何遞歸之後?謂有所捧於田吏,責納無名之錢,至有呈狀之擧,士夫之廉防,固難責備,官吏之體面,亦足可羞是如爲白乎旀。醴泉前郡守林勝洙段,爲政全無法紀,偏聽而昏憒,猾吏得以售奸,隨賂而翻覆,窮民無處伸冤,上納錢之經年過當,無望振刷,祈雨祭之鄕任替行,尤係不法。願納錢分排收斂,一任吏鄕之手,操縱存拔,無所不至。饒民各處減數捧賂錢,爲一千三百四十兩零,排定中追減名色,爲六百八十兩,未收名色,爲六千七百二十九兩八錢,混雜迷藏,粧撰文簿,上納之時,盡爲換錢,而馱價錢一千一百六十二兩五錢,歸屬無處,再次吏房差出捧賂錢,爲七千五百兩,四次把任捧賂錢,爲五千二百兩,鄕任面任之更換迭易,不可枚數。完邑因作弊局,吏窠轉成逋蔽,怫鬱之言,尙今未已是如爲白乎旀。慶山前縣令趙秉瑋段,五載四易吏鄕,一心只在營私,於利則廉恥不顧,於賂則巨細無遺。第言其捧賂之數,則賣鄕任錢,爲一千七百九十兩,賣校任錢,爲五百十兩,賣吏任錢,爲一千三百三十兩,訟賂錢,爲一千五十兩,前後吏房加下錢,爲二千一百餘兩,各庫加下錢,爲一千餘兩。吏民困瘁,醜謗喧藉是如爲白乎旀。高靈前縣監李時翼段,一從冊客之指揮,縱緣昧事,五遞由吏之任窠,盍念遠嫌?下納米之經年愆滯,莫能振刷,都捧錢之隨手爛用,太沒商量。奸吏之縱恣滋甚,倉穀盡歸於虛殼,訟民之呼怨狼藉,立落全由於曲逕。五載之間,百務俱廢是如爲白乎旀。比安前前縣監鄭在周段,性本昏憒,全昧爲治之方,事多糊塗,實緣濫觴之致。政令多出於奸吏之慫慂,公錢盡入於該色之乾沒。京營關飭,視若文具,上納愆滯,矇不覺察,兩載居官,百度懈弛,且其貪饕,不顧恥辱。賣鄕捧賂錢,爲二百八十兩,賣任捧賂錢,爲一千九百七十兩,詞訟捧賂錢,爲二百八十兩。訓鍊都監屯稅官納條,自巡營減削錢,三百二十兩,勒捧於該色,盡入於私槖,聽斷之際,朝翻暮覆,委任吏手。其餘細鎖之數,不可一一枚擧是如爲白乎旀。慈仁前前縣監趙翼增段,侈心無節,手勢大闊,大小詞訟,隨賂而立落,厚薄任窠,視貨而黜陟。壬戌年穀作錢之時,藉托巡營,加排取剩,瑣謗尙多是如爲白乎旀。幽谷前察訪裵相奎段,遞歸時吏任捧賂錢,合爲一千四百兩之多。此爲聽聞之可駭是如爲白乎旀。金泉前察訪李喆南段,觴政太濫,每多狂悖之擧,賄賂公行,盡是貪饕之事,百計射利,勒捧加捧,名目甚繁。本外驛吏差任捧賂錢,爲一千五百七十兩,吏房無故除汰,而謂以還差,所捧錢,爲三百兩。名以任債加捧,安林驛吏兵房處,一百五十兩,八鎭驛吏兵房處,一百五十兩,金楊驛吏兵房處,七十兩,茂溪驛吏兵房處,六十兩。馬匹改立之時,稱以情債,八鎭驛二百五十兩,安林驛二百五十兩,金楊驛一百五十兩。餘外各驛,或捧二十兩,或捧三十兩,其勷之習,鄙瑣之謗,雖是遐土之人,難恕貪婪之罪是如爲白乎旀。省峴前察訪洪贊燮段,一念營私,厚招鄙瑣之謗,不知法理,而以酷杖立威,廣開賂門,而以肥己爲計,任掌之差出也,驛民之冒頉也,饒戶之構罪也,立馬之索情也。陰用手勢,無不捧賂,前後所捧錢,合爲一千五百六十兩之多是如爲白有臥乎所。上項九邑前任守令,三驛前察訪,竝只令該府拿問處之爲白乎旀。興德前縣令兪致亨段,利己而言人,賄賂公行,始勤而終惰,損體固多是如爲白乎旀。南海縣令洪冀錫段,柔善之政,欠於强雄,奸猾之徒,不無欺蔽是如爲白乎旀。咸昌前前縣監閔應善段,志慮未克周徧,視聽或多擁蔽,吏胥之容奸,勢所必至,邑子之干訟,謗豈無由?惠不知政,民多齎怨是如爲白有臥乎所。上項一邑守令,兩邑前任守令,竝只從重推考爲白乎旀。昆陽郡守柳相鳳段,吏稱柔善之政,稍欠剛明是如爲白乎旀。河陽前縣監柳致潤段,廣置房嬖,事多駭妄是如爲白乎旀。眞寶縣監尹冕求段,雖有小民之稱道,未免奸吏之牽制是如爲白乎旀。自如前察訪鄭鍾學段,外驛橫斂,稍欠束濕,饒民免賤,或有餘謗是如爲白有臥乎旀所,上項兩邑守令,一邑前任守令,一驛前察訪,竝只推考爲白乎旀。泗川縣監朴愼永段,圖報之意,亶出至誠,綜明之治,優有地步,漕米之精略親捧,吏奸莫售,訟牒之剖決得宜,兩造俱歡,戰船之新造,軍器之修繕,不煩民力,竝皆自備,捐廩錢爲三千四百兩零,客舍之重修營材計入,日行董飭,捐廩錢爲二千九百兩零,招諸儒而行鄕飮之禮,集遊民而設耦射之擧。助人葬埋,所以恤窮,勸民農耕,亦云務本,自奉則極其節儉,施措則到底誠信,輿頌播於鄰境,實績足稱良吏是如爲白乎旀。大邱判官朴鳳夏段,以事務劇煩之邑,得條理不紊之體,凡諸施措,亶出誠心是如爲白乎旀。善山府使金炳愚段,老鍊之治,如從坦車,不費聲色而吏民畏其嚴威,無煩苛摘而奸猾不敢欺隱,乙丑需米價減捧,二千五百餘兩,熟麻代錢,初不斂民,自辦上納,爲四百三十兩,丙寅春救急官備錢,爲一千一百九十餘兩,內下錢作穀條本邑分排,爲七百七十石,而添補二百三十石,以充千石之數,其錢,爲六百九十兩,鄕校祭器祭服修補錢,爲二百兩,前後捐廩,共計爲四千九百二十餘兩,大邱·宜寧,俱是歷典之邑,而去後之頌,到處同然是如爲白乎旀。巨濟府使權譓段,勸農桑而小民安其資業,試射砲而軍卒習于武藝,戎器修繕,盡誠完備,其所官捐之錢,爲二千六百兩是如爲白乎旀。前府使朴海龜段,勤實爲治,四載之茂績,旣著,剛嚴束濕,一邑之奸猾知戢,各樣矯捄之捐錢,爲一千四百餘兩,昨春自備之賑租,爲四百二十餘石,以若海邑之殘廩,有此實惠之優恤是如爲白乎旀。開寧前縣監李炳一段,凡於民隱之所關係者,憧憧焉如恐不及,務盡便宜之方略,不計蠲減之多寡,惠民做去,全無沽惠之色,需米價之幾年半減。雖値斂荒之歲,不顧廩用之絀,一定不撓,民蒙其澤,前後捐廩之數,爲二千九百兩零,邑樣幾至蘇完,鄰境亦稱廉平是如爲白乎旀。靈山縣監南鍾應段,慈諒以臨民,嚴明以束吏,上納下納,無愆期之弊,公穀公錢,無犯逋之患,捐廩而優助燒戶,悉心而接濟飢口,需米之減價,還穀之精分,俱係實惠,頗有民頌是如爲白乎旀。三嘉前縣監鄭顯奭段,詞訟無滯,皆稱聽斷之公,賑濟有方,咸頌字恤之惠,爲政纔到朞年,頌聲溢于四境,聽乎吏民,咸惜其去是如爲白乎旀。聞慶前縣監李國寧段,二百石山餉米,趁期輸完,四百斤木綿花,原數半減,一心做去,爲惠不少,修軍器而小民自願助納,禁邪學而雜類,亦底感化,視其前後施措,可謂終始誠心,束裝之日,行槖蕭然,攀轅之民,無不嗟惜。遺愛尙深,萬口成碑是如爲白乎旀。鎭海縣監南正祐段,奉職惟勤,自是規模之不紊,處事得宜,可見才具之有餘,剖詞訟則師聽無偏,民不稱怨。御下吏則束濕有方,吏莫售奸,倉穀之精略親捧,軍案之査括無隱,俱係居官之實績。且多恤民之誠心,聞諸輿人,頌聲方蔚是如爲白有臥乎所。實惠茂績,合施褒奬之擧。朴愼永段,似當施以璽書表裏之典是白乎旀。朴鳳夏·金炳愚·權譓·朴海龜·李炳一·南鍾應·鄭顯奭·李國寧等段,似當施以陞敍調用之典是白乎旀。南正祐段,似當施以熟馬賜給之典是白乎矣,竝只係干恩賞,臣曹不敢擅便,上裁敎是白乎旀。監司李參鉉段,賙濟有方,荒年之窮蔀賴安,措劃得宜,列郡之痼弊,賴祛是如爲白乎旀。前監司徐憲淳段,全省以之畏憚,列邑無敢懈弛是如爲白乎旀。前前監司李敦榮段,方伯之鎭物容衆,固得其體,君子之以德愛人,昔聞斯語,刁頑自底斂戢,一路賴以澄淸是如爲白乎旀。沿路廣州留守閔致久段,地望所服,保障有恃而增鞏,威惠竝行,吏民相安於撫字是如爲白有臥乎所。道臣·守臣體重,今姑勿論爲白乎旀。其餘本道及沿路前後守令·察訪等段,績之優異,疪無顯著,竝只置之爲白乎旀。其外統制使·梱帥·中軍·虞候·營將·邊將·監牧官等乙良,令兵曹稟處,何如?啓,依回啓施行爲良如敎。
兵曹啓目,粘連觀此慶尙道暗行御史朴瑄壽書啓,則統制使金鍵,前統制使李鳳周,繡啓臚列,若是狼藉是白乎矣,將臣體重,竝令廟堂,稟處敎是白乎旀。釜山僉使尹錫萬段,喉門重地,正須備禦之才,昇平日久,宜加操鍊之方,非無一念之圖治。自多機律之不嚴,松禁之徵贖,詞訟之索賂,瑣瑣之謗,聽聞可駭是白遣,春間倭人之攔出也,不能截住,任其前進,其在干城之責,難免疎虞之罪是如爲白有臥乎所。松禁徵贖,詞訟索賂,瑣瑣之謗,聽聞可駭。倭人攔出,不能截住,任其前進,難免不職,罷黜爲白乎旀。多大前僉使許奎段,牧子所賴田一百七十五斗落,畓一百七十五斗落,奪付鎭屬,使牧民呼怨,係是法外之事。此爲可論之疪是如爲白乎旀。唐浦萬戶崔宗河段,用刑濫分,給代闕時,俱爲罪在溺職,不可已遞而勿論,竝罷職爲白乎旀。龜山僉使白仲鎭段,造紅修㭜,縱有依樣,初無捐補之實,挪用給代之錢,鎭卒減哺,群情怫鬱是如爲白乎旀。玉浦萬戶崔榮顯段,侯暸不懈,自是職分,給代闕當,難免其責是如爲白乎旀。助羅浦萬戶李根成段,人本老鍊,非無願治之實心,代布闕給,自多鎭卒之稱怨是如爲白有臥乎所。上項三鎭將之或挪用給代,鎭卒減哺,或給代闕當,或代布闕給,竝推考爲白乎旀。西生僉使李勉植段,殘鎭薄廩,捐出優多,飢口分賑,爲五百八十兩零,軍器修補爲五百六十兩零,外他各樣捐補爲七百餘兩是白如乎,兩載居任,一心奉公,其規模事爲,無愧字牧之任是如爲白乎旀。前左水虞候金思翊段,優游寬平,濟以戢束之威,慈諒綜明,實爲字牧之才,以若殘薄之廩,頗有捐備之績,軍器之自辨繕補,公廨之一新修理,前後捐廩錢,爲四百餘兩,居在閑職,施措旣多,論其大體,優於吏治是如爲白有臥乎所。上項一鎭將,前任虞候之或飢口分賑,軍器修補,各樣捐補錢,一千八百餘兩之多,或軍器繕補,公廨修理,捐廩自辦錢,爲四百餘兩,俱極嘉尙。竝施以加資之典是白乎旀。知世浦萬戶宋桂默段,以若殘鎭,殫誠做去。乙丑秋風災之後,捐廩錢一百兩而分給,丙寅春斂荒之時,輸家租六十石而賑救,使彼轉連之民,得免溝壑之困是白遣,兵船之新造,軍器之修補,俱出自辦,蔚有實績,鎭樣蘇完,軍民懷思是如爲白有臥乎,捐廩錢一百兩分給,輸家租六十石賑救,兵船軍器,自辦修補,一鎭將之如是實績,極爲嘉尙。施以邊將除授之典是白乎旀。大邱前營將徐珩淳段,營底鎭務,素多紛氄之弊,格外恩典,每切圖報之誠,御下寬平,亦能彈壓而濟事,撫民慈諒。乃是字牧之良手,夜行閭里,摘發輒如神明,勞問獄囚,校卒無敢討索,撫嚴恤貧,其誠藹然。捐出薄廩,如恐不及,招流丐之徒,饋以饘粥,悶失所之民,資以錢糧,時値斂荒,市直高,乃出官需米,太廉價發賣,富民有所節限,貧民蒙其實惠是白遣,飢戶之賙救所捐,爲五百兩零,公廨之修理所用爲一百兩零是白如乎,爲政不止於戢盜,其心亶出於愛民,固鎭將之所難,蓋無適而不宜是如爲白有臥乎所。曾有道臣褒啓,屢蒙許用履歷之典,而今於繡啓,雖無異同之別,實績旣如此,則不可無示意之擧。施以熟馬賜給之典是白乎旀。平山浦萬戶梁義遜段,船纔新造,兵械亦完,捐出殘薄之廩,至過數百之多,人固誠勤,實績嘉尙是如爲白有臥乎所。船纔新造,兵械亦完,捐出殘廩,至過數百,亦爲嘉尙。施以兒馬賜給之典,似合事宜是白乎矣,竝係干恩賞,不敢擅便,上裁敎是白乎旀。統制前前中軍李兼熙段,亞營之職,事務不輕,制閫之手,威望自別,紀律無所差爽,將士畏憚,嚴明足以周察,姦究竝息,適値乙丑秋風災之時,海沿酷被其害,人命之渰溺者,室屋之頹壓者,躬行慰撫,晨夜靡懈,捐錢米而救急,所全活者甚衆是白遣,戰船之破傷者,亦爲嚴飭。軍校極力修改是白如乎,誠心所到,厚得民望,際値遞歸,咸惜其去是如爲白乎旀。前左兵使金箕錫段,恬約自持,頗有儒將之風,寬猛互濟,是爲邊門之重,倉捧之爲弊滋甚,務盡矯捄之方,公廨之頹圮已久,不憚修繕之勞,營壘每多整暇,軍民,俱頌其便是白乎旀。前右兵使李周膺段,寬厚有容,自持梱帥之體,慈諒爲治,深得士卒之懽,適値斂荒之歲,多有施措之方,還穀之以錢代捧,減數旣多,需米之廉價作定,實惠不少。別遣幕裨,精抄飢民,賙急捐廩,數甚多夥是白遣,及至窮春,市絶貿遷,先推支放米數百石,散賣以濟頷顑之命是白如乎,圖報之誠,終始靡懈,保障賴而益堅,軍民尙有餘頌是如爲白乎旀。左水使具胄元段,聲績已著於鄰邑,圖報亶出於誠心。持身簡審,處事嚴明,本營積逋之蔽,實爲難醫之瘼,査櫛無遺,以蕩以刷,措劃得宜,不煩不擾。幾至請帳,而矯捄之際,捐廩錢爲二千四百兩餘是白遣,朔射施賞,以勵將士之氣,料代趁限,實爲軍卒之惠,修城牒而浚濠塹,繕兵器而造船艦,可見平居之留心,足爲備禦之良才,一營之精彩皆新,邊境之彈壓有望是如爲白有臥乎所。上項前任一中軍,前後三帥臣之實績,雖如是,梱帥事體,與守令·邊將,有異。竝姑勿論爲白乎旀。其餘梱帥·中軍·虞候·營將·邊將·監牧官等,別無優績,亦無顯疵,竝只置之爲白乎旀。奏御文字,何等審愼,而晉州前前營將柳相鍵之鍵字,以健字書之,長木浦別將李恒愼之愼字,以鎭字書之,左水虞候申錫範,姑未下去,而赴任日淺,書之,開雲浦萬戶劉運泰,以金玄圭,書之,殊涉不審。當該御史朴瑄壽,推考,何如?傳曰,允。
義禁府啓目,古阜前郡守宋永老原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
敎統制使李顯稷書,王若曰,中宸,起聽鼙之思,孰膺委任一面,南維,重旌節之責,特授專制三方。簡在予心,剡諧廟議,眷彼環海重鎭,實我有國雄藩。扼兩湖之要衝,鯨波接扶桑之域,擅三路之節制,豹纛鎭細柳之營。金穀儲胥之殷,控巒荊而恃以保障,樓櫓備豫之壯,壓鯨鯢而屹爲藩籬。伊來撫禦之日疎,蓋緣昇平之歲久。嗟,兵民凋瘵之方劇,尤難其人,顧朝家緩急之是須,疇當斯任。惟卿,簪紳舊閥,韜鈐今譽,不汲汲於芬華,聲望素著,惟恂恂然退讓,才猷克彰。恩遇無遞於始終,宜畀推轂之重任,資歷殆遍於內外,寔愜制閫之良才,以三道統制使兼慶尙道水軍節度使,卿其勉恢壯猷,祗服寵命。運籌蘇瘼,殫綢繆於未陰,繕甲峙糧,備警急於不日。於戲,閑山之壁壘尙在,忍忘龍蛇之餘羞,海門之波濤不驚,庶籍熊虎之奇略。寇平仲之鎖鑰威望,於卿賴安,羊叔子之裘帶風流,惟予嘉乃。故玆敎示,想宜知悉。知製敎朴海哲製進
上在昌德宮。停常參·經筵。
自卯時至人定,灑雨下雨,測雨器水深六分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,柔院僉使金秀淵下直,長弓一張·長箭一部·片箭一部·筒兒一箇賜給。
政院啓曰,新除授御營大將李容熙,卽爲牌招,傳授命召,何如?傳曰,允。
傳曰,當該承旨,推考。
政院啓曰,摠戎使李容熙,移拜御營大將矣。將兵之任,不可一刻無摠察之人,何以爲之?敢稟。傳曰,禁衛大將兼察。
又啓曰,摠戎使禁衛大將兼察事,命下矣。兼察摠戎使李周喆,卽爲牌招,聽傳敎,何如?傳曰,允。
議政府薦望,以李圭徹爲摠戎使。
政院啓曰,新除授摠戎使李圭徹,卽爲牌招,傳授密符及敎諭書,何如?傳曰,允。
政院啓曰,檢閱金永珯,由限已過,卽爲牌招入直,何如?傳曰,允。
以檢閱金永珯牌不進罷職傳旨,傳曰,只推。
政院啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱金永珯牌不進,更爲牌招入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
兵曹,御營大將單李容熙,摠戎使單李圭徹。
訓鍊都監啓曰,本局兼內吹,今秋等習角賞,謹依判下單子,木綿二十四疋施賞之意,敢啓。傳曰,知道。
又啓曰,因兵曹草記,宣明門東邊內宮墻一間許頹圮處,今爲畢築矣。把守弘化門入直軍,還爲入直,將校解送之意,敢啓。傳曰,知道。
敎摠戎使李圭徹書,王若曰,每詠中林干誠之詩,須仗雄略,荐授北門鎖鑰之任,爰總戎機,紫泥宣言,碧油增彩。顧惟漢北一鎭,實爲畿內重藩,金湯壯襟帶之形,最是京都近地,壁壘按鞍之制,統我畿輔諸軍。綢其牖戶聽其鼓鼙,入參廊廟之議,敽乃戈矛,敹乃甲冑,出修組練之規,第當幾百載升平之餘,奚止一二件解弛之事?儲胥常充於設險,亶信保障之堅,押簽易歸於擁虛,方須紀律之壯。宜是職付諸熱手,肆今日簡在予心。惟卿,卿月將壇,崇資宿望,聲績赫舃,茂著於制閫秉銓之時,雅量桓閎,綽裕於敦詩述禮之地。玆授卿云云,卿其祗服寵命,克恢遠猷。戒無忽於苞桑,可恃馮翼之用,誠益殫於衛藿,允爲屛翰之材。軍器漸新,措國勢於泰心盤胸,籌策隨定,暇風流於雅歌投壺。故玆敎示,想宜知悉。
檢校副提學任承準,陳疏辭職。答曰,省疏具悉。爾其勿辭察職。
上在昌德宮。停常參·經筵。
傳曰,嶺南繡衣之土豪別單必也徧探一省,深得其端緖,然後可以臚列,而余自潛邸,聞嶺以外武斷之魁,卽金鉐·張膺杓·成在平云,而胡爲不入於別單乎?有所顧忌而然耶?間果改過遷善而然耶?不審之失,在所難免,嶺南御史朴瑄壽,施以譴罷之典,金鉐·張膺杓·成在平,竝施以竄配之典。
政院啓曰,左右史不可不備,檢閱李承洙·趙秉鎬·徐奭輔·金永珯,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,允。
以東萊府使鄭顯德狀啓,講信差倭,終不還歸事,傳曰,設或無例,交鄰之誼,不可一直嚴斥,令廟堂,稟處。
以平安監司朴珪壽狀啓,平壤等邑民家漂頹事,傳曰,當此農節,民戶之漂頹,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭,分付。
議政府啓曰,以東萊府使鄭顯德狀啓,講信差倭,連加責退,終不還歸事,傳曰,設或無例,交鄰之誼,亦不可一直嚴斥,令廟堂,稟處事,命下矣。旣諭且責,終不知退,屢次相持,徒損事體,特令許接。至於戎器之交貿,公幹之面議,萊府俱是行之不得者,答書契,令久任撰出,日前新差接慰官與差備譯官,趁卽下送,先爲接見。禮單,亦使之照例磨鍊,何如?傳曰,允。
又啓曰,京畿箋文,自承文院捧入之意,向有本院草記矣。三品衙門之都單封進,終涉事體,原草記勿施,依前令禮曹擧行,何如?傳曰,允。
禮曹啓曰,卽接京畿監司李宜翼移文,則以爲交河郡社稷神室,年久杇傷,今番霖雨,仍爲頹圮,所見一時悚悶,今方修改計料,移還安祭香祝幣,自本曹,啓稟下送云矣。交河郡社稷神室改建時,告由移還安祭,香祝幣,令該司照例,磨鍊下送,以爲從便卜日擧行事,分付,何如?傳曰,允。
營建都監啓曰,摠戎使李圭徹,本都監提調差下,使之察任,提調申命淳,有身病,勢難察任,今姑減下,何如?傳曰,允。
義禁府啓曰,因慶尙道暗行御史朴瑄壽,土豪別單,慶州前參奉李在喜,勒奪田畓査丁事,慶尙監司李參鉉,同義禁加設單付。李在喜,拿致營庭,嚴刑二次,遠惡地定配。安東前正言姜,侵虐小民,毆打族叔事,名以朝官,有此行悖,聞甚痛惡,一體拿致,嚴刑二次,遠惡地定配。丹城出身權寅夏,惡刑平民,奪貨狼藉事,令道臣捉致營庭,限死嚴棍三十度後,遠惡地定配。前正言金麟燮,墾土作畓,責民赴役事,拿致營庭,嚴刑一次,遠惡地定配。聞慶前縣監金炳昱,盜買田畓,擅行威福,居昌前縣監李有謙,行威作福,捉民構家事,拿致營庭,嚴刑一次,遠地定配事,朱批書下矣。慶州前參奉李在喜,拿致營庭,嚴刑二次,遠惡地定配。安東前正言姜,一體拿致,嚴刑二次,遠惡地定配。丹城出身權寅夏,令道臣拿致營庭,限死嚴棍三十度後,遠惡地定配。正言金麟燮,拿致營庭,嚴刑一次,遠地定配。聞慶前縣監金炳昱,居昌前縣監李有謙,拿致營庭,各嚴刑一次,遠惡地定配,竝爲分付於該道臣,加設同義禁處,何如?傳曰,允。
又啓曰,前統制使李鳳周原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?啓,依允。
又啓目,粘連向前李鳳周亦,直指臚列,不啻狼藉,而爰辭只稱呶呶,徒傷事面矣。以若被論,難逭重勘,以此照律,何如?啓,絶島安置。
義禁府啓曰,時囚罪人李鳳周議處公事。判付內絶島安置事,命下矣。李鳳周,全羅道興陽縣鹿島安置,而以判付及議啓內辭意,具罪目,依例發遣府都事,押送配所,何如?傳曰,允。
又啓目,粘連向前宋永老亦,稅價之準捧減報,已違經法。吏屬之索賂差任,尤係非理,揆以典憲,難免重勘,以此照律,何如?啓,依允。
又照目,粘連古阜前郡守宋永老矣,本府議啓內,稅價之準捧減報,已違經法。吏屬之索賂差任,尤係非理,揆以典憲,難免重勘。以此照律,罪杖一百收贖,告身盡行追奪,流三千里定配,私罪,奉敎依允。
義禁府啓曰,宋永老,係是贓賄流配,依法典,不付功議以入之意,敢啓。傳曰,知道。
上在昌德宮。停常參·經筵。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,吏曹參議有闕之代,前望入之。
吏曹參議前望入之。成彝鎬落點。
政院啓曰,左右史不可不備,檢閱李承洙·趙秉鎬·徐奭輔·金永珯,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬牌不進罷職傳旨,傳曰,只推。
以全羅監司徐相鼎狀啓,萬頃縣令李秉一,印信遺失罪狀事,傳曰,特爲安恕。
議政府啓曰,聲績褒施者之因繡論還收,卽已行之例也。法聖前僉使韓尙烈,康津前縣監趙載升所授賞典,竝令還收,前荏子島僉使崔學植,前木浦萬戶崔應煥賞資,不可仍置,亦爲勿施,何如?傳曰,允。
禮曹啓曰,卽接副護軍李義周單子,則以爲族兄義完,嫡妾俱無子,以其同姓二十二寸兄義守第二子副司直國淵,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李義周,單辭旣如此,李義守第二子國淵,立爲李義完之後,何如?傳曰,允。
吏曹啓曰,日前政前縣監李國寧,英陽縣監除授,聞慶縣監相換事,命下矣。方在奪告身中,而矇然下批,臣不勝惶恐,何以爲之?敢稟。傳曰,蕩滌敍用。
又啓曰,禮曹佐郞李秉淵,以其身病,呈狀乞遞,改差,何如?傳曰,允。
義禁府啓曰,因慶尙道暗行御使朴瑄壽書啓,吏曹回啓內,慶州前府尹洪翼燮,尙州前牧使金曾鉉,晉州前牧使李恒翼,咸安前郡守白樂憲,延日前縣監尹養桂,機張前縣監鄭泰源,黃山前察訪金慶洽等,繡啓旣請令攸司稟處,更無可論爲辭矣。洪翼燮·李恒翼等,下去廣州地,金曾鉉下去公忠道黃澗地,白樂憲下去牙山地,尹養桂下去京畿果川地,鄭泰源下去仁川地,金慶洽下去慶尙道順興地云,依例發遣府書吏羅將,竝拿來,何如?傳曰,待待命拿囚。
又啓曰,金鉐·張膺杓·成在平等,竝施竄配之典事,承傳啓下矣。金鉐·成在平等,時在慶尙道尙州地,張膺杓,時在仁同地云,以承傳內辭意,具罪目,依例發遣府書吏羅將,自尙州·仁同地執捉,仍令押送于各其配所,何如?傳曰,允。
又啓曰,全羅監司徐相鼎狀啓內,萬頃縣令李秉一,印信之水中毁失,苟究其因,不無原據,適輕適重,不敢擅便,其罪狀,令攸司稟處事。判付內,特爲安恕事,命下矣。李秉一,特爲安恕之意,分付該道道臣,何如?傳曰,允。
又啓曰,時囚罪人宋永老,杖一百·流三千里定配,照律公事。判付內依允矣。宋永老,杖一百收贖,告身盡行追奪,平安道三登縣流三千里定配,而以議啓內辭意,具罪目,依例發遣府書吏,押送配所,何如?傳曰,允。
又啓曰,咸陽郡守徐頀淳等,拿囚處之事,傳旨啓下矣。李明錫·許傳·姜㳣·裴相奎等,今方待命,拿囚,徐頀淳下去公忠道沃川地,林勝洙下去全義地,鄭在周下去連山地,趙翼增下去丹陽地,李喆南下去忠州地,金鼎燮時在任所,朴周雲下去慶尙道醴泉地,趙秉瑋,以旌善郡守,時在任所,李時翼下去京畿安山地,洪贊燮下去積城地云,依例發遣府羅將,竝拿來,何如?傳曰,待待命拿囚。
諭泗川縣監朴愼永書,王若曰,予惟飭勵循良,西漢之褒璽書,明試方岳有虞之庸車服。如非爲治之績,蔚然而最,莫宜旌異之賞,遽爾而俾。眷玆泗縣小局,僻在嶺外一陬。春糶秋糴,民無歲餘之蓄,丁布戶徭,吏多簿虛之奸,其疇蘇捄,自爾往理。捧稅剖訟,吏民咸服其明,造船繕械,官村晏然無事。董力捐俸,誠可見於葺廨,助人恤窮,惠遍究於蔀屋。衣繡之言有信,製錦之績悉著。予乃庸功而懋賞,爾其益勉而報效。故玆諭焉。都承旨趙寧夏製進
上在昌德宮。停常參·經筵。
自辰時至酉時,灑雨下雨,測雨器水深一寸一分。
大殿誕日,大殿,宗親·儀賓·內閣·政院·玉堂·百官單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
傳曰,當詣緌陵·景陵親祭矣,該房知悉。日字,以八月晦間擇入。
傳曰,當詣獻陵·仁陵親祭後,仍幸南漢山城宿所矣,該房知悉。日字,以九月旬間擇入。
以司謁,口傳下敎曰,時原任大臣·奉朝賀·宗親·儀賓·宗正卿·諸閣臣·諸儒臣·二品以上·六曹堂上·大司諫·承史,當賜饌矣,留待。
傳曰,政官牌招開政,如有違牌,勿爲呼望。
傳曰,在外敦寧都正許遞,今日政差出。
傳曰,德川郡守之代,以準朔擬入。
傳曰,左副承旨許遞,前望入之。
承旨前望入之。成彝鎬落點。
以司謁口傳下敎曰,幸行軍令,來八月初一日待令。
都摠府啓曰,今日入直內三廳武兼禁軍及軍兵等,當爲中日習射技放,而誕日相値,不得設行之意,敢啓。傳曰,知道。
禮曹啓曰,傳曰,當詣緌陵·景陵親祭矣,該房知悉。日字,以八月晦間擇入事,命下矣。令日官李秉洪推擇,則來八月二十九日爲吉云。以此日定行乎?敢稟。傳曰,以此日定行。
又啓曰,傳曰,當詣獻陵·仁陵親祭後,仍幸南漢山城宿所矣,該房知悉。日字,以九月旬間擇入事,命下矣。令日官李秉洪推擇,則來九月初十日爲吉云。以此日定行乎?敢稟。傳曰,以此日定行。
承文院啓曰,頃因都京咨文,江界邊政,消詳檢査,罔夜馳報之意,分付關西道臣處,而卽見該道査報,則以爲江隔山阻,我民之潛越應否,未曾分明暸得。會哨之時,又無現撥,則境外守臣,不得越界糾察云矣。覈覆辦理,實無可據之辭,以此意令文任,卽速撰咨,順付回拔,下送灣府,入送鳳城,轉致北京之地,何如?傳曰,允。
禮曹啓曰,今此大殿誕日,諸道所封賀箋中,高敞縣監吳永運,雖非應封官,以別軍職封進,一體省審捧入,而統制使金鍵,方在拿命中,昌城府使權聖根,纔已貶罷,所封箋文,依前例,竝不爲捧入之意,敢啓。傳曰,知道。
又啓曰,卽接京畿監司李宜翼移文,則以爲果川縣鄕校聖殿正間仰壁四處,有滲漏之痕,不可不今秋釋菜兼告修改,告由移還安祭香祝,自本曹啓稟下送云矣。果川縣鄕校聖殿修改,當於今秋釋菜兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
左右捕盜廳啓曰,謹依司謁口傳下敎,通化門內內弓房廣德庫偸竊漢沈巖回,捉致臣廳,到底嚴覈,則所招內,渠以別監房軍士,出入於闕內矣。昨秋洋擾時,適見弓房庫鳥銃破鐵之散落,非但虛慾萌動,且有錢兩之急用處,不知嚴畏,越入樑上。自昨年九月,鳥銃粧飾流伊所偸者,凡爲八次,而五次則合捧價十二兩七錢,放賣於觀峴居金商玉處,三次則合捧價三兩九錢,放賣於安洞雜鐵商名不知金哥處云。故頭質次,捕捉買贓兩漢,則名不知金哥,知機逃躱,而渠之使喚李啓男,以本色來納,金商玉之所買破鐵,已爲轉賣於鑄所,無以現納云,而賊漢所招,一一符合矣。賊漢沈巖回段,莫重大內,有此偸竊之習,究厥心腸,不可只用賊律而止,移送秋曹,以爲嚴刑照律之地,而以金商玉言之,雖曰牟利之輩,軍器鐵物,無難賣買,極爲痛駭。故姑爲嚴囚臣廳,在逃名不知金漢,今方議詗,而鉤覈之際,以致遲滯,不勝惶恐之意,敢啓。傳曰,知道。
有政。吏批,行判書宋近洙在外,參判尹定善進,參議成彝鎬未肅拜。
吏批啓曰,行判書宋近洙在外·未肅拜,參議成彝鎬未肅拜,小臣獨政未安,何以爲之?敢稟。傳曰,仍爲之。
以朴昌壽爲敦寧都正,安驥泳爲兵曹參議,金世鎬爲同經筵,沈舜澤爲同春秋,金善根爲平壤庶尹,金聲根爲禮曹參議,李泰夏爲德川郡守。
三政。以白誠洙爲禮曹佐郞,閔昌植爲金城縣令。
四政。以趙中植爲廣興奉事。
五政。以尹泰弘爲假監役,兵曹參議單姜鍵,參知單安驥泳,奉常副奉事單白時範。
兵批,參判徐堂輔進。
以金祥任爲明月萬戶。
丁卯七月二十五日巳時,上御熙政堂。時原任大臣以下入侍時,行都承旨趙寧夏,左承旨趙秉式,右承旨南一愚,左副承旨洪載順,右副承旨王庭揚,同副承旨申命徹,記事官李龍雨,假注書李麟圭,記註官徐奭輔·金承詰·李承洙,領府事鄭元容,領敦寧金左根,判府事趙斗淳,領議政金炳學,判府事柳厚祚,興寅君最應,永平君昱,完平君昺,南寧尉尹宜善,判宗正卿李圭徹·李䆃重,知宗正卿李景夏·李周喆·李秉鉉·李寅奭,宗正卿李鍾承·李升洙·李鍾淳·李重榮·李世器·李邦鉉·李秉文·李彙重·李沇應,提學金學性,原任提學金輔根,提學洪淳穆,檢校直提學金炳地,檢校直閣閔升鎬·李喬翼·李承純,原任提學吳取善·李承五,原任待敎趙鳳夏·尹滋悳·閔奎鎬,檢校待敎徐相翊·鄭範朝·趙慶鎬,原任副提學徐戴淳,檢校副提學李載元,原任副提學趙龜夏·李承輔·兪致善·金炳弼,原任副提學李載冕,行副提學金輔鉉·沈舜澤,檢校副提學李鎬俊,檢校副提學金炳始·任承準,檢校典翰李根秀,原任典翰金昌熙,檢校典翰李冕光·趙康夏·金奎弘,典翰李昌鎬,應敎金永奭,副應敎嚴世永,校理尹榮信·朴海哲,副校理洪萬植·李晩耆,修金裕行·權命菊,副修趙晩和,左贊成金炳冀,右贊成鄭基世,左參贊申觀浩,右參贊韓啓源,知敦寧府事南秉吉,同知敦寧府事申檍,南綾君洪鍾序,寧豐君崔遇亨,靈善君朴永輔,安昌君權鎔,吏曹參判尹定善,兼戶曹判書金炳國,參判李裕應,禮曹判書金益文,參判金永爵,行兵曹判書金炳㴤,參判徐堂輔,刑曹判書徐衡淳,工曹判書曺錫雨,判尹李豐翼,大司憲金炳奎,行大司諫金基纘,判義禁趙然昌,同義禁金世鎬·成在玉,都摠管申命淳·沈敬澤·尹正求,副摠管兪致善·孫亮錫·李鍾順·沈宜豐·金尙鉉·任興模,行上護軍金炳喬·韓正敎·任百秀·任泰謨,行大護軍趙徽林·李源命·李明迪·趙啓昇·金應均·金世均·宋廷和·鄭憲容·李顯稷,行護軍沈承澤·朴來萬·尹堉·韓應國·尹秉鼎·宋謙洙·南性敎·金在顯·韓兢人·金有淵·嚴錫鼎·林肯洙·金學初·鄭海尙·朴齊寅·尹宗善·徐承輔·姜蘭馨·趙性敎·李根弼·洪兢周·申佐模·趙熙哲·金鼎鎬·吳長善·鄭圭應·李元熙·李熙昇·李熙鐵·李鶴周·鄭雲翼·蔡東健·趙述永·李熙永·李根永·元世顯,以次進伏訖。上曰,史官分左右。命時原任大臣進前。元容進前奏曰,今日千秋聖節也。群情歡欣慶祝,近日晩熱甚盛,聖體,若何?各殿問候訖。仍奏曰,歡祝之中,伏願仰瞻。上,可之。元容曰,天顔勝昔,益切慶忻之忱矣。上曰,如此盛熱,卿等俱平安乎?元容曰,俱安過,而金奉朝賀,李判敦寧,因身病不得進參矣。俄領珍饌,相與飽德而頌恩矣。仍奏曰,今當暑退涼生之會,寢睡進啖之節,尤宜愼攝矣。缺
上在昌德宮。停常參·經筵。
自前夜五更至開東,灑雨下雨,測雨器水深一寸三分。
傳曰,左承旨·左副承旨許遞,前望入之。
承旨前望入之。金元性·李根秀落點。
傳曰,吏曹參議有闕之代,前望入之。
以司謁,口傳下敎曰,自今爲始,武衛表,令兵曹修正以入事,著爲定式。
議政府啓曰,講信差倭,向以許接之意,啓稟蒙允矣。京接慰官,與差備譯官,竝不日下送,關白立儲,告慶大差倭,今又出來,接慰官,令該曹口傳差出,差備譯官,令該院差遣,亦使之趁速下往事,分付,何如?傳曰,允。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又啓曰,諸貢之上重記,月令,各有定限,明日早差晩之間,不得闊狹者也。所以丙寅遺在條,依例考出,曾已別單,啓下矣。才見司宰監·內贍寺·貢人所訴,則以爲昨年中宮殿,供上加定丁卯條受價,昨年先爲磨鍊上下會錄之致,今年合會計時,仍以丙寅遺在。還爲除留捧上,則今年供上物種兩貢,獨未免無受價而先進排,參量釐正,俾得蒙一視之澤,爲辭矣。在臣曹,雖遵月令而然,參以事勢,究其裏許,兩貢呼冤,容或無怪,昨年丁卯條之已上重記者,移錄於今年會計,元別單改付標以入,何如?傳曰,允。
司僕寺啓曰,今此綏陵·景陵親察時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此綏陵·景陵親察時,補把驛馬,嶺南·湖南,限三十匹分排,知委各驛,以爲入用之地,何如?傳曰,允。
又啓曰,今此獻陵·仁陵親祭,仍幸南漢山城時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此獻陵·仁陵親祭,仍幸南漢山城時,補把驛馬,關西·湖西,限三十匹分排,知委各驛,以爲入用之地,何如?傳曰,允。
上在昌德宮。停常參·經筵。
傳曰,幸行時,僧房坪晝停所,以幕次擧行。
吏曹參議前望入之。朴瑄壽落點。
政院啓曰,新除授吏曹參議朴瑄壽,方在譴罷中,何以爲之?敢稟。傳曰,蕩滌敍用。
吏曹口傳政事,接慰官單趙晩和。
政院啓曰,武二所試官李裕膺,謂有情勢,奉牌闕外,陳疏到院,事體所在,誠極未安,從重推考,何如?傳曰,允。
又啓曰,掌令黃正淵,持平高景峻·李殷春,旣入闕中,不爲傳啓,卽爲出去,推考,何如?傳曰,允。
吏曹,接慰官單趙晩和單付事,承傳。
議政府啓曰,卽見軍器寺所報,則以爲軍物修改次,前劃錢一萬兩幾盡入用,而許多修繕,尙多未畢,錢限五千兩,更爲劃下爲辭矣。戎器補葺,係是不可已之事,就戶曹新鑄,準此數劃送,以爲竣役之地,何如?傳曰,允。
戶曹參判李裕膺疏略曰,臣見擬於武試望矣。召牌之下,固當竭蹶趨承,而臣於年前,東堂武試,猥忝上試之名,以場內之不能操束,至被譴罷之典,罪著僨誤,尙切慙悚,從玆以往,試席一步,卽臣自劃之艮限也。臣雖無狀,今何可諉以旣往,晏然冒膺也哉?伏乞將臣試望,劃卽刊改,仍治臣瀆擾之罪云云。答曰,省疏具悉。試牌體重,卽爲入來。
兵曹判書金炳㴤疏略曰,臣夙嬰暑濕之疾,金火交敓,一倍添劇,竊伏計武所試望,排擬入啓,期日已迫,典式攸係。惟判堂始可擧行,非若一應曹務之之,容或越局而推移者,則以玆委悶之狀,將何以擔舁赴詣,亦何以抖擻檢擬哉?伏乞將臣本兵之職,劃賜鐫免,俾試事完,而賤分安云云。答曰,省疏具悉。重任何可輕遞?實病旣如此,試望,次堂擧行。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·司寒壇·南郊南壇·雩祀壇·漢江壇·北郊祈雨壇·厲壇,次第看審,則各壇壇上及四面紅箭門·墻垣階砌,俱爲無頉,而南壇北邊紅箭門,顚仆,卽爲修改事,分付該監。此後看護等節,另加申飭之意,敢啓。傳曰,知道。
兵曹口傳政事,以安弼洙爲內禁將。
兵曹啓曰,來八月初一日,一內禁軍番次矣。該番將金箕弘除授在外上來無期云,其代,依承傳口傳擬入,何如?傳曰,允。
又啓曰,去四月初九日丁卯式年武科殿試時,直赴殿試人訓鍊都監馬兵金敬龍·表正允·崔點得,哨軍兵金元吉·具大哲,訓局軍崔喜永·鄭健亨,廣州府別破陣尹昌福,開城府選武軍官崔壽永,楊根砲手金守福·白孝達·李介佛·金萬福,伊川砲手金時迪,延安砲手李用西,黃海水營追捕武士李象浩,慶尙右兵營火砲李啓範,濟州馬兵金尙龍等,起送成冊中,以起送爲辭,而不爲赴試,其委折,關問該營及各道帥臣·守令後稟處事,草記蒙允後,關問該營及各該道帥守臣矣。卽牒訓鍊大將申觀浩,廣州府留守閔致久,開城府留守金壽鉉,京畿監司李宜翼,江原監司曺錫輿,黃海監司朴承輝,全羅監司徐相鼎,慶尙右兵使任商準回移,則訓局軍崔喜永作故,所授帖文,收來爻周。鄭健亨馬兵,金敬龍·表正允·崔點得哨軍,金元吉,以其父子相避,不爲赴試,竝依法典陳試。追捕武士李象浩,砲手白孝達,遭故,哨軍具大哲,選武軍官崔壽永,馬兵金尙龍,火砲手李啓範,砲手李用西等,身病不赴,金時迪,直赴帖,初不持去,不爲赴試。金守福·李介佛·金萬福等,上來之際,已過殿試,追後呈訴,則此與無緣不呈有異,係是三式年內,竝依例陳試。別破軍尹昌福,該守臣移文,以初非本營別破陣,亦非境內居生之人,爲辭,今姑置之,何如?傳曰,允。
又啓曰,內禁衛將安弼壽除授在外,上來無期云,五衛將李雲翰·朱龍植·李應寅,訓鍊院判官李赫周,俱以病難供職,呈狀乞遞,文臣兼宣傳官李翔峻除授在外過限未肅拜,竝改差,何如?傳曰,允。
義禁府啓目,慶〈州〉前府尹洪翼燮原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,東萊前前府使姜㳣原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,昌原前府〈使〉李明錫原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,金海前前府使許傳原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,幽谷前察訪裵相奎原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,黃山前察訪金慶洽原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,晉州前牧使李恒翼原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,機張前前縣監鄭泰源原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,咸陽郡守徐頀淳原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,省峴前察訪洪贊燮原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,延日前縣監尹養桂原情云云,問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
自前夜五更至申時,灑雨下雨,測雨器水深一寸八分。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
傳曰,李鳳周之許多所犯,實不欲索言,而罔念圖報之義,敢肆貪饕之習,辜恩負國,尤切痛惋,斷當依律勘處,不少容貸,而爲念其祖,所以有日前處分矣。然而國綱攸在,終不可島置而止,加施圍籬之典,以懲無嚴無憚之罪。
以司謁,口傳下敎曰,聞今乖沴盛行云,各營·各司,重囚外竝放送,雖公貨罪人,姑令保放,稍俟輪疾之乾淨,不待傳敎還內督捧,而至於別收刷之節,勿以保放,少或泛忽,連加董飭事,分付。
傳曰,發遣吏郞,諸執事,淸齋與否,摘奸以來。
奎章閣啓曰,卽者景慕宮望廟樓兼別監,來言,望廟樓第一室·第三室閤內滲漏云,修改之節,令該曹卽速擇日擧行,何如?傳曰,允。
宗親府啓曰,明日卽天漢殿朔奉審日次,臣東鉉,進詣擧行之意,敢啓。傳曰,知道。
司譯院啓曰,講信差倭許接時,以前差差備譯官,先爲下送之意,自政府啓稟蒙允矣。接見奏在,一時差備,各有當次告慶差倭,差備譯官,使之還爲擧行,何如?傳曰,允。
義禁府啓曰,公忠監司閔致庠狀啓內,忠州營將徐光復爲先罷黜,其罪狀,令攸司稟處事,啓下矣。徐光復,時在任所,依例發遣府書吏交代後,拿來,何如?傳曰,待待命拿囚。
又啓目,粘連向前姜㳣亦,臚列諸條,俱非經法,律例所在,難免重勘,而繡單,只云外論,更無實招之確據。又以文簿眩亂,莫能抉摘,爲辭,未有指的之實數,則臣府無以計贓科斷,而繡論體重,有難例勘,施以定配之典,何如?啓,依允。
又啓目,粘連向前金慶洽亦,復戶錢之各項應用,囚供自明,縱或有據,願納之移錄捐廩,馬價之濫下取剩,數有指的,律例莫嚴,以此照律,何如?啓,依允。
又啓目,粘連向前徐頀淳亦,被論非止一段,爰辭不無依據,而任賂多數,至登繡啓,有難參恕,以此照律,何如?啓,依允。
又啓目,粘連向前洪贊燮亦,驛民頉役,看作居貨之資,饒戶構罪,亦出征利之計,他皆勿論,卽此難恕,以此照律,何如?啓,依允。
又啓目,粘連向前尹養桂亦,始憑捐補而徵民,終與公結而幻弄,已極可駭,鄕任納賂,尤爲不法,以此照律,何如?啓,依允。
又啓目,粘連向前鄭泰源亦,縱奸吏而營私,恣酷刑而虐民,誣人·陷人,無非贓汚,婢贖·牛贖,各有證據,以此照律,何如?啓,依允。
又啓目,粘連向前李恒翼亦,濫結橫斂,難免遺察之失,造船取剩,自歸襲謬之科,而願納之私授分利,按獄之酷刑致命,直指臚列,俱係不法,以此照律,何如?啓,依允。
又啓目,粘連向前洪翼燮亦,聚點軍之闕錢徵捧,俱有公用,饒戶還之相換立本,亦是邑例,則爰辭稱冤,容有其說,而冤獄初不覈實,捧賂又有指的,諸條臚列,難免重勘,以此照律,何如?啓,除刑推議處爲良如敎。
又啓目,粘連向前李明錫亦,軍器勸助之勒排饒戶,已違經法,濫杖立威,捧賂差鄕,諸條論列,俱爲非理,以此照律,何如?啓,依允。
又啓目,粘連向前許傳亦,願納錢之捧賂減數,已是不法,難捧債之移徵公納,又爲非理,至於民貸任賂,俱登繡論,難免重勘,以此照律,何如?啓,依允。
又啓目,粘連向前裵相奎亦,任賂雖係非理,繡論旣云承謬,則此與創捧有異,而亦不可全然參恕,以此照律,何如?啓,依允。
又啓曰,時囚罪人姜㳣,施以定配之典,議處公事。判付內依允矣。姜㳣,黃海道延安府定配,而以議啓內辭意,具罪目,依例發遣府書吏,押送于配所,何如?傳曰,允。
又啓曰,保放罪人許傳還囚,議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
傳曰,禮房承旨馳詣景慕宮,奉審摘奸以來。
傳曰,景福宮役所工匠,令營建都監,乾犒饋。
傳曰,左副承旨許遞,前望入之。
承旨前望入之。洪祐昌落點。
傳曰,雨勢如此,軍令明日待令。
以全羅監司徐相鼎狀啓,羅州等邑民家漂頹事,傳曰,許多民家之漂頹,聞極驚慘,而人命之渰壓,尤爲矜惻。元恤典外,別加顧助,趁卽結構奠接,渰壓人,如有生前身還布,竝蕩減事,廟堂措辭,分付。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
吏曹啓曰,接慰官趙晩和,以其身病,呈狀乞遞,改差,何如?傳曰,口傳差出。
摠戎廳啓曰,本廳千摠李儒增,身病甚重,勢難察任,改差,何如?傳曰,允。
營建都監啓曰,自七月初一日至二十九日,各處願納錢,爲一萬五百五十二兩,成冊以入之意,敢啓。傳曰,知道。
惠廳啓曰,卽見全羅監司徐相鼎狀啓,則以爲本廳所納合米一千二十七石五斗所載,慶尙道後漕倉漕船一隻,六月初六日,漂到古群山毛里前洋桂嶼,致敗。拯米爲九百九十一石,米付空石三十九立,較諸元上納,則剩爲二石十斗,剩是格糧云,故計除於空石。伊日風兩,縱出不意,同船留碇,旣在內洋,則儘力維制,容有其術,而不謹行船,罪固罔赦,旣無偸弄之贓,難斷故敗之目。穀物雖云準拯,米付空石,至爲三十六石五斗,此則監官·沙格等處,依未拯例,加刑準徵。領運差員薺浦萬戶金寅爀,無難落後,難免溺職,而旣非三隻以上,則請勘一款,依法勿論。古群山前僉使韓世榮,不善檢護,拿致嚴棍,護送色吏,從重科治。已拯穀物,發賣上納,敗船船材,文移嶺營,使之推去云矣。裝發四朔,始到萬頃,六帆同湊,一船獨敗,不愼不謹,烏可發明?而穀數無疑,似非故敗。在囚諸漢,捉上完營,嚴刑二次,放送。領運差員金寅爀,船不作綜,任自先後,全失領率之法意,焉逭溺職之罪?而船未盡到,竣事尙遠。請勘一款,姑爲安徐。地方鎭將安世榮,棍懲護送,色吏科治,船材推去,竝依狀請施行。已拯穀旣已發賣,竝與劣米,一體代錢上納之意,分付,何如?傳曰,允。
大司憲金炳奎,大司諫金基纘,司諫權鍾祿,掌令金亮淵·黃正淵,持平高景晙·李殷春,獻納宋奎灝聯名箚略曰,臣等伏見傳敎下者,有李鳳周圍籬安置之命矣。噫,此罪人之受國厚恩,顧何如也?旣膺三道仗鉞之任,又添外閫登壇之列,宜其圖報之誠,百倍餘人,而第其吝嗇之性,兼以貪鄙之慾,許多所犯,罔有其極,繡啓臚列,若是狼藉。揆以邦憲,難逭贓律,而我殿下曲加涵貸,徑下酌處,竊不勝萬萬憂歎。蓋其辜恩負國,試如聖敎,而遽議惟輕,爲念其祖。聖意雖出於好生,公議莫遏於必討。伏乞亟施以賦汚之律云云。答曰,省箚具悉。此罪人處分,自有斟量者存,今不必更煩矣。
義禁府照目,粘連黃山前察訪金慶洽矣,本府議啓內,復戶錢之各項應用,囚供自明,縱或有據。願納之移錄捐廩,馬價之濫下取剩,數有指的,律例莫嚴。以此照律,罪杖一百收贖,告身盡行追奪,流三千里定配,私罪。奉敎依允。
又照目,粘連咸陽前郡守徐頀淳矣,本府議啓內,被論非止一段,爰辭不無依據,而任賂多數,至登繡啓,律例莫嚴,有難參恕。以此照律,罪杖一百收贖,告身盡行追奪,流三千里定配,私罪。奉敎依允。
又照目,粘連慶州前府尹洪冀燮矣,本府議啓內,聚點軍之闕錢徵捧,俱有公用,饒戶還之相換立本,亦是邑例,則爰辭稱冤,容有其說,而冤獄初不覈實,捧賂又有指的,諸條臚列,難免重勘。以此照律,罪杖一百收贖,告身盡行追奪,流三千里定配,私罪。奉敎依允。
又照目,粘連延日前縣監尹養桂,機張前縣監鄭東源等矣,本府議啓內,尹養桂段,始憑捐補而徵民,終與公結而幻弄,已極可駭,鄕任納賂,尤爲不法。鄭東源段,縱奸吏而營私,恣酷刑而虐民,誣人陷人,無非贓汚,婢贖牛贖,各有證據。竝只以此照律,罪各杖一百收贖,告身盡行追奪,流三千里定配,私罪。奉敎依允。
又照目,粘連晉州牧使李恒翼矣,本府議啓內,濫結橫斂,難免遺察之失,造船取剩,自歸襲謬之科。願納之私換分利,按獄之酷刑致命,直指臚列,俱係不法。以此照律,罪杖一百收贖,告身盡行追奪,流三千里定配,又永不敍用,私罪。奉敎依允。
又照目,粘連昌原前府使李明錫,金海前府使許傳等矣,本府議啓內,李明錫段,軍器之勸助,勒排饒民,已違經法,濫杖立威,捧賂差鄕,諸條臚列,俱爲非理。許傳段,願納錢之捧賂減數,已是不法,難捧債之移徵公納,又爲非理。至於民貸任賂,俱登繡論,難免重勘。竝只以此照律,罪各杖一百收贖,流三千里定配,以其年七十以上,竝依律文收贖,告身盡行追奪,私罪。奉敎依允。
又照目,粘連前察訪裴相奎矣,本府議啓內,任賂雖係非理,繡論旣云承謬,則此與創捧有異,而亦不可全然參恕。以此照律,罪杖一百收贖,告身盡行追奪,私罪。奉敎依允。
又照目,粘連省峴前察訪洪贊燮矣,本府議啓內,驛民頉役,看作居貨之資,饒戶構罪,亦出征利之計,他皆勿論,卽此難恕。以此照律,罪杖一百收贖,告身盡行追奪,流三千里定配,私罪。奉數依允。
義禁府啓曰,李明錫·許傳·徐淳·洪贊燮·李恒翼·尹養桂·金慶渰·洪翼燮·鄭東源等,係是贓賄流配,依法典竝不付功議以入之意,敢啓。傳曰,知道。
又啓曰,保放罪人許傳,還囚照律以入,而病勢一向未差,仍爲保放之意,敢啓。傳曰,知道。
又啓曰,時囚罪人洪贊燮·鄭東源·徐淳,各杖一百,流三千里定配,照律公事。判付內,依允矣。洪贊燮·李恒翼·洪翼燮·鄭東源·徐淳,各杖一百收贖,告身盡行追奪,洪贊燮咸鏡道文川郡,李恒翼全羅道錦山郡,洪翼燮全羅道茂朱府,鄭東源平安道三和府,徐淳全羅道鎭安縣流三千里定配,而竝以議啓內辭意,具罪目,依例發遣府書吏,押送各其配所,何如?傳曰,允。
又啓曰,時囚罪人尹養桂,杖一百,流三千里定配,照律公事。判付內,依允矣。尹養桂當定配所以入,而卽接其戶奴呈狀,則以爲其上典,母年七十九,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍家,無以次成丁者,若犯徒流,止杖一百,餘罪收贖。尹養桂,杖一百,流三千里收贖,只告身盡行追奪,放送,何如?傳曰,允。
又啓曰,時囚罪人金慶洽,杖一百,流三千里定配,照律公事。判付內,依允矣。金慶洽,當定配所以入,而卽接其戶奴呈狀,則以爲其上典,母年七十四,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍家,無以次成丁者,若犯徒流,止杖一百,餘罪收贖。金慶洽,杖一百,流三千里收贖,只告身盡行追奪,放送,何如?傳曰,允。
上在昌德宮。停常參·經筵。
傳曰,原任直提學金輔鉉,馳詣仁陵,奉審摘奸,仍留監祭,仍詣獻陵,一體奉審以來。
傳曰,在外玉堂許遞,政官牌招開政。
傳曰,呈告知敦寧工曹參議同經筵許遞,今日政差出。
傳曰,見窠,皆令差出。
政院啓曰,吏曹參議朴瑄壽,疏批已下,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹,獻陵·仁陵幸行時軍令,九月初十日出宮,龍驤鳳翥亭少駐,僧房坪晝停,自闕門二十里,獻陵展謁,自晝停所二十里,親祭仁陵展謁,仍幸南漢山城,自陵所東洞口二十里,行宮宿所,十一日行宮宿所,十二日遠隅里少駐,自行宮二十一里,僧房坪晝停,自遠隅里二十八里,還宮。
兵曹啓曰,今此綏陵·景陵幸行時,隨駕營門,依定式,以春幸行時隨駕營門,當爲磨鍊,而今春幸行時,訓局步軍七哨,馬軍五哨,訓將率領,爲先廂,訓局馬軍一哨,禁衛營步軍三哨,兩營騎士各一番,禁將率領爲後廂,禁軍三番隨駕,御將率該營標下軍,留都矣。禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍五哨,訓將率領,爲先廂,訓局步軍一哨,馬軍一哨,禁營步軍三哨,兩營騎士各一番,禁將率領爲後廂,禁軍三番爲之,御將率該營標下軍及三營餘軍,留都。
又啓曰,在前綏陵·景陵幸行時,十里外斥堠·伏兵·傳語軍,以畿邑所屬束伍步軍擧行。今亦依此磨鍊,何如?傳曰,允。
又啓曰,在前綏陵·景陵幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,在前綏陵·景陵幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,在前綏陵·景陵幸行時,挾輦軍四百名或三百名,餘軍二百名或一百名磨鍊,而今春幸行時四百名,餘軍二百名磨鍊矣。今番則何以爲之乎?敢稟。傳曰,挾輦軍四百名,餘軍二百名磨鍊。
又啓口,在前幸行當日回鑾時,侍衛例以全數磨鍊矣。今番睿陵幸行時,兵曹·都摠府堂上郞廳,全數侍衛,而因下敎,五衛將六員,武臣兼宣傳官四員隨駕,今春幸行時,依遠幸例,兵曹·都摠府堂上郞廳各二員,五衛將二員,武臣兼宣傳官四員隨駕矣。今番則何以爲之乎?敢稟。傳曰,依今春幸行時例,磨鍊。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又啓曰,今此獻陵·仁陵幸行時,隨駕營門,依定式,以春幸時隨駕營門,當爲磨鍊,而今春幸行時,訓局步軍七哨,馬軍五哨,訓將率領,爲先廂,訓局馬軍一哨,禁衛營步軍三哨,兩營騎士各一番,禁將率領爲後廂,禁軍三番隨駕,御將率該營標下軍,留都矣。禁軍及馬·步軍,以幾番幾哨磨鍊乎?敢稟。傳曰,訓局步軍七哨,馬軍五哨,訓將率領,爲先廂,訓局步軍一哨,馬軍一哨,御營廳步軍三哨,兩營騎士各一番,御將率領爲後廂,禁軍三番爲之,禁將率該營標下軍及三營餘軍,留都。到梅着里,訓將率旗鼓步軍三哨,爲先廂,御將率旗鼓該營步軍一哨,爲後廂。其餘先後廂馬步軍留駐,與入南漢山城後,後廂馬步軍,仍留梅着里,先廂馬步軍,從便進陣於細川店,還宮時各其信地,爲先後廂。
又啓曰,在前幸行時,挾輦軍四百名或三百名,餘軍二百名或一百名磨鍊,而壬戌仁陵·獻陵幸行時三百名,餘軍一百名縻鍊矣。今番則何以爲之乎?敢稟。傳曰,挾輦軍四百名,餘軍二百名磨鍊。
又啓曰,在前仁陵·獻陵幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,在前幸行時,舟師軍物,以大小間稟旨排立,而庚申以大軍物擧行,辛酉·壬戌,連以小軍物擧行矣。今番則以何軍物排立乎?敢稟。傳曰,大軍物排立。
又啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又啓曰,在前仁陵·獻陵幸行時,十里外斥堠·伏兵·傳語軍,華城·廣州府,各隨地方擧行矣。今亦依此擧行,何如?傳曰,允。
又啓曰,在前經宿幸行時,侍衛例爲稟旨磨鍊,而壬戌幸行時,依庚申年例,兵曹·都摠府堂上郞廳各一員,五衛將二員,武臣兼宣傳官六員隨駕矣。今番則何以爲之乎?敢稟。傳曰,依遠幸例爲之,武兼二員磨鍊。
又啓曰,今此幸行時,陵所及宿所,先後廂軍兵環衛外行,外方扈衛軍兵,當爲稟旨磨鍊,而在前幸行時,連因下敎,置之矣。今番則何以爲之乎?敢稟。傳曰,置之。
又啓曰,仁陵·獻陵幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又啓曰,在前獻陵經宿幸行時,廣州束伍步軍六哨,中軍代領,陵所洞口外聚待,留守只率前排,出待境上,導駕後,率領環衛,而大駕還詣果川縣行宮宿所時,留守依前導駕,中軍代領軍兵,待信箭解嚴。而丁巳仁陵幸行時,因下敎以三哨擧行,戊午·庚申·辛酉幸行時,連因下敎,中軍代領束伍步軍,聚待置之,留守只率前排導駕,而壬戌幸行時,因下敎,廣州留守依前導駕,到梅着里,率束伍軍四哨,依華營例擧行,陵所洞口聚待置之矣。今番則何以爲之乎?敢稟。傳曰,依壬戌年例磨鍊。
又啓曰,在前幸行時,晝停所,步軍一哨除出作門矣。龍驤鳳翥亭少駐,僧房坪晝停所,遠隅里少駐時,先廂步軍一哨,依例除出作門,何如?傳曰,允。
又啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎,置之矣。今番則何以爲之乎?敢稟。傳曰,置之。
又啓曰,今此獻陵·仁陵幸行時,摠戎使,率訓局餘軍,弘化門外留陣事,自臣曹草記蒙允,而摠戎使李圭徹,以舟師大將,前期,出去矣。在前如此之時,留陣軍兵,有中軍代領之例。今番則何以爲之乎?敢稟。傳曰,中軍代領。
又啓曰,今此獻陵·仁陵·南漢山城幸行時,各差備所把驛馬,磨鍊書入,而本曹驛馬外,不足之數,依例京畿驛馬十五匹補把事,分付本道之意,敢啓。傳曰,知道。
禮曹啓曰,卽接京畿監司李宜翼移文,則以爲坡州牧鄕校聖殿正間滲漏,道里木折傷,椽木朽落,不可不今秋釋菜,兼告修改,告由·移還安祭香祝,自本曹啓稟下送云矣。坡州牧鄕校聖殿修改,當於今秋釋菜,兼告擧行,告由·移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又啓曰,卽接京畿監司李宜翼移文,則以爲利川府社稷神室,今番風雨頹圮,神位版則幸免罔措之患,不卜日移安于公廨精潔處。神室今方改建計料,慰安及還安祭香祝幣,自本府啓稟下送云矣。利川府社稷神室,有此頹圮,極爲驚悚,慰安祭不卜日設行,而改建時告由·還安祭香祝幣,竝令該司,照例磨鍊下送,以爲從便卜日擧行事,分付,何如?傳曰,允。
宣惠廳啓曰,莫嚴者漕轉也,法意本自綦重,程限不可踰越。況今年先事朝飭,何等申嚴,而嶺南後漕倉諸船,尙未到泊?晩時之挓至仲秋,殆前所未有也。値此別飭之年,如是稽緩者,苟有一分紀綱,寧至於斯乎?且春夏以來,幸無烈風暴雨,諸道漕私船,無不利泊,惟後漕倉船臭載,至於三隻之多,其中路逗留,多少作奸,昭不可掩。該差使員之爲沙格輩所牽制,任其行止,不念董率之義,不可無勘。待來泊竣事後,領運差使員薺浦萬戶金寅爀,令該府拿問嚴勘,都沙工押送秋曹,嚴加鉤覈,期於得情。至於發船日字,道啓則以三月初九日開錄,而及見兩湖道臣致敗啓本中諸罪人納供,則或云四月初二日裝發,或云四月十三日裝發,必因邑報之爽實,以致道啓之差誤。捧稅差使員密陽府使兪致長,一體拿勘,發船日字之緣何相左,關問該道道臣,使之詳査啓聞,何如?傳曰,允。捧稅差使員,拿問置之。
訓鍊都監啓曰,本局千摠趙羲豐,身病猝重,勢難察任,改差,何如?傳曰,允。
又啓曰,本局分授都城彰義門南邊第一城廊近處,體城二間許頹圮處,今已畢築,女墻仍爲始役,把守軍卽爲解送之意,敢啓。傳曰,知道。
兵曹啓曰,禁軍別將李熙永,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以趙羲復爲禁軍別將。
又啓曰,卽接西所衛將李儒行牒報,則泰秋門南邊內宮墻一間許頹圮處,今已修築云。把守軍兵還爲入直之意,敢啓。傳曰,知道。
左右捕盜廳啓曰,臣廳在囚買贓人金尙玉處,今旣推贓,故照律懲治次,移送秋曹之意,敢啓。傳曰,知道。
義禁府啓曰,李鳳周終不可島置而止,加施圍籬之典事,承傳啓下矣。全羅道興陽縣鹿島安置罪人李鳳周,前罪目,添書今番罪目,依例發遣府都事,卽其配所,與地方官眼同,加施圍籬之典,何如?傳曰,允。
又啓曰,全羅監司徐相鼎啓本內,靈巖郡失囚之該郡兼任康津前前縣監趙載升罪狀,令攸司稟處事,啓下矣。趙載升,前以他罪,方在待待命拿囚中,待就囚,添問目捧供,何如?傳曰,允。
吏曹啓曰,宗廟副奉事姜凡秀,繕工監假監役官尹泰弘,俱以身病,呈狀乞遞,改差,何如?傳曰,允。
又啓曰,掌苑署奉事趙在肯,除拜過限未肅拜,改差,何如?傳曰,允。
有政。吏批,行判書宋近洙在外,參判尹定善牌不進,參議朴瑄壽進。吏批啓曰,行判書宋近洙在外·未肅拜,參判尹定善,牌招不進,小臣獨政未安,何以爲之?敢稟。傳曰,只出緊任。以南錫淵爲校理,金益文爲知敦寧,閔升鎬爲工曹參判,尹宗善爲同經筵,金始遠爲兵曹佐郞。
再政。以洪淳穆爲禮曹判書,趙性敎爲冬至兼謝恩副使,李時鳳爲掌苑奉事,李一鎭爲宗廟副奉事,朴宗顔爲假監役。
吏曹參議朴瑄壽疏略曰,臣嶠南持斧之命,遴掄嚴而寄責重,蚤夜憂惕,而强圉武斷之流,未免遺察,奉承恩譴。曾未幾日,收敍之渥,復在於前叨之銜,且感且悚。臣之奉職瘝隳,隨處瘢類,已有所掩覆不得者,則將何以厚自寬假,揚揚冒進,速官謗而徠物議哉?伏乞劃遞臣所帶之職,仍治臣不職之罪云云。省疏具悉。法則難恕,事或遺察,此所以有日前處分者也。不必更提,勿辭察職。
副堤學鄭健朝,典翰李昌鎬,應敎金永奭,副應敎嚴世永,校理朴海哲,副校理洪萬植·李晩耆,修撰權命菊·金裕行,副修撰趙秉稷·趙晩和聯名箚略曰,臣等於安置罪人李鳳周,加施圍籬之命,竊不勝抑鬱之至。渠以貪鄙之慾,恣行不法之事,許多贓犯,至登繡啓,而今此處分,寔出於曲庇之盛。臣等非不欽仰萬萬,第念罪莫大於辜負,律莫嚴於贓汚,則今何可處議惟輕乎?伏乞亟施當律云云。答曰,省疏具悉。已論兩司之批,其勿更煩。
大司憲金炳奎,大司諫金基纘,司諫權鍾祿,掌令金亮淵·黃正淵,持平高景晙·李殷春,獻納宋奎灝聯名箚略曰,臣等憤貪帥之犯贓,齊聲致討,及伏奉批旨,不惟不賜允許,諭之以不必更煩。臣等包悶齎鬱,相顧愕眙。噫,彼李鳳周,蒙被厚渥,與天罔極,宜其淸簡,以效萬一之報,而奈其貪饕之習,視魚條如金穴,嗅任窠以銅臭,三年在任,百般營私。以若負犯,止於圍置,則將何以懲來後而昭法紀乎?雖出於爲念先故,而上負我君父,下忘其祖先,卽渠自作之蘖,則何殿下屈法伸恩,置諸輕勘哉?臣等義難終默,玆又聯章,惟聖明,更加三思,亟賜一命,以嚴贓律,以洩輿憤云云。答曰,省箚具悉。已諭前批,今何更提?
正言權仁斗疏略曰,臣卽伏見兩司批旨下者,若曰,此罪人處分,自有斟量者存,今不必更煩爲敎。噫,此罪人蒙受國恩,宜其圖報,而素以吝性,貪慾不細,罪犯至此,合施贓律,我殿下曲加涵貸,竊恐王綱,由是漸弛。伏乞亟賜贓律,顧今潦暑纔收,新涼入郊,此正聖學之時也。親總萬機之暇,召對儒臣,極體羲聖乾惕之工,則自臻高明光大之域。伏願深留聖意云云。省疏具悉。已諭於前批,勿煩。附陳當留念矣。
正言李演壽疏略曰,臣於丐免之章,何敢贅他?而憂憤所激,有不忍泯默者。噫,彼李鳳周貪嘿之罪,可勝誅哉?繡啓如彼臚列,而殿下處分,如是惟輕,揆以邦憲,臣不勝萬萬憂歎。渠以乃祖之孫,罔念天大之恩,許多罪犯,不可圍置而止。伏願亟施當律。臣於是,又有仰達者,卽聖學一事也。際此新涼入郊之時,萬機之暇,召接臣隣,緝熙之工,日益明,則修齊治平,不待勉强,而自然就緖矣。伏願懋哉懋哉云云。省疏具悉。已諭於諸批,勿煩。附陳當留念矣。
丁卯八月初二日午時,上詣春塘臺。軍士房承旨入侍時,上具戎服,乘座馬,由壽康門,出靑陽門至春塘臺,降馬乘座。命承史入侍,承旨缺,假注書缺,記事官缺。以次侍立訖。承旨奏曰,軍令入侍時,使宣傳官擧行乎?上,可之。宣傳官缺,引兵曹判書金炳㴤進,炳㴤跪請軍令。上命入之。炳㴤,以軍令,跪授宣傳官,宣傳官跪受,以授承旨。承旨讀奏訖,跪授挾侍,挾侍跪進。上命踏啓字以下,挾侍跪授承旨。承旨跪受書判付,讀奏訖,跪授宣傳官。宣傳官跪授炳㴤,炳㴤跪受。宣傳官呼起來,炳㴤應退。上還內,承史以次退出。
上在昌德宮。停常參·經筵。
自前夜四更至人定,灑雨下雨,測雨器水深三寸一分。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
傳曰,藥院都提調有闕之代,前望入之。
內醫都提調前望入之。判府事柳厚祚落點。
兵曹口傳政事,以李冕熙爲兼內乘。
刑曹啓曰,宣惠廳啓辭內,莫嚴者漕轉也,法意本自綦重,程限不可踰越。況今年先事朝飭,何等申嚴,而嶺南後漕倉諸船,尙未到泊?晩時之拕至仲秋,殆前所未有也。値此別飭之年,如是稽緩者,苟有一分紀綱,寧至於斯乎?且春夏以來,幸無烈風暴雨,諸道漕私船,無不利泊,惟後漕倉船臭載,至於三隻之多,其中路逗留,多少作奸,昭不可掩。該差使員之爲沙格輩所牽制,任其行止,不念董率之義,不可無勘。待來泊竣事後,領運差使員薺浦萬戶金寅爀,令該府拿問嚴勘,都沙工押送秋曹,嚴加鉤覈,期於得情。至於發船日字,道啓則以三月初九日開錄,而及見兩湖道臣致敗啓本中諸船人納供,則或云四月初二日裝發,或云四月十三日裝發,必因邑報之爽實,以致道啓之差誤。捧稅差使員密陽府使兪致長,一體拿勘,發船日字之緣何相左,關問該道道臣,使之詳査啓聞,何如?傳曰,允。捧稅差使員,拿問置之事,命下矣。都沙工待竣事,押送臣曹後,嚴覈擧行之意,敢啓。傳曰,知道。
領議政金炳學,箚陳病狀,乞解藥院之任。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
大司憲金炳奎,大司諫金基纘,司諫權鍾祿,掌令金亮淵·黃正淵,持平高景晙·李殷春,獻納宋奎灝,正言李演壽·權仁斗啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之兇,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之㥽惋,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉一疏,包凶畜禍,暗輸梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書,則不道不滿之說,愈出愈凶,至於外朝不知之言,詩句引用之意,而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞠招之凶慝,斷案已成,雖未及結案,便是已結案之劇逆,而安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不到也。是乃窮天地亘宇宙之極逆大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有驚則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉讖緯之書,濟其邪誕之術,二萬石軍糧之積,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾·振,竝施适·雲之例。逆賊友文,跡本卑微,性又奸慝,技身於鍾一,日作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。欲輸軍糧,則轉到南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案。至於正月十三日,卽是窮宙亘宇所未有未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,巽施孥戮之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室。綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,說施則乘夜火攻也。惟其狡譎飾辭,頑毒忍杖,罪逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞠獄,卽窮天地亘萬古所未有之一大變怪。鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,㥽鬱之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?大可憂哉?請楸子島安置罪人崔鳳周,黑山島定配罪人李奎和,更爲設鞠得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞠招,而三尺王章,只施於渠身,已是失刑之大者。負犯如此,關係若是,而豈可止以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫嘻,載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而至此哉?必有所由然而然也。傳書兩漢之未卽執住,謂以覰氣色而遽逃,藏牘幾日,而不爲告官,稱以値事機之巧湊,直不過鬼形之潛慝,鴞音之巧飾。負犯至重,干係甚大,宜其窮覈情實,殄滅亂萌。施以順·馹已施之律,而三尺不加,一縷尙貸,使之暇息於海島之中,包涵於覆戴之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴覈得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染?而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心濩法,尊邪書若神明,此是渠莫掩之眞贓罔赧之斷案。而及有王府拿來之令,脫身亡命,是心無父無君,變名易姓,其計至奸至慝。抵賴鞠庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越,醞類包藏禍心,京闉之綢繆,同室甘爲凶魁。乃祖軍卒之稱,尙今唾罵,悖孫傳襲〈之〉惡。吁亦痛惋,潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水·猛獸。何幸太陽中天,奸狀莫逃,快伸三尺之章,遄伏肆市之典,神人之㥽,庶可少洩,而此賊魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。今日之事,尙忍言哉?醜類陸梁,遠涉重溟,侵凌之禍,瞥起於不虞之頃,沁都保障之地,遽爾失守矣。江都御眞之所揭處,列聖睿算之所經理,禮貌之嚴,關防之重,顧何如也?備禦綢繆,效死必守,卽守臣之責耳。噫,彼江華前留守李寅夔,身居外司之任,全昧制勝,初不應變,坐失全城,專事偸活。政典莫嚴,王法自在,揆以邦憲,焉追當律?雖以前中軍李龍會言之,旣在副將之職,承佐贊劃,不措一策,以致失守,厥罪惟同。臣等請薪智島圍籬安置〈罪〉人李寅夔,古今島圍籬安置罪人李龍會,亟施一律,以正王法,以洩輿憤焉。噫嘻,痛矣。李公濂之罪,可勝誅哉?竊伏念通津搶攘之變,與江都無異。渠以守土之臣,義當效死捍禦之不暇,而初聞洋舶之逼境,袖手坐觀,及當匪徒之入府,脫身先走,有若鼠竄,任其豕突。雖因王師之臨境,幸免賤醜之全據,棄城逃命之跡,辱國爽師之罪,此固罔赦之案,焉逭當律?臣等請金甲島安置罪人李公濂,亟施邦刑,以洩輿憤,以嚴師律焉。噫嘻,痛矣。貪官墨吏,從古何限,而豈有如李鳳周之無嚴無憚乎?繡啓條列,旣執眞贓,許多所犯,已成斷案。受國厚恩,宜思圖報,而狼貪之性難化,龍斷之習是肆。漁所爲補弊設者,而看作生金之穴,任窠卽酬勞資焉,而便成納賂之門。乃與賈豎浦氓,低昻於牟利之際,遂使奸徒雜類,綢繆於販財之方,廉恥都喪,聽聞駭怪,災民之全不顧念,恤資之終歸瞞報也。害及殘戶,怨騰闔境。蓋其前後贓犯,已有實數之指的,則餘外微瑣,不必逐條而論列。背公營私,莫掩其跡,辜恩負國,合施何辟。請鹿島圍籬安置罪人李鳳周,亟降處分,加施當律焉。答曰,不允。李鳳周事,由箚而啓,有甚不得不然而然乎?勿煩。
大司憲金炳奎,掌令金亮淵·黃正淵,持平高景晙·李殷春啓曰,執義白奎洙在外。請斯速乘馹上來事,下諭。答曰,許遞。
正言權仁斗·李演壽啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞠七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
上在昌德宮。停常參·經筵。
自前夜人定至申時,灑雨下雨,測雨器水深一寸五分。
傳曰,時當秋節,冷雨成霜,言念穡事,寢食靡甘。四門禜祭,不卜日遣正卿·閣臣,虔誠該行。
以司謁口傳下敎曰,四門禜祭大祝,以儒臣塡差。
傳曰,今番兩次幸行時,興寅君,衛內別隨駕。
傳曰,自明日進講爲之。
傳曰,別軍職李志謙減下。
傳曰,今十六日當詣德興大院君祠宇,全溪大院君祠宇,親行奠酌禮後,仍覲雲峴宮矣。該房知悉。
傳曰,前完伯之向來處分,寔出存事面也。旣無躬犯之事,且有願治之誠,而特不過見欺而然,則幾月行譴,足徵其罪。中和府竄配罪人趙在應,放送。
傳曰,摠管,竝許遞,前望入之。
摠管前望入之。都摠管金世均,副摠管李邦鉉·蔡東健·孫亮錫·任興模·鄭雲翼·李鶴周·趙羲復落點。李志謙·申正熙,添書落點。
傳曰,臺諫竝許遞,前望入之。
傳曰,綏陵幸行時,諸般擧行,依京擧動例爲之,務從省約。出還宮時,植炬置之,凡係役民事,皆以儲置米會減。十里外斥堠·伏兵·傳語軍置之,外驛補把,亦依例除之事,分付。
傳曰,奉審閣臣入侍。
禮曹啓曰,以太廟展謁取稟草記,傳曰,以旬間擇入事,命下矣。展謁吉日,令日官李秉洪推擇,則今八月初八日爲吉云。以此日定行乎?敢稟。傳曰,以此日定行。
又啓曰,以景慕宮展拜取稟草記,傳曰,以旬間擇入事,命下矣。展拜吉日,令日官李秉洪推擇,則今八月初八日爲吉云。以此日定行乎?敢稟。傳曰,以此日定行。
兵曹啓曰,卽接慶熙宮入直衛將千儀大牒報,則本宮武德門內小松一株,因風顚仆云,依例斫去之意,敢啓。傳曰,知道。
又啓曰,摠管前望中,略以座次相左,不得已改修整以入之意,敢啓。傳曰,知道。
宗親府啓曰,副摠管李志謙,宗正卿依例差下,令該曹下批,何如?傳曰,允。
摠戎廳啓曰,本廳中軍李鶴周,身病甚重,勢難察任,改差,何如?傳曰,允。
兵曹,以申正熙爲摠戎中軍。
禮曹啓曰,傳曰,時當秋節,冷雨成霖,言念穡事,寢食靡甘。四門禜祭,不卜日遣正卿·閣臣,虔誠設行事,命下矣。四門禜祭,不卜日今初六日設行,三日而止事,知委,何如?傳曰,允。
大司憲金炳奎,大司諫金基纘,司諫權鍾祿,掌令金亮淵·黃正淵,持平高景晙·李殷春,獻納宋奎灝,正言李演壽·權仁斗啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾·振,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反火逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞠得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請薪〈智〉島圍籬安置罪人李寅夔,古今島圍籬安置罪人李龍會,亟施一律,以正王法,以洩輿憤,以嚴師律焉。措辭見上請鹿島圍籬安置罪人李鳳周,亟降處分,加施當律焉。措辭見上答曰,不允。李鳳周事,向來處分,足以蔽罪,而崢嶸之論,猶此不已,仍施加棘之典。
正言權仁斗·李演壽啓曰,請梟示罪人性世,亟施孥戮之典。措辭見上答曰,不允。
義禁府啓曰,李鳳周仍施加棘之典事,承傳啓下矣。臺啓方張,不得擧行之意,敢啓。傳曰,知道。
丁卯八月初四日午時,上御重熙堂。奉審閣臣入侍時,右副承旨李根秀,假注書白時範,記事官徐奭輔,原任直提學金輔鉉,以次進伏訖。上曰,史官分左右。仍命閣臣進前,輔鉉進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍留監祭,將事安寧。仍詣獻陵,陵上奉番則安寧,碑閣·丁字閣奉審則無頉之意,敢此,仰達矣。上曰,將事時雨勢,何如?輔鉉曰,雨勢果霔下矣。上曰,沿路農形,何如?輔鉉曰,往來之間,不過暫時所見,未能的知,而此時雨事,甚爲妨農矣。上曰,蟲災,何如?輔鉉曰,雨後則比前稍勝矣。缺
上在昌德宮。停常參·經筵。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣受香諸處,奉審摘奸以來。
傳曰,日候今旣淸佳矣。禜祭之如例連設,還涉瀆屑,初次將事後,報謝祭,仍爲設行,使之明日受香。
政院啓曰,御覽官案,多有錯誤,而矇然捧入,致勤下敎,不勝惶恐。當該堂上推考,郞廳所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
議政府啓曰,本府有司堂上金世均,除拜都摠管矣,職務相妨,所帶摠管之任,今姑改差,何如?傳曰,允。
內醫院啓曰,提調金世均,除拜都摠管矣,職務相妨,摠管之任,今姑許遞,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而祈晴祭相値,不得設行之意,敢啓。傳曰,知道。
禮曹啓曰,宗廟·永寧殿·永禧殿·景慕宮秋奉審,今八月初八日,已爲推擇,啓下矣。伊日動駕相値,以同月十二日退行事,知委,何如?傳曰,允。
又啓曰,獻陵王后陵上典墻頹圮,丁字閣滲漏,溫陵丁字閣滲漏,泰陵,陵上石物塗灰剝落,丁字閣滲漏,大成殿正殿樑上瓦子頹落,啓聖祠正堂滲漏處修改,以今八月十六日辰時,已爲推擇,啓下矣。伊日動駕相値,令日官李秉洪,更爲推擇,則同月二十日卯時俱吉云。以此日擧行事,分付,何如?傳曰,允。
又啓曰,傳曰,日候今旣淸佳矣。禜祭之如例連設,還涉瀆屑,初次將事後,報謝祭,仍爲設行,使之明日受香事,命下矣。謹依純祖朝甲子年例,禜祭今初六日設行後,仍爲停止,報謝祭初七日該行,而神位版仍奉祭所,獻官與典祀官,姑爲留待,報謝祭獻官受香進詣後,面看退去,禜祭祝文二張,報謝祭設行後,同爲望燎,勿閉城門事,竝爲分付,何如?傳曰,允。典祀官姑留享所,獻官以禜祭獻官仍用。
戶曹啓曰,景慕宮望廟樓第一室第三室閤內滲漏處修改吉日,令日官推擇,則今八月二十日卯時爲吉云。以此日擧行之意,敢啓。傳曰,知道。
兵曹啓曰,今八月初八日,大駕詣宗廟展謁,景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍三哨,馬軍二哨,訓將率領,爲先廂,禁營步軍二哨,兩營騎士各一番,禁將率領爲後廂,禁軍二番爲之,留營留陣置之。
又啓曰,卽接西所衛將李儒行牒報,則泰秋門東邊內宮墻一間許頹圮處,今已修築云。把守軍兵,還爲入直之意,敢啓。傳曰,知道。
訓鍊都監啓曰,因兵曹草記,泰秋門南邊內宮墻一間許頹圮處,今已修築,把守金虎門入直軍兵,還爲入直,將校解送之意,敢啓。傳曰,知道。
又啓曰,因兵曹草記,泰秋門東邊內宮墻一間許頹圮處,今已修築,把守金虎門入直軍兵,還爲入直,將校解送之意,敢啓。傳曰,知道。
丁卯八月初五日辰時,上御重熙堂。進講入侍時,領議政金炳學,講官申應朝,參贊官趙寧夏,侍讀官李晩耆,假注書白時範,記事官徐奭輔·金永珯,各持小學第五卷,以次進伏訖。
丁卯八月初午日申時,上御重熙堂。承旨持公事入侍時,右承旨南一愚,右副承旨申命徹,假注書郭基洛·白時範,記事官徐奭輔·金永珯,以次進伏訖。
丁卯八月初五日申時,上御重熙堂。召對入侍時,參贊官南一愚,檢校直閣李承純,侍讀官南錫淵,檢討官趙秉稷,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,禮房承旨馳詣文廟,奉審摘奸,仍詣受香諸處,奉審摘奸以來。
以司謁,口傳下敎曰,無論某司,錢穀衙門,情費節目冊,竝內入事,分付。
臺諫前望入之。大司諫申泰運,執義李奎夏,司諫南憲珍,掌令李肇信·卓景秀落點。
以許栻·黃處謙囚單子,傳曰,飭已施矣,分揀放送。
景慕宮官員,以都提調意啓曰,再明日本宮動駕時,宮司當爲備員,而令李喬信·洪用周,俱有身病,不得進參云。合有變通之道,本宮令李喬信·洪用周,令該曹口傳相換,以爲及時擧行之地,何如?傳曰,允。
義禁府啓曰,再明日動駕時,本府都事,當爲全數進參,而都事金鴻逵·李祖潢,奉命在外,無以推移。令該曹口傳相換,以爲分排擧行之地,何如?傳曰,允。
吏曹口傳政事,禁府都事金鴻逵,活人別提朴羲成,已上相換,禁府都事李祖璜,造紙別提李兢在,已上相換,景慕宮令李喬信,敦寧主簿曺錫舟,已上相換,景慕宮令洪用周,監察尹致能,已上相換事,承傳。
傳曰,發遣吏郞,諸執事,淸齋與否,摘奸以來。
兵曹啓曰,今八月初八日社稷大祭時,守門當爲塡差,而都摠府郞廳,除入直與呈辭在外,排擬苟艱。依定式軍門將官,代差以入之意,敢啓。傳曰,知道。
又啓曰,今此幸行時,侍衛不可不備,而宣傳官趙羲稷,身病猝重,無望供職,呈狀乞遞,改差,其代依例口傳擬入,何如?傳曰,允。
承文院啓曰,卽見盛京禮部咨文出來者,以爲本年秋季統巡派復州城守尉增來,自本年七月初一日起,至九月底至前往邊之內外,實力査拿,而若至陡壁臨江,人馬實在難行之處,借用本國船隻,轉飭各該地方官,屆期遵辦云矣。回咨依例撰出,順付回撥,下送灣府,轉致盛京之地,何如?傳曰,允。
營建都監,璿源殿定礎十一月十五日辰時,立柱同月二十八日辰時,上樑十二月初七日。
訓鍊都監啓曰,本局別將沈永奎,身病猝重,勢難察任,改差,何如?傳曰,允。
又啓曰,本局從事官金永奭,身病猝重,勢難察任,改差,何如?傳曰,允。
又啓曰,因兵曹草記,永肅門北邊內宮墻四間半許頹圮處,今已修築,永肅門入直局出身,晝察夜巡,依例停止之意,敢啓。傳曰,知道。
丁卯八月初六日辰時,上御重熙堂。進講入侍時,講官金世均,參贊官洪祐昌,侍講官南錫淵,假注書白時範,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。世均讀自每日洗浴,止內史貴人,仍釋義訖。上命授書算于世均。上讀新受音十遍訖。世均還納書算。上曰,石建,旣取親中群廁牗,身自浣滌,而其不令萬石君知之者,何意?世均曰,父母之近身衣物,躬自浣滌,固宜也,而石建則與寒素家有異,必當使令足於前矣。萬石君若知之,則慮或有不安于心,而替人行之,故如是爲常,此亦亶出於至誠者也。仍奏曰,班固雖云石建澣衣,君子譏之。然建位躋郞中,年至白首,固不必居家執役,而爲人子事親之節,何所不可乎?中群廁牗,躬自澣灑,又不聞知於其親,尤見孝謹之純篤,而石慶,嘗爲太僕,景帝問車中之馬,以策數之而後,對六馬,亦可見謹愼,而在諸子稍簡易,故未免有醉入門不下車之失,萬石君,乃不食而責讓,敎子之方,可謂盡矣。漢儒率多文僿之弊,而萬石君則質行家法若是,故所以享福於當時,見稱於後世也。石奮及四子,官皆二千石,故號奮以萬石君。漢世又有如此者,嚴延年之母賢,而五子俱至大官,號曰萬石嚴姬。玉堂曰,云云。承旨曰,云云。世均曰,廁牗,萬石君傳,晉灼·顔師古,註以近身小衫,賈逵·孟康,註以行淸。何士信集成,引用晉·顔之言,而我東先儒攷證及諺解小註,取用賈·孟之說矣。上掩卷,命史官就座。仍命退,諸臣以次退出。
丁卯八月初六日未時,上御重熙堂。召對入侍時,參贊官洪祐昌,檢校直閣李承純,侍讀官南錫淵,檢討官趙秉稷,假注書白時範,兼春秋金鎭模,記事官金永珯,各持小學第五卷,以次進伏訖。
上在昌德宮。停常參·經筵。
傳曰,禮房承旨馳詣社稷,奉審摘奸以來。
傳曰,獻陵幸行時,諸般擧行,依京擧動例爲之,務從省約。出還宮時,植炬置之,凡係役民事,皆以儲置米會減,外驛補把,亦爲除之事,分付。
傳曰,明日進講,停。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣·二品以上入參。
傳曰,藥院都提調有闕之代,前望入之。
內醫都提調前望入之。領議政金炳學落點。
傳曰,德興大院君·全溪大院君祠宇奠酌禮時,宗正卿及內外孫入參。
傳曰,司饔提調金炳德,內贍提調沈承澤相換。
以司謁口傳下敎曰,駕前駕後別隊馬兵,自梅着里外,分半侍衛,其餘從便進陣。
吏曹,宗正卿單李志謙差下事,承傳。
兵曹口傳政事,以鄭雲龜爲宣傳官。
傳曰,明日出宮內門路,以協陽門爲之。
議政府啓曰,卽見開城留守金壽鉉所報,則關西小米二萬石,今年耗條二千石,依例區劃爲辭矣。支放給代,便成年例,以海西所在各名穀中,準此數劃給,何如?傳曰,允。
禮曹啓曰,卽接西部幼學申昇顯所志,則以爲從子肯朝,嫡·妾俱無子,以其同姓二十六寸弟源朝第二子鳳善,欲爲繼後,兩家諸族,相議完定,而肯朝夫妻,俱爲作故,拘於常規,不得循例禮斜,依法典,草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長申昇顯所訴,旣如此,申源朝第二子鳳善,立爲申肯朝之後,何如。傳曰,允。
司憲府啓曰,新除授執義李奎夏,時在缺。請斯速乘馹上來事,下諭。答曰,許遞。
奎章閣啓曰,守宮檢校直閣鄭健朝,待開門牌招,何如?傳曰,允。
義禁府啓曰,領運差使員薺浦萬戶金寅爀,待來泊竣事後,拿問嚴勘事,傳旨啓下矣。金寅爀,今方領運,未及上來云,待到泊竣事後,拿囚,何如?傳曰,允。
又啓曰,明日擧動時,本府都事,當爲全數進參,而新除授都事朴羲成在外,無以推移。令該曹口傳相換,以爲分排擧行之地,何如?傳曰,允。
判府事柳厚祚,箚陳病狀,乞解藥院之任。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
丁卯八月初七日辰時,上御重熙堂。進講入侍時,講官金炳國,參贊官洪祐昌,檢討官趙秉稷,假注書白時範,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。炳國讀自入閭里,止相與娛樂,釋義訖。上命授書算于炳國,上讀新受音十遍訖。炳國還納書算。上曰,疏廣,以其賜金,供具設酒食。請族人故舊賓客,相與娛樂,誠賢矣哉。炳國曰,聖敎至當矣。疏廣叔姪,爲太傅·小傅,知足不辱,知止不殆。告病乞骸,其告退之時,非但公卿之都門送者,車至數百兩,道路觀者,歎息泣下,謂之賢哉二大夫,此兩人之去就關係,類如此。及夫歸鄕,以君上所賜,日供酒食,相與娛樂,左右勸之以爲子孫計,則答曰,賢而多財,損其志,愚而多財,益其過。不以嬴餘,益增田宅,此所以留有餘不盡之福,以遺子孫意也。此章中加賜之加字,有二義,一則旣許其骸又給黃金,故有加字,一則致仕者例給之外,又此賜與,故有加字。此等處,伏願深究,而上章之萬石君,如或子孫有過,不誚讓便坐不食等事,質則雖美,學則不贍故也。然而訥於言敏於行,頗近之,是以敎子之道,不肅而成,不嚴而治,其家法之謹,齊·魯諸儒,亦謂之不及矣。又奏曰,間因盛暑停講旣久,群情抑鬱,當如何哉?日前開講之後,群情一倍慶幸,而近日以來,殿閣涼生,繼自今奮發聖志,惜寸陰而不至一曝十寒,是臣區區顒祝。朱夫子曰,工夫易間斷,而歲月如流,甚可憂懼,益加體念焉。缺
丁卯八月初七日未時,上御重熙堂。召對入侍時,參贊官李根秀,檢校待敎鄭範朝,侍講官南錫淵,檢討官權命菊,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣景慕宮,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,摠戎使李圭徹,營建都監堂上差下。
傳曰,法宮經始,居然三載,移御日字,亦有成命矣。未知工役,今至何境?而別看役與員役·工匠輩,若或有玩揭度日,致有不及之患,斷當一律施行。以此意另加操束,使之分掌擧行。今日建某衙,明日建某司,每十日這這入稟,俾爲趁速竣完事,分付營建都監。
傳曰,造船之役,今至幾朔,尙未告訖。且以物力言之,旣有廟堂措劃則其所應入,宜有定數,而常患不足,至於行關外邑,侵責饒民,貽弊多端云,良可駭痛。該堂上李景純,施以譴罷之典,摠戎使李圭徹,舟橋堂上差下,使之刻期竣役。
吏曹口傳政事,禁府都事朴羲成,禮賓主簿李純謙,已上相換事,承傳。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
兵曹啓曰,卽接西所衛將李儒行牒報,則永肅門北邊內宮墻四間半許頹圮處,今已修築云。局出身晝察夜巡,依例停止之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
義禁府啓曰,咸鏡監司李興敏狀啓內,南虞候洪台燮爲先罷黜,其罪狀令攸司稟處事,啓下矣。洪台燮,時在任所,依例發遣府書吏,交代後拿來,何如?傳曰,待待命拿囚。
丁卯八月初八日辰時,大駕詣宗廟·景慕宮。展謁擧動入侍時,行都承旨趙寧夏,左承旨金元性,右承旨南一愚,左副承旨申命澈,右副承旨李根秀,同副承旨洪祐昌,注書缺,記事官李承洙·徐奭輔·金永珯,別兼春秋李昌鎬,檢校直提學李載元,直提學李載冕,檢校直閣閔升鎬,檢校待敎鄭範朝,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙寧夏,進前問候訖。仍出協陽門,通禮跪啓請降輿乘輦。上降輿乘輦,出肅章門·進善門·敦化門至宗廟大門外,降輦乘輿,至齋殿降輿,入齋殿。時至,上改具冕服以出。至東神門外。通禮跪啓請執圭。承旨進圭,上執圭,就版位,行四拜禮,仍陛詣殿內,各室奉審訖。仍出西神門外,上釋圭。至永寧殿東神門外,上執圭,就版位,行四拜禮,仍陛詣殿內,各室奉審訖。還出東神門,上釋圭。大臣進前問候訖,上還入齋殿。少頃,上改具翼善冠·衮龍袍,乘輿出廟大門,降輿乘輦,至景慕宮大門外,降輦乘輿。至齋殿降輿,入齋殿。少頃,上改具冕服,執圭詣版位。行再拜禮,仍陞詣宮內奉審訖。仍詣望廟樓版位,行四拜禮,陞詣殿內,捲帳奉審訖。上降階釋圭,還入齋室。傳曰,還宮當自內爲之矣,該房知悉。少頃。通禮跪啓請出次。上改具翼善冠·衮龍袍以出。通禮跪啓請乘輿,上乘輿出逌覲門,入月覲門·宜春門,承旨請出標信解嚴。上還內。諸臣以次退出。
上在昌德宮。停常參·經筵。
政院啓曰,摠戎使李圭徹,以舟橋堂上造船監董事,今方西江,出去矣。所佩密符,何以爲之?敢稟。傳曰,仍佩往來。
傳曰,今二十九日幸行,當先詣穆陵親祭矣,該房知悉。
傳曰,吏曹判書有闕之代,大護軍趙獻永除授。
傳曰,承旨竝許遞,前望入之。
承旨前望入之。金炳地·李秉文·申命澈·任承準·李炳敎·申道熙落點。
以咸鏡監司李興敏狀啓,鏡城判官洪鉉周罷黜事,傳曰,令該曹勿拘常格,有聲績人,口傳差出,不日下送。
吏曹口傳政事,以洪漢鍾爲鏡城判官。
政院啓曰,卽者景慕宮官員來言,再明日秋奉審時,提調一員,當爲進參,而都提調金左根在外,提調金炳國,以戶曹判書,宗廟·永禧殿奉審進去,不得進參云,何以爲之?敢稟。傳曰,提調許遞,前望入之。
景慕宮提調前望入之。興寅君李最應落點。
以永禧殿提調牌招事草記,傳曰,提調許遞,前望入之。
議政府啓曰,卽見咸鏡監司李興敏狀啓謄報,則鏡城配囚金享默,罪係欠逋,而來留咸興,挾娼偃處,自本營捉致嚴刑,押送于原配邑云矣。幺麽一小吏,偸犯萬餘逋,此已爲罔赦之斷案,而至於擅離配所,率畜官物,無嚴無憚,孰甚於此?且況犯逋定配者之具格牢囚,間月嚴刑,卽有所秋曹定式,而偃處營下,仍不就囚,國綱攸在,罪不容誅。鏡城府定配罪人金享默,令北兵使,大會軍民,梟首警衆事,分付,何如?傳曰,允。
戶曹啓曰,昨年以漕船之逗遛過限,因臣曹草記批旨,若曰,又復延拖,當用加倍之律,以此意嚴加申飭事,命下矣。處分若是截嚴,則行船之際,宜倍董督,而後倉之今纔到泊,揆以事體,萬萬駭痛。當該領運差使員,已自惠廳,雖有請罪,臣曹亦不可全恕。薺浦萬戶金寅爀,點檢時姑先嚴棍懲礪,亦令該府,謹依昨秋批下,以加倍照律之意,知委,何如?傳曰,允。
又啓曰,今日後倉點檢時,領運差使員前薺浦萬戶金寅爀,嚴棍懲勱之意,敢啓。傳曰,知道。
兵曹啓曰,禁軍別將趙羲復,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李邦鉉爲禁軍別將。
訓鍊都監啓曰,本局中軍元世顯,身病猝重,勢難察任,改差,何如?傳曰,允。
兵曹,以李鶴周爲訓鍊都監中軍。
義禁府啓曰,全羅道興陽縣鹿島圍籬安置罪人李鳳周,仍施加棘之典事,承傳啓下矣。依例發遣府都事,以承傳內辭意,具罪目,仍施加棘之典,何如?傳曰,寶城郡守尹性善,假都事差下,使之擧行知委。
又啓曰,咸鏡監司李興敏狀啓內,鏡城判官洪鉉周爲先罷黜,其罪狀令攸司稟處事,啓下矣。洪鉉周,時在任所,依例發遣府羅將,交代後拿來,何如?傳曰,待持命拿囚。
吏曹,禁府假都事單尹性善。
吏曹判書宋近洙縣道疏略曰,臣於見帶之職,有百可辭之義,無一堪承之望。猥控衷悃,冀蒙恩諒,誠淺辭拙,反紆溫批。臣於是,愕然失圖,惶蹙悶隘。苟使臣粗有寸藝尺能之可效者,何敢飾辭,上欺君父也?雖以見病言之,臣積痞成痼,而又添脚痿,委淹床席,已浹數月,此又臣必辭之一段。抑臣竊有隱痛在心,欲暴未暴者,三年于玆矣。嗚呼,華陽之萬東廟,卽臣先祖文正公時烈,血誠苦心,一生秉執之大義也。乙丑處分,不敢知大聖人精義之攸在,而先臣遺志,更無可伸之地。以臣區區之私,滿心驚惑,繼以飮泣。居恒忽忽乎如有所失,蹙蹙乎若無所歸。旣不得紹述緖業,又不能遵守志事,他日地下,將何以歸見先臣乎?臣抱玆耿耿,而徒懷嚴畏,尙不得一籲於天地父母之下,是臣在國,而不能盡無隱之義,在家而益增其不肖之罪。有臣如此,生不如死,顧何敢揚揚彈束,自同恒人也?唯當縮伏舊廬,抱先臣之書,講先臣之志,沒齒以自靖而已。伏乞亟賜鐫改云云。答曰,省疏具悉。尊周義理,大小同然,則今此卿言,容或無怪,而年前慈聖下敎,寔出精義攸在,卿不當若是爲也。所請旣如此,天官之任許遞。
丁卯八月初九日卯時,上詣璿源殿。茶禮親行入侍時,行都承旨金炳地,左承旨李秉文,右承旨申道熙,左副承旨李炳敎,右副承旨申命澈,同副承旨任承準,注書缺,記事官李承洙·徐奭輔·金永珯,檢校提學金炳國·洪淳穆,原任直提學金炳㴤·申錫禧,檢校直提學李載元,直提學趙寧夏·李載冕,原任待敎李秉文·趙秉協,檢校待敎鄭範朝,玉堂缺。以次侍立。時至,上具翼善冠·衮龍袍,出齋殿。通禮導上詣版位,跪啓請四拜,上行四拜禮訖。仍詣盥洗位,盥洗訖,仍詣第一室尊所監酌訖。仍詣第一室神位前跪,承旨奉香,承旨奉爐,上三上香。承旨進盞,上執盞,以授承旨。承旨跪受奉,奠于案上,連獻三爵訖。仍詣第二室·第三室·第四室·第五室·第六室行禮,竝如上儀。通禮導上降復位,行四拜禮訖。通禮跪,啓禮畢。時原任大臣,進前問候訖。上仍還入齋殿。命承史退出,諸臣以次退出。
丁卯八月初九日辰時,上御重熙堂。進講入侍時,講官洪淳穆,參贊官申命澈,檢討官權命菊,假注書白時範,兼春秋金鎭模,記事官金永珯,各持小學第五卷,以次進伏訖。
丁卯八月初九日申時,上御重熙堂。召對入侍時,參贊官洪祐昌,檢校待敎鄭範朝,侍讀官朴海哲,檢討官權命菊,假注書白時範,兼春秋金鎭模,記事官金永珯,各持小學第五卷,以次進伏訖。
上在昌德宮。停常參·經筵。
藥房提調金世均,同副承旨任承準啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
傳曰,吏曹參判有闕之代,前望入之。
吏曹參判前望入之。徐堂輔落點。
兵曹,穆陵·綏陵·景陵幸行時軍令,〈則〉八月二十九日出宮,廟洞晝停,自闕門十六里,穆陵展謁,自晝停所十五里,親祭,綏陵展謁親祭,景陵展謁親祭,還詣廟洞晝停,當日還宮。
議政府啓曰,新差堂上兪致善,今日賓對,懸病不進,事甚未安。令政院牌招進參,何如?傳曰,允。
政院啓曰,臣與同副承旨任承準伴直矣。纔已許遞出去,伴直無人,新除授同副承旨金聲根,卽爲牌招,何如?傳曰,允。
訓鍊都監啓曰,因兵曹草記,明禮門東邊內宮墻一間許頹圮處,今已畢築,金虎門入直把守軍兵,還爲入直,將校解送之意,敢啓。傳曰,知道。
刑曹啓曰,以江原道·黃海道兩道徒流案中,金城縣徒三年定配罪人孫奉成,殷栗縣徒三年定配罪人金箕燁,新溪縣徒三年定配罪人朴士乭等,放字書下矣。謹依書下。竝卽放送事,分付各該道臣之意,敢啓。傳曰,知道。
義禁府啓曰,全羅道興陽縣鹿島圍籬罪人李鳳周,發遣府都事,仍施加棘事批旨內,寶城郡守尹性善,假都事差下,使之擧行事,知委事,命下矣。李鳳周,以承傳內辭意,具罪目,以寶城郡守尹性善,假都事差下,與地方官眼同,卽其配所,仍施加棘事,分付該道道臣之意,敢啓。傳曰,知道。
吏曹參判尹定善,疏陳應避之嫌乞遞。答曰,省疏具悉。所請依施。
丁卯八月初十日辰時,上御重熙堂。藥房入診,大臣·政府堂上引見,同爲入侍時,都提調金炳學,提調金世均,副提調任承準,檢校直閣李承純,校理朴海哲,假注書朴定陽,兼春秋白義行,記事官金永珯,左副承旨李炳敎,假注書朴定陽,事變假注書金秉鍵,兼春秋白義行,記事官金永珯,政府堂上申觀浩·趙然昌·金炳㴤·李周喆·徐衡淳·李容熙·朴永輔·李元熙·李鍾承,校理朴海哲,以次進伏。醫官李慶年·鄭禮秀·李漢慶·鄭麟夏等,進伏楹外訖。上曰,史官分左右。炳學進前問候,各殿問候訖。仍奏曰,醫官待令,使之入診乎?上,可之。慶年等,以次診候,退伏楹外訖。炳學顧謂醫官曰,脈候詳爲奏之。慶年等起伏奏曰,脈候左右三部調均矣。缺上命醫官先退,仍命次對爲之。炳學奏曰,新涼纔生,講筵已開,我聖上好學之盛,臣不勝欽仰萬萬。夫學之一字,所包甚大,而非讀書則無以爲學,故大禹惜寸陰,成湯作盤銘,文王日中不遑。蓋聖不自聖,必資讀書之功,于以貫天人性命之原,究治亂興襄之要,修己以安百姓,篤恭而天下平者,亦由是之焉,此講學之所貴畜博也。書曰,念終始典于學,厥德修罔覺,終始一念,常在於學,然後德之所修,有不知其然。苟或不爾,竝棄前功,已往之銖累寸積,擧將失之,比如操舟而上急灘者,撑挽之力,差以分寸,則所退者已千百丈。此又講學之最忌間斷者也。臣竊覸殿下臨講之際,或有句讀間微細泛過,苟經暫時警欬,輒賜言下印可,統計十遍之頃,曾無一回之錯。此虛懷好善,樂規箴無物我之作聖根基也。群僚之退自筵席,相顧慶幸,固何如也?第未敢知其宴安幽獨之地,所以溫繹反復,惟恐其毫末遺失,一如臨筵肅穆禮接臣隣之時乎?惟殿下,以今日開講之聖志,推而廣之,恒以講學之勤不勤,爲宗社臣民安危之本。卓然有立,漸就緝熙光明之域,則上可以悅豫慈衷,下可以慰答輿情,太平萬世,自今伊始,千萬至祝。上曰,所陳切實,當服膺矣。出擧條炳學曰,國之有三公,猶星之有三台,鼎之有三足,交修共貞,闕一之且不可。況以今國計,以今民事?雖使之濟濟在列,夙夜靖共,謀所以維繫辦集,尙惧其不遑自暇。又況如臣無似,曠然獨處,周旋詢質,資益無所,揆以國體,寧不疎略之甚也?機務之繁,非一人之所可獨擔,輔相之重,非一人之所可獨任。夫以必不勘承之才,必不行得之事,時日捱過,或冀僥倖者,是何異於責嬴僕而竟百畝之力,鞭疲駑而駕九折之馭也乎?皇明輔臣之或有缺也。請補之章,殆無虛日,天下之大,四海之廣,可言者豈止此一事而然哉?誠以佐人主出治之本與源,在此不在他故耳。今臣之張皇煩陳,實非敢毫分占便而然。一則爲國計也,二則爲民事也,惟聖明穆然遠覽。已試之宿德,儲望之群彦,皆所謂賢於夢卜,亟允備員之請。不任懇禱之至。上曰,交修共貞,當有其日矣。出擧條炳學曰,法宮重建,三百年未遑之事,而工役行將告竣,移御亦有成命矣。天命之眷顧,在此,人心之蘄嚮,又在此,我殿下堂構繼述之美,亦惟在此,環海東億兆臣庶,實不勝歡忭頌祝之忱,而移御日臨殿受賀,亦係典禮,告布等節,令儀曹照例擧行,何如?上曰,依爲之。出擧條炳學曰,政府籌司合設之後,有司堂上之於東西壁,其職事之要,宜無異同。自今爲始,毋得互兼,而時帶贊成·參贊人,勿差有司之意,著式施行,何如?上曰,以此定式,可也。炳學曰,將臣直超資憲後,諸曹亞堂,遂無武臣之檢擬者。臣意則就捕將中,曾經承旨之左右尹人,許擬騎省佐貳恐好,故敢達矣。上曰,以此定式,可也。出擧條炳學曰,富寧本是邊地履歷。而辛丑以後,權作堂下窠矣。北地邊圉,旣係重防,隨時變通,亦多已例,更以邊地施行,何如?上曰,依爲之。出擧條炳學曰,此開城留守金壽鉉狀啓也。以爲麗朝諸陵,今方修治。而麗太祖陵,不可無備員替直之規。以本府分敎官,本陵參奉·分監役,交次序陞,爲本陵直長,仕滿三十朔後內遷事。請令廟堂,稟處矣。今此通變,極爲便宜,依狀請許施事,分付,何如?上曰,依爲之。出擧條炳學曰,包蔘收稅,向以一萬五千斤加磨鍊矣。追因事勢之難便,其所還減者,至爲萬斤,則各處分劃,實無排比之道。就戶曹蔘稅中五千斤,使之移屬,更爲分排,別單啓下,何如?上曰,依爲之。出擧條炳學曰,準職之蔭官,三品之武倅,若蒙陞敍之典,則筵稟加資,多有已例矣。忠州牧使趙秉老,晉州牧使鄭顯奭,已經準職,巨濟府使權譓,巨濟前府使朴海龜,已經三品,而俱以繡褒,又蒙陞敍,故敢此,仰達矣。上曰,加資,可也。出榻敎炳學曰,賞典陞敍之只施堂下官,卽典式也。萬頃縣令李秉一,係是堂上守令,而向因湖南繡褒,自該曹稟施陞敍之典。銓堂之來議於臣,臣之未能覺察者,亦甚惶悚矣。事旣無例,不宜仍置,更以兒馬施賞,何如?上曰,依爲之。出擧條炳學曰,向來分館人崔德明,以國子施行,而追聞物議,多有不叶云,降調藝閣之意,分付,何如?上曰,依爲之。出擧條炳學曰,上護軍南秉吉崇品後,其祖·曾兩代,當爲追榮,而所后家,今無可施,依已例移贈本生,何如?上曰,依爲之。出擧條炳學曰,前參判金基纘,嘉善陞資之後,法當貤贈,而其所后家,已爲追恩,依近例,移施本生,何如?上曰,依爲之。出擧條上命大臣就座。炳敎曰,諸宰奏事。炳㴤奏曰,邊地除拜十五朔後,因事徑遞者,多有筵奏而許用履歷之例矣。前府使李昌漢除拜,爲二十餘朔,而經遞,方在勿施中,不無稱屈之歎。許用履歷。恐合疏鬱之政,故敢此,仰達矣。上曰,依爲之。出擧條炳㴤曰,武兼非宣薦,毋得檢擬事,曾有飭敎,定式矣。虛司果區處之際,若値武兼有窠,而部薦爲當次,則無以擬差,似此之時,以把摠·從事官移擬,以爲次次遷轉,從便區處,恐合通變之政,故敢此,仰達矣。上曰,依爲之。出擧條炳敎曰,玉堂所懷奏之。海哲奏曰,夫學莫先於立志,未有志不立,而能成功者也。人主之一心,爲萬化之本,一言之正,百度皆興,一念之差,百度皆廢,志之所向,尤不可不愼也。顧今涼生,復賜講對,政是聖學日新又日新之時也。伏願殿下,豎立睿志,慥慥乎爲學之方,兢兢於善否之間,擇善而固執,以就緝熙之域,則熙暭之治,可以復見。惟聖上懋哉懋哉。上曰,所陳甚好,當留念矣。上命吏官就座,仍命大臣先退。又命退,詣臣以次退出。
丁卯八月初十日巳時,上御重熙堂。進講入侍時,領議政金炳學,知事金世鎬,參贊官李炳敎,侍讀官朴海哲,假注書白時範,兼春秋白義行,記事官金永珯,各持小學第五卷,以次進伏訖。
丁卯八月初十日申時,上御重熙堂。召對入侍時,參贊官任承準,檢校直閣李承純,侍讀官朴海哲,檢討官金裕行,假注書朴定陽,兼春秋白義行,記事官金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,臺諫有闕之代,政官牌招開政,如有違牌,勿爲呼望。
傳曰,呈告工判·敦都許遞,今日政差出。
傳曰,有實故摠管許遞,今日政差出。
傳曰,吏曹判書疏批已下,卽爲牌招。
傳曰,同副承旨許遞,前望入之。
承旨前望入之。金聲根落點。
傳曰,判義禁有闕之代,前望入之。判義禁前望入之。李景純落點。
政院啓曰,新除授判義禁李景純,方在譴罷中,何以爲之?敢稟。傳曰,蕩滌敍用。
奎章閣啓曰,景慕宮望廟樓,今秋大奉審,臣淳翼,與本宮提調興寅君最應·宗正卿,進詣展奉奉審,無頉之意,敢啓。傳曰,知道。
禮曹啓曰,因大臣筵奏,法宮重建後,移御日告布等節,令儀曹照例擧行事,擧條,啓下矣。來十月三十日曉頭,先行告祭於宗廟·永寧殿·社稷·景慕宮,同日午時,親臨勤政殿,頒敎陳賀,而大殿·大王大妃殿·王大妃殿·中宮殿進箋·陳賀·方物·物鐥依例封進事,知委京外,箋文頭辭,令文任撰出,何如?傳曰,允。外道方物·物鐥置之。
訓鍊都監·禁衛營·御營廳啓曰,御營廳字內丹鳳門東邊宮墻三間許頹圮處,今八月十二日爲始,三營合力改築之意,敢啓。傳曰,知道。
兵曹啓曰,卽接西所衛將王殷疇牒報,則明禮門東邊內宮墻一間許頹圮處,今已修築云。把守軍兵,還爲入直之意,敢啓。傳曰,知道。
吏曹,吏曹判書單趙獻永除授事,承傳。
吏曹啓曰,繕工監假監役朴宗顔,以其身病,呈狀乞遞,改差,何如?傳曰,允。
又啓曰,公忠道淸州幼學王振海呈狀內,矣身父幼學允益,今年爲九十歲,而見漏於本道應資老人抄啓中,未蒙恩資云。故考見帳籍,則其年果爲的實矣。在前如此之人,追後啓稟蒙恩,多有其例,今日政加資下批之意,敢啓。傳曰,知道。
有政。吏批,判書趙獻永進。以申應朝爲大司憲,金永奭爲執義,李範九·李有魯爲持平,金敬均爲獻納,權益善·李喆爲正言,尹正求爲工曹判書,李鍾承爲兵曹參判,成載瑗爲刑曹參判,趙榮夏爲敦寧都正,趙埰爲大司成,朴永輔爲同經筵,宋謙洙爲同春秋,鄭勉洙爲吏曹佐郞,許㥌爲司藝,李宏德爲假監役,朴顯陽爲興陽縣監。司饔提調金炳德,內贍提調沈承澤,已上相換事,承傳。分奉常主簿單趙熙奭,副直長單金尙濬,忠州牧使趙秉老,晉州牧使鄭顯奭,巨濟府使權譓,前府使朴海龜,已上今加通政加資事,承傳。贈吏參南周獻,贈吏判文衡奎提例兼,故都正南麟耆,贈吏參例兼,已上判義禁南秉吉本生祖考·曾祖考移贈事,承傳。
再政。以閔謙鎬爲應敎,洪祐命爲左尹,任冕鎬爲刑曹參議,趙定燮爲司僕正,尹永求爲造紙別提,韓弘烈爲仁同府使。
三政。以洪萬植爲兵曹正郞,姜穎秀爲尙衣別提。
四政。以鄭泰好爲禮曹參議,李泰翼爲副校理,李喬信爲引儀。
五政。以金有鉉爲敦寧主簿。
六政。以趙秉魯爲氷庫別提。
兵批,判書金炳㴤進。
兵批啓曰,忠州營將今當差出,而擬望之人乏少,他道守令及未準朔禁軍將,竝擬,何如?傳曰,允。以完平君昺爲都摠管,韓啓源·徐衡淳·李沇應爲副摠管,李胤鎭爲僉知,徐珩淳爲內禁將,李茂秀·孫瀅銖·李載潤爲五衛將,曺殷承爲曹司五衛將,李昌濂爲訓鍊判官,李晩耆爲文兼,尹斗植·尹宜鉉爲武兼,李鉉九爲守門將,金東奭爲忠州營將,金炳哲爲南虞候,副司果吳奎泳,武兼林夔鉉·金益鍾今加折衝。
再政。以韓文奎爲同知,林夔鉉·金益鍾爲五衛將,李敎弼爲宣傳官,李宅緖爲左捕從,僉知二單徐珩淳·李茂秀,都摠管二單韓啓源·徐衡淳。
三政。以李孝秀爲訓鍊僉正,金善弘爲禁衛把摠,李熙象爲左捕從,僉知二單林夔鉉·金益鍾。
四政。以李奎一·李容益爲訓鍊僉正,沈興澤爲都摠都事。
五政。以申鶴權·李正弼爲訓鍊判官,吳元默爲主簿。
六政。以鄭沅基爲訓鍊主簿,徐仁源爲守門將。
七政。以李鍾郁·林基京爲武兼。
吏曹判書趙獻永疏,辭天官之任。答曰,省疏具悉。卿其勿辭行公。
吏曹參判徐堂輔疏,辭新除亞銓之任。答曰,省疏具悉。卿其勿辭行公。
丁卯八月十一日辰時,上御重熙堂。進講入侍時,講官金永爵,參贊官任承準,檢討官金裕行,假注書白時範,兼春秋金泰煥,記事官金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。永爵讀自又此金者,止何以遺子孫乎,仍釋義訖。上命授書算于永爵,上讀新受音十遍訖。永爵還納書算。上曰,疏廣,以受賜之金,設爲酒食,樂與鄕黨宗族,共享其賜,以盡餘日,其言果善矣。永爵曰,疏廣共享其賜之言,誠賢者也。此是上文賢而損志,愚而益過之義,而下章龐公之遺危遺安,與疏廣,前後一揆。古語曰,兒孫自有兒孫福,亦此意也。裕行曰云云。承準曰云云。永爵曰,昨日賓對,大僚勉聖學有上灘船之喩,此乃切實之言也。凡舟行上水則難,下水則易,至於急流之灘,進寸退尺矣。誠惶誠恐,竊謂殿下講學,殆同上灘之船,前歲臨筵,多有問難,近日則只一處發問而止。前歲自止,殆近十行內外,近日則不過五六行而止,是何異於進寸退尺乎?臣愚,妄揣聖智日長,心不專一,若多有問難,自止行多,則講筵必致遲久故也。古之人君,有樂此不疲之言,此等處,願加澄省焉。龐德公,三國時人龐統之猶父也,龐統名字,殿下曾或記存否?上曰,知之。永爵曰,凡學問,雖以閭巷幼穉言之,能知着味,然後方克成就,此所謂心誠好之,欲罷不能者也。殿下進講課程之暇,繙覽書籍,期有着味之效。是臣區區之望也。臣聞,一講官,以繙覽羹墻錄仰奏云。古語曰,欲法堯·舜,當法祖宗,此誠切實之言。殿下旣知龐統名字,則三國志一番乙覽甚好。臣愚惶恐,三國志,稗也,筵中陳奏,極涉猥妄,而三國志,雖曰稗書,實與正史無異,且淺近着味,無過此書,縱知惶恐,有此仰達矣。後日登對,殿下必以間閱某書下敎,則臣當敷陳爲學蹊逕,馴致於誠正修齊之道。伏願後日筵席,幸賜敎示焉。上曰,當依奏矣。上掩卷,命史官就座,仍命講官先退。又命退,諸臣以次退出。
丁卯八月十一日申時,上御重熙堂。召對入侍時,參贊官任承準,檢校直閣李承純,侍講官李晩耆,檢討官金裕行,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,召對爲之。
弘文館啓曰,新除授副校理李泰翼,時在缺,經筵入番事緊。請斯速乘馹上來事,下諭。答曰,許遞。
營建都監啓曰,都廳金永奭除拜執義矣,職務相妨,所帶臺銜,今姑改差,何如?傳曰,允。
訓鍊都監·禁衛營·御營廳啓曰,南關王廟北邊墻垣五間許頹圮處,今八月十三日爲始,三營合力改築之意,敢啓。傳曰,知道。
義禁府啓目,咸安前郡守白樂憲原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,木浦萬戶崔應煥原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
丁卯八月十二日辰時,上御重熙堂。進講入侍時,講官申錫禧,參贊官申道熙,侍讀官李晩耆,假注書白時範,記事官徐奭輔·金永珯,各持小學第五卷,以次進伏訖。
丁卯八月十二日申時,上御重熙堂。召對入侍時,參贊官申命澈,檢校直閣李承純,侍讀官李晩耆,檢討官金裕行,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深一寸七分。
傳曰,水刺間各色掌金仁吉至凶之計,僞造啓字,虛傳傳敎,萬萬痛駭,出付捕廳,嚴覈得情。
政院啓曰,武臣無得處議,而判義禁李景純,謂以情踪惶蹙,奉牌闕外,無意承膺。所當重勘,而本院請推之外,無他可施之罰,何以爲之?敢稟。傳曰,從重推考,嚴飭肅命。
以慶尙監司李參鉉狀啓,玄風縣人命渰死事,傳曰,人命渰死,若是夥多,聞甚驚慘。元恤典外,別般顧助,如有生前身還布,竝蕩減事,廟堂措辭,分付。
吏曹參議朴瑄壽陳疏辭職。省疏具悉。爾其勿辭察職。
丁卯八月十三日辰時,上御重熙堂。進講入侍時,同知事徐承輔,參贊官申命澈,檢討官金裕行,假注書徐相駿,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自前夜人定至開東,灑雨下雨,測雨器水深二分。
傳曰,傳香承旨馳詣宗廟·永寧殿·景慕宮,奉審摘奸,仍詣受香諸處,奉審摘奸以來。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
宗親府啓曰,明日卽天漢殿望奉審日次,臣周膺,進詣擧行之意,敢啓。傳曰,知道。
傳曰,發遣吏郞,諸執事,淸齋與否,摘奸以來。
刑曹定配罪人張章孫限滿放送事,草記,傳曰,知道。
兵曹啓曰,宗廟大門東西邊墻垣頹圮諸處,今已畢築矣。各處守直衛軍,竝解送之意,敢啓。傳曰,知道。
知宗正卿李景純疏略曰,臣罪在溺職,至承嚴譴,閉戶屛伏,恭俟威罰。千萬不自意。以臣爲判義禁,繼有蕩滌之命,惶霣震懍,莫省自措。臣本庸陋,無敢備使,而迺於昨冬,猥叨造船之任。材鐵之浩多,而鳩聚遠方,鑄斲之繁劇,而曠費多日,拖至十箇朔,臣之奉職不謹也。且當初物力,妄知國用之無暇,似或願納之有補,自廟堂措劃之前,有外邑受單之擧,臣之處事不審也。臣雖無狀,安敢不顧罪戾,而徒貪榮寵也哉?伏乞亟鐫臣職,仍勘臣罪云云。答曰,省疏具悉。卿於造船之役,挺身擔着,雖出忠憤,而初不量力,徑庭自當,究竟侵責鐃民而止,是何事體乎?毋論此事彼事,小心料理,是爲做事法。日前處分,卽出於不得已而然,卿其勿辭行公。
丁卯八月十四日辰時,上御重熙堂。進講入侍時,知事兪鎭五,參贊官申命澈,侍讀官李晩耆,假注書徐相駿,記事官徐奭輔·金永珯,各持小學第五卷,以次進伏訖。
丁卯八月十四日申時,上御重熙堂。召對入侍時,參贊官申命徹,檢校待敎鄭範朝,侍讀官南錫淵,檢討官趙晩和,假注書徐相駿,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣使,何如?中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳目,知道。
傳曰,傳香承旨,與同副承旨,分詣受香諸處,奉審摘忓以來。
以司謁口傳下敎曰,毓祥宮攔入漢李完成,令秋曹照法嚴繩。
議政府啓曰,卽見舟橋司所報,則舟橋與船艙所入錢,不下數千餘兩,而時在見乏,參量劃下爲辭矣。容入物力,無他措處,就戶曹新鑄中,折計一千兩劃送,以爲急時竣役之地,何如?傳曰,允。
又啓曰,卽見京畿監司李宜翼所報,則枚擧豐德府使李敏純牒呈,以爲本邑,曾屬松營時,毋論田畓豐歉,每結以八兩式,定結價捧用,而原無稅大同之解卜免稅,與各樣復戶,亦以八兩式磨勘矣。今以稅大同本色,責納於民,則每結殆近二十兩,如當歉年,此亦加數。實結出賦,一依長湍例,畓每結十六兩,田每結十五兩,永爲的定,田稅與大同,亦依竹山等邑例,以詳定備納,免稅及各樣復戶,依舊例八兩式磨鍊,則許多公用,庶可排比云矣。合當設邑之初,宜有拔例之擧,限五年依報辭施行,俾爲紓力之地,何如?傳曰,允。
兵曹啓曰,今此幸行時,侍衛不可不備,而宣傳官有關之代,依例口傳擬入之意,敢啓。傳曰,知道。
兵曹口傳政事,以權秉直爲宣傳官。
傳曰,明日出還宮內門路,以協陽門爲之。
傳曰,明日進講,停。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,守宮檢校直閣鄭健朝,待開門牌招,何如?傳曰,允。
司僕寺啓曰,濟州出來先運年例進上馬八匹,別御乘馬二十匹,山屯馬二百匹,合二百八匹內,中路故失八匹,中路病留六匹,津頭逃逸三匹,到本寺病留除,實納馬一百九十三匹,禾毛色別單書入之意,敢啓。傳曰,知道。
義禁府啓目,粘連向前白樂憲,亦加下及任賂之夥數,移貿與需米之取剩,俱係法外,濫結不俵,亦有當律,以此照律,何如?啓,依允。
又啓目,粘連向前崔應煥亦,松贖之威脅勒捧,債訟之非理橫索。俱違經法,難逭重勘,以此照律,何如?啓,依允。
又啓目,粘連向前李時翼亦,下納米則經年未刷,都捧錢則惟意犯科,倉穀之虛殼,訟民之呼冤。請條臚列,俱係不輕。法意所在,有難例勘,施以定配之典,何如?啓,依允。
又啓曰,白樂憲·崔應煥等,係是贓賄流配,依法典不付功議以入之意,敢啓。傳曰,知道。
義禁府照目,粘連咸安前郡守白樂憲矣,本府議啓內,加下及任賂之夥數,移貿與需米之取剩,俱係法外,濫結不俵,亦有當律。以此照律,罪杖一百收贖,告身盡行追奪,流三千里定配,三年禁錮,私罪。奉敎依允。
又照目,粘連木浦萬戶崔應煥矣,本府議啓內,松贖之威脅勤捧,債訟之非理橫索,俱違經法,難逭重勘。以此照律,罪杖一百收贖,告身盡行追奪,流二千五百里定配,私罪。奉敎依允。
丁卯八月十五日辰時,上御重熙堂。進講入侍時,判府事柳厚祚,講官申錫禧,參贊官李秉文,侍讀官南錫淵,記事官李龍雨,記事官徐奭輔·金永珯,各持小學第五卷,以次進伏訖。
丁卯八月十五日申時,上御重熙堂。召對入侍時,參贊官李炳敎,檢校待敎鄭範朝,侍讀官南錫淵,檢討官趙晩和,記事官李龍雨,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自卯時至酉時,灑雨下雨,測雨器水深五分。
大駕詣德興大院君宮入幕次後,藥房·內閣·政院·玉堂口傳問安。答曰,知道。
奠酌禮入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,卽者兵曹郞廳來言,明日殿座時,別侍衛不可不備,而行判書金炳㴤,以庭試武科殿試試官,南小營進去,不得擧行云,何以爲之?敢稟。傳曰,次堂擧行。
又啓曰,今二十九日幸行時,摠管侍衛望中,漏落一員,至蒙改修正之命。臣之矇然捧入,不勝惶悚,當該堂上推考,何如?傳曰,允。爾亦推考。
傳曰,宗正卿與本孫中,有官爵人入侍。
傳曰,都承旨馳詣社稷,奉審以來。
傳曰,恩彦君祠版,遣左副承旨,看審以來。
傳曰,還宮門路,以宮南門爲之。
傳曰,隨駕軍兵,令各其營乾犒饋。
傳曰,如此雨勢,軍兵之沾濕可悶,錢文二千兩,自雲峴宮特爲題給,先後廂中央陣侍衛軍兵,與扈輦隊,分等犒饋。
傳曰,洪川縣監高奭鉉,兔山縣監李秉準,令該曹口傳相換。
吏曹,洪川縣監高奭鉉,兔山縣監李秉準,已上相換事,承傳。
兵曹啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
訓鍊都監·禁衛營·御營廳啓曰,南廟頹圮墻垣改築事,草記,允下。而日前雨後,北墻四間及挾門一間,又爲連頹,一體修築之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
義禁府啓曰,時囚罪人李時翼,施以定配之典,議處公事。判付內,依允矣。李時翼,公忠道堤川縣定配,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人白樂憲,杖一百,流三千里照律公事。判付內,依允矣。白樂憲當定配所以入,而卽接其戶奴呈狀,則以爲其上典母年七十二,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。白樂憲依法典流三千里收贖,只告身盡行追奪,放送,何如?傳曰,允。
又啓曰,時囚罪人崔應煥,杖一百,流二千五百里照律公事。判付內,依允矣。應煥當定配所以入,而卽接其戶奴呈伏,則以爲其上典母年七十一,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。崔應煥依法典流三千里收贖,只告身盡行追奪,放送,何如?傳曰,允。
左右捕廳啓曰,今月十三日傳敎內,水刺間各色掌金仁吉,至凶之計,僞造啓字,虛傳傳敎,萬萬痛駭。出付捕廳,嚴覈得情事,命下矣。罪人金仁吉及同謀之韓伯心等七漢,次第捉得,一體嚴覈所犯,則金仁吉段,渠以掖屬,敢生奸兇之計,僞造啓字,虛傳傳敎,陵書員黜陟,任自爲之。韓伯心段,一聞仁吉之奸計,如得奇貨,勇赴同謀,刻出啓字。黃基鉉段,雖云沒覺,僞刻啓字,書出小單,同惡相濟。上項三漢之絶悖極兇,可謂同一心腸,苟究罪犯,萬戮猶輕。鄭百源段,僞帖書給,旣出渠招,究其罪狀,焉逭當律?姜大根段,京書員多年擧行,與陵書員,旣有僚誼,則不知金漢之奸僞,居間於此等事,容或無怪,而爲人圖囑,誘人行賂,不可曰無罪。朴一孫·李基成段,一則御營軍,一則門旗手也。不思小心供役,牽於小利,爲仁吉之使喚,隨往隨來,不可以不知本事之眞僞,有所容恕。李完爀段,所任之無罪見汰,雖曰冤抑,不察眞僞,隨誘樂從,收斂納賂,極爲痛駭。亦不可無警。金仁吉所招中,前書員張福基段,在逃未捉,故今方發捕而現捉。八罪人所犯罪狀,箇箇自服,別無更覈之端矣。諸漢罪犯,至重且大,則自臣廳有難擅便,故一竝移送秋曹,依律勘處之意,敢啓。傳曰,知道。
丁卯八月十六日辰時,大駕詣德興大院君·全溪大院君祠宇,親行奠酌禮,仍詣雲峴宮擧動入侍時,行都承旨金炳始,左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官徐奭輔·金永珯,檢校直提學李載元,直提學李載冕·趙寧夏,檢校直閣閔升鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥院堤調金世均,副提調金炳地,進前問候訖。仍出協陽門。通禮跪啓請降輿乘輦。上降輿乘輩,由肅章門·進善門,出敦化門進發,至德興大院君宮大門外。通禮跪啓請降輦乘輿。上降輦乘輿,至幄次降輿,入幄次。少頃,上出次詣版位,行再拜禮。陞詣祠宇內奉審訖,還入幄次。奠酌時至,上出次詣版位,行再拜禮,仍陞詣尊所,監酌訖。仍詣神位前跪,承旨奉香,承旨奉爐,上三上香,執爵奠爵如禮訖。上俯伏興少退跪,大祝讀祝訖。上降復位,行再拜禮,仍行望燎禮如儀訖。通禮跪,啓禮畢,上還入幄次。傳曰,宗正卿與本孫中有官爵人入侍。出傳敎傳曰,都承旨馳詣社稷,奉審以來。出傳敎宗正卿等入侍,退出訖。通禮跪啓請外辦。上出次乘輿,出宮大門,降輿乘輦進發,至全溪大院君宮大門外,降輦乘輿。至幄次降輿,入幄次。問安勿爲之事下敎。少頃,上出次詣版位,行再拜禮。陞詣祠宇內奉審訖,還入幄次。奠酌時至,行奠酌禮如上儀訖。通禮跪,啓禮畢,上還入幄次。問安勿爲之事下敎。傳曰,恩彦君祠版,遣左副承旨,看審以來。出傳敎傳曰,還宮門路,以宮南門爲之。出傳敎少頃,通禮跪啓請外辦。上出次乘輿,出宮大門外,降輿乘輦,至雲峴宮大門外,降輦乘輿,至老安堂,降輿入次。傳曰,隨駕軍兵,令各其營乾犒饋。出傳敎傳曰,如此雨勢,軍兵之沾濕可悶,錢文二千兩,自雲峴宮,特爲題給,先後廂中央陣侍衛軍兵,與扈輦隊,分等犒饋。出傳敎少頃。通禮跪啓請外辦。上乘輿出宮大門外,降輿乘輦,還入敦化門·進善門·肅章門·協陽門,承旨請出標信解嚴。上乘輿由宣化門還內。諸臣以次退出。
上在昌德宮。停常參·經筵。
傳曰,吏曹參議有闕之代,前望入之。
吏曹參議前望入之。閔奎鎬落點。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,卽者檢閱金永珯,以其祖母病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
議政府啓曰,在前經宿幸行時,各道道臣,例爲出待境上,而爲念民邑之弊,輒多停免之時。今亦依前置之事,分付,何如?傳曰,允。
禮曹啓曰,日前以金仁吉僞造啓字,有所傳敎下者,此蓋仁陵書員圖差事矣。究厥所犯,已極痛惡,而且以本陵官言之,該員役,本非啓下差出者,則固當關由臣曹,而不此之爲,遽然遵行。事甚駭忽,不審之失,有難參恕。本陵令兪致敬,參奉兪華柱爲先汰去,其罪狀,令攸司稟處,其代令該曹口傳差出,何如?傳曰,允。
吏曹口傳政事,以兪翼煥爲仁陵令,閔哲鎬爲仁陵參奉。
刑曹啓曰,今八月十六日動駕時,衛外擊錚人松禾良人吳昌錫爲其父宗烈定配請放事也。犯逋配囚,無難呼籲,揆以法綱,極涉痛惋。高陽幼學李洙復爲其父兢善伸雪事也,事係愼重,有難遽議。定山幼學裴鼎魯,星山伯嗣孫入錄世襲事也,爰辭胡亂,眞假未判。竝原情勿施,嚴飭放送,何如?傳曰,允。
檢閱金永珯疏曰,伏以,臣俄者筵退之下,卽接家信,則臣承重祖毋,素患喘痰之症,近因日候之不適,一倍添劇,委頓床笫。家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣擅離之罪。以肅朝綱焉云云。省疏具悉。爾其勿辭,救護。
吏曹參議朴瑄壽,疏陳病狀乞遞。省疏具悉。所請依施。
丁卯八月十七日辰時,上御重熙堂。進講入侍時,講官洪鍾序,參贊官李炳敎,檢討官趙秉稷,記事官李龍雨,記事官徐奭輔·金永珯,各持小學第五卷,以次進伏訖。
丁卯八月十七日申時,上御重熙堂。召對入侍時,參贊官金聲根,檢校直閣李承純,侍讀官朴海哲,檢討官趙秉稷,假注書徐相駿,記注官金鎭模,記事官白義行,各持小學第五卷,以次進伏訖。
上在昌德宮。停常參·經筵。
傳曰,吏曹判書有闕之代,前望入之。
吏曹判書前望入之。曺錫雨落點。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招入直,何如?傳曰,允。
以檢閱李承洙·趙秉鎬·徐奭輔牌不進罷職傳旨,傳曰,只推。
營建都監啓曰,今此景福宮營建時,慈慶殿以下各殿堂殿號·堂號及各行閣門名,別單書入,而外他各門,待營建鱗次書入之意,敢啓。傳曰,知道。
營建都監,各殿堂號及各門名別單,慈慶殿樓·淸讌樓,北上室純熙堂,西小寢錫祉堂,中小寢德必堂,萬慶殿·興福殿·萬和堂。康寧殿南行閣三門嚮五門·安至門,東行閣門茀祿門·志道門,內行閣門明良門·萬咸門,內墻一角門迪吉門,南行閣門惟永門。交泰殿南行閣門兩儀門·大來門,西行閣門財成門,西墻門元吉門,此墻門健順門,東行閣門萬通門。含元殿西行閣門大哉門,北墻門惇德門,園一角門善長門。麟趾堂南行閣門雎應門·佳瑞門,東行閣門仁厚門,北墻一角門自至門。紫薇堂南行閣門鳳綸門·虬漏門,東行閣門含香門,此墻一角門玉華門,東墻一角門春暉門,北行閣門瑞露門,西行閣門花對門。慈慶殿南行閣門長樂門·萬歲門,東行閣門千春門,北行閣門順嘏門,北墻一角門呈瑞門,西墻一角門順祉門,板墻門延福門。淸讌樓西板墻門建慶門·章福門。萬慶殿南門大有門·惟德門,東門咸春門·寅陽門,西門宜春門·景成門,北門平在門。興福殿高柱大門壽仁門,西行閣門積慶門·崇禧門,北行閣門光順門·祥化門,西行閣中門受多門,中一角門介爾門,東墻一角門協寅門,西庭門寅義門,窓差備時五門。萬和堂南門致中門·協康門,東門凝春門·宣陽門,西門建秋門·嘉成門,北門用咸門,東內墻高柱大門嚮旭門·協光門·日中門,西內墻門禮成門。
營建都監啓曰,璿源殿上樑文製述官·書寫官·懸板書寫官,別單書入之意,敢啓。傳曰,知道。
營建都監,璿源殿上樑文製述官金學性,書寫官鄭範朝,懸板書寫官徐承輔。
刑曹啓曰,以司謁,口傳下敎曰,毓祥宮宮內攔入之漢李完成,令秋曹照法嚴繩事,命下矣。謹依下敎,罪人李完成,依大明律廟門擅入者,杖一百之罪,決杖一百懲礪放送之意,敢啓。傳曰,知道。
吏曹判書趙獻永,疏陳病狀乞遞。答曰,省疏具悉。所請依施。
敦寧都正趙榮夏,疏陳無敦寧乞遞。省疏具悉。所請依施。
丁卯八月十八日□時,上御重熙堂。進講入侍時,講官鄭基世,參贊官李炳敎,侍讀官朴海哲,假注書徐相駿,記注官金鎭模,記事官金泰煥,各持小學第五卷,以次進伏訖。
丁卯八月十八日申時,上御重熙堂。召對入侍時,參贊官金聲根,檢校直閣李承純,侍讀官朴海哲,檢討官趙秉稷,假注書徐相駿,記注官金鎭模,記事官金泰煥,各持小學第五卷,以次進伏訖。
上在昌德宮。停常參·經筵。
政院啓曰,左右史不可不備,檢閱李承洙·趙秉鎬·徐奭輔,旣有只推之命,竝卽牌招入直,何如?傳曰,允。
以檢閱李承洙·趙秉鎬·徐奭輔牌不進罪職傳旨,傳曰,只推。
傳曰,向日土豪竄配中,成在平,罪雖難貸,聞其年八十,餘日不多云,特施優老之典,放。
以全羅左水使尹善應狀啓,邑鎭戰兵船被傷待罪事,傳曰,勿待罪事,回諭。
政院啓曰,卽者工曹郞廳來言,明日景慕宮修改時,堂上一員,當爲進參,而判書尹正求,宗廟修改進去,參判閔升鎬有身病,參議未差,不得進參云,參判卽爲牌招,何如?傳曰,未差之代,令該曹口傳差出。
承文院啓曰,本院有司堂上李載元,身病,代知宗正卿李承輔差下,使之察任,何如?傳曰,允。
兵曹啓曰,今八月二十日文臣朔試射日次,而宗廟·景慕宮修改相値,不得爲之之意,敢啓。傳曰,知道。
副校理李晩耆疏略曰,臣今丐免,何敢贅他,而臣於前統制使金鍵事,竊有所建白者矣。此將臣,再叨此任,其所圖報,宜倍餘人。今此直指之論,想必因招證而臚列。臣家在嶺外,詳聞其施措,則今與繡論,或有相左,極涉訝惑。且今統民,以惜去之意,十百爲群,抱狀來訴云,則與臣所聞吻然相符。伏乞聖上淵然深思,須用審克之政,無使橫罹之地。臣又有區區之忱,卽聖學一事也。小學一書,修齊治平之大本,苟或書自書,而無領會,則安有將就之效乎?雖於燕閑之中,須孜孜縕繹焉云云。答曰,省疏具悉。疏辭如此,令廟堂,稟處。尾附事當體念矣。爾其勿辭察職。
丁卯八月十九日辰時,上御重熙堂。進講入侍時,講官趙性敎,參贊官李炳敎,侍讀官朴海哲,假注書金相龍,記注官金鎭模,記事官白義行,各持小學第五卷,以次進伏訖。上曰,史官分左右。上誦前受音一遍訖,仍開卷。性敎讀自嗟哉董生孝且慈,止無與儔,仍釋義訖。上命授書算于性敎,仍讀新受音十遍訖。性敎還納書算。上曰,董生,以至孝感應,祥瑞見於禽獸之異類,有此行義,而刺史不能薦用,豈非可恨耶?性敎曰,聖敎誠然矣。董生隱居行義,世無知者,終於漁樵之間,甚可惜也。上曰,唐憲宗時,若得此人,登諸朝廷,則必有可觀者也。性敎曰,聖敎切當矣。董生可謂草野之賢,憲宗求而用之,則豈無補於治道?而以此至行,遺佚畎畝,韓公之詩,蓋亦悲歎其不遇耳。至若鷄狗之感應,非異事也,天之於人,作善降祥,必然之理,故曾子至孝,有烏華冠,馬燧節行,有猫相乳,彼皆微物也,而其所孚感,有如此者。一夫躬行,感召猶然,而況人主,以一國爲一家?興孝興悌,盡人之倫,克敬克畏,率循乎天,無曰高高在上,而當若日監在玆,動靜云爲,無有不善,和氣所召,百祥興焉。是以聖王之世,鳳凰巢於阿閣,麒麟遊於苑囿,龜龍在於宮沼,其餘鳥獸之卵胎,皆可俯而闚,此之謂大順之實,豈但一二奇祥,見於異類而止也?上曰,孔子之時,麒麟出焉,有之乎?性敎曰,孔子作春秋,而麒麟至,魯史曰,西狩獲麟是也。獜者,聖世之瑞,而孔子有聖德,故應時而出。人君苟能至誠事天,與天爲一,萬善皆備,一氣太和,自然天心悅豫,休祥滋至,卽一轉移間事也。伏願體念焉。海哲曰,夫以物之非類相感者,蓋人之誠信,足以上達天和,下愜人情,雖至愚蠢動之物,亦能化之,易之中孚,信及豚魚吉者此也。天雖高而聽卑,今此董生之行,不求人知,故人不識,而惟天翁知,生祥下瑞之效,至有鷄狗之感應。此則一家之化,及於微物也,豈不異哉?非但私家爲然,古之明王哲辟,御于之世,亦有祥麟瑞鳳之致。伏願體念焉。炳敎曰,講官·儒臣,備陳無餘,臣無容更達。上掩卷,仍命史官就座。又命退,諸臣以次退出。
丁卯八月十九日申時,上御重熙堂。召對入侍時,參贊官金聲根,檢校直閣李承純,侍讀官朴海哲,檢討官金裕行,假注書金相龍,記注官金鎭模,記事官白義行,各持小學第五卷,以次進伏訖。
上在昌德宮。停常參·經筵。
藥房提調金世均,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,左右史不可不備,檢閱金永珯,由限已過,卽爲牌招入直,何如?傳曰,允。
以檢閱金永珯牌不進罷職傳旨,傳曰,只推。
傳曰,在外法司堂上許遞,政官牌招開政。如有違牌,勿爲呼望。
傳曰,呈告泮堂·兵曹參議許遞,今日政差出。
吏曹口傳政事,以朴惇壽爲工曹參議。
傳曰,吏曹參判疏批已下,卽爲牌招。
政院啓曰,卽者檢閱李承洙·趙秉鎬·徐奭輔,謂有館規,陳疏徑出,原疏纔已退却矣。竝所當直捧禁推傳旨,而此與無瑞徑出有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱金永珯,旣有只推之命,更爲牌招入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
禮曹,來十月初四日,行宗廟冬享大祭,香祝親傳,取稟。奉敎敬依。
議政府啓曰,向以戶曹蔘稅中,五千斤移屬各處事,筵奏蒙允矣。竝與前此加磨鍊之五千斤,更爲分排,別單書入之意,敢啓。傳曰,知道。
又啓曰,卽見副校理李晩耆疏本,則前統制使金鍵,繡啓臚列,或有相左處,極涉訝惑。且今統民輩,以惜去之意,抱狀來訢云,而此與所得聞者,亦爲相符。須用審克之政,無使橫罹之地爲辭,而批旨疏辭如此,令廟堂,稟處事,命下矣。此將臣之再叨此任圖報之誠,宜倍餘人,直指臚列,則若是狼藉,苟其然也。殊非始料攸及,而邇者統民輩,十百爲群,課日呼訴,卽又經幄之臣,以其嶺外見聞,有此陳籲,繡論雖甚緊重,本事亦當詳覈。令該道臣,行査登聞後,更爲稟處,何如?傳曰,允。
兵曹啓曰,丹鳳門東邊墻垣頹圮處,今已畢築矣。把守軍兵,解送直所之意,敢啓。傳曰,知道。
訓鍊都監·禁衛營·御營廳啓曰,御營廳字內丹鳳門東邊墻垣頹圮處,今已畢築。把守軍兵,解送直所事,自兵曹草記矣。把守東營入直軍,還入直所,而添入軍依例解送之意,敢啓。傳曰,知道。
義禁府啓曰,竄配罪人成在平,特施優老之典,放事,承傳啓下矣。平安道甑山縣竄配罪人成在平放送事,分付該道道臣之意,敢啓。傳曰,知道。
吏曹啓曰,繕工監假監役官李宏德,以其身病,呈狀乞遞,改差,何如?傳曰,允。
又啓曰,全羅道綾州居幼學羅亨淳呈狀內,矣身父前通政命學,今年爲百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
刑曹啓目,罪人金仁吉·韓伯心·黃基鉉等僞造啓字,虛傳傳敎節次,俱已箇箇承款,依列結案取招。係是不待時斬罪人,依法典照律,報議政府詳覆施行,何如?啓,依允。
刑曹啓目,粘連罪人金仁吉·韓伯心·黃基鉉矣,行凶節次段,本以浮浪之類,罔念法紀之所重,貪於小利,陵書員差出小單子,刻出啓字,虛傳傳敎,至於被捉的實,烏得免同謀僞造之律乎?萬死無惜。更良。從實遲晩納招,竝只依法處斷的只罪,各不待時斬事,報議政府,詳覆回答關內。依所報律抄啓,罪人金仁吉·韓伯心·黃基鉉等罪狀,右律以施行,何如?奉敎依律爲良如敎。
有政。吏批,判書曺錫雨進。以朴定鉉爲執義,洪萬植爲副校理,趙熙哲爲刑曹參判,李志謙爲左尹,梁宜洙爲敦寧都政,李乾夏爲兵曹參議,申佐模爲同春秋,徐堂輔爲同成均,金永奭爲兵曹正郞,尹善佐爲活人別提,趙在肯爲掌苑奉事,李寅興爲假監役,南世本爲安山郡守,麗顯陵直長單趙熙弼。故參判金周默,贈吏參弘提例兼,前工曹參判金基纘本生考移施事,承傳。臨陽君㮒,海豐君燧,已上承祿,海陵君㸌承憲,海恩君爣中義,呂川君增·呂善君壆,已上顯祿,復官爵事,承傳。分監役單孫貞復。
再政。以洪配厚爲漢城庶尹,左尹單李世器,右尹單李志謙。
三政。以鄭承源爲長陵令。
四政。以尹永求爲監察。
五政。以睦養錫爲造紙別提,李之楗爲武烈祠參奉。前五衛將柳三錫,今加嘉善,年八十加資事,承傳。
〈兵批〉,兵曹參判徐堂輔進。僉知單金鼎九。
吏曹判書曺錫雨,疏辭天官之任。答曰,省疏具悉。卿其勿辭行公。
丁卯八月二十日辰時,上御重熙堂。進講入侍時,領議政金炳學,講官金世均,參贊官申命澈,檢討官金裕行,假注書金相龍,記事官趙秉鎬·徐奭輔,各持小學第五卷,以次進伏訖。上曰,史官分左右。炳學進前問候訖。上誦前受音一遍訖,仍開卷。世均讀自河東節度使,止躬讀,仍釋義訖。上命授書算于世均。上讀新受音十遍訖。世均還納書算。上曰,柳公綽家法誠甚美,宜其見稱於世也。世均曰,當時公卿,固許多,而柳公綽最,應有家法矣。上曰,諸子仲郢,皆吏,帶晨省,而必於中門之北者,何也?世均曰,中門之北云者,雖未詳著,似指其家地形而言也。炳學曰,以文勢觀之,似是自內齋,出入外齋之時,諸子送迎於中門之左,而先儒之論,亦以爲不可詳也。上曰,必曰諸子仲郢者,何也?仲郢,乃是長子,而最賢之故歟?世均曰,仲郢,曰最賢於諸子,故特擧而稱之也。下句再會食云者,卽會食朝夕飯故曰,再會食也。仍奏曰,柳公綽治家,本乎修身,而厥要在於躬讀經史。蓋不學文,則無以考聖賢之成法,識事理之當然。且學不進則退,故至老猶勤,二十年如一日。況帝王治國之大,有非一朝士治家之比,而傅說告高宗,亦惟曰,念終始典于學,厥德修罔覺,由是言之,治家治國之要,皆由於勤於讀書矣。以唐書本傳觀之,公綽平生,不讀非聖之書,嘗得丹藥,聞其來自賊境而棄之。其弟公權善書,穆宗問筆法,對曰,心正則筆正,帝知其筆諫,其子仲郢,非慶吊,不至宰相之第,父子兄弟,如是其賢也。炳學曰,講官所奏之念終始典于學者,甚好矣。有始有終,然後可以典聖學而修聖德。苟或銳意於始,少忽於終,有所間斷,易致曝寒。毋以今日不學而有明日,今年不學而有明年,奮發聖志,終始如一。是所區區之望也。裕行曰云云。命澈曰云云。上掩卷,敎曰,近因講官金永爵言,進覽羹墻錄,則果多鑑法矣。炳學曰,羹墻錄甚好矣。政法治謨,宜不外乎是,萬幾之暇,以此進覽,而國朝寶鑑,亦宜一體進覽矣。世均曰,國朝寶鑑,編年而成之,羹墻錄,分門而撰之,列聖朝盛德嘉謨,布在此二書,而古人有言曰,欲法堯·舜,當法祖宗,祖宗之法,卽堯·舜之法也。常常進覽,誠好矣。炳學曰,我祖宗朝五百年治平之謨,備載此書,常常進覽而鑑法,則政令施措之間,補益弘多。深留聖念焉。上命史官就座。仍命退,諸臣以次退出。
上在昌德宮。停常參·經筵。
政院啓曰,左右史不可不備,檢閱李承洙·趙秉鎬·徐奭輔·金永珯,旣有只推之命,竝卽牌招,推移入直,何如?傳曰,允。
以檢閱李承洙·趙秉鎬·徐奭輔·金永珯牌不進罷職傳旨,傳曰,只推。
又啓曰,卽者義禁府都事來言,時囚罪人金曾鉉,當爲議處,而判義禁李景純呈辭,次堂例不得擧行云,何以爲之?敢稟。傳曰,許遞,前望入之。
判義禁前望入之。韓正敎落點。
傳曰,呈告禮判許遞,前望入之。
禮曹判書前望入之。金世均落點。
政院啓曰,卽者獻納金敬均,以其親病,陳疏徑出,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
以京畿監司李宜翼狀啓,楊州牧人命渰壓事,傳曰,聞甚務惻。元恤典外,別加顧助,如有生前身還布,竝蕩滌事,廟堂措辭,分付。
議政府啓曰,本府公事官閔鼎鎬,奔走勤仕,三滿十五朔,依例陞敍或守令除授事,捧承傳施行,何如?傳曰,允。
刑曹啓目,罪人沈所回,潛越弓房,偸出銃鐵,情節旣已箇箇承款,依例結案取招。係是不待時斬罪人,依法典照律,報議政府,詳覆施行,何如?啓,依允。
義禁府啓目,尙州牧使金曾鉉原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,昌樂察訪金鼎燮原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,醴泉前郡守林勝洙,比安前前縣監鄭在周,慶山前縣令趙秉瑋,慈仁前前縣監趙翼增,薺浦萬戶金寅爀等原情云云,傳旨內辭緣,泛稱遲晩,竝刑推得情,何如?啓,除刑推議處爲良如敎。
又啓目,金泉前察訪李喆南原情云云,傳旨內辭緣,泛稱遲晩,所當請刑是白乎矣,曾徑侍從,勿爲請刑,載在法典,議處,何如?啓,依允。
獻納金敬均,以母病,陳疏徑行。省疏具悉。爾其勿辭往護。
丁卯八月二十一日辰時,上御重熙堂。進講入侍時,講官金學性,參贊官申道熙,侍讀官朴海哲,假注書朴定陽,記注官金鎭模,記事官白義行,各持小學第五卷,以次進伏訖。
丁卯八月二十一日申時,上御重熙堂。召對入侍時,參贊官中命澈,檢校待敎鄭範朝,侍讀官朴海哲,檢討官金裕行,假注書朴定陽,記注官金鎭模,記事官白義行,各持小學第五卷,以次進伏訖。
上在昌德宮。停常參·經筵。
以司謁,口傳下敎曰,穆陵親祭時,各陵攝行獻官,崇品閣臣,同爲塡差。
以黃海兵使李敏庠狀啓,鐵島鎭役時,僉使以下酬賞事,傳曰,鐵島僉使李秉淑,防禦使待窠首先擬入,幼學朴聖根,初仕調用,其餘令該曹稟處。
以全羅右水使元世狀啓,古今島僉使車元模,戰船軍器一新改備事,傳曰,聞甚嘉尙。特爲加資,限一瓜加仍。
兵曹啓曰,內吹螺赤及龍虎營兼內吹螺赤等,今秋等習角賞格木,謹依判下,別單分等施賞之意,敢啓。傳曰,知道。
訓鍊都監·禁衛營·御營廳啓曰,東關王廟西邊墻垣五間許頹圮處,今八月二十三日爲始,三營合力改築之意,敢啓。傳曰,知道。
丁卯八月二十二日辰時,上御重熙堂。進講入侍時,知事李承輔,參贊官申道熙,檢討官金裕行,假注書金相龍,記注官金鎭模,記事官白義行,各持小學第五卷,以次進伏訖。
丁卯八月二十二日申時,上御重熙堂。召對入侍時,參贊官申命澈,檢校待敎鄭範朝,侍讀官南錫淵,檢討官金裕行,假注書金相龍,記事官白義行,記注官金鎭模,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,今此幸行時,何大臣留都乎?敢稟。傳曰,柳判府事爲之。
傳曰,檢校副提學金炳始,馳詣景陵,奉審摘奸,仍留監祭,局內諸陵,一體奉審以來。
以司謁,口傳下敎曰,穆陵親祭時,各陵攝行祭諸執事,儒臣同爲塡差。
兵曹,以曺錫雨爲留都大將,從事官單趙晩和。
議政府啓曰,卽見摠戎廳所報,則營樣常患凋殘,軍制未免疎虞,特因格外,措劃錢三十萬兩出給。五貢契每年米三千石式推來,就十二邑移轉元餉中三千石,自明年除減,三千七百四十餘石,每年上城,以爲支放,而間募善放砲手,三次試取,抄其優等一百二十五名,作爲攔後牙兵一哨,節制團束之方,次第定式爲辭矣,餉需已自優足,軍伍亦宜加抄,竝依報辭,著式施行,何如?傳曰,允。
兵曹啓曰,今此幸行時,舟師大將,當爲差出,而訓鍊大將·御營大將,隨駕,只有禁衛大將一人,無以擬望。在前如此之時,有摠戎使竝擬之例,今亦依此擬望,何如?傳曰,允。
兵曹口傳政事,以李圭徹爲舟師大將。
戶曹啓曰,海西長山以北十一邑稅太,以本色裝運,已有近例,而見今太儲不敷,今冬料祿,無以排比,丁卯條稅太,依各年例,必以本色,今十月內氷合前,陸續上納之意,預先分付,何如?傳曰,允。
司僕寺啓曰,濟州出來先後運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,七十三匹中路故失,二十匹水原府別驍士,一百三十匹訓鍊都監,三十五匹禁衛營,三十五匹御營廳,五十匹兵曹軍馬分給除,實納馬十七匹。先運貢馬雜頉在馬十七匹,合三十四匹,禾毛色別單書人之意,敢啓。傳曰,知道。
義禁府啓目,粘連向前金曾鉉·金鼎燮·林勝洙·鄭在周·李喆南·趙秉瑋等亦,金曾鉉段,修械之憑托取貨,加下之使吏替當,結剩私用,差任納賂,旣登繡啓,難免重勘。金鼎燮段,恣行不法之事,旣爲肆虐於民,律例莫嚴,當勘難免。林勝洙段,賂捧任債,俱係非法,繡啓臚列,旣有指的,律以典憲,難免重勘。鄭在周段,任訟納賂,旣有指的,餘無足論,卽此難恕。李喆南段,任賂流行之襲謬,馬匹情債之濫捧,合有應勘,難以參恕。趙秉瑋段,吏鄕任賂,旣無斟量,各庫加下,亦係不少,律例所在,無以容恕。竝只以此照律,何如?啓,依允。
又啓目,粘連向前金寅爀·趙翼增等亦,金寅爀段,漕法旣重,令飭且嚴,身爲領運,罔念董督,任具中路逗留,竟至三隻臭載,而且況加律有命,曹啓又徹,其在懲後,焉逭重勘?趙翼增段,詞訟立落,任窠行貨,雖未詳著,營作取剩,亦多瑣謗,繡啓體重,難以參恕。竝只以此照律,何如?啓,依允。
又照目,粘連尙州前牧使金曾鉉,昌樂察訪金鼎燮,醴泉前郡守林勝洙,比安前前縣監鄭在周,金泉前察訪李喆南,慶山前縣令趙秉瑋等矣,本府議啓內,金曾鉉段,修械之憑托取貨,加下之使吏替當,結剩私用,差任納賂,旣登繡論,難免重勘。金鼎燮段,恣行不法之事,旣爲肆虐於民,律例莫嚴,當勘難免。林勝洙段,賂捧任債,俱係非法,繡啓臚列,旣有指的,律以典憲,難免重勘。鄭在周段,任訟納賂,旣有指的,餘無足論,卽此難恕。李喆南段,任賂流行之襲謬,馬匹情債之濫捧,合有應勘,難以參恕。趙秉瑋段,吏鄕任賂,旣無勘量,各庫加下,亦係不少,律例所在,無以容恕。竝只以此照律罪,金曾鉉,杖一百,流三十里定配,以其年七十二,依律收贖,只告身盡行追奪,金鼎燮·林勝洙·鄭在周·李喆南·趙秉瑋,各杖一百收贖,告身盡行追奪,流三千里定配,私罪。奉敎依允。
又照目,粘連薺浦萬戶金寅爀,慈仁前前縣監趙翼增等矣,本府議啓內,金寅爀段,漕法旣重,令飭且嚴,身爲領運,罔念董督,任其中路逗留,竟至三隻臭載,而且況加律有命,曹啓又澈,其在懲後,焉逭重勘?趙翼增段,詞訟立落,任窠行貨,雖未詳著,營作取剩,亦多瑣謗,繡啓體重,難免重勘。竝只以此昭律罪,金寅爀,杖六十收贖,告身盡行追奪,徒一年定配,趙翼增,杖八十收贖,奪告身三等,竝私罪。奉敎依允爲旀。趙翼增,功議各減一等,金寅爀,功減一等爲良爲敎。
丁卯八月二十三日辰時,上御重熙堂。進講入侍時,講官洪淳穆,參贊官申命澈,侍讀官南錫淵,假注書朴定陽,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,摠戎使李圭徹,以舟橋堂上造船監董事,今方西江,出去矣。所佩密符,何以爲之?敢稟。傳曰,仍佩往來。
司僕寺啓曰,今番濟州先後運貢馬,沿路故失,若是夥多,前所未有。不善擇封之該牧使李復善,不謹護送,以致故失多數之地方官臨陂縣令尹興善,竝令該府,拿問處之。金堤郡守洪秉僖,沃川郡守金炳基,平澤縣監宋泰鎭,竝施罷職之典,外此故失邑守令,竝捧現告,從重推考,何如?傳曰,允。中路故失,豈如是甚多?濟牧與沿路守令,固當重勘,此時邑務,曠官可悶,姑爲從重推考,可也。
傳曰,發遣吏郞,諸執事,淸齋與不,摘奸以來。
兵曹啓曰,卽接東所入直衛將李始愚牒報,則宣仁門南邊墻垣一間許,頹圮云。爲先令紫門監堅實圍排,依例樹柵,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
義禁府啓曰,時囚罪人趙秉瑋·林勝洙·李喆南,各杖一百,流三千里定配,照律公事判付內,依允矣。趙秉瑋·林勝洙·李喆南,各杖一百收贖,告身盡行追奪,趙秉瑋全羅道茂朱府,林勝洙金堤郡,李喆南咸鏡道洪原縣,流三千里定配,而以議啓內辭意,具罪目,依例發遣府書吏,押送于各其配所,何如?傳曰,允。
又啓曰,時囚罪人鄭在周·金鼎燮,各杖一百,流三千里定配,照律公事判付內,依允矣。鄭在周·金鼎燮等,竝當定配所以入,而卽接各其戶奴呈狀,則以爲其上典鄭在周,母年八十三,金鼎燮,母年七十一,竝無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。鄭在周·金鼎燮,流三千里收贖,只告身盡行追奪,放送,何如?傳曰,允。
又啓曰,時囚罪人金寅爀,杖六十,徒一年半定配,照律公事判付內,功減一等事,命下矣。金寅爀,減徒加杖,杖一百收贖,只告身盡行追奪,放送,何如?傳曰,允。
丁卯八月二十四日辰時,上御重熙堂。進講入侍時,講官金炳國,參贊官申命澈,檢討官權命菊,假注書韓圭覲,兼春秋金鎭模,記事官徐奭輔,各持小學第五卷,以次進伏訖。上曰,史官分左右。上誦前受音一遍訖,仍開卷。炳國讀自常命粉若蔘黃連熊膽,止猶同居共爨,仍釋義訖。上命授書算于炳國,上讀新受音十遍訖。炳國還納書算。上曰,溫公所云,能守先法者,何謂哉?炳國曰,先法,卽家法之謂也,而李相,乃宋朝之賢相李昉也。家行敦睦,子孫數世,至爲二百餘口,猶同居共爨。至若田園之收,官祿之俸,都聚一庫,計家口而給餉,婚姻之具,喪葬之用,皆有常數,命子弟而分掌。其矩模,謹嚴類皆若是,而非但家法爲然,其爲相時,有求差遣見其人材可取,將收用,必正色拒之,已而擢用,或不足收用,必和顔溫語待之。子弟或問其故,昉曰,用賢,人主之事,我若受其請,是市私恩也,故峻絶之,使恩歸於上,若其不用者,旣失所望,又無善辭,此取怨之道也,此眞可謂輔相之得體矣。上篇韓夫人,以蔘連態丸,賜諸子,以資勤苦者,蓋人安居,則怠惰異生,故以此而助其勤苦也。一說服此,則能除嗜睡云矣。且陳氏宗族七百口,同居雍睦,庭無間言,修齊之化,及於微物,故百犬同牢,一犬不至,諸犬爲之不食。此與董生之狗乳鷄哺,略同,而有優於張公藝之九世同居也。苟非至行之孚感,烏能若是乎?大抵爲家長者,和順雍睦,躬率以先,則其效自不期然而然矣。缺
丁卯八月二十四日申時,上御重熙堂。召對入侍時,參贊官申命澈,檢校直閣李承純,侍讀官南錫淵,檢討官權命菊,假注書韓圭覲,記注官金鎭模,記事官徐奭輔,各持小學第五卷,以次進伏訖。
上在昌德宮。停常參·經筵。
藥房提調金世均,副提調金炳地啓曰,伏未番日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等以任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,大司憲申應朝,旣入闕中,不待諫院去就,直爲出去,事甚未安。推考,何如?傳曰,允。
又啓曰,卽者吏曹參議來言,今二十九日綏陵親祭時,大院君行亞獻禮爲敎云矣,敢啓。傳曰,知道。
傳曰,傳香承旨馳詣受香諸處,奉審摘奸以來。
傳曰,在外臺諫許遞,政官牌招開政。
傳曰,呈告泮堂·金吾堂上許遞,今日政差出。
傳曰,在外法司堂上,敦寧都政許遞,今日政差出。
傳曰,旌善郡守之代,未準朔中擬入。
議政府啓曰,長興府使有闕矣。由來弊局,不可不擇差,勿拘常格,以聲績所著人,各別檢擬事,分付銓曹,何如?傳曰,允。
兵曹啓曰,同知中樞府事韓文奎,五衛將李茂秀·林夔鉉·金益鍾,文臣兼宣傳官南錫淵,俱以病難供職,呈狀乞遞,新除授慶尙左兵虞候趙羲升,父年今爲七十八歲,法不當遠離赴任,呈狀乞遞矣。虞候之親年七十五歲以上者,許遞其任,載在法典,竝改差,何如?傳曰,允。
吏曹啓曰,慶尙道善山居幼學趙敬燮呈狀內,矣身父幼學始東,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,禮曹佐郞白誠洙,繕工監假監役官李寅興,俱以身病,呈狀乞遞,竝改差,何如?傳曰,允。
又啓曰,吏曹佐郞鄭勉洙,以其身病,呈狀乞遞,改差,何如?傳曰,允。
有政。吏批,判書曺錫雨進。以嚴世永爲執義,金熙國·李圭悳爲持平,尹榮信爲獻納,閔載晉爲正言,金基纘爲刑曹參判,徐堂輔爲同義禁,李鎬俊爲同成均,趙龜夏爲內醫提調,南鍾琦爲假監役,申錫游爲長興府使,李象恂爲旌善郡守。
再政。以趙恒敎爲副應敎,李種信爲德山郡守,金弼求爲嘉山郡守,金鳳均爲牙山縣監。
三政。以朴齊敎爲掌樂正,李晩應爲社稷令,成大永爲昌平縣令。
四政。以尹琓爲典牲判官,朴氣會爲監察,養賢直長單白時範。
五政。以崔復榮爲內資主簿,金炳暉爲掌樂主簿,劉學洙爲禮曹佐郞。
六政。以呂善驥爲典籍,李徽初爲尙衣主簿。
兵批,判書金炳㴤進。
兵批啓曰,惠山僉吏今當差出,而擬望之人乏少,他道守令竝擬,何如?傳曰,允。以劉膺祜爲同知,李貞禧·柳三錫·任龍模爲五衛將,姜景奎爲文兼,洪南周爲惠山僉使,李宅緖爲慶尙左兵虞候,孫宗策爲西林僉使,黃珍興爲方山萬戶。古今島僉使車元模,限一瓜加仍事,承傳。
再政。以柳承魯爲左捕從,同知單柳三錫,僉知單李貞禧。
三政。以孫珪憲爲宣傳官,洪運燮爲都摠經歷。
四政。以閔榮夏爲都摠經歷,鄭騏澤爲都事。
五政。以李德純爲都摠都事,李建忠爲訓鍊主簿。
六政。以李秉德爲訓鍊主簿,曺賢承爲守門將。
七政。以趙琦顯爲部將。
丁卯八月二十五日辰時,上御重熙堂。進講·奉審儒臣同爲入侍時,判府事柳厚祚,講官曺錫雨,參贊官李秉文,侍讀官南錫淵,假注書朴定陽,記事官白義行,記事官徐奭輔,各持小學第五卷,檢校副提學金炳始,以次進伏訖。上曰,史官分左右。命儒臣進前,炳始進前奏曰,臣承命馳詣景陵,陵上奉番則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此,仰達矣。缺
丁卯八月二十五日申時,上御重熙堂。召對入侍時,參贊官李炳敎,檢校直閣李承純,檢討官權命菊,假注書朴定陽,記事官白義行,記事官徐奭輔,各持小學第五卷,以次進伏訖。
上在昌德宮。停常參·經筵。
政院啓曰,卽者修撰權命菊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以平安監司朴珪壽狀啓,殷山縣監韓聖根罷黜事,傳曰,此人此倅,卽封萬戶候之例也。今此所犯,如是駭惡,豈可以前日之功,安恕乎?令該府嚴刑一次,遠惡地定配。
傳曰,殷山縣監之代,副護軍金炳陸,令該曹口傳擬入。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
吏曹口傳政事,以金炳陸爲殷山縣監。
兵曹啓曰,今此冬至兼謝恩使一行赴燕時,所把驛馬,預先分定,然後可無窘急之弊。今亦依例前期知委,而應把驛馬四十五匹內,公忠道八匹,全羅道十匹,慶尙道二十匹,來十月十五日京中逢點,江原道四匹,咸鏡道三匹,直送安州,來十月十七日逢點事,各道監司處,行移,何如?傳曰,允。
修撰權命菊,以其親病,陳疏徑出。省疏具悉。爾其勿辭,救護。
丁卯八月二十六日辰時,上御重熙堂。進講入侍時,同知事徐承輔,參贊官李炳敎,檢討官權命菊,假注書韓圭覲,記注官金鎭模,記事官徐奭輔,各持小學第五卷,以次進伏訖。
上在昌德宮。停常參·經筵。
傳曰,臺諫竝許遞,前望入之。
臺諫前望入之。鄭順朝·朴海哲·申獻求·韓喆愚落點。
傳曰,統制使道査置之。
傳曰,前統使事,向有儒臣之疏,而今又有道臣之匡救,益知其無所犯科矣。直指之論,雖不無明確,而按廉之際,或有爽實而然歟?且以常情言之,此將臣再叨此任,若不盡心對揚,是負國也,背恩也,夫安有此理?前統制使金鍵仍任,前職益勉殫竭之意,自廟堂三懸鈴知委。
傳曰,自明日進講,停。
兵曹,統制使單金鍵。
以慶尙監司李參鉉狀啓,晉州牧民家漂頹事,傳曰,民家之漂頹,聞甚矜慘。元恤典外,別加顧助,趁卽結構,俾無一民失所之弊事,廟堂措辭,分付。
摠戎廳啓曰,本廳軍制變通事,報議政府草記,蒙允矣。擧行節目,別單書入,而自今八月二十八日爲始,立役之意,敢啓。傳曰,知道。
慶尙監司李參鉉疏略曰,臣猥以無似,忝在旬宣之職,一路民情之凡可導達者,臣何敢拘於區區之私,使群情抑鬱於下,而無由上聞也哉?卽者統營民具應和等,千百爲群,以爲前統制使金鍵,宿趼莅任,倍竭圖報之誠,周歲施措,克遍水陸之惠。抱狀願留,奔訴營下,揮斥不去,號哭相守。此專由於海隅蚩蠢之民,不識繡啓體重,妄有逐條分析,固不足採聽,而苟無實惠實績之可紀者,其所惜去之切,寧至於是乎?繡啓中諸條臚列,非不明的,而衆民泣籲,有難防塞。伏乞下臣此章於政府,詳査稟處,以慰海民之情。答曰,省疏具悉。前統制使事,向因儒臣疏,已有廟覆行査,而卿言又如此,當有處分矣。
丁卯八月二十七日辰時,上御重熙堂。進講入侍時,同知事朴永輔,參贊官金聲根,侍讀官閔謙鎬,假注書朴定陽,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,前統制使李顯稷,營建都監,堂上差下。
傳曰,南行宣傳官沈遠學,出身鄭岐永,別軍職差下。
兵曹口傳政事,三道統制使單金鍵仍任前職事,承傳。部將加設單鄭岐永。
兵曹啓曰,今此幸行時,左邊捕盜大將李鍾承,以本曹參判,隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察,何如?傳曰,允。
政院啓曰,因兵曹草記,今此幸行時,左邊輔盜大將李鍾承,以本曹參判,隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招聽傳敎,何如?傳曰,允。
傳曰,明日出宮內門路,以協陽門爲之。
奎章閣啓曰,守宮檢校直提學曺錫雨,待開門牌招,何如?傳曰,允。
訓鍊都監·禁衛營·御營廳啓曰,東關王廟西邊墻垣五間許頹圮處,畢築之意,敢啓。傳曰,知道。
訓鍊都監啓曰,今此幸行時,隨駕武藝別監一百六十二人,饌價錢每人各三錢,門旗手二十八名,每名一錢五分,依例分給之意,敢啓。傳曰,知道。
訓鍊都監·禁衛營·御營廳啓曰,南關王廟北邊墻垣九間及挾門一間頹圮處,今已畢築之意,敢啓。傳曰,知道。
上在昌德宮。停常參·經筵。
大駕詣廟洞晝停所入幕次後,藥房·內閣·政院·玉堂口傳問安。答曰,知道。
詣綏陵,入齋室後,宗親·儀賓·藥房·內閣·政院·玉堂·朝庭·二品以上·六曹口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣穆陵·綏陵·景陵親祭,還入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
傳曰,右承旨馳詣懿陵,奉審以來。
傳曰,原任待敎閔奎鎬,馳詣泰陵·康陵,奉審以來。
傳曰,典翰李昌鎬,詣局內諸陵,奉審以來。
傳曰,穆陵·綏陵·景陵親祭時,穆陵亞獻官,綏陵終獻官,景陵亞獻官,別單書入。
傳曰,自陵洞口,至興仁之門外,捧上言。
以司謁,口傳下敎曰,隨駕軍兵之冒夜驅馳,能無疾病,而又無見傷者否,令各該營,一一摘奸,詳細入稟于晝停所。
傳曰,左副承旨馳詣關王廟,奉審以來。
傳曰,左承旨馳詣宗廟,奉審以來。
以司謁,口傳下敎曰,今番幸行時,諸般侍衛與隨駕,來初十日幸行時仍用。
奎章閣啓曰,大駕今已還宮,守宮檢校直提學曺錫雨,依定式減下,何如?傳曰,允。
政院啓曰,卽者義禁府都事來言,今此幸行時,衛外擊錚罪人李禹範等十一人,移送秋曹云矣,敢啓。傳曰,知道。
訓鍊都監啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
義禁府啓曰,禮曹啓辭內,仁陵令兪致敬,參奉兪華柱爲先汰去,其罪狀,令攸司稟處事,批旨內,允下矣。兪致敬,下去公忠道禮山地云,依例發遣府羅將,拿來,兪華柱,方在直所云,待替直拿囚,何如?傳曰,允。待待命拿囚。
丁卯八月二十九日寅時,大駕詣穆陵·綏陵·景陵親祭幸行入侍時,行都承旨金炳地,行左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官李承洙·趙秉鎬·徐奭輔·金永珯,檢校直提學李載元,直提學趙寧夏·李載冕,檢校直閣閔升鎬·李承純,原任待敎閔奎鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辦,上具軍服乘輿,出宣化門。藥房提調金世均,副提調金炳地,進前問候訖。仍出協陽門。通禮跪啓請降輿乘輦。上降輿乘輦,由肅章門·進善門,出敦化門。通禮跪啓請小駐,侍臣上馬畢。宣傳官跪稟招搖旗三行分立,又跪稟行鼓進發。至宗廟前路。通禮跪啓請降輦。上降輦步過,仍乘馬,出興仁之門。宣傳官跪稟鳴金二下,大吹打,行鼓進發。至廟洞晝停所,宣傳官跪稟旗幟左右分立。上降馬入幕次,宣傳官跪稟鳴金三下,吹打止。兵曹判書金炳㴤進,軍令命三吹。傳曰,左承旨馳詣懿陵,奉審以來。出傳敎傳曰,原任待敎閔奎鎬,馳詣泰陵·康陵,奉審以來。出傳敎傳曰,京畿監司率各務差使員,待令于陵所。出傳敎少頃。通禮跪啓請外辦。上出次乘馬,宣傳官跪稟旗幟吹打,如例擧行行鼓進發。至陵洞口,宣傳官跪稟旗幟左右吹打止。至下輦所,上降馬乘輿。至綏陵齋室門外,降輿入齋室。傳曰,典翰李昌鎬,詣局內諸陵,奉審以來。出傳敎少頃,上改具翼善冠·黲袍·烏犀帶·黑皮靴以出,乘輿,至穆陵紅箭門外,降輿,詣版位,行四拜禮。仍詣陵上,奉審碑閣·丁字閣,奉審訖,還入少次。親祭時至,上出次。贊禮禮曹判書金世均,導上詣版位。贊禮跪啓請四拜,上行四拜禮。贊禮導上詣尊所,承旨擧幕訖。贊禮導上詣神位前跪。承旨奉香,承旨奉爐,贊禮跪啓請三上香,上三上香。贊禮跪啓請執爵獻爵,進爵官曺錫雨,奉爵跪進,上執爵,以授奠爵官閔奎鎬,奎鎬跪受奠于神座前。贊禮跪啓請俯伏興少退跪。上俯伏興少退跪,大祝副司果朴齊敎,讀祝訖。上平身降復位。亞獻官領議政金炳學,終獻官行判府事金左根,行亞·終獻禮如儀訖。上行四拜禮。贊禮導上,詣望燎位,行望燎禮訖。贊禮跪啓禮畢,上行辭陵禮訖。還出紅箭門,大臣進前問候訖。上乘輿。至綏陵紅箭門外降輿,詣版位,行四拜禮。仍詣陵上,奉審碑閣·丁字閣,奉審訖,還入小次。親祭時至,上出次,行禮如上儀。大祝朴齊敎讀祝訖,上平身降復位。亞獻官大院君,終獻官判府事金炳國,行亞終獻禮如儀訖。上行四拜禮,仍行望燎禮,辭陵禮訖,還出紅箭門。乘輿,至景陵紅箭門外降輿,詣版位,行四拜禮。仍詣陵上,奉審碑閣·丁字閣,奉審訖,還入少次。親祭時至,上出次行禮如上儀。大祝朴齊敎讀祝訖。上平身降復位,亞獻官領議政金炳學,終獻官興寅君最應,行亞·終獻禮如儀訖。上行四拜禮仍行望燎禮。辭陵禮訖,還出紅箭門。乘輿,還入綏陵齋室。傳曰,穆陵·綏陵·景陵親祭時,穆陵亞獻官,綏陖終獻官,景陵亞獻官以下,別單書入。出傳敎傳曰,自陵洞口,至興仁之門外,捧上言。出傳敎傳曰,京畿監司,率各務差使員,待令于晝停所。以司謁口傳下敎曰,隨駕軍兵之冒夜驅馳,能無疾病,而又無見傷者否,令各該營,一一摘奸,詳細入稟于晝停所。少頃。通禮跪啓請外辦。上改具軍服以出。乘輿至降輿所降輿乘馬。至陵洞口,宣傳官跪稟招搖旗分立三行,鳴金二下,大吹打進發。至晝停所,降馬入幕次。宣傳官跪稟旗幟分立左右,鳴金三下,吹打止。兵曹判書進軍令,命三吹。傳曰,左副承旨馳詣關王廟,奉審以來。出傳敎傳曰,左承旨馳詣宗廟,奉審以來。出傳敎傳曰,京畿監司,率各務差使員入侍。承旨奏請出標信開作門。京畿監司率各務差使員入侍,仍退出訖。通禮跪啓請外辦,上出次乘馬。宣傳官跪稟招搖旗分立三行,鳴金二下,大吹打行鼓進發。至興仁之門,宣傳官跪稟鳴金三下,吹打止。入興仁之門至宗廟前路,上降馬步過。仍乘馬至敦化門。宣傳官跪稟旗幟分立左右。入敦化門,由進善門·肅章門,入協陽門。兵曹判書跪稟放仗。宣傳官請出信箭解嚴。上由宣化門還內。諸臣以次退出。
上在昌德宮。停常參·經筵。
翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調金炳學,提調金世均,副提調金炳地啓曰,祗謁仙寢,聖慕克伸,向晩回鑾。勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而翌日問安相値,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,獻陵·仁陵幸行時,兩次隨駕軍兵,當親臨賞試射於蕩春臺矣。該房知悉。諸般擧行,依瑞蔥臺例磨鍊,日字來月十八日爲之。
傳曰,蕩春臺親臨賞試射時,行殿以三溪亭爲之。
傳曰,自明日進講爲之。
傳曰,有實故摠管許遞,前望入之。
摠管前望入之。副摠管曺錫元落點。
傳曰,啓字誤踏中官黃鍾右推考。
傳曰,是年,卽我宣祖大王入承大統之舊甲也。秪謁仙寢,冞切追遠之慕,而故領相李俊慶,定策大勳,有百世不可忘者,祠版,遣禮官致侑。其祀孫李容學,方在罪謫,其於念舊之義,不可無示意。特爲放釋,使之日新,毋忝厥祖。
以司謁,口傳下敎曰,今番上言,令該曹關問該道道臣,詳査啓聞。
宗親府啓曰,明日卽天漢殿朔奉番日次,臣東鉉,進詣擧行之意,敢啓。傳曰,知道。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓曰,李容學特爲放釋事,承傳啓下矣。平安道中和府定配罪人李容學,特爲放釋事,分付該道道臣之意,敢啓。傳曰,知道。
又啓曰,殷山縣監韓聖根,嚴刑一次,遠惡地定配事,承傳啓下矣。韓聖根,下去公忠道槐山地云,依例發遣府書吏,拿來,何如?傳曰,待待命拿囚。日記廳堂上閔泳達。郞廳金炳䄵。
上在昌德宮。停常參·經筵。
自申時至人定,灑雨下雨,測雨器水深三分。
傳曰,景福宮役所工匠,令營建都監,乾犒饋。
傳曰,初十日幸行,進定於初九日,當日當停宿於龍驤鳳翥亭矣。出還宮,以四日磨鍊,當日曉頭聚軍。缺
禮曹啓曰,懿昭廟·文禧廟展拜,每年季秋取稟事,曾有定式矣。展拜吉日,以何間推擇乎?敢稟。傳曰,缺
又啓曰,今九月十七日大王大妃殿寶齡六旬,翼宗大王追上尊號,大王大妃殿加上尊號,合三慶慶科庭試文科,親臨與命官,何以爲之?而處所,以何處擧行乎?敢稟。傳曰,春塘臺親臨磨鍊。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹啓曰,大王大妃殿寶齡六旬,翼宗大王追上尊號,大王大妃殿加上尊號,合三慶慶科庭試武科殿試,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之?而處所,以何處擧行乎?敢稟。傳曰,春塘臺親臨磨鍊。
訓鍊都監啓曰,本局千摠鄭洛鉉,身病猝重,勢難察任,改差,何如?傳曰,允。
營建都監啓曰,自八月初一日至三十日,本都監所捧各處願納錢,爲一萬八千一百兩零,成冊以入之意,敢啓。傳曰,知道。
丁卯九月初一日辰時,上御重熙堂。進講入侍時,領議政金炳學,同知事金世鎬,參贊官申命澈,侍讀官李晩耆,假注書嚴〈錫〉瓘,記事官趙秉鎬·金永珯,各持小學第五卷,以次進伏訖。上曰,史官分左右。炳學進前問候訖。上誦前受音一遍訖,仍開卷。世鎬讀自缺仍釋義訖。上命受書算于世鎬。上讀新受音十遍訖。世鎬還納書算,缺命澈奏曰,注書李龍雨,今朔仕滿,而堂后有右位,則不得越次陞六矣。檢閱李承洙,旣是右位注書,故李龍雨仕滿狀,無以循例越送。敢此,仰達矣。上曰,竝陞六,可也。出榻敎以下缺
丁卯九月初一日申時,上御重熙堂。召對入侍時,參贊官金聲根,檢校待敎趙慶鎬,侍讀官李晩耆,檢討官趙秉稷,假注書嚴錫瓘,記事官趙秉鎬·金永珯,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,摠戎使李圭徹,以舟橋堂上,舟橋看審事,明日鷺梁津,出去矣。所佩密符,何以爲之?敢稟。傳曰,仍佩往來。
傳曰,召對爲之。
議政府啓曰,卽見咸鏡監司李興敏所報,則輸城獨守,今旣復設,而校吏等設料,在所不已,錢限三千五百兩劃下,作還取耗,以爲放下,廨舍改建物力一千五百兩,亦爲區劃爲辭矣。諸般通變,俱有條理,竝令依此施行,所請錢五千兩,就戶曹新鑄中,準此數劃送,俾爲及時入用之地,何如?傳曰,允。
又啓曰,卽見咸鏡監司李興敏狀啓,則各邑大同加下,新舊積累,錢爲三萬二千四百餘兩,若不趁今準劃,將至難醫之境,就南關軍餉會內穀中,折米四千石,北關軍餉會內穀中,折米五千石,軍資穀中,折米二千二百石,支差穀中,折米三千石,詳定執錢,以爲紓力事請令廟堂,稟處矣。田賦則歲縮,公用則年增,轉輾至於今玆而極矣。此若不趁卽區劃,向後滋蔓之弊,又不知至於何境,竝依狀請許施,俾爲淸帳之地,而如是劃報之後,苟不撙節用下,則甚非對揚之道,量入宜出,更勿煩請之意,另加申飭,何如?傳曰,允。
禮曹啓曰,卽接中部出身全奎煥所志,則以爲六寸弟彝國嫡妾俱無子,以其同姓六寸兄應煥第二子在平,欲爲繼後,兩家諸族,相議完定,而應煥夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長全奎煥所訴,旣如此,全應煥第二子在平,立爲全彝國之後,何如?傳曰,允。
司饔院啓曰,自前每當幸行經宿時,各邑地方官,進排御供物饍,日下生雉及各司供上,一體進排于經宿所,乃是事例,而近來省減,雖出於除民弊之聖意,旣多以草記後行會畿營之意,曾有所稟定矣。今此幸行時,各邑進排,依例知委,監饍提調郞廳,先期進詣,何如?傳曰,允。置之。
刑曹啓曰,今此幸行時,衛外擊錚人原州幼學李禹範,其父啓淳,殺獄稱冤事也。斷案旣成,平壤幼學金元浩,其弟升浩,殺獄稱冤事也。高鳳世,其子達仁,殺獄稱冤事也。良人金吉德,其叔在豐,殺獄稱冤事也。其所爰辭,俱爲謊雜,楊根幼學許,其祖晟伸理事也。事係愼重,竝原情勿施,今此上言中,兩度啓下臣曹矣。取考各其上言,則公州幼學李,其父祖冕定配請放事也。罪犯武斷,至登彌啓,判下定配,極爲嚴重,而無難呼籲,其習可駭,草溪良女崔召史,渠家數千金財産,爲媤姪李興健見奪,乞令還推事也。呈營呈邑,何所不可,而敢以鄙瑣之事,冒犯蹕路,揆以紀綱,萬萬痛惡,上言竝勿施,嚴飭放送,何如?傳曰,允。
義禁府啓曰,殷山縣監韓聖根,嚴刑一次,遠惡地定配事,承傳啓下矣。韓聖根,今方待命拿囚,嚴刑一次,訊杖三十度後,平安道渭原郡遠惡地定配,而以承傳內辭意,具罪目,依例發遣府書吏,押送配所,何如?傳曰,允。
又啓目,康津前縣監趙載升原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,仁陵令兪致敬,參奉兪華柱等原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
丁卯九月初二日辰時,上御重熙堂。進講入侍時,講官申應朝,參贊官申命澈,檢討官趙秉稷,假注書朴定陽,記事官徐奭輔·金永珯,各持小學第五卷,以次進伏訖。
丁卯九月初二日申時,上御重熙堂。召對入侍時,參贊官金聲根,檢校直閣李承純,侍讀官南錫淵,檢討官趙秉稷,假注書朴定陽,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,政官牌招開政。
傳曰,有實病摠管許遞,前望入之。
摠管前望入之。李世器落點。
政院啓曰,今此幸行時,何大臣留都乎?敢稟。傳曰,柳判府事爲之。
傳曰,龍驤鳳翥亭宿所後,僧房坪小駐,陵所親祭後,仍爲晝停,還宮時僧房坪,晝停磨鍊。
兵曹啓曰,在前幸行出還宮時,禁軍及先後廂馬軍等,待信箭先渡江,自是已例,而今番則龍驤鳳翥亭,行宮宿所磨鍊矣。出宮時禁軍及先後廂馬軍等先渡江,置之,各其信地,進陣作行,從便札駐,何如?傳曰,允。旣有舟橋則不必先渡江,從今以後先渡江,置之,如例進陣事定式。
摠戎廳啓曰,本廳中軍申正熙,身病甚重,勢難察任,改差,何如?傳曰,允。
兵曹,以權溶爲摠戎中軍。
義禁府啓曰,因全羅監司徐相鼎啓本,刑曹啓目內,全州府弑母罪人宋長骨,係是三省罪人,依例移送義禁府,發遣府都事拿來後稟處事,允下矣。罪人宋長骨,方囚全州府獄,依例發遣府都事拿來,何如?傳曰,允。
吏曹啓曰,繕工監假監役官南鍾琦,以其身病,呈狀乞遞,改差,何如?傳曰,允。
有政。吏批,判書曺錫雨進。以朴齊韶爲大司憲,柳致好爲掌令,梁相器·成夏慶爲持平,李容萬爲獻納,崔溶·鄭昌東爲正言,鄭漢朝爲校理,李圭德爲吏曹佐郞,李憲珪爲假監役,趙羲復爲寧邊府使,安宗九爲金井察訪。注書單張原相,整釐使單金炳國,故學生李得秀贈戶參例兼,故通德李宗源贈左承旨,故生員李光輔贈僕正,已上前同知李克愚三代。
再政。以尹時萬爲禮曹佐郞,洪觀錫爲氷庫別提。
三政。以李龍雨·朴弘壽爲典籍,驪原守賢得,驪興守弼得,驪安守墡,驪完守,已上王子樂善君潚曾孫,依法典贈封,故學生全東奎贈童敎,孝行卓異贈職事,承傳。
兵批,參知安驥泳進。以趙秉泰爲御營騎士將。
丁卯九月初三日辰時,上御重熙堂。進講入侍時,講官金世均,參贊官申命澈,侍讀官南錫淵,假注書韓圭覲,記事官徐奭輔·金永㳣,各持小學第五卷,以次進伏訖。上曰,史官分左右。上誦前受音一遍訖,仍開卷。世均讀自後爲荊州刺史,止當惜分陰,仍釋義訖。上命授書算于世均。上讀新受音十遍訖。世均,還納書算。上曰,陶侃,以聰敏之性,勤於吏職,恭以近禮,愛護人倫,而事之千緖萬端,無所遺漏,儘偉人也。世均曰,聖敎然矣。陶侃,其性勤,其才敏,理劇剸繁,罔或有漏,而是時劉曜·石勒,侵據中原,故敵愾之誠,期欲致力興復者也。梅陶,常以其忠順勤勞,比之諸葛亮,寔晉代一等人,而且値晉室板蕩之際,風習皆因淸談廢事,侃乃斥之以老·莊浮華,非先王法言,可謂中流砥柱,識量忠實,非徒矯俗於當時,亦可師法於後世,宜其見稱於朱子,而當惜分陰者,尤爲爲學之要旨,惜陰之工,聖凡攸同,以夏禹之大聖,尙惜寸陰,蓋人主,一日萬機也。苟不大着力於此,歲月如流,工夫易間斷,殷宗時敏,周文日就,皆從惜陰而始矣。缺
丁卯九月初三日申時,上御重熙堂。召對入侍時,參贊官金聲根,檢校直閣李承純,侍讀官南錫淵,檢討官金裕行,假注書韓圭覲,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
傳曰,初九日出宮時,當於鷺梁,親臨水操矣。該房知悉。諸般節次,依乙卯年例爲之,從略磨鍊。
以司謁,口傳下敎曰,初九日水操時,新造戰船等待事,分付。
以司謁,口傳下敎曰,舟師大將,不待信箭,初八日曉頭,出往信地,還宮前仍留。
以統制使金健狀啓,民家漂頹事,傳曰,民家漂頹,若是夥多,極爲驚慘。元恤典外,別加顧助,結構奠接之方,廟堂措辭,分付。
以公忠監司閔致庠狀啓,保寧縣監安時潤,身死事,傳曰,此邑,卽湖西沿海,極弊殘邑,連等數遞,爲民邑事可憫,前縣令方孝涵除授,使之不日下送。
吏曹啓曰,前縣令方孝涵,保寧縣監除授事,命下矣。方在罷散中,何以爲之?敢稟。傳曰,蕩滌敍用。
吏曹,保寧縣監單,方孝涵除授事,承傳。
兵曹,慶科庭試武科規矩原榜人及直赴會試人,鐵箭三矢一百十步一矢,片箭三矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技落點。
直赴殿試人鐵箭三矢一百十步一矢,柳葉箭五矢一百二十步一巡一中講書粗以上,三技取一技落點。
兵曹,以趙龜夏爲留都大將,從事官單鄭顯裕。
兵曹啓曰,今九月十八日,大駕詣蕩春臺。兩次隨駕軍兵親臨賞試射時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓摠兩將,率各其營馬步軍兵,爲先廂,禁·御兩將,亦率各其營馬步軍兵,爲後廂,禁軍全數,爲之餘軍留陣,留營置之。
又啓曰,在前親臨春塘臺·瑞蔥臺時,兵曹判書隨駕將臣,各率旗鼓,先入信地迎接,而謹考謄錄,則憲廟朝丙午年慕華館親臨瑞蔥臺時,兵曹判書,臨時先詣信地留陣,大將因下敎出宮後,以中軍代主將,擧行後廂尾局隨駕,與先後廂大將,同爲迎接,丁未年蕩春臺親臨瑞蔥臺時,先後廂兩營大將,迎接擧行矣。今番則何以爲之乎?敢稟。傳曰,兵判與先後廂四營大將,自行殿,所率各其營軍兵,先詣迎接信地。
又啓曰,今九月十八日,大駕詣蕩春臺。兩次隨駕軍兵親臨賞試射時,設布帳及斥堠伏兵,當爲磨鍊,而謹考謄錄,則正廟朝庚戌年親臨蕩春臺·瑞蔥臺時,憲廟朝丁未年,親臨蕩春臺·瑞蔥臺時,俱因下敎置之矣。今番則何以爲之乎?敢稟。傳曰,置之。
又啓曰,今九月十八日,大駕詣蕩春臺。兩次隨駕軍兵親臨賞試射時,訓局步軍一哨除出,除器機,將官率領出宮前,預先出去,隨駕軍兵札駐前,環衛作門,何如,傳曰,允。
兵曹啓曰,鷺梁親臨水操事,命下矣。謹考謄錄,則正廟朝乙卯年,挹淸樓親閱水操時,因下敎隨駕大將,除甲冑禁軍與各其將及別將,着甲冑侍衛矣。今番則何以爲之乎?敢稟。傳曰,竝除之。
又啓曰,今此幸行時,領軍之將,不可不備,而禁軍將有闕之代,依承傳口傳擬入之意,敢啓。傳曰,知道。
兵曹口傳政事,以李奎顔爲兼司僕將,元俊常爲假內乘。
義禁府啓目,柒谷前府使朴周雲原情云云,傳旨內辭緣,泛稱遲晩,所當刑推是白乎矣,曾經侍從,勿爲請刑,載在法典,議處,何如?啓,依允。
丁卯九月初四日辰時,上御重熙堂。進講入侍時,知事兪鎭五,參贊官申命澈,檢討官金裕行,假注書朴定陽,記事官徐奭輔·金永珯,各持小學第五卷,以次進伏訖。
丁卯九月初四日申時,上御重熙堂。召對入侍時,參贊官申道熙,檢校待敎鄭範朝,侍讀官南錫淵,檢討官金裕行,假注書朴定陽,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
藥房提調金世均,副提調金炳地啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
禮曹啓曰,在前華城幸行出宮時,陪從百官先渡江,留都百官陪從至江頭,大駕渡江後,落後,自是已例也。近年獻陵·仁陵幸行時,仍遵此例,而今番則龍驤鳳翥亭行宮,旣以宿所磨鍊矣。出宮時陪從百官不必預先渡江,仍爲隨後陪從事,磨鍊,何如?傳曰,旣有舟橋,不必先渡江,從今以後,先渡江,置之,留都百官闕門外落後事,定式。
又啓曰,卽接營建都監移文,則本都監治石假家,冶爐假家,移設於本曹云矣。上直郞廳,自今日朝房移直之意,敢啓。傳曰,知道。
又啓曰,今番上言,令該曹關問該道道臣,詳査啓聞事,命下矣。取考各人等上言,則西部故學生張濩妻金召史爲其夫立後事,抱川幼學李麟宗爲其六代祖故參判時楷忠義褒贈事,京畿進士元錫亨等,爲驪州故學生申晧及其子景著孝學褒贈事,京畿進士朴基萬等,爲開城故士人洪淳元妻白氏孝行旌褒事,開城府進士張基德等,爲本府故士人朴翊魯孝行褒揚事,開城府進士洪夏泳等,爲本府故武及第金鎭萬妻金氏烈行旌褒事,開城府進士崔大賢等,爲本府幼學劉學善忠義褒揚事,公忠道進士朴初茂等,爲鴻山故通德郞李光龍及其孫故學生遇順孝學旌褒事,公忠道幼學金學均等,爲德山故處士趙敬熙及其曾孫故學生最洙孝行褒揚事,公忠道幼學李熙緝等,爲平澤故學生張顯根孝行旌褒事,公忠道幼學鄭敎升等,爲鎭川故生員崔弘學孝行,旌閭事,公忠道進士成龍修等,爲大興故進士朴宗泰孝行贈職事,公忠道幼學安孝準等,爲西原故學生金彦湜孝行旌褒事,江原道幼學權萬仁等,爲洪州故學生趙行渭孝行,旌閭事,平安道進士黃基河等,爲平壤故學生李庭耆孝行,旌閭事,平安道幼學尹處莘等,爲安州故學生白處允孝行褒揚事,平安道進士趙錫祖等,爲定州故學生金致允孝行,旌閭事,平安道進士尹基洙等,爲定州故士人李寅圭妻金氏烈行旌褒事,平安道幼學金正儉等,爲肅川故學生車式模孝行,旌閭事,全羅道幼學趙翰默爲靈光故禁衛將朴洽忠節贈職事,全羅道幼學梁禹永等,爲綾州士人朴璟澤·璟翰孝行褒揚事,全羅道幼學白會洙等,爲長興故學生金光範及其弟聲範孝行褒揚事,全羅道幼學申稷模等,爲淳昌故學生林粲孝孝行,旌閭事,全羅道幼學梁相五等,爲綾州故學生金振鳳孝行及其妻李氏烈行褒揚事,全羅道幼學崔嶷等,爲南原故士人李在健孝行,旌閭事,全羅道幼學白在鎭等,爲興德幼學金祚鉉及其弟基鉉孝行褒揚事,全羅道幼學高濟萬等,爲泰仁故士人李得全孝行褒揚事,全羅道幼學李熙泰等,爲古阜故學生朴恭遜妻金氏烈行,其子仁赫孝行,旌閭事,全羅道幼學李敦文等,爲金堤故學生金德鼎孝行褒揚事,全羅道幼學姜之煥爲古阜故士人殷翊相孝行,旌閭事,全羅道幼學崔容默等,爲金溝士人金成采子婦李氏孝烈,旌閭事,全羅道幼學朴興謙等,爲全州故學生李根燮孝行褒揚事,全羅道幼學金龍珠等,爲潭陽故士人金魯熙孝行褒揚事,全羅道幼學朴學庸等,爲金堤贈參判趙燦玉孝行,旌閭事,全羅道幼學任思郁等,爲光州故學生金光彦孝行旌褒事,全羅道幼學金鳳赫等,爲古阜贈童蒙敎官崔慶大及其子故士人昌國孝行旌褒事,全羅道幼學安珏煥等,爲順天幼學趙相浩孝行給復事,全羅道進士尹秉澳等,爲任實故士人韓景模孝行,旌閭事,全羅道幼學趙漢豐等,爲金堤幼學張圭煥妻安氏孝烈,旌閭事,全羅道幼學金燾鉉等,爲臨陂幼學高有鍾孝行復戶事,全羅道幼學林起默等,爲寶城故學生任勉壽及其妻李氏孝行褒揚事,全羅道進士李謙述等,爲羅州故學生李萬祥孝行,旌閭事,全羅道幼學金漢默等,爲同福故學生丁致業忠孝,旌閭事,全羅道生員李元泓等,爲發李山下滋滿洞花樹舊基建閣立碑事,慶尙道幼學金永鍍等,爲延日居民朴日森孝行褒揚事,慶尙道幼學鄭八熙等,爲安義士人吳學泳孝行褒揚事,慶尙道幼學閔在南等,爲河東故士人梁福洙孝行,旌閭事,金海幼學安孝杓,宗支辨正事,咸鏡道幼學崔麟彦等,徭役勿侵事,合爲五十一張,故謹依下敎,行關各該道,使之詳探虛實,一一具由登聞,而西部金召史爲其夫張濩立後事,自臣曹招致兩家門長,使之更爲呈單後稟處之意,敢啓。傳曰,知道。
內醫院啓曰,幸行隔日,分提調,令該曹口傳差出,何如?傳曰,允。
吏曹口傳政事,以李源命爲分內醫提調。
兵曹口傳政事,以李正濂爲假內乘。
義禁府啓曰,今初九日幸行時,都事李兢在,當以右考喧進參,而奉命在外,無以推移,令該曹口傳相換,以爲及時擧行之地,何如?傳曰,允。
吏曹口傳政事,禁府都事李兢在,監察朴寅羲已上相換事,承傳。
行護軍尹致容疏。答曰,省疏具悉。疏辭,下該曹稟處。
丁卯九月初五日辰時,上御重熙堂。進講入侍時,判府事柳厚祚,講官趙性敎,參贊官申命澈,侍讀官南錫淵,假注書崔鳳九,記事官徐奭輔·金永珯,各持小學第五卷,以次進伏訖。上曰,史官分左右。厚祚進前奏曰,近日日氣稍涼,聖體,若何?上曰,一樣矣。厚祚曰,寢睡·水刺之節,何如?上曰,一樣矣。厚祚曰,大王大妃殿氣候,何如?上曰,一樣矣。王大妃殿氣侯,何如?上曰,一樣矣。大妃殿氣候,何如?上曰,一樣矣。中宮殿氣候,何如?上曰,安順矣。厚祚就座。上誦前受音一遍訖,仍開卷。性敎讀自裵行儉曰,止士之致遠如懦夫然,仍釋義訖。上命授書算于性敎。上讀新受音十遍訖。性敎還納書算。上曰,應得令長,何謂也?性敎曰,令卽守令之令,長卽官長之長也。應得令長,必享官爵之謂也。楊子沈靜,故知其必得爵位也。上曰,孔戡於爲義,若嗜慾,何爲也?性敎曰,孔戡之行義,心誠好之,故以嗜慾爲喩。孟子曰,理義之悅我心,若芻豢之悅我口,卽此義也。仍奏曰,器識本也,文藝末也。士之沈深重厚者,久享爵祿,雖有文藝,浮躁輕薄者,不能致遠,乃引范質戒子詩中,灼灼園中花,早發還先萎,遲遲磵畔松,鬱鬱含晩翠數句語,讀奏未半,上又以早發還先萎以下句語,親自誦之。性敎起伏奏曰,此句語,臨講稍久,聖學溫知之工,可以仰揣矣。觀此詩意,晩翠之松,可以譬於大器之晩成,則薄藝浮華,暫時擅名者,又何異於灼灼之花,隨風飄零也?王·楊·盧·駱,當世稱傑,而畢竟成敗,不出於裵行儉先見之明,是知文藝,不足恃,而器識,爲可久爾。至於孔戡之勇於爲義,怯於趨利,亦足爲嗜利貪祿者之戒也。肆昔聖王,明於取士,先本而後末,貴義而賤利,杜絶躁競之習,敦尙恬靜之風,回醨返醇,丕興至治,以古今成敗之蹟,爲今日取士之要,大有補於治道。伏願深加存省焉。上,可之。錫淵曰,講官所陳,備陳無餘,臣無容敷衍更達者,而夫唐之四子,豈不誠當世之文章才士耶?然而才華有餘,器識不足,故不能令終。古人有言曰,士當以器識爲先,一號爲文士,則餘無足觀,蓋德器弘,則所到者遠,才藝勝則志慮淺短故也。惟楊炯,沈靜敦厚,故是以免焉。雖以四傑竝稱,其實則一人焉而已。伏願此等文字,澄省焉。命澈曰,講官·儒臣,備陳無餘,臣無容更達矣。厚祚曰,裵行儉此論,深爲浮淺者戒,而於人主用人之道,亦可以取則矣。伏願殿下體念焉。上掩卷,仍命史官就座。又命大臣先退。又命退,諸臣以次退出。
上在昌德宮。停常參·經筵。
傳曰,傳香承旨馳詣宗廟·景慕宮,奉審摘奸以來。
以司謁,口傳下敎曰,初九日水操時,諸般擧行,訓局全管爲之,隨駕步軍,量宜除出,使之騎船行操,只以漢江·鷺梁·楊花三津,將率旗鼓來待事,分付。
兵曹,留都從事官單,金裕行。
吏曹啓曰,成均館典籍李龍雨·李泰永,俱以身病,呈狀乞遞,竝改差,何如?傳曰,允。
義禁府啓目,粘連向前兪致敬·兪華柱·朴周雲·趙載升等,亦兪致敬·兪華柱等段,下輩作奸,係是無前變怪,而初不關由,遽爾遵行,至登該曹之臚列,難免不審之當勘。朴周雲段,鄕任數遞,正軍存拔,罔非疵政,而公納責徵,非無其道,官吏相訟,有乖事面,法意所在,焉逭重勘?趙載升段,査結則已爲自首,分俵則亦有可據,而吏鄕任賂,厥數至登繡論,揆以律例,難以參恕,而兼官失囚,應有當勘,竝只以此照律,何如?啓,依允。
又照目,粘連仁陵令兪致敬,參奉兪華柱,柒谷府使朴周雲,康津前縣監趙載升等矣。本府議啓內,兪致敬·兪華柱等段,下輩作奸,係是無前變怪,而初不關由,遽爾遵行,至登該曹之臚列,難免不審之當勘,朴周雲段,鄕任數遞,正軍存拔,罔非疵政,公納責徵,非無其道,官吏相訟,有乖體面,法意所在,焉逭重勘?趙載升段,査結則已爲自首,分俵則亦有可據,而吏鄕任賂,厥數至登繡論,揆以律例,難以參恕,而兼官失囚,應有當勘,竝只以此照律,罪兪致敬·兪華柱等,各杖八十收贖,奪告身三等,朴周雲,杖一百收贖,告身盡行追奪。趙載升,杖一百收贖,告身盡行追奪,流三千里定配,私罪,奉敎依允爲旀,兪致敬·兪華柱等,各功減一等爲良如敎。
又啓曰,趙載升,係是贓賄流配,依法典不付功議以入之意,敢啓。傳曰,知道。
又啓曰,時囚罪人趙載升,杖一百,流三千里定配,照律公事。判付內,依允矣。趙載升,杖一百收贖,告身盡行追奪,慶尙道尙州牧定配,而以議啓內辭意,具罪目,依例發遣府書吏,押送配所,何如?傳曰,允。
丁卯九月初六日辰時,上御重熙堂。進講入侍時,講官金永爵,參贊官申命澈,檢討官權命菊,假注書朴定陽,記事官徐奭輔·金永珯,各持小學第五卷,以次進伏訖。上曰,史官分左右。上誦前受音一遍訖,仍開卷。永爵讀自柳公綽居外藩,止手不釋卷,仍釋義訖。上命授書算于永爵。上讀新受音十遍訖。永爵還納書算。上曰,柳公綽居外藩,其子每入境,郡邑未嘗知,常於戟門外下馬,呼幕賓爲丈,皆許納拜,未嘗笑語,款洽甚善矣。永爵曰,柳公綽父子家法,已見上文,而唐朝士大夫家法,以柳氏爲第一,而此章之以禮律身四字,爲家法之本,以身先之,然後一家皆從化矣。夫士大夫家法有無,大關國家之盛衰,有家法者,豈無向國之心,無家法者,安有向國之心乎?此在殿下,躬自導率之如何?而爵賞,乃人主御世之大柄,殿下,俯察朝臣中孰有家法,孰無家法,黜陟一從家法有無而施之,則風俗丕變,不日可期。伏願殿下體念焉。上曰,出內齋,何謂也?永爵曰,自內齋出也。玉堂曰,云云。承旨曰,云云。永爵曰,去晦幸行後,卽命開講,仰揣聖志奮發,勤於講學,臣不勝欽仰萬萬,小學一書,何莫非格言至訓,而嘉言善行,尤係切實,臣曾以是屢次仰奏,而一字一句,無非法言,身體力行,然後庶可收效,苟或不然,有書自書我自我之歎。伏望澄省,而來頭又連値動駕,更加勤工,不廢課程,然後今月內,可以畢講,否則將拕到來初,竊願念玆勿怠焉。上掩卷,命史官就座,仍命講官先退。又命退,諸臣以次退出。
丁卯九月初六日申時,上御重熙堂。召對入侍時,參贊官金聲根,檢校待敎趙慶鎬,侍讀官鄭漢朝,檢討官權命菊,假注書朴定陽,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自前夜人定至開東,灑雨下雨,測雨器水深五分。
政院啓曰,訓鍊大將申櫶,以營建都監堂上新造戰船看審事,明日鷺梁津出去矣。所佩命召,何以爲之?敢稟。傳曰,仍佩往來。
傳曰,自明日進講,停。
禮曹啓曰,卽接兼廣州留守閔致久單子,則以爲九寸叔恒烈,嫡妾俱無子,以其同姓十六寸弟周顯第二子致勳,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,門長閔致久單辭,旣如此,閔周顯第二子致勳,立爲閔恒烈之後,何如?傳曰,允。
訓鍊都監啓曰,今此幸行時,隨駕武藝別監一百五十二人饌價錢,每人每日各三錢,門旗手二十八名每名每日各一錢五分,依例分給之意,敢啓。傳曰,知道。
丁卯九月初七日辰時,上御重熙堂。進講入侍時,講官洪鍾序,參贊官李炳敎,侍讀官鄭漢朝,假注書崔鳳九,記注官金泰煥,記事官徐奭輔,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,今此幸行時,左邊捕盜大將李鍾承,以本曹參判隨駕矣。在前如此之時,有他邊大將兼察之例,回鑾間右邊捕盜大將李元熙,姑令兼察,何如?傳曰,允。
政院啓曰,因兵曹草記,今此幸行時,左邊捕盜大將李鍾承,以本曹參判,隨駕,在前如此之時,有他邊大將兼察之例,回鑾間右邊捕盜大將李元熙姑令兼察事,允下矣。兼察左邊捕盜大將李元熙,卽爲牌招,聽傳敎,何如?傳曰,允。
傳曰,明日出宮內門路,以協陽門爲之。
禮曹啓曰,行護軍尹致容爲其弟故判書致定立後事上疏,據臣曹覆啓,判付內,依回啓施行事,命下矣。尹致祐第二子故學生最善,立爲故判書尹致定之後,立案成給之意,敢啓。傳曰,允。
奎章閣啓曰,守宮檢校直提學曺錫雨,待開門牌招,何如?傳曰,允。
吏曹啓曰,繕工監假監役李憲珪,以其身病,呈狀乞遞,改差,何如?傳曰,允。
上在鷺梁行宮。停常參·經筵。
自人定至二更,灑雨下雨,測雨器水深二分,開東,下霜。
大駕詣龍驤鳳翥亭入幕次後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
水操,還入行宮後,藥房·內閣·政院·玉堂口傳問安。答曰,知道。
大王大妃殿·王大妃殿,假承旨·兼遣承旨夕問安。答曰,知道。
傳曰,新造戰船,製度甚堅且輕,禦敵之道,無過於此,當該監董堂上之半年勤勞,不可無示意,知宗正卿李景純,加資。
傳曰,新造戰船三隻,付之於舟橋司,隨傷修補之節,令舟司主管。
以司謁,口傳下敎曰,十八日蕩春臺親臨試射動駕時,訓局馬步軍各一哨,領付於摠戎廳。
丁卯九月初九日辰時,大駕詣龍驤鳳翥亭行宮。幸行入侍時,行都承旨金炳地,左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官趙秉鎬·徐奭輔·金永珯,別兼春秋李昌鎬,檢校直提學李載元,直提學李載冕·趙寧夏,檢校直閣李承純,原任待敎閔奎鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辨。上具軍服,乘座馬,出宣化門。藥房提調金世均,副提調金炳地,進前問候訖,仍出協陽門·肅章門·進善門·敦化門。宣傳官跪啓稟招搖旗三行分列,行鼓進發,出崇禮門。宣傳官跪啓稟鳴金二下,大吹打。傳曰,典翰李根秀,馳詣關王廟,奉審以來。出傳敎至鷺梁舟橋北岸,兵曹判書金炳㴤,跪啓請駐蹕。宣傳官跪啓稟吹打止,舟師營放砲,吹天鵞聲,點旗吶喊,共三次,迎接如法訖,止金。宣傳官跪啓稟陞橋號令,放信砲三聲。宣傳官跪啓稟升旗號令,放信砲一聲,擂鼓鳴鑼,共三通,中紅箭門,升黃黑大旗,止金。宣傳官跪啓稟渡涉號令,擧起火一枝,各營應起火。宣傳官跪啓稟吹打,仍點鼓,點五方旗招,進至南箭門。宣傳官跪啓稟旗幟左右分立。通禮跪啓請降馬,上降馬入行宮。宣傳官跪啓稟吹打止,又跪啓稟落旗號令,放信砲一聲,擂鼓鳴鑼,共三通,落旗止金。宣傳官跪啓稟下橋號令,放信砲三聲,以信箭,令先後廂大將,監操次,卽赴壇上,水操時至。宣傳官跪啓稟掌一號,兵曹判書稟發哨船。宣傳官跪啓稟發哨船號令,放信砲一聲,鳴金發哨船訖,止金。宣傳官跪啓稟掌二號,主船摔鈸鳴,各船列成尖字札。宣傳官跪啓稟掌三號,又跪啓稟放信砲,放信砲三聲訖。通禮跪啓請出次,上仍具軍服,出次乘馬。宣傳官跪啓稟旗幟,三行分裂,鳴金二下,大吹打,至南箭門。宣傳官跪啓稟吹打止,舟師營放砲,吹天鵞聲,點旗吶喊,共三次,止金。宣傳官跪啓稟陞橋號令,放信砲三聲,入中箭門。宣傳官跪啓稟旗幟左右分立。通禮跪啓請降馬,上降馬陞座,兵曹判書稟升旗。宣傳官跪啓稟升旗號令,放信砲一聲,擂鼓鳴鑼,共三通,升旗止金。兵曹判書稟肅靜。宣傳官跪啓稟肅靜號令,放信砲三聲,立肅靜牌,豎豹尾旗。宣傳官跪啓稟行船號令,放信砲一聲訖,立主船所。應旗,向前三點,主船,卽應砲應旗,各船挨次俱點訖,止金,放信砲一聲,仍點鼓,點五方旗招,各船一體點動,將尖字札,一齊尙前,哨船,放砲報警,主船,放砲一聲,鳴金鼓止,仍放信砲一聲,點鼓吹擺隊伍喇叭,各船一字擺列,止金,見賊船,約在二百步之內,放砲吹天鵞聲,先將鋃機鳥銃火箭,分班打射,約近三十步之內,仍鳴鑼擊鼓,用火器,約近船邊,乃對船攻打,合戰良久,賊敗,止金放砲,吹天鵞聲,吶喊共三次,止金訖,主船,摔鈸鳴,各船依次收綜,如前尖字札,止金,仍吹轉身喇叭,止金,仍放砲,立各邑神旗,俱向後指,各船,回船列定,止金訖,放砲吹天鵞聲,吶喊共三次,止金,復鳴金,大吹打各船,雁行而行,到列營原地,鳴金,吹打止。兵曹判書稟散操。宣傳官跪啓稟散操號令,鳴金二下,大吹打各船俱散,鳴金,吹打止。兵曹判書稟落旗。宣傳官號啓稟落旗號令,放信砲一聲,擂鼓鳴鑼,共三通,落旗止金。宣傳官跪啓稟掌一號。又跪啓稟掌二號,上降座乘馬。宣傳官跪啓稟旗幟三行分列,鳴金二下,大吹打,還至紅箭門。宣傳官跪啓稟旗幟,左右分立,又跪啓稟下橋號令,放信砲一聲,上還入行宮。宣傳官跪啓稟吹打止。日暮。宣傳官跪稟懸燈擧行,又跪啓稟閉門號令,放信砲三聲,牢子大呼閉門三聲。宣傳官跪啓稟吹打,又跪啓稟吹打止,又啓稟擂鼓三通,又啓稟吹天鵞三聲,又啓稟演炬軍擺列號令,放信砲一聲,點鼓吹擺隊伍喇叭,持炬民兵擺列訖,止金。宣傳官跪啓稟燃炬號令,放信砲一聲,燃炬訖,又跪啓稟點炬號令,放信砲一聲,吹天鵞聲,點炬吶喊,共三次,止金訖,又跪啓稟仆炬號令,放信砲一聲,仆炬訖。又啓稟走火號令,放信砲一聲,擧起火一枝,走火畢,又啓稟吶喊號令,放信砲一聲,吹天鵞聲,各兵吶喊共三次,止金。少頃,宣傳官跪啓稟初更,放信砲一聲,吹天鵞一聲,又跪啓稟各營刁斗訖,各門把守及各營勞問,竝如例擧行。以司謁,口傳下敎曰,錢一千兩,自雲峴宮出給矣。戰船新造工匠等施賞。傳曰,京畿監司,率各務差使員,待令于陵所。出傳敎以司謁,口傳下敎曰,隨駕軍兵與先後廂中央陣校卒之冒雨與多日露處,甚爲可憫,疾病之有無,還宮時,詳細入稟。缺
上在南漢行宮。停常參·經筵。
經宿後,宗親·儀賓·內閣·政院·玉堂·朝廷·二品以上·六曹口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨朝問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·留都三品以上單子問安。答曰,知道。
大駕詣獻陵,入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
親祭,還入齋室後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨夕問安。答曰,知道。
大駕詣南漢行宮後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
藥房都提調金炳學,提調金世均,副提調金炳地啓曰,行宮經宿,勞動旣多。伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。臣等不任區區下忱,敢此問安。竝爲仰稟。答曰,知道。卿等不必入侍矣。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,隨駕軍兵,令各其營饋粥。
傳曰,檢校待敎鄭範朝,馳詣宣陵·靖陵,奉審以來。
傳曰,京畿監司,率各務差使員,待令于南漢山城。
傳曰,獻陵親祭時,亞獻官以下,仁陵親祭時,終獻官以下,別單書入。
傳曰,獻陵·仁陵親祭時,禮房承旨加資。
傳曰,都承旨特爲加資。
傳曰,隨駕軍兵之風餐露宿,深用可悶,令各其營乾犒饋。
傳曰,明日境內儒武,當應製試射矣。儒生則檢校提學金炳國,牌招考試,武士則留守,還宮後,試藝以聞。
傳曰,讓寧大君·孝寧大君·平原大君·齊安大君·廣平大君·綾昌大君·義原君·熙寧君墓,遣宗臣致祭。
傳曰,密城君墓,在輦路近地矣。此王子,舊有勳勞於國家,且其子孫繁衍,而屢經幸行,尙未蒙侑,實是欠典,遣宗臣致祭。
傳曰,溫祚王廟顯節祠,遣禮官致祭。
傳曰,故領議政尙震墓,遣地方官致祭。
傳曰,文忠公閔鎭遠墓,遣禮官致祭。
傳曰,故左議政鄭惟吉,故領議政鄭太和墓,遣廣州判官致祭。
傳曰,明惠公主·明善公主墓,遣內侍致祭,淸衍郡主墓,遣地方官致祭。
傳曰,行陣不率醫員之先後廂大將,施以越俸之典。
傳曰,各營設置藥房,卽救療行陣軍之意也,而近則不然,無術業之人,圖差醫窠,空受厚料,藥料則盡入於臘劑分封中,且醫員之略有權力者,初不隨陣,哀我士卒,有病無藥,是何事體乎?從今以後,各營醫員鍼醫,各其大將,擇差有術業人,隨駕營,醫員,如或有故,必以留陣營醫員代行,又或俱有實故,亦卽改差救療事,分付各營,以爲定式。
以獻陵·穆陵·仁陵·綏陵·景陵親祭時,亞獻官以下別單,傳曰,五陵親祭時,獻陵·穆陵·景陵亞獻官領議政金炳學,穆陵終獻官南寧尉尹宜善,獻陵·景陵終獻官興寅君最應,仁陵終獻官領敦寧金左根,綏陵終獻官知事金炳國,各內下大豹皮一令賜給。五陵贊禮禮曹判書金世均,內下虎皮一令賜給。執禮副司果黃正淵,執尊副司果韓鎭棨,大祝掌樂正朴齊敎,左通禮李時夏,右通禮閔羲軾,竝加資。祝史宗府正金奎弘,齋郞司成李昌鎬,贊者引儀李宗赫·李熙藻,謁者兼引儀崔綸在,假引儀李漢鎭,贊引假引儀金用鍊·李應懋,祭監監察洪用周·丁大永,贊儀李獻耆,奉禮兼引儀崔在淵,東西唱引儀李宗赫·李熙藻,穆陵·仁陵典祀官奉常正洪一衡,獻陵典祀官典籍朴弘壽,綏陵典祀官奉常判官崔性鶴,景陵典祀官典籍崔溶,穆陵·綏陵·景陵香陪官校書判校金觀孝,祭文正書忠義柳令均,獻陵·仁陵香陪官校書博士李學年,祭文正書忠義閔羲貞,各兒馬一匹賜給。獻陵直長李晩綏陞敍,參奉金永謨陞六,穆陵別檢金養默,參奉金秀升,竝陞六,仁陵令兪翼煥陞敍,參奉閔晳鎬陞六,綏陵令朴定夏,參奉李秀殷,景陵直長鄭基鵬,參奉韓泰齊竝陞敍,其餘五陵事知守僕員役等,竝依判下施賞。
傳曰,今番賞典中一人,雖兼數事,毋得疊授。
傳曰,政官牌招開政,賞典下批。
以司謁,口傳下敎曰,不待傳旨,卽爲開政。
傳曰,見窠,皆令差出。
傳曰,未肅拜摠管許遞,今日政差出。
政院啓曰,南漢山城四大門十三暗門,守禦使留營時,則鎖鑰,守御使句管矣。今則令兵曹句管乎?依例以守禦使句管乎?敢稟。傳曰,依壬戌年例爲之。
傳曰,京畿監司,率各務差使員,明日待令。
訓鍊都監啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
兵曹啓曰,行都承旨金炳地,自吏曹送西矣。資級,係是資憲,當爲知中樞下批,而知事六窠內,五窠,輔國判書,俱爲見帶,只有金應均一人,依例作窠,下批之意,敢稟。傳曰,允。
吏曹啓曰,執尊黃正淵,加資事,命下矣。雖已資窮,未經準職,何以爲之?敢稟。傳曰,勿拘。
又啓曰,行承政院都承旨金炳地,今陞資憲矣。本曹,時無相當窠,依例送西後,兼都承旨下批之意,敢啓。傳曰,知道。
有政。吏批,判書曺錫雨,參判徐堂輔留都,參議閔奎鎬進。
吏批啓曰,判書曺錫雨,參判徐堂輔留都,小臣獨政未安,何以爲之?敢稟。傳曰,只出緊任。
以鄭泰好爲敦寧都正,行都承旨金炳地,今加資憲,分宗正卿李景純,今加崇祿,行左承旨李秉文,今加嘉義,副司直黃正淵·韓鎭棨,掌樂正朴齊敎,左通禮李時夏,右通禮閔羲軾,已上今加通政,已上加資事承傳。
再政。以黃正淵爲禮曹參議,金炳地爲同春秋,鄭顯裕爲左通禮,金亮淵爲右通禮,沈相穆爲掌樂正,李周赫爲軍器主簿,趙起駿爲獻陵直長,崔麟九爲景陵直長,朴齊曼爲假監役,李晩奎爲穆陵別檢,閔在南爲獻陵參奉,李膺紹爲穆陵參奉,金興洛爲仁陵參奉。養賢主簿單朴弘壽。
三政。以李承洙爲典籍,柳志養爲禁府都事,吳羲默爲繕工奉事。知春秋單金炳地。
兵批,判書金炳㴤進。
以李沇應爲同知,李建弼爲副摠管,朴宗祜·趙希永·兪石柱·朴元鎭·李祥駿爲五衛將,李漢榮·禹忠植爲守門將,崔斗南爲靑水萬戶。知事單金炳地,知事作窠單金應均,五衛將金鼎九加設,依法典減下。
丁卯九月初十日巽時,大駕詣獻陵·仁陵親祭。仍幸南漢幸行入侍時,行都承旨金炳地,行左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官趙秉鎬·徐奭輔·金永珯,別兼春秋李昌鎬,檢校直提學李載元,直提學趙寧夏·李載冕,檢校直閣李承純,原任待敎閔奎鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辨。上具軍服,乘輿出行宮。藥房提調金世均,副提調金炳地,進前問候訖。宣傳官跪啓稟旗幟分列三行,鳴金二下,大吹打行鼓進發,至僧房坪行宮,上降馬入行宮。宣傳官跪啓稟旗幟分立左右,鳴金三下,吹打止,問安勿爲之事,下敎。傳曰,檢校待敎鄭範朝,馳詣宣陵·靖陵,奉審以來。出傳敎兵曹判書金炳㴤,進軍令,命三吹。少頃。通禮跪啓請外辦,上出次乘輿。宣傳官如例擧行,進發至良才川,人夫擔輿渡涉,至塔立洞,降輿乘馬,至德良峴,降馬乘輿,至陵洞口。宣傳官如例擧行,至齋室。通禮跪啓請降輿,入齋室。少頃。通禮跪啓請出次。上改具翼善冠·黲袍·烏犀帶,乘輿至紅箭門,降輿,詣版位,行四拜禮,仍詣陵上奉審,碑閣·丁字閣奉審訖,還入小次。親祭,時至,贊禮金世均,導上詣丁字閣,行四拜禮,仍詣尊所,承旨擧羃訖,上陞詣神位前跪,承旨奉香,承旨奉爐,上三上香,進酌官曺錫雨,奉酌跪進,上執酌,以授奠酌官閔奎鎬·奎鎬,跪受,奠于靈座前。上俯伏興少退跪。大祝副司果朴齊敎,讀祝訖,上俯伏興平身,降復位。亞獻官領議政金炳學,終獻官興寅君最應,行禮如儀訖。上行四拜禮,仍詣望燎位,行望燎禮訖。贊禮跪啓禮畢,上詣辭陵位,行四拜禮訖。大臣進前問候訖,還出紅箭門外。通禮跪啓請乘輿,上乘輿,仍詣仁陵紅箭門外,降輿詣展謁位,行四拜禮訖。仍詣陵上奉審,碑閣·丁字閣奉審訖,還入小次。親祭,時至,上仍具翼善冠·黲袍,出次詣版位,行四拜禮訖,仍詣尊所。承旨擧羃訖,上陞詣神位前跪。承旨奉香,承旨奉爐,上三上香。錫雨,奉酌跪進,上執酌,以授奎鎬,奎鎬跪受,奠于神位前。上俯伏興少退跪,大祝朴齊敎讀祝訖。上俯伏興平身,降復位。亞獻官大院君,終獻官領敦寧金左根,行禮如儀訖。上行四拜禮,仍行望燎禮,辭陵禮如儀訖,還出紅箭門,乘輿,還入齋殿。傳曰,獻陵·仁陵親祭時,禮房承旨加資。出傳敎傳曰,都承旨特爲加資。出傳敎傳曰,獻陵親祭時,禮房承旨加資。出傳敎傳曰,獻陵親祭時亞獻官以下,仁陵親祭時終獻官以下,別單書入。出傳敎傳曰,京畿監司,率各務差使員,待令于南漢山城。出傳敎少頃。通禮跪啓請外辦。上改具軍服,出次乘輿,至陵洞口,降輿乘馬。宣傳官如例擧行,由栗峴至梅着里,降馬乘輿,至栗木倉,人夫擔輿,至鎭南門外,降輿乘馬,至南漢行宮,上降馬入行宮。傳曰,隨駕軍兵之風飱露宿,深用可憫,令各其營乾犒饋。出傳敎傳曰,明日境內儒武,當應製試射矣。儒生則檢校提學金炳國,牌招考試,武士則留守,還宮後,試藝以聞。出傳敎傳曰,京畿監司,明日待令。出傳敎傳曰,政官牌招開政,賞典下批。出傳敎傳曰,讓寧大君·孝寧大君·平原大君·齊安大君·廣平大君·綾昌大君·永昌大君·義原君·熙寧君墓,遣宗臣致祭。出傳敎傳曰,密城君墓,在輦路近地矣。此王子,舊有勳勞於國家,且其子孫繁衍,而屢經幸行,尙未蒙侑,實是欠典,遣宗臣致祭。出傳敎傳曰,溫祚王廟顯節祠,遣禮官致祭。出傳敎傳曰,文忠公閔鎭遠墓,遣禮官致祭。出傳敎傳曰,故左議政鄭惟吉,故領議政鄭太和墓,遣廣州判官致祭。出傳敎傳曰,明惠公主墓,遣內侍致祭,淸衍郡主〈墓〉,遣地方官致祭。出傳敎傳曰,行陣不率醫員之先後廂大將,施以越俸之典。出傳敎仍經宿。
上在南漢行宮。停常參·經筵。
經宿後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·留都三品以上單子問安。答曰,知道。
大駕詣西將臺,還入行宮後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨夕問安。答曰,知道。
傳曰,當親臨西將臺矣,該房知悉。侍衛,以衛內磨鍊。
以司謁,口傳下敎曰,南將臺親臨後,仍詣演武館夜操矣,該房知悉。
傳曰,前監役閔喆鎬,令該曹六品職作窠口傳擬入。
傳曰,都承旨,持此御題,與檢校提學偕往人和館,試取以來。
炳地啓曰,臣與檢校提學李載元,敬奉御題,馳往人和館,境內儒生應製試取,則收券爲五百七十四張,故捧入之意,敢啓。
傳曰,境內儒生應製賦居首三下生員李左堯,直赴殿試,之次草三下幼學李敏夏等二人,竝直赴會試,之次次上幼學姜晉善等三人,竝給二分,之次次上幼學朴灝陽等四人,竝給一分,之次次上幼學具台喜等二十人,各奎章全韻一件賜給。
以司謁,口傳下敎曰,入格儒生施賞,令本府頒給。
傳曰,水雷砲制度,雖出於海國圖誌,以我國之不嫺軍務,今此模做昨,又試放能破大船,何患外寇?不可無示意,訓鍊大將申觀浩特爲加資。
傳曰,大臣入侍。
傳曰,京畿監司率各務差使員還宮時,待令于晝停所。
吏曹口傳政事,以閔喆鎬爲氷庫別提。
兵曹啓曰,演武館親臨夜操事,命下矣。訓鍊大將率旗鼓步軍一哨爲先廂御營大將,率旗鼓該營步軍一哨爲後廂,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
丁卯九月十一日辰時,大駕詣西將臺·南將臺。仍臨演武館夜操入侍時,兼都承旨金炳地,行左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官趙秉鎬·徐奭輔·金永珯,別兼春秋李昌鎬,檢校直提學李載元,直提學趙寧夏·李載冕,檢校直閣李承純,原任待敎閔奎鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辦。上具軍服,乘輿出行宮。藥房提調金世均,副提調金炳地進前問候訖。上降輿乘馬,至國淸寺前路,降馬乘輿,至西將臺,降輿陞座,命大臣進前。炳學進前。上曰,來臨此地,感舊益新矣。炳學曰,丙丁以後,忍痛含冤,二百餘年如一日,而皮幣珠玉,歲走燕京,一部陽秋,無地可續,此志士所以激仰慷慨者,況是府是城,卽亦薪膽之所也。今玆玉趾親臨,山川草木,擧被昭回之光,而匪風下泉,聖心起感,惟殿下恒以孝廟當日之心爲心,則其於世敎,所補大矣。缺上還行宮。少頃,上復乘輿,至南將臺,降輿入幕次。宣傳官跪稟試技號令,如例擧行訖。兵曹判書稟起操。宣傳官跪稟掌一號,城丁軍,執旗登城,又跪稟掌二號。兵曹判書稟掌號笛,聚哨官。宣傳官如例擧行,城將哨官,齊到臺下,行參現禮訖,各還原地,兵曹判書跪稟聽發放。宣傳官跪稟跪鼓,官哨俱跪,兵曹判書發放訖,官哨,一齊叩頭。宣傳官跪稟跪鼓,應援將俱跪。兵曹判書發放訖,應援將一齊叩頭。兵曹判書稟官哨下地方。宣傳官跪稟吹打,官哨下地方訖,吹打止。宣傳官跪稟掌三號,通禮,跪稟外辦。宣傳官跪稟放信砲三聲,又跪稟吹打。上出次,詣作門近處。兵曹判書跪請駐蹕。宣傳官跪稟吹打止,各營放砲,吹天鵞聲,點旗吶喊,共三次,止金。宣傳官跪稟吹打,至將臺近處。宣傳官跪稟吹打止,旗幟左右分立,上詣將臺,陞座,黃門旗,叉捍作門。兵曹判書跪稟小開門。宣傳官跪稟小吹打,又稟吹打止。兵曹判書及宣傳官,以次先行,參現禮訖,武監軍牢,巡視手,內吹鼓手等,分班叩頭訖,兵曹判書稟陞壇。宣傳官如例擧行,吹打作,牢子大喝三聲,又牢子一人,大呼開門,旗手,應聲揮旗退,吹打止。兵曹判書稟陞旗。宣傳官如例擧行。承旨稟宰樞執鼓,訓鍊院正,如例擧行,守禦使先廂大將及禁軍別將,行參現禮訖,守禦使先後廂大將,以監操次,留壇上,兵曹判書跪稟發伏路。宣傳官如例擧行。兵曹判書稟閉城。宣傳官如例擧行,吹打作,吹打止。宣傳官跪稟吶喊號令,如例擧行。兵曹判書稟肅靜。宣傳官如例擧行,兵曹判書稟燃炬。宣傳官呼敎鍊官放信砲三聲,擧起火三枝,各面,誤以走火擧行。兵曹判書請守禦使閔致久記過。上命安徐,仍走火畢。宣傳官跪稟點炬號令,如例擧行,又仆炬號令,如例擧行。兵曹判書稟落旗。宣傳官如例擧行。兵曹判書稟縣燈。宣傳官如例擧行,又休息號令,如例擧行。兵曹判書稟起更。宣傳官如例擧行,又定更號令,如例擧行,又二更號令,如例擧行訖。兵曹判書稟某面操擧行。上命南面操,南面放砲,擧火報營,兵曹判書稟南面操。宣傳官如例擧行訖,仍起立號令,擧行,放信砲一聲,吹哱囉,各兵起立後,止金,立大紅旗,擂鼓,吹天鵞聲,點旗南面,遊兵吶喊應援。賊到百步內,用狼機鳥銃輪放,賊至五十步內,用弓矢齊射。宣傳官跪稟挑戰號令,放砲鳴鑼,賊到城下,城上用石打下,賊敗退,鳴金鑼,鼓止。宣傳官跪稟吶喊號令,又稟遊兵回信地號令,又稟休息號令訖。兵曹判書稟南面操畢,又稟落燈,宣傳官如例擧行。兵曹判書稟開城門,宣傳官如例擧行,吹打作,吹打止,各營將,各回信地。宣傳官跪稟掌一號,又稟三更,又稟旗幟三行分立,又稟掌二號。通禮跪啓請外辦。上降座乘輿。宣傳官跪稟吹打,上還入行宮。宣傳官跪稟旗幟分立左右,吹打止,又稟各營擺單開,又稟閉門,又稟各營刁斗,仍經宿。諸臣以次守閤。
上在昌德宮。停常參·經筵。
經宿後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨朝問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·留都三品以上單子問安。答曰,知道。
大駕還詣遠隅里入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
傳曰,來臨此地,感懷彌切,丙丁戰亡人,令弘文館考出以入,士卒,令各該邑致酹,以慰幽鬱之魂,昨年本府出征士卒戰亡者,一體擧行。
政院啓曰,入格儒生李承喜·姜晉善·金永韶·金浩性·盧升洙·金重升等,初不入籍而冒赴,依例拔去,原榜目付標以入之意,敢啓。傳曰,知道。停擧。
以司謁,口傳下敎曰,守禦使,以武科監試次,至小門外落後,旗鼓,中軍代之爲司令。
傳曰,隨駕軍兵,令各其營饋粥。
傳曰,還宮時,龍驤鳳翥亭少駐矣。該房知悉。
以司謁,口傳下敎曰,舟轎渡涉時,渡涉與迎接節次,置之。
傳曰,京畿監司,率各務差使員,入侍。
訓鍊都監啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
訓鍊都監啓曰,今番幸行時,隨駕將官·將校·軍兵及武藝別監等犒饋,依定奪以乾物,磨鍊分給之意,敢啓。傳曰,知道。
奎章閣啓曰,大駕今已還宮,守宮檢校直提學曺錫雨,依定式減下,何如?傳曰,允。
丁卯九月十二日卯時,大駕自南漢還宮。擧動入侍時,兼都承旨金炳地,行左承旨李秉文,右承旨申道熙,左副承旨李炳敎,右副承旨申命澈,同副承旨金聲根,注書缺,記事官趙秉鎬·徐奭輔·金永珯,別兼春秋李昌鎬,檢校直提學李載元,直提學趙寧夏·李載冕,檢校直閣李承純,原任待敎閔奎鎬,檢校待敎鄭範朝·趙慶鎬,玉堂缺。以次侍立。時至,通禮跪啓請外辦。上具軍服,乘輿出行宮門外。藥房提調金世均,提調金炳地,進前問候訖。上降輿乘馬。宣傳官跪稟旗幟三行分立,鳴金二下,大吹打,行鼓。至鎭南門,上降馬乘輿,至栗木倉下。上降輿乘馬,由梅着里至遠隅里。宣傳官跪稟旗幟左右。上降馬入幕次。宣傳官跪稟吹打止。少頃。通禮跪啓請出次,上出次乘馬。宣傳官跪稟旗幟三行,吹打作,進發,至僧房坪晝停所。宣傳官跪稟旗幟左右。上降馬入幕次。宣傳官跪稟吹打止,問安勿爲之事,下敎。兵曹判書金炳㴤,進軍令,命三吹。傳曰,還宮時,龍驤鳳翥亭少駐矣。該房知悉。出傳敎傳曰,隨駕軍兵,令各其營饋粥。出傳敎少頃。通禮跪啓請外辦,上出次乘馬。宣傳官跪稟旗幟三行,吹打作,進發,至萬安峴,上降馬,人夫擔輿踰峴,復降輿乘馬,至鳳翥亭。宣傳官跪稟吹打止,問安勿爲之事,下敎。以司謁,口傳下敎曰,舟橋渡涉時,渡涉與迎接節次,置之。傳曰,京畿監司,率各務差使員入侍。京畿監司李宜翼,率各務差使員入侍。詢瘼訖。仍命退出。少頃。通禮跪啓請出次。上出次乘輿。宣傳官跪稟旗幟三行,吹打作,由舟橋進發,至崇禮門。宣傳官跪啓稟鳴,金吹打止,入崇禮門至敦化門。宣傳官跪啓稟旗幟分立左右,入敦化門·進善門·肅章門·協陽門。兵曹判書跪稟放仗。宣傳官請出標信解嚴。上由宣化門還內。諸臣以次退出。
上在昌德宮。停常參·經筵。
翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調金炳學,提調金世均,左承旨李秉文啓曰,秪謁仙寢,聖慕克伸,回鑾萬安,群情胥悅,移蹕屢日,勞動旣多。伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,故祭酒,以耆舊儒賢,蔚然爲朝野之矜式,屢宣敦召,雅操彌堅,卽見逝單,悵衋曷已?弔祭之節,喪葬之需,令該曹照例擧行,造墓擔持軍,亦令本道題給。
以判府事趙斗淳掃墳呈辭,傳曰,給由馬,饒奠床備給。
以平安監司朴珪壽狀啓,朔州府人命渰死事,傳曰,聞甚矜惻。元恤典外,別加顧助,如有生前身還布,竝蕩減事,廟堂措辭,分付。
以江原監司曺錫輿狀啓,襄陽等邑民家漂頹,人命壓死事,傳曰,許多民家之漂頹,聞甚驚慘,而人命之壓死,又若是夥多,尤爲矜惻。元恤典外,別加顧助,壓死人等,如有生前身還布,竝蕩減,卽爲結構奠接,俾無一民失所棲遑之弊事,廟堂措辭,分付。
宗親府啓曰,向因德山幼學李愼華擊錚原情,以其先祖義昌君·樂善君兩嗣孫歸正事,回啓蒙允矣。兩君祠版,間緣奉祀之無人,權安於兩君墓所矣。今其嗣孫,旣爲歸正,則使之移奉主祀,位土與祭需等節,依崇善君房例,磨鍊事,分付該曹,何如?傳曰,允。
兼都承旨金炳地,疏辭新資。答曰,省疏具悉。卿其勿辭行公。
敦寧都正鄭泰好疏。省疏具悉。所請依施。
上在昌德宮。停常參·經筵。
傳曰,傳香承旨馳詣宗廟·景慕宮,奉審摘奸以來。
傳曰,金吾堂上許遞,政官牌招開政。
傳曰,都承旨許遞,前望入之。
承旨前望入之。趙寧夏落點。
傳曰,左副承旨許遞,前望入之。
承旨前望入之。趙昌和落點。
政院啓曰,新除授承旨趙昌和,時在平安道楚山府任所,交代後,斯速乘馹上來事,下諭,何如?傳曰,許遞,前望入之。
承旨前望入之。李炳敎落點。
傳曰,關東水警,已有所判下者,而奠接掩埋之節,此爲急務,就道內上納錢中,量宜劃給,使之未寒前入處,亦自各該邑,面面慰諭,毋或有一夫仳離之患事,令廟堂措辭,一體行會。
政院啓曰,親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
以全羅監司徐相鼎狀啓,興陽等邑民家漂頹事,傳曰,湖南沿邑之風災海溢,已是萬萬驚悶,民戶之漂頹,旣近數千,人命之被壓,又至四名,諸坪混入沈醎,各穀未免歉荒,哀彼許多赤子,棲遑號呼,將何聊生?念之及此,錦玉靡安,慰喩之擧,不容少緩,而廚傳來往,徒貽民邑之弊,其令各該邑倅,馳往被災處,聚會大小民人,宣此辭敎,面面慰撫。元恤典及營邑顧助之外,以京司上納錢中,量宜劃給,結構之方,掩埋之節,爛加商確,另爲賙恤,凡所安堵之策,克體若保之意,而災民遑急之狀,宜無彼此之殊,雖未滿五十戶,亦令一體擧行事,自廟堂三懸鈴行會。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
議政府啓曰,卽見黃海兵使李敏庠所報,則以爲隨營牌入防,多年停番之餘,忽責徵報,則邑勢民情,必致罔措,依已例停番,無論元保軍,每名二兩式收布雇丁爲辭矣。收布雇丁,甚非綢繆之政,而停番便成近例,徵調亦合軫念,依報辭特令許施,何如?傳曰,允。
又啓曰,卽見慶尙監司李參鉉狀啓,則備陳綿農判歉之狀,仍請各營各衙門上納軍布及樂工保布,竝純錢代捧,訓局保布折半代錢事,竝令廟堂,稟處矣。軍需攸關,不可闊狹,而道啓陳請,若是懇至,民事之窘跲,亦可知之,兵曹各營五分一,各司純錢代納,訓局砲保,事體自別,置之,何如?傳曰,允。
又啓曰,卽見慶尙監司李參鉉狀啓,則東萊下吏金斗星所逋公米,爲一千七百餘石,而頃於癸亥,越獄逃躱,今始現捉,宜施當律事。請令廟堂,稟處矣。犯逋之至於此多,已是難貸之罪,而計在倖逭,肆然逃避者,尤不容已于其誅矣。罪人金斗星,令左水使,大會軍民,梟首警衆,何如?傳曰,允。
又啓曰,卽見慶尙監司李參鉉所報,則枚擧東萊府使鄭顯德牒呈以爲,倭供各庫用遺在文簿,築底査櫛,則在米二萬一千十八石零內,丁亥監董譯官崔昔,貸下未納與舊逋排捧落米加下等各項虛留,爲八千八百四石零,則實在止爲一萬二千二百十三石零,較諸年內應下二萬一千七百八十六石零,不足,爲九千五百七十二石零,兩大差倭一順付,見方留館,一大差倭,匪久出來云,則其所供億之米,爲二千五百七石零,合不足當爲一萬二千八十石零,倭料太實數爲五百七十石零,而年內原入給與別差价所供之太爲一千二百四十六石零,比諸遺在,不足亦當爲六百七十六石零,事係邊需,誠極憂悶爲辭矣。邊需窘絀,固非一朝一夕之故,而虛留也,加下也,年增歲加,駸駸然至此而極,入給之從以延拖,誠非細憂矣。到今事勢,不可一任滋蔓,舊逋排捧之二千六百四十石,落米加下二百四十石,有可以排限充數,使之自邑變通。所謂丁亥監董貸下,九百八十四石之尙不還納,未知緣甚委折,而事旣年久,且無指徵,特許蕩減,預貸米四千九百三十九石及儲置不足米三千九百九十七石·太六百七十六石,就道內還穀中,準此數劃送,米太立本之道,令巡營更爲報來,俾爲趁卽區劃之地。至於預貸,自本府排年代納,成節目報本府施行,如是淸帳之後,苟有一粒穀虧欠之弊,該吏直施一律,府使難免重勘,以此意嚴加申飭,何如?傳曰,允。
宗親府啓曰,明日卽天漢殿望奉審日次,臣志謙進詣擧行之意,敢啓。傳曰,知道。
兵曹啓曰,今九月二十日,禁軍戎器點考日次,而動駕相値,不得設行之意,敢啓。傳曰,知道。
又啓曰,今此幸行,敎是時御前前排軍等,謹依判下成冊,分等施賞之意,敢啓。傳曰,知道。
刑曹啓曰,今此幸行時衛外擊錚人中,原州幼學李禹範爲其父啓淳殺獄稱冤事也。獄具案成,屢籲極屑,平壤幼學金元浩爲其弟升浩殺獄稱冤事也。爰辭謊雜,安東幼學金胤模爲其父龜洛定配請放事也。罪關虐民,至登繡啓,判下刑配,極爲嚴重,而鳴籲無嚴,定山私奴夬得爲其上典鄭堯煥定配請放事也。罪犯掘塚,編配未幾,敢冀僥倖,無難冒瀆,韓山幼學權臣圭爲其曾祖裕伸理事也。楊根幼學許爲其祖晟伸理事也。俱係愼重,信川幼學元秉魯爲其父羲坤,復科事也。平山幼學朴淇永爲其父章錫,復科事也。有難遽議,竝原情勿施,嚴飭放送,何如?傳曰,允。
吏曹啓曰,繕工監假監役官朴齊曼,獻陵參奉閔在南,穆陵參奉李膺紹,仁陵參奉金興洛,俱以身病,呈狀乞遞,竝改差,何如?傳曰,允。
又啓曰,長津都護府使,今當差出,而本府以邊上重地,不可不擇次,他道有聲績未準朔守令,竝擬,何如?傳曰,允。
有政。吏批,判書曺錫雨,參議閔奎鎬牌不進,參判徐堂輔進。
吏批啓曰,判書曺錫雨,參議閔奎鎬,竝牌招不進,小臣獨政未安,何以爲之?敢稟。傳曰,仍爲之。
以吏曹參議閔奎鎬牌不進罷職傳旨,傳曰,只推。
以任冕鎬爲敦寧都正,吳取善爲判義禁,金炳地·兪致善·洪遠燮爲同義禁,申棨爲長津府使,具禹鉉爲楚山府使,故參判金元根,贈吏判文衡奎提例兼,知事金炳地考,守判宗正卿單李承輔,行左參贊申觀浩,今加崇祿,特爲加資事,承傳。兼掌令單洪大鍾。
再政。以朴齊敎爲刑曹參議,徐天輔爲假監役,李華壽爲獻陵參奉,洪大重爲穆陵參奉,趙璟爲仁陵參奉,洪淳學爲陽德縣監,咸在淳爲武烈祠參奉。知義禁二單金炳地·兪致善,學正單韓圭覲,校書副正字單嚴錫瓘,守判宗正卿府事單李承輔。
兵批,參知安驥泳進。
同知單朴宗祜,僉知單李祥駿,假內乘李昌濂減下事,承傳。
上在昌德宮。停常參·經筵。
藥房提調金世均,右副承旨申命澈啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,武科庭試,南小營命官爲之。
政院啓曰,行都承旨趙寧夏,階是嘉善,行左承旨李秉文,乃是嘉義,座次有違格例,何以爲之?敢稟。傳曰,左承旨許遞,前望入之。
承旨前望入之。徐璟淳落點。
禮曹啓曰,來十月初四日,行宗廟冬享大祭親行時,永寧殿,依例遣大臣攝行,何如?傳曰,允。
又啓曰,來十月初四日,行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,丙丁戰亡人,令弘文館考出以入事,命下矣。謹依聖敎,取考丙子錄及尊周彙編陪臣傳等書,則儉川之戰,公州營將崔震立,身被數十創,不離寸地而死,贈謚貞武。連山縣監金弘翼,手擊殺數十人,劍折中矢死,贈吏曹判書,謚忠愍。連山官僮張士貞,亦爲虜所殺,金井察訪李尙載,虜矢中胸及肩,自拔鏃射之,虜又射中頂,始仆而死,贈副提學,旌閭。藍浦縣監李慶善,師潰墜馬而死,贈禮曹參議,旌閭。藍浦吏李貴男,同時戰死,府尹黃珀,以殉難顯名,旌閭。李永華,以出身,赴難而死,同時死者,趙瑗·趙瑛,皆贈官。金文孚,從鄭世規戰死,贈官,旌閭。縣監李楗,及軍敗,僕策馬請避,楗曰,欲我背國偸生乎?遂死。事聞,贈兵曹參議,旌閭。鄭世望,中流矢墜巖而死。出身朴愼吉,及師潰,斫一指托奴曰,歸埋父母墓側,遂力戰死之。禮賓僉正盧奉天,力戰死之。贈工曹參議。申澳,以千摠,及師潰,植立老樹下,射殺虜甚多,矢竭遂死之,贈主簿。盧道凝,與奴忠福,俱戰死,贈軍資主簿。都摠都事邊希一,方戰嚙指,血書諸帶,付奴歸報其母,力鬪死之,贈兵曹參判,旌閭。忠義金自鑌,應募戰死,贈訓鍊判官。朴東龍登科,未及唱榜曰,我旣出身,何敢在家乎?遂從軍死,贈主簿,旌閭。出身尹承元,杖劍從軍戰死。出身南武星,射殺數十人而死,贈訓鍊判官朴大恒,屬前鋒遇虜,面中七矢而死,贈參判,旌閭。軍資主簿朴義謙,與其兄元謙·仁謙·禮謙,同時戰死,旌義謙閭。出身李成吉,以前鋒,中矢死,贈軍資主簿。玉浦萬戶權臨吉,從軍力戰死,復其戶,主簿尹翊中,矢盡死之,旌閭。李弤少·柳泗·成大裕,皆鄭世規幕裨也,戰死,俱贈參議,旌閭。李天民,以斥堠,殺賊甚多而死之。鄭義伯·楊洙,同時戰死,義伯贈主簿。哨官金宗立戰死,旌閭。千摠慶之衍,戰死贈官,北門之戰。體府別將申誠立,力戰矢盡,遂與所部二百餘人,俱死。上聞之,臨城擧哀,贈漢城判尹,錄其後。體府從事官池汝海,率御營砲手,縋城而出,虜以鐵騎蹴之,汝海,搏戰死之,贈兵曹參判,宣傳官李纘祖,傳命于李義培,冒刃馳到南城下,賊追甚急,丸及於馬,蹶不能前,遂張拳力戰,連殺數賊,力盡爲賊所執,憤罵不屈,賊怒縛置炭火上竟至燒死,贈兵曹參判,旌閭。都摠都事鄭倬。請得一隊出戰,突虜陣,中數十矢而死,贈戶曹參議,旌閭。宣傳官李柟,萬戶趙得男,義兵將朴東榮,出身李元吉,吳東亮,皆戰死,得男·元吉,贈官,旌閭。東亮復其戶。雙嶺之戰,慶尙兵使許完,右兵使閔栐,忠淸兵使李義培,入援至雙嶺戰死,許完贈兵曹判書,謚忠莊,閔栐贈兵曹判書,謚忠壯,李義培贈領議政,謚忠壯,竝旌閭。安東營將宣世綱,入援力戰死,贈兵曹參議。尙州營將尹汝任,領兵勤王,挺身射虜,三指皆墜,因格虜而死,矢鏃之實腹者,不記其數。贈兵曹判書,封鈴原君。昌原府使白善男,及三營軍盡潰,赴虜陣力戰死之,從而死者百餘人。昌原吏黃是憲,招散卒力戰而死於善男之側,贈兵曹佐郞。縣監孫宗老,從許完軍,及軍潰,因植立死之,贈訓鍊正,旌閭。其奴億夫,亦從而死之。姜雲瑞,聞南漢圍曰,君父蒙難,敢在家耶?與從子起業·起軍,力戰死之。慶尙中軍禹成績,戰死雙嶺,其奴貴同,從而死之,贈司僕正,竝奴,旌閭。河繼仁·鄭復初·姜弘信,皆戰死,繼仁贈監察,復初贈僉正。鄭大業,以義旅勤王,突虜陣,格殺三虜而死,贈戶曹佐郞。出身權克常,從宣世綱勤王,射賊甚衆,指脫氣不衰,已而中矢死之,贈訓鍊僉正。權用休及師潰,同隊欲與俱亡,用休曰,見危圖生,非義也。遂射數虜而死,贈軍資主簿,旌閭。金夢麟,安東營校也。屬前隊,殺虜數人而死,贈司䆃主簿。李瑞雨,觀察使幕裨也。同里卒,牽瑞雨請逃,瑞雨叱曰,今日固決死耳,植立射虜,矢盡而死之,贈軍器副正。金永達,領兵赴難,屬閔栐軍,師潰死之。琴漢龍·海龍·莫龍兄弟三人,同赴難,莫龍牽漢龍袖欲去,漢龍拔刀斷其袖,與海龍赴虜死,海龍·漢龍贈軍器僉正。金燁,與煜·燦同赴難,死之,燁贈訓鍊僉正,二弟贈主簿。崔榮極·張雩,亦戰死雙嶺。出身李天培,從義培入援,及義培死,收散兵與虜戰,虜箭至,輒取而反射,左右拇指盡落,身被數十創而死之。李億,從李義培軍,與曺丑生俱死,贈兵曹參議,旌閭。丑生,只旌閭,錄後。海美營將李根永,奮勇血戰時,風雪甚,拔劍柄折,以旗捍擊虜,旗捍亦折,虜環以柴焚之,遂死,贈兵曹判書。其奴水男,從而死,李次衡,亦死之。朴瑀從義培軍,挺劍搏擊,殺傷甚多,中矢墜馬而死,贈戶曹參議。尹信得與崔祈,募鄕里壯丁百餘人,遇虜大戰,全軍覆設,贈執義。永嘉君孝吉,廣城都正悌吉,察訪元成模,縣令張雲翔,主簿洪堯儆,壯士奇得胤等,起集義旅,至松坡,爲虜所襲,力戰俱死之,皆旌閭,贈戶曹佐郞。許穉,督東路餉,中路遇虜,虜以刃脅之穉,罵不絶口,竟死之,贈執義,正郞沈惕,判官李身立,被擄不屈,死之,惕贈參議。洗馬金若天,遇虜被刃死之,義盈直長崔文漢,與戶曹佐郞金克恒,守死不去,竝死於虜,文漢贈執義,牧使朴東命,倡義旅,至見茂溪,遇虜大敗曰,此吾死所也,不移步而死,贈兵曹判書,旌閭。金重國,被擄不屈死,其婦與兩女,投水死。戰亡人姓名事,一一考出,以入之意,敢啓。傳曰,知道。依壬戌年例擧行。
義禁府啓曰,弑母罪人宋長骨,今已拿囚矣。係是綱常,依法例三省推鞫,何如?傳曰,允。
政院啓曰,因義禁府草記,罪人宋長骨三省推鞫事,允下矣。委官,何大臣進去乎?敢稟。傳曰,柳判府事爲之。
議政府啓曰,綱常罪人,今已拿囚矣。在外與未肅拜金吾堂上,竝許遞,令政院政官牌招開政差出,待下批牌招,使之擧行,何如?傳曰,允。前望入之。
金吾堂上前望入之。任百秀·尹正求·兪鎭五落點。
禮曹啓曰,卽接宗廟署所報,則今此慶科庭試時,本署官員,俱爲觀光云矣。依定式以本曹正郞尹時榮,假官差送,以爲代直後赴試之地,何如?傳曰,允。
又啓曰,卽接社稷署所報,則今此慶科庭試時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後,赴試之地,何如?傳曰,允。
義禁府啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事,回公都事及弘化門·通化門·月覲門·集春門·明光門·靑陽門·南小營禁亂都事,無以推移,假都事九員,令該曹口傳差出,以爲分排擧行之地,何如?傳曰,允。
敦寧都正任冕鎬疏。省疏具悉。所請依施。
判府事柳厚祚箚略曰,今玆三省推鞫,猥奉委官之命,而第念從前時任按獄,元無原任替進之例。伏願亟寢成命云云。答曰,省箚具悉卿懇。旣有已例,卿其諒之,卿其諒之。仍傳曰,此批答,遣史官,傳諭。
丁卯九月二十五〈日〉辰時,上御重熙堂。進講入侍時,領議政金炳學,講官金學性,參贊官金元性,檢討官權命菊,假注書韓圭覲,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自巳時至人定,灑雨下雨,測雨器水深二分。
備忘記,慶州營將李秉國,西林僉使孫宗策,方山萬戶黃珍興下直,各長弓一張,長箭一部·筒兒一箇賜給。
傳曰,傳香承旨馳詣宣武祠,奉審以來。
傳曰,今番庭試,大好紙通用。
政院啓曰,標信祗受,何等嚴重,而今日環衛軍除出標信,不善祗受,終不排立,致勤下詢,事未前有,萬萬駭然。當該宣傳官及入直將官,竝所當重勘,而本院請推之外,無他可施之罰,何以爲之?敢稟。傳曰,竝拿處。
兵曹啓曰,明日殿座時,本曹堂上別侍衛,當爲備員,而判書金炳㴤,以武科試官進去,不得進參,何以爲之?敢稟。傳曰,次堂擧行。
傳曰,明日出宮門路,以協陽門爲之。
吏曹啓曰,卽接掌樂院牒報,則以爲明日親臨春塘臺慶科庭試時,本院正,例爲進參,而正沈相穆在外,無以擧行之地云。改差,其代口傳備擬以入之意,敢啓。傳曰,知道。
吏曹口傳政事,以嚴世永爲掌樂正。
吏曹啓曰,南學敎授金裕行,以其身病,呈狀乞遞,改差,何如?傳曰,允。
訓鍊都監啓曰,今此慶科庭試武科殿試時,本局將校·軍兵及武藝別監中,直赴殿試應試應頉,別單書入之意,敢啓。傳曰,知道。
兵曹啓曰,卽伏見廣州留守閔致久狀啓下批,則今番幸行時,本府境內武士試藝入格人,令該曹稟處爲辭矣。凡於試射入格人等,自臣曹回啓,本無已例,何以爲之乎?敢稟。傳曰,原狀啓還入。
又啓曰,今九月十七日,武臣堂上祿試射日次,而殿座相値,後日退行之意,敢啓。傳曰,知道。
又啓曰,今此慶科庭試武科殿試時,直赴殿試人及直赴會試人應試應頉,區別別單書入之意,敢啓。傳曰,知道。
又啓曰,直赴殿試,奉承傳,訓局軍鄭健亨等八十四人,直赴會試奉承傳,馬兵申榰等二十五人,隨其錄名,依例許赴於明日殿試之意,敢啓。傳曰,知道。
又啓曰,濟州壬戌庭試初試入格金鍾喜,甲子增廣初試入格高仁錫,丙寅重試別試初試入格愼良琦,庭試入格曺完承,丁卯式年初試入格趙汝元·高行圭等,來訴本曹,願赴於今此庭試矣。本州以候風駕海之致,初試人隨其上來,許赴於當前他科,載在法典,故取考其各年榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
刑曹啓曰,卽接黃海監司朴承輝文移,則松禾縣徒二年定配罪人金士元,限滿云矣。取考曹上配案,則士元,以刃傷人物罪,乙丑九月定配,今已限滿的實,依法典放送後,徒流案頉下事,分付道臣之意,敢啓。傳曰,允。
義禁府罪人長骨,年二十六結案白等,矣身根脚段,父敬伯故,父矣父名不知故,母金召史被弑,母矣父名不知故白良乎,父母,以胎生於全羅道茂朱地名,不知面里是如可,未幾,移居于全州南面外城里。東西漂泊,行乞爲命,尙未娶妻,亦未入籍是白乎旀。行凶情節段,爲人子者,雖曰失眞,視母以狐鎌石,行凶至於此極,萬戮猶輕,晷刻難容。弑母情節的實,遲晩的只敎事,大明律毆父母祖父母條云,凡子毆母殺者,凌遲處死,同律死囚覆奏待報條云,凡子毆母殺者,凌遲處死,同律死囚覆奏待報條云,其犯十惡之罪應死者,決不待時亦爲白有臥乎等用良,長骨段,不待時凌遲處死爲白乎事。
公忠監司閔致庠,疏請往省先壠。答曰,省疏具悉。卿其從便往省焉。
丁卯九月十六日辰時,上御重熙堂。進講入侍時,同知事徐承輔,參贊官洪淳學,侍讀官李晩耆,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
自前夜人定至酉時,灑雨下雨,測雨器水深二寸一分。
傳曰,同副承旨許遞,前望入之。
承旨前望入之。閔奎鎬落點。
傳曰,吏曹參議有闕之代,副護軍朴齊寬除授。
傳曰,京畿御史入侍。
傳曰,別雲劍兵摠府堂上堂上閣臣入侍,承旨對讀官,竝讀券官加差下,堂下儒臣,竝對讀官加差下,使之分考。
傳曰,再明日九日製,通方外爲之,試紙,用大好紙,弘文提學牌招。
傳曰,中官柳賁然事,聞甚駭然,施以削職之典,樂善君祀孫,今旣歸正,所建家舍,給于本孫事,分付宗府。
傳曰,繡衣書啓,吏判就議廟堂,毋容循私,從公稟處。
傳曰,卽見繡衣別單,則宦侍宋喜哲之罪狀,萬萬痛駭。渠雖愚劣沒覺之類,豈有此勒奪民墳,怨聲尙今不息者乎?宦侍事,外廷雖不必言之,懲法之道,不可已矣。中官宋喜哲,亟施遠惡地定配。
傳曰,明日出宮內門路,以協陽門爲之。
以宣傳官權秉直拿處傳旨,傳曰,飭已施矣,分揀。
以京畿暗行御史朴齊寬土豪別單,始興出身尹秉夏威脅村民事,分付道臣,嚴刑二次,遠惡地定配事,朱批書下。楊州幼學具時中侵虐平民事,楊牧,開座於大路,嚴刑一次後,令道臣照律,遠惡地定配事,朱批書下。幼學柳穉玉等勒奪民財鄰里不保事,令道臣嚴刑一次,遠惡地定配事,朱批書下。積城幼學申泰熙奪入閭家事,令本官開座於大路,嚴刑一次後,令道臣照律,遠惡地定配事,朱批書下。幼學洪用燮欺人取物事,令本官嚴刑一次,遠地定配事,朱批書下。幼學李承準等虐民奪財事,令道臣嚴刑一次,遠地定配事,朱批書下。
以京畿暗行御史朴齊寬別單,洞布不均事,班戶廊屬墓村等査簽事,前後申飭,果何如?而不遵朝令,徒爲顧忌,是何道理?遵行與不遵行,自行爲之事,分付道臣事,朱批書下。以社倉設始,確立規模事,此亦別般措處之事,一體分付道臣事,朱批書下。以各邑人吏復戶,永賣預賣申飭事,永賣預賣,邑邑査實啓聞事,朱批書下。
禮曹啓曰,今九月二十六日卯時,大王大妃殿寶齡六旬,翼宗大王追上尊號,大王大妃殿加上尊號,合三慶慶科庭試文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿權停例爲之。
兵曹啓曰,今此大駕詣蕩春臺親臨賞試射時,左邊捕盜大將李鍾承,以本曹參判隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察,何如?傳曰,允。
政院啓曰,因兵曹草記,今此大駕詣蕩春臺親臨賞試射時,左邊捕盜大將李鍾承,以本曹參判隨駕,在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招聽傳敎,何如?傳曰,允。
吏曹啓曰,今初十日政,義禁府都事柳志養,方在喪中,而矇然首擬,至蒙恩點,又與內贍奉事,相換矣。臣不勝惶恐,原望筒及相換,勿施,何如?傳曰,允。
禮曹啓曰,卽接西部幼學李完沼所志,則以爲族弟謙沼,嫡妾俱爲無子,以其同姓二十六寸兄寅庸第四子秀斌,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李完沼,所訴旣如此,李寅庸第四子秀斌,立爲李謙沼之後,何如?傳曰,允。
丁卯九月十七日巳時,上詣春塘臺。慶科庭試親臨試取,京畿暗行御史同爲入侍時,行都承旨趙寧夏,承旨缺,注書缺,記事官趙秉鎬·金永珯·李承洙,別兼春秋金性均,檢校直提學李載元,直提學趙寧夏·李載冕,檢校直閣閔升鎬,檢校待敎閔奎鎬·鄭範朝·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙寧夏,進前問候訖,仍出協陽門·建陽門·銅龍門·靑陽門至春塘臺降輿所。通禮跪啓請降輿。上降輿陞座,寧夏讀奏入門單子訖,又奏曰,從陞人中,有試官蒙點人,使之一體行禮乎?上,可之。讀券官領議政金炳學·金學性·鄭基世·洪淳穆·金世均·李承輔·李載元·金輔鉉·李秉文·李載冕·金炳弼·閔升鎬·鄭健朝·徐堂輔·金在顯·南鍾順,對讀官閔奎鎬·趙埰·李承五·趙敬夏·鄭範朝·趙慶鎬·趙康夏·李根秀·吳德泳·任冕鎬·李敦相·金奎弘·閔謙鎬·金裕行·金性均·權命菊·南錫淵·金永珯·趙秉鎬,行四拜禮訖,以次就位。上命試官進前,炳學進前問候訖。上命書賦題闢異端正斯道立紀綱樹風化,學性等,跪書讀奏訖,永珯等,奉出懸之。上命試官權退,仍命京畿御史進前,朴齊寬進前。上曰,無事往返乎?齊寬曰,王靈攸曁,無事往返矣。上曰,道內農形,何如?齊寬曰,畓穀田穀均登矣。上曰,道內別無弊端乎?齊寬曰,已奏於別單,更無仰達矣。仍命退,上入小次。傳曰,兵摠府堂上·堂上閣臣入侍。承旨堂上對讀官,竝讀券官加差下,堂下儒臣,竝對讀官加差下,使之分考。出傳敎傳曰,再明日九日製,通方外爲之。試紙用大好紙,弘文提學牌招。出傳敎少頃,寧夏,以司謁入稟曰,先張已入,出標信開布城,呈券儒生,次次出送乎?上,可之。又稟收券旣多,考試,何如?上命考試。又稟取幾人?傳曰,今番庭試取七人。少頃,上出次,命科次。永珯,讀奏第一張訖,炳學,跪稟書等,因書等訖,承旨讀奏封內訖。通禮跪啓禮畢。上降座陞輿,由靑陽門·協陽門還內。承旨請出標信解嚴,諸臣以次退出。
上在昌德宮。停常參·經筵。
傳曰,雨勢如此,蕩春臺親臨賞試射,更待下敎。
傳曰,左承旨許遞,前望入之。
承旨前望入之。任承準落點。
政院啓曰,卽者檢閱金永珯,以其祖母病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬·徐奭輔,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱趙秉鎬·徐奭輔牌不進罷職傳旨,傳曰,只推。
禮曹啓曰,動駕日,雨下於出宮前,卽爲稟旨退行事,曾有定式矣。今日雨勢如此,蕩春臺親臨賞試射吉日,更爲推擇擧行,何如?傳曰,允。
又啓曰,卽接社稷署所報,則明日九日製試取時,本署官員,俱爲觀光云。依定式本曹佐郞崔相綰,假官差送,以爲代直後赴試之地,何如?傳曰,允。
宣惠廳啓曰,觀此京畿監司李宜翼狀啓,則枚擧南陽府使朴有鵬牒呈,禮山縣大同米所載船一隻,到本府仙才島前洋,致敗云矣。似此如葉舴艋,載之以幾百重穀者,專委於賃得之格軍監色之間,一不領騎,事之疎忽,莫甚於此。穀主官禮山縣監金炳憲,姑施緘辭推考之典,何如?傳曰,允。
檢閱金永珯疏曰,伏以,臣持被之中,旣接家信,則臣承重祖母,素患痰喘之症,近因日候之不調,一倍添劇,委頓床笫,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣擅離之罪。以肅朝綱焉云云。省疏具悉。爾其勿辭,救護。
上在昌德宮。停常參·經筵。
傳曰,都承旨,持此御題,與弘文提學偕往泮宮,試取以來。
傳曰,直提學趙寧夏,馳詣華寧殿,奉審摘奸,仍詣健陵·顯隆園,一體奉審以來。
政院啓曰,密城君墓所,遣宗臣致祭事,命下矣。何宗臣進去乎?敢稟。傳曰,知宗正卿李寅奭進去。
又啓曰,吏曹郞廳來言,新恩下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下矣。判書曺錫雨,參判徐堂輔,參議朴齊寬,俱以病不來,不得開政云,竝卽牌招,何如?傳曰,允。如有違牌,勿爲呼望。
傳曰,蕩春臺試射,明日爲之。
傳曰,仁川府使·利川府事之代,以準朔擬入。
政院啓曰,左右史不可不備,檢閱趙秉鎬·徐奭輔,旣有只推之命,竝卽牌招入直,何如?傳曰,允。
以檢閱趙秉鎬·徐奭輔牌不進罷職傳旨,傳曰,只推。
傳曰,入直兵摠府堂上·在院承旨,竝試官加差下,使之分考。
傳曰,前松留事,何爲而然也?若謂之不然,則繡論豈〈若〉是狼藉?若謂之其然,則殊非料度之可及,而第其漫不省察,一任濁亂,罔念對揚之意,自取貪鄙之目,此與躬犯,何異之有?特推全保之意,前留守李承輔,施以遠竄之典,所謂兩裨,許多欺蔽,許多剝割,實不可例勘而止,押送松營,嚴刑一次,遠惡地定配,勿干赦典。
傳曰,安城郡守之代,別薦守令中,勿拘朔數擬入。
傳曰,沔川郡守之代,以準朔中擬入。
以開城留守金壽鉉狀啓,麗陵修治時,監董以下施賞事,傳曰,麗陵諸王寢,今爲一新修治矣。此若不隨毁隨補,未過幾年,又將傾頹矣。修治之道,留守就議于廟堂,定式擧行。
傳曰,明日出宮內門路,以協陽門爲之。
寧夏啓曰,臣敬奉御題,與弘文提學,偕往泮宮,九日製儒生試取,則收券爲一萬七百九十五張矣。捧入之意,敢啓。傳曰,知道。
傳曰,九日製賦居首草三下進士申鼎熙等五人,竝直赴會試,之次次上幼學權裕相等十人,竝給二分,之次次上幼學李繼來等十人,竝給一分,之次次上幼學洪始澮等七十五人,各奎章全韻一件賜給。
傳曰,入格儒生,明日延英門外施賞。
都摠府摠管變通草記,傳曰,在外許遞,前望入之。
摠管前望入之。李熙永落點。
議政府啓曰,卽見訓鍊都監所報,則軍器修補錢,前劃已盡,更加劃下,以爲繼用之地云矣。修繕之政,不可中止,就戶曹新鑄中二萬兩加劃,使之入用,何如?傳曰,允。
又啓曰,卽見咸鏡監司李興敏狀啓,則左寨劃付厚州事,成命已久,尙未歸正,邑勢民情,萬萬遑急。請令廟堂,稟處矣。左寨劃付之論,五十有餘年于玆,而互相持難,迄無決定者,其必有所以而然,關問關西道臣,俾爲措處之地,何如?傳曰,允。
又啓曰,梁山郡守有闕矣。由來積弊之邑,不可不擇差,以聲績素著人,各別檢擬事,分付銓曹,何如?傳曰,允。
兵曹啓曰,今番殿試榜目中,多有誤書,臣不勝惶悚,而原榜目,竝付標以入之意,敢啓。傳曰,知道。
又啓曰,今九月二十日文臣朔試射試官望,纔已受點,而動駕相値,不得爲之之意,敢啓。傳曰,知道。
奎章閣啓曰,守宮檢校待敎李秉文,待開門牌招,何如?傳曰,允。
義禁府啓曰,中官宋喜哲,亟施遠惡地定配事,承傳啓下矣。宋喜哲,咸鏡道北靑府,亟施遠惡地定配,而以承傳內辭意,具罪目,依例發遣府書吏,押送配所,何如?傳曰,允。
吏曹啓曰,成均館典籍李章翊,繕工監假監役官徐天輔,俱以身病,呈狀乞遞,竝改差,何如?傳曰,允。
又啓曰,全羅道錦山居幼學金祖洙呈狀內,矣身父幼學堯欽,今年爲九十歲,而見漏於本道應資老人抄啓中,未蒙恩資云。故考見帳籍,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,判書曺錫雨進,參判徐堂輔,參議朴齊寬式暇。
以朴惇壽爲敦寧都正,徐堂輔爲同春秋,李豐翼爲平市提調,金益文爲冬至兼謝恩正使,洪萬植爲南學敎授,丁學俊爲典籍,曺秉直爲禁府都事,李祥奎爲假監役,沈樂正爲仁川府使,李僖爲利川府使,成鼎鎬爲加平郡守,鄭箕錫爲安城郡守,金炳地爲知經筵。
再政。以韓鎭棨爲工曹參議,安鴻善爲典籤,尹冕求爲沔川郡守,柳敎祚爲梁山郡守,李道植爲砥平縣監,禁府都事曺秉直,繕工奉事崔秉翰,已上相換事,承傳。
三政。以鄭淵善爲典簿,李喬信爲宗廟令,李賢器爲知禮縣監,李根厚爲眞寶縣監。
四政。以李商應爲睿陵令,崔復榮爲監察。典籍單鄭度仁,文科甲科第一人,引議單申相兌,武科甲科第一人。
五政。以金炳怡爲內資主簿,睦養錫爲司僕主簿。
六政。以劉晉祐爲濟用主簿,趙垣爲造紙別提,故牧使任啓英贈兵判例兼,忠節卓異加贈事,承傳。贈童敎文章甲贈左承旨,孝行卓異加贈事,承傳。故學生崔錫一贈童敎,孝行卓異贈職事,承傳。
吏曹啓目,粘連觀此京畿暗行御史朴齊寬書啓,則以爲仁川府使趙雲涉段,免稅結之自下添價,矇未覺察,還分米之從中偸食,亦不禁防,前等時戶鷄價之折半減給者,還爲責納是如爲白乎旀。利川府事張瀷段,干囑橫行,政失條理,吏戶數遞,事多翻覆,軍糧米之濫捧,結價錢之加斂,四載尸素,三政解弛是如爲白乎旀。加平郡守金瑨段,往會於退吏之葬,旣失體貌,作畓於衆民之洑,罔念法禁是如爲白乎所。上項三邑守令,竝只罷黜爲白乎旀。坡州牧使趙羲豐段,軍糧收捧,殆無節限,將色輩,不能禁戢,元定外加捧爲五十石,饒民處貸用錢三百兩,自巡營還爲推給,俱係非法是如爲白乎旀。南陽前府使鄭泰好段,願納錢潛捧者,洪珪等處,合爲三千六十兩,盡歸私用,邸吏役米價之不足,元結九百七結零,每結加捧一兩四錢式,合錢一千二百六十九兩零內,四百八十兩,以不足條充納,巡營二百四十兩,自邑加結剩餘五百四十九兩零,亦爲該色之乾沒,民怨喧騰,軍糧米濫捧,末梢還給時,斗量剩餘,數雖不多,亦歸私用是如爲白乎旀。通津府使愼㘽芝段,洋擾時,柴木折草,責捧民間,別下錢二千兩,糜備於汗漫私用,官廳加下,殆近五百兩,仍不報給,其餘法外之事,非止一二是如爲白乎旀。砥平前縣監兪致道段,朴佑學等處,任賂錢三百兩,兪致玉處,訟賂錢八十兩,孟祖述處,勒貸錢一百三十兩,結價收捧之際,元價外,每結一兩式加斂,四百兩歸屬不明,人言喧藉是如爲白乎旀。陰竹前縣監金恂根段,宋一祿債訟四百兩,徵出於李守業處,仍歸私橐,乙丑査出災二十九結五十負五束,每結代錢二十一兩,徵捧於該書員,合錢六百十九兩六錢五分,不爲分俵,盡下襍用,金源植等處,勒貸錢一千八百兩,以爲賑救之資,雖曰歸屬自在,民讟不息是如爲白乎旀。迎華前察訪朴演鏞段,稱以公役進排,郵舍修理,該驛位畓,無難放賣,遞歸時給錢豎碑,聽聞可駭是如爲白有臥乎所。上項五邑前任守令,一驛察訪,不可以已遞而勿論,竝只令該府,拿問處之爲白乎旀。安城郡守李承老段,昨秋砲手抄上也。吏校輩之索賂存拔,村間騷擾,安應祿,與其族五福,因財爭訟也。三千五百兩,徵出於五福處,一千八百兩,仍歸私橐,金閨瑞等處,訟賂錢,合爲四百二十兩,乙丑條田大同米中三百五十五石,每石加捧三兩,莫察該色之偸弄,有此結民之冤徵是如爲白有臥乎所。爲先罷黜,令該府拿問處之爲白乎旀。積城縣監趙雲柱段,吏逋還之盡刷,雖云祛瘼,軍糧,米之加排,莫察奸弊是如爲白有臥乎所。從重推考爲白乎旀。楊州牧使林翰洙段,一念靡懈於夙宵,三政俱擧於前後,旣荷褒賞,實績有難盡記,常存惠恤,衆情惟恐或失是如爲白乎旀。砥平縣監鄭箕錫段,廉約自持,官廚之甘旨之養,勤孜爲治,政堂少優閑之暇,簿牒之裁決,各得其宜,逋帳之收刷,不有餘力,捐殘廩而修械,克盡陰雨之責,減貧戶而分還,均排窮春之糧,三政俱擧,一境咸頌,治居全省之最是如爲白乎旀。楊根前郡守朴孝憲段,結價之減定,民頌擧切於邑村,市弊之親監商譽猶傳於道路,巡坪課農,時得田父之欣悅,進階決訟,有若家人之曉喩,兩載之視任,未久,一境之遺愛尙多是如爲白乎旀。高陽前郡守閔台鎬段,不勞鞭撻而淸刷近萬金吏逋,更整升斛而均,分數千石城餉,昨秋防守之時,飛輓不撓於村閭,今夏移遞之日,攀遮相續於道路是如爲白乎旀。驪州牧使金翼鉉段,廉明自持,恩威竝行,派任窠而定肩次,捐廩俸而革痼弊,訴牒不滯於門,而部判若流,頌碑相望於道稱譽方蔚是如爲白乎旀。坡州牧使柳晥段,城餉穀之精捧,民多頌惠,鍊武亭之重建,邑有改觀,軍器修補時,捐廩自備爲一千兩,圖報之誠,尤爲嘉尙是如爲白乎旀。喬桐府使李根永段,纔經劫擾之後,克盡撫綏之方,廩況米四十石之蠲蕩,窮民之蒙惠不少,別破陣一百名之抄設,每月之課試必勤是如爲白乎旀。金浦郡守尹永夏段,昨春洋擾時,軍卒犒饋資送等費,皆自官擔當錢爲五百兩之多,營造運木七十餘株,輸納時,以需米分給,以爲曳夫之糧,實惠尤著,民頌猶多是如爲白乎旀。高陽前前郡守高奭鉉恬雅之矩,謹愼爲政,減城餉而捧代錢,査邑結而補厚帳,聽訟則直而不撓,矯瘼也勤而靡懈,與訟尙蔚,遺愛可譣是如爲白有臥乎所。如此茂著之責,合施褒奬之擧,楊州牧使林翰洙,砥平縣監鄭箕錫等段,似當施以璽書表裏之典是白乎旀。楊根前前郡守朴孝憲,高陽前郡守閔台鎬等段,似當施以陞敍調用之典是白乎旀。驪州牧使金翼鉉,坡州牧使柳晥,喬桐府使李根永等段,似當施以兒馬賜給之典是如爲白矣,竝只係干恩賞,臣曹不敢擅便,上裁敎是白乎旀。監司李宜翼段,廉約素著於規模,一省之窮民賴安,號令不出於門闥,列邑之奸吏,自戢是如爲白乎旀。廣州留守閔致久段,體重之地,不得論列是如爲白乎旀。水原留守李景夏段,勳庸旣著,威望遠曁,樓櫓之保障增重,裘帶之風流多暇是如爲白乎旀。開城留守金壽鉉段,兩載爲尹,一反前政,養其威重,濟以廉明,機務繁劇而剸理若無事,民物殷阜而鎭服也。有方是如爲白乎臥乎所。道臣守臣體重,今姑勿論爲白乎旀。開城前留守李承輔段,繡啓臚列,若是狼藉是白乎則守臣體重,自臣曹不敢循例論斷,令廟堂,稟處爲白乎旀。褊裨中李思協·李南輪,慫慂幹旋,罪難容貰是如爲白有臥乎所。不可置而勿論,竝只令攸司勘罪爲白乎旀。其餘前後守令·察訪·經歷·判官等段,績乏優異,疵無顯著,竝只置之爲白乎旀。其外鎭撫使中軍邊,將監牧官等乙良,令兵曹稟處,何如?啓依回啓施行爲良如敎。
上在昌德宮。停常參·經筵。
大駕詣三溪亭行殿入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹口傳同安。答曰,知道。
藥房提調金世均,副提調趙寧夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·諸儒臣·二品以上入參。
傳曰,今番兩次幸行,與水操時,許多節次,承傳宣傳官之擧行,一無舛錯,此雖職分內事,實爲嘉尙,宣傳官李昌漢,許用防禦履歷。李奎璿·李敎弼,優窠守令待窠,首先擬入。
傳曰,衛內各差備,以瑞蔥臺例,應射各營軍摠以下,依中旬爲之。
傳曰,別軍職李敏皐·朴準祥·朴海成·王昌鎬·李奎性,宣傳官沈遠學,竝賜第,內吹賜樂。
以司謁,口傳下敎曰,御營廳藥房,不爲參陣,豈有如許道理?爲先汰去,其代,該營大將,以術業精明者,取才差出,而如是申飭之後,復或有如前之弊,則當該大將,斷當重勘事,分付。
傳曰,未畢試取,令各其營,明日試取。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
禮曹啓曰,卽接開城留守金壽鉉移文,則以爲麗太祖顯陵修改之役,今已告訖,告安祭香祝,自本曹啓稟磨鍊,下送云矣。告安祭香祝,令該司急速磨鍊下送,卽爲設行事,分付,何如?傳曰,允。
奎章閣啓曰,大駕今已還宮,守宮檢校待敎李秉文,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人李璉等十四人,移送秋曹云矣,敢啓。傳曰,知道。
兵曹啓目,粘連觀此京畿暗行御史朴齊寬書啓,則德積前僉使金大吉段,全昧事務,每多做錯是如爲白有臥乎所。職在防守,有此做錯,不可以已遞而勿論,施以罷職之典爲白乎旀。永宗僉使申孝哲段,倉穀之排戶平均,政多稱譽,城役之盡心董飭,義在圖報,浦村例納之各種爲民蠲減,武士試放之優賞,自官辦給是如爲白乎旀。大興僉使白景錫段,改定官號,益思關防之重,自備城役,可喜修繕之完是如爲白有臥乎所。兩鎭將之或浦村例納之爲民蠲減,武士優賞之自官辦給,或益思關防之重,自備修繕之役,俱極可尙,竝似當施以兒馬賜給之典是白乎矣,係干恩賞,不敢擅便,上裁敎是白乎旀。其餘中軍·邊將監牧官等,別無優績,亦無顯疵,竝只置之,何如?啓,依允。
丁卯九月二十日辰時,大駕詣蕩春臺。賞試射擧動入侍時,行都承旨趙寧夏,左承旨申道熙,右承旨李炳敎,左副承旨任承準,右副承旨申命澈,同副承旨金聲根,注書缺,記事官趙秉鎬·徐奭輔·金永珯,別兼春秋李昌鎬,檢校直提學李載元,直提學李載冕,檢校直閣閔升鎬·李承純,檢校待敎鄭範朝·趙慶鎬,以次侍立。時至,通禮跪啓請外辦。上具軍服,乘輿出宣化門。藥房提調金世均,副提調趙寧夏,進前問候訖,仍出協陽門。通禮跪啓請降輿乘馬。上降輿乘馬,出肅章門·進善門·敦化門。宣傳官跪啓稟旗幟三行分立,行鼓進發,至懿昭廟前路,上降馬步過,仍乘馬,至彰義門內,降馬乘輿,出彰義門。宣傳官跪稟鳴金二下,大吹打,至三溪亭。宣傳官跪稟旗幟左右。上降輿入行殿。宣傳官跪稟鳴金三下,吹打止,以信箭,命兵曹判書及先廂訓將·摠戎使·中央禁軍別將·後廂禁將·御將,先詣信地,一體迎接。少頃,上詣射亭,親射後,命宣傳官以下,古風書入,親受訖。傳曰,今番兩次幸行,與水操夜操時,許多節次,承傳宣傳官之擧行,一無舛錯,此雖職分內事,實爲嘉尙,李昌漢,許用防禦履歷。李泰鉉·鄭雲星,許用邊地履歷。李奎璿·李敎弼,優窠守令,待窠首先擬入。出傳敎少頃,上出次,乘馬。宣傳官跪稟旗幟三行,吹打作,至洗劍亭近處。宣傳官跪稟吹打止,各營迎接如法。宣傳官跪稟鳴金,不請駐蹕之兵曹參判,不敏擧行之敎鍊官,竝記過,至蕩春臺。宣傳官跪稟止金,又稟旗幟左右。上降馬陞座,小吹打作,仍止金,黃門旗,叉捍作門。兵曹判書金炳㴤及宣傳官等,以次行參現禮,各班叩頭訖,兵曹判書,以監試次,仍留壇上。兵曹判書稟陞壇。宣傳官如例擧行,鳴金大吹打,牢子,大呼開門,黃門旗手,應聲揮旗,退,止金,各營將臣以下,行參現禮訖,先後廂大將,以監試次,仍留壇上,兵曹判書稟聚官哨。宣傳官如例擧行,吹掌號笛,將領以下,齊到作門外。宣傳官稟行下馬號令,又稟跪鼓,將領以下,下馬叩頭訖。宣傳官稟行上馬號令,將領以下,上馬,回信地,吹打作,吹打止。傳曰,衛內,以瑞蔥臺例,應射各營軍摠,依中旬爲之。出傳敎命宰樞執鼓節次,則置之,兵判及各營將臣以下應射畢,承旨稟退錚,上入幄次。傳曰,別軍職李敏皐·朴準祥·朴準成·王昌鎬·李奎性,宣傳官沈遠學,竝賜第,內吹賜樂。出傳敎傳曰,未畢試取,令各其營,明日試取。出傳敎命兵曹參判及敎鍊官記過,分揀。少頃。宣傳官稟二三吹,又稟旗幟三行。通禮跪啓〈請〉外辦。上出次,乘輿。宣傳官稟吹打行鼓,還詣洗劍亭,少駐,仍乘輿,至彰義門。宣傳官跪稟鳴金,吹打止,入彰義門至敦化門。宣傳官跪稟旗幟分立,由敦化門,入進善門·肅章門·協陽門。兵曹判書跪稟放仗。宣傳官請出標信解嚴,上由宣化門還內。諸臣以次退出。
上在昌德宮。停常參·經筵。
翌日大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調金炳學,提調金世均,左承旨申道熙啓曰,移蹕城外,親臨試射,向晩回鑾,勞動旣多。伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,旣承慈敎矣。太廟冬享大祭,遣大臣攝行,一依親祭例磨鍊。
政院啓曰,卽者刑曹郞廳來言,昨日動駕時,擊錚人等,當爲捧供,而判書徐衡淳在外,次堂例不得擧行云,何以爲之?敢稟。傳曰,許遞,前望人之。
刑曹判書前望入之。李顯稷落點。
禮曹,來十月初四日,行宗廟冬享大祭,永寧殿攝行祭,香祝親傳,取稟。奉敎敬依。
兵曹啓曰,禁軍別將李邦鉉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以申正熙爲禁軍別將。
訓鍊都監啓曰,本局別將李熙完,身病猝重,勢難察任,改差,何如?傳曰,允。
刑曹啓曰,傳曰,前松留事,何爲而然也?若謂之不然,則繡論,豈若是狼藉?若謂之其然,則殊非料度之可及,而第其漫不省察,一任濁亂,罔念對揚之意,自取貪鄙之目,此與躬犯,何異之有?特推全保之意,前留守李承輔,施以遠竄之典,所謂兩裨之許多欺弊,許多剝割,實不可例勘而止,押送松營,嚴刑一次,遠惡地定配,勿揀赦前事,命下矣。謹依傳敎,褊裨李南輪,出付畿營,使之押送于松營,至若李思協,以欺弊假托,討索平民等許多罪犯,昨年六月,前守臣李承輔,已爲嚴刑定配於鳳山郡,到配狀本,亦已啓下,而此不可仍置原配案頉下,令松營,更爲捉來,一體擧行之意,分付,何如?傳曰,允。
義禁府啓曰,弑母罪人長骨,已承服正刑矣。依法典,其妻子,爲奴爲婢,破家瀦澤,降邑號等事,令各該司捧承傳擧行,何如?傳曰,允。
又啓曰,前開城留守李承輔,施以遠竄之典事,承傳啓下矣。李承輔,慶尙道聞慶縣遠竄,而以承傳內辭意,具罪目,依例發遣府都事,押送配所,何如?傳曰,允。
義禁府啓目,全羅道兵虞候任元模,忠州營將徐光復,南虞候洪台燮等,原情云云,問目內辭緣,泛稱遲晩,竝所當請刑是白乎矣,任元模·徐光復,曾經宣傳官,勿爲請刑,載在法典,議處,洪台燮,刑推得情,何如?啓,依允爲旀,洪台燮段,除刑推議處爲良如敎。
吏曹參議朴齊寬,疏辭新除三銓之任。省疏具悉。爾其勿辭察職。
敦寧都正朴惇壽疏。省疏具悉。所請依施。
上在昌德宮。停常參·經筵。
備忘記,靑水萬戶崔斗南下直,長弓一張·長箭一部·片箭一部·筒兒一箇賜給。
傳曰,吏曹參判有闕之代,前望入之。
吏曹參判前望入之。權用脩落點。
傳曰,韓聖根之向來處分,烏可已乎?第念昨年文殊之戰,賈勇先登,亦足嘉尙,特以將功贖罪之義,其令放送。
傳曰,直赴殿試人,一體放榜。
傳曰,左承旨·右承旨·左副承旨·右副承旨許遞,前望入之。
承旨前望入之。金元性·李世宰·具春喜·洪淳學落點。
以司謁,口傳下敎曰,政院軍士房使令三名,自今爲始,許赴瑞蔥臺試射放榜事,分付。
宗親府啓曰,典籤未差之,代令該曹口傳差出,使之察任,何如?傳曰,允。
承文院啓曰,本院有司堂上有闕之代,行護軍金有淵差下,使之察任,何如?傳曰,允。
禮曹啓曰,傳曰,直赴殿試人,一體放榜事,命下矣。直赴殿試人廣州府應製入格生員李左堯,就庭試榜目末端付標,添書以入之意,敢啓。傳曰,知道。
又啓曰,卽接靑松幼學林斗相所志,則以爲七寸叔貞漢,嫡妾俱無子,以其同姓四寸兄貞大第三子在洙,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長林斗相所訴,旣如此,林貞大第三子在洙,立爲林貞漢之後,何如?傳曰,允。
兵曹啓曰,今此瑞蔥臺試射放時,入格司謁·司鑰·別監·事知矢人統長·武藝別監·馬上奉持·步下奉持·駕後禁軍·京畿監營招搖旗次知敎鍊官·招搖旗手·守禦營御前前排次知敎鍊官·前排軍·承政院軍士房使令·元內吹近仗軍士等,謹依判下,別單施賞,而木布,以本曹所在者,頒給,筒箇·帿弓·長弓·弓矢·弓箭·箭竹,以軍器寺所在者,取來頒給,京畿監營招搖旗手,守禦營御前前排軍等,自各其營施賞之意,敢啓。傳曰,知道。
吏曹啓曰,宗親府典籤,乃是四品職也。未經守令則不得擬望,而日前政自辟望,矇然擬入,至蒙恩點矣。今伏承大院君分付,原望筒勿施,安鴻善仍任前職之意,敢啓。傳曰,知道。
吏曹口傳政事,以鄭淵善爲典籤。
義禁府啓曰,韓聖根放送事,承傳啓下矣。平安道渭原郡遠惡地定配罪人韓聖根放送事,分付該道道臣之意,敢啓。傳曰,知道。
吏曹參判徐堂輔,陳疏乞遞。答曰,省疏具悉。所請依施。
丁卯九月二十二日卯時,上詣璿源殿。茶禮親行入侍時,行都承旨趙寧夏,左承旨申道熙,右承旨任承準,左副承旨李炳敎,右副承旨申命澈,同副承旨金聲根,注書缺,記事官徐奭輔·金永珯,檢校提學金炳國,提學金學性,原任提學鄭基世,檢校直提學李載元,直提學李載冕,檢校直閣閔升鎬·李承純,檢校待敎趙慶鎬,玉堂缺。以次侍立。時至,通禮跪啓請出次。上具翼善冠·衮龍袍,出齋殿詣版位,行四拜禮,詣盥洗位盥洗訖,詣第一室尊所。承旨擧羃訖,上詣第一室神位前跪,承旨奉香,承旨奉爐,上三上香。承旨進盞,上執盞以授承旨,承旨跪受,奠于案上。上連獻三爵訖,仍詣第二室·第三室·第四室·第五室·第六室,行禮如上儀訖,降復位,行四拜禮。通禮跪啓請禮畢,大臣進前問候訖。上還入齋殿,命承史退出,諸臣以次退出。
上在昌德宮。停常參·經筵。
傳曰,自明日進講爲之。
傳曰,藥院都提調有闕之代,前望入之。
內醫都提調前望入之。判府事柳厚祚落點。
傳曰,奉審閣臣入侍。
都摠府啓曰,今日入直內三廳武兼禁軍及軍兵等,當爲習射技放,而齋日相値,不得設行之意,敢啓。傳曰,知道。
議政府啓曰,卽見盛京禮部咨文出來者,欽命査勘邊務大臣,於九月望後啓程,先由鳳城門外,沿邊一帶,査勘合行,咨會先期,在中江卡倫地方,聽候辦理爲辭矣。査勘地方,初無指的,聽候中江,今始期會,程限甚爲急迫,接應自致窘絀矣。臨機通變,務從便宜,犒饗贈遣等節,另飭擧行,備盡款曲之意,亦以委派各員之奉御帖,預先等候於閭延者,勢不及移來接待之由,善寫詳傳,俾無一毫疎漏之慮事,三懸鈴關飭於關西道帥臣及義州府尹處,何如?傳曰,允。
義禁府啓目,粘連向前任元模·徐光復·洪台燮等,亦任元模段,不察公務,縱緣身病之難强,疑怒還單,罔念事體之有損,徐光復段,泛忽營敕,不勤戢盜,濫徵需價,旋已分給,雖有囚供之發明,旣登道啓之臚列,有難參恕。洪台燮段,職是佐戎,無端干涉詞訟,信任奸校,未免侵擾平民,竝只以此照律,何如?啓,依允。
又啓目,粘連全羅兵虞候任元模,忠州營將徐光復,南虞候洪台燮等矣。本府議啓內,任元模,不察公務,縱緣身病之難强,疑怒還單,罔念事體之有損。徐光復,泛忽營敕,不勤戢盜,濫徵需價,旋已分給,雖有囚供之發明,旣登道啓之臚列,有難參恕。洪台燮,職是佐戎,無端干涉詞訟,信任奸校,未免侵擾平民,竝只以此照律罪。任元模段,笞五十收贖,解見任別敍。徐光復段,杖一百收贖,告身盡行追奪。洪台燮段,杖一百收贖,告身盡行追奪,流三千里定配,竝私罪,奉敎依允爲旀,徐光復段,功議各減一等爲良如敎。
又啓曰,洪台燮,係是流配,依法典不付功議以入之意,敢啓。傳曰,知道。
領議政金炳學疏答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
行護軍趙性敎疏曰,伏以,臣猥膺副价之命,行將辭陛而出疆矣。第伏念臣之父母墳墓,在於京畿道龍仁地,而數年荏苒,省視旣曠,今當遠離,霜露增感,玆敢略暴衷籲。伏乞聖慈,特許臣往還之暇,俾伸至情,千萬懇祝云云。答曰,省疏具悉。卿其往省焉。
丁卯九月二十三日申時,上御重熙堂。奉審閣臣入侍時,左副承旨金聲根,假注書韓圭覲,記事官徐奭輔·金永珯,直提學趙寧夏,以次進伏訖。上曰,史官分左右。命閣臣進前,寧夏進前奏曰,臣承命馳詣華寧殿,殿內奉審則安寧,仍詣健陵,陵上奉審則安寧,碑閣·丁字閣奉審則無頉。仍詣顯隆園園上奉審則安寧,碑閣·丁字閣奉審則無頉之意,敢此,仰達矣。缺
上在昌德宮。停常參·經筵。
藥房提調金世均,右副承旨具春喜啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,卽者兵曹郞廳來言,明日騎兵點考時,本曹堂上當爲備員,而參判李鍾承,有身病不得進參云。令該曹口傳差出,待下批牌招察任,何如?傳曰,允。參判許遞,前望入之。
兵曹參判前望入之。李邦鉉落點。
承文院啓曰,卽見盛京禮部咨文,以爲査勘大臣,擬於九月望後啓程,先由鳳凰門外,沿邊査勘,知照本國,轉飭該委員,屆期在中江卡倫地方,聽候辦理云矣。回咨,依例撰出,順付回撥,下送灣府,入送鳳城轉致盛京之地,何如?傳曰,允。
刑曹啓曰,今番動駕時,衛外擊錚人中,淸安良人金若用爲其父鍾河定配請放事也。瑞山幼學金鳳濟爲其父商圭定配請放事也。安義幼學林奇煥爲其父秀學定配請放事也。罪犯俱爲不輕,韓山幼學權臣圭爲其曾祖裕伸理也。楊根幼學許爲其祖晟伸理也。事係愼重,潭陽幼學陳在豐其父昌奭孝行卓異,乞令旌閭事也。南陽幼學李璉九其母片氏孝烈卓異,乞令旌閭事也。勿許錚籲,近有定式,草溪良女崔召史,見奪田庄,乞令還推事也。爰辭謊雜,竝原情勿施,嚴飭放送,何如?傳曰,允。
丁卯九月二十四日辰時,上御重熙堂。進講入侍時,判府事柳厚祚,講官金世均,參贊官洪淳學,侍讀官南錫淵,假注書白時範,記事官徐奭輔·金永珯,各持小學第五卷,以次進伏訖。上曰,史官分左右。厚祚進前問候訖。上誦前受音一遍訖,仍開卷。世均讀自柳玭,止卽馮玉也。仍釋義訖。上命授書算于世均。上讀新受音十遍訖。世均,還納書算。上曰,一釵之直,爲七十萬錢,誠非尋常之事,而何其禍必隨之歟?世均曰,此不過婦人首飾之物,而直爲七十萬錢,其奇巧可知,乃物之妖也,安得無禍隨之理乎?仍奏曰,柳㘩·公綽之孫,仲郢之子也。官御史大夫,直淸有父風,述家訓而戒子孫,今此一端,亦鑑戒之事也。蓋奢侈之召禍,通古今自天子至於庶人,而莫不以其所處而然。傳曰,寶珠玉者,殃必及身。又曰,侈汰已甚,身之災也。漢文帝欲作露臺,而以所費百金,爲中人十家之産,置之,今於一釵之直,七十萬錢,王涯,時居相位,不許於其女,而馮玉,不過一郞吏,其妻之首飾,侈汰如是,宜乎其遘禍,王涯,身爲宰相,苟能齊家以儉,其女,豈敢生意於是乎?其居常不得戒盈,推可知矣。由是亦不得長久矣。又奏曰,今日前受音與新受音,融會於句讀,實無一處之小澁,縕繹之工,可以仰揣,臣不勝欽仰萬萬矣。缺
丁卯九月二十四日申時。上御重熙堂。召對入侍時,參贊官洪淳學,檢校直閣李淳翼,侍讀官南錫淵,檢討官權命菊,假注書白時範,記事官徐奭輔·金永珯,各持小學第五卷,以次進伏訖。
上在昌德宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·朝廷百官口傳問安。答曰,知道。
中宮殿,宗親·儀賓·內閣·政院·玉堂·朝廷百官單子問安。答曰,知道。
政院啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
傳曰,是年是月,卽我仁元聖母誕辰舊甲也。追惟往昔,悵慕冞切,今二十九日明陵,遣大臣攝行酌獻禮。
傳曰,在外承旨許遞,前望入之。
承旨前望入之。洪承億落點。
政院啓曰,新除授左承旨洪承億,時在京畿楊州地,斯速乘馹上來事,下諭,何如?傳曰,許遞,前望入之。
承旨前望入之。尹宇錫落點。
傳曰,發遣吏郞,諸執事,淸齋與否,摘奸以來。
議政府啓曰,卽見黃海監司朴承輝狀啓,則備陳道內綿農慘歉之狀,仍請禁·御兩營及兵曹各衙門,納木邊竝以純錢代捧事,令廟堂稟旨分付矣。軍需所重,不可闊狹,而綿農告歉,民情在所當念,兵曹及兩營,五分一,各司純錢代納之意,分付,何如?傳曰,允。
又啓曰,卽見公忠監司閔致庠所報,則懷德,以積久弊邑,壬戌民擾以後,逋負莫可收拾,上納因此愆滯。且今綿農判歉,斂價遠貿,軍民受害,丙寅條未納田稅木二十九同二十七疋,大同木二十五同二十二疋,今年十月當訓局納砲保木一同三十五疋,御營廳納軍木一同九疋,禁衛營納軍木七疋,竝許純錢代納爲辭矣。有公納則必曰有逋,有逋則必曰代納者,此果移易不得之例乎?正供事體,固不當有請輒施,而第念弊到劇處,無他容措之道,則與其許久愆滯,毋寧趁卽通變,竝依所請特施,至於犯逋源委,雖非一朝一夕之故,亦不可任置無問,隨其所逋多寡,一切以法從事之意,分付,何如?傳曰,允。
又啓曰,卽見全羅監司徐相鼎所報,則南平縣別備還分排錢八千五百二十三兩,受出於戶曹,運到公忠道天安郡,六千三百二十三兩,爲賊黨所奪,而發捕多日,尙未捉得,令錦營一體譏詗,期於推給之地爲辭矣。人烟湊集之處,有此無前之變,苟其趁卽跟捕,安有至今遷就之理乎?發關兩道道臣處,嚴飭各該鎭營,使之各別譏詗,一一捕捉後,啓聞該縣派給,時且漸晩,就新鑄中,六千三百二十三兩,先爲劃給,見失條,待推尋後還納之意,分付,何如?傳曰,允。
又啓曰,卽見京畿暗行御史朴齊寬別單,則其一,各邑洞布,多有偏重偏寡之歎,嚴禁巧避移去之習,使之均一事也。其一,社倉設始之初,不可不確立規模,擇其該洞大民,差定社首事也。其一,各邑人吏復戶元定外,加數潛賣者,摘發嚴處,永杜後弊事也。處分一下,階前萬里,到底査實,使之從長擧行後,登聞。其一,田政紊亂,莫今日若,使之漸次改量事也。改量之論,未始不爲目下急務,而若或可行而不行之,不可行而行之,均之非便民之義也。今年之量一邑,明年之量一邑,不無意見,關問道臣,俾有以從便施行之地。其一,路文馬牌外,驛馬濫把之弊,嚴禁事也。騎驛之濫把,前後朝飭,果何如?而一往橫憑,至於此極者,豈有如許道理乎?驗其馬牌,考其路文,元定之外,毋得低昂之意,關飭該道。其一,各邑軍器之未修補者,從長措劃,俾卽繕葺事也。近以戎器修繕,屢承飭敎,廟堂行會,亦非一二遭,而或未及完備,或未及經紀,此果誰執其咎,至於竹山之近千金劃付,亦足爲補葺之需,外此各邑之姑未擧行者,令道臣某樣措劃,使之一新改修後,卽爲啓聞事,分付。經行,依別薦例施行,孝烈,卽爲覆啓之意,知委吏曹,何如?傳曰,允。
又啓曰,新造戰船,旣屬舟橋司矣。住碇守護之方,使之着意擧行,修補之節,令訓禁御三營,就門稅中,入用,船號,以天地玄三字,分標,一依第次,各該營管領事,定式施行,何如?傳曰,允。
又啓曰,卽見公忠監司閔致庠所報,則堤川,本非綿鄕,而所納軍布,遠地求貿,木價騰踴,浮費不少,勢將徵民,故至有當年條之退納於明歲,今若抛寘,必至難醫之境。每年所納軍木八同四十三疋,特許永定純代,乙丙兩年未納條十三同十七疋零,亦爲代納爲辭矣。木綿之初非土宜,已有聽聞之所及,而貿遠則有欠縮,欠縮則有分徵民之見害,邑之滋弊,所以有前後顧念者也。若不亟行通變之政,民邑事勢,實無支保之望,所請軍木,許令永爲純代,乙丙兩年條,亦爲一體施行,而此是曠典也,特例也。更勿以此等事,煩報之意,嚴加申飭,何如?傳曰,允。
又啓曰,畿甸列邑中,仁川·富平·安山·始興·陽川·交河·龍仁·果川等八邑大同,陸運上納于蕩春倉,而該倅領民來納,例也。挽近以來,有所謂倉主人名色,或收錢於該邑,貿納原米在邑民,雖免轉輸之苦,責價太高,貽弊民邑,有不可勝言。正供事體,固甚不輕,而窮蔀難支之狀,亦不當不念。自明年爲始,上項各邑大同中,限折半以本色輸納于該倉,邑倅領納,申明舊規,一或不遵,施以制書有違之律,其餘則依平山例,別詳定代錢上納之意,永爲著式,何如?傳曰,允。
禮曹啓曰,傳曰,是年是月,卽我仁元聖母誕辰舊甲也。追惟往昔,愴慕彌切,今二十九日明陵,遣大臣攝行酌獻禮事,命下矣。祭文,依已例令文任撰進,祭品,謹遵幸行時局內陵寢遣大臣攝行之例,磨鍊,大王位,一體設行,爵用一獻,當日用齋,亦有已例,今亦依前例,擧行之意,分付,何如?傳曰,允。
兵曹啓曰,直赴殿試人,一體放榜事,命下矣。別軍職李敏皐·朴準祥·朴準成·王昌鎬·李奎性,宣傳官沈遠學,前銜軍官全守業,業武軍官劉根澧,砲手金時迪·田原吉,別武士金基昌等,原榜目,添付以入之意,敢啓。傳曰,知道。
義禁府啓曰,時囚罪人洪台燮,杖一百,流三千里,定配照律公事。判付內,依允矣。洪台燮,杖一百收贖,告身盡行追奪,慶尙道河東府流三千里定配,而以議啓內辭意,具罪目,依例發遣府書吏,押送配所,何如?傳曰,允。
又啓曰,坡州前牧使趙羲豐,南陽前府使鄭泰好,通津前前府使愼㘽芝,砥平前縣監兪致道,陰竹前縣監金恂根,迎華前察訪朴演鏞,安城郡守李承老等,拿問處之事,傳旨啓下矣。趙羲豐下去京畿陽川地,兪致道下去驪州地,朴演鏞下去積城地,李承老時在任所,鄭泰好下去公忠道禮山地,金恂根,以龍安縣監,時在任所云。依例發遣府書吏羅將,竝拿來,何如?傳曰,待待命拿囚。
上在昌德宮。停常參·經筵。
政院啓曰,禁衛大將李周喆,御營大將李容熙,以東南關王廟獻官,今方受香出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將,訓將兼察,御將,摠使兼察。
又啓曰,禁將,訓將兼察,御將,摠使兼察事,命下矣。兼察禁衛大將申觀浩,兼察御營大將李圭徹,竝卽牌招聽傳敎,何如?傳曰,允。
傳曰,禮房承旨馳詣受香諸處,奉審摘奸以來。
政院啓曰,卽者檢閱金永珯,以其親病,陳疏經行,原疏纔已捧入矣。所當直捧禁推傳旨,而此與無端經行有異,推考警責,何如?傳曰,允。
又啓曰,卽者檢閱徐奭輔,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪萬植·金性均,竝卽牌招入直,何如?傳曰,允。
以別兼春秋洪萬植·金性均,檢閱徐奭輔牌不進罷職傳旨,傳曰,只推。
都摠府啓曰,今日人直內三廳武兼禁軍及軍兵等,當爲中日習射技放,而放榜相値,不得設行之意,敢啓。傳曰,知道。
議政府錄事,以宗廟冬享大祭初獻官領議政意啓曰,今日受誓戒時,薦俎官,稱以懸頉,屢度催促,不爲待令,畢竟知委預差,晩時行禮,其在祀典所重,不可置而勿論,當該薦俎官刑曹參議朴齊敎,施以譴罷之典,雖以預差言之,始緣昧例,自歸占便,而此與仍闕班儀,有異,禮曹參議黃正淵,從重推考,何如?傳曰,允。
吏曹啓曰,信川郡守徐相鈺,親病沈重,萬無還官之望云,改差,何如?傳曰,此是別薦也,善治守令也。金浦郡守口傳相換。
吏曹口傳政事,信川郡守徐相鈺,金浦郡守韓弼敎,已上相換事,承傳。
吏曹啓曰,信川郡守徐相鈺,金浦郡守相換事,命下矣。徐相鈺,以前任泰仁縣監,方在解由未出中,何以爲之?敢稟。傳曰,勿拘。
營建都監啓曰,監造官李兢鎬遭故,其代,禁府都事李象一差下,何如?傳曰,允。
檢閱金永珯疏曰,伏以,臣本生家,在於江原道洪川地,而卽接家信,則臣母,素患痰積之症,一倍添劇,委頓床笫,專人來到,促臣歸視。臣自聞此報,方寸煎灼,按住不得,玆敢忙陳短章,經尋鄕路。伏乞聖明,俯垂鑑諒,亟遞臣見帶之職,俾便救護,仍治臣擅行之罪,以肅朝綱焉云云。省疏具悉。爾其勿辭往護。
上在昌德宮。停常參·經筵。
傳曰,兵曹判書有闕之代,開城留守金壽鉉除授。
傳曰,新恩謝恩,當親受矣。該房知悉。
傳曰,在外臺諫許遞,前望入之。
臺諫前望入之。持平趙喆增落點。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府薦望,以趙寧夏爲開城留守。
傳曰,承旨有闕之代,前望入之。
承旨前望入之。金有淵落點。
吏曹,兵曹判書單,金壽鉉除授事,承傳。
以全羅監司徐相鼎狀啓,靑山鎭人命渰死事,傳曰,聞甚矜慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
議政府啓曰,卽見咸鏡監司李興敏分等狀啓,則高原等十七邑,置之稍實,安邊等六邑,置之之次,慶興·甲山,置之尤甚,後錄諸條。請令廟堂稟旨分付矣。其一,乙未未捧還之指徵無處者,依前仍停事也。其一,文川流絶還,官屬逋,民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配所事也。其一,明川以南進捧吏,姑爲停止事也。其一,推奴徵債,限明秋防禁事也。較絜南北,縱有優遜之別,統論全省,可占豐熟之慶,分等,依此施行,後錄諸條,俱係便民之政,竝許施,何如?傳曰,允。
又啓曰,昨年,以東·北道陵寢禮堂奉審,退行於今秋事,啓稟蒙允,而巡部停止之命,亶由於軫念民邑之事勢矣。奉審之行,亦令待明秋退行,何如?傳曰,允。
又啓曰,卽見公忠監司閔致庠狀啓,則備陳道內綿農慘歉之狀,仍請各軍布,以木上納者,自今年十月至明年九月,兵曹各營各衙門所納,竝以純錢代捧,訓局砲保,一體代錢,舒川等七邑苧納軍布,亦許限明秋,以錢代納事,竝令廟堂稟旨分付矣。軍需,固有所重,代納,不當遽議,而綿農告歉,民情可念,兵曹及各營五分一,各司純錢,苧納一體許代,砲保,事體自別,置之,何如?傳曰,允。
兵曹啓曰,今九月十七日武臣堂上試射,以後日退行事,草記蒙允矣。今二十八日設行,而試官望,備擬以入之意,敢啓。傳曰,知道。
兵曹判書金炳㴤,陳疏乞遞。答曰,省疏具悉。所請依施。
丁卯九月二十七日辰時,上御重熙堂。進講入侍時,講官洪鍾序,參贊官具春喜,檢討官趙晩和,假注書韓圭覲,兼春秋金泰煥·金鎭模,各持小學第五卷,以次進伏訖。上曰,史官分左右。上讀前受音一遍訖,仍開卷。鍾序讀自缺,仍釋義訖。上命授書算于鍾序。上讀新受音十遍訖。鍾序還納書算,缺鍾序仍奏曰,今日登筵,仰覩御講讀法,無一句一音之微礙處,通瀜貫順,發難酬酌之際,無不理會,不待仰勉,聖學之日月將就,可以仰揣,臣侍讀四載,歡欣慶祝,無有如今日,而第召對之數日停閣,未敢知聖意所在矣。上曰,其間則勤於內講而然也。鍾序曰,自內講讀之勤孜,固切欽仰,而日三講對,是不可廢之典也。至於一次召對而停閣,則進接儒臣之時,少恐有欠時敏之工,故敢此,仰達矣。缺
丁卯九月二十七日巳時,上御重熙堂。新恩謝恩親受入侍時,都承旨趙寧夏,右副承旨具春喜,同副承旨洪淳學,假注書韓圭覲·白時範,記注官金鎭模·金泰煥,檢校待敎徐相翊,以次進伏。新恩等,以次序立階下訖。上曰,史官分左右。寧夏奏請文武放榜人及率榜人,使之一體行禮。上,可之。寧夏又奏請從陞中率榜人,使之下去行禮,上,可之。引儀唱鞠躬四拜興平身。新恩等及率榜人,行四拜禮訖。寧夏奏請新恩等宣醞,上,可之。宣醞訖。寧夏奏請新恩等進前奏姓名,上,可之。新恩等,以次進前。奏職姓名,武科甲科,只一人進前,奏職姓名訖,以次退立階下。寧夏奏請新恩等出送,上,可之。新恩等,退出。上命史官就座。又命退,諸臣以次退出。
上在昌德宮。停常參·經筵。
傳曰,吏曹判書有闕之代,前望入之。
吏曹判書前望入之。金炳冀落點。
傳曰,在外吏曹參判許遞,前望入之。
吏曹參判前望入之。趙性敎落點。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,扈衛大將之,代領府事爲之。
傳曰,尙衣一提調,司僕二提調,令該曹口傳相換。
以平安監司朴珪壽狀啓,博川郡守梁柱星,邑基移設,勞賞加資事。
傳曰,博川郡守梁柱星,特爲加資,許用營將履歷。
吏曹口傳政事,尙衣提調興寅君最應,司僕提調金學性,已上相換事,承傳。
兵曹啓曰,內吹螺赤及龍虎營兼內吹螺赤等,今秋等習角賞格木,謹依判下,別單分等施賞之意,敢啓。傳曰,知道。
刑曹啓曰,向因宣惠廳啓辭批旨,嶺南後漕倉船臭載,至於三隻之多,其中路逗留,多少作奸之都沙工,待竣事押送臣曹後,鉤覈擧行之意,已有所草記蒙允矣。都沙工金成鐸,今纔押來,故莫重漕轉,無難遲滯,至於臭載之委折,到底窮覈,則淼茫海濤,自多危險之經過,間關風雨,易致時日之遲滯,因此臭載,縱爲藉口之發明,愆期上納,罔念法意之攸重,究厥罪犯,不可容恕。罪人金成鐸,各別嚴刑一次,懲礪放送之意,敢啓。傳曰,知道。
禮曹啓曰,卽接行護軍金在成單子,則以爲族兄在宣,嫡妾俱無子,以其同姓二十寸弟在翼子經鉉,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金在成單辭,旣如此,金在翼子經鉉,立爲金在宣之後,何如?傳曰,允。
又啓曰,今番庭試文科甲科入格鄭度仁,始自科日,初不在京之說,狼藉入聞,及夫放榜之日,仍不來待云。科典嚴重,不可不究覈,故文移秋曹,使之査問於同鄕儒生及鄕儒食主人處矣。卽接刑曹回移,則以爲食主人崔完石及晉州儒生李斗臣捉致査問,則崔完石,告以鄭度仁,初不上來,及其出榜,諸儒,求急足發送,這間奸狀,李斗臣,可以詳知云。斗臣則告以鄭度仁,初不上來,其戚人鄭鉉相,以文以筆,無難呈券云。鄭度仁之初不上來,明若觀火云矣。科試法意,何等嚴重,而偃處其家,替人呈券,至於入格者,揆以士習,萬萬駭然。鄭度仁科名,爲先削去原榜,其罪狀,令攸司照律嚴勘,雖以鄭鉉相言之,其和應作奸之狀,綻露無餘,則亦不可仍置,竝令依律處之,何如?傳曰,允。
吏曹判書曺錫雨疏陳,病狀乞遞。答曰,省疏具悉。所請依施。
判宗正卿興寅君最應疏略曰,臣以妻山緬事,方作相地之行,往返不可期以時日,緣臣私故,難曠職事,亟遞臣閟宮·尙衣兩提擧及扈衛大將之任,以幸公私焉云云。答曰,省疏具悉卿懇。諸司兼務,俱是閒局也。設有時日之稍曠,何必竝遞爲也?卿之苦懇,旣如此,閟宮提擧與扈衛大將之任,今姑勉副,卿其諒之。仍傳曰,此批答,遣史官,傳諭。
丁卯九月二十八日辰時,上御重熙堂。進講入侍時,同知事朴永輔,參贊官李世宰,侍讀官李晩耆,假注書白時範,兼春秋金泰煥·白義行,各持小學第五卷,以次進伏訖。
上在昌德宮。停常參·經筵。
藥房提調金世均,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,在外法司堂上許遞,政官牌招開政,如有違牌,勿爲呼望。
傳曰,在外摠管許遞,與未差之代,今日政差出。
政院啓曰,卽者兵曹郞廳來言,宗廟冬享大祭親臨傳香時,侍衛節目及別雲劍望,當爲磨鍊,而判書金壽鉉在外,次堂,例不得擧行云,何以爲之?敢稟。傳曰,次堂擧行。
以平安監司朴珪壽狀啓,博川郡守梁柱星,邑基移設,係是浩大,身操版鍤,不憚勞苦,風餐露宿,築底檢督,論賞一款,令該曹稟處事,傳曰,博川郡守梁柱星,特爲加資,許用營將履歷。
議政府啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭,關飭之意,敢啓。傳曰,知道。
宗親府啓曰,明日卽天漢殿朔奉審日次,臣建弼,進詣擧行之意,敢啓。傳曰,知道。
禮曹啓曰,以庭試文科榜中甲科入格人鄭度仁科名,爲先削去原榜,其罪狀,令攸司照律嚴勘事,草記,傳曰,允事,批下矣。原榜目拔去,付標以入之意,敢啓。傳曰,知道。
司饔院啓曰,卽者鷹師契貢人等所訴內,今十月初一日爲始,所封日下生雉,以節序差早,草樹尙密,鷹獵無路,萬無本色封進之望,限捉得間,願以活鷄,仍爲代封矣。莫重供上,自下不敢擅便,惶恐,敢啓。傳曰,知道。代封。
兵曹啓曰,宣傳官鄭雲龜,內禁衛將徐珩淳,五衛將朴宗祜·孫瀅銖·李載潤·李祥駿,文臣兼宣傳官李晩耆,武臣兼宣傳官尹泰壽,俱以病難供職,呈狀乞遞,兼司僕將李奎顔,除授在外,上來無期云,文臣兼宣傳官姜景奎,除授在外,過限未肅拜,竝改差,何如?傳曰,允。
吏曹啓曰,成均館典籍李承洙,繕工監假監役官李祥奎,俱以身病,呈狀乞遞,竝改差,何如?傳曰,允。
又啓曰,慶尙道晉州居幼學梁柱洪呈狀內,矣身父幼學之元,今年爲恰滿一百歲,而見漏於本道應資老人抄啓中,未蒙恩資云。故考見帳籍,則其年累爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,兼判書金炳冀在外,參判趙性敎進,參議朴齊寬式暇。
吏批啓曰,兼判書金炳冀在外·未肅拜,參議朴齊寬式暇,小臣獨政未安,何以爲之?敢稟。傳曰,仍爲之。
以金亮淵爲掌令,李友會爲持平,權命菊爲獻納,姜蘭馨爲禮曹參議,金炳地爲判尹,李彙重爲左尹,張德良爲敦寧都正,李源珪爲刑曹參議,韓啓源爲景慕宮提調,金壽鉉爲軍器提調,曺錫雨爲惠民提調,李鶴來爲司宰奉事,鄭濟昊爲穩城府使。開城留守單趙寧夏,訓鍊都監提調單金壽鉉。禁衛提調單金壽鉉,御營提調單金壽鉉,博川郡守梁柱星,今加通政,特爲加資事,承傳。
再政。以李容萬爲修撰,李泰翼爲右通禮,韓用奭爲假監役。學正單白時範,學諭單吳斗映,奉常副奉事單韓圭覲。故學生金富千贈童敎,孝行卓異贈職事,承傳。故折衝金應秀贈兵參·訓都例兼,忠節卓異,故察訪申適道贈吏議,道學忠義卓異,贈童敎,劉敬達贈左承旨,孝學卓異,故學生文章燮·黃基南贈童敎,孝行卓異贈職事,承傳。前五衛將郭鎭斗,朝官年八十,依法典加資。
兵批,參判李邦鉉進。以金炳地爲都摠管,鄭海尙·徐堂輔·南鍾順爲副摠管,文善鎬爲架山別將,訓鍊主簿加設六單李敏皐·朴準祥·朴準成·王昌鎬·李奎性·沈遠學,兼管理使單趙寧夏。
再政。以金炳㴤爲知事,鄭雲龜爲訓鍊都正,鄭洛鉉爲宣傳官,申命澈爲內禁將,李種完爲兼司僕將,姜浚翿·李鳳善·李養鶴·金翊相爲五衛將,李鍾健爲訓鍊僉正,金性均·朴定鉉爲文兼,趙琦顯爲武兼,張基洛爲宣傳官,許鏶爲咸鏡監營中軍,金鎭國爲椒島僉使。從浦權管單李鼎鉉,守判府事加設單金益文。
三政。以趙載觀爲宣傳官,徐仁源爲部將。同知單李養鶴,僉知單李鳳善。
四政。以李德純爲訓鍊僉正,鄭惠臣爲守門將。
五政。以趙文奎爲都摠都事。
六政。以尹斗植爲訓鍊主簿。
七政。以權致煥爲武兼。
統制使金鍵疏略曰,人臣大罪,無如贓汚,自知臣罪,金木非輕,而不施當律,至仍重任,自分湯鑊之餘,五內失守,淸淚被面。臣以夙昔愆殃之餘,不宜再叨,而聖意攸在,迺有此拂拭煎滌之擧,臣雖無常之一武夫,寧不感激?而才具依舊駑劣,惠澤終不遍究,果於直指臚列,臣之負犯,畢露無餘,辜恩負國,萬死猶輕。不意儒臣陳疏,道臣登啓,至降分析之恩敎,使之仍任,歷數近古,豈有辜負如臣,昭析如臣者乎?藉曰罪名已滌,將何以靦然抗顔,復叨是任?伏乞亟遞臣所帶之任,仍治臣辜負之罪云云。答曰,省疏具悉。隨事論劾,直指擧職之體段也。棄短用長,人主用人之大度也。將功贖愆,人臣報答之分義也。卿其勿辭,益勉對揚之道。
丁卯九月二十九日辰時,上御重熙堂。進講入侍時,判府事柳厚祚,知事兪鎭五,參贊官具春喜,侍讀官南錫淵,假注書韓圭覲,記注官金鎭模,記事官徐奭輔,各持小學第五卷,以次進伏訖。日記廳堂上閔泳達。郞廳金炳䄵。
上在昌德宮。停常參·經筵。
傳曰,營建都監役事,尙未告竣,移御,更待下敎,當親臨勤政殿受賀矣,該房知悉。日子,來月旬望間擇入。
傳曰,景福宮動駕日,當陪奉大王大妃殿矣,該房知悉。
傳曰,景福宮役所工匠,令營建都監,乾犒饋。
政院啓曰,左右史不可不備,別兼春秋洪萬植·金性均,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,卽見平安監司朴珪壽分等狀啓,則尤甚各邑,不爲擧論,平壤等三十一邑,置之稍實,江西等十一邑,置之之次,後錄諸條,竝請令廟堂,稟旨分付矣。其一,各邑鎭帳外火田,限四分一權減,鎭堡給代不足條,戶結分排中區劃事也。其一,陳田火田還加起執摠,依近例停免事也。其一,各宮房各衙門屯土,從實執摠,其中內閣屯土之在於淸北者,別遣摘奸,俾無冤徵事也。其一,新設城餉半分耗,排用於東津支放及營下砲手設料事也。日候無愆,霜信且退,峽野均熟,足可謂大同之吉矣。分等依施,後錄諸條,俱係便民,亦多已例,竝許施,至於內閣屯土,貽弊不少云。另加摘覈,期無冤徵之弊事,嚴飭行會,何如?傳曰,允。
禮曹啓曰,傳曰,營建都監役事,尙未告竣,移御,更待下敎,當親臨勤政殿受賀矣,該房知悉。日字,來月旬望間擇入事,命下矣。親臨勤政殿頒敎陳賀吉日,令日官李秉洪推擇,則來十一月初十日十六日俱吉云。以何日定行乎?敢稟。傳曰,十六日爲之。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官趙猷善,仕日已滿三十朔,依定式六品職轉遷事,分付吏曹,何如?傳曰,允。
又啓曰,檢書官趙猷善減下,其代以在任遭故人趙堩還差,令該曹口傳付軍職,使之冠帶常仕,何如?傳曰,允。
吏曹,檢書官單趙堩。
尙衣院,平安監司封進墨闕供事草記,傳曰,竝爲安恕,卿勿待罪。
刑曹啓曰,禮曹啓辭內,今番庭試文科榜中甲科入格人鄭度仁,始自科日,初不在京之說,狼藉入聞,及夫榜放之日,仍不來待云。科典嚴重,不可不窮覈,故文移秋曹,使之査問於同鄕儒生及鄕儒食主人處矣。卽接刑曹回移,以爲食主人崔完石及晉州儒生李斗臣,捉致査問,則崔完石,告以鄭度仁,初不上來,及其出榜,諸儒等急足發送,這間奸狀,李斗臣可以詳知云。斗臣則告以鄭度仁,初不上來,其戚人鄭鉉相,以文以筆,無難呈卷云。鄭度仁之初不上來,明若觀火云矣。科試法意,何等嚴重,而偃處其家,替人呈卷,至於入格者,揆以士習,萬萬駭然,鄭度仁科名,爲先削去原榜,其罪狀,令攸司,照律嚴勘,雖以鄭鉉相言之,其和應作奸之狀,綻露無餘,則亦不可仍置,竝令依律處之,何如?傳曰,允事,批下矣。偃處其家,替人呈卷,至於入格之鄭度仁,罔念科典之嚴重,和應作奸之鄭鉉相,俱居晉州之地,廢關嶺營,使之罔夜捉上,待押來依律擧行之意,敢啓。傳曰,知道。
司僕寺啓曰,大靜前郡守韓弘一遞任,進上馬二匹,今纔上來,禾毛色別單書入,依例內廐立養之意,敢啓。傳曰,知道。
營建都監啓曰,自九月初一日至二十九日,本都監所捧各處願納錢七萬八千七百六十兩,成冊以入之意,敢啓。傳曰,知道。
丁卯十月初一日辰時,上御重熙堂。進講入侍時,講官金炳國,參贊官洪淳學,檢討官金裕行,假注書白時範,兼春秋金泰煥,記事官徐奭輔,各持小學第五卷,以次進伏訖。上曰,史官分左右。上誦前受音一遍訖,仍開卷。炳國,讀自明道先生作字時,止力行七年而後成,仍釋義訖。上命授書算于炳國,上讀新受音十遍訖,炳國還納書算。上曰,溫公之誠乎之誠字,何謂也?炳國曰,誠,卽誠其意之謂,指人之實其心而不自欺者也。心爲一身之主,百體之所聽命,則苟不存誠,易失於虛妄,而若其虛妄之失,言語尤甚,故先發以誠字矣。上曰,不妄語,何謂也?炳國曰,不妄語,卽言行相顧之意,而存誠則自當不妄語矣。今此檃括日日所行與凡所言者,亦不妄語之工也。是故,溫公所以善敎也,劉公所以善學也。劉公初甚易之,力行七年而始成,每見賓客,體無欹側,身不少動,不獨容儀之如此,晩來閱歷危險,而一心靡懈,時人,目之以鐵漢,眞可謂內外交修,身心一致矣。其編歷言路,正色立朝,知無不言,言無不盡,每以辨是非邪正爲先,進君子退小人爲急,其面折廷爭,至雷霆之赫然,則執管却立,伺天威稍霽,復前極論,一時奏對,且前且却者,或至四五,殿庭觀者,皆汗縮竦聽,謂之曰殿上虎,其心一於誠,故見於外者如此,當其焞卞用事,必欲致公於死,故方竄廣東則移廣西,旣抵廣西則復徙廣東,人皆謂公必死,然七年之間,未嘗一日病,年八十,堅悍不衰,此非人力所可及,殆天相也,或問何以至此?答曰,誠而已,其謫去也,時値盛夏,奉老母以行,途人皆憐之,公則不屈也。一日行山中,扶其母憩樹,有大蛇冉冉而至,草木皆披靡,人莫不驚走,公則不動也,蛇若相向,久而乃去,如非所守之凜然,死生禍福,一直不變,何以如此乎?以明道先生作字時甚敬,朱夫子銘之曰,握管濡毫,伸紙行墨,一在其中,點點劃劃,放意則荒,取姸則惑,一在之一字,卽敬字也。以此推之,卽此是學一句,不獨於作字時,百事皆當如是也。明道先生始生,神氣爽異於諸兒,未能言,其叔母侯氏抱之,不覺其釵墜,後數日方求之,先生,以手指,隨其所指而往,果得釵,人皆驚異,不數歲,有成人之度,蔚然爲學者之師矣。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,卽者兵曹郞廳來言,明日宗廟·永寧殿親傳香時,別侍衛不可不備,而判書金壽鉉在外,次堂,例不得擧行云,何以爲之?敢稟。傳曰,次堂擧行。
又啓曰,卽者校理南錫淵,以其親病,陳疏徑出,原疏,纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
禮曹啓曰,景福宮動駕日,大王大妃殿還宮時,殿下祗迎處所,當爲磨鍊矣。秪迎處所,以何處爲之乎?敢稟。傳曰,出宮時,松杞橋前路爲之,還宮時,把子橋前路爲之。
又啓曰,卽接公州幼學梁驥永所志,則以爲七寸叔榦,嫡妾俱無子,以其同姓八寸弟昌運第二子在洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長梁驥永所訴旣如此,梁昌運第二子在洙,立爲梁榦之後,何如?傳曰,允。
兵曹啓曰,今十月初四日宗廟·永寧殿冬享大祭時,守門將,當爲塡差,而本曹郞廳都摠府郞廳五衛將,除入直與差祭受由呈辭在外·未肅拜,排擬苟艱,依定式軍門將官代差以入之意,敢啓。傳曰,知道。
訓鍊都監啓曰,本局加設哨官張基洛,除拜宣傳官矣。所帶哨官,依例減下之意,敢啓。傳曰,知道。
吏曹參判趙性敎疏曰,伏以,臣萬里銜命,出疆在邇,獲蒙恩暇,往省先墓,歸甫及門,忽伏奉除旨下者,以臣爲吏曹參判,繼以政命遽降,呼望路阻,義分是怵,拚棄出肅,冒行唱注之事,退而經宿,震靡屆,第伏念濫吹冥升,往哲攸戒,而聖世莫有也。方今聖明在上,百度修擧,庶職稱而官方淸,豈意至濫且冥,有如臣前後所叨也哉?雖以臣愚昧儱侗,常懷恧蹙,不啻淵谷之在前,而遇除輒膺,恬若固有者,夫豈全無揆量而然哉?誠以殿下之於臣,天地也,父母也。陶鑄生成,一聽造化,覆露顧復,偏感恩勤,趨走之恭,急於循墻,瀆擾之懼,甚於負乘,鄕之淟涊澆冒,輥踢至此,銜戴一念,容或見諒,姍笑四集,無說可解,今玆恩命,又奚爲而至哉?臣於選部,忝叨參佐,未及周朞,遽授小宰之任,俾之佐太宰,操八柄之灋,可否進退於遴掄材彦之地,臣於是一倍驚惕,滿心悸恐,豈謂臣宿趼而節次推遷,有若閑司之序陞爲也?抑謂臣軫材之毫分襯似,足裨熙朝之銓綜爲乎?由前則鉛鋩已弊於一割,由後則駑步益窘於再駕,苟非然者,臣焉敢如慢如僞,章皇崇飾於淵鑑之下乎?左右參倚,未可以日昨暫膺,夤緣蹲仍,自歸貪戀之科,而重貽則哲之累也,玆敢猥罄衷臆,仰瀆聰聽。伏乞聖慈,特推體下之仁,洞察由中之懇,將臣新授職名,劃許鐫改,俾存濫吹之戒,獲免冥升之災,則是實天地父母之賜也云云。答曰,省疏具悉。卿其勿辭行公。
開城留守趙寧夏疏,辭居留之任。答曰。省疏具悉。卿其勿辭察任。
校理南錫淵,以父病陳疏徑出。省疏具悉。爾其勿辭救護。
丁卯十月初二日辰時,上御重熙堂。進講入侍時,講官金永爵,參贊官李世宰,侍讀官南錫淵,假注書韓圭覲,兼春秋白義行,記事官徐奭輔,各持小學第五卷,以次進伏訖。上曰,史官分左右。上誦前受音一遍訖,仍開卷。永爵,讀自此言行一致,止頭客少偏,釋義訖。上命授書算于永爵,上讀新受音十遍訖,永爵還納書算。上曰,言行一致云者,言與行同歟?永爵曰。古語曰,言顧行行顧言,言行苟至於相符,則遇事坦然,常有餘裕矣。蓋言行,爲學問最要之工,而在君上,絲綸政令,卽言行也。臣侍講屢年,只以文義敷衍仰奏,未嘗及於治體,而今則聖上春秋,漸至鼎盛,智慮漸至長就,豈可以方今講學,姑置治法政謨也?且治體,亦一講學中事,講學思治體,治體思講學,乃言顧行行顧言之義也。竊惟我聖上,姿稟天縱,英明特達,凡於事爲是非,想必膫然如指掌,橫渠先生曰,心旣虛則公平,公平則是非較然易見,當爲不當爲之事自知,殿下,於當爲不當爲之事,自當洞晢,苟於一事念及,於朝臣以爲,何如?百姓以爲,何如?若或未愜於心者,勇斷而不行之,則太平之致,不難致矣。又奏曰,此章曰體不欹側,又曰身不少動,身體二字,疊見旨義,似涉重複,敢問聖衷,果能領略此義否乎?蓋體不欹側,以正與偏,言身不少動,以動與靜言,細究其義,則其義各殊矣。大抵肩背竦直,乃學者工夫,篤實後可成,臣之學力,旣未能臻此,顧何敢仰勉於殿下,而殿下,每於臨筵,手容常多不恭,臣惶恐未曾陳戒,今因此章手足未嘗少移,敢此陳勉,講筵,非燕閒之地,且不過踰時,而猶復如此,何暇議及於誠敬之域乎?伏願從今體念,常常存心於九容,臣所區區之望也。又奏曰,此篇中楊震却金,雖非今日進講者,而臣惶恐敢問,殿下,以王密爲何如人也?上曰,王密,暮夜以私懷金,甚不韙也。永爵曰,聖敎至當,然臣謂王密,始雖不韙,末乃遷善改過人也,旣云天知神知我知子知,則其旁無二人可知,此言,從何而傳之也?楊震,賢者,決不誇己之善,揚人之惡,則此言,必出於王密之口,忌己之惡,揚人之善,傳之于千百世者,豈非遷善之人乎?又奏曰,溫公曰,以不妄語,爲誠之始,溫公幼時,破靑胡桃之事,殿下,曾或聞之否乎?上曰,未聞也。永爵曰,胡桃有靑皮,大如拳,今之胡桃,卽靑胡桃之核也,溫公四五歲時,得靑胡桃,忽破而取其核,溫公之娣,問誰所破也?溫公答曰,我所破也。蓋童婢之所破,而溫公,詭言我破也。溫公之父,適過而聞之,責溫公曰,此非汝所能破,而乃云自破,幼孩之年,已爲妄言,其習不可長,溫公,百是驚惕,終身不妄言,溫公之自幼警惕,豈非大過人處乎?徐積,至孝,其父名石,而終身不踐石,此亦大過人處也。錫淵曰,云云。世宰曰,云云。永爵曰,臣於向筵,以取覽羹墻錄仰奏矣,間果取覽乎?上曰,果取覽矣。永爵曰,欲法堯·舜,當法祖宗,羹墻錄,乃祖宗謨訓也。講讀之暇,時時繙閱,甚好矣。上掩卷,命史官就座,仍命講官先退。又命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
觀象監啓曰,本監三學,術業旣分,責任有異,故一有所屬,毋得往來,便是不刊之典,而官生洪宜寧·金東禧,俱以命課學科試之人,移差於天文學修述官矣,名實相舛,不可仍置,兩人權付於本學修選時,待窠陞實後,權設窠竝爲減下,修述官之代,以天文學官生中術業精明者,取才塡補,俾防後弊,何如?傳曰,允。三學之毋得相換,卽典式,而渠以無識無算之人,濫得優窠,甚是痛駭。二人永刊仕籍。
敦寧都正張德良疏。省疏具悉。所請依施。
丁卯十月初三日辰時,上詣仁政殿。宗廟·永寧殿冬享大祭香祝,親傳入侍時,行都承旨金有淵,左承旨金性均,右承旨李世宰,左副承旨尹宇錫,右副承旨具春喜,同副承旨洪淳學,注書缺記事官徐奭輔,直提學李載冕,檢校直閣閔升鎬·李承純,玉堂缺以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調金有淵,進前問候訖,仍出協陽門·肅章門,入仁政門,詣月臺,通禮跪啓請降輿。上降輿,通禮前導,就褥位南向立,引儀引獻官,領議政金炳學,完平君昺,進詣褥位之左,通禮跪啓請跪,上跪,香室官員,奉香祝,跪授承旨,承旨東向跪進。上受香祝,以授獻官,獻官西向跪受興,上興,通禮導上就階下秪送位,西向立,香祝由正路出,通禮跪啓請鞠躬,上鞠躬,香祝過,通禮跪啓請平身,上平身入幕次,問安勿爲之事下敎。少頃,通禮跪啓請乘輿,上乘輿。出仁政門,由肅章門·協陽門·宣化門還內,承旨請出標信解嚴,諸臣以次退出。
丁卯十月初三日辰時,上御重熙堂。進講入侍時,講官金世均,參贊官洪淳學,侍讀官閔謙鎬,假注書白時範,兼春秋白義行,記事官徐奭輔,各持小學第五卷,以次進伏訖。上曰,史官分左右。上誦前受音一遍訖,仍開卷。世均,讀自安定忽厲聲云,止夕食蔔匏而已,仍釋義訖。上命授書算于世均。上讀新受音十遍訖。世均還納書算。上曰,君子非黃白不御,何義也?世均曰,此取其自然之色,蓋絲之本色,非白則黃,此亦爲質儉而然也。仍奏曰,爲學者,每患氣質之難化,而今徐積,聞胡安定頭容直一言,便自思心亦要直,以爲終身受用如此,則何憂乎氣質之難化也?故早失怙,以父名石,終身不用石器,行不踐石,事母至孝,定省必冠帶,無往非要其心直,而惡衣惡食,不以爲恥,可謂不問可知先生弟子也。孔子曰,恥惡衣惡食者,不足與議道,文仲子之不御絲羅,高侍郞之惟食蔔匏,俱可謂志於道者也。況帝王之道,尤非衆人之比,奢儉之間,治忽係焉。是以夏禹菲食,而聲敎訖于四海,文王卑服,而康功田功,卽安民養民之謂也。缺
上在昌德宮。停常參·經筵。
自人定至五更,灑雨下雨,測雨器水深二分。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,平安兵使李容象,報滿文狀來到矣。此帥臣茂著之績,向已蒙褒賞之典,而終始對揚之實,軍民咸惜其去,待苽限加一年仍任,以責成效之地,何如?傳曰,允。
又啓曰,卽見右捕廳所報,則邪學罪人金一福·朴永水兩漢,次第究問,情節兇悖,自本廳,不敢擅便云矣。凡諸此類之迷不知變,誠可哀之甚,而第此受法染術,蔑倫敗常之罪,不容不鋤治後已,邪學罪人金一福·朴永水,出付軍門,大會軍民,梟首警衆,何如?傳曰,允。
議政府薦望,以尹定善爲開城留守。
松都留守趙寧夏疏略曰,伏以,臣必遞之情,控實於前上辭本,而義有所不敢冒,故其言切,纔有所不可堪,故其望厚,秪緣忱誠之淺薄,未蒙天地之矜諒,歷日踖踧,莫知所以爲計,臣請冒悚而申暴,惟殿下,誠垂憐焉,保釐重任也。聞望績庸,雖已老成者,猶恐其不克有濟,矧如臣眇少,而濫膺於此乎?歷選今古,未有聞焉。臣庸是憂懼,惴如履薄,雖欲冒沒,不可能也。噫。臣身,臣不敢自有,蹈赴湯火,所不避也。磨放頂踵,所自矢也。今於恩除之光寵,何如?榮遇,何如?以臣殫竭之誠,感激之衷,寧敢不奉承命旨,自效涓埃,而一籲再籲,若昧趨走之恭,甘犯蹇慢之辜者,實有甚不得已之情事焉,古人,以少年登科,猶謂之不幸,今臣,不止於登科已也。驟躋卿班,兜攬無藝,駸駸至於今玆之授,赫然日騖,不知稅駕之所,不可但以不幸言,此殆臣過福招災之幾也,豈不懍然而悚,然而驚乎哉?是府之爲臣相鄕,已陳於前疏矣,庶幾淵濫之照燭矣。苟有毫末堪承之望,得遂率乃之願,在臣私分,豈不誠至榮大幸,而自量蒙騃之質,必至僨敗乃已,忝墜家聲,臣固不足言也。累辱恩眷,罪將無所逃矣。到此之地,雖悔莫追,與其旣誤而悔,曷若無悔之爲愈也?臣抱此切迫,若不祈幸於我殿下庇覆之聖慈,則是自棄也。臣亦知幾日之頃,有此荐瀆,當伏唐突之誅,而疾痛必呼,言不知裁。伏願聖明,推生成之澤,垂憫恤之眷,亟遞臣西京居留之任,俾公私兩幸,千萬至祝云云。答曰。省疏具悉。此任之授卿,予所以信卿也。情懇之告予,卿所以恃予也。君臣之間,知照旣深,所請特爲依施。
丁卯十月初四日辰時,上御重熙堂。進講入侍時,講官曺錫雨,參贊官尹宇錫,侍讀官閔謙鎬,假注書洪健植,兼春秋金泰愌,記事官徐奭輔,各持小學第五卷,以次進伏訖。
上在昌德宮。停常參·經筵。
藥房提調韓啓源,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,呈告玉堂許遞,政官牌招開政。
傳曰,呈告工曹判書·弘文提學·同敦寧·同成均許遞,今日政差出。
傳曰,見窠,皆令差出。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
兵曹,兼管理使單尹定善。
摠戎廳啓曰,本廳中軍權,身病甚重,勢難察任,改差,何如?傳曰,允。
兵曹,以李周膺爲摠戎中軍。
吏曹啓曰,全羅道務安居金永興呈狀內,矣身父通政基豐,今年爲一百歲,而見漏於本道應資老人抄啓中,未蒙恩資云,故考見帳籍,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,全羅道靈光居幼學金振國呈狀內,矣身父幼學永錫,今年爲九十三歲,而見漏於本道應資老人抄啓中,未蒙恩資云,故考見帳籍,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,全羅道益山居蘇輝文呈狀內,矣身祖父洙民,今年爲一百歲,而見漏於本道應資老人抄啓中,未蒙恩資云,故考見帳籍,則其年,果爲的實,在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,全羅道井邑居幼學安錫龍呈狀內,矣身父五衛將澤壽,今年爲八十歲,而見漏於本道歲首抄啓朝官秩,未蒙恩資云,故考見帳籍,則其年,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,司僕寺正趙定燮,中學敎授趙,繕工監假監役官韓用奭,俱以身病,呈狀乞遞,竝改差,何如?傳曰,允。
有政。吏批,兼判書金炳冀在外,參判趙性敎牌不進,參議朴齊寬進。
吏批啓曰,兼判書金炳冀在外·未肅拜,參判趙性敎,牌招不進,小臣獨政未安,何以爲之?敢稟。傳曰,只出緊任。
以趙爲校理,嚴世永爲修撰,金炳地爲工曹判書,李建弼爲同敦寧,金宗虎爲兵曹參議,朴孝正爲同義禁,趙然昌爲弘文提學,趙性敎爲同成均,開城留守單尹定善。
再政。以申觀浩爲知敦寧,鄭文升爲判尹,黃正淵爲敦寧都正,李彙秉爲掌樂正,洪大鍾爲司僕正,李容萬爲中學敎授,李秉奎爲假監役。
三政。以金應均爲左參贊,閔羲軾爲禮曹參議,左參贊單李源命,右參贊單金應均,前五衛將蘇洙民,今加嘉善,朝官年八十,依法典加資,故學生趙鼎殷贈童敎,孝行卓異贈職事,承傳。
丁卯十月初五日辰時,上御重熙堂。進講入侍時,領議政金炳學,同知事金世鎬,參贊官具春喜,侍讀官李晩耆,假注書李源逸,兼春秋金泰煥,記事官徐奭輔,各持小學第五卷,以次進伏訖。上曰,史官分左右。炳學進前問候訖。上誦前受音一遍訖,仍開卷。世鎬,讀自缺,仍釋義訖。上命授書算于世鎬,上讀新受音十遍訖,世鎬還納書算,缺炳學奏曰,小學今幾畢講,群情不任慶祝,繼講冊子,令弘文館依例收議後稟定,何如?上曰,依爲之。出擧條缺
上在昌德宮。停常參·經筵。
自人定至五更,灑雨下雨,測雨器水深二分,雷動。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏曹參判有闕之代,前望入之。
吏曹參判前望入之。沈舜澤落點。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,綾昌大君·義原君墓所,遣宗臣致祭事,命下矣,何宗臣進去乎?敢稟。傳曰,宗正卿李升洙進去。
又啓曰,廣平大君墓墓所,遣宗臣致祭事,命下矣,何宗臣進去乎?敢稟。傳曰,知宗正卿李景夏進去。
承文院啓曰,卽見都京禮部咨文,以爲欽差大員,擬於九月望後啓程,先由鳳凰門,抵中江卡倫地方,査勘時,本國派定委員,先期等候,接見籌辦,以免路途參差云矣。回咨依例攢出,順付回撥,下送灣府,入送鳳城,轉致北京之地,何如?傳曰,允。
弘文館啓曰,以進講繼講冊子問議事,臣趙秉稷,就議于時·原任大臣處,則領中樞府事臣鄭元容,以爲繼講冊子,當以四書爲先,而四書之中,大學,具載修齊治平之道,先講大學,實合讀書次第矣,惟願博詢而處之云。判敦寧臣李景在,病未獻議,領議政臣金炳學,以爲繼講冊子收議事,臣旣筵稟,而下詢,又及於臣矣。小學畢講後,繼講大學,自有朱子定論,而先正臣李珥之言曰,先讀小學,詳玩而力行,次讀大學,眞知而實踐,此其爲循序而致精者,況修齊治平之道,具載是書,宜人主之先爲讀習,以立根基,伏候上裁云。判中樞府事臣柳厚祚,以爲進講冊子,旣已畢講矣。以古人爲學次第言之,則當以大學繼講,而正心誠意之道,家齊國治之本,無過於是書,伏願博詢而處之云矣。時·原任大臣之意如此,以繼講日子時急在外大臣儒臣處,未得收議,何以爲之?敢啓。傳曰,諸大臣之議如此不必更議,以此爲之。
敦寧都正黃正淵疏。答曰。省疏具悉。所請依施。
開城留守尹定善疏,辭新除居留之任。答曰。省疏具悉。卿其勿辭察任。
吏曹參判趙性敎疏曰,伏以,臣於見職,辭不獲命,蹲冒時日,轉益惶蹙,至若賤末之毫無榜樣於銓綜之責,有不敢更事章皇,重犯瀆擾之罪,而第臣於日前,身嬰風寒之祟,委頓床玆,姑無蠢動之望,政牌儼臨,自速違傲之科,竝與所謂趨走之恭,而蔑以自效,循省震惕,莫知所以攸措也。且夫嚴程有期,在家將攝,諒無幾日,公私揣量,不勝惶悶,玆敢疾聲呼籲。伏乞聖慈,俯垂鑑諒,亟遞臣見任,俾得安意調治,千萬懇祝云云。答曰。省疏具悉。所請依施。
丁卯十月初六日辰時,上御重熙堂。進講入侍時,講官鄭基世,參贊官洪淳學,檢討官金裕行,假注書洪健植,兼春秋金鎭模,記事官徐奭輔,各持小學第五卷,以次進伏訖。上曰,史官分左右。上誦前受音一遍訖,仍開卷。基世,讀自溫公曰先公,止不敢會賓友,仍釋議訖。上命授書算于基世,上讀新受音十遍訖,基世還納書算。上曰,溫公之先公,每於待客之需,若是其儉約,而至溫公時,士大夫家,酒用內法,果用珍異,則其間曾不幾何,而時俗之反儉爲奢者,乃如是乎?基世曰,聖敎誠至當矣。其間不過是幾年,而時俗之尙侈,至於如此,故溫公所以作訓戒,示其子康,卽此大文也。溫公嘗曰,衆人皆以奢靡爲榮,吾心獨以儉素爲美,乃述其先公事,與自己乳兒時,不喜華靡之意。以及上篇李文靖·張文節淸儉之德,而參政魯宗道事,亦在於訓誡之中,而漏於此篇矣。魯公爲諫官時,眞宗,遣使急召之,得於酒家,旣入,問其所來,以實對,帝曰,卿爲淸望官,奈何飮於酒肆?對曰,臣家貧客至,無器皿肴果,故就酒家觴之矣。帝以其無隱,益重之云矣。溫公之擧先公事爲言,不過家間接賓之微細事也。然身居相位之時,特發此言者,欲以儉約,爲天下先,而一變華侈之俗矣。人主居崇高之位,凡居處飮食之際,若尙華美,則一世效則,侈風大行矣。歷代漢文帝宋仁宗爲千古哲辟,而其本,好儉惡奢也,文帝惜百金之費,不作露臺,仁宗御衣服之時,不喜新製,其他節約之政,推可知矣。蓋先自宮禁之內,日用常行,一以儉爲先,則上行下效,如風偃草,一國自底於富庶之域矣,如是推看恐好矣。上曰,會數之禮勤云,則飮酒之際,有何禮節乎?基世曰,賓主於禮,莫先於飮酒,故禮曰,壹獻之禮,賓主百拜,終日飮酒,而不得醉焉。蓋酒而無禮,則必至於亂,故此先王所以因爲酒禮矣。且禮有鄕飮酒之儀,揖讓獻醻之節,禮義盡在其中。孔子曰,觀於鄕而知王道之易易者也。我國州縣,今亦多有行之之處,秩秩之儀,可以觀矣。仍奏曰,再明則小學,當爲畢講矣。自灑掃應對之節,以至修齊治平之要,具載於一書,昔我英廟,常講是書,至大耋之時,猶爲誦讀,以致五十年治敎之郅隆。伏願深畓繼述之念,雖訖講之後,常常縕繹力行而體驗焉。缺上掩卷敎曰,近日日氣稍寒,領府事諸節,何如?基世曰,臣父夏秋之交,頗多不健之時,近日則稍爲安過矣。上命史官就座。仍命退,諸臣以次退出。
上在昌德宮。停常參·經筵。
自人定至五更,灑雨下雨,測雨器水深二分。
傳曰,在外兵曹參議參知許遞,前望入之。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以黃海監司朴承輝狀啓,文化縣令金民均,身死事,傳曰,令該曹口傳差出,催促不日下送。
吏曹口傳政事,以李錫應爲文化縣令。
訓鍊都監啓曰,本局中軍李鶴周,身病猝重,勢難察任,改差,何如?傳曰,允。
兵曹,以李熙昇爲訓鍊都監中軍。
義禁府啓目,坡州前牧使趙羲豐原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在法典,議處,何如?啓,依允。
又啓目,通津前前府使愼㘽芝,砥平前縣令兪致道,安城郡守李承老,迎華前察訪朴演鏞等原情云云。傳旨內辭緣,泛稱遲晩,刑推得情,何如?啓除刑推議處爲良如敎。
知敦寧申觀浩疏。答曰。省疏具悉。所請依施。
丁卯十月初七日辰時,上御重熙堂。進講入侍時,講官金學性,參贊官李世宰,檢討官金裕行,假注書李源逸,兼春秋白義行,記事官徐奭輔,各持小學第五卷,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,卽者義禁府都事來言,時囚罪人趙羲豐,當爲議處,而判義禁任百秀在外,次堂,例不得擧行云,何以爲之?敢稟。傳曰,許遞,前望入之。
判義禁前望入之。韓正敎落點。
傳曰,小學今已畢講,再明日當賜饌矣。時·原任大臣講官經筵玉堂閣臣承史,來會。
司譯院啓曰,本院等第中,曾有別選十窠矣。此係疏鬱之政,今亦依前復設,何如?傳曰,允。
刑曹啓曰,偃處其家,替人呈券,至於入格之鄭度仁,罔念科典之嚴重,和應作奸之鄭鉉相,待押來依律擧行事草記,傳曰,知道事,批下矣。鄭度仁,間已上來,逗留城闉云,故卽發刑吏捉來,而謹按律文,則大典會通有曰,科場用奸者,邊遠充軍,度仁,依此律平安道朔州府邊遠充軍定配所,卽爲押送,鄭鉉相,下鄕的實,發關捉上,待押來擧行之意,敢啓。傳曰,知道。
丁卯十月初八日辰時,上御重熙堂。進講入侍時,同知事徐承輔,參贊官洪淳學,侍讀官李晩耆,假注書洪健植,兼春秋金泰煥,記事官徐奭輔,各持小學第五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,藥院提調許遞,前望入之。
內醫提調前望入之。韓啓源落點。
承文院啓曰,凡於倭情,無不陳聞,而今玆日本出來之回書契謄本入送之由,撰出咨文,順付回撥,下送灣府,入送鳳城,轉致北京之地,何如?傳曰,允。
義禁府啓目,粘連向前趙羲豐·愼㘽芝·兪致道·朴演鏞·李承老等亦,趙羲豐段,軍糧剩捧,旣因營關民貸還給,亦有可據,而至登繡論,難以全恕,愼㘽芝段,別下錢則縱有歸屬,加下條則竟至不報,揆以律例,在所當勘,兪致道段,任訟納賂,數有指的,加結歸屬,亦不分明,朴演鏞段,公役修廨,縱有應用,驛土位畓,寧容放賣?典憲所在,難逭當勘,李承老段,抄軍時誅求稅米之加捧,自下欺蔽,全不覺察,因訟納賂,亦係法外,竝只以此照律,何如?啓,依允。
上在昌德宮。停常參·經筵。
藥房提調韓啓源,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,來月十六日,勤政殿受賀,翌日還宮矣,該房知悉。
傳曰,景福宮動駕時,當陪奉王大妃殿大妃殿,與中宮殿同行矣,該房知悉。
以司謁,口傳下敎曰,各殿動駕節次,竝衛內磨鍊。
傳曰,各殿動駕時節次,旣以衛內磨鍊矣。祗迎之節,置之。
傳曰,泮長有闕之代,前望入之。
大司成前望入之。金世鎬落點。
議政府啓曰,卽見平安監司朴珪壽狀啓,則査勘大臣,已爲來到鳳城,而使譯學等,詳言其差備官未及趁待之由,則答以姑此留住,待諸委員來到,方爲出邊云,故接應官勞問使處,急撥知委,罔夜馳往于中江,使之聽候云矣。向以隨機通變,務從便宜之意,已有所啓稟行會,而出邊,旣自中江爲始,則各項擧行之等候閭延者,不容不移待信地,而旺淸門外,係是當初査勘云云之地也。如或就此而重新査勘,亦不可無勞問贈遺之擧,奉留御帖及禮單,使勞問使敬傳,各種則令箕營,從長備待于該地方,俾無未及之患事,三懸鈴知委,何如?傳曰,允。
禮曹啓曰,今此景福宮動駕時,各殿動駕節次,竝衛內磨鍊事,命下矣。各殿出還宮時,百官分半陪從,與分司磨鍊等節次,何以爲之乎?敢稟。傳曰,只以分司磨鍊。
又啓曰,因刑曹擊錚啓目,以元羲坤復科事,臣曹覆啓判付內,爲復科事,命下矣。元羲坤,付之來庚午式年進士榜末,以爲一體放榜事,分付,何如?傳曰,允。
又啓曰,卽接恩津幼學李海宗所志,則以爲族兄海逸,嫡妾俱無子,以其姪同姓八寸兄默淵第二子世模,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李海宗所訴,旣如此,李默淵第二子世模,立爲李海逸之後,何如?傳曰,允。
義禁府啓曰,平安監司朴珪壽狀啓內,因慶尙監司移文,道內价川郡定配罪人姜,八月二十八日,遭其父喪云矣。定配罪人遭親喪者,給暇歸葬,過三月後,還發配所,載在法典,姜,歸葬間給暇,及過限後還發配所事,竝爲分付於各該道道臣,何如?傳曰,允。
又照目,粘連坡州前牧使趙羲豐,通津前前府使愼㘽芝,砥平前縣監兪致道,安城郡守李承老,迎華前察訪朴演鏞等,矣本府議啓內,趙羲豐段,軍糧剩捧,旣因營關民貸還給,亦有可據,至登繡論,難以全恕,愼㘽芝段,別下錢則縱有歸屬,加下條則竟至不報,揆以律例,在所當勘,兪致道段,任訟納賂,數有指的,加結歸屬,亦不分明,李承老段,抄軍時誅求稅米之加捧,自下欺蔽,全不覺察,因鈆納賂,亦係法外,朴演鏞段,公役修廨,縱有應用,驛土位畓,寧容放賣,典憲所在,難逭當勘,竝只以此照律,罪趙羲豐笞五十收贖,解見任別敍,愼㘽芝,杖六十收贖,告身盡行追奪,徒一年定配,兪致道,杖一百收贖,流三千里定配,以喪後勘斷,依律文收贖,告身盡行追奪,李承老,杖一百收贖告身盡行追奪,流三千里定配,朴演鏞,杖一百收贖,徒三年定配,以喪後勘斷,依律文收贖,告身盡行追奪,竝只私罪。奉敎依允爲旀,趙羲豐·愼㘽芝,竝功減一等,朴演鏞,朝家之置郵,本自不輕,而驛畓之任自放賣,萬萬痛駭。其於給錢豎碑,尤極叵測,嚴刑一次放送,所賣驛畓,一一還推後啓聞事,分付道臣守臣。
上在昌德宮。停常參·經筵。
自申時至人定,灑雨下雨,測雨器水深三分。
以全羅監司徐相鼎狀啓,靈巖郡人命渰死事,傳曰,聞甚矜惻。元恤典外,別加顧助,如有生前身還布,竝蕩減事,廟堂措辭,分付。
議政府啓曰,卽見水原留守李景夏災實狀啓,則新舊災七百九十一結七十二負三束,特許準劃,推收徵債,限明秋防寒事,請令廟堂稟旨分付矣。今年年事,雖不無小小得失,晩秋日候調和,各穀俱得善就矣。所請災結,有涉夥多,只以舊災四百二十八結零劃下,全災名色,一竝置之,推徵防塞,依施,何如?傳曰,允。
又啓曰,卽見平安監司朴珪壽狀啓,則以爲本營作隊左右列軍兵,輪回習操,自是已例,而軍額多闕,苟充替點,全沒鍊習,徒煩來往,今冬習操,特許停免事,請令廟堂,稟處矣。操鍊係是不可廢之事,而旣有許施之例,且係便民之政,依狀請停止,何如?傳曰,允。
又啓曰,卽見全羅監司徐相鼎狀啓,則順天古突鎭,作爲本營,自辟該別將,殿最,亦自本營磨鍊事,請令廟堂稟旨分付矣。海西之龍媒,湖西之馬梁,俱是巡營自辟,而殿最則帥臣主管,今此古突鎭殿最,宜無異同,令左水使依前磨勘事,分付,何如?傳曰,允。
義禁府啓曰,時囚罪人朴演鏞,杖一百徒三年定配,以喪後勘斷,依律文收贖照律公事判付內,嚴刑一次放送事,命下矣。謹依判付內辭意,朴演鏞,嚴刑一次,訊杖第三十度放送,而所賣驛畓,一一還推後啓聞事,分付於該道臣及守臣之意,敢啓。傳曰,知道。
又啓曰,時囚罪人李承老,杖一百,流三千里定配,照律公事判付內,依允矣。李承老,當定配所以入,而卽接其戶奴呈狀,則以爲其上典,父年八十,無兄弟獨身,依法典許贖爲辭矣。取考律文,則大明律存留養親條有曰,凡父母老疾,應侍,家無以次成丁者,若犯徒流,止杖一百,餘罪收贖。李承老,杖一百,流三千里收贖,告身盡行追奪,放送,何如?傳曰,允。
又啓目,陰竹縣監金恂根原情云云。傳旨內辭緣,泛稱遲晩,刑推得情,何如?啓除刑推,議處爲良如敎。
上在昌德宮。停常參·經筵。
自巳時至五更,灑雨下雨,測雨器水深七分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,邇來轟燁之異,凡三次于今,而今則立冬,隔以一宵矣。節屆收藏,有此咎徵,天道玄遠,雖未敢知某事某應,而風俗日下,猶莫之挽回歟,紀綱日紊,猶莫之振刷歟,貪墨日行,猶莫之懲礪歟,奢侈日勝,猶莫之禁抑歟。仁愛警告,若是丁寧,滿心警悚,安所止屆?自今限三日,避正殿,減膳撤樂,庸伸一分懋對之忱。
左副承旨尹宇錫,右副承旨具春喜等啓曰,節屆閉藏,今玆雷異之報,何爲而至也?古人云,無災忘我,有災哀我,此誠我殿下警惕修省之一大機會也耶。臣等雖未敢以某事某應爲說,而災不虛生,必有所召,我殿下,試觀今日之象,果治乎?紀綱解弛,恬憘成習,言路媕婀,規諫未聞,以言乎民隱,則貪墨無懲,生靈有殿屎之歎,以言乎國計,則財賦歲縮,郡國少水旱之備,此莫非群下,不能對揚聖德,闡發休治之罪,而抑或殿下懋實之政,猶有未盡而然歟?臣等修啓將上之際,伏見傳敎下者,恐懼責躬,減膳避殿,辭旨懇惻,必有昭格之效,而伏願殿下,益勉振勵,自强不息,以爲應天以實之道。回災爲祥,不外於此,臣等不勝憂愛,敢此敷陳。答曰,知道。仁天警告,滿心警悚,所陳甚好,當留念矣。
議政府啓曰,卽見公忠監司閔致庠災實分等狀啓,則洪州等十九邑鎭,置之尤甚,公州等二十四邑,置之之次,淸風等十二邑,置之稍實,各樣災四千九百五十九結三負,特許準劃,後錄諸條,竝請令廟堂稟旨分付矣。其一,洪州·泰安·平薪在囚敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵歲末成冊,一體退行事也。其一,洪州等十二邑各司所納箭竹,量宜權減事也。其一,尤甚邑,限明秋勿定配所事也。其一,推奴徵債,限明秋防塞事也。年形之小小災損,樂歲之所不能無者,而況較諸昨年,宜無異同之可言,則昨年之初不報請者,今何可擧論乎?所請災結置之,旣不給災,則尤甚之目,尤不必分劑,以之次施行,外此諸條,俱係便民,竝依施,箭竹,限三分一權減,何如?傳曰,允。
又啓曰,盜鑄,國法之所必禁,而禁之之不容不嚴者也。邇來無賴牟利之徒,綢繆潛沒,狼藉行用,物價刁騰,亦由是而然云,聽聞所及,痛恨極矣。此而不嚴加禁斷,其可曰國有紀綱乎?亟令中外,這這糾察,隨其現捉,一依前次行會,卽施梟警之律,而如是申飭之後,萬一有從他發覺,該地方官,從重論勘,道帥臣亦難免不飭之責,以此意發關八道四都,俾各惕念擧行,兩法司與左右捕廳,一體分付,何如?傳曰,允。分憂承流之地,意謂盡心對揚。今於必禁乃已之事,有此玩愒,則雖謂之眼無國法,不是過語也。以此,申飭之後,猶復如前,無論守令與道守臣,當置重典,自諒爲之事,星火知委。
義禁府啓目,粘連向前金恂根亦,債訟之徵出歸私,勒貸之自速民讟,俱爲非理,結錢雜用,又係法外,以此照律,何如?啓,依允。
典翰李昌鎬,應敎閔謙鎬,副應敎趙恒敎,校理趙,副校理洪萬植·李晩耆,修撰金裕行·嚴世永,副修撰趙晩和聯名箚略曰,是日,收藏之節也,今此轟燁之威,何爲洊至哉?顧今轉災爲祥之道,莫先乎聖學之緝熙也。伏願聖明,無自暇逸,躋聖學於光明,致斯民於雍熙,則陰陽順軌,風雨時若。際伏見傳敎下者,有足以昭格于天,導迎祥和,安知不仁愛之天,必欲我殿下,益勉其所不勉,災異之告警,若是丁寧也哉?職忝論事,憂愛倍切,玆敢以消弭之道仰勉云云。答曰,省箚具悉。今此轟燁之警,其咎在予矣,多少陳勉,當有以體念。
上在昌德宮。停常參·經筵。
傳曰,再明日秋到記,仁政殿爲之。
兵曹啓曰,今十月十三日壬辰卯正初刻十分立冬,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
義禁府照目,粘連陰竹縣監金恂根矣。本府議啓內,債訟之徵出,歸私勒貸,自速民讟,俱爲非理,結錢雜用,又係法外,以此照律,罪杖一百收贖,告身盡行追奪,流三千里定配,私罪。奉敎依允。
義禁府啓曰,兪致道·李承老·金恂根等,係是贓賄流配,依法典,竝只不付功議以入之意,敢啓。傳曰,知道。
領議政金炳學箚曰,伏以,十月之雷,凡再三于玆矣。我殿下,爰降綸音,辭旨懇惻,精誠之所上格,天必俯鑑於斯,臣不勝欽昻蘄祝,而謹案易之彖傳曰,震來虩虩,恐致福也,程夫子釋之曰,震來而能恐懼,自修自愼,則可反致福。由是觀之,震來而不能恐懼修愼,則其爲災,可以知已,不審殿下,果以何事,上答天心,下副民情,誕受景福乎?嗚呼,人事之失於下,天災之見於上,此固灼然之理,而只就聖敎所下者言之,風俗則猶此不淳矣,騷訛迭興,巧僞層出,紀綱則猶此不肅矣,怠慢成習,姑息爲事,貪墨則愈罪而愈不戢矣,剝割之所及,顚連相望,奢侈則愈禁而愈不戒矣,浮冗之所費,踰濫斯甚。凡諸此類,難徧疏擧,若其挽回之,振刷之,懲礪之,禁抑之,即亦今日急先之務,而臣忝在元輔,獨秉勻軸,進不能贊君德而協天心,退不能彈廟謨而安民生,致使國事漸非,時憂此極,一則臣罪也,二則臣罪也。藉令此時,星雲示慶,芝露呈瑞,猶未可曰已治而已,安況咎徵之來至於今玆而然者乎?臣聞天必欲與於人者,理無得以間之,國必欲享乎天者,勢無得以戾之,天人之際,間不容髮,惠從之應,捷於影響。苟殿下,以是日責己之心,推諸事爲,恒若昊天之及,上帝之臨,民吾赤子,不可以不盡父母之道,法吾關和,不可以不奮凌夷之習,嚴贓汚之律,崇節儉之規,以爲愛恤元元之要,則現前靑臺之警,安知不轉而爲祥,而修愼之爲致福之本,亦豈非在此也乎?臣又念之,雖値極艱之會,克圖弘濟之策,惟君與相之同德同心,是以欲觀其世者,必於輔相乎占之。殿下之置臣具瞻,旣失其人,臣又失其職矣。成湯六事之責曰,民失職歟,然則人之失職,足以致災。伏乞聖明,先將不肖之臣,亟賜斥退,改卜賢德,以答天譴,千萬顒祝云云。答曰,省箚具悉卿懇。今於收藏之月,有此轟燁之異,上天仁愛,豈無所以然而然也?諸條陳勉,若是懇摯,謹當書紳服膺,而災眚之來,咎在寡躬,於卿何有?安心勿辭,是所厚望。仍傳曰,此批答,遣史官,傳諭。
大司憲朴齊韶,大司諫鄭順朝,執義申獻求,司諫朴海哲,掌令韓喆愚·金亮淵,獻納權命菊,正言鄭基東聯名箚略曰。嗚呼,天人一理,至甚明畏,象由事應,曾不舛差,聖明之世,抑有何事之攸失,而天德猶未純歟,立政之間,天工猶未亮歟,誠身謹獨之際,天命猶未勅歟?今風俗未淳,綱紀未振,貪墨不戢,奢侈不祛,皆足以致天之警。此惟在殿下一轉移間耳,克盡恐懼修省之道,反災爲祥云云。答曰,省箚具悉。靑臺告警,咎在寡躬,靜言修省,警悚萬萬,所陳諸條,可不禮念。
上在昌德宮。停常參·經筵。
備忘記,穩城府使鄭濟旻下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宗廟·景慕宮,奉審摘奸以來。
傳曰,明日左承旨,馳往泮宮,朝食堂收取以來。
傳曰,到記傳敎不審之中官權容鼎·柳載賢,竝拿處。
政院啓曰,卽者兵曹郞廳來言,明日秋到記,仁政殿命官侍衛節目,當爲磨鍊,而判書金壽鉉在外,次堂例不得擧行云,何以爲之?敢稟。傳曰,次堂擧行。
禮曹啓曰,今十二日所下傳敎中,自今限三日減膳事,命下矣。三日之限,止於今日,自明日復進常膳事,分付,何如?傳曰,允。
奎章閣啓曰,明日卽奉謨堂冬孟朔奉審,臣等進詣擧行之意,敢啓。傳曰,知道。
議政府啓曰,關西先運襦衣二百四十九領,紙衣二百六十六領,照數捧上,稱量綿品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又啓曰,卽見廣州留守閔致久災實狀啓,則新舊災三百三十五結七十九負三束,特許準劃,癸酉·庚辰排捧還,依前仍停事,竝請令廟堂稟旨分付矣。晩候旣調,霜信且退,其爲康年昭然也,只就舊災二百六十一結零劃下,新災置之,兩年排捧還,特許仍停,何如?傳曰,允。
宗親府啓曰,明日卽天漢殿冬孟朔大奉審日次,臣等與儀賓閣臣,進詣擧行之意,敢啓。傳曰,知道。
訓鍊都監啓曰,本局別將朴來命,身病猝重,勢難察任,改差,何如?傳曰,允。
義禁府啓曰,明日秋到記時,本府都事十員內,七員赴擧,只有三員,當直入直,本府入直公事回公都事及仁政門·崇範門·光範門禁亂都事,無以推移。假都事三員,令該曹口傳差出,以爲分排擧行,何如?傳曰,允。
又啓曰,時囚罪人金恂根,杖一百,流三千里定配,照律公事判付內,依允矣。金恂根,杖一百收贖,告身盡行追奪,全羅道茂朱府流三千里定配,而以議啓內辭意,具罪目,依例發遣府羅將,押送配所,何如?傳曰,允。
正言崔溶疏略曰,臣以賤品,居言事之官,責受一世之譏議,乞賜鐫斥,臣今丐免,何暇贅說?第念轟燁之異,荐發收藏之候者,儻以天之於殿下,仁愛而警告之,惕勵聖志,增益德政耶?殿下恐懼修省,撤樂減膳,又下四條辭敎,足以感動天心,而非知之艱,行之惟艱。伏願殿下,思所以踐言,而應天弭災云云。省疏具悉。上天至仁,警告丁寧,咎實在予,警悚萬萬,所陳當留念矣。
上在昌德宮。停常參·經筵。
藥房提調韓啓源,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,政官牌招開政,如有違牌,勿爲呼望。
傳曰,呈告知義禁許遞,今日政差出。
傳曰,在外承旨許遞,前望入之。
承旨前望入之。李寅卨落點。
政院啓曰,新除授右副承旨李寅卨,時在廣州地,斯速乘馹上來事,下諭,何如?傳曰,許遞。
以權容鼎等囚單子,傳曰,飭已施矣,竝分揀放送。
傳曰,考官鄭基世,命官爲之。
都摠府啓曰,今日入直內三廳武兼禁軍及軍兵,當爲中日習射技放,而到記相値,不得設行之意,敢啓。傳曰,知道。
傳曰,秋到記,講居首通幼學車有聲,製述賦居首三下進士金弘集,竝直赴殿試,講之次通幼學柳廷植等十人,製述之次草三下生員趙重軾,竝直赴會試,講之次略幼學金洪敎等五人,製述之次次上進士李相求,竝給二分,講之次略幼學李晩鉉等三人,製述之次次上進士金五鉉,竝給一分,講之次粗幼學李寅燁等六人,製述之次次上幼學朴龍彬等六人,各奎章全韻一件賜給。
傳曰,入格儒生,明日待令。
奎章閣啓曰,臣等進詣奉謨堂,奉審無頉,閣內諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審,無頉之意,敢啓。傳曰,知道。
宗親府啓曰,臣等與儀賓閣臣,進詣天漢殿,御眞展奉,奉審,無頉之意,敢啓。傳曰,知道。
吏曹啓曰,全羅道興陽居金得秀呈狀內,矣身父聲河,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,兼判書金炳冀進,參判沈舜澤式暇,參議朴齊寬試所進。以趙獻永爲知敦寧,趙性敎爲戶曹參判,申泰運爲敦寧都正,李豐翼爲知義禁,宋近洙爲同成均,李廷器爲漢城判官,姜文永爲義盈直長,李遇永爲龍安縣監,檢書官單趙堩,麗王陵直長單朴璿,參奉單王錫楨。
再政。以李奎奭爲兵曹參議,金炳怡爲平市令,尹善佐爲刑曹佐郞,宋熙成爲禁府都事,分敎官單朴昌根,故折衝趙坦贈兵參,訓都例兼,忠節卓異贈職事,承傳,前兵使朴來命今加嘉善,前府使白樂源,前縣監南益重,已上今加通政。
兵批,同知加設三單金基豐·蘇洙民·金聲河,平安兵使李容象,待苽限加一年仍任事,承傳。
上在昌德宮。停常參·經筵。
承旨前望入之。韓龍敎落點。
政院啓曰,孝寧大君墓所,遣宗臣致祭事,命下矣。何宗臣進去乎?敢稟。傳曰,知宗正卿李景純進去。
又啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
兵曹啓曰,今十月十七日武臣堂上朔試射試官望,十六日當爲擬入,而判書金壽鉉,以前任開城留守,方在未交龜中,不得擧行之意,敢啓。傳曰,知道。
敦寧都正申泰運疏。省疏具悉。所請依施。
吏曹參判沈舜澤疏,辭新除亞銓之任。答曰。省疏具悉。卿其勿辭行公。
丁卯十月十六日辰時,上御重熙堂。進講入侍時,判府事柳厚祚,講官金世均,參贊官金元性,侍讀官李晩耆,記事官張原相,記注官金鎭模,記事官趙秉鎬,各持大學,以次進伏訖。上曰,史官分左右。厚祚進前問候訖。上誦前受音一遍訖,仍開卷。世均讀自大學之道在明明德,止致知格物,仍釋義訖。上命授書算于世均。上讀新受音十遍訖。世均還納書算。上曰,慮而后能得,所得者,指何而言歟?世均曰,能得其所止之謂,凡事理得其當然之極者也。上曰,能靜者,何謂也?世均曰,能靜心勿妄動之謂,是就心上說者也。仍奏曰,大學,大人之學,卽對小學而言之,因小學之成功,以著大學之明法也。竊惟我殿下,聖學將就,小學旣畢,大學繼講,臣不勝欽仰慶祝之忱,而蓋此書經一章,孔子之言,曾子述之,傳十章,曾子之意,門人記之。國家之化民成俗,學者之修己治人,亶在乎是,而有三綱領八條目,明德·新民·止至善爲三綱領,已括盡一篇之意,而止至善,聰明德·新民而言,又八者,逐條之綱領。要而言之,則明明德,又爲三者之綱領,乃大學一書之綱領。自明明德於天下,至格物爲八條目,而八者以心爲主,自天下而約之以至於身,無不統於一心,自意而推之以至於萬事萬物,無不管於一心,八條,皆從正心工夫中流出。今此數段,非臣之所敢妄陳膚淺之見,皆在於大小註矣。讀經之法,苟不潛心玩味於先儒註釋,則無以識得聖經之微辭奥旨。朱子曰,溫公作通鑑,言平生精力,盡在此書,某於大學亦然,先須通此,方可讀他書。以朱夫子之博學,編輯經史,爲幾百卷,而惟於此一冊,立言如此。伏況我英廟朝聖壽望七之時,猶講此書,而親撰序文。伏願深留睿念,日躋乎明明德正心之工,法祖宗繼往聖,萬世治平,實基於此書,懋哉懋哉。玉堂曰,云云。承旨曰,云云。大臣曰,云云。世均曰,此書有英宗御製弁卷之文,且有朱子之序文,內講之際,常常進覽,恐好矣。上曰,唯。上掩卷,命史官就座。又命退,諸臣以次退出。
丁卯十月十六日午時,上御重熙堂。入格儒生入侍時,左承旨金元性,記事官張原相,記注官金鎭模,記事官趙秉鎬,以次進伏。儒生等,以次序立階下訖。上曰,史官分左右。承旨稟請儒生進前。車有聲·金弘集等,以次進前。奏職姓名訖,退立階下,領賞行禮訖,以次退出。命史官就座。仍命退,承史以次退出。
上在昌德宮。停常參·經筵。
傳曰,召對爲之。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
承文院啓曰,今春節使帶來之該使臣加賞事,都京禮部咨文中,皇太后御慈寧宮,該使臣在午門前之使字,似是闕漏。然我國回書,亦不可擅便添書,而彼或有詰問之端,則必難爲對,本咨文使之帶去,以爲萬一證對之資,何如?傳曰,允。
義禁府啓目,鏡城判官洪鉉周原情云云。傳旨內辭緣,泛稱遲晩,刑推得情,何如?啓除刑推議處爲良如敎。
丁卯十月十七日辰時,上御重熙堂。進講入侍時,講官兪鎭五,參贊官韓龍敎,檢討官趙晩和,假注書金相龍,兼春秋白義行,記事官趙秉鎬,各持大學,以次進伏訖。
丁卯十月十七日未時,上御重熙堂。召對入侍時,參贊官韓龍敎,檢校待敎徐相翊,侍讀官趙,檢討官趙晩和,記事官張原相,兼春秋白義行,記事官趙秉鎬,各持大學,以次進伏訖。
上在昌德宮。停常參·經筵。
自巳時至五更,灑雨下雨,測雨器水深六分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,臺諫竝許遞,政官牌招開政。
傳曰,摠管,竝許遞,今日政差出。
傳曰,居昌府使之代,未準朔守令中擬入。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,卽見江原監司曺錫輿災實分等狀啓,則襄陽等五邑,置之尤甚,原州等十四邑,置之之次,春川等七邑,置之稍實,各樣災二百六十結四十負八束,特許準劃,後錄諸條,竝請令廟堂稟旨分付矣。其一,襄陽等八邑大同布及訓局外各軍門·各衙門軍布·兵曹騎步兵布,竝許代錢事也。其一,各軍門屯稅及各宮房·各衙門有土免稅,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。耕播旣不愆期,豐穰終占有成,而晩後小小災傷,此是樂歲之所不免者也。況秋候連佳,霜信又退,各穀之善就,在在皆然。依湖西已施之例,所請災結,置之尤甚,竝以之次施行,大同布與各軍布之每每代錢,不無需用之窘跲,訓局外各軍門及大同布,竝四分一各司純錢代納,其餘諸條,俱係便民之政,竝許施,何如?傳曰,允。
弘文館啓曰,校理鄭漢朝,呈辭在外,副校理洪萬植,別兼春秋進,上番闕直,事甚未安。應敎閔謙鎬,副應敎趙恒敎,副校理李晩耆,與新除授校理金亮淵竝卽牌招,推移入直,何如?傳曰,允。
兵曹啓曰,五衛將姜浚翿·李鳳善·李養鶴,忠翊衛將李承鶴,文臣兼宣傳官金性均,俱以病難供職,呈狀乞遞,竝改差,何如?傳曰,允。
左邊捕盜廳啓曰,謹依議政府草記批旨,臣廳在囚罪人金守吉·鄭三仁·李萬福·尹福伊·李太甲·李順川·李俊化等七漢,竝出付御營廳之意,敢啓。傳曰,知道。
以吏曹參議朴齊寬牌不進罷職傳旨,傳曰,只推。
吏曹啓曰,掌樂院正李彙秉,南學敎授洪萬植,俱以身病,呈狀乞遞,竝改差,何如?傳曰,允。
又啓曰,掌樂院正,今當以蔭官差出,而擬望之人乏少,外任竝擬,何如?傳曰,允。
又啓曰,軍資監正,今當以蔭官差出,而擬望之人乏少,外任竝擬,何如?傳曰,允。
又啓曰,南原都護府使,今當差出,而本府以湖南雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
又啓曰,光州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績已準朔守令,竝擬,何如?傳曰,允。
又啓曰,大邱府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
又啓曰,公忠道西原居幼學孫永泰呈狀內,矣身父通政欽祖,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,兼判書金炳冀,參判忱舜澤進,參議朴齊寬牌不進。以李㘾爲大司憲,李裕奭爲大司諫,朴定鉉爲執義,姜國韾爲司諫,尹致和·楚秉悳爲掌令,朴來冕·李喆爲持平,趙爲獻納,金震休·白仁行爲正言,洪承億爲敦寧都正,金敬均爲掌樂正,尹榮信爲南學敎授,任泰五爲栗峰察訪,禁府都事宋熙成,司饔奉事李象先,已上相換事,承傳。
再政。以金亮淵爲校理,安膺壽爲軍資正,鄭昌東爲兵曹正郞,趙命敎爲南原府使。
三政。以曺承鐸爲典籍,李鼎謨爲光州牧使,朴鳳夏爲大興郡守。
四政。以金復性爲典籍,趙雲兢爲居昌府使,趙熙弼爲大邱判官。
五政。以徐曾輔爲珍山郡守,李復信爲鎭安縣監。
六政。以金秀榦爲莊陵令,安鴻善爲任實縣監。
七政。以李源進爲典簿,李應愚爲徽慶園令。
八政。以李民堯爲刑曹正郞,金商鉉爲懿陵令。
九政。以權可銓爲工曹佐郞,金有鉉爲敦寧都正。
十政。以申在檍爲敦寧主簿,李觀在爲掌樂主傅,李騏新爲內資主簿,崔成在爲活人別提。
兵批,判書金壽鉉進。以趙然昌·韓啓源爲都摠管,趙獻永·李豐翼·沈敬澤·李鍾淳·金尙鉉·李世器·洪兢周·李根弼爲副摠管,白樂源爲羽林將,金善耆·趙性駿·權湧爲五衛將,兪芝煥爲忠翊將,李勉耆爲忠壯將,李亮信爲文兼,金在奎爲西北僉使,權檃爲薪智島萬戶,河弘遠爲助泥萬戶,同知加設單孫欽祖,同知單千儀大,僉知三單金炳木·林秉周·李義周,副司果呂東曄。
再政。都摠管三單趙獻永·李豐翼·沈敬澤。
兵曹判書金壽鉉,陳疏辭職。答曰。省疏具悉。卿其勿辭行公。
丁卯十月十八日辰時,上御重熙堂。進講入侍時,講官金永爵,參贊官李世宰,侍讀官趙,假注書金相龍,兼春秋金泰煥,記事官趙秉鎬,各持大學,以次進伏訖。上曰,史官分左右。上誦前受音一遍訖,仍開卷。永爵讀自湯之盤銘,止於信,仍奏釋義,至邦畿千里惟民所止。上曰,民之所止,奚但以邦畿稱之乎?永爵曰,邦畿,王者所都也。民所止者,四方之民,被德化,瞻仰王都,皆欲居止之義也。仍釋義訖。上命授書算于永爵,上讀新受音十遍訖,永爵還納書算。上曰,無所不用其極之極字,何義也?永爵曰,無所不用其極,即止於至善之謂,明德而止於至善,新民而止於至善,即用其極也。若不止於至善,則明德·新民,皆未盡其分量,是以欲其止於至善也。上曰,惟民所止云者,其意果深長矣。永爵曰,朱子曰,大學,是一部行程曆也。上曰,行程曆,何書也?永爵曰,夫行程曆者,即世所謂路程記。今日行幾十里,到某地午食,行幾十里,到某地宿,明日又如是焉。大學之自格致至治平,次第膫然,按此,行將如路程也。然亦不可今日格致,且置誠正,以待來日,須格致·誠正,一時做工夫,可也。曰,云云。永爵曰,仁敬孝慈信五者,爲大節目,而餘外夫婦之止於有別,長幼之止於有序,從可類推也。世宰曰,云云。永爵曰,大學章句,乃朱夫子一生精力所到,匹庶家讀大學,輒竝註讀之。今於進請,縱未能竝註進講,而每於誦讀之暇,詳究章句旨義爲好。朱子於章句未盡底蘊者,又著或問而發明之,或問一書,伏願取覽焉。宋儒西山眞德秀,著大學衍義,蓋因大學條目,取歷代事迹而敷衍者,皇明瓊山丘濬,又增補衍義。此書,眞帝王家龜鑑,人君不可一日不看此書,伏望常置案上,時時繙覽焉。上曰,大學衍義,幾卷也?永爵曰,大學衍義補卷帙,似可爲四五十卷矣。承旨曰,云云。永爵曰,緍字,即繩也。音民,而詩經作綿,故此亦讀綿音,而字音平仄,考見奎章全韻可知。全韻玉篇,亦最便於檢字矣。上掩卷,命史官就座,乃命講官先退。又命退,諸臣以次退出。
丁卯十月十八日申時,上御重熙堂。召對入侍時,參贊官具春喜,檢校直閣李淳翼,檢討官趙晩和,假注書金相龍,兼春秋金泰煥,記事官趙秉鎬,各持大學,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,副司果金養默,時無典籍之銜,而至有再昨日肅拜,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
議政府啓曰,本府有司堂上趙然昌,除拜摠管矣。職務相妨,所帶摠管之任,今姑改差,何如?傳曰,允。
內醫院啓曰,本院提調韓啓源,除拜摠管,職務相妨摠管之任,今姑改差,何如?傳曰,允。
義禁府啓目,粘連向前洪鉉周,亦犯逋配囚罪,當嚴防而任其行止,有違令飭,揆以法意,難免重勘,以此照律,何如?啓,依允。
丁卯十月十九日辰時,上御重熙堂。進講入侍時,知事金炳國,參贊官李世宰,侍讀官趙晩和,假注書朴奎燦,兼春秋金鎭模,記事官趙秉鎬,各持大學,以次進伏訖。上曰,史官分左右。上誦前受音,一遍訖,仍開卷。炳國,讀自詩云瞻彼淇澳,止止於至善,仍釋義訖。上命授書算于炳國,上讀新受音,十遍訖。炳國還納書算。上曰,先言竹者,何也?炳國曰,此是起興之辭,而興者,先言他物,以引起所詠之辭也。非但比之於君子,蓋竹之爲物,而節節進長,猶工夫之循序漸進也。及其始生也,猗猗,美盛之貌,亦猶工夫之進進不已也。骨角,是堅剛之物,而必得切磋而後,便成其質,玉石,有溫潤之姿,而必待琢磨而後,乃成器形。大抵學問之道,不外乎此矣。如切如磋,學問進漸之謂也,如琢如磨,極工自修之謂也。恂慄,卽戰懼之意,而是嚴於中者也,威儀,則可畏可象之意,而是形於外者也。學與自修,無不得於明明德止於至善之由也。賢其賢,仰其德業之盛,親其親,思其覆育之恩,樂其樂,含哺鼓腹,安其樂也,利其利,耕田鑿井,享其利也。此皆前王盛德餘澤,則非徒當時之爲然,使天下後世,無一物不得其所,自至其新民止於至善之域,故雖沒世,人愈思之,愈久而不能忘也。夫大學者,大人之學也。雖一字,不可泛看,而至於註釋,尤爲詳覽焉。上曰,其爲然矣。炳國曰,今此淇澳之詩,全美衛武公之德,而行年九十有五,猶箴儆于國,使進規謨,亦令在朝者,無謂我老耋舍我,必恭恪於朝夕,以敎戒我。第其好學,惓惓不怠,卽由於誠意正心之工,則睿聖之稱,可謂無愧矣。缺
丁卯十月十九日申時,上御重熙堂。召對入侍時,參贊官韓龍敎,檢校待敎鄭範朝,侍讀官金亮淵,檢討官金裕行,假注書朴奎燦,兼春秋金鎭模,記事官趙秉鎬,各持大學,以次進伏訖。
上在昌德宮。停常參·經筵。
藥房提調韓啓源,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,承旨竝許遞,前望入之。承旨前望入之。李鎬俊·任孝直·曺殷承·洪必謨·鄭洛鉉·郭致燮落點。
傳曰,原任待敎洪承億,檢校差下。
奎章閣啓曰,原任待敎洪承億,檢校差下事,命下矣。卽爲牌招察任,何如?傳曰,允。
兵曹啓曰,來十一月十六日,大駕詣景福宮時,陪奉大王大妃殿·王大妃殿·大妃殿,與中宮殿,同行親臨勤政殿受賀,翌日還宮時,隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領,爲先廂,御營廳步軍三哨,兩營騎士各二番,御將率領爲後廂,禁軍三番爲之,留營留陣,置之。
又啓曰,來十一月十六日,大王大妃殿,詣景福宮。翌日還宮時,侍衛軍兵,當爲磨鍊矣。謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵,訓局軍四百名磨鍊,而今番則各殿動駕節次,竝衛內磨鍊事,命下矣。分司侍衛,依此磨鍊,而禁軍及前後牌軍兵,何以爲之乎?敢稟。傳曰,禁軍及前後牌軍兵,竝置之。
又啓曰,來十一月十六日,王大妃殿,詣景福宮。翌日還宮時,侍衛軍兵,當爲磨鍊矣。謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵訓局軍四百名磨鍊,而今番則各殿動駕節次,竝衛內磨鍊事,命下矣。分司侍衛,依此磨鍊,而禁軍及前後牌軍兵,何以爲之?敢稟。傳曰,禁軍及前後牌軍兵,竝置之。
又啓曰,來十一月十六日,大妃殿,詣景福宮。翌日還宮時,侍衛軍兵,當爲磨鍊矣。謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵訓局軍四百名磨鍊,而今番則各殿動駕節次,竝衛內磨鍊事,命下矣。分司侍衛,依此磨鍊,而禁軍及前後牌軍兵,何以爲之?敢稟。傳曰,禁軍及前後牌軍兵,竝置之。
又啓曰,來十一月十六日,中宮殿,詣景福宮。翌日還宮時,侍衛軍兵,當爲磨鍊矣。謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後牌軍兵訓局軍四百名磨鍊,而今番則各殿動駕節次,竝衛內磨鍊事,命下矣。分司侍衛,依此磨鍊,而禁軍及前後牌軍兵,何以爲之乎?敢稟。傳曰,禁軍及前後牌軍兵,竝置之。
訓鍊都監啓曰,本局馬兵都試,今十月二十一日,設行於慕華館,而南營入直馬兵,以先試者替代,應試之意,敢啓。傳曰,知道。
義禁府照目,粘連鏡城判官洪鉉周矣,本府議啓內,犯逋配囚,固當嚴防,而任其行止,有違令飭,揆以法意,難免重勘,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
丁卯十月二十日辰時,上御重熙堂。進講入侍時,領議政金炳學,講官金學性,參贊官尹宇錫,檢討官金裕行,假注書朴奎燦,兼春秋金鎭模,記事官趙秉鎬,各持大學,以次進伏訖。
丁卯十月二十日申時,上御重熙堂。召對入侍時,參贊官韓龍敎,檢校待敎鄭範朝,侍讀官金亮淵,假注書朴奎燦,兼春秋金鎭模,記事官趙秉鎬,各持通鑑第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,當該承旨推考。
政院啓曰,平原大君·齊安大君·永昌大君墓,遣宗臣致祭事,命下矣。何宗臣進去乎?敢稟。傳曰,宗正卿李世器進去。
議政府啓曰,卽見黃海監司朴承輝災實分等狀啓,則載寧等三邑,置之尤甚,延安等十四邑,置之之次,瑞興等六邑,置之稍實,各樣畓災三千八十六結七十五負,綿田災一百十八結十三負,特許準劃,後錄諸條,竝請令廟堂稟旨分付矣。其一,還穀中小米,限折半,以相當穀代捧,待明秋還作本色事也。其一,訓禁御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米太,依已例,以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也。夏間圭璧之擧,諸道之所同然,而秧期免不甚愆,楡功竟得全收,此固傳聞之所慣詳者,而事目災之初不頒降,亦由是故也。依他道已施之例,所請災結,置之尤甚,以之次施行,結作米,軍需攸在也。有未可遽許代捧,以本色輸納,外他諸條,竝依施,何如?傳曰,允。
訓鍊都監啓曰,本局馬兵都試,今日未畢,故明日仍爲設行於慕華館之意,敢啓。傳曰,知道。
丁卯十月二十一日辰時,上御重熙堂。進講入侍時,同知事朴永輔,參贊官洪必謨,侍讀官金亮淵,假注書申星雨,兼春秋金泰煥,記事官趙秉鎬,各持大學,以次進伏訖。上曰,史官分左右。上誦前受音一遍訖,仍開卷。永輔,讀自惟於理,止此謂知之至也。仍釋義訖。上命授書算于永輔。上讀新受音十遍訖,永輔還納書算。上曰,以求至乎其極,何謂也?永輔曰,極者,極盡處也。已知之理,惟恐其未盡,以求至乎極處也。仍奏曰,聖人千言萬語,亦多矣。詩·書·論·孟,何莫非垂訓,而第其散出,難以統領,惟大學則卽是一統文字,間架節目,次序井井,比入人家,由門而庭,由庭而階,由階而堂,由堂而室,雖欲躐等而不可得,若曰由門而入室,則無是理也。格致誠正修齊治平,此卽間架次序,而又從而分之,則格致誠正,是在內之工夫,而本也體也,修齊治平,是著外之事業,而末也用也。統而言之,則便是一串貫來,約而言之,則明一理應萬事者,卽此之謂也。古昔聖帝明王,巍功盛烈,皆不外乎是。伏望懋念焉。又奏曰,天下之物,若欲物物而窮其理,則亦多矣,反以約之,則書亦物也。通其書,便其格其物,而大凡天下之物理,亦不外乎書矣。通一理,則其他可以反隅。今我殿下聖學,久於用力,卽此一書而豁然貫通,則其他諸書,同一文理,於是乎全體大用,無不明矣。缺
丁卯十月二十一日申時,上御重熙堂。召對入侍時,參贊官郭致燮,檢校待敎鄭範朝,侍讀官金亮淵,假注書申星雨,兼春秋金泰煥,記事官趙秉鎬,各持通鑑第□卷,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以全羅監司徐相鼎狀啓,高敞縣監吳永運仍任事,傳曰,聞甚嘉尙,特加一苽仍任,待苽滿,優窠守令,隨先擬入。
義禁府啓曰,卽接月令醫員方徽鏞手本,則以爲時囚罪人鄭泰好,素患疝積,有時闖發,又添毒感,食飮全却,目下症形,實爲危劇云。罪人病勢如此,則一邊草記,一邊保放,載在法典矣。鄭泰好姑爲保放之意,敢啓。傳曰,知道。
丁卯十月二十二日辰時,上御重熙堂。進講入侍時,講官曺錫雨,參贊官鄭洛鉉,檢討官金裕行,假注書朴奎燦,兼春秋白義行,記事官趙秉鎬,各持大學,以次進伏訖。
丁卯十月二十二日申時,上御重熙堂。召對入侍時,參贊官郭致燮,檢校待敎鄭範朝,侍讀官李晩耆,檢討官嚴世永,假注書朴奎燦,兼春秋白義行,記事官趙秉鎬,各持通鑑第□卷,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
訓鍊都監啓曰,馬兵都試優等人,別單書入之意,敢啓。傳曰,知道。
兵曹啓曰,去九月十七日,慶科庭試殿試時直赴殿試,奉承傳標下軍金命吉等一百十六人內,八十一人應試參榜,所授帖文,收聚爻周。部將李載俔,追捕武士李象浩,別武士車行福·許榮·盧鍾千,別騎衛盧文辰,標下軍鄭壽吉,訓局軍李世權·李成興,砲手白孝達,馬兵盧順成·廉英·趙世煥,武藝別監徐景順,哨軍金快成,帳幕軍韓致秀,吹鼓手李完馥,吹手李昌文等十八人遭故,竝依法典陳試。訓局軍崔喜永作故。鄭健亨,馬兵金東九等二人,身病不赴,係是三式年內,依例陳試。訓鍊都監馬兵尹德信,開城府選武軍士金得正,延安砲手李用西,濟州馬兵金尙龍,平安兵營別武士崔宗柱,南兵營親騎衛金崇謹·李聖模·姜九賢·金東浚·韓振浩·安禎植·朴權行,火砲李寬植·金芳益等十四人,無緣不赴,直赴會試。奉承傳,馬兵申榰等三十二人內,二十人應試參榜,所授帖文,收聚爻周。選武軍官鄭鵬漢·金相泓,武士李奎輝,馬兵朴琪成·朴先同等五人遭故,選武軍官李邦憲朞服,未過葬,竝依法典陳試,申錫冕作故,所授帖文,收聚爻周。京畿監營火砲李寅龍,慶尙監營別騎衛張寅奎,平安監營馬兵文用鎭,南兵營武學朴寬興等四人,無緣不赴,其委折,關問該營及各該道帥臣·守臣後,稟處,何如?傳曰,允。
領敦寧金左根箚略曰,臣年來,捿息林下,隨分飮啄,莫非聖恩,而已鑠之形氣,如木津枯,已耗之精力,如燈膏竭,萬慮俱冷,諒無就列之望。第慈閟宮·御營兩提擧,任重而縻虛。伏乞劃遞臣職云云。答曰,省箚具悉卿懇。兼務何可竝免乎?苦懇如此,閟宮提擧,今姑勉副,卿其諒之。仍傳曰,此批答,遣史官傳諭。
丁卯十月二十三日辰時,上御重熙堂。進講入侍時,同知事金世鎬,參贊官曺殷承,侍讀官李晩耆,假注書申星雨,兼春秋盧鎭燮,記事官趙秉鎬,各持大學,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
又啓曰,慶善大君墓,遣承旨致祭事,命下矣。何承旨進去乎?敢稟。傳曰,宗正卿李沇應進去。
傳曰,召對爲之。
以別兼春秋洪萬植·金性均牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
議政府啓曰,卽見全羅監司徐相鼎狀啓,則本道公都會,當爲設行,而年形被損,民情轉艱,待明年合設事,請令廟堂稟旨分付矣。若而邑小小災損,在常年猶然者,而霜旣退信,月且調候,統計全省,所得優於其失矣。應行科試之因此停退,殊非慰悅之擧,而際値節晩,多士之冒寒來往,亦涉可念,待開春卽爲設行事,分付,何如?傳曰,允。
又啓曰,年前湖西蕩還後,排結錢中,隨贏作還之意,啓稟行會矣。昨今兩年,別下立本之穀,數旣夥多,則課歲長耗,不無滋蔓貽弊之慮,自今爲始,不必更爲添糴,每歲末,以其所餘實數,先報本府後,使之輸納度支,以補經用事,分付該曹·該道,何如?傳曰,允。
義禁府啓目,南陽前府使鄭泰好原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在法典,議處,何如?啓,依允。
又啓目,粘連向前鄭泰好,亦願納之初不干涉,囚供縱有其說,結剩之全昧欺蔽,繡論在所當勘,以此照律,何如?啓,依允。
丁卯十月二十四日辰時,上御重熙堂。進講入侍時,同知事徐承輔,參贊官任孝直,檢討官嚴世永,假注書朴奎燦,兼春秋盧鎭燮,記事官趙秉鎬,各持大學,以次進伏訖。
丁卯十月二十四日辰時,上御重熙堂。三使臣入侍時,左承旨任孝直,假注書朴奎燦,記注官盧鎭燮,記事官趙秉鎬,冬至正使金益文,副使趙性敎,書狀官洪大鍾,以次進伏訖。上曰,史官分左右。仍命三使臣進前。益文等進前。缺上曰,遠路無事往返也。缺
丁卯十月二十四日申時,上御重熙堂。召對入侍時,參贊官鄭洛鉉,檢校待敎趙慶鎬,侍讀官李晩耆,檢討官嚴世永,假注書朴奎燦,兼春秋盧鎭燮,記事官趙秉鎬,各持通鑑第□卷,以次進伏訖。
上在昌德宮。停常參·經筵。
藥房都提調柳厚祚,提調韓啓源,副提調李鎬俊啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
政院啓曰,卽者檢閱趙秉鎬,以其親病,陳疏徑出,原疏,纔巳捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,頃因湖西年分狀啓,所請各樣災四千九百五十九結三負,置之之意,覆啓行會矣。卽見該道臣閔致庠狀啓,則復陳穡事失稔之狀,特許準劃事,請令廟堂稟旨分付矣。道臣之申臚事狀,未始不苦心攸在,而前此請置,非靳施也,卽守經也。況事目災之初不頒降,所以參互斟量而然,他道之所不許者,今何可異同乎?經用贏絀,亦不可不念,此狀辭勿施,何如?傳曰,允。
承文院啓曰,卽見盛京禮部咨文,以爲靉江西岸夏季統巡會哨緣由,具奏奉旨,轉行知照云矣。回咨,依例撰出,順付回撥,下送灣府,入送鳳城,轉致盛京之地,何如?傳曰,允。
禮曹啓曰,卽接宗廟署所報,則今日早朝,永寧殿西挾上月臺一層一間許,頹圮云矣。正殿至近之地,有此頹圮之患,不可無慰安之擧,慰安祭,不卜日今二十七日設行,修改之節,擇日擧行,何如?傳曰,此與殿內修改有異,慰安告由之節,勿爲磨鍊。
檢閱趙秉鎬疏曰,伏以,臣退自筵席,獲接家信,則臣父,素患痰癖之證,觸冷添感,委頓床第,連事刀圭,臣聞報煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣職,以安私分,仍治臣罪。以昭法紀焉云云。省疏具悉。爾其勿辭救護。
戶曹參判趙性敎疏曰,伏以,臣銜命辭陛,行將出疆矣。瞻望觚稜,不勝戀結之忱。第臣所帶度支佐貳之任,徒縻職名,久曠官守,揆以義分,滋有悚慄,玆因縣道,猥控短章。伏乞聖慈,俯垂鑑諒,特許鐫免,千萬幸甚云云。答曰。省疏具悉。所請依施。
丁卯十月二十五日辰時,上御重熙堂。進講入侍時,判府事柳厚祚,講官曺錫雨,參贊官曺殷承,侍讀官李晩耆,假注書申星雨,兼春秋金泰煥,記事官趙秉鎬,各持大學,以次進伏訖。
丁卯十月二十五日申時,上御重熙堂。召對入侍時,參贊官洪必謨,檢校待敎徐相翊,侍讀官金亮淵,檢討官趙晩和,假注書申星雨,兼春秋金泰煥,記事官趙秉鎬,各持通鑑第□卷,以次進伏訖。
上在昌德宮。停常參·經筵。
傳曰,兵曹判書金壽鉉,營建都監堂上差下。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
以慶尙監司李參鉉狀啓,固城前縣令尹錫五,縣令趙翼顯,漂戶不卽報來事,傳曰,事屬過境,前後守令,竝從重推考,勿待罪事,回諭。
議政府啓曰,卽見兵曹草記,則因公忠水營狀請,舟師十七邑鎭軍校,每年春秋設科赴試,射砲居首者賜第,則鍊習激勸之道,莫過於此,而科試創設,不敢擅便,令廟堂,稟處事,允下矣。設科取才,寔出激奬之意,依他水營例,每年秋一次設行事,分付,何如?傳曰,允。
又啓曰,卽見平安監司朴珪壽狀啓,則以爲咸從建之浦,漂到大國人四名,俱是潘陽多邱山人,而船隻,雖不破傷,時値冬令,願從旱路還歸,請令廟堂,稟處矣。漂人還送之水陸從願,柔遠之義也,風濤餘生之旱路請歸,亦事勢之固然,依其願許施,衣袴供饋,沿路刷馬,各別申飭,彼人物件之可以運致者外,竝折價以給,船隻及棄置汁物,彼人所見處燒火,仍令問情譯學,眼同差員,領付灣府,亦令槐院,撰出咨文,順付回撥下送,使之入送鳳城,轉致盛京之地,何如?傳曰,允。
義禁府啓曰,保放罪人鄭泰好,還囚議處,照律以入,而病勢一向未差,仍爲保放之意,敢啓。傳曰,知道。
義禁府照目,粘連南陽前府使鄭泰好矣,本府議啓內,願納之初不干涉,囚供縱有其說,結剩之全昧欺蔽,繡論在所當勘,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
丁卯十月二十六日辰時,上御重熙堂。進講入侍時,講官鄭基世,參贊官洪必謨,侍讀官趙晩和,假注書張錫烋,兼春秋金泰煥·白義行,各持大學,以次進伏訖。上曰,史官分左右。上誦前受音一遍訖,仍開卷。基世,讀自堯·舜帥天下以仁,止可以敎國人,仍釋義訖。上命受書算于基世。上讀新受音十遍訖。基世還納書算。上曰,所藏乎身不恕者,何義也?基世曰,推己及人,是謂恕也。故恕之爲字,卽如心也。先儒曰,盡己之爲忠,推己之謂恕,忠是恕之藏於內者,恕是忠之顯於外者也。忠無藏於內者,而欲爲之恕,此程子所謂無忠,做恕不出者也。上曰,夫子之道,忠恕而已,誠然矣。基世曰,聖敎至當矣。子貢問終身行之之道,夫子曰,其恕乎,己所不欲,勿施於人,恕是聖人極工之處也。雖以此章言之,仁恕二字,自天子達於庶人,修齊治平之道,不外於是矣。孟子曰,堯·舜之道,孝悌而已,孝悌之本,卽仁也。曾子曰,夫子之道,忠恕而已,忠恕之本,亦仁也。存仁心則恕在其中,存恕則仁包其間,仁與恕,不可以二看也。爲士者,存此心,則猶可以致君澤民,況人主,以此心行此政,則功效所及,天下同歸仁矣。昔宋仁宗,最以仁恕稱,嘗御後苑還時,渴甚思飮茶,而以掌茶者之未及從,忍渴而還,蓋以索之則慮其罪及於掌茶者也。此雖細事,仁恕之心,藹然發見如此,此所以當時誦其仁,後世稱其仁者也。人主今日,行仁恕之政,則民物今日,被洋溢之澤,治化日以郅隆,景貺日以潛周矣。晩和曰,云云。必謨曰,云云。基世曰,伏聞近日召對,講通鑑矣。經經緯史,是爲爲學之要,臣不勝欽仰欣誦之至。蓋歷代治亂興替之蹟,俱載於史,講讀之際,有善可以法者,則取以爲法,惡可以戒者,則鑑以爲戒,且旨義中若有疑晦處,則必問難審辨,樂此不疲,則聖學,自底於高明光大之域,此臣等區區之至祝也。上掩卷,敎曰,近日領府事筋力,何如?基世曰,臣父近來寢食,比向時稍勝矣。又伏承下詢,惶感之至,謹當退傳臣父矣。上命史官就座。仍命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,來月十六日景福宮動駕時,諸般擧行,依時御所例,一體磨鍊。
以京畿監司李宜翼狀啓,加平居前五衛將張泳汲,凌罵官長事,傳曰,事關變怪,捉上營庭,嚴刑一次,遠惡地定配。
承文院啓曰,卽見盛京禮府咨文,欽差大臣査送時,委員聽候知照云矣。以承領之意撰出回咨付撥,下送灣府,入送鳳城,轉致盛京之地,何如?傳曰,允。
丁卯十月二十七日辰時,上御重熙堂。進講入侍時,講官洪淳穆,參贊官郭致燮,侍讀官金亮淵,假注書申星雨,兼春秋金鎭模·白義行,各持大學,以次進伏訖。
丁卯十月二十七日申時,上御重熙堂。召對入侍時,參贊官郭致燮,檢校待敎徐相翊,侍讀官金亮淵,檢討官金裕行,假注書申星雨,兼春秋白義行·盧鎭燮,各持通鑑第□卷,以次進伏訖。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,召對爲之。
議政府啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運,及本道頒給等節,更爲各別關飭之意,敢啓。傳曰,知道。
又啓曰,卽見右捕廳所報,則洪州討捕金秉暾,持公文上來之路,捉得邪學罪人李濟鉉,押來本廳,到底嚴覈,情節自服,宜合重律云矣。糾結兇醜,惑世而誣民,沈溺邪術,斁倫而敗常,此其罪,萬戮而有餘誅矣。受洗作號,斷案旣成,罪人李濟鉉,出付軍門,大會軍民,梟首警衆,鎭校金秉暾,能知國法之攸重,有此邪徒之捉上,甚庸嘉賞,合有示意之擧。令該曹帖加成給,何如?傳曰,允。
又啓曰,左捕廳捉囚賊黨金守吉·鄭三仁·李天卜·李太甲·尹卜伊·李順川·李俊化等七漢,右捕廳捉囚賊黨柳英俊·崔源明·韓君甫·僧性順等四漢,或劫奪公貨,或明火行賊,又設私鑄,情節狼藉,不可尋常處斷云矣。攘取公物,抑奪民財,種種聽聞,已極驚駭,而況私鑄之爲,必誅無赦者乎?罪犯已有自服,情跡別無更問,則一時置辟,雖涉哀矜,三尺至嚴,難可容貸。罪人金守吉·鄭三仁·李天卜·李太甲·尹卜伊·李順川·李俊化·柳英俊·崔源明·韓君甫·僧性順,竝出付軍門,大會軍民,梟首警衆,何如?傳曰,允。
又啓曰,卽見全羅監司徐相鼎災實分等狀啓,則珍島等十九邑鎭,置之尤甚,全州等二十一邑鎭,置之之次,任實等十六邑,置之稍實,新舊災二萬二千七百八十六結五十七負二束,特許準劃,後錄諸條,竝請令廟堂稟旨,分付矣。其一,訓局砲保折半代錢,兵曹及各軍門各衙門番布,竝以純錢代捧事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。始暵終澇,雖不無若而邑災損,晩候旣調,各穀善就,此固傳聞之有所確據者,則尤甚分劑,殊非穩當,竝之次施行,雖以舊災言之,一入川沙,復摠無期,所謂査起者,不免零星而止。國結所重,寧容乃爾?然而課歲許施之餘,有難一切靳持,只就舊災一萬三千九百十六零劃下,新災名色,勿論,軍布代納,不可遽議闊狹,而民情亦所當念,兵曹及各營五分一各司純錢,砲保,事體不輕,置之,箭竹,限三分一蠲減,推徵防塞,依施,何如?傳曰,允。
兵曹啓曰,傳曰,來月十六日景福宮動駕時,諸般擧行,依時御所例,一體磨鍊事,命下矣。大駕,入景福宮後,先後廂軍兵及各差備軍兵等,待標信解嚴,翌日曉頭,各其信地,聚待結陣,而還宮時隨駕侍衛事,分付,何如?傳曰,允。
司饔院啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
義禁府啓曰,京畿監司李宜翼狀啓內,加平居前五衛將張泳汲,以其居土之民,凌罵官長,事關變怪,令施當律,而係是朝官,不得擅便,令攸司稟處事。判付內,事關變怪,捉上營庭,嚴刑一次,遠惡地定配事,命下矣。張泳汲,捉上營庭,嚴刑一次後,遠惡地定配事,分付該道道臣,何如?傳曰,允。
丁卯十月二十八日辰時,上御重熙堂。進講入侍時,講官申錫禧,參贊官任孝直,檢討官金裕行,假注書張錫烋,兼春秋盧鎭燮·金鎭模,各持大學,以次進伏訖。
丁卯十月二十八日申時,上御重熙堂。召對入侍時,參贊官鄭洛鉉,檢校待敎徐相翊,侍讀官李晩耆,檢討官金裕行,假注書張錫烋,兼春秋盧鎭燮·金鎭模,各持通鑑第□卷,以次進伏訖。
上在昌德宮。停常參·經筵。
自前夜三更至開東,灑雨下雨,測雨器水深四分,雷動。
傳曰,昨夜轟殷之異,又何爲而至也?災不虛生,必有所召,此由予上不能對越天心,下不能懷保民生,以致仁愛警告之若是丁寧,滿心憂懼,靡所止屆。自今限三日減膳,以伸敬畏之忱。
政院啓曰,卽者別兼春秋洪萬植,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招入直,何如?傳曰,允。
以別兼春秋金性均,檢閱趙秉鎬牌不進罷職傳旨,傳曰,只推。
右承旨曺殷承,左副承旨洪必謨,同副承旨郭致燮等啓曰,謹按震之象曰,洊雷震,君子以,恐懼修省,今玆之雷,亦旣洊矣。聖心乾惕,一念對越,向者責躬之敎,減膳之命,丁寧懇惻,有足以底豫天心,而曾未幾何,又示之以疾威諄復,殆若耳提而面命,此曷故焉?臣等未知殿下遇災之後,已診自修之誠,亦有自誠之實歟。臣等修啓將上之際,伏見傳敎下者,恐懼責躬,至有減膳之命,辭旨懇惻,必有昭格之效矣。伏願殿下,勿以非常之災,謂之適然,益勉振勵,內而進德修業之功,外而臨政制事之方,不以文具而備例,克軫自强而不息,推此實心,措諸實用,以爲應天之道,則天人孚感,其理孔昭,回災爲祥,不過轉移間事,而亶在於我殿下一心上工夫耳。伏願垂察焉。答曰,知道。仁天又此示警,所陳益加留念矣。
以禮曹言啓曰,今此景福宮動駕時,應行節目,一依經宿動駕例,纔已磨鍊啓下,而諸般擧行,依時御所例,一體磨鍊事,命下矣。應行諸事,原節目中,付標以入之意,敢啓。傳曰,知道。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·司寒壇,南郊南壇·雩祀壇·漢江壇,北郊祈雨壇·厲壇,次第看審,則各壇壇上及四面紅箭門·墻垣階砌,俱爲無頉,而南壇北邊紅箭門,司寒壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
兵曹啓曰,今十月各廳堂下武臣朔試射,臣曹,連因有故,不得爲之之意,敢啓。傳曰,知道。
大司諫李裕奭,掌令尹致和·楚秉悳,持平李喆,獻納趙,正言金震休,聯名箚略曰,此時,卽閉藏之節也。轟殷之雷,胡爲而發也?夫雷異之非其時而發者,卽災之所致也。可不警惕也哉?天之所以警告我殿下,卽所以惕聖志也。若應天以實,不以文具,益之以修省,增之以德政,則豈非惕慮之具轉災之助,而以危爲安之機歟?以唐堯治天下五十年之間,不無一二事災異之變,而益宣三德,孔修六府,轉災爲祥。惟今日雷異之作,亦豈非天警我殿下,而奮發振作,益懋修德,災以爲祥之兆也哉?弭災致祥之道,在德,不在於戒勅而已,德不在他,惟在講學中出來者也。故學就則德修,學不就則德不修。伏願殿下,一念典于學,則災自消而祥必致。惟殿下,懋哉懋哉。答曰,省箚具悉。仁愛警告,殆若耳提面命,滿心驚悚,曷敢自已?諸條陳勉,當體念矣。
典翰李昌鎬,應敎閔謙鎬,副應敎趙恒敎,校理金亮淵,副校理洪萬植·李晩耆,修撰金裕行·嚴世永,副修撰趙晩和,聯名箚略曰,降災警告,天心之仁愛也,遇災修省,君道之戒謹也。迺者,洊雷之異,發於收藏之月,惟我殿下,惕然敬懼,旋降絲綸,克推敬天愛民之實,頻御經筵,講究格致誠正之學,臣等欽仰攢祝,庶見上格天心,災轉爲祥矣。今此靑臺之報,又何爲而至也?竊伏念我殿下敬天愛民之實,或有未至而然歟?格致誠正之工,或有未究而然歟?臣等未敢知某事某應,而顧今綱紀弛解,風俗日渝,奢靡無節,民生日瘁,何莫非致災之由也。此正今日傳敎中,災不虛生,必有所召者也?進德修業之道,莫先於勤學,亦莫大乎勤政。臣等職忝論思,倍切憂愛,玆敢仰籲。伏乞垂察焉。答曰,省箚具悉。上天之洊示警戒,驚悚之極,安所止屆?所陳切實,當有以體念矣。
領議政金炳學箚曰,伏以,是月轟殷之異,旣非一二遭,而去夜靑臺之警,又奚爲而作也?竊嘗論天下國家之事,興作在奮勵,成就在誠實,三代以降,未有捨此而能致治者。況雷者,奮發之象也?其不誠實而應之,則甚非恐懼修省之義也。迺者,聖心震惕,特下十行之敎,辭旨懇惻,瞻聆欽聳,此誠轉災爲祥之機也。第玆疊見荐臻,豈無所召也?卽由如臣不肖,莫之對揚而然,而未敢知我殿下,或不能奮發而立志,或不能誠實而做事,以致仁愛警告之若是丁寧也乎。中庸三德,勇爲能行,大學一編,誠作關鍵,勇則奮發,而奮發則有爲,誠則篤實,而篤實則能久,所以立志之奮發,莫典學乎若也,做事之誠實,莫典學乎若也。今殿下,三晝召接,不可謂不勤,而苟不虛心遜志,反復問難,一切以文具應之,雖日親賢士大夫,其於身心之受用,將無所益,推以至於酬應萬機之際,得失是非之不能精察而明辨,又可知。然則惟奮發唯誠實,相爲表裏,無一時放忽,無一日間斷,然後聖德可以益隆,聖化可以旁達,其有爲能久,亦可以盡消弭之策矣。嗚呼,今日先務之可陳可告者,固何限,而若其最大而且急,莫有先於此者。憂愛之忱,耿耿在中,敢以奮發誠實四字,獻以爲敬天出治之本,惟殿下,深留聖念,勿以人廢言焉。仍伏念調元贊化,大臣之職也,理陰陽順四時,固不可責之於萬萬無似者,而第臣,久竊匪據,積有罪戾,若論其種種致災之由,臣實爲首,臣不暇遠引故事,以冀策免已也。伏乞亟賜斥退,以答天譴焉云云。答曰,省箚具悉卿懇。靑臺之報,豈無所以而然也?此時消弭之策,予有厚望於卿,而仁天示警,由予否德,則於卿果何有?意外辭巽,萬萬過當,卿其諒之。所陳諸條,當書紳服膺矣。仍傳曰,此批答,遣史官傳諭。
丁卯十月二十九日辰時,上御重熙堂。進講入侍時,講官金學性,參贊官曺殷承,侍讀官李晩耆,假注書申星雨,兼春秋盧鎭燮·金鎭模,各持大學,以次進伏訖。
上在昌德宮。停常參·經筵。
藥房提調韓啓源,副提調李鎬俊啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招,推移入直,何如?傳曰,允。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
以公忠監司閔致庠狀啓,林川郡人命渰死事,傳曰,聞甚矜惻。元恤典外,別加顧助,如有生前身還布,竝蕩減事,廟堂措辭,分付。
宗親府啓曰,璿源各派冠童錄名成冊,修正以入,舊件請出之意,敢啓。傳曰,知道。
又啓曰,明日卽天漢殿朔奉審日次,臣重榮,進詣擧行之意,敢啓。傳曰,知道。
戶曹啓曰,海西長山以北十一邑稅太之本色上納,便是年例,曾有所草記蒙允,而近聞收捧之際,轉成痼弊,皆願復舊,然後可將息肩云矣。民情旣如此,則不可强令責捧,今年爲始,使之代錢輸納,自京貿用,何如?傳曰,允。
承文院啓曰,會寧·慶源交易事,禮部咨文出來矣。回咨,依例撰出,順付回撥,下送灣府,入送鳳城,轉致北京之地,何如?傳曰,允。
禮曹啓曰,各陵園墓所,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲狀聞矣,敢啓。傳曰,知道。
丁卯十月三十日辰時,上御重熙堂。進講入侍時,領議政金炳學,知事兪鎭五,參贊官郭致燮,檢討官金裕行,假注書張錫烋,兼春秋金泰煥·白義行,各持大學,以次進伏訖。上曰,史官分左右。炳學,進前問候訖。上誦前受音一遍訖,仍開卷。鎭五,讀自缺,仍釋義訖,缺炳學奏曰,聖工日臻高明,今幾畢講,帀域群情,擧切忭祝。繼講冊子,令弘文館,依例收議後,稟定,何如?上曰,依爲之。缺日記廳堂上閔泳達。郞廳金炳年。
上在昌德宮。停常參·經筵。
傳曰,法宮殿閣與諸司,今旣次第營建矣,時原任大臣·奉朝賀,日間進去看審。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,景福宮役所工匠,令營建都監,乾犒饋。
禮曹啓曰,去十月二十九日所下傳敎中,自今日限三日減膳事,命下矣。三日之限,止於今日,自明日復進常膳事,分付,何如?傳曰,允。
又啓曰,經宿動駕時,告廟,前二日爲之事,載在禮文矣。今十一月十六日景福宮經宿動駕時,宗廟·景慕宮告由祭,謹依已例,同月十五日望祭兼行,祝文中措辭添入,依例遣大臣設行事,分付,何如?傳曰,允。
又啓曰,今十一月十六日,親臨勤政殿陳賀時,宗廟·景慕宮告由祭,謹依已例,同月十五日望祭兼行,社稷·永寧殿告由祭,同日一體設行,祝文添入撰出等事,令藝文館擧行,依例遣一品官設行事,分付,何如?傳曰,允。
議政府啓曰,卽見慶尙監司李參鉉狀啓,則左水使具胄元,矯捄積逋,營樣稍成,修繕器械,軍容增彩,而瓜期漸近,軍民惜去,待瓜限,更加一年仍任事,請令廟堂稟處矣。軍民咸惜其去,道臣有此登聞,箇滿後,更加一年仍任,何如?傳曰,允。
又啓曰,卽見鎭撫使李章濂狀啓,則以爲富平·通津·豐德復邑後,新設砲手,課日習藝,本營每秋砲手都試時,使之許赴,取優等一人,直赴殿試,三邑亦爲一體赴試,各取優等一人,竝赴殿試事,請令廟堂稟處矣。設砲習藝,戎備之不可已者,其所激勸之方,實莫科試,若依狀請許施,何如?傳曰,允。
又啓曰,卽見京畿監司李宜翼災實分等狀啓,則喬桐等八邑鎭,置之尤甚,竹山等十九邑,置之之次,坡州等八邑,置之稍實,新舊災四千二百二十九負七束,特許準畫,後錄諸條,竝請令廟堂稟旨分付矣。其一,大興·臨津·長山等餉穀,依已例,全數捧留本邑,附近民之自願輸納者,依願許施,耗條竝爲代錢輸送事也。其一,禁·御兩營江都留餉米太及守·摠兩營壯抄牙兵身米,依已例,代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。畿內年形,槪有所鎭略,而沿江各邑,若而災損,不過爲寸朽點瑕而止矣。況秋後日候,旣調且和,早晩各穀,蔚有成就之美,此所以事目災之初不頒降者也。依他道已施之例,尤甚,以之次施行,只就舊災一千六百九十八結零劃下,新災置之。餉穀,繫是軍需攸重,大興全數上城,臨津·長山折半持留,耗條特,許代納其餘諸條,俱合便民,竝依施,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官趙堩,仕日已滿三十朔,依定式,六品職遷轉事,分付吏曹,何如?傳曰,允。
又啓曰,檢書官趙堩減下,其代,以前薦人徐相翕,依已例,除取才差下,令該曹口傳付軍職,使之冠帶常仕,何如?傳曰,允。
弘文館啓曰,以進講繼講冊子問儀事,修撰臣金裕行,就議于時原任大臣處,則領中樞府事臣鄭元容,以爲,先讀大學,次讀論語,以爲操存涵養之實,自有先賢定論,今此繼講冊子,以論語爲定,恐合矣云。領敦寧臣金左根,以爲,大學後,繼以論語,朱子所定讀書次序,蓋聖人言行所裁述之大原也。臣於此無容他見,伏惟上裁云。判敦寧臣李景在,病未獻議。領議政臣金炳學,以爲,繼講冊子,又承下詢矣,朱子讀書次第,先讀大學,以定其規模,次讀論語,以立其根本,此是聖人進學工夫之不易者也。然則當以論語繼講,伏候上裁云。判中樞府事臣柳厚祚,以爲,聖學日就,一部曾傳,旣已畢講,又伏承繼講冊子之下詢,尤不勝欣忭之忱。程子曰,大學,入德之門。朱子曰,論語,積德之基。德者,修己治人之法也,旣入則不可不積,讀書次序,宜莫如繼講論語,伏願博詢而裁處焉云矣。時原任大臣之意如此,以繼講冊子時急,在於〈外〉大臣·儒臣處,未得收議,何以爲之?敢啓。傳曰,諸大臣之議如此,不必更議,以此爲之。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都正前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
營建都監啓曰,自十月初一日至三十日,本都監所捧各處願納錢爲八萬五千九百十兩,璿派人願納錢,自三月至十月,爲一萬一千六百六十二兩,竝別成冊以入之意,敢啓。傳曰,知道。
承文院啓曰,卽見盛京禮部咨文出來者,以爲査邊大臣,擬於九月望後起程,飭知本國,使該委員先期在中江地方,聽候籌辦云矣。已於前日回書,詳陳事實,則今不必更爲張皇,只以承領之意,另撰回咨,順付回撥,下送灣府,使之入送鳳城,轉致盛京之地,何如?傳曰,允。
丁卯十一月初一日辰時,上御重熙堂。進講入侍時,同知事朴永輔,參贊官鄭洛鉉,檢討官嚴世永,假注書申星雨,兼春秋盧鎭燮,記事官趙秉鎬,各持論語第一卷,以次進伏訖。
上在昌德宮。停常參·經筵。
傳曰,在外經筵·玉堂許遞,政官牌招開政。
傳曰,呈告臺諫許遞,今日政差出。
政院啓曰,左右史不可不備,別兼春秋洪〈萬〉植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,承旨,竝許遞,前望入之。
承旨前望入之。金輔鉉·任應準·申道熙·吳德泳·金聲根·金箕錫落點。
政院啓曰,新除授左承旨任應準,時在公忠道忠州地,斯速乘馹上來事,下諭,何如?傳曰,許遞,前望入之。
承旨前望入之。李勉愚落點。
議政府啓曰,卽見勞問使渭原郡守狀本啓下者,則査勘大臣,名帖上來矣。急撥下送于使行所到處,使之抵盛京,齎傳於欽差大臣,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
又啓曰,龍虎營卜馬軍,與待年軍中六十名,以壯健者抄擇,作牙兵名色,以補軍制,何如?傳曰,允。
吏曹啓曰,慶尙道丹城居幼學姜文基呈狀內,矣身父折衝守馥,今年爲百歲,而見漏於本道應資老人抄啓中,未蒙恩加事來訴,故考見帳藉,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
有政。吏批,兼判書金炳冀,參議朴齊寬牌不進,參判沈舜澤進。
吏批啓曰,兼判書金炳冀,參議朴齊寬,竝牌招不進,小臣獨政未安,何以爲之?敢稟。傳曰,仍爲之。
以吏曹參議朴齊寬牌不進罷職傳旨,傳曰,只推。
以南鍾吉爲掌令,李有臣爲持平,趙秉稷爲獻納,金國顯爲正言,李容萬爲校理,趙定燮爲副修撰,申檍爲戶曹參判,李景在爲景慕宮都提調,趙然昌·金壽鉉爲知經筵,文長學爲武烈祠參奉,檢書官單徐相翕,學諭單金禹鉉,故學生金利瑞贈戶曹參判例兼,金再文贈戶議,金宗玉贈樂正,已上同知金聲河三代。
兵批,參判李邦鉉進。以沈升奎爲扈衛別將,乾川權管單崔知屹,同知單申晳熙,僉知三單白樂源·李奎顔·金善耆,慶尙左水使具胄元更加一年仍任事,承傳。
丁卯十一月初二日辰時,上御重熙堂。進講入侍時,同知事徐承輔,參贊官郭致燮,侍讀官金亮淵,假注書張錫烋,兼春秋金鎭模,記事官趙秉鎬,各持論語第一卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,麗王陵寢,今旣修治矣。麗太祖陵,遣禮判攝行奠酌禮,諸陵令留守,每年春秋奉審後狀聞,各邑所在各陵,亦令畿伯·沁留,一體擧行,永爲定式。
統制使金鍵疏略曰,臣罪戾至大,雖擢髮難贖,而向來處分,迥出尋常,拔臣坑坎,置臣衽席,臣於感激之極,直欲溘然滅死,世世生生,爲犬爲馬,以酬聖恩之萬一,猶且息食如平常者,吁,亦頑矣,略暴危懇,乞被當律矣。及伏奉批旨下者,不惟不賜兪音,反有所開釋而敦飭者,未敢知如臣孤負者,何以得此於聖明也。臣所矢心者,卽惟退伏窮鄕,沒齒自靖而已矣。今若恃淵鑑之已照燭而曰臣無罪,俯諉乎短章之已自覈而曰臣無礙,恬然晏然,則是可曰人臣之有廉恥者乎?伏望亟遞臣所帶統制使之任云云。答曰,省疏具悉。今無可引之義,而又如是乎?在卿道理,惟盡心圖報而已,其勿更提,以存事體。
丁卯十一月初三日辰時,上御重熙堂。進講入侍時,講官金永爵,參贊官吳德泳,檢討官嚴世永,假注書申星雨,兼春秋金泰煥,記事官趙秉鎬,各持大學,以次進伏訖。上曰,史官分左右。上誦前受音一遍訖,仍開卷。永爵讀自未有上好仁,止治國平天下,仍釋義訖。上命授書算于永爵,上讀新受音十遍訖,永爵還納書算。上曰,長國家而務財用者,必自小人矣。此言誠是也。永爵曰,國家之最先務,在於敎化,而以財用爲務,則其爲小人可知,臣於釋義已備陳,而畜馬乘士之初試,爲大夫者,伐氷之家,卿大夫以上,喪祭用氷者,只有俸祿而已,固無事於聚斂。至於百乘之家,有采地所收之賦稅,故以聚斂言。夫列國之卿,有采地者,猶不可聚斂,況諸侯與天子乎?此可以意推者也。長國家一節,此就用人言也。君上,雖無聚斂之政,而小人,以財利導之,以至於菑害竝至者,往往有之,是可以見愛民用人,俱不可以利爲利爲務也。世永曰,云云。德泳曰,云云。永爵曰,大學一書,格致誠正,乃聖學入德之門,而末章及於財利者,夫民以食爲天,一日不再食則飢,故財不可一日無,而生民有欲,只在於財者也。爲民上者,若與民爭利,而專其利,則民將散矣。聖人垂誡如是丁寧者,蓋有由也。孔子曰,節用而愛民。有子曰,百姓足,君孰與不足?古語曰,以一人治天下,不以天下奉一人。必須體下民有欲,不與之爭之專之,乃絜矩之道也。伏願殿下,監于玆焉。世永曰,云云。永爵曰,公儀休爲魯相,食茹而美,拔其園葵而棄之,見其家織布好而疾,出其婦,燔其機云,欲令農夫工女,安所售其貨乎?謂食祿之家,不得與下民爭利也。此載大學或問,其或已經乙覽否耶?世永曰,云云。永爵曰,與其有聚斂之臣,寧有盜臣,此乃寧失國家之利,不欲斂民之財之義也。雖有善者,亦無如之何矣,此乃小人旣誤國,雖有君子,亦無以善其後之義也。聖人垂訓,若是深切懇至,此等處,益加警省焉。上掩卷,命史官就座。仍命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,傳香承旨,馳詣景慕宮,奉審摘奸以來。
傳曰,禁旅設置,本自不輕,而近則不然,馬匹軍裝,殆不成樣,言念宿衛,極爲寒心。從今以往,禁軍及龍虎營軍,摠復舊例,該營別將,專管黜陟,而別將以二十四朔爲瓜久任事,著爲定式。
傳曰,政官牌招開政。
傳曰,在外泮長許遞,今日政差出。
傳曰,摠管有闕之代,今日政差出。
傳曰,時原任大臣,景福宮看審時,宗正卿與政府諸堂,同爲進去。
傳曰,在外臺諫許遞,今日政差出。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
兵曹啓曰,今十一月十六日,大駕詣景福宮。翌日還宮時,景福宮墻外行巡及鋪軍,依時御所例擧行之意,分付各該營,何如。傳曰,允。
又啓曰,今十一月十六日,大駕詣景福宮。翌日還宮時,訓局出番軍二百名除出,各其將官率領,建春門一百名,迎秋門一百名,各其分直,而光化門訓局出番軍六十名及御營廳出番軍三十名,神武門禁衛營出番軍三十名,各其營將官率領分直,而十六日入番時及翌日解送時,竝除標信擧行,何如?傳曰,允。
又啓曰,十一月十六日,大駕詣景福宮。翌日還宮時,景福宮內行巡四所,入直衛將·部將,依時御所例,逐更行巡之意,敢啓。傳曰,知道。
又啓曰,十一月十六日,大駕詣景福宮。翌日還宮時,依時御所例罷漏後,以建春門·迎秋門入直軍各六名,光化門·神武門入直軍各二名,各其字內分十巡,至于天明,輪回巡察之意,分付各該營,何如?傳曰,允。
又啓曰,今十一月十六日,大駕詣景福宮。翌日還宮時,兵曹·都摠府五衛將·宣傳官·別軍職武臣兼宣傳官,禁軍扈衛別將·軍官,忠壯衛將·忠翊衛將·部將·守門將,竝依時御所例,各其直所入直,何如?傳曰,允。
吏曹啓曰,公忠道堤川居幼學朴志熙呈狀內,矣身父幼學朴栽英,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年九十,果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
又啓曰,慶尙道咸陽居幼學許洵呈狀內,矣身父幼學許鑑,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。右前如此之人,追後啓稟蒙恩,多有已例,今日政,加資下批之意,敢啓。傳曰,知道。
又啓曰,公忠道扶餘居幼學兪益柱呈狀內,矣身父兪漢愿,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
兵曹啓曰,內禁衛將申命澈,羽林衛將白樂源,五衛將金炳木·金善耆·趙性駿·權湧·兪石柱·趙希永,俱以病難供職,呈狀乞遞,新除授西北僉使金在奎,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差。助泥萬戶河弘遠,素患痰癖之症,當此換節,一倍添劇,時日內萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
有政。吏批,兼判書金炳冀,參判沈舜澤牌不進,參議朴齊寬進。
吏批啓曰,兼判書金炳冀,參判沈舜澤,竝牌招不進,小臣獨政未安,何以爲之?敢稟。傳曰,只出緊任。
以林肯洙爲大司憲,李泰翼爲執義,金秉周爲司諫,鄭顯裕爲掌令,金朋來·李佑三爲持平,洪一衡爲獻納,朴齊淵·洪羲麟爲正言,沈舜澤·閔泳緯爲同成均,趙埰·趙康夏·洪鍾學·張龍逵·金炳始·任承準·李冕光·閔奎鎬爲分承旨,金元性·鄭稷朝·尹泰經·李敦相爲分兵曹參議,李炳敎·韓龍敎·李心宰·吳俊泳爲參知,申獻求·洪萬燮·金錫輔·南錫淵爲正郞,李肇信·閔載晉·黃鍾運·睦承錫爲佐郞。
再政。以曺錫雨爲弘文提學,李奎夏爲左通禮,李亮信爲右通禮,楚秉悳爲奉常正,方孝隣爲兵曹佐郞,學諭單金敬義。
兵批,判書金壽鉉進。以李顯稷·趙寧夏爲都摠管,趙龜夏·朴齊韶爲分都摠管,洪鍾雲·李裕膺·金翊鎭·姜蘭馨·閔泳緯·南鍾順爲分副摠管,具春喜爲宣傳官,趙羲稷爲內禁將,黃喆爲羽林將,朴寅遠·金堯欽·梁炫·朴秀良·朴東憲·崔喜林爲五衛將,徐鶴淳爲曹司五衛將,申德熙·宋正鉉·李敏鼎·許·趙應夏·具完植·趙羲周·鄭瀷爲分都摠都事,梁載洙爲慶尙右兵虞候,金信九爲花梁僉使,趙羲鎭爲西北僉使,僉知二單趙性駿·權湧。
再政。以曺賢承爲武兼,同知單朴東憲,僉知三單金堯欽·崔喜林·徐鶴淳,副摠管單趙寧夏。
三政。以趙存復爲守門將,僉知二單朴秀良·梁炫。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
又啓曰,熙寧君墓,遣宗臣致祭事,命下矣。何宗臣進去乎?敢稟。傳曰,宗正卿李鍾淳進去。
營建都監啓曰,本都監提調李顯稷·趙寧夏,除拜摠管矣。職務相妨,摠管之任,竝姑遞改,何如?傳曰,允。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
弘文館啓曰,下番副修撰臣趙定燮,以禁衛營從事官,今日本營軍布捧上時,晝仕出去之意,敢啓。傳曰,知道。
訓鍊都監啓曰,本局別將李敎昌,身病猝重,勢難察任,改差,何如?傳曰,允。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,卽見慶尙監司李參鉉災實分等狀啓,則蔚山等四邑,置之尤甚,安東等二十六邑,置之之次,慶州等四十一邑,置之稍實,各樣災二千七百八十三結五十負五束,特許準劃,尤甚邑,限明秋勿定配所,推奴徵債,防塞事,竝請令廟堂稟旨分付矣。嶺外年形之爲諸路最,已有傳聞之所可據,而若而災損,不過是若而邑而止矣。依各道已施之例,尤甚,以之次施行,所請災結置之,推徵防塞,依施,何如?傳曰,允。
兵曹啓曰,景福宮動駕日子只隔,當爲預先禁雜肅嚴矣。自今十三日爲始,景福宮·光化門·左右挾門·建春門·迎秋門·神武門,守門將各二員,定送入直,嚴禁雜人,何如?傳曰,允。
營建都監啓曰,追後營建堂號及門名,別單書入之意,敢啓。傳曰,知道。
營建都監堂號·門名別單,齊壽閤·多慶閤·建福閤·福安堂·延吉堂·膺祉堂·興福樓·萬宜樓,勤政殿東行閣門啓仁門,西行閣門協義門,修政殿內行閣南門修政門,鳳來門東門同和門,西門景肅門,北門隆智門,中行閣南門永化門,東門咸遂門,西門尙賢門,外行閣南門崇陽門,東門延明門,思政殿南行閣門思政門,東行閣門得英門,西行閣門崇賢門,慈慶殿東行閣門綏祥門·宜祿門,北行閣門壽祺門,紫薇堂北行閣門流霞門,資善堂內行閣南門重光門,北門毓德門,外行閣南門貳極門,丕顯閣南門詒謨門,齊壽閤南行閣門含薰門,東行閣門顯康門,西行閣門厚寧門,建福閤南門廣瑞門,多慶閤南門是總門·興禮門,東行閣門德陽門,西行閣三門維和門,西內墻門建善門。
兵曹啓目,禁衛營啓曰,今番中旬試才時,本營巡令手中,登科者六名,而一哨中五卒登科,則該次知將領加資,曾有已例矣。敎鍊官金泳駿,當照例加資,而事係恩典,不敢擅便,令該曹考例,稟處,何如?傳曰,允事,命下矣。一哨中五卒登科,該將領之加資,曾有已例,禁衛營敎鍊官金泳駿,似當依前例,施行加資之典是白乎矣,係干恩賞,不敢擅便,上裁,何如?啓依所啓施行爲良如敎。
吏曹判書金炳冀疏略曰,伏以,臣跧伏田廬,竭來京輦,以跡則縱不全違於班綴,以身則殆亦常在於郊甸,此非臣占便而然也,又非臣避事而然也。特以八耊老父,淹病在鄕,藥餌將護,不可以久離其側耳。凡有除命,雖閒司漫職之才力粗稱者,若今日縻銜,明日請覲,則思暇不敢屢瀆如是,位著不敢遽曠如是,故臣之區區私情,竊自以無一日官守之責爲百年隕結之資。頃者天官恩誥,忽下於林樊之中,榮寵所被,感淚被面,義分攸怵,竭蹶起身,未敢陳章而籲辭,旋卽承牌而叩肅,一再行政,按班簿而考資格,尙患戞戞乎拙澁。物議嗤點,縱未暇恤,明命對揚,實多孤負,僬僥千斤之擔,畢竟汗僵而後已,寧不可懼哉?臣聞明王之授庶官也,必難其人而愼其簡,惟天官爲綦重,而今以臣而論,臣若其階歷相稱,才具未著,則或有試可之除,而臣固試之屢矣。試之而有績庸可紀,則或有荐授之渥,而臣之蔑效也久矣。又或適會乏少之時,則姑從備官,是謂承乏,而今也不然,宿望新彦,磊落需儲,彬彬然其盛矣。凡此數者,左右無當,而乃取此儱侗無用之人,擧而畀之,徒使踏磨跡而習鉛割,臣不知其何說也。然臣之所以必不能當者,又在於數者之外。臣之眷戀庭闈,不堪遠離之狀,固已悉陳於上,而入冬以來,病父氣息,益就凘脫,每接耗信,方寸焦灼,程途脩隔,寢食靡寧,疾馳往省,情不自禁,而重任縻身,擅行違典,中夜繞壁,公私憂悚,玆敢不避瀆擾,冒陳衷懇。伏乞聖明,淵然深思,亟遞臣所帶吏曹判書之任,以重公器,以伸私情,千萬幸甚云云。答曰,省疏具悉。卿其勿辭,從便往來。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
正院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,今十六日大王大妃殿·王大妃殿·大妃殿景福宮動駕,翌日還宮時,當自內爲之矣。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,徒流以下竝宥。
訓鍊都監啓曰,本局千摠李昌漢,身病猝重,勢難察任,改差,何如?傳曰,允。
摠戎廳啓曰,本廳屬北漢管城將趙萬赫,身病甚重,勢難察任,改差,何如?傳曰,允。
上在昌德宮。停常參·經筵。
傳曰,檢校待敎洪承億,馳詣仁陵,奉審摘奸,仍留監祭,仍詣獻陵,一體奉審以來。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
議政府啓曰,賀儀在邇,卿宰·侍從罷散人,竝敍用,令該曹口傳付軍職,使之參班,何如?傳曰,允。被謫蒙放奪告身人,一體付軍職,與各品前銜未付軍職人,同爲入參。
兵曹啓曰,今十六日景福宮動駕時,侍衛當爲備員,而參議李奎奭在外,不得進參,令政院稟旨變通,仍令該曹口傳差出,待下批牌招,以爲進參,何如?傳曰,允。許遞。
吏曹口傳政事,以南一愚爲兵曹參議。
吏曹,兵曹參議單張德良,參知單南一愚。
吏曹,宗正卿單李明錫。
訓鍊都監啓曰,因兵曹草記,今十一月十六日,大駕詣景福宮。翌日還宮時,依時御所例,軍一百名,哨官一員率領,入直於迎秋門軍六十名,把摠一員率領,與御營廳軍合直於光化門,而馬兵五十五名,把摠一員,哨官一員率領,入直於光化門外,宮墻外,分三巡行巡,與軍兵則竝以出番軍出直,把摠,罷漏後仍爲考察之意,敢啓。傳曰,知道。
又啓曰,因兵曹草記,今十一月十六日,大駕詣景福宮。翌日還宮時,依時御所例,宮墻外,本局字內鋪幕,自建春門南邊,至迎秋門六處設鋪,每鋪軍二名式守直之意,敢啓。傳曰,知道。
又啓曰,今十一月十六日,大駕詣景福宮。翌日還宮時,依時御所例,十七日罷漏後,建春門·迎秋門入直軍各六名,光化門入直軍二名除出,各其字內分十巡,限天明輪回巡綽之意,敢啓。傳曰,知道。
丁卯十一月十一日辰時,上御重熙堂。進講入侍時,判府事柳厚祚,知事趙然昌,參贊官金箕錫,侍讀官金亮淵,假注書李元用,兼春秋盧鎭燮,記事官趙秉鎬,各持論語第一卷,以次進伏訖。
上在昌德宮。停常參·經筵。
大王大妃殿,進御二錢重人蔘粟米飮,自今日一貼式,限二貼製入事,榻前下敎。
大妃殿,進御二錢重人蔘粟米飮,自今日一貼式,限二貼製入事,榻前下敎。
政院啓曰,卽者檢閱趙秉鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,右承旨許遞,前望入之。
承旨前望入之。趙敬夏落點。
都摠府啓曰,今日入直內三廳武兼禁軍及軍兵等,當爲習射技放,而齋日相値,不得設行之意,敢啓。傳曰,知道。
兵曹啓曰,分都摠都事李敏鼎·趙羲周·鄭瀷,俱爲除授,在外上來無期云,竝改差,其代,口傳擬入之意,敢啓。傳曰,知道。
兵曹口傳政事,以李存植·李儒城·徐瑀淳爲分都摠都事。
檢閱趙秉鎬疏曰,伏以,臣父痰癖之證,冒控私懇,輒蒙恩暇,仰戴洪造,俯伸至情,而歸護數日,終未專祛,乃者由限已過,召命繼促,滿心惶蹙,未敢恤私,承牌連直,晝宵憂慮,恒切憧憧。際接家信,則臣父宿祟,近値日候之不調,自多將攝之失宜,不惟不痊,添感倍劇。臣聞此報,方寸益煎,又陳悶迫之情,重犯擅出之科。伏乞聖慈,俯垂鑑諒,亟遞臣職,俾便救護,仍治臣罪,以昭法紀焉云云。省疏具悉。爾其勿辭救護。
丁卯十一月十二日辰時,上御重熙堂。進講入侍時,講官洪淳穆,參贊官吳德泳,檢討官嚴世永,假注書金禹鉉,兼春秋白義行,記事官徐奭輔,各持論語第□卷,以次進伏訖。
上在昌德宮。停常參·經筵。
傳曰,原任副提學李鎬俊,檢校差下。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
傳曰,奉審閣臣入侍。
以慶尙左水使具胄元狀啓,人命渰死事,傳曰,聞甚矜惻。如有生前身還布,竝蕩減事,廟堂措辭,分付。
吏曹口傳政事,以李㘾·李豐翼·崔遇亨·宋廷和爲分內醫提調。
吏曹啓曰,卽接司僕寺牒報,則以爲今十六日,景福宮動駕時,本寺正,例爲進輿差備,而正洪大鍾,奉命出疆,其代,以在京無故人,卽速變通云。改差,其代,口傳備擬以入之意,敢啓。傳曰,知道。
吏曹口傳政事,以朴麟壽爲司僕正。
兵曹啓曰,今十六日景福宮動駕時,各殿宮侍衛,已爲磨鍊,而五衛將十三員內,除却入直與在外,則無以分排矣。在外五衛將金堯欽·梁炫·崔喜林,竝改差,其代,口傳擬入,數未備員,分五衛將二窠,亦爲口傳差出,以爲推移分排之地,何如?傳曰,允。
兵曹口傳政事,以金葵淳·南孝彦·朴春權爲五衛將,孫瀅銖·李載潤爲分五衛將。
兵曹啓曰,因刑曹草記,今番文科庭試時代述罪人鄭鉉相,依律文,限己身降定水軍,令兵曹擧行事,傳曰,知道事,命下矣。代述罪人鄭鉉相,黃海道長淵縣水軍充定,定驛子押送之意,敢啓。傳曰,知道。
訓鍊都監啓曰,今十一月十四日·十五日,景福宮放砲時,次知將官·將校及別破陣等姓名,器械數爻,竝別單書入之意,敢啓。傳曰,知道。
兵曹啓目,粘連觀此江原監司曺錫輿狀啓,則中軍吳翰泳,到任以後,悉心奉職,戢校詗盜,閭里賴安,捐出殘廩,修葺軍庫,諸般施措,俱有實效,而今將箇滿,營下物議,無不惜去,姑令仍任,益盡佐幕之責事,令該曹稟旨分付亦爲白有臥乎所,今此中軍吳翰泳之戢校詗盜,閭里賴安,捐出殘廩,修葺軍庫,極爲嘉尙,而營下物議,無不惜去云,依狀請施行,何如?啓,依允。
丁卯十一月十三日辰時,上御重熙堂。進講·奉審閣臣同爲入侍時,講官洪鍾序,參贊官金箕錫,侍讀官金亮淵,假注書李元用,記注官金鎭模,記事官徐奭輔,各持論語第五卷,檢校待敎洪承德,以次進伏訖。上曰,史官分左右。命閣臣進前。承億進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。缺
上在昌德宮。停常參·經筵。
自巳時至未時,灑雨下雨,測雨器水深一分。
傳曰,禮房承旨馳詣社稷·宗廟·永寧殿·景慕宮,奉審摘奸以來。
傳曰,十六日景福宮動駕,當十八日還宮矣,該房知悉。
政院啓曰,左右史不可不備,別兼春秋洪萬植·金性均,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
禮曹啓曰,今十一月十六日景福宮重建後親臨勤政殿頒敎陳賀時,大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
又啓曰,今十一月十六日景福宮動駕時,大王大妃殿·王大妃殿·大妃殿·中宮殿出宮儀註及十七日還宮儀註,直爲書入各殿之意,敢啓。傳曰,知道。
議政府啓曰,闕門出入之各有分屬,近例爲然,而景福宮移御後,亦不可無一定之規。承旨以迎秋門仕進,百官以光化東西挾門,文東武西出入,各司入直官及掖庭以下,許令從便爲之事,分付兵曹,何如?傳曰,允。
兵曹啓曰,分都摠都事李儒城,方在罷職中,而矇然擬入,至蒙恩點,臣不勝惶恐。原望筒勿施,更爲口傳擬入之意,敢啓。傳曰,知道。
內醫院啓曰,本院分提調李豐翼,時帶金吾摠管之任矣。例不得兼刑獄之官,而職務相妨,竝姑許遞,何如?傳曰,允。
又啓曰,分提調崔遇亨在外,今姑許遞,其代,令該曹口傳差出,何如?傳曰,允。
宗親府啓曰,明日卽天漢殿望奉審日次,臣景純進詣擧行之意,敢啓。傳曰,知道。
禮曹啓曰,卽接南陽幼學洪和榮所志,則以爲族弟述謨,嫡妾俱無子,以其同姓六寸兄承謨第二子瀅周欲爲繼後,兩家諸族相議完定,而承謨夫妻,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長洪和榮,所訴旣如此,洪承謨第二子瀅周,立爲洪述謨之後,何如?傳曰,允。
義禁府啓曰,再明日景福宮移御時,本府都事,以大駕各差備全數進參,而大王大妃殿·王大妃殿·大妃殿·中宮殿,左右考喧都事,無以推移,假都事八員,令該曹口傳差出,以爲分排擧行,何如?傳曰,允。
丁卯十一月十四日辰時,上御重熙堂。進講入侍時,知事兪鎭五,參贊官金箕錫,檢討官嚴世永,假注書金禹鉉,記注官金泰煥,記事官徐奭輔,各持論語第一卷,以次進伏訖。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妣殿氣候,何如,王大妣殿氣候,何如,大妣殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
三殿氣候一樣,中宮殿氣候安順,卿等不必入侍矣。
大王大妣殿·王大妣殿·大妣殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
政院啓曰,檢閱趙秉鎬,由限已過,卽爲牌招入直,何如?傳曰,允。
以檢閱趙秉鎬牌不進罷職傳旨,傳曰,只推。
傳曰,柑製,再明日通方外爲之,試紙用大好紙,勤政殿親臨磨鍊。
吏曹口傳政事,以徐衡淳爲分內醫提調。
以司謁,口傳下敎曰,勤政殿殿座,勤政門開門時,興禮門·光化門正門,一體通開事,分付。
政院啓曰,卽者義禁府都事來言,明日頒赦時,本府所管罪人等放,仍當爲分秩書入,而判義禁韓正敎,有放逐鄕里罪人中應避之嫌,次堂例不得擧行云,何以爲之?敢稟。傳曰,許遞,前望入之。
傳曰,再明日進講,停。
傳曰,明日出宮內門路,以協陽門爲之。
傳曰,明日陳賀時,出還宮門路,以思政門爲之。
兵曹口傳政事,以趙羲升爲分都摠都事。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,守宮檢校直閣鄭健朝,待開門牌招,何如?傳曰,允。
弘文館啓曰,守宮檢校副提學趙秉協,待明朝牌招,何如?傳曰,允。
義禁府啓曰,再明日柑製,通方外爲之時,本府都事,皆爲赴擧,只有武都事一員,當直入直,而本府入直都事·回公都事及勤政門·啓仁門·協義門禁亂都事,無以推移,假都事五員,令該曹口傳差出,以爲分排擧行,何如?傳曰,允。
吏曹啓目,粘連觀此全羅監司徐相鼎狀啓,則以爲萬頃縣令李秉一,綜核所推,一往靡懈,繕械勸武,戎政改觀,剔奸束濕,弊源歸正,闔境民物,利利而樂樂,眞妙齡良手,斗邑恢刃,今於報箇之後,願借之訴,式日遝至,其在慰撫之政,有難阻遏,請仍令該曹稟旨亦爲白有臥乎所,道臣狀辭旣如此,萬頃縣令李秉一,姑爲仍任,何如?啓,依允。
又啓目,粘連觀此全羅監司徐相鼎狀啓,則以爲珍島府使趙存興,殫勞於新設防營,悉心於醎損遇災,繕械講武,海坊有恃,恤窮助糧,頹戶賴安,今於報瓜,軍民願留,特爲仍任事,令該曹稟旨亦爲白有臥乎所,道臣狀辭旣如此,珍島府使趙存興,姑爲仍任,何如?啓,依允。
十一月十五日辰時,上御重熙堂。進講入侍時,領議政金炳學,講官金世均,參贊官金箕錫,侍讀官李容萬,假注書李元用,記注官盧鎭燮,記事官徐奭輔等,各持論語第五卷,以此進伏訖。上曰,史官分左右。炳學進前問候訖。上誦前受者一遍訖,仍開卷。世均讀自有子曰禮之用和爲貴,止可謂好學也,仍釋義訖。上命授書算于世均,上讀新受音十遍訖,世均還納書算。上曰,先王之道爲美,何義也?世均曰,禮之用,以和爲貴,先王之道,以此爲美也。程子曰,讀了論語,而依舊是未讀時之人,則便是不曾讀。蓋此是聖賢書也,苟能涵泳貫通,則自有日新之功,可以月異而歲不同。其要惟在沈潛玩味於集註,謹當以見於註者,仰陳矣。禮者,天理之節文,人事之儀則,其體固嚴敬,而其用以和爲貴。蓋和也者,卽安於心之謂也。父坐子立,是禮之嚴,而不如是,此心便不安。入公門鞠躬如也,如不容,是禮之嚴,而不如是,此心便不安。不安則和安從生?此禮之所以體嚴用和者。然一於和而不以禮節之,則有流蕩忘反之弊,故必曰以禮節之。程子註曰,樂勝則流。此章,因無樂字而樂者,天地之和,所以明和字之意,引用樂記之語也。第二章,信近於義,言可復者,與人約,先度其合義,則其言可踐也。恭,近於禮,遠恥辱。人有尊長而不拜,被其詰問,又或不當拜而拜之,便是諂諛,此皆可恥可辱者也。因不失其親,亦可宗者,蓋爲客擇其主也,如漢昭烈之依劉表,孔子之主遽伯玉也。第三章,言好學也。夫食求飽,居求安,人情之常然,志有在於學,故飽安有所不暇及也。敏於事,愼於行,卽訥於言,敏於行之意,而猶不敢自是,必就有道者,正其是非,此可謂好學也。炳學曰,禮固主敬,君臣相見之際,等級截嚴。然上下情志,貴相流通,故必假之以色,在下者方得導達其情矣。苟或一切嚴威,則下情壅滯,又或一切和易,則慮有怠忽,是故禮之體,毋不敬,而禮之用,和爲貴矣。講官所奏甚該備,伏願體念焉,玉堂曰,云云。承旨曰,云云。炳學曰,論語開講之後,臣始登筵矣。論語,乃孔子之言,而弟子所紀也。今於數千載之下,孔子之道,盡在此書,天下萬事,非孔子之道,其奚以哉?上曰,非孔子之道,皆異道也。炳學曰,然矣。讀其書而不能行之,是猶不講,且是日用當行之事,何者不可行乎?論語一書之中,鄕黨編,便是聖人畫像,而孔子言語動靜,無不備載,體此而行之,則泰平萬世之基,亶在乎是矣。世均曰,論語一書,集記孔子嘉言善行者也。默識心受,有若親炙於聖人之門,是爲善學矣。上掩卷,命史官就座,仍命大臣先退。又命退,諸臣,以此退。
上在景福宮。停常參·經筵。
大駕詣景福宮後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿·中宮殿,詣景福宮後,藥房·內閣·政院·玉堂口傳問安。答曰,知道。
陳賀還內後,宗親·儀賓·藥房·內閣·政院·玉堂·朝廷·二品以上·六曹口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
傳曰,都承旨馳詣天漢殿,奉審以來。
傳曰,自今以後,勤政殿殿座時,軒架樂陳設於勤政門樓事,分付定式。
以司謁,口傳下敎曰,勤政殿殿座時,勤政門·興禮門·光化門正門,一體洞開事,著爲定式。
判義禁前望入之。金學性落點。
傳曰,陳賀時禮房承旨·左右通禮·宣敎官,竝加資。
傳曰,副司果金禹銖·李基周,百官加親授。
傳曰,營建都監工匠,令本都監,乾犒饋,從優分給。
傳曰,右副承旨許遞,前望入之。
承旨前望入之。徐臣輔落點。
傳曰,營建都監都提調以下,自今日至還宮日,別省記。
政院啓曰,吏曹郞廳來言,百官加下批政事,取稟。傳曰,當日爲之。
禮曹啓曰,今此景福宮重建後,親臨勤政殿頒敎陳賀時,諸道所封箋文中,高敞縣監吳永運,雖非應封官,以別軍職封進矣。一體看審,捧入之意,敢啓。傳曰,知道。
又啓曰,法宮重建,朝野均懽,旣已祗告廟社,頒赦八方,設科取士,自是應行之事。今番慶科,以何科設行,而何間推擇乎?敢稟。傳曰,除初試·庭試,待明春設行。
傳曰,明日出宮門路,以思政門爲之。
政院啓曰,卽者義禁府都事來言,今日動駕時,衛外擊錚罪人李洙復等三人,移送秋曹云矣,敢啓。傳曰,知道。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式,本曹正郞朴基陽,假官差送,以爲代直後赴試之地,何如?傳曰,允。
又啓曰,卽接社稷署所報,則明日柑製時,本署官員,俱爲觀光云矣。依定式,本曹佐郞崔相綰,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日柑製時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如。傳曰,允。
又啓曰,卽接景慕宮官員所報,則明日柑製時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
又啓曰,別歲抄書入事,命下矣。居中·居下人,一體書入乎?敢稟。傳曰,一體書入。
兵曹啓曰,今十一月十七日,武臣堂上朔試射日次,而動駕相値,不得爲之之意,敢啓。傳曰,知道。
吏曹啓曰,副司果金禹銖,百官加親授,命下矣。雖已資窮,未經準職,何以爲之?敢稟。傳曰,勿拘。
又啓曰,公忠監司閔致庠移文內,恩津縣監金觀洙,受由上京矣,捧糴時急,作結方張,此際曠官,一時可悶,催促下送事爲辭,故自臣曹催促,則恩津縣監金觀洙,身病猝重,不得下去云。其身病旣如是,則有難强令還任,罷黜,何如?傳曰,允。
有政。吏批,兼判書金炳冀進,參判沈舜澤,參議朴齊寬牌招不進。
以李亮信爲敦寧都正,李勉愚爲知義禁,李昌鎬爲左通禮,金奎弘爲右通禮,尹榮信爲分兵曹正郞,兪翼煥爲恩津縣監,珍島府使趙存興,萬頃縣令李秉一,已上姑爲仍任事,承傳,前承旨李勉愚今加嘉善,左通禮李奎夏,右通禮李亮信,分兵曹正郞申獻求,副司果金禹銖·李基周,已上今加通政加資事,承傳,同義禁單李勉愚。
兵批,參知南一愚進。以李鍾鳳爲管城將,訓鍊主簿加設二單申孝七·元禹常,江原監營中軍吳翰泳,姑令仍任事,承傳。
以吏曹參議朴齊寬牌不進罷職傳旨,傳曰,只推。
敎中外大小臣僚·耆老·軍民·閑良人等書,王若曰,一日建萬年基,宏休篤棐,十月受長樂賀,明命誕敷,大和會四方民,咸聽予一人誥。蓋聞聖人達孝,克紹祖宗永圖,有侐之宮時修,實維周公孫·莊公子,彼岨之岐天作,粵自太王荒·文王康。歷服靈長,創業垂統爲可繼,規模弘遠,受休圖功曷不終?在今予小子初元,嗣有先神后令緖,付國民越厥疆土,溯王迹而艱難,勤垣墉惟其墍茨,睠丕基而怵惕。昔聖祖作新大邑,伊宸居有景福宮,面引慶而背華山,天地中間正是好,先宗廟而後居室,棟宇上下蓋取諸。禎祥已兆於百年,必有王者興也,制度實倣於三代,無令後世加之。提擧司管轄莫嚴,須一體於宮府,奉化伯箴規斯寓,標諸額於堂皇。猗歟,聖聖之相承,休玆,丕丕之竝受。盛大之業至矣,累洽重熙,顧眄之光燁然,存神過化,固萬世神明之所佑,倘一時氣數之有關。禳玄冥祈四墉,其在中古,飭白盛列九陛,無復舊時。太液波澄,儲胥之風雲猶護,上林樹老,靈光之歲月幾多。久爲邦人之咨嗟,豈無天運之來復?自宣廟旋蹕以後,繕修之功未遑,追元陵陳賀于玆,陟降之靈如在。顧丕責乃肯堂構,卽舊地俾立室家,寧考常留睿謨,其承厥志,太母爰降懿旨,惟斷乃成。黃翊沖,洛·汭之獻圖及卜,倉輅相宅,楚邱之夙駕命倌。詢一邦而卿士大同,築百堵而妣祖似續。抑奢崇儉,有所受於先君,儲祉發祥,式克至於今日。所助者信,忭丕烈之篤前,不召自來,菀群情之向上。遵成法而考輪經,拓嘉址而尋墄平。六寢交聯,掌司土掌朝士,九閽洞闢,立皐門立應門。鳳質·龍章,穆衡斗於原廟,鷄鳴·鶴駕,爛星海於貳儲。宿儒當處深嚴,漢有秘省,唐有鑾掖,禁街必資澄肅,衛以更署,周以鉤陳。斯爲仍舊而比觀,抑亦因時而損益。興禮之改門號,義在別嫌,修政之彰殿名,志切願治。鎭昆明而蚣蝮老石,陳元英而蒲牢洪鍾,嘉乃民力之咸勤,奐焉帝居之攸壯。旣奠我皇祖基業,當法乎列聖治謨。後苑敦耕,重農務本,西序養老,合語乞言。典學資顧問之才,玉署携卷,祥刑懋好生之德,寶臣錄囚。欽猷簡儀,緬推步於象緯,抑戒無逸,宛書揭於燕婣。雖舊維新,匪棘欲遹追來孝,自今伊始,曰厥基永孚于休。薦太室而祗率厥常,揚大庭而誕告用亶。湊祥雲於紫闥,光臨五殿之鑾輿,動歡雷於彤墀,聲隨千官之劍佩。流愷悌而叢慶,奚止刑措不用四十年,飛渙汗而推慈,其令赦書日行五百里。自本月十六日,昧爽以前,徒流以下,咸宥除之,在官者各加一資,資窮者代加。於戲,迓景鑠於恒月升日,煽闓澤於解雨巽風,萬戶千門,次第開天時人事,九疇五福,用敷錫皇極君民,故玆敎示,想宜知悉。藝文提學申錫禧製進
丁卯十一月十六日辰時,大駕詣景福宮勤政殿。頒敎陳賀入侍時,行都承旨金輔鉉,左承旨申道熙,右承旨趙敬夏,左副承旨金聲根,右副承旨李勉愚,同副承旨金箕錫,注書缺,記事官趙秉鎬·徐奭輔,兼春秋金泰煥·白義行,別兼春秋洪萬植,檢校直提學金炳地·李載元,檢校直閣閔升鎬·李淳翼·李喬翼·李承純,檢校待敎徐相翊·鄭範朝·洪承億·趙慶鎬,玉堂缺,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調韓啓源,副提倜金輔鉉,進前問候訖,仍出協陽門。通禮跪啓請降輿乘輦,上降輿乘輦,出肅章門·進善門·敦化門。大王大妃殿·王大妃殿·大妃殿·中宮殿,以次出宮,由把子廛石橋·鐘閣隅·六曹前路,入光化門·興禮門·維和門。至崇陽門外,通禮跪啓請降輦乘輿,上降輦乘輿,由永和門·修政門,入修政殿。大王大妃殿·王大妃殿·大妃殿·中宮殿入內。傳曰,都承旨馳詣天漢殿,奉審以來。出傳敎傳曰,自今以後,勤政殿殿座時,軒架樂陳設於勤政門樓事,定式。出傳敎以司謁,口傳下敎曰,勤政殿殿座時,勤政門·興禮門·光化門,一體洞開事,著爲定式。陳賀時至,通禮跪啓請外辦,上改具遠遊冠·絳紗袍,乘輿出嚮五門·思政門降輿,由勤政殿後門,步詣陞座。通禮跪啓請執圭,承旨進圭,上執圭。承旨奏請出標信,開作門,使二品以上入就位訖,贊儀唱鞠躬四拜·興·平身,宗親·文武百官行四拜禮。宣敎官申獻求宣敎訖,贊儀唱四拜,百官行四拜。贊儀唱跪搢笏三叩頭,百官跪搢笏三叩頭。贊儀唱山呼,百官拱手加額曰,千歲,山呼曰,千歲,再山呼曰,千千歲。贊儀唱出笏鞠躬四拜,百官出笏鞠躬四拜。宣箋官宣箋訖,贊儀唱四拜,百官行四拜。贊儀唱禮畢,上降座,出勤政殿後門,乘輿還內。承旨請出標信解嚴,諸臣以次退出。
上在景福宮。停常參·經筵。
翌日,大殿,宗親·儀實·內閣·政院·玉堂口傳問安。答曰,知道。
朝廷·二品以上·六曹單子問安。答曰,知道。
大王大妣殿·王大妣殿·大妣殿·中宮殿,宗親·儀賓·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房都提調柳厚祚,提調韓啓源,副提調金輔鉉啓曰,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妣殿氣候,何如,王大妣殿氣候,何如,大妣殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妣殿·王大妣殿·大妣殿·中宮殿口傳門安。答曰,知道。
傳曰,還宮,再明日爲之矣,該房知悉。
傳曰,別雲劍·兵摠府堂上·對讀官,竝讀卷官加差下,堂下儒臣,竝對讀官加差下,使之分考。
以司謁,口傳下敎曰,闕內各處入直軍兵,令各其營饋粥。
奎章閣啓曰,頒賜冊子安寶次,奎章之寶請出之意,敢啓。傳曰,知道。
又啓曰,夜間閣內諸處,無事之意,敢啓。傳曰,知道。
訓鍊都監啓曰,謹依下敎,光化門·建春門·迎秋門入直本局將官·軍兵等處,饋粥之意,〈敢啓〉。傳曰,知道。
義禁府啓曰,全羅監司徐相鼎狀啓內,雲峯前縣監康祐鎭罪狀,令攸司,稟處事,啓下矣。康祐鎭,以旌義郡守,時在任所,依例發遣府書吏,交代後拿來,何如?傳曰,待待命拿囚。
丁卯十一月十七日巳時,上御修政殿。時原任大臣·宗正卿·閣臣·儒臣承候入侍時,左承旨申道熙,假注書李元用,記事官趙秉鎬·徐奭輔,領府事鄭元容,奉朝賀金興根,領敦寧金左根,判府事趙斗淳,領議政金炳學,判府事柳厚祚,判宗正卿完平君昺·李圭徹·李景純,知宗正卿李周喆·李東鉉·李寅奭·李載元,宗正卿李秉文·李建弼·李根永·李鍾承·李升洙·李重榮·李世器·李邦鉉·李志謙·李沇應,原任提學金炳冀·鄭基世,檢校提學金炳國,提學金學性·洪淳穆,原任直提學金炳柱·曺錫雨·金炳德·申錫禧·李㘾·金炳弼·金輔鉉,檢校直提學金炳地,直提學趙寧夏·李載冕,檢校直閣閔升鎬·李淳翼·李喬翼·李承純,原任直閣李承五,原任待敎趙鳳夏·尹滋悳·閔奎鎬,檢校待敎徐相翊·鄭範朝·洪承億·趙慶鎬,原任副提學徐戴淳·趙龜夏·兪致善·沈舜澤,檢校副提學李鎬俊·金炳始·任承準,原任典翰金昌熙,典翰李冕光·趙康夏·金奎弘,典翰李昌鎬,應敎閔謙鎬,校理金亮淵·李容萬,副校理洪萬植,修撰金裕行·嚴世永,副修撰趙定燮·趙晩和,以次進伏訖。上曰,史官分左右。仍命時原任大臣進前。元容曰,昨日日氣淸明,至夜爲然,群情胥益歡祝,今日又淸暄矣。夜間,聖體,若何?上曰,一樣矣。元容曰,移御經宿,寢睡萬安乎?上曰,安寢矣。元容,各殿問候訖,仍奏曰,自前入處新宮室,必先頌祝乃生男子之詩,俾昌俾壽之頌,編諸雅頌。今我殿下,推仁心,行德政,則自膺華封之祝,永受箕疇之福矣。又奏曰,判敦寧,昨日入闕,而以身病不得登筵而退矣。缺元容曰,重修殿宮,臨御受賀,纘盛業於堂構,亟擧三百年未遑之典,奠丕基於泰磐,允副億兆民祈願之誠,歡聲協氣,洋溢區宇,此誠千一之會也,攢頌忭祝,曷有其極?是殿扁名,卽勤政也。列聖相傳之心法在是,萬世太平之治道在是。符夏禹之克勤,懋周文之無逸,而治法敎令之發於事者,卽政也。政之本,民事,是也。八域民庶之賴以爲生者,卽九重仁心之施以爲政也。一事爲一動靜之際,體天視聽,從民好惡,視萬里如階前,保小民如赤子,凡於省徭薄賦,振匱恤窮之政,朝行夕施,日以勤勤之,則景貺潛周,福祿綿長,此周家宅洛之初,召公以諴小民爲祈永命之本也。敢以是獻,惟聖明懋哉。興根曰,此闕重建,垂三百年未遑之事也。今工役幾至告竣,臨法殿受朝賀,臣民慶忭之忱,何可盡達?仍伏念列聖朝臨御此闕,聖繼神承,重熙累洽,治法政謨,可以匹美三代。今此殿宇重新,如古昔盛際矣,治法政謨,亦當克體列聖盛德,敬天愛民,勤學好問,一事爲一政令,每寓羹墻之義,益軫堂構之業,是可謂善繼而善述。攢祝之餘,敢此仰陳,伏願懋哉懋哉。左根曰,是闕卽我太祖宅洛之基,中葉以後,未遑修治,垂三百年矣。今我聖上,沖年嗣服,勵精圖理,慨然以堂構爲心,龜稽而惟斷,子來而庶就,物采一新,重門洞開,神光俊氣,儼若偃武修文之初,猗歟盛矣。勤政正衙,聖人南面之所也。一動一靜,光明正大,摠自殿下一心上出來,原萬化而應萬事,可不愼哉?伏願殿下,孝以及人,仁以爲政,無逸無怠,率由舊章,臨殿而顧名思義,于以紹創業垂統之盛德大業,則三階泰平,高拱可致,多福多慶,子孫克昌,萬億歷年,又卜于今日矣,惟殿下澄省焉。斗淳曰,盤庚·光武,俱有中興盛烈,而遷于殷,未復耿邑之居,都于洛,不遑未央之治。我殿下,就其舊而新其謀,赫赫爲四方之極,其與宅師定鼎之初,奚異之有哉?我太祖創業垂統於此,我列祖十二聖,制禮樂持盈成於此,惟聖明動法朝宗,於千萬年,誕啓繼繩之休,所謂由百世而等百世也。召公之告成王曰,惟恭奉幣·用供王,能祈天永命。臣何能役于玆哉?惟以是爲聖明誦之祝之。炳學曰,惟我聖上,拊宅中圖大之業,造邦舊命新之基,宸居告成,法殿受賀,鉅典縟禮,載擧於二百七十六年之後,天人之所順信,祖宗之所悅豫,嘉祥竝湊,善頌交騰,蹈弊歡忭之忱,小大同情,而耿耿愚衷,竊有所感激蘄祝者矣。夫斯殿,實我列聖朝嚮明出治之所也。發號施令,於是焉由,良法美規,於是焉在,以啓我萬億年無疆之休。今殿下,紹復而興起之,臣不敢知殿下,將何修而比先王觀,亦將何施而答臣民顒卬之望也乎。聖王御世之至德要道,其惟曰勤而已,法殿之名以勤政,其意寔惟在斯。大舜之聖焉而尙有無怠之戒,大禹之聖焉而必稱克勤之美,鷄鳴而起,孳孳爲善,一饋十起,以勞天下,其勤有如此焉。文王咸和萬民,日昃不遑食,故曰無逸,知文王之勤立政,知文王之逸。無逸一篇,卽周公戒成王之書,而敍述文王之勤於爲政,召公亦以夙夜罔或不勤爲戒,此所謂人君之德,莫尙乎勤者也。伏願殿下,念先王有道之長,體上天自强不息,造次須臾之頃,毋忘此義,奮發志慮,措諸事爲,是臣區區之望。厚祚曰,今此景福宮重建之役,實列聖朝屢百年未遑之典,而猗我殿下嗣服之初,篤述肯構之業,洪基再奠,正衙告成,諏吉臨御,縟儀誕擧,帀域慶忭,滿廷蹈舞,萬億年無疆之福,實基於此,伏不勝區區攢祝之至。上曰,正衙告成,亦旣受賀,目下先務,安民是耳。諸大臣所陳,又此懇摰,當造次服膺矣。缺
丁卯十一月十七日午時,上詣勤政殿。柑製儒生通方外試取入侍時,行都承旨金輔鉉,左承旨申道熙,右承旨趙敬夏,左副承旨徐臣輔,右副承旨金聲根,同副承旨金箕錫,假注書李元用,記事官趙秉鎬·徐奭輔,別兼春秋李昌鎬,檢校直提學金炳地·李載元,直提學趙寧夏·李載冕,檢校直閣閔升鎬·李淳翼·李喬翼·李承純,檢校待敎徐相翊·鄭範朝·趙慶鎬·洪承億,玉堂缺,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調韓啓源,副提調金輔鉉,進前問候訖。上降輿,詣勤政殿陞座。承旨啓請儒生入場,仍讀奏入門單子訖,又啓請侍衛中試官蒙點人,使之下殿行禮。讀券官金炳學·洪淳穆·金世均·趙徽林·沈舜澤·趙熙哲·徐相翊·趙秉式·李僖魯·朴齊寬·洪澈周·成彝鎬·趙·洪萬植·金裕行·權命菊·趙秉稷·趙晩和,行四拜禮訖,以次陞殿。承旨稟請頒果擧行後,上命試官進前。炳學·淳穆進前。上命書賦題勤政殿成。淳穆等書題讀奏訖,秉稷·晩和奉出懸之。上命試官權退,仍入小次。少頃,承旨以司謁入稟考試,又稟取幾人。命取百人。少頃,上出次,命科次。晩和讀奏第一張,炳學稟書等,仍書等訖,承旨坼奏封內。上命書傳敎曰,柑製賦居首一幼擧趙在斗,之次三下幼學洪祐冀,竝直赴殿試。之次草三下幼學趙顯文等三人,竝直赴會試。之次次上幼學李敏榮等十人,竝給二分。之次次上幼學林性庥等十人,竝給一分。之次次上幼學李宜相等七十五人,各奎章全韻一件賜給。傳曰,入格儒生,明日崇陽門外施賞。炳學奏請疊呈試券之金宗漢,照法勘處。上曰,豈有如許士習乎?從重嚴勘,可也。出榻敎上降座乘輿,由思政門還內。承旨請出標信解嚴,諸臣以次退出。
上在景福宮。停常參·經筵。
傳曰,吏兵批歲抄點下者,依例捧傳旨。
傳曰,正衙告成矣。子來之誠,民力旣多,廣慶覃惠,中外宜均。今承慈敎,都下市民徭役,泮人懸房贖,依大慶時例,除減各道民人之各營各司戊辰條身役代錢,特爲蠲蕩,給代之方,以度支新鑄錢中題給,以示眷眷之事,廟堂措辭行會。
奎章閣啓曰,夜間閣內諸處,無頉之意,敢啓。傳曰,知道。
傳曰,諸承旨持公事入侍。
傳曰,思政殿召對爲之,營建都監都提調以下,同爲入侍。
禮曹啓曰,以法宮重建慶科,以何科設行,而何間推擇事,取稟草記,傳曰,除初試·庭試,待明春設行事,命下矣。日子,待新曆頒降,擇吉以入,而在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
傳曰,明日出宮門路,以崇陽門爲之。
護軍李勉愚疏,辭新資。答曰,省疏具悉。卿其勿辭行公。
敦寧都正李亮信疏。省疏具悉。所請依施。
丁卯十一月十八日巳時,上御慈慶殿。承旨持公事入侍時,行都承旨金輔鉉,左承旨申道熙,右承旨趙敬夏,左副承旨徐臣輔,右副承旨金聲根,同副承旨金箕錫,記事官張原相,假注書李元用,記事官趙秉鎬·徐奭輔,以次進伏訖。
丁卯十一月十八日午時,上御思政殿召對。營建都監都提調以下同爲入侍時,參贊官金聲根,檢校待敎鄭範朝,侍講官李昌鎬,檢討官趙定燮,假注書李元用,記事官趙秉鎬·徐奭輔,各持通鑑第□卷,營建都監都提調趙斗淳·金炳學,提調尹宜善·金炳冀·金炳國·申觀浩·金炳㴤·李載元·李景夏·李顯稷·李周喆·李容熙·金壽鉉·金炳弼·金輔鉉·李元熙·李鍾承·李鎬俊·閔升鎬·趙寧夏·李載冕·鄭範朝·趙慶鎬,以次進伏訖。上曰,史官分左右。斗淳等進前問候,各殿問候訖。斗淳曰,營建之役,以始事時所見言之,便是不日之成,而臨御講對,至承臣等接賜之命,甚盛擧也。況列聖朝於是殿,史乘流傳之古事最多,如掌獄承旨之冬夜召見,東來經史之訓義,皆是也。天下事不慮則不穫,思政二字,卽定名時,深且遠之意,懋哉懋哉。炳學曰,祖宗朝攸久之福祿,宏遠之規模,復覩於今日,歡欣蹈忭,八城同情。日前陳賀後,臣等猥陳芻蕘之說,批敎若曰,目下先務安民是耳,大哉王言,實不勝欽誦萬萬。今又召對有命,臨殿開講,夫勤講學,治亂得失之所領會,實爲安民之本,以此日臨講之聖心,推之於政令事爲之間,則太平萬世,亶不外是,懋哉懋哉。上曰,大臣之言,若是懇摰,當體念矣。缺
上在昌德宮。停常參·經筵。
還御昌德宮後,宗親·儀賓·藥房·內閣·政院·玉堂口傳問安。答曰,知道。
大王大妃殿·王大妃殿·大妃殿·中宮殿還御後,宗親·儀賓·藥房·內閣·政院·玉堂口傳問安。答曰,知道。
傳曰侍衛軍兵毛具,從便爲之。
以司謁,口傳下敎曰,日不甚寒,還宮後,卽爲更役,期於明春內告畢事,分付營建都監。
奎章閣啓曰,大駕今已還宮,守宮檢校直閣鄭健朝,依定式,減下,何如?傳曰,允。
弘文館啓曰,大駕今已還宮矣,守宮檢校副提學趙秉協,依定式,減下,何如?傳曰,允。
刑曹啓曰,今十一月十七日,親臨勤政殿,柑製試取入侍時,領儀政金炳學所啓金宗漢之疊呈試券,揆以士習,極爲駭然。雖已拔去,不可仍置,令秋曹照法勘處,何如?上曰,豈有如許士習乎?從重嚴勘,可也事,命下矣。謹依傳敎,罪人金宗漢,依大典會通科場作奸者邊遠充軍之文,慶尙道金山郡邊遠充軍定配所,卽爲押送之意,敢啓。傳曰,知道。
丁卯十一月十九日午時,大駕還御昌德宮。擧動入侍時,行都承旨金輔鉉,左承旨申道熙,右承旨趙敬夏,左副承旨徐臣輔,右副承旨金聲根,同副承旨金箕錫,注書缺,記事官趙秉鎬·徐奭輔,兼春秋金泰煥·白義行,別兼春秋洪萬植·李昌鎬,檢校直提學金炳地·李載元,直提學趙寧夏·李載冕,檢校直閣閔升鎬·李淳翼·李喬翼·李承純,檢校待敎徐相翊·鄭範朝·洪承億·趙慶鎬,玉堂缺,以次侍立。時至,通禮跪啓請外辦。上具翼善冠·衮龍袍,乘輿出永化門。藥房提調韓啓源,副提調金輔鉉,進前問條訖。仍出崇陽門,通禮跪啓請降輿乘輦。上降輿乘輦,由維化門·興禮門,出光化門。大王大妃殿·王大妃殿·大妃殿·中宮殿,以次出宮。由六曹前路·鐘閣隅·把子廛石橋,入敦化門·進善門·肅章門,至協陽門,承旨請出標信解嚴。上乘輿,由宣化門還內。以大王大妃殿·王大妃殿·大妃殿·中宮殿,以次還宮。侍衛諸臣以次退出。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
禮曹,來戊辰年正月初六日,行宗廟·永寧殿春享大祭,香祝親傳,取稟。奉敎敬依。
政院啓曰,卽者檢閱徐奭輔,以其親病,陳疏徑出,原疏纔已擇入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
禮曹,來十二月初六日,孝裕獻聖宣敬正仁慈惠弘德純化文光元成大王大妃殿誕日陳賀時,應行節目,參考前例磨鍊爲白去乎,依此擧行,何如?啓旣承慈敎,權停爲良如敎。
刑曹啓曰,今此動駕時,衛外擊錚人中,原州幼學李禹範爲其父啓淳,殺獄稱冤事也,斷案已成。高陽幼學李洙復爲其文兢善,伸理事也,韓山幼學權臣圭爲其曾祖裕,伸理事也,楊根幼學許爲其祖晟,伸理事也,事係愼重。黃州幼學李昌世,文化阿達山桓因·桓雄·檀君三聖祠,乞令增修後,宣賜殿額,春秋享祀,依舊例,以道臣尊禮將事事也,事體至重。廣州幼學鄭秀範等,爲其先祖奉化伯道傳,復勳賜謚事也,連事瀆擾,挾私可駭。以上原情,竝勿施,何如?傳曰,允。
訓鍊都監啓曰,本局從事官閔謙鎬,身病猝重,勢難察任,改差,何如?傳曰,允。
檢閱徐奭輔疏曰,伏以,臣於持被之中,卽接家信,則臣本生父素患痰癖之證,近因寒候之不調,將攝失宜,添盛倍劇,委頓床玆,家僮踵至,促臣歸視。臣聞報煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉云云。省疏具悉。爾其勿辭救護。
上在昌德宮。停常參·經筵。
自五更至開東,灑雨下雨,測雨器水深二分。
傳曰,吏曹參議有闕之代,前望入之。
吏曹參議前望入之。尹宇錫落點。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
議政府啓曰,卽見公忠監司閔致庠·水使李志鼎狀啓,則以爲安興境漂到異樣人七名,問情則乃是登州府人之商船漂到者,而問答旣欠詳備,文字亦多難解,下送譯官,更爲問情與否及水陸間回路之依願許施事,請令廟堂稟旨分付矣。旣知上國之人,又此漂流之船,則京譯官,不必下送,而船隻初不破傷,什物中可以修改者,另飭擧行。登州之水路不遠矣,亦未必由陸治送,衣袴柴糧,從優備給,使之從水路候風發送,以示朝家優恤之意,待其還發狀聞,令槐院撰出咨文,順付回撥,下送灣府,傳給鳳城將處,以爲轉致盛京之地,何如?傳曰,允。
又啓曰,北梱,已報滿矣。此帥臣莅任以後,凡厥施措,蔚有聲績,威惠竝行,軍民晏然,此時遞易,在所當念。北兵使鄭岐源,特加一年仍任,以責成效,何如?傳曰,允。
又啓曰,頃因湖南年分狀啓,所請新災八千八百六十九結六十一負八束,置之之意,覆啓行會矣。卽見該道臣徐相鼎狀啓,則復陳穡事失稔之狀,特許準劃事,請令廟堂稟處矣。災請之有施有不施,卽因年形之淺深,而曰豐曰歉,自有聲聞之不可揜者,則其虛其實,不必以遠近論也。道臣之又此申懇,非不知苦心攸在,而他道之所不施,今不可許施,此狀辭,置之,何如?傳曰,允。
又啓曰,卽見江原監司曺錫輿狀啓,則以爲三防設鎭後,鐵原防禦使以下監董諸人,無有褒賞之擧,請令廟堂稟處矣。此不必請稟廟堂,令該曹,稟處,何如?傳曰,允。
司譯院啓曰,燕行儐接時,譯官之勿施棍笞,會通所載,首譯之不得拿棍,受敎所在,而今自箕營,未知緣甚事端,而忽令拿入首譯。以其法例之不然,不至拿入,而必因昧例所致,則舊式新法,不可不申明,且以訓別與各差備官言之,亦無異同,竝以此意,行會箕·海兩道監營·開城府與東萊府及水營,著爲不易之典,何如?傳曰,此必是未諳事例而然。受敎所重,定式攸在,自本院一一謄書下送,俾爲揭板常目,毋或更有此擧。
吏曹參議朴齊寬疏,陳病狀乞遞。省疏具悉。所請依施。
上在昌德宮。停常參·經筵。
備忘記,西北僉使趙羲鎭下直,長弓一張,長箭一部,片箭一部,筒兒一箇賜給。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招,推移入直,何如?傳曰,允。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
議政府啓曰,卽見右捕廳所報,則私鑄錢罪人禹鼎順·崔順弘·李連成,所犯情節,俱已自服,合置重辟,和應同謀申德順·金化淑·朴寬成·朴氏·老味等,在逃未捕云矣。盜鑄之爲必誅無赦,愚夫之所當畏戢,而鎔化舊錢,又非一二遭,此其罪尤難容貸。罪人禹鼎順·崔順弘·李連成,竝出付軍門,大會軍民,梟首警衆,在逃諸漢,刻期跟捕,一竝以法從事之意,分付,何如?傳曰,允。
承文院啓曰,卽見盛京禮部咨文,以爲今年冬季統巡箚派廣寧防守尉岐山,自十月初一日起,至十二月底止,前往邊之內外,實力査拿,先行知照云矣。回咨依例撰出,順付回撥,下送灣府,入送鳳城,轉致盛京之地,何如?傳曰,允。
上在昌德宮。停常參·經筵。
傳曰,法司堂上許遞,政官牌招開政,如有違牌,勿爲呼望。
傳曰,在外同敦寧許遞,今日政差出。
傳曰,右承旨·同副承旨許遞,前望入之。
承旨前望入之。李奎奭·李能燮落點。
以慶尙監司李參鉉狀啓,固城縣人命渰死事,傳曰,聞甚矜惻,元恤典外,別加顧助,如有生前身還布,蕩咸事,廟堂措辭,分付。
議政府啓曰,關西後運襦衣二百領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運,本道頒給等節,更爲各別關飭之意,敢啓。傳曰,知道。
又啓曰,卽見全羅監司徐相鼎狀啓,則以爲興陽等邑漂頹戶,今已畢構奠接,而甁罌俱空,捧糴末由,每當災歲,輒請停退,亦多已例,被災十一邑鎭,尤甚面里所受元還,限明秋停緩,以紓民力事,請令廟堂稟處矣。還餉停退,固知減得一分,紓得一分,而來頭之新舊竝督,亦係擾民,則有不可遽然許施者也。此狀辭,置之,何如?傳曰,允。
司僕寺啓曰,本寺僉正洪徹謨,今已箇滿,當爲差代,而本寺多有擧行之事,有難付之生手,姑爲仍任,何如?傳曰,允。
吏曹啓曰,慶尙道安義居幼學李鳳周呈狀內,矣身父相元,今年爲九十歲,全羅道全州居幼學金相宇呈狀內,矣身父幼學胄光,今年爲九十二歲,長水居幼學鄭海容呈狀內,矣身父通政存聖,今年爲一百歲,平安道成川居幼學石文玉呈狀內,矣身父幼學奉德,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年竝爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,兼判書金炳冀,參講尹宇錫牌不進,參判沈舜澤進。
吏批啓曰,兼判書金炳冀,參議尹宇錫,竝牌招不進,小臣獨政未安,何以爲之?敢稟。傳曰,仍爲之。
以徐衡淳爲禮曹判書,曺錫雨爲判尹,姜蘭馨爲同敦寧,李奎夏爲敦寧都正,金敬均爲宗府正,朴定鉉爲司成,李寅喬爲仁陵令,司僕僉正洪徹謨,姑爲仍任事,承傳,麗王陵參奉單王彦鑑,中學訓導單明夏律,分承旨趙埰·趙康夏·洪鍾學·張龍逵·金炳始·任承準·閔奎鎬·李冕光,分兵曹參議金元性·鄭稷朝·尹泰經·李敦相,參知李炳敎·韓龍敎·李心宰·吳俊泳,正郞尹榮信·洪萬燮·金錫輔·南錫淵,佐郞李肇信·閔載晉·黃鍾運·睦承錫,已上竝減下。
再政。以李勉愚爲禮曹參判,李敎德爲惠陵令,尹炳周爲永陵參奉。
三政。以李敏性爲寧陵令。
四政。以李敏泰爲顯陵令。
五政。以李寬植爲禁府都事。
兵批,參議張德良進。同知加設單鄭存聖,北兵使鄭岐源,特加一年仍任事,承傳,分都摠管趙龜夏·朴齊韶,分副摠管李裕膺·洪鍾雲·金翊鎭·姜蘭馨·閔泳緯·南鍾順,分五衛將孫瀅洙·李載潤,分都事趙應夏·宋正鉉·具完植·申德熙·李存植·趙羲升·許·徐瑀淳,以上依定式減下。
以吏曹參議尹宇錫牌不進罷職傳旨,傳曰,只推。
上在昌德宮。停常參·經筵。
政院啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而望闕禮相値,不得設行之意,敢啓。傳曰,知道。
講政府啓曰,卽見京畿監司李宜翼所報,則永平,以東峽殘局,全責陸駄,運穀之際,吏逋民瘼,轉到劇處,稅米太,依年前例,以詳定例許施爲辭矣。正供所重,固不可有請輒代,而峽邑事勢,在所當念,且有年前之所已施者,今年則姑以詳定代納,此非每每援例之事,後勿以是煩請之意,分付,何如?傳曰,允。
兵曹啓曰,弓人李壽亨,矢人崔光奎來告內,渠等服役二十年,今已限滿,造納弓矢,亦過千數云,故取考知弓品堂上啓下單子及本曺錄置成冊,則弓人李壽亨,矢人崔光奎,服役年條,造納弓矢數爻,今爲準限,依定式,帖加成給,何如?傳曰,允。
檢閱徐奭輔疏曰,伏以,臣本生兄左副承旨臣臣輔,例兼春秋館修撰官矣。臣所帶記事官之銜,在法當遞,而間値公役,又蒙恩暇,歸護親病,今始陳章。伏乞聖明,俯垂鑑諒,亟命選部,照例鐫改,以存公格,以安私分,不勝幸甚云云。省疏具悉。所請依施。
吏曹參議尹宇錫疏,辭三鍾之任。省疏具悉。爾其勿辭察職。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,檢閱徐奭輔,還付檢閱薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單徐奭輔。
政院啓曰,回啓公事,毋得過三日,曾有定式矣。平山府使洪愼圭請仍狀啓,今二十一日啓下者,而今日回啓,事體所在,誠極未安。當該堂上,不可無警,推考,何如?傳曰,允。
傳曰,發遣吏郞,諸執事,淸齋與否,摘奸以來。
吏曹啓目,粘連觀此黃海監司朴承輝狀啓,則以爲平山府使洪愼圭,三載居官,一心做治,軍器之修繕,齋供之捐補,俱是茂績,田稅之變沿爲峽,尤爲矯弊之大者,闔境播頌,願借之訴,課月還至,而箇滿已報,民情恐其或失。都結作伕,始自今冬,則此不可付之生手,特爲仍任,以責成效,令該曹稟處亦爲白有臥乎所,道臣狀辭旣如此,平山府使洪愼圭,姑爲仍任,何如?啓,依允。
上在昌德宮。停常參·經筵。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
兵曹啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
刑曹啓曰,因禮曹啓辭批旨,罔念科典之攸重,和應作奸之鄭鉉相,待押來擧行事,已有所草記,蒙允矣。今纔捉上,故罪人鄭鉉相,依大典會通代述者限己身降定水軍之文,依例令兵曹擧行之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷·二品以上冬至單子問安。答曰,知道。
政院啓曰,時原任大臣有稟達事,率禮堂來詣閤外,請對矣,敢稟。傳曰,入侍。
賓廳,判府事趙斗淳,領議政金炳學,判府事柳厚祚,南寧尉尹宜善,判宗正卿興寅君最應,兼戶曹金炳國,提學金學性,左贊成鄭基世,知宗正卿完平君昺,上護軍韓正敎·趙然昌·任百秀·吳取善·韓啓源·南性敎,知事金炳㴤,知訓鍊事申命淳,判尹曺錫雨,左參贊李源命,大護軍趙徽林·金炳德·申錫禧·李㘾·李豐翼·沈敬澤·兪章煥·尹正求·宋廷和·趙龜夏·林永洙·洪淳穆·兪鎭五,知宗正卿李載元·李寅奭·李周喆,南綾君洪鍾序,禮曹判書徐衡淳,兵曹判書金壽鉉,工曹判書金炳地,大司憲林肯洙,靈善君朴永輔,都承旨金輔鉉,宗正卿李鍾淳·李重榮,兵曹參判李邦鉉,護軍李裕膺·金炳弼·金有淵·朴齊寅·金元植·徐堂輔·嚴錫鼎·金在顯·金翊鎭·成載玉·朴來萬·兪致崇·趙秉協·尹宗善·洪鍾雲·尹滋悳·趙寧夏·尹堉·南鍾順·徐承輔·金炳潗·洪祐命·尹秉鼎·林孝正·申佐模·李鎬俊·睦仁會·李根弼·洪兢周·金永爵,吏曹參判沈舜澤,副提學鄭健朝,開城留守尹定善,左尹李彙重,右尹李志謙,大司成金世鎬,吏曹參議尹宇錫,禮曹參議閔羲軾,兵曹參議張德良,刑曹參議李源珪啓曰,亞歲令辰,百祿滋至,我太母殿下,六旬寶齡,將添一籌,萬壽維祺,自今伊始,臣等共切欽忭蹈舞之忱,謹稽列聖朝已行之例,相率仰請,伏奉前席面諭,恭認慈衷撝謙,顒祝之餘,實不勝萬萬抑鬱。伏惟我太母殿下,至善盛德,古無與比,豐功巍烈,史不勝書。贊重華之攝堯,儆戒相成,俄京室之媚姜,孝敬無違。盥靧飾禮,摛喆獻於琮璜,褕翟正位,宣柔化於紘紞。忠孝趾世濟之美,靈芝醴泉,祚胤膺篤生之慶,泰山磐石。當國步艱難之際,默運神機,副天人春蘄之心,光定大策。尙冠之軨車載迎,永鞏先人之丕基,延和之簾儀誕設,實遵我家之故事。重政本而訪治道,朝著勵精白之誠,察幽隱而嚴考課,郡邑絶貪墨之風。議賑貸於水暵,諴小是祈永之本,秉義理於日星,衛正以闢異爲先。遍帲幪而功化溥博,撤帷㡩而擧措光明,茂對宏休,衍萬億之靈圖,高拱穆淸,享千乘之隆養。毓元氣於太沖,尊之極也,凝至道於少廣,德莫尙焉。是以今日大慶,實基與天齊壽,我殿下孝準放海,喜深知年。凡所以闡慈烈,面答神庥,宜無所不用其極,彤管摭美,非顯稱無以揚厲,瑤觴祈耉,非豐呈無以賁飾,祖宗之熙典可遵,朝野之群情愈激。伏願殿下,念一國同聲之祝,冀格聽卑之慈天,亟降明命,庸昭彝憲焉,惶恐敢啓。答曰,知道。予之所以誠懇,卿等所以聯陳,卽我家已行之禮也。自內仰請,非不屢矣,而謙抑之衷,尙靳勉從,實不知如何爲當矣。
賓廳再啓〈曰〉,大德得名,恩傳之明訓,壽母燕喜,魯侯之孝養。猗我太母殿下,景祿誕膺於遒百,寶籌光躋於望七,此誠萬億無疆之會也。遇慶飾喜,聖孝之所不容已,備物致隆,先后之亦嘗勉循。臣等仰體宸誠,謹遵故事,聯陳大同之群情,竊冀慈天之降格,只緣誠淺辭拙,兪音尙靳,臣等相與聚首,益覺愚衷之抑菀矣。恭惟太母殿下,天縱聖德,粵昔翼考憲宗盛際,姒徽而任齊,逮夫聖明定策以來,堯勛而舜哲。駿惠我邦家,寧謐我區宇,奠丕基於泰山磐石,囿民生於春風和氣。寶甲重回,萬壽伊始,斯乃皇天之眷佑,朝野之慶祝。以我聖上,知年之喜,愛日之誠,鏤玉范金,未足以闡慈德,酌斗稱觴,未足以祈慈壽,而太母過執撝謙,惟恐其事之或涉豐亨,臣等仰請彝典,惟恐其事之或未豐亨。謙固聖人之盛德,至於彝典禮矩義正,國朝之金石,萬世之經常。謙光之德,雖欲讓而不居,其於我家禮亦然,所當行而行者何哉?非徒臣等之言,卽擧國之言也。止慈之衷,若鑑諒於此,必有以犂然勉從矣。伏願殿下,務積誠意,更爲愉婉導達,期回慈聽,亟擧縟儀,頌休命於介壽,光宸孝於報德焉。答曰,典禮,事體之不容已者,而以國計民憂,慈聽邈然,群情所推,可諒予心矣。
賓廳三啓曰,臣等之請,至再至三而不憚煩瀆之懼,惟以準請乃已者,豈其全昧分義而然哉?其情,卽愛上之至誠也,其言,卽擧國之同聲也,況我禮,則有舊章率由者乎?猗我慈聖殿下,周文母之太任,宋女堯之宣仁,啓佑我聖躬,鞏固我邦命,豐功洪烈,彤管之所紀美,盛德至善,絃歌之所詠歎也。內自六宮九嬪之列,外至八域兆民之衆,孰不涵慈恩而被慈德者哉?日夜之所祈祝而顒待者,正在於開歲之飾慶而闡徽也。皇天眷佑,景籙無疆,長樂之華籌彌邵,寶甲之珪紀載周,此誠我東方千一之嘉會也。我殿下,以準海之孝,切知年之喜,上而祗告,陟降悅豫,下而播修,澨陬歡忭。芝檢玉牒,鋪張休烈,萊衣瑤觴,頌獻遐祝。此惟遵常禮而行之者,則猶不足以報答我慈聖之恩之德之萬一也,雖以我慈聖撝謙之衷,終何可讓而不居乎?且聖上愉容婉色,導達而祈懇,則以慈聖撫愛嘉悅之心,必犂然而勉從之,國人將齊頌聖上之誠孝,而我慈聖,亦當以國人之頌聖孝爲喜矣。伏願更爲入稟,期回慈聽,卽降允兪之明命,庸答顒望之群情焉。答曰,小子之仰勉,卿等之聯籲,亦旣屢矣,而不惟不賜允許,慈衷因此煩惱,竝與水刺而不進,下情悶迫,不知爲喩,時原任大臣,卽爲入侍。
政院啓曰,時原任大臣,依下敎來待矣,敢稟。傳曰,入侍。
傳曰,明年慶祝之忱,曷以形喩?玉冊瑤觴,我家禮亦宜,而自內旣有仰請,賓啓又至屢籲,以今國役,以今民力,不許張大儀節,撝謙之衷,終靳勉從之音,承順慈志,是爲道理,而區區展誠,亦何可自已乎?當於月正元日,親上致詞箋文表裏矣。告布之節,令儀曹磨鍊以入。
傳曰,自再明日,進講爲之。
禮曹啓曰,今此冬至諸道所封賀箋中,高敞縣監吳永運,雖非應封官,以別軍職封進矣。一體看審捧入之意,敢啓。傳曰,知道。
又啓曰,以法宮重建慶科庭試,卽日擇日放榜取稟草記,傳曰,擇日放榜事,命下矣。令日官李秉洪推擇,則文武科庭試來三月十一日,放榜同月二十日巽時爲吉云,以此日時定行,何如?傳曰,允。
又啓曰,卽接公州幼學權昚所志,則以爲同姓六寸弟昶,嫡妾俱無子,以其同姓八寸兄昞第三子經濟,欲爲繼後,兩家諸族,相議完定,而昶夫妻,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長權昚所訴旣如此,權昞第三子經濟,立爲權昶之後,何如?傳曰,允。
禮曹啓曰,傳曰,明年慶祝之忱,曷以形喩?玉冊瑤觴,我家禮亦宜,而自內,旣有仰請,賓啓又至屢籲。以今國役,以今民力,不許張大儀節,撝謙之衷,終靳勉從之音,承順慈志,是爲道理,而區區展誠,亦何可自已乎?當於月正元日,親上致詞箋文表裏矣。告布之節,令儀曹磨鍊以入事,命下矣。來戊辰年元朝慶名,以大王大妃殿寶齡周甲稱號,何如?俾曰,允。
又啓曰,來戊辰年元朝,大王大妃殿寶齡周甲稱慶陳賀時,大殿·大王大妃殿·王大妃殿·大妃殿·中宮殿,陳賀箋文,方物物膳,依例封進之意,知委京外,箋文頭辭,令文任撰出,何如?傳曰,允。旣承慈敎,外道方物物膳置之。
又啓曰,來戊辰年元朝稱慶陳賀時儀節,當爲磨鍊,謹依已例,親上致詞箋文表裏後,親臨受賀磨鍊乎?敢稟。傳曰,親臨磨鍊。
兵曹啓目,粘連觀此廣州府留守閔致久狀啓,則中軍權奎容,莅任以後,一心圖報,戎備之繕修,捐廩數百金,而民力不煩,邪學之譏詗,若神逮捕屢十人,雜類底化,苽期將近,軍民惜去,同中軍權奎容,特爲仍任事,令該曹稟處亦爲白有臥乎所,戎備之繕修,捐廩數百金,邪學之譏詗,如神逮捕,雜類底化,苽期將近,軍民惜去云,依狀請施行,何如?啓,依允。
丁卯十一月二十七日巳時,上御重熙堂。時原任大臣率禮堂入侍時,都承旨金輔鉉,假注書李源逸,記事官趙秉鎬·徐奭輔,判府事趙斗淳,領議政金炳學,判府事柳厚祚,禮曹判書徐衡淳,參議閔羲軾,以次進伏訖。上曰,史官分左右。仍命大臣進前,斗淳等進前問候訖。斗淳曰,今當亞歲令節,卽我東朝殿下寶齡六十一年,舟梁五十年之慶會也。戴髮含齒之倫,孰不欣忭攢頌,而遇慶飾慶,我家禮自有,範鏤以闡慈徽,觴豆以獻無疆之慈壽,俱情與文也。臣等之相率登對,寔出於大小同情,而以我殿下知年愛日之誠,所以效揄揚豫大於此者,豈有待乎臣等之言也?成命之降,方且千萬顒祝矣。炳學曰,慶年飾慶,才有僚相所奏,而此不但臣等之言,卽擧一國大同之情,況明年,舟梁五旬之年也,我殿下愛日之誠,此時爲尤切矣。玉冊揚徽,瑤觴獻祝,亦我列聖朝已行之大典禮,此臣等所以率禮臣請對者也。伏願亟降成命焉。厚祚曰,稟準慈旨,克擧縟儀,增光聖孝,用答群心,千萬顒祝之至。上曰,明年慶祝,曷有其際?我家已行之禮,自內仰請,非不屢矣,而慈衷撝謙,未蒙兪音,下情不任悶鬱矣。斗淳曰,今承下敎,慈衷過於謙挹矣。殿下積誠祈懇,有以勉回,則萬萬慶祝矣。炳學曰,此是國家莫大之慶也。積誠仰達,則伏想慈衷,亦當勉從矣。厚祚曰,慈衷如是撝謙,群情抑鬱。伏願殿下,更加仰達焉。上曰,當入內更奏,卿等姑待之於此。仍爲還內,少頃還御榻座。炳學曰,飾慶之禮,果承勉從之敎乎?上曰,以國有大役,屢屢下敎,尙未蒙兪準之音,何以爲好乎?斗淳曰,臣等抑鬱之情,何可盡達?退當率二品以上,以賓廳啓辭,準請爲期矣。炳學曰,下情極爲抑鬱,當以賓啓仰奏,而更爲導達,勉回慈聽,千萬伏祝。上曰,依爲之。予亦當自內更加祈懇矣。上命史官就座,仍命大臣先退。又命退,諸臣以次退出。
丁卯十一月二十七日申時,上御重熙堂。時原任大臣入侍時,行都承旨金輔鉉,假注書李源逸,記事官趙秉鎬·徐奭輔,領議政金炳學,判府事趙斗淳·柳厚祚,以次進伏訖。上曰,史官分左右。仍命大臣進前,斗淳等進前問候訖。上曰,賓啓批答,想已見之,而慈衷煩惱,不進水刺,下情悚悶,實不知爲計。到今道理,不可不承順慈志,卿等其諒之諒之。斗淳曰,臣等下情之抑鬱,固無以形達,而賓啓三次之批,至有水刺不進之敎,臣等於此,尤不勝萬萬焦迫之至。到今承順,爲殿下養志之孝,雖以臣等言之,義分如此矣。炳學曰,慈聖殿下,若是靳許,至有水刺不進之敎,下情不勝惶悚矣。然而承順慈志,是爲聖孝,臣等無以仰達矣。仍奏曰,國朝已行之禮,八域含生大同之忱,臣等文字拙訥,未承慈聖勉從之敎,群情之抑鬱,儻復如何?第伏念明年,慈聖殿下望七之歲也。從玆以往,皆是歡祝之日,則何時無大稱慶之擧乎?臣等以是爲祝矣。仍奏曰,臣旣登筵,又有所仰達者矣。近日講對之停撤久矣,未敢知萬機之煩,不遑其暇而然乎?臣知其必不然矣。上曰,間因微感而然矣。斗淳曰,臣以近五十年貞疾,逖違講筵出入久矣。雖曰病不從心,其所戀結惶蹙,容有其極?今此領相所奏,出自斷斷忠愛,凡今願忠於殿下者,孰有大於聖學將就一事乎?講學章程,最忌間斷,是所謂前工可惜也。伏願懋哉懋哉。炳學曰,邇來日候不調,是庸伏慮,而若或多進生冷,則外氣易乘矣。臣以生冷之無所益,前後仰奏者屢矣,而今又冒悚煩陳,毋以一時爽利,或忽節宣之方。至於講對,亦卽開筵,益臻緝熙光明之域,千萬祈禱之至。上曰,生冷之物,間或進御,而進講,將以再明日爲之矣。缺
上在昌德宮。停常參·經筵。
議政府啓曰,正衙重建後,外道民人之各營各司戊辰條所納身役,代錢蕩減事,命下矣。今此聖旨,卽曠施也,殊渥也。第其蠲除之際,務盡均施之政,然後可以對揚德意。先令八道·四都守臣,詳細區別報來,以爲參酌分數,更稟施行之地,何如?傳曰,允。
禮曹啓曰,來戊辰年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
又啓曰,諸道正朝朝賀箋文及稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,知委,何如?傳曰,允。
又啓曰,來正月初一日,大王大妃殿寶齡周甲,稱慶陳賀儀節,當爲磨鍊,而伊日,與社稷祈穀大祭齋戒相値矣。謹稽謄錄,則正廟朝甲寅元朝稱慶陳賀,與社稷祈穀大祭親行時致齋相値,而以無前大慶,依舊例用樂,憲宗朝己酉年元朝稱慶陳賀,亦與祈穀大祭齋戒相値,而依此例稟旨用樂。今亦依此,軒架鼓吹以振作,磨鍊擧行,何如?傳曰,允。
吏曹啓目,粘連觀此承政院注書張原相上疏,則以爲右副承旨李能燮,臣之姨母夫也,臣之職名,在所應遞,亟許鐫改,以存公格亦爲白有臥乎所,相避之法,在下當遞,承政院注書張原相,依例改差,何如?啓,依允。
同敦寧姜蘭馨疏。答曰,省疏具悉。所請依施。
注書張原相疏,陳應避之嫌,乞遞。省疏具悉。疏辭下該曹稟處。
上在昌德宮。停常參·經筵。
兵曹啓曰,來十二月初二日,一內禁軍番次矣。該番將黃喆,除授在外,上來無期云,改差,其代,依承傳,口傳擬入,何如?傳曰,允。
兵曹口傳政事,以南益重爲羽林將。
宣惠廳·禁衛營啓曰,公忠監司閔致庠狀啓,以爲惠廳·禁營等處所納米,合一千二百五十八石零,所載鴻山縣大同船一隻,八月十三日曉到庇仁龍島下洋,鴟木折落,水入船中而覆沒,所拯完米六百七十石,未拯米五百八十八石零。完米則依定式,從時價作錢,每石七錢五分式,合錢爲五百二兩零,未拯米則當依法,分徵於騎船監色·沙格等處,竝卽上納爲計,而渠等,以慣水副梢,必當覘候,而始也輕進,終焉圖生,任他覆沈,尤爲痛惡矣。未拯穀之夥多,不完石之不少,格軍一名,縱云淹死,屍身下落,終無其處,敗船監色·沙格等,竝嚴囚於洪州獄。裝載官鴻山縣監鄭夔和,果不無晩裝濫載之責,籌船到泊之後,無滯準裝,論罪一款,恐合參恕。地方鎭元山別將千利權臭載,旣在掌內,自臣營決棍懲礪護送,監色從重科治,敗船木物,申飭逢授云矣。迹其情節,事事叵測,在囚諸漢,嚴刑得情,施以當律。穀主官之道啓分疏,不無可據,論罪置之。地方鎭將之棍懲,監色之科治,未拯米之徵捧,竝依狀請施行。啓聞之拖至四朔,必因邑報之遲滯,鉤拯官洪州兼任前營將成喬修,施以緘辭推考之典。已拯穀,旣爲發賣,竝與劣米,一體代錢上納之意,分付,何如?傳曰,允。
丁卯十一月二十九日辰時,上御重熙堂。進講入侍時,判府事柳厚祚,同知事朴永輔,參贊官李能燮,侍讀官金亮淵,假注書李源逸,記事官趙秉鎬·徐奭輔,各持論語第五卷,以次進伏訖。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妣殿氣候,何如,王大妣殿氣候,何如,大妣殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妣殿·王大妣殿·大妣殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,副司直趙光淳,工曹參議除授。
傳曰,副修撰許遞,副司果兪益煥除授。
傳曰,璿源續譜修正時,宗正卿以下,別單書入。
傳曰,璿源續譜,粵在先朝,已有成命,而居然八載,今始竣役,府仰感慕,安所止屆?派凡一百有二,卷爲三百五十,銀潢銑樹,長遠矣,碩茂矣。本支百世之美,子孫千億之盛,實爲今古罕有之事也。此不可無示意之擧,宗科,依除初試庭試例,待明春擇日設行,當親臨宗府矣。以此意,預先知委。
宗親府啓曰,璿源續譜開刊,今已告竣矣。侍中派以下一百二派,修正以入之意,敢啓。傳曰,知道。
又啓曰,明日卽天漢殿朔奉審日次,臣周喆進詣擧行之意,敢啓。傳曰,知道。
禮曹啓曰,璿源續譜,粵在先朝,已有成命,而居然八載,今始竣役,俯仰感慕,安所止屆?派凡一百有二,卷爲三百五十,銀潢銑樹,長遠矣,碩茂矣。本支百世之美,子孫千億之盛,實爲今古罕有之事也。此不可無示意之擧,宗科,依除初試例,待明春擇日設行,當親臨宗府矣。以此意,預先知委事,命下矣。科名,以宗科庭試稱號,而在前除初試庭試設行時,有卽日放榜之例,有擇日放榜之例,今番則何以爲之乎?敢稟。傳曰,擇日放榜。
吏曹,工曹參議單趙光淳,今加通政除授事,承傳。
吏曹,副修撰單兪益煥,除授事,承傳。
兵曹啓曰,法宮重建慶科,除初試庭試,來三月十一日設行事,自禮曹推擇啓下,而武科則例有初試,依定式,分京外試取矣。吉日,令日官李興善推擇,則來正月二十六日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取二百人。
又啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
丁卯十一月三十日巳時,上御重熙堂。進講入侍時,領議政金炳學,知事金壽鉉,參贊官李能燮,檢討官金裕行,假注書金禹鉉,記事官趙秉鎬·徐奭輔,各持論語第五卷,以次進伏訖。上曰,史官分左右。炳學進前問候訖。上讀前受音一遍訖,仍開卷。壽鉉讀自缺仍釋義訖,缺炳學曰,日前講對之有命,臣退與諸臣相告歡祝,而民心從以欣忭,殿下何賜於民,而民之歡樂之至此乎?蓋聖學高明,則堯·舜之化,其將浹洽於民,此所以民望我殿下堯·舜是已。從玆以往,一念勤講,少無間斷,日就緝熙光明之域,是臣區區之祝。缺日記廳堂上閔泳達。郞廳金炳季。
上在昌德宮。停常參·經筵。
傳曰,禮房承旨,馳詣受香所,奉審摘奸以來。
傳曰,景福宮役所工匠,令營建都監,乾犒饋。
傳曰,政官牌招開政。
傳曰,呈告摠管·訓鍊都正許遞,今日政差出。
傳曰,副司果韓俊熙,戶曹參議除授。
以璿源續譜修正時宗正卿以下別單,傳曰,校正有司堂上判宗正卿興寅君最應,內下大豹皮一令賜給。判宗正卿李圭徹,內下豹皮一令賜給。知宗正卿李載元,宗正卿李載冕,各內下虎皮一令賜給。序文製述官大護軍申錫禧,序文書寫官咸鏡監司李興敏,校正堂上判宗正卿永平君昱,判宗正卿李敦榮·李䆃重,知宗正卿完平君昺,知宗正卿李景純·李景夏·李周喆·李東鉉·李章濂·李寅奭,宗正卿李容殷·李南軾·李建弼·李秉文·李根永·李鍾承·李明錫·李升洙·李世輔·李鍾淳·李承駿·李重榮·李世器·李邦鉉·李周膺·李彙重·李沇應·李志謙,各熟馬一匹賜給。正金敬均,前正金奎弘·李世用·洪兢周·李根秀·李鍾濬·金昌熙·洪遠植·金聲根·朴齊敎,典籖鄭淵善,前典籤李鎬俊·洪鍾觀·韓弼敎·成鼎鎬,典簿李源進,前典簿金善根·趙縉鎬·金九鉉·兪致長·柳宅東·金炳基·李承洛·李種信·權用圭·李斗承·徐相祖·丁馨敎·安鴻善,主簿元世澈,前主簿金秀煥·李象準·趙命敎·李悳初·尹永錫·李鼎和·李晩蓍·申冕求·朴齊萬·李遇永·鄭在範·李晩應,前直長朴升壽·趙雲漢,前參奉李種永·李兢鎬,前忠義李綺鉉,前郞廳李獻洙,兼郞廳金正根,前校正郞廳兪世柱·金寬淳·鄭㵊·李世鎭·洪祐民·李榏重·金道根,藥房鄭楫,各兒馬一匹賜給。直長李根集,參奉李德來,忠義李,郞廳李秉台,校正郞廳李晩沼·李秉均·李明純·李景錫,竝陞六。牌將金星鎭等六人,唱準李鐘植等五人,竝賞加。寫字官李命圭等四人,竝加資。李象桓等十二人,竝本衙門高品付料。其餘錄事·員役·工匠等,竝依判下施賞。
傳曰,右副承旨許遞,今日政差出。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹啓曰,以宗科庭試,卽日放榜,擇日取稟草記,傳曰,擇日放榜事,命下矣。令日官李秉洪推擇,則宗科文武科庭試,來三月十七日放榜,四月初三日辰時爲吉云。以此日時,擧行,何如?傳曰,允。
營建都監啓曰,自十一月初一日至三十日,各處願納錢,爲二萬四千七百三十六兩,別成冊以入之意,敢稟。傳曰,知道。
兵曹啓曰,五衛將李秉鶴·金葵淳·朴秀良·朴東憲·林秉周,俱以病難供職,呈狀乞遞,竝改差,何如?傳曰,允。
吏曹戶曹參議單韓俊熙,今加通政,除授事,承傳。
吏曹啓曰,全羅道任實居幼學文東錡,呈狀內,矣身父通政聖杓,今年爲一百歲,而見漏於本道應資老人抄啓中,未蒙恩資事,來訴故,考見帳籍,則今年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又啓曰,東學敎授閔謙鎬,以其身病,呈狀乞遞,改差,何如?傳曰,允。
有政。吏批,兼判書金炳冀,參議尹宇錫進,參判沈舜澤式暇。
吏批啓曰,武承旨今當差出,而擬望之人乏少,外任竝擬,何如?傳曰,允。
以李乾夏爲同副承旨,柳致好爲修撰,宋近洙爲知敦寧,金在顯爲同敦寧,趙在應爲兵曹參判,朴昇壽爲工曹參判,金壽鉉爲同春秋,裴憲璋爲禮曹佐郞,鄭漢朝爲東學敎授,沈皥淳爲引儀,兪致遠爲宗府直長,李冕奎爲宗府參奉,宗府兼郞廳單李榏重。
再政。以元世澈爲漢城主簿,沈正斗爲禁府都事,鄭有恂爲愍懷墓守衛官,金箕周爲昭顯墓守衛官,學正單金鼎燮,平山府使洪愼圭,姑爲仍任事,承傳,注書單張原相。
三政。以李益周爲宗府主簿,李奎璿爲巨濟府使,禁府都事沈正斗,內贍奉事金鳳集,已上相換事,承傳。宗府郞廳單李檜重,忠義單李,兼郞廳單李榏重,知春秋單金壽鉉,宗府直長李根集,參奉李德來,忠義李,郞廳李秉吉,校正郞廳李晩沼·李秉均·李明純·李景錫,已上竝陞六。
兵批,判書金壽鉉進。以徐堂輔·李勉愚·李鶴周爲都摠管,沈宜豐·朴來命爲副摠管,鄭洛鉉爲訓鍊都正,李敏植·劉宗煥·金鎭民·方起圓·閔就仁爲五衛將,鄭漢朝爲文兼,李孝秀爲御營把摠,張允植·李根鎬爲守門將,權譓爲全州營將,金龍珣爲劍山別將,僉知單南益重,廣州中軍權奎容,仍任事,承傳。
再政。以趙文奎爲訓鍊僉正,僉知三單劉宗煥·金鎭民·方起圓,副摠管三單徐堂輔·李勉愚·李鶴周。
三政。以李塘爲宣傳官,李周鎬爲都摠都事,僉知單閔就仁。
四政。以鄭泌爲訓鍊主簿,李德純爲御營把摠。
五政。以申錫奎爲訓鍊僉正,趙根榮爲武兼。
六政。以李龍憲爲訓鍊判官。
七政。以曺賢承爲主簿。
戶曹判書金炳國疏曰,伏以,正衙告不日之成,五殿之法御誕臨,慈壽啓稀齡之祺,元朝之儀文將擧,吉慶攸湊,景祿維新,以忭以祝,大小同情。仍伏念臣,所有掌賦敦工之任,專理分攝,名實雖殊,均之爲綦要且劇,奔走句勘,力旣不逮,癏隳僨敗,理必無幸,丐解一念,耿轖于方寸者,亦以素矣,而特嚴畏不敢發耳。且臣先父山,在於廣州地,地不過數舍餘,而職務之所旁午,朅來之不遑暇,遂稽請由之懇,久曠汛掃之禮,每公退乍休,翹首遙望,霜露冞增愴惕,松栢若將攀挹,晨夕彷徨,寤寐蕰結,此臣區區切懇之不容已者也。惟聖慈,軫其職之莫曠,憐其情之宜伸,將臣本兼兩銜,亟賜遞改,俾便往省,以爲公私耦幸,不勝大願云云。答曰,省疏具悉。卿其勿辭,從便往來。
丁卯十二月初一日辰時,上御重熙堂。進講入侍時,同知事徐承輔,參贊官李奎奭,侍讀官金亮淵,假注書李源逸,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
自巳時至申時,灑雨下雨,測雨器水深一分。
傳曰,今番歲抄點下者,依例捧傳旨。
以鎭撫使李章濂狀啓,公忠水使李志鼎,漂泊異船,晩時報來,其罪狀,令廟堂,稟處事,傳曰,三道統禦之地,時急邊報之不卽馳報者,毋或昧例而然乎?事甚疎虞,固當使之勘律,而此時迎送之弊,亦不可不念,當該水使,施以越俸之典。
以慶尙監司李參鉉狀啓,玄風縣監李啓魯罷黜事,傳曰,令該曹勿拘常格,口傳各別擇差,不日下送。
議政府啓曰,本府公事官李敏中,奔走勤仕,仕滿十五朔,依例陞敍,或守令除授事,捧承傳施行,何如?傳曰,允。
弘文館啓曰,新除授副修撰柳致好,時在缺,經筵入番事緊,請斯速乘馹上來事,下諭。答曰,許遞。
兵曹,慶科庭試武科初試規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步,一巡三中,講書,粗以上取三技落點。
兵曹啓曰,宣薦內禁衛取才,三技入格別單及宣部守三薦參上,武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
丁卯十二月初二日辰時,上御重熙堂。進講入侍時,講官申錫禧,參贊官李乾夏,檢討官金裕行,假注書金禹鉉,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,井邑縣監之代,令該曹口傳差出,不日下送。
吏曹口傳政事,以金觀秀爲玄風縣監,李喬信爲井邑縣監。
弘文館啓曰,副校理柳致好,時在缺,經筵入番事緊,請斯速乘馹上來事,下諭。答曰,許遞。
兵曹參判趙在應,自列疏略曰,以臣之才薄識淺,藩司重寄,猥叨兩臬,始膺而辭之不力,久冒而居之不疑,苟考其實則非顚則蹶,可立而待,持斧壓境,責罰先及於褊裨,抨墨騰章,瘝溺自歸於臣身,善地薄譴,匪罪伊榮,曾不數朔,恩宥遽降,雖使臣卽日滅死,少無餘憾,而收斂之命,有隕自天,夏官恩除,又下於跧蟄訟愆之中,臣是有罪未勘之身也。乞將臣所叨職名,亟行鐫汰,下臣司敗,議臣當律云云。答曰,省疏具悉。追悔往事,卿可自新,勿辭行公。
丁卯十二月初三日辰時,上御重熙堂。進講入侍時,講官洪鍾序,參贊官徐臣輔,檢討官嚴世永,假注書金禹鉉,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
吏曹口傳政事,以李民堯爲宗廟令。
兵曹啓曰,宗科庭試文科,來三月十七日,設行事,自禮曹推擇啓下,而武科則例有初試依定式,分京外試取矣。吉日令日官李興善推擇,則來二月初七日,爲吉云。以此日擧行,而額數取幾人乎?敢稟。傳曰,取一百人。
丁卯十二月初四日辰時,上御重熙堂。進講入侍時,知事兪鎭五,參贊官李乾夏,檢討官兪益煥,假注書金龜洛,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,副提學鄭健朝,馳詣睿陵,奉審摘奸,仍留監祭,局內諸陵,一體奉審以來。
兵曹,宗科庭試武科初試規矩,鐵箭三矢一百十步一中,片箭三矢一百三十步,一巡一中,騎芻一次二中,柳葉箭五矢一百二十步一巡二中,講書,粗以上,取二技落點。
禮曹啓曰,今此大王大妃殿誕日,諸道所封賀箋中,高敞縣監吳永運,雖非應封官,以別軍職封進矣,一體看審捧入之意,敢啓。傳曰,知道。
丁卯十二月初五日辰時,上御重熙堂。進講入侍時,判府事柳厚祚,同知事金世鎬,參贊官徐臣輔,侍讀官李容萬,假注書金禹鉉,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
大王大妃殿,宗親·儀賓·內閣·政院·玉堂·朝廷百官單子問安。答曰,知道。
傳曰,輕囚放釋。
政院啓曰,臣金聲根,奉聖敎馳往義禁府,則無時囚,故仍詣典獄署,取閱囚徒案,則結案罪人二名,嗾囑班家,私施惡刑,罪人一名,尹班事知奴子勘處間嚴囚一名,營建都監直囚罪人三名,繫是重囚,故竝仍囚,其餘他錢不報拒逆官令冒禁坐賣罪人,及各司直囚罪人等二十一名,繫是輕囚,故竝依傳敎放送之意,敢啓。傳曰,知道。
都摠府啓曰,今日入直內三廳武兼禁軍〈及軍〉兵等,當爲中日習射技放,而誕日相値,不得設行之意,敢啓。傳曰,知道。
兵曹啓曰,卽見統制使金鍵狀啓,則舊所非浦別將金漣泌,身死,代令該曹卽速差出爲辭矣。此鎭繫是自辟窠,則似當備望上送,而如是修啓,事甚未安。該帥臣推考,原狀啓還下送,使之更爲修啓,何如?傳曰,允。
上在昌德宮。停常參·經筵。
王大妃殿,進御二錢重人蔘粟米飮,自今日一貼式,限二貼煎入事,榻前下敎。大妃殿,進御二錢重人蔘粟米飮自今日一貼式,限二貼煎入事。榻前下敎。
傳曰,吏曹參判有闕之代,前望入之。
吏曹參判前望入之。洪祐命落點。
政院啓曰,卽者檢閱趙秉鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
檢閱趙秉鎬疏曰,伏以,臣之父病,無常高歇,人子情私,晝宵憂悶,而惟思屢瀆之是懼,竊冀勿藥而自效,今聞家信,則臣父本患,近因日候猝寒,一倍添劇,委頓床笫,連事刀圭,臣聞報煎灼,按住不得,玆又忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣罪。以昭法紀焉云云。省疏具悉。爾其勿辭救護。
吏曹參判沈舜澤,陳疏乞遞。答曰,省疏具悉。所請依施。
上在昌德宮。停常參·經筵。
傳曰,高山察訪李東旭,戶曹參議除授。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
傳曰,奉審儒臣入侍。
以咸鏡監司李興敏狀啓,文川郡守洪秉瑋,配囚逃失,其罪狀,令攸司稟處事,傳曰,當此催科,曠官可悶,姑令戴罪擧行。
以別兼春秋洪萬植·金性均牌不進罷職傳旨,傳曰,只推。
禮曹啓曰,卽接開城幼學白思毅所志,則以爲族孫一顯,嫡妾俱無子,以其同姓八寸弟岐顯第二子命豪,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡繫繼宗立後,兩邊與受,明有可據,而不得登聞者,許令該曹論理草紀事,載在法典,而門長白思毅,所訴旣如此,白岐顯第二子命豪,立爲白一顯之後,何如?傳曰,允。
義禁府啓曰,因咸鏡監司李興敏狀啓,文川郡守洪秉瑋,罪狀令攸司稟處事。判付內,當此催科,曠官可悶,姑令戴罪擧行事,命下矣。洪秉瑋,姑令戴罪擧行事,分付該道道臣之意,敢啓。傳曰,知道。
同治六年丁卯十二月初八日巳時,上御重熙堂。奉審儒臣入侍時,左承旨徐臣輔,假注書李鳳德,記事官白義行·徐奭輔,副提學鄭健朝,以次進伏訖。上曰,史官分左右。仍命奉審儒臣進前。健朝進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。缺
上在昌德宮。停常參·經筵。
傳曰,呈告禮曹參議許遞,前望入之。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
以別兼春秋洪萬植·金性均牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,卽見濟州牧使李後善年分狀啓,則三邑農形,俱爲慘歉,民將難支,先從飢戶,自十二月爲始,限麥秋排巡抄付,則容入還米,爲二萬七千五百九十七石零,而今秋當捧還一萬四千五百五十七石零內,丐乞及尤尤甚戶,沒數停退,元尤甚戶,三分二停退,又之次戶,三分一停退,所捧只爲三千三百四十七石零,留庫還實在,爲一萬八千四百五十七石零矣。秋還停退防耗條及排巡不足,合爲七千二百四十八石零,而自本營,雖有如干措劃,荐歉之餘,事勢罔措,沿邑所在某條樣穀中,限五千石,以精實米劃給事,請令廟堂,稟處矣。舊還姑爲仍停,官鎭門聚點,亦爲停止爲辭矣。彈丸小島,隔絶海外,土瘠民衆,每患艱食,而今其荒政之甚,又莫此時若,則朝家之賙窮濟乏,亦不容少緩。無論某樣穀,依狀請限五千石,以沿邑所在中區劃,定差員船運入送之意,湖南道臣處,三懸鈴知委,所請諸條,俱繫便民,竝許施,何如?傳曰,允。
兵曹啓曰,再明日褒貶時,參判趙在應在外,參知南一愚受由,不得進參,令政院稟旨變通,仍令該曹口傳差出,待下批牌招,以爲進參之地,何如?傳曰,許遞,前望入之。
兵曹堂上前望入之。參判李根弼,參知金箕錫落點。
吏曹·兵曹參議單金箕錫,參知單張德良。義禁府啓曰,去月十七日,因全羅監司徐相鼎狀啓,雲峰前縣監康祐鎭,配囚逃失罪,令攸司稟處事啓下,而以時任大靜郡守,誤以旌義郡守,至請拿來矣。臣之矇然失察,不勝惶恐,而原草紀改付標以入之意,敢啓。傳曰,知道。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
政院啓曰,左右史不可不備,檢閱趙秉鎬,由限已過,卽爲牌招入直,何如?傳曰,允。
傳曰,左副承旨許遞,前望入之。
承旨前望入之。李寅命落點。
義禁府啓曰,前雲峰縣監康祐鎭,改付標草記批旨內,特爲安恕,姑令戴罪行公事,命下矣。康祐鎭,特爲安恕,姑令戴罪行公之意,更爲分付於該道道臣,何如?傳曰,允。
上在昌德宮。停常參·經筵。
政院啓曰,明日乃是小寒,自明日日暖間,視事頉稟之意,敢啓。傳曰,知道。
傳曰,日寒如此,內外各營,入直軍兵及各門守門軍薄衣,與流丐,遣宣傳官,摘奸以來。
政院啓曰,卽者檢閱徐奭輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
議政府啓曰,卽見公忠監司閔致庠狀啓,則道內各樣還摠,竝計今年耗,合折米爲近七萬石,而農形失稔,準捧末由,除却各邑已捧,只就未捧中,許其詳代,則不過三分之一,請令廟堂稟旨分付矣。爲民嗣歲之資,固不可遽議闊狹,而窮蔀事力,難以程督準捧,則道臣詳代之請,亦不得已之政,特依狀辭許施,而明秋則一遵糴法,本色準充事,分付,何如?傳曰,允。
吏曹啓曰,掌樂院正金敬均,司僕寺正朴麟壽,軍資監正安膺壽,通禮院左通禮李昌鎬,右通禮金奎弘,成均館司成朴定鉉,永陵參奉尹炳周,俱以身病,呈狀乞遞,竝改差,何如?傳曰,允。
檢閱徐奭輔疏曰,伏以,臣於持被之中,獲接家信,則臣生父,素患痰滯之症,近因劇寒之節,一倍添劇,委臥床席,飮啖全却,臣聞此報,心不自安,玆敢冒控短章,徑出脩扃。伏乞聖明,俯垂鑑諒,亟遞臣職,俾便救護,仍治臣罪。以肅朝綱焉云云。省疏具悉。爾其勿辭,救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,檢校典翰趙康夏,馳詣顯隆園,奉審摘奸,仍留監祭,健陵·華寧殿,一體奉審以來。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招,推移入直,何如?傳曰,允。
傳曰,臺諫竝許遞,政官牌招開政,如有違牌,勿爲呼望。
傳曰,在外工判許遞,今日政差出。
傳曰,同經筵許遞,今日政差出。
傳曰,呈告泮長許遞,今日政差出。
傳曰,華城判官柳承根,廣州判官鄭基命,相換。
傳曰,童蒙敎官作窠,幼學柳疇睦,擬入。
宣傳官張基洛書啓曰,臣敬奉傳敎,自通化門至永肅門,闕內各所入直軍兵及各門守直騎兵軍等處,一一詳審,則其中所着至薄,寒苦最切者,抄出後,錄以入之意,敢啓。傳曰,衣資,令兵曹題給事,分付。
宣傳官權秉直書啓曰,臣敬奉聖敎,馳往南營·西營·北營·龍虎營·禁衛營·訓鍊都監及肅靖門·彰義門·敦義門·昭義門·崇禮門等處,軍兵,一一詳審,則朴春景八名,薄着畏寒之狀,實爲矜惻。仍往南門外流丏幕,則流丏七十五名,呼寒啼飢,景狀矜惻之意,敢啓。傳曰,守門軍,令該曹題給,流丏顧恤之方,與空石,令該廳題給事,分付。
宣傳官李昌權書啓曰,臣敬奉傳敎,馳往南·東營·光熙門·惠化門等處,軍兵一一詳審,則李釗等六名,薄着畏寒之狀,實爲矜惻。仍往東部流丏幕詳審,則流丏九十七名,次往中部上·下幕,則流丏一百七十七名,呼寒啼飢,景狀矜惻之意,敢啓。傳曰,守門軍,令該營題給,流丏顧恤之方與空石,令該廳題給事,分付。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
兵曹啓曰,考見諸道今秋官鎭門聚點狀啓,則黃海兵使李敏庠狀啓中,道內軍兵聚點時,文城鎭,器械破傷,老弱苟充,間或有之云。所當發緘取招後,照律施行,而係是宥旨前事,依例勿論,何如?傳曰,允。
訓鍊都監啓曰,本局中軍李熙昇,身病猝重,勢難察任,改差,何如?傳曰,允。
兵曹,以徐相益爲訓鍊都監中軍。
訓鍊都監啓曰,本局諸將官,自今年正月至十二月,射講居首人,別單書入之意,敢啓。傳曰,知道。
兵曹啓曰,五衛將劉宗煥·方起圓·朴春權·閔就仁·朴元鎭·金翊相,俱以病難供職,呈狀乞遞,文臣兼宣傳官朴定鉉,除授在外,過限未肅拜,竝改差,長串僉使王祖說,以箋文差使員上來矣。母病沈重,萬無離側還鎭之望,呈狀乞遞,親病雖如此,邊將之任,不可循例改差,罷黜,何如?傳曰,允。
有政。吏批,兼判書金炳冀,參議尹宇錫進。
吏批啓曰,臺諫今當差出,而擬望之人乏少,外任竝擬,何如?傳曰,允。
以趙龜夏爲大司憲,徐璟淳爲大司諫,鄭漢然爲執義,林文洙爲司諫,申泰觀·李喆爲掌令,崔相綰·任膺模爲持平,趙性鶴爲獻納,李龍雨·李承洙爲正言,鄭漢朝爲副修撰,吳取善爲工曹判書,李寅卨爲大司成,趙在應·尹秉鼎·洪兢周爲同經筵,孫相馹爲左通禮,具鍾祿爲右通禮,柳致好爲掌樂正,宋秉一爲司僕正,李南會爲軍資正,朴海哲爲司成,趙聖和爲監役,金寯根爲永陵參奉,曺承鐸爲平安都事,高景晙爲高山察訪,宗府郞廳單李梡重。
再政。以卓景秀爲直講,李在馥爲假監役,金鎭模爲參禮察訪,軍器判官李啓沃,今姑仍任事,承傳。
三政。以韓秉敎爲監役,金謙秀爲弘陵令。
四政。以姜鎭奎爲假監役,柳疇睦爲童蒙敎官,金仁恒爲律學敎授,水原判官柳承根,廣州判官鄭基命,已上相換事,承傳。贈吏議尹文瑋贈吏參例兼,學行卓異,加贈事,承傳。贈訓正韓光綽贈左承旨,忠節卓異,加贈事,及學生韓商東贈童敎孝學卓異,贈職事,承傳。
兵批,判書金壽鉉進。以朴永輔爲副摠管,崔基馨·申在文·金有淵·廉在榮·金鎭裕·金鎭行爲五衛將,兪益煥爲文兼,李喜晉爲武兼,具德魯爲左捕從事官,具然相·李奎虎·李在珪爲守門將,裴鶴敏爲長串僉使,金宗曄爲蝟島僉使,劉箕炯爲助泥萬戶,副司果張允植·李根鎬·李永新。
再政。以柳丞魯爲禁衛把摠,同知單金鎭裕,僉知三單崔基馨·申在文·金有淵,軍器判官李啓沃,仍任事,承傳。
上在昌德宮。停常參·經筵。
自辰時至人定,灑雨下雨,測雨器水深五分。
傳曰,有實故摠管許遞,前望入之。摠管前望入之。朴承輝落點。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招,推移入直,何如?傳曰,允。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
吏曹參判洪祐命,疏辭新除亞銓之任。答曰,省疏具悉。卿其勿辭行公。
丁卯十二月十三日辰時,上御重熙堂。進講入侍時,領議政金炳學,講官金世均,參贊官李乾夏,檢討官金亮淵,假注書李左堯,記注官盧鎭燮·白義行,各持論語第□卷,以次進伏訖。上曰,史官分左右。炳學進前問候訖。上誦前受音一遍訖。炳學曰,自止行數稍多,而成誦瀜貫,溫繹之工,可以仰揣,臣不勝欽仰萬萬矣。上開卷。世均讀自孔子謂季氏八佾舞於庭,止與其易也寧戚,仍釋義訖。上命授書算于世均。上讀新受音十遍訖。世均還納書算。上曰,三家雍徹,夫子譏之,諸侯行之,猶爲僭禮,況其陪臣乎?炳學曰,三家不過魯大夫,而敢用天子之禮,其僭竊極矣。夫子罪之如此。世均曰,三家雍徹,非徒僭竊,誠亦無知之極。相維辟公,諸侯助祭者也,天子穆穆,天子主祭之謂也。三家之堂,焉敢歌以此詩乎?罪不容誅矣。上曰,林放問禮,而孔子大之,繼以奢儉易戚明之,夫禮之用,各有當否,若四勿箴是歟?炳學曰,夫禮天理之節文,人事之儀則,日用事爲,無往非禮,而質爲本文爲末,儉戚質也,奢易文也。文質旣不得中,則不若尙質之爲逾,故祭,與其禮有餘,不若敬有餘也,喪,寧其禮不足,不可哀不足也。世均曰,大僚所奏,卽先儒之定論也。禮之體用,不外乎是矣。此章竝言吉凶之禮者也。禮奢而備,不如儉而不備之愈,哀不足而文,不如戚而不文之愈,皆爲其尙本之意也。仍奏曰,魯桓公之子,有手文友字而名友者,以其序居季也。姓姬而仍以季爲氏,世執國政,無所忌憚,至於八佾舞庭。夫佾舞,天子八,諸侯六,大夫四,士二,行數人數,縱橫皆同。爲人臣子,只以尊君敬上爲心,方可自安,而季氏以諸侯之大夫,敢用天子之舞,孔子責之以是可敢忍,孰不可敢忍者也。以我國言之,大報壇享禮,宜用八佾,而因中庸祭以士之禮,乃用六佾,禮樂之莫越,若是其嚴也。孟孫·叔孫,亦桓公之後,與季孫爲三家,而雍,乃武王祭文王之詩,則三家之用此以徹,僭竊極矣。昔成王,以周公之有大勳勞,賜魯以天子之禮樂,伯禽受以用於周公之廟,禮記論此事曰,周公衰矣。言周公之敎,因子孫之僭禮而衰也。程子曰,成王之賜,伯禽之受,皆非也。其因襲之弊,遂至於八佾雍徹之僭矣。上曰,天子之禮,諸侯固不敢僭用,而魯乃擅用,故其臣視若當行而亦用之,是豈人臣之道乎?世均曰,聖敎至當矣。魯廟用天子之禮,固已僭差,而況其陪臣乎?此皆不忍之極者也。夫仁者,天下之正理,旣失正理,則無序而不和,故曰人而不仁,如禮何,如樂何?序此於八佾雍徹之後,疑其爲僭竊者而發也。是時,世皆舍本逐末,而林放,獨能問禮之本源,契乎夫子之心,故許之以大哉。炳學曰,仁是正理,苟不仁則,禮樂無由行矣。當是時,俗尙繁文,失其正理,故乃有佾舞雍徹之僭竊。蓋禮樂,待人而後行,苟非其人,雖有玉帛鐘鼓,亦如之何哉?此夫子之所傷歎,而林放獨能問禮之本,故夫子大之,特擧禮之吉凶,以明本末矣。世均曰,禮貴得中,而質爲本文爲末,與其奢易而文勝,反不若儉戚之質勝也。玉堂曰,云云。承旨曰,云云。炳學曰,禮樂不可斯須去身,而等分則截嚴,苟或踰越,則便爲僭竊,此說旣詳於註釋。方周之衰,禮壞樂崩,諸侯陪臣,多有僭越,不但魯國爲然,列國類多如是。一有僭越,亦將無所不至,國何以爲國乎?由是,夫子以是可忍孰不可忍,深戒之也。上命大臣就座,又命史官就座,仍命大臣先退。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深五分。
傳曰,禮房承旨,馳詣宗廟·景慕宮,奉審摘奸以來。
政院啓曰,檢閱徐奭輔由限已過,卽爲牌招入直,何如?傳曰,允。
以檢閱徐奭輔牌不進罷職傳旨,傳曰,只推。
又啓曰,卽者檢閱趙秉鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,臺諫竝許遞,政官牌招開政。
傳曰,江原監司曺錫輿,黃海監司趙龜夏,相換。
以檢閱趙秉鎬·徐奭輔牌不進罷職傳旨,傳曰,只推。
宗親府啓曰,明日卽天漢殿,望奉審日次,臣重榮,進詣擧行之意,敢啓。傳曰,知道。
兵曹啓曰,內禁衛將趙羲稷,五衛將崔基馨·申在文·金有淵·廉在榮·金鎭裕·金鎭行,俱以病難供職,呈狀乞遞,竝改差,何如?傳曰,允。
吏曹啓曰,掌樂院正柳致好,司僕正宋秉一,繕工監假監役官姜鎭奎,永陵參奉金寯根,俱以身病,呈狀乞遞,竝改差,何如?傳曰,允。
有政。吏批,兼判書金炳冀進,參判洪祐命,參議尹宇錫牌不進。以閔泳緯爲大司憲,朴蘭壽爲大司諫,趙定燮爲執義,南憲珍爲司諫,趙晩和·李允敏爲掌令,黃夏謙·白冕行爲持平,張皓根爲獻納,李範九·閔禹世爲正言,李容翼爲掌樂正,金永奭爲司僕正,李彙秉爲奉常判官,李遵夏爲假監役,趙炳大爲永陵參奉,趙龜夏爲黃海監司,兼春秋單高景晙。
兵批,判書金壽鉉進。以李明錫爲副摠管,韓弘一爲內禁將,愼濟完·金達宗·任百彦·洪順榮·孫光淵·林寅秀爲五衛將,李奎一爲左捕從,中嶺別將單方思赫,赴戰嶺別將單池元忠,同知單金鎭行,僉知單廉在榮。
再政。以韓衡履爲訓鍊僉正,僉知三單愼濟完·金達宗·洪順榮,兼黃海道兵馬水軍節度使單趙龜夏。
以吏曹參議尹宇錫牌不進罷職傳旨,傳曰,只推。
丁卯十二月十四日辰時,上御重熙堂。進講入侍時,知事趙然昌,參贊官李乾夏,侍讀官金亮淵,假注書洪健植,記注官盧鎭燮·白義行,各持論語第□卷,以次進伏訖。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,國之經用,比於人之津液,經用匱乏,國何以爲國,津液枯渴,人何以爲人?度支結摠,一入於折受,則不復還稅,因此而經用無排備之望,竟至民斂之境,民亦何以聊生?昧爽以前勿論,繼自今,新設宮房折受,依法典,無土劃給,待親盡還稅,如或有永勿罷之命,有司之臣,必爭執覆逆,以爲萬年法式,而流來各宮之移買結摠與庚申釐正時無論宮結,竝令一一還稅事,分付戶曹。
以平安監司朴珪壽狀啓,熙川郡守洪晩鍾遭本生父喪事,傳曰,令該曹口傳差出,不日下送。
吏曹,以李敎弼爲熙川郡守。
政院啓曰,左右史不可不備,檢閱趙秉鎬·徐奭輔,旣有只推之命,竝卽牌招入直,何如?傳曰,允。
傳曰,二十日次對,進定於再明日。
都摠府啓曰,今日入直內三廳武兼禁軍及軍兵等,當爲中日習射技放,而褒貶相値,不得設行之意,敢啓。傳曰,知道。
傳曰,奉審儒臣入侍。
以檢閱趙秉鎬·徐奭輔牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,本閣今丁卯秋冬等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
敦寧府啓曰,府郞廳等,今秋冬等褒貶等第,當爲磨勘,而以領事金左根,身病,不得爲之之意,敢啓。傳曰,知道。
訓鍊都監從事官,以都提調意啓曰,本局從事官·禁松參軍及諸將官等,今丁卯年秋冬等褒貶,當爲等第,而都提調臣金炳學有身病,限內不得磨勘之意,敢啓。傳曰,知道。
又啓曰,謹依宣傳官書啓判下,本局字內,敦義門守直軍梁學吉·權德文,彰義門守直軍朴春景·李泰山等處,各木綿一疋,去核二斤,考例以給之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
兵曹啓曰,本曹今丁卯年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
禮曹啓曰,各陵園墓,本曹廊廳,四學童蒙敎官,通禮院·禮賓寺·東西活人署·圖畵署官員等,今丁卯年秋冬等褒貶,等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
平安監司朴珪壽疏略曰,臣待罪西藩,居然歲又帀而苽已報矣。拊躬循省,愧汗浹身,病又難强,求解一念,寤寐恒切,妨公害事,亦由於此。伏乞亟遞臣平安監司之任云云。答曰,省疏具悉。一路旣澄淸矣,全省且懷保矣,此時此任,何可輕遞?卿勿言病,益勉終始之責。
丁卯十二月十五日辰時,上御重熙堂。進講入侍時,判府事柳厚祚,講官鄭基世,參贊官李寅命,檢討官鄭漢朝,假注書李左堯,記注官盧鎭燮·白義行,各持論語第□卷,以次進伏訖。
丁卯十二月十五日申時,上御重熙堂。奉審儒臣入侍時,右副承旨李寅命,假注書李左堯,記注官盧鎭燮,記事官白義行,檢校典翰趙康夏,以次進伏訖。上曰,史官分左右。仍命奉審儒臣進前。康夏進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。缺
上在昌德宮。停常參·經筵。
傳曰,柳判府事省掃之行,給由馬·澆奠床備給。
傳曰,左副承旨許遞,前望入之。
承旨前望入之。吳夏泳落點。
政院啓曰,新除授承旨吳夏泳,時在全羅兵營任所矣。斯速乘馹上來事,下諭,何如?傳曰,許遞,前望入之。
承旨前望入之。趙光淳落點。
判府事柳厚祚疏略曰,臣家在嶺外,身淹京輦,私阡之展省久曠,故里之釣遊入夢。顧今法宮告成,賀儀纔畢,慈齡彌卲,縟禮將擧,區區寸耿,抃祝無旣。竊擬趁日趨參,恭效舞蹈之忱,乞暇攀掃,少伸孺慕之私,而第臣癃病相仍,一出脩門,時節起居,未可以日月計也。臣之所帶兼銜,俱繫莫謹,隳曠是懼。伏乞將臣所帶太廟南殿。太常·樂院廚院都提擧之任,劃行遞免云云。答曰,省箚具悉卿懇。自卿之釋負就閒,予心誠惄如矣。今見故山請暇之章,尤不勝悵然之至,卿之精力,旣甚康旺,則時節來往,豈無其道?至於兼管諸銜,尤不必遞免,卿其安心。仍傳曰,此批答,遣史官,傳諭。
丁卯十二月十六日辰時,上御重熙堂。進講入侍時,同知事尹秉鼎,參贊官李寅命,侍讀官金亮淵,假注書洪健植,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
藥房提調韓啓源,副提調金輔鉉啓曰,節屆隆冬,寒事轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,政官牌招開政。
傳曰,見窠,皆令差出。
兵曹啓曰,卽伏見諸道褒貶啓本啓下者,則平安監司朴珪壽啓本中,保山別將張益箕之益字,誤以翼字書之,平安兵使李容象啓本中,麟山僉使李應燁之燁字,誤以曄字書之,黃海水使鄭志鉉啓本中,助泥萬戶河弘遠,誤以孫弘遠書之,全羅右水使元世啓本中,金甲島萬戶林達英之英字,誤以榮字書之。奏御文字,何等審愼,而如是疎忽,極爲未安,竝從重推考,何如?傳曰,允。
又啓曰,五衛將愼濟完·金達宗·任百殷·洪順榮·孫光淵·林寅秀,俱以病難供職,呈狀乞遞,竝改差,何如?傳曰,允。
有政。吏批,兼判書金炳冀,參判洪祐命牌不進,參議尹宇錫進。
吏批啓曰,兼判書金炳冀,參判洪祐命,竝牌招不進,小臣獨政未安,何如爲之?敢稟。傳曰,只出緊任。
以金性均爲兵曹正郞,閔種洙爲監察,江原監司曺錫輿,黃海監司趙龜夏,已上相換事,承傳,平安監司朴珪壽,限一瓜仍任事,承傳。
再政。以李時夏爲工曹參議,金興洛爲司饔主簿,兼華寧殿令單鄭基命,義原君贈領議政判宗正卿例兼,上相贈職事,承傳,故參判金邁淳贈吏判文衡奎提例兼,特贈正卿事,承傳,贈吏參金在謙贈吏判例兼,吏議金箕弼贈吏參例兼,弘直金相度贈吏議,已上兵曹判書金壽鉉本生三代移贈事,承傳,故正李鳳秀贈吏參例兼,禮曹參判李勉愚本生考移贈事,承傳。
兵批,判書金壽鉉進。
兵批啓曰,全羅兵使,今當差出,而擬望之人乏少,他道水使竝擬,何如?傳曰,允。
以李寅常·許鑑·鄭來貞·朴天萬·李承一·朴毅誠爲五衛將,李龍周爲宣傳官,李載璿爲訓鍊判官,李志鼎爲全羅兵使,僉知三單任百殷·孫光淵·林寅秀,兼江原道兵馬水軍節度使單趙龜夏,兼黃海道兵馬水軍節度使單曺錫輿。
再政。以李友彬爲訓鍊主簿,鄭完默爲公忠水使,僉知三單李寅常·許鑑·鄭來貞。
三政。以張允植爲武兼,僉知三單朴天萬·李承一·朴毅誠。
丁卯十二月十七日辰時,上御重熙堂。大臣·政府堂上引見入侍時,右副承旨李乾夏,侍讀官李容萬,假注書洪健植,事變假注書金秉鍵,記事官趙秉鎬·徐奭輔,領議政金炳學,政府堂上上護軍申觀浩·趙然昌·韓啓源·李周喆·李顯稷·徐衡淳·金世均,兵曹判書金壽鉉·李容熙·兪鎭五·李元熙·李鍾承,行都承旨金輔鉉,以此進伏訖。上曰,史官分左右。仍命大臣進前,炳學進前問候,各殿問候訖。缺上曰,次對爲之。炳學奏曰,臣之冒玷三事之列,旣有年矣,進居元輔之席,又多月矣。受恩如天,報答無地,妄托趨走之恭,或冀裨補之效,而奈之何才有所畫,愚不自移,一日二日,訖玆盤礴而止,聖明試思之,聖學由臣而有將就乎?群工由臣而有董飭乎?國計其有裕而民困其有紓乎?點檢旣往,無事不僨誤,推究將來,亦必無處不罪戾,悼管蒯之無稱,愧塵刹之莫酬,每中夜蹶起,明發不寐者屢矣。輔相,重任也,自古在昔,雖望實才猷之蔚爲時揀者,未有不逡巡於此,却顧於此,況如臣譾劣,獨秉白軸,密勿之謨謀,非臣之所可贊襄也,繁劇之機務,非臣之所可弘濟,則上之委寄,下之承當,不幾近於反鑑而索照也。臣以不職告退,非一二遭,而我殿下,勉臣留臣,不賜鐫斥,臣姑不敢以微末去就輒事煩瀆,而若臣之區區厚望,卽惟曰同寅共貞是耳。見今舊德已著之績,新儲方蔚之望,聖心所簡,宜無待乎夢卜,亟降成命,備員鼎席,臣亦可以藉手仰成,千萬懇禱之至。上曰,夾輔共貞,豈無其日乎?出擧條炳學曰,正衙重建,三百年未遑之事也。今其不日之成,允邁昔周盛時,五殿之法御誕臨,萬年之景祿維新,歡忭群情,日久而日益切矣。至若小民身役之特命蠲蕩,此是曠古一有之盛德至渥,瞻聆所及,盡在春風和氣之中,而第念匠募木石之費,無一不出於吾民,則凡厥安民之方,莫省費若也。雖以各司各差備處所言之,苟或廣開其基址,增益其間架,則此不容不更用民力,藉曰趨事赴工,斷斷出子來之誠,朝家爲民之道則恐合存商,且日後修葺之役,亦不無經用難繼之患。夫民安則國安,民不安則國不安,此其常理,然而百姓足,君誰與不足,百姓不足,君誰與足?竊爲殿下一誦之。伏願體大堯之土階,法神禹之卑宮,一切無益不急之擧,務從省約,則此誠生民之福,國家之幸,懋哉懋哉。上曰,所陳甚切實,卿亦申飭于營建都監,可也。出擧條炳學曰,臣於日前,伏見傳敎下者,以國用匱乏,民不聊生,至有各宮之移買結摠,庚申釐正時,勿論宮結,竝令還稅之命,爲民爲國,萬世經遠之謨,不勝欽仰攅祝,而臣因此而繼陳愚忱矣。夫財者,出於民,而天地之間,本有此數。自古論財者,不言生財,只言節財,此非求財而益之,去其害財而已,而所謂害財,卽冗費是耳。賜與服用之踰厥界分,無往非冗費,而國結之一入折受永不還稅,亦其一也。此皆經用以外之事也,入不當出,害則有歸,財安得不竭,民安得不困乎?生財莫如去費,愛民莫如節用,顧今救藥之方,惟有君臣上下,同心交勗,以去費節用爲第一道理。內而宮闈,外而各司,凡於不緊不急之需,勿以流例而姑息,隨處存念,一切裁減,立志定規,以爲端本之道,則草偃影直,其應甚捷,裕國足民,亶不外是,伏願深留聖念焉。上曰,所陳甚切實,當留念而日前傳敎,揭板于廟堂,以爲金石之典。出擧條炳學曰,有道有德者,祭之於瞽宗西序,有功有烈者,享之於大烝元祀,自三代明王,所以崇賢而勸忠也。苟有道德功烈,而未及與於此二禮者,亦必標厥祠廟,辨其祧墠,延之百世而不遷焉,爲其道理足以亞陞廡之序,功烈足以侔配庭之列也。故義原君文貞公,承王室繼別之宗,纘忠敬尊周之節,扶持家國,至誠貫乎金石,洞辨賢邪,大義嚴於日星,平生廣庇之志,常以仁民愛物居先,晩年眞積之工,壹是正心修身爲本,以至濬哲長發之祥,億萬斯年無疆惟休,猗歟盛哉。蓋其畏約謹愼,蘊彩鞱光,未嘗規規於著述,而被服儒術,咀嚼古訓,質文經曲,致力尤精,所輯四禮纂說八卷,以朱夫子家禮分門立目,冠之以經傳之文,輔之以群儒之解。我東則專宗文成公臣李珥·文元公臣金長生兩先正之論,百年淵源,傳其遠也,得其正矣。今當聖明御極,書又刊行于世,斯文顯晦,有關熙運,其功不亦大矣乎?立德·立功·立言,是謂不朽,贈上相,仍擧世祀,恐合崇報之典,故敢此仰達矣。上曰,依爲之。出擧條炳學曰,故參判臣金邁淳,以淸明愷悌之姿,有正直剛介之操,受知正廟,蜚英館閣,文章簡而有法,上追兩京軌範,及夫中年,屛居專治經籍,於朱子大全用功尤勤,仰讀俯思,竭一生之力,著有箚問標補二十四卷行于世。蓋是書,卽朱書之箚疑問目,而㴑源尋緖,發揮精微,至標補而畢備,其羽翼斯文之功,不下於漢儒之抱殘守缺也。況玆崇正學闢異說之日,宜有褒揚之典,特贈正卿,仍施節惠似好,故敢達矣。上曰,依爲之。出擧條炳學曰,先正臣文元公金長生,道德淵源,若孔門之曾子獨得其宗,巋然爲百代師,列聖朝尊敬之禮,至矣備矣。大賢之後,仕其胄胤,卽昭代之盛典,儒林之美事,其祀孫,特令選曹問名,待窠調用,恐合崇賢重道之政,故敢此仰達矣。上曰,依爲之。出擧條炳學曰,宗府所在大君王子君公主翁主冠婚禮謄錄,間經回祿,無所援据,今自宗府,參互禮曹謄錄,裒爲一書矣。第念春官通考,奧在正廟朝,故宰臣柳義養承命纂輯者也。汔今荏苒,未及刊行,禮曹只有謄本一件,而大小典禮,燦然畢具,凡厥考證,莫過是書,臣意則就原書中,略加增補,臨事審閱,亦率由不忘之義也。待明春,開局於校書館,堂郞臨時差出,以爲分掌會稡之地,何如?上曰,依爲之。出擧條炳學曰,平安監司朴珪壽,今已報滿矣。此道臣,按藩以來,實心對揚,全省賴安,西來聲聞,蔚然有不可揜者,日前疏批,亦旣曠絶矣。限一年特爲仍任,以責終始之效,何如?上曰,依爲之。出擧條炳學曰,前參奉金興洛,以文學孝悌入於繡薦,除拜一命,旋卽遞解矣。以此實行,端合收用,六品職,待窠首先檢擬之意,分付銓曹,何如?上曰,依爲之。出擧條炳學曰,卽見咸鏡監司李興敏所報,則吉州防營新募砲〈手〉二百名,稱以左右別課,月試放統,一年計劃,優等各一人,每年十月,自該牧報北兵營,自北兵營隨卽啓聞,閑良則許赴殿試,出身則施以加資,實合奬勸之道云矣。防禦重地修擧戎政,誠莫如別砲之設,而今其激礪之方,深得固圉之意,依報辭許施,俾責成效,何如?上曰,依爲之。出擧條炳學曰,兵曹判書金壽鉉,政府堂上差下,行護軍趙寧夏,政府堂上還差,何如?上曰,依爲之。出榻敎炳學曰,兵曹判書金壽鉉,禮曹參判李勉愚,當爲貤榮,而所后家無可施處,依近例,移贈本生,何如?上曰,依爲之。出擧條上曰,大臣就座。乾夏曰,諸宰奏事。觀浩曰,闕內掃雪,三營合力爲之事,兵曹稟旨,蒙允矣。固當恪遵擧行之不暇,而入直軍則莫重宿衛,有不敢擅自去就,出番軍則非但散在各處,難以猝乍聚待而已,輦下親兵之責以襍役,終涉難愼,雖以禁·御兩營言之,選編正兵與前雇立助番,事體自別,繼自今掃雪之役,竝令一體停免,自兵曹溯考舊例,從長措處,何如?上曰,依爲之。出擧條壽鉉曰,禁旅中預差三百人,冬三朔則本無祿米,近仗軍士,且無料米矣。奧在戊申,本曹判書臣李文源,因馬夫色掌契納米受價之願,以其禁旅及近仗軍士處應下錢二千八百兩,換納米七百石,需用於料祿之資,而該契人所納米,卽戶惠廳田大同上納時,每石以三合五夕,自各邑定式上送者,係是公穀也。伊時該契人,夤緣事端,依靠而作契者,以若公貨,貿取需用,實是無謂。自今年爲始,各邑稅納時,馬夫色掌等三合五夕來納條,依原上納例,添入於戶惠廳勘合中,使之捧留頒祿事,以爲定式甚好,故敢此仰達矣。上曰,依爲之。出擧條乾夏曰,玉堂所懷奏之。容萬奏曰,臣以無似猥忝論思之列,區區一念,亶在聖學一事耳。伏念爲治之道,莫先於小學·大學,而今旣相繼畢講矣。雖萬機之暇,燕閒之中,動靜語默,律之以小學,爲之模範,誠正格致,揆之以大學,爲之間架,則學日新而德日隆,化民成俗,亦在於是,伏願深留聖念焉。答曰,所陳切實,當留念矣。上命史官就座,仍命大臣先退。又命退,諸臣以次退出。
丁卯十二月十七日辰時,上御重熙堂。進講入侍時,知事兪鎭五,參贊官趙光淳,侍讀官李容萬,假注書李左堯,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,右承旨許遞,前望入之。
承旨前望入之。金琦鉉落點。
傳曰,未肅拜摠管許遞,前望入之。
摠管前望入之。梁憲洙落點。
訓鍊都監啓曰,本局中軍徐相益,呈辭在外,來現無期。領軍之任,不可久曠,今姑改差,何如?傳曰,允。
兵曹,以張寅植爲訓鍊都監中軍。
兵曹啓曰,慶尙監司李參鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下後,以其本道入格技藝試取,則蔚山閑良金長昊,片箭入格,慶州閑良河達源,講書入格,大邱閑良吳璟準·永川閑良宋永臣·柒谷閑良趙仁規,昌寧閑良朴海林,俱未入格者,竝依例給糧下送,而在前抄上武士試取時,武技之中式者閑良,直赴殿試,能講者閑良,直赴會試,依判下擧行矣。今此片箭入格金長昊,講書入格河達源,竝別單書入之意,敢啓。傳曰,知道。
吏曹啓曰,繕工監假監役官李遵夏,以其身病,呈狀乞遞,改差,何如?傳曰,允。
丁卯十二月十八日辰時,上御重熙堂。進講入侍時,講官金炳國,參贊官李乾夏,侍讀官李容萬,假注書李左堯,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。炳國讀自子曰射不主皮,止臣事君以忠,仍釋義訖。上命授書算于炳國,上讀新受音十遍訖,炳國還納書算。上曰,古語云,射以觀德,德惟可觀,奚必言中乎?炳國曰,聖敎至當矣。夫射者有二,鄕射尙禮,武射主皮。鄕射者,如大賓燕射,天子之侯三,虎侯·熊侯·豹侯也。諸侯之侯二,熊侯·豹侯也,大夫則麋侯也,士則豹侯。凡侯皆以布爲之,而形必方大,外用皮飾,其射也,揖讓而升,勝負必較然,其爭也,乃君子義理之爭也,非小人角力之爭,故用以尙禮,是觀德也。武射者,先王設作弧矢之利,以威不庭,以備不虞,是觀武也。惟干戈,時用之而已,此不可常也,故武王克商之日,有散軍郊射,而貫革之息,是也。夫子以射不主皮者,未嘗以貫革爲非也。只要內志正外體直,祇取其中,不取其力,此不中不遠之意也。時則列國交爭,專主貫革,欲主貫革,則旣非心正體直,不知射禮之有本,故夫子發端特告。蓋人之禮用,不獨於射爲然,至於日用常行,心必正,體必直,然後百度惟貞也。上曰,子貢欲去餼羊,而夫子告之以愛禮,如不存羊,則禮隨以泯矣。炳國曰,然矣。告廟餼羊之說,旣詳於前註,而天子頒朔,諸侯受而藏之祖廟,每月告受而施行者,非但先王之常法也,尊君尊祖之義,亦在其中,而當是時,政度惰挫,禮節損壞,雖不告,朔羊則猶存矣。子貢初以貨殖之人,晩遊聖門,親炙薰陶,然猶有前念之發露,但惜妄費之無實,不念古禮之攸存。蓋羊雖虛器,禮固所寓,則姑存之以俟後之君子,得而識之,可復舊禮矣。若竝去其羊,則後之人,奚得以識哉?同歸於夏·殷禮之莫徵,故夫子深致歎惜也。上曰,以事君盡禮謂謟者,其不善之人乎?炳國曰,于斯時也,主弱臣强,分等紊亂,禮節殄泯,季氏之佾舞,三家之雍徹,互相僭竊,不復知有事君之道矣。如夫子拜下之類違衆,而從時人見之,反以爲謟,豈聖人自賢而欲駭俗媚君耶?夫子嘗曰,吾從衆,而至於事君之道,以時人之所行,類多非禮,故不得從衆也。然不曰我事君盡禮,而有若他人者然,蓋聖人本無自聖之意也。上曰,時人以孔子之事君盡禮,反以爲謟,抑或嫌猜而譏之歟?炳國曰,事君之道,賢愚無間,而夫子之時,俗尙簡慢,類分僭越,不能自盡禮,而及見聖人盡禮,反以誣聖人爲謟,聖敎諒燭矣。仍奏曰,定公問以君使臣,臣事君之道,意者魯之季世,蔑有君臣之禮,故以此發問。由是觀之,蓋事君之道,敬其君而後其身,知有國而不知有身,平時則恪恭厥職,有事則鞠躬盡瘁。如鹿鳴之詩,旣飮食之,又實幣帛筐篚,以將其厚意,然後忠臣嘉賓,得盡其心,而思傳所謂敬大臣禮群臣,亦君使臣以禮之義也。上曰,孔子對定公之語,其非諷告之意歟?炳國曰,聖人之言語,不但爲一王一世之鑑戒,雖百世之下,猶爲之模範也。蓋君臣以義言者也,君必以禮,臣當以忠,藉或君不以禮,臣寧不忠乎?正若父或不慈,子不可以不孝之義也。然君必禮乎,臣必忠乎,則其於主臣之間,榮耀倍侈矣。又奏曰,論語一部,本是聖經之要綱宗領,至於註釋以讀,然後其旨義朗晰洞澈,灼知經傳之旨義,怳對賢聖之氣像也。伏望自內溫繹之時,竝覽註釋,是臣區區之顒祝矣。上曰,當依此爲之矣。
上在昌德宮。停常參·經筵。
傳曰,政官牌招開政。
傳曰,在外知敦寧許遞,今日政差出。
傳曰,在外春秋許遞,今日政差出。
義禁府啓曰,卽見統制使金鍵狀啓,則以爲安興漂到異船之由,初不續報,乃於問情之後,竝爲修報,其在重邊之道,不可無警,該水使李志鼎罪狀,請令廟堂,稟處矣。莫急邊報之若是稽滯,其在事體,誠甚疎忽,而向因鎭撫營論啓,旣施越捧之典矣。今番則姑先從重推考,何如?傳曰,允。
兵曹啓曰,五衛將李寅常·許鑑·鄭來貞·朴天萬·李承一·朴毅誠,俱以病難供職,呈狀乞遞,新除授公忠水使鄭完默,父年今爲七十五歲,法不當遠離赴任,戶奴呈狀乞遞矣。邊帥之親年七十五歲已上者,許遞其任,載在法典,竝改差,何如?傳曰,允。
有政。吏批,兼判書金炳冀,參議尹宇錫牌不進,參判洪祐命進。
吏批啓曰,兼判書金炳冀,參議尹宇錫,竝牌招不進,小臣獨政未安,何以爲之?敢稟。傳曰,仍爲之。
以趙徽林爲知敦寧,韓正敎爲判義禁,朴承輝·李勉愚·韓致容爲知春秋。
再政。以李濟寬爲假監役,同春秋二單李勉愚·韓致容。
兵批,判書金壽鉉進。
兵批啓曰,鎭撫中軍,今當差出,而堂品中可擬之人乏少,曾徑堂上兵使及他道兵使,竝擬,何如?傳曰,允。
以崔奎翰·李彰夏·趙顯升·崔膺祖·張允基·金錫鎭爲五衛將,申鳳休·李復鉉·柳致孝爲守門將,張厚植爲公忠水使,李志鼎爲鎭撫中軍,副司果具然相·李奎虎·李在珪。
再政。以申泰善爲全羅兵使,同知單金錫鎭,僉知三單崔奎翰·李彰夏·趙顯升。
江原監司趙龜夏疏,辭新除藩任。答曰,省疏具悉。卿其勿辭往欽哉。
以吏曹參議尹宇錫牌不進罷職傳旨,傳曰,只推。
丁卯十二月十九日辰時,上御重熙堂。進講入侍時,講官金永爵,參贊官趙光淳,檢討官嚴世永,假注書洪健植,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。永爵讀自子曰關睢樂而不滛,止焉用儉,仍釋義訖。奏曰,今日進講,自止內諸章旨義,已於釋義時,略綽仰奏,而臣曾於大學進講時,有所奏陳者矣。蓋大學·論語,俱以集註爲主,朱夫子一生學術精神,在於集註中,而論語集註,亦屢度刪改,至於關雎章而止,精義奧旨,盡在於此,伏願講讀之暇,着意留神於集註焉。上曰,哀公問社,宰我只擧三代之社以對,則似不至失言矣。永爵曰,聖敎切當。宰我若只對夏松·殷栢·周栗而已,則不過淺近語,縱未及立社之義,而不至於傅會失言之科,夫子亦當不深責之矣。上曰,三歸臺,取何義而名之歟?永爵曰,集註事見說苑,朱子以劉向說苑中門·左門·右門中三歸之說爲勝。一說以一娶三女爲三歸,蓋女子謂嫁爲歸也,此說亦通。上曰,女子謂嫁曰歸,則一娶三姓之義,似勝矣。永爵曰,門之左右與中及一娶三姓女,兩說皆通,而不論兩說,築臺則一也,其不儉可知。仍奏曰,殿下於讀論語時,怳如夫子在座,顔·曾列侍,而殿下躬造其間,將諸弟子仰問,作殿下親問,而夫子笑語,殿下親聞焉,則殿下若身在杏壇春風中,其欣喜懽悅,當如何哉?如是,然後一字一句,當益於身心,儻或視以讀書課程,則書自書,我自我,有何功效耶?伏願澄省焉。世永曰云云。光淳曰,云云。永爵曰,參贊官所奏,儘好矣。自古國家盛衰,在於壼範,舜之帝之二女,夏之塗山,周之姜嫄·妊·姒,以至漢之馬后,唐之文德后,宋之宣仁后,莫不有聖德,克成內助之功,及其衰季,夏以妹喜,商以妲已,周以褒姒,至於漢唐以來,皆以嬖幸而亡,此可爲勸戒處也。蓋誠意正心而後,可以刑于寡妻,以御家邦治平,推此可做,我國雖褊小,地方猶爲數千里,殿下不必一念遠及于八域,只此宮中德化大行,則八域生民,自然風俗淳美,此乃表端影正之效也。化行宮中,須從誠正修齊中來,非誠正,無以修齊,況望其治平乎?今於講讀論語,必以大學間架條目,較看於殿下一言一動,一政一令,身體而力行焉,則升平不難致矣。上掩卷,命史官就座,仍命講官先退。又命退,諸臣以次退出。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等,不必入侍矣。
大王大妃殿·王大妃殿·大妃殿·中宮殿口傳問安。答曰,知道。
禮曹,來戊辰年二月初十日,行社稷大祭,親祭,取稟。奉敎敬依。
禮曹,來戊辰年二月初二日,行景慕宮春享大祭,親祭,取稟。奉敎恭依。
丁卯十二月二十日辰時,上御重熙堂。進講入侍時,領議政金炳學,同知事趙在應,參贊官趙光淳,侍讀官李曉耆,假注書洪健植,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
傳曰,大院君晬辰,令都承旨問候以來。
傳曰,進講自明日停。
都摠府啓曰,今日入直內三廳武兼禁軍及軍兵等,當爲中日習射技放,而望闕禮相値,不得設行之意,敢啓。傳曰,知道。
丁卯十二月二十一日辰時,上御重熙堂。進講入侍時,講官申錫禧,參贊官金琦鉉,檢討官金裕行,假注書洪健植,記注官盧鎭燮,記事官徐奭輔,各持論語第□卷,以次進伏訖。
上在昌德宮。停常參·經筵。
傳曰,都目,二十五日爲之。
傳曰,政官牌招開政。
傳曰,瓜近守奉官作窠,今日政差出。
傳曰,敦寧都正許遞,今日政差出
傳曰,見窠,皆令差出。
傳曰,同副承旨許遞,前望入之。
承旨前望入之。姜鍵落點。
議政府啓曰,卽見京畿監司李宜翼狀啓,則本道儒生公都會,固當設行,而今値迫歲,多有窘跲之慮,待明秋退行事,請令廟堂稟旨分付矣。事勢如此,依狀請許施,何如?傳曰,允。
又啓曰,卽見廣州留守閔致久狀啓,則本府儒生公都會,當爲設行,而適有身病,事勢末由,待明秋退行事,請令廟堂稟旨分付矣。歲律旣暮,無以趁設,依狀辭,待明秋退行事,分付,何如?傳曰,允。
又啓曰,卽見全羅監司徐相鼎狀啓,則興陽等十一邑鎭牧還摠,合折米,殆近十三萬石,而遇災之餘,甁罌告罄,目下所捧,未及折半,只就未捧條中,特許三分二,詳代收捧事,請令廟堂稟旨分付矣。有糶有糴,法意莫嚴,而況又嗣歲水旱之備,則固不可遽議闊狹,而十一邑鎭,民情民力,實無以趁時完捧,道臣此請,亦繫甚不得已之擧,特依狀辭許施,明秋則一遵糴法,本色準充事,分付,何如?傳曰,允。
又啓曰,卽見全羅監司徐相鼎狀啓,則扶安縣黔毛浦漂人四名,問情則乃是山東省登州府人之行商漂到者,而船隻朽傷,願從旱路還歸,請令廟堂稟旨分付矣。於水於陸,一從彼願,卽所以柔遠之義也。況又船隻破傷,無以駕海,則旱路請歸,特爲許施,船材燒火及行里治送,沿路領護之節,另飭擧行,彼人帶來之物,持去與散賣間,曲副其願,以示軫念之意,漂人入送咨文,預爲撰出,順付回撥,下送灣府,使之入送鳳城,傳致盛京之地,何如?傳曰,允。
兵曹啓曰,五衛將崔奎翰·李彰夏·趙顯升·崔膺祖·張允基·金錫鎭,文臣兼宣傳官兪益煥,俱以病難供職,呈狀乞遞,竝改差,何如?傳曰,允。
又啓曰,每都政,新資五窠,例爲差出,而見今營將·虞候當爲內移者,只有三窠,且舊堂積滯,亦不可不念。就新資營將·中軍,朔數最多者,依已例推移內遷,何如?傳曰,允。
吏曹啓曰,今二十五日,都目政事爲之之意,敢啓。傳曰,知道。
又啓曰,繕工監假監役官李濟寬,以其身病,呈狀乞遞,改差,何如?傳曰,允。
有政。吏批,兼判書金炳冀,參判洪祐命牌不進,參議尹宇錫進。
吏批啓曰,兼判書金炳冀,參判洪祐命,竝牌招不進,小臣獨政未安,何以爲之?敢稟。傳曰,只出緊任。
以李源珪爲敦寧都正,李承幹爲昭寧園守奉官。
再政。以朴承輝爲知敦寧,趙基晉爲刑曹參議,趙在應爲弘文提學,李觀在爲永禧殿令,李敎翼爲假監役,故府使申錫明贈兵參·訓都例兼,故縣監申在德贈左承旨,故學生申光孝贈僕正,已上全羅兵使申泰善三代。
兵批,參知張德良進,僉知二單崔膺祖·張允基。
知敦寧趙徽林,疏陳無敦寧乞遞。答曰,省疏具悉。所請依施。
上在昌德宮。停常參·經筵。
傳曰,公事不審之中官韓載英·李孝元,從重推考。
傳曰,同副承旨許遞,前望入之。
承旨前望入之。李忠翼添書落點。
政院啓曰,卽者修撰金裕行,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰金裕行,陳疏徑出,下番闕直,事甚未安。修撰嚴世永,副修撰兪益煥·鄭漢朝,竝卽牌招,推移入直,何如?傳曰,允。
修撰金裕行,以母病陳疏徑出。省疏具悉。爾其勿辭救護。
上在昌德宮。停常參·經筵。
傳曰,檢校待敎洪承億,馳詣徽慶園,奉審摘奸,仍留監祭,仍詣光陵,一體奉審以來。
政院啓曰,同副承旨李忠翼,時在平安道泰川縣任所,斯速乘馹上來事,下諭,何如?傳曰,許遞,前望入之。
承旨前望入之。韓永祖落點。
傳曰,臺諫竝許遞,前望入之。
臺諫前望入之。執義李赫準,獻納金瑛默,持平權翰成落點。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,徒流以下,竝宥。
議政府啓曰,卽見東萊府使鄭顯德狀啓,則以爲關白身死告訃大差倭,先文頭倭,今已來到,京接慰官·差備譯官等,預爲差出事,請令廟堂稟旨,分付矣。接待之節,自有定規,京接慰官差備,譯官差出,及禮單磨鍊等事,照例擧行之意,分付該曹·該院,何如?傳曰,允。
又啓曰,泰川·奉化·庇仁,俱有闕矣。由來積弊之局,難付生手,以聲績素著人,勿拘常格,各別擇擬事,分付銓曹,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
訓鍊都監啓曰,本局別將鄭斗源,身病猝重,勢〈難〉察任,改差,何如?傳曰,允。
禮曹啓曰,卽接文川郡守洪秉偉所志,則以爲族叔章海,嫡妾俱無子,以其同姓二十二寸弟冀泳第二子秉根,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪秉偉所訴,旣如此,洪冀泳第二子秉根,立爲洪章海之後,何如?傳曰,允。
弘文提學趙在應,疏辭新除文苑之任。答曰,省疏具悉。卿其勿辭行公。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而都政相値,不得來會云矣,敢啓。傳曰,知道。
政院啓曰,同副承旨韓永祖,時在公忠道瑞山地,斯速乘馹上來事,下諭,何如?傳曰,許遞,前望入之。
承旨前望入之。李容佐落點。
傳曰,在外臺諫許遞,今日政差出。
傳曰,副提學·典翰外,玉堂,竝許遞,今日政差出。
傳曰,雖非親政,注書·尙瑞院官員,依例陞六。
傳曰,不爲仕進承旨牌招。
傳曰,沃川郡守之代,未準朔守令中擬入。
兵曹啓曰,新除授五衛將李樂熙,前任安東營將趙存昱,前任京畿監營中軍成喬修,前任洪州營將朴鏞和,前任順天營將金茂根,前任大邱營將李鍾協,前任北虞候,俱在任所,上來間,該廳番次苟艱云,竝改差,何如?傳曰,允。
又啓曰,僉知中樞府事李容懋,五衛將廉在榮·南鍾德·李尙翼,俱以病難供職,呈狀乞遞,新除授廢茂山萬戶李斗淵,父年今爲八十一歲,法不當遠離赴任,呈狀乞遞,竝改差,何如?傳曰,允。
又啓曰,僉知中樞府事李集旭,五衛將郭鎭斗·趙在安·禹受益,俱以病難供職,呈狀乞遞,竝改差,何如?傳曰,允。
又啓曰,參下官仕日不足,未滿十日以下者,曾有啓稟出六之規矣。武臣兼宣傳官趙羲濂,仕日不足爲六日,部將李東燮,仕日不足爲八日,武臣兼宣傳官林琦相,守門將林鼎謨·金相勳,仕日不足爲九日,部將李奎象·李學善·宋仁憲,仕日不足爲十日,竝依例陞六,何如?傳曰,允。
又啓目,粘連觀此全羅監司徐相鼎狀啓,則加里浦僉使朴鼎憙,三載居鎭,一念圖治,戰艦軍械,實心修擧,頹堞傾廨,次第就完是白乎矣,所費則每捐薄廩,運役則毫不及民。且當全島歉荒,務盡懷綏,軍民賴活,似此優異之績,合有褒奬之典是白遣,今於報瓜之後,衆民咸訴願借,特爲仍任事,令該曹稟旨亦爲白有臥乎所。戰艦軍械,實心修擧,頹堞傾廨,次第就完,所費捐廩,極爲嘉尙,依狀請施行,何如?啓,依允。
又啓曰,今日都目政事時,本曹堂上,不可不備,而參判李根弼,參知張德良,俱以病不來,令政院牌招,同參政事,何如?傳曰,允。
吏曹啓曰,禮曹正郞尹時榮·朴基陽,佐郞裴憲璋,成均館典籍丁學浚,繕工監假監役官李敎翼,昭寧園守奉官李承幹,俱以身病,呈狀乞遞,竝改差,何如?傳曰,允。
都政。吏批,兼判書金炳冀,參議尹宇錫進,參判洪祐命式暇。
吏批啓曰,蔚山都護府使,今當差出,而本府,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹郞官及漢城府·平市署官員·五部,令各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,雖未經一考,依例勿拘陞擬,何如?傳曰,允。
又啓曰,四館陞六品時,例有九處講後遷轉之規,而承文院褒貶,如或有故過限,則四館積滯不可不慮,故自前雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
以李載英爲掌樂主簿,李景魯爲刑曹正郞,李敎德爲軍威縣監,李獻耆爲沙斤察訪,朴菱世爲濟原察訪,洪淳肯爲尙衣直長,金炳耆爲引儀,姜頴秀爲刑曹佐郞,李鏞夏爲惠陵令,曺演承爲奉化縣監,閔泳學爲宗廟直長,金桂元爲司饔奉事,趙璋燮爲尙衣別提,李憲文爲光陵令,趙端鎬爲蔚山府使,朴孝容爲尙瑞直長,洪右燮爲司饔奉事,金炳耆爲平市主簿,安泌爲贊儀,金秉淵爲泰川縣監,李周夏爲尙瑞副直長,金炳暉爲引儀,朴孝容爲掌苑別提,金碩根爲白川郡守,李憲文爲陽智縣監,李周夏爲尙瑞直長,兪能煥爲濟用奉事,丁大永爲掌樂主簿,李秀謙爲光陵令,金炳基爲襄陽府使,趙在淳爲尙衣直長,崔悳峻爲尙瑞副直長,孟浩述爲健陵令,任慶準爲抱川縣監,林衡鎭爲庇仁縣監,李舜宰爲典牲副奉事,愼在璣爲司䆃奉事,李應駿爲工曹正郞,金泰麟爲河東府使,趙秉瑀爲延豊縣監,朴定夏爲社稷令,張原相爲典籍,尹致能爲貞陵令,朴履定爲沃川郡守,吳胤泳爲機張縣監,成載瑗爲大司憲,尹致聖爲大司諫,金永奭爲執義,李觀在爲綏陵令,奇陽衍爲典籍,沈英慶爲社稷令,李廷器爲永禧殿令,朴氣會爲景慕宮令,金興洛爲慶尙都事,金祖憲爲懷仁縣監,趙恒敎爲司諫,鄭漢朝爲掌令,趙名龜爲獻納,李載英爲監察,李純謙爲利仁察訪,趙定燮爲應敎,沈相穆爲副應敎,奇陽衍爲禮曹佐郞,李章翊爲兵曹佐郞,金善弘爲軍器主簿,李祖璜爲禁府都事,李羲祖爲掌樂主簿,金正浩·丁學浚爲禮曹正郞,金復性爲佐郞,洪萬植·趙爲校理,金裕行·兪益煥爲副校理,金基龍爲典籍,趙璋燮爲監察,尹麟求爲造紙別提,金養默爲典籍,金復性爲持平,李秉淵爲掌令,李濟龜爲漢城判官,朴孝容爲戶曹佐郞,洪觀錫爲尙衣別提,李晩耆·朴定鉉爲修撰,李容萬·洪萬燮爲副修撰,趙漢應爲引儀,朴淇鍾爲大同察訪,李應呂爲迎曙察訪,趙垣爲漢城主簿,王景說爲氷庫別提,李濟民爲掌苑別提,徐昌錫爲司圃別提,李昌鎬爲司僕正,張皓根爲典籍,洪在能爲司圃別提,黃起漢爲吏曹正郞,方孝隣爲禮曹正郞,金養默爲佐郞,鄭龜東爲引儀,申萬求爲掌苑別提,金壽鉉爲知義禁,李泰永爲直講,張原相爲正言,閔定鎬爲司饔主簿,崔成在爲長興主簿,李東旭爲敦寧都正,朴志膺爲礪山府使,李命九爲海美縣監,鄭基曾爲活人別提,金正根爲監察,李秉羲爲造紙別提,奇陽衍爲正言,權益善爲京畿都事,李章翊爲持平,殷成浩爲典籍,李道南爲禮曹佐郞,徐璟淳爲戶曹參議,裴憲璋爲兵曹佐郞,吳章默爲假監役,李憲基爲英陵參奉,李需冕爲昌陵參奉,金圭鎬爲溫陵參奉,李來英爲永陵參奉,禹錫河爲順康園守奉官,李濬一爲昭寧園守奉官,南湜爲典籍,兼春秋單方孝隣,接慰官單韓喆愚,忠勳都事單馬駿八,軍資直長單柳肯鎬,典籍單李學斗。
兵批,判書金壽鉉進。
兵批啓曰,今都政,參上應區處,不足爲二窠,竝依例加設擬入之意,敢啓。傳曰,知道。
又啓曰,營將·中軍·虞候,今當差出,而擬望之人乏少,已準朔守令及未準朔禁軍別將·中軍·虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以李樂熙·趙存昱·成喬修·朴鏞和·金茂根·李鍾協爲五衛將,李容懋爲僉知,金裕行爲文兼,李周赫爲守門將,李東鉉爲洪州營將,鄭基周爲蛇梁萬戶,李敎復爲安東營將,徐光復爲順天營將,李宅鉉爲京畿監營中軍,趙羲升爲黃海監營中軍,申永翰爲北虞候,廉在榮·南鍾德·李尙翼爲五衛將,李應洙爲大丘營將,張德五爲黃海兵虞候,朴文榮爲善積僉使,姜在默爲碧團僉使,鄭基參爲天城萬戶,金鍾祐爲呂島萬戶,姜河奎爲永達萬戶,趙命和爲西生僉使,胡敬環爲昌洲僉使,吳廷秀爲舒川萬戶,金洛殷爲黔毛浦萬戶,李宗珍爲阿山萬戶,潘永璐爲德浦僉使,吳宗植爲玉浦萬戶,李東善爲知世浦萬戶,金躍河爲鉢浦萬戶,金秀雄爲植松萬戶,楊彦植爲魚游澗僉使,姜斗泳爲會寧浦萬戶,安起容爲鹿島萬戶,李斗淵爲廢茂山萬戶,朴徠昇爲林土別將,李毅遠爲內禁將,郭鎭斗爲五衛將,具鳳祖爲都摠經歷,南周源爲滿浦僉使,趙存昇爲高山里僉使,李集旭爲僉知,趙在安·禹受益爲五衛將,李龍周爲都摠都事,鄭昌祖·林時炯爲五衛將,申樂熙爲訓鍊僉正,李敎駿爲主簿,林秀東·李膺玩爲五衛將,白南益爲宣傳官,申相兌爲武兼,權基憲爲僉知,尹喜玟·劉守侃爲五衛將,李奎遠爲訓鍊副正,柳海魯爲內乘,李根豐爲宣傳官,康基錫爲廢茂山萬戶,申錫奎爲御營把摠,李昌濂爲訓鍊僉正,沈正翊爲判官,金元植爲同知,李周赫爲訓鍊主簿,李來復·具翼亮爲守門將,李炳鎬·郭祚運爲部將,孫應泰·趙熙斌爲守門將,金駿鉉·朴冕夏爲武兼,梁在謙·李春英·裴龍九·安廷璧爲部將,金仁成·裴榮樂·金秉稷爲守門將,李南龍爲肇慶廟守門將,尹致寬爲西道參軍,乾原權管單金秉周,雲籠權管單朴海一,嗭洞權管單李膺琇,乫軒洞權管單金元敏,訓鍊判官張淳奎,主簿李道淳·徐厚相·吳顯耆,以上加設,依定式減下,以李仁奭爲訓鍊判官,金源植·全寬錫·全致運爲主簿,同知單申晢熙,僉知三單李敎春·王殷疇·朴苾赫,安東營將李敎復,順天營將徐光復,京畿監營中軍李宅鉉,黃海監營中軍趙羲升,北虞候申永翰,以上今加折衝,加資事,承傳,加里浦僉使朴鼎憙,特爲仍任事,承傳,同知二單郭鎭斗·廉在榮,僉知十三單趙在安·禹受益·南鍾德·李尙翼·李樂熙·趙存昱·成喬修·李毅遠·鄭昌祖·林時炯·林秀東·李膺玩·劉守侃,副司果李圭憲·任鼎模·趙贄顯·趙羲濂·李東燮·林琦相·林鼎謨·金相勳·李奎象·李學善·宋仁憲。
敦寧都正李源珪,疏陳無敦寧乞遞。省疏具悉。所請依施。
上在昌德宮。停常參·經筵。
政院啓曰,社稷署官員來言,今此臘享大祭,神位版出安奉還時,提調一員,當爲進參,而都提調柳厚祚有身病,提調沈敬澤差祭,不得進參云,何以爲之?敢稟。傳曰,提調許遞,前望入之。
社稷提調前望入之。趙獻永落點。
傳曰,守令·邊將·初仕人入侍。
政院啓曰,卽者檢閱趙秉鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
傳曰,奉審閣臣入侍。
傳曰,發遣吏郞,諸執事,淸齋與否,摘奸以來。
弘文館啓曰,新除授修撰朴定鉉,時在缺,經筵入番事緊,請斯速乘馹上來事,下諭。答曰,許遞。
兵批啓曰,今十二月二十八日,社稷·宗廟·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與未肅拜,排擬苟艱,依定式,軍門將官代差以入之意,敢啓。傳曰,知道。
營建都監啓曰,本都監都廳金永奭,除拜司憲府執義矣。職務相妨,所帶執義之銜,遞改,何如?傳曰,允。
又啓曰,監造官洪淳肯,今旣陞六,其代,以繕工監奉事曺秉直差下,何如?傳曰,允。
以別兼春秋金性均牌不進罷職傳旨,傳曰,只推。
檢閱趙秉鎬疏曰,伏以,臣之前後請急,亦非一再旋蒙恩暇,俾伸至情,感戴無至,悚蹙居先。今纔筵退,卽接家信,則臣父痰癖之素患,近値寒暄之不調,將攝失宜,挾感闖肆,委頓床玆,食飮全却,臣聞報煎灼,重犯猥越,忙陳短章,徑出脩門。伏乞聖明,俯垂矜諒,亟遞臣見帶之職,俾便救護,仍治臣檀離之罪。以昭法紀焉云云。省疏具悉。爾其勿辭救護。
丁卯十二月二十六日辰時,上御重熙堂。守令·邊將·初仕人入侍時,右承旨李寅命,假注書金禹鉉,別兼春秋洪萬植,記事官徐奭輔,以次進伏。守令·初仕人,以次進伏楹外,邊將等序立陛下訖。上曰,史官分左右。寅命進前奏曰,守令·初仕人,以次進前。奏職姓名乎?上,可之。守令·初仕人,以次進前。奏職姓名訖,以次退出。寅命奏曰,邊將則使宣傳官奏職姓名乎?上,可之。宣傳官奏邊將等職姓名訖,邊將等以次退出。上命史官就座。仍命退,諸臣以次退出。
丁卯十二月二十六日申時,上御重熙堂。奉審閣臣入侍時,右承旨李寅命,假注書金禹鉉,別兼春秋洪萬植,記事官徐奭輔,檢校待敎洪承億,以次進伏訖。上曰,史官分左右。仍命奉審閣臣進前。承億進前奏曰,臣承命馳詣徽慶園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣光陵,陵上奉審則安寧,碑閣·丁字閣奉審則無頉,還詣徽慶園,仍留監祭,將事安寧之意,敢此仰達。缺
上在昌德宮。停常參·經筵。
傳曰,禮房承旨馳詣社稷·宗廟·永禧殿·景慕宮,奉審摘奸以來。
政院啓曰,卽者別兼春秋洪萬植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以慶尙監司李參鉉狀啓,昆陽郡守柳相鳳身死事,傳曰,令該曹口傳各別擇差,不日下送。
吏曹口傳政事,以閔榮夏爲昆陽郡守。
議政府啓曰,卽見水原留守李景夏狀啓,則本府,儒生公都會,當爲設行,而適値判官遞易,不得擧行,待明年合設事,請令廟堂稟旨分付矣。事勢如此,依狀請施行,何如?傳曰,允。
又啓曰,卽見水原留守李景夏狀啓,則本營別驍士及列校都試,當爲設行,而連値事故,未得擧行,待明春合設事,請令廟堂稟旨分付矣。事勢如此,依狀請施行,何如?傳曰,允。
又啓曰,賀儀在邇,侍從,罷散人敍用,竝與未付軍職人,令該曹口傳付軍職,使之參班,何如?傳曰,允。
都摠府啓曰,今日入直內三廳武兼禁軍及軍兵等,當爲〈中日〉習射技放,而齋日相値,不得設行之意,敢啓。傳曰,允。
訓鍊都監啓曰,今十二月二十九日·三十日,年終放砲時,次知將官及兼別破陣等,容貌·年數,器械數爻,竝別單書入之意,敢啓。傳曰,知道。
義禁府啓曰,北兵使鄭岐源狀啓內,乾原權官申達運罪狀,令攸司,稟處事,啓下矣。申達運,今已保囚於北兵營云。依例發遣府羅將拿來,何如?傳曰,待待命拿囚。
敦寧都正李東旭,疏陳無敦寧乞遞。省疏具悉。所請依施。
別兼春秋洪萬植,以母病陳疏徑出。省疏具悉。爾其勿辭救護。
上在昌德宮。停常參·經筵。
自開東至午時,灑雨下雨,測雨器水深一分。
備忘記,碧團僉使姜在默下直,長弓一張,長箭一部,片箭一部,筒兒一箇賜給。
議政府啓曰,卽聞左捕廳所告,則楊根地私鑄之說,狼藉入聞,故委送譏校,使之詗捕,果於山間,設鑢開鑄,官屬輩受其口文,不之禁斷,閔秉烈等六漢,今方捉囚本廳云矣。前後朝飭,何等截嚴,而浮浪弁利之徒,肆然冒法之至於此甚,痛惋之極,寧欲無言。藉曰官肆之利其賄路,任他漫漶,爲官守者,事在境內,豈有不聞不知之理乎?此不可置而勿論,該郡守朴宗永爲先汰去,令該府拿勘,首鄕首吏首校,自畿營嚴加査覈,施以當律,所捉諸漢,待其得情,使該廳酌處,仍以今番事,措辭行會於八道四都,以爲常目照察之地,何如?傳曰,允。
傳曰,楊根郡守之代,令該曹勿拘常格,各別口傳差出。
傳曰,振威縣令之代,令該曹口傳差出。
吏曹啓曰,卽接通禮院牒報,則來正月初一日親臨仁政殿陳賀時,左右通禮,不可不備員,而左通禮孫相馹,呈辭受由,卽速變通,及時擧行之地云。左通禮孫相馹改差,口傳備擬以入之意,敢啓。傳曰,知道。
又啓曰,卽接司僕寺牒報,則來正月初一日親臨陳賀時,本寺正,例以進輿差備,而正李昌鎬在外,卽速變通,及時擧行之地云。正李昌鎬改差,其代,以口傳備擬以入之意,敢啓。傳曰,知道。
吏曹口傳政事,以朴齊淵爲左通禮,閔謙鎬爲司僕正,趙龍夏爲楊根郡守。
禮曹啓目,因慶尙道暗行御史朴瑄壽別單,議政府覆啓內,才行及忠孝烈,雖是各該曹之所當稟處,而若其彬郁卓異之人,宜有別般示意之擧,才行則別薦例施行,忠孝烈則詳考已例,劃卽覆啓事,分付禮曹事,允下矣。取考其別單,則咸安故判官趙坦,志行峻潔,勇力絶倫,當倭寇之變,募鄕兵赴郭再祐之陣,多立奇功。丁酉天將麻貴被圍於蔚山,坦卽以輕騎赴之,張空拳冒白刃,竟死陣中,以若巍忠卓節立殣之後,尙未蒙褒揚之典,宜其有齎鬱之情,合施旌贈之擧,義城故察訪申適道,當丁卯·丙子之變,奮身倡義,再興義旅,矢死向前,不避危亂,未到雙嶺,聞和議已定,遂抗疏南還,仍辭除拜,隱居敎授,以終其身,酬勸之政,合施旌褒之典。晉州故士人崔奎煥,從師學問,攻苦經籍,事父母務以承順婉悅,父歿柴毁攀擗,幾至滅性。營葬之時,霖雨經旬,殆不克襄,乃仰天哀號,忽見虹霓,自家而亘于葬地,夜仍開霽,得以完葬,返虞之路,虹復如初,旣到家,天乃大雨,鄕黨之人,無不嘖嘖歎異。尙州故進士金載顯,自孩提時,已有至性,及其成立,出告返面,晨昏定省,少無間斷,父歿哀毁踰禮,如孺子慕,以其母不得廬墓,三年之內,逐日往哭,風雨寒暑,未嘗廢焉,以是公議齊發,屢有儒狀於營邑。安東故士人金東奎,天性愉婉,孝於其親,父嬰暴疾,齋沐祈天,竭誠救療,幸得蘇完,一鄕之人,皆以至孝稱之。大邱故士人申德佑,自髫齡事親至誠,母嘗遘疾,不解衣帶,祝天嘗糞,盡誠救療,丁母喪未幾,父病又劇,口苦索桃,時値冬寒,德佑抱樹而泣,忽有一老嫗,以三枝桃遺之,鄕里感歎誠孝所致。及父歿,哀毁攀擗,有似孺子慕,且其睦族待人,見孚於一鄕,有請褒之狀。安義故鄕吏金得禹,甘旨之供,定省之節,不學而能,與其妻崔姓竭力孝養,父母病盡誠救護,嘗糞甘苦。及其殞絶,剖裂其脂,以血垂喉,幸延數日之命,父死仍謝吏役,不爲起復,每乘曉往墓,日暮而歸。後遭母喪,塡終之制,一如前喪,問弔致賻,數郡畢至。以若微賤之人,有此篤行,實爲可嘉。義城故良人金益聲,自幼能知事親,一鄕稱以孝童,及長其父嬰疾,沈綿周歲,將試鱉羹,家貧不能繼用,忽有數鱉自入厨下,以爲試用,竟得其效,其母又嘗有病,九朔未瘳,嘗用鷄膏,是歲所畜鷄子,箇箇胚養二鷄,鄕里嗟歎,莫不稱異。幼時受業于師,事之如父,師疾積年,藥餌等節,力求調治,師死未葬,擇地營費,師之子及冠而貧,無以爲資,益聲出力備具,使之成就,不意卑微之地,有此篤厚之行。聞慶故良人朴日晟,事親之節,誠孝備至,父嘗病癰,得一蟾於冬雪中,幸卽差效,其後又病,臨危斷指,得延三年之命,及父死,哀毁啜粥,居廬墓階有虎,夜必來守。蓋此卓異之行,出於天牲,以若編戶之氓,非有學問之資,而乃能有此事之奇,特比他尤別。永川故良人李開之,早孤而事母至孝,宴需農饌,有得必遺,時物市餠有見必求,母嬰奇疾,氣息奄奄,開之求醫問藥,至誠求護,夜必稽首祝天,乞以身代。疾劇,當用山雉,而有雉飛入家中,取而供之,幸得其效,其所誠孝之感,致有神異之跡。醴泉故良人金福巖妻權氏,資質賢淑,孝養其姑,婉容愉色,左右就養,其姑盲廢,不能出戶,而晝夜服勤,暫不離側,飮食起居,手自扶護,多般試藥,以冀其瘳。嘗設壇於家後,每夜齎沐致誠,置一盆淨水,拜向北斗而祝之,祝畢進盆水而洗眼,風雨寒暑,日以爲常,如是者四年,時當夏夜,月朗無雲,忽有物若雪花者,翩翩落下於盆水之面,以手承之,其冷徹髓,取而洗眼,翳瞙自祛,十年廢覩之眼,一朝開明,鄰里莫不稱異,咸謂精誠所到,明水自降。及姑死,葬于所居十里之地,三年朔望,必往哭墓階,一鄕爲之嗟歎,名其谷曰婦淚,號其里曰仁浦,多士以其實蹟具狀齊籲。其地卑微,其行卓絶,尤所嘉歎,慶山幼學李錫東妻鄭氏,自其幼時,性行婉順,及歸夫家,謹執婦道,家遭失火,巧値市日,村中空虛,擈滅無人,其姑懷妊彌朔,見家産將熛,急入室中,欲救衣件,火烈風猛,烟四圍,鄭氏冒烟突入,欲扶其姑,體纖力弱,不能抱出,頓仆火中,榱楹頹壓,姑婦二人,俱不得出,于時其夫錫東,自外而至,呼母喚妻,不知所在,撥火挺入,鄭氏,以身翼蔽,覆在姑上,遂卽抱出,其妻已死,其母則氣息尙存,得延數日之命。事在十餘年前,倉卒烈熖之中,不念體膚之焦,一片苦心,只在於保全其姑,試思其時之景色,令人感歎而悲惻。寧海故士人南趾煥妻朴氏,咸陽人,世以孝烈聞,及歸夫家,其貞性淑行,爲夫黨之所稱詡。不幸早寡,舅家慮其下從而防守,朴氏曰,老姑在堂,宗祀無托,吾當抑哀忍死,取立主器之兒,以保門戶,直情輕殉,非我志也,家人無我疑慮。乃取族兒爲子,與老姑穉子,相將爲命,不幸爲强暴所害。取考儒狀,則甲子四月二十四日朝,朴氏晏不起,家人怪之,開戶視之,屍橫臥席而腥血滿室,血絮塞口,而唇吻綻裂,手背橫柝而兩指斷落,褁身複衾,盡爲刀刺,體膚無完,項部幾斷,明是盜賊之所逼迫而戕害矣。居無何,賊魁就捕自服,已施法典,兇慘之獄,雖已究竟,褒揚之事,尙未登徹,似此節烈,亟施棹楔,恐合事宜。巨濟故士人姜斗璜妻具氏,早失怙恃,幼有至性,旣適人,孝養舅姑,婉容柔色,終始靡懈,鄰里無不歎美。其夫嘗遘疾,沈淹屢朔,回甦無望,具氏每夜澡潔,拜禱北辰,願以身代,及夫歿,殮襲衣衾,手自裁縫,成殯之日,號哭幾絶,仍堅臥廢食,臨死語其夫弟曰,夫子旣已就殯,家事亦有所托,我生何爲?言訖而逝。蓋其一死之計,已決於心,而從容就義,乃能如是。英陽故士人趙秉誠妻金氏,其姑嘗遘疾至屬纊,金氏止之,呴噓喉中,與夫迭替者一夜,亡陽遂復,得延五歲,以孝婦稱於鄕。其舅沒,夫病方危篤,衣衾送終之節,躬自檢視,棺木薄劣,撫膺大慟,乃賣衣裳釧釵,易以美木。夫病轉劇,掃地屋後,禱于北辰,以身求代者四朔,夫病得瘳,後數年其夫竟不起,襲殮之具,手自整頓,緝木之後,矢心必死,水漿不入於口者五日矣。金氏無所育,只有二弱夫弟,叔舅趙彦孝涕泣而諭之曰,汝夫之柩在殯,汝夫之弟未長,門戶之事,汝其念之。金氏幡然曰,謹當依敎。遂强意饋奠,努力蠶績,以至家事就緖,二叔成立矣。禫祭之夕,乃遺書於弟姒,凡私藏器物,一一付標而傳之,遂飮藥而盡。矢死之心,已定於夫歿之日,含忍三載,衰服纔闋,竟遂初志,其從容就義,一境傳頌,無不嘖嘖。東萊故閑良宋邦騮妻鄭氏,天性愉惋,已自幼時,凡百事爲,未嘗有違於父母之志,及夫于歸之後,事舅姑克盡誠孝,婦德著聞。不幸夫得奇疾,數朔沈綿,鄭氏竭力救護,不解衣帶,每夜齋沐祝天,願以身代,夫竟不起,則泣告于舅姑曰,夫子短命,不能終孝,且無血肉,薄命之婦,生復何益?奉養之節,兄公在焉,願加寬譬,以慰慈念。遂乃伏在尸側,晝夜哀哭,仍爲氣絶而殞。遐陬寒微之地,有此節烈,誠極嘉尙。金山故良人白守權妻林氏,其夫嘗病疽,林氏吮之,三月得差效,其夫又患勞瘵,經年沈痼,林氏傭績救療,備盡誠力,夏則面疿,冬則手皴,見者皆嘉而悲之,其夫竟不能起,臨終謂林氏曰,二男三女,皆在幼穉,君若下從,其誰依托?三從之義,夫死從子,君其念之。林氏涕泣而諾,抑情劬勞,鞠養子女,荏苒二十載,三女已嫁,二男亦娶,其年正朝,將行茶禮,躬治庶羞,極爲蠲潔,謂長子曰,吾以汝輩之故,受囑夫子,隱忍苟活,今則汝輩皆得成就,付托已效,吾事畢矣,當以是月下從,汝其知之。遂絶粒牢臥,二子涕泣勸食,則但撓手止之,積旬有餘日而殞。其操守之貞堅,處義之從容,比諸倉卒,當變而直情輕殉者,尤有所難。蔚山故士人安尙勳妻徐氏,于歸未幾,奄遭夫喪,送終之具,營定之節,躬自措辦,曲盡情禮。一日語其娣曰,吾之不卽死滅,苟延時日者,以葬喪之無人主事故也。今則襄禮已成,他日家事,兄公在矣。吾將從夫於地下,我死之後,願埋於同穴。遂於卒哭之日,乘家人會食之暇,潛入寢房,堅鎖窓牖,以其夫臨終時所着腰帶,縷項而死,從容就義,極爲嘉尙。星州故士人金柱厦妻權氏,于歸纔爲一年,其夫患毒瘇,而畏鍼難治,權氏吮之,每夜齋沐祝天,至誠救護,如是數載,竟至不起。權氏哀毁欲自滅,夫黨以宗祀無托慰喩,則權氏幡然改悟,强起苟延,取姪子爲嗣,三年之喪畢,敎子娶婦,傳其家業,其夫初忌之日,潛自飮毒,呼子泣訣曰,汝已成就,家事無憂,吾將以是日下從,願埋我於亡夫之側。又執婦手,漣漣流涕,遂悠然而逝。多士以其實蹟,具將齊籲,而臣於採訪之時,詳聞其實云矣。咸安故判官趙坦,義城故察訪申適道等二人忠節,晉州故士人崔奎煥,尙州故進士金載顯,安東故士人金東奎,大邱故士人申德佑等四人孝行,旣自吏曹施以贈職之典,旌褒一款,依定式置之,安義故鄕吏金得禹,義城故良人金益聲,聞慶故良人朴日晟,永川故良人李開之,醴泉故良人金福巖妻權氏,慶山幼學李錫東妻鄭氏,寧海故士人南趾煥妻朴氏,巨濟故士人姜斗璜妻具氏,英陽故士人趙秉誠妻金氏,東萊故閑良宋邦騮妻鄭氏,金山故良人白守權妻林氏,蔚山故士人安尙勳妻徐氏,星州故士人金柱厦妻權氏等十三人,以孝以烈,俱極卓異,旣登繡單之博採,又有廟覆之請褒,竝施旌閭之典,恐合樹風之政,而事係恩典,臣曹不敢擅便,上裁,何如?傳曰,依回啓施行。
又啓曰,因京畿暗行御史朴齊寬別單,議政府覆啓內,徑行,依別薦例施行,孝烈,卽爲覆啓之意,知委吏禮曹事,允下矣。取考其別單,則利川贈持平洪秉儉,幼而志學,潛心性理,膝榻固窮,肘案讀書,築壇望哭,三年如一,於國哀焚香,晨謁六旬,不替於家廟,莫非孝之所推,登徹紸纊,已蒙霜臺褒贈。其子贈童敎達燮,家傳詩禮,行篤孝友,漁前川而供旨,尙傳孝子之釣臺,侍親墓而終祥,咸頌先生之舊廬,旣荷恩褒,已是嘉尙,而一鄕輿論,愈久而愈彰,尙多欠闕之歎,如此篤行,合有加施表旌之典。長湍故學生洪在寬妻沈氏,敬戒婦道,貞烈天性,哭崩城而抑哀,實慰舅姑之心,成禭殯而以禮,允終喪葬之節,辦一死於飮毒,處事雍容,拚隻身於下從,立節卓越,似此烈行,合施棹楔之典云矣。利川贈持平洪秉儉,其子贈童蒙敎官洪達燮,孝行純至,長湍故學生洪在寬妻沈氏,烈節卓異,旣登繡單之博採,又有廟覆之請褒,竝施旌閭之典,恐合樹風之政,而事係恩典,臣曹不敢擅便,上裁,何如?啓,依回啓施行。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妣殿氣候,何如,大妣殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候,安順,卿等不必入侍矣。
大王大妣殿·王大妣殿·大妣殿·中宮殿口傳問安。答曰,知道。
備忘記,安東營將李敎復,大邱營將李應洙,下直,各長弓一張,長箭一部,片箭一部,筒兒一箇賜給。
傳曰,自今日至正月初二日,各司藏牌。
吏曹口傳政事,以李秉悌爲振威縣令。
政院啓曰,卽者應敎趙定燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
禮曹啓曰,來正月初一日,大王大妣殿寶齡周甲稱慶,親上致詞箋文·表裏儀註及大王大妣殿·王大妣殿·大妣殿·中宮殿,百官陳賀儀註,直爲書入各殿之意,敢啓。傳曰,知道。
兵曹啓曰,來戊辰年各殿頒給信漢符別單,各宮房新定式頒給信漢符別單及文宰二品以上·武臣蔭官·曾經摠管人員章標頒給別單,修整以入之意,敢啓。傳曰,知道。
又啓曰,今十二月各廳堂上·武臣朔試射,依例停止之意,敢啓。傳曰,知道。
摠戎廳啓曰,本廳諸將官,今丁卯年射講居首人,依例別單書入之意,敢啓。傳曰,知道。
刑曹啓曰,卽接全羅監司徐相鼎文移,則長水縣徒二年定配罪人柳時容,限滿云矣。取考曹上配案,則時容,以侵漁海民罪,乙丑八月定配,今已限滿的實,依法典,放送後徒流案頉下事,分付道臣之意,敢啓。傳曰,知道。
應敎趙定燮,以父病陳疏徑出。省疏具悉。爾其勿辭救護。
上在昌德宮。停常參·經筵。
大殿·大王大妣殿·王大妣殿·大妣殿·中宮殿,宗親·儀賓·內閣·政院·玉堂·朝廷百官除夕單子問安。答曰,知道。
政院啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,明日卽元朝也。都承旨進詣雲峴宮問候以來。
傳曰,吏判有闕之代,前望入之。
吏曹判書前望入之。金炳德落點。
都摠府啓曰,今日入直內三廳武兼禁軍及軍兵等,當爲中日習射技放,而除夕問安相値,不得設行之意,敢啓。傳曰,知道。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
宗親府啓曰,明日卽天漢殿朔奉審日次,臣鍾淳進詣擧行之意,敢啓。傳曰,知道。
兵曹啓曰,明日親臨陳賀時,出入番禁軍等別將,當爲率領侍衛,而禁軍別將申正熙,差祭在外,一番兼司僕將李奎書,使之兼別將擧行,何如?傳曰,允。
義禁府啓曰,楊根郡守朴宗永,拿勘事,傳旨啓下矣。朴宗永,時在任所,依例發遣府羅將,拿來,何如?傳曰,待待命拿囚。
吏曹判書金炳冀,疏陳病狀乞遞。答曰,省疏具悉。所請依施。
兵曹判書金壽鉉,陳疏乞遞。答曰,省疏具悉。重任何可輕遞?卿其勿辭,益勉恢公之道。日記廳堂上閔泳達。郞廳金炳年。