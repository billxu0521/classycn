上在慶德宮。停常參·經筵。
申時日食。
大殿·中殿·世子宮,政院·玉堂·二品以上·六曹歲謁問安。答曰,知道。嬪宮,政院·玉堂·歲謁問安。答曰,知道。中殿·世子宮·嬪宮,藥房問安。答曰,知道。
藥房啓曰,三陽回泰,慶祝方新。伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,而眩氣,中氣虛憊特甚之候,漸益差減乎?昨夜蔘茶進御之後,虛暈之候,或已鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡等症,與昨一樣,而膈間不淸利之氣益甚,寢睡不寧有加,卽今困惱特甚,蔘茶進御之後,別無顯效。勿爲入診。
禮曹達曰,太廟·永昭殿·敬寧殿歲首展謁,當爲取稟,而方在嘗藥之中,何以爲之?敢稟。令曰,今春則勢難擧行矣。
令曰,諸道勸農,及設賑之處,各別盡心賙賑等事,令本院措辭,下諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,呼吸不平有加,及熏熱往來,小便短澁,溺道不平之候,復如何?困惱特甚有加之候,其有所減,而膈間不淸利益甚之候,比夜差減,虛暈之氣,今已差減乎?臣等不勝憂煎,惶恐敢啓。傳曰,晩後諸症候一樣,而虛暈之氣,少得鎭定矣。
上在慶德宮。停常參·經筵。
下直,南兵使尹五商。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱,腹部飽滿,脚痺特甚有加,膈間不淸利亦甚,呼吸不平有加,及熏熱·喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣·中氣虛憊特甚之候,漸益差減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡等症及寢睡不寧有加,膈間不淸利益甚之候,與昨一樣,卽今困惱特甚矣。勿爲入診。
副摠管密川君墰三度呈辭。入達。遞差。
傳曰,政事再明日爲之。
備忘記,驪原君李鳳徵,近來候班,一不進參,及除守令,旋卽出肅,其無病故可知,其在事體,殊極可駭,罷職。
都承旨兪命弘上書。大槪,素患脚痺之病,添劇於卯申奔走之餘,昨自闕下,曳還私次,委頓枕席,作一僵屍,今日庭班,未克進參,瞻望宸極,但有涕泣。顧此廢疾之身,復起爲人,斷無其望,而莫重近密之地,不宜暫曠,伏乞速賜譴罷,以正臣闕禮之罪,以延臣垂死之喘事。入達。答曰,覽書具悉。卿其勿辭,調理察職。
今日入對時,全羅道均田使金在魯,忠淸道均田使金雲澤,同爲入侍。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利益甚,呼吸不平有加,熏熱往來,小便短澁,溺道不平之候,復何如?眩氣·中氣虛憊特甚之候,比夜差減,而困惱特甚之候,或有減歇之勢乎?臣等不勝憂煎,惶恐敢啓。傳曰,諸症候,晩後一樣,而膈間不淸利益甚之候,終不差減,卽今困惱特甚之候,夕間有加矣。
京畿監司書目,廣州呈,以持平金鎭商辭職上書上送事。達。答曰,覽書具悉。爾其勿辭,從速上來察職。
忠淸監司書目,忠州呈,以左參贊鄭澔辭職上書上送事。達。答曰,覽書具悉。卿辭至此,判金吾之職,今姑許遞焉。又書目,韓山呈,以判尹權辭職上書上送事。達。答曰,覽書具悉。卿其勿辭,從速上來察職。
江華留守書目,左尹鄭齊斗,病重上去不得事。達。令曰,卿辭至此,本職許遞事,回諭。
去秋冬等褒貶,南桃萬戶尹海昌黔毛浦萬戶朴聖元,以上,中。
承旨持公事入對時,忠淸左道均田使金雲澤所達,全義縣監金道錫旣因量事,口傳差出,永同縣監李秉鼎,除授本職,亦且多日,而近因兩司未備,俱未署經矣。前頭署經遲速,亦未可料見。今春序已屆,量事已急,不可無變通之道,依近例除署經催促發送,何如?令曰,依爲之。全羅道均田使金在魯所達,事目內,限畢量間,雖瓜滿守令,勿爲出代,特令仍任者,意固有在。蓋量田方張之時,守令如或遞易,則非但功役之停滯,莫重文書,必有虛疎奸僞之弊故也。其中尤甚憒憒決難堪任者,均田使與道臣,固當審察斥去,而自非然者,雖未能十分恰盡,至於遞易,則誠爲重難,其有治績善量事者乎?前光陽縣監姜聖適,以年少武人,居官旣簡,束吏且嚴,聽斷剛明,訟者願歸,治聲播騰,量田亦能精善,意外因臺達罷職,臺臣之只憑風聞論罷,此時治倅,誠爲可惜。臣欲據身親聞見,仰請仍任,而臺達旣已依從,則事體或似未安,故中止矣。此後勿論虛實,臺達罷遞者,固無奈何,而申飭兩銓,三南守令,限畢量間,雖侍從之職,陞遷之窠,竝勿擧擬,何如?令曰,依爲之。已上朝報
承旨持公事入對時,全羅左道均田使金在魯所達,臣於南下後,遍巡各邑,回到茂朱,適値連日大雪,勢當許久停役。且朝家曾許隨便往來,臣亦有稟議之事,姑爲上來,而廟堂諸臣處,私自講論之外,欲以數件事仰稟,敢與湖西均田使,同議請對矣。臣於前日登對時,以畢量後正案,或令本道監司,勿分左右道,竝爲句管修正,或只捧草案上來後,別設均田廳於京司,待各邑正案之來,較準釐正以送事,兩岐稟達,請令廟堂,指一定奪分付矣。其後賓廳次對時,諸臣各有所陳,終未歸一,乃有均田使下去,更爲審度稟定之令矣。臣於下去後,觀其文書,量其形勢,則改量成冊,極其浩多,雖田結至少之邑,亦將載一馱,光·羅等大邑,可推而知。道臣專管右道,而右道文書,尙有難於盡察之患,今不可更埤以左道量案。且自己檢量之邑,則自己仍爲檢修正案爲宜,而但量役,雖或於春耕前完畢,成冊畢修報,當費一朔。草成冊,雖或畢修報,正案繕寫,又當費數三朔。均田使若欲限各邑盡修正案,留在本道,磨勘以給,則將至經夏涉秋,其所貽弊必無紀極,況正案修正後,非但與草成冊相準而已。各邑解負差誤甚多,雖以甲戌量案言之,長廣尺數,與所解負束,多不相符,或有減錄處,或有增錄處。此似由於誤算,而亦安知非用奸乎?今番則不可不逐庫更算,以觀其解負,而考見癸卯畿量時均田廳謄錄,則以解負甚艱,故算員書吏,漸次加定,至於數十矣。三南則田結之多,尤非京畿之比,前頭各邑正案,次第委積,則必有累十能算之人然後,可以叩算,而戶曹算員,旣不可多數率去,若欲招集各邑吏叩算,則非但外方官吏精算者未易,許多人累月供饋之資,亦何從責出乎?此外難便之端,非止一二,臣意則均田使,當待各邑草案之畢到,親看入籠,堅固封標,仍令各自輸送然後上來,而依前例設均田廳於京中公廨,以戶曹算員,及各司有料布書吏之能文算者,多數移差,各邑正案,鱗次修到,則這這分授,使之詳細算準,均田使連日赴坐檢督,毋得悠泛,每畢準一邑之案,則抄出其訛誤,還爲査問,待其釐正更報然後,自均田廳,姑爲磨勘還送,略如軍案戶籍之規,則文書可精,弊端可省。故敢此更達,令廟堂稟處何如?令曰,依爲之。忠淸左道均田使金雲澤所達,臣所管量事,不但仍慮停役,且稟議之事狀聞上來矣。蓋所言稟議者,非止一二。已與廟堂之臣,相議可否,而其中修案一款,誠甚難處。當初廟議,未能預度,使均田使,仍在道內修正與或上來修正便否,使之觀勢狀聞故,臣於今行,商量事勢,多般講究,而事多掣肘,未有的見,廟議亦難懸度,姑未歸一,而二三月內,未及畢量之處,正案修正,又當費數朔,實難一向留在,徒貽弊端,似當依湖南均田使所達爲之,而若或畢量於正月之內者,則當令修案於臣在道之日,磨準以給,而第其叩算解負之事,實爲汗漫,決非一算員所可獨辦,各邑能算人,招集都會使役,而依監官例,官給料食,俾無遲滯之弊,何如?令曰,依爲之。金在魯曰,臣於在本道時,南平縣監兪夏基牒報以爲,南平與光州,壤地相接,以大川爲界,而甲量後近百年間川道變遷,此邊漸漸割削,彼邊自爾泥生,其所泥生處,自本縣依法典打量,以充成川欠縮之結爲宜,而光州所任,相持不許,請以此意,行關分付云云。臣以彼邊泥生處,雖是曾於本縣界內,到今川道大變,旣在於越以他境,則田主固當依法典推尋耕食,而至於田庫,則似當入於光州量案。且以大體言之,此田之屬此屬彼,在朝家元無損益,眞所謂楚人失之,楚人得之者也。必不移給於本縣,而從當稟議廟堂,明白分付之意,題給矣。第各邑如此處甚多,不獨南平爲然,而接界相爭,事係不輕。且三南,似當一體施行,故敢此仰達。令廟堂稟旨行會,何如?令曰,依爲之。又所達,今此改量時,久遠田畓之訟,無不齊起,牒訴極繁,其中可以卽決者,固當趁時處決,定其主客,從實懸量,而亦或有未及詳査,難處於遽決者。若欲待其盡爲査決,始乃懸錄,則訟端愈起,殆同掃塵,正案修寫,將無其期。如此處,姑以時勢懸量,而從容査辨,果有明白本主,則勿以量名爲拘,卽爲移給事定式,則訟者亦知成案之後,亦有追辨還推之道,似不至於忙急紛紜,以此知委施行,何如?令曰,依爲之。在魯曰,今此所達,乃指相訟未決者而言也。如有不干之人,乘其本主在遠,暗錄己名於他田畓,以爲日後橫占之計者,情狀萬萬痛惡,爲先刑推後,依事目全家徙邊,斷不饒貸之意,嚴明分付,俾絶奸弊,何如?令曰,依爲之。金雲澤曰,馬位田,初旣擇給,執等亦高,每疋幾結定式分給矣。到今改量之,必有剩縮之不同,而縮處旣無可給之土,剩處亦不當遠推,雖其長廣,與民田一體行量,而執等則勿許變改,竝宜依前施行。且以位田,載錄舊案,而今爲民田,累代相傳者,有難一時辨覈,姑以時執載案,如有驛屬之稱冤者,使之追後呈辨,亦令該驛察訪,從容論報,道臣狀聞變通,俾無量事因此遷就之弊,似合事宜,令廟堂稟處,何如?令曰,依爲之。又所達,量田,實是鉅役,官與民,見方專力於此,紙筆墨之難辦,亦倍於常時而明春又有戶籍之役矣。戶籍亦甚緊重,而事勢實難竝行,在前或因年凶有退行之例,今亦依此例待秋退行,似爲得宜,令廟堂稟處,何如?令曰,依爲之。金在魯曰,三南同然,一體稟處,何如?令曰,依爲之。已上備局謄錄
戶曹達曰,本曹正郞鄭赫先,昨日政移拜載寧郡守,而鄭赫先自授本職之後,一意奉公,隨事盡職,綜覈極其精明,弊端亦多釐革,當此經費蕩竭曹務繁緊之日,如此郞官,失之可惜。鄭赫先載寧郡守,今姑改差,仍任本曹正郞,以責成效,何如?令曰,依爲之。已上戶曹謄錄
上在慶德宮,停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,一已消減,眩氣,中氣虛憊特甚之候,漸益差減乎?昨夜竹瀝調進龍腦安神丸之後,膈間不淸利亦甚之候,或已減歇乎?聖候近日有加,臣等新年,尙未入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候及寢睡不寧有加,困惱特甚,與昨少無所減矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,俄者入診時,以六君子湯加減用之事定奪矣。卽退與諸醫,議定加減,書入方門,而自明日煎入之意,敢啓。傳曰,知道。
副應敎金相玉牌不進,罷職令旨。令曰,只推勿罷。
兵曹啓曰,今正月初五日,百官朝參日次,而上候方在未寧之中,姑待平復後更稟之意,敢啓。傳曰,知道。
假注書吳光運改,代宋翼長。以上朝報
入診時,藥房都提調李頤命所啓,我國所産人蔘品頗好,關東之羊角參嶺南之羅蔘,自古著稱,有名於中國,而羅蔘尤有津液,勝羊角蔘,故近來御藥,先用羅蔘,羅蔘盡然後,用羊角蔘矣。羅蔘,自本道,一年只以二斤封進,故常有不足之患,羅蔘又二斤,自今令本道,加爲封進,而京貢物中二斤減數,自本道給價擇封事,分付於宣惠廳及本道似好矣。上曰,依爲之。李頤命曰,江原道人蔘,曾前火田少起之時,則處處産出矣。近來耕起漸多,到處濯濯,而一經火田之後,則人蔘不復生,故年來人蔘極貴。而雖採得者,亦不成羊角模樣,厥體甚細,內理又疎,鬆不堅如沙蔘,此無他,曾前所産處,旣罕出,而採處又不廣故也。今則分付於本道,以江陵·三陟等地,及他曾前産參處,從某至某,別爲劃封,一如封黃腸木例,痛禁火田,而雖各衙門諸宮家折受等處,亦令一竝禁斷,而以此爲一大事,另爲禁護,則前頭可期蔘品之復舊,若因循置之,終無別樣變通之擧,則到處童山,豈可望蔘品之佳好而莫重御供之藥,前頭絶種,亦又可慮,此非細故也?此事便否,詢問于本道道臣處,以爲定式施行之地,何如?上曰,依爲之。提調閔鎭遠曰,慶尙道羅蔘之品,亦漸不如前日,羅蔘所産處,亦令江原道例,一體禁耕之意,詢問于本道道臣,何如?上曰,依爲之。以上宣惠廳謄錄
上在慶德宮。停常參·經筵。
辰巳時,日暈兩珥。申時,日暈。
下直,晉州牧使朴泰三,通川郡守李光朝。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,背部微浮之氣,今已消減,眩氣,中氣虛憊特甚之候,漸益差減乎?膈間不淸利益甚,及食後滯氣或已減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,及寢睡不寧有加,食後滯氣,與昨一樣矣。勿爲入診。
左承旨丁道復辭職上書。入達。遞差。
工曹參判李麟徵初度呈辭。入達。給由。
持平金民澤達曰,臣久叨言責,全蔑稱塞,愧懼徒積,疾病且苦,連尋辭單,見閡喉院,方切㦖蹙矣。卽伏聞日昨入對時,湖南均田使,以臣所論前光陽縣監姜聖適,有所陳達,盛稱其治績,而至以臣劾罷爲可惜,臣不勝瞿然。夫聖適貪汚蔑法之狀,旣悉於臣達辭中,臣何必架疊?而今者均田使之言,則或曰居官旣簡,束吏且嚴,或曰聽斷剛明,量政精善,其所爲言,一反臣說,臣誠訝惑,不料其稱詡之至於此也。雖然臣之所論,只出於風聞,而均田使則親自本道而來,其所見聞,必據實狀,果如其言,則臣之論人不審之失著矣。臣何可自以爲是而晏然仍冒於臺端乎?請令遞斥臣職。答曰,勿辭,退待物論。
政院達曰,因侍講院草記,司書洪廷相以親病陳書下鄕,上來遲速,有不可知,合有變通之道,令政院稟旨擧行事,依下矣。今初八日陳賀時,宮官不可不備員,司書洪廷相,旣以親病下鄕,似難及時上來,何以爲之?敢稟。令曰,改差。
令前正郞趙尙絅,居中勿論,獻納金相尹,縣監崔尙履·尹惠敎,竝解由勿拘。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減,而食後滯氣,或已減歇乎?臣等不勝憂煎,惶恐敢啓。傳曰,諸症候一樣,晩後困惱特甚,食後滯氣無減矣。
藥房口傳啓曰,昏後諸症候,何如?伏聞醫官處傳敎之言,則今日滯氣有加,水刺白粥,將不得進御云,臣等一倍焦煎之至。滯氣未必不由於胃氣之虛弱。雖有滯氣,亦須强進粥飮,可以有補於脾胃,伏望强進,何如?醫官尙未入侍云,亦伏望卽令入侍診察,何如?傳曰,卽今亦一樣,而白粥當觀勢進御,而醫官亦方欲使之入診矣。
有政。
吏曹達曰富寧·鐵原兩邑守令,今當以武臣差出,而擬望之人乏少,未準朔禁軍將,竝擬以入之意,敢達。令曰,知道。又啓曰,玉堂闕員,今當差出,而曾前出入之人,或居中考,或解由未出,合有變通之道,何以爲之?敢稟。傳曰,別單書入。又啓曰,侍從臣父年七十者,每於歲初,該曹抄啓事,曾已定奪矣。侍從臣父年七十之人,別單書入之意,敢啓。傳曰,知道。加資。
吏批,判書李觀命進,參議李秉常進,吏批以朴泰三爲晉州牧使,鄭智爲富寧府使,金楙爲淮陽府使,趙榮世爲金化縣監,洪以圖爲鐵原府使,愼汝儉爲殷山縣監,李景華爲德川郡守,李鳳徵爲龍川府使,鄭赫先爲載寧郡守,崔益齊爲兔山縣監,李潤夏爲遂安郡守,李箕翊爲左承旨,趙鳴鳳爲右承旨,宋相琦爲兼判義禁,李㙫爲禮曹參判,尹憲柱爲左尹,李相成爲戶曹參議,趙鳴謙爲輔德,崔道文爲禮曹佐郞,朴聖輯爲工曹佐郞,禹世一爲工曹佐郞,朴師漢爲工曹佐郞,金鳴殷爲奉常僉正,金濟謙爲京畿都事,黃來聃爲龍川府使,韓圭爲慈山府使,洪重疇爲淸風府使,李徵休爲永興府使,李萬春爲載寧郡守,洪夏濟爲開城敎授,朴弼夔爲金泉察訪,梁彬爲軍器判官,趙尙健爲副校理,洪廷弼爲副修撰,徐宗燮爲說書,趙尙絅爲兼文學,黃再徵爲富寧府使,柳萬成爲德川郡守,朴弼正爲司書,魚有龜爲江華留守,兼春秋單申滌,成均博士單朴性毅,校書正字單張斗周,載寧郡守鄭赫先,戶曹正郞仍任事,承傳,以朴聖輅爲執義。
兵批,以金洙爲副司猛,鄭齊斗·趙觀彬爲副護軍,趙泰耉·丁道復·李敏英爲副司直,宋翼長爲副司正,洪廷相爲副司果,李後絳爲副司直,金翊漢爲副司正,李仁楷·李樞爲副司直,李惟亮爲副司正,金弘祉爲副司猛,李榮來·張文翼·卞廷郁·金圖南·朴昌裕·金世弘爲副司勇,許遠爲副司果,朴尙斌爲副司直,金爾龍·李允晩爲副司正,梁震郁·朴全素·梁震文·朴泰宇·李天福爲司猛,金鼎勗爲副司果,尹光殷爲副司正,李璿根·白時采·黃再淸爲副司猛,趙大瓛爲副司勇。
謝恩,左承旨李箕翊,右承旨趙鳴鳳,左副承旨韓世良,右副承旨尹陽來,同副承旨黃龜河,副校理趙尙健,說書徐宗燮。已上朝報
吏曹啓曰,因臺達,皇甫仁嫡孫,令本道査問後,更議錄用事達下矣。今見黃海監司李德英査本,則皇甫禎,則以爲皇甫仁九代嫡孫。皇甫任,則以爲皇甫仁六代嫡孫,而皇甫任則無可考文書,皇甫禎則世系及戶籍分明云。而當初子孫錄用之令,出於愍冤慰枉之至意,而亦無單擧嫡孫之令。蓋皇甫仁在於二百年之前,今無奉祀之事,則不必區別其嫡支,皇甫慊,亦是九代孫,而旣已除職,則今不當遞改,皇甫禎更加訪問,觀其爲人,徐議調用,何如?令曰,依。以上吏曹謄錄
義禁府達曰,卽接月令醫員玄起鳳手本,則時囚罪人李漢珪,以年七十老病之人,素患疝症,久處冷地,自八九日前,疝氣猝發,時時衝上,食飮全廢之餘,兼得傷寒,晝夜苦劇,粥物未能下咽,時時窒塞,死生可慮云。自前罪人病勢如此,則有保放救療之規,敢此仰稟。令曰,依爲之。已上義禁府謄錄
上在慶德宮。停常參·經筵。
謝恩,大司諫金有慶,司諫李鳳翼。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁之候,比昨差減,而背部微浮之氣,今已消減,眩氣,中氣虛憊特甚之候,漸益差減乎?膈間不淸利益甚,及食後滯氣或有減歇乎?今日臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候及寢睡不寧有加,食後滯氣與昨一樣,搔癢復發,比前尤甚矣。勿爲入診。
令曰,校理鄭纘先,前後除拜,一不上來,其在事體,殊涉未安,遞差。
政院達曰,今日賓廳次對,兩司當爲進參,而憲府多官,俱在外,只有持平金民澤,而昨日引避退待,大司諫金有慶,司諫李鳳翼未肅拜,獻納金相尹在外,正言柳復明陳書,今方入達,正言金槹呈辭,除在外,陳書入達外呈告,未肅拜人員,竝卽牌招,以爲推移進參之地,何如?令曰,依。
都承旨兪命弘初度呈辭。入達。給由。
忠淸監司書目,淸風府使尹澤,去月二十七日身死事。
令曰,大臣·備局堂上引接。
正言柳復明上書。大槪,臣之情病,無望就列,而書單俱阻,悶蹙轉深,更伸微懇,冀蒙恩遞,兼附一二畿瘼,以備裁處事。入達。答曰,覽書具悉。條陳之事,令廟堂稟處,勿辭察職。
成均館官員,以知館事意達曰,今正月初七日,儒生上旬輪次,當爲設行,而候班未撤,限內不得爲之,今月內無故日退行之意,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利亦甚,呼吸不平有加,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?食後滯氣或已減歇,而搔癢之候,亦有所減乎?臣等不勝憂煎,惶恐敢啓。傳曰,諸症候晩後一樣,而食後滯氣,水刺進御之後有加。故薑茶湯,纔已進御,搔癢之候,前則夜作晝歇矣,卽今則晝亦不止矣。
大臣·備局堂上引接時,大司諫金有慶所達,請還收河減死定配之命,更加嚴刑得情,依律處斷。措辭見上令曰,不從。又所達,新除授司憲府執義朴聖輅,時在京畿衿川地,請斯速乘馹上來事,下諭。令曰,依達。又所達,引嫌而退,臺閣論人,雖許風聞,旣云不審,勢難仍在,請持平金民澤遞差。令曰,依達。領議政金昌集所達,金雲澤所達,今此量役,實是鉅役,紙筆墨之難辦,亦倍於常時。明春又有戶籍之役,戶籍亦甚緊重,而卽今事勢,實難竝行,戶籍則待秋退行事爲請矣。量役·戶籍,一時竝行,事勢誠難,戶籍則待秋退行宜當,分付三南,一體擧行,何如?令曰,分付三南,可也。又所達,上年京畿秋冬等褒貶,令前監司黃一夏擧行,而旣被臺彈,不欲當之,至於辭免矣。凡外方殿·最雖在遞罷之中,例爲擧行,而黃一夏則情勢,與他有別,不可終始强迫,令新監司擧行何如?令曰,令新監司爲之,可也。又所達,兩南戰船儲置米未捧居末·之次守令,依事目論罪事,達下矣。全羅道前右水使沈榗居末之罪,所當依事目拿問,而閫帥事體,與守令有異,令廟堂稟處矣。全羅前右水使沈榗,所當拿問,而閫帥則果與守令有別,勿爲拿問,只罷其職,何如?令曰,依爲之。已上朝報
備邊司達曰,永興府使沈澍,在任身死矣。曾經從二品實職,依例擔軍題給之意,分付三道,何如?答曰,依。備局謄錄
引接入對時,領議政金昌集所達,北道移轉米,當以嶺南穀一萬五千石入送,而五千石,則以北道船載去,一萬石,則以嶺南兵船,載送于江原道初面平海地之意,分付矣。今觀咸鏡監司報狀,則丙子·丁丑·癸未·甲申年,則皆以嶺南船,運致於北道初面官,丙戌年,則自北道載去,而北道船隻體少,不過載數千石,若使盡數載去,則勢難及用於賑資云。嶺南兵船之遠出,雖涉重難,北道民事,亦甚切急,而一萬石之穀,若令本道盡數載去,則決無及期入去之勢,依前例以嶺船載送於安邊地事,更爲分付於慶尙監司,何如?令曰,依爲之。又所達,江華前留守沈宅賢狀達,本府所屬各鎭邊將牒報,據各鎭土卒,率皆無田土,至貧無依之類,該曹諉以乏儲,已立五朔代布,尙不上下,故貧殘土卒,其勢難保,誠如邊將所報,不可不變通。同防軍布通一年應下之數八十四同,以該曹年例所捧中近道各邑軍木,依此數劃送本府,自本府直捧於各邑,隨朔上下,定式施行事,令廟堂稟處矣。江都各鎭土卒,無他生理,專靠代布,而目前兵曹,諉以無儲,切不上下。故以此土卒,擧皆稱冤矣。今若通一年應下之數,以近道各邑軍木,劃送本府,自本府直捧於各邑,逐朔上下,則在該曹旣係應下之物,似無所損,各鎭土卒,則可以趁時受食,依此變通宜當,此意分付兵曹,何如?令曰,分付可也。又所達,東萊府使鄭亨益狀達,倭公木作米,年限旣盡之後,不可復捧之意,據理宣諭於倭人等,以爲對馬一島,有山無野,生道無地,本島民人,只仰此米,得之則生,不得則飢,關係甚重。況且七十年作木之米,一時撤給,則島中生涯,從此絶矣。同作米退年加許之意,縷縷言說,作米加許與否,令廟堂稟處矣。對馬旣非産穀之地,因請公未作米,限年許給,蓋已久矣。年限旣盡,則輒以退年加許爲請,實是難繼之道,而亦不可終始防塞。又限五年,以米許給,何如?令曰,限五年給之,可也。又所達,全羅左道均田使金在魯所達,擧條中量田畢量後,均田使留在本道修正文書之際,自致日久,爲弊甚多,上來設廳,修正文書爲得宜云。大槪均田使畢量之後,仍爲留滯修正文書,則其間貽弊不貲,上京後多聚算員,從容修正,旣無所妨,亦可省弊。在前又有京中設廳之例,依此許施似好矣。右議政李健命曰,在外時已與均田使相議,而玆事儘爲難處。癸卯畿甸量田時,雖有設廳京中之事,畿邑則道里不遠,往復非難,而三南則不然。各邑文書,若使盡聚京中,則往復釐正之際,必多弊端,若依金雲澤所達,均田使在本道時,各邑文書,隨其畢量,這這修正,而一邑之中,亦就其畢量之面,先爲修正,其中未及修正者,均田使上來後,自京修正,則或可省一分之弊矣。以此分付,何如?令曰,依爲之。又所達,此則忠淸左道均田使金雲澤所達也。馬位畓初旣擇給,執等頗高,計其馬匹,定式分給矣。今此改量之後,必有剩縮之不同,而縮處旣無可給之土,剩處亦不當還推,執其等數之際,勿許變改,竝宜依前施行。且以位田,載錄舊案,而今爲民田,累代相傳者,有難一時辨覈,姑以時執載案,如有驛屬稱冤之事,令該驛察訪,論報道臣狀聞變通事,令廟堂稟處矣。各驛位田改量之後,必有剩縮之弊,而到今變其等數,必有難處之端,切勿變改,至於相訟田畓,有非一時辨覈者,則姑以時執錄案,待察訪論報變通事,竝宜依此施行矣。令曰,依爲之。禮曹判書權尙游曰,以守禦廳事,敢有所達。瑞興地,有所謂老坡嶺,而此地元非嶺阨。頃因黃海兵使狀辭,廟堂覆達,拔去於嶺阨之數,以除兵營摘奸之弊矣。守禦廳屯田,在於老坡嶺至近之地,老坡嶺內外山腰以下,可作田畓之處,募民起墾,前頭觀其募民多少,若爲團束作哨則似好,故敢達。令曰,依爲之。領議政金昌集曰,老坡嶺,旣非嶺阨。故雖已拔去,今若設屯,則居民起墾之除,斫伐樹木,將作赭山矣。權尙游曰,當初善績鎭,在於老坡嶺內矣。前訓將尹就商,爲黃海道巡撫使時,詳見地形,則所謂城古介,是嶺阨正幹,而老坡嶺,乃其枝脚也。元非要害之地,設鎭於此處,極爲可笑。故移設善績鎭於城古介之下,老坡嶺則與城古介相距十里之遠,無所緊關,且老坡嶺,旣於濯濯,元無樹木茂密之事云。大抵山腰以上,長養樹木,自是法典,就山腰以下可耕處起墾,山腰以上則,切勿犯耕,事甚便當矣。右議政李健命曰,若欲區別,則令本道兵使摘奸,定其界限似好矣。令曰,依爲之。領議政金昌集曰,全羅左道金在魯所達,南平接界光州地,有大川,甲戌量後,川道變遷,此邊漸削,彼邊漸生,田主固當依法典,推尋耕食,而至於田庫,則似當入於光州量案云矣。此邊浦落,彼邊泥生,田主推尋耕食,自是法例,今此南平縣浦落之地,旣已泥生於光州,則田主固當還推,而田庫則入錄於光州量案宜當,如此之處,不但南平·光州爲然,一體分付,何如?令曰,與南平一體爲之宜矣。已上備局謄錄
都摠府達曰,副摠管李鳳祥,以訓鍊中軍別武士點考事,北營晝仕進去之意,敢達。令曰,依。已上都摠府謄錄
義禁府達曰,卽接月令醫員玄起鳳手本,則保放罪人徐昌碩病勢,今已向差云,還囚之意,敢達。令曰,依。以上義禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪官,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,背部微浮之氣,比前益減,眩氣,中氣虛憊特甚之候,亦已差減乎?膈間不淸利益甚,及食後滯氣,或已減歇乎?昨夜胎水牛黃進御之後,搔癢之候,卽有止歇之效乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道,諸症候,與昨一樣,而背部微浮之氣稍減,搔癢特甚,寢睡無異全失矣。勿爲入診。
都承旨兪命弘,工曹參判李麟徵,再度呈辭。入達。加給由。
院達,請還收罪人河減死定配之命,更加嚴刑得情,依律處斷事。慶尙左兵虞候金重九,本以鄕曲庸瑣之徒,目不識字,大小文簿,專委下吏,不成貌樣,潛通主將所眄之妓,及至事覺之後,亦不知恥,其他醜悖之氣,不一而足,瞻聆所及,莫不駭唾,請慶尙左兵虞候金重九罷職。遂安郡守李潤厦,儱侗昏憒,全不解事。曾任閫幕,亦致僨敗,災邑賙賑之責,決不可付諸如此之人,請遂安郡守李潤厦改差。蔭官初筮,不可不擇差,而健元陵參奉鄭壽淵,愚騃昏庸,蒙無知識,濫廁仕籍,人皆爲駭。中部參奉閔師洙,曾任殿郞,事多虧汚,南來之人,至今傳說,請健元陵參奉鄭壽淵,中部參奉閔師洙,竝令汰去。答曰,不從。
謝恩,輔德趙鳴謙。
吏曹啓曰,臺諫有闕,政事,取稟。
司書朴弼正上書。大槪,略陳短書,敢暴危懇,而喉司不諒,一向退却,臣之情勢,可謂益窮蹙矣。卽者召命之下,謹詣闕外,而顧此蹤跡,決難冒進於榮次,陳書徑歸,臣罪至此,萬殞猶輕,乞蒙鐫削臣職名,以謝人言,以安微分事。入達。答曰,覽書具悉。爾其勿辭,從速察職。
領敦寧金柱臣上書。大槪,臣見差敬寧殿春享大祭獻官,而臣之病狀,實無半夜駿奔將事之望。萬不獲已,玆敢冒昧仰籲,伏願亟命該曹,遞臣享官之任事。入達。答曰,覽書具悉卿懇。所患如此,深用慮念。享官,卽令該曹改付標,卿其安心調理。
大殿·中殿·世子宮·嬪官,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利益甚,呼吸不平有加,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?食後滯氣,其有所減,而搔癢特甚之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而搔癢之候,晝則比昨似減矣。已上朝報
都摠府達曰,副摠管東善君炳,以永寧殿春享大祭終獻官,今日禮曹晝仕進去之意,敢達。令曰,依。已上都摠府謄錄
禮曹啓曰,來二月初一日行社稷祭,王世子當爲親行,而方在嘗藥之中,何以爲之?敢稟。傳曰,今番則勢難親行矣。已上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,今已差減,而膈間不淸利益甚,食後滯氣,及搔癢之候,漸有減歇之勢乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候與昨一樣,而搔癢特甚,寢睡無異全失,困惱特甚矣。勿爲入診。
傳曰,政事過齋戒後爲之。
咸鏡監司書目,永興府使沈澍,去月二十五日身死事。
禁府,柳重碩拿囚。達。
都承旨兪命弘三度呈辭。入達。遞差。
明日進賀時,王世子出宮正時,巳正二刻。
正言金槹上書。大槪,臣於司書朴弼正之書,有不可晏然者,玆敢略具短書,仰瀆徽聽,伏乞亟賜鐫遞,以安私分事。入達。答曰,覽書具悉。爾其勿辭,從速察職。
今日入對時,嘉山郡守宋琢,順安縣監李範之,甑山縣監金時和,泰川縣監李時恒,殷山縣監愼汝儉,德川郡守柳萬成,竝除署經發送事,及司書朴弼正牌招察任,兼文學趙尙絅,口傳付軍職後,亦爲牌招事,下令。
兵曹,口傳政事,副司直,趙尙絅。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利益甚,呼吸不平有加,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減,困惱特甚之候,或有減歇之勢,而食後滯氣,搔癢特甚之候,亦有漸減之勢乎?臣等不勝憂煎,惶恐敢啓。傳曰,諸症候及困惱特甚之候一樣,而水刺後,又有滯氣。故薑茶湯進御,搔癢之候,晝則少減矣。
兼文學趙尙絅,司書朴弼正,牌不進,罷職令旨。令曰,只推勿罷。已上朝報
都摠府達曰,副摠管李鳳祥,以能麽兒堂上,今日能麽兒坐起時,訓鍊院晝仕進去之意,敢達。令曰,依。已上都摠府謄錄
觀象監官員,以領事提調意達曰,本監天文學兼敎授三窠設出,意非偶然,而近來象緯之學,無論方外,本監絶無講習之人,事之寒心,莫此爲甚,不可無變通之道。頃年本監諸官,以兼敎授一窠願差事,上言蒙允矣。今者兼敎授宋奎瑞有頉之代,當爲差出,而本監官員中鄭允文術業最精,卽爲差下,付軍職冠帶常仕,自今三窠中一窠,本監諸官中有才術者,別擇塡差,以爲激勸之地,何如?令曰,依。已上吏曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪官,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,今已差減,而膈間不淸利益甚,食後滯氣,及搔癢特甚之候,漸有減歇之勢乎?今臣等,與諸醫入診,詳察症候宜當,盈庭忭賀,不勝慶祝,而憂煎亦切,敢此問安,竝爲仰稟。答曰,知道。諸症候與昨一樣,而搔癢少減,寢睡不寧有加矣。勿爲入診。
敎文。王若曰,上天申休,六旬之期已屆,一人有慶,十行之音誕敷。非爲盛事之誇張,式循群情之懇摯。念予不穀,叨守丕基,疾病纏身,驚暮景之奄及,艱虞溢目,顧寶位而靡安。無以配盛德於先王,憂勤徒切,莫能躋斯民於壽域,治理難成,茫然事與心違,遽爾年且耳順,當壽社之趾美,差欠一齡,逮歲籥之啓新,恰滿耆算,肆丁三陽之回泰,益切萬姓之祝釐。雖臣子喜懼之誠,惜今歲之虛度。然寡昧抑損之志,嫌縟儀之發行。集鵷鷺於明庭,只許受賀之典。薦芬苾於太室,爰擧告事之儀節簡而予心卽安。禮申而衆望無缺,吾何修可?以比啓運之休慶難追,我無爲人,自寧臨深之恐懼冞篤。顧當希曠之盛擧,可無上下之交修?若不云來,憂日月之愈邁,庶無大悔,顧箴儆之相聞。肆告心腹之言,庸播中外之聽。於戱,聖人有德必來,王者與衆同懽。諴小民而祈天,曷敢自逸,建皇極而錫福,圖永有終。故玆敎示,想宜知悉。大提學李觀命製進
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利益甚,呼吸不平有加,及熏熱往來,小便短澁,溺道不平之候,復何如?眩氣,中氣虛憊特甚之候,比夜差減乎?食後滯氣,亦有所減,而搔癢之候,漸益差減乎?臣等不勝憂煎,惶恐敢啓。傳曰,諸症候,晩後一樣,而困惱特甚之候有加,食後滯氣,故薑茶湯進御,搔癢之候,晝則尤減矣。
兼文學趙尙絅,司書朴弼正,牌不進,罷職令旨。令曰,只推勿罷。
院達,請還收罪人河減死定配之命,更加嚴刑得情,依律處斷事。請慶尙右兵虞候金重九罷職。措語見上請遂安郡守李潤厦,改差。措語見上請健元陵參奉鄭壽淵,中部參奉閔師洙,汰去。措語見上答曰,不從。末端兩件事,依達。
領府事李濡箚子。大槪,敢請病重闕禮之罪,仍乞亟遞臣本兼諸任,俾得安意就盡事。入達。答曰,覽箚具悉卿懇。有疾未參,別無所傷,卿其勿辭,亦勿待罪,從容善攝。仍令曰,史官往諭。已上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,今已差減,而膈間不淸利益甚,食後滯氣,搔癢之候,漸有益減之勢乎?加味六君子湯五貼,已盡於昨日,此時議藥,尤當十分愼重,今日臣等,與諸醫入診,詳察症候,議定繼進當否宜當,不勝終宵煎灼,敢此問安,竝爲仰稟。答曰,知道。諸症候與昨一樣,而膈間不淸利,呼吸不平之候益甚,寢睡不寧有加,搔癢少減後,別無加勝矣。湯劑連進,而旣無其效,亦且厭苦,今姑停進,卽今困惱特甚矣。勿爲入診。
傳曰,史官三員待命,騎馬九匹立之。春享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平有加益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚有加之候,或有減歇之勢,搔癢之候,不復發作乎?今日朝水刺,無異全廢,臣等益不勝煎灼之至,惶恐敢啓。傳曰,諸症候,食後滯氣,晩後一樣,困惱特甚之候,無加勝之勢,搔癢之候,晝則尤減矣。
又口傳啓曰,今日困惱特甚,水刺幾至全廢,如此之時,酬應必難,明日開政事命下,而姑爲觀勢擧行事,分付,何如?傳曰,依爲之。
又口傳啓曰,昏後諸症候加減,何如?朝水刺幾至全廢,至今無進御食物,臣等益不勝焦煎之至。雖無思食之念,伏望强進粥飮,惶恐敢啓。傳曰,諸症候一樣,而白粥甚厭,俄者進御之物,纔已下敎於醫官矣。
同副承旨黃龜河牌不進,罷職令旨。令曰,只推勿罷。已上朝報
上在慶德宮。停常參·經筵。
下直,全義縣監金道錫,松羅察訪崔㙫。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平有加,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,今已差減,而膈間不淸利益甚,食後滯氣,及搔癢之候,漸有益減之勢乎?昨日水刺,殆至全廢,藥物不能進御,臣等不得入侍瞻望,一倍煎灼之忱,不可盡達。今日與諸醫入診,詳察症候宜當,敢此問安,竝爲仰稟。答曰,知道。諸症候,及膈間不淸利,呼吸不平益甚,寢睡不寧有加,與昨少無所減,而卽今困惱特甚之候,比昨有加,搔癢之候,少減後一樣矣。勿爲入診。
假注書黃晸改,代以徐宗伋爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減乎?困惱特甚有加之候,或有減歇之勢,而搔癢之候,益有所減乎?臣等不勝憂煎,惶恐敢啓。傳曰,諸症候晩後亦一樣,困惱特甚有加之候,終日一樣,搔癢之候,晝則尤減矣。
江原監司書目,春川呈,以掌令金昌翕辭職上書上送事。達。答曰,覽書具悉。爾其勿辭,從速上來察職。
江華留守魚有龜辭職上書。入達。答曰,覽書具悉。卿其勿辭,從速察職。
戶曹參議李相成辭職上書。入達。答曰,覽書具悉。爾其勿辭,從速察職。
傳曰,向日中氣虛憊特甚,永昭殿正朝祭餕餘中朴桂,有入而待令者。故煨而進御矣。多有生末之臭,末亦麤大,所造果子,甚爲不精,事極可駭,當該典祀官,拿問定罪,熟手令攸司,從重科罪,餕餘之果,尙且如此,各陵祭物之不精,從此可知,各別申飭。
拿問現告,典祀官南學訓導文世中。
禁府,文世中拿囚。達。
今日入對時,兼文學趙尙絅,司書朴弼正,奉敎李箕鎭,牌招事,下令。
右承旨趙鳴鳳,兼文學趙尙絅,司書朴弼正,牌不進,罷職令旨。令曰,只推勿罷。
奉敎李箕鎭牌不進,依承令罷職。已上朝報
都摠府達曰,都摠管任埅,以知義禁府事,本府坐起晝仕進去之意,敢達。令曰,依。已上都摠府謄錄
上在慶德宮。停常參·經筵。
申時酉時,日暈。夜一更至四更,月暈。
下直,淮陽府使金楙,載寧郡守李萬春,江華經歷崔星瑞。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,呼吸不平,熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,今已差減,而膈間不淸利益甚,食後滯氣,及搔癢之候,漸有益減之勢乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,及膈間不淸利,呼吸不平益甚,寢睡不寧有加,與昨一樣,而搔癢別無加勝,卽今困惱特甚矣。勿爲入診。
以權賮爲假注書。
司書朴弼正初度呈辭。入達。給由。
左承旨李箕翊,右副承旨尹陽來,同副承旨黃龜河上書。大槪,臣等於西陵都正煜兄弟,書末壅蔽之斥,有不容晏然在職者,玆敢相率迸出,恭俟譴罰,伏乞邸下,先遞臣等之職,仍治臣等之罪事。入達。答曰,覽書具悉。爾等勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減乎?困惱特甚有加之候,或有減歇之勢,而搔癢之候,漸益差減乎?臣等不勝憂煎,惶恐敢啓。傳曰,諸症候一樣,而困惱晩後特甚中尤特甚,眩氣亦甚,喘氣亦促,氣甚不平,若不能收拾矣。
藥房又口傳啓曰,臣等伏承夕問安,批答則氣甚不平,不能收拾,困惱特甚,喘氣亦促,臣等不勝一倍焦灼之至,不可不與諸醫,卽爲入診,詳察症候,惶恐敢啓。傳曰,依爲之。
以金相奭爲假注書。
右承旨趙鳴鳳牌不進,罷職令旨。令曰,只推勿罷。
領議政金昌集箚子。大槪,臣於典祀官拿問之命,有不敢晏然者,乞遞奉常寺提調之任,以安私分事。入達。答曰,覽箚具悉卿懇。祭享事重,旣有科罪,於卿別無所嫌,安心勿辭,亦勿待罪。仍令曰,史官往諭。
政院達曰,日昨西陵都正煜,西陽令熳等,以加上徽號事,及愼妃復位事,太祖大王舊基立碑事,陳書到院,而玆事至重且大,有非一二微末宗臣所敢輕議。故臣等欲待僚員之齊會,相議處之矣。卽伏見其書末所陳,則侵斥本院,不比尋常,至於請治壅蔽之罪,臣等之不敢率爾捧入,實出於重事體之意,則其所侵辱至此,臣方待罪藥院,雖不敢擅離,而情地之不安,與諸僚無異,此書何以爲之?敢稟。令曰,勿爲捧入。
以徐命九爲假注書。
左承旨李箕翊,右副承旨尹陽來,同副承旨黃龜河,牌不進,罷職令旨。令曰,只推勿罷。
入對時,右副承旨尹陽來牌招,左承旨李箕翊,同副承旨黃龜河,明日待開門牌招事,下令。
右副承旨尹陽來再牌不進,罷職令旨。令曰,只推勿罷。已上朝報
上在慶德宮。停常參·經筵。
下直,鐵原府使洪以圖,慈山府使韓圭,嘉山郡守宋琢,平海郡守金遇秋,永同縣監李秉鼎,兔山縣監崔翼齊,甑山縣監金時和。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?困惱特甚有加,眩氣,喘氣,更何如?而口淡,腹部飽滿,脚痺特甚有加,熏熱,喉乾,溺道不平之候,其有所減,而眼視昏暗特甚之候,亦何如?小便短澁,及膈間不淸利益甚,食後滯氣,搔癢之候,今已差減,而中氣虛憊,若不能收拾之候,再進蔘茶,小得鎭定後,益有向減之勢乎?昨夕入診退出之後,臣等尤不勝終宵煎灼之忱。今日與諸醫入診,詳察症候,議定蔘茶加進當否宜當,敢此問安,竝爲仰稟。答曰,知道。諸症候及寢睡不寧有加,與昨一樣,而喘氣少減,若不能收拾之氣,蔘茶再進之後鎭定,搔癢減歇矣。蔘茶今姑停進,勿爲入診。
司書朴弼正再度呈辭。入達。加給由。
左承旨李箕翊,右副承旨尹陽來,同副承旨黃龜河,牌不進,罷職令旨。令曰,只推勿罷。
左承旨李箕翊上書。大槪,臣於昨日,與諸僚敢陳請譴之章,而反承察職之敎,再違嚴召,而輒施格外之恩,臣誠惶隕感激,罔知攸措。念臣衰病,無望供職,當此聖候有加,廳中不齊之日,何敢飾辭陳書,以爲乞免之計哉?伏乞亟賜鐫遞,以尋生路事。入達。答曰,覽書具悉。爾其勿辭,調理察職。
京畿監司書目,楊州呈,以吏曹參判李喜朝辭職上書上送事。達。答曰,覽書具悉卿懇。天官佐貳,不容久曠,勿辭,上來察職。
傳曰,延齡君墓神道碑銘,李判府事製進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減乎?困惱特甚有加,及喘氣益有減歇之勢乎?臣等不勝憂煎,惶恐敢啓。傳曰,諸症候,晩後一樣,而喘氣晩後尤減矣。
同副承旨黃龜河,右副承旨尹陽來,再牌不進,罷職令旨。令曰,只推勿罷。已上朝報
經理廳達曰,壬辰庭試·癸巳增廣·丁酉庭試·丁酉溫陽別試·戊戌庭試等五榜,武出身除防米,自本廳捧上,以備軍餉事,定奪之後,今至累年,太半不納,嚴加督促,終不動念,國綱之不嚴,人心之不淑,誠極可駭,殊無劃給軍餉之本意。且出身未準防前,不得除職,自是令甲,而除防米未納前,間間除職者,令兵曹,一一査出汰去,未納人等,更以二月爲限,過限不納者,竝卽發送赴防之意,分付該曹,何如?令曰,依。已上兵曹謄錄
義禁府達曰,卽接月令醫員玄起鳳手本,則時囚罪人申混,自十餘日,猝得泄瀉,度數無算,腹痛兼作,食飮全廢,晝夜苦痛,死生可慮云。自前罪人病勢如此,則有保放救療之規,敢此仰稟。令曰,依爲之。已上義禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,今已差減,而搔癢之候,已盡快減乎?當此症候有加之時,臣等不可不頻數入侍,且有稟定事,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,搔癢猶未快減矣。
正言金槹上書。大槪,敢陳病狀,冀蒙恩遞,且以宗臣書陳事,略附淺見,以備裁察事,以國忌齋戒,留政院。
右副承旨尹陽來,同副承旨黃龜河,牌不進,罷職令旨。令曰,只推勿罷。
入診時,人蔘麥門冬湯,自今日煎入事,定奪。
大殿·中殿·世子宮·嬪宮,藥房·政院·玉堂夕問安。答曰,知道。
司書朴弼正三度呈辭,以國忌齋戒,留政院。已上朝報
上在慶德宮。停常參·經筵。
未時申時,日暈。夜一更至二更四更至五更,月暈。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官,而困惱特甚一樣,搔癢之候,猶未快減矣。勿爲入診。
以韓德厚爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,困惱,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而搔癢之候,漸益快減乎?臣等不勝憂煎,惶恐敢啓。傳曰,諸症候,晩後無加減矣。
以李聖至爲假注書。
藥房口傳啓曰,昏後諸症候加減,何如?午後所進朝水刺甚少,而至今更無所進云,飽滿之候,雖未歇減,伏望强進粥飮,惶恐敢啓。傳曰,諸症候一樣,而卽今飽滿特甚,故粥飮益厭,當觀勢進御矣。已上朝報
上在慶德宮。停常參·經筵。
下直,金化縣監趙榮世,殷山縣監愼汝儉,開城敎授洪夏濟。
謝恩,掌令慶聖會。
大殿·中殿·世子官,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,亦有差減,搔癢之候,已盡快減乎?近日水刺不進,日甚一日,而昨日食後滯氣,腹部飽滿之候有加,夕水刺又無異全廢,臣等一倍煎灼之忱,不可盡達。夜間或有差勝之勢乎?今日臣等,不可不與諸醫入診,詳察症候矣。敢此問安,竝爲仰稟。答曰,知道。症候,已言于醫官,困惱特甚一樣矣。勿爲入診。
政院達曰,憲府多官,或在外或呈告未肅拜,連日監察茶時,事甚未安,除在外外,呈告未肅拜人員,竝卽牌招察任,何如?令曰,依。
司書朴弼正三度呈辭。入達。遞差。
正言柳復明,初度呈辭。入達。給由。
掌令慶聖會達曰,臣於頃年,忝叨是職,以姜世胤事,略陳一疏,猥蒙大朝之優容,而只以不見諒於同朝,重被臺彈,至今思之,餘悸未已。本府方以世胤堂后新薦至有拔去之論,臣以當初疏辨之人,決不可參涉於其間,何敢晏然冒據於職次乎?請令遞斥臣職。答曰,勿辭,退待物論。
持平金鎭商牌不進,依承令罷職。
正言金槹留院上書,入達。答曰,覽書具悉。罷職問備之請,得宜,依施焉,勿辭察職。
江原監司書目,辭職上書上送事。達。答曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊,食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後亦無加減,而困惱特甚之候一樣矣。
左承旨李箕翊初度呈辭。入達。給由。
右副承旨尹陽來,同副承旨黃龜河,牌不進,罷職令旨。令曰,只推勿罷。已上朝報
備邊司達曰,戶籍事目,必須前期頒布,京外方可遵行,而近來京兆長官數遞,久無行公之員。新除授判尹權,方在外,上來遲速,有不可知。在前如此之時,令次官擧行,亦非一二,今亦依前例,令次官,磨鍊事目,而其間或有增損之處,則問議于廟堂,爲之俾無遷就之弊,何如?答曰,依。已上備邊司謄錄
巳時午時,日暈。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?人蔘麥門冬湯三貼,已盡於昨日,今日臣等,與諸醫入診,詳察症候,議定加進當否宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚,亦無所減矣。勿爲入診。人蔘麥門冬湯,加進當否,與諸醫議定宜矣。
傳曰,延齡君神道碑文,使副司直趙泰耉寫進,而每在果川矣。卽今又在果川,使之上來寫進事分付,篆文,使知敦寧閔鎭遠寫進事,分付。
左承旨李箕翊,正言柳復明,再度呈辭。入達。加給由。
參知任守幹初度呈辭。入達。給由。
傳曰,再明日開政,而只出緊任事分付。
藥房口傳啓曰,人蔘麥門冬湯,加進當否議定事,命下矣。臣等卽與諸醫商議,則皆以爲加進三貼宜當云。自今日連爲煎入之意,敢啓。傳曰,知道。
院前達,請還收河減死定配之命,更加嚴刑得情,依律處斷。措語見上請慶尙左兵虞候金重九罷職事。措語見上直講之職,文兼之任,決非卑微所可冒占,而鄭運亨·申以衡,俱得濫授,人皆爲駭,請直講鄭運亨,文兼申以衡,竝汰去。凡干詞訟,無論大小,必令歸之於隻在官,外方人民,不得招致京司者,意有所在。而近來詞訟衙門,全昧法意,一循訟者之托囑,或不無發關推捉之擧云,事之可駭,莫此爲甚。當此歲飢民困之日,弊端不貲,尤不可不念。請分付刑曹·漢城府·掌隷院,外方民人,切勿以詞訟,捉致京司,如有因循舊套者,當該官員,隨現論罪事,另加申飭。答曰,不從。金重九及末端事,依達。
府達,請寢長湍松西面移屬松都之命事。措語見上請當該主薦注書罷職不敍,被薦人姜世胤,亟令拔去。措語見上廉義一節,雖微官庶僚,不宜放倒也明矣。禮曹佐郞李聖佐·朴崇古,知有物議,而厭然在職,無意自處,其不恤人言,壞損廉義,莫此爲甚。請禮曹佐郞李聖佐·朴崇古,竝汰去。引嫌而退,請拔之論,實循公議,不無參涉,勢難仍在。請掌令慶聖會遞差。答曰,不從。處置事依達。
禁府,宋必恒·朴大梓·李夏相·徐時湜拿囚。達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而今日水刺進御後,滯氣特甚,故薑茶進御,而腹部飽滿亦甚矣。
大司諫金有慶上書。大槪,敢陳病難供職之狀,兼陳一二淺見,以備裁擇事。入達。答曰,覽書具悉。書陳之事,令廟堂稟處,閔鎭厚事留意,下款事,未見其得當也。勿辭察職。
右承旨尹陽來上書。大槪,臣於臺臣之書,已難晏然,昨又違牌,尤增死罪,玆敢仰籲,乞遞臣職,以靖私義事。入達。答曰,覽書具悉。爾其勿辭,調理察職。
右副承旨韓世良上書。大槪,臣於日昨煜書之不能據理退却,臣與諸僚,所失惟均,而問備之罰,臣獨見漏,私義公體,俱不容若是。伏乞亟賜遞改,以謝人言事。入達。答曰,覽書具悉。爾其勿辭,從速察職。
同副承旨黃龜河牌不進,罷職令旨。令曰,只推勿罷。
忠淸監司書目,淸風兼任丹陽呈,以左議政權尙夏上書上送事。達。答曰,覽書具悉卿懇。前後敦勉,已竭余意,卿其安心勿辭,幡然造朝,以補不逮。仍令曰,史官往諭。
同副承旨黃龜河上書。大槪,臣於臺書論斥,情地危蹙,荐違召命,罪上添罪,而誅罰不加,恩推輒下,臣誠惶感,進退狼狽,玆敢隨牌來詣,冒陳危懇,乞蒙鐫削臣職,以謝臺議,以安微分事。入達。答曰,覽書具悉。爾其勿辭,從速察職。
藥房口傳啓曰,昏後諸症候加減,何如?困惱特甚,腹部飽滿,食後滯氣,晩後有加云,卽今或有減歇之勢乎?夕水刺尙不進御,飽滿之候,雖未減歇,强進粥飮,伏望惶恐敢啓。傳曰,諸症候卽今一樣,而腹部飽滿特甚之候小減。故白粥一合半進御矣。已上朝報
義禁府達曰,以全羅監司·黃海水使狀達刑曹粘目,戶曹達辭,刑曹申目,茂長縣監李震華,扶安前縣監宋必恒,寶城前郡守朴大梓,助泥前萬戶徐時湜,遂安前郡守李夏相等,移本府處置事準下矣。宋必恒·朴大梓·徐時湜·李夏相,今方待令於本府,竝卽拿囚。李震華,時在任所,依例發遣羅將拿來,宋必恒·朴大梓,係是軍餉未捧居二·居三,所當依定式決杖,而上年八月初十日,引接入對時,因大臣所達,軍餉未捧居二·居三,當決杖者,依今年元還上例,以宥旨前事,竝爲勿論,此後如此之類,一例施行事定奪矣。諸道狀聞,雖有先後之殊,旣是一串事,前此居二·居三者,皆以宥旨前事勿論,則宋必恒·朴大梓等,似當一體勿論,徽裁,何如?令曰,竝勿論。已上義禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道,藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣亦已差減,而搔癢之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而寢睡不寧,比昨有加,卽今困惱特甚矣。勿爲入診。
左承旨李箕翊,正言柳復明,三度呈辭,入達。遞差。
同副承旨黃龜河牌不進,罷職令旨。令曰,只推勿罷。
禮曹,副司直許熲,今月十四日卒逝。曾經從二品實職,弔祭致賻,依法例擧行,何如?達。依所達施行。
院達,請還收河減死定配之命,更加嚴刑得情,依律處斷。措語見上請直講鄭運亨,文兼申以衡汰去。措語見上,德山縣監鄭維升,棄官上京也,路逢京居士人朴弼儒,呵禁辟除,怒其不卽下馬,捉去其奴之不足,曳致兩班於馬前。弼儒以翼張獨轎,旣已犯禁,又復辟人,誠極駭笑之意責之,則益肆其怒,捽髮周曳,觸口蹴踏,流血被面,昏倒不省,幸賴維升同行之力挽,僅得甦生。夫堂下官辟人下馬,已是法外,而至於京華士子之捽曳毆打,已極駭然。弼儒以年弱喪人,遭此酷變,方在死生未知之中,人多目見,莫不驚愕,如此悖妄之人,決不可置而不論,請德山縣監鄭維升,拿問定罪。答曰,不從。末端事依達。
府達,請寢長湍松西面移屬松都之令。措語見上,請主薦注書罷職不敍,被薦人姜世胤亟令拔去。措語見上,請禮曹佐郞李聖佐·朴崇古汰去。措語見上,答曰,不從。末端事依達。
大殿·中殿·世子宮·嬪宮,藥房·政院·玉堂夕問安。答曰,知道,藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候,晩後亦無加減矣。
以韓啓震爲假注書。
禁府,文興瑞江界府極邊充軍,達。
以禁府草記,全羅監司狀達,前縣監宋必恒,前郡守朴大梓,軍餉未捧居二·居三,所當依定式決杖,而宥旨前事,徽裁,何如?達。竝勿論。
同副承旨黃龜河再牌不進,罷職令旨。令曰,只推勿罷。
禁府,金呂重拿囚。達。已上朝報
都摠府達曰,副摠管張漢相,以武臣堂上,朔試射試官,今日訓鍊院晝仕進去之意,敢達。令曰,依。已上都摠府謄錄
義禁府達曰,以京畿監司粘移刑曹申目,谷城前縣監金呂重,移本府處置事準下矣。金呂重今方待令於本府,卽爲拿囚之意,敢達。令曰,知道。又達曰,徽旨,德山前縣監鄭維升,當爲棄官上京也,路逢京居士人朴弼儒,呵禁辟除,怒其不卽下馬,捉去其奴之不足,曳致兩班於馬前。弼儒以翼張獨轎,旣已犯禁,又復辟人,誠極駭笑之意責之,則益肆其怒,捽髮周曳,觸口蹴踏,流血被面,昏倒不省,幸賴同行之力挽,僅得甦生。夫堂下官之辟人下馬,已是法外,至於京華士子之捽曳毆打,尤極駭然。弼儒以年弱喪人,遭此酷變,方在死生未分之中,人多目見,莫不驚愕。如此悖妄之人,決不可置而不論是如爲昆,拿問定罪爲只爲,下義禁府爲良如敎,徽旨是白置亦,向前鄭維升,時在忠淸道報恩地本家云,依例發遣府都事拿來,何如?令曰,依。已上義禁府謄錄
司饔院達曰,生鮮廛人等,呼訴于本院曰,當此靜攝之中,日供魚鮮,非不欲竭誠封進,而凍魚已盡,春氷未解,生物採得,自非人力所可容易,則此間罔極,當復如何?矣等生事,固不足恤,而莫重御供,將未免闕供之患,以雜魚及活鷄一半代封事,斯速入達變通云。渠等之言,雖難盡信,在前如此之時,亦不無代封之規,而事係御供,自下不敢擅便,敢此仰稟。令曰,代封。已上司饔院謄錄
上在慶德宮。停常參·經筵。
下直,金泉察訪朴弼夔。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,雪後陰曀,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
右副承旨尹陽來,參知任守幹,再度呈辭。入達。遞差。
同副承旨黃龜河上書。大槪,情勢之外,病狀猝劇,荐召之下,日事撕捱,尤增死罪,乞蒙鐫遞,以延殘喘事。入達。遞差。
全羅監司書目,興陽縣監楊就達,今月初五日,遭母喪事。
院達,請還收河減死定配之命,更加嚴刑得情,依律處斷。措語見上請直講鄭運亨,文兼申以衡汰去。措語見上平安兵使李尙,衰耗摧頹,固難堪任,而自得風病之後,不窺戶外,幾至半年,公務之積滯,軍政之疎虞,已無可言。西關重閫,決非帥臣養病之坊,請平安兵使李尙罷職。答曰,不從。汰去事,依達。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而困惱特甚之候,亦無加減矣。
左副承旨韓世良上書。大槪,臣之日昨所遭,小無異於諸僚,而獨漏問備,一倍愧蹙。況今諸僚,次第蒙遞,雖以禮病爲辭,實由情勢之不安,臣獨苟冒榮次,放倒廉義,安有如許事理哉?伏乞亟許遞改,使公體無偏,私分獲安事。入達。遞差。
謝恩,左承旨趙鳴鳳,左副承旨韓重熙。
右副承旨趙觀彬上書。大槪,自被寵擢,累叨近密,向因私懇,獲蒙恩遞,臣之進退,莫非眷渥,曾未數旬,又得除命,惶感之極,宜卽趨謝,而臣父自昨日,重患疝症,方在苦痛危綴之中,卽今情理,尤無離側供職之望,乞賜遞改,以便救護事。入達。答曰,覽書具悉。爾其勿辭,救護父病。
令曰,趙判府事處,遣御醫看病。
去秋冬等褒貶,楊州牧使李聖肇,安城郡守趙昌壽,桃源察訪趙克厦以上,中,漣川縣監崔齊恒下。
有政。吏批,判書李觀命進,參議李秉常進。
吏批達曰,德川郡守柳萬成呈狀內,寒疾猝重,且有物議,決難赴任,斯速入達處置云。旣有物議,則不可强令赴任,改差,何如?令曰,依。
吏批,以李㙫爲都承旨,韓重熙·任守幹·趙觀彬爲承旨,宋必恒爲掌令,李滿爲正言,李德壽·洪龍祚爲持平,柳復明爲司書,姜必慶爲兵曹佐郞,朴必興爲禮曹佐郞,金鼎德爲遂安郡守,河德裕爲興陽縣監,尹沆爲德山縣監,金萬圭爲中部參奉,洪重禹爲兵曹參知,鄭恒寧爲德川郡守,洪禹傳爲持平,密春副守焌,錦陽正樑,唐城令楗,高陵副守濈。以上宗簿寺牒呈
兵批,以朴昌潤爲副護軍,金九齡爲副司直,李觀星爲副司正,朴道常爲副司勇,申好沆·鄭世徽·朴泰信·洪舜明·洪聖龜·劉克亮·金景星爲副司猛,李碩采·金命錫·洪舜澤·金斗樞·崔世裕·金尙賓·李碩材·李世萬·金大成爲副司勇,吳達海爲南漢留營別將,黃龜河·任守幹爲副護軍,尹陽來爲副司直,趙泰耉爲副司直,李麟徵·慶聖會·鄭智爲副護軍,兪命弘·李箕翊·金民澤爲副司直,柳復明·朴弼正·李休徵·鄭允文爲副司果,韓啓震爲副司正。以上朝報
兵曹啓曰,本曹佐郞沈埈,有意外所遭,控辭不已,病勢亦重,有難察任,今姑改差,何如?令曰,依。以上吏曹謄錄
吏曹達曰,卽接議政府移文,則舍人宋成明,身病甚重,不得察任云,改差,何如?令曰,依。以上議政府謄錄
上在慶德宮。停常參·經筵。
下直,淸風府使洪重疇。
大殿,政院·玉堂問安。答曰,知道。二品以上·六曹問安。答曰,知道。諸症候雖無差減,老病大臣,連爲進參,殊可慮念,問安勿爲之。中殿世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡。若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?人蔘麥門冬湯三貼,又盡於昨日,伏聞入侍醫官所傳之言,則有丸藥議定之敎云。今日臣等不可不與諸醫入診,詳察症候,議定當進湯·丸矣。不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣,搔癢猶未快減矣。
政院達曰,卽伏見京畿監司李肇,去秋冬等褒貶申本,則竹山府使李益馝,以事或疎忽,政則無疵爲目,雖無顯疵,旣有疎忽之失,則宜置中考,而置之上考,殊無嚴明殿最之意,推考,何如?令曰,依。
吏曹啓曰,承旨有闕,政事,取稟。傳曰,再明日爲之。
令曰,違牌坐罷翰林,竝敍用。
都承旨李㙫上書。大槪,區區情勢,斷無冒進之理,敢陳危懇,乞蒙恩遞事。入達。答曰,覽書具悉。臺言過當,何必爲嫌?卿其勿辭,從速察職。
吏曹口傳政事,奉敎單李箕鎭,待敎單申昉。
今日藥房入診時,人蔘麥門冬湯五貼,加進,調中順氣丸劑入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
政院達曰,新除授同副承旨任守幹,時在京畿廣州地,斯速乘馹上來事,下諭,何如?令曰,依。
假注書徐命九,代柳弼垣,韓啓震,代姜必愼。
京畿監司書目,陰竹呈,以修撰洪廷弼辭職上書上送事。達。答曰,覽書具悉。爾其勿辭,救護母病。
奉敎李箕鎭,待敎申昉,牌不進,罷職令旨。令曰,只推勿罷。以上朝報
上在慶德宮。停常參·經筵。
謝恩,司書柳復明。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚,亦無所減矣。勿爲入診。
都承旨李㙫初度呈辭。入達。令曰,還出給。
院達,請還收河減死定配之命,更加嚴刑得情,依律處斷。措語見上請平安兵使李尙罷職。措語見上新除授正言李滿,時在忠淸道保寧地,請斯速乘馹上來事,下諭。答曰,不從。下諭事依達。
禮曹,護軍申漢章,今月十六日卒逝云。已行從二品實職,弔祭致賻,依例擧行,何如?達。依所達施行。
兵曹,司直丁道復,今月二十日身死,曾經臺侍。達。別致賻。
奉敎李箕鎭,待敎申昉上書。大槪,臣等於荐召之下,來詣禁扃之外,而自昔以敗薦引去者,例不得復入,其防甚嚴,有不容自臣等而壞者。且以前事觀之,簡事僨誤後,朝家之變通,不過一二旬之間,豈非以記注之地,不可一日無人,而待勘之身,不可一向虛帶故也耶?今臣等之不可復叨史局,非但臣等之所自畵,實是通朝之所共知矣。雖至一館吏卒,亦認爲永謝之人,臣等雖欲忘廉冒恥,强顔膺命,有不能得,而旣罷旋敍,尙無處分,臣等情地之萬分窮蹙,雖不足恤,而在重史局之道,恐不當若是其苟簡也。玆敢拜章暴實,自闕下徑歸,伏願离明,先罷臣等之職,仍治臣等之罪,使國體無損,而私分獲安事。入達。答曰,覽書具悉。爾等勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而食後滯氣,困惱特甚之候,無加減矣。已上朝報
政院達曰,前奉敎李箕鎭,前待敎申昉,竝敍用事,令下矣。令該曹口傳付軍職,仍卽牌招察任,何如?令曰,依。已上吏曹謄錄
上在慶德宮。停常參·經筵。
下直,順安縣令李範之。
有政。
吏批,判書李觀命進。
吏批,以金相元爲承旨,兪命弘爲禮曹參判,金演爲工曹參判,洪致中爲禮曹參議,徐宗燮爲兵曹佐郞,權相一爲禮曹正郞,宋成明爲司僕正,黃璿爲掌樂正,趙彦臣爲司成,李光國·張世文·徐宗厦爲典籍,李以濟爲監察,李世聃爲崇陵參奉,金相圭爲健元陵參奉,鄭道泰爲齊陵參奉,尹慶一爲恭陵參奉,鄭湜爲禁府都事,李鳳祥爲楊州牧使,金洙爲安城郡守,禹世一爲漣川縣監,韓世振爲書題,兼春秋單崔道文,學正單徐琛,校書副正字單宋徵賢。
兵批,以兪命弘·鄭齊斗·李麟徵爲司直,鄭允文爲司果,尹陽來·朴弼正·趙尙絅·洪廷相·黃龜河·李箕翊·李敏英·慶聖會·金民澤爲副司果,李休徵爲司正,卞興墉爲副司正,韓廷燁爲司勇,韓世良·宋成明爲副司果,蔡橚爲副司直。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,雪後寒凜,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
政院達曰,憲府大司憲沈宅賢,掌令金昌翕在外,執義朴聖輅呈辭,掌令宋必恒,持平洪禹傳·洪龍祚未肅拜,無一行公之員,連日監察茶時,事甚未安,除在外,呈告未肅拜人員,竝卽牌招察任,何如?令曰,依。
院達,請還收罪人河減死定配之命,嚴刑得情,依律處斷。措語見上請平安兵使李尙罷職事。措語見上藥院移直之後,則各司官員之待令闕下者,意有所在。而近來各司下人之外,官員無來待之事,聖候諸症,一向沈淹,靡有減歇之勢,則凡在群下,孰無焦遑之心?而只緣日月之寢久,以致警惕之漸弛,事之未安,莫此爲甚。請各司官員,依例待令於闕下事,另加申飭。答曰,不從。李尙遞差,末端事,依達。
謝恩,都承旨李㙫,掌令宋必恒,持平洪龍祚。
持平洪龍祚達曰,臣於頃日,得見囚人申混供辭,則其所詬辱臣身,罔有紀極。直驅臣於聽嗾誣人之科,臣不勝駭惋,而繼之以寒心也。渠誠冤枉,固宜辨暴,而至若蹈籍言官,惡口詈罵,則今日紀綱,雖曰陵替,豈料囚供之悖妄,至於如此乎?混之貪汚不法之狀,臣之所論之外,亦多可駭可惡之擧,而臣不欲一二臚列,只擧數三事言之矣。渠敢若是張皇,自居以白地被誣,此則行査之後,虛實自可立判,臣不必逐條辨析,以自損其事體,而惟是邑妓率來一款,雖以渠之閃幻巧飾,終不敢明白置對,豈以其率畜鄕庄之狀,多有目覩,有不可掩,故如是籠罩略過,而其他,則以爲事在遠地,査覈之際,可拖時日,故乃敢厭然巧辨,以爲姑遮目前之計耶?雖然,臣論一微官,前後引避,已極疲劣,而畢竟遭此無前之僇辱,此誠爲臺閣之羞,其何可晏然蹲冒於臺次乎?請令遞斥臣職。答曰,勿辭,退待物論。
右副承旨趙觀彬牌不進,罷職令旨。令曰,只推勿罷。
傳曰,延齡君神道碑文製述官書寫人,例當載錄,竝以曾經實職書之事,分付。
大殿·中殿·世子宮·嬪官,藥房·政院·玉堂問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候,及困惱特甚一樣,而卽今滯氣甚故,方進御薑茶矣。
右副承旨金相元,奉敎李箕鎭,待敎申昉,牌不進,罷職令旨。令曰,只推勿罷。
持平洪禹傳上書。大槪,臣頃忝憲職,妄停大論,儒書侵斥,僇辱備至,處置評斷,乖體是咎,自是以後,處散省尤,已息榮進之望矣。不意玆者,復叨柏府除命,臣誠驚惶感激,宜卽趨承,而且臣重患感冒,症情危劇,實無出肅之勢。卽以召牌降臨,分義是懼,謹詣闕外,而末由入謝,玆敢仰溷於銅闈之下,兼附一二所懷,以備裁幸事。入達。答曰,覽書具悉。書辭令廟堂稟處,下款事,當該承宣推考,爾其勿辭,從速察職。
京畿監司書目,廣州呈,以同副承旨任守幹辭職上書上送事。達。答曰,覽書具悉。爾其勿辭,從速上來察職。
江華留守書目,情理煎迫,冒陳危懇,徑離重地,乞賜譴罷事,上書上送事。達。答曰,覽書具悉。卿其勿辭,救護母病。
兵曹參判許玧辭職上書。入達。答曰,覽書具悉。臺言過當,不必爲嫌,卿其勿辭察職。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,已盡快減乎?昨夜牛黃進御之後,呼吸不平等症候,或有減歇之勢乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣,牛黃進御之後,呼吸不平等症,小得鎭定矣。勿爲入診。
右尹申慶濟初度呈辭。入達。給由。
右副承旨趙觀彬初度呈辭。入達。令曰,還出給。
政院達曰,持平洪龍祚引避退待,今已經宿,而憲府多官或在外。或未肅拜,或呈告,無一行公之員,不得處置。除在外·未肅拜外,呈告人員,竝卽牌招,以爲處置之地,何如?令曰,依。
正言金槹達曰,卽伏見持平洪禹傳書本,則向與前司書朴弼正,聯名論達於前判書兪命雄事也。不爲簡問,只與之私室確議云。臣於是,有不敢晏然者,大凡臺體,苟非臺廳面議,卽席論達,則設有私室酬酢,此未足爲公案,故及夫詣臺,必復簡通,乃是臺例也。伊時憲臣,以聯名簡通,入傳注書者,明白無疑,則憲臣之簡問,弼正之謹悉,自在其中,不問可知,故頃於臣避辭中,簡問與謹悉之意,有所論及矣。今者,憲臣之言如此,此似出於憲臣之疎於體例,而毋論簡問與面議,弼正之許以聯名則一也。雖然,憲臣未有簡問,而臣以簡問爲言,則下語不審之失著矣。其何可晏然仍冒於臺次乎?請命遞斥臣職。答曰,勿辭,退待物論。
府達,請寢長湍松西面移屬松都之令事。措語見上請當該主薦注書罷職不敍,被薦人姜世胤,亟令拔去。措語見上引嫌而退,隨聞論劾,臺體卽然,囚供反詈,不足爲嫌,請持平洪龍祚出仕。答曰,不從。處置事依達。
右承旨韓重熙上書。大槪,臣於當該承旨推考事,有不敢獨爲晏然者,乞蒙鐫削,仍勘臣罪,以安私分事。入達。答曰,覽書具悉,爾其勿辭,從速察職。
左副承旨金相元,右副承旨趙觀彬,待敎申昉,牌不進,罷職令旨。令曰,只推勿罷。
奉敎李箕鎭上書。大槪,臣於鎭日荐召之下,旣無趨承之勢,且自昨朝,母病猝重,情理煎迫,玆敢隨牌來詣,仰申哀籲,乞賜鐫罷,仍治臣罪,俾得與老母相守,以終餘年事。入達。答曰,覽書具悉。爾其勿辭,救護母病。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛備特甚,及食後滯氣,比夜差減,而困惱特甚,搔癢之候,或有減歇之勢乎?臣等不勝憂煎,惶恐敢啓。傳曰,晩後諸症候一樣,困惱特甚之候一樣,食後滯氣甚故,薑茶纔已進御,搔癢之候,平明後差勝矣。
持平洪龍祚就職。
左副承旨金相元,右副承旨趙觀彬,再牌不進,罷職令旨。令曰,只推勿罷。已上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚之候,及食後滯氣,亦已差減,而搔癢之候,已盡快復乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,困惱特甚之候一樣矣。勿爲入診。
右副承旨趙觀彬上書。大槪,私情煎迫,實無供職之勢,冒上辭單,乃有還給之令,臣誠不勝一倍焦悶之至。見今親患,一向進退,尙在委頓懍綴之中。以臣卽今情理,決難離側就列,玆於荐召之下,竟未祗赴,冞增悚隕,更申至懇,亟遞臣職,俾伸至情事。入達。答曰,覽書具悉。爾其勿辭,俟父病間察職。
大司諫金有慶達曰,臣昨伏見兵曹參判許玧書答,以臺言過當爲敎,繼見其書本,譏切頗多,臣不勝瞿然之至。亞卿崇班,何等職任?而苟假於衰耗之人,一任瘝曠,公議之竊歎,固已久矣。噫,運啓靈長,耆老盈庭,蒼顔皓首,儼列班行,而昏憒儱侗,未有如玧,則今誇其筋力,自許以勤勞報效者,其亦老妄之甚矣。至如駭於公眼,老亦先至等語,顯示不平之意,此則臣不欲與之多辯也。臣之所論,自謂得中,而邸下責之以過當,臣竊訝惑,而旣承未安之旨,決不可仍冒於臺次。昨緣賤疾危苦,今始來避,所失尤著,請令遞斥臣職。答曰,勿辭,退待物論。
府達,請寢長湍松西面移屬松都之令。措語見上請當該主薦注書罷職不敍,被薦人姜世胤亟令拔去。措語見上答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚,搔癢之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而困惱特甚之候,終日一樣,食後滯氣特甚。故金露水四合進御,搔癢之候,晝則差勝矣。
左副承旨金相元牌不進,罷職令旨。令曰,只推勿罷。
待敎申昉牌不進,依承令罷職。
領議政金昌集箚子。大槪,敢陳老病難堪之狀,冀蒙斥退事。入達。答曰,覽箚具悉卿懇。有疾未參,別無所傷,臺言過當,不必覆達,卿其安心勿辭,從容善攝。仍令曰,史官往諭。
令曰,再昨入對罷後,以洪禹傳書中,年老武臣勿擬閫任事,入告于大朝,則聖上以爲若如禹傳之言,則諸道閫任,其將竝用年少之人乎?此在政體,斷無是理。昔漢光武稱馬援曰,矍鑠哉,是翁。遂遣援討蠻時,援年已老矣,而竟得平之。豈可以年老而不用乎?予聞此言,已極未便,而年老武臣,亦必解體矣。如此迂闊之論,決不可用,勿施爲宜爲敎,聖敎至當,勿爲覆達事,明白分付。以上朝報
義禁府達曰,卽接月令醫員金必健手本,則保放罪人李漢珪,病勢今已向差云,還囚之意,敢達。令曰,依。已上義禁府謄錄
上在慶德宮。停常參·經筵。
下直,德川郡守鄭恒寧,興陽縣監河德裕。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?人蔘麥門冬湯五貼,又盡於昨日,今日臣等與諸醫入診,詳察症候,議定加進當否宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。人蔘麥門冬湯,姑停宜當,與諸醫議定宜矣。
右尹申慶濟再度呈辭。入達。給由。
府達,請寢長湍松西面移屬松都之令。措語見上請當該注書罷職不敍,被薦人姜世胤亟令拔去。措語見上前判官朴弼夢頃年一疏,專出於網打善類之意。伊時聖明,洞燭其情狀,而出補之典,亦出末減,則在渠之道,惟當蹙伏懲畏,不可以歲月之稍久,自處以晏然無故之人,而死黨之心未已,害物之性不悛,乃於翰苑新薦之時,倡爲怪駭之論,竟售沮敗之計,其專沒息補之義,必遂壞亂之習者,可謂縱恣之甚。如此無忌憚之人,不可置而不論,請前判官朴弼夢罷職不敍。竝引嫌而退,聯名簡通,旣傳堂后,問僚與否,非所可論,當初所論,爲慮癏曠,未安之旨,何必爲嫌?請正言金槹,大司諫金有慶,竝令出仕。答曰,不從。朴弼夢事及處置事,依達。
都承旨李㙫上書。大槪,臣病勢猝劇,斷無供職之望,乞蒙恩遞,以延殘喘事。入達。答曰,覽書具悉。卿其勿辭,調理察職。
左副承旨金相元,司諫李鳳翼,掌令宋必恒,初度呈辭,入達。給由。
藥房口傳啓曰,伏承問安批答,以人蔘麥門冬湯,姑停宜當,與諸醫議定宜矣爲敎,臣等與諸醫商議,則皆以爲人蔘麥門冬湯進御,已過十貼,限數日姑爲停止,以爲觀勢議藥之地宜當云,此藥自今日不爲煎入之意,敢啓。傳曰,知道。
謝恩,禮曹參議洪致中,掌樂正黃璿。
令曰,通信三使臣,留待引接。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候,及食後滯氣,晩後一樣,而困惱特甚之候,無加減,搔癢之候,晝則差勝矣。
傳曰,通信正使以下員役,依丙申年例竝書啓。
大司諫金有慶,正言金槹就職。已上朝報
通信三使引接時,正使洪致中所達,使行時供饋,糜費甚多,自廟堂別爲申飭,臣等亦以減省之意,有所陳達。故沿路支待,務從簡略,而今番回還時,畿湖支供,各邑多不來待。凡事極其苟簡,行中軍官以下,多有闕食之時,自有使命以來,未有如許事體,事之寒心,莫此爲甚。申飭忠淸·京畿兩道監司,査覈處之,何如?令曰,兩道監司處,申飭可也。又所達,彼中所送使臣回禮銀貨,依前例留置馬島,代作公木二百餘同之意,旣已狀達矣。得聞壬戌前例,則因使臣稟定,自朝家,預爲分付於嶺南所減之數,初不分定於民間云。今番使行時嶺民之勞費不少,且今量役方始,民力甚困,預先分付於本道監司,所減公木二百三同零,勿爲分定於民間,俾蒙一分之惠何如?令曰,分付,可也。已上備局謄錄
備邊司達曰,在前貶遞守令,都政若値遷就,則爲先差出矣。今番居中·居下守令,三南改量之邑,諸道被災之處,皆已差出,而外方夫馬,或已上來,淹滯之弊,委屬可慮。大政遲速,亦未可卜,貶遞守令,後日政差出,催促發送,何如?令曰,依。己上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道,藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
兵曹參判許玧,左副承旨金相元,司諫李鳳翼,掌令宋必恒再度呈辭,入達。加給由。
吏曹啓曰,臺諫有闕,政事,取稟。傳曰,再明日爲之。
刑曹,賊人申明立·申義名,當日西小門外行刑。達。
持平洪禹傳達曰,臣三入言地,一毫無補,衅尤百出,情地臲卼,陳章冀免,未蒙矜許,臣誠悶鬱,罔知攸處。此際得見正言金槹避辭,拈出臣書中差爽一語,引以爲嫌,而以臣只相面確,不復簡問爲非,斥之以疎於體例,臣竊瞿然也。臣意則以爲,旣以聯達之意,相對面確,則又復簡問,終爲架疊之歸,而且聞前例,或多如此。故臣果不復簡問,入傳座目矣。乃於諫臣之言如此,此固臣之不敢晏然者,而又伏見大臣箚子,以臣書末所陳閫任苟充事,謂之譏切深至,至於引嫌太過,終以更難覆達爲言,而邸下又以臺言過當,不必覆達爲答。臣固已惶隕悚慄,而繼又伏見邸下入稟大朝後,所下徽旨,聖敎諄勤,誨責切至,有若臣無論衰健,混請老武之盡棄者然,臣於是,益不勝驚惑抑鬱之至。臣書所陳,自有主意,其書尙在,卽可按視,何尙有不問精力之强弱,才能之有無,年紀衰邁者,一切廢棄之意哉?只欲就其中精加辨別,擇其可堪者任之而已。大臣箚中,苟其賢也,雖老何妨,如其不能,雖少何用之語,固當矣。而以臣書中,雖老尙强,棄擲可惜,欲取耆宿,意非不好等語觀之,可見本意之與箚意一致,而今獨歸臣於必欲盡棄老武之科者,實非臣意慮之所到也。臣之當初論達,亦有慨於徒籍資歷,苟然充差之弊,而不請年限,只以不堪戎馬之勞者,勿差重閫爲請,則其不欲盡棄老武之意,於此亦可見矣。臣之意見,本自如此,其所陳論,亶出於爲國家重邊閫之意。而伊後閫任之差,未見加擇,衰老不堪之人,亦叨重寄,若此不已,則臣恐制閫之選,仍漸不精,而而耄老之輩,必多充位,則緩急恃力,其可望乎?臣嘗慨然於此,略有論及於辭書之末,而大臣驟看臣書,不究本意,至有此箚陳之擧,而辭語之間,大不見諒,至於引以爲嫌,以老乞退,誠莫曉其所以也。緣臣妄陳一書,辭不達意,上而對兩宮之敎責,下而致大臣之不安,臣誠悚懍兢惕,莫知措躬之所也。以此跡地,顧何可一刻苟冒於臺次乎?適因賤疾方劇,不能自力出肅,經宿之後,今始來避,所失尤大,請令遞斥臣職。答曰,勿辭,退待物論。
院達,請還收罪人河減死定配之命,嚴刑得情,依律處斷。措語見上日者以永禧殿造果不精,有熟手令攸司從重科罪之命矣。祭享事體,何等重大,聖敎嚴峻,不比尋常,則其如該曹之道,所當依律痛治,俾嚴懲勵,而只爲收贖放送,有若各司來關罪人,循例勘處者然,事之未安,莫此爲甚,請刑曹當該堂郞,竝從重推考。答曰,不從。末端事依達,平安兵使李尙罷職事,停達。
令曰,賓廳次對,連以堂上不齊,不得開坐,事甚未安,明日開坐事,分付。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,食後滯氣甚故,金露水四合進御,困惱特甚,終日一樣,搔癢之候,晝則差勝矣。
吏曹,接慰官單金濰。
吏曹,前修撰蔡明胤身死,曾經臺侍,達。別致賻。
備忘記,通信正使禮曹參議洪致中,副使掌樂正黃璿,堂上譯官韓後瑗,上通使韓重億,竝加資,從事官司直李明彦,上通事判官李樟·鄭昌周,先來軍官崔必蕃·韓世元,竝陞敍堂上,譯官嘉善朴再昌·金圖南,各熟馬一匹賜給,製述官著作申維翰,寫字官鄭世榮·金景錫,竝高品付祿,押物通使朴春瑞·金震爀,竝令本衙門準職除授,次上通使,丙·壬兩年,俱無前例,勿論。
右副承旨趙觀彬牌不進,罷職令旨。令曰,只推勿罷。
奉敎李箕鎭牌不進,依承令罷職。
禁府,韓後瑗拿囚。達。
兵曹,口傳政事,副司果金濰。已上朝報
禮曹啓曰,大報壇祭吉日,令日官推擇,則來三月初十日爲吉云。頃年此祭,旣有世子代行之命,而因原任大臣陳箚,以世子方在侍湯之中,請令大臣攝行而蒙允矣。今番則何以爲之?敢稟。傳曰,遣大臣攝行。已上禮曹謄錄
上在慶德宮。停常參·經筵。
下直,江華留守魚有龜。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
右尹申慶濟,左副承旨金相元,司諫李鳳翼,掌令宋必恒,三度呈辭,入達。遞差。
右副承旨趙觀彬牌不進,罷職令旨。令曰,只推勿罷。
令曰,江華留守魚有龜,留待引接。
令曰,大臣·備局堂上引接。
都承旨李㙫,初度呈辭,入達。給由。
右參贊任埅辭職上書,入達。答曰,覽書具悉。卿其勿辭,從速察職。
副應敎金相玉辭職上書,入達。答曰,覽書具悉。爾其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候不復發作乎?臣等不勝憂煎,惶恐敢啓。傳曰,諸症候晩後亦一樣,食後甚滯故金露水四合進御,困惱特甚之候,終日一樣,搔癢之候,天明後則差減矣。
右副承旨趙觀彬再牌不進,罷職令旨。令曰,只推勿罷。
引接時,大司諫金有慶所達,請還收河減死定配之命,更加嚴刑得情,依律處斷。措語見上答曰,不從。持平洪龍祚所達,請寢長湍松西面移屬松都之令。措語見上令曰,依達。又所達,請當該主薦注書罷職不敍,被薦人姜世胤亟令拔去。措語見上令曰,勿煩。又所達,近來閭閻之間,巫風日盛,聚會禱祀,坊市相聞,風俗之壞亂,財産之耗蠧,職由於此,誠極寒心。大典法巫覡之居住城內者,明有禁令,請令漢城府,査出巫女之在城中者,一依舊制,盡爲驅出,如有不卽擧行者,當該部官,摘發論罪。令曰,依達。又所達,引嫌而退,書中所論,意在擇帥,聖敎·相箚,俱無可嫌,上款所引,元非大段,不可以此輕遞言官,請持平洪禹傳出仕。令曰,依達。
引接時,右議政李健命所達,史局,事體至重,不可一日曠直,而翰林李箕鎭·申昉,以新薦見敗之故,情勢不安,頃日收敍付職,而旋卽坐罷矣。翰苑古例,勿論是非之如何,敗薦翰林,無更當薦事之規,則似不可一向强迫。在前如此之時,例有差出別兼春秋之擧,卽今上下番俱空,事體極爲未安,不可無變通之道,別兼春秋,趁卽差出,以爲速行新薦之地,何如?令曰,依爲之。又所達,向來以槐院分館事,累次催促,再昨年庭試榜,及昨年增廣春塘臺榜,一時分館矣。庭試榜則先爲完圈,而增廣榜,則因論議參差,至於罷坐。故向日筵中,大臣建白,旣圈之榜,則先行揀坐,其餘兩榜,則使之卽速完圈矣。設使伊時主圈之人,有些難安情勢,朝令旣下之後,則其在分義,似不當一向撕捱,而迄今遷就,終無擧行之事,此是朝綱不嚴之致。揆以事體,不可置之,槐院行首官,爲先拿問,何如?令曰,依爲之。已上朝報
引接時,右議政李健命所達,京畿監司李肇,以上年農事,濱海沿江之邑,慘被水災。歲首勸農別諭之下,所當另念奉行,而近年還上各邑,未能準捧。每遇凶年,只捧當年條,而舊還上,則全不擧論,卽今所捧留者,未滿十萬石種子,農糧無以分給,南北漢·江都米各三千石,賑恤廳京倉米五千石,別爲劃給,尤甚邑新還上耗穀,亦令廟堂劃給之意,有所論達矣。畿內土瘠民貧,徭役且重,雖在常年,每當歲後,輒有糧絶之患。故自前朝家,例爲各別軫念,優給移轉矣。今年被災邑,則亦當有別樣顧恤之擧,而北漢大興,則自有元定之邑,不必別爲擧論,至於江都·南漢米,則昨年各以三千石劃給,今年則諸議,多以爲太過,各二千石參酌劃給,至於賑廳米,則本廳所儲不敷,且昨年尤甚邑賑穀,使之捧留本邑,今春當仍爲分給矣。還上耗穀,逐年散用,元數漸縮,殊甚可悶,而卽今畿內災邑之民,方有流散者,尤甚丐乞之類,不可無各別顧恤之道,尤甚邑上年耗穀,折半劃給,似爲便當。故俄者與首相往復,則首相之意,亦如此,以此分付,何如?江華留守魚有龜曰,本府移轉穀數漸縮,今以二千石,劃給畿內,則通南漢計之,其數爲四千石矣。江都形勢,實爲難支,今年則似難依數許給,未知何如。李健命曰,昨年則以三千石劃給畿內,而猶患不足,今此二千石之數,亦非過多,依此數劃給何如?令曰,依數劃給,可也。魚有龜曰,事勢如此,二千石當依數劃送,而近來各邑,授出移轉,不卽捧納,其弊可慮。今此二千石,則必於未合氷之前,準數還納之意,申飭列邑,何如?李健命曰,魚有龜所達是矣。近來各邑新舊分給,率多未捧,爲守令者,亦皆捧留,觀望不納,本所卽今長湍捧置留庫,而不爲輸納,故前留守狀達論末矣。輸納本所,還爲受去,實爲有弊,而軍餉儲置之規,必用舊蓄新然後,可無腐傷之患,些少弊端,有不可顧,長湍捧留者,趁春輸納,而如欲更爲受去,則以舊米出給之意,分付,何如?令曰,別爲分付,可也。右議政李健命曰,此慶尙監司吳命恒狀達也。北道移轉,曾前以嶺南舡,運致安邊,而輸送之路甚遠,故丙戌年,因筵臣陳達,以嶺舡,運致於平海地,而平海以上,則令本道輸去,蓋出於爲民除弊之意也。今因北伯狀達,依丙子·癸未年例,載運於咸鏡道初面官安邊府事,廟堂覆達分付,而兵舡之遠出,事甚未安。且海路險遠,他道舡隻之無事得達,有未可知,依丙戌年例,運致於平海事爲請矣。當初廟堂,未詳前例,初許以運致平海矣,後因北伯狀聞,有此輸致安邊之令矣。大抵北道舡隻,體樣甚少,一萬石穀物,勢難一時運去,兵舡之遠離信地,雖涉重難,民事爲急,他不暇顧矣。且兩道互相推諉,不卽運去,則事甚可慮,而朝令之數變,亦極未安,依前定奪,各鎭兵舡之裝載者,使之急速前進宜矣。第兵舡體小,水路險遠,嶺南沙格,不習東海水勢,此爲可慮,江原監司處,別爲分付,依三南稅舡例,使沿海各邑,別定指路,次次引泊於安邊府,何如?令曰,依爲之。李健命曰,鄕人之旅宦身死者,朝家例給擔軍,故自備局,有駕牛題給之規矣。永同前縣令金相尹,移拜他職,未及還京,死於邑底,相尹旣是侍從,且帶職名而死,自朝家宜有別樣顧恤之道,返襯時擔軍,特爲許給,何如?令曰,依爲之。李健命曰,金相尹事,旣蒙矜許,臣又有所達之語矣。前校理鄭纘先,流寓身死於燕岐地,此則雖與帶職者有異,亦是侍從,且聞其家形勢,難於運柩云。沿路擔軍,亦令一體許給,何如?令曰,一體許給可也。禮曹判書權尙游曰,南漢城內,各樣公廨及庫舍,逐年修補,所入木物,常患難辦。前頭將有軍餉穀反庫之擧,庫中鋪板,多數改備,木物無出處。頃見永宗僉使報狀,本鎭所屬鵂串地,是宜松禁養之處,而自枯松四五百株,擧皆皮脫,若過今年,則將盡腐杇,棄之可惜,其下多有稚松方長者,斫去蟲大松,則稚松長養之道,亦爲便好云。自守禦廳,發送將校斫來,而或不無枯松外生松濫斫之弊,使本鎭僉使,眼同斫伐,何如?令曰,依爲之。兵曹判書李晩成曰,頃者江華前留守沈宅賢,以本府各鎭堡給代之木,兵曹不爲種種出給之故,土卒輩多呼冤之事,今後則令兵曹,劃給軍丁于本府,自本府直爲收捧給代之意,有所狀達,廟堂覆奏依許矣。大抵給代之規,曾前則備局餘丁計給矣。丙寅年,故相臣金壽恒以爲,自備局上下,事甚未安,陳達變通,移送于兵曹,使本曹徵捧給代,仍以爲例,一月所給之數,乃七同,則摠計一年八十四同也。其數夥然,兵曹非不欲上下,而所謂餘丁無代定之故,年久漸至耗減,若干所捧,其數不敷,不得已以二軍色所捧之木,隨得隨送,自致遷就,江留之以此爲悶,其勢然矣。而至於割給軍丁之事,終有所重難,大凡軍布收捧之規,以一名二定計之,則其數爲二千百餘名之多,而散處各邑,若以江華附近處割給,則二千百餘名所在之邑,殆將遍於兩道矣。自江華收捧之際,不但有大段牽掣之端。上納多門,爲弊不貲,反復思惟,無他變通之道,卽今備局餘丁,尙有七百餘名,除却雜頉,則雖未知實數之果爲幾許,而若令廟堂,盡數移送于兵曹,以爲添補給代之地,而且江華舡頭浦收稅之穀,曾以收捧給代定式,而本府又有若干除撥木,及年終會錄之餘米,以此推移,則一月給代,自本府只以辦出,自今以後,一朔給代,則本府當之,十一朔,則本曹當之,逐月計給,事似便好矣。魚有龜曰,此事,廟堂旣已定奪矣。自本曹,不必割送軍丁,只以江華附近處所納軍木同數,詳細錄送,則本府可以收捧給代矣。李晩成曰,所送軍丁,只以軍布匹數,載錄以送,則不但事欠詳備。又有礙掣之端,此則似不可爲矣。李健命曰,前留守狀聞之意,蓋以兵曹不卽出給之故,毋寧割給軍丁,自本府收捧給代也。廟堂覆達,雖已許之,而若自兵曹,依數出給,則何必割送軍政乎?且騎步兵,異於禁衛軍之十月上納者,則分八番徵布之際,文書極其浩繁,臣每欲釐正而未果,若以軍丁割送,則此亦多有礙掣之端矣。兵判所達如此,依前自兵曹,移給木疋矣。至於兵判,以一月則自江華給之云,一月所給,不過六七同也,其數不甚大段,而所謂除撥木,則故參判李思永爲留守時,延白除撥木,有狀聞請得之事,而其時所捧,不過五六同云。江華本無布木出處,試射賞格之際,例多用處,若以此除給,則亦甚可悶。年終餘米,則故判書金鎭圭爲留守時,以盡用爲未安,一年用餘,論報備局,而其數無多,上年沈宅賢所報,不過米五十石,五十石米,有無不關,此外更無他推移之道,兵曹若以乏儲爲悶,則備局餘丁,盡數移送于兵曹,使之推移充補宜矣。李晩成曰,本曹財力,若有餘裕,則何敢延拖於給代之際乎?備局若盡送餘丁於本曹除撥木,則雖不可許,而年終餘米,亦爲推移給代,則庶不至如前日之屢月不給矣。魚有龜曰,年終米有餘與否,未可預知,設有餘者,其數無幾,恐不足以當之,自廟堂別思區處之道,何如?李晩成曰,年終米似不下於四五十石,亦可補用矣。李健命曰一朔則自江華給之,十一朔則自兵曹給之云者,似涉擁腫,舡頭浦所出,及備局餘丁所捧,自兵曹,竝爲句管後,逐朔計給,事體得宜矣。魚有龜曰,舡頭浦所收餘丁所捧,盡兵曹使之逐月給代則好矣。晩成曰,大臣所達如此,若以舡頭浦所收,及備局餘丁所捧添補,則可連續上下矣。令曰,連績給之可也。令曰,禮部回咨,通信使還來後,有卽爲入送之事矣。何間當入去耶?備邊司達曰,禮部回咨,通信使還來後,有卽爲入送之事矣。何間入去耶事下令矣。通信使入來之後,賚咨譯官一員差出,與信使行中堂上倭譯一員,一時入送之意,今方議定,而譯官韓後瑗,最解倭情,宜以此人入送,而方在拿問中,欲待結末稟定矣。下令如此,賚咨譯官,爲先令司譯院差出,韓後瑗則觀其勘罪,更稟處之意,敢達。答曰,知道。令曰,入對罷後,以金有慶·柳復明書中親騎衛事,入稟于大朝,則一自親騎衛沒技直赴革罷之後,武士落莫,不願入屬,軍政虛疎,殊甚可慮,沒技之類,依前直赴,而凡事數改,則人心不信,今後更勿撓改宜當爲敎,聖敎允當,依此擧行。已上備局謄錄
義禁府達曰,卽接月令醫員金必健手本,則時囚罪人柳重碩,以老病之人,素患疝症,久處冷地,時時衝上,食飮全廢之餘,兼得傷寒,晝夜苦劇,頻頻窒塞,死生可慮云。自前罪人病勢如此,則有保放救療之規,敢此仰稟。令曰,依爲之。已上義禁府謄錄
御營廳達曰,本廳來四月·五月,當海西別馬隊逐朔立番次,趁期調送事,本道監兵使處,依前知會之意,敢達。令曰,知道。又達曰,本廳屬海西十二番別馬隊五十六名,標下軍一名,已爲逢點整齊矣。來二月初一日,與北二營入直十一番別馬隊替代後,舊軍放送之意,敢達。令曰,知道。又達曰,本廳右部中司屬忠淸左道五哨軍兵六百七十名,已爲逢點整齊矣。來二月初一日,與左司軍兵替代後,舊軍放送之意,敢達。令曰,知道。又達曰,本廳來四月·五月,兩朔應立右部右司屬忠淸左道五哨軍兵,來三月二十五日,京中逢點,四月初一日,與中司軍兵,當爲替代立番,趁期調送事,本道監兵使處,依前知會之意,敢達。令曰,知道。又達曰,今此下番馬步軍兵等試才賞格,從分數多寡,以本廳所儲木綿面給後,別單書入之意,敢達。令曰,知道。以上御營廳謄錄
兵曹啓曰,今番通信使行中製述官著作申維翰,寫字官上護軍鄭世榮·金景錫等,寫字官遞兒中,旣有高品祿窠,當以推移許付,而申維翰,方帶校書館著作,則係是東班實職,付于軍職祿窠,事異常規,何以爲之?敢稟。傳曰,七品職陞授。已上吏曹謄錄
引接入對時,兵曹判書李晩成所達,老職陞資之人,爲同僉樞者,南行限以三朔出代,而文武則無定限,有累年虛帶之弊,則窠闕甚苟簡,此後則雖文武官,以老陞資者,依南行例,限三朔作闕,何如?右議政李健命曰,文武官,則朝家所以待之者,與蔭仕有別,三朔卽遞,似爲太過矣。第如此之類,或有累年不遞者,此後則更爲定式,文武官則以一年爲限,而在外不爲上來者,雖未滿三朔,卽爲減下,似爲得宜耶?李晩成曰文武官與蔭仕之不爲分定,似涉斑駁,老職陞資者,文武蔭仕,竝一體定爲三朔之限何如?令曰,一體施行,可也。又所達,武兼五十窠內十二窠,乃是參下窠,而壬午年,仍參上積滯,其中六窠,陞作參上矣。卽今出身取才之類甚多,無以調用,宣傳官參上三窠,觀勢換作參下事,曾已定奪矣。亦依此例,武兼參上六窠,更爲參下推移差出,何如?令曰,推移用之,可也。以上兵曹謄錄
引接時,兵曹判書李晩成所達,小臣雖非職掌,竊有所懷,敢此仰達矣。昨年自禮曹覆啓,滄江書院,以禁令後創建之,故有毁撤之命矣。滄江卽贈參判趙涑之別號,而故儒臣守倫之子也。昏朝時痛父非命,以罪人自處,含冤忍痛,十年如一日,當癸亥靖社之日,密贊謨猷,誅鋤凶穢,卽歸鄕里,力辭勳名,其至行高節,卓卓難及,學有淵源,造詣精深。先正臣宋時烈,作墓誌,以篤志力行,淸修苦節等語,極口奬詡,士林之景慕,槪可見矣。數十年前,已發建祠之議,章甫輩亦嘗有陳疏之擧,鄕儒誤認以已蒙準請,丙申始爲創建,未及完役矣。特以禁令後創設之故,有毁撤之令,而今雖撤毁,士林建祠之議,必不但已,其時之事,儒生及邑倅,先已論罪,臣則以道臣,亦被問備之罰,而此出於不上聞而徑先擅建而已。非以趙涑之賢,不合於享祀也。已創之院宇,不宜撤毁,以益日後改建之弊,此書院則勿毁仍存,以慰士林之望,未知何如。令曰,依爲之。已上,禮曹謄錄
上在慶德宮。停常參·經筵。
下直,永興府使李徵休,永平縣令朴弼周。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官,而困惱特甚一樣矣。勿爲入診。
兵曹參判許玧三度呈辭,及都承旨李㙫再度呈辭,入達。,遞差。
院達,請還收河減死定配之命,更加嚴刑得情,依律處斷。措語見上各道水營沿海各邑·各鎭,浦舟師米,風和六朔,則一半留庫者,法意有在,而近來昇平日久,人心狃安,爲官守者,不遵令憲,或因民訴而盡爲俵給,或有嗜利而沒數興販,罄庫無儲,已成謬規,視若尋常,無意惕慮,脫有緩急,無以恃力,海防之疎虞,誠非細慮,不可無別樣警飭之道。請每趁六七月,發遣備局郞廳摘奸事,定式施行。答曰,不從。末端事,令廟堂稟處。
假注書李聖至書達,臣承令馳往于忠淸道淸風黃江村左議政權尙夏所住處,傳宣令旨,則以爲臣之病狀,經歲沈淹,元氣耗盡,去死不遠。雖枕席之間,坐臥輒須人,兩脚痿憊,寸步難運,自力登程,萬無其望,不得不冒昧陳章,冀蒙允許,不意近侍又臨,傳宣徽旨,令臣幡然造朝,何其不諒臣病狀,一至於此耶?誠無顔面,可顯於人,目今精神昏眩,不知所對,徐竢少定,更以一書控天云矣,敢達。令曰,知道。
右副承旨趙觀彬牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,食後滯氣有加故金露水四合進御,困惱特甚,無減矣。
右副承旨趙觀彬辭職上書,入達。答曰,覽書具悉。爾其勿辭,救護父病。
謝恩,左副承旨黃龜河。
有政。
吏批,判書李觀命進。
吏批啓曰,臺諫闕員,今當差出,而擬望之人乏少,外任竝擬,何如?傳曰,允。又啓曰,通信副使掌樂院正黃璿加資事,命下矣。雖已準職,未及資窮,何以爲之?敢稟。傳曰,特爲加資。
吏批,以兪命弘爲都承旨,黃龜河爲承旨,尹錫來爲司諫,韓以原爲掌令,朴東迪爲敦寧都正,徐宗厦爲禮曹佐郞,鄭錫徵爲洪川縣監,吳盛載爲長連縣監,李師德爲茂長縣監,朴弼俊爲工曹佐郞,李光遠爲平陵察訪,安世甲爲景陽察訪,李璵爲慶安察訪,趙尙絅爲獻納,洪廷弼爲校理,愼爾定爲司䆃主簿,李英錫爲義盈主簿,金潤國爲引儀,沈廷鵬爲司宰直長,沈㙉爲典籍,李㙫爲兵曹參判,承文著作單李鳳齡,正字單李光溥,學諭單朴東彙,東陽守㭻,全安君潢繼後子初授職,參議洪致中,今加嘉善,掌樂正黃璿,今加通政。
兵批,以李時蕃爲副護軍,李潤厦爲副司直,魚史彬爲副司果,金濰爲副司果,崔碩昌爲副司正,李順坤爲副司猛,郭千重爲副司勇,許玧·申慶濟·李鳳翼·宋必恒爲副護軍,李㙫·金相元爲副司直。以上朝報
都摠府達曰,都摠管礪原君柱,以社稷大祭亞獻官,今日議政府隷儀時晝仕進去之意,敢達,令曰,知道。以上都摠府謄錄
義禁府達曰,徽旨,譯官韓後瑗拿來,通信使狀達,備邊司申目,憑閱處之爲只爲,下義禁府爲良如敎,徽旨敎是白有置亦,向前韓後瑗,亦時未上來云,依例發遣府書吏拿來,何如?令曰,依。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?近日症候無減,湯·丸俱停,且臣等久未入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。
府達,請當該主薦注書罷職不敍,被薦人姜世胤亟令拔去。措語見上,新除授掌令韓以原,時在忠淸道忠州地,請斯速乘馹上來事,下諭。答曰,不從。下諭事依達。
拿問現告,承文院博士金弘錫。
左承旨趙鳴鳳上書。大槪,臣於藥院兼任,迫於事勢,黽勉替當矣。卽今長僚已出,揆諸事體,有不容仍因冒據者,玆敢仰籲於离明之下。伏乞亟遞臣內局副提調之任,以安微分事。入達。答曰,覽書具悉。爾其勿辭,從速察任。
都承旨兪命弘上書。大槪,臣病情沈痼,望斷陳力,頃忝喉院,幸蒙恩遞,得以任便調治,而春寒陡緊,感傷非細,委頓床席,轉側須人,儀曹閑局,亦難隨行。況其夙夜重地,曷敢承當?臣之苦辭瀝血,終始乞免者,夫豈專昧分義,而只思圖便哉?誠出於不得已也。天日照臨,豈敢誣罔?伏乞曲加矜恤,速賜處分,以延殘喘事。入達。答曰,覽書具悉。卿其勿辭,調理察職。
禁府,金弘錫拿囚,達。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,加味生脈散五貼,自今日煎入,椒目丸一劑劑入事,榻前定奪。已上朝報
政院達曰,別兼春秋,趁卽差出,速行新薦事令下矣。令該曹口傳差出,何如?令曰,依。以上吏曹謄錄
禮曹達曰,觀察使·節度使薦,堂上不齊,限內不得爲之之意,敢達。令曰,知道。以上禮曹謄錄
上在慶德宮。停常參·經筵。
謝恩,右副承旨趙觀彬。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
吏曹,別兼春秋單,崔尙履·鄭錫五。
司諫尹錫來達曰,臣於昨冬,忝在憲職時,有工曹正郞李廷燁汰去停達之事矣。其後發論臺臣,諉以見輕,張皇引避,而謂臣不有臺議,汲汲停論,至以其爲廷燁地,則可謂委曲,而獨不念及於臺體之壞損爲言,有若臣輕視僚臺,曲護廷燁者然,臣追思至今,不勝駭惑也。臣於其時,只聞廷燁嚴徵公債,擇捧官納,任怨供職之爲可尙,而不知有鄙之事。且其達辭檢改,鄙瑣爲苛細,則仍請汰去,實涉過重,故臣以此意,再次轉通,而果爲停達矣。不料疑之太過,而詆斥之言,若是其深緊耶?噫,請汰一郞官,雖甚微細事,而人之所聞,各自有異,則不爲苟同,臺例亦然,臣未知不問事實之如何,不察謗言之所以,而曲從僚議,無所違覆然後,方可合於臺體耶?臣之疲劣,久玷臺地,未嘗出言論事,以效職責之萬一,而前以參停重論,見非公議,後以壞損臺體,被斥於僚寀,其所僨敗,無復餘地。臣何顔面,更廁臺端,以此情地,決不可一刻仍冒,請令遞斥臣職。答曰,勿辭,退待物論。
右副承旨趙觀彬,同副承旨任守幹,牌不進,罷職令旨。令曰,只推勿罷。
副校理趙尙健上書。大槪,乞蒙恩遞,庶得安意下鄕,克襄父母移窆,俾伸人子至情事。入達。答曰,覽書具悉。爾其勿辭往來焉。
工曹判書申銋辭職上書。大槪,入達。答曰,覽書具悉。卿其勿辭,從速察職。
兵曹口傳政事,副司果崔尙履。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,食後滯氣,比夜差減,而困惱特甚之候,或有減歇之勢,而搔癢之候,不復發作乎?臣等不勝憂煎,惶恐敢啓。傳曰,諸症候,晩後一樣,而困惱特甚之候,無減,食後滯氣甚故,金露水四合進御,熏熱比夜差減矣。
謝恩,別兼春秋鄭錫五。
同副承旨任守幹再牌不進,別兼春秋崔尙履牌不進,依承令罷職。已上朝報
上在慶德宮。停常參·經筵。
辰時,日暈兩珥,暈上有冠。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
都承旨兪命弘上書。大槪,疾病難强,而除旨相續,呼籲不已,而徽聽愈邈,謂臣病情,猶可以調理就職,不卽許遞,姑令給由,臣誠惶隕抑塞,覓死不得。臣之此病,若不至廢床之域,則何敢不念分義,有除輒辭,自陷於逋慢之誅哉?卽今病簀之身,作一僵尸,跬步之間,不得運動,咫尺天陛,末由入肅,又未免冒死哀籲,伏乞邸下,下臣司敗,先勘罪律,解臣職名,俾專調治,以延殘喘事,以國忌齋戒,留政院。
傳曰,卽今諸症候,及困惱特甚之候,一向無減,若待差勝後行都目政,則雖來月內,亦未可期。如過兩月,則尤至遷就矣,以來月初旬間定行事,分付。
院達,引嫌而退,不有僚答,遽卽停達,殊乖臺體,勢難仍在,請司諫尹錫來遞差。答曰,依達。
傳曰,史官一員待命,騎馬三匹立之。社稷大祭所內摘奸。
持平洪禹傳達曰,臣情病俱苦,縮伏尋單之中,得見司諫尹錫來避辭,提臣向來以李廷燁事,引避之語,盛加詆斥,臣竊不勝瞿然,而繼之以訝惑也。夫臺閣之上,旣發論劾,則僚席之間,雖有意見之不同,直爲立異,間或有之,而不顧僚議,擅自徑停,固未之見也。前日諫臣之停論也,以欲停之意,兩次轉問於臣,臣書示以遽停不可之意,而諫臣不復疑難,遽自停止,而欲臣之不敢一言,不亦難乎?今諫臣,拈其達辭中數字之換改,强爲可停之端,而反又爲廷燁稱冤,不遺餘力,欲掩其輕同僚壞臺體之失,其亦窘急之甚矣。雖然,旣被其侵詆,則不可仍冒於臺次也決矣。臣屢叨言地,絲毫無補,動輒罥礙,日事避辭,徒煩徽聽,此已惶愧,而昨緣日暮,且値病劇,今始來避,所失尤大,請令遞斥臣職。答曰,勿辭,退待物論。
政院達曰,因禮曹草記,宗廟兩殿渗漏處奉審時,本署提調,當爲進參,而都提調李濡,提調任埅,俱以身病,不得進參,令本院稟處事依下矣。奉審事體重大,提調不可不進參,合有變通之道,何以爲之?敢稟。令曰,提調任埅改差。
吏曹啓曰,承旨有闕,政事取稟。傳曰,過國忌後爲之。
政院達曰,因本院達辭,宗廟提調任埅改差事,令下矣。其代令該曹卽爲口傳差出,以爲奉審時進參之地,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,食後滯氣有加故,金露水四合進御,困惱特甚之候無減矣。
吏曹口傳政事,宗廟署提調沈宅賢,別兼春秋單,宋眞明。
兵曹口傳政事,副司果宋眞明。
政院達曰,宗廟兩殿渗漏處,今日當爲奉審,而本署提調口傳差出事,令下之後,該吏不卽去來,以致日勢已暮,將不得趁今日奉審,事體極爲未安。該吏已自本院,囚禁科罪,而當該堂郞,亦不可無警責之道,推考,本署提調沈宅賢,待明朝牌招,使之進參,何如?令曰,依。已上朝報郞廳愼基慶書。郞廳洪啓玉校正。
上在慶德宮。停常參·經筵。
謝恩,大司憲沈宅賢。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
府達,引嫌而退,當初停論,在我無失,諫臣避辭,何必爲嫌?請持平洪禹傳出仕。答曰,依達。
以申致謹爲假注書。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,而困惱特甚之候無減,小便短澁之候,木通茶牛黃調和進御,晩後似爲差勝矣。
右副承旨趙觀彬牌不進,罷職令旨。令曰,只推勿罷。
別兼春秋宋眞明牌不進,依承令罷職。
吏曹口傳政事,別兼春秋單宋成明。已上朝報
備邊司達曰,本司武郞廳許繗,奔走勤仕,十一朔在喪矣。復授郞廳,通計前仕,已滿十五朔,依例陞敍,或守令除授事,捧承令施行何如?答曰,依,又達曰,頃日咸鏡監司金相稷,以居山察訪金夢遠,德源府使李潚仍任事,狀請而該曹據例防塞矣。卽見監司報狀,則北道凶荒特甚,今方設賑,而遞易之際,民弊旣甚不貲,本驛·本邑,亦已措備賑資,不可付之生手云,瓜滿遞代,雖是金石之典,在前設賑之時,亦有變通之道,居山察訪金夢遠,德源府使李潚,限罷賑許令仍任,何如?答曰,依。已上備局謄錄
政院達曰,別兼春秋宋眞明,今又違牌坐罷,史薦稽延,殊涉可慮,卽令該曹,更爲口傳差出,何如?令曰,依。已上吏曹謄錄
禮曹達曰,臣尙游進詣宗廟署,與提調沈宅賢,眼同奉審,則永寧殿第五室西邊內道里滲漏,後面外道里上大段滲漏,第九室寶榻上大段滲漏,東邊柱上中道里上滲漏,第十一室神榻上大段滲漏,犯入於龕室內塗褙上空室內道里上,及北斑子第一井,西邊第三井,後面道里上,竝爲大段滲漏。宗廟第二室神榻上仰帳,第三室神榻上仰帳,及東邊隔簾後面道里滲漏,第四室神榻上斑子,第五室內外道里上滲漏,第六室神榻上斑子,及後面道里上滲漏,第七室神榻上亦爲大段滲漏,至於外面帳半爲沾濕,第十一室寶榻上滲漏,兩殿後面簷下椽間椽端庫庫滲漏,至於十餘處,仰沙剝落,亦至三四處,果如本署官員所報。兩殿有頉處,修改吉日,令日官推擇,則今二月初九日卯時爲吉云。永寧殿自第五室至十一室,宗廟自第一室,至十一室,先告事由祭,同日曉頭行移安,同日同時還安及還安祭,事畢後臨時設行,而永寧殿自第一室,至第四室,先告事由祭,一體設行,所用雜物,令各該司,急速措備進排,臣曹與戶曹堂上,本署提調,眼同看檢,何如?令曰,依。已上禮曹謄錄
又達曰,太廟·永昭殿·敬寧殿歲首殿謁,當爲取稟,而方在嘗藥之中,何以爲之?敢稟。令曰,今春則勢難擧行矣。已上上同
上在慶德宮。停常參·經筵。
卯時,日暈兩珥。
下直,龍川府使黃壽聃。
謝恩,別兼春秋宋成明,右副承旨黃龜河。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?困惱,口淡,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚之候一樣矣。勿爲入診。
政院達曰,吏曹郞廳來言,今日爲政事,命下,而判書李觀命,參議李秉常式暇,參議李喜朝在外,不得開政云,判書參議,竝卽牌招開政,何如?令曰,依。
有政。
吏批啓曰,判書牌招不進,參判在外,小臣獨政未安,何以爲之?敢稟。傳曰,只出緊任。
吏批,判書李觀命牌不進,參判李喜朝在外,參議李秉常進。
吏批,以李箕翊·尹陽來爲承旨,趙鳴謙爲司諫。
兵批,以白時耉爲平安兵使,司果金相元,副司果李鳳翼·宋必恒,副護軍趙脩,副司直李自興,副護軍洪致中·黃璿·趙鳴鳳·尹錫來,副司正申致謹。
都承旨兪命弘留院上書,入達。答曰,覽書具悉。卿其勿辭,更加調理察職。
右副承旨趙觀彬初度呈辭,入達。給由,
左承旨趙鳴鳳上書。大槪,臣於數日前,毒癤發於肩背之間,不至於苦劇,而身在重地,不敢言病,强疾在直矣。自昨夕,毒氣熾盛,浮高刺痛,達夜叫苦,昏倒若絶,不可不趁時治療,玆敢徑出禁門。臣罪至此,萬殞猶輕,伏乞亟遞臣職,仍治臣擅離重地之罪,以延殘喘,以嚴邦憲事。入達。遞差。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢乎?臣等不勝憂煎,惶恐敢啓。傳曰,諸症候晩後一樣,口淡特甚,食後滯氣特甚故金露水四合進御,困惱之候,終日有加矣。
以金道彦爲假注書。
內醫院官員,以都提調意達曰,新除授本院副提調兪命弘,卽爲牌招,使之入直,何如?令曰,依。
左承旨李箕翊,左副承旨尹陽來,牌不進,罷職令旨。令曰,只推勿罷。
大司憲沈宅賢辭職上書,入達。答曰,覽書具悉。卿其勿辭,救護母病。
忠淸監司書目,忠州呈,以左參贊鄭澔辭職上書上送事。達。答曰,覽書具悉。卿其勿辭,調理上來行公。
忠淸左道均田使書目,刑曹參議辭職上書上送事。達。遞差。已上朝報
大臣·備局堂上引接入對時,知敦寧閔鎭遠所達,社稷署推刷郞廳徐行遠,五六朔之內,推出隱匿奴婢,多至二百餘口,外方察訪,搜得驛奴婢數過百口,則例有論賞之事,今此推刷郞廳,亦合有褒賞之道,而京官之以此蒙賞,未知有前例,故不敢達請矣。今日與諸宰相議,則皆以爲褒奬然後,庶有漸次搜括之路云,下詢于大臣而處之,何如?領議政金昌集曰,近來各司奴婢,名存實無,殆將盡失,而今者社稷奴婢,多數推尋,當該官員,似當有酬勞之典,而但此路一開,不無濫觴之弊,詳悉處之宜矣。閔鎭遠曰,臣曾忝泮職時,亦有遣郞廳推刷之事,而及其上來奴婢等,隨卽呼訴,紛紜稱冤矣。此郞廳則推刷上來,已過三朔,而尙無一人來訴之擧,其從實詳査可知矣。未知當令該曹稟處耶?令曰,令該曹稟處。已上吏曹謄錄
上在慶德宮。停常參·經筵。
下直,德山縣監尹沆。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?加減生脈散五貼,已盡於昨日,今日臣等,與諸醫入診,詳察症候,議定加進當否宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣,勿爲入診,加減生脈散,今姑停止宜矣。
內醫院官員,以都提調提調意達曰,本院副提調兪命弘,昨日牌招不進矣。雖未知病勢之如何,而此時曠直,極爲未安,更卽牌招察任,何如?令曰,依。
以申爲假注書。
同副承旨趙觀彬再度呈辭,入達。遞差。
吏曹啓曰,承旨有闕,政事取稟。傳曰,當日爲之。
有政。
吏批達曰,新除授遂安郡守金鼎德呈狀內,矣身有物議,情勢難安,決不可赴任,斯速入達處置云。旣有物議,則有難强令赴任,遂安郡守金鼎德改差。何如?令曰,依。
吏批,判書李觀命進。
吏批,以黃璿爲承旨,洪致中爲禮曹參判,尹錫來爲輔德,李正臣爲刑曹參議,閔鎭永爲工曹正郞,趙尙健爲吏曹佐郞,鄭智爲遂安郡守,慶基殿參奉兪得基,敬陵參奉金守文,相換。
兵批,副護軍,金雲澤·趙觀彬。
左副承旨尹陽來牌不進,罷職令旨。令曰,只推勿罷。
左承旨李箕翊上書。大槪,情病俱苦,坐違嚴召,罰止問備,惶感靡措。今於再牌之下,不得不趨詣闕下,而顧臣病狀,萬無供職之望,乞遞臣職,以便調治事。入達。令曰,還出給。
別兼春秋宋成明·鄭錫五上書。大槪,臣等無似,替當薦事,所薦中之人,見塞於一先進,前此史薦見敗,非止一二,而別兼敗薦,實自臣等,始僨誤國事之罪,有難自逭,玆敢陳書徑出,仰請鈇鉞之誅事。入達。答曰,覽書具悉。爾其勿辭,從速擧行。
內醫院官員,以都提調提調·意達曰,本院副提調兪命弘,今日又爲違牌不進。移院竝直之日,事甚未安,更卽牌招察任,何如?令曰,依。
都承旨兪命弘再牌不進後上書。大槪,罪積逋慢,尙稽嚴誅,病裏抑塞,覓死不得。兩日之內,召牌三臨,在臣分義,惟當不計死生,竭蹶趨承,而顧臣所患脚病,因感添重,僵臥枕席,竟未祗承,精神昏窒,無路構思,今始露章首實,伏乞邸下,特降徽旨,亟加譴罰,以安微分,以肅朝綱事。入達。答曰,覽書具悉。卿其勿辭,更加調理察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚之候,或有減歇之勢乎?臣等不勝憂煎,惶恐敢啓。傳曰,諸症候及困惱特甚之候,晩後一樣,而食後滯氣有加故,金露水四合進御,搔癢之候,晝則少減矣。
令,前司果崔尙履敍用,勿拘解由。
正言金槹上書。大槪,敢陳病狀,冀蒙恩遞,兼附所懷,以備裁察事。入達。答曰,覽書具悉。朴弼夢之劾罷,未見其過重,李眞望事,所論是矣。監司推考,下款事申飭,爾其勿辭,從速察職。
別兼春秋宋成明·鄭錫五牌不進,依承令罷職。
左副承旨尹陽來再牌不進,罷職令旨。令曰,只推勿罷。已上朝報
上在慶德宮。停常參·經筵。
下直,漣川縣監禹世一。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,日氣陰濕,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚及食後滯氣,亦已差減,而搔癢之候,不復發作乎?昨今以來,湯·丸俱停,而症候少無所減,臣等一倍煎灼之忱,何可盡達?今日與諸醫入診,詳察症候宜當,敢此問安,竝爲仰稟。答曰,知道。症候,已言于醫官,而困惱特甚一樣矣。生脈散尙不得連進,況他藥乎?勿爲入診。
政院達曰,茂長縣監李師德,洪川縣監鄭錫徵,除拜之後,尙未署經,凶歲峽邑之曠官,殊涉可慮。南邑則量役方張,尤不可不催促發送,而兩司多官,或陳書受由,或在外·或呈辭,或未肅拜,備員開坐,姑無其期,除行公及受由在外外,呈告未肅拜人員,竝卽牌招,以爲署經之地,何如?令曰,依。
吏曹啓曰,來初八日都目政事爲之之意,敢啓。傳曰,知道。
右議政李健命箚子。大槪,明日次對,病難進參,略貢淺見,以備裁察事。入達。答曰,覽箚具悉卿懇。箚辭得宜,而許玧事,臺言,未知得當,朴弼夢事及下款事,當依施,卿其安心調理。仍令曰,史官往諭。
政院達曰,新除授同副承旨黃璿,時在江原道平康地,斯速乘馹上來事,下諭,何如?令曰,依。
大司成洪啓迪上書。大槪,臣於別兼春秋書語之詆斥,有不可晏然者,冒萬死略暴危懇,乞蒙鐫罷臣職,以快人心事。入達。答曰,覽書具悉。爾其勿辭,從速察職。
獻納趙尙絅牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚之候,或有減歇之勢,而搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,而食後滯氣甚故,金露水四合進御,而困惱終日亦甚矣。
左副承旨尹陽來辭職上書,入達。答曰,覽書具悉。爾其勿辭,從速察職。
大司諫金有慶達曰,臣卽伏見大臣箚本,提臣所論許玧事,許其能堪於宿衛之任,而具以諸老臣之辭避,歸咎於臣,臣不勝瞿然之至。次月崇班,何等重望。而作爲壽窠,假之於人人,固已久駭於物情。且宰臣之職責,不亶在於起居出入,而大臣只稱其筋力,不言其神精,臣竊未曉也。試以臣所見聞者言之,坐於候班時,下吏以事來告,而一無顧問酬酢之事,有若全無知覺之人,此則在列諸臣之所共目擊。在禁直時,有持小報來者,錯認帖紙,間或着署,闕中諸人,莫不傳作笑資,爲言官者,論其不堪供職之狀,在所不已,而今者大臣,謂之誠是意外,臣竊恐大臣之聞見,有所未及於此也。臣之所論,只是昏耗,而精旺諸臣之因此不安,實臣意慮之所未到,大臣至以此咎臣,臣冞增訝惑,不知所箚。臣人微言輕,不足取信,而妄一開口,疵累疊出,一避再避,連事瀆擾,臣身疲劣,固不足言,而其爲臺閣之羞,誠不細矣。決不可仍冒於言地,請令遞斥臣職。答曰,勿辭,退待物論。
京畿監司書目,通信使上來時,未及出站,長湍府使朴纘新,驪州牧使李瀗,砥平縣監朴琮,積城縣監呂必咸,漣川兼官朔寧郡守李徵成,不得已竝只罷黜事。
令曰,右相箚陳之事,竝依施。
令曰,右相處遣御醫看病。
入對時,正言金槹所達,請還收罪人河減死定配之命,更加嚴刑得情,依律處斷。措語見上令曰,勿煩。又所達,義盈庫奉事沈洬,爲人愚蠢,性且嗜酒,行止處事,不似官員貌樣,東部參奉姜命璜,本以江居牟利之徒,人之嗤點,固已久矣,濫通仕籍,物情爲駭,請義盈庫奉事沈洬,東部參奉姜命璜,竝汰去。令曰,不從。又所達,新除授司諫趙鳴謙,時在京畿龍仁地,請斯速乘馹上來事,下諭。令曰,依達。已上備局謄錄
戶曹達曰,因義州府尹李挺周狀達,備局覆達內,海西稅太,及別收米換給事,依準以下,而田稅自是惟正之供,與他穀物,事體自別。纔以自今相換一款,一切防塞之意,定奪於筵中,今此覆達內,稅米亦已防塞,則米·太名目,雖異,其爲田稅則一也。當初陳達時,稅米·太俱入於防塞之中,則到今分而下之。事涉苟簡,其在國體,纔防旋許,亦甚未安。且海西營門,以米·太相換事,再次狀請,而終不許施,則海營所不許之稅太,何可獨許於義州乎?揆以事理,萬萬不可,稅太相換,今姑置之,依海營例,別收米二千石,以本府京貿米相換取用之意,分付,何如?答曰,依。已上備局謄錄
禮曹達曰,卽接翼陵參奉牒報,則本陵洞口外,卽宋姓人,頃已入葬於外案之地,今始聞知,不勝驚駭,參奉卽爲摘奸,自陵上俯瞰,則不能明見其墳形,自其墳仰望,則陵上曲墻,隱隱微見,事係陵參奉,不可擅自掩置云。陵寢相望之地,有此入葬之擧,誠甚駭然,事體所在,不可只憑陵官報狀而處之,本曹郞廳,卽爲發遣,摘奸書達後稟處,何如?令曰,依。已上禮曹謄錄
上在慶德宮。停常參·經筵。
謝恩,輔德尹錫來。
禮曹佐郞徐宗厦,翼陵外案山入葬處摘奸事,出去。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安。答曰,知道。症候,已言于醫官,而困惱特甚一樣矣。勿爲入診。
都承旨兪命弘上書。大槪,臣累逋召命,恭竢誅譴之中,伏見諫臣書本,尤不勝其悚慄。而顧臣病勢,日益增劇,旬月之內,無望起動,藥院重地,不宜暫曠,敢冒斧鉞之誅,更申疾痛之呼,伏乞离明,速賜處分,使公法亟行,私分粗安事。入達。答曰,覽書具悉。卿勿過辭,從速察職。
令曰,大臣·備局堂上引接。
以宋寅明,爲假注書。
右副承旨黃龜河上書。大槪,近患阿睹之疾,開睫呻痛,視物甚艱,實無一分供職之望,而僚員不齊,推移無路,强疾在直,將攝乖方,症情越添,藥治無效,閉戶深處,合眼頹臥,院中文書,全不照驗,事之苟簡,莫此爲甚,而連日入對,一未進參,昨今起居,亦至曠廢,病裏惶隕,若無所容。卽今病勢有加無減,若不及今調治,將不免爲廢疾之人,伏乞俯諒臣疾痛,亟令鐫遞臣職名,俾得專意調治事。入達。遞差。
左副承旨尹陽來,持平洪禹傳,敦寧都正朴泰迪,初度呈辭,入達。給由。
內醫院官員,以都提調·提調意達曰,本院副提調兪命弘,今日又陳書承答矣。此時多日曠直,甚爲未安,更卽牌招察任,何如?令曰,依。
全羅監司書目,全州呈,以左道均田使副提學金在魯,本職辭免上書上送事。達。答曰,覽書具悉。爾其勿辭,竣事後上來察職。
又書目,兵使李弘肇,去月二十七日卒逝事。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候及困惱特甚之候,晩後一樣,而食後滯氣甚故,金露水四合進御,搔癢之候,晝則差勝矣。
入對時,輔德尹錫來牌招察任事,下令。
吏曹啓曰,承旨有闕,政事,取稟。傳曰,明日爲之。
次對時,兵曹判書李晩成,兼帶知義禁改差事,下令。
禮曹佐郞徐宗厦,翼陵外案山入葬處,摘奸後入來。
玉堂箚子。大槪,敢陳淺見,以備裁處事。入達。答曰,覽箚具悉。箚辭得宜,特罷其職焉。
入對時,執義朴聖輅所達,請當該主薦注書罷職不敍,被薦人姜世胤亟令拔去。措語見上令曰,勿煩。又所達,楊根郡守李必益,到任以後,不能事事。捧糴簽丁之際,多有可駭之擧,而至於治盜一款,不體朝家差送武弁之意,專委於其官軍官咸姓人及私人蔡姓人,伸縮操縱,出於其手,賂門漸開,怨罵未已,如此之人,決不可仍畀字牧之任,請楊根郡守李必益罷職。令曰,勿煩。正言金槹所達,齋郞,雖蔭路末官,而卽他日字牧之階梯也不可不擇。而前參奉鄭壽淵,愚騃昏蒙,全不解事,徒藉門蔭,濫通仕籍,有駭物情。故臣有所論達,得蒙準許矣。今者大臣,以壽淵門閥可合等語,縷縷稱冤,臣竊訝惑焉。壽淵雖門閥表著,亦占小科,而人旣不似,且疎文字,則其在爲官擇人之道,何可徒取門地,而濫廁於齋郞之列乎?臣論達之後,物議同然,可無稱冤之說,而大臣之言如此,臣何可自以爲是,而晏然於臺次乎?請令遞斥臣職。令曰,勿辭,退待物論。領議政金昌集所達,史局,事體至重,不可久曠,而別兼春秋,又爲敗薦,了當無期,誠極可慮,別兼春秋,以無故人分付吏曹,更爲差出,以爲卽速新薦之地,何如?令曰,依爲之。又所達,昨年增廣·春塘臺兩榜,尙未分館,故上博士金弘錫,因右相陳達請拿矣。今聞金弘錫,今番都政,當爲陞出六品云,若果陞六,則其下官員,亦難保其卽爲擧行,漸至遷就,委屬可慮,上博士金弘錫,限分館前勿許出六事,分付吏曹,何如?令曰,分付吏曹,可也。禮曹判書權尙游所達,卽今量役甚急,頃日臺諫,以義城縣令李眞望,不爲擧行,書請遞罷,則徽答以所論是矣爲敎,而遞差·罷職,有無明白下敎,該曹不得差出其代,新官必須趁速差出然後,可以及期下送,以完量役,故敢達。令曰,李眞望罷職可也。領議政金昌集所達,畿邑守令,以通信使回還時支待未及之故,査覈罷黜者,至於五邑之多,取見畿伯狀達,則信使一行路文,不得先期來到,故與諸行到站之日,相間無多,至於長湍·驪州下吏,故爲生事,以致未及之患。砥平·積城·漣川,本以殘邑,道里稍遠,皆未及出站云。今番信使回泊釜山之後,旋卽離發,又聞聖候添加,趲程前進,雖路傍各邑,支待凡事,皆未免窘速,至於僻邑,其所未及,勢所必至,而長湍·驪州,果因下吏,故欲生事,以致未及,則實非守令慢忽之罪,許多守令,一時遞罷,旣涉有弊,其中又有善治守令,尤爲可惜,此與無端不爲支待者有間,竝寢罷黜之令,從重推考,以治警責之意,該邑監色,令營門,拿致刑推,何如?令曰,守令,推考,監色則刑推,可也。已上朝報
引接入對時,領議政金昌集所達,此乃統制使李壽民狀達也。曾前北關移轉穀物,以各營邑鎭兵舡載送,則當此風和之時,盡將待變之器,借送千里之外,束手空鎭,誠甚疎虞,請以地土舡代送矣。兵舡載送,旣有前例,北路賑政方急,有難變通,慶尙左水使,亦以此事狀聞,而不得許施矣。今亦依前定奪擧行之意,分付,何如?令曰,依爲之,又所達,此乃慶尙左道均田使沈壽賢狀達也。道內彦陽縣,甲戌量田時,等第不均,賦役煩重,民不支堪,故庚辰年,仍暗行御史李震壽書啓,詢問改量便否于本道,則其時監司李世載,狀請改量,故朝家許令改量,仍爲成案矣。今至二十年,別無差誤之處,民皆稱便,行用無弊云。此邑改量未久,亦無民冤,則不必改量,依庚辰案行用之意,分付,何如?令曰,依爲之。兵曹判書李晩成曰,工曹匠人役價變通事,頃有令廟堂稟處之令,而廟堂以自兵曹上下之意,有所覆達矣。臣遍閱四五十年以來,文書則兩曹互相推諉,或有十餘年不給,或有六七年不給之時,蓋工役多寡虛實,未易詳覈故也。匠人輩本自工曹出役,則所當自工曹給價,而如以獨爲擔當爲難,工·兵曹參半上下,則匠人等可以及時受價,而亦必無虛實相蒙之弊矣。下詢大臣而處之,何如?金昌集曰,匠工役價上下,本自兵曹擔當,則經用雖云匱竭,不可使工曹替當,至於兩曹參半分給,事涉殊常,而兵曹果難獨當,則限蘇復間,兩曹參半上下,亦似無妨矣。令曰,參半給之,可也。知敦寧閔鎭遠所達,頃日次對時,因兵曹判書李晩成所達,以江華各鎭堡給代布,不能充給,故備局餘丁,移送兵曹事定奪矣。餘丁所捧身布,固當移送兵曹,而今此餘丁,卽備局之査問於各道各邑,搜括其避役投歇之類,以餘丁置簿,而各邑欲充軍役,論報請得,則一一許給,欲以少紓外方隣族之弊也。今若竝與本案而移送兵曹,則各邑,雖欲移定軍役,兵曹嫌其收布之漸縮,必不許給,如是則與當初査得之本意,相左,本案則不當移送,此事臣所句管,故敢達矣。兵曹判書李晩成曰,兵曹經用,匱竭難支,江都鎭堡代布,無以繼給,備局餘丁七百餘名,移給兵曹,以爲添補事,旣已定奪,則非但身布本案,亦爲竝送于兵曹宜當。閔鎭遠之所達雖如此,各邑査事未了,此後亦必有所得,以此移定軍役,而卽今見存餘丁,依前定奪施行,似好矣。閔鎭遠曰,外方査報,今幾畢到,未來者無多,若以先到者,盡爲移送,則只後來者若干名,何以應副各邑之請得耶?下詢大臣而處之,何如?金昌集曰,開城留守閔鎭厚,頃年以備局,非財貨所管之地,移送兵曹爲宜云。故臣意亦以爲然,卽爲移送矣。至於本案,不必竝爲移送,身布則自備局隨捧移送宜矣。晩成曰,大臣陳達,旣如此,則本案,雖難移送,身布則這這隨捧移送,且落講餘丁,則其數不多,盡爲移送于兵曹,恐宜矣。令曰,依爲之。閔鎭遠曰落講餘丁,則其數未滿百名,而此則與査得餘丁,條貫各異,竝與本案移送,而査得餘丁本案,則不可移送矣。令曰,本案,勿爲移送可也。金昌集曰,此乃北兵使李裕民狀達也。沒技直赴,朝家防塞,故邊方人心落莫矣。頃者自大朝,已爲變通,旣許沒技賜第,則此狀達,不必覆達矣。令曰,唯。閔鎭遠曰,沒技直赴,極多奸濫,故小臣,前日陳達於大朝,而防塞矣。其後西北監·兵使,皆以武士落莫之意,連次馳達,故大朝更許復舊,此出於慰悅之意也。但今雖更許防奸之道,不可不各別嚴飭矣。蓋臣之按西時,一日沒技者,至於三人之多,臣更令射之,則二人,全不能射。其後監·兵營將校,臣所稔知其不能射者,連以沒技等第,而元不入屬於別武士者,圖差別武士,將輒得沒技及第,豈不寒心乎?至於鳥銃,初不試藝於別武士,故臣於陳達大朝時,以爲鳥銃,我國長技,常時不須練習,而但鳥銃,用奸尤易,試官極難覺察,今若防塞沒技直赴之規,而別武士試出時,亦試鳥銃,以爲歲末計畫之地,則實合於勸奬之道云,則大朝許之矣,今旣復許沒技直赴,而又試鳥銃,則其間奸弊,必益狼藉,鳥銃沒技者,或只給初試,則未知何如。此等事,自廟堂作爲節目而頒布,另飭防奸似好,下詢大臣而處之,何如?金昌集曰,京外沒技,本多濫雜之弊,而西北則,異於他道,武士又皆精兵,而自夫沒技防塞之後,皆懷落莫之歎矣。大朝更許賜第,實慰悅之意,而濫雜之弊,則不可不別樣申飭,至於鳥銃,新有試藝之令,而獨不許沒技賜第,則有乖激勸之道,亦不無稱冤之端,一體賜第爲宜矣。知中樞府事李弘述曰,沒技事,大臣·重臣所達之言是矣。小臣待罪西閫時,將校中擇其年少壯健者三百人作隊,則軍裝服色戰馬等物,渠輩自備,而皆是敢死之卒也。試射沒技者賜第,蓋出於慰悅軍心,而一自朝家,不許賜第之後,邊方人心,以此落莫矣。其在聳動之道,不可不更許,而朝家爲慮濫雜之弊,則或使道內秩高守令,眼同看察,則庶可爲防奸之道矣。李晩成曰,西北旣設沒技,則東萊亦是邊防,似當一體施行,自兵曹,依此分付乎?金昌集曰東萊,亦是賊路初程,新設武士,旣倣西北之制,則試藝凡事,亦當一體爲之矣。令曰,一體爲之,可也。閔鎭遠曰,然則防奸之道,自廟堂作爲節目頒布乎?令曰,依爲之。金昌集曰,此乃南兵使尹五商狀達也。前年秋巡,旣不得爲之,今春巡點,當爲依例擧行,而第北關凶歉,振古所無,今方求死不贍,則軍務雖重,當此設賑之時,調發軍兵,其弊不貲,今春則姑爲停止,以待秋巡,何如?令曰,待秋爲之事分付可也。金昌集曰,江原道防禦使,亦以春巡事,稟報備局矣。本道凶歉,亦甚,賑事方張,春巡一體停止事,分付,何如?令曰,一體停止事分付,可也。以上備局謄錄
引接時,領議政金昌集所達,各陵殿祭物中,造果油淸,本有定式,若或增減,所造不精矣。至於諸執事燈油,及行祭時龍脂,元無太常進排之規,而陵殿下人,輒皆責出於熟手,或不能酬應,則恐喝侵虐,無所不至。或以此,至於生事,熟手輩急於彌縫,造果所用之油,或有犯手除出之事。曾經典祀官之人,目見其事,而言于臣,故臣卽招問本寺熟手,則其弊如此云,事極駭然,當此各陵祭享申飭之日,不可不嚴杜此弊,此後陵卒,如或復踵此習,則當該陵卒,從重處置,陵官亦難免不能檢飭之失,以此申飭,何如?令曰,依爲之。又所達,臣方待罪奉常寺都提調之任,以祭享事,有稟定者矣。各陵殿祭物各品,磨鍊升斗,一依該曹升斗,而各陵殿所在升斗,與本寺升斗,大小不同。年前自禮曹,欲爲校正,收聚各陵升斗,則各陵,終不入送,故至今不得較正矣。祭物封進之時,惟恐欠縮,皆有加封,而詣陵所捧上之際,每致不足,生事之弊,事體至爲未安,各陵殿升斗,一番釐正,恐不可已,分付禮曹,卽爲收聚較正,何如?令曰,依爲之。又所達,凡祭物中餠餌之屬,或蒸或烹,各有其法,而似聞近來蒸烹,有不如法,或緣甑鼐未備而然,此亦曾經典祀官,有目見其事而言之者,當初陵殿祭器,無不備具,而莫重祭物熟設,果因器具缺乏,有不如法,則各別申飭,祭物一依其法,靡有未盡之弊。且祭物熟設之際,陵殿齋郞,與典祀官,眼同檢察,或有不謹生事之弊,則罪無異同事,定式施行,何如?令曰,定式施行。又所達,典祀官,陪進祭物于享所,則獻官及監察,詣典祀廳,祭物各品,照數檢察其精否,捧上後始爲熟設,例也。其中或有欠精者,則未捧之前,黜退改備宜矣,而至於行祭之後,或爲執頉,至有下吏囚治之擧,揆以事體,殊涉未安,今後則行祭後祭物,追後執頉之弊,一切禁斷,何如?令曰,禁斷可也。已上禮曹謄錄
上在慶德宮。停常參·經筵。
下直,漣川縣監吳盛載。
謝恩,左副承旨柳重茂,同副承旨洪重禹。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
左副承旨尹陽來再度呈辭,入達。遞差。
持平洪禹傳再度呈辭,入達。加給由。
府達,請當該主薦注書罷職不敍,被薦人姜世胤亟令拔去。措語見上請楊根郡守李必益罷職。措語見上竝引嫌而退,當初書論,自有意見,大臣箚語,何必爲嫌?隨聞論劾,臺體則然,大臣筵白,宜無可嫌,請大司諫金有慶,正言金槹,竝令出仕。答曰,不從。處置事依達。
謝恩,義城縣令柳復明。
傳曰,前縣監尹惠敎敍用。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,困惱之候,終日甚矣。食後滯氣甚故,金露水四合進御,搔癢之候,晝則差勝矣。
兵曹口傳政事,司果崔尙履·尹惠敎。
內醫院官員,以都提調·提調意達曰,新除授本院副提調尹憲柱,卽爲牌招,使之入直,何如?令曰,依。
忠淸監司書目,淸風兼任丹陽呈,以左議政權尙夏上書上送事。達。答曰,覽書具悉卿懇。前後敦勉,凡幾遭矣。必欲召致,與共國事者,四年于玆,而只緣誠淺禮薄,莫回遐心,愕然且慙,無以爲諭。而第卿巽讓,一至於此,一向敦迫,亦有欠於禮遇之道,本職不得已今姑勉副,深用缺然,卿其須體至意,幡然就途,以副如渴之望。仍令曰,史官往諭。
有政。
吏批啓曰,別兼春秋差下事定奪,而曾經翰林當差之人,方在罷散中,合有變通之道,何以爲之?敢稟。傳曰,別單書入。
吏批,判書李觀命進,佐郞趙尙健進。
以尹憲柱爲都承旨,柳重茂·洪重禹爲承旨,洪致中爲知義禁,柳復明爲義城縣令。
傳曰,今日政,兵曹參知差出。
以金相元爲兵曹參知,李德壽爲司書,別兼春秋二單,崔尙履·尹惠敎。
兵批,副司正申致謹·宋寅明,副護軍李尙,副司直尹陽來·黃龜河。已上朝報
上在慶德宮。停常參·經筵。
下直,楊州牧使李鳳祥。
謝恩,都承旨尹憲柱。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,春寒久未解,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?臣等久未入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。
吏曹啓曰,大臣置處,政事,取稟。傳曰,都目政兼行。
傳曰,端懿墓守墓侍墓官以下員役,及魂宮宗室以下員役,竝書啓。
內醫院官員,以都提調·提調意達曰,近以承旨數遞之故,本院竝直,久致曠闕,新除授副提調尹憲柱,昨日違牌不進,極爲未安,更卽牌招入直,何如?令曰依。
大司諫金有慶初度呈辭,入達。給由。持平洪禹傳三度呈辭,入達。遞差。
敦寧都正朴泰迪,再度呈辭,入達。遞差。
司書李德壽牌不進,依承令罷職。
以李鳳齡爲假注書。
今日藥房入診時,領議政金昌集同爲入侍。入侍時,都政分三日爲之事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
禁府,松〈□〉李震華拿囚。達。
別兼春秋崔尙履牌不進,罷職令旨。令曰,只推勿罷。
兵批,以李暉爲全羅兵使。
上在慶德宮。停常參·經筵。
夜一更二更,月暈。
謝恩,副摠管洪致中,禮曹參議黃龜河。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
大司諫金有慶再度呈辭,入達。加給由。
備忘記,端懿墓守墓官益陽君檀,加資,內廐馬一匹外,居奴婢五口,田四十結,侍墓官韓益文,加資,內廐馬一匹,外居奴婢三口,田二十結,守衛官洪箕錫·沈洙·忠義申成集,竝六品遷轉,進止內官朴梓元·鄭東永·任命一,各兒馬一匹,李善裁上弦弓一張賜給,沈若虛勿論,魂宮入番宗臣呂川君增,密川君墰,密陽正梡,陽平都正檣,都薛里鄭文益·李夏昌,竝加資,尹起莘,半熟馬一匹,長溪守棅,上弦弓一張賜給,忠義李基宗·李益炯,竝實職除授,薛里內官李翰榮·張世健,各半熟馬一匹,酒房金萬弘·朴枝興,進止,高世雄·金繼文·金萬重,各兒馬一匹,金纘善·崔峻碩,各上弦弓一張賜給,報時官金益剛·吳允諧,令本衙門付祿,端懿墓奠禮金天錫,司鑰除授崔泰寬等十六,竝限十年免役飯監李振雲·李允石·李哲俊·金昌俊,米布題給,灸色李漢英·李漢興,水工池道信,竝勿論,房直永贊等二,竝限二年免役而已,免役者妻子妹婿中代免奴子,丁亥前例無擧論處,勿論,魂宮奠吏以下三十八,竝限二年免役而已,免役者妻子妹婿中代免身死二名,勿論,各色掌金興復·崔尙泰·金鼎鎰,水工尹夫歇·金光圭·車振起·李雲建·崔泰輝·劉寬順,房直八,報時使令二,令該曹,米布題給,身死水工安三善,及洪壽億兪孝吉·庾禹績·高命·朴祿善,房直池達,竝勿論。
都目政。
吏批,判書李觀命進,參判李喜朝在外,參議李秉常進,佐郞趙尙健進。
吏批達曰,今都目政,各岐仕滿應遷者相避,及未準朔監察禁府都事,刑曹掌隷院郞官各司久任時推人員,竝擬,何如?令曰,依。又啓曰,臺諫玉堂闕員,今當差出,而擬望之人乏少,外任竝擬,何如?傳曰,允。又啓曰,左議政權尙夏,旣已遞職,今當置處,而本曹無相當之窠,依例送西之意,敢啓。傳曰,知道。又達曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之例矣。去己亥年秋冬等褒貶,不得爲之。故當出六品者,未免積滯,依例遷轉,何如?令曰,依。
以尹誼爲禮賓主簿,黃尙鼎爲氷庫別提,鄭麟重爲濟用奉事,李漢宗爲繕工副正,金祖澤爲戶曹佐郞,兪岦爲社稷令,李以濟爲直講,姜必慶爲忠淸都事,柳漢柱爲兼銀溪察訪,蔡膺福爲典籍,徐命九爲省峴察訪,黃龜河爲禮曹參議,徐命淵爲判決事。
令曰,十考十上·五考五上,連次褒達守令·邊將各別錄用事,言于兩銓。
令曰,初入仕,各別擇擬事,申飭。
令曰,淸白吏·戰亡子孫,各別錄用事,言于兩銓。
吏批達曰,新除授安城郡守金洙戶奴呈狀內,奴矣上典新除邑號城字,與奴矣上典祖父名字相同,其在私義,終有所不安,斯速入達處置云。祖父名字與邑號相同,則子孫之不欲赴任,其勢固然,改差,何如?令曰,依。
以趙永命爲宗簿主簿,李萬植爲司宰主簿,沈重賢爲漢城參軍,徐行遠爲掌樂直長,鄭歚爲監察,李鳳翼爲司僕正,朴弼正爲掌樂正,李壽岳爲引儀,吳守經爲直講,金濟明爲引儀,權始經爲明川府使,崔東逸爲濟州判官,元命益爲尙衣僉正,崔道文爲兵曹佐郞,兼春秋單蔡命運。
吏批啓曰,玉堂闕員,今當差出,而曾前出入之人,或在罷散中,或解由未出,無以推移備擬,合有變通之道,何以爲之?敢稟。傳曰,別單書入。又達曰,春坊闕員,今當差出,而擬望之人乏少,外任竝擬,何如?令曰,依。
以鄭墀爲掌苑別提,金純行爲掌樂主簿,李錫祿爲司䆃直長,李淰爲典牲直長,李棯爲繕工奉事,兪斗基爲社稷奉事,吳命峻爲右尹,趙尙絅爲副校理,趙尙健爲兼校書校理,尹彬爲自如察訪,李溭爲忠勳都事,沈㙉爲禮曹佐郞,朴必興爲兼魚川察訪,宋時徵爲內贍主簿。
兵批,以安世煜爲三陟營將,朴再新爲淸州營將,李遂良爲大丘營將,閔思淵爲洪州營將,吳重周爲副摠管,洪致中·尹遇進·密平君㙫,爲副摠管,閔昌基爲經歷,趙國彬·安厚萬·金澱·李義白爲經歷,安厚萬·申德夏·金潗·李淇,爲都事,權尙夏爲判中樞府事,成玉行·韓信哲·趙道輔·洪治允·金尙鉉爲同知,鄭勫·尹聖輔·金世老·蔡獻徵,爲僉知,高一明爲中樞都事,沈榗·柳胤興爲內禁將,安相漢爲羽林將,李有壽·趙泰果·李堂·崔必蕃·李眞卿,爲五衛將,李遇新爲訓鍊正,洪德望·閔弘洙爲訓鍊副正,李珌·張碩權爲訓鍊僉正,李炯·鄭舜命·李世晃·尹商逸爲訓鍊判官,柳以咸·金義鼎·張·李是㰒爲訓鍊主簿,朴璉爲乶下僉使,任最爲城津僉使,李詻爲天水僉使,朴泰圭爲登山僉使,朴明梓爲委曲僉使,禹聲律爲植松萬戶,魏挺章爲助羅浦萬戶,卞廷華爲羅老島萬戶,金義碩爲濟物萬戶,金贊興爲楊下萬戶,李世大爲助泥浦萬戶,權燽爲西平浦萬戶,金重殼爲㐚足萬戶,張泰興爲越松萬戶,朴有憲爲靑水萬戶,姜顯碩爲龍津萬戶,張虞翼爲丑山萬戶,鄭泰順爲開雲萬戶,李廷賢爲長木浦別將,金千成爲笠巖山城別將,强哉矯爲威鳳山城別將,金斗弘爲禿用山城別將,申光夏爲忠淸水使,洪元益爲全羅左水使,魚必遠爲慶尙左兵虞候,鄭泰久爲慶尙右兵虞候,金啓陽爲訓鍊參軍,金麗英爲權知訓鍊參軍,韓興健爲訓鍊奉事,宋儒行爲權知訓鍊奉事,金時泰爲宣傳官,李順坤爲副護軍,金萬堡爲副司果,金時永·沈榗·閔思淵·安相漢爲副護軍,宋寅明爲司正,趙儐·金洙·朴泰迪爲副護軍,洪禹傳爲副司直,朴慶汝爲副護軍,中和官門站擺撥將朴枝元,慶尙古石站擺撥將朴枝成。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?今日大政酬應,亦過半日,臣等不勝憂煎,惶恐敢啓。傳曰,諸症候晩後一樣,食後滯氣有加故,金露水四合進御,困惱特甚之候一樣,搔癢之候,晝則差勝矣。
政院達曰,宗廟修改時,禮曹堂上當爲進參,而判書權尙游身病陳書,參判洪致中兼帶未肅拜,參議黃龜河未肅拜,無行公之員,判書·參判·參議,竝卽牌招,以爲推移進參之地,何如?令曰,依。
傳曰,前別兼春秋宋成明·宋眞明敍用。已上朝報
備邊司達曰,全羅兵使李弘肇,在任身死矣。已經二品實職,依例擔軍題給之意,分付所經各道,何如?答曰,依。以上備局謄錄
上在慶德宮。停常參·經筵。
夜一更,月犯東井星。
下直,茂長縣監李師德,洪川縣監鄭錫徵。
謝恩,都摠經歷趙國彬·金澱·李義白,都事金準·申德夏·李淇,說書金龍慶。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,昨日酬應大政,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
藥房口傳啓曰,昨夜,伏聞入侍醫官所傳之言,聖候困惱有加云,此或由於終日酬應而然。日昨入侍時,亦以間日開政事稟達矣。今日則姑勿開政,退行於明日事分付,何如?傳曰,仍爲之。
院達,請還收罪人河減死定配之命,更加嚴刑得情,依律處斷。措語見上請義盈庫奉事沈洬,東部參奉姜命璜,竝令汰去。措語見上答曰,勿煩。
大司諫金有慶三度呈辭,入達。遞差。
以李匡世爲假注書。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?連日酬應大政,臣等不勝憂煎,惶恐敢啓。傳曰,諸症候晩後一樣,而食後滯氣有加故,金露水四合進御,困惱特甚之候,亦一樣,搔癢之候,晝則差勝矣。
謝恩,應敎金相玉。
校理趙尙絅牌不進,罷職令旨。令曰,只推勿罷。
政院達曰,新拜判中樞府事權尙夏,時在忠淸道淸風地,乘馹上來事,依例遣史官,下諭。令曰,依。
以呂善長爲假注書。
都政。
吏批,達曰,安城郡守今當差出,未準朔禁軍將竝擬,何如?令曰,依。
以沈元俊爲尙瑞直長,閔鎭紘爲典牲奉事,李秉泰爲平市奉事,趙彝鼎爲南部主簿,張遠胄爲西部主簿,尹慶哲爲司畜別提,高重明爲內資主簿,金昌發爲造紙別提,洪禹傳爲獻納,朴弼周爲持平,金龍慶爲說書,黃梓爲兼說書,李善行爲司書,金相玉爲應敎,李仁復爲修撰,李明彦爲兵曹正郞,孟淑夏爲典簿,蔡膺福爲禮曹佐郞,南世珍爲司成,韓斗一·朴敏古爲典籍,李遇新爲豐川府使,益陽君檀·呂川君增·密川君墰,今加中義,陽平都正檣,今加明義,密陽正梡,今加明善,已上賞加,兪宇基爲尙瑞副直長,孫德壽·崔恒齡爲兼引儀,朴昌潤爲安城郡守,李世馨爲鳳山郡守,吳重建爲禮賓別提,宋成明爲兼中學敎授,兼弼善李晩成爲知經筵,權尙游爲知春秋,趙囿春爲谷山府使,文壽元爲渭原郡守,南漢紀爲永平縣令,金彦熙爲衿川縣監,尹慶哲·崔嶢爲監察,金天敍爲典籍,兼春秋單徐宗厦,成均博士單權大規,校書博士單申維翰,養賢直長單韓澍·陽平君檣。
傳曰,密陽正梡,都正除授。
兵批,副司果馬聖河·黃潾·金兌寬·吳萬昱·金宗弼·桂德興·金夢七·鄭夢弼·趙倫,副護軍李遂良·洪元益,副司正黃梓,以方日尙·柳潭,爲景福宮假衛將,郭千重爲昌慶宮假衛將,柳亨運爲僉知,尹有廸爲訓鍊判官,宋奎炫爲同知,申德夏·張宇澤爲訓鍊僉正,黃澤爲訓鍊僉正,尹景周·白五采·禹洪采·李舜佐·柳善基爲訓鍊判官,成殷錫·金潝·柳以晉·鄭二綱·柳聖澄·崔齊白·姜澤·禹夏亨·金宗元爲訓鍊主簿,李蓍徵爲曹司衛將,朴端圭爲五衛將,黃澤爲都摠經歷,李世晃·鄭舜命·趙彦昱爲都摠都事,李廷彬爲宣傳官,趙倫·申厚恭爲武兼宣傳官,崔烷爲羽林衛將,趙世望爲全羅左水使,金以聲爲訓戎僉使,趙世行爲昌洲僉使,楊憲益爲蒜山僉使,方墉爲上土僉使,金善鳴爲乫坡知僉使,林重爲惠山僉使,尹有迪爲魚游澗僉使,安廷佑爲防垣萬戶,李興夏爲撫夷萬戶,金時佐爲廢茂山萬戶,白振功爲造山萬戶,嚴漢賓爲永達萬戶,張爲伐登萬戶,李是㰒爲羅暖萬戶,金義鼎爲吾老梁萬戶,金慶興爲永登萬戶,姜德奉爲森森坡萬戶,李蓍泰爲豐山萬戶,李東昌爲水口萬戶。以上朝報
上在慶德宮。停常參·經筵。
謝恩,兼校書校理趙尙健,兼春秋徐宗厦,尙瑞直長沈元俊。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,連日酬應大政,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
院達,請還收河減死定配之命,更加嚴刑得情,依律處斷。措語見上請義盈庫奉事沈洬,東部參奉姜命璜,竝汰去。措語見上答曰,不從。末端事,依達。
副校理趙尙絅牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?連日大政酬應,臣等不勝憂煎,惶恐敢啓。傳曰,諸症候晩後一樣,而食後滯氣甚故,金露水四合進御,而大政酬應連日故,困惱特甚有加,搔癢之候,晝則差勝矣。
都政。
以申思廸爲廣興副奉事,高重明爲監察,趙鳴國爲刑曹佐郞,洪鼎輔爲童蒙敎官,石柱泰爲活人別提,尹基慶爲司藝,金命衡爲直講,金克謙爲判校,朴萬普爲左通禮,李世機爲典籍,黃泰河爲司僕主簿,金斗璧爲濟用判官,尹得仁爲活人別提,尹殷瑞爲司圃別提,韓配義爲司畜別提,李保命爲氷庫別提,李宜顯爲大司諫,金東弼爲副修撰,吳鼎周爲敦寧都正,兪命雄爲惠民提調,密陽都正梡爲司饔副提調,分差西學敎授單金正龜,南學敎授單李光國,養賢奉事徐琛,奉常參奉張斗周,學正李時裁。
吏批達曰,兼學諭李時裁,當付學錄,而誤以學正達下,原單〈子〉,亦學錄改付標以入之意,敢達。令曰,知道。又達曰,四館積滯,依例春別遷,何如?令曰,依。
以禹世準爲莊陵參奉,李世重爲思陵參奉,徐命勳爲徽陵參奉,沈得賢爲禧陵參奉,李敏躋爲徽陵參奉,洪得壽爲長寧殿參奉,朴師濂·李克之,爲假引儀,洪啓迪爲伊川府使,宋成明爲楊州牧使,楊再興爲造紙別提,黃鍍爲禁府都事,李熙疇爲內資主簿,李景翼爲明陵參奉,學正單李春輝,學錄單李時裁。
兵批,副護軍李宜顯·金有慶·宋成明,副司正李匡世·呂善長,副護軍李泰龜·吳時翊·吳鼎周·沈玹·申伯周·崔鎭漢·閔濟章·安相益·田會一·李文漢·李汝平·李彭年·辛錫百,副司果李志恒·白奎燦·李威一·金鍊剛·朴顯昌·李東錫·李成·李曼馨·朴東輔·朴世培·韓崟·崔斗恒·南極老·白萬興·金振漢·崔始益·金承賢·安受德·李時遇·金昌實·成弼周,以盧翊昌爲忠翊衛將,金景輝爲忠壯將,崔震一爲五衛將,李有壽爲曹司衛將,李遇春·金國礪爲文兼宣傳官,吳萬昱·金宗弼·金夢七·鄭夢弼·李安世·李炫·金泓·金胤光·李德峻·許繗·金鑄·桂德興·申源·崔尙亨·爲武兼宣傳官,馬聖河·黃潾·柳祥基·安世樞·趙泰星·李東弼·朴斗明·金敬一爲部將,李始爀·金礈·魚有琦·韓復基·金浹,金彦慶爲宣傳官,金兌寬·金滿乾·卞東杓·金麗溟·朴天樞·姜渭起·金萬謙·崔弘瑞爲守門將,崔齊白爲都摠都事,南正夏·李彦祥·朴世雄爲訓鍊主簿,閔濟章爲內乘,鄭弼漢爲九月山城別將,梁始昌爲黃龍山城別將,宣豪英爲長壽山城別將崔再弘爲大峴山城別將,李郁爲正方山城別將,車萬壽爲慈母山城別將,張漢建爲三田渡別將,李益夏爲首陽山城別將,安樞爲魚面萬戶,同仁權管李潤,乫軒洞權管金厚成,楸仇非權管鄭尙態,安原權管全萬輝。
吏曹判書李觀命,兵曹判書李晩成初度呈辭,入達。給由。以上朝報
備邊司達曰,會寧·慶源開市,旣已完畢,令承文院撰出回咨,別定禁軍,下送于義州府使之傳給鳳凰城將處,以爲轉送北京之地,何如?答曰,依。已上備局謄錄
御營廳達曰,本廳中軍李暉,昨日除拜全羅兵使,其代當爲差出,而中軍今方代行習操,則其爲任,比前較重,不可不擇差,而在京武弁中,絶無可合之人。取考謄錄,中軍有闕,則以時任閫帥·守令,啓請差下者非止一再,楊州牧使李鳳祥,雖纔已赴任,內外輕重有別,李鳳祥本廳中軍差下,使之趁速上來察任,何如?令曰,依。已上吏曹謄錄
上在慶德宮。停常參·經筵。
下直,慶基殿參奉金守文,義城縣令柳復明。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,連三日酬應大政,伏未審夜來,聖候寢睡若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
平安監司書目,价川郡守申鳴漢,本月初五日遭父喪事。
副校理趙尙絅牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候及困惱特甚有加之候,晩後一樣,而食後滯氣有加故,金露水四合進御,搔癢之候,晝則差勝矣。
京畿監司書目,果川呈,以右尹李光佐辭職上書上送事。達。答曰,覽書具悉。卿其勿辭,從速上來察職。又書目,水原呈,以判尹權病重上去不得事。達。令曰,調理上來事,回諭。已上朝報
備邊司啓曰,近來備局之坐,因堂上多故,出令還止者屢矣。事體殊涉未安,漢城判尹權,大司諫李宜顯,大司憲沈宅賢,禮曹參判洪致中,堂上竝爲差下,有司堂上有闕之代,堂上中知敦寧閔鎭遠,吏曹判書李觀命,使之兼察,何如?答曰,允。已上備局謄錄
都摠府達曰,副摠管昌寧君樟·張漢相,今方上下番入直矣,昌寧君樟,自午間猝得關格之症,語音不通,不省人事,頃刻之間,若將垂盡,而多施鍼藥,少無分效,未暇陳書,實有汚穢淸禁之慮,今已徑出,勢將闕直,宿衛重地,不可暫曠,令政院稟旨變通,以爲入直之地,何如?令曰,依。
政院達曰,副摠管昌寧君樟,摠府入直矣,身病猝重,旣已徑出,此與無端徑出有異,而莫重宿衛之地,如是擅離,推考警責,何如?令曰,依。又達曰,因都摠府草記,副摠管昌寧君樟,身病猝重,今已徑出,在外摠管,所當請牌,而今已深夜,上候靜攝之中,留門啓請,有所未安,明日待開門竝牌招,以爲推移入直之地,何如?令曰,依。已上竝都摠府謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,日氣陰濕,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚有加矣。勿爲入診。
吏曹判書李觀命,兵曹判書李晩成,再度呈辭,入達。加給由。
戶曹參議李相成,執義朴聖輅,初度呈辭,入達。給由。
正言金槹達曰,臣以德山前縣監鄭維升,毆打士子事,有所論達拿問矣。今見維升供仕,則厭然欺諱,有若全無是事者然,臣不勝駭惋也。朴弼儒酷被曳打之狀,已悉於前日達辭,今不必更煩,而就其供辭而言之,多有不近事理者,彼旣拒逆不下馬,則豈肯自到馬前,亦安有自呼其父名,現告於馬頭者乎?如此窘遁不成之說,雖三尺童騃,有不足信聽,則雖欲以此爲自明之端,其可得乎?且聞維升至親,頃到一處,以爲曳入之際,䯻解纓絶,而別無致傷處云,救解之言,尙且如此,則捽髮驅曳之的實,據此可知矣。其時使令,則弼儒家呈狀,秋曹發關捉囚,維升所帶下人,亦爲囚禁秋曹,以待辜限,若如維升之言,而一問卽送,則被人驅打,本非誇耀之事,弼儒何故發狀,樂爲此紛擾耶?推之常情,必無是理,參以所聞,亦甚明白。而況弼儒之病,尙爾危劇,問醫覓藥之狀,非但人多目覩,亦是諸醫之所共知,焉可誣也?今乃或謂之孟浪,或謂之爽誤,勒歸臺言於虛罔之科,淑問之下,專事掩諱,一至於此,則臣身凌誣,又何足多辨也?雖然旣被其斥,有難晏然於職次,請令遞斥臣職。答曰,勿辭,退待物論。
獻納洪禹傳上書。大槪,臣屢叨言地,毫無報效,而頃陳蕘說,徒取狼狽,一味恧縮,尋單請急,幸蒙恩遞,粗安私分,不意薇垣新命,繼下於臺銜未卸之餘,臣誠驚惶,措躬無地。而況此納言之職,地望稍別,尤非如臣所可叨冒,且臣重經癍疹,宿病添劇,戶庭出入,亦患艱難。以此病狀,決無就列之望,亟許遞改。且於書末附陳所懷,以備裁察事。入達。答曰,覽書具悉。書辭,令該曹稟處,爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候及困惱特甚有加之候,晩後一樣,而食後滯氣甚故,金露水四合進御,搔癢之候,晝則差勝矣。
副校理趙尙絅牌不進,罷職令旨。令曰只推勿罷。以上朝報
上在慶德宮。停常參·經筵。
夜一更,流星出三台星上,入北方天際,狀如拳,尾長二·三尺許,色赤,五更月犯軒轅大角星。
下直,遂安郡守鄭智。
接慰官金濰出去。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,腹部飽滿,脚痺特甚有加,膈間不淸利,呼吸不平益甚,及熏熱,喉乾,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚有加矣。勿爲入診。
政院達曰,正言金槹引避退待,已至經宿,處置歸於憲府,而大司憲沈宅賢呈辭,執義朴聖輅呈辭受由,掌令韓以原·金昌翕,持平朴弼周在外,持平洪龍祚受由在外,無一行公之員,除受由在外,大司憲沈宅賢,卽爲牌招,使之處置,何如?令曰,依。
執義朴聖輅再度呈辭,入達。遞差,刑曹判書兪集一初度呈辭,入達。給由。
大司憲沈宅賢達曰,引嫌而退,隨聞論列,臺體則然,囚人供辭,何必爲嫌?請正言金槹出仕。答曰,依達。
備邊司啓曰,近來備局之坐,因堂上多故,出令還止者屢矣。事體殊涉未安,判尹權,大司諫李宜顯,大司憲沈宅賢,禮曹參判洪致中,堂上竝爲差下,有司堂上有闕之代,堂上中知敦寧閔鎭遠,吏曹判書李觀命,使之兼察,何如?傳曰,允。
正言金槹,就職。
禮曹參判洪致中辭職上書,入達。答曰,覽書具悉。卿無所嫌,勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣,中氣虛憊特甚,及食後滯氣,比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候及困惱特甚有加之候一樣,而食後滯氣有加故金露水四合進御,搔癢之候,晝則差勝矣。
吏曹啓曰,臺諫有闕,政事,取稟。傳曰,再明日爲之。
副校理趙尙絅牌不進,罷職令旨。令曰,只推勿罷。已上朝報
義禁府達曰,忠淸監司狀達,刑曹粘目,德山縣監鄭維升,移本府稟處事準下,而鄭維升前以他罪,拿囚納供,已有除刑推議處之令矣。今以狀達辭意,更爲問目取招,何如?令曰,依。已上義禁府謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何,口淡困惱,腹部飽滿,脚痺特甚有加,膈間不淸利,呼吸不平益甚,及熏熱喉乾,溺道不平之候,其有所減,而眼視昏暗特甚之候,亦何如?小便短澁,眩氣中氣,虛憊特甚,及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道,症候,已言于醫官,而困惱特甚有加矣,勿爲入診。
獻納洪禹傳達曰,臣昨上辭本,略陳所懷,及承徽答,有令該曹稟處之令,臣誠感頌我邸下,不以人廢言之盛意,第其中論人一款,未蒙開可,其在臺例,卽宜申論,而賤疾尙苦,末由詣臺,方切悶鬱之至,此際得見注書李重煥書槪,則乃以李知聖爲合於堂后,縷縷稱冤,而譏斥臣身,不遺餘力,原書雖不得見,語意之深緊,槪可想矣,臣竊訝歎也。夫堂后雖云微官,自是新科榮選,而昵侍記事,爲任不輕,決非如李知聖之全昧文字,倖竊科第者,所可苟充備擬,故臣果論之,而今重煥,乃不能一言辨此,只曰未見其不可,而又以簪纓舊族之稱,突然加之於圭蓽寒微之人,欲爲沮抑言者之計,彼雖急於護黨,獨不念公議之不可誣乎?其亦苟且甚矣,雖然,旣被其斥,則不可以其書之未徹,而晏然於臺次,請令遞斥臣職。答曰,勿辭,退待物論。
吏曹判書李觀命,兵曹判書李晩成三度呈辭,入達。加給由,戶曹參議李相成,再度呈辭,入達。加給由。
文學申䨵上書,大槪臣連失怙恃,有祖母在堂,年今八耋,臣以長孫,相依爲命矣,偶於前冬,適叨春坊之職,黽勉供仕,離違換歲,而卽於直中,得見鄕書,臣之祖母,宿患復發,寒疾越添,飮啖專廢,精神昏瞀云。臣自聞此報,一倍煼灼,不能自定,不得不疾聲哀籲,亟遞臣職,俾得及時歸護,以伸至情事,入達。答曰,覽書具悉,爾其勿辭,往省焉。
副校理趙尙絅,初度呈辭,入達。給由。
忠淸監司書目,保寧呈,以正言李滿辭職上書上送事,達。答曰,覽書具悉,爾其勿辭,上來察職。
行司直金錫衍上書。大槪,臣之病狀,轉益危綴,作一未冷之尸,而重任一向虛縻,方事悶蹙祈懇之餘,乃於道臣狀達,諫臣書語,實有所萬萬悚凜者,不得不冒死請譴。伏乞亟罷臣職,仍正臣罪,以謝人言事,入達。答曰,覽書具悉,將兵重任,決難輕遞,諫臣書語,不必爲嫌,卿其勿辭,從速行公。
右承旨韓重熙上書。大槪,臣於僚員俱空之時,獨忝出納之地,左右酬應,晝夜勞攘,筋力殆盡,宿病添劇,達夜宵狂叫,症情危惡,適於此際,召牌下臨,不敢坐違,來伏闕下,而以此病狀,萬無陳力之望,伏乞亟遞臣職,俾得調治,以尋生路事,入達。答曰,覽書具悉,爾其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣中氣虛憊特甚,食後滯氣比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,晩後諸症候及困惱特甚有加之候一樣,而食後滯氣有加,故金露水四合進御,搔癢之候,晝則差勝矣。
判府事李頤命箚子。大槪,敢陳難安情悃,乞遞軍門兼帶事,入達。答曰,覽箚具悉卿懇,臺言過當,不足深嫌,卿其安心勿辭,亦勿待罪。已上朝報
傳曰,今下倭鞍,訓鍊都監·禁義營·御營廳,各一部賜給。以上御營廳謄錄
上在慶德宮。停常參·經筵。
辰巳時日暈。
下直,撫夷萬戶李興夏。
謝恩,司諫趙鳴謙。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·困惱,腹部飽滿,脚痺特甚有加,膈間不淸利,呼吸不平益甚,及熏熱·喉乾,溺道不平之候,其有所減,而眼視昏暗特甚之候,亦何如?小便短澁,眩氣·中氣虛憊特甚及食後滯氣,亦已差減,而搔癢之候,不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而困惱特甚一樣矣。勿爲入診。
政院達曰,今日次對兩司,當爲進參,而執義未差,掌令韓以原·金昌翕,持平洪龍祚·朴弼周俱在外,大司憲沈宅賢呈辭,大司諫李宜顯,司諫趙鳴謙未肅拜,獻納洪禹傳避嫌退待,正言金槹呈辭,李滿在外,無一行公之員,除在外避嫌退待外,呈告未肅拜人員,竝卽牌招,以爲推移入對之地,何如?令曰,依。又達曰,吏曹郞廳來言,今日爲政事命下,而判書李觀命呈辭受由,參判李喜朝在外,參議李秉常病不來,不得開政云,判書李觀命,參議李秉常,竝卽牌招開政,何如?令曰,依。
刑曹判書兪集一,副校理趙尙絅再度呈辭,入達。給由。兵曹參判李㙫初度呈辭,入達。給由。
吏曹參議李秉常牌不進,罷職令旨。令曰,只推勿罷。
令曰,大臣·備局堂上引接。
領議政金昌集箚子。大槪,今日次對,病未進參,乞被廢職之罪,仍陳所懷,以備裁處事,入達。答曰,覽箚具悉卿懇,有疾未參,別無所傷,下款事,竝依施焉,安心從容善攝。仍令曰,史官往諭,遣御醫看病。
政院達曰,吏曹判書李觀命牌不進,推考徽旨,纔已捧入,而參議李秉常,旣有只推之命,判書參議竝更卽牌招,以爲開政之地,何如?令曰,依。
右參贊任埅辭職上書,入達。答曰,覽書具悉。卿勿過辭,從速察職。
記事官崔道文書達,臣承令馳往于忠淸道淸風黃江村前右議政權尙夏所住處,傳宣令旨,則以爲臣年耄病痼,朝夕待盡之中,虛帶重任,至於四年,病裡悶蹙,如添一症,常恐未釋負之前一朝溘然,齎恨入地,不得已冒死陳章,而近侍遠臨,傳宣徽旨,俯燭危懇,特許遞改,臣奉讀未半,感極涕零,私分粗安,沈疴若甦,自此垂絶之喘,庶可少延,隆恩厚德,天地莫量,臣伏在枕席,以首頓地,北向感祝。第伏承答辭中,有幡然就道之敎,邸下旣燭臣不能自力之狀,而特許蠲免,則又有此敎,何也,無乃以臣爲可進而不進也耶?臣誠慙惶,罔知所對云矣,敢達。令曰,知道。
今日引接時,籌司堂上洪致中牌招察任事,下令。
備邊司申目,粘連全羅監司狀達云云。大比之科,有故退行,事涉重難是白乎矣,適與量役相値,大小科初試,不得不差退於三四月之間爲白有置,其前量役可以垂畢是白遣,文書則雖或有未畢邑是白良置,待科擧設行後,修正亦似無妨,今又退行於秋間,事涉重難,依前定日設行宜當,以此回移,何如?達。依準。
吏曹判書李觀命再牌不進後上書。大槪,臣之情勢,決無仍蹲冒據之望,而三告加由,出於意慮之外,一日之內,再違召令,惶隕兢惕,罔知攸措,玆敢瀝血哀籲,冀蒙鐫免,仍勘臣罪,粗安微分事,入達。答曰,覽書具悉。卿無所嫌,安心勿辭,從速行公。
吏曹參議李秉常上書。大槪,臣於諫臣書論注擬間事,已不敢晏然,昨日避辭中,宜卽詣臺申論者,尤爲臣難進之端,出而供職,已無可論,徑先書本,亦有所不敢泯默縮伏矣。不意恩召荐降,嚴畏分義,趨謝闕外,而區區情地,終不敢復出政席,略暴危懇,仍復徑退,乞鐫臣職,以謝臺議事,入達。答曰,覽書具悉。爾無所嫌,勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,腹部飽滿,脚痺特甚有加,膈間不淸利,呼吸不平益甚及熏熱往來,小便短澁,溺道不平之候,復何如?眩氣·中氣虛憊特甚,及食後滯氣比夜差減,而困惱特甚有加之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,困惱特甚之候,終日亦甚,食後滯氣似加,故金露水四合進御,搔癢之候,晝則差勝矣。
傳曰,吏曹判書李觀命再招不進後陳書,參議李秉常再招承牌陳書,書答俱下,卽爲開政事分付。
政院啓曰,吏曹郞廳來言,開政事命下,而判書李觀命,參議李秉常,俱以病不得入來開政云。所當更請牌招,而非但一日三牌,有違常規,闕門已閉,更鼓將下,留門啓請,望筒出納之際,必致夜深,恐有妨於玉候靜攝之節,何以爲之?敢稟。傳曰,過國忌後,爲之。
藥房口傳啓曰,卽伏聞傳于醫官之敎,聖候眩氣·困惱,膈間不淸利益甚,呼吸不平,滯氣有加云。臣等不勝驚慮,且夕水刺全廢,而細麪小許進御云。他粥飮更爲强進,伏望卽今醫官入診,何如?惶恐敢啓。傳曰,知道,粥飮有難進御矣。
右承旨韓重熙初度呈辭,入達。給由。
引接時,司諫趙鳴謙所達,請還收河減死定配之命,更加嚴刑得情,依律處斷。措語見上,又所達,公州討捕使南泰徵,爲人愚濫,處事狂妄,治獄之際,不分玉石,人多冤死,逮捕之時,將校橫行,賄賂狼藉,已極可駭,而昨年秋夕,遍送軍官於各邑,突入行祭之處,搜括祭肉,勒捧贖錢,貽弊無窮,怨聲載路,至於列邑巡過之日,偃居校椅,欲受守令公禮,而如或有據例不遵者,則推治下吏,威喝萬端,守令之以此圖遞者,亦多有之,其他駭悖之擧,不一而足,如此之人,不可仍置,請公州討捕使南泰徵,罷職不敍。令曰,不從。又所達,引嫌而退,當初書論,誠得臺體,營護之言,何必爲嫌?請獻納洪禹傳出仕。令曰,依達。又所達,新除授司憲府持平朴弼周,時在京畿永平縣任所,請斯速乘馹上來事,下諭。令曰,依達。已上朝報
引接入對時,右議政李健命所達,慶尙監司,以咸陽郡守李洙催促還任事狀聞矣。卽今量役方急,不可輕易許遞,聞李洙以前任坡州時,貸出賑廳錢,而所授之人,未卽還償,故自賑廳請囚其授錢之人,洙以此不安,欲爲待命上來云,而今則貸錢旣已盡報,洙無可罪之事,依狀請催促下送似宜矣。知敦寧閔鎭遠曰,李洙所謂難安情勢,雖未知此外又有他事,而勿論某事,量役方急,催促還任宜矣。令曰,依所達催促下送,可也。右議政李健命曰,義州府尹狀達,以別武士自本府直爲試才賜科事,仰請矣。土着武士之自本府試射,事勢誠爲順便,而賜科論賞,事體甚重,義州以關防重地,府尹地望雖有別,此則似不可輕易許改,依前定奪,分四等試,自後優等人,就營門更試,何如?令曰,依前定奪爲之,可也。李健命曰,正言金槹以爲,道沿海各邑舟師米,一半留庫,自有定式,而近來爲守宰者,或因民訴,或因興販,傾庫布散,脫有緩急,無以得力,分遣備局郞廳摘奸事陳達,舟師米比各樣還穀,事體尤爲重大,而近來各鎭各邑,多因民事之切急,不能堅守定式,致有此弊,臺言誠是矣,而至於六七月,發遣郞廳,則遠道廚傳,其弊不貲,各道各邑鎭有舟師米處,令本道監司,發遣軍官,不時摘奸似宜矣。令曰,令道臣,使之摘奸可也。李健命曰,頃日次對時,戶曹判書宋相琦,以田稅換納防塞事陳達矣。其時諸議皆然,而或以海西田稅,則與三南有間之意爲達,蓋海西則大米小而田米太多,田米太則需用之道,與米相殊故也。頃日義州狀請海西田稅相換,而廟堂許給別收米與稅太矣。聞該曹以爲旣云田稅,則米太不可區別,草記防塞矣。今者黃海監司,又以稅太相換事狀請,廟堂旣許義州,則今當復許,而該曹之防塞如此,臣意,田稅中米則用於百官頒料及軍兵放糧,不可以他米換給,而太則戶曹所捧一年需用之外,尙多餘數,雖或換給,別無所妨。且民事切急,不可膠守常規,海西稅太,令義州及本道,各換給二千石,何如?令曰,換給可也。又所達,統制使,以量役方張,今春合操當否事狀達,江原監司以今春合操及營將巡點,竝爲停止事仰請矣。三南水陸操,與量役相値,故曾已定奪停止,則今此狀達如是未見關文之致,今無可論,而關東則今年凶歉,異於常歲,且前冬纔經營將巡點,則今春巡操,姑令停止,何如?令曰,停止事分付。已上備局謄錄
引接入對時,知事李弘述所達,火藥焰硝,必以好品醎土煮取,故每於閭家所在處掘用,而今已盡取,更無可掘之所,空闕醎土,從前得用矣。今亦依前掘取於昌德·昌慶兩宮,以爲煮硝之地,何如?令曰,依爲之。已上訓局謄錄
引接入對時,知敦寧閔鎭遠所達,北漢山城西門外,有一洞壑陳荒處,都提調備給農牛,募民起墾,而土甚磽瘠,所收不足以應稅,故願耕者絶少矣。南漢城外,亦有起墾處,定里數免稅之規,南北漢宜無異同,令各其地方官,與本城別將眼同,限五里定界後,定界內築城後起墾處,依南漢例免稅,何如?令曰,依南漢例爲之。已上戶曹謄錄
上在慶德宮。停常參·經筵。
謝恩,右副承旨黃璿。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣,虛憊特甚,及食後滯氣,亦已差減,而搔癢之候,不復發作乎?伏聞昨夜入侍醫官所傳之言,近來喉乾之候益甚,當進之茶飮議定事下敎矣,臣等卽與諸醫商議,則皆以爲止渴味好,莫如梅花茶云。此茶自今日當爲煎入,而臣等久未入侍,症候亦有所加,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。困惱膈間不淸利,眩氣特甚之候,及呼吸不平有加之候,一樣矣。
戶曹參議李相成,副校理趙尙絅三度呈辭。及右承旨韓重熙再度呈辭。以國忌齋戒,留政院。
獻納洪禹傳就職後達曰,臣被人譏斥,引避退待矣。處置請出,出於意外,而召牌之下,不敢違逋,謹已黽勉就職,而伏見大臣箚本,提臣書中楊州牧使李鳳祥仍任之語,指謂非議,以爲不安之端,而徽答又以臺言過當爲敎,臣於是實不勝驚惑悚懍之至也。臣書所陳,不過惜事體也。爲民弊也。非有一毫非詆之意,則大臣之以此爲嫌,至於陳箚,已非臣所料之所及,而徽旨之未安,又至於此,臣誠自顧恧縮,靡所容措,繼得見吏曹參議李秉常書本,以臣書末所論陳翼漢事,張皇辯論,而拈臣避辭中一句語,過自引避,有若臣欲將彈論政官者然,是何不相諒至此哉?臣竊慨然也。夫翼漢之門地來派,俱可指稱者,臣未知果何所據,而彼以僻姓零族,其先代宦達人亦無聞,則來處不知之說,顧何足深非而今政官,盛氣分疏之不足,仍又過奬其作人文才,若與公議角勝者,抑何故也。騎省郞署,自是淸選階梯,才華人地,有勝於翼漢,而只局春曹,未進騎省者,前後何限,而乃以已踐春曹,爲必陞騎省之證,而執以爲政例之所當然者,恐無以服人心也。臣書所論申飭精擇之請,只出於愼惜名器之意,而今徑加疑怒若此,此莫非如臣無似,忝居言地,言議拙訥,未能見重之致,尙誰尤哉?臣妄陳一書,非責沓至,昨日今日,一避再避,惟以瀆擾爲事,臣猶自愧,人謂斯何?以此顔面,決不可仍冒於臺次,請令遞斥臣職。答曰,勿辭,退待物論。
今日藥房入診時,右議政李健命,同爲入侍。
正言金槹達曰,卽者獻納洪禹傳引避退待,處置歸於臣身,而其中一款,以大臣箚語及徽答未安,引以爲難安之端,箚辭與徽答,蓋由於楊州牧使李鳳祥請仍事,而鳳祥,卽臣婚家也,法有應避之嫌,不敢可否於其間,則何可仍冒於臺次乎?請令遞斥臣職。答曰,勿辭,退待物論。
藥房入診時,加減生脈散,自今日煎入,荔支膏亦爲劑入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
以趙趾彬,爲假注書。
藥房口傳啓曰,伏聞傳于醫官之下敎,則困惱特甚,終日一樣,膈間不淸利之候特甚,呼吸不平有加之候亦一樣,而虛憊之候亦甚,臣等益不勝煎灼之至,竹瀝方爲封入,而虛憊之候如此,則當以食物鎭定,滯氣雖甚,强進粥飮伏望,惶恐敢啓。傳曰,細麪少許進御矣。朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣,虛憊特甚及食後滯氣,亦已差減,而搔癢之候不復發作乎?昨夜,竹瀝調進龍腦安神丸之後,膈間不淸利,呼吸不平之候,或有減歇之效乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚一樣矣。勿爲入診。
政院達曰,獻納洪禹傳,正言金槹引避退待,而大司諫李宜顯未肅拜,司諫趙鳴謙呈辭,正言李滿在外,無一行公處置之員,除在外未肅拜外,呈告人員牌招,使之處置,何如?令曰,依。
刑曹判書兪集一,三度呈辭。及兵曹參判李㙫,再度呈辭。以國忌正日留政院。
院達,竝引嫌而退,隨事論列,臺體則然,徽答箚書,俱無可嫌,嫌難處置,其勢同然,不可以此輕遞言官,請獻納洪禹傳,正言金槹,竝令出仕。答曰,依達。
判府事趙泰采箚子。大槪,病未進參於起居之班,乞被闕禮之罪,以警具僚事,入達。答曰,覽箚具悉卿懇。有疾未參,別無所傷,卿其安心勿辭,亦勿待罪,從容善攝。仍令曰,史官往諭,遣御醫看病。
大殿·中殿·世子宮·嬪宮,藥房·政院·玉堂夕問安。答曰,知道,藥房口傳啓曰,晩後口淡腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣中氣虛憊特甚,及食後滯氣比夜差減,而困惱特甚之候,或有減歇之勢,搔癢之候,不復發作乎?臣等不勝憂煎,惶恐敢啓。傳曰,諸症候晩後一樣,而食後滯氣有加,故金露水四合進御,困惱特甚之候,終日一樣,搔癢之候差勝後,一樣矣。
獻納洪禹傳,正言金槹,就職。
藥房口傳啓曰,昏後諸症候加減,何如?更鼓已下,而夕水刺尙未進御,滯氣若甚,不得進御,則他粥飮强進伏望,惶恐敢啓。傳曰,困惱特甚,則滯氣隨而特甚,故他無思食之慮矣。自初昏後,困惱尤特甚,口淡未定,絶無思食之念,昨者所進細麪,亦無思進之慮,合眼呻痛無巳時,食物無進御之時矣。又口傳啓曰,伏承問候之批,食物無進御之勢爲敎,臣等非不知此時强進之爲難,而近日口淡困惱等症,一向有加,實由於食物之無所進也。臣等不勝焦灼罔措,與諸醫商議,則皆以爲如此之時,惟以補接爲主,人蔘粟米飮,有同食物,輕淸煎入,以爲强進之地,決不可已云,故今方劑煎以入,伏望勉强頓進,惶恐敢啓。傳曰,依爲之。
上在慶德宮。停常參·經筵。
下直,助羅萬戶魏挺章,西平萬戶權燽。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱特甚之候,人蔘粟米飮進御之後,或已鎭定,而腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣亦已差減,而搔癢之候,不復發作乎?聖候有加如此,所進藥物,諸醫不無變通之議,今日臣等不可不與諸醫入診,詳察症候,議定當進之劑矣。不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚有加矣。勿爲入診,與諸醫議定,而湯劑決難進御矣。又口傳啓曰,今日爲政事命下,而聖候自昨困惱特甚如此,姑勿開政,觀勢爲之之意,分付,何如?傳曰,只出緊任。
刑曹判書兪集一,副校理趙尙絅三度呈辭,入達。只遞本職。戶曹參議李相成三度呈辭,入達。遞差。
兵曹參判李㙫二度呈辭,入達。加給由。
政院達曰,吏曹郞廳來言,今日爲政事命下,而判書李觀命,參議李秉常,俱以病不來,參判李喜朝在外,不得開政云,判書·參議,竝卽牌招開政何如?令曰,依。
藥房口傳啓曰,伏承問安批答,有勿爲入診,與諸醫議定之敎,臣等會諸醫商議,則皆以爲此時湯劑,有難進御,自外亦已知之,人蔘粟米飮,昨已進御云,亦當煎入,加減生脈散,有難竝進,今姑停止,人蔘粟米飮,連數日煎入之意,敢啓。傳曰,知道。
吏曹參議李秉常牌不進,罷職令旨。令曰,只推勿罷。
院達,請還收河減死定配之命,更加嚴刑得情,依律處斷。措語見上,請公州討捕使南泰徵罷職不敍。措語見上,慶尙左水使申命仁,素乏名稱,衰耄且甚,及叨閫寄,全不事事,大小戎務,一任抛棄,凡干政令,專委軍官下吏之手,而且縱妾娚之濫猾者,與其孽屬奸裨,表裡和應,恣行侵漁,憑藉松山戰船之摘奸,出沒作弊,罔有紀極,至其推勘低昂,惟視賂遺多寡,各鎭殆不支堪,怨謗喧藉道路,如此老昏不法之人,不可仍置,以貽軍民之害,請慶尙左水使申命仁罷職。臺省之選,何等淸要?而正言李滿,爲人麤悍,全無士夫樣子,居家制行,甚多悖戾,親族乖離,鄕黨賤棄,及其通籍之後,論議反覆,情迹綻露,擧措怪駭,疵謗喧藉,爲世嗤點,固已久矣,而濫通淸路,冒玷臺選,物情莫不爲駭,同列亦恥與伍,如此之人,不可仍置以貽臺閣之羞,請正言李滿改正。字牧之任,係民休戚,不可不擇差,而碧潼郡守韓在垕,言辭動止,狂妄顚錯,不似平常之人,及除外任,全失官長體貌,待遇官屬,略無限隔,戱謔叱辱,有同平交,吏輩無所畏忌,竊弄惟其所欲,令出多門,民不堪命,四隣傳笑,一境嗟怨,如此之人,不可仍畀親民之任,請碧潼郡守韓在垕罷職。答曰,不從。前達各邑各鎭浦舟師米發遣,備局郞廳摘奸事,停達。
政院達曰,吏曹判書李觀命牌不進,推考徽旨,纔已捧入,而參議李秉常,旣有只推之令,竝更卽牌招,以爲開政之地,何如?令曰,依。
以宋翼長爲假注書。
兵曹判書李晩成辭職上書,入達。答曰,覽書具悉,本兵重任,不容久曠,卿其安心勿〈辭〉,從速察職。
京畿監司書目,辭職上書上送事,達。答曰,覽書具悉,卿其勿辭,從速察職。
忠淸監司書目,淸州呈,以持平洪龍祚辭職上書上送事,達。答曰,覽書具悉,書辭令廟堂稟處,爾無所嫌,勿辭,上來察職。
江原監司書目,三陟府使尹趾慶身病危重,曠廢官務,今至四朔,不得已罷黜事。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣中氣虛憊特甚及食後滯氣,比夜差減乎?口淡特甚有加之候,或有鎭定,而困惱特甚有加之候,亦有減歇之勢,搔癢之候,不復發作乎?朝水刺幾至全廢,臣等不勝煎灼,惶恐敢啓。傳曰,諸症候晩後一樣,而朝水刺不進,與前無異,故食後滯氣不至特甚,口淡特甚有加之候一樣,困惱特甚,終日一樣,而此時則有加,搔癢之候,差勝後一樣矣。
吏曹參議李秉常,再牌不進,罷職令旨。令曰,一向撕捱,今姑遞改,其代,問于大臣差出,仍卽牌招開政。
今日入對時,兼說書黃梓,待明朝牌招察任事,下令。
以備局粘目,因京畿監司狀達,楊州牧使李鳳祥仍任事,達下。
備邊司薦,吏曹參議,洪啓迪。
右承旨韓重熙,再度呈辭入達。加給由。
以吏曹參議望單子,傳曰,明日牌招開政。
藥房口傳啓曰,昏後諸症候及口淡,困惱加減何如?朝水刺無異全廢,其間亦無進御之物,卽今已至人定時,而夕水刺尙未進御,臣等益不勝焦煎,不知所達,厭進與滯氣雖甚,而强進粥物然後,庶可補接胃氣,他粥物勉强進御,千萬伏望,惶恐敢啓。傳曰,諸症候一樣,而口淡特甚,口味未定,困惱特甚,他無思進之物,細麪少許進御矣。以上朝報
備邊司達曰,各道別武士親騎衛別騎衛沒技者防奸之道,作爲節目頒布事,頃日次對時,旣已定奪矣,節目磨鍊別單書入之意,敢達。答曰,知道。以上備局謄錄
備邊司達曰,京畿監司狀達,楊州以大邑,凡百責應,極其浩大,應納軍布,積逋如山,有非數年間所可收拾,當其任者,若過十朔,輒卽圖遞,作一弊邑是白在中,前牧使李鳳祥赴任,未滿數日,有此移差之擧,外方弊邑厭避之類,自軍門差下將校之任,後弊所關,亦甚可慮,楊州牧使李鳳祥,特爲仍任。守令赴任,未滿十朔之外,自軍門,毋得遷轉事,令廟堂稟處亦爲白有臥乎所,楊州以近畿大邑,責應浩繁,軍布積逋,實爲列邑之最,殆莫可收拾,而又有數遞之弊,誠所悶慮是白如在中,牧使李鳳祥,赴任屬耳,旋有移差之擧,近年軍門中軍,絶無可合之人,今此遷轉,雖出於不獲已,畿邑形勢,亦不可不念是白遣,臺臣又以此爲言,則事體所在,宜姑仍任是白乎旀,至於定式之請,未免其得當是白置,蓋軍門亞將,事體自別,不可不擇人是白乎旀,以雖邊閫之任,自前移差,亦多有例,今此楊州,不得不姑爲仍任,而十朔前,無得遷動事,今若別爲定式,則守令之任,或有輕重,軍門之事,亦係緩急,一爲定式,無所變通,豈有是理是白乎旀,亦豈道臣所可竝請者乎?大抵近來秩高武臣,出入軍門者,或出宰外邑,以圖自便,或退臥田園,屢違將令是白乎等,以各軍門中軍之每患難得,職由於此,如此之弊,別爲申飭宜當,以此該曹,竝以分付,何如?令曰,依。已上吏曹謄錄
上在慶德宮。停常參·經筵。
謝恩,吏曹參議洪啓迪,兼說書黃梓。
大殿·中殿·世子宮,藥房·政院·玉堂·二品以上·六曹問安。答曰,知道,藥房啓曰,伏未審夜來,聖候寢睡若何?口淡困惱特甚有加之候,或有鎭定,而腹部飽滿,脚痺特甚有加,喉乾特甚,膈間不淸利,呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,而搔癢之候,不復發作乎?水刺殆至全廢,已至數日,臣等一倍焦灼之忱,何可盡達?今日不可不與諸醫入診詳察症候矣。敢此問安,竝爲仰稟。答曰,知道。症候,已言于醫官,而口淡困惱特甚,有加之候一樣矣,勿爲入診。
右承旨韓重熙,三度呈辭入達。遞差。
政院達曰,吏曹參議洪啓迪,因傳敎,纔已出牌矣。判書李觀命,亦爲一體牌招,開政,何如?令曰,依。又達曰,全羅兵使,旣已遞改,此是身死之代,不可不急速差出,而兵曹判書李晩成,上書承答,尙不出仕,卽爲牌招察任,何如?令曰,依。
吏曹參議洪啓迪,牌不進罷職令旨。令曰,牌不進之弊,愈往愈甚,事之寒心,莫此爲甚,只推,更卽牌招開政。
院達,請還收罪人河減死定配之命,更加嚴刑得情,依律處斷。措語見上請慶尙左水使申命仁罷職。措語見上請正言李滿改正。措語見上請碧潼郡守韓在垕罷職。措語見上請公州討捕使南泰徵罷職不敍。措語見上答曰,不從,南泰徵事,依達。
吏曹判書李觀命辭職上書,入達。答曰,覽書具悉,卿勿過辭,從速行公。
政院達曰,兵曹判書李晩成,牌不進推考徽旨,纔已捧入,而全羅兵使差出,事係緊急,更爲牌招,何如?令曰,依。又達曰,吏曹判書李觀命,書答已下,更爲牌招開政,何如?令曰,依。
京畿監司書目,南陽府使申弼賢,所引世嫌之外,母病危篤,其在情理,不可强令察任,不得已罷黜事。
應敎金相玉上書,大槪候班退歸之後,素患疝症,冷氣衝攻,不省人事,顧此病狀,實有汚穢淸禁之慮,不得不徑出禁門,臣罪萬死,乞遞臣職,仍治臣擅離之罪事,入達。答曰,覽書具悉,爾其勿辭,調理察職。
京畿監司書目,果川呈,以右尹李光佐病重上去不得事,達。答曰,調理上來事,回諭。
吏曹參議洪啓迪,再牌不進,罷職令旨。令曰,只推勿罷。
大殿·中殿·世子宮·嬪宮,藥房·政院·玉堂問安。答曰,知道。藥房口傳啓曰,晩後腹部飽滿,脚痺特甚有加,膈間不淸利,呼吸不平益甚,及熏熱往來,小便短澁,溺道不平之候,復何如?眩氣中氣虛憊特甚食後滯氣,比夜差減乎?口淡困惱特甚有加之候,或有所減,而搔癢之候,不復發作乎?朝水刺殆至全廢,且伏聞下醫官之敎,卽今虛憊之候特甚云,諸醫皆以爲夕間人蔘粟米飮,更爲進御宜當云。卽當煎入,而臣等不勝煎灼,惶恐敢啓。傳曰,此時難於語言,故言于入侍醫官矣。
政院達曰,吏曹判書李觀命,參議洪啓迪,俱再牌不進,開政命下之後,一向遷就,事甚未安,參議洪啓迪,又有只推之令,判書·參議,所當更請牌招,而一日三牌,有傷事體,何以爲之?敢稟。令曰,牌招。
藥房口傳啓曰,政官今方承牌出肅當爲開政云,雖常時,當夜開政爲悶,況今症候如此,有難酬應,政官使之退去,姑觀聖候少勝時開政之意,分付,何如?傳曰,明日開政。已上朝報
守禦廳達曰,南漢所在火藥,年久藏置者,不可不改搗,軍兵等處,分給鳥銃,率多破傷,亦不可不修補,此外角弓有頉者,改角修補,新築墩臺城門城郭造成之役,方爲經營,而本廳凋弊莫甚,常時軍兵身米,及各屯稅穀,其數零星,一年將校員役等朔下,菫菫繼用而已,至於錢布等物,本無出處,而今此火藥弓銃城門城郭等役,容入物力,極其浩多,無計措辦,備局所管嶺南射軍木二百同,依定式買得料理取嬴,以爲各項物力補用之地,實合事宜,敢此仰達。答曰,依。已上備局謄錄
上在慶德宮。停常參·經筵。
辰時至未時,日暈。
下直,造山萬戶白振功。
謝恩,右承旨李秉常。
大殿·中殿·世子宮,藥房·政院二品以上,六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡若何?口淡困惱中氣虛憊特甚有加之候,比昨差減,而腹部飽滿,脚痺特甚有加,喉乾特甚,膈間不淸利,呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣食後滯氣,亦已差減,而搔癢之候,漸益快減乎?人蔘茶人參粟米飮,今日亦當煎入,而臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口啖特甚有加之候,少無所減矣,勿爲入診。
兵曹參判李㙫三度呈辭,入達。只遞本職。
政院達曰,兵曹判書李晩成,昨日再違召牌,全羅兵使差出,事係緊急,卽爲牌招,何如?令曰,依。
又達曰,兵曹判書李晩成,牌不進,推考徽旨,今方捧入,而開政遷就,事甚可慮,更爲牌招何如?令曰依。
有政。
吏批,參議洪啓迪,進。
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。
吏批,以李秉常爲承旨,尹錫來爲執義,趙泰耉爲刑曹判書,金雲澤爲戶曹參議,趙尙絅爲校理,李正臣爲南陽府使,趙泰億爲伊川府使,李相成爲三陟府使,申德夏爲价川郡守,鄭來周爲忠淸左道京試官,任泂爲慶尙左道京試官,梁廷虎爲全羅左道京試官,金尙奎爲平安南道京試官,兼春秋單鄭啓章。
吏房承旨,以司謁啓曰,前參議李秉常,承旨望及戶曹參議望,俱爲受點,何以爲之?敢稟。傳曰,戶曹參議望單子入之。
兵批,兼司僕崔進雲·吳太健·張有昌·申贊·全厚成,副護軍吳重周·閔濟章·沈榗·安相漢·柳胤興·崔烷·張漢相·金洙·洪元益·李思晟,副司正孫德壽·崔恒齡,副司猛朴師濂·李克之,副司果洪大成,副司勇沈洬,上護軍金時泰,副司果韓復基·吳萬昱·申厚恭,副司猛李廷彬·桂德興·金夢七·許繗·崔尙亨·李蓍年,副司勇李始爀·金浹·金彦慶·金礈·魚有琦·鄭夢弼·李炫·申源·趙倫·金胤光·李安世·金鑄·金泓,副司正李德峻·金宗弼,以金益均·林廷萬爲權知訓鍊參軍,張漢柱爲權知訓鍊奉事,副司直兪集一,副司果李秉常·韓重熙·李相成·朴聖輅·趙尙絅,司直許玧·李泰龜·申慶濟,司果趙鳴鳳·金雲澤·李有壽·趙觀彬·崔震一·朴泰翊·朴瑞圭·金有慶·趙泰果·李眞卿,副司果尹陽來·崔必蕃·崔尙履·尹惠敎,司正金景輝·盧益昌·南世興·閔思淵·朴再新,副司正郭千重·宋士慶·宋夏時·李遂良,司猛廉承柱·李遇春,副司猛金國礪·朴泰逵·李尙·崔鎭漢·閔宣重,副司勇李聖時·張漢建·洪鼎輔。
院達,請還收河減死定配之命,更加嚴刑得情,依律處斷。措語見上請慶尙左水使申命仁罷職。措語見上請正言李滿改正。措語見上請碧潼郡守韓在垕罷職。措語見上答曰,不從,末端事依達。
藥房口傳啓曰,伏聞下醫官有膈間煩悶之敎云,臣等與諸醫商議,則皆以爲如此之時,竹瀝調進九味淸三丸,則庶有一時之效云,竹瀝封入之意,敢啓。傳曰,知道。
又口傳啓曰,俄伏聞下醫官之敎,膈間至今少不開利,又有近日所無惡心之候,臣等一倍驚惶,不知所達,自外啓辭,恐不詳悉,且有不得不稟定事,臣等與諸醫入診之意,敢啓。傳曰,知道。又口傳啓曰,諸症候加減,何如?而膈間煩悶及惡心之候,復何如?惶恐敢啓。傳曰,諸症候晩後一樣矣。
大殿·中殿·世子宮·嬪宮,藥房·政院夕問安。答曰,知道。
校理趙尙絅牌不進,罷職令旨。令曰,只推勿罷。已上朝報
上在慶德宮。停常參·經筵。
大殿·中殿·世子宮,藥房·政院二品以上六曹·大司憲問安。答曰,知道。嬪宮,藥房·政院問安。答曰,知道,藥房啓曰,伏未審夜來,聖候寢睡若何?口淡困惱,中氣虛憊,膈間不淸利,呼吸不平,寒熱往來,惡心喉乾特甚有加之候,或有所減,而腹部飽滿,脚痺特甚有加,溺道不平,小便短澁,眩氣滯氣,眼視昏暗特甚之候,亦何如?搔癢之候,漸益快減乎?昨夜牛黃涼膈元進御之後,膈間其有開利之效乎?今日湯劑議定事下敎矣,臣等與諸醫入診,更爲詳察症候,議定宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚有加之候,一樣,而膈間不淸利特甚及惡心之候,小得鎭定矣,勿爲入診,與諸醫議定,而湯劑實難進御矣。
院前達,請還收罪人河減死定配之命,更加嚴刑得情,依律處斷。措語見上請慶尙左水使申命仁罷職。措語見上請正言李滿改正。措語見上近來秋曹·京兆禁亂之弊,罔有紀極,都民怨苦,固已深矣。昨日刑曹,稱以高重禁亂,捉致十廛民人等,各捧贖錢十四兩,頃刻之間,聚斂之數,多至一百四十兩云,故臣取見刑曹徵贖文書,則果如所聞,看來不覺駭然。夫禁亂之法,不可全廢,雖或有一二出禁徵贖之事,而豈有如若此之公然攫取,狼藉無厭者耶?刑吏輩,又從以憑藉索賂,侵剝漁獵之狀,推此可知,事之無據,莫此爲甚,請刑曹當該堂上郞廳,竝罷職,所徵贖錢,亟令一一還給廛民。典獄奉事李蓍定,出自儒門,且有家庭所受,居官處身,固宜倍加謹飭,而耽嗜麯糱,半生沈酗,及授本職,討酒獄卒,長在無何,全傷體貌,來關罪囚,同處直廬,使之唱歌,擧措絶悖,其他奇怪之事,不一而足,吏卒侮弄,傳作笑囮,聽聞所及,莫不爲駭,請典獄奉事李蓍定汰去。崇陵參奉李世聃,爲人奸憸,處已鄙悖,居在近畿,多行不義,鄕隣莫不唾棄賤汚,如此之人,決不可仍置齋郞之列,請崇陵參奉李世聃汰去。新除授司憲府執義尹錫來,時在京畿楊州地,請斯速乘馹上來事,下諭。答曰,不從。申命仁·李滿,刑曹堂郞事,及贖錢還給事,及下諭事,依達。
政院達曰,都目政,新除授,豐川府使李遇新,永平縣令南漢紀,衿川縣監金彦熙,濟州判官崔東逸,忠淸都事姜必慶,俱未署經,諫院則纔已署經,而憲府則大司憲沈宅賢外,皆在外,備員署經,遲速難期,夫馬留滯,亦甚可慮,合有變通之道,何以爲之?敢稟。令曰,除署經發送。
傳曰,史官一員待命,騎馬三匹卜馬二匹立之,寧陵忌辰祭所內摘奸。
藥房口傳啓曰,問安批答,有勿爲入診與諸醫議定之敎,臣等會諸醫商議,則皆以爲姑觀晩後,若無寒熱之候,則姑徐議定,若有寒熱之候,不可不議定,而晩後寒熱有無,卽爲下敎伏望,惶恐敢啓。傳曰,知道。
以申致謹,爲假注書。
校理趙尙絅牌不進,罷職令旨。令曰,只推勿罷。
大殿·中殿·世子宮·嬪宮,藥房·政院問安。答曰,知道。藥房口傳啓曰,晩後諸症候加減何如?而膈間不淸利特甚惡心之候,益有差減之勢,寒氣不復發作乎?臣等不勝煎灼,惶恐敢啓。傳曰,晩後諸症候一樣,膈間不淸利,特甚惡心之候,少得鎭定後一樣,寒氣晩後,不復發作矣。
罷職現告,刑曹參議李正臣,佐郞趙鳴國。
藥房口傳啓曰,昏後諸症候加減,何如?而膈間不淸利,中氣虛憊益甚,及惡心之候,比夜何如?寒氣不復發作乎?更鼓已下,而水刺及他食物,尙無進御之事,臣等焦灼之忱彌日愈切,粥飮勉强進御伏望,惶恐敢啓。傳曰,諸症候卽今一樣,中氣虛憊特甚之候,亦一樣,膈間不淸利特甚及惡心之候,鎭定後一樣,寒氣不復發作,白粥二合,纔已進御矣。
校理趙尙絅再牌不進,罷職令旨。令曰,只推勿罷。已上朝報
都摠府達曰,副摠管洪致中,以備邊司堂上,今日本司坐起晝仕進去之意,敢達。令曰,依。已上都摠府謄錄
上在慶德宮。停常參·經筵。
大殿·中殿·世子宮,藥房·政院·二品以上六曹問安。答曰,知道。嬪宮,藥房政院問安。答曰,知道。藥房啓曰,伏未審夜來,聖候寢睡若何?口淡困惱,中氣虛憊特甚,膈間不淸利,呼吸不平益甚,喉乾特甚有加之候,或有所減,而腹部飽滿,脚痺特甚有加,熏熱,溺道不平,小便短澁,眩氣滯氣,眼視昏暗特甚之候,亦何如?搔癢之候,已盡快減,而寒氣不復發作乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚有加之候一樣,寒氣不復發作,搔癢之候,今已差減矣,勿爲入診。
吏曹啓曰,臺諫有闕,政事,取稟。傳曰,當日爲之。
院達,請還收河減死定配之命,更加嚴刑得情,依律處斷。措語見上請典獄奉事李蓍定汰去。措語見上請崇陵參奉李世聃汰去。措語見上答曰,不從,李蓍定事依達。
兵曹判書李晩成辭職上書入達。答曰,覽書具悉,卿勿過辭,從速行公。
政院達曰,吏曹郞廳來言,今日爲政事命下,而判書李觀命,參議洪啓迪,俱以病不來,參判李喜朝在外,不得開政云,判書·參議,竝卽牌招開政,何如?令曰,依。又達曰,判尹權,右尹李光佐,俱在外,左尹吳命峻連日陳書,尙未出肅,詞訟積滯,委屬可慮,左尹吳命峻,卽爲牌招察任,何如?令曰,依。又達曰,兵曹判書李晩成再書,旣已承答矣,全羅兵使身死之代,尙未差出,事甚未安,卽爲牌招,使之趁今差出,何如?令曰,依。
傳曰,困惱口淡特甚有加之候,終日尤甚,朝水刺無異全廢,決無政事酬應之勢,故望筒還爲出給,今日勿爲開政。
令曰,上候午後有加,政事望筒,還爲出給,今日入對,亦爲停止。
藥房口傳啓曰,伏聞下醫官及政廳之敎,朝水刺欲爲進御,而不能進御,困惱特甚有加,政事不能酬應云。臣等一倍煎灼,不知所達,困惱如此之時,臣等雖不敢仰請入診,而醫官卽令入侍診察,何如?困惱特甚之候,專由於水刺之全廢,雖甚厭進,他粥飮勉强進御,千萬伏望,惶恐敢啓。傳曰,知道。
大殿·中殿·世子宮·嬪宮,藥房·政院夕問安,答曰,知道。藥房口傳啓曰,晩後諸症候加減何如?口淡困惱特甚有加,或已少定,而膈間不淸利特甚,惡心之候漸有差減之勢,寒氣不復發作乎?臣等不勝煎灼,惶恐敢啓。傳曰,諸症候卽今亦一樣矣。
藥房詣閤門外,口傳啓曰,伏聞入侍醫官所傳之言,上候自朝有微縮之候,此時寒熱亦甚云。臣等一倍煎灼,不知所達,卽與未入侍醫官入診,更察症候,議定當進茶飮宜當,惶恐敢啓。傳曰,知道。
校理趙尙絅牌不進,罷職令旨。令曰,只推勿罷。已上朝報
都摠府達曰,副摠管洪致中以禮曹參判,今日長生次坐起進去之意,敢達。令曰,依。已上都摠府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,或已小定,寒氣不復發作乎?中氣虛憊,膈間不淸利,呼吸不平,惡心喉乾特甚有加之候,其有所減,而腹部飽滿,脚痺特甚有加,熏熱,溺道不平,小便短澁,眩氣滯氣,眼視昏暗特甚之候,亦何如?蔘苓茶連爲煎入事,昨已定奪矣,諸醫皆以爲人蔘宜加一錢云。自今日依此煎入,而臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚有加之候一樣,寒氣姑不發作矣,勿爲入診。
校理趙尙絅牌不進,罷職令旨。令曰,只推勿罷。
獻納洪禹傳,正言金槹達曰,日昨臣等以碧潼郡守韓在垕罷職事,有所論達,已蒙準許矣。今聞碧潼降爲縣監,尙未陞號,而達辭中,連以郡守書塡,奏御文字,何等重大,而不能致察,有此職號之誤書,臣等疎謬之失,至此而無所逃矣。其何可一刻仍冒於臺次乎?請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡困惱特甚有加之候,或已減歇,而寒氣不復發作乎?臣等不勝煎灼,惶恐敢啓。傳曰,諸症候及口淡困惱特甚有加之候一樣,而寒氣姑不發作矣。
上在慶德宮。停常參·經筵。
大殿·中殿·世子宮,藥房·政院·玉堂二品以上·六曹·大司憲問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣亦已差減,而寒氣不復發作乎?今日臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚有加之候一樣,而寒氣姑不發作矣,勿爲入診。
政院達曰,獻納洪禹傳,正言金槹,引避退待,已至經宿,而大司諫李宜顯未肅拜,司諫趙鳴謙呈辭,正言一員未差,無一行公之員,尙未處置,事甚未安,除未肅拜外呈告人員,卽爲牌招,以爲處置之地,何如?令曰,依。
司諫趙鳴謙達曰,臣宿病之外,又患面部毒腫,委頓床席,無望供職,鎭日呈單,悶蹙方切矣。卽仍僚臺處置,召牌下降,嚴畏分義,强疾趨詣,而蓋僚臺,以前碧潼縣監韓在垕論達時,誤以郡守書塡,引以爲嫌,臣於當初,旣與僚臺聯名,則疎謬之失,與同僚實無異同,固當自處之不暇,何敢可否於其間乎?旣不得處置,則有難一刻冒居於臺次,請令遞斥臣職。答曰,勿辭,退待物論。
藥房口傳啓曰,伏聞醫官所傳之言,上候熏熱喉乾,掌心亦熱,金銀花茶調進九味淸三丸云,進御旣已移時矣。其間症候,何如?今日蔘苓茶,卽爲煎入,而諸醫以爲熏熱如此,觀勢進御宜當云,今姑停進之意,敢啓。傳曰,知道,九味淸進御之後,猶未快減矣。
校理趙尙絅牌不進,罷職令旨。令曰,只推勿罷。
傳曰,今此西原府夫人之喪,自初喪凡事,一依德恩府夫人喪擧行事,分付該曹。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡困惱特甚有加,熏熱喉乾掌心煩熱之候,或有減歇之勢,而寒氣不復發作乎?臣等不勝煎灼,惶恐敢啓。傳曰,諸症候晩後一樣,而熏熱之候,此時小得鎭定,掌心煩熱之候一樣,寒氣姑不發作矣。已上朝報
備邊司達曰,卽接齎咨官申之淳手本,則倭譯韓後瑗,行到開城府,身病危重,決無登途前進之望云。病勢如此,則不可等待其差復,信使行中堂上倭譯金圖南,一兩日內下送,咨文令槐院改書,其譯官姓名及月日,仍付譯官之行何如?答曰,依。已上備局謄錄
上在慶德宮。停常參·經筵。
謝恩,校理洪廷弼。
大殿·中殿·世子宮,藥房·政院·玉堂·二品以上六曹·大司憲問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚及食後滯氣,亦已差減,而寒氣不復發作,惡心之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚有加之候,一樣,寒氣姑不發作矣,勿爲入診。
大司憲沈宅賢達曰,竝引嫌而退,俱未覺察,元非大段,不得處置,其勢固然,請獻納洪禹傳,正言金槹,司諫趙鳴謙,竝令出仕。答曰,依達。
司諫趙鳴謙,獻納洪禹傳,正言金槹,就職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡困惱,腹部飽滿特甚有加,熏熱喉乾,掌心煩熱之候,或已差減,而寒氣不復發作乎?臣等不勝煎灼,惶恐敢啓。傳曰,諸症候一樣,而熏熱及掌心煩熱之候,今日差勝,寒氣姑不發作矣。
校理趙尙絅牌不進,罷職令旨。令曰,只推勿罷。
藥房口傳啓曰,昏後,伏聞世子宮入診醫官所傳之言,王世子自昨有外感頭疼身熱之候,今日午後,背腹部有散斑之漸云,又伏聞柳瑺招入事傳敎,臣等不勝驚慮之至,柳瑺入來,雖至夜深,臣等卽與諸御醫入診議藥宜當,此後問候入診議藥等事,屢屢稟啓,恐有妨於靜攝中酬應,直稟于世子宮何如?惶恐敢啓。傳曰,竝依爲之。又口傳啓曰,臣等與柳瑺等諸醫入診世子宮,則柳瑺以爲似是紅疹,而夜燈眼暗,未能詳悉云。不得的定症名以達,明日更與柳瑺·李燁等入診詳察,伏聞方外醫官前引儀鄭思恭,詳知此等症候,多有經驗於閭巷間云,分付該曹,卽令付軍職招入,何如?惶恐敢啓。傳曰,知道。朝報
上在慶德宮。停常參·經筵。
下直。廢茂山萬戶金時佐。
大殿·中殿·世子宮,藥房·政院·二品以上六曹問安。答曰,知道。嬪宮,藥房政院玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利。呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,而寒氣不復發作,惡心之候,已盡快減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚有加之候一樣,寒氣不復發作矣。勿爲入診。
議藥廳口傳達曰,夜來頭疼肌熱紅疹等候加減,何如?今日趁早入診之意,旣已稟定矣,與諸醫當爲入診之意,敢達。令曰,頭疼肌熱一樣,紅疹之候,亦無加散還消之候,入診事依達。又達曰,入診退出後,與諸醫商議,則皆以爲加味升麻湯,加牛旁子炒硏二戔·連翹一戔,連進三貼,而日再服宜當云。此藥一貼,今方煎入,夕間又爲煎入之意,敢達。令曰,知道。
藥房口傳啓曰,臣等與諸醫,入診于世子宮,則今日散斑之候,比昨似加,柳瑺以下諸醫,皆以爲明是紅疹云。此非尋常之症候也,自今日設議藥廳,臣等仍爲直宿宜當,設廳後別定醫官,使之直宿於近地何如?臣等有趁速入診稟定事,卽與諸醫入診之意,惶恐敢啓。傳曰,知道。
兵曹口傳政事,副司勇鄭思恭。
世子宮·嬪宮,議藥廳晝問安。答曰,知道。
大殿·中殿·世子宮,藥房·政院·玉堂·二品以上六曹夕問安。答曰,知道。嬪宮,藥房·政院·玉堂夕問安。答曰,知道。
藥房口傳啓曰,伏聞今將移御于光明殿云,靜攝中勞動,臣等尤不勝煎灼之至,昏後諸症候加減,何如?惶恐敢啓。傳曰,纔已移御後,諸症候一樣矣。又口傳啓曰,今日入診時,移御光明殿後,本院提調,則輪回入診於世子宮事定奪矣。臣等退而更思之,議藥廳但置醫官提調,則竝皆遠處於移御近處,且於入診時輪回,事體未安,或有不時入診煎藥之事,亦甚窘迫,提調中一人,輪回晝報,直宿於設廳處,恐爲得當,且議藥廳待令醫官,只是四人,不得與差備待令醫官通共出入,則審症定藥之際,亦似孤單,議藥同參金壽煃,更使待令,未知何如?且本院移直,則光明殿近處,只有尙衣院,自今日,本院移直於尙衣院,尙衣院官員,移直於司饔院,亦似順便,惶恐敢啓。傳曰,所啓事依爲之。又口傳啓曰,移御勞動之餘,諸症候加減,何如?惶恐敢啓。傳曰,此時亦一樣矣。
大殿移御光明殿後,藥房·政院·玉堂問安。答曰,知道。
議藥廳口傳達曰,昏後頭疼肌熱煩渴等症加減,何如?夜深之前,更令醫官入診,詳察症候,何如?惶恐敢達。令曰,纔令醫官入診,症候則醫官已詳知矣。朝報
上在慶德宮。停常參·經筵。
辰時至午時,日暈。
下直,龍津萬戶姜碩顯,濟物萬戶金宗碩,魚游澗僉使尹有迪,越松萬戶張泰興。
禮曹參判洪致中,佐郞沈㙉,孝陵陵上石物修改事,出去。
大殿·中殿·世子宮,藥房·政院·玉堂·二品以上六曹·大司憲問安。答曰,知道。嬪宮,藥房·政院·玉堂問安。答曰,知道。藥房啓曰,昨夕勞動移御,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,寒氣不復發作,而腰下足部微浮之氣,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱特甚有加,及腰下足部微浮之氣一樣矣,勿爲入診。
世子宮·嬪宮,議藥廳朝問安。答曰,知道。議藥廳達曰,伏未審夜來,調攝氣候若何?寢睡比昨有勝,而頭疼肌熱煩渴,亦有差勝之勢,癍疹或有消減之勢乎?臣等與諸醫,趁早入診,詳察症候宜當,不勝終宵煎灼,敢此問安,竝爲仰稟。答曰,知道。癍疹之候,肌熱煩渴等症,與昨一樣,而寢睡比昨稍勝矣。
今日巳時,議藥廳入診時,加味升麻湯,依前方加進一貼事,稟定。
世子宮·嬪宮,議藥廳晝問安。答曰,知道。議藥廳達曰,卽聞醫官處下令之言,晩後熱候頗盛云,卽令醫官入診宜當,敢達。令曰,知道。
大殿·中殿·世子宮,藥房·政院·玉堂·二品以上六曹·大司憲夕問安。答曰,知道。嬪宮,藥房·政院·玉堂夕問安。答曰,知道。藥房口傳啓曰,晩後諸症候加減何如?口淡困惱,腹部飽滿特甚,有加,喉乾特甚之候,其有所減,而寒氣不復發作乎?臣等不勝煎灼,惶恐敢啓。傳曰,諸症候一樣,此時飽滿特甚,寒氣姑不發作矣。
世子宮·嬪宮,議藥廳夕問安。答曰,知道。
藥房口傳啓曰,伏聞入侍醫官所傳之言,蔘苓茶進御事定奪,而錢數,退而議定事,命下矣,臣等與諸醫商議,則皆以爲赤茯苓三錢,人蔘二錢,燈心三分,煎進宜當云。以此連爲煎入,而琥珀末,自明日不爲封進之意,敢啓。傳曰,知道。又口傳啓曰,卽伏聞江華留守魚有龜,今方入來云,自明日提調及醫官,入診東宮時,使之同爲入侍,未知,何如?惶恐敢啓。傳曰,知道。
京畿監司李肇,道內各陵奉審後入來。朝報
上在慶德宮。停常參·經筵。
下直,永登萬戶金慶興。
大殿·中殿·世子宮,政院·玉堂·二品以上六曹·大司憲問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,脚痺特甚有加,喉乾特甚,膈間不淸利,呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,寒氣不復發作,而腰下足部微浮之氣,比昨有減乎?昨日夕水刺,又不得進御,而飽滿之氣尤甚云。臣等一倍煎灼之忱,不可盡達,移御之後,尙未入侍,今日與諸醫入診,詳察症候宜當,敢此問安,竝爲仰稟。答曰,知道。症候,已言于醫官,而困惱口淡特甚有加之候一樣,膈間不淸利,呼吸不平之候亦甚,寒氣姑不發作矣。
巳時,議藥廳達曰,伏未審夜來,氣候調攝,何如?頭疼肌熱煩渴等症及寢睡,比昨益勝,而斑疹漸有消減之勢乎?今日與諸醫趁早入診,詳察症候,議定繼進之劑宜當,不勝終宵憂煎,敢此問安,竝爲仰稟。答曰,知道。頭疼肌熱煩渴等症,與昨一樣,寢睡差勝矣。又口傳達曰,臣入診退出後,與柳瑺等諸醫商議,則皆以爲紅疹,面部背部,頗有消減之勢,手部脚部,幾盡散斑,此時疏散之劑,不可連進,當用淸解之劑,白虎解毒湯,加牛旁子炒硏,玄蔘酒洗,各一錢五分,犀角一戔磨汁,連進三貼宜當云,此藥煎入之意,敢達。令曰,知道。
世子宮·嬪宮,議藥廳晝問安。答曰,知道。
禮曹參判洪致中,佐郞沈㙉,孝陵石物塗灰後入來。
藥房入診時,自今日以後,議藥廳勿爲輪直,提調仍直事下敎,狗寶自今日進御事,榻前定奪。
大殿·中殿,藥房·政院·玉堂·二品以上六曹·大司憲夕問安。答曰,知道。世子宮,議藥廳·政院·玉堂·二品以上六曹·大司憲夕問安。答曰,知道。嬪宮,議藥廳政院玉堂夕問安。答曰,知道。
繕工奉事尹盛績,孝陵石物塗灰後入來。朝報
上在慶德宮,停常參·經筵。
下直,銀溪察訪柳漢柱。
大殿·中殿·世子宮,政院·玉堂·二品以上六曹·大司憲問安。答曰,知道。中殿,藥房問安。答曰,知道。世子宮,議藥廳問安。答曰,知道。嬪宮,政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚及食後滯氣亦已差減,而寒氣不復發作,狗寶進御之後,口淡之候,不至有加,腰下足部微浮之氣,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚。有加之候無減,而狗寶進御之後,口淡不至有加,寒氣姑不發作矣,勿爲入診。
議藥廳達曰,伏未審夜來,氣候調攝若何?寢睡及頭疼肌熱煩渴等症,比昨加勝,而癍疹日漸消減乎?今日臣等,與諸醫趁早入診,詳察症候宜當,不勝終宵憂煎,敢此問安,竝爲仰稟。答曰,知道。癍疹之候及肌熱煩渴等症,比昨一樣,而夜來搔癢寢睡,不得安穩矣。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂·二品以上六曹·大司憲夕問安。答曰,知道。世子宮,議藥廳·政院·玉堂二品以上六曹大司憲夕問安。答曰,知道。嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減何如?口淡困惱,腹部飽滿特甚有加,喉乾之候,其有所減,而寒氣不復發作乎?臣等不勝煎灼,惶恐敢啓。傳曰,諸症候一樣,寒氣不復發作矣。朝報
上在慶德宮。停常參·經筵。
下直,景陽察訪安世甲,靑水萬戶朴有憲,水口萬戶李東昌。
大殿·中殿·世子宮,政院·玉堂·二品以上六曹·大司憲問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,夜來風氣不和,伏未審聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,而寒氣不復發作,腰下足部浮氣,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候,已言于醫官,而困惱口淡特甚,有加之候一樣,寒氣姑不發作矣,勿爲入診。
議藥廳達曰,伏未審夜來,氣候調攝若何?頭疼肌熱煩渴等症,一向減歇,而寢睡比昨加安,斑疹益復消減乎?今日與諸醫趁早入診,詳察症候宜當,不勝終宵憂煎,敢此問安,竝爲仰稟。答曰,知道。肌熱煩渴等症差減,而寢睡稍勝,斑疹幾盡消減矣。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂·二品以上六曹·大司憲夕問安。答曰,知道。世子宮,二品以上六曹·大司憲夕問安。答曰,知道,勿爲問安。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減何如?口淡困惱,腹部飽滿特甚有加,喉乾之候,或有減歇之勢乎?今日水刺無異全廢,狗寶進御之後,口淡尤有所加而然乎?臣等一倍煎灼,惶恐敢啓。傳曰,諸症候一樣,而狗寶進御,而口淡別無有加矣。已上朝報
禮曹達曰,卽接社稷署所報,則壇北神門三間,顚仆破碎,而東西邊兩柱塗灰之境,腐傷折倒,正門兩柱及礎石,亦爲拔倒云,事甚驚駭。臣曹當與本署提調,待明朝眼同奉審,而本署都提調領中樞府事李濡身病,提調知敦寧府事閔鎭遠,方在議藥廳,俱不得進去,令政院稟處,何如?令曰,依。已上禮曹謄錄
觀象監。未時,自南方至北方,地震,啓。郞廳愼基慶書。郞廳洪啓沃校正。
上在慶德宮。停常參·經筵。
大殿·中殿·世子宮,政院·玉堂·二品以上六曹·大司憲問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部微浮之氣,比昨有減乎?近日諸症候,一無所減,水刺之進殆廢,浮氣未卽消減,此時臣等,固當頻數入侍,今日不可不與諸醫入診,詳察症候矣。不勝終宵煎灼,敢此問安,竝爲仰稟。答曰,知道。症候已言于醫官,而口淡困惱特甚有加之候一樣,寒氣姑不發作,而强氣酬酢甚艱,勿爲入診。
議藥廳達曰,伏未審夜來,氣候調攝若何?頭疼肌熱煩渴等症,漸益差減,而寢睡加安,熱候不復往來,癍疹比昨益加消減乎?今日與諸醫,趁早入診,詳察症候宜當,不勝終宵憂煎,敢此問安,竝爲仰稟。答曰,知道。肌熱煩渴等症差減,而寢睡安穩矣。
今日議藥廳入診時,提調閔鎭遠社稷提調改差,其代口傳差出事,稟定。
議藥廳口傳達曰,入診退出後,與諸醫詳議,則皆以爲前進白虎解毒湯,石膏減一錢,知母減五分,加入中,牛旁子·玄蔘各減五分,去犀角,更加連翹一錢,加進二貼宜當云,依此煎入之意敢達。令曰,知道。
吏曹口傳政事,社稷提調鄭澔。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減,何如?口淡困惱,腹部飽滿,特甚有加,喉乾之候,其有所減乎?臣等不勝煎灼,惶恐敢啓。傳曰,諸症候亦一樣,飽滿晩後益甚矣。已上朝報
政院達曰,因禮曹草記,社稷署神門及正門顚仆處,當與本署提調眼同奉審,而都提調李濡身病,提調閔鎭遠方在議藥廳,俱不得進去,令政院稟處事依下矣,奉審事體至重,本署提調不可不進參,何以爲之?敢稟。令曰,提調改差。又達曰,社稷提調閔鎭遠改差事令下矣,令該曹卽爲口傳差出,仍爲牌招,以爲進去奉審之地,何如?令曰,依。已上禮曹謄錄
成均館官員,以知館事意達曰,今三月初三日,儒生課試,當爲設行,而候班未撤,大司成未差,限內不得爲之,今月內無故日退行之意敢達。令曰,依。已上成均館謄錄
上在慶德宮。停常參·經筵。
巳時午時日暈,暈上有冠。
大殿·中殿·世子宮,政院·玉堂·二品以上·六曹·大司諫問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡困惱,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,比昨有減乎?昨伏承問安批答,臣等一倍煎迫,罔知所措,症候如此之時,不可不頻數入侍,又不必强賜酬酢,若只許瞻望玉色,與諸醫詳細診察,以審症候加減,恐爲得宜,臣等不勝終宵煎灼,敢此問安,竝爲仰稟。答曰,知道。症候已言于醫官,而口淡困惱特甚有加之候一樣,寒氣姑不發作矣。議藥廳達曰,伏未審夜來,氣候調攝若何?寢睡今已如常,而肌熱煩渴及往來熱候,亦已快減,癍疹幾盡消減乎?今日與諸醫,趁早入診,詳察症候宜當,不勝終宵憂煎,敢此問安,竝爲仰稟。答曰,知道。肌熱煩渴等症,日益差勝,寢睡安穩矣。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。已上朝報
議藥廳入診入對時,提調閔鎭遠所達,卽者大臣送言於臣曰,忠淸左道均田使金雲澤,以稟議事上來,中路聞其祖母訃,到京方在服制中,亦不得稟議廟堂云。若待十五日制過限後,稟議廟堂,始爲下去,則量役之遷就可慮,量事至重,不當以服制爲拘,催促下送之意,使之仰稟於入診時,故敢此仰達,令政院分付催促,數日內還爲下送,何如?令曰,依爲之。已上備局謄錄
都摠府啓曰,一所監軍都摠府經歷金鼎瑞,受點之後,本府書吏來告內,監軍金鼎瑞身病猝重,方在奄奄危急之中,決無起動受牌之勢云。不得已原單子中改付標以入之意,敢啓。傳曰,知道。監軍黃澤
已上都摠府謄錄
禮曹達曰,臣龜河進詣社稷署,與提調鄭澔,眼同奉審,則壇北神門三間顚仆破碎,而東西邊兩柱塗灰之境,腐傷折倒,正門兩柱及礎石,亦爲拔倒,果如本署官員所報矣。昨日風勢,殊極非常,神門之竝與礎石而顚仆,實涉變異,其在事體,不可不急速改建,而且東西礎下石及前面階砌石,竝皆動退,正門兩礎石之顚仆,未必不由於此,事當別樣完築,吉日令日官推擇,則今三月初三日卯時爲吉云。先告事由祭,同日曉頭設行,仍爲始役,而神門事役重大,別定監役官,使之着實董役,未改建前,姑以布帳排設,以待其改建何如?令曰,依。
又達曰,凡月令各祭,一依觀象監磨鍊達下矣,今三月內行各祭中,愍懷嬪忌辰祭,不爲磨鍊云,該監當該官所爲,極爲駭然,令攸司科罪,臣曹亦有不能致察之失,不勝惶恐,原申本,愍懷嬪忌辰祭,十五日設行事,付標以入之意,敢達。令曰,知道。已上竝禮曹謄錄
上在慶德宮。停常參·經筵。
下直。會寧府使申翊夏,谷山府使趙囿春,渭原郡守文壽元,上土僉使方墉,天水僉使李路,魚川察訪朴必興,忠淸都事姜必慶,羅老島萬戶卞廷華。
忠淸道均田使金雲澤,稟議事,上來。
大殿·中殿·世子宮,政院·玉堂·二品以上·六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,卽今昏困之候,比昨差減乎?臣等不可不連續入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣,勿爲入診。
議藥廳達曰,伏未審夜來,氣候調攝若何?寢睡今已如常,肌熱煩渴等症,亦已差減,昨夜冷藥再進之後,熱候不復發作,癍疹已盡消減乎?今日與諸醫,趁早入診,詳察症候宜當,不勝終宵憂煎,敢此問安,竝爲仰稟。答曰,知道。肌熱煩渴等症差減,癍疹已盡消減,寢睡安穩矣。
巳時,議藥廳口傳達曰,臣入診退出後,與柳瑺等諸醫商議,則皆以爲卽今餘熱未退,淸膈之劑,不可不繼用,加減涼膈散,加石膏煆二錢,麥門冬一錢,黃蓮酒炒七分,入豆豉三十粒,連進二貼爲宜云。此藥劑煎以入之意敢達。令曰,知道。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減,何如?口淡困惱,腹部飽滿特甚有加,喉乾之候,其有所減乎?臣等不勝煎灼,惶恐敢啓。傳曰,諸症候晩後無減矣。已上朝報
禮曹達曰,卽接恭陵·順陵參奉所報,則陵內虎患特甚,上年冬間,菫得一首,而餘數尙多,至於比來,作挐尤甚,不但夜夜侵犯於齋室墻外,白晝噉傷跨馬行人,雖不至殞命,事極驚怕云。陵寢至近之地,有此虎患,誠甚可慮,卽令軍門,發遣將校,期於捕捉,何如?令曰,依。已上禮曹謄錄
訓鍊都監達曰,因禮曹達辭,恭陵·順陵有虎患,令軍門發遣將校,期於捕捉事依下矣。善放砲手八十名,將官率領,今日出送之意,敢達。令曰,知道。已上訓鍊都監謄錄
觀象監,自巳時至申時日暈,啓。
上在慶德宮。停常參·經筵。
夜一更,月犯畢星。
下直。鳳山郡守李世馨,茄乙坡知僉使金善鳴。
大殿·中殿·世子宮,政院·玉堂·二品以上·六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣昏困之候,比昨有減乎?臣等自昨者入診之後,焦灼之忱,一倍前時,而隔日未入侍,益不勝終宵煎鬱,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣往來,尙未差減,而姑不發作矣。勿爲入診。
議藥廳達曰,伏未審夜來,氣候調攝若何?寢睡日漸如常,而癍疹消減無餘,熱候不復往來乎?今日與諸醫,趁早入診,詳察症候宜當,乍曠問寢之餘,遄有辴然之喜,上弛大朝猶疾之憂,群下之情,曷任慶幸,而小愈之戒,正在此時,臣等憂慮猶切,敢此問安,竝爲仰稟。答曰,知道。煩渴之候差勝,而癍疹已盡快減,寢睡安穩矣,勿爲入診。又口傳達曰,伏承朝問安下答,有勿爲入診之敎,而卽今餘熱猶未盡祛,進膳未復常節,此時何可只令醫官入診乎?臣謹詣閤門外,請與醫官同爲入診,惶恐敢達。答曰,知道。
世子宮·嬪宮,議藥廳晝問安。答曰,知道。
全羅左道均田使書目,順天府使李浣身病危重,累朔廢務,莫重量事,全不檢察,多致踈漏,不得已罷黜事。
平安監司書目,安州牧使柳述受由上京,身病危重,連呈辭狀,災邑民事,委屬可慮,不得已罷黜事。
吏曹口傳政事,安州牧使沈仲良,順天府使南九明。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減何如?口淡昏困,腹部飽滿特甚有加,喉乾之候,其有所減,而寒氣不復發作乎?臣等不勝煎灼,惶恐敢啓。傳曰,諸症候一樣,寒氣自辰時更有往來,故覆以厚衾而仍不發作矣。已上朝報
上在慶德宮。停常參·經筵。
自巳時至未時日暈。
大殿·中殿·世子宮,政院·玉堂·二品以上·六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡,腹部飽滿,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣中氣虛憊特甚,及食後滯氣,亦已差減,而寒氣不復發作,腰下足部浮氣昏困之候,比昨有減乎?症候小無加減,水刺久不加勝,臣等煎灼之忱,與日俱深,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣,勿爲入診。
議藥廳達曰,伏未審夜來,氣候調攝若何?寢睡一向安寧,而消斑之後,熱候不復往來乎?今日與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。斑疹今已快減,熱候時時往來,寢睡安穩矣。
今日議藥廳入診時,前進加減涼膈散,依前方加進三貼事,稟定。
世子宮嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減,如何?口淡困惱,腹部飽滿特甚有加,喉乾之候,其有所減,而寒氣不復發作乎?臣等不勝煎灼,惶恐敢啓。傳曰,諸症候一樣,寒氣姑不往來矣。又口傳啓曰,伏聞下敎於醫官之言,則夕後飽滿特甚,腹部膨脹云,臣等不勝驚慮之至,薑茶湯纔已煎入,而其間症候,復何如?惶恐敢啓。傳曰,卽今特甚之候小愈矣。已上朝報
大臣·備局堂上引見入對時,兵曹判書李晩成所達,工匠役價,兵·工曹參半上下事定奪矣。曾於己卯年,自備局計本曹一年支用之數入啓,酌定匠人額數,而減除一千五百五十二名,自此以後,需用之道,極爲苟簡,少無餘地,入侍諸臣,備知如許事狀,故稟達之際,每每持難者,良以此也,卽今形勢,萬無擧行之路,宜自兵曹,依前全數上下,而必欲令本曹參半上下,則備局所在餘丁,依己卯所減數,一千五百五十二名,移送本曹事,令廟堂從便稟處,何如?答曰,依。已上備局謄錄
上在慶德宮。停常參·經筵。
自巳時至酉時日暈,夜一更月暈,二更三更,巽方有氣如火光。
下直,衿川縣監金彦熙,自如察訪尹彬,蒜山僉使楊憲益。
大殿·中殿·世子宮,政院·玉堂·二品以上·六曹·大司憲問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,比昨有減乎?昨夕腹部飽滿特甚之候,尤有加,薑茶湯進御之後,卽有其效乎?今日臣等,不可不與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,腹部飽滿特甚有加之候一樣,寒氣姑不發作矣。勿爲入診。
議藥廳達曰,伏未審夜來,氣候調攝若何?寢睡一向安寧,而熱候不復往來乎?今日與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。熱候往來,寢睡不得安穩矣。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困喉乾之候,其有所減,而寒氣不復發作,腹部飽滿特甚之候,比夜差減乎?臣等不勝煎灼,惶恐敢啓。傳曰,諸症候一樣,寒氣姑不發作,腹部飽滿,比夜差減矣。
藥房口傳啓曰,昏後諸症候,何如?今日朝夕水刺,俱未進御,而午後雜水刺煮汁及昏後大麥麪小許進御之外,更無所進,似由於口淡飽滿有加之致,而元氣扶接之道,莫如穀物,雖爲甚厭,以雜水刺,或豆湯之屬,思量更爲加進伏望,蔘苓茶,昨日亦爲不進,今日則或可進御乎?臣等不勝憂煎,惶恐敢啓。傳曰,諸症候一樣,卽今雜水刺煮汁四合進御,而蔘苓茶則就寢時將欲進御矣。已上朝報
上在慶德宮。停常參·經筵。
月入東井星。
下直,永平縣令南漢紀。
大殿·中殿·世子宮,政院·玉堂·二品以上·六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,或有消減之勢,腹部飽滿之候,比昨漸減乎?臣等日夜焦煎,而不得入侍,今已多日,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作,腹部飽滿特甚之候小減,而一日之內,加減無常矣。
議藥廳達曰,伏未審夜來,氣候調攝若何?熱候不復往來,而寢睡漸復安寧乎?今日與諸醫入診,詳察症候宜當,不勝區區憂慮,敢此問安,竝爲仰稟。答曰,知道。熱候往來,寢睡比昨稍勝矣。世子宮·嬪宮,議藥廳晝問安。答曰,知道。
禮曹申目粘連,觀此全羅左道均田使金在魯狀達云云,頃日全羅監司申思喆,以式年試期,與量役相値,事多不便,狀請退行,而大比之科,累次退行,實涉重難,自廟堂覆達防塞,而今則試期已迫,餘日無多,雖欲退行,事勢急遽,多有掣肘之患,依前定日,仍爲設行宜當,以此回移,何如?達。依準。
今日藥房入診時,右議政李健命同爲入侍。入侍時,全羅兵使未差之代及知義禁任埅,右尹李光佐改差,竝口傳差出,副提學金在魯今姑改差,後日政,以在京無故人差出,使之新錄,承文博士金弘錫放送,使之斯速分館,諸道京試官兼臺單子,亦爲口傳入達東宮事,榻前定奪。
大殿中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。
兵曹口傳政事,全羅兵使沈榗。
吏曹口傳政事,知義禁兪集一,右尹尹就商,兼掌令任泂,兼持平梁廷虎,兼監察金尙奎·鄭來周。
藥房口傳啓曰,昏後諸症候加減,何如?今日只進雜水刺二合,而更無所進,臣等不勝憂煎之至,夜深後若小鎭定,更以大麥麪或雜水刺煮汁,思量進御伏望。又啓曰,御藥所供江蔘·嶺蔘,品則雖好,體小無津液矣。伏聞別軍職李忠邦家,有數年前得置平安道人蔘,而體大品好云,故取而見之,則一本之重,至於二兩餘,此誠稀貴之物也,卽與諸御醫商議可用與否,則皆以爲卽今聖候,胃氣甚弱,水刺殆廢,脈度沈微,此時正合蔘茶,而此蔘適得於此際,極爲多幸,分二次,以一兩重煎進,而一兩所煎,亦難一時頓進,則分數次進御宜當云。此蔘先爲封進,御覽後卽爲還下,則今明日分二次煎入之意,敢啓。傳曰,諸症候及腹部飽滿一樣,卽今食物更難進御,稍俟鎭定,二者中當爲進御,人蔘則自明日,依所啓爲之。
上在慶德宮。停常參·經筵。
辰時至申時日暈。
下直。平陵察訪李光遠,丑山萬戶張虞翼。
大殿·中殿·世子宮,政院·玉堂·二品以上·六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,或有消減之勢,腹部飽滿之候,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,昏困口淡特甚有加之候一樣,寒氣姑不發作矣,勿爲入診。
議藥廳達曰,伏未審夜來,氣候調攝若何?寢睡一向安寧,而浮熱不復往來乎?今日與諸醫入診詳察宜當,不任區區憂慮,敢此問安,竝爲仰稟。答曰,知道。浮熱往來,寢睡安穩矣。
藥房口傳啓曰,今日蔘茶當爲煎入,故前進蔘苓茶,姑爲停止,而諸醫以爲狗寶進御後,蔘茶進御宜當云。蔘茶差晩煎入之意,惶恐敢啓。傳曰,知道。
令曰,大臣上書,久留未安,權判府事上書,入之。
今日議藥廳入診時,湯劑姑爲停止事稟定,順天府使南九明,白川郡守徐宗愈,高原郡守黃喆曾身死之代,竝令該曹,卽爲口傳差出事下令。
忠淸監司書目,淸風呈,以判府事權尙夏上書上送事,達。答曰,覽書具悉卿懇,前後敦勉,已悉余意,更何多諭,卿其安心勿辭?從容就途,以副至望。仍令曰,史官往諭。
兵曹口傳政事,副司果任泂·梁廷虎·金尙奎·鄭來周。
吏曹口傳政事,順天府使宋思胤,白川郡守尹得仁,高原郡守崔東濟。
世子宮·嬪宮,議藥廳晝問安。答曰,知道。
大殿·中殿,藥房·政院·玉堂夕問安。答曰,知道。世子宮·嬪宮,議藥廳·政院·玉堂夕問安。答曰,知道。
藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,腹部飽滿特甚有加之候,或有差減之勢乎?臣等不勝憂煎,惶恐敢啓。傳曰,諸症候一樣,寒氣姑不發作,腹部飽滿特甚之候,比昨此時,無加勝之事矣。
傳曰,議藥廳都提調以下竝書啓。
藥房口傳啓曰,昏後諸症候加減,何如?更鼓已下,尙無所進御,而朝水刺進御者,亦不過一匙,臣等一倍煎灼之至,或可以雜水刺煮汁等物,勉强進御乎?惶恐敢啓。傳曰,諸症候一樣,而腹部飽滿,夕間有加,故水刺煮汁,只進二合矣。已上朝報
上在慶德宮。停常參·經筵。
巳時至未時日暈。
大殿·中殿·世子宮,政院·玉堂·二品以上六曹·兩司長官問安。答曰,知道。中殿,藥房問安。答曰,知道。嬪宮,議藥廳·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,中氣虛憊特甚,及食後滯氣,亦已差減,而寒氣不復發作,腰下足部浮氣,或有消減之勢,腹部飽滿之候,比昨有減乎?新舊之症,一無所減,水刺厭進,日甚一日,臣等不能鎭日入侍,憂遑煎迫,罔知攸措,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作,腹部飽滿特甚之候,比夜小減矣。勿爲入診。
議藥廳達曰,伏未審夜來,氣候調攝若何?寢睡一向安寧,昏後浮熱,不復往來乎?今日與諸醫入診,詳察症候宜當,不任區區憂慮,敢此問安,竝爲仰稟。答曰,知道。浮熱往來,寢睡安寧矣。
傳曰,自今日議藥廳罷之。
藥房口傳啓曰,昨日煎進蔘茶,似未及盡御矣,今日更爲煎入乎?惶恐敢啓。傳曰,今日則勿爲煎入。又口傳啓曰,議藥廳,自今日罷之事,命下矣,其處直宿提調,自今罷歸,此後東宮入診時,臣等通融入侍,未知何如?旣罷之後,則醫官亦當退出,而或有餘症診察之事,似不可一倂退去,待令醫官五人,則太多,其中金垕·鄭思恭,則使之退去,其餘三人,則姑爲待令數三日,似爲得宜,此意惶恐敢啓。傳曰,知道。又口傳達曰,議藥廳旣罷,直宿提調,罷歸藥房,而醫官三人,仍爲待令事,纔已定奪於大朝矣。卽今餘熱,猶未盡祛,熱候往來之時,續續下詢於醫官,九味淸·牛黃膏等藥,隨症進服,待令醫官,亦令依前逐日入診,以盡愼疾之道何如?惶恐敢達。令曰,知道。又口傳啓曰,伏聞下敎醫官之言,晩後口淡之候尤甚,尙無所進之物,又以虛憊之候,藿湯僅進二合云,臣等不勝驚慮之至,卽與諸醫商議,則皆以爲此由於口淡有加,不能進食之致,卽今更無他道,昨日所煎人蔘茶,尙餘五合,雖一次頓進,似不甚難,以此進御宜當云。伏望卽爲進御,醫官亦令早爲入侍宜當,惶恐敢啓。傳曰,知道。
禮曹啓曰,王世子紅疹之候,有非尋常疾患之比,而神明扶佑,遄臻平復,此實宗社莫大之慶,自上喜悅之懷,臣民慶祝之心,固不可勝言,而祖宗在天之靈,亦必悅豫於冥冥之中,太廟虔告,大庭稱賀之擧,不容少緩,自前告廟陳賀,則例爲頒敎八方,以示同慶之意,今此告廟陳賀頒敎等事,竝爲擇日擧行,何如?傳曰,允。
藥房口傳達曰,午間熱候往來加減,何如?令曰,晩後熱候差勝矣。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,腹部飽滿,特甚有加之候,或有差減之勢,虛憊之候,亦已鎭定乎?臣等不勝煎灼,惶恐敢啓。傳曰,諸症候一樣,而寒氣姑不發作,虛憊之候,終日不能鎭定,腹部飽滿之候,朝則似減,而卽今則不如朝矣。
應敎金相玉,校理趙尙絅,修撰李仁復,副修撰金東弼牌不進,罷職令旨。令曰,只推勿罷。
備忘記,王世子紅疹時,議藥廳都提調判府事李頤命,鞍具馬一匹面給,豹皮二領賜給。提調知敦寧閔鎭遠,副提調都承旨尹憲柱,竝加資,各豹皮一令。注書李重煥六品遷轉,上弦弓一張賜給。假注書呂善長勿論,編修官弼善李尙說陞敍,上弦弓一張賜給。入侍宮官司書李善行,兼說書黃梓,各半熟馬一匹,說書金龍慶兒馬一匹,文學申上弦弓一張賜給。兼司書趙尙健勿論,差備侍令醫官柳瑺熟馬一匹面給,銀子二十兩。李燁·金垕·金壽煃,竝加資,兒馬一匹賜給。司勇鄭思恭加資,掌務官金國寶加資,韓斗衡準職除授,同參議藥御醫李時弼,議藥同參權聖揆,各半熟馬一匹。別入直醫官吳重卨,兒馬一匹。醫官金文衍·玄載觀·崔德齡·李頤夏·鄭億齡,各上弦弓一張賜給。藥色書員金時兌,書題除授掌務書員崔時泰,湯藥書員朴世蔓·趙和壁,差備待令書員金之聲·張泰興,竝限三年免役。使令崔唜善·李必萬·金麻,當令該曹米布分等磨鍊題給。政院侍講院下人等,令該曹米布分等磨鍊題給。議藥廳承傳色李仁裁,承言色崔泓,竝加資,各兒馬一匹賜給。別入侍內官宋尙郁·金夢祥,竝加資。入侍長番內官尹起莘·李夏昌·鄭文翼·咸熙春·金兌熙·權鎭衡·任萬禧,各半熟馬一匹。假長番內官朴好榮·金夏瑞,各兒馬一匹。議藥廳差備內官南溟翼·吳斗昌·崔擎柱,出入番內官李聃齡·劉景基·田時卓·琴聖協·韓震弼·田碩秋·安萬齡·任廷甲·金萬祥·韓興禎·李文憲·金鏜,議藥廳司謁庾多興,司鑰韓琦,各兒馬一匹賜給。議藥廳別監李時逸·張廷碩·崔泰錫·李時雨·金時建,竝從自願免賤。別監李碩彬·嚴廷碩及飯監下人等,令該曹米布分等磨鍊題給。
備忘記,留守魚有龜,今番世子紅疹時入參,熟馬一匹面給,豹皮一令賜給。
禮曹啓曰,王世子紅疹平復告廟頒敎陳賀吉日,令日官推擇,則今月十五日爲吉云,依前例遣大臣,宗廟·永寧殿·永昭殿·敦寧殿,同日曉頭,先行告祭後,午時頒敎京外,進箋陳賀,中宮殿·世子宮,一體陳賀,在所不已,以此日時知委擧行,而自上方在靜攝之中,王世子亦在調攝中,節目竝以權停例磨鍊乎?敢稟。傳曰,依爲之。
藥房口傳啓曰,伏聞入侍醫官所傳之言,聖候卽今虛憊昏困候,尤甚於近日云,臣等不勝驚慮之至,蔘茶所餘者,將欲進御云,此固可進,而夜間或有虛乏之候,不可不預待藥物,人蔘粟米飮三錢重,卽爲煎入之意,惶恐敢啓。傳曰,知道。
傳曰,開政酬應雖極難,而藥院提調,方在直宿之中,加資當爲下批,明日開政,只出緊任事分付。
上在慶德宮。停常參·經筵。
自昧爽至辰時有霧氣,夜四更五更有霧氣。
下直,豐川府使李遇新,富寧府使黃再徵,楊下萬戶金纘興。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,或有消減之勢,腹部飽滿之候,比昨有減,人蔘粟米飮,其已進御,中氣虛憊特甚之候,已得鎭定乎?臣等昨夕,伏聞醫官所傳之言,終宵煎灼,益不知所達,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣。勿爲入診。
藥房口傳達曰,夜來寢睡,何如?熱候不復往來乎?不任鬱慮,敢此仰達。令曰,熱候往來,寢睡安穩矣。
政院達曰,吏曹郞廳來言,今日爲政事命下,而判書李觀命,參議洪啓迪,俱以病不來,參判李喜朝在外,不得開政云,判書·參議,竝卽牌招開政,何如?令曰,依。
令曰,留院公事連續流入。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困喉乾之候,其有所減,而寒氣不復發作,腹部飽滿特甚之候,比夜差減乎?臣等不勝焦灼,惶恐敢啓。傳曰,諸症候一樣,寒氣姑不發作,腹部飽滿之候,晩後有加矣。又口傳達曰,晩後熱候,不復往來乎?令曰,今日則熱候不至大段矣。知敦寧閔鎭遠,都承旨尹憲柱,加資肅拜。
副修撰金泰弼上書。大槪,坐違嚴召,罪合萬死,旣靳例罷,復辱庚牌,嚴畏分義,不得不來詣禁扃之列,而顧臣情勢,有不敢抗顔冒進於館職,玆敢更暴危懇,乞蒙鐫罷,略附一二近事,以備裁察事,入達。答曰,覽書具悉,爾其勿辭,從速察職。
藥房口傳啓曰,昏後諸症候加減,何如?昏困飽滿之候,其有減歇之勢乎?伏聞夕後只進大麥麪小許云,所進御者,若止於此,則似難經夜,水刺則雖難進御,雜水刺煮汁,從優勉進伏望,惶恐敢啓。傳曰,知道。
應敎金相玉,校理趙尙絅,副校理趙尙健,修撰李仁復牌不進,罷職令旨。令曰,只推勿罷。
有政。
吏批,判書李觀命病,參判李喜朝在外,參議洪啓迪進。
吏批啓曰,判書牌招不進,參判在外,小臣獨政未安,何以爲之?敢稟。傳曰,只出緊任。
吏批,以金民澤爲正言,黃一夏爲兵曹參判,宋成明爲輔德,洪元益爲南陽府使,朴換爲碧潼縣監,趙尙健爲副校理。
吏批啓曰,醫官金壽煃,司勇鄭思恭加資事,命下矣,金壽煃雖已資窮,未經準職,鄭思恭未資窮,未經準職,何以爲之?敢稟。傳曰,竝準職除授。
知敦寧閔鎭遠今加崇政,行都承旨尹憲柱今加嘉義,醫官李燁·金垕·金國賓,內官崔泓·李仁裁·宋尙郁·金夢祥等加資,賞加。
兵批,權知訓鍊奉事孫豐健,副護軍李暉·趙世望·韓重億,副司直李㙫,副司正宋翼長·申致謹,副護軍金在魯,副司直李光佐,副司直李世績,副司果林埴·石興柱·李有荇,副護軍朴昌悌,副司果金鳳來,副司正卞東杓·金滿乾·金萬謙,副司勇崔弘瑞·朴天樞·姜渭起·金麗溟,副司正李時望·宋儒行·張漢柱,副司猛金益均,副司勇金龜英·林廷萬,副司果印贊徵·金萬英,副司正李仁益·邊相謙·姜時望,副司猛安漢紀·金仁達,副司勇吳相賚。已上朝報
備邊司達曰,新除授順天府使宋思胤,時在全羅道全州地,上來辭朝之際,將費許多日子,在鄕之人,除朝辭赴任,曾無其例,而本邑量事緊急,不可無變通之道,順天府使宋思胤,特令直爲赴任,何如?答曰,依。已上備局謄錄
弘文館達曰,下番之一向闕直,事甚未安,應敎金相玉,校理趙尙絅,修撰李仁復,副修撰金東弼,昨日旣有只推之令,竝更牌招,近來館僚,不得備員,苟簡特甚,今日政,勿論吏曹郞官,差出闕員,仍卽牌招察任,何如?令曰,依。已上吏曹謄錄
上在慶德宮。停常參·經筵。
自昧爽至辰時有霧氣,自辰時至申時日暈,夜自一更至四更月暈。
下直。全羅兵使沈榗,省峴察訪徐命九。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·昏困,脚痺特甚有加,喉乾特甚,膈間不淸利,呼吸不平益甚及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,或有消減之勢,腹部飽滿,中氣虛憊特甚之候,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而口淡·昏困特甚有加之候一樣,寒氣姑不發作矣。勿爲入診。
世子宮,藥房口傳達曰,夜間浮熱,不復往來,而寢睡安穩乎?令曰,浮熱雖往來,而寢睡安穩矣。
藥房口傳啓曰,王世子患候平復,議藥廳旣已徹罷之後,臣等宜一入侍,尙有餘熱往來之症,今日與諸醫入診之意,敢啓。傳曰,知道。
戶曹判書宋相琦辭職上書,入達。答曰,覽書具悉。囚人供辭,不足爲嫌,卿其勿辭,從速行公。
成均館官員,以知館事意達曰,今三月初三日,儒生課試,當爲設行,而候班未徹,大司成未差,限內不得爲之,今月內無故日退行之意,敢達。令曰,知道。
院達,請還收罪人河減死定配之命,更加嚴刑得情,依律處斷。措語見上請崇陵參奉李世聃汰去。措語見上聖候諸症,比來添加,邸下患疹,設廳議藥,則臣民憂遑,曷有其極?朝臣之帶職在鄕者,固宜趲進京輦,承問起居,而判尹權,掌令韓以原,終不上來,頓無聲息,雖未知疾病事故之果如何?而揆以分義,殊甚未安,請漢城判尹權從重推考,掌令韓以原遞差。鎭川副守松,冒法居外,多行不義,已極駭然,頃者稱以見侮於主倅而呈狀,宗簿寺堂上,旣已商議處決,則固當無辭退伏,苟有鳴冤之端,則只陳其冤狀可也。今其供辭,侵辱詆誣之言,忽地橫加於不干之重臣,以爲移乙逞憾之計,今日朝廷,少有紀綱,末裔賤宗,安敢乃爾?事之駭惋,莫此爲甚,決不可以供辭之未徹而置之,請鎭川副守松罷職不敍。武兼宣傳官李德峻,卽故陽興君李立身之孫,而祖先亦經顯官,其父爲監役,則其門地爲人,少無不合於本職,而本廳可否之際,有一二不逞之徒,多般設計,必欲甘心,用意除去之狀,誠極絶痛,而行首掌務官,莫敢一言,任其所爲,終至於三次不順,聽聞所及,莫不稱冤,決不可置而不論,請武兼廳行首掌務官,竝拿問定罪。堂下乘轎,朝禁至嚴,前後申飭,非止一再,而國無紀綱,人不畏法,年少强壯之人,不乘轎則爲大羞恥,有若角勝,朝令若無顧忌,事之寒心,孰有大於此者乎?如此至微至易之事,禁令尙不能行,則其他尤何可言哉。不能救得頹綱,徒以法制操持者?雖是末務,而不可無別樣定式申禁之道,請自今以後,乘轎守令郵官,隨現拿問,而諸道監司之不能檢察者罷職,別星之馹騎乘轎者及該驛察訪之不卽論報營門者,竝爲拿問事,定式施行。宗班之不得外居,法意有在,而近來國綱不嚴,冒法外居者,間或有之,事極不當,請令宗簿寺,宗班之外居者,査出禁斷。答曰,不從。李世聃以下六件事,依達。
忠淸監司書目,連山呈,以前兼春秋尹惠敎辭職上書上送事,達。答曰,覽書具悉。爾其勿辭,從速上來察職。
平安監司,義州府尹書目,冬至使先來,今月初七日出來事。
應敎金相玉,校理趙尙絅,副校理趙尙健,副修撰金東弼,修撰李仁復牌不進罷職令旨。令曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡·昏困,脚痺特甚有加,喉乾之候,其有所減,而寒氣不復發作,腹部飽滿特甚之候,比夜差減乎?臣等不勝煎灼,惶恐敢啓。傳曰,諸症候一樣,寒氣姑不發作,腹部飽滿之候,自天明至今無減,寢睡無異全失,故昏困特甚矣。
京畿監司書目,果川呈,以刑曹判書趙泰耉辭職上書上送事,達。答曰,覽書具悉。煩劇之地,不容久曠,卿其勿辭,從速上來行公。
拿問現告,武兼廳行首李苾,掌務官金昌赫。
禁府,李苾·金昌赫拿囚,達。
說書金龍慶上書。大槪,敢陳區區所懷,以備裁察事。入達。答曰,覽書具悉。書辭令該曹稟處。
藥房口傳啓曰,伏聞入侍醫官所傳之言,則今日昏沈之候有加,而菉豆粥二合進御之後,更無所進云,以此似難經夜,雜水刺煮汁,從優加進伏望,此時則昏沈之候,更何如?惶恐敢啓。傳曰,知道。
以崔益秀爲假注書。已上朝報
備邊司達曰,本司武郞廳梁益標,奔走勤仕,已滿十五朔,依例六品遷轉,或守令除授事,捧承令施行,何如?答曰,依。
又達曰,上年八月十三日,藥房入診入侍時,提調閔鎭遠所啓,祖宗朝最重水利,多築堤堰,以爲農民蒙利之地矣。歲久年深,漸至湮塞,不得蒙利,而爲守令者,專爲要譽,切不修築,仍成廢堰甚多,三南廢堰,爲先盡屬本廳,而量田時各其廢堰,一一打量,且察其修築當否,成冊移送於本廳後,修築而可以蒙利處,則自本廳分付該道諸邑,調發民丁,使之修築,以爲蒙利之地事,令廟堂稟處矣。祖宗朝設築堤堰,實爲農民蒙利之地,而歲久自至湮塞,守令亦不修築,以致仍成廢堰,雖値旱乾,不得蒙灌漑之利,誠爲慨恨,凡堤堰,固是地部之所句管,而果自賑廳有修築之意,能成農民蒙利之地,則其所補益,誠爲不少。三南所在堤堰,勿論陳廢與否,趁此改量之時,竝爲打量後,某堰時方儲水,民蒙其利,某堰若可疏鑿,可以蒙利,某堰永爲湮塞,不可修築者,一一區別,成冊懸錄,卽爲上送于該廳,以爲隨便變通之地宜當,以此意分付于三南均田使何如?答曰,依。已上竝備局謄錄
訓鍊都監達曰,恭陵·順陵有虎患,故定送將校軍兵,多般尋蹤,期於捉得事,嚴飭分付矣。卽見將官手本,則兩陵內外山麓,累累遍踏,終無形跡云。許多軍兵,一向露處,殊涉可慮,今姑撤還之意,敢達。令曰,知道。已上竝訓局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,或有減歇之勢,腹部飽滿,中氣虛憊特甚之候,比昨有減乎,近日聖候諸症,一向有加,臣等不得入侍,今已多日,今日不可不與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣。世子宮,藥房口傳達曰,夜間浮熱,不復往來,寢睡一向安寧乎?令曰,氣候與昨一樣,浮熱雖往來,而寢睡安穩矣。
政院達曰,近因刑曹·漢城府堂上之不齊,詞訟多滯,事甚可慮,刑曹判書趙泰耉,縣道陳書之後,來在城外,昨已承答,參判尹慤,左尹尹就商陳書辭免,不爲行公,右尹吳命峻一向引入,無意出肅,竝卽牌招察任,何如?令曰,依。
吏曹判書李觀命,參知金相元,獻納洪禹傳初度呈辭入達,給由。
傳曰,史官五員待命,騎馬十五匹立之,津船等處內摘奸。
持平洪龍祚達曰,臣之向日所論朴弼夢事,旣遭臺臣之書斥,又被大臣之箚論,竝與巫女事,而收還旣從之徽旨,臣不勝慙恧訝歎之至。蓋弼夢,乃以負罪之蹤,處若無故之人,售死黨之計,敗公共之薦者,意在乖亂,跡涉放肆,故臣誠慨然有所論劾矣,今若以弼夢本事爲是,而斥臣以有關後弊,則臣固無辭,而臺書相箚,亦言其不美乖當,猶且以臣之所論,謂有關於後弊,苟如其言,勿論其人心術,其事是非之,如何,莫敢出一言矯正,然後方可無後弊耶?至於巫女事,臣尤未曉,近來末俗好誕,淫祀成風,種種祈呪妖惡之事,亦莫不由於此輩,則國典所以俾不得住接於輦轂之下者,意有所在,故臣根據舊章,請亟屛逐矣。大臣反以失所爲慮,噫,臣之申明禁典者,欲補聖化之萬一,則區區騷擾之弊,非所可論,其執法之地者,其可曲恤而莫之禁乎?此莫非如臣無似,忝叨言地,平日言議,不足見信之致,尙誰咎哉?雖然,緣臣妄發,啓史局日後之弊,招多人失所之怨,則論其辜犯,不但爲溺職之失而已,臣之歸伏私次,亦已多日,而議藥廳未罷之前,旣無避辭登徹之路,且不敢以臺閣自處,連尋長單,一味悚蹙矣。今以睿候康復,公事無滯,如臣危悃,庶幾上達,而顧此職名,尙未卸解,一日虛帶,實添一日之罪,玆不得不包羞忍恥,詣臺自列,請令遞斥臣職。答曰,勿辭,退待物論。
臨昌君焜上書。大槪,臣於鎭川副守松未徹之供,不勝駭惋,略暴事實,仍乞遞臣宗簿提調之任,以快人心事,入達。答曰,覽書具悉卿懇,囚人供辭,不足爲嫌,卿其安心,勿辭行公。
全羅監司書目,辭職上書上送事達。答曰,覽書具悉,書辭令廟堂稟處,卿其勿辭,擧行量役,亦勿待罪。
執義尹錫來上書,大槪敢陳病重實狀,冀蒙鐫遞,兼附所懷,以備裁察事,入達。答曰,覽書具悉,爾其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。
今日承旨持公事入對,而姑勿多數持入。
今日藥房入診時,承旨持公事入對,今姑停止,過三日後爲之,凡干疏章,雖言事之書,留院後,自承旨入對時持入事,榻前下敎。
應敎金相玉,校理趙尙絅,副校理趙尙健,修撰李仁復,副修撰金東弼牌不進罷職令旨。令曰,只推勿罷。
以李重觀爲假注書。
右承旨李秉常牌不進,依承令罷職。
校理洪廷弼上書。大槪,敢陳區區淺見,以備裁處事,入達。答曰,覽書具悉,當觀大臣收議而處之。
輔德宋成明牌不進罷職令旨。令曰,只推勿罷。
吏曹啓曰,臺諫有闕,政事,取稟。已上朝報
訓鍊都監達曰,恭陵·順陵捉虎軍兵撤還之意,纔已草記依下矣,草記未下之前,大虎一頭,捉得於火巢外,仍爲載來,故進納之意,敢達。令曰,知道。已上訓局謄錄
上在慶德宮。停常參·經筵。
日出時色赤,夜一更,月入太微東垣星。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,或有消減之勢,腹部飽滿,中氣虛憊特甚之候,比昨有減乎?今日臣等,與諸醫入診,詳察症候宜當,不勝終寈煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣,勿爲入診。
世子宮,藥房口傳達曰,熱候不復往來,寢睡連夜平安乎?令曰,熱候間或往來,而寢睡安穩矣。
政院達曰,持平洪龍祚引避退待,已至經宿,而大司憲沈宅賢陳書,執義尹錫來陳書受由,掌令金昌翕,持平朴弼周在外,不得處置,大司憲沈宅賢,卽爲牌招,以爲處置之地何如?令曰,依。
獻納洪禹傳再度呈辭,入達。加給由。
大司憲沈宅賢牌不進後,初度呈辭入達。給由。
正言金槹達曰,臣於日昨,以典獄奉事李蓍定汰去事,有所論達,得蒙準許矣。卽伏見執義尹錫來書本,則盛稱蓍定之言行名論,至以臺彈謂出意外,結之以不勝慨然,臣竊訝惑也。蓍定於年前,斥邪扶正,有功斯文,其所樹立,臣亦多之,而只緣酒病漸痼,便作別人,及授本職,擧措駭悖,來關罪人張千世·朴東植,招入唱歌,身自起舞,日次罪人安龜瑞之徒,與之同坐,恬不爲怪,至於醫女喜德輩,呼朋引儔,出入直廬,衆目難掩,人言狼藉,如此駭悖之擧,其將盡歸於些少酒失耶?臣旣有所聞之眞的,職忝言責,不得不刺論,而當初達辭,不爲歷擧事實者,蓋出於十分顧惜,不欲索言之意,則爲蓍定地,可謂至矣。而今憲臣,乃反斥臣以無所顧藉,何其不相諒至此也?噫,不幸近來論議岐貳,趨向同指,則雖有駭悖之事,掩匿蓋覆,全無糾劾者,已成痼疾,臣常病之,不意憲臣牽於姻私,亦蹈淖中之轍,臣竊爲憲臣惜之也,雖然,旣被其斥,何可晏然於臺次乎?請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,腹部飽滿,中氣虛憊特甚之候,或有差減之勢乎?臣等不勝煎灼,惶恐敢啓。傳曰,諸症候一樣,寒氣姑不發作,虛憊無減,而特甚之候,則卽今少得鎭定矣。
禮曹事目粘連,說書金龍慶上書云云。惟我邸下紅疹之候,非如尋常疾患之比,而幸賴皇天保佑,遄臻平復,上慰聖上惟疾之憂,下副臣民慶祝之忱,此實宗社無疆之休,則太廟虔告之禮,不容小緩,陳賀頒敎,亦是次第應行之典,故自該曹旣已循例磨鍊,擇日啓下爲白有如可,卽今聖候諸節有加,邸下方在嘗藥憂遑之中,宮官書中所謂稱慶獻賀,此非其時云者,誠不無意見是白乎矣,事係重大,臣曹不敢擅便,議大臣稟處何如?達。依準。又申目,命下矣,問于大臣,則領議政金昌集,判府事李頤命,右議政李健命,以爲今此我邸下平復之慶,實是宗社無疆之休,則告廟陳賀,不容少緩,況聖上旣寬惟疾之憂,宜擧飾喜之典,而第玉候諸節有加,邸下方在嘗藥憂遑之中,庭僚之獻賀大朝,則依例擧行,而邸下受賀之節,姑爲停止,似合情禮,宮官之言,儘有意見,伏惟徽裁。領府事李濡,病不收議,判府事金宇杭·趙泰采,與諸大臣議同,判府事權尙夏在外,不得收議,大臣之議如此,徽裁,何如?達。依所達施行。已上備局謄錄
都摠〈?〉達曰,副摠管洪致中,以同知事,今日義禁府坐起進去之意,敢達。令曰,依。已上都摠府謄錄
上在慶德宮。停常參·經筵。
自辰時至巳時,日暈。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,食後滯氣,亦已差減,而寒氣不復發作,腰下足部浮氣,或有消減之勢,腹部飽滿,眩氣,中氣虛憊特甚之候,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣,勿爲入診。
世子宮,藥房口傳達曰,夜間熱候,不復往來,寢睡一向安寧乎?令曰,熱候雖往來,寢睡則安穩矣。
吏曹判書李觀命,大司憲沈宅賢再度呈辭,入達。加給由。
校理趙尙絅初度呈辭,入達。給由。參知金相元再度呈辭,及獻納洪禹傳三度呈辭,入達。遞差。
政院達曰,持平洪龍祚引避退待,已過多日,而大司憲沈宅賢呈辭受由,執義尹錫來呈辭,掌令金昌翕,持平朴弼周俱在外,掌令一員未差,不得處置,除呈辭受由在外外,呈告人員,卽爲牌招,以爲處置之地,何如?令曰,依。
院前達,請還收河減死定配之命,更加嚴刑得情,依律處斷。措語見上近來黨議橫潰,人心陷溺,背公逞私之輩,乘間抵隙,欲售排軋之計者,前後何限,而豈有如金東弼書語之巧密者哉?外托辭免之書,內懷壞亂之心,狂噴亂嚷,左拳右踢,專以傾奪政柄,沮戱瀛錄爲快,銓曹出入之臣,一倂詆斥,玉署行公之人,恣意構捏,必欲空朝廷而後已,其設計之陰險,用意之憯毒,有不忍正視也。況今聖候添加,百僚憂遑,此豈人臣甘心黨伐之時,而東弼乃敢挺身突出,惹起此不靖之論,究其情狀,尤極駭惋,不可無別樣懲礪之道,請副修撰金東弼,削奪官爵。引嫌而退,當初刺論,臺體固然,憲臣書語,不必深嫌,請正言金槹出仕。答曰,不從。處置事,依達。
執義尹錫來達曰,臣於病伏中,得見正言金槹避辭,則以臣昨書所陳前奉事李蓍定事,盛加慍怒,譏斥備至,臣誠不勝其瞿然也。夫人之聞見,各自不同,臣未知諫臣所聞果爲眞的,而臣聞一二獄隷,重得罪於蓍定,興訛造訕,無所不至,此等不近似之說,安知其無所由耶?酒後之失,人所不免,而蓍定以名下之士,爲儕流所推重,不宜以一時酒失,斷其平生,而遽汰末官,故臣果略及於書末矣。今諫臣,又復輕信飛語以實之,臣重爲之慨然也。噫,諫臣獨執風裁於論議岐貳之日,欲藉一蓍定以矯覆蓋之痼弊,而臣反牽於姻私,有所匿非,則其爲損臺體負聖朝大矣。臣將何顔面,復立於臺端乎?今以僚臺處置,政院稟達,召牌下降,不敢坐違,力疾强詣,而臣方自列之不暇,則處置非所可論,旣未得處置,則尤不可一刻冒據,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困特甚有加喉乾之候,其有所減,而寒氣不復發作,腹部飽滿,中氣虛憊特甚之候,比夜差減乎?臣等不勝煎灼,惶恐敢啓。傳曰,諸症候一樣,而大便纔已放下,故腹部飽滿之候,比夜小減矣。
應敎金相玉,校理趙尙健,修撰李仁復,牌不進罷職令旨,令曰,只推勿罷。
司書李善行上書。大槪,略陳淺見,以備裁察事。入達。答曰,覽書具悉。依前下令,三日後入對。已上朝報
義禁府達曰,以全羅左水使申本,刑曹粘目,羅老島前萬戶池雲起,移本府處置事準下矣。池雲起自任所,時未上來云,依例發遣府羅將,拿來,何如?令曰,依。已上義禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品二上·六曹·大司諫問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣食後滯氣,亦已差減,而寒氣不復發作,腰下足部浮氣,或有消減之勢,中氣虛憊,腹部飽滿特甚之候,比夜差減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作,腹部飽滿之候,加減無常矣。勿爲入診。
世子宮,藥房口傳達曰,夜間熱候,不復往來,寢睡一向安寧乎?醫官之未入診,已至二日矣。今日則使之入診宜當,敢此仰達。令曰,熱候之往來一樣,寢睡安穩矣。醫官入診事,依爲之。
傳曰,頒赦百官加爲之。
院達,請還收罪人河減死定配之命,更加嚴刑得情,依律處斷。措語見上請副修撰金東弼削奪官爵。措語見上竝引嫌而退,隨聞論列,誠得臺體,相箚臺書,俱無可嫌,聞見各異,辨論無妨,不可以此,輕遞言官,請持平洪龍祚,執義尹錫來出仕。答曰,不從。處置事,依達。
政院達曰,頒赦百官加爲之事,命下矣。某罪以下竝宥乎?敢稟。傳曰,雜犯死罪以下竝宥。
大司憲沈宅賢三度呈辭,入達。只遞本職。
校理趙尙絅再度呈辭,入達。加給由。
敎,藝文提學鄭澔製進王若曰,惟疾是憂,乍隔三朝之問寢,勿藥有喜,聿見上穹之垂庥,肆稽彝章,用播明命,念病玆元嗣之代理,緣予美疢之在躬,一二日萬機,縱幸付托之有所,七八年積瘁,常恐傷損之必深,近緣時疹之流行,以致儲宮之延及,雖症情之平順,保無他虞,而上下之焦遑,普切深慮,何幸藥餌之奏效,獲覩榮衛之復常,罷藥廳於浹旬,尙賴神隲,慰病懷於今日,若祛沈痾,承祖宗積累之仁,錫爾厚福,荷天地保佑之澤,降玆休祥,式延萬世之基,奚止一人之慶?太廟牲禋之節,前例是徵,百僚鰲抃之誠,賀儀斯擧,念嗣守洪業之道,惟恤無疆,顧迓續景命于天,自今伊始,寔泰運之重啓,宜渙號之誕敷,慶實關於宗祊,邦本永固,恩可推於遐邇,霈澤旁流,自本月十五日昧爽以前,雜犯死罪以下咸宥除之,在官者各加一資,資窮者代加,於戱,光增少陽,可占神人之胥悅,喜均率土,嘉與中外而同休,故玆敎示,想宜知悉。
政院達曰,吏曹郞廳來言,頒赦後別歲抄,例爲取稟,而判書李觀命呈辭受由,參判李喜朝在外,參議洪啓迪被斥於儒臣之書,今方呈辭引入,不得擧行云,參議洪啓迪卽爲牌招,以爲擧行之地,何如?令曰,依。
又啓曰,頒赦百官加爲之事,命下矣。加下批政事,該曹所當取稟,而頃日臺諫有闕,政事取稟後,時未命下,今不敢循例更稟云,何以爲之?敢稟。傳曰,明日爲之。
執義尹錫來,持平洪龍祚就職。
吏曹參議洪啓迪,牌不進,依承令罷職。
令曰,吏曹參議有闕之代,問于大臣,卽爲差出。
領府事李濡箚子。大槪,病重闕禮,敢請其罪,仍乞亟遞本兼諸任,俾得安意就盡事。入達。答曰,覽箚具悉卿懇。有疾未參,別無所傷,卿其安心勿辭,亦勿待罪,從容善攝。仍令曰,史官往諭。
吏曹郞廳,以大臣意啓曰,吏曹參議洪啓迪罷職之代,問于大臣差出事,命下矣。前望中或在外,或罷職,無以備擬,罷職人員,依前例破格備擬以入之意,敢啓。傳曰,知道。
備邊司,以李秉常爲吏曹參議。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,腹部飽滿,中氣虛憊特甚之候,比夜差減乎?臣等不勝煎灼,惶恐敢啓。傳曰,諸症候一樣,昏困有加之候,亦一樣矣。
禮曹啓曰,王世子紅疹平復,實是宗社莫大之慶,旣行告廟·頒敎·陳賀之禮,則設科同慶,亦當依例擧行,取考前例,則己卯年王世子痘候平復後,以庭試設行,戊戌年中宮殿紅疹平復後,以庭試設行矣。今番則以何科設行乎?敢稟。傳曰,以庭試設行。
政院達曰,今日歲抄當爲書入,而吏曹堂上,時無行公之員,尙不擧行,事甚未安,新除授參議李秉常,卽爲牌招,以爲歲抄書入之地,何如?令曰,依。
吏曹參議李秉常牌不進罷職令旨。令曰,只推勿罷。
政院達曰,吏曹參議李秉常,旣有只推之令,所當更爲請牌,而日已昏暮,闕門已閉,待明朝牌招,以爲歲抄擧行之地,何如?令曰,依。
藥房口傳啓曰,伏聞入侍醫官所傳之言,申時滑便放下之後,微有不舒之氣,而昏困腹部飽滿之候一樣云。臣等不勝驚慮之至,諸醫皆以爲蔘苓茶,人蔘五錢,蓮肉·白茯苓各二錢,進御宜當云,此藥煎入之意,敢啓。傳曰,知道。不舒之候,少得鎭定矣。
以曺命敎爲假注書。已上朝報
備邊司達曰,本司未回啓疏箚·狀啓·擧行條件,今於年久之後,有難以粘目一一覆奏,且事勢多變,亦無可以措辭稟裁者,故謹以別單,抄出其要旨,論其可否,條列以入之意,敢達。答曰,知道。已上朝報
禮曹啓曰,今此陳賀時,諸道中及期封進箋文,昨日旣已開錄啓聞矣,京畿水使張鵬翼所封箋文,今始上來,一體內入之意,敢啓。傳曰,知道。已上禮曹謄錄
又啓曰,來四月初九日,行宗廟夏享大祭,依節目,王世子當爲親行,而方在調攝之中,何以爲之?敢稟。傳曰,攝行。上同
上在慶德宮。停常參·經筵。
下直,三陟府使李相成,白川郡守尹得仁,慶尙右兵虞候鄭泰久。
謝恩,吏曹參議李秉常。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而腰下足部浮氣,或有消減之勢,而中氣虛憊,腹部飽滿特甚,及不舒之候,比昨益減乎?諸症候一向無減,臣等多日不得入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而不舒之候鎭定,口淡特甚有加之候一樣,昨今昏困尤甚矣。勿爲入診。
世子宮,藥房口傳達曰,夜間熱候,不復往來,而寢睡一向平安乎?今日熱候,不至大段,寢睡安穩矣。
編修官金克謙書達,臣承令馳往于忠淸道淸風黃江村判中樞府事權尙夏所住處,傳宣徽答,則以爲臣於未死之前,得解重任,恩渥如海,感祝罔涯,只以西樞例遷,殊極猥濫,仍帶崇秩,亦涉無謂,不得不仰請收還,方切惶隕,不意史官復臨,傳宣徽答,不賜諒察,恩禮愈隆,至以從容就途爲諭,臣益復窮蹙,若隕淵谷,蓋臣一疾沈淹,死生未分,房戶之內,亦難自運,卽今聖候添加,彌留許久,邸下疹患,亦已經旬,而臣欲起還仆,無計致身於京輦,以探起居之節,有臣如此,生不如死,惟願早被郵罰,以肅朝綱,以安私分云矣,敢啓。令曰,知道。
吏曹參議李秉常牌不進罷職令旨,令曰,只推勿罷。
吏曹判書李觀命,校理趙尙絅三度呈辭,入達。只遞本職。
校理洪廷弼上書。大槪,老母篤疾沈淹,情理悶迫,念絶從宦,自速逋慢,居常惶隕,向伏聞聖候添加,遠外驚煎,祗欲一伸誠禮,趲進輦下,仍卽就直矣。得聞鄕信,則家內癘疹竝熾,病母累次奔避之餘,宿症外感,一倍危劇云。急於歸護,不得不留章徑出,當此上下焦惶之日,不顧分義,任情擅離,罪戾至此,萬殞難贖,乞蒙鐫罷,重勘辜犯事。入達。答曰,覽書具悉。爾其勿辭,救護母病。
政院達曰,吏曹參議李秉常,旣有只推之令,更卽牌招,以爲開政之地,何如?令曰,依。
傳曰,昏困尤甚,今日政只出吏判,百官加,下批。
判府事金宇杭箚子。大槪,臣脚病之外,寒疾暴重,候班賀儀,俱未進參,乞遞臣職,仍治臣罪,以安私分事。入達。答曰,覽箚具悉卿懇。有疾未參,別無所傷,卿其安心勿辭,從容善攝,亦勿待罪。仍令曰,史官往諭。
禮曹,王世子紅疹平復,文武科庭試吉日,來五月二十日,放榜,五月二十八日卯時推擇。達。
修撰李仁復上書。大槪,母病日就沈篤,昨日賀班,未克進參,情禮虧缺,罪戾益深,累上辭本,輒閼喉院,臣之情理,萬分悶迫,今於召牌之下,隨詣闕外,投章徑歸,乞遞臣職,俾得專意救護事。入達。答曰,覽書具悉。爾其勿辭,救護母病。
吏曹參議李秉常上書。大槪,臣於儒臣書斥政注之事,有所萬萬難安者,喉司異於銓曹,而猶不敢冒昧仍據,終犯逋慢之科,荐違召旨,實出於萬不獲已,而特以臣姓名不爲顯然指擧,故离照之明,猶有所未燭,輒降只推,縱令供職,臣於是惶隕抑塞,靡所容措,玆敢來詣闕外,悉暴危懇,仍還私次,恭俟嚴誅。伏乞邸下,將臣新授銓任,亟行鐫削,回授無故之人,俾令歲抄開政,趁卽擧行,仍治臣違召之罪,以肅朝綱事。入達。答曰,覽書具悉。爾其勿辭,從速察職。
黃海監司書目,所懷上書上送事。達。答曰,覽書具悉。書辭令廟堂稟處。
京畿監司書目,楊州呈,以吏曹參判李喜朝辭職上書上送事。達。答曰,覽書具悉。卿其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後諸症候加減,何如?口淡特甚有加喉乾之候,其有所減,而不舒之候,更不發作,腹部飽滿特甚,中氣虛憊特甚之候,比夜差減,而昏困特甚之候,或有減歇之勢乎?臣等不勝煎灼,惶恐敢啓。傳曰,諸症候一樣,不舒之候,不復發作,昏困尤甚之候一樣矣。
政院達曰,吏曹參議李秉常書答已下,所當更請牌招,而一日三牌,有傷事體,何以爲之?敢稟。令曰,卽爲牌招。
今日入對時,輔德宋成明牌招察任事,下令。
應敎金相玉,校理趙尙健,輔德宋成明牌不進,罷職令旨,令曰,只推勿罷。
全羅監司書目,南原呈,以前府使崔啓翁,去月初八日身死事。
有政。吏批,判書未差,參判李喜朝在外,參議李秉常進。
吏批達曰,在前頒赦時,例有別歲抄之事,今則何以爲之?敢稟。令曰,書入。又達曰,別歲抄書入事令下矣。隹期不敍,褒貶居中居下,竝書入乎?敢稟。令曰,書入。
吏批,以權尙游爲吏曹判書,百官加,下批。
傳曰,密豐君坦,西川君榥,西平君橈,密雲正壎,竝百官加,親授。
吏批,密豐君坦加崇憲,西川君榥,西平君橈,加中承,密雲正壎,加明善。
傳曰,密雲正壎,都正除授。
兵批,百官加,下批。已上朝報
傳曰,頃日稟政命下之後,旣已百官加下批,前日成命,已爲消盡,更爲稟政。已上吏曹謄錄
上在慶德宮。停常參·經筵。
未時申時,日暈。
下直,平安兵使白時耉,訓戎僉使金以聲,高原郡守崔東濟。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,或有減歇之勢,中氣虛憊,腹部飽滿特甚之候,比昨有減乎?臣等累日不得入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作矣。
世子宮,藥房口傳達曰,熱候不爲往來,而寢睡連得安穩乎?令曰,熱候往來,而不至大段,寢睡平善矣。
令曰,歲抄入達時,依前冬例,大臣入對。
院達,請還收罪人河減死定配之命,更加嚴刑得情,依律處斷。措語見上近來黨議橫潰,人心陷溺,背公逞私之輩,乘間抵隙,欲售排軋之計者,前後何限,而豈有如金東弼書語之巧,且密者哉?外托辭免之書,內懷壞亂之心,狂噴亂嚷,左拳右踢,一篇精神,專在於傾奪政柄,沮戱瀛錄,銓曹出入之人,一倂詆斥,玉署行公之員,恣意構捏,必欲空朝廷而後已,其設計之陰險,用意之憯毒,有不忍正視也,況今聖候諸見得添加,一國臣民,擧皆焦灼,而東弼,誠獨何心,乃於此時,挺身突出,欲試其敲撼爭奪之手段,其爲情狀,萬萬絶痛,不可不嚴加譴斥,以懲其不靖之習,請副修撰金東弼削奪官爵。殿中之職,責任旣重,不可人人而濫授也明矣,監察崔嶢,本以鄕曲殘微之人,遽叨此任,除目之下,物情爲駭,久而未已,本廳署經,亦不許出,卽此一款,公議可見,請監察崔嶢汰去。答曰,勿煩。
應敎金相玉初度呈辭,入達。給由。
禮曹啓曰,庭試處所,例設於時御所殿庭,近年以來,或設於仁政殿,或設場於春塘臺,科次於仁政殿矣。今番則何以爲之?敢稟。傳曰,設場於春塘臺,科次於崇政殿,可也。
輔德宋成明上書。大槪,臣父病沈重,情理切急,再違召命,終靳例罷,惶隕抑塞,罔知攸措,敢冒萬死,疾聲呼籲於代理廣孝之下,伏乞邸下,諒臣至情血懇之發於天理,亟許遞改,俾專救護,仍治臣前後違慢之罪,以警具僚事。入達。答曰,覽書具悉。爾其勿辭,救護父病。
大殿·中殿·世子宮·嬪宮,藥房·政院夕問安。答曰,知道。
禮曹參議黃龜河辭職上書,入達。答曰,覽書具悉。爾其勿辭,從速察職。
京畿監司書目,果川呈,以持平朴弼周辭職上書上送事。達。答曰,覽書具悉。爾其勿辭,從速上來察職。
忠淸假都事書目,韓山呈,以判尹權辭職上書上送事。達。答曰,覽書具悉。卿其勿辭,調理上來察職。
平安監司書目,辭職上書上送事。達。答曰,覽書具悉。卿其勿辭,從速察職。
咸鏡監司書目,辭職上書上送事。達。答曰,覽書具悉。卿其勿辭,從速察職。
藥房口傳啓曰,臣等入診退出後,與入侍及未入侍諸醫等,反覆商議,則皆以爲卽今腹脹之候漸加,補中行濕湯,自是脹病不可不用之元方,加蘿葍子炒·新麯炒硏各五分,則藥味不至甚苦,姑先連進五貼,百合則或蜜蒸爲食物,或草煮爲茶飮,兼進宜當云。此藥及百合茶,自明日煎入之意,敢啓。傳曰,知道。
禁府,盧恰,白川郡金谷驛徒三年定配。達。
副校理趙尙健牌不進罷職令旨,令曰,只推勿罷。已上朝報
禮曹啓曰,來四月初九日,行宗廟夏享大祭親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。
又啓曰,王世子紅疹平復,陳賀等事,旣已啓下矣。自前國有大慶,則例有諸道方物·物膳·封進之規,今亦依前,大殿·中宮殿·世子宮方物物膳,一依冬至所封數,當爲封進,而陳賀之日,勢未及封進,亦依近例,隨其措備封進之意,分付諸道及開城府,何如?傳曰,只封物膳,而減半封進。已上竝禮曹謄錄
上在慶德宮。停常參·經筵。
下直,安州牧使沈仲良,植松萬戶禹聲律。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,漸有消減之勢,中氣虛憊,腹部飽脹特甚之候,比昨爲減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,腹部飽脹特甚有加之候一樣,寒氣姑不發作,而腹部飽脹之候最悶矣。勿爲入診。
世子宮,藥房口傳達曰,夜間熱候,不爲往來,而寢睡安寧乎?令曰,熱候一樣,而寢睡安穩矣。
令曰,前經歷元命龜,縣監洪裕度·李眞望·韓在垕·洪重聖·沈珙·鄭道顯·姜聖適,察訪梁禹甸·鄭德祚,牧使鄭思孝·柳述,郡守李景華·李命大·李箕明·金鑮,持平鄭宅河·金鎭商,司書李鳳年·李德壽·李重協,待敎申昉,奉敎李箕鎭,別兼春秋鄭錫五,府使尹趾慶·李浣·宋宅相·李夏禎·申弼賢·姜泰相,佐郞趙鳴國,都事具益亨,均田使李縡·洪錫輔,驪原君李鳳徵,都承旨兪命弘,參議李正臣,承旨任守幹,西陵都正煜,西陽令熳,鎭川副守松,承傳色黃道晟,僉使金聖協·李齊倫·金道光,虞候鄭光羽·金重九·李翼海,萬戶韓成仁·李時昌·金振汝·嚴斗煥,別將韓相周,討捕使南泰徵,司勇朴敏信,水使申命仁等,竝敍用。前掌令徐命遇,訓導文在中,縣監柳綏·趙尙慶,正言李明誼,均田使李縡·洪錫輔,牧使權熀,護軍閔任重,別將李明徵,監牧官鄭度興,折衝趙重廉·朴枝萬,兵使李漢珪,軍官韓允泰,萬戶徐時滉等,竝職牒還給。去己亥年春夏秋冬等褒貶居中居下,竝勿論。
應敎金相玉再度呈辭,入達。加給由。
兵曹啓曰,庭試武科初試吉日,令日官推擇,則來四月二十九日爲吉云,以此日擧行,而初試額數,取考前例,則己卯年取四百人,戊戌年取三百人,今番則當取幾人乎?敢稟。傳曰,知道。取二百人,可也。
院達,請還收河減死定配之命,更加嚴刑得情,依律處斷。措語見上請副修撰金東弼削奪官爵。措語見上請監察嶢汰去。措語見上答曰,不從。末端事,依達。
吏曹口傳政事,奉敎單李箕鎭,待敎單申昉。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,中氣虛憊特甚之候,漸益有減,而腹部飽脹特甚有加之候,或有消減之勢乎?今日所進水刺尤減,臣等不勝煎灼,惶恐敢啓。傳曰,諸症候一樣,寒氣姑不發作,腹部飽脹之候,亦一樣矣。
副校理趙尙健牌不進,依承令罷職。已上朝報
上在慶德宮。停常參·經筵。
下直,碧潼縣監朴換,㐚足萬戶金重慤。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,漸有消減之勢,中氣虛憊,腹部飽脹特甚之候,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,腹部飽脹特甚有加之候一樣,寒氣姑不發作矣,勿爲入診。
世子宮,藥房口傳達曰,夜間熱候,不爲往來,寢睡連得平安乎?今日入診事,旣已定奪於大朝矣。食後當爲入診之意,敢達。令曰,熱候不至大段,寢睡安穩矣。入診事,依爲之。
政院達曰,憲府多官,或在外,或呈辭,或未差,監察茶時,已至累日,事甚未安,除在外外,呈告人員,竝卽牌招察任,何如?令曰,依。
應敎金相玉三度呈辭,入達。只遞本職。
藥房口傳啓曰,諸醫皆以爲卽今進御湯劑,故前進蔘苓茶停止,而湯劑所入人蔘,未滿一錢,百合三錢,人蔘二錢,合煎進御爲宜云。自今日依此煎入之意,敢啓。傳曰,知道。
以柳謙明爲假注書。持平洪龍祚,修撰李仁復牌不進。依承令罷職。
兵曹,來四月二十九日,庭試武科初試規矩,六兩三矢一百二十步,柳葉箭一巡二中,騎蒭一次二中,三技取二技落點。
奉敎李箕鎭上書。大槪,罪屛之中,恩召遽降,不敢坐違,謹詣闕外,而滓穢之蹤,叨謝無路,玆瀝肝血,冒申哀籲,兼陳史館應避之嫌,乞令該曹,照例處置,仍許永刋仕籍,俾臣私分靖而至情伸事。入達。答曰,覽書具悉。書辭令該曹稟處。
待敎申昉牌不進罷職令旨,令曰,只推勿罷。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加,喉乾之候,其有所減,而寒氣不復發作,中氣虛憊特甚之候,比夜差減,而脚部飽脹特甚有加之候,或有減歇之勢乎?臣等不勝煎灼,惶恐敢啓。傳曰,諸症候一樣,寒氣姑不發作,中氣虛憊,亦非差歇,而腹部飽脹特甚,故虛憊似減矣。
今日入對時,輔德宋成明,待明朝牌招察任事下令,待敎申昉再牌不進,罷職令旨。令曰,只推勿罷。
藥房口傳啓曰,昏後諸症候加減,何如?朝水刺,午後僅一匙,夕後白粥一合半,雖進御,而無異全廢,雖夜深,雜水刺煮汁,伏望從優進御,惶恐敢啓。傳曰,諸症候一樣,白粥進御後,腹部飽脹特甚,某物無進御之念矣。已上朝報
備邊司達曰,赴京使臣回還時,並與員役一時復命,事體當然,而近來以其輜卜之不卽出來,行中員役,擧皆留落,旬月之後,始爲上來,以此沿路廚傳,旣多弊端,至於各驛夫馬留連等待,困苦難堪,其弊特甚云。自今以後,使行員役,勿爲落後,竝卽上來,一時復命之意,分付于使臣及平安監司處,何如?答曰,依。已上備局謄錄
都摠府達曰,副摠管張漢相,以訓鍊都監,中軍軍兵等操鍊事,今日露梁晝仕進去之意,敢達。令曰,依。已上都摠府謄錄
觀象監,自昧爽至卯時,有霧氣。啓。
上在慶德宮。停常參·經筵。
下直,登山僉使朴東圭。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,漸有消減之勢,中氣虛憊,腹部飽脹特甚之候,比昨有減乎?症候一向無減,臣等不可不頻數入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,腹部飽脹特甚有加之候一樣,寒氣姑不發作矣,勿爲入診。
備邊司達曰,近來本司之坐,累度出令,而連因堂上之不齊,出令而還止者屢矣。今日之坐,進參者,只有二員,事體殊涉未安,除公故實病外,戶曹判書宋相琦,副司直兪集一·李㙫,竝卽牌招,以爲備員開坐之地,何如?令曰,依。
兵曹參判黃一夏辭職上書,入達。答曰,覽書具悉。卿其勿辭,從速察職。
吏曹判書權尙游辭職上書,入達。答曰,覽書具悉。卿其勿辭,調理察職。
謝恩,輔德宋成明。
待敎申昉,牌不進,依承令罷職。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,脚痺特甚有加之候,其有所減,而寒氣不復發作,中氣虛憊特甚之候,漸益有減,而腹部飽脹特甚有加之候,或有減歇之勢乎?今日所進水刺,亦無異全廢,臣等不勝煎灼,惶恐敢啓。傳曰,諸症候一樣,腹部飽脹特甚有加之候,亦一樣,寒氣不復發作矣。
司僕正李鳳翼,兼說書黃梓,文臣朔試射時,稱病不進,依承令罷職。已上朝報
備邊司達曰,近來本司之坐,累度出令者累矣,今日之坐,進參者,只是二員,事體殊涉未安,除公故實病外,戶曹判書宋相琦,副司直兪集一·李㙫,竝卽牌招,以爲備員開坐之地,何如?答曰,依。已上備局謄錄
禮曹啓曰,王后妣西原府夫人四仲朔四名日及忌日,墓所祭需,依他王后考妣例題給事,分付該司,而守墓軍則亦令兵曹定給,何如?令曰,依。已上禮曹謄錄
上在慶德宮。停常參·經筵。
下直。价川郡守申德夏。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,漸有消減之勢,中氣虛憊,腹部飽脹特甚之候,比昨有減乎?近日症候,少無所減,而臣等多日不得入侍,今日不可不與諸醫入診,詳察宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,腹部飽脹特甚有加之候一樣,寒氣姑不發作矣。
平安監司,義州府尹書目,冬至使一行,今月十七日,還渡江事。
大殿·中殿·世子宮·嬪宮,藥房·政院夕問安。答曰,知道。已上朝報
上在慶德宮。停常參·經筵。
夜五更,流星出南斗星上,入南方天際。狀如拳,尾長三四尺許。色赤光照地。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,膈間不淸利,呼吸不平益甚,及熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,亦已差減,而寒氣不復發作,腰下足部浮氣,漸有消減之勢,中氣虛憊,腹部飽脹特甚之候,比昨有減乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,口淡昏困,腹部飽脹特甚之候一樣,寒氣姑不發作矣,勿爲入診。
政院達曰,刑曹判書趙泰耉,陳書承答之後,連呈辭單,不爲行公,本曹事務,不無曠滯之弊,卽爲牌招察任,何如?令曰,依。
京畿監司書目,楊州呈,以吏曹參判李喜朝病重上去不得事。達。令曰,固辭至此,本職今姑許遞事,回諭。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,卽伏聞醫官所傳之言,昨今膈間不淸利,呼吸不平之候有加,雖有些少拘忌,不必顧忌,膻中穴,不可不受灸爲敎云。臣等卽與入診醫官及未入侍醫官商議,則皆以爲受灸宜當云。臣等卽與諸醫,受灸諸具持入之意,敢啓。傳曰,知道。
大殿受灸後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
政院達曰,卽者吏曹郞廳來言,參知有闕之代,口傳差出事令下,而判書權尙游未肅拜,參判未差,參議李秉常病不來,不得擧行云。判書·參議竝卽牌招,以爲趁卽擧行之地,何如?令曰,依。
今日承旨,持公事入對時,吏曹參判有闕之代,令參議問于大臣,後日政差出事,下令。
藥房口傳啓曰,昏後諸症候加減,何如?受灸後,膈氣有開利之勢乎?今日白粥不能進御,只進雜水刺煮汁少許,就寢時,或加進伏望,惶恐敢啓。傳曰,諸症候一樣,膈間不淸利,呼吸不平特甚之候,受灸而少似開利後一樣,雜水刺煮汁,自觀勢進御矣。已上朝報
兵曹達曰,今三月二十二日,各廳堂下武臣等朔試射時,訓鍊院副正洪德望,武臣兼宣傳官金南獻,訓鍊都監哨官李楫,御營廳把摠鄭道徵,摠戎廳把摠許夔等,俱未滿四中,竝依例汰去,其他稱病之類,試所看審,旣知其實病,故追試次,姑爲懸頉以入之意,敢達。令曰,知道。已上御營廳謄錄
又達曰,來朔上番騎兵,例於今月二十五日,點考於外司,而臣晩來,以禁衛營新軍點考及下番軍賞試射事,同日慕華館進去,參判臣黃一夏身病甚重,尙未肅拜,參議臣呂必容入直內司,他無推移之道,參知有闕之代,令該曹以在京無故人,口傳差出,仍卽牌招察任,何如?令曰,依。已上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·二品以上六曹問安。答曰,知道。藥房啓曰,伏未審夜來,聖候寢睡若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊之候,亦已差減,而寒氣不復發作,腰下足部浮氣,漸有消減之勢,腹部飽脹特甚,及膈間不淸利,呼吸不平特甚之候,昨日受灸後,仍有減歇之勢乎?今日膻中穴,仍爲受灸與否,更當稟定,且補中行濕湯五貼,已盡於昨日,臣等與諸醫趁早入診,詳察症候,議定加進當否宜當,不勝終宵煎灼,敢此問安,竝爲仰稟。答曰,知道。症候已言于醫官,而昏困口淡特甚有加之候一樣,寒氣姑不發作,膈間不淸利,呼吸不平特甚之候,膻中穴受灸後,不無少歇之效,不可不連灸三七壯,受灸時刻,定以午正,湯劑加進五貼宜矣。
吏曹口傳政事,兵曹參知趙觀彬。
謝恩,兵曹參知趙觀彬。
大殿受灸後,大殿·中殿·世子宮,藥房·政院·二品以上六曹問安。答曰,知道。嬪宮,藥房·政院問安。答曰,知道。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,昏後諸症候加減,何如?受灸後,腹部飽脹,膈間不淸利,呼吸不平之候,比昨日益有開利之勢乎?今日申後,雜水刺煮汁小許進御後,至今無更進之物,就寢時雜水刺煮汁,更當進御伏望,惶恐敢啓。傳曰,諸症候,腹脹之候一樣,膈間不淸利,呼吸不平之候,小減後一樣,雜水刺煮汁,更當進御矣。
藥房口傳達曰,卽伏聞入侍醫官所傳之言,則今日晩後,神氣微縮不舒,脈度帶數云,臣等不勝驚慮之至。醫官以金銀花茶,調進龍腦安神丸之意,敢達云,其已進服,而卽今症候加減,何如?明日大殿受灸時,姑停問安之禮,以盡調攝之道,何如?惶恐敢達。令曰,卽今寒縮之氣,不至大段,安神丸調服之後,稍覺平舒,明日大殿受灸時,當入侍矣。
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊,亦已差減,而寒氣不復發作,腰下足部浮氣,漸有消減之勢,腹部飽脹特甚,及膈間不淸利,呼吸不平特甚之候,連日受灸後,益有減歇之效乎?今日受灸時刻,依前定以午正乎?補中行濕湯加料事,臣等退與諸醫商議,則皆以爲前加入中,去蘿葍子一味,更加白芍藥酒炒五分,縮砂炒硏四分宜當云,自今日當依此煎入矣。臣等不勝終宵煎灼,敢此問安,竝爲仰稟。答曰,知道。症候已言于醫官,而昏困口淡,特甚有加之候一樣,寒氣,姑不發作矣。
藥房口傳達曰,夜來微縮不舒之氣,益有所減,而寢睡,亦得安寧乎?今日微縮之氣差勝,寢睡,亦安穩矣。
大殿受灸後,大殿·中殿·世子宮,藥房·政院·二品以上六曹問安。答曰,知道。嬪宮,藥房·政院問安。答曰,知道。
大殿·中殿·世子宮·嬪宮,藥房·政院夕問安。答曰,知道。已上朝報
上在慶德宮。停常參·經筵。
下直,慶尙左兵虞候魚必遠,惠山僉使林重,永達萬戶嚴漢賓。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,連三日受灸,伏未審夜來,聖候寢睡,若何?口淡昏困。脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊之候,亦已差減,而寒氣不復發作,腰下足部浮氣,漸有消減之勢,腹部飽脹及膈間不淸利,呼吸不平特甚之候,益有減歇之勢乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。連日昏困特甚,酬酢尤難,症候已悉於醫官矣,勿爲入診。
政院達曰,刑曹判書趙泰耉累次違召,一向呈告,曹務積滯,委屬可慮,卽爲牌招察任,何如?令曰,依。禮曹參議黃龜河初度呈辭。入達。給由。
左承旨李箕翊上書。大槪,臣有積年沈痼之疾,累朔供劇之餘,馴致症狀之添重,腹肚刺痛,如處衆鏑,下泄無算,未暇登溷,胃熱而全却粥飮,口渴而但索冷物,念臣此病,源委旣深,臣雖無狀,粗識分義,當此廷候未撤,擧國憂遑之日,身居邇列,豈敢有圖便之計哉?不得不冒死疾號於侍湯之中,伏乞邸下,俯垂諒察,亟遞臣職,以便公私事。入達。遞差。
江原監司書目,春川呈,以掌令金昌翕辭職上書上送事。達。答曰,覽書具悉。爾其勿辭,上來察職。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?昏困特甚有加及腹部飽脹,膈間不淸利,呼吸不平益甚之候,或有所減乎?臣等不勝煎灼,惶恐敢啓。傳曰,諸症候旣已詳言于入侍醫官矣。又口傳啓曰,昏後諸症候加減,何如?伏聞下敎於入侍醫官之言,臣等一倍煎灼,不知所達,口味淡淡,湯劑終未進御,終日所進食物甚少,就寢時,或强進白粥伏望,惶恐敢啓。傳曰,諸症候一樣,而昏困特甚之候,少無所減,白粥將欲進御矣。已上朝報
備邊司達曰,各道各邑還上未捧守令,査覈狀聞後論罪事,定式施行矣。咸鏡監司金相稷申本內,道內各邑應捧各穀,未捧之數,以分數計之,則三水府使金錫保爲居末,甲山府使張世益爲之次。江原監司兪崇申本內,安峽縣監李蓍顯爲居末,平康縣監黃處信爲之次。居末決杖,之次推考,自是事目,而係是宥旨前事,竝勿論,何如?答曰,依。已上備局謄錄
義禁府徽旨,柔院僉使林國柱拿來,平安監司狀達,備邊司粘目憑閱處之爲只爲,下義禁府爲良如敎,徽旨是白置有亦,向前林國柱亦時在任所云,依例發遣府書吏拿來,何如?令曰,依。已上義禁府謄錄
漢城府達曰,本府以詞訟衙門,元無米布出處,只以懸房及四山松贖,取補於大小公用,而猶患其不足矣,頃因廟堂變通,四山犯松之類,除贖決杖之故,朔捧隨而減縮,物力益復蕩殘,員役朔布,經年未下,種種公需,東西乞貸,尤不成官司貌樣矣。此際,又値監試初試應辦之役,許多考官經旬支供之需,豈有一分策應之望乎?在前,則凡干物種,皆以外上取用於各廛,至於柴炭炬子,進排無算,而分定於四山山直處,隨入備納,故價頗省減矣,今則廛民輩,以外上之久未給價,呼訴廟堂,已爲防禁,四山松木,近漸濯濯,柴炭取用之規,亦皆革罷,此亦貿用之外,無他道理,竝與支應諸需及各樣物力而計之,必有千餘兩錢文,然後方可支用,而府中枵然,實無拮据之路,左尹臣尹就商,今方兼帶軍器寺提調,故本寺所儲,先欲貸用,而錢則儲餘垂乏,只有若干銀兩,莫重軍需,不可傾庫盡貸,僅以百餘兩銀子,推移貸來,而必將加貸七八百兩錢,庶免不足之患,不得已請貸於五軍門,而擧皆防塞不許,以此稟報廟堂,則廟堂亦察本府形勢之無以措手,以貸用五營之意論題,而五營一向牢塞,終不許貸,科期只隔二日,應辦諸需,無一措備,事之切急,莫此爲甚。假使本府貸出之後,雖無趁卽還報之勢,其在共濟之道,一時假貸,不宜靳許,況今式年當前,戶籍作木之收捧,要在於數月之內,以此還償,甚非難事,而軍門之終始不許,似出於逆慮其難報,而今則本府,旣有可償之路,何可無端取用,不爲還報乎?若非軍門,則數百兩錢,實無貸得之路,五軍門所在錢文,每一營,各一百五十兩式劃卽貸用,戶籍作錢收捧後,準償之意,分付五軍門,何如?令曰,依。已上御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,腹部飽脹特甚之候,漸有消減之效乎?膈間不淸利,呼吸不平特甚之候,受灸後,亦不顯減,昏困特甚之候,數日尤有所加,臣等區區煎灼之憂,與日俱深,今日與諸醫入診,詳察症候宜當,敢此問安,竝爲仰稟。答曰,知道。症候已言于醫官矣。勿爲入診。
吏曹啓曰,今此監試初試,一二所試官,當爲磨鍊,而堂上堂下,無故可擬之人乏少,無以推移備擬,曾經侍從違牌坐罷人員,合有變通之道,何以爲之?敢稟。傳曰,別單書入。
令曰,前參議洪啓迪,副校理趙尙健,修撰李仁復,持平洪龍祚竝敍用。
吏曹,明日監試初試一所試官三,金與慶·尹錫來·宋眞明,二所試官三,趙觀彬·李仁復·李明彦。
吏曹啓曰,承旨及臺諫有闕,政事,取稟。傳曰,明日爲之。冬至正使趙道彬,副使趙榮福,書狀官申晳入來。
刑曹判書趙泰耉初度呈辭。入達。給由。
備邊司達曰,本司堂上中,有本職遞後,未付軍職之人,開坐之際,事涉苟簡。令該曹口傳付軍職,何如?令曰,依。
兵曹口傳政事,護軍洪啓迪·任守幹·李正臣·金相玉,司直李觀命·沈宅賢·趙尙絅·李承源·洪鉉輔·金重熙·趙尙健,司果宋眞明·李鳳年·李仁復·李德壽·趙遠命。
平安監司書目,辭職上書上送事。達。答曰,覽書具悉。卿其勿辭察職。
試官洪啓迪·金相玉·趙尙絅·李鳳年·趙遠命牌不進。依承令罷職。
謝恩,護軍趙道彬·趙榮福。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後諸症候加減,何如?口淡昏困,腹部飽脹,膈間不淸利,呼吸不平特甚之候,其有所減之勢乎?臣等不勝煎灼,惶恐敢啓。傳曰,晩後諸症候,詳言于醫官矣。
監試官,一所張后相,二所安晟。
藥房啓曰,昏後諸症候加減〈若何?〉,口淡昏困特甚有加之候,或有減歇之勢乎?今日所進食物益少,就寢前白粥,或爲强進伏望,惶恐敢啓。傳曰,諸症候一樣,而白粥將欲進御矣。朝報
御營廳達曰,本廳來六七月當海西別馬隊逐朔立番次,趁期調送事,本道監·兵使處,依前知會之意,敢達。令曰,知道。
又達曰,本廳屬海西十四番別馬隊五十五名,標下軍一名,已爲逢點整齊矣。來四月初一日,與北二營入直十三番別馬隊替代後,舊軍放送之意,敢達。令曰,知道。
又達曰,本廳右部右司屬忠淸左道五哨軍兵六百七十名,已爲逢點整齊矣。來四月初一日,與中司軍兵替代後,舊軍放送之意,敢達。令曰,知道。
又達曰,本廳來六月七月兩朔應立右部後司屬江原道五哨軍兵,來五月二十五日京中逢點,六月初一日,與右司軍兵當爲替代入番,趁期調送事,本道監司處,依前知會之意,敢達。令曰,知道。
又達曰,今此下番馬步軍兵等試才賞格,從分數多寡,以本廳所儲木綿面給後,別單書入之意,敢達。令曰,知道。御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚,膈間不淸利,呼吸不平之候,亦有減歇乎?近日水刺之進尤減,諸症候一向如此,而湯藥茶飮,俱不進御,臣等不得入侍,亦已數日,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官矣,明日入診。
禮曹參議黃龜河再度呈辭。入達。加給由。右副承旨黃璿初度呈辭。入達。給由。
今日,右副承旨黃璿呈辭單子,纔已給由矣,承旨苟簡,今姑改差,今日政差出。傳曰,史官二員待命,騎馬六匹立之,監試一二所內摘奸。
以李匡世爲假注書。
兵曹參判黃一夏初度呈辭。入達。給由。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡·昏困,腹部飽脹特甚有加,膈間不淸利,呼吸不平特甚有加之候,其有所減之勢乎?臣等不勝煎灼,惶恐敢啓。傳曰,諸症候,晩後亦一樣矣。
有政。
吏批,判書權尙游未肅拜,參判未差,參議李秉常進。
吏批啓曰,判書權尙游未肅拜,參判未差,小臣獨政未安,何以爲之?敢稟。傳曰,只出緊任。又達曰,新除授伊川府使趙泰億戶奴呈狀內,奴矣上典前日所遭,不可以事在旣往而放倒廉義。況今消渴之症,十分危重,斷無自力赴任之路,斯速入達處置云。所引情勢,姑捨勿論,卽今病狀如此,則災邑曠官已久,不可等待其差歇,伊川府使趙泰億,依近例罷黜,何如?令曰,依。又達曰,卽接禮曹平市署關牒,則正郞陳翼漢,令申思遠身病甚重,不得察任云,竝改差,何如?令曰,依。
吏批,以韓世良·韓重熙·趙榮福爲承旨,趙道彬爲大司憲,南世珍爲掌令,申晳爲持平,宋必恒爲獻納,趙榮福爲刑曹參議,趙尙健爲副校理,沈宅賢爲吏曹參判,林世讓爲刑曹佐郞,李英輔爲戶曹佐郞,洪德望爲楊根郡守,朴聖輅爲伊川府使,贊善單李喜朝,兼地理學敎授單李聖時,漢寧君金世老。
兵批,兼司僕金守賢·金戊石·崔允業·金元郞·李重昌·金次龍·金德紀·李旕金·金就達·林天命·李得海·李希昌。永柔冷井站擺撥將金源,甲巖權管朴泰元,楸仇非權管李東桓。副司果黃己男·李世煥·郭來泰·李翊夏·朴鳳彩·許度·徐重選·洪九明·呂必彦·金重兼·趙承宗·金天緯。副司直李觀命·沈宅賢·司果李正臣·任守幹,副司果李德壽,副司勇林燾·李琯,副司果朴守寅·李貴萬,副司正張碩基·裵世弼·朴元起,副司猛宣翊世·朴泰重·李時崗·安必大·金斗炫·張壽雄,副司勇許璿·慶弼昌·金遇兌·趙錫琦·吳相夏·金明昌·李東藎·具鳳瑞·崔震興·朴壽元·李時英·朴世燁·金鼎九·金斗璧·金致道·金兌昌·李春根·李汝明,副護軍金琬,副司直周德文·李挺周·鄭東後·鄭亨益,副司猛申翊夏·金始煥·丁思愼·李萬維,副司勇鄭箕齊·金錫保·鄭自東·安時相·宋來柏·白守一·李夢相·南五錫·金鎰英·徐宗觀·金鼎三·李啓·李恒鎭·尹有迪·全舜佐·朴廷孝·盧成健·金翰國·鄭大興·崔興祚·朴萬起,副司勇劉先泰·金克禮·金慶河·申·宣翊海·安時慶·李益培·李雲培·池昌元·李萬齡,副司正韓時煥·奇斗翼·安世寬·金應澤·劉萬佑·慶弼昌·朴萬始·文弼周·曺弼周·朴泰老·李時碩·金萬謙·林枝炫·宣翊邦·安泰嵩,副司猛崔淸雲·金麟玉·李永萬·崔珽琦·宋熙瑞·崔達善·朱應晦·張碩基·金世輝·李時英·吳廷熙·金鎭英·安孝邦·白後采·金克孝·金榮重·朴根成·全枝萬·金漢弼·金承望·朴萬甲,副司勇申仁萬·崔壽星·安碩起·林碩興·姜文輔·安受德·鄭震輝·崔玹·梁益河·金斗弼·金兌郁·朴泰重·崔道恒·金起澤·張文璧·尹德佑·李有荃·李漢年·金弼夏·金九贊·張師漢·周德文·韓允泰·吳泰秀·趙尙郁·張斗紹·韓斗世·金天柱·金再郁·金重鼎·姜弼武·金命萬,護軍蔡光夏·權聖揆,副司直沈壽賢·金在魯·李光佐·崔敬中·張世輔,司果呂必時·李杙,副司果李眞卿·林益泰·林時華·車亮徵·鄭得天·李絢·徐文溥·權聖經·權平·黃有垕,司正金致謙·李義鎭·李秀賢·尹翼駿·金後昌,副司正金厚正·鄭萬英·金壽錫·李東馥·南泰年·徐幹世,副司猛洪白澄·盧斗瑞·崔壽益·簡益昌·金震胄·趙錫祉·金鶴齡·全汝徵·河斗昌·金斗翼·魯以靑·崔碩昌·卞興慵·韓廷燁·李世昌·朴宗榮·李休徵,司勇朴泰翊·李東秀·金盛淵·朴必聖·李堂·沈玹·柳潭·金尙眞·金洵,副司勇朴世泰·金世興·朴進傑·尹弼周·李鐵徵·韓錫·李瑊·李茂·李聖時·李樟·盧泰相·李俊三·李抽·田成一·金爾章·高道成·金萬淸·金時鳴·李信達·玄世傑·金壽基·邊緝·李大進·金命來·李時胄·辛泰東·權膺·閔鎭綱·金得大·朴弘漢·金德明·朴泰逵·李基萬·愼惟益·崔有漢·□東和·吳興昌,副護軍崔鎭漢·趙世望·趙繽·李興瑞·金德三·魚有琦·鄭世榮·洪樗·朴爾淳,副司直李道元·金國賓·朴道常·蔡橚·李必耉·鄭萬興,大護軍元弼揆·洪德基·元景濂·南時熏,副司果李允之·徐宗朝·慶昱·金兌寬·崔弘輔·具聖弼·柳應瑞·具爀·柳博·申弼夏·韓徵箕·李觀星·朴慶興·金惟齡·慶國昌,副司正洪敍一·李苾·劉大海·韓啓朝·金世鼎·李莞·李達冕·吳聖瑞·崔弘瑞·金麗溟·朴天樞·朴光臣·李廣孝·李燮·金有秋·洪賓·申濰·張澤·張震㷞·韓世相·魚史彬·梁震郁·慶禹昌,副司猛宋來翼·趙泰彬·吉尙義·金胤光·申源·金鑄·柳亨運·李允晩·李時盛·崔重濟·趙時瓊·崔碩徵,副司直張震煥·沈洬·宋有文·兪健基,副司勇韓復基·安允文·李廷彬·吳遂雄·宋明翼·李東夏·南德夏·孫碩祚·金稷·睦重衡·鄭師周·梁益標·李德峻·金時鏡·金萬謙·卞東杓·金萬乾·李昌遠·趙慤·李時吉·李泰弘·宋湜·李恩誠·姜優傑·奉鶴周·張興相·朴泰崇·金彭歲,上護軍趙泰豪·徐文永,副司果徐律·李晩得,副司直兪命弘,司果金相元·申弼賢·李聖肇,副司果洪禹傳·韓以原·李重協·鄭錫五,副司正崔道章·柳謙明·李重觀,司猛李夏楨,副司猛金萬剛,以崔起萬爲吾老梁兵馬萬戶,趙泰彬爲訓鍊院副正,林天澤爲武兼宣傳官,金萬相爲訓鍊院僉正,韓世元爲昌德宮假衛將,姜日遇爲森森坡萬戶,成德涵爲都摠經歷,崔必蕃爲公州營將,李汝迪爲全羅左水使,李忠邦爲五衛將,金洙爲內禁衛將,宋世鼎爲僉知,鄭澍爲同知,李思晟爲慶尙左水使,黃奎爲同知,僉知三,許樑·申憲周·朴溟羽,許侃爲預差兼司僕,姜文佐·曺世卿·李英澄·金潤華·金重昌·崔尙崑·金重九·金擎天·崔尙恒·崔泰望·尹天佑爲預差兼司僕將,朴斗桓·安世寬·崔達善·金時昌爲兼司僕,副護軍申命仁·南泰徵·洪處玉·朴東相·朴葵·李翼海·柳文燧·趙鼎明·李齊崙·金道元·金聖協·申滿·李挺英·朴敏信·邊震英·姜泰相·鄭習·趙修·申命尹·李箕明·金鑮·李之純,副司直李箕翊。
藥房口傳啓曰,卽伏聞入侍醫官所傳之言,氣海·章門兩穴中,何穴爲最緊與否,退傳于提調,商議以啓事下敎云。卽與入侍醫官,未入侍醫官,反復商議,則皆以爲章門穴爲緊云,明日以後,數日連有拘忌,而明日入診時,當爲稟定矣。今日所進水刺,無異全廢,而晩後僅進白粥一合半,就寢前白粥或雜水刺煮汁中,更加强進伏望,惶恐敢啓。傳曰,知道。白粥進御後,卽今飽脹特甚,有難强進他食物矣。已上朝報
御營廳達曰,漢城府,以五軍門錢貨貸用事,草記達下矣,本廳曾因朝令,木錢之散貸各處,尙無還報者,其數甚夥,而逐年災減,所入大縮,鄕軍上番之後,需用浩多,莫重軍需,不可續續借貸於他衙門,以至耗盡之境,故本廳則不得許貸之意,敢達。令曰,知道。已上御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上六曹問安。答曰,知道。
嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚及膈間不淸利,呼吸不平特甚之候,亦復減歇乎?今日依聖敎入診,而臣等,不勝終宵煎灼,敢此問安。答曰,知道。諸症候,已言于醫官矣。
刑曹判書趙泰耉再度呈辭,以國忌齋戒,留政院。
大殿·中殿·世子宮·嬪宮,藥房·政院夕問安。答曰,知道。
今日藥房入診時,來四月初二日,章門右穴受灸事,榻前定奪。
副校理趙尙健牌不進罷職令旨。令曰,只推勿罷。再牌不進罷職令旨。令曰,只推勿罷。以上朝報
御營廳達曰,本廳無軍將官,今三月朔試射時,哨官鄭道成未滿四矢,依例汰去,何如?令曰,依。已上御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹,特甚及膈間不淸利,呼吸不平特甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加及膈間不淸利,呼吸不平之候,其有減歇之勢乎?臣等不勝煎灼,惶恐敢啓。傳曰,諸症候,晩後亦一樣矣。
副校理趙尙健牌不進,罷職令旨。令曰,只推勿罷。
藥房口傳啓曰,昏後諸症候加減,何如?伏聞入診醫官所傳之言,今日昏困,比昨有加云。臣等一倍煎灼,不可盡達,今日午間水刺。以下朝報缺郞廳愼基慶書。郞廳洪啓沃校正。
上在慶德宮。停常參·經筵。
巳午時,日暈。
下直。忠淸水使申光夏。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚及膈間不淸利,呼吸不平益甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
刑曹判書趙泰耉,兵曹參判黃一夏再度呈辭入達。加給由。
禮曹參議黃龜河三度呈辭。入達。遞差。
知事洪萬朝初度呈辭。入達。給由。
左副承旨趙榮福上書。大槪,臣素患渴病,添劇於數千里行役,日昨復命之後,曳還私次,委身床席,不意一日之內,除旨荐降,召牌狎臨,怵分畏義,不敢坐違,雖不得不忍死入肅,而卽今症情,萬分危重,實有朝夕待盡之慮,玆敢疾聲號籲於侍湯之中。伏乞离明,亟許遞免,俾得及時調治,以尋生路事。入達。答曰,覽書具悉。爾其勿辭,調理察職。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,膈間不淸利,呼吸不平特甚之候,其有減歇之勢乎?臣等,不勝煎灼,惶恐敢啓。傳曰,諸症候,晩後少無所減矣。
副校理趙尙健牌不進罷職令旨。令曰,只推勿罷。
別兼春秋崔尙履上書。大槪,臣情勢之外,有館例之不可冒承者,頃犯召命,控書未徹,仍有春館之稟覆,則見今去就,與前日無異,而僚員旣已違召,臣以位次居右之人,斷無仍冒之勢,玆敢隨牌,陳章徑退,乞遞臣別兼之任,仍治臣違慢之罪事。入達。答曰,覽書具悉。爾其勿辭察職。
藥房口傳啓曰,卽伏聞入侍醫官所傳之言,今日昏困,比昨有加,請進蔘苓茶,則退而議定事下敎云。臣等與諸醫商議,則皆以爲人蔘五錢,赤茯苓二錢,燈心一分煎進宜當云。以此煎入之意,惶恐敢啓。傳曰,知道。又口傳啓曰,今日昏困口淡,腹部飽脹有加云,臣等一倍煎灼,不可盡達,卽今諸症候加減,何如?蔘苓茶,今方煎入,而今日水刺,午間僅一匙進御後,至今更無所進,白粥强進伏望,惶恐敢啓。傳曰,卽今諸症候,亦一樣,而白粥一合半,纔已進御矣。
別兼春秋尹惠敎牌不進罷職令旨。令曰,只推勿罷。已上朝報
宣惠廳達曰,己亥七月二十五日,大臣·備局堂上引接入對時,行工曹判書閔鎭厚所達,國家,每以良役變通爲急,而不緊色目,則其數夥然,臣於前年,考閱備局文書,則慶尙道有所謂席匠保,係是法典所無之名目,故行關査問於本道,則席匠爲役甚苦,自前定給保人,決難猝罷之故置之矣,似聞造席上納之際,困於情債,無以支堪,而京人輩多願作爲貢物,自京備納,故自宣惠廳,問其利害於各邑,則或以爲便,或欲以舊,而爭入貢物者,不勝紛紜,故該廳終不變通云。臣意則此雖作爲貢物,不必別定主人,長興庫,例供各樣席子,若令本庫下人,受其貢物,則貧殘之輩,自有蘇醒之道,紛紜之弊,亦可絶矣,而其席匠保人,移充軍額,則其在簽軍之政,大有所補,令宣惠廳稟處,何如?令曰,令宣惠廳稟處事,令下矣。席子,作爲貢物便否,査問本道,再三往復,則各邑所報,皆以爲席匠等言內,進獻席子外,京各司求請及營門本官策應之役,極其浩繁,故受出進獻席價米,以此推移支過,今若別定京貢物進獻外,各處酬應,皆令貢物人擔當,則固是渠等之至願,而若以進獻席,移屬京貢物,其他京外責應,仍令渠等擔當,則尤無支堪之路云。參以事勢,其言固然,有難移給京人,作爲貢物,而席座八邑中,五邑席,則皆無保人,只以進獻席價米,推移進排,而榮川·醴泉·龍宮三邑席匠,則旣受進獻價米,又各有保人,殊涉不均,三邑席匠保人,竝爲移送備局,以餘丁置簿,補用於良役變通之資,何如?答曰,依。已上備局謄錄
上在慶德宮。停常參·經筵。
下直。甫乙下僉使朴璉。
謝恩,別兼春秋崔尙履·尹惠敎。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房詣闕門外,口傳啓曰,卽伏聞差備醫官所傳之言,熏熱,喉乾頗甚,膈間不淸利,呼吸不平之候,漸有加,何藥當進御事,下敎云。臣等,驚遑煎灼,不可盡達。症候如此,夜來寢睡,何如?臣等,方詣閤門外,卽與諸醫入診,詳察症候宜當,惶恐敢啓。傳曰,竹瀝進御之後,呼吸不平有加之候小定,而其餘諸症候,姑無所減矣。章門穴受灸,曾所未試,或可有效,故必欲試灸,今姑勿爲入診,水刺後,更詣閤門外宜矣。
大殿受灸後,大殿·中殿·世子宮,藥房·政院·二品以上六曹·大司憲問安。答曰,知道。嬪宮,藥房·政院問安。答曰,知道。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,昏後諸症候加減,何如?卽伏聞下敎醫官之言,則白粥數匙欲進之際,以惡心終未進御云,臣等一倍驚慮,不可盡達,惡心雖或一時偶發,待少停强進某食物伏望,惶恐敢啓。傳曰,諸症候一樣,而昏困特甚之候,晩後益甚,虛憊之候亦甚,故藿湯淸羹,纔已少進矣。
副校理趙尙健牌不進,罷職令旨。令曰,只推勿罷。已上朝報
備邊司達曰,上年諸路木花失稔之故,田稅外大同及各樣身役錢布,參半上納事,因災實分等狀聞,覆達分付矣,今聞外方,以木錢俱貴之故,不能依定式措備,以此大同及各樣身布,絶無來納者云。可見民間艱苦之狀,而經費亦因此難繼,公私俱爲慮,不可無變通之道,田稅外大同及身役錢布中,從其所願,卽捧上納之意,卽爲分付于諸道及各衙門,何如?答曰,依。已上備局謄錄
上在慶德宮。停常參·經筵。
下直,森森坡萬戶姜日遇。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚,及膈間不淸利,呼吸不平特甚之候,亦復減歇乎?今日受灸,有觀勢爲之之敎矣,臣等與諸醫入診,詳察症候後,稟定宜當,不勝終宵煎灼,敢此問安,竝爲仰稟。答曰,知道。症候已言于醫官,受灸爲之,而時刻,定以午正宜矣。
刑曹判書趙泰耉,兵曹參判黃一夏三度呈辭。入達。遞差。
知事洪萬朝再度呈辭。入達。加給由。
江原監司書目,杆城郡守尹夏敎受由上京,而出入營門之際,偃然乘轎,申禁之下,不可仍置,罷黜事。
咸鏡監司書目,端川郡守金潤海老母所患,日漸添重,決難離側云。不得已罷黜,其代,令該曹口傳擇差,給馬催促下送事。
大殿受灸後,大殿·中殿·世子宮,藥房·政院·二品以上六曹·大司憲問安。答曰,知道。嬪宮,藥房·政院問安。答曰,知道。
副校理趙尙健牌不進罷職令旨。令曰,只推勿罷。
大殿·中殿·世子宮·嬪宮,藥房·政院夕問安。答曰,知道。
政院達曰,吏曹郞廳來言,因咸鏡監司狀達,端川郡守罷黜之代,當爲口傳差出,而判書權尙游,參判沈宅賢未肅拜,參議李秉常病不來,不得擧行云,判書權尙游,參判沈宅賢,參議李秉常竝卽牌招,以爲擧行之地,何如?令曰,依。
又達曰,吏曹判書權尙游,參判沈宅賢,參議李秉常牌不進推考徽旨及罷職令旨,今方捧入,而口傳差出,事係緊急,判書·參判,竝更爲牌招,使卽擧行,何如?令曰,依。
吏曹參議李秉常牌不進罷職令旨。令曰,只推勿罷。
政院達曰,吏曹參議李秉常,旣有只推之命,與判書·參判同爲牌招,何如?令曰,依。
藥房口傳啓曰,昏後諸症候加減,何如?口淡腹部飽脹特甚,無所減之勢乎?夕間所進,只是白粥一合半,夜深後他食物,更加强進伏望,惶恐敢啓。傳曰,諸症候一樣,而口淡,腹部飽脹特甚之候,亦無減,菉豆粥,今將進御矣。已上朝報
備邊司達曰,本司武郞廳金夢魯,奔走勤仕,已滿十五朔,依例六品遷轉,或守令除授事,捧承令施行,何如?答曰,依。已上備局謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,連日受灸,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚及膈間不淸利,呼吸不平特甚之候,亦復減歇乎?今日受灸時刻,依前定以午正乎?臣等不勝終宵煎灼,敢此問安,竝爲仰稟。答曰,知道。症候已言于醫官矣。
吏曹參判沈宅賢上書。大槪,臣於銓職,已難復冒,情地危蹙,疾病且苦,庚牌臨門,坐犯違傲,惶隕悚縮,益無所容。荐召之下,不敢偃伏,曳進闕下,拜章徑歸,乞罷臣職,仍治臣罪,俾政席無曠,私分粗安事。入達。答曰,覽書具悉。卿其勿辭,從速察職。
政院達曰,吏曹判書權尙游,參議李秉常,俱爲牌招不進,推考徽旨及罷職令旨,今方捧入,而參判沈宅賢來到闕外,陳書徑歸,原書纔已入達,而口傳政事,尙未擧行,事甚未安。判書權尙游,更爲牌招,何如?令曰,依。
吏曹參議李秉常牌不進罷職令旨。令曰,只推勿罷。
政院達曰,吏曹參判旣有只推之令,亦爲牌招,何如?令曰,依。
大殿受灸後,大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。
政院達曰,吏曹參判沈宅賢書答已下,更爲牌招,何如?令曰,依。
大殿·中殿·世子宮·嬪宮,藥房·政院夕問安。答曰,知道。
以備局草記,端川郡守陞爲府使,武臣中有聲望人,極擇差送事,依下。
吏曹口曹政事,端川府使洪時九。
政院達曰,頃因臺達,堂下守令乘轎者,拿問事定式,而今觀江原監司兪崇狀達,則以杆城郡守尹夏敎,乘轎罷黜,殊失定式本意,推考警責,何如?令曰,依。
吏曹參議李秉常再牌不進,副校理趙尙健牌不進,罷職令旨。令曰,只推勿罷。藥房口傳啓曰,昏後諸症候加減,何如?連三日受灸,氣候不至困惱乎?夕間所進,只是白粥合半,他粥飮强進伏望,惶恐敢啓。傳曰,諸症候一樣,連日受灸後,熏熱別無所加,就寢時,菉豆粥將欲進御矣。已上朝報
上在慶德宮。停常參·經筵。
謝恩,獻納宋必恒,掌令南世珍。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,連日受灸,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚,及膈間不淸利,呼吸不平特甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
右議政李健命箚子。大槪,見差獻官,旋自犯染,乞蒙譴斥,以嚴祀典事。入達。答曰,覽箚具悉卿懇。卿其安心勿辭,亦勿待罪。仍令曰,史官往諭。
政院達曰,今日賓廳次對時,兩司當爲進參,而大司憲趙道彬,執義尹錫來,大司諫李宜顯,司諫趙鳴謙,正言金槹·金民澤呈辭,掌令金昌翕,持平朴弼周在外,掌令南世珍,持平申晳,獻納宋必恒未肅拜,俱無行公之員,除在外外,呈告未肅拜人員,竝卽牌招,以爲推移入參之地,何如?令曰,依。
吏曹參議李秉常,初度呈辭。入達。給由。
知事洪萬朝三度呈辭。入達。遞差。
禁府,池雲起拿囚。達。
正言金槹上書。大槪,臣之宿病沈淹之中,重感時令,十數日內,轉輾彌留,神氣一倍綿綴,臣晝夜扶護,實無暫離供仕之望,尋單祈免,一味悚縮,今以次對,天牌儼臨,不敢坐違,暫此來詣,而情理煎迫,拜章徑退,乞遞臣職,俾得專意救護事。入達。答曰,覽書具悉。爾其勿辭,救護父病。
令曰,大臣·備局堂上引接。
江華留守書目,以亡妻遷窆,乞蒙數日之暇,往來於豐德地事,上書上送事。達。答曰,覽書具悉。卿其依書辭往來焉。
大臣·備局堂上次對時,咸鏡監司金相稷改差事及前待敎申昉敍用付職,權尙游所帶春秋堂上,今姑改差,前奉敎李箕鎭,亦令該曹付職事,下令。承旨持公事入對時,杆城郡守尹夏敎乘轎犯禁,依定式拿問事及弼善李尙說卽爲牌招事,下令。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽滿特甚有加,膈間不淸利,呼吸不平特甚之候,其有減歇之勢乎?臣等不勝煎灼,惶恐敢啓。傳曰,諸症候一樣,昏困,膈間不淸利,呼吸不平,腹部飽脹等症,終日特甚矣。
副校理趙尙健牌不進罷職令旨。令曰,只推勿罷。
正言金民澤,持平申晳牌不進,依承令罷職。
藥房口傳啓曰,入侍醫官來傳,赤小豆茶進御之意仰達,則錢數,退而議定事下敎云。臣等,與諸醫商議,則皆以爲,赤小豆炒一合,蔓荊子炒二錢,檳榔一錢劑進宜當云。臣等,卽爲劑煎先嘗,則其味不苦,可以進御,故今方煎入,而午間水刺,僅一匙外,無他進御之物,白粥或菉豆粥間,更爲從優强進伏望,惶恐敢啓。傳曰,知道。俄者大便放下後,白粥一合半進御矣。
吏曹口傳政事,待敎單申昉,奉敎單李箕鎭。
弼善李尙說牌不進罷職令旨。令曰,只推勿罷。
引接時,掌令南世珍所達,請主薦注書罷職不敍,被薦人姜世胤,亟令拔去。措語見上令曰,勿煩。前達楊根郡守李必益罷職事,停達,司諫趙鳴謙所達,請還收河減死定配之命,更加嚴刑得情,依律處斷。措語見上令曰,勿煩。又所達,請修撰金東弼削奪官爵。措語見上令曰,勿煩。
知敦寧閔鎭遠所達,賑恤廳錢布米穀之散在外方者,厥數甚多,而連値凶歲,不能收拾,本廳需用,無以成樣,而各司災減代之不能畫給者,亦以此也。頃以未捧守令推考警責,更以三月爲限,過限則更爲論罪之意,草記定奪矣。今則三月已過,而訖無上納之邑,極爲可駭。旣以論罪定奪,則不可置之,而許多守令遞易之弊,亦甚可慮,其中尤甚未納者,自營門決杖,已遞者,自京司決杖似宜,下詢于大臣,何如?領議政金昌集曰,近來外方應上納之物,一切以退托不納爲能事,朝家若欲論罪,則又慮許多守令一時遞罷之弊,或止於推考薄罰,故尤無驚動之意,今此賑廳錢穀之久不還納者,不可不別樣論罪,而卽今三南,則量役方張,守令罷黜,似爲有弊,營門決杖,似不可已矣。令曰,依爲之。已上朝報
引接時領議政金昌集所達,近因凶荒,外方各樣身布,每有災減之擧,各司需用,極其苟簡,殆不能成樣。賑廳固當量給其代,而賑廳亦不能支當,頃以勿爲代給之意,入達定奪,本廳事勢,雖如此,各司中尤甚疲殘者,亦不可不顧濟,令賑廳參酌給代,何如?令曰,參酌給之可也。知敦寧閔鎭遠曰,災減之代,自賑廳實難充給,卽今錢布則罄竭無餘,米則數年鳩聚者,僅至三四萬石,朝家如令充給災減之代,則勢將以米折定代給,而若給一司,則諸司竝起,旣難取舍,亦難盡副,自廟堂擇其中不可不給者某某司,又爲酌定其分數而分付,然後可以奉行矣。令曰,依爲之。昌集曰,外烽燧軍,自是苦役,故國家特給復戶,又定三保,而近來外方閑丁極難,至於畿邑尤甚,軍丁闕額,無以簽補,烽燧軍,三保中欲爲除出充定,多有論報者,而諸議皆以烽軍之定給三保,意非偶然,不可減去云,而臣意則三保之數,雖不可減,而三保不必盡以良人充定,其中一保,以公私賤定給,則閑丁庶有推移之道,故敢達。兵曹判書李晩成曰,名雖三保,或有二保,或有一保,三保充數者絶少矣。大臣所達如此,良保備三者,其中一保,則以公私賤換定,只有良保兩人者,勿論,何如?令曰,依爲之。疊書閔鎭遠曰,賑廳錢布米穀之散在外方者,厥數甚多,而連値凶歲,不能收拾,本廳需用,無以成樣,而各司災減代之不能劃給者,亦以此也。頃以未捧守令推考警責,更以三月爲限,過限則更爲論罪之意,草記定奪矣。今則三月已過,而絶無上納之邑,極爲可駭,旣以論罪定奪,則不可置之,而許多守令遞易之弊,亦甚可慮。其中尤甚未納者,自營門決杖,已遞者,自京司決杖似宜,下詢于大臣,何如?金昌集曰,近來應上納之物,以退托不納爲能事,朝家若欲論罪,則又慮許多守令一時遞罷之弊,或止於推考薄罰,故尤無驚動之念,今此賑廳錢穀之久不還納者,不可不別樣論罪,而卽今三南,則量役方張,守令罷黜,似爲有弊,營門決杖,似不可已矣。令曰,依爲之。金昌集曰,頃日購得文書譯官抄達中,賞典不及於加資者,在前或有賜馬之典,或令本衙門施賞,故援例取稟矣,無指一判下之事,故自下無以擧行,若令本院施賞則好矣。令曰,參酌施賞焉。閔鎭遠曰,北漢城內及蕩春臺內寺刹·庫舍,各樣公廨,多至數千餘間,逐年修補之役,極爲浩繁,至於寺刹,則若干僧人,無以出力修補,每每煩訴於本廳,而本廳無他物力,故以頃年請得空名帖出給,使之料理補用矣。卽今則空名帖已盡,而修改之役則無巳時,無他周旋之路,各樣俗空名帖三百張,各樣僧空名帖三百張,合六百張成給事,分付該曹,何如?令曰,依爲之。金昌集曰,北漢城內各處修補,自然浩繁,而物力無他劃給之道,空名帖不可不成給,而自前北漢僧人,持帖文憑藉作弊於外方寺刹,罔有紀極云,今後雖給帖文,另加嚴飭,使不得如前作弊,而若或有現發之事,則當該摠攝及次知僧人,各別論罪宜矣。鎭遠曰,當初成給路文,使各邑顧護,故僧人輩憑藉作弊,果爲不貲矣。都提調知其如此,自三四年來,切不成給路文,且又各別嚴飭,故近年則別無作弊之云,而如或作弊現發,則當各別嚴治矣。令曰,依爲之。鎭遠曰,訓鍊都監,以軍兵手造之物,勿侵亂廛事草記,而此事在仁祖朝及孝宗朝時,特軫陞戶砲手之資生無路,其所手持者,勿侵亂廛事,有所變通,故軍兵手持小小之物,果爲勿禁,而結黨設肆,恣意亂者,則他亂廛一體嚴禁矣。今若以手造之物,許令一體勿侵,則凡干什物之亂賣者,皆稱軍兵手造,而狼藉亂賣,何以辨其虛實,而有所區別乎?依前定奪,手持小小之物則勿禁,稱以手造者,勿施之意,敢達。行副司直兪集一曰,此弊甚多,各色匠所造之物,軍兵輩輒稱以手造,狼藉轉賣,輒致紛擾,不可不禁矣。左承旨韓世良曰,工曹草記,方來到矣。持草記進讀畢,曰,今於諸臣入對時,下詢定奪歸一,然後彼此可無相爭之弊矣。閔鎭遠曰,孝宗朝,軍兵處成給市牌,使應市役五分之一,而今若給市牌,則其弊必甚矣。金昌集曰,孝宗朝傳敎至當,依此遵行宜矣,而卽今若給市牌,則必多濫雜之弊,至於釜鼎,旣非手造之物,依前定奪,禁斷宜矣。兪集一曰,彼此草記,皆非本意,語似未暢矣。非但釜鼎,至於甕器等物,諸上司進排時,工曹給價分定於各樣匠人,則匠人輩苦其責應,一村中,若有砲手一人,則輒稱砲手之造,不爲應役,其爲弊端,不但市肆亂廛之類也。鎭遠曰,都監草記,雖曰手造勿侵,而只許手持者勿侵,釜鼎可禁矣。集一曰,不須禁也。一依他匠例,責其應役,可也。令曰,依爲之。鎭遠曰,北漢城外定禁標,自經理廳次知禁養樹木事,當初旣已定奪,而禁標不分明,故臣於次對時陳達,漢城府郞廳及本廳別將,該色地方官,眼同摘奸,纔已明白定界矣。此乃都城十里內,故四山山直,三軍門別牌及本廳監官山直,逐日巡山摘奸,作弊多端,居民不能支堪,此後則經理廳界內,四山山直及三軍門別牌,勿爲出送巡山事定奪,何如?李晩成曰,北漢城內,則自本廳元無出禁之事,而城外分界處,則有定將校別巡摘奸之擧,而頃者經理廳,雖以蕩春之內勿禁之意移關,而旣無定奪事,故不得聽施矣。大抵北漢城外,甚爲闊大,經理廳之獨爲禁斷,其勢亦難,而蕩春之內,皆令勿禁,則不出數年,將有濯濯之患,甚可慮矣。閔鎭遠曰,城內外各定界限,出監官逐日巡山,則豈有闊大虛疏之慮乎?此處樹木不能長養,則朝家罪當本廳堂上,而恐不可預疑本廳之不能擧職,而使京兆軍門,一竝巡禁,徒使居民,不能奠居矣。李晩成曰,若無別牌巡山之擧,而仍令民人輩守直,則恐難禁斷矣。鎭遠曰,此乃他日之事,故兵判不能詳知,而如是仰達矣。晩成曰,頃者將校別巡時,蕩春民人等,偸斫生松,不翅狼藉,仍爲逃躱,屢次往復,本廳終不査治,將來之不能禁斷,亦可知矣。鎭遠曰,將校及民人之言,何可偏信乎?蓋北漢西門外,有所謂三川洞,前日多有體大樹木,築城時盡爲斫用,而斫根至今多在。且北漢·蕩春臺,則落葉及一年草,亦皆嚴禁,居民無以炊飯,都提調,許採三川洞斫根矣,禁營將校,執此斫根,以爲犯禁云矣。晩成曰,若許枯松,則豈有不犯生松之理乎?鎭遠曰,若然,勿令經理廳禁斷,而專委於各軍門,以除一分之弊爲宜,下詢于大臣,何如?金昌集曰,禁松元非軍門之事,而四山山直,不但不爲禁斷,結爲契房,其所偸斫,反有甚焉,故令軍門摘奸禁斷矣,經理廳定界之後,雖令其內居民守護,亦難保其無偸斫之弊,本廳雖以主管,亦令三軍門時時譏察似宜矣。晩成曰,經理廳若獨爲擔當,則各軍門無摘奸之弊,誠爲好矣。令曰,令軍門時時摘奸禁斷,可也。鎭遠曰,令軍門摘奸事,旣已定奪,則將校輩,或有憑藉作弊之事,則自本廳不可不査治矣,北漢事,三軍門分管,而本廳摠領本廳之推治,事體當然矣。晩成曰,將校之作弊者,自本廳論移各軍門,可以推治矣。金昌集曰,漢城府各軍門,迭相出禁,則其內民人,必有騷擾之弊,城內自有各軍門次知信地,而各自句管,排日禁斷,則可除迭相出禁之弊,今姑以此定式,更觀後日而處之宜矣。鎭遠曰,然則三川洞屬經理廳,此是最初定奪,三川洞則自本廳次知,其外則令軍門禁斷,如是定界分屬,宜矣。晩成曰,若令本廳專管,而該軍門,不得時時摘奸,則乘時偸斫之弊,亦可慮矣。鎭遠曰,軍門時時摘奸事,旣已定奪,而漢城府山直巡山事,何以爲之乎?令曰,漢城府則勿爲巡山,可也。已上訓局謄錄
引接時,兵曹判書李晩成所達,考見各處守直軍成冊,則嬪宮供上廳·柴炭庫·炊飯直·掌務內官房等,四處守直軍各二名,戊戌八月爲始,啓下加出,事係內間,雖不敢知緊歇之如何,而當此經費匱竭,凡百節用之日,恐不宜加出,特爲減省,何如?令曰,依爲之。已上兵曹謄錄
引接時,兵曹判書李晩成所達,禁衛營軍兵之入接於宗簿寺及掌苑署空垈者,依訓局例減稅事,去丙寅年間,定奪於榻前矣。其後軍兵等,入接於戶曹所屬空垈者,亦多有之,而該曹諉以前日定奪之外,新有定式,不爲減稅,當初免稅,旣出於軫念軍兵之意,則凡係公基,不宜異同,勿論某處,軍兵入接之公垈,一體免稅事,分付該曹,何如?令曰,依爲之。已上禁衛營謄錄
工曹達曰,今者訓鍊都監草記內,軍兵中工匠手造之物,則許令轉賣,勿侵亂前者,意非偶然,而法文漸弛,禁吏及廛人等,不計手造,混同捉告,治罪徵贖,比比有之,貧寒軍卒,不能支保,至於釜鼎等物,亦是自手鑄造者,而昨年工曹,爲其官匠,入達禁斷,殊無當初軫恤之本意,自今以後,都監軍兵手造之物,則勿侵之意,達下矣。竊念都監軍兵手造之物,許其亂前者,未知其創於何時,而軍兵以此藉勢,橫奪本匠之生理者,罔有紀極,馴致工匠輩不能支堪,擧皆逃散,而莫重進排之物,無以責應,故本曹之昨年草記定奪,俾使各衙門軍兵毋得奪業者,不止爲匠手輩保存之地,蓋爲其各處進排之不至如前窘乏之境也。本曹各色匠人,旣無料布,其所奉之名存實無,其無依丐乞之狀,理所固然,而諸匠中水鐵匠,尤爲疲殘,蓋其責出器皿者,非如等閑陶器等比,而上自宗社各陵殿及闕內外,諸上司各樣所用之器,專委於些少貧殘之匠手,朝家如有某條變通之道,則不計輕重,宜有別樣顧恤之擧,而此則雖不敢望,而至於渠輩之反爲見奪於厚料之軍兵,則匠手之輩,難保之狀,姑不暇論,而其在朝家處置之道,果何如哉?設令朝家,一如都監之所達,軍兵造作之物,許令亂廛,而莫之禁斷,則富肆名廛,擧將見奪其利於軍兵之擅鬻,而都下市民,擧皆失業而後已耶?況此水鐵匠,則其所責任,旣重且緊,上以贍國用而下以資生契者,自是本業,則不干軍兵之挾勢橫占,事甚無謂。奉徽旨之後,又復煩達,以至更變成命,有欠一定之道,依前本曹草記擧行之意,分付該軍門及各衙門,何如?令曰,依。已上御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房,政院問安。答曰,知道。藥房啓曰,日氣陰濕,伏未審夜來,聖候寢睡,若何?口淡昏困,脚痺特甚有加,喉乾熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚及膈間不淸利,呼吸不平特甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官矣,勿爲入診。又口傳啓曰,醫官等以爲,昨日昏困之候有加,而今日將又有勞動還御之擧,五錢重蔘茶煎入,或於還御前進御,或還御後卽爲進御宜當云,故今方煎入之意,敢啓。傳曰,知道。
以李熹爲假注書。
政院達曰,判尹權,今已自鄕上來,而連呈辭書,不爲出肅,京兆事務積滯,委屬可慮,卽爲牌招察任,何如?令曰,依。
大殿·中殿·世子宮·嬪宮,藥房·政院夕問安。答曰,知道。
大殿還御後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房口傳啓曰,勞動還御之後,氣候不至有損乎?惶恐敢啓。傳曰,諸症候還御後,亦一樣矣。
副校理趙尙健,奉敎李箕鎭,待敎申昉牌不進,罷職令旨。令曰,只推勿罷。
吏曹啓曰,臺諫有闕,政事,取稟。
藥房口傳啓曰,昏後諸症候加減,何如?夕間白粥一合半,雖已進御,就寢前更爲加進他粥飮伏望,惶恐敢啓。傳曰,諸症候一樣,菉豆粥二合,纔已進御矣。已上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,昨日勞動還御,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?今日臣等,與諸醫入診,詳察症候,章門穴更爲受灸當否,稟定宜當,不勝終宵煎灼,敢此問安,竝爲仰稟。答曰,知道。諸症候,已言于醫官,而熏熱特甚,寢睡全失,昏困尤甚,今日受灸姑停,勿爲入診。
領議政金昌集箚子。大槪,病勢添劇,起居之班,末由進參,惶恐待罪事。入達。答曰,覽箚具悉卿懇。有疾未參,別無所傷,卿其安心勿待罪,從容善攝。仍令曰,史官往諭,遣御醫看病。
以柳弼垣爲假注書。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡,腹部飽脹特甚有加,熏熱,膈間不淸利,呼吸不平特甚之候,其有減歇之勢乎?臣等不勝煎灼,惶恐敢啓。傳曰,諸症候一樣,昏困終日特甚,熏熱比夜少減矣。
副校理趙尙健,奉敎李箕鎭,待敎申昉牌不進,罷職令旨。令曰,只推勿罷。
藥房口傳啓曰,昏後諸症候加減,何如?今日昏困之候,終日特甚,而午間,水刺小許進御之後,至今無他所進御者乎?臣等一倍煎灼之忱,不可盡達,今雖夜深,他粥飮從優强進伏望,惶恐敢啓。傳曰,諸症候一樣,昏困終日特甚,白粥一合半,纔已進御矣。已上朝報
上在慶德宮。停常參·經筵。
夜一更二更,月暈。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,連日陰濕,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚及膈間不淸利,呼吸不平特甚之候,亦復減歇乎?昨日聖候,復似有加,而進御後,臣等,尙未入侍,受灸當否,亦未定奪,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。症候已言于醫官,而夜間熏熱無減,受灸,勢難爲之,數日後,更議宜當,昏困尤甚,勿爲入診。
傳曰,史官三員待命,騎馬六匹立之,夏享大祭所內摘奸。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚之候,其有減歇之勢乎?臣等不勝煎灼,惶恐敢啓。傳曰,諸症候一樣,而昏困之候,終日特甚,水刺進御後,至今昏睡,纔已覺矣。
又口傳啓曰,昏後諸症候加減,何如?今日昏困,終日特甚云,卽今其有所減乎?夕間所進白粥,只是一合半,就寢前他粥飮强進伏望,惶恐敢啓。傳曰,諸症候一樣,昏困特甚,終日覺時少矣,菉豆粥,就寢時,將欲進御矣。
奉敎李箕鎭,待敎申昉,副校理趙尙健牌不進,罷職令旨。令曰,只推勿罷。已上朝報
禮曹達曰,卽接長陵參奉牒報,則今月初七日申時量,大雨暴注,本陵丁字閣左邊三十步許,大檜木一株,遽被震擊之災,而上端元枝,三尺餘則折作兩端,永永落下,二丈許則劈破中間,分垂左右,而自上梢至下端,半邊皮子剝落,亦多有木片破裂之處,誠極驚心,而陵寢至近之地,有此樹木震擊之患,極爲驚駭,慰安祭不卜日,來十一日設行,而催折樹木,令本陵參奉斫去之意,分付,何如?令曰,依。
上在慶德宮。停常參·經筵。
下直,南陽府使洪元益。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?近日症候有加,而臣等多日不得入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候已言于醫官,而昏困特甚,眩氣有加,勿爲入診。
左副承旨趙榮福初度呈辭。入達。給由。
吏曹參議李秉常再度呈辭。入達。加給由。
兵曹正郞李明彦上書。大槪,臣於試院出榜之際,矇未覺察。至以應避之人李明翼,置諸榜額,明翼卽臣友壻所後子也,而明翼年旣稚少,臣又久在鄕寓,不知名字之爲誰某,歸家之後,始得聞知,其昏謬不察之失著矣。玆敢露章自列,伏乞离明,亟令攸司照例稟處,仍治臣罪,以嚴科體事。入達。答曰,覽書具悉。書辭令該曹稟處。
待敎申昉上書。大槪,荐違嚴召,恭俟重誅,而罰止問備,恩牌又臨,臣於是惶悶抑塞,求死不得,如臣之情地,萬有一分之可進,則當此聖候有加,百僚憂遑之日,豈不欲一造候班,承問起居,小伸犬馬之誠?而區區廉隅,終有所不忍放倒者,玆敢趨詣闕外,更暴情實,伏乞亟許遞改,仍令攸司,勘臣前後違慢之罪,使朝綱益嚴,私分粗安事。入達。答曰,覽書具悉。爾其勿辭察職。
同副承旨洪重禹上書。大槪,臣以積年沈痼之疾,銀臺劇務,理難承當,而感激恩命,黽勉驅策,首尾供仕,已過六旬餘日矣。近緣風氣之乖常,宿病越添,僵臥直廬,廢却凡務,及歸私次,昨陳病狀,未獲登徹,庚牌狎至,不得不擔舁病軀,來伏闕外,而咫尺禁廬,無計致身,玆敢疾聲哀籲,還復退歸,臣罪尤萬萬,乞賜遞改,俾尋生路事。入達。遞差。
奉敎李箕鎭上書。大槪,臣書所陳,據法援例在所蒙許,而適値國忌與大祭齋戒,尙阻登徹,徒積逋慢,臣誠狼狽,不勝惶悶,玆於荐召之下,祗詣闕外,復申控籲,乞令該館更考前事,而稟處事,入達。答曰,覽書具悉,書辭令該館稟處。
判尹權辭職上書。入達。答曰,覽書具悉。卿其勿辭,從容調理察職。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚,及眩氣有加之候,其有減歇之勢乎?臣等不勝煎灼,惶恐敢啓。傳曰,諸症候晩後一樣矣。
又口傳啓曰,昏後諸症候加減,何如?伏聞入侍醫官所傳之言,則今日昏困尤加,覺時甚少爲敎云。臣等一倍煎灼,不可盡達,諸醫以爲白合茶,今姑停止,蔘苓茶,以人蔘五錢,赤茯苓二錢,燈心一分進御宜當云。今當依此煎入,而午後尙無所進,食物雖甚厭進,白粥從優强進伏望,惶恐敢啓。傳曰,諸症候一樣,菉豆粥,將欲進御矣。
副校理趙尙健牌不進,罷職令旨。令曰,只推勿罷。已上朝報
都摠府啓曰,副摠管洪致中,以同知義禁府事,今日本府坐起晝仕進去之意,敢達。令曰,依。已上都摠府謄錄
上在慶德宮。停常參·經筵。
謝恩,待敎申昉。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,日氣陰濕如此,伏未審夜來,聖候寢睡若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?昨入蔘苓茶,其已進御乎?近日寢膳日損,症候轉加,臣等久未入侍,日夜焦灼之忱,不可盡達,今日與諸醫入診,詳察症候宜當,敢此問安,竝爲仰稟。答曰,知道。諸症候已言于醫官矣。
左副承旨趙榮福再度呈辭。入達。加給由。
執義尹錫來,正言金槹初度呈辭。入達。給由。
政院達曰,憲府多官,或在外,或呈辭,或未差,監察茶時,已至累日,事甚未安。除在外及呈辭入達外,呈告人員,竝牌招察任,何如?令曰,依。
府達,請當該主薦注書,罷職不敍,被薦人姜世胤,亟令拔去。措語見上今日茶坐時,掌令金台壽來呈所志,觀其措語,則其父母墳山內圖局主峯正脈,遭偸葬之變,呈訴京兆,兩造就辨,旣已始訟,原情之後,還爲移送於長湍官,該府之始則聽訟,終乃退托,雖未知曲折之如何,而台壽以侍從臣,有此親呈,蓋出於情境之萬分痛迫,旣已接訟之後,無端移送,果如其言,則台壽之含痛訴冤,勢所必至,其在憲府聽訟之道,亦不宜推諉他官,一任其延拖,請令該府,仍爲聽理,劃卽處決,俾無呼冤之弊。答曰,不從。末達事,依達。
大殿·中殿·世子宮·嬪宮,藥房·政院夕問安。答曰,知道。
右尹吳命峻辭職上書。入達。答曰,覽書具悉。卿其勿辭,從速察職。
知事李弘述辭職上書。入達。答曰,覽書具悉。卿其勿辭,調理察職。
副校理趙尙健牌不進罷職令旨。令曰,只推勿罷。
承旨持公事入對時,左承旨韓世良所達,臣有區區所懷,敢此仰達。近聞西北飢民,流丐於三南及畿甸者數多,都下,亦或有之云。民生之迫於飢餒,父子·兄弟·夫婦,不能相保,至流離丐乞於他鄕,非但情甚矜惻,自前朝家於西北之民,每加優恤,且移居他道者,必皆刷還,實邊同圉之意,誠非泛然,今此流丐之類,若不還送,則邊事之疏虞。亦甚爲慮,爲先從優接濟,俾免死亡,仍爲官給糧資,還送本土事,令廟堂及賑廳稟處,何如?令曰,令廟堂稟處。已上朝報
都摠府達曰,副摠管洪致中,以禮曹參判,掌樂院取才坐起事,今日晝仕進去之意,敢達。令曰,依。已上都摠府謄錄
上在慶德宮。停常參·經筵。
自未時至申時,日暈。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
吏曹參議李秉常,左副承旨趙榮福三度呈辭。入達。遞差。
執義尹錫來,正言金槹再度呈辭。入達。加給由。
禮曹申目粘連,觀此兵曹正郞李明彦上書,則參榜人李明翼,卽臣友壻李世禧之子也。照例稟處亦爲白有臥乎所,取考科擧事目,則擧子與試官相避,外親三寸叔母夫,竝相避亦爲白有置,試官之初不覺察,事勢固然,而擧子之冒法入場,殊涉可駭是白在果,李明翼依法典拔去原榜目中,付標以入,何如?達依準。
院達,請還收罪人河減死定配之命,更加嚴刑得情,依律處斷。措語見上請副修撰金東弼削奪官爵。措語見上端川府使洪時九,老聾旣極,昏憒莫甚,凡諸吏役,已難堪任,況本府陞號設鎭,今方擇差,則雖以年富力强之人處之,猶慮不稱,如時九之摧頹鈍劣者,其能做得何事乎?決不可仍令赴任,徒貽民弊,請端川府使洪時九遞差。答曰,不從。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚及眩氣有加之候,其有減歇之勢乎?臣等不勝煎灼,惶恐敢啓。傳曰,諸症候一樣,昏困,膈間不淸利,腹部飽脹特甚之候,亦一樣矣。
副校理趙尙健牌不進罷職令旨。令曰,只推勿罷。
左參贊鄭澔辭職上書。入達。答曰,覽書具悉。卿其勿辭,從速察職。
政院達曰,卽者,大臣送言,明日翰林取才,當爲開坐,而吏曹堂上,不可不來參,參判沈宅賢,入達請牌云,明日待開門牌招,以爲進參之地,何如?令曰,依。
藥房口傳啓曰,昏候諸症候加減,何如?今日昏困,腹部飽脹有加云,卽今其有減歇之勢乎?白粥進御,只是一合半,就寢前他粥飮强進伏望,惶恐敢啓。傳曰,諸症候一樣,菉豆粥,當觀勢進御矣。
政院達曰,因大臣送言,吏曹參判沈宅賢,纔已請牌,而判書權尙游,除拜已久,尙不出肅,明朝一體牌招,以爲推移進參之地,大臣之意亦如此,敢達。令曰,知道。已上朝報
上在慶德宮。停常參·經筵。
下直,委曲僉使朴明梓。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
執義尹錫來,正言金槹三度呈辭。入達。遞差。
傳曰,政事,明日爲之。
以趙顯命爲假注書。
院達,請還收河減死定配之命,更加嚴刑得情,依律處斷。措語見上請副修撰金東弼削奪官爵。措語見上請端川府使洪時九遞差。措語見上答曰,不從。
忠淸左道均田使書目,臣有任情越境之罪,玆敢露章自列,請加譴斥,以嚴邦憲事,上書上送事。達。答曰,覽書具悉。爾其勿辭往來焉。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚及眩氣有加之候,其有減歇之勢乎?臣等,不勝煎灼,惶恐敢啓。傳曰,水刺厭進漸加,氣候,亦不如昨日矣。
傳曰,明日開政事下敎矣,卽今氣力,無酬應之路,更待傳敎之下,爲之。
副校理趙尙健牌不進罷職令旨。令曰,只推勿罷。
藥房口傳啓曰,昏後諸症候加減,何如?今日,以氣候不如昨日爲敎,臣等焦灼之忱,不可盡達,夕間所進御白粥,亦僅一合半,就寢前他粥飮强進伏望,惶恐敢啓。傳曰,諸症候一樣,就寢時菉豆粥,將欲進御矣。已上朝報
訓鍊都監達曰,都城女墻頹落處,令分授軍門修築事,昨年冬,自兵曹旣已達下矣。都監分授興仁門·崇禮門·仁王山近處,今十三日爲始,修築之意敢達。令曰,知道。已上訓局謄錄
都摠府達曰,副摠管洪致中,以禮曹參判,惠民署祿取才坐起事,今日晝仕進去之意,敢達。令曰,依。已上都摠府謄錄
上在慶德宮。停常參·經筵。
下直,安城郡守朴昌憲。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚有加之候,亦復減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
政院達曰,今月十六日式年文科初試,兩所及館所竝三處,文監察當爲進參,而卽今文臣監察,只有二員,無以推移分排,開場已迫,事勢窘急,在前如此之時,亦有口傳差出之規,文監察有闕之代,卽令該曹口傳差出,何如?令曰,依。
春秋館郞廳,以監事意達曰,翰林被薦人呂善長,不爲應講,故昨已達請推考矣。今日又爲開坐,累度催促,使之應講,而稱以情勢難安,無意進來,再度合坐不得取才,其在事體,誠極可駭,新進怠慢之習,不可不懲,呂善長拿推,何如?令曰,依。
吏曹口傳政事,監察黃壽嶷。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚及眩氣有加之候,其有減歇之勢乎?臣等不勝煎灼,惶恐敢啓。傳曰,諸症候,亦一樣矣。
兵曹口傳政事,兼內乘柳善基。
禁府,呂善長拿囚。達。
藥房口傳啓曰,昏後諸症候加減,何如?今日午間豆湯小許進御之後,更無進御之物,白粥從優强進伏望,惶恐敢啓。傳曰,諸症候一樣。鮒魚粥,將欲進御矣。
副校理趙尙健牌不進,罷職令旨。令曰,只推勿罷。已上朝報
司僕內乘,以提調意達曰,本寺內乘閔濟章,全羅水使瓜遞之後,久未受代,前頭上來遲速,有未可知,卽今上下闕內兩處直宿,只有二員,無他推移之處,事甚苟簡。閔濟章內乘之任,今姑改差,其代令該曹口傳差出,何如?傳曰,允。以上司僕謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?諸症候一無所減,臣等數日不得入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候已言于醫官矣。
春秋館郞廳,以領·監事意達曰,因奉敎李箕鎭上書,有令本館稟處之令矣。書中所引前例,史官與堂上相避,新薦之人,則遞其堂上,以開應講之路,在職之人,則遞其史官,以存遞下之規云。蓋聞在前史官不備,則相避堂上許遞者,亦非一二,故頃日引接時,有所陳達變通矣。今箕鎭所引前例,亦有可據,而卽今新薦人,雖應講付職,只備左右史而已,至於預備則見闕矣。推移旣無其路,則遞其堂上,不可謂無可諉之端,以此難安,必欲遞免,殊涉太過,到今已遞之堂上,不可仍置,奉敎李箕鎭,使之更勿引嫌,從速察任,何如?令曰,依。
大殿·中殿·世子宮·嬪宮,藥房·政院夕問安。答曰,知道。
今日藥房入診時,補中行濕湯,自明日煎入事,榻前定奪。
副校理趙尙健牌不進罷職令旨。令曰,只推勿罷。
藥房口傳啓曰,昏後諸症候加減,何如?卽今更鼓已下,尙無進御之物,粥飮之屬,從優强進伏望,惶恐敢啓。傳曰,諸症候一樣,白粥一合半,纔已進御矣。
奉敎李箕鎭牌不進罷職令旨。令曰,只推勿罷。已上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?補中行濕湯,臣等,昨日退與諸醫商議,則皆以爲依前加入宜當云。今當依此煎入,而中脘穴隔蒜受灸,擇日稟定事,昨日下敎矣。問于鍼醫,則今十七日爲吉云,以此日定行乎?今日,臣等與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
吏曹啓曰,今庚子式年文科初試,一二所及館所試官,今方備擬,而無故可擬之人乏少,堂上堂下違牌坐罷及朔試射不進罷職人員,合有變通之道,何以爲之?敢稟。傳曰,別單書入。
傳曰,前護軍洪啓迪·金相玉,前正言金民澤,副司直趙尙絅·李鳳年·趙遠命,前持平申晳·正〈言〉李鳳翼,竝敍用。
兵曹口傳政事,司直黃龜河·尹錫來·趙尙絅·鄭錫五·金重熙,司果趙遠命·鄭宅河·金槹·李鳳年。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡·昏困,腹部飽脹特甚有加,熏熱·膈間不淸利,呼吸不平特甚及眩氣有加之候,其有減歇之勢乎?臣等,不勝煎灼,惶恐敢啓。傳曰,諸症候一樣。湯藥今方進御矣。
明日式年文科初試,一所試官三,李聖肇·尹錫來·鄭宅河。二所試官三,徐命淵·李德壽·金槹。館所試官三,趙鳴鳳·李尙說·朴弼正。武科一所試官尹遇進,參試官三,尹基慶·洪敍一·成德涵,二所試官李森,參試官三,朴乃貞·金潗·梁彬,監試官,文一所黃壽嶷,二所安晟,館所張后相,武一所曺國相,二所鄭震輔。
副校理趙尙健,奉敎李箕鎭牌不進罷職令旨。令曰,只推勿罷。
試官李重協·柳憲章·趙遠命牌不進。依承令罷職。已上朝報
上在慶德宮。停常參·經筵。自昧爽至卯時,有霧氣。
大殿·中殿·世子宮,藥房·政院·二品以上·六曹,大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?中脘穴隔蒜受灸,更爲變通之議,今日與諸醫入診,詳察症候,仍爲稟定宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。鍼醫所見,如何?
政院達曰,判尹權,右尹吳命峻,俱爲呈辭,尙未出肅,左尹尹就商陳書,久不行公,詞訟劇地,事務積滯,竝卽牌招察任,何如?令曰,依。
府達,請當該主薦注書罷職不敍,被薦人姜世胤,亟令拔去。措語見上答曰,勿煩。傳曰,史官三員待命,騎馬九匹立之,文科等處內摘奸。
藥房再啓曰,伏承問安之批,鍼醫所見如何爲敎矣。臣等,卽與諸鍼醫等,反復商議,則皆以爲隔蒜灸,鍼灸家多用於聚痰結核之處,而至於經穴之用此法,方書無現出處,亦無聞見經驗之事,不能的知其效害,有難輕試云。蓋再昨入診時,許坫之陳達於榻前,以中脘之宜灸於浮脹,通行之法,而卽今受灸甚難故,倉卒思出隔蒜之法,未嘗議定於外,而徑先陳達,誠爲率爾矣。昨日坫,自試隔蒜灸於中脘,幾至五十壯,而未覺其艾氣之透入云,可知其未必責效,而徒勞無益矣,明日隔蒜受灸,停止恐宜,煉臍事,昨已發端於榻前,而未有定奪,故臣等又與諸鍼醫商議,則皆以爲凡艾氣,熱則散之,寒則溫之,況臍中,卽神闕穴,灸神闕穴,則治腹大水腫鼓脹云者,明載於方書,今試煉臍之法,則必有消脹之效,可補眞陽之氣,實是可試之法。聖體臍右結核處,方因脹有加,皮薄色軟,或不無以此持疑,而聚痰之處遇艾,則恐亦有益於臍間本症,若善作灸器,輕輕受灸,俾無礙逼之事,則無少妨而有實益,今日治法,莫過於此云,臣等所欲稟定者,卽此事也。旣承下敎,竝此議陳,自明日試以煉臍之法,未知何如?惶恐敢啓。傳曰,隔蒜灸停止,自明日試以煉臍之法,宜矣。
奉敎李箕鎭上書。大槪,陳章見阻,鎭日違召,惶悶抑塞,罔知所措。玆敢隨牌詣闕,復申前懇,乞削臣職,俾遂微志而不奪其至情,仍勘臣慢命之罪,以安私分事。入達。答曰,覽書具悉。爾其勿辭,救護母病。
副校理趙尙健牌不進罷職令旨。令曰,只推勿罷。
大殿·中殿·世子宮,藥房·政院夕問安。答曰,知道。藥房口傳啓曰,晩後諸症後加減,何如?口淡昏困,腹部飽脹特甚有加,熏熱,膈間不淸利,呼吸不平益甚及眩氣有加之候,其有所減之勢乎?臣等不勝煎灼,惶恐敢啓。傳曰,諸症候一樣,昏困特甚之候,晩後有加矣。
藥房又口傳啓曰,昏後諸症候加減,何如?今日昏困有加,而今其有減歇之勢乎?午間水刺,僅一匙進御之後,更無進御之物,白粥從優强進伏望,惶恐敢啓。傳曰,諸症候一樣,自昨日口淡特甚之候有加矣。今日則尤甚,水刺及湯藥,僅爲强進,此時他物,無思進之念,豆湯將欲進御矣。已上朝報
備邊司達曰,云云事令下矣。西北·關東飢民,自歲初流入於畿甸及都下者,其數頗多,故自賑廳收聚給糧,還送本道,而飢民等不願還鄕,中路逃躱者,比比有之云,實無善處之道,而筵臣所達如此,更令賑廳連續給糧,着實還送之意,分付,何如?答曰,依。已上備局謄錄
上在慶德宮。停常參·經筵。
下直,魚面萬戶安樞。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚及膈間不淸利,呼吸不平特甚之候,亦復減歇乎?今日煉臍受灸時刻,定以何時乎?臣等不勝終宵煎灼,敢此問安,竝爲仰稟。答曰,知道。諸症候已言于醫官,煉臍受灸時刻,定以午正宜矣。
院達,請還收罪人河減死定配之命,更加嚴刑得情,依律處斷。措語見上請副修撰金東弼削奪官爵。措語見上請端川府使洪時九遞差。措語見上答曰,不從。末端事依達。
大殿受灸後,大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。
大殿·中殿·世子宮·嬪宮,藥房·政院夕問安。答曰,知道。
吏曹口傳政事,端川府使李行儉。
副校理趙尙健牌不進罷職令旨。令曰,只推勿罷。已上朝報
政院達曰,端川府使洪時九改差之代,卽爲口傳差出,給馬發送,何如?令曰,依。已上吏曹謄錄
兵曹達曰,今十七日武臣堂上朔試射,當爲設行,而訓鍊院,慕華館武科初試,旣已設場,試射,依近例南小洞設行之意,敢達。令曰,知道。已上御營廳謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹·大司憲問安,答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚有加及膈間不淸利,呼吸不平特甚之候,亦復減歇乎?今日受灸時刻,依前定以午正乎?臣等,不勝終宵煎灼,敢此問安,竝爲仰稟。答曰,知道。諸症候已言于醫官,而達夜咳嗽,寢睡全失,今日受灸,姑停宜矣。
政院達曰,卽者,備邊司郞廳,以大臣意來言,近因聖候無減,久未開政,守令有闕之代,趁未差出,非但民事可慮,夫馬多滯,亦甚有弊,此後守令窠闕,隨卽口傳差出事,稟達變通云。上候差勝間,依此擧行,何如?令曰,依。
吏曹口傳政事,利川府使鄭健一,豐德府使趙泰果,古阜郡守李震亨,杆城郡守崔重鼎。
藥房口傳啓曰,朝者,以受灸後火嗽猝發,寢睡全失爲敎矣。卽今咳嗽加減,何如?申時已迫,而尙無進御食物,臣等焦煎之忱,何可盡達?水刺若難進御,則雖他粥飮,强進伏望,醫官,亦令早爲入診,何如?惶恐敢啓。傳曰,昏困特甚,飽脹亦甚,頓無思進食物之念,故水刺進御差晩矣,火嗽,夜間連續不休,天明後鎭定,今猶數發,粥飮,亦難進御矣。醫官,將欲使之入診矣。
大殿·中殿·世子宮·嬪宮,藥房·政院夕問安。答曰,知道。
副校理趙尙健牌不進罷職令旨。令曰,只推勿罷。
藥房口傳啓曰,昏後諸症候加減,何如?口淡昏困,腹部飽脹有加之候,其有減歇之勢乎?夕間,菉豆粥少許進御之後,更無進御之物,而湯藥,亦不得進御,雖夜深之後,他粥飮强進伏望,惶恐敢啓。傳曰,諸症候一樣,昏困口淡,腹部飽脹之候特甚,故湯藥不得進御,且無思進食物之念,俄者,豆湯僅二合纔已進御矣。已上朝報
上在慶德宮。停常參·經筵。
日出時,日色赤。巳時午時,日暈。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱·溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚有加及膈間不淸利,呼吸不平特甚之候,亦復減歇,火嗽今已差愈乎?煉臍受灸,昨日有姑停之敎矣,今日臣等,與諸醫入診,詳察症候後,稟定停灸當否宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。火嗽猶未差愈,受灸仍停數日,宜矣。
吏曹口傳政事,加平郡守李彦緯。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚及眩氣有加之候,其有所減,而火嗽之候,益有差減之勢乎?今日水刺,尙未進御,臣等,不勝煎灼,惶恐敢啓。傳曰,諸症候一樣,昏困特甚有加,腹部飽脹,膈間不淸利,呼吸不平特甚之候,不但有加無減,自三四日,氣甚不平,若難收拾矣。
副校理趙尙健牌不進,罷職令旨。令曰,只推勿罷。
藥房口傳啓曰,入侍醫官來傳,諸症候,與夕問安批答一樣,而膈間不淸利亦甚,氣候殆難收拾云,故臣等與諸醫商議,則皆以爲五錢重蔘茶,牛黃五分調進宜當云。蔘茶今當煎入,牛黃五分,亦爲封入之意,敢啓。傳曰,知道。
又口傳啓曰,昏後諸症候加減,何如?蔘茶調進牛黃之後,不能收拾之候,少得鎭定乎?今日菉豆粥二合之外,更無所進云,如此則難以扶接胃氣,雖甚口淡厭進,必須强進粥飮伏望,惶恐敢啓。傳曰,諸症候一樣,蔘茶調牛黃進御之後,若不能收拾之候,姑未知有減,而卽今藥物無思進之念,菉豆粥將欲觀勢進御矣。已上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房,政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚有加及膈間不淸利,呼吸不平特甚之候,亦復減歇,火嗽今已差愈,而若難收拾之候,亦得鎭定乎?水刺頓廢,症候有加如此,臣等一倍煎灼之忱,何不盡達?今日不可不與諸醫入診,詳察症候矣,敢此問安,竝爲仰稟。答曰,知道。諸症候,已言于醫官,而若難收拾之候,尙未鎭定矣,勿爲入診。
判尹權,副校理趙尙健初度呈辭。入達。給由。
政府,翰林取才呂善長,綱目,略。
吏曹口傳政事,檢閱單呂善長。
府達,陽智縣監朴明東,居官累年,政多憒憒,今春分糶之際,一循私情,多給別還於親知,仰哺飢民,擧皆失望,怨聲嗷嗷。且蠱惑酒幕之娼,多有可駭之事,行路指點,莫不唾鄙,如此之人,不可仍置字牧之任,以貽民害,請陽智縣監朴明東罷職。答曰,不從。前達,請主薦注書罷職不敍,被薦人姜世胤亟令拔去事,停達。
平安監司書目,檢賑巡道之路,乞得旬望之暇,試服昌城地藥水事,上書上送事。入達。答曰,覽書具悉。卿其依書辭往來焉。
藥房口傳啓曰,朝問安批答,以若難收拾之候,尙未鎭定爲敎矣。臣等,雖不得入診,醫官則趁卽使之入診,議定蔘茶繼進與否宜當,惶恐敢啓。傳曰,依爲之。
大殿·中殿·世子宮·嬪宮,藥房·政院夕問安。答曰,知道。藥房口傳啓曰,入診醫官來言,諸症候一樣,而熏熱有加,牛黃進御之意定奪云,故臣等與諸醫商議,則皆以爲,牛黃四分,木通茶調進宜當云。木通茶今方煎入之意,敢啓。傳曰,知道。
謝恩,檢閱呂善長。
藥房口傳啓曰,再次入侍醫官來傳,菉豆粥進御之後,不爲順下,而有陞降之氣,幾至吐出,薑茶進御之後,雖似鎭定,尙未快降云。臣等與諸醫商議,則皆以爲山査肉五錢,神麯炒·麥芽炒各一錢,作茶煎進宜當云,故今方煎入之意,敢啓。傳曰,知道。
武一所出榜詣闕。已上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹·大司憲問安。答曰,知道。嬪宮,藥房·政院問安。答曰,知道。藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚有加及膈間不淸利,呼吸不平特甚之候,亦復減歇乎?火嗽今已快愈,而若難收拾之候,食物升降之候,亦得鎭定乎?臣等此時,多日不得入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候已言于醫官,而食物升降之候,鎭定矣。
副校理趙尙健再度呈辭,入達。加給由。
府達,請陽智縣監朴明東罷職。措語見上答曰,不從。
注書任珖牌不進罷職令旨。令曰,只推勿罷。
大殿·中殿·世子宮·嬪宮,藥房·政院夕問安。答曰,知道。
武科二所及文科一所,館所出榜詣闕。
兵曹口傳政事,司果申晳。
藥房口傳啓曰,昏後諸症候加減,何如?口淡昏困,腹部飽脹有加之候,比醫官入診時,其有減歇之勢乎?俄者松茸粥一合半,雖已進御,而就寢前,他粥飮强進伏望,惶恐敢啓。傳曰,諸症候一樣,腹部飽脹特甚矣。俄者大便放下,而比近來稍勝,故少似減歇,卽今更進粥飮爲難,就寢時木通茶,牛黃當爲調進矣。
承旨持公事入對時,右承旨韓重熙所達,玉堂上下番俱空,未有甚於近日,事體極爲未安,而當此聖候有加之日,不敢以牌招政官差出闕員事,循例頉稟矣,校理洪廷弼,以親病受由下鄕,已過月餘,催促上來之意,分付,何如?令曰,依爲之。已上朝報
政院達曰,慶尙道監司吳命恒,以本道中軍李思晟除拜本道左水使,除朝辭赴任之意,有所狀請矣。軍官及中軍除拜他職,不得除朝辭赴任,旣有辛卯判付,而今此狀請,殊涉不察。慶尙監〈司〉吳命恒推考,何如?令曰,依。兵曹謄錄
上在慶德宮。停常參·經筵。
昧爽至辰時,有霧氣。午時未時,日暈。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹特甚有加,膈間不淸利,呼吸不平特甚之候,亦復減歇乎?火嗽,今已快愈,而若難收拾之候,已得鎭定乎?症候有加之時,臣等,不可不鎭日入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候已言于醫官矣,勿爲入診。
判尹權再度呈辭。入達。只遞本職。副校理趙尙健三度呈辭,入達。遞差。
文二所出榜,詣闕。
開城留守書目,臣見差海州碑文書寫官,而疾病垂死,無路寫進,乞速變通事,上書上送事。達。答曰,覽書具悉。卿其勿辭,從速擧行。
注書任珖辭職上書,入達。答曰,覽書具悉。爾其勿辭察職。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚及眩氣有加之候,其有減歇之勢乎?臣等不勝煎灼,惶恐敢啓。傳曰,諸症候,晩後亦無加減矣。
禁府,林柱國拿囚。達。已上朝報
都摠府達曰,副摠管吳重周,以禁衛中軍,鄕軍中日試放事,訓鍊院晝仕進去之意,敢達。令曰,知道。已上都摠府謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。嬪宮,藥房政院問安。答曰,知道。
藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,而腹部飽脹有加及膈間不淸利,呼吸不平特甚之候,亦復減歇,火嗽今已快愈,而若難收拾之候,亦得鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
大司諫李宜顯辭職上書,入達。答曰,覽書具悉。卿其勿辭,調理察職。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後諸症候加減,何如?口淡昏困,腹部飽脹特甚有加,熏熱,膈間不淸利,呼吸不平特甚之候,其有所減,而眩氣有加之候,比夜差減乎?臣等不勝煎灼,惶恐敢啓。傳曰,諸症候晩後,亦一樣矣。又口傳啓曰,醫官入診時,以湯藥及螻蛄進御之意,有所陳達矣。湯藥則當爲議定以稟,而螻蛄服法,必作末調水以服,而服之若難,則或作丸以用云,作散作丸,從便下敎,何如?傳曰,作丸以入,宜矣。
藥房再啓曰,入診醫官退出後,臣等,以醫官等榻前所陳濟生紫蘇子湯,更爲反復商議,則皆以爲補脾行氣,通利二便,莫過於此,方且分數輕微,進御亦不甚艱,加山査肉·神麯炒硏各三分,連進五貼,而螻蛄丸,先進一二日後,進御宜當云。此藥,自再明日煎入之意,敢啓。傳曰,知道。已上朝報
上在慶德宮。停常參·經筵。
下直,仁川府使朴聖輅,代登萬戶張浹。
大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,漸有消減之勢,腹部飽脹特甚有加及膈間不淸利,呼吸不平特甚之候,亦復減歇,火嗽,今已快愈,而若難收拾之候,亦復鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候已言于醫官矣,勿爲入診。
兵曹口傳政事,副司果趙尙絅。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,入侍醫官,先出傳敎,故濟生紫蘇子湯,今方劑煎,而昨定方門中,厚朴·蘇子·人蔘,各加二分之意,敢啓。傳曰,知道。又口傳啓曰,伏聞下敎醫官之言,則豆湯進御之後,腹部膨急益甚,氣尤不平云,臣等不勝驚慮之至。卽今或有減歇之勢乎?惶恐敢啓。傳曰,卽今亦一樣矣。
今日藥房入診時,自今日侍藥設廳事,榻前定奪。
侍藥廳口傳啓曰,榻前所定蘿葍子茶,以蘿葍子·蘇子各二錢,人蔘一錢煎入之意,敢啓。傳曰,知道。
大殿·中殿·世子宮·嬪宮,二品以上·六曹·大司憲夕問安。答曰,知道。
侍藥廳口傳啓曰,昏後諸症候加減,何如?腹部膨脹,膈間不淸利,呼吸不平之候,其有減歇之勢,而煎入茶飮,亦已進御乎?今日飽脹及膈間不淸利有加,無進御食物,雖甚厭進,他粥飮强進伏望,惶恐敢啓。傳曰,諸症候,卽今亦一樣,而白粥一合,纔已進御,茶飮將欲進御矣。已上朝報
戶曹達曰,今此三南量田達下節目中,山火田一體打量,皆以六等施行,而別件成冊,俾無與元田混雜那移之弊。且火田成冊,不排字號,只書某面某山某地名,第幾作田形長廣尺數,東西四標,作者姓名而已,不書主字云,而今聞各色量田時,山火田,多入於元帳付結數之內,此與當節目本意,大段相違。蓋山火田多在於山峽澗谷之間,或有今年起耕而明年陳廢,或有此邊陳廢而彼邊起耕,自前每年隨起收稅者,蓋由於此。今此量田時打量一款,則雖當與元田一體擧行,若以此火田混錄於元田,徒爲充數之計,則非但前頭陳頉甚多,實結漸縮而已,一入帳付,每年出稅,則民間呼冤,亦必不貲,不可無申飭釐正之道。凡山火田,不排字號,不書主名等事,一依達下節目,別件成冊,上送本曹,切勿混雜於元田,雖或有已爲入錄之處,皆卽刪去之意,三南均田使處,卽爲知委,何如?令曰,依。已上備局謄錄
上在慶德宮。停常參·經筵。
下直,昌洲僉使趙世行。
大殿·中殿·世子宮,侍藥廳·政院·二品以上·六曹·兩司長官問安。答曰,知道。嬪宮,侍藥廳·政院問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有消減之勢,而腹部飽脹特甚有加及膈間不淸利,呼吸不平特甚之候,亦復減歇,火嗽,今已快愈,而若難收拾之候,亦得鎭定乎?設廳以後,臣等,不可不數數入侍,今日與諸醫趁早入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
又口傳啓曰,醫官等以爲,螻蛄丸,初以一兩日進御爲達矣。已進兩日,今不必連進,姑停宜當云,故今日不爲劑入之意,敢啓。傳曰,知道。
政院達曰,聖候添加,至設侍藥廳,此時持公事,鎭日入對,有所未安。聖候差勝間,緊急公事,雖不得不間間流入,而此外則竝姑捧留本院,何如?令曰,依。又達曰,庭試武科初試開場,迫在今月二十九日,而卽今聖候有加,至設侍藥廳,則百司當爲廢坐,設場試才,事甚未安。今此武科初試,姑爲退行事,稟于大朝,下令,何如?大臣之意,亦如此,敢達。令曰,退行。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如,而腹部飽脹,呼吸不平,膈間不淸利之候,比昨日午間,亦何如?今日有勿爲入診之敎,而此時臣等,不可不頻數入診,醫官已有待令之敎矣。臣等亦令同時率入事,下敎,何如?惶恐敢啓。傳曰,依爲之。
大殿·中殿·世子宮,侍藥廳·政院·二品以上·六曹·兩司長官夕問安。答曰,知道。嬪宮,侍藥廳·政院夕問安。答曰,知道。
侍藥廳口傳啓曰,昏後諸症候加減,何如,而腹部飽脹,膈間煩悶,呼吸不平之候,比醫官入診時,或有減歇之勢,而午間菉豆粥小許,俄者白粥僅一合進御之外,終日無他所進,雖夜深後,他粥飮更進伏望。惶恐敢啓。傳曰,諸症候,卽今無少減之勢,而粥飮將欲進御矣。已上朝報
兵曹達曰,取考謄錄,則侍藥設廳之後,各軍門軍兵中日試才及習操等事,皆爲停止矣,今亦依此擧行之意,分付,何如?令曰,依。已上御營廳謄錄
上在慶德宮。停常參·經筵。
日出時,日色赤無光,日中有黑氣。申時,日有兩珥。
大殿·中殿·世子宮,侍藥廳·政院·二品以上·六曹·兩司長官問安。答曰,知道。嬪宮,侍藥廳·政院問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有消減之勢,而腹部飽脹特甚有加及膈間不淸利,呼吸不平特甚之候,亦復減歇,火嗽,今已快愈,而若難收拾之候,亦得鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?腹部脹滿,膈間滿悶,呼吸不平之候,或有所減乎?惶恐敢啓。傳曰,諸症候,卽今亦一樣矣。
大殿·中殿·世子宮,藥房·政院·二品以上·六曹·兩司長官夕問安。答曰,知道。嬪宮,侍藥廳·政院夕問安。答曰,知道。
侍藥廳口傳啓曰,昏後諸症候加減,何如,而昏困,腹部脹滿,膈間滿悶,呼吸不平之候,比醫官入診時,其有少減之勢乎?惶恐敢啓。傳曰,諸症候一樣,而昏困,腹部脹滿,膈間煩悶,呼吸不平之候,亦無所減矣。已上朝報
上在慶德宮。停常參·經筵。
大殿·中殿·世子宮,侍藥廳·政院·二品以上·六曹·兩司長官問安。答曰,知道。嬪宮,侍藥廳·政院問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚有加及膈間不淸利,呼吸不平特甚之候,亦復減歇,而若難收拾之候,亦得鎭定乎?此時臣等,隔日不得入侍,一倍煎灼之忱,何可陳達?今日與諸醫入診,詳察症候宜當,敢此問安,竝爲仰稟。答曰,知道。諸症候已言于醫官矣。
大殿·中殿·世子宮·嬪宮,侍藥廳晝問安。答曰,知道。
備邊司,咸鏡監司洪致中。
今日侍藥廳入診時,領議政金昌集同爲入侍,入侍時承旨前望單子入之事,榻前下敎。
承旨前望單子入之,趙鳴鳳·趙觀彬落點。
吏曹,左承旨趙鳴鳳,右承旨韓世良,左副承旨韓重熙,同副承旨趙觀彬。
令曰,禮曹參判未差之代,口傳差出。
令曰,兵曹參判·參知,口傳差出。
大殿·中殿·世子宮,侍藥廳·政院·二品以上·六曹·兩司長官夕問安。答曰,知道。
嬪宮,侍藥廳·政院夕問安。答曰,知道。
謝恩,右承旨韓世良,左副承旨韓重熙,同副承旨趙觀彬。
政院達曰,禮曹判書未差之代,口傳差出事,下令矣。來五月初四日,獻陵石物塗灰事,端午物膳看品時,禮曹堂上當爲分進,而參判·參議亦皆有闕,勢難推移,合有一體變通之道,何以爲之?敢稟。令曰,差出。
吏曹口傳政事,禮曹判書李觀命,參判李㙫,參議尹陽來,兵曹參判兪命弘,參知李秉常。
侍藥廳口傳啓曰,昏後諸症候加減,何如,而昏困,腹部脹滿,膈間煩悶,呼吸不平之候,或有少減之勢乎?今日,則終日所進食物尤少,雖夜深後,他粥飮更爲强進伏望。惶恐敢啓。傳曰,諸症候一樣,昏困特甚之候尤甚,菉豆粥,將欲進御矣。已上朝報
上在慶德宮。停常參·經筵。
巳時至申時,日暈。
大殿·中殿·世子宮,侍藥廳·政院·二品以上·六曹·兩司長官問安。答曰,知道。嬪宮,侍藥廳·政院問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平特甚之候,亦復減歇,而若難收拾之候,亦得鎭定乎?臣等不可不連續入侍,今日與諸醫入診,詳察症候宜當,不勝終宵煎灼之至,敢此問安,竝爲仰稟。答曰,知道。諸症候已言于醫官矣,勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,卽伏聞下差備醫官之敎,則水刺欲爲强進,厭進特甚而還止,今日昏困,口淡厭食,腹部脹滿,膈間煩悶之候,比前益甚云。臣等一倍驚慮,不知所達,水刺雖甚厭進,他粥飮强進伏望。症候之有加如此,醫官已有待令之命,臣等卽率諸醫,亦爲入侍,何如?惶恐敢啓。傳曰,粥飮無强進之勢矣,勿爲入診。
大殿·中殿·世子宮,侍藥廳·政院·二品以上·六曹·兩司長官夕問安。答曰,知道。嬪宮,侍藥廳·政院夕問安。答曰,知道。
政院達曰,因三南量役之未完,古阜郡守李震亨口傳差出矣,近緣兩司廢坐,尙未署經云。似當有變通之道,何以爲之?敢稟。令曰,除署經發送。
侍藥廳口傳啓曰,昏後諸症候加減,何如?口淡昏困,腹部脹滿,膈間滿悶,呼吸不平之候,其有少減之勢乎?日暮,始進白粥一合餘,若經夜而以至明日之晩,則胃氣益難接續,夜深後他粥飮,更爲强進伏望。惶恐敢啓。傳曰,諸症候,卽今亦一樣,豆湯,將欲觀勢進御矣。已上朝報
上在慶德宮。停常參·經筵。
自昧爽至卯時,有霧氣。自辰時至未時,日暈。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有消減之勢,而腹部飽脹特甚有加及膈間滿悶,呼吸不平之候,亦復減歇,若難收拾之候,已得鎭定乎?聖候有加無減,而臣等不得逐日入侍,日夜煎灼之忱,何可盡達?今日與諸醫入診,詳察症候宜當,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,右議政李健命,判府事趙泰采同爲入侍,入侍時,三司外緊急闕員,口傳備望流入,而卿宰應付軍職人員,亦爲口傳事,榻前定奪。
大殿·中殿·世子宮,侍藥廳·政院·玉堂·三品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
兵曹口傳政事,司直趙泰耉·洪萬朝·權·黃一夏·金相稷。
吏曹口傳政事,刑曹判書兪集一,參議洪啓迪。
侍藥廳口傳啓曰,昏後諸症候加減,何如?昏困,腹部脹滿特甚,膈間煩滿,呼吸不平之候,其有所減之勢乎?俄者,白粥一合半纔已進御,而就寢前,蔘苓茶,更進伏望,惶恐敢啓。傳曰,諸症候一樣,蔘苓茶,將欲進御矣。
侍藥廳詣闕門外,口傳啓曰,卽伏聞下敎于差備醫官之言,則夜來聖候,熏熱特甚,腹部脹滿,膈間滿悶,呼吸不平之候特甚,氣甚煩鬱,至今不得入睡云。臣等,一倍驚遑之忱,何可盡達?醫官請以赤小豆茶,調進牛黃三分云。未知今已進御,而進御之後,諸症候加減,何如?臣等,卽與諸醫入診之意,敢啓。傳曰,牛黃進御後,熏熱特甚之候,少得鎭定,而諸症候一樣矣,勿爲入診。又口傳啓曰,臣等卽與諸醫商議,則皆以爲,前進蘿葍子茶,去人蔘加厚朴一錢,進御宜當云。此茶卽爲煎入之意,敢啓。傳曰,知道。已上朝報
上在慶德宮。停常參·經筵。
下直,明川府使權始經,城津僉使任㝡。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
吏曹口傳政事,判尹兪命雄,知義禁權。
侍藥廳口傳啓曰,朝來牛黃進御後,熏熱之候,漸向差勝,而腹部脹滿,膈間煩滿,呼吸不平之候,亦有減歇之勢乎?茶飮旣已煎入,未知卽爲進御,而朝後亦得入睡乎?惶恐敢啓。傳曰,熏熱特甚之候,少定後一樣,其餘症候無減,天明後暫得假寢,茶飮姑未進御矣。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?今日日勢已午,而尙無進御之物,水刺或粥飮,早爲强進伏望,症候有加如此,今日醫官入診時,臣等與諸醫入侍,何如?惶恐敢啓。傳曰,諸症候,晩後亦一樣,水刺少許,纔已進御矣。勿爲入診。
大殿·中殿·世子宮,侍藥廳·政院·玉堂·二品以上六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,昏後諸症候加減,何如?昏困,腹部脹滿,膈間煩悶,呼吸不平之候,其有少減之勢乎?今夕粥飮,僅進一合,所進止此,則有難經夜,就寢前,他粥飮更爲强進伏望。惶恐敢啓。傳曰,諸症候卽今亦一樣,粥飮當觀勢進御矣。已上朝報郞廳愼基慶書。郞廳洪啓沃校正。
上在慶德宮。停常參·經筵。
下直,豐德府使趙泰果,端川府使李行儉,吾老梁萬戶崔起萬。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,好雨蘇枯,日氣不熱,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚有加及膈間滿悶,呼吸不平特甚之候,亦復減歇,若難收拾之候,已得鎭定乎?濟生紫蘇子湯,已進五貼,今日臣等,與諸醫入診,詳察症候,議定加進當否宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣。
傳曰,史官一員待命,騎馬三匹,卜馬二匹立之,寧陵忌辰祭所內摘奸。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,濟生紫蘇子湯,加進五貼事,榻前定奪。
大殿·中殿·世子宮,侍藥廳·政院·玉堂·二品以上·六曹·大司憲夕問安。答曰,知道。嬪宮,侍藥廳·政院·玉堂夕問安。答曰,知道。
禮曹達曰,庭試武科初試,因政院之稟達,旣已退行,文武科庭試吉日,所當次第退定,而前頭分排定日之際,正當農務方急之時,外方許多擧子之赴試,必致主客之俱困,待秋更爲擇日設行,似合便當。大臣之意亦如此,何以爲之?敢稟。令曰,依爲之。
以趙趾彬爲假注書。
侍藥廳口傳啓曰,昏後諸症候加減,何如?昏困·腹部脹滿,膈間煩悶,呼吸不平之候,其有少減之勢乎?今日晩後,粥飮再次進御,而就寢前,蔘苓茶,更爲進御伏望。惶恐敢啓。傳曰,諸症候一樣,蔘苓茶,將欲進御矣。已上朝報
上在慶德宮。停常參·經筵。
下直,加平郡守李彦緯,古阜郡守李震亨。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,日氣蒸鬱,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有消減之勢,腹部脹滿特甚有加,膈間滿悶,呼吸不平特甚之候,亦復減歇,而若難收拾之候,已得鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?昏困腹部脹滿,膈間煩滿,呼吸不平之候,其有少減之勢乎?惶恐敢啓。傳曰,諸症候,晩後亦一樣矣。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,昏後諸症候加減,何如?昏困,腹部脹滿,膈間煩悶,呼吸不平之候,其有所減之勢乎?今夕所進白粥,未滿一合,若止此而經夜,則胃氣,益難補接,就寢前,他粥飮,更爲强進伏望。惶恐敢啓。傳曰,諸症候亦無所減之勢,桑枝茶所煮豆湯,將欲進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,喜雨成霖,蒸鬱益甚,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有所減之勢,而腹部脹滿特甚有加及膈間滿悶,呼吸不平特甚之候,亦復減歇,若難收拾之候,已得鎭定乎?昨日症候有加,食治尤減,臣等終宵煎灼之忱,尤不可盡達,今日與諸醫入診,詳察症候宜當,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,昏後諸症候加減,何如?昏困,腹部脹滿,膈間滿悶,呼吸不平之候,其有少減之勢乎?今夕粥飮,略有所進,就寢前,更進蔘苓茶伏望,惶恐敢啓。傳曰,諸症候一樣,蔘苓茶,將欲進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部或有少減之勢,腹部脹滿特甚有加及膈間滿悶,呼吸不平特甚之候,亦復減歇,而若難收拾之候,已得鎭定乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
忠淸監司書目,忠州呈,以判府事權尙夏上書上送事。達。答曰,覽書具悉卿懇。卿其安心勿辭,從容就途,以副至望。仍令曰,史官往諭。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?昏困,腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候一樣,腹部脹滿益甚矣。
以姜必愼爲假注書。
大殿·中殿·世子宮,侍藥廳·政院·玉堂·二品以上·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
慶尙左道均田使沈壽賢,稟議事上來。
侍藥廳口傳啓曰,今日晝問安之批,有腹部脹滿益甚之敎,夕間入診醫官來言,昏困尤爲特甚云。臣等一倍驚慮之忱,何可盡達?白粥一合半,雖已進御,而進御差早,就寢前,他粥飮强進伏望。惶恐敢啓。傳曰,諸症候一樣,豆湯,觀勢欲爲進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚有加及膈間滿悶,呼吸不平特甚之候,亦復減歇,若難收拾之候,已得鎭定乎?昨日症候,尤似有加,今日臣等,與諸醫入診,詳察症候宜當,不勝終宵煎灼之至,敢此問安,竝爲仰稟。答曰,知道。諸症候,已言于醫官矣。
江原監司書目,春川府使趙爾重,去月二十九日身死事。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
吏曹口傳政事,同義禁沈宅賢,吏曹參議洪啓迪,春川府使洪重禹。
吏曹達曰,新除授加平郡守李彦緯呈狀內,辭朝後,都事不受公狀,不見都事,則不可赴任,依楊州例,卽爲入達處置云。利川府使鄭健一呈狀內,病勢決難赴任,又有情勢之難安,其在廉義,不可一日仍帶,卽速入達變通云。今此兩邑守令,皆稱情病,累呈辭狀,以必遞自畫,不可一向强迫,徒貽曠官之弊,加平郡守李彦緯,利川〈府〉使鄭健一,一竝改差,何如?令曰,依。
侍藥廳口傳啓曰,昏後諸症候加減,何如?俄者入侍醫官來言,虛憊之候,比午間有加,蔘苓茶以人蔘五錢重煎入事定奪云,故今方煎入,而臣等焦煎之忱,何可盡達?卽今若難收拾之候,飽脹特甚之候,今或有所減乎?惶恐敢啓。傳曰,知道。諸症候一樣,腹部飽脹及若難收拾之候,少無所減矣。已上朝報
備邊司達曰,自北京回還漂海人,廣州鴨鷗亭居姜興石等八名,縣次遞送,昨始上來,故使本司郞廳,詳細問情後,所供辭緣別單書入,以備徽覽,而今無留置更問之事,還送本土之意,敢達。答曰,知道。已上備局謄錄
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚及膈間滿悶,呼吸不平之候,亦復減歇,若難收拾之候,已得鎭定乎?昨日症候,尤似有加,今日臣等,與諸醫趁早入診,詳察症候宜當,不勝終宵煎灼,敢此問安,竝爲仰稟。答曰,知道。諸症候,已言于醫官矣,勿爲入診。
傳曰,史官一員待命,騎馬三匹,卜馬二匹立之,長陵忌辰祭所內摘奸。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?昏困若難收拾之候及腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候一樣,昏困等症,少無所減矣。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
以李雲龍爲假注書。
吏曹口傳政事,利川府使元命龜,加平郡守金宗衍,大司成黃龜河,刑曹參議黃璿。
侍藥廳口傳啓曰,昏後諸症候加減,何如?昏困,若難收拾之候及腹部脹滿,膈間煩悶,呼吸不平之候,其有少減之勢乎?今日蔘苓茶已爲煎入矣,就寢前進御伏望。惶恐敢啓。傳曰,諸症候及昏困等症一樣,蔘苓茶,將欲進御矣。已上朝報
上在慶德宮。停常參·經筵。
自巳時至申時日暈,夜一更月暈,廻木星。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚及膈間滿悶,呼吸不平特甚之候,亦復減歇,若難收拾之候,已得鎭定乎?濟生紫蘇子湯,又進五貼,今日臣等,與諸醫入診,詳察症候,議定加進當否宜當。不勝終宵煎灼,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,濟生紫蘇子湯,今姑停進,天乙丸劑入事,榻前定奪。
大殿·中殿·世子宮,侍藥廳·政院·玉堂·二品以上·六曹兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
接慰官金濰入來。
侍藥廳口傳啓曰,昏後諸症候加減,何如?昏困,若難收拾之候及腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候一樣,昏困等症,亦無所減矣。
全羅左道均田使金在魯,竣事後入來。以上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平之候,亦復減歇,而若難收拾之候,已得鎭定乎?今日臣等,與諸醫入診,詳察症候宜當。不勝終宵煎灼,敢此問安,竝爲仰稟。答曰,知道,諸症候,已言于醫官矣。勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?昏困·若難收拾之候及腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候一樣,昏困等症,亦無所減矣。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,昏後諸症候加減,何如?昏困,若難收拾之候及腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候一樣,昏困等症,亦無所減矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,雨氣陰濕,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減,而腹部脹滿特甚有加及膈間滿悶,呼吸不平特甚,若難收拾之候,亦復減歇乎?今日臣等,與諸醫入診,詳察症候宜當。不勝終宵煎灼,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,濟生紫蘇子湯,元方中去枳角,加肉桂,自明日煎入事,榻前定奪。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,臣等入診退出後,會諸醫商議,則前進濟生紫蘇子湯,依榻前定奪加減,而本方中紫蘇子減二分,去枳角,代以白茯苓,前加入兩材竝去之,更加白芍藥酒炒五分,肉桂三分,自明日煎入之意,敢啓。傳曰,知道。
侍藥廳口傳啓曰,昏後,諸症候加減,何如?夕間醫官入診退出後來傳,腹部膨脹之候,益甚爲敎云。臣等一倍焦煎之忱,何可盡達?卽今腹部膨脹,膈間滿悶,呼吸不平,昏困,若難收拾之候,其有少減之勢乎?今日朝水刺及夕時粥飮,殆與不進無異,夜深後他粥飮,更爲强進伏望。惶恐敢啓。傳曰,諸症候及腹部脹滿,膈間滿悶特甚,一樣,昏困等症,亦無所減,他食物,決難强進,天乙丸將欲進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·大司憲問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚有加,膈間滿悶,呼吸不平及若難收拾之候,亦復減歇乎?今日臣等,與諸醫入診,詳察症候宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。勿爲入診。
大殿·中殿·世子宮·嬪官,侍藥廳晝問安。答曰,知道。
侍藥廳口傳啓曰,午間諸症候加減,何如?腹部脹滿,膈間滿悶,呼吸不平,昏困,若難收拾之候,其有少減之勢乎?今日大便,尤似滑數,虛憊之候,因此而不至有加乎?惶恐敢啓。傳曰,諸症候及昏困等症一樣,大便連爲放下,雖有虛憊之氣,不至特甚,膨急之候則少緩矣。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,俄者入侍醫官來言,蔘苓茶復爲煎入事定奪云。臣等與諸醫商議,則皆以爲參苓茶前方中,茯苓減一錢,更加蓮子二錢宜當云。今方依此煎入而,今日昏困之候,尤爲特甚,症候似有加,夕間醫官入診時,臣等率諸醫,亦爲入侍之意,敢啓。傳曰,知道。勿爲入診。
侍藥廳口傳啓曰,昏後諸症候加減,何如?昏困特甚,若不能收拾之候及腹部脹滿,膈間滿悶,呼吸不平之候,其有少減之勢乎?惶恐敢啓。傳曰,諸症候及昏困等症,一樣矣。已上朝報
禮曹達曰,卽接顯陵參奉所報,則昨日酉時量,雨水開霽後,王后陵上曲墻內,辰巳方階砌石四箇頹圮云。陵寢至近之地,有此階石頹圮之患,極爲驚駭。慰安祭不卜日,來十二日設行,依例本曹堂上·郞廳進去奉審後,稟處,何如?令曰,依。已上禮曹謄錄
上在慶德宮。停常參·經筵。
初昏,流星出大角星下,入艮方天際,狀如拳,尾長三四尺許,色赤。二更三更,月暈。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,而腹部脹滿特甚有加及膈間滿悶,呼吸不平特甚,若難收拾之候,亦復減歇乎?近日症候,一無所減,而大便之頻數,又復有加,臣等一倍煎灼之忱,不可盡達。今日與諸醫入診,詳察症候宜當。敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
忠淸監司書目,懷德縣監姜纘,今月初二日,遭母喪事。
以曺命敎爲假注書。
兵曹達曰,新除授慶尙左水使李思晟呈狀內,素乏聲望,又無履歷,驟陞之言,旣發於臺地,決不可冒沒赴任云。旣有物議,勢難赴任,慶尙左水使李思晟改差,何如?令曰,依。
開城留守閔鎭厚上書。大槪,略陳疾病危劇之狀,乞解居留之任,以幸公私事。入達。答曰,覽書具悉。卿其勿辭,調理察職。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
以備局草記,長湍府使朴纘新拿問定罪事,依下。
吏曹口傳政事,長湍府使李思晟,懷德縣監趙鳴國。
以備邊司,粘連全羅監司狀達云云。濟州牧使鄭東後,到任之後,身病危重,公務廢閣,已至累朔,今姑許遞事,依準。
侍藥廳口傳啓曰,昏後諸症候加減,何如?昏困,若難收拾之候及腹部脹滿,膈間滿悶,呼吸不平之候,其有少減之勢乎?今日滑便,已至五度,虛憊昏困,不至如昨日之特甚乎?惶恐敢啓。傳曰,諸症候及昏困等症一樣,虛憊之候,亦與昨日一樣矣。已上朝報
備邊司達曰,春川府使趙爾重,在任身死矣。曾經從二品實職,依例擔軍題給之意,分付兩道,何如?答曰,依。已上備局謄錄
禁府申目,徽旨,長湍府使朴纘新拿來,江華留守狀達,備邊司粘目憑閱處之爲只爲,下義禁府爲良如敎,徽旨敎是白置亦。向前朴纘新,亦時未交代,依例發遣府書吏,交龜後拿來,何如?令曰,依。已上禁府謄錄
上在慶德宮。停常參·經筵。
夜一更,月入氐星。
下直,杆城郡守崔重鼎。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁,眩氣有加,食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平特甚,若難收拾之候,亦復減歇乎?昨日入診時,湯藥更進事定奪矣,臣等更與諸醫,反復商議,則皆以爲行氣渗利,而未收顯效,扶接胃氣,升提淸濁,似不可已,益胃升陽湯,曾有外間經驗之事,加以木香二分,連進三貼宜當云。自今日當依此煎入,而今日臣等,與諸醫入診,詳察症候宜當。不勝終宵煎灼,敢此問安,竝爲仰稟。答曰,知道。諸症候,已言于醫官矣。勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,午間諸症候加減,何如?卽伏聞下敎于差備醫官之言,則今朝水刺欲爲進御,而腹脹口淡之症特甚,終不得進御云。臣等一倍焦煎之忱,尤不可盡達。卽今腹脹·口淡,或已鎭定,則水刺或粥飮,更爲强進伏望。惶恐敢啓。傳曰,腹部脹滿特甚之故,呼吸甚不平,粥飮決難强進矣。又口傳啓曰,伏承問安批答,腹部脹滿特甚之故,呼吸益不平爲敎。症候如此,臣等率諸醫卽爲入診之意,敢啓。傳曰,依爲之。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,臣等入診退出後,會針醫,問受灸吉日,則皆以爲明日入吉日,其餘則皆有拘忌云。自明日受灸乎?敢啓。傳曰,依爲之。
吏曹口傳政事,濟州牧使閔齊章。
侍藥廳口傳啓曰,昏後諸症候加減,何如?腹部脹滿,膈間滿悶,呼吸不平特甚,昏困,若難收拾之候,其有少減之勢乎?俄者粥飮,僅進一合,夜間他食物,難以更進,則參苓茶,强爲進御伏望。惶恐敢啓。傳曰,諸症候及昏困等症一樣,蔘苓茶將欲進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平特甚,若難收拾之候,亦復減歇乎?今日中腕穴受灸時刻,定以何時乎?臣等不勝終宵煎灼之至,敢此問安,竝爲仰稟。答曰,知道。諸症候,已言于醫官。受灸時刻,定以午初,宜矣。
禮曹,開城留守閔鎭厚,當日卒逝云。自今日十四日至,停朝市。達。令曰,一疾不起,驚悼曷諭?喪葬等需,令該曹從優題給。
侍藥廳口傳啓曰,本院提調閔鎭遠,遭同氣之慽,此時雖不敢顧私,情理慘切,卽已出去。提調不容暫曠,何以爲之?敢稟。傳曰,姑爲改差,可也。又口傳啓曰,提調閔鎭遠,旣有改差之命,其代,卽爲分付該曹,口傳差出之意,敢啓。傳曰,依爲之。
吏曹達曰,新除授懷德縣監趙鳴國呈狀內,本道兵使李台望,卽妻同姓三寸叔母夫,法當相避,斯速入達處置云。旣有相避,則不可仍令赴任,懷德縣監趙鳴國改差,何如?令曰,依。
假注書李熹書達,臣承令馳往于忠淸道忠州邑村判府事權尙夏所住處,傳宣徽批,則以爲,臣於積病垂死之中,忽伏聞上候添重,心魂驚隕,不敢晏然在家,寸寸擔舁,僅到忠州地,則舊病復劇,奄奄若不保須臾,前進無由,退亦不得,僵臥旅舍,只自焦煎而已。意外近侍遠臨,傳宣徽旨,辭意丁寧,諭以從容就途,臣誠惶恐感激,涕淚盈襟。臣之筋力,如有一分强作之勢,則此時何時,乃敢不顧分義,偃息圖便哉?卽今病勢實狀如許,終不免孤負恩命,席藁竢罪,不知所對云矣,敢達。令曰,知道。
吏曹口傳政事,內局提調趙泰耉。
大殿·中殿·世子宮·嬪宮,侍藥廳晝問安。答曰,知道。
大殿受灸後,大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
今日侍藥廳受灸時,中腕穴,自明日至十六日,以拘忌姑停事,榻前定奪。
大殿·中殿·世子宮,侍藥廳·政院·玉堂·二品以上·六曹·大司諫夕問安。答曰,知道。嬪宮,侍藥廳·政院·玉堂夕問安。答曰,知道。
注書任珖,稱以情勢難安,陳書徑出,依承令直捧禁推。
禁府,任珖拿囚。達。
注書李重煥牌不進罷職令旨,令曰,只推勿罷。
侍藥廳口傳啓曰,昏後諸症候加減,何如?腹部脹滿·胸膈滿悶·呼吸不平·昏困若難收拾之候,其有少減之勢乎?今日則連有痰響爲敎,臣等尤不勝焦煎之至。諸醫以蔘苓茶,雖已進御,而終日無所進食物,一兩重蔘茶,加升麻一錢半,更爲進御宜當云。故今將煎入,雖不得一時頓進,分二次進御伏望。惶恐敢啓。傳曰,知道。諸症候,腹部脹滿等症,少無所減矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平特甚,若難收拾之候,亦復減歇乎?近日臣等,不可不連續入侍,今日與諸醫入診,詳察症候宜當。不勝終宵煎灼,敢此問安,竝爲仰稟。答曰,知道。諸症候,已言于醫官矣。勿爲入診。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,晩後,諸症候加減,何如?腹部脹滿·胸膈滿悶,呼吸不平特甚,昏困,若難收拾之候,其有少減之勢乎?今日水刺不得進御,至今無他所進,食物雖甚厭進,他粥飮强進伏望。惶恐敢啓。傳曰,諸症候一樣。昏困·腹部脹滿·膈間滿悶·呼吸不平,終日特甚矣。俄者,豆湯小許進御後,腹部膨急益甚,極爲不平,粥飮更難進御矣。
以金遇喆爲假注書。
大殿·中殿·世子宮·嬪宮,侍藥廳·政院·玉堂·二品以上·六曹·大司諫問安。答曰,知道。
侍藥廳口傳啓曰,卽伏聞入侍醫官所傳之言,晩後腹部膨脹,膈間煩滿,呼吸不平益甚爲敎,臣等尤不勝煎灼之至。與諸醫商議,則茶飮之類,亦難進御,而開利之物,必須進御後,可以鎭定,橘皮茶,加神麯·麥芽,今若進御,則或可鎭定云。今將煎入,强爲進御伏望,惶恐敢啓。傳曰,知道。
又口傳啓曰,昏後諸症候加減,何如,而茶飮進御之後,腹部膨脹·膈間煩滿,呼吸不平之候,或有少減之勢乎?若已少降,則雖夜深之後,他粥飮勉强進御伏望。惶恐敢啓。傳曰,諸症候一樣。俄者大便快放後,膨急之候少減,粥飮決難進御,當觀勢進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣,中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間煩滿,呼吸不平特甚·若難收拾之候,亦復減歇乎?昨日水刺全廢,而症候有加,臣等終宵煎灼之忱,何可盡達?卽日與諸醫入診,詳察症候宜當。敢此問安,竝爲仰稟。答曰,知道。諸症候,已言于醫官矣。
吏曹口傳政事,懷德縣監閔昌夏。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,右議政李健命同爲入侍,入侍時,全羅左水使李汝迪改差,其代及慶尙左水使未差之代,竝口傳差出,此後兵批緊窠,與吏批一體口傳差出,吏·兵批望單子,當入於東宮者,亦隨其緊窠,間間擬入事,榻前定奪。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
兵曹口傳政事,慶尙左水使金時泰,全羅左水使崔烷。
侍藥廳口傳啓曰,昏後諸症候加減,何如?腹部脹滿·胸膈滿悶·呼吸不平之候,其有少減之勢乎?伏聞夕後入侍醫官之言,夕間昏困特甚云,卽今或有差減乎?今日則終日所進,只是松茸粥少許,雖甚厭進,夜間他粥飮强進伏望。惶恐敢啓。傳曰,知道。諸症候及昏困特甚有加之候一樣。粥飮當觀勢進御矣。已上朝報
備邊司達曰,全羅左道均田使金在魯,竣事後上來矣。都會官所封留草案及各邑所修正案,亦將鱗次上來,而釐正之役,極其浩繁。設廳於一公廨,金在魯仍爲主管其事,郞廳三員,勿論文·南·武,別爲差出,使之輪直宿,看檢磨準,員役則以有料布衙門書吏·使令·庫直,參酌移差,算員,只令戶曹,多數擇送,以爲趁時完畢之地。慶尙左道均田使沈壽賢,亦以稟議事上來,而尙多未了之役,斯速還下去之意分付,何如?答曰,依。已上備局謄錄郞廳愼基慶書。郞廳洪啓沃校。
脹滿,膈間滿悶,昏困,若難收拾之候,其有少減之勢乎?晩後散餠少許進御之後,更無所進,雖夜深之後,他粥飮勉强進御伏望。惶恐敢啓。傳曰,諸症候一樣。粥飮,觀勢如可進御,則當略進矣。
辰巳時,日暈。以上朝報
上在慶德宮。停常參·經筵。
夜一更,白雲一道如氣,起自乾方,直指巽方,長十餘丈,廣尺許,良久乃滅。自二更至五更,月暈。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡若何?口淡·昏困,脚痺特甚有加·喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部飽滿特甚有加及膈間滿悶,呼吸不平特甚,若難收拾之候,亦復減歇乎?今日三里穴,當連爲受灸,時刻定以何時乎?臣等與諸醫入診,詳察症候宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。受灸時刻,定以午正,宜矣。
校理洪廷弼,牌不進罷職令旨,令曰,只推勿罷。
吏曹口傳政事,兵曹參知金在魯,正郞崔道文,驪州牧使徐丙淵,高陽郡守趙斗彬,陽智縣監柳堜。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,領議政金昌集同爲入侍,入侍時,諸各司緊急公事,除用刑外,依受敎開坐擧行事,及京外殿最,依例擧行,開坼於東宮事,及三里穴受灸,明日姑停,自再明日受灸事,及京外曉解醫理之人招致,而在京無故之人,爲先分付該曹,口傳付軍職,在鄕上來之人,續續付軍職,仍給散料事,榻前定奪。
大殿受灸後,大殿·中殿·世子宮,侍藥廳·政院·二品以上·六曹問安。答曰,知道。嬪宮,侍藥廳·政院問安。答曰,知道。
校理洪廷弼,副校理趙尙健,輔德宋成明,月課連三次不作,依承傳罷職令旨,令曰,只推勿罷。
大殿·中殿·世子宮,侍藥廳·政院·二品以上·六曹夕問安。答曰,知道。嬪宮,侍藥廳·政院夕問安。答曰,知道。
兵曹口傳政事,全羅左水虞候高一明,東里僉使徐萬昌,羅暖萬戶金世寬,內禁將李必益,羽林將李翼海,大丘營將李鍼徵,司果金漢齡·李泰亨·何興銓,司勇李公胤·李楷·金玄錫。
侍藥廳口傳啓曰,昏後,諸症候加減,何如?腹部脹滿·膈間滿悶·呼吸不平,昏困,若難收拾之候,其有少減之勢乎?今日則終日所進,只是白粥一合,雖夜深之後,他粥飮强進,而粥飮如或難進,則蔘苓茶進御伏望。惶恐敢啓。傳曰,諸症候一樣,腹部脹滿特甚,雖某物,有難進御矣。又口傳啓曰,卽伏聞差備醫官之言,則夜間腹部脹滿,連爲特甚,尙今不得入睡,膈間滿悶,呼吸不平益甚,終不得臥,尙今起坐。當進何藥爲敎,醫官,請以蔘苓茶調進龍腦安神丸二丸云。未知進御後,其有少減之勢乎?臣等不勝一倍煎灼之至,方詣閤門外,請卽入診。惶恐敢啓。傳曰,丸藥進御之後,尙無差勝之候。勿爲入診。又口傳啓曰,丸藥進御之後,尙無差減爲敎,等與諸醫商議則以爲,曾前所進厚朴茶,去白芍藥一錢,人蔘·厚朴,更加錢數,進御宜當云。此茶,卽爲煎入之意,敢啓。傳曰,知道。已上朝報
上在慶德宮。停常參·經筵。
自巳時至酉時,日暈。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳口傳啓曰,龍腦安神丸及厚朴茶進御之後,諸症候至今一樣云。朝者日尙未明,故雖不許入診,而今則日勢已晩,症候如此,臣等當與諸醫入診,詳察症候,議定當進之劑。惶恐敢啓。傳曰,勿爲入診,只令醫官入診。
以趙顯命爲假注書。
侍藥廳口傳啓曰,醫官入診之前,以三味安腎丸,反復詳議以定矣。醫官陳達榻前,已有劑進之敎云。方今煎入之意,惶恐敢啓。傳曰,知道。
大殿·中殿·世子宮·嬪宮,侍藥廳晝問安。答曰,知道。
吏曹達曰,新除授利川府使元命龜呈狀內,身病猝劇,時月之內,似難起動,且聞物議,以陛品復職爲言,其在廉義,決不可冒赴,斯速入達處置云。旣有物議,則不可强令赴任,利川府使元命龜,改差,何如?令曰,依。又達曰,新除授長湍府使李思晟呈狀內,素患水土之症,添劇於萬里涉海之餘,方在委頓之中,旬月之內,萬無起動之勢,斯速入達處置云。病勢果重,則不可等待其差歇,長湍府使李思晟,罷黜,何如?令曰,依。
侍藥廳口傳啓曰,蔘苓茶,逐日煎入矣,今日則諸醫以爲,三味安腎丸,旣以蔘茶,煮薏苡粥進御,蔘苓茶則不必兼進云。此藥,不爲煎入之意,惶恐敢啓。傳曰,知道。
大殿·中殿·世子宮,侍藥廳·政院·玉堂·二品以上·六曹·大司諫夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,晩後,諸症候加減,何如?腹部脹滿·膈間滿悶·呼吸不平·昏困特甚·若難收拾之候,其有少減之勢乎?今日則無進御之物,雖晩後,他粥飮强進伏望。惶恐敢啓。傳曰,諸症候一樣,粥飮,將欲進御矣。
吏曹口傳政事,判決事沈壽賢,利川府使朴弼震,長湍府使朴東相,兵曹佐郞蔡膺福,平市令李成坤,召村察訪金昌發。
侍藥廳口傳啓曰,今日丸藥,欲爲劑入矣,以蜜作丸,終日未乾,且議藥時未參方外醫人,不無異議,勢將更爲議定,玆不得封入,而若進丸藥,則人蔘茶,當爲進御,故蔘苓茶,則仍請停進矣。今則丸藥旣不得進御,蔘苓茶當依前煎入,而諸醫以爲,更加麥門冬二錢,以爲潤膈之地宜當云。以此今當煎入,而今則無他所進之物,蔘苓茶則卽爲進御伏望。惶恐敢啓。傳曰,知道。俄者,白粥一合進御矣。又口傳啓曰,昏後諸症候加減,何如?伏聞夕間入侍醫官之言,今日昏困特甚云。此時或有少減之勢,而腹部脹滿·膈間滿悶·呼吸不平之候,或有差減乎?蔘苓茶,今方勉强進御伏望。惶恐敢啓。傳曰,諸症候一樣,而蔘苓茶,將欲進御矣。已上朝報
上在慶德宮。停常參·經筵。
巳時酉時,日暈。
下直,加平郡守金宗衍。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加·喉乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,亦已差淢,而寒氣不復發作,腰下足部浮氣,或有少減之勢,腹部脹滿特甚有加,膈間滿悶,呼吸不平特甚及若難收拾之候,亦復減歇乎?三里穴受灸時刻,依前定以午正乎?今日臣等,亦當入診,而不勝終宵煎灼之至,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
大殿受灸後,大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,政院·玉堂問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
注書任珖,牌不進罷職令旨,令曰,只推勿罷。
侍藥廳口傳啓曰,臣等,入診退出後,與院中醫官及方外醫人,湯·丸中當進之劑,反復商議,則皆以爲,古萸連丸每一錢半,以蔘茶,煮薏苡粥進御宜當云。諸議如此,今方劑出而作丸,乾正未易,待明日將爲封入,而今日則無他進御之藥,蔘苓茶如前煎入之意,敢啓。傳曰,知道。又口傳啓曰,昏後,諸症候加減,何如?伏聞入侍醫官之言,則今日夕間,昏困亦特甚云,此時加減,何如?腹部脹滿·胸膈滿悶·呼吸不平之候,其有少減之勢乎?終日進御者,只是粥飮少許矣,蔘苓茶才已煎入,就寢前進御伏望。惶恐敢啓。傳曰,諸症候一樣。蔘苓茶,將欲進御矣。已上朝報
禮曹達曰,卽接恭陵·順陵參奉所報,則陵內虎患慘酷,上·今年捉得二首之後,有兩大虎養雛於火巢之內,而晝夜橫行於兩陵之間,或囕殺村女,或啗食牛馬,故陵卒不能巡山,將未免齋內被害之患。急遣善放砲手,期於捕捉,而陵寢至近之地,有此虎患,極爲可慮,卽令軍門,發遣將校,期於捕捉,何如?令曰,依。已上禮曹謄錄
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,昨日當午受灸,伏未審夜來,聖候寢睡,若何?口淡·昏困,脚痺特甚有加·候乾特甚,熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,亦已差減,而寒氣不復發作,腰下足部浮氣,或有小減之勢,腹部脹滿特甚有加及膈間滿悶,呼吸不平特甚,若難收拾之候,亦復減歇乎?今日受灸,昨有觀勢爲之之敎矣。臣等依前時刻,與諸醫入診,詳察症候後,稟定宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。勿爲入診。今日受灸,姑停宜矣。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,夕間諸症候加減,何如?昏困,若難收拾之候,腹部脹滿·膈間滿悶·呼吸不平等症,其有少減之勢乎?惶恐敢啓。傳曰,諸症候一樣矣。
兵曹口傳政事,護軍李必益。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳再啓曰,伏聞入侍醫官所傳之言,今日始請診察舌部,則舌端紅潤,而舌本乾澁有黑色。此是心肺經,有浮火而然,不可不卽進淸涼之劑,導赤各半湯,兼治小便短澁之症。先自今日,連進二貼,湯·丸有難兼進,則古萸連丸,湯藥盡進後,繼進宜當云。此藥,卽爲劑煎以入之意,敢啓。傳曰,知道。又口傳啓曰,昏後,諸症候加減,何如?昏困,若難收拾之候,腹部脹滿·膈間滿悶·呼吸不平等症,其有減歇之勢,而今日丸藥進御後,亦無泥滯助脹之事乎?湯藥纔已煎進,症候如此之時,强進伏望。惶恐敢啓。傳曰,諸症候一樣。湯藥,今將進御矣。已上朝報
訓鍊都監達曰,因禮曹達辭,恭陵·順陵,又有虎患,令軍門發送將校,期於捕捉事,依下矣。善放砲手八十名,將校率領,明曉出去之意,敢達。令曰,依。已上訓局謄錄
上在慶德宮。停常參·經筵。
下直,春川府使洪重禹。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚有加,喉乾·舌苔·熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,〈?〉,寒氣不復發作,腰下足部浮氣,或有小減之勢,腹部脹滿特甚有加,膈間滿悶·呼吸不平特甚·若難收拾之候,亦復減歇乎?三里穴受灸,昨有姑停之敎。今日臣等,與諸醫入診,詳察症候後,議定仍停當否宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,三里穴受灸停止事,榻前定奪。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,昏後,諸症候加減,何如?昏困,若難收拾之候,腹部脹滿·膈間滿悶·呼吸不平等症,其有少減之勢乎?今日終日所進者,只是白粥少許,他粥飮,就寢前强進伏望。惶恐敢啓。傳曰,諸症候,卽今一樣,昏困特甚,粥飮,將欲强進矣。又口傳啓曰,今日終日無所進御,而大便則累次放下,醫官以爲,此時急用一兩重蔘茶宜當云,故今方煎入之意,敢啓。傳曰,知道。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡,脚痺特甚有加,喉乾·舌苔·熏熱,溺道不平之候,其有所減,而眼視昏暗特甚之候,亦何如?小便短澁·眩氣有加·食後滯氣·中氣虛憊特甚之候,亦已差減,而寒氣不復發作,腰下足部浮氣,或有少減之勢,腹部脹滿特甚有加及膈間滿悶,呼吸不平特甚,若難收拾之候,亦復減歇乎?昨夜人蔘茶進御之後,昏困特甚有加之候,亦得鎭定乎?臣等一倍煎灼之忱,不知所達。今日與諸醫,不可不趁早入診,詳察症候,議定當進之劑矣。敢此問安,竝爲仰稟。答曰,知道。諸症候,已言于醫官矣。勿爲入診,與入侍醫官,議定宜矣。傳曰,史官一員待命,騎馬三匹立之,健元陵忌辰祭所內摘奸。
大殿·中殿·世子宮·嬪宮,侍藥廳晝問安。答曰,知道。
侍藥廳口傳啓曰,入侍醫官退出後,臣等,卽與諸醫及方外醫士,反復商議,則諸議皆以爲,湯劑盡進後,古萸連丸繼進事,前已定奪,而卽今則無的用之湯藥,姑以萸連丸進御,而更觀數日症候之加減,議定湯藥云,故今日則不爲議藥之意,敢啓。傳曰,知道。
大殿·中殿·世子宮,侍藥廳·政院·玉堂·二品以上·六曹·〈兩司〉長官夕問安。答曰,知道。
侍藥廳口傳啓曰,昏後,諸症候加減,何如?昏困,若難收拾之候,比昨夕,其有少減之勢,而腹部脹滿·膈間滿悶·呼吸不平·惡心等症,亦復差勝乎?終日無所進御,而便道滑數,臣等焦煎之忱,不可盡達。就寢前,他粥飮强進伏望。惶恐敢啓。傳曰,諸症候一樣,昏困等症,比昨無減,而粥飮,將欲進御矣。
禮曹判書李觀命,佐郞沈㙉,顯陵曲墻階砌石頹落處修改事,出去。以上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,脚痺特甚,喉乾·舌苔·熏熱·眩氣,食後滯氣·中氣虛憊特甚之候,其有所減,而眼視昏暗特甚之候,亦何如?寒氣不復發作,而腰下足部浮氣,或有少減之勢,腹部脹滿特甚有加及膈間滿悶,呼吸不平特甚,若難收拾之候,亦得減歇乎?溺道不平,小便短澁之候,更復何如?小水短赤日甚,大便滑數愈加,水刺頓廢,而惡心之候又作,臣等日夜煎灼之忱,誠不知所達。今日與諸醫,不可不入診,詳察症候矣。敢此問安,竝爲仰稟。答曰,知道。諸症候,已言于醫官。溺道不平·小便短澁之候,一樣矣。
大殿·中殿·世子宮·嬪宮,侍藥廳晝問安。答曰,知道。
黃海監司書目,平山呈,以李伐同爲虎囕死事。又書目,道內各邑,去月三十日,今月初八日·十三日,連得一犂之雨,黍粟田及有水根畓庫段,極爲多幸,而節屆三夏,霈澤終靳,無水根畓庫,仍以陳廢,春牟段,元不茁長,未免全棄,民事可慮事。
慶尙左兵使書目,安東居私婢一代等,虎囕致死事。
忠淸監司書目,永春等邑呈,以人物燒死,至於十五名之多,極爲驚慘事。又書目,道內各邑農形及四月二十九日,今月初八日,雨澤緣由事。
平安監司書目,本道農事,自春徂夏,旱乾之災,一路同然,兩麥大歉,實無掛鎌之望,且以海溢雨雹,俱係變異事。
京畿監司書目,道內各邑,今月初八日雨澤,雖得周洽,高燥畓,若干移秧之外,勢將陳廢,民事可慮事。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,臣等入診時,以諸醫之言,請進牛黃六一散,且陳不可不兼用補元氣之意矣。俄者醫官,再次入診退出後,以爲症候與午間無異,而脈度實爲漸弱,補元之劑,亦不可已,一兩重蔘茶,入蓮實二錢,進御宜當云。蔘茶又當煎入之意,敢啓。傳曰,知道。又口傳啓曰,昏後,諸症候加減,何如?昏困,若難收拾之候,腹部脹滿·胸膈滿悶·呼吸不平之候,其有少減之勢乎?今日進御者,只是菉豆粥少許,他粥飮强進,而粥飮若難强進,則煎入蔘茶進御伏望。惶恐敢啓。傳曰,諸症候俱一樣。蔘茶,將欲進御矣。已上朝報
政院啓曰,傳曰,淑徽公主家,有掘土塡土之事,今番到防軍五百名,使之限二日題給事,分付該曹事,命下矣。卽爲分付於該曹,而但到防軍,除出於私家,已非法例,且其役處多少,雖不可知,五百名之限二日赴役,實涉過多。況此盛暑,遠方新到之軍,遽定科外出役,必多怨苦。曾前筵臣·臺臣,多有以此爲言者。臣待罪該房,區區所懷,不敢不達。傳曰,役處浩多,五百名限二日赴役,亦甚斟酌矣。啓辭至此,今減一百名,四百名限二日赴役,可也。已上兵曹謄錄
上在慶德宮。停常參·經筵。
下直,長湍府使朴東相。
大殿·中殿·世子宮,侍藥廳·政院·玉堂·二品以上·六曹·大司憲問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏聞夜深後,泥便又爲放下云,伏未審寢睡不至全失乎?口淡·惡心·昏困,若難收拾之候,脚痺特甚有加,喉乾·舌苔·熏熱·眩氣,食後滯氣·中氣虛憊特甚之候,其有所減,而眼視昏暗特甚之候,亦何如?寒氣不復發作,而腰下足部浮氣,或有少減之勢,腹部脹滿特甚有加及膈間滿悶,呼吸不平特甚,溺道不平·小便短澁之候,亦復減歇乎?症候如此之時,臣等不可不連續入侍,今日與諸醫入診,詳察症候宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。勿爲入診。
侍藥廳口傳啓曰,今日諸症候,有加無減矣。雖有勿爲入診之敎,臣等與諸醫,同時入診,何如?惶恐敢啓。傳曰,勿爲入診。
忠淸監司書目,延豐縣監李燮,今月二十二日遭母喪事。
大殿·中殿·世子宮·嬪宮,侍藥廳晝問安。答曰,知道。
江華留守書目,本府境內,自去月念後,毒霧連蔽,旱乾亦甚,兩麥日就萎黃兺不喩,陰霧所熏,蟲災間熾,至於畓庫,則未及付種者,更無可論,耕播處,毋論燥濕,亦皆枯涸,鋤不入土,不得除草是白如乎,前月三十日始雨,或灑或注,今月初一日酉時乃止,幾得一犂許,而雨意猶未快霽,枯黃兩麥,庶有向蘇,畓庫雖未得浹洽,亦可救急是白乎所,久旱之餘,得此甘霔,民事稍幸事。
江原監司書目,道內農形,大抵同然,雖有雨澤未洽之處,今月初八日大雨注下,想必均霑,似無田畓愆期之患,高·通·歙三邑牟麥,初旣不實之餘,又被黃霧之災,民事悶慮事。
江華留守書目,本府境內,本月初八日未時始雨,或灑或注,初九日酉時乃霽。高燥畓段,未及生水,谷畓·野畓段,擧皆浹洽,黍粟·木花段置,亦得立苗,民事誠爲多幸事。
京畿監司書目,道內各邑,去月三十日雨澤,雖是小雨,田畓各穀,誠爲多幸,而奉天之畓,不得乾播處,皆將陳廢,民事可慮事。
慶尙監司書目,本道農事,四月後一向旱乾,兩麥傷損,自三月三十日,至今月初一日,雨澤僅滿一犂,高燥處,雖未周洽,有水根畓庫,今方移秧,民事稍幸緣由事。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,晩後,諸症候加減,何如?昏困,若難收拾之候,腹部脹滿·膈間滿悶·呼吸不平等症,其有少減之勢乎?今日水刺所進,無異全廢,他粥飮强進伏望。惶恐敢啓。傳曰,諸症候一樣。蔘蓮茶,將欲進御矣。
禁府,朴纘新拿囚。達。
侍藥廳口傳啓曰,昏後,諸症候加減,何如?昏困,若難收拾之候,腹部脹滿·胸膈滿悶·呼吸不平等症,其有少減之勢乎?晩後,大便滑數,比午前,何如?惶恐敢啓。傳曰,諸症候及昏困等症一樣,大便雖不多下,凡五次放下矣。已上朝報
上在慶德宮。停常參·經筵。
大殿·中殿·世子宮,侍藥廳·政院·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,夜來風氣不和,伏未審聖候寢睡,若何?口淡·惡心·昏困,若難收拾之候,脚痺特甚有加,喉乾·舌苔·熏熱,眩氣有加·食後滯氣·中氣虛憊特甚之候,其有所減,而眼視昏暗特甚之候,亦何如?寒氣不復發作,腰下足部浮氣,漸有少減之勢,而腹部脹滿特甚及膈間滿悶,呼吸不平特甚,溺道不平·小便短澁·大便滑數之候,亦復減歇乎?臣等此時,隔日不得入侍,終宵煎灼之忱,何可盡達?今日與諸醫入診,詳察症候宜當。敢此問安,竝爲仰稟。答曰,知道。諸症候,已言于醫官,而若難收拾之候一樣,大便滑數之候,亦無顯減矣。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳再啓曰,臣等入診退出後,與諸儒醫及御醫等,反復商議,則皆以爲卽今症候,腹部脹滿·小便短赤,最爲緊切,不可不專治,而中氣虛憊之時,又不可偏用淸利之劑,所進蔘蓮茶,仍爲連進,牛黃六一散,分作二貼,限五貼逐日兼進宜當云。牛黃六一散,自今日更爲劑入之意,敢啓。傳曰,知道。
咸鏡監司書目,定平等邑呈,以人物渰死燒死,至於二十二名之多,極爲驚慘事。
侍藥廳口傳啓曰,昏後,諸症候加減,何如?伏聞夕間入診醫官所傳之言,則今日惡心之候有加,蔘蓮茶仍嘔氣不進,粟米飮,又爲因嘔氣不進云。近日水刺全廢,而只恃蔘茶扶護之力,此又不進,臣等一倍煎迫之忱,何可盡達?卽與諸醫商議,則皆以爲惡心之候,不可不先爲鎭定,人蔘藿香茶進御宜當。三貼今方煎入,强進伏望。惶恐敢啓。傳曰,知道。諸症候一樣矣。已上朝報
御營廳達曰,本廳右部後司屬江原道五哨軍兵六百七十名內,六百六十九名,已爲逢點整齊矣。來六月初一日,當令右司軍兵替代後,舊軍放送,而其中平康後哨二旗一隊第八名金成鎭,無端闕點,事極驚駭。領來監營軍官營吏及本縣兵色與本哨旗隊長等處,令中軍嚴査其曲折,則以爲逃軍金成鎭,今月二十二日,來到京中矣。及其點考之際,公然逃走,實未知其故,而宿衛軍逢點立番,何等重事,而有此逃走之擧,領來軍官監色等,爲先拘留本廳,從重決罪,其逃軍族屬,各別嚴囚,刻期搜捕,如未卽捕,則保人中,壯實有根着者,卽速代定,定監色罔夜上送事,發關分付於本道·本邑,而領來監官沈石周招內,以京人因事下去,本縣監官,代行上來,而領軍監官,倩人代送,事極可駭。平康縣監黃處信,從重推考,何如?令曰,依。
又達曰,本廳來八月·九月兩朔應立後部前司屬江原道二哨,京畿左道三哨,合五哨軍兵,七月二十五日京中逢點,八月初一日,與右部後司軍兵,當爲替代立番,趁期調送事,兩道監司處,依前知會之意,敢達。令曰,知道。
又達曰,本廳屬海西一番別馬隊五十六名,標下軍一名,已爲逢點整齊矣。來六月初一日,與北二營入直十五番別馬隊替代後,舊軍放送之意,敢達。令曰,知道。
又達曰,來八·九月當海西別馬隊逐朔立番次,趁期調送事,本道監·兵使處,依前知會之意,敢達。令曰,知道。已上御營廳謄錄
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,若難收拾之候,脚痺特甚有加,喉乾·舌苔·熏熱·眩氣,食後滯氣·中氣虛憊之候,其有所減,而眼視昏暗特甚之候,亦何如?寒氣不復發作,而腰下足部浮氣,復有消減之勢,腹部脹滿特甚有加及膈間滿悶,呼吸不平特甚,溺道不平·小便短澁·大便滑數之候,亦復減歇乎?昨夜人蔘藿香茶進御後,惡心之候,亦或有差勝之效乎?症候一無所減,臣等不可不連日入侍,且諸醫亦不無藥路變通之議,今日與諸醫入診,詳察症候後,議定宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官,勿爲入診,與諸醫議定,宜矣。
大殿·中殿·世子宮·嬪宮,侍藥廳晝問安。答曰,知道。
吏曹口傳政事,延豐縣監朴師漢。
司諫趙鳴謙,獻納宋必恒達曰,臣等,以長湍府使朴東相不可冒赴之意,招言邸吏矣,今聞昨日候班,大臣·重臣,大加非責,語意非常,臣等竊不勝駭訝之至。夫東相,本以凶黨私人,爲世指點,見枳公議者,蓋已久矣。畿邑邊倅,尙且不叶於物情,況此畿輔重鎭,決不可付諸如此之輩。臣等非不欲卽爲論劾,而當此上下憂遑之日,不敢詣臺煩達,故果沮其赴任矣,不意詆斥之言,至發於大庭稠會之中。臣等未知東相有何可取,而臣等所言,旣據公議,則大臣之輕加非責,乃至於此,臣實未曉也。然臣等旣被非斥,則實難一刻抗顔於臺次,不得不瀆擾於侍湯焦煎之中,臣等之罪,尤萬萬。請令遞斥臣職。答曰,勿辭,退待物論。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,晩後,諸症候加減,何如?昏困,若難收拾之候,惡心·腹部脹滿·膈間滿悶·呼吸不平之候,其有所減之勢乎?惶恐敢啓。傳曰,晩後,諸症候一樣矣。
兵曹口傳政事,司勇申烋。
侍藥廳再啓曰,伏承問安批答,與諸醫議定事,下敎矣。臣等,與諸儒醫及御醫等,反復商議,則皆以爲,卽今議藥,不可不十分詳審。徒欲扶元。則脹滿·便數之症,有難兼治,專治標症,則不可扶元,蔘苓茶則依前逐日進御,甘露飮三貼,亦爲兼進,以利水道,且治惡心之候云。此藥,自今夕煎入之意,敢啓。傳曰,知道。
咸鏡監司書目,道內春耕形止,前已馳達爲白有在果,今月初生爲始,連得雨澤,已枯之穀,庶有回蘇之望,而秋牟則正月初無前大雪,太半凍死,餘存莖苗,又被早乾之災,不得茂長,當寒發穗,結顆不實。麥凶如此,民間形勢,極爲悶慮事。
侍藥廳口傳啓曰,昏後,諸症候加減,何如?昏困,若難收拾之候,惡心,腹部脹滿·胸膈滿悶·呼吸不平等症,其有少減之勢乎?今日則食物終日無所進御,雖夜深,粥飮强進伏望。惶恐敢啓。傳曰,諸症候一樣。粥飮,將欲觀勢進御矣。已上朝報
訓鍊都監達曰,恭陵·順陵,有虎患,故發遣軍兵,使之搜捕,而大虎一首,已爲捉納矣。連接領去將校手本,則一虎捉納之後,仍爲登山,累日搜覓,無他虎跡云。許多軍兵一向滯留,似涉可慮,今姑撤還之意,敢達。令曰,知道。已上訓局謄錄
上在慶德宮。停常參·經筵。
下直,全羅左水使崔烷,利川府使朴弼震。
謝恩,開城留守李秉常。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·王堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,若難收拾之候及脚痺特甚有加,喉乾·舌苔特甚·惡心·熏熱·眩氣,食後滯氣·中氣虛憊之候,其有所減,而眼視昏暗特甚之候,亦何如?寒氣不復發作,腰下足部浮氣,漸有少減之勢,腹部脹滿特甚有加及膈間滿悶·呼吸不平特甚,小便短澁·溺道不平·大便滑數之候,亦復減歇乎?又伏聞面部數日內,微有黃氣云,臣等一倍煎灼之懷,不可盡達。今日與諸醫入診,詳察症候宜當。敢此問安,竝爲仰稟。答曰,知道。諸症候,已言于醫官矣。
大司諫李宜顯達曰,竝引嫌而退。沮其赴任,旣據所聞,非斥之言,何必深嫌?請司諫趙鳴謙,獻納宋必恒,竝令出仕。答曰,依達。
大殿·中殿·世子宮·嬪宮,侍藥廳晝問安。答曰,知道。
江原監司書目,都事金墰,母病危重,決難還任,不得已罷黜事。
大殿·中殿·世子宮,侍藥廳·政院·玉堂·二品以上·六曹夕問安。答曰,知道。嬪宮,侍藥廳·政院·玉堂夕問安。答曰,知道。
司諫趙鳴謙,獻納宋必恒,牌不進罷職令旨,令曰,只推勿罷。
以備局草記,開城留守李秉常,卽爲牌招肅拜,使之趁速赴任事,及長湍府使朴東相,勿論臺言之如何,廉隅所在,不可仍令赴任,今姑改差,其代,卽爲口傳差出事,依下。
吏曹口傳政事,長湍府使金洙。
侍藥廳口傳啓曰,昏後,諸症候加減,何如?伏聞夕入侍醫官所傳之言,昏困,若難收拾之候有加云。此時或有減歇之勢乎?今日所進,只是麪少許而已。蔘蓮茶頓進雖幸,而不可不以食物扶接胃氣,夜間,他粥飮强進伏望。惶恐敢啓。傳曰,諸症候及昏困,若難收拾之候一樣。蓮實粥,將欲進御矣。已上朝報
政院達曰,卽伏見濟州牧使鄭東後狀達,則本州式年文科初試,以考官未備,至於退行。東後身病之輕重,雖未知如何,旣有旌義縣監,則二員掌試,自有定式,而稱有身病,任自退行,其在事體,極爲未安。從重推考,何如?令曰,依。禮曹謄錄
上在慶德宮。停常參·經筵。
夜四更,流星出壁星下,入艮方天際,狀如拳,尾長三·四尺許,色白。
下直,驪州牧使徐命淵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,若難收拾之候及脚痺特甚有加,喉乾·舌苔·惡心·熏熱·眩氣,食後滯氣·中氣虛憊之候,其有所減,而眼視昏暗特甚之候,亦何如?寒氣不復發作,而腰下足部浮氣,漸有消減之勢,腹部脹滿特甚有加,膈間滿悶·呼吸不平特甚·溺道不平·小便短澁·大便滑數之候,亦復減歇乎?今日臣等,與諸醫連續入診,詳察症候宜當。不勝終宵煎灼之至,敢此問安,竝爲仰稟。答曰,知道。諸症候,已言于醫官矣。勿爲入診。
大殿·中殿·世子宮·嬪宮,侍藥廳晝問安。答曰,知道。
兵曹口傳政事,副司勇李斗甲。
政院達曰,吏·兵曹歲抄文書,今方到院,依前定奪,大臣當爲入對云。當此侍藥廳夙夜憂遑之日,不敢循例擧行,何以爲之?敢稟。令曰,姑待數日擧行。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,臣等雖有勿爲入診之敎,今日則症候昏沈似有加,醫官則卽令入侍伏望。惶恐敢啓。傳曰,當依爲之。
侍藥廳,中宮殿口傳啓曰,昨今大殿寢睡,傳于醫官者及藥房問安批答,皆下於午後,不但臣等之一倍焦鬱。今日則昏困似有加,而然以閭閻言之,久病昏沈之時,在傍之人,必續續提覺,勸進食物,然後庶可提醒精神,扶接胃氣矣。自今聖候,若有久爲昏沈之時,則必爲頻數提醒,或勸粥飮,或問症候,以爲下敎之地伏望。惶恐敢啓。答曰,聖候積年,久未復常,焦煎度日矣。近來諸症候有加之中,水刺厭進,昏沈之候益甚,不勝煎迫。粥飮·茶飮,頻頻勸進,而不爲强進,昏沈之候,雖不移時,往來頻數,尤爲悶煎矣。所達如此,依爲焉。侍藥廳,世子宮口傳達曰,昨今大殿寢睡,傳于醫官及問安批答,晩下於午後,必是昏困特甚之致。凡久病如此之時,在傍之人,頻頻提醒,俾不至於昏沈,則有益於調將扶護之道,諸醫之意,亦如此。今後聖候久爲昏困時,伏望數數提醒,奉勸食物幸甚。惶恐敢達。令曰,知道。聖候有加,昨今昏困特甚,一倍焦煎,小子不敏,罔知攸措。訓誨如此,當依爲焉。
禁府,李汝迪拿囚。達。
侍藥廳口傳啓曰,昏後,諸症候加減,何如?今日則昏困之候,終日特甚,臣等一倍焦煎之狀,不可盡達。議于諸醫則皆以爲,昏困特甚之候,由於津液之枯燥,而潤津液之道,不可只用蔘茶,而莫如米飮。潤津液·利水道·淸火熱,無過於此,而米飮中,陳米勝於粳米,若無時數進,喉乾之時,以沃渴喉,則必有大益云。陳米中,無臭好品,今方擇得,澄淸急煎,則無異冷水,卽當依此煎入,强爲進御,千萬伏望。惶恐敢啓。傳曰,諸症候及昏困特甚之候,一樣。饅頭少許進御,而陳米飮進御事,當依爲之。
禮曹啓曰,來七月初四日行宗廟秋享大祭,依節目王世子當爲親幸,而方在嘗藥中,何以爲之?敢稟。傳曰,攝行。已上朝報
疊書禮曹啓曰,來七月初四日行宗廟秋享大祭,依節目王世子當爲親行,而方在嘗藥之中,何以爲之?敢稟。傳曰,攝行。已上禮曹謄錄郞廳愼基慶書。郞廳洪啓沃校正。
上在慶德宮。停常參·經筵。
下直,慶尙左水使金時泰。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡,若何?口淡·昏困,若難收拾之候及脚痺特甚有加,喉乾·舌苔·惡心·熏熱·眩氣,食後滯氣·中氣虛憊之候,其有所減,而眼視昏暗特甚之候,亦何如?寒氣不復發作,腰下足部浮氣,復有消減之勢,腹部脹滿特甚有加,膈間滿悶·呼吸不平特甚,溺道不平·小便短澁·大便滑數之候,亦復減歇乎?臣等隔日不得入侍,一倍焦灼之忱,不可盡達。今日率諸醫入診,詳察症候宜當。敢此問安,竝爲仰稟。
侍藥廳,詣閤門外,口傳啓曰,問安批答,至今未下,昏沈之候,亦似有加。如此之時,臣等率諸醫入診之意,敢啓。
世子宮,侍藥廳口傳啓曰,大殿朝問安啓辭批答,至今未下,似是昏沈有加之致。才以此時不可不入診之意,口傳啓請,而自東宮,亦以此意,微稟下令,何如?惶恐敢達。答曰,上候昏沈,比昨無減,其爲憂惶煎迫,當如何哉?入診之意,欲爲微稟,而惶恐有所不敢。當有傳敎,姑俟入診,可矣。
答侍藥廳詣閤門外口傳啓辭曰,依爲之。
大殿·中殿·世子宮·嬪宮,侍藥廳晝問安。答曰,知道。
今日侍藥廳入診時,理中湯一貼煎入事,榻前定奪。
大殿·中殿·世子宮,侍藥廳·政院·玉堂·二品以上·六曹·大司諫夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,暮後,諸症候加減,何如?伏聞入侍醫官之言,則湯藥進御,僅三分之一,而且以味辣,不得進御云。卽今所恃,唯在於藥物,而此又不得進御,臣等一倍焦煎,何可盡達?其味雖辣,或分二三次進御,則庶有所益,强進伏望。臣等午間,已爲入診,而今雖夜深,亦望更率諸醫,入診症候矣。惶恐敢啓。傳曰,諸症候一樣,湯藥難進矣。勿爲入診。又口傳啓曰,諸醫以爲,湯藥若以辛辣難進,則本方中,去乾薑一錢,加肉桂五分,或於煎入之藥,以蜜及砂糖調進,則辣味庶減,依此進御云。若或終難進御,煎入蔘蓮茶,進御伏望。臣等雖未入診,醫官則更令入診,何如?惶恐敢啓。傳曰,知道。醫官則明日入診,可也。已上朝報
上在慶德宮。停常參·經筵。
下直,懷德縣監閔昌夏,召村察訪金昌發。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,夜來終無就寢之敎,伏未審寢睡不至全失乎?昏困特甚有加,不得下敎耶?諸症候加減,復何如?粥飮·茶飮,或有進御者耶?此時恐妨酬答,不敢一一條列問候,而臣等終夜煎灼之忱,何可盡達?不可不率諸醫趁早入診,詳察症候,伏望卽賜允許。敢此問安,竝爲仰稟。答曰,知道。惡心諸症有加矣。
大殿·中宮·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·大司諫夕問安。答曰,知道。
侍藥廳口傳啓曰,晩後,諸症候加減,何如?俄者,菉豆粥小許,雖已進御,湯藥繼爲進御伏望。若難一時頓進,則或分二次進御伏望。惶恐敢啓。傳曰,諸症候一樣。湯藥,將欲進御矣。
忠淸左道均田使金雲澤,竣事後入來。
侍藥廳口傳啓曰,昏後,諸症候加減,何如?今日則粥飮雖少,連爲進御,湯藥亦爲頓進,其爲幸甚,何可盡達?諸醫以爲,大便多下之後,胃氣必虛,只以湯藥,難責其補接之效云。煎入蔘茶,雖夜深之後,必爲進御,千萬伏望。再三陳達,不勝惶恐敢啓。傳曰,諸症候一樣。蔘茶,將欲進御矣。已上朝報
未時,藥房入診。上御隆福殿,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官李時聖·權聖徵·許坫·方震夔·李時弼·康天衢·李徵夏·權聖經·權平入侍。上着紗巾袷衣,覆衾,西首向北,仄臥於龍座上,世子侍北,延礽君在東。李頤命進曰,伏聞下敎於醫官者,則以爲與昨一樣,而及承問安之批,則以惡心有加爲敎。卽今昏沈之候及惡心之候症,其有所減乎?上曰,無少減矣。頤命曰,臣等,上閤門之後,大便出示矣。臣等察視,則大便所下甚多,而且稠粘不滑,想必多在內中衣襨,合而論之,則幾至二升矣。放下後快乎?不快乎?上曰,所下僅一升,而不知其快矣。頤命曰,不知快者,抑有餘意而然乎?上曰,無餘意矣。趙泰耉曰,多下而無虛憊之候乎?上曰,虛憊而不至甚矣。頤命曰,惡心有加爲敎,夜來有加乎?朝來有加乎?上曰,夜來連有嘔氣矣。泰耉曰,大便放下後,無所進乎?上曰,陳米飮一匙僅進矣。頤命,請令醫官診脈,上曰,唯。諸醫診畢,各陳所見,而皆以爲微弱矣。上時向南而臥,復向北而臥,令侍宦扶掖,而痛聲不絶於口。頤命,請診眼部,上曰,不必爲之。頤命曰,腹部診察,何如?上曰,少休而爲之。少頃,上曰,舌苔診察,可也。諸醫就診畢,時聖曰,黑氣少淡,而猶未快瘳矣。聖徵曰,今日則比昨少加乾涸而不潤矣。上曰,診察腹部。諸醫就診畢,聖徵,請足部·背部診察,上曰,唯。聖徵就診畢,奏曰,飽脹一樣,皮似緩下,腹指痕顯減,脚部·足部·背部,一樣矣。方震夔曰,內硬,今則少緩,皮膚,光澤少減矣。頤命曰,以口淡而廢飮食,已至四五日矣。此時惡心之候又出,固知强請之難,而仍以不爲勸進,則無以扶接元氣,極以爲悶矣。大便放下後,今若進御,則必有推故納新之效矣。泰耉曰,大便多下,白粥進御,如何?上曰,白粥進御,可也。泰耉曰,進御時,欲瞻望而退去矣。上曰,取白粥來。侍宦將命出去。頤命曰,大便,從前泥滯不出矣。不待醫藥食物之推出,而自然推下者,乃脾虛也,不可不卽又塡補食物矣。泰耉曰,大便之多下,乃補劑推出之功也。白粥進御後,湯藥進御,如何?上曰,味辣難進矣。泰耉曰,卽今所煎,則減乾薑一錢,加甘草五分,又加桂枝而煎者也。自外嘗試,則味不辣矣。若猶以爲難,則和淸蜜少許,而進御,如何?設令苦口,若利於病,則豈不可强進乎?上昏沈不答。頤命曰,薑氣不多,喉門亦必不沖射,而惡心則必愈矣。上又不省答。良久,宦侍擎白粥盤來,低少紅盤上,餖白粥一器,列口補湯·沈菜·芥醋等饌五器。頤命高聲奏曰,白粥取來矣。泰耉又曰,昏沈如此,喚醒精神而進御,如何?上始欲起坐,侍宦扶掖而起。頤命,令內官取案息,積疊於後,上就倚而坐。仍命取唾器來,侍宦進之,上欲唾而唾不出,警咳十餘次,而僅唾得一片小痰。泰耉曰,膈痰,滯粘不出,進粥飮,則潤而吐出矣。上命進粥,侍宦擎進。上略進四五匙,欲停,頤命及泰耉,俱力勸,上曰,當小休而進御矣。頤命曰,進御時,每如此,則徒勞無益矣。泰耉曰,小休而復進,則亦幸矣。上令侍宦,去案息而還臥龍床上。頤命曰,進御後,腹脹比前頓愈乎?上曰,猶膨膨矣。頤命曰,只此,亦勝於全不進御矣。以平人腸胃言之,若如此多下,則虛憊生矣。今雖不覺,後必大爲虛憊矣。臣等退後,卽爲復進食物伏望。上曰,唯。頤命曰,湯藥若難頓進,則或分二次進御,如何?上曰,唯。泰耉曰,氣虛亦有分數,用藥當其分數,然後可愈矣。諸醫皆言蓮實不緊,拔去之,以二兩重人蔘煎進爲好云,燠補力厚,則豈不可愈乎?昏時多,惺時少,故水刺自然損少,而臣等又在外,矇然不知症候之加減,進御之有無,此悶,如何?此後則難待自上惺覺而取進,侍傍之人,若見上候之移時昏沈,則續續提惺勸進,如何?如此然後,庶可扶接矣。頤命曰,此事,亦下敎於侍傍之人,然後可行矣。不然,則自下難以每每苦勸,自上預令分付,何如?上昏沈不答。泰耉又曰,先臣,昔年得虛憊之症,症情危重矣,用人蔘三百餘兩,僅得回愈矣。小臣在側見之,則虛憊時,輒昏沈,故伊時,每苦苦提勸,或用藥,或服食物,則雖甚厭,或至呵責,亦有其效矣。殿下,上思宗社付托之重,下念臣民祈祝之情,喚醒進御幸甚。上曰,當依爲之。頤命曰,方病人之昏沈,外人見之,則似睡矣。若以其睡也,而置之許久,則愈虛而漸爲低垂,此非細慮也。傳敎於侍傍之人,每於昏沈時,輒令提勸食飮,如何?曾在癸亥年間,臣待罪玉堂,當聖上疾患之時,伏見提調無時出入,醫官長時待令矣。伊時,無他症,只是痘患,猶尙如此,況今春秋晼晩,十年挾纏綿之疾,眞氣當復如何?不於此時,盡其調護之道,則將待何時?必於昏沈時,令臣等,率醫官頻繁出入,以爲提勸之地,如何?此等事,自下不敢擅便,自上思量,下敎伏望。上曰,當思量爲之矣。頤命曰,自上酬酢甚難,臣等不敢久在,方退去,而臣等退去後,粥飮連爲進御,如何?上曰,唯。尹憲柱曰,自上數日來昏沈有加,而至於大·小便放下,亦必有傳敎,然後始爲出示云,此等事,自上何以念及乎?可令侍傍之人,傳示於外,似好矣。頤命曰,內間不能詳知,而此等事,何必句管乎?上曰,小便,夕間聚示,大便,卽爲出示矣。泰耉曰,二便外,他症,亦令侍人,續續傳於外間好矣。上曰,唯。諸臣,遂退出。已上燼餘
上在慶德宮。停常參·經筵。
下直,漣川縣監尹東郊。
大殿·中殿·世子宮,侍藥廳·政院·玉堂·二品以上·六曹·大司諫問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,卽伏聞差備醫官所傳之言,諸症候,與昨一樣爲敎云,夜來亦無就寢之敎,伏未審寢睡不至全失,而昏困·惡心等症,或有減歇之勢乎?條列問候,恐妨酬答,而臣等終宵煎灼之忱,日深一日。今日,不可不與諸醫趁午入診,詳察症候,伏望卽賜允許。敢此問安,竝爲仰稟。答曰,知道。諸症候,與昨一樣矣。
大殿·中殿·世子宮·嬪宮,侍藥廳晝問安。答曰,知道。
慶尙監司書目,本道農形,秋牟未免失稔,畓庫有水根處,今方移秧,田種各穀,頗善立苗,木花段,日氣涼冷,莖葉多所萎縮,可慮事。
江原監司書目,道內各邑農形,五月以來,雨暘不適,嶺東之非時霖雨,至有川渠漲溢,畓庫潰決之患,而新移秧立苗,擧皆沈損,餘存牟麥,盡爲消縮,將無向實之望,嶺西之數旬旱乾,未移秧處,將至陳廢,出土各穀及木花,竝皆焦枯,難望回蘇,前頭民事,節節可慮事。
兵曹口傳政事,副司勇李亨紀。
大殿·中殿·世子宮,侍藥廳·政院·玉堂·二品以上·六曹·大司諫夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳口傳啓曰,臣等入診退出後,與諸儒醫及諸御醫,反復商議,則皆以爲理中湯旣已停止,今日則只以獨蔘湯粟米飮,專一進御,而姑觀夜間症候,明日更爲議定宜當云。姑不議藥之意,敢啓。傳曰,依爲之。
禮曹達曰,近來彌月不雨,而播種之時已過,且不無雨態,故有所等待矣,節屆秊夏,尙靳一雨,已播之苗,未移之秧,將未免枯損,農事誠爲可慮。祈禱之擧,不容少緩,初次祈雨祭,三角山·木覓山·漢江等處,遣三品官,不卜日,來初六日設行事,知委擧行,何如?令曰,依。
侍藥廳,詣閤門外,口傳啓曰,伏聞入侍醫官所傳之言,臣等退出後,陳米飮一合進御外,更無所進云。終日米飮所進至少,藥物亦無進御者,臣等一倍焦灼,何可盡達?臣等入侍時,以白粥從當進御爲敎,故退而懸望矣,日已向暮,尙不進御,臣等益不勝煎鬱之至,謹詣閤門外,敢此煩達。雖甚厭進,深思扶接元氣之道,勉强進御,千萬伏望,惶恐敢啓。傳曰,雖欲進御,而厭進特甚,不得進御矣。又口傳啓曰,再三陳達,極知惶恐,而終日無所進御,則胃氣漸敗,無復扶接,故冒死仰達矣。今以厭進特甚,不得强進爲敎,臣等益不勝焦灼之至。臣等在外陳達,不能盡所欲言者,此時亦宜數數入侍,卽率諸醫,更爲入診,詳察症候,面陳所懷宜當,惶恐敢啓。傳曰,依爲之。已上朝報
未時,藥房入診。上御隆福殿,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官李時聖·權聖徵·許坫·方震夔·李時弼·金德三·李徵夏·李震成·吳重卨入侍。上御紗巾·袷衣,覆衾,西首向北,仄臥於龍床上,世子侍榻北,延礽君侍榻東。李頤命進曰,諸症候,與昨一樣爲敎,寢睡不至全失乎?上曰,寢睡連爲全失,氣漸漸不如前矣。頤命曰,寢睡之全失,以胸滿脹加而然乎?抑虛煩而然乎?上曰,然矣。頤命曰,謂然,卽指虛煩乎?上復曰,然矣。頤命曰,連用補劑,不至煩熱乎?上曰,少覺煩熱矣。頤命,請令醫官診脈,上曰,唯。李時聖診畢曰,脈候不如昨日矣。上又昏困良久,諸醫在傍,不敢輒診。上先已向北而臥,又扶掖四體,而向南回臥,艱辛呻呼之容,極爲悶迫。又命取溺器來,內侍進之。上曰,今日則累爲惡心矣。仍出小便,所下僅二匙,而色如墨,且帶赤,中有糟粕如豆屑。諸醫就診畢,各陳所見。頤命,請診舌部,上曰,唯。諸醫就診如前。上曰,盡爲診察乎?侍宦曰,然矣。頤命曰,面部溫煖與否,診察,何如?上曰,唯。聖徵,就按摩面部曰,頭部·面部,俱溫煖矣。上又令內侍,扶掖向北而臥。聖徵曰,舌部乾涸,無睡一樣矣。上曰,口甚渴矣。聖徵曰,頭部尤煖,眼胞有黃氣矣。頭部痛乎?上曰,不痛矣。頤命曰,請診腹部,上曰,唯。諸醫就診畢,聖徵曰,腹部飽脹,周圍及硬實似減,股陰氣不加,足部皮膚似緩,背部一樣矣。頤命曰,肌膚溫乎?聖徵曰,然矣。頤命曰,今日陳米飮二合進御,更無所進,悶迫甚矣。米飮之屬,只用爲沾喉之具,或多或少,無常進御,則比藥物,功必勝矣。且米飮,不濁而淸,雖淡似無味,升補之力,大矣。卽今進御,何如?上不答。泰耉曰,今日昏沈,何如?上曰,漸甚矣。頤命曰,米飮,此時進御,如何?上曰,此時不可進矣。泰耉曰,然則粟米飮,或可進乎?上不答。頤命曰,喉間,有痰聲,而乾粘不得唾出,以茶飮沾濕,則必出矣。泰耉曰,進御稍久,則昏沈尤甚,惺惕進御伏望。不然而將若之何?上又不答。頤命曰,卽今症候,粥飮·藥物,雖連爲灌流,難保其必塡其虛,而尙且如此希闊不進,安可望差愈乎?上曰,卽今終難進御藥物矣。頤命曰,閭閻人救病之道,以藥物粥器,終日流進,仍以差勝者,多矣。終日所思,只是厭進二字,如此而將若之何?上曰,今不特惡心而已,豈可進御乎?頤命曰,令臣等,退在楹外,更俟進御時,瞻望而退,何如?上曰,唯。都提調以下,俱退出楹外,侍宦掩廳分合門,與醫官俱退殿階上。良久,許坫來言,大便少許放下云。移時,聖徵來言,菉豆粥一合餘進御云矣。蓋延礽君,自內言于醫官,故醫官言于都提調。又稍久,延礽君,開廳分合門,宦侍先入復出,引諸臣入。頤命曰,其間,不昏困而能惺惺乎?上曰,連爲昏困矣。頤命曰,有所進乎?上曰,菉豆粥進御矣。頤命曰,只進菉豆粥,而難過永日,白粥進御,如何?上曰,當觀勢進之矣。頤命曰,理中湯進御後,卽覺熏熱乎?無異於他藥物進御時乎?上曰,無所異,而不覺熏熱矣。頤命曰,諸醫以爲口渴·舌乾,肌膚又溫,連用太過云。今日則不爲進御,而只用蔘茶二三次,似好矣。上曰,唯。頤命曰,臣等出外,更爲議定他藥,如何?上曰,依爲之。頤命曰,今日白粥,銘念多進,如何?上曰,唯。諸臣退出。
是日,上泄瀉昏困,惡心有加,終日無進御者。三提調,初更詣閤門外,請入診,初更三點入診。上御隆福殿,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官李時聖·權聖徵·許坫·李徵夏·方震夔·李時弼進伏。李頤命曰,昏後,昏困·惡心,比午間,何如?上曰,一樣矣。上令侍宦扶掖,而屢回臥次。頤命曰,屢回臥次者,以環跳傍傷處,妨於久臥而然乎?抑煩燥不寧而然乎?上曰,傷處尤不平矣。頤命仍曰,臣雖迷劣,如此昏困之時,豈敢激惱聖意,有所拂逆哉?事勢危迫,故不得煩達矣。昨日所進甚少,今日又全無所進,日日如此,將若之何?雖以閭閻匹夫言之,上有宗祀,下有親屬,則必思身家之重,而有以自愛,況上有三百年宗社,下有數百萬生靈,而一任其危敗,而不思康濟其身,若此而將奈何?臣等誠意淺薄,不能上格,祗自惶隕而已。趙泰耉曰,脾胃極弱之時,屢進然後,可以扶接,而終日無所進,故憊困如此矣。臣等不得已再請入來,臣等所見處,勉强進御,如何?水穀之氣入胃,則精神必勝矣。頤命又曰,臣等亦屢經重病矣。方其厭食也,旁人勸食,則亦甚厭矣。然不勸而何?卽今不進,則明日又不及於今日矣,强進千萬伏望。上方昏沈,不省答,良久曰,非不欲進御,而今日嘔氣特甚,小進輒嘔還出,雖欲强進,不可得矣。諸醫以爲,假令還爲吐出,亦可進御云矣。多進則或不無吐出之慮,而若小小進御,休息更進,則必不至吐境矣。天地間,無不通之理,思量進御,則必有道理矣。泰耉曰,胃虛,故嘔出矣,藥物,且尙不進御,藥力亦無以扶續矣。頤命曰,白粥請來,小爲進御,如何?臥時,亦何必起坐?可使人流進也。上方昏昏,不答其言,而良久曰,傷處刺着矣。頤命曰,令二三醫官診脈,何如?上曰,唯。時聖診脈曰,右脈,尤無力矣。上曰,如此過爲曲盡,設或食而還吐,欲少爲進御矣。頤命曰,以强進爲敎,臣等不勝感幸,卽令取白粥來乎?上曰,唯。諸醫以次就診脈,所見略同。頤命曰,玉體亦令診察,何如?上曰,唯。頤命謂醫官曰,不露玉體而入手衾裏,按摩,可也。又曰,小解衣襟而診察,何如?上曰,唯。聖徵就診畢曰,玉體比常時頗溫矣。頤命曰,不至過乎?聖徵曰,不至過矣。內侍擎進小紅盤上餖白粥一碗·猪脯一楪·魚脯一楪·沈菜一鍾·醋一鍾。頤命曰,白粥取來矣。不必起坐,臥時以匙流進,何如?上曰,臥時進御,尤難矣。仍令侍宦,扶掖而起坐,宦侍,以大案息,積疊於御座後,上仍就倚而坐,進白粥少許。上曰,淡淡特甚,欲爲嘔出,進御難矣。頤命曰,粥上淸汁進御,何如?上曰,不可進矣。仍命取茶來,略進少許。頤命曰,白粥難進,則菉豆粥進御,何如?上曰,少鎭定而當進矣。仍還臥龍床上,而玉體委着於扶掖之間,不能自運,痛聲不絶於口。頤命曰,夜間內外隔絶,證候全不詳知,極爲悶矣。凡惺惺時,昏昏時,熏熏時,皆令侍人,稟于中宮殿,隨其症候,續續出傳於醫官,則臣等雖在外,豈無隨症對治之道乎?上曰,當依爲之。頤命曰,臣小退廳外,俟進御菉豆粥而退出,如何?上曰,姑難更進,退去,可也。是夜,上語澁還甚。皆侍宦復奏而替傳者也。遂退出。已上燼餘
上在慶德宮。停常參·經筵。
辰時,有霧氣。
下直,高陽郡守趙斗彬。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,伏未審夜來,聖候寢睡若何,諸症候加減,何如,而其中昏困·惡心,最爲目前切迫之症,食治殆廢,湯藥難進,臣等終宵煎灼之忱,何可盡達?今日不可不與諸醫趁早入診,詳察症候矣。敢此問安,竝爲仰稟。答曰,知道。諸症候,與昨一樣矣。
大殿·中殿·世子宮·嬪宮,侍藥廳晝問安。答曰,知道。
江原監司書目,寧越等官呈,以三朔之內,燒死二十七名,囕死·渰死,亦至三十名之多,俱極驚慘事。
京畿監司書目,三月初八日小雨之後,一向旱乾,民事萬分渴悶事。
今日侍藥廳入診時,夕間更爲入診事,榻前定奪。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
令曰,聖候添重至此,憂遑煎迫,罔知攸措。在前如此之時,已有祈禱·疏釋之擧。宜乎今日不容少緩,小子焦思,不外乎此,大臣之意,何如?
領議政金昌集,右議政李健命達曰,聖候一向添重,尙未有差減之勢,中外憂遑煎迫,曷勝盡達?其在靡不用極之道,宜有祈禱之擧,故臣等方在闕中,將欲稟達矣。伏見下政院之令旨,以祈禱·疏釋不容少緩爲敎。祈禱則宗廟·社稷,遣大臣,三角·木覓·漢江等處,遣重臣,雖至夜深,卽爲受香行祭,疏釋則禁府·刑曹堂上及三司,竝卽牌招,以爲疏釋之地,何如?令曰,依達。
政院達曰,今日疏釋事,令下矣。大臣及禁府·刑曹堂上,三司,承牌來會,而大臣皆已差祭,今將受香,且文書修整,必致夜深,待明朝罷齋後,更爲來會擧行,何如?令曰,知道。
侍藥廳口傳啓曰,昏後,諸症候加減,何如?昏困之候,其有少減之勢乎?臣等退出後,粟米飮少許進御之後,至今更無所進,而其間泄便,累次又爲放下,諸醫皆以爲如此之時,蔘茶·粟米飮二者中,優爲進御,然後庶有扶接眞元之望云。粟米飮·蔘茶中,强進伏望。今日則雖夜深後,醫官必令更爲入診,何如?惶恐敢啓。傳曰,入診後,粟米飮一合進御,卽今欲進蔘茶矣。入診爲之。
世子宮,侍藥廳口傳達曰,人定時大殿問候,今至四更,批答尙不下,亦由於昏困特甚之致矣。諸醫皆以爲滑便連下,呼吸不平,宜有別爲議藥之擧云,故醫官入診之意,纔已啓請,而尙不允許,臣等旣不得任意入侍,尤不勝悶鬱煎灼之至。卽今諸症候加減,何如?詳細下令伏望。惶恐敢達。令曰,上候有加,晩後滑便連下,呼吸不平,憂惶煎灼,罔知攸措。卽今諸症候,與入診時一樣,尤不勝悶迫之至矣。
中宮殿,侍藥廳口傳啓曰,臣等,人定時問候於大殿,今至四更,而不下批答,必由於昏困特甚之致,臣等焦煎之忱,不可盡達,而諸醫皆以爲他症候外,卽今泄瀉最爲悶迫,且有呼吸不平之候,宜有別爲議藥之擧云。醫官入診,亦已仰請,尙無發落,尤不勝悶鬱之至。如有煩渴之候,必以蔘茶或粟米飮之屬進御,而空茶,不可進御矣。卽今症候,亦伏望一一詳細下敎。惶恐敢啓。答曰,聖候此時昏困,比午間,雖不知其有加,而頻頻昏沈,故啓辭許令陳奏,而奏達則昏沈,終不下答,故至今不下批答,而進御者,亦絶無,焦煎何已?時時警覺,欲爲醒悟,還爲昏沈,進御之請,啓辭下批之意,累爲陳奏,甚爲厭答,終不進御。提調入診勸進,千萬爲望矣。已上朝報
午時,藥房入診。上御隆福殿,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官李時聖·柳聖徵·許坫·方震夔·李時弼·李得英·金德三·李徵夏·權聖揆入侍。上御紗巾·袷衣,覆衾西首向北臥,世子侍榻北,延礽君在榻東。李頤命曰,夜來寢睡全失乎?上曰,全失矣。頤命曰,煩轉而然乎?上曰,觸處重着而然矣。頤命曰,惡心不愈乎?愈於昨乎?上曰,無所愈矣。頤命曰,令診脈乎?上曰,唯。又曰,臥則呼吸甚促矣。李時聖診畢,略有所達。次至權聖徵,聖徵就傍將診,上方昏沈似睡,聖徵不敢輒診。頤命曰,醫官欲診脈矣。上不答。侍宦又奏,上一番呵警而不答。頤命高聲達曰,此時昏沈如此,蔘茶,和淸心丸進御,則似好矣。上曰,冷而進御乎?頤命曰,然矣。上曰,何淸心丸乎?頤命曰,牛黃淸心丸當進云矣。上曰,唯。上自北向南回臥,艱辛痛楚有加。聖徵就診脈曰,左則不沈,右則一樣,而不至全無力矣。金德三曰,脈候比昨,左則少數,右則無力矣。頤命問曰,聖徵以爲重按,則不至全無力云,此言如何?德三曰,雖重按,亦無力矣。時,方震夔,和牛黃淸心丸於蔘茶。頤命達曰,藥已和蔘茶矣。以手便利,醫官擧匙流進,何如?上一番呵警,而不能省悟,諸臣語言,都不聽記。頤命謂延礽君曰,今日長時如此乎?延礽君曰,如此矣。頤命屢次陳奏,上終不下答,一味昏沈。頤命乃就榻前,附天顔高聲達曰,丸藥進御,何如?上始曰,唯。又朦朧問于侍宦曰,幾合乎?侍宦傳之,頤命對曰,二合矣。仍令聖徵,取所和蔘茶,擧匙流進,上昏瞀而瞑眼開口,進輒呑下。頓進後,聖徵曰,盡進矣。內侍又進椒丸,蓋進藥後,例用淨口者也。上取進數丸。時,上昏瞀甚,雖進蔘茶,而不知其所以進。頤命曰,進御不至甚難乎?上不答。頤命又高聲奏之,上曰,二字缺甚難矣。頤命曰,膈間開利乎?上曰,然矣。趙泰耉曰,粥飮·茶飮,連爲如此進御,如何?頤命曰,閭閻之人有病,則藥物無一時之間隙,故易得回陽,而進御如是稀闊,悶迫甚矣。屢進如何?上漫應曰,唯。時,上不覺遺失大便。頤命高聲曰,大便收拾間,臣等小退廳外,何如?上曰,唯。都提調以下,俱退出廳外,侍宦掩分合門,與醫官,俱退出殿階上。少頃,延礽君,親持衣襨上承出大便,以示都提調,仍開分合門,招侍宦入,宦侍又引諸臣入。頤命曰,天明後,幾次放下乎?上曰,乃初度也。頤命曰,小小流下,亦不知覺乎?上曰,今日內初度也。頤命曰,臥時進藥,極爲便好,此後則每如此進之,似好矣。上曰,當依爲之。頤命曰,大便多下後,無所進,進御白粥,如何?上曰,此時不可進矣。頤命,又懇請進御,上曰,觀勢。頤命曰,臣昨以此時臣等,率諸醫,通晝夜長侍,然後庶可扶接之意,陳達蒙允矣。昏沈如此,漸覺低下,此非可論常時事理之時也。臣等率諸醫,長時提勸,則必有所益矣,敢奏。上不省答。良久,頤命近御容高聲奏曰,腹部,不令診察乎?上曰,唯。諸醫俱就診,都提調以下諸臣,亦瞻望,則上脚部·足部浮氣,倏然消脫,前日膨脹通暎之色,無一點見存,皮粘於骨,痩削特甚,腹脹亦減於前矣。聖徵診畢,略陳所見。頤命曰,臥則喘促,自今日然乎?爲日已久乎?上低微答曰,已數日矣。又曰,脹候,數日來小減矣。今日則有加,故喘息如此矣。此時上膈間,微有喘響,時時開眼,胞系挽上弦,急時,又摸撮衾領。頤命曰,粟米飮加蔘,新煎以入矣。臥時少進,如何?上曰,此時難進矣。頤命曰,臣等不可長在,當退去,而夕間醫官入診時,當復入侍矣。上曰,依爲之。前後上敎,皆侍宦替傳。遂退出。
酉時,藥房再次入診。上御隆福殿,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官李時聖·權聖徵·許坫·方震夔·李時弼·李徵夏入侍。李頤命進曰,晩後,昏困,何如?上曰,一樣。頤命曰,大便連下,不至憊乎?上不答。趙泰耉曰,如此昏困,將若之何?臣等退出之後,仍無所進云,粥飮,卽者少進,如何?上曰,菉豆粥,欲進矣。頤命曰,白粥,似勝於菉豆粥矣。上曰,白粥難進矣。頤命曰,令診脈乎?上曰,唯。許坫進診右手,將欲更診左手,上方昏昏,坫不敢診,在傍。頤命高聲曰,醫官未及診左手矣。上又昏昏不答。良久曰,誰也?延礽君曰,許坫欲診脈矣。上始出左手於衾內,坫進診畢曰,左右脈,比昨尤無力矣。諸醫以此就診,所言皆同。侍宦奏診脈畢,上曰,欲回臥矣。又曰,粥來乎?泰耉曰,來矣。內官,持菉豆粥盤來,上餖菉豆粥一鍾·重補湯一鍾·醋一鍾·紅蛤炒一楪。上曰,招權聖徵。聖徵持粥器,擧匙流進。聖徵手按器外曰,太冷矣。頤命曰,去冷,何如?上曰,終日喉乾矣。泰耉曰,然則冷飮好乎?上曰,然。聖徵進幾至一合餘,上曰,停。聖徵曰,重補湯少進乎?上曰,否。聖徵曰,紅蛤炒欲進乎?上又曰,否。頤命曰,粥飮少下後,蔘茶進御,如何?上曰,唯。泰耉曰,欲進時,以昏沈而忘進,此爲悶矣。尹憲柱曰,不爲提警,則從何而强進乎?上命取溺器來,內侍進之,上久不答諸臣之言。頤命曰,臣等,少退於外,瞻見粟米飮進御後,退去,何如?上曰,姑未易進御矣。泰耉曰,卽今雖不可進,少退俟稍間,瞻見進御而退去,何如?上不答。都提調以下,俱退出楹外,少頃,復爲趨進。頤命曰,今日藥物無進御者,粟米飮,停冷少進,如何?上曰,欲起坐而進矣。頤命曰,臥進,如何?泰耉亦請臥進,上曰,唯。頤命,使宦侍,特粟米飮來,上又回身向南臥,而痛勢不絶於扶掖之間。泰耉曰,雖冷進,到胃時,則冷氣俱去,有何妨乎?頤命曰,冷雖快,不如溫之解渴也。內侍擎進粟米飮,聖徵就榻前流進,上似有所傳敎者,而糢糊不分明,內侍亦不能聽得。頤命高聲奏曰,粟米飮,待令事下敎,故待令矣。上曰,此時不可進矣。玉音尤了了不明。頤命曰,以此時不可進爲敎乎?上曰,然。頤命曰,甚少矣。略進沾喉,如何?上曰,此時則難矣。內侍取出溺器,無所下。頤命曰,臣等,又小退,俟進御時乎?上曰,可仍退去矣。若進御,則當傳之矣。頤命曰,臣等退去,何所急乎?泰耉曰,如此退去後,仍昏沈忘却而不進,此悶甚矣。頤命,復請留待進御,上曰,然則依爲之。頤命以下,俱少退楹外,內侍,以傳敎,令退出,諸臣,遂從楹外直出。是日,上語糢糊特甚,侍宦復奏替傳,益難於前矣。已上燼餘
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳啓曰,罷漏時入診後,藥物·粥飮,更有所進,而寢睡不至全失乎?諸症候加減,復何如?昏困·惡心,日益有加,便道滑泄,少無止歇,臣等焦惶煎迫之忱,何可盡達?今日與諸醫,不可不趁早入診,詳察症候矣。敢此問安,竝爲仰稟。
侍藥廳,詣閤門外,口傳啓曰,朝問安,尙未承批,而臣等曉頭入診後,至今日勢已晩。此時不可不頻數入診,臣等率諸醫,卽爲入診之意,敢啓。傳曰,依爲之。
政院達曰,因禮曹草記,祈雨祭,今方受香,而夜來甘澍旣始,庶有沛然之望,姑爲差退,觀勢擧行,何如?令曰,依。
賓廳達曰,昨因疏釋之令,禁府·刑曹堂上及三司,今方來會矣。庚寅前例,則京外時囚及徒流·定配之類,分輕重抄啓以稟矣。似當依此擧行,而卽日疏釋之擧,一時爲急,京外許多罪籍修正之際,必致遲延,禁府·刑曹時囚中,干係綱常·咀呪·殺獄·私鑄錢·强竊盜·印信僞造外,卽遣承旨放送,以示曠蕩之意,外方時囚,亦不可異同,依此區別疏釋之意,急急分付于諸道監司及兩都留守,何如?令曰,依。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
右副承旨柳重茂書達,臣承令,馳往于義禁府·典獄署,則禁府時囚罪人前萬戶池雲起·前府使朴纘新二人罪名,不至重大,故依定奪放送,典獄署時囚罪人一百六十九名內,九十一名,或係殺獄,或係綱常,或係印信僞造·私鑄錢,或係强竊盜·咀呪,故仍囚,其餘雜罪人七十八名,亦依定奪放送之意,敢達。令曰,知道。
侍藥廳口傳啓曰,晩後,諸症候加減,何如?昏困·惡心之候,其有少減之勢,而藥物·粥飮,其間有所進御之物乎?惶恐敢啓。傳曰,諸症候,俱一樣。白粥,三巡三合半進御矣。又口傳啓曰,入診罷出後,諸症候加減,何如?昏困·惡心之候,其有少減之勢乎?菉豆粥,有進御之敎矣。其已進御,而所進,幾何?惶恐敢啓。傳曰,諸症候一樣。其後,菉豆粥一合半進御矣。已上朝報
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳,詣閤門外,口傳啓曰,卽伏聞下醫官之敎,夜來諸症候一樣,而寢睡全失,曉頭,以胸膈滿悶之故,進御竹瀝,朝來滑泄未已云,臣等驚惶焦煎之忱,何可盡達?不可不與諸醫,趁速入診,詳察症候矣。惶恐敢啓。傳曰,依爲之。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳,詣閤門外,口傳啓曰,醫官再次入診時,臣等每爲入診事,旣已稟定矣。卽今日勢已晩,其間諸症候加減,未能詳知,臣等,卽與諸醫,入診,何如?惶恐敢啓。傳曰,症候一樣。俄者,粟米飮進御,而未滿半合矣。入診爲之。
又口傳啓曰,夕間,與諸醫更爲入診事定奪,故臣等率諸醫,詣閤門外,卽爲入診之意,敢啓。傳曰,依爲之。朝報
寅時,延礽君來言醫官,上候夜來,膈間懣悶,呼吸漸高,曉頭竹瀝進御,而尙不平,何以爲之?醫官,請連進竹瀝,同時泄瀉二次放下而色靑。缺二字三提調,上閤門外,請入診。半丈缺上曰,惡心故不得進矣。上令侍宦扶掖,向北仄臥,仍引被上覆至頤。頤命曰,何必以水刺進乎?此時菉豆粥·米飮之屬,進御,如何?上曰,粟米飮少進,可也。內侍承命出去。頤命請令診脈,上曰,唯。頤命問延礽君曰,朝者,大便一次出示外,又示衣襨承出者,度數合,幾何?延礽君曰,合爲四次矣。時聖曰,脈候微弱,有加矣。他醫所見略同。頤命曰粟米飮入來,和干汁乎?上曰,唯。又曰,和淸蜜,可也。頤命曰,不和干汁,而和蜜乎?上曰,一字缺和蜜,少和干汁,可也。頤命曰,舌苔診察,何如?缺半丈
未初,醫官來傳,中宮殿下敎于醫官曰,卽今上候,不能收拾,醫官,卽爲待令於近地,三提調,卽上閤門,以口傳,啓請入診。未末,醫官復傳,俄者,上候惝怳,故自內未免驚動矣,粟米飮進御後,少得鎭定爲敎矣。三提調仍從閤門外,又口傳問候。申末,醫官來言,自內以爲上候復爲惝怳,藥房啓辭及問安批答,欲言不能者,累次云,而已批答下,許令入診,三提調,率諸醫入。史官李重煥·申昉·呂善長入侍。李頤命進曰,晩後,諸症候,何如?上覆衾至頤,昏沈不答。趙泰耉高聲曰,何如是昏沈耶?上曰,甚昏困矣。泰耉曰,今日無進御者,故如是矣。半丈缺上曰,頭髮牽引矣。聖徵診察曰,久臥致傷矣。三提調,率諸醫,出廳內,史官欲隨出,頤命止之,三史官,留伏榻前。聖徵自外入,引延礽君出廳。良久,三提調還入。泰耉曰,如此昏昏,白粥進御,何如?上時時呵警而不省答。頤命附榻前高聲曰,醫官皆言,終日無所進御,故如是云。白粥進御,何如?上矓然答曰,難矣。頤命及憲柱,俱苦請,上不省答。頤命及泰耉,又苦請,上又不答。聖徵又與延礽君出廳外,少頃還入。上昏沈特甚似睡,諸臣撓聒,都不聽記。諸臣,只俯伏於榻前。時,世子,侍榻東北隅御座後。頤命進達曰,終日入侍乎?令曰,然。頤命又高聲曰,昏沈已久,惺悟,如何?上不答。泰耉曰,殿下不思宗社·臣民之望,而如此昏沈,無所進御,將若之何?必惺覺而進御食物,如何?上不答。時,內侍只環侍榻下,而無颺扇之擧,而上於昏沈中,忽曰,去扇,可也。頤命卽奏曰,白粥待令,何如?上又不答。頤命更請,上忽曰,依爲之。頤命曰,欲進御則向南回臥,如何?欲擧匙流進矣。缺十行上曰,取空茶來。內侍擎進,上略啜少許後,仍令退出粥盤。泰耉曰,所進,幾何?聖徵曰,七匙進矣。三提調,率醫官,復退出廳內,史官欲退,頤命止之,三史官仍留房中。上曰,欲回臥矣。內侍扶掖,而向北回臥,上時時呵警。又令內侍,按揉脚部。三提調,與醫官還入。頤命曰,俄者嘔吐矣,卽今鎭定乎?上不答。頤命謂延礽君曰,近來連爲按揉脚部乎?延礽君曰,時時按揉矣。頤命近榻警咳,仍曰,嘔氣鎭定乎?上不答。頤命曰,鎭定間,臣等少退廳外乎?上不答。良久曰,取溺器來。內侍進之,少頃退出。內侍曰,小便僅二匙下矣。上扶掖而復向南臥。頤命曰,嘔吐卽今鎭定乎?上曰,然矣。頤命曰,醫言膈間有痰而生嘔吐云,竹瀝少進,如何?上曰,少休而當進御矣。頤命曰,臣等少退廳外,以俟進御時,如何?上曰,唯。諸臣,遂退出廳外欄干上。內官,卽自內出言曰,以少退於外,還入下敎矣。諸臣,復趨進榻前。頤命曰,竹瀝進御,雖無臣等,豈不爲之,而但此時,非臣等頃刻退去之時,若以缺十一行。上曰,然。頤命曰,臣等退出後,連進竹瀝,如何?上曰,唯。泰耉曰,竹瀝·蔘茶,間進,好矣,單竹瀝,難以責效矣。上不答。是時,玉音益澁難聽。諸臣遂退出。
人定後,三提調,上閤門外,請入診,上許入。二更初,三提調,率差備待令醫官李時聖·權聖徵·許坫·方震夔·李徵夏入診,史官李重煥·申昉·呂善長入侍。李頤命曰,其間,有所進御乎?侍宦,傳上敎曰,以惡心,無所進矣。頤命曰,令診脈乎?上呵警不答,而昏瞀似浮。趙泰耉曰,膈間,甚不平乎?上不覺其奏達。頤命又請診脈,上不答。內侍高聲奏曰,李時聖待令矣。上又不答。附天顔高聲更奏,上矇然答曰,唯。時,上覆衾至頤,西首南向而臥。頤命請出手腕,上仰臥開口,昏昏不省答。頤命謂延礽君曰,此時,俟自出手腕,難矣,直爲啓衾出腕,如何?延礽君不答。附龍顔耳傍,厲聲奏曰,李時聖待令矣。凡八次奏達,而上終不省。頤命曰,此時,宜進粟米飮之屬矣。僉曰,然。權聖徵,以竹瀝,和粟米飮,進至榻前,不啓稟,而直爲灌進口中,下四匙,上呑下曰,少休而進之。聖徵不敢强,退出。上扶掖而回向北臥。延礽君更請進御,上曰,唯。聖徵進少許,上又曰,止之。聖徵停匙良久,奏曰,卽今喉間不利,茶飮少灌,如何?上呵警而不答。良久,頤命問曰,自上對答乎?聖徵曰,不答矣。卽今似難等待下答矣。頤命曰,然。尹憲柱曰,然,須更奏。聖徵,又附耳高聲請進御,上又呵警而不答。聖徵不更奏,以匙灌下竹瀝和淸心元者,上方反臥,故所灌,皆流溢於外。頤命曰,茶飮,連爲灌下,何如?上不答。聖徵又持蔘茶飮進,匙近口,上曰,止。頤命曰,連進則嘔出,而若少休而進御,則何妨乎?上曰,連灌則還出矣。頤命曰,蔘茶,和安神丸,少進,如何?上不答。頤命更奏之,上曰,此時不可進矣。聖徵又曰,數匙灌下,何如?仍灌下一匙,上曰,止。聖徵又灌一匙,上呑下,喉中漉漉響作。又灌一匙,上呑下後曰,止。聖徵停進。上曰,開戶。侍宦曰,戶已開矣。頤命請診脈,上曰,唯。諸醫診畢,略有所陳。聖徵又持蔘茶,進至榻前奏曰,茶飮待令矣。上不答。聖徵不更奏,而灌下一匙,上雖曰止之,而亦又呑下。如是者數次。三提調與醫官,出廳外,史官欲出,頤命止之。上命取溺器來,內侍進之,上又命取扇子來,內侍進之,上又不答應。至是咳逆連作矣。少頃,上曰,出溺器,內侍取出曰,小便少許矣。上問內侍曰,已盡爲出去乎?內侍曰,提調姑退廳中,史官尙在房中矣。上曰,取茶來。延礽君曰,蔘茶灌下乎?上又不答。三提調還入,上又索茶水。聖徵持人蔘粳米飮而進曰,此乃新茶也。小進,何如?上曰,新茶,何如物?聖徵曰,進御則自可知矣。仍灌下二匙,上曰,止。仍命進溺器,內侍進之,須臾退出,小便放下小許矣。聖徵曰,空茶待令,以此進御乎?上曰,止。聖徵曰,喉乾如此矣。上不答。聖徵欲灌下,延礽君,挽聖徵衣曰,少間而進之。上頻呵警,咳逆痰響俱盛。又扶掖而向北仄臥。上問內侍曰,出去乎?內侍曰,諸臣尙在矣。上曰,退去,可也。三提調以下,俱伏楹外。時,已下二更五點矣。四更三點復入,請進茶飮,上不答,而咳逆痰聲漸盛,呵警之聲,不絶於口。聖徵取人蔘粟米飮進奏曰,喉乾如此,一二匙流進,何如?上曰,不可進矣。頤命曰,宋徵殷七十之年,近添委身之疾,其子弟輩,連灌蔘茶,近來小愈云矣。久病,如此然後可愈矣。上不答。聖徵曰,欲進數匙矣。上曰,明日可進矣。延礽君,自內出曰,雖連爲苦勸,而尙無所進。提調若退,則自內欲勸進矣。頤命奏曰,夜已闌矣。臣等惶恐不敢久在,方退去,而夜間連進茶飮,伏望。上不答。頤命謂王子曰,米飮和蔘茶者,尤勝矣。仍啓器示之曰,外亦煎置矣。王子曰,以退去之後連進之意奏達而退,似好矣。頤命曰,提調出去事,奏達,如何?王子奏之,上不答。默言曰,取空茶來。頤命奏曰,空茶不如蔘茶矣。缺全行諸臣遂退出。已上燼餘
上在慶德宮。停常參·經筵。
大殿·中殿·世子宮,侍藥廳·政院·玉堂·二品以上·六曹·兩司長官問安。答曰,知道。嬪宮,侍藥廳·政院·玉堂問安。答曰,知道。
侍藥廳,世子宮口傳達曰,俄者伏聞,自上進御粟米飮一合,是亦伏幸。四更後,症候加減,漠無聞知,其爲焦鬱,何可勝達?伏望一一下令,惶恐敢達。答曰,粟米飮進御之後,煩轉不啻特甚,至今不得鎭定,此間煎迫,爲如何哉?侍藥廳,中宮殿口傳啓曰,俄者伏聞,大殿粟米飮一合進御云,此猶幸甚,而四更後,症候加減,何如?臣等不得承聞,伏不勝煎迫,詳細下敎伏望。惶恐敢啓。答曰,聖候四更後,症候無他,粟米飮一合進御,而此雖多幸,曉頭煩轉熏熱,御床使之向東,極以爲悶。以何必如是之意陳達,則以煩鬱特甚,從速移床爲敎,卽今首南向東而臥,以頗覺豁然爲敎,少似入睡矣。積年病患中,所進御不實,而卽今全未進御,故似是,都是大虛而然,焦悶罔措。自眼患以來,常時坐臥向背,未能詳察,故或有如此之擧,以向某方陳達,則仍爲置之矣。今日則如前詳達,而雖向東何妨爲敎,不得已移床東向,以此似由於虛熱之致。醫官使卽入診爲請,則問於下批,當招見醫官爲敎。如此之時,亦不得卽招醫官,尤不勝悶鬱矣。
侍藥廳,詣閤門外,口傳啓曰,伏聞聖候,自曉頭,虛煩不寧特甚云,臣等驚惶煎迫,不知所達。卽與諸醫入診之意,敢啓。傳曰,依爲之。
領議政金昌集,判府事趙泰采,右議政李健命,同爲入侍。入侍時,慶恩府院君,自今日別省記入直事,榻前下敎。
諸大臣,口傳啓曰,宗·社·山川祈檮之擧,出於靡不用極之道,而聖候彌重,寅佑尙遲,焦惶煎迫,一倍罔措。不可不更申祈籲,期獲感應之效。今日內受香,趁明曉行祭之意,敢稟。令曰,依爲之。
大殿·中殿·世子宮·嬪宮,侍藥廳晝問安。答曰,知道。
大殿·中殿·世子宮,侍藥廳·政院·玉堂·二品以上·六曹·兩司長官夕問安。答曰,知道。嬪宮,侍藥廳·政院·玉堂夕問安。答曰,知道。
侍藥廳,詣閤門外,口傳啓曰,晝問安批答,至今不下,晩後昏困特甚而然乎?臣等方詣閤門外,卽率諸醫,入診之意,敢啓。傳曰,知道。今日侍藥廳入診時,慶恩府院君金柱臣,同爲入侍。已上朝報
巳時,上御隆福殿。侍藥廳入診時,都提調李頤命,提調趙泰耉,副提調尹憲柱,假注書趙顯命,待敎申昉,檢閱呂善長,醫官權聖徵·許坫·方震夔·李時弼·金德三·李徵夏·金壽煃入侍,領議政金昌集,判府事趙泰采,右議政李健命,慶恩府院君金柱臣,同爲入侍。上在龍床,南首東向臥。是時,雖無咳逆之聲,而呼吸之際,兩肩時若觸動,蓋咳逆之氣,動於中而然也。頤命進伏曰,昨夜臣等出去時,幾至四更,其時昏困及胸膈滿悶之候,特甚矣。其後寢睡不寧,曉頭,又以煩鬱,移御床云,卽今煩鬱與昏困之候,若何?上曰,昏困一樣矣。頤命曰,昨日,乍有煩轉之候矣。今以移床之事見之,內甚沓沓耶?上昏沈不答。泰耉曰,卽今惡心之候,比昨,若何?上曰,比昨無減矣。頤命曰,曉後,進茶飮數次,而數小與不進同,今更進某物,如何?上曰,俄者,雜水刺煮汁,未滿三合許,乍爲進御矣。頤命曰,醫官先爲診脈,可也。醫官以次進診。時聖曰,微弱無力,比昨有加矣。聖徵曰,今日則左右脈,皆尤虛弱矣。頤命曰,何謂也?聖徵曰,曾前左部稍有力,而今則皆無力矣。德三曰,微弱無力,比昨有加矣。壽煃曰,左則猶有運動之形,而右則尤沈,今若益進補劑,則好矣。內侍告診脈畢,頤命謂醫官曰,昏沈若此,蔘茶進之。醫官進蔘茶二合,頤命曰,卽今喉乾似甚,此茶飮,小小流入之意,敢白。上曰,幾何?聖徵曰,未滿二合矣。上曰,何物耶?頤命曰,蔘茶也。聖徵,以銀匙流入,僅四匙,上止之。頤命曰,如此則不能沃喉乾,且不能解燥渴矣。蔘茶不好,則米飮進之,如何?上曰,米飮,纔已進之矣。頤命曰,曉頭所進,不過一合,豈不可以更進乎?今日幾至午正矣。又曰,米飮,少休更進,如何?又曰,先診腹部乎?上曰,依爲之。頤命曰,腹部診察爲之乎?上使內侍,披衾示之。上又親被右衿,而有呻痛聲。金柱臣曰,臣久未入侍,故竊欲瞻望,隨大臣入來,而但伏見進御之物甚少,若更進蔘茶,則臣欲一見而退矣。若多數進御,則必有一分之效矣。上曰,當觀勢爲之。頤命曰,去夜,已爲陳達矣,宋徵殷之病甚重,而多服蔘茶,幾至二十兩,則近始回春,能起坐云。如是用之,則豈有不見效之理乎?雖惡心·飽滿,强爲進御,則昏沈不至如彼矣。柱臣曰,不必終日昏沈,少愈時,使傍人提覺,强爲進御,則好矣。若待思進之時,則豈有其時乎?諸大臣,亦爲此入來矣。金昌集曰,臣領議政金昌集也。在外不勝焦煎,欲瞻玉色,敢此入來矣。如彼昏沈之時,不進蔘茶,則無以扶接元氣,臣欲見强進而退矣。上曰,米飮·雜水刺一番進之,今姑難進矣。上曰,開戶。延礽君曰,南窓乎?上曰,然。延礽君起開之,垂淡紅紗帳。趙泰耉曰,近來久未瞻望,第聞聖候添加,敢此隨入,而伏見進御蔘茶,則反不如不進矣。服藥之道,不當如是。膈滿雖悶,卽今扶元之道,蔘外無他道理,必須多數服之,而若有煩鬱之候,則當以竹瀝下之矣。若一二匙進之,則未免煩進,煩進則厭心易生,而反有害矣。卽今幾人勸進乎?必爲頓進數合,如何?俄者伏見進四匙而止。如是而可能扶元乎?因嗚咽曰,孰不焦煎乎?煮汁米飮進御云,固幸矣,而若多進蔘茶,得見夕間夜間之氣少愈,則豈非多幸耶?滿庭臣僚,晝夜焦煎顒望,欲見一番頓進矣。臣非不知自上厭於酬酢,而不得已來此仰達矣。李健命曰,臣右議政李健命也。聖候如是沈重,臣子之心,豈不欲每每瞻望,而第今靜攝中,酬酢甚難,日熱又極,故惶恐。語未卒,上使內侍,按摩背部。健命又曰,未得頻頻入侍,耿耿以過矣。今日與諸大臣相議,同爲入來,而無他陳白之事,惟有勸進藥物·粥飮之意耳。久病中强聒,固知有害,而卽今形勢,此外無他大事。沈淹之病,必厭服藥,而必須勉强,然後有補益之效矣。惶恐敢白。泰采曰,脈候漸微,扶接眞元之道,捨蔘而何求哉?雖甚悶苦,而勉强進之,數日內元氣回陽,則蔘茶之功,可知矣。頤命曰,臣日日進見,上之所厭,每每强勸,情竭辭窮,而卽今國舅及諸大臣,高聲而問之矣。進御米飮之時,今雖不久,暫缺二字後諸臣目見處,實進茶飮以示之,則似好矣。上曰,非不欲進,而惡心有加,欲進而不能進矣。頤命曰,日氣甚熱,而臣等多數入侍,寢內熏蒸。姑退前軒,待鎭定後,更入,何如?上曰,依爲之。遂退出前軒,少頃更入。頤命曰,日勢漸晩,煮汁進御之時,已久矣。諸臣入來,竊欲一見進御而退。若不見一番進御,則必皆落莫矣。蔘茶不好,則米飮進之,以示諸臣,好矣。不獨爲示諸臣,喉乾甚苦,元氣如彼,當用□□勉强進之矣。但一任其厭進之心,則將何以爲之耶?上曰,粟米飮進之。頤命曰,癸亥年聖候沈重之時,國舅有直宿之例。聖候今又如此,府院君,自今日直宿,如何?上曰,予已知其如此,欲使之入直矣。自今日爲之。頤命曰,然則藥房入診時,每令同入,如何?上曰,依爲之。上曰,胸中甚沓沓矣。頤命曰,聖敎如此,何以爲之耶?聖徵曰,淸心元,和進蔘茶,如何?上曰,依爲之。內侍告曰,汗流拭之乎?上許之。內侍以巾拭之。上擧手,使內侍扶起。頤命曰,起坐似難,何必起坐乎?上曰,沓沓矣。內侍扶起向北坐,上曰,開窓。頤命曰,蔘茶,和淸心丸來矣。上曰,幾許?泰耉曰,合半矣。頤命曰,自進之乎?使人以匙進之乎?上使內侍扶支,近枕倚坐。聖徵曰,調淸心丸待令矣。上又曰,幾許?聖徵曰,半合矣。上謂內侍曰,勿以手支背部。聖徵進藥器,上吸之。上曰,餘幾許?聖徵曰,餘少許矣。聖徵告曰,合半進之矣。上又進空茶少許,使內侍扶臥,上以兩手,自整寢巾。聖徵曰,腹部診察,則不至甚硬,背部·脚部諸處,亦一樣耳。頤命曰,諸大臣,先退,可也。昌集曰,小臣出去矣。俄者,蔘茶少許進之,少頃,又進粥飮,則好矣。惶恐敢白。上曰,唯。昌集與泰采·健命,一時退出。頤命曰,大臣目見處,如是進御,諸臣必喜。一日屢次如此,則積少成多,漸爲調保之道矣。些少進御,胸膈必不能盡治,雖甚苦悶,勉强頻進,則誠好矣。泰耉曰,積敗之病,扶接之道,甚難矣。病藥相當,然後有效。今此積年病患,胃氣大損,補劑旣始之後,當稱量積敗之氣而用之矣。必須多數勉進,然後可以扶元,故敢白。頤命曰,調病之道,藥物食飮,必須相等。偏進藥物不可,偏進食物,亦不可。卽今必數進蔘茶,而粥飮亦當留意,然後可以扶此脾胃矣。憲柱曰,空茶頻數進御,醫官言當代進生脈散云矣。頤命曰,空茶,以生脈散代進,誠好矣。泰耉曰,少頃,更進粥物,如何?穀物爲主,而藥物爲次。必以穀物爲主,然後藥力可行矣。勿爲厭苦,頻進,如何?時聖曰,如此之時,不進蔘茶,則當待何時耶?今日必須多進,夜間又進,然後可以見效,幸勿尋常聽過,如何?蔘茶,雖無益於元氣充實之人,而氣虛時,則誠爲良劑矣。聖徵曰,俄有虛煩之敎矣。蓋蔘茶少進,則有此症,多進然後,可愈矣。又曰,頻進空茶,恐有害,渴時,進蔘茶,好矣。頤命曰,是矣。仍以醫書中言,證明之。坫曰,大便頻放,脾胃大虛矣。凡浮脹·泄瀉,皆脾病也。此時不用蔘茶,將以何物,扶接眞元乎?閭巷之人,用人蔘五六兩於一日之內,而見效者甚多。與頻進空茶。不若强進蔘茶,卽今藥房大臣等,擧皆顒望矣。時弼曰,蔘茶之力,能回元氣於無何有之鄕。卽今如是少進,豈能扶元乎?若多進而少有膈火,則治之不難矣。一時暴泄,元氣尙敗。今此積年沈淹之後,屢屢滑便,元氣漸下。扶接之道,無過蔘茶矣。得寸,亦王之寸,雖少少進之,不絶而進之,則好矣。夫氣本無形,藥依氣而行,無氣,則藥不能行其氣,扶接此氣者,孰如蔘茶乎?德三曰,諸症候,皆是極虛之症也。蔘茶之可以見效,聖人豈不知之乎?惟是膈間有浮熱,而不得進之矣。蓋蔘茶少進,則助虛煩,必多進,然後治虛敗而止渴。卽今如是少進,所以反有害於膈煩者也,多進伏望。徵夏曰,脾元至弱,人蔘不於此時多進,則將何以爲之耶?人蔘,所以治虛火而補元氣者也。多進則降火而補元,少進則反是,雖厭,多進伏望。壽煃曰,積敗之餘,浮脹漸愈,則元氣亦隨而陷下,此際,必扶持眞元,然後元氣勝而病氣降,此時多用蔘茶,最好。蓋蔘茶,五錢以下,則助虛熱,五錢以上,則補元氣。今此所進,必以一兩爲限,則庶幾扶回元氣,而能治向衰之脹氣矣。上方昏沈。頤命曰,生脈散煎入而何在?延礽曰,在此矣。頤命曰,聖徵來。昏沈如此,當用此藥矣。聖徵,以生脈散進曰,昏沈之時,進生脈散,以潤喉乾之意,敢白。仍進少許,上曰,取溺器來。少頃,去溺器,無所放矣。遂退出。
申時,上御隆福殿。藥房再次入診,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官柳瑺·李時聖·權聖徵·許坫·方震夔·李時弼·李徵夏,慶恩府院君金柱臣,追後入來。上御紗巾·袷衣,覆衾南首,仰臥於龍床上,世子侍東北隅。李頤命曰,此時昏困,何如?上曰,一樣矣。玉音益澁。頤命曰,令診脈乎?上不答。柳瑺以下就診,皆以爲甚微。診畢,小宦奏盡診,上不答。回身向西而臥,一味昏沈浮瞀,如不省覺。頤命謂延礽君曰,入診退出後,自何時如此乎?延礽君曰,自午後卽然矣。頤命曰,臣等出入,自上知之乎?上矇矓答曰,唯。頤命曰,午批不下,故臣等,意昏沈而入來矣。上不答。頤命曰,如此昏沈,多進蔘茶,然後可愈矣。上曰,欲小進矣。仍向東回臥。權聖徵持蔘茶流進,上呑下,喉間漉漉有聲。至十餘匙,上掉頭。聖徵曰,加進,如何?上不能答,而只掉頭。聖徵退量所餘,僅進半。聖徵曰,欲診舌部矣。上開口。聖徵診察畢,又持蔘茶所餘,不告而灌入口中,上呑下,纔三匙,上掉頭。聖徵不退,仍進一匙,上掉頭低聲曰,止。聖徵又進一匙,上掉頭,或曰止,如是者數次,器已空。聖徵又持蔘茶一器,連爲灌下,上稍高聲曰,止。頤命曰,所餘者甚少,畢進,如何?上曰,止。聖徵不退,連爲灌下,每一灌,上或掉頭,或曰止,已而,器又空。頤命,以新入蔘茶,持灌於聖徵所持空器中,聖徵又下一匙,上曰,姑停之,退去,可也。聖徵退曰,三合進御矣。上初覆衾至頤,忽出手於衾曰,復有待令者乎?內侍曰,有之矣。聖徵謂頤命曰,玉音,比初入時似暢,此蔘力也。仍欲加進,上掉頭曰,止。聖徵流進一匙,上曰,止,何其無窮也?甚爲不平矣。仍曰止者,連聲數次。聖徵退伏曰,此後則不敢進。尹憲柱曰,與初入時,大不同矣。頤命曰,神色似愈於前矣。仍奏曰,三合蔘茶進御,而與不進時,顯有加減,庶有獲瘳之望矣。上不答,又扶掖而向西臥。頤命以下,少退楹外小廳。延礽君出謂頤命曰,上索茶矣。頤命曰,不可進空茶,可進生脈散矣。延礽君入去少選,內官出言曰,自上以侍藥廳·政院·玉堂問安批答可也爲敎矣。頤命曰,生脈散進御後,有此敎乎?內官曰,然矣。良久延礽君出言,上復昏沈如前矣。頤命謂聖徵曰,所餘蔘茶,更灌,何如?聖徵曰,宜矣。提調·史官·醫官,遂復入。頤命曰,此時昏沈,何如?上不答,手循衣撮空,且鄭聲。頤命曰,蔘茶進御,則喉乾必愈矣。上答曰,喉間少乾矣。聖徵曰,少進,何如?仍持蔘茶進,擧一匙近口,上曰,止。聖徵不奏而進下一匙,上曰,止,甚不平矣。聖徵少退復進,欲爲灌下,匙近口,上聚唇曰,止。聖徵遂退。頤命曰,臣等夕間當入侍,故姑爲退出,而其間蔘茶連進,伏望。上不答。諸臣遂退。
戌時閉門後,上御隆福殿。藥房三次入診,都提調李頤命,提調趙泰耉,副提調尹憲柱,慶恩府院君金柱臣,注書李重煥,待敎申昉,檢閱呂善長,醫官李時聖·權聖徵·許坫·方震夔·李時弼·李徵夏·李震成·金德三·金壽煃入侍。上着黑紗巾,御白袷衣,覆紫細被,南首向東側臥,世子着笠,服靑紗道袍,坐御床之西北隅,延礽君侍御座下。李頤命曰,此時,何如?上呵警不答,而無所惺覺。頤命親診玉手脈候,又令權聖徵診脈,聖徵診曰,部位纔見形矣。李時弼又就診曰,極微矣。頤命問曰,用蔘茶乎?用安神丸乎?時弼曰,安神丸,可用矣。聖徵持蔘茶器,將進,頤命厲聲曰,臣等,率醫官入侍,自上知之乎?上曰,知之矣。玉音剌促,殆不成響。聖徵不奏達而擧匙,灌入蔘茶少許,上良久曰,止。頤命曰,加進,如何?上不答而回向西臥。聖徵曰,安神丸,和於蔘茶矣。少灌,如何。上不答。聖徵仍就,擧匙灌入,上呑下後曰止,而後開口,若待匙入者。聖徵連續灌入,上每呑下後,輒曰止,而後開口。聖徵頓下三合蔘茶訖,方震夔又添一合蔘茶於空器中,聖徵將進,上又向東回臥。李徵夏·李震成就診,不言而退,許坫診後,欲有所言,尹憲柱揮手止之。上咳嗽連發,聖徵不敢輒進,使方震夔添竹瀝於蔘茶器中,聖徵仍奏曰,竹瀝灌下矣。擧匙流進,盡器乃止。上或曰止,而進輒呑下,又復開口,似若不知其進御者,喉間漉漉上下,而咳聲亂發,膈痰稠粘,欲唾不得,頻索溺器,或有所下,或無所下矣。頤命·泰耉·憲柱,與諸醫退出廳內,史官留房中。已而世子起出外,府院君及史官,亦退出廳內,須臾震夔自內出曰,上下之痰,似非升塞之痰,卽今玉色似暢。俄者,必是氣升不降之致矣。頤命以下府院君·史官,還入房中,世子還坐御床後,聖徵診脈後,退謂提調曰,非升上之痰,乃膈不開利,氣候壅閼之致也。時聖及坫診脈後,俱不言而退。少頃,上忽欲嘔吐者屢次,膈間漉漉上下之聲不斷,咳嗽頻發,痰響復高,玉色復爲寒蒼。頤命招徵夏,使聽痰響,徵夏聽得良久曰,痰自膈間升降矣。震夔聽出,聖徵又聽出,聖徵謂震夔曰,急將蔘茶,和竹瀝及安神丸,可也。震夔如其言授之,聖徵持茶器,將進,上命取溺器來,旣進,又令退出,旣出,又令進,而無小便一點放下者。如是者三四次,復向西回臥,而痰聲漸高。聖徵,擧匙流進盡器,而上皆不知,痰聲少止。聖徵,復以附子末,附湧泉穴,泰耉高聲奏曰,權聖徵,以附子末,付湧泉穴矣。上不答。又奏之,上又不答,回身復向東臥。聖徵調竹瀝於粟米飮,請進,上不答。聖徵仍擧匙灌入少許,上輒呑下,良久曰,止。聖徵仍灌進,上連聲曰,止止。聖徵少退。頤命以下,俱退出楹外欄干上俯伏,史官及府院君隨出,已下三鼓矣。諸醫則或在房內,或出廳外。小頃李震成出言曰,上索米飮矣。三提調還入,史官隨入。上又曰,勿進米飮。聖徵以粳米飮進曰,喉乾如此,米飮少進,如何?仍灌入,上連聲曰,去之。聖徵不敢進。上向西回臥,痰聲又作,喉間漉漉聲又高。徵夏·時聖診脈曰,部位則尙有矣。三提調·史官·府院君,俱少退楹外欄干上。良久延礽君,持衣襨承出大便出示,泄便色黃。時下四更一點,諸臣還入。上曰,沓沓欲起坐矣。聖徵謂頤命曰,脈異於前,還爲微弱矣。似由於膈間壅閼,用抱龍丸,如何?坫曰,不可。不如用安神丸開膈也。聖徵曰,不如先用蔘茶·竹瀝矣。頤命,使震夔,調蔘茶·竹瀝,授聖徵,聖徵持進曰,蔘茶,和竹瀝待令矣。上不答。聖徵仍流進,上揮手曰,止。聖徵少退。上向東回臥,聖徵復爲流進,上若將曰止,而進輒呑下,須臾器盡,上似有傳敎者,而音鄭重不可辨。頤命問聖徵曰,何以下敎乎?聖徵曰,不可分矣。上曰,與我衣,欲向山間矣。玉音鄭重,諸臣或聽瑩。延礽君,執玉手涕泣曰,以與我衣欲向山爲敎,今則已無可爲矣。上復索茶,頤命使進生脈散,三提調以下,俱少退廳內。少選,醫官來言,上連使缺一字起坐,而延礽君,只對答云,醫官又來言,白痰有絲絡者一片,唾出矣。內官出曰,自上招許坫矣。坫趨入復出曰,上欲起坐矣。蓋招坫者,非有意而爲。頤命以下還入。頤命曰,甚沓沓乎?上曰,然。此時,上痰聲復盛,鄭重之聲,不絶於口。延礽君謂都提調曰,喉乾如此,茶飮進御,好矣。頤命問聖徵曰,何茶飮進御乎?聖徵曰,蔘茶·竹瀝,和進,宜矣。頤命曰,用之。聖徵調和,而就榻流進,上或曰已之,而進輒呑下,須臾器空。聖徵曰,所進之數,合而言之,幾至七合矣。上復欲起坐而又回向西臥。頤命以下府院君·史官,俱少退楹外,漏已罷矣。諸臣俯伏於欄干上,良久向曉復入。聖徵·震夔診脈畢,聖徵持蔘茶進。頤命曰,以蔘茶,沾喉,何如?上無答。聖徵仍就灌進,上亦不能下止之之敎,連灌頓進訖,頤命以下府院君·史官,俱退出廳外。須臾天大明。頤命留醫官侍,欲傳問安,出外,史官隨出,到侍藥廳,將欲請承傳色傳問安之際,承傳色急出,傳內敎曰,四殿問安,姑勿爲之,斯速入來。頤命以下,顚倒趨入,史官隨入,時寅時也。延礽君,迎謂頤命曰,所進之物,盡爲吐出矣。所吐狼藉於衣上。上呻吟,鄭重之聲,不絶於口,痰響洪大。延礽君,謂府院君曰,上候若此,將若之何?府院君曰,事已至此,無奈何矣。侍宦,奏朝廷·藥房·政院·玉堂問安,上不能聽得。頤命謂宦侍曰,世子若下令,則好矣。世子涕泣。憲柱詣世子前,俯伏達曰,監軍落點,上候如此,不得爲之。依前落點施行,何如?答曰,依。延礽君,自內出曰,只留府院君侍,提調以下少退事,自內下敎矣。頤命以下,退出廳外,宦侍·醫官,亦退出。小宦,掩廳分合門。已而內人輩哭聲,亂起於內矣。侍宦輩,亦奔走涕泣。已而府院君,自內出廳外,謂都提調曰,內殿,尙不知上候之至此極重,故俄以自下無奈之意,奏達矣。延礽君更出,引府院君入,良久,內侍招諸臣入。上言稍顚錯,痰聲洪大。延礽君,自內來傳內敎曰,聞曾前慈殿患候時,只胸部有一點微溫,而伊時仍得回陽云。上候雖重,胸腹俱有溫氣,連用蔘茶,期於回陽,可也。頤命對曰,如有可爲之道,則豈不盡心爲之乎?延礽君,聽了入去,復出傳內敎曰,錦平尉·東平尉·臨昌君·御營大將,卽令入侍。延礽,入內還出曰,時任·原任大臣,竝令入侍。延礽君,又以內敎達于世子前。此時聖徵,流進米飮。延礽君,又出謂頤命曰,元命龜·鄭健一,竝招入乎?頤命曰,太廣矣。延礽君,入去還出曰,沈延輔亦令入侍事,自內下敎矣。亦以此意,達于世子前。憲柱與史官,出廳外,以片紙,書內敎,令內官出付政院,使之招入。憲柱及史官,還入房中。延礽君,又來傳內敎曰,魚有龜·金東弼,不可不招入矣。頤命曰,如此之人,何必盡招乎?此等事,豈可與婚家爲之乎?須以此意奏之。延礽君應諾而入,卽出傳內敎曰,所達,當依爲之。時已報卯時。上此時譫囈之音不絶,喉中漉漉,痰聲洪大,一向無加減之間隙。諸臣,環伏榻下靜俟。良久,領議政金昌集,右議政李健命,判府事金宇杭·趙泰采,左承旨趙鳴鳳,右承旨韓世良,左副承旨韓重熙,右副承旨柳重茂,同副承旨趙觀彬,假注書趙顯命·柳應煥,奉敎李箕鎭,校理洪廷弼入來,坐於廳內,時任大臣·原任大臣,先入房中。頤命曰,時任大臣·原任大臣入來矣。金昌集高聲奏曰,小臣金昌集入來矣。上俱未聽得。延礽君,出傳內敎於諸大臣曰,大臣入來,必須提勸,期於回陽,可也。諸大臣,俱俯伏聽命而涕泣。都提調及諸大臣,俱出廳內,史官留房中。延礽君曰,茶飮,何不進之乎?聖徵以蔘茶流下,頓進幾一合。延礽君,入內還出曰,內殿,以若是痰上,則何不用鷄卵爲敎矣。聖徵曰,此非可用鷄卵之痰也。延礽君,捧御手而謂聖徵曰,指端竝寒而色靑矣。徵夏進按鼻梁,復診脈而出曰,右脈先絶,左脈方浮搖不定矣。頤命還入,內侍出傳內敎曰,近來藥路差失,以至此境,此時藥路尤難,必詳愼爲之。頤命對曰,臣等在保護之任,雖無下敎,豈不欲十分審愼,而素昧藥理,至於此境,死有餘罪。卽今藥路多歧,方愼審擇用,而未知其當否矣。已而臨昌君焜,錦平尉朴弼成,東平尉鄭載崙,御營大將金錫衍入來。錫衍就榻前奏曰,小臣金錫衍入來矣。上不聽得。延礽君謂都提調曰,可齊聲奏之。頤命高聲奏曰,時任·原任大臣,東平尉,錦平尉,臨昌君,御營大將,俱入來矣。上不聽得。頤命謂錫衍曰,所進皆是水飮,故水入卽成痰矣。錫衍曰,昨午,有少愈之言,何也?頤命曰,一時而已。內侍引入沈廷輔,頤命高聲奏廷輔入來,上不聽得。頤命謂廷輔曰,內殿使之招入,宜近侍診察也。廷輔就榻前診察。頤命,指錫衍而謂廷輔曰,可隨此大監,或留廳內,或待令于差備門外,如何?內侍來傳內敎曰,入侍後,以次退出,不令房中壅鬱,可也。頤命對曰,當奉敎。入來諸大臣及宗戚,或出廳,或出外,承旨·史官·玉堂,自廳仍退出外。內侍又來傳內敎曰,今用何藥乎?頤命對曰,俄者連進茶飮過多,以致吐出,痰聲方高,恐致嘔出,欲缺數字用藥物矣。昌集自外還入房中,震夔請缺數字少灌蔘茶,何如?頤命曰,可也。上喉缺數字漸大,仍吐出藥水,而痰又大升,聲可達於戶閾缺一字內侍來傳內敎曰,曾前亦有膈痰上升之時,每用龍䐉安神丸,而鎭定矣。今膈痰如此,安神丸四破,進御,如何?頤命曰,曉頭連用龍䐉安神丸矣。卽今則此丸力綿,恐似無益,故不用矣。內侍持雪綿一片,自內出來。頤命,取授昵侍內侍曰,難唾之痰,現於口中,則以此拭出,可也。內侍取以拭出,唇舌間若干延唾。內侍持蔘茶流進,幾至合半。震夔曰,中止,可也。內侍停進。世子起出廳外,已而還入,大臣以下皆起。上痰聲漸大,內侍持竹瀝調安神丸者,流進幾至二合。時已報辰時。時,大臣或出廳內,或侍榻前,出入無常。震夔持香油,去冷而進之。內侍自內出問幾匙進御乎?聖徵曰,七匙進御矣。聖徵又和竹瀝於蔘茶,進之纔滿一合,停止。延礽君,攀玉手而泣曰,手指已盡靑矣。又高聲奏曰,欲有奏達矣。上不聽得。屢達之,上似呵警。延礽君曰,小臣知之乎?上不答。內侍來傳內敎曰,何藥進乎?頤命答曰,蔘茶調竹瀝,一合進之矣。內侍入去,又出傳內敎曰,今香油少進,加進,如何?頤命對曰,油味淡淡,且用之有限,不可多用矣。內侍入去,又出傳內敎曰,蔘茶外,無他可用之藥耶?震夔對曰,人蔘·竹瀝,和進龍䐉安神丸,此外,無他可用矣。聖徵流進蔘茶少許。此時,上痰聲稍低缺數三字頤命謂聖徵曰,蔘茶可進乎?聖徵曰,可矣。又進蔘茶少許卽止。上自罷漏後缺四五字不能下止之之敎,故此時,則所灌無不順下。時已向辰末,天忽驟雨。頤命問延礽君曰,向設侍藥廳時,下敎殯殿事,宣政殿在下闕,有掣肘難行爲敎矣。延礽君曰,此是遺敎,恐難違之矣。缺十二行半官出廳,重煥還出,承傳色,來傳內敎曰,此時,何以念及此事乎?進御藥物,必須十分商量,可也。世子則當使之暫出療飢矣。內敎書寫之際,內侍急出曰,自上大嘔吐矣。頤命及重煥,還入房中,上南首仰臥於龍床上,大吐血水,幾一大碗餘,而茶飮半之,已無及矣。時辰正一刻也。環伏宦官,俱號跳涕泗,北夾室內內人輩,一時哭叫,欲排戶出來。延礽君拒門禁之,內外哭聲,已震天矣。內侍整手足,仍屬纊。此時,在外諸承旨及史官·諸宗戚,俱入來。延礽君,自內出傳內敎曰,初喪凡事,缺數字自斷事,親承傳敎,今當依。缺九行燼餘
辰正二刻,上昇遐于慶德宮隆福殿。
寅時,中宮殿,以承傳色下敎于侍藥廳曰,四殿問安,姑勿爲之,斯速入來。
大殿·中宮殿·世子宮·嬪宮,政院·玉堂問安。中宮殿·世子宮·嬪宮,答曰,知道。大殿無批答,承傳色,以內殿下敎來言,問安雖已入之,而卽今症候有加,不得下答矣。
大殿·中宮殿,朝廷二品以上·六曹·兩司長官單子問安。中宮殿答曰,知道。大殿無批答,承傳色來言,問安雖已入之,自上無以下批,故自內殿下敎,使以如此辭緣傳之矣。領議政金昌集,仍問于承傳色曰,上候,今方,何如?承傳色曰,今方惶急,但用蔘茶矣。
卯時,上疾益篤,內殿下敎曰,東平尉·錦平尉·臨昌君·御營大將,卽令入侍。小焉,又爲下敎曰,時任·原任大臣,竝卽令入侍。於是,領議政金昌集,右議政李健命,判府事趙泰采等趨入。左承旨趙鳴鳳,右承旨韓世良,左副承旨韓重熙,右副承旨柳重茂,同副承旨趙觀彬,假注書趙顯命,事變假注書柳應煥,校理洪廷弼,奉敎李箕鎭等,同爲隨入。方上殿,內侍,以內殿下敎來傳,原州牧使沈廷輔,亦令入侍。趙觀彬跪受,使趙顯命,持傳敎出去。顯命趨出分付後,更入至雍和門外。承旨諸人,還爲出來。顯命問之,答曰,大臣,以殿內狹窄,使之出去矣。顯命趨入,跪殿內,方欲記事,都提調李頤命,又以前言,使之出去,故卽爲趨出,與承旨諸人,坐於興泰門外東行廊。臨昌君焜,錦平尉朴弼成,原州牧使沈廷輔,以次入去。小頃,金昌集·李健命·趙泰采出來,坐于東廊,取考己丑·己亥謄錄。趙泰采曰,屬纊時,大臣不可不在傍,同爲還入。判府事金宇杭追至,坐于東廊。辰時,自內急招禮房承旨韓世良入,趙顯命,持甲寅日記,隨入宮中,已有哭聲。及上殿,諸臣及左右侍宦,出入奔走,蒼黃罔措,兩宦,已扶擁世子,俯伏於南夾室,而內外號擗之聲,甚爲喧聒。李健命及韓世良,言於內侍曰,此時,當靜以俟之,不宜如是襍亂,使之禁止。內侍伏於北戶下,以此意,通于內間。已而又招兵房承旨韓重熙入,事變注書柳應煥亦入,使應煥,招禮曹判書李觀命入來,又使應煥,持五禮儀來。韓世良,以甲寅謄錄,示觀命曰,張善瀓,以禮判屬纊,今日大監,亦當屬纊矣。觀命曰,張乃戚屬故也。吾則不可。諸議皆以爲然,將使錦平尉·臨昌君爲之。李健命,手持儀注,入房內曰,屬纊之節,內戚當行之,可使沈廷輔爲之矣。注書傳言招廷輔,而廷輔時方出外,未卽入來,紛遑之際,內侍等,已爲屬纊矣。是時,延礽君,自內出,以內殿下敎,言於領右相曰,此非言語往來之時,而自上平日,每以襲斂諸節整齊爲之之意,縷縷下敎,大臣須體此意。大事則稟于內間,細節則斟酌處之,必須善爲也。大臣,以敢不盡心之意仰對。大臣,使內侍二人呼復,內侍二人,以函盛絳紗衮衣,升殿屋,呼尊號三聲,大臣以下,俯伏擧哀於寢門外,時正辰正二刻也。金昌集,使趙顯命,大書上大漸三字,出示外庭,時大雨如注。百官分聚三處,顯命遍走擧示,使百官擧哀,然後還爲入來。路遇諸大臣而出,大臣以下易服擧哀,大臣分率百官,會于崇政殿東月廊,政院·玉堂·春坊·翊衛司,會坐于興泰門前。
中宮殿·世子宮·嬪宮,政院·玉堂奉慰問安。答曰,罔極。
中宮殿,侍藥廳奉慰問安。答曰,罔極。
中宮殿,朝廷百官奉慰問安。答曰,罔極。
中宮殿,以承傳色下敎曰,大臣及東平尉·臨昌君,自內則延礽君同爲治喪事,分付。
韓重熙達曰,宮城扈衛,依甲寅年例爲之之意,敢達。令曰,知道。
又達曰,朝者,監軍單子仍番事,旣已下令矣。巡將及都監把摠哨官·局別將·禁衛哨官·內三廳將·守門將等單子,亦爲一體仍番之意,敢達。令曰,知道。
尹憲柱達曰,大行初喪時,首相稱以院相,參坐本院,凡大小事,裁處稟達矣。今亦依例爲之之意,敢達。令曰,知道。
中宮殿,以承傳色下敎曰,襲斂時,衮龍袍·團領·道袍,自內待令,而絳紗袍·冕服,則何以爲之耶?如無之,則雖新製,可也。院相,問於尙衣提調金柱臣,柱臣曰,絳紗袍·冕服,本院多有曾所進御者,似當以此用之矣。院相,以此意言于承傳色,使之仰對。
院相,口傳達曰,宣政殿設殯,雖是遺命,宣政殿,旣非時御所,資政殿,亦狹窄,以何所爲定乎?稟于中宮殿,下令,何如?答曰,殯殿事,大行遺敎,蓋慮資政殿狹窄,添造之際,勞費民力,故有移設之敎。然宣政殿,旣非時御所,資政殿之外,更無他所,以資政殿爲之。
韓世良,以禮曹言達曰,五禮儀襲具條首冠註云,卽幅巾也。先正臣金集儀禮中,以爲幅巾加於龍袍之上,則不相稱云,而曾於己丑·己亥·甲寅國恤時,皆用翼善冠·衮龍袍矣。今亦依此,分付尙方之意,敢達。令曰,知道。
又以禮曹言達曰,五禮儀,只有朝夕上食,而無晝茶禮,甲寅年國恤時,竝行晝茶禮矣。今亦依前例擧行之意,敢達。令曰,知道。
又以禮曹言達曰,黼殺,依甲寅已行之例,用於襲時之意,敢達。令曰,知道。
趙觀彬,口傳達曰,長生殿內梓宮,備三望以入,而歲守梓宮,木品最好,故首擬以入。大臣之意如此,敢達。令曰,以首望用之。
摠護使,右議政李健命,國葬都監提調三,戶曹判書宋相琦·兵曹判書李晩成·禮曹判書李觀命,郞廳八望,輔德宋成明·應敎金相玉·僉正金希魯·正郞鄭赫先·正郞權相一·正郞鄭啓章·正郞李天耆·判官金斗璧,殯殿都監提調三,左參贊鄭澔·知敦寧閔鎭遠·禮曹判書李觀命,郞廳八望,校理洪廷弼·校理趙尙健·正郞金慶衍·都事李溭·佐郞閔應洙·司評元命稷·主簿金純行·別提成順錫,山陵都監提調三,工曹判書申銋·刑曹判書兪集一·副司直權,郞廳八望,校理趙尙絅·正郞李明彦·正郞趙榮祿·正郞閔鎭永·佐郞李瑞泰·主簿李熙疇·主簿崔爾柱·別提韓配義,守陵官礪城君楫,梓宮上面上字書寫官,錦平尉朴弼成,預差,礪原君柱,銘旌書寫官,知敦寧閔鎭遠,預差,戶曹參議金雲澤,代奠官,密城君栻。
韓世良,以禮曹言達曰,甲午年,因備忘記,君臣服復古制事,以大臣·儒臣收議,傳曰,玆事,自有朱子定論,本無可疑,斷然行之可也事,命下矣。本曹,仍請令玉堂博考稟處事,依允。其時玉堂,一從朱子君臣服議,更考朱子書牘·語類及皇朝禮及本朝先正臣文成公李珥·文敬公金集·故相臣李廷龜所論列者,參互考訂,作爲一通文字,以成定制,而大行大王,連在未寧中,此等文字入覽裁稟,恐涉不便,遷就至今矣。不幸臣民無祿,大行大王上賓,攀號罔極之中,上下之所可自盡於今日者,惟在服制一款,而我大行大王,聖學高明,卓越百王,一洗千古之俗制,克遵朱子之定論,以爲萬世遵行之令典者,實在於此。今當謹依當日斷然行之之敎,以衰絰之制,頒布中外擧行,而其中杖及前銜受衰之品數未及稟定者,今不可續續仰稟於哀隕之中,竝議于大臣,施行,何如?令曰,依。
東平尉·臨昌君,自內命入。
院相,口傳達曰,襲時,時任·原任大臣,政院·玉堂·兩司·左右史,當爲入侍矣。纔因內殿下敎,東平尉鄭載崙·臨昌君焜,亦當入侍,而慶恩府院君金柱臣·錦平尉朴弼成·知敦寧閔鎭遠·密豐君坦·原州牧使沈廷輔·戶曹參議金雲澤·前郡守金道浹,亦爲同入之意,敢達。令曰,知道。
別監來言,襲具已備,閔鎭遠·朴弼成·沈廷輔,速爲招入。
中宮殿,〈以〉承傳色口傳下敎曰,沐浴時,大臣,宗臣入參。
大行大王沐浴正時,未正初刻。
司鑰又來言,大臣·宗臣速爲入來。
襲時,中宮殿,以諺書,下敎于院相曰,自上平日盛德,大臣·朝紳,非不知之,而猶有所不能悉者矣。浩多公事酬應之時,至廢寢食,晝夜不休,敬事上天,雖遇小小災異,恐懼之中,察春夏秋冬之候,或雨雪愆期,風雨不和,則無一時弛慮,若難觀察,則必以日之陰晴,風起何方,問諸內侍宮人,若不愆於農事,不乖於時氣,則必喜,或雨多少不適於農時,則必憂,未嘗一刻暫弛,故雖多年積傷之中,至于今日,大小國事與民弊,莫不遑及。今雖當天地崩坼之境,可不略敍聖德之萬一哉?勤勞國事,至爲病祟,致損聖壽矣。至於今日,喪葬諸具,卿等,不可不致極如禮,而必體聖上之德意,仍察民生之弊瘼,宜矣。近來該曹儲蓄,無不蕩竭,故自上軫念。凡殯殿·山陵·器皿等物所入銀子,以純銀打鍊,踏啓封置,前頭殯殿·山陵所入銀器,自內當下所封置銀子,但如樣造納,可也。殯殿所用金盞三具·甁一坐,三四年前,已爲造置,今欲以此用之耳。自上以爲,近來諸道,年年凶荒,今番通信使所來銀子,出給戶曹,而其餘數,則竝江界內司奴婢貢布代銀子,同爲踏啓封置,將以備前頭賑恤時所需,而仍曰,若得年年豐登,不煩用此,則幸矣。今日,國家不幸,罪逆深重,遽遭此變,而此等事,豈不可使大臣知之乎?仰恃聖德,竊冀無疆之壽,閏月衣襨,曾已製置,常時所御衣襨,今又待令,該曹則雖衣襨之屬,不必一一如例準備。只待內間書示,始爲備納,務遵平日省約之意,毋爲虧損聖德之地,幸矣。院相口傳對曰,平日大行大王敬天恤民,出於至誠,凡在群下,孰不欽仰聖德,而以積年勤勞,致損聖壽,遭此天崩之慟,呼號罔極,何可盡達?今承下敎,尤爲痛裂,擧行凡事,敢不竭盡情禮而爲之乎?
襲後,中宮殿·世子宮·嬪宮,政院·玉堂奉慰單子問安。答曰,罔極。
中宮殿,侍藥廳奉慰問安。答曰,罔極。
中宮殿,朝廷百官奉慰單子問安。答曰,罔極。
韓重熙達曰,訓鍊都監知彀官,御營廳·禁衛營禁軍陣敎鍊官來言,日暮後懸燈,人定後刁斗之意,敢達。令曰,知道。
未時,襲。領議政金昌集,右議政李健命,判府事李頤命·金宇杭·趙泰采,右承旨韓世良,注書李重煥,假注書趙顯命,待敎申昉,檢閱呂善長,知敦寧閔鎭遠,東平尉鄭載崙,錦平尉朴弼成,慶恩府院君金柱臣,臨昌君焜,全城君混,礪山君楫,礪原君柱,密城君栻,密豐君坦,戶曹參議金雲澤,原州牧使沈廷輔,前郡守金道浹等先入,都承旨尹憲柱,左承旨趙鳴鳳,左副承旨韓重熙,右副承旨柳重茂,同副承旨趙觀彬,事變假注書柳應煥,大司憲趙道彬,大司諫李宜顯,校理洪廷弼,弼善李尙說,禮曹判書李觀命等追入,大臣以下,自內命入,大臣等,以次入。方上殿,承傳色,以中宮殿諺批,傳于院相金昌集曰,云云。昌集對曰,云云。備忘及院相所達,見上御床,在寢室中央東首,設沐浴床於御床之南,亦東首。上,鋪紋茵錦褥,內侍,移奉大行玉體於沐床,覆以常時所御紫紬衾,延礽君,脫大行所着黑紗寢巾,內侍去小枕,易以高枕,延礽君,解御䯻略梳,解髮時,有假䯻,長可數寸許。閔鎭遠因曰,此假䯻,今亦用之乎?延礽曰,此乃常時落髮,非此則難以束髮矣。鎭遠曰,若是落髮,則用之,似好矣。領相,方在戶外,問何語,鎭遠曰,大行頭髮稀少,以常時落髮,作假䯻,合結爲䯻,今亦如此,如何?領相曰,似好矣。延礽,遂以假䯻合結之。將剪手足爪甲,延礽,言于領相曰,剪爪事,我當爲之,而心神散亂,手且戰,令執事中一人爲之,如何?領相,使密豐君爲之。已而又使金雲澤代之,金雲澤跪于御床側,剪訖,分左右納于紅錦小囊,然後抗衾,以香湯洗面部,兩內侍,在左右,以巾拭之。延礽,以玳瑁長柄小梳,理龍鬚·將沐胸背,脫舊着白紬縷飛袷衣。脫衣之際,使內侍,扶奉玉體,內侍有推諉者,鎭遠叱之,使入內侍,以木函,盛所脫衣出。鎭遠曰,可善置,以待燒火。次浴下部,右相,招趙顯命曰,依甲寅謄錄襲時,諸承旨·兩司·玉堂·春坊官員招入。顯命,書諸紙以出,招入諸承旨及兩司長官·玉堂·春坊各一人,禮曹判書亦入。沐浴畢,用白大段袴襪·白紗單袴·益大段腰緊·脚緊襲之。於是將設襲床,延礽謂領相曰,襲床,將欲因地形東首近北,而北戶,正是內外相通之路,恐有引風之慮,而東首,且非禮文,大行王病時,移臥床南首,亦自有意,地形雖不便,依禮南首,何如?鎭遠曰,南首,禮也。今則東首,將若之何?領相曰,似當依禮文南首矣。鎭遠曰,稟于世子乎?領相曰,然。仍詣南夾室達曰,南首,禮也。依禮南首乎?從便東首乎?世子曰,南首,可也。遂設床,姑令東首,鋪茵褥,次鋪多紅大段衮龍袍,以草綠大段障衣,紫的大段衣,豆綠大段衣,玉色大段衣,甫羅大段衣襲之,衣凡六襲,而汗衫則白紗。內侍等,奉大行玉體,安于襲床鋪衣之上,而衣領正當腰下,金雲澤·密豐君·金道浹等,在左右將事,以衣領,漸漸引上於玉體之下,而以兩手,納于袖中,然後以次斂衣袵,而皆右袵,衮衣則不斂,將以待飯含後斂之也。金雲澤,跪着黑紗泥銀畫玉圈網巾。是時內侍以大玉燈,引紅索懸之,蓋例也。將行飯含,內侍鋪油芚,移奉御床,南首近東。領相曰,飯含時,世子將事於床東,御床,勿太近東,致有妨礙之患,可也。於是弼善李尙說,立於床西。唱笏記,內侍進米椀·珠盤如儀,引世子,出南夾,自御床而折轉,由床北而行,跪於床東向西。是時延礽自北夾出,傳內殿下敎于領相,領相仍白于世子曰,內殿,以世子飯含時,院相在傍助之爲敎,此意,敢達。世子曰,唯。領相欲盥水執事,而盥水,時未待令矣。右相曰,若盥水,則近於專當,勿爲盥手,似好矣。領相曰,然。遂不盥手,使內侍,掇巾拔枕。判府事趙泰采忽高聲曰,內殿,欲親行飯含,決不可決不可。諸大臣齊聲曰,此則決不可奉承,內殿遂止。蓋內殿,時在北夾室內,延礽,以將欲出臨之意,告知于趙相故也。此時已張燭,而內侍只秉一炷燭,室內不甚通明,趙泰采又厲聲謂內侍曰,雖私家,如此之時,必多設燈燭,況國喪乎?極爲駭然,斯速加燃,可也。語聲達北夾,自內,招內侍詰責,內侍俯伏於北夾戶外,以燈燭房處,今方催設之意奏達。已而內侍又只加設一炷矣。世子執匙抄米,就大行口左實之,又實一珠。是時,世子執匙而手微戰,內侍奉持之,世子命却之,又以米珠,實口右中,亦如之。時領相立於床南,逐節告達焉。飯含訖,引世子,出就南夾,又設巾枕,招金雲澤,加垂段翼善冠,充耳,設幎冒,納靴子,然後遂斂衮衣,結帶握手,帶則多紅廣織泥銀畫玉龍,靴則用垂段,而草綠大段靴靑,幎握,亦皆以垂段爲之,而握手制度,異於禮文所載,朝臣無能結之者。金雲澤與臨昌君,相議結之,斂兩手,覆以衾,諸臣乃退。燼餘
大行大王初喪。
中殿·世子宮,藥房·政院·玉堂·二品以上·六曹·兩司長官·百官問安。答曰,罔極。嬪宮,藥房·政院·玉堂問安。答曰,罔極。
院相,口傳達曰,宣政殿設殯,雖是遺命,宣政殿,旣非時御所,資政殿,亦狹窄,以何所爲定乎?稟于中宮殿,下令,何如?答曰,殯殿事,大行遺敎,蓋慮資政殿狹窄,添造之際勞民,故有移設之敎,然宣政殿,旣非時御所,資政殿之外,更無他所,以資政殿爲之。
藥房朝問安後,中宮殿口傳啓曰,一自聖候添重之後,皆聞自內全無所進云。損傷已多,而且王世子,再昨全廢水刺,昨今又不知何以經過,臣等不勝悶慮,玆敢封進粥一器,進御後,仍復勸進世子宮,千萬伏望,敢啓。答曰,罪惡貫盈,遭此罔極之痛,欲死不得,勸進粥飮,將欲强進矣。
世子宮,藥房口傳達曰,積年侍湯焦憂之餘,遽遭此罔極之痛,傷損必多,且伏聞食飮不進,已累日云,尤不勝憂悶之至,玆敢奉進粥飮,抑哀强進,奉勸中宮殿,以盡扶護之道,千萬伏望。答曰,罔極。粥飮勉進矣。
嬪宮,藥房口傳達曰,伏聞自大行症候危重之後,王世子不進食飮,至累日,而嬪宮常時有病患,方在服藥之中,遽遭此罔極之痛,傷損必多,憂悶不可盡達。玆敢奉進粥飮,伏望抑哀强進,奉勸于中宮殿及世子宮,以盡扶護之道。答曰,大行平復之慶,日夜祝天矣。遽遭此境,罔極如何盡言?所進粥飮勉進,而奉勸于中宮殿,則不爲勉從,尤不勝憂悶矣。
疊書中宮殿,以諺書下敎于院相曰,自上平日盛德,大臣·朝紳,非不知之,而猶有所不能悉者矣。浩多公事酬應之時,至廢寢食諸節,晝夜不休,敬事上天,雖遇小小災異,恐懼之中,察春夏秋冬之候,或雨雪愆期,風日不和,則無一時弛慮,若難親察,則必以日之陰晴,風起何方,問諸內侍宮人。若不愆於農事,不乖於時氣,則必喜,或雨多少不適於農時,則必憂,未嘗一刻暫弛,故雖多年積傷之中,至于今日,大小國事與民弊,若不遑及。今雖當天地崩坼之境,可不略敍聖德之萬一哉?勤勞國事,至爲病祟,致損聖壽矣。至於今日,喪葬諸具,卿等,亦不可不致極如禮,而必體聖上之德意,仍察民生之弊瘼,宜矣。近來該曹儲蓄,無不蕩竭,故自上軫念,凡殯殿·山陵·器皿等物所入銀子,以純銀打鍊,踏啓封置,前頭殯殿·山陵所入銀器,自內當下所封置銀子,但如樣造納,可也。殯殿所用金盞三具·甁一坐,三四年前,已爲造置,亦言以此用之耳。自上以爲,近來諸道,年年凶荒,今番通信使所來銀子,出給戶曹,而其餘數,則竝江界內司奴婢貢布代銀子,同爲踏啓封置,將以備前頭賑恤時所需,而仍曰,若得年年豐登,不煩用此,則幸矣。今日,國家不幸,罪逆深重,遽遭此變,而此等事,豈不可使大臣知之乎?仰恃聖德,竊祈無疆之壽,閏月衣襨,曾已製置,常時所御衣襨,今又待令,該曹則雖衣襨之屬,不必一一如例準備。只待內間書示,始爲備納,務遵平日省約之意,毋爲虧損聖德之地,幸矣。院相口傳啓曰,平日大行大王敬天恤民,出於至誠,凡在群下,孰不欽仰聖德,而以積年勤勞,致損聖壽,遭此天崩之慟,呼號罔極,何可盡達?今承下敎,尤爲痛裂,擧行凡事,敢不竭盡情禮而爲之乎?
中宮殿,以諺書,下敎院相曰,賑恤時所需銀子封置之由,昨已下敎矣。近來該曹蕩竭之中,卽今國恤初喪凡物及山陵工役,擧皆當之。凡事必多不足之患,故此銀出送,分付該曹,以爲補用之地,則亦是除民弊之一端,實無異於補用賑恤,而亦不違於聖意矣。以此銀子,添用國葬,可也。三千七百五十三兩五錢二分出送矣。聖上平日,勤勞國事之外,甚嗜書史,故所寫所製者甚多,所當出示朝廷者,曾已記識以藏,當此天地罔極之中,此則送于東宮,以爲出示之地矣。院相口傳對曰,又承下敎,下情尤不勝摧裂之至,銀子,謹當依敎添用,而至於御製,則下示後,當爲稟處矣。
承傳色,以中宮殿下敎來言,今日小斂諸具,一應措置備納之意,達于東宮已久,而尙無以定時刻稟告之事,極爲稽緩矣。禮房承旨對曰,禮曹,以申時爲定以來,故卽爲入達矣。承此下敎,不勝惶恐,當爲稟處矣。
大行大王小斂定時,未正三刻。
小斂時,入侍大臣,領議政金昌集,判府事李頤命·金宇杭·趙泰采,右議政李健命,慶恩府院君金柱臣,禮曹判書李觀命,大司憲趙道彬,大司諫李宜顯,校理洪廷弼,弼善李尙說,都承旨尹憲柱,左承旨趙鳴鳳,右承旨韓世良,左副承旨韓重熙,右副承旨柳重茂,同副承旨趙觀彬,注書李重煥,假注書柳應煥·趙顯命,史官李箕鎭·申昉·呂善長。
大行大王小斂後,中殿·世子宮,藥房·政院·玉堂·二品以上·六曹·兩司長官·百官奉慰問安。答曰,罔極。嬪宮,藥房·政院·玉堂·百官奉慰問安。答曰,罔極。
藥房,中宮殿口傳啓曰,伏問午間氣甚不平云,卽今則已得鎭定乎?敢啓。傳曰,罔極。氣候小得鎭定,而蔘茶,已進四分之一矣。
世子宮,藥房口傳達曰,中宮殿今日症候如此,醫官李時弼·方震夔,使之別入直之意,敢達。答曰,醫官別入直事,依爲之。
世子宮承言色,以嗣位單子,來傳于政院曰,天崩罔極之中,見此單子,五內如焚。罔極之外,精神不能鎭定,此單子,還出給。
院相及諸承旨達曰,臣等,卽伏承下令,該曹草記,至有還下之擧,臣等聚首哽塞,益不勝摧裂之至。所進節目,實是古今帝王繼序之常節,我朝列聖已行之典禮,雖出於孝思罔極之中,有所不忍,有此還給之令,而決不可一任哀隕之情,罔念投遺之重。所下單子,卽爲還入之意,敢達。令曰,哀痛罔極之中,連聞此言,心腸摧裂,實不知所以爲喩矣。節目,還出給。已上朝報
院相口傳達曰,國恤時,諸大臣,有共爲院相之例。今亦依前例,令右相同議凡事,宜當,敢達。令曰,依爲之。又達曰,銘旌儀注,該曹一從五禮儀所在,大行王梓宮書入事磨鍊矣。大行大王,旣有尊號,則今此銘旌書寫時,大行上,加書尊號八字,宜當,敢達。令曰,依爲之。又達曰,卽者東平尉鄭載崙等來言,承令奉審大行御床,則玉體雖無大段浮氣,日熱如此,不無意外之患。在前暑月國恤時,亦多小斂進定之事,以此稟達于中宮殿,則以予意亦如此,出言于諸大臣,斯速議定爲敎云。卽當依此擧行,而事體至爲重大,故相與商議,則摠護大臣及諸大臣之意,皆如此,敢此仰稟。批答未下之前,承言色,持禮曹小斂擇日單子而來言,諸執事奉審御床,則雖無大段浮氣,而不無意外之慮,小斂不可不斯速爲之云。而卽見擇日單子,則以明日爲定,禮雖當然,而權行於今日內則如何耶?纔以此意,稟于慈殿,慈殿,亦以予意如此下敎矣。院相對曰,臣等之意,亦如此。俄者,以承言色,口傳稟達矣。似是未及入啓,而有此下敎矣。謹當依此擧行。
答院相口傳達曰,稟于慈殿,依爲之。
中宮殿,以承傳色下敎曰,今日小斂諸具,一竝措備之意,達于東宮已久,而尙無定時刻稟告之事,極爲稽緩矣。右承旨韓世良對曰,禮曹以申時爲定以來,故卽爲入達矣。承此下敎,不勝惶恐,當査覈以稟。
又以承傳色,下敎曰,今見時刻單子,則以申時爲定,而國恤小斂時,節次甚多,今此所定之時,日勢似不足,更令日官,以午末未時,推擇以入,可也。韓世良對曰,謹當依敎,更令日官,推擇以入矣。
韓世良達曰,襲後立銘旌,自是應行之禮,而銘旌書寫官閔鎭遠,尙不書進,難免稽緩之責。推考,何如?令曰,依。
院相,口傳達曰,臣等,與政院·玉堂·兩司,內梓宮奉審,則皆以爲無欠云,敢達。令曰,知道。
韓世良,以殯殿都監郞廳,以摠護使意達曰,欑宮,排設於資政殿,旣已定奪矣。本殿處所狹窄,各差備無入接之處,藝文館·香室·禁軍廳,推移入接之意,敢達。令曰,知道。
又以禮曹言達曰,宗廟各陵殿,卒哭前,雖廢祭享,朔望焚香,則不可停廢,依前例擧行之意,敢達。令曰,知道。
又以禮曹言達曰,百官服衰絰之制,議于大臣施行事,昨已依下矣。就議于諸大臣,時散班當爲受衰者,當爲杖者,參量定式,別單書入,文武諸臣公服及前銜堂上三品官及生進生徒服色,略加刪潤,附錄之意,敢啓。令曰,知道。
又以禮曹言達曰,卽接司僕寺牒報,則今此國恤時,各殿輦轝·平轎子·仗寶·馬鞍缺數字裏以白綿布,已有前例,自本曹入達施行之意,司僕寺分付,何如?令曰,依。
午未申時,小斂。巳時,命禮曹判書李觀命,右承旨韓世良入,假注書趙顯命隨入,領議政金昌集,右議政李健命,判府事李頤命·金宇杭·趙泰采,都承旨尹憲柱,注書李重煥,奉敎李箕鎭,待敎申昉,檢閱呂善長,慶恩府院君金柱臣,知敦寧閔鎭遠,東平尉鄭載崙,錦平尉朴弼成,臨昌君焜,金城君混,礪山君楫,礪原君柱·密城君栻,密豐君坦,戶曹參議金雲澤,原州牧使沈廷輔,前郡守金道浹等追入。左承旨趙鳴鳳,左副承旨韓重熙,右副承旨柳重茂,同副承旨趙觀彬,事變假注書柳應煥,大司憲趙道彬,大司諫李宜顯,校理洪廷弼,弼善李尙說等,最後入。座中,設缺數字交椅近南西向,以紅段袱,覆之大行御床,在交椅後,而以屛隔之缺數字設北,亦覆以紅大袱,殿西南,設小紅床各一,南則置二小盒,西則置箱籠缺數字南紅漆小几,衣以雲紋段,傍有躑躅杖,上刻鳩鳥,蓋入耆社時所御云。大臣等,先坐於交椅前。趙泰采曰,吾輩退出楹外,使執事,入房內,俾勿妨礙,似好矣。金昌集,以御床奉審事,入稟于世子,世子自南夾扶出,大臣·承旨·史官等隨後。世子扶立於御床北,大臣以下,立於床西,抗衾奉審後,還覆。昌集達曰,奉審則無浮氣矣。李頤命進曰,諸臣將執事請出,世子出還南夾,諸臣隨出,時世子·延礽君,已爲括髮·布髽·加絰·帶麻。李健命,使韓世良,持五禮儀小斂條下註疏,達于世子曰,括髮·布髽·加絰,乃在小斂之後,而自東宮,已爲擧行矣。禮文如是之意,敢達。世子曰,唯。李頤命,與都承旨尹憲柱,詣南夾達曰,昨日無所進御矣,而小臣等亦在外,不得詳知。夜來何以經過耶?昨夕以來所進米飮,亦幾何?邸下上奉慈殿,卽今則又大有異於前日,尤不宜自輕。雖哀毁之中,豈可徒懷一切之心,不思勉進粥飮乎?世子曰,當進御矣。李健命謂鄭載崙曰,昨日襲時,蒼卒未免散亂失次,今日當成班列矣。金昌集使內侍,持黼殺,入稟于世子曰,此乃禮所當用,甚便於斂時者也。以謄錄言之,孝宗國恤時則用之,莊烈王后國恤時則不用,今亦何以爲之耶?內侍出曰,世子披覽後令曰,稟于慈殿而爲之。又以此意,稟于內殿,則內殿下敎曰,黼殺,己亥則用之,戊辰則以上意不用,今亦依戊辰例,不用,可也。內侍,移魂帛交椅於他處,挾紅床,入設於御床西,南首,上鋪紋茵紫褥,褥上又鋪寢席·茵席,皆紫純。內侍以白練布單絞,繞斂床足數匝,將以係斂布之下垂者也。金雲澤·金道浹·密豐君三人執事,臨昌·東平·錦平等,在傍助之。先鋪白方紗紬·斂布·橫布三幅各三端,縱布一幅三端,次鋪游靑金線衾,領則紅金線,次鋪絳紗袍畵佩玉,次鋪草綠段障衣,次鋪玉色段衣,次鋪豆綠段衣,次鋪珉色段衣,以多紅大段金繡胸排貼裏,爲倒衣。自內又出蘆色細布赤蔘,使之竝爲倒衣。鋪衣襨訖,執事等,列侍床側,以待正時。李頤命與尹憲柱,詣南夾室達曰,伏聞中宮殿,不但久處冷堗,全無進御云。府院君,欲使之頻入,勸進粥飮,而以內間之故,府院君惶恐不敢入。無他勸粥之人,伏望下敎于府院君近來,使之頻入,勸進粥飮,如何?令曰,依爲之。頤命曰,臣旣承下令,當以此意,言于府院君,而自東宮,又以府院君數入勸進之意,稟于慈殿,如何?令曰,唯。內侍,以小斂正時入告,左承旨趙鳴鳳,左副承旨韓重熙,右副承旨柳重茂,同副承旨趙觀彬,事變注書柳應煥,大司憲趙道彬,大司諫李宜顯,校理洪廷弼,弼善李尙說等入來,延礽君與府院君入內,良久俱爲出來。府院君謂領相曰,內殿,方御北夾室,故俄者,以移御他所,然後大臣輩可以入就斂事之意力勸,纔已移避他室,而但內殿氣候方不平,有同關格,故以少俟鎭定,一番出臨,瞻望天顔,然後始斂宜當爲敎。小斂正時,以初定申時,更爲退定,似好矣。大臣皆曰,申時自是初定時刻,退行何妨乎?領相又問曰,入侍時,粥飮勸進乎?府院君曰,不能進御矣。延礽君復出謂府院君曰,內殿氣候,不能收拾,將若何?仍引府院君俱入。須臾延礽獨爲出來,謂領相曰,龍䐉安神丸,纔已進御,而氣候尙未差歇,故府院君,方留待矣。斂時,若爲哭泣,則必致添傷,何以爲之耶?領相曰,此時哭擗決難,必須勸止,如何?延礽君曰,內間哭擗,一倂停止可乎?領相曰,然矣。府院君又出曰,內殿氣候如此,而襲床奉審,則亦無意外之慮,以禮言之,明日,是小斂日也。退行,何如?右相曰,雖甚悶迫,旣已措備斂具,退行則難矣。假令今日姑退,而安知內候之明日又不如此乎?延礽旣入旋出,謂大臣曰,若自外擧哀,則內間必始哭泣,奈何?諸大臣曰,哭泣一節,自外擧行,而自內則痛禁,宜矣。鄭載崙曰,自外擧哀時,大臣·執事外,內侍輩哭泣,當令禁止矣。延礽曰,然則內間內人輩,亦使之隨外間擧哀乎?僉曰,可矣。延礽入去還出曰,已爲分付於內間矣。領相遣內侍,以行斂之意,稟于世子,世子自南夾扶出,立於斂床西,將俯哭。李頤命進曰,內殿氣不平,斂時哭泣,自絶禁,邸下雖哭,內侍則勿令助哭,卒斂後哭臨,如何?令曰,唯。扶起世子,立於御床北。頤命又進曰,房甚狹窄,將事之際,自多難便,邸下更就南夾,開其牖戶而臨視,則似好矣。令曰,唯。仍擧手指南夾曰,彼處乎?頤命曰,然矣。世子扶往南夾,內侍開其隔戶,斂床,正當隔戶之內矣。內侍等,扶大行玉體,安于斂床鋪衣之上,執事疊各色衣襨,以補上下空缺處。趙泰采曰,足部補空處未盡,使之撤去疊衣而整齊之。補空訖,以遠遊冠整摺,而置之上面,使諸臣同入奉審,隨見改正,然後先掩足,次掩首,先掩左,次掩右,斂衣衾畢,先結縱布,次結橫布,縱凡三絞,橫凡九絞,斂將半,延礽自內出謂大臣曰,自內殿下敎曰,曾聞傳敎,則襲斂時擧哀爲之爲敎矣。卽今方歛而不哭,似因我疾而然矣。其爲不安甚矣。自前心不平,則輒爲生病,卽今心甚不安,手指漸寒,若難堪耐,將欲擧哀矣。李頤命曰,雖無事擧哀之時,當斂則例爲停哭者,蓋爲將事之際,必欲愼審故也。趙泰采曰,當初移奉玉體之時,可以擧哀,而旣已不爲,卽今則乃停哭之時也。延礽曰,以此奏之乎?僉曰,然矣。延礽又出曰,自內殿,欲以少紙封,納諸小斂中,何以爲之耶?大臣曰,當稟于東宮處之。延礽入稟于世子,則世子曰,納之,好矣。已而延礽又出曰,自內殿,又以不必納之爲敎矣。閔鎭遠曰,梓宮見樣,可稟于東宮而爲之矣。領相曰,然矣。仍就南夾達之,令曰,唯。延礽又自內出傳內敎曰,大行平日衣襨之屬,必以花絲紬·方紗紬·潞州紬等細屬爲之,而大段之屬,則未嘗進御,至於東宮衣服,亦令依此爲之,蓋自慈殿時,習以爲常,而亦非曲爲嫌避者也。今此襲斂所用閏月所製衣襨,皆以大段爲之,似若有違於平日所尙,然自前國恤時襲斂諸具,例用此物,雖未嘗稟告此意於聖上,聖上亦必揣知矣。且以平日未嘗必避之意見之,今此所用,似亦無妨,此意,朝廷不可不知,故言之耳。領相謂諸大臣曰,奉審見樣後,可以哭退矣。僉曰,然。斂畢,東平尉曰,可以奉審矣。領相,以奉審之意,稟于世子,世子出南夾,立於斂床側,東向俯伏哭,群臣亦隨後俯哭,皆哭盡哀。此時三公以下,散亂無統,甚無體貌。哭訖,閔鎭遠與內侍,出小斂見樣後,內侍等,移奉大行玉體於近東高足紅床,覆以衾,立銘旌,多紅廣織,以泥金,篆書顯義光倫睿聖英烈大行王梓宮十三字,蓋銘旌,當立於襲後,而襲時未遑,故斂後始爲之,而銘旌尺數過長,故大斂時,改書以立。諸臣,以次退出。以上燼餘
大行大王初喪。
中宮殿·世子宮·嬪宮,朝哭後,政院·玉堂問安。答曰,罔極。
中宮殿,朝廷百官問安。答曰,罔極。
寅時,中宮殿,藥房口傳啓曰,伏聞近來無所進御,而氣候至於不平云,卽今更無他道,只可以粥飮扶接矣。玆敢奉進粥一器,勉强進御,千萬伏望,敢啓。答曰,粥飮,將欲强進矣。
午時,中宮殿,藥房口傳啓曰,午間氣候,若何?更無不平之氣耶?今日進御者似少,湯元糜一器,玆敢封進,勉强進御,千萬伏望,敢啓。答曰,不平之氣,少間後一樣,粥飮,當依啓强進矣。
院相金昌集等,率六承旨達曰,臣等,伏見昨日達辭下答,節目又爲還下,臣等益不勝摧裂悶鬱之忱。嗣君,必於成服日卽祚,乃是古今不易之典禮,雖以列聖之純孝,不得不勉副群下之請於皇皇號擗之中者,誠以天位不可一日蹔曠,宗社不可一日無託,豈宜徒循罔極之孝思,不遵應行之舊典乎?節目達下,不容少緩,玆又還入之意,敢達。答曰,嗣位之擧,成服之日,人子情理,豈忍爲哉?豈忍慟哉?禮緣人情,決不可從,其令禮官,更爲議定。
行大司憲趙道彬,行大司諫李宜顯,司諫趙鳴謙,掌令南世珍,獻納宋必恒等,合司達曰,臣等,卽伏見下政院之令,奉讀未半,摧裂哽塞,涕淚先零,固知邸下以純至之孝,當此皇皇哭擗之中,踐位行禮,有所不忍,而第念繼序之節,至嚴且重,此乃我朝列聖所嘗通行之典,誠以大位不可以蹔曠,宗社不可無主故也。豈可徑情直行,罔念付託之重,以孤一國臣民顒若之望乎?請深思帝王之孝,亟從有司之請。答曰,今已諭於院相,更勿煩瀆。
院相金昌集等,又達曰,卽今群下之所顒望者,惟在於邸下早正位號。節目達下,一日爲急,而屢度還下,一向堅拒,至有令禮官更議之令,臣等益不勝摧慟悶鬱之至。此雖出於罔極情理之有所不忍,而帝王之孝,異於匹夫,宗社爲重,不容徑情,列聖已行之典禮,自有定日,該曹所進之節目,不可差緩,有何更議之事乎?伏願亟從群情,以爲及時擧行之地,千萬至望。所下節目,又復還入之意,敢達。答曰,典禮雖重,情不能抑,直欲溘然而不可得也。速令禮官,更議處之。
政院達曰,禮曹節目單子,屢次還下,至有速令禮官,更議處之之令,而成服日踐阼,實是我朝列聖,亦越我大行大王所已抑情而行之者也。今豈以不忍於代親之禮,而遷就其應行之節乎?雖有下敎,無容更議。且大臣,今方率百僚庭請,三司亦爲齊聲力爭,節目單子留置本院,尤爲未安。玆敢不避煩瀆,輒復還入之意,敢達。答曰,此節目,還爲出給。
校理洪廷弼箚曰,伏以皇天不吊,降割于吾東,惟我大行大王,奄棄臣民,攀號慟隕,靡所逮及,今日神人之望,惟在邸下之早正位號,以承宗社之重。而伏見下政院之令,至有嗣位節目還給之令,臣奉讀嗚咽,竊不勝憂遑悶鬱之至。竊伏念人君之孝,惟在於述事,大寶之位,不可以蹔曠,肆惟我列聖,克遵成周顧命之典,莫不强抑至痛,俯循群情者,誠以帝王之孝,異於匹夫,有不可一任孺慕之情,蹔稽繼統之禮也。伏乞邸下,雖在罔極之中,仰念祖宗之托,俯察臣民之情,亟賜允從,毋或留難,不勝幸甚。答曰,孤之摧折罔極之懷,已諭於院相矣。勿爲煩瀆。
領議政金昌集,率百官達曰,成服日嗣位,乃是百王不易之制,列聖已行之禮。而該曹節目,屢入還下,諸臣陳請,一向牢拒,臣等,於摧隕罔極之中,益不勝憂遑悶迫,不得不咸造大庭,齊聲號籲焉。惟我邸下,徒以痛迫之情,有所不忍,至有更議之敎,而此是應行之常典,實無容再議,亦不可留時引日,致令大位蹔曠。伏願邸下,上念祖宗付畀之重,下體臣民顒望之切,勉抑至情,亟降兪音。答曰,積年侍湯之餘,遭攀號罔極之痛,五內分崩,但願諸卿,諒余至懷,亟停勿煩。
趙道彬等,合司再達曰,臣等,卽伏承達辭下答,以已諭於院相,更勿煩瀆爲敎,臣等聚首愕然,益不勝哽塞抑鬱之至。凡繼序承統,其事至重,故必於成服日踐位,乃是歷代通行之典,古昔哲王,我朝列聖,莫不抑情而勉從者,良以上而宗社之重,不可不念,下而臣民之望,不可不副故也。帝王之孝,異於匹夫,決不容徒任罔極之私情,不遵應行之常典,臣等,亦豈敢以煩瀆爲懼,不以準請爲期乎?雖尋常典禮之末,固宜率由舊章,矧玆繼承之節,何等重大,而一向靳許,乃至於此耶?伏惟我大行大王孝思純至,逈越千古,而尙遵舊例,終莫之違,此豈非邸下所當法者乎?伏願邸下,亟寢令禮官更爲議定之令,快賜一兪。答曰,連聞此言,五內如割,未定心懷,卿等何其不諒乎?勿煩。
校理洪廷弼再箚曰,伏以伏承下答,旣不賜允從,而繼伏見答院相之達辭,至有令禮官更議之敎,臣誠愕然失圖,繼之以摧隕抑塞之至。伏惟邸下積年侍湯之餘,奄遭罔極之痛,號慕攀擗之中,固知代親之情,有所不忍,而顧今日宗社·神人之托,惟係於邸下之一身,豈可以徒循匹庶之孝,罔念艱大之投乎?成服之日,卽行踐祚之禮,實爲百代之定制,而我列聖之所勉遵而不敢違者,則邸下雖欲淹延時日,而有不可得也。禮官惟當恪守舊典,奉行節目而已,豈敢更容他議?伏乞邸下,少抑至痛,亟行大禮,以慰中外臣民之望,千萬幸甚。答曰,勿煩。
領議政金昌集等,率百官再達曰,臣等,謹率百僚,疾聲號籲,而及承下答,未蒙開許,臣等伏不勝煎迫抑塞之至。卽今擧國生靈,若失怙恃,而喁喁繫望,惟在於邸下,自古繼序之君,卽位於成服之日,蓋以國不可一日無君也。今邸下,只以罔極之孝思,不念典禮之至重,靳許祖宗以來莫大之成憲,邸下縱不忍一時之哀情,其於宗社臣民,何哉?臣等,乃敢涕泣更籲,伏乞邸下,卽賜一兪,以副億兆之望,千萬幸甚。答曰,非不知成憲之莫大,而決不可抑情以强忍也。勿煩。
趙道彬等,合司三達曰,臣等,敢以嗣位之請,累煩陳達,顒俟兪音之亟下,及承下答,乃以其不諒爲諭,辭旨哀切,有不忍承聞者,臣等,益復摧咽,不知所以爲言也。不幸皇天降割,奄遭崩天之痛,臣民之攀號隕裂,固無窮已。仰惟邸下罔極之孝思,不忍抑哀而勉從,臣等雖甚蠢迷,豈不諒邸下孺慕之至情?而第念成服日卽阼,乃帝王不易之常典,其不可曠闕天位,引日留時也決矣。噫,今日宗社之所付托,臣民之所祈望,只在於邸下之亟正位號,而三司齊籲,百僚咸請,徽聽愈邈,靳許至此,臣等之憂遑悶鬱,當復如何?邸下雖於祈請之答,每下悲痛之敎,而繼統之禮,終不可少緩,臣等今日之請,不準則不止。請仰念付畀之重,俯循普率之望,毋復堅執,快賜兪音。答曰,每見此書,益切如裂之慟,斷無許從之理,諒余哀毁,亟停勿煩。
校理洪廷弼三箚曰,伏以在廷臣僚之相繼籲請者,已至于再三,而邸下一向牢拒,尙靳允從,群情遑遑,罔知所措。夫禮者,雖本於人情,而一切徑情,則亦有所難行,故先王酌爲定制,雖賢者,不得過焉。伏惟邸下孝思之罔極,寧有窮已,而上自歷代,逮及我朝,大喪之後,衰制旣成,則靡不卽日嗣位者,誠以宗社不可一日無主,而天位不容一日蹔曠,是豈非先王制禮之大經大法耶?今我邸下只循崩迫之情,尙靳群下之請,致使有司講定之節,稽緩留時,此廷臣之所以合辭齊請,期於回天而後已也。伏願邸下,更加三思,亟下兪音,以慰宗社臣民之望,不勝幸甚。答曰,勿煩。
令于韓世良曰,御床奉審事,大臣入來。
韓世良,以殯殿都監郞廳,以摠護使意達曰,資政殿處所狹窄,各差備無入接之處,故藝文館·香室·禁軍廳等處,推移入接之意,纔已達下矣。其中忠義廳,未及擧論,此亦一體推移之意,敢達。令曰,知道。
又以禮曹言達曰,百官服制別單中,有疎漏未盡處,更就大臣定議,改磨鍊付標以入之意,敢達。令曰,知道。
又以殯殿都監郞廳,以摠護使意達曰,昨因政院達辭,銘旌改備書入事,下令矣。銘旌,今方依禮式改書以入,而前入銘旌,則卽爲還下,燒火之意,敢達。令曰,知道。
又以殯殿都監郞廳,以摠護使意達曰,今因軍資監定奪,諸都監各差備及工匠料米太,勿爲進排,各自受去事,已有定式矣。第今此守侍陵官代奠官料米,則與他有別,使軍資監,依前進排,而其餘各差備及工匠等,則依定奪使之受去,何如?令曰,依。
又以春秋館郞廳,以領監事意達曰,殯殿都監,以所屬差備入接本館事,入達,依下,而卽今闕內各司,無他空處可以移安實錄。當待成服後,更議變通,而其間郞廳守直,事勢不便,依庭試殿試時例,姑減省記,何如?令曰,依。
又以長生殿郞廳,以都提調意達曰,本殿郞廳二員,依前例稱以都廳,別工作監役官一員,稱以郞廳之意,敢達。令曰,知道。
韓重熙達曰,訓鍊都監知彀官,御營廳·禁衛營禁軍陣敎鍊官來言,日暮後懸燈,人定後刁斗之意,敢達。令曰,知道。
巳時,御床奉審時,領議政金昌集,判府事李頤命,右承旨韓世良,事變假注書柳應煥,待敎申昉,檢閱呂善長,知敦寧閔鎭遠,府院君金柱臣,東平尉鄭載崙,錦平尉朴弼成,戶曹參議金雲澤,臨昌君焜,密豐君坦等入侍,都承旨尹憲柱,假注書趙顯命追入。是日,魂帛交椅,依前在御床西近南,前設祭床,覆之以線純紅袱,上設酒果,其前,又設小紅香床,置香爐盒,前垂白紬帳,殿之南,又有紅床,上置銀甁一坐。領相詣南夾達曰,昨已見樣,而猶有未審,此實謹愼之處,故雖無更入之令,將欲入來,而又承下令,故玆敢入來矣。閔鎭遠·金雲澤,亦令同入,如何?令曰,依爲之。柳應煥,出招鎭遠·雲澤以入,都承旨尹憲柱·假注書趙顯命,亦隨入,應煥則仍爲出去。領相使內侍,以應入人員皆已入來,卽當擧行奉審之意,入稟于世子,世子扶出,立於寢門外。鎭遠達曰,方欲更出見樣矣。引世子入房內,立於御床西。李頤命進曰,將欲奉審,而房甚狹窄,還出,如何?仍引出世子,就南夾,鎭遠出見樣,以梓宮見樣較之,則梓宮,恰有五分剩矣。是時,李頤命令尹憲柱詣南夾達曰,夜來何以支過耶?粥飮連爲進御乎?答曰,連進矣。曰,昨日所進,幾許耶?答曰,一甫兒矣。曰,如是進御,何以支持?頻爲進御伏望。粥飮亦能解渴,强進,如何?世子不答。頤命又曰,內殿氣候,近來連爲未寧,而夜來尤不平,移時昏困而過云,不勝驚慮之地。自今日,本院提調輪回直宿,而醫官,亦令加定入直之意,敢達。答曰,依爲之。頤命又曰,邸下先進粥飮,然後可以勸進於內殿矣。內殿患候,自上候添加之後,水刺連廢,故胃氣大虛,致有病患,卽今粥飮之力,較勝於藥餌矣。邸下若有進御,則內殿亦必進御矣。答曰,當依爲之
夕哭後,中宮殿·世子宮·嬪宮,政院·玉堂問安。答曰,罔極。
中宮殿,朝廷百官問安。答曰,罔極。
中宮殿,宗班問安。答曰,罔極。
夕哭時,藥房,中宮殿口傳啓曰,蔘茶雖煎入,而夜間似無進御者,故人蔘粟米飮,又爲煎入,伏望强進,惶恐敢啓。答曰,罔極。進藥事,知悉矣。燼餘
大行大王初喪。
中殿·世子宮,藥房·政院·玉堂·二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
藥房,中宮殿口傳啓曰,夜來玉候,何如?伏望詳細下敎,日間進御,似爲甚少,湯元糜一器奉進,强進,何如?敢啓。答曰,罔極。夜來無事經過,而夜間,白粥小許進御,曉頭,粟米飮進御矣。
世子宮,口傳達曰,夜間氣候,何如?中宮殿玉候,亦何如?粥飮一器,今又奉進,抑哀强進,奉勸于中宮殿,以盡扶護之道,千萬伏望。答曰,罔極。粥飮勉進慈殿氣候,夜來一樣,憂憫益切。粥飮,今方奉勸矣。
嬪宮,口傳達曰,粥飮一器,今又奉進,抑哀强進,而奉勸中宮殿,千萬伏望。答曰,罔極,粥飮,當進服矣。
領議政金昌集,率百官達曰,臣民無祿,遽遭天崩之至痛,而宗社之托,實賴离明之繼照,此群下所以含哀抆血,齊號而不知止者,何邸下徒懷罔極之情,不循一國之望乎?臣等前後陳請,辭已竭矣,意已窮矣。恭惟我大行大王,臨御旣久,憂勞成疾,積年沈頓,萬機未遑,克軫國事之重,遽下代理之命,邸下亦已勉承聖旨,不敢辭焉,則獨於今日應行之典,無意勉從,罔念天位之曠,是豈聖人繼述之孝,亦豈體平日付托之意乎?大行大王在天之靈,雖於冥冥之中,亦必睠顧憂傷,有不能忘者,邸下念及乎玆,則庶幾怵然感惕,勉抑至情,不俟終日矣。臣等言之至此,不覺肝膽摧裂,聲淚俱下也。伏望亟命還下節目,式遵千古帝王不易之典。答曰,孤之哀痛罔極,愈往愈極,斷不可許從,亟停勿煩。
兩司合辭四達曰,臣等瀝血陳請,至再至三而不知止者,誠以天位不可暫曠,宗社不可無主也。故據古聖通行之典,循一國顒望之願,敢有所籲呼,固非創爲無稽之說,以慽我邸下攀慕之至情也。而邸下曾不臨察,一向牢拒,每下懇惻之敎,臣等奉讀悲咽,益不勝抑鬱煎迫之至。臣等辭語短拙,固知不足以孚感睿聽,而獨不念大臣群僚萬姓黎獻之情,終不可以阻遏乎?伏況我大行大王在天之靈,以平日畀付之意,豈不欲亟踐大寶,而我慈聖煢然在疚,惟邸下是依,亦豈不憂悶於大禮之稽延乎?邸下若念及乎玆,則怵然思所以奉承,固不待臣等一二言矣。臣等,如不得請,則決不可退。請深思帝王之孝,亟副臣庶之懇。答曰,已諭於庭請之批矣。亟停勿煩。
諸承旨達曰,臣等之前後陳請,亶出於崩迫之懇,而一向堅拒,又有節目還下之令,臣等一倍痛隕,莫省攸措。固知邸下不忍罔極之孝思,有此靳許,而邦國之禮,莫重於繼統,帝王之孝,無大於述事。嗣君之卽祚於成服之日,旣是列朝已行者,則念祖宗付托之重,遵先王傳襲之章,豈非我邸下今日之所當勉者哉?且翼室鬯宗阼階黼裳,足徵周禮於顧命之篇,則邸下雖欲排群下之請,任一時之哀,恐不可得也。臣等忝居出納之任,不勝哀遑悶鬱之至,又敢還入節目,以效徼還之忱。伏乞亟賜兪音,以副臣民之望,敢達。答曰,此節目,還出給。
宗親達曰,嗣位之禮,必在成服之日,乃是古今之通誼,列朝之攸行,而該曹節目,屢入還下,至有更議之令,百僚陳請,亦無兪音,臣等於此,實不勝悶鬱之至。仰惟號慕痛隕之中,雖不忍於踐位行禮,而帝王之孝,惟此爲大,天位之重,不可暫曠,一向堅拒,豈不有違於神人之至情乎?伏乞勉抑罔極之情,俯循盈庭之請。答曰,窮天罔極之中,不忍抑情之意,已諭於庭請之批矣。勿煩。
朝廷,中宮殿口傳啓曰,成服日嗣位,卽歷代帝王通行之典,我朝列聖,亦念繼序之重,莫不皆然,而王世子,只以摧割之情,尙無勉從之意,臣等不勝悶鬱。今方合辭申請,自內亦爲勸諭,千萬伏望。傳曰,今日遭此天崩之痛,又見啓辭,尤爲罔極。世子情境,雖如此,而列聖繼承之業,有不可違。且宗社付托至重,忍此罔極之情,方爲勸諭矣。
玉堂箚子。大槪,請亟降兪音,俾節目早定,典禮卽擧,以慰生靈之顒望事。入達。答曰,勿煩。
諸承旨再達曰,臣等,連日陳請,辭意已竭,而答旨靳從,彌增哀遑,禮官所奏,旣據典章,節目擧行,不容少緩,則雖有還下之令,而臣等何敢出給該曹,該曹亦何敢更議乎?此臣等所以苦口申懇,期於得請而不知止者也。伏願邸下,亟降兪音,以副群下之請。所下節目,玆又還入之意,敢達。
藥房,世子宮口傳達曰,伏聞今日進御,亦甚少,伏不勝憂悶之至。今又奉進湯元糜一器,勉强以進,而奉勸于中宮殿,千萬伏望。答曰,粥飮勉進,今方奉勸于慈聖前矣。藥房,嬪宮口傳達曰,今日進服,亦甚少云,伏不勝憂悶之至。今又奉進湯元糜一器,勉進伏望。答曰,粥飮勉進矣。
兩司合辭五達曰,臣等之所陳請,卽百王相承之令典也,邸下之所堅執,卽一時難抑之私情也。代親之痛,誠有所不忍,而繼序之節,亦不容少緩,臣等,非不知仰體我邸下出天之誠孝,而祖宗之付托至重,臣民之祈嚮方深,邸下雖欲徑情直遂,其可得乎?噫,孝子之心,寧有窮已,而古昔哲嗣,莫不以義而節定,今邸下,何乃一任哀痛之,至痛不念繼序之大義乎?儀曹節目,屢入輒下,庭僚答辭,彌懇而彌邈,爲今日邸下之臣子者,安得不奔走呼號,連章而不知止乎?伏願离明,照察群情,夬賜兪音,卽擧典禮,以副顒望。
領議政金昌集,率百官再達曰,臣等之血泣陳請,已至三次,而及承徽答,尙靳兪音,哀痛之辭,固拒之意,愈往愈甚,臣等聚首奉讀,益不勝摧裂罔極之至。夫帝王之孝,異於匹夫,自古明君誼辟,其欲自盡於親喪者,豈有窮已,而然其嗣位之節,必在於成服之日者,誠以天位不可一日暫曠,神器不可一日無主故也。雖以我朝列聖已行者言之,亦皆已遵典常,毋或違越,則此非但古禮則然,實爲我邸下家法也。仰惟邸下,以出天之孝,積年侍湯,竟遭大割,承顔已無所矣,嘗藥已無及矣。哀號崩隕,有不忍抑情强行,臣等雖甚愚昧,亦豈不知乎此,而惟此嗣位大禮,旣是古今不易之常經,祖宗已行之彝典,決不容一日遲淹。此所以遑遑煎迫,不得請,則不敢止者也。嗚呼,惟我大行大王,深惟付托之重,旣下代理之命,邸下仰體奉承,亦已有年,今當亟踐大位,纘厥遺服,方爲繼述之大孝,而乃反一向徑情,無意勉從,豈不可有違於大行平日之遺意乎?邸下若念及於此,則亦必感惕回聽,不待群請,亟令禮官擧行,以副一國臣民之望。答曰,孤之哀痛之情難抑,而上承慈敎,卿等之請至此,不得已勉從焉。
玉堂箚子。大槪,請上體慈敎,下循群情,亟降兪音,卽擧彝典,千萬幸甚事。入達。
中殿·世子宮,藥房·政院·玉堂·二品以上·六曹·百官問安。答曰,罔極。嬪宮,藥房·政院·玉堂問安。答曰,罔極。
明日大行大王靈牀奉移資政殿正時,卯正三刻,大歛正時,巳正二刻,奉下梓宮正時,未正二刻。
答兩司合辭及政院·玉堂曰,已諭於庭請之批矣。
館學儒生尹志述等上書。大槪,敢陳該曹服制之未備者,乞令大臣·禮官,克遵大行大王聖敎,一依朱子服儀,而亟加釐正,使擧國臣民,盡行通喪之制事。入達。無批答。以司鑰,口傳下令曰,書辭,令該曹稟處。
宗臣再達曰,臣等咸造大庭,相率陳請者,只在於亟擧嗣位之典,禮官之前後授例仰請,誠以宗社繼統,至重至大,國不可一日無君,民不可一日無主也。昊天降割于我東,遭此天崩之痛,擧國含生,莫不奔走哀號,如喪考妣。邸下雖攀號哭擗之中,此是列朝已行之典,邸下何不念祖宗付托之重,終靳兪音,牢拒至此乎?伏願抑情深思,亟寢節目還下之令,速擧盛禮,上慰祖宗在天之靈,下副臣民顒若之望,宗社幸甚,臣民幸甚。臣等,忝在宗戚之列,不勝祈祝之忱,再此敢達。答曰,已諭於庭請之批矣。已上朝報
中宮殿,以司謁,下敎于韓世良曰,移奉習儀,今日內爲之,都監堂上入參事,分付。
又以司謁,下敎于韓世良曰,移奉習儀時都監堂上入參事,分付矣。都監堂上若入,則大臣以下似當俱入,且無前例,自內欲行,前下敎還收。
又以司鑰,下敎于韓世良曰,奉審入參官入來。
韓世良,以禮曹言達曰,取考甲寅年謄錄,則儲君嗣位之意,涓吉告于社稷·永寧殿·宗廟矣。今亦依前例,將於今六月十四日告矣,而永昭殿·敬寧殿,亦爲一體擧行之意,敢達。令曰,知道。
韓世良達曰,卽者摠護使送言,明日御床移奉後,奉入梓宮於殿內,易致紛沓,御床未移奉前,梓宮先入,似爲便當云,敢達。令曰,知道。
韓世良,以殯殿都監郞廳,以摠護使意達曰,取考甲寅謄錄,則大斂後,奉下梓宮,仍爲移安於欑宮矣。今亦當依此爲之,而第資政殿之內狹窄,大斂床及梓宮排設,似甚苟簡。且屢次移奉,亦涉未安。伏聞辛巳國恤時,御床移奉之前,梓宮先安於欑宮之內,大斂後,仍卽奉審,今若依此擧行,則似爲便當,而自下不敢擅便,何以爲之?敢稟。令曰,依爲之。
韓世良,以禮曹言達曰,嗣位節目,今已達下矣。端懿嬪,追陞爲王妃,殿號·陵號,大行大王議諡日,同爲議定,何如?令曰,依。
韓世良,以禮曹言達曰,考諸謄錄,則有告訃請諡及請承襲兼差使臣之擧,令該曹,照例擧行,何如?令曰,依。
巳時,御床奉審時,領議政金昌集,判府事李頤命,都承旨尹憲柱,右承旨韓世良,注書李重煥,假注書趙顯命,待敎申昉,檢閱呂善長,知敦寧閔鎭遠,府院君金柱臣,東平尉鄭載崙,錦平尉朴弼成,戶曹參議金雲澤,臨昌君焜,密豐君坦等入侍。領相詣南夾達曰,以斂床奉審事,使之入來,故玆敢入來矣。今當奉審乎?世子曰,依爲之。大臣先入,內侍引世子,立於寢門外。又引入,立於斂床北。領相達曰,斂床奉審,則與昨夕,無大段所異矣。又引出世子,還南夾。諸臣退出。已上燼餘
館學儒生尹志述等上書入達,無批答。以司鑰,口傳下令于韓世良曰,書辭,令該曹稟處。
尹志述等書頭四行餘缺議以進。仍又下敎曰,玆事,自有朱子定論,本無可疑,斷然行之,可也。嗚呼,今日上下之所可自盡者,豈外於此哉?第伏見該曹達下服制節目,則其小小品節,姑置勿論,其大綱之違朱子本旨者多矣。臣等,謹按朱子服議,有曰,斬衰三年,爲父爲君,其服則布冠·直領·大袖布衫,加衰辟領負版掩袵·襯衫·布裙·麻腰絰·首絰·麻帶·菅屨·竹杖,自天子以至庶人,不以貴賤,有所增損也。又曰,君臣同服,而略有區別,以辨上下。又曰,今臣民之服,如前所陳,則已有定說矣。獨庶人軍吏之貧者,則無責乎其全,雖以白紙爲冠,而去其紅紫華盛之飾,其亦可也。又曰,禮,君之喪,諸達官之長,杖,達官,謂專達之官。又曰,若嘗任侍從以上專奏事者,是也。又曰,不杖之制,施於僚佐以下,則得之矣。先正臣文敬公金集,曾於仁祖大王大喪時,請行是禮,而旣據朱子之議,參以儀禮·經傳通解等書,著爲一書,隨箚以獻。其言曰,五禮儀服制,殊無綸緖,蓋君父一體,豈有於父則純用喪服,於君則參用朝服,爲半上落下之儀乎?且前銜,雖卽今無官,旣以名在仕籍,實與在官,少無異同,乃與士人,同爲白衣之制,尤極未安。請令百官,預備衰服發引時服而入臨,亦令前銜,及時更爲成服,似合事宜。其所謂預備衰服,發引時入臨,及時更爲成服缺九行同姓·異姓緦麻以上親內,前銜及無職人,與百官同斬衰。夫君臣之分至嚴,雖同姓至親,不敢以私戚戚君,無論期服功·緦,不得以本服服之,而服齊衰,一如他臣民,此是禮防之大者,則今何可處之,而有服之親,而異同於其間耶?今之議者曰,此出於喪服小記。夫喪服小記,乃上古之禮,而不敢以私戚,戚君云者,卽程·朱定論,則其何可舍此而取彼乎?議者又曰,此載五禮儀,大行大王,旣令一依朱子定論,則今何敢不一遵此敎,而參用不經之禮乎?此其失二也。至若朝臣之杖不杖一條,亦多逕庭者,宗親從二品以上·六曹·三司·政院·漢城府·成均館·掌隷院長官,兩都留守·諸道監司·武時任大將·統制使·統禦使外,不許受杖,此雖曰援據朱子服儀,而亦有所不然者。朱子則凡官長之外,曾經侍從而專奏事之官,皆令受杖,而今不許焉。至於六曹參判·參議,漢城府左右尹及政院·三司之官,雖其次官,皆是侍從得奏專事者,亦或有曾任侍從及大將·統制·閫帥等任而專奏事者,今竝不許,此其失三也。然此三失,猶爲節目間事,而若其大綱,專在於擧國臣民通行方喪之制也。今該曹,反別其尊卑,至令訓鍊院習讀奉事以下,及外方僉使·萬戶·別將·權管·各陵殿參奉·無肅拜初付職·外方監牧官等及前銜堂下三品以下,與夫館學儒生,皆不受衰者,未知何所據也。朱子則旣許臣民同受衰絰,雖不全責於庶人·軍吏之貧者,而猶令以紙爲冠,則其力能可備者之應備衰服,的然可知。今則不但民庶之無服而已,上所云訓院缺五行餘模範,此我大行大王所以必欲遵行者,今日有司,若一循服儀,以正其品節度數,則何難乎本末皆正,大小咸備?今乃不此之爲,或有參以俗制,或有間用五禮儀者,終未免斑駁之歸,此不特將貽譏於後世,實無以奉承我大行大王之遺訓,豈不大可懼哉?節目初出之日,臣等非不知拜章於邸下,而節目,旣以議院相裁處達下,又嘗見朱子論國家大事,上書都堂,冀其轉聞以處,臣等竊慕此義。昨果書爭於院相,則謂無前例而退却矣。臣等,固不宜煩瀆於邸下哀隕之中,而惟此服制,必須及今釐改,庶無餘憾,玆敢相率仰籲。伏乞邸下,追大行聖敎之重,念先賢定論之嚴,亟下臣等之書於該曹,明命禮官,俾與院相及諸大臣,更加商量而勘定,無或未盡於情文,則國家幸甚,臣民幸甚。臣等無任涕泣懇祝之至,謹昧死以聞。燼餘
大行大王初喪。
世子宮,藥房口傳達曰,伏想今日進御似少,湯元糜一器,今又奉進,勉强以進,而奉勸于中宮殿,千萬伏望。答曰,罔極。粥飮勉進,今方奉勸于慈聖矣。
嬪宮,藥房達曰,湯元糜一器,今又奉進,勉强以進,而奉勸于中宮殿,千萬伏望。答曰,罔極。粥飮勉進,而奉勸于慈聖矣。
中宮殿,藥房口傳啓曰,夜來,症候加減,何如?今日終無進御之物,湯元糜一器奉進,强進伏望,敢啓。答曰,症候加減,與昨一樣,夜間粟米飮少許及白粥上水進御,而湯元糜,依啓强進矣。
中殿·世子宮,藥房·政院·玉堂·二品以上·六曹·兩司長官·百官問安。答曰,罔極。嬪宮,藥房·政院·玉堂問安。答曰,罔極。
禮曹申目,粘連達下是白有亦。因館學儒生尹志述等上書,令該曹稟處事,令下矣。臣等,卽爲就議於院相及諸大臣,則以爲書中所陳,小小節目,雖不能一一勘定於倉卒之際,而其中訓鍊院邊將以下,各陵殿官以下及前銜官儒生等,只令白衣笠帶成服,安在其通喪之義之說,誠有所執,以一體斬衰成服,而儒生,則與朝官,不無差別,以生布衣麻帶成服爲宜云。以此意,急急知委施行,何如?達依準。
大行大王大斂成殯後,中宮殿·世子宮,藥房·政院·玉堂·二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
大行大王成殯後,中宮殿,藥房口傳啓曰,終日攀擗之餘,必無所進,粥一器,玆以奉進,强進伏望,敢啓。傳曰,罔極。今日,亦一樣經過矣。粥飮將欲强進矣。藥房,世子宮口傳達曰,今日無所進御,伏不勝憂悶之至,粥一器,今又奉進,勉强以進,而奉勸于中宮殿,千萬伏望。答曰,無事支過,粥飮勉進,今方奉勸于慈聖前矣。嬪宮,口傳達曰,今日無所進服,伏不勝憂悶之至。粥一器,今又奉進,勉進伏望。答曰,日月不居,梓宮成殯,今欲更覩天顔,那可得也?摧慟如新,粥飮,今方奉勸于慈聖前,而不爲允從,姑俟勉進,此亦當强飮矣。
明日大行大王成服正時,卯正三刻,嗣位正時,巳正初刻,開門,罷漏後。已上朝報
令于韓世良曰,御床奉審事,大臣以下入來。
中宮殿,以諺書,答奉審侍藥廳啓曰,今日遭此天崩之慟,但恨不能以死隨後,豈暇念一身之傷損乎?此言實人情之外,幸休慮焉。
御床移安於資政殿後,中宮殿·世子宮·嬪宮,政院·玉堂奉慰單子問安。答曰,罔極。中宮殿,藥房問安。答曰,罔極。
韓世良達曰,大斂時,大臣·承旨·史官·兩司長官·玉堂·春坊一員,禮曹判書李觀命·慶恩府院君金柱臣·東平尉鄭載崙·錦平尉朴弼成·行知敦寧閔鎭遠·臨昌君焜·密豐君坦·戶曹參議金雲澤·前郡守金道浹入參之意,敢達。令曰,知道。
院相金昌集達曰,明日嗣位時,侍衛不可不備員,而副摠管吳重周,禁衛中軍張漢相,訓鍊中軍二員未差,有故如此,不可無變通之道。以行司直趙泰耉·吏曹參判沈宅賢,權差,何如?令曰,依。
兵曹口傳政事,都摠管趙泰耉·副摠管沈宅賢,權差。
韓重熙達曰,闕門入直,事體至重,雖在常時,皆有省記,況此國恤蒼黃之時,尤不可以無省記。而伏聞東平尉鄭載崙,自初八日以後,連日直宿,而俱無省記云。有違法例,事極未安,從重推考。兵曹亦難免不能檢飭之失,當該堂上·郞廳,竝爲推考,何如?臣亦以該房,未卽覺察,惶恐待罪。答曰,竝勿推,亦勿待罪。
又以兵曹言達曰,明日崇政門嗣位親臨受賀時,內禁衛兼司僕·羽林衛等各其將及別將,率領侍衛事,節目達下,而禁軍等,自初八日,闕門外扈衛矣。除標信入來侍衛後,待還宮,還歸信地之意,敢達。令曰,知道。
下梓宮後,中宮殿·世子宮·嬪宮,政院·玉堂奉慰單子問安。答曰,罔極。
韓世良,以長生殿郞廳,以都提調意達曰,外梓宮始役吉日,令日官推擇,則始役今六月十七日卯時,合木同月二十五日辰時爲吉云。以此日時擧行之意,敢達。令曰,知道。
韓重熙達曰,訓鍊都監知彀官,御營廳·禁衛營禁軍陣敎鍊官來言,日暮後懸燈,人定後刁斗之意,敢達。令曰,知道。
卯時,御床奉審時,領議政金昌集,右議政李健命,判府事李頤命·趙泰采,都承旨尹憲柱,右承旨韓世良,注書李重煥,假注書趙顯命,待敎申昉,檢閱呂善長,禮曹判書李觀命,知敦寧閔鎭遠,府院君金柱臣,東平尉鄭載崙,錦平尉朴弼成,戶曹參議金雲澤,臨昌君焜,密豐君坦等入侍。是日,將移奉大行御床於資政殿,內侍等,已以紅漆床三面有欄者,四邊着鐵環,以白布雙絞,周匝而牢結之,蓋爲移奉時擔舁之用也。延礽出言於右相曰,小斂二絞,稍似緊焉矣。李頤命與尹憲柱,招承傳色,稟于內殿曰,伏聞御床移奉時,自內殿,移御德游堂,將作少次於資政殿近處月廊,以待下梓宮云。月廊,爲各差備排設,逼窄無餘地,且甚陋濕,事多非便,恐致傷損。若於梓宮奉下臣等退出之後,卽爲入臨,則似爲得宜,諸大臣之意,皆如此,惶恐敢啓。退出後,以諺書下答,見上領相,以奉審之意,稟于世子,世子出自南夾,立於御床北,大臣以下奉審訖,引出世子,還南夾,諸臣退出。
巳時,大斂。領議政金昌集,右議政李健命,判府事李頤命·金宇杭·趙泰采,都承旨尹憲柱,左承旨趙鳴鳳,右承旨韓世良,左副承旨韓重熙,右副承旨柳重茂,同副承旨趙觀彬,注書李重煥,假注書趙顯命,事變假注書柳應煥,奉敎李箕鎭,待敎申昉,檢閱呂善長,知敦寧閔鎭遠,禮曹判書李觀命,大司憲趙道彬,大司諫李宜顯,校理洪廷弼,輔德宋成明,府院君金柱臣,東平尉鄭載崙,錦平尉朴弼成,臨昌君焜,密豐君坦,戶曹參議金雲澤,前郡守金道浹,殯殿都監提調鄭澔,長生殿提調李㙫等,鱗次入侍。大臣·承旨·史官·春坊,列坐於崇政殿東月廊。奏時官告正時,大臣以下,陞崇政殿東階,列坐於資政殿前行閣門東。少頃,內侍招入大臣以下,以次入資政殿西庭,已設三層補階,殿之中央,設欑宮,四面設粧子,各以方位,畫靑龍·白虎·朱雀·玄武,周以白紬帳,前垂紅段帳,又以白紬帳,遮截一殿,前戶又垂紅綃帳。欑宮中,鋪紋席·綠段褥,其上又鋪寢席,然後安梓宮於其上,梓宮內長六尺五寸八分,內廣一尺八寸五分,內高一尺八寸五分,欑宮西南隅,設跗立銘旌,設魂帛交椅於殿西向南,設衣襨函於欑宮前,殿東隅,設紅段帳幕,上如轎屋樣,四面皆垂紅段片帳,將以設靈寢者也。大行御床,在殿西魂帛之後南首,覆以素錦帳,御床東傍,設斂床,上鋪紋茵錦褥。大臣陞殯殿戶外第一等補階,以下則俯伏於第二等。哭訖,引世子於殿西廬次,世子以布巾·單布巾·腰首絰·管屨,立於欑宮西向北。宋成明進曰,殿內狹,邸下暫就廬次,然後可以將事,請暫出,如何?世子出就廬次,內侍去御床所覆素錦帳,又有內侍跪于床南,告正時。於是執事以白布絞,周匝床足,如小斂儀,上鋪白方紬斂布,橫布五幅·縱布一幅三端,次鋪紅金線衾,領則靑金線,次鋪黑冕服紅裳畫佩玉,次鋪草綠大段障衣,次鋪紫的大段中赤莫襲豆綠段衣,又以多紅大段衮龍袍爲倒衣,鋪衣衾訖,內侍入廬次,以將斂之衣,告于東宮,內侍去御床所覆衾,將移奉大行玉體于斂床上,內侍奉玉體離席,又使侍者,持手巾淨拭尸液,然後安于斂床上。趙泰采曰,小斂時,世子於南夾室,開隔戶而視之。故雖不在斂所無妨,而今則廬次與此稍間,世子不可不就此斂所而臨視之,遂使右承旨,招司謁,入告于廬次。世子出自廬次,立於斂床南,仍坐於西戶內北向,東平尉請諸大臣奉審,然後先掩足,次掩首,先掩左,次掩右,斂衣訖。將斂衾,領相達曰,平天冠,當入於大斂,而己亥國恤時,以爲非便,納于梓宮,玉圭則當入於梓宮,而己亥亦以爲金玉之屬,不可入於梓宮,納於玄宮,今亦依此爲之乎?令曰,依爲之。又達曰,大斂時設奠之文,載在五禮儀,而仁宣王后國恤時,大行王,以爲設奠於斂所非便,特命勿設,今亦依此爲之乎?令曰,勿設。於是執事等,結帶斂衾,先結縱布,次結橫布,縱凡三絞,橫凡五絞,斂畢,李頤命達曰,大斂已畢矣。梓宮,將鋪秫灰,而節次頗久,時刻且遲,難於久坐留待,請暫就廬次以休,如何?世子不答。頤命又曰,下梓宮時,更當稟達,其時可以出臨,今姑暫入,如何?世子曰,欲仍留矣。領相又進曰,以儀注言之,大斂後,必引出世子,請暫出,如何?久無發落。頤命曰,人多日熱,必致疲勞,少休,如何?大臣等,連以此意白之,世子顧頤命曰,欲仍留矣。是時,內侍等,移奉斂床少西,世子起立,領相進曰,梓宮所鋪秫灰,己亥用一寸,甲寅用一寸一分,今亦依甲寅用之耶?閔鎭遠曰,禮文,雖有用四寸之說,而前例如此矣。令曰,依爲之。李頤命又進曰,方告午正,下梓宮時刻尙遠,請暫休于廬次,如何?右相及閔鎭遠·尹憲柱齊聲曰,豈可久坐此乎?暫出,如何?世子顧右相曰,欲仍留矣。頤命曰,若欲仍留,則不必起立,就坐,如何?世子坐。宋成明進曰,凡喪禮,皆用前例,今見謄錄,則大斂後,必引出世子,卽今時刻尙遠,儀注又如是,大臣所陳似宜,暫出以俟,如何?世子曰,欲仍留矣。領相又曰,纔已陳白矣。下梓宮時刻尙遠,留待正時之際,必有傷損,暫出,如何?成明曰,大臣屢次陳達,勉從,如何?世子曰,唯。內侍扶出就廬次,內侍又以素錦帳,覆斂床。
未時,下梓宮,梓宮內四面塗紅段,四角塗綠段,七星板前後塗紅段,以木函,盛秫灰三帒,置之欑宮西,以壯紙,周梓宮內下垂之,餘尾則外垂之,將以覆秫灰者也。執事等,鋪秫灰,內侍跪告正時前二刻。趙泰采進曰,秫灰用幾何?金道浹曰,五斗二升,厚一寸一分餘矣。泰采曰,當優用之。更加七升。內侍二人,連爲入來,告正時前一刻,大臣·承旨以下,同入奉審梓宮,然後下七星板,鋪紫的段褥,安紫的香織段枕,內侍告正時,於是引世子出廬次,立斂床南。領相進曰,奉下梓宮之時,似當用布,直爲垂下於梓宮,然直爲垂下之際,做仄可慮,若橫中木於梓宮上,大行玉體奉安於中木上,整齊安頓,然後下于梓宮,則甚爲便好,何以爲之耶?令曰,依爲之。內侍等,奉大行玉體,就梓宮上,安于所橫中木,則中木一介壓折,故更易他木而安之。執事等,請諸臣奉審,務令上下均正,然後領相達曰,方下梓宮矣。自引世子,近前立,遂奉下于梓宮,以左右手足爪甲所盛紅錦囊,分左右納之,頭髮落髮囊,同入于上,納平天冠于上,赤舃于下,然後右承旨,以諸囊皆納之意,達于世子,將補空,先以孝宗所御龍袞置之上,次以顯宗所御龍袞置之下,仍以各色段衣,實梓宮幾平滿。東平尉曰,聞王子之言,端懿嬪喪時,自上以爲梓宮衣襨,不宜多用云,遺意如此,恐不可多用。領相曰,雖不可多用,亦不可太寡,務爲適中,可也。梓宮所入衣襨,多不能盡記,而最後,以紅大段袞龍,覆之於上,草綠大段道袍,覆之於下,然後上覆紅金線天衾,內供則靑金線,以藍段單絞,周塡於梓宮內四圍空隙。宋成明進曰,卒事矣。當俯伏哭。世子俯伏哭,大臣以下,亦俯伏哭,哭盡哀,少退。少頃,使大臣以下更入,招長生殿堂上及匠人,持銀釘入來,長生殿堂上,不卽入。韓世良進曰,長生殿堂上,所當待令,而尙不入來,極爲稽緩,請推考。令曰,依。又達曰,匠手,今當使入矣。令曰,唯。長生殿堂上李㙫率匠手入來,漆匠,以漆着於梓宮西邊承天蓋處。匠手等,擧天板蓋之,以漆塗銀釘穴訖,以銀釘加焉,上下各一·左右各三。又以漆塗於天蓋四邊上下合縫處訖,大臣以下退出。已上燼餘
下梓宮後,中宮殿,藥房問安。答曰,罔極。
成殯奠後,中宮殿·世子宮·嬪宮,政院·玉堂奉慰單子問安。答曰,罔極。
中宮殿,藥房問安。答曰,罔極。
申時,中宮殿,藥房問安時,口傳啓曰,終日攀擗之餘,必無所進,粥一器,玆以奉進,强進伏望,敢啓。答曰,罔極。今日亦一樣經過矣。粥飮,將欲强進矣。燼餘
大行大王初喪。
卯時,成服。
巳時,世子卽位于崇政門,朝前日氣陰翳,此時快晴。
上在慶德宮廬次。
中宮殿·世子宮·嬪宮,政院·玉堂朝哭後問安。答曰,罔極。
中宮殿,藥房問安。答曰,罔極。
成服後,中宮殿·世子宮·嬪宮,政院·玉堂奉慰單子問安。答曰,罔極。
中宮殿,藥房問安。答曰,罔極。中宮殿,朝廷及宗班奉慰單子問安。答曰,罔極。
韓世良達曰,自前頒敎時,例有赦命矣。今番則何以爲之?敢稟。令曰,依甲寅年例爲之。
尹憲柱達曰,頒赦,依甲寅年例爲之事,達下矣。自前頒赦時,有百官加資之例,今則何以爲之?敢稟。令曰,亦依甲寅年例,爲之。
柳重茂達曰,頒赦,依甲寅年例爲之事,達下矣。某罪以下宥之乎?令曰,亦依甲寅年例,爲之。
韓世良達曰,頒赦,依甲寅年例爲之事,達下矣。大提學李觀命,方在闕內,敎文中,赦句添入事分付之意,敢達。令曰,知道。
嗣位還宮後,王大妃殿·大殿·中宮殿,政院·玉堂奉慰問安。答曰,罔極。大殿,藥房問安。答曰,罔極。
藥房又啓曰,慶恩府院君,自國恤前,別省記入直矣。卽今慈候,尙未快寧,使之仍爲直宿,而醫女輩,亦連日入直差備矣。伏聞自大妃殿,下敎勿爲待令云。夜間,或有不時問安來傳之事,姑勿使之退去,仍令直宿,何如?敢啓。傳曰,依爲之。
院相,口傳啓曰,嗣位後,各道陳賀方物物膳,該曹循例磨鍊於節目中而啓下矣。曾於己亥·甲寅兩年,大王大妃殿·王大妃殿外,大殿·中宮殿,勿爲封進事,傳敎矣。前例如此,敢啓。傳曰,勿爲仍進。
柳重茂啓曰,在前頒赦後,時推有蕩滌之例矣。卽今未承受推考徽旨九十七張,自本院依例爻周之意,敢啓。傳曰,知道。
韓世良,以禮曹言啓曰,侍講院·翊衛司官員等,當減下,令該曹照例處置,何如?傳曰,允。
尹憲柱,以吏曹言啓曰,在前頒赦時,例有別歲抄之事,今則何以爲之?敢稟。傳曰,依例爲之。
又以吏曹言啓曰,王妃父母封爵,卽當依例擧行,百官加下批,而公除前,不敢循例稟定,何以爲之?敢稟。傳曰,公除後爲之。
韓世良,以禮曹言啓曰,自前國恤三年內,三名日陳賀進箋,依例勿爲擧行,而各殿誕日及三名日,百官只進表裏矣。今亦依此擧行之意,敢啓。傳曰,知道。
韓重熙,以兵曹言啓曰,訓鍊都監·禁衛營·御營廳軍兵等,自初八日,宮墻外扈衛矣。今日已過成服,罷陣當否,不敢擅便,敢此仰稟。傳曰,依甲寅年例,爲之。
又以兵曹言啓曰,曹啓曰,訓鍊都監·禁衛營·御營廳軍兵等,自初八日,宮墻外扈衛矣。今日已過成服,罷陣當否,不敢擅便,敢此仰稟,傳曰,依甲寅年例爲之事,命下矣。取考甲寅年謄錄,則無標信傳言罷兵,有所未安,故本曹啓辭,踏啓字以下,自政院,書塡年月日時,宣傳官持示于大將罷陣事,仰稟允下矣。今亦依此擧行乎?敢稟。無批答。踏啓字以下。
又啓曰,因兵曹草記,訓鍊都監·禁衛營·御營廳扈衛軍兵等,依甲寅年謄錄,自今日罷陣事,依爲之事,命下矣。甲寅謄錄,則兵曹草記,踏啓字以下,自本院,塡年月日時,宣傳官持示于大將罷陣,而今此草記,啓字不爲踏下,何以爲之?敢稟。且兵曹草記,只擧三軍門,而禁軍及扈衛廳軍官等,雖不擧論,似當一體罷陣,竝此仰稟。傳曰,一體罷陣。
又以兵曹言啓曰,六月十一日東道監役官牒報內,東小門北邊御營廳分授體城八間餘頹落云,故已令繕工監,把子圍排,分定軍士守直矣。卽速修築之意,分付該曹,何如?傳曰,允。
尹憲柱啓曰,院相,限成服前本院參坐,仍爲直宿矣。成服已過,自今日,院相依前例罷出,且諸承旨及他別省記入直,竝爲減省記之意,敢啓。傳曰,知道。院相則仍爲入直。
趙觀彬啓曰,院相則仍爲入直事,命下矣。院相旣爲入直,則臣等,亦不可循例替直,竝爲別省記直宿,而取考甲寅日記,則院相省記,因本院啓稟,有輪回直宿之命矣。何以爲之?敢稟。傳曰,輪回直宿。
行大司諫李宜顯,司諫趙鳴謙,獻納宋必恒等啓曰,大行大王,積年違豫,症情沈重,內局諸醫等,不能對症用藥。至於侍藥設廳之後,迷昧因循,猶未得一進良劑,以致諸症日臻彌篤,終至有崩天罔極之痛,神人共憤,厥罪難逭。請議藥諸御醫,竝命拿鞫定罪。答曰,依啓。
掌令南世珍啓曰,大行大王違豫之候,積年沈淹,內局諸御醫等,苟能審察源委,對症用藥,則神明所佑,庶獲勿藥之慶,而全昧醫理,藥石乖方,以致症候日漸危篤,竟使臣民,遭此崩天罔極之慟,輿情共憤,邦憲至嚴,有難容貸。請侍藥諸御醫等,竝命拿鞫定罪。答曰,依啓。
趙觀彬啓曰,行都承旨尹憲柱,左承旨趙鳴鳳,右承旨韓世良,因兩司醫官請罪啓辭,以曾經藥院副提調,引爲不安之端,竝出去,當此院相直宿,一院竝直之時,僚員不齊,事極未安,而拘於廳規,不得請牌。何以爲之?敢稟。傳曰,竝牌招。
以左承旨趙鳴鳳牌不進,罷職傳旨,傳于韓世良曰,推考傳旨捧入。
韓世良啓曰,侍講院,旣已權罷矣。該院所,藏聖上在邸時章疏,當爲內入乎?仍留其處乎?書冊及器物,亦當有區處之道,令該曹稟旨處置,何如?敢稟。傳曰,依啓章疏內入。
吏曹口傳政事,告訃兼請諡承襲使,上使三望,李頤命·趙泰采·李健命,副使三望,李肇·李澤·金演,書狀官三望,尹錫來·朴聖輅·李鳳翼。傳曰,上使·副使,差首望,書狀官,差副望。
韓世良,以兵曹言啓曰,因吏曹啓辭,別歲抄爲之事,命下矣。準期不敍,竝書入乎?敢稟。傳曰,書入。
韓世良,以殯殿都監郞廳,以摠護使意啓曰,魂殿處所,當依大行遺敎,定設於文政殿,而敬寧殿,今方奉安,必須先期移安於他所後,方可修理,移安處所,自下不敢擅便,何以爲之?敢稟。傳曰,時敏堂,何如?問于摠護使。
韓重熙啓曰,標信及諸牌分數改造之意,昨已稟達,而御押入刻之牌,必須御押稟定,然後可以塡刻。仍用依前例政府堂上·六曹·二品以上·館閣堂上,明日命招,會議,何如?傳曰,允。
韓世良,以殯殿都監郞廳,以摠護使意啓曰,取考辛巳謄錄,則梓宮銀釘上加漆,成服後第三日爲之,其後,間一日準十度,又用漆布,加漆十度後,全體加漆三度而止,今亦依此爲之乎?敢稟。傳曰,依爲之。
又以國葬都監郞廳,以摠護使意啓曰,郞廳禮曹正郞權相一,以長生殿郞廳,梓宮加漆及外梓宮合木時,全爲句管,本都監郞廳之任改差,其代,以宗簿寺主簿趙永命差下,使之察任,何如?傳曰,允。
又以山陵都監郞廳,以摠護使意啓曰,辛巳國恤時,山陵虛右之制,一依長陵事,已有大行遺敎,而其時,刻石置標於裁穴處矣。臣與禮曹堂上·觀象監提調及山陵都監提調等,卽當進詣陵所,更加看審,發出石刻,裁定正穴,而開土之役,不可不先告事由於陵所,令該曹擇日,何如?傳曰,允。
又以山陵都監郞廳,以摠護使意啓曰,監造官前察訪李雲龍,時無職名,令該曹依例口傳付軍職,何如?傳曰,允。
又以國葬都監郞廳,以摠護使意啓曰,都廳宋成明·金相玉,時無職名,令該曹依例口傳付軍職,何如?傳曰,允。
又以山陵都監郞廳,以摠護使意啓曰,都監各所監造官,依癸亥山陵時例,六員差出,別單書入之意,敢啓。傳曰,知道。
又以山陵都監郞廳,以摠護使意啓曰,本都監事目,參考前例,磨鍊以入之意,敢啓。傳曰,知道。
又以國葬都監郞廳,以摠護使意啓曰,都監監造官七員,依前例差出,別單書入之意,敢啓。傳曰,知道。
又以山陵都監郞廳,以摠護使意啓曰,辛巳國恤時,蜂峴路通開,過國葬後還塞事,定奪矣。今亦依此爲之乎?敢稟。傳曰,依啓。
又以國葬都監郞廳,以摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
院相啓曰,藥房方有輪回直宿之命,而三提調,因兩司請罪醫官之啓,情勢難安,皆爲出去,大妃殿,有不安節之候,而藥房一空,事涉未安,何以爲之?敢稟。傳曰,提調牌招入直。
未時,藥房口傳啓曰,自初喪以後,大妃殿氣候虛敗,故與諸醫商議,蔘茶及粟米飮,連爲煎進矣。卽今則醫官以爲,蔘茶則不必連進,姑爲停止,五錢重人蔘粟米飮進御,宜當云,故自今日煎入之意,敢啓。傳曰,依爲之。
又啓曰,殯殿供上之物,以像生時之義,如前進上,而但暑月,有馬通茶煎入之規矣。此茶則異於他藥,仍爲進上,未安,勿爲封進之意,敢啓。傳曰,今番,亦勿爲封進。
趙觀彬啓曰,藥房都提調李判府事上疏到院,而公除前,無上疏入啓之事,係是大臣上疏,何以爲之?敢稟。傳曰,入之。
又啓曰,藥房提調趙泰耉,副提調尹憲柱聯名上疏到院,而都承旨上疏,本院無退却之規,何以爲之?敢稟。傳曰,入之。
又啓曰,承旨牌招未下之前,都承旨尹憲柱上疏到院,不得出牌之意,敢啓。傳曰,知道。
又啓曰,都承旨尹憲柱出牌事,命下,而上疏纔已入啓,不得牌招之意,敢啓。傳曰,知道。
卯時,成服。寅時,領議政金昌集率百官,以淺淡袍·烏紗帽,朝哭於崇政殿庭訖,釋袍帽帶,服斬衰冠梁,以品秩增殺,而達官之長,皆受杖。卯時成服于殿庭,蓋在甲午年間,大行大王,特命大臣·儒臣,預爲議定者也。
巳時,王世子卽位于崇政門。正時前一刻,政院·玉堂·春坊官,具朝服,待候於資政門東,翊衛司官員,則以黑團領,坐其後。少頃,禁漏官報巳時,都承旨尹憲柱·左承旨趙鳴鳳·右承旨韓世良·左副承旨韓重熙·右副承旨柳重茂·同副承旨趙觀彬·注書李重煥·假注書趙顯命·事變假注書柳應煥·奉敎李箕鎭·檢閱呂善長·校理洪廷弼·輔德宋成明·弼善李尙說·文學申·司書李善行·說書金龍慶等,遂入資政東夾門,坐於行閣下。領議政金昌集·禮曹判書李觀命追入,翊衛司亦入。領相·禮判,坐於前北向,餘皆向西,西有集和門,門內,卽廬次也。領相曰,嗣位時,用明寶,乃大行遺敎也。今當稟達于東宮乎?尹憲柱曰,此事,當稟于內殿矣。僉曰,然。卽招中宮殿承傳色,以此意白之,答曰,知道。李觀命由集和門進至廬次,請釋衰絰具冕服,而退出外班。領議政·都承旨·上注書·上翰林,先詣殯殿東庭,蓋東庭中,設三等補階,而第一等,則接着殿戶外,直與殿內相通,有若退軒然,第三等階上,已設褥床,床上,鋪雲龍紋席。領相伏於褥位前右邊,都承旨·翰·注,伏於其後。禮曹正郞金慶衍·佐郞金宗殷,以司香,追後來伏於翰·注之末行,他餘承旨以下,仍坐於行閣下,通禮院官員,則分立於集和門外。少頃,通禮跪於門外,請出嗣王,以白純網巾,戴平天九旒冠,御黑冕服,拖大帶,靸赤舃,執靑圭,自廬次,步出集和門,承旨以下,分左右鞠躬祗迎,隨後而行。通禮先導,內侍五六人,亦以黑團領扶侍,由行閣東向行北,折陞東庭補階第三等,領相以下先在褥位側者,皆鞠躬。嗣王就褥位中,北向跪,領相以下先入者,伏於褥位側東邊,陪來諸臣承旨以下玉堂·春坊,伏於褥位前西邊,翊衛司官則列立於行閣下。少頃,領相及都承旨·上注·上翰,自褥位側,歷補階第二等,仍陞第一等階,卽與殿內相通處也。殯殿三楹南戶俱啓,而戶內只排單處,故香案,在中楹戶外補階上,領相立於香案東向西,都承旨在後,翰·注又在其後,司香二人,就香案前,置香訖,卽退出。通禮西向,立於第二等補階下,唱臚,又有通禮一人,亦跪於嗣王之左,隨臚唱,稍低聲,以告興拜之節,嗣王俯伏興四拜訖,通禮引嗣王,歷第二等補階,仍陞第一等,到香案前俯伏。承旨·史官·玉堂·春坊,皆隨上第二等缺一字正,領相以下先入者,鞠躬祗迎。領相趨詣殯殿東夾戶內,取大寶,跪,獻嗣王。嗣王先已有手中所執靑圭,都承旨招右承旨使進,右承旨,自第三等階,陞跪嗣王右,嗣王以圭授右承旨,受大寶,以授都承旨,領相獻寶後,出外班,都承旨跪受大寶後,右承旨又進圭,嗣王受而執之,都承旨仍奉寶前行,通禮導嗣王,降第一等階,歷第二等階,承旨·史官·玉堂·春坊,分行鞠躬祗迎,因陪後,上注·上翰,亦隨下,都承旨·通禮,仍前行,直下第三等補階,嗣王亦過褥位。將降三等之際,注書李重煥在後,謂承旨曰,嗣王受寶後,又行四拜於褥位者,載在儀注,而今不行之,何也?承旨,以此意,白于嗣王,嗣王還就褥位上,都承旨,亦奉寶還上,立於褥位東,諸臣分左右,伏於前,通禮唱臚,嗣王四拜訖,都承旨奉寶先行降階,就行閣東幕次之前,置寶於案上,蓋先設靑布帳幕,以爲嗣王少休之所者也。嗣王降沒階,入就幕次,內侍等,侍衛於幕內,諸臣分行俯伏於幕外。右副承旨柳重茂進前啓曰,受寶後,通禮不爲啓請四拜,請推考。嗣王曰,依爲之。少焉,通禮跪,請出次,嗣王步出。此時尙瑞官,替奉大寶先行,通禮次之,都承旨以下史官·玉堂·春坊隨後,翊衛司官,在行閣下祗迎,亦爲陪從。出資政東夾門,則兵曹堂上·摠管等,諸侍衛官各色儀仗,以次前導。司僕寺進輿,嗣王却之步出,降崇政殿前階,由御路左,出崇政門東夾,則正門中央,已設御座,蓋以紅段爲傘屋,四隅以紅漆小圓柱撑之,而下安於十字跗上,當中設紅漆交椅,交椅後,設日月山海四疊黼屛,前置擎足紅凳,凳之西,設小紅案,將以置大寶者也。寶案之前,置香案,而直其東,亦對設焉。缺數字於御座之東西向,尙瑞官員置寶於案上,內侍及諸侍從官八行缺就外班,諸摠管及兵曹·堂上以下具戎服,以缺數字層次排立大庭,東西百官三品以上,具朝服,以下則以黑團領·烏帽帶序立班列外。西邊設寶輦,東邊立御乘馬,御路左右,排日月畵·扇麾幢·干戚·斧鉞等諸儀仗,東西兩廊,列立旗鼓,諸將官軍兵,階下,左右通禮院官員等,以次分立。唱臚,百官皆四拜,三呼千歲,三叩頭。又四拜訖,通禮趨進跪告禮畢,請降座乘輿,上下交椅,欲步下還宮。右承旨韓世良奏曰,日熱如此,且自此至廣達門頗遠,請乘輿以行。上不聽,堅欲步下,六承旨一時進伏,遮駐御路,齊聲力請。尹憲柱仍令乘輿色官員,催進玉轎,則當該官,不爲待令矣。尹憲柱奏曰,司僕官,不爲預待玉轎,極爲駭然,請推考。上曰,予曾已不使之待令矣。勿推,可也。閔鎭遠在侍衛中,謂尹憲柱曰,昨夕,以玉轎待令事稟達,而有勿爲待令之敎,故果然不待令矣。憲柱曰,勿使待令,雖有上敎,該官所當待令於近處,而終不待令,誠極駭然。請推考。上曰,旣使之勿爲待令,勿推。同副承旨趙觀彬進曰,自上雖命勿爲待令,此是應例擧行之事,何敢不待乎?請推考。上又命勿推。此時雲劍趙泰耉,顧諸承旨曰,日熱如此,決難徒行,諸承旨力請,期於得請,可也。觀彬又進曰,如此盛熱,不可不乘輿。自上雖在哀疚之中,至尊豈可徒步乎?請乘與缺一字進,如何?憲柱曰,炎熱如此,相距稍遠,決不可徒行,請乘輿以行如何,相持良久,內侍傳上敎曰,諸臣累達至此,當乘輿以還矣。於是玉轎始到,內侍扶掖以下。通禮跪請乘輿。上乘輿,警蹕,承旨以下及諸待從·侍衛官,夾左右以行,由廣達門·顯謨門·興泰門還宮。諸臣,遂散出。
未時,頒敎于崇政門。王若曰,寧王棄群臣朝,奄罹巨創,小子承大寶位,勉循舊章,攀號莫追,播告用亶,奧若列聖之垂統,式多有殷之歷數,宗德祖功,軼三代之隆洽,治成制定,啓百世之後昆。恭惟大行大王,允矣丕承丕顯,至行天賦,孝悌通於神明,治道日昇,風敎達於封域。崇儒重道,而文化大闡,正義明倫,而人紀克修。恤民窮而賙賑,惠澤覃被,敬天戒而修省,孚應靡差。四紀憂勤,積致榮衛之損,十載疢疾,終蔑藥餌之功,啓鑰金縢,惟期卜體之罔害,宣命玉几,忍言夢齡之無徵,何辜于天,降割於我,承顔無日,奉虛殿而摧心,問寢隔晨,尙玉音之在耳。矧當枕塊處苫之日,何安負扆受寶之儀?念遺大投艱于躬,宗社之責甚重,勉繼志述事之義,臣僚之請彌堅,仰體慈聖之溫綸,適遵成周之故典,乃於本年六月十三日戊申,踐位于崇政門。尊惠順王妃金氏,陞王大妃,以端懿嬪沈氏,追陞王妃,以嬪魚氏,陞王妃,立重器而怵惕,臨寶座而號呼。視龍袞之加身,若無憑托,對鵷班之趨陛,增我哀傷。傳次在予,若何而纘承基緖,艱虞溢目,若何而輯綏家邦?惟思不懈于夙宵,庶幾無隳於堂構,卽擧渙汗之兪旨,詎無解澤之推恩。自本月十三日昧爽以前,除謀反·大逆謀叛·子孫謀殺·歐罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚·强竊盜外,雜犯死罪以下·徒·流·付處·安置·充軍·已至配所·未至配所·已發覺·未發覺·已決定·未決定,咸宥除之。敢以宥旨前事,相告言者,以其罪罪之。在官者竝加一資,資窮者代加。於戱,若隕深淵,詎忽圖功,惟卒今日初服,宜思與物竝生,故玆敎示,想宜知悉。大提學李觀命製進以下竝燼餘
韓世良,以殯殿都監郞廳,以摠護使意啓曰,都廳趙尙健,時無職名,令該曹,口傳付軍職,何如?傳曰,允。燼餘
上在慶德宮廬次。
王大妃殿·大殿·中宮殿,政院·玉堂朝問安。答曰,罔極。
朝廷二品以上·六曹·兩司長官單子問安。答曰,罔極。
朝問安時,院相口傳啓曰,藥房闕直,故大妃殿問安,尙未承聞,伏未審夜來,大妃殿氣候,若何?惶恐敢啓。傳曰,慈殿問安,夜來與昨一樣矣。
韓世良啓曰,奉下梓宮之日,長生殿堂上,不爲來待,故本院請推依下,而罔極中,推考傳旨,不敢捧入。翌日有赦命,蕩滌之意,敢啓。傳曰,知道。
又啓曰,因赦命,吏·兵曹歲抄,來到本院,而公除前,凡公事不得入啓,何以爲之?敢稟。傳曰,入之。
柳重茂啓曰,刑曹蒙宥單子,來到本院,而公除前,凡公事不得入啓,何以爲之?敢稟。傳曰,入之。
趙觀彬啓曰,院相直宿之時,僚員不可不備員入直。左承旨趙鳴鳳,旣有只推之命,所當更請牌招,而拘於廳規,不得請牌。何以爲之?敢稟。傳曰,牌招。
判府事李頤命上疏。大槪,兩司之啓,只請醫官之罪,臣則叨任旣久,在職爲首,安有獨免之理?亟命有司,先治臣罪事。入啓。答曰,省疏具悉卿懇。提調之任,只參議藥而已。卿其安心勿待罪。仍傳曰,遣史官傳諭。
藥房提調趙泰耉,副提調尹憲柱聯名上疏。大槪,兩司請罪之章,獨及於醫官,臣等何可以素昧方術,只憑醫言,爲一分自解之地,而幸其倖免,晏然在職乎?伏乞聖明,亟下臣等於司敗,以正臣等之罪事。入啓。答曰,省疏具悉。卿等,只聽諸醫之說而已,安心勿待罪。
韓世良啓曰,藥房提調趙泰耉,都承旨尹憲柱牌招事,命下,而疏批已下,出牌之意,敢啓。傳曰,知道。
藥房都提調李頤命,提調趙泰耉,副提調尹憲柱啓曰,昨日號擗之中,踐位行禮,仰惟孝思罔極,何以堪忍?比來蒸炎日甚,伏未審聖體,若何?大妃殿氣候,連有小間後一樣之敎,而久未復常,今日令醫女,卽爲入診,詳察症候後,議定當進之劑,宜當。臣等不勝憂煎之至,敢此問安,竝爲仰稟。答曰,知道。慈殿氣候,久未復常,以此煎悶。予則僅得無事矣。
巳時,藥房口傳啓曰,大妃殿氣候,久未復常,臣等,令醫女入侍,詳察症候後議藥事,啓請矣。伏聞醫女待令,則大妃殿不許入診云。臣等,雖惶恐不敢更請,而卽與諸醫商議,則以爲暑月,蔘茶·粟米飮,不必久進,前進加味生脈散,人蔘增其錢數,連進,宜當云。此藥,自今日煎入之意,敢啓。傳曰,依爲之。
韓重熙啓曰,今日以御押議定事,政府及六曹·二品以上·館閣堂上,竝爲命招矣。依前例原任大臣,亦爲命招之意,敢啓,傳曰,知道。
又啓曰,領府事李濡,判府事金宇杭,命招不進矣,敢啓。傳曰,更爲命招。
又啓曰,領府事李濡,判府事金宇杭,更爲命招事,傳敎矣。卽伏聞領府事李濡身病極重云,何以爲之?敢稟。傳曰,領府事,勿爲命招。
以備忘記,傳于韓世良曰,長番內官金夢祥·咸熙春,竝承傳色差下,政院知悉。
韓重熙啓曰,監軍巡將單子,過成服後,所當循例入啓,而取考己亥·甲寅謄錄,則因傳敎,有公除間仍番之規,今則何以爲之?敢稟。傳曰,依爲之。
韓世良啓曰,因殯殿都監草記,香室,姑移承文院矣。卽今翊衛司權罷,方爲空虛,許令移接,何如?傳曰,允。
又以春秋館郞廳,以領監事意啓曰,本館實錄移安處所,待成服後更稟事,達下矣。闕內各司中,侍講院,今作空處,移安于此,似爲便當,擇日擧行,何如?傳曰,允。
又啓曰,外方褒貶啓本已來者,仍留本院,而京各司褒貶,則姑待公除後磨勘之意,分付,何如?傳曰,允。
領議政金昌集,判府事李頤命·金宇杭·趙泰采,右議政李健命啓曰,臣等,與政府堂上·六曹參判以上·館閣堂上,會于賓廳,御押備三望以入之意,敢啓。傳曰,知道。
院相啓曰,都摠管趙泰耉,副摠管沈宅賢,權差矣。依前例仍爲察任之意,分付,何如?傳曰,允。
又啓曰,禮曹判書李觀命,魂殿·國葬兩都監提調,自吏曹依禮文啓下,而前頭都監事務漸劇,勢難兼察,而摠護使,嫌不得變通。李觀命魂殿都監提調改差,其代,以行司直趙泰耉差下,使之察任,何如?傳曰,允。
又啓曰,兩司闕員甚多,久未差出,事體至爲未安。在前國恤公除前,有口傳差出之例,且京畿監司李肇,移差副使,本道此時,多有策應之事,竝令該曹,卽爲口傳差出,何如?傳曰,允。
又啓曰,大行大王行狀,今當撰出,撰集廳撰集官及郞廳,依例差出事,分付該曹之意,敢啓。傳曰,允。
韓世良,以吏曹言啓曰,執義,今方差出,而擬望之人乏少,外任竝擬以入之意,敢啓。傳曰,知道。
吏曹口傳政事。以兪命雄爲京畿監司,趙聖復爲執義,徐宗燮·申晳爲正言,洪鉉輔爲持平。
兵曹口傳政事,副司直金相玉·宋成明·趙尙健,副司勇李雲龍。
大行大王行狀撰集廳堂上十望,戶曹判書宋相琦,左參贊鄭澔,禮曹判書李觀命,大司憲趙道彬,大司諫李宜顯,禮曹參判李㙫,兵曹參知金在魯,同副承旨趙觀彬,大司成黃龜河,戶曹參議金雲澤,郞廳十一望,副司直宋成明·金相玉,校理洪廷弼,副司直趙尙健,副司果趙尙絅,前修撰兪拓基,兵曹正郞李明彦,前縣監李眞望,正言申晳,司書李德壽,副司果鄭錫五。
以吳光運爲假注書。
韓世良,以殯殿都監郞廳,以摠護使意啓曰,敬寧殿移安處所,時敏堂,何如?問于摠護使事,命下矣。魂殿,設於文政殿,而敬寧殿,移安於此闕事,旣有遺敎,則文政殿修理間,敬寧殿姑爲權安於時敏堂,行卒哭後,移安於慶德宮,似爲便當,而處所,亦當先爲預定,敢此仰稟。傳曰,依爲之。移安浥和堂。
又以禮曹言啓曰,政院啓辭,侍講院所藏書冊器物,令該曹處置事,啓下矣。書籍·奴婢等,限侍講院復役間,姑爲權屬於弘文館,器物則一一照數,還下該曹之意,敢啓。傳曰,知道
又啓曰,侍講院所藏御筆·章疏內入事,命下矣。奉來敬玩,則御筆五度·宦官代寫四度,依下敎奉入之意,敢啓。傳曰,知道。
又以殯殿都監郞廳,以摠護使意啓曰,都監監造官三員,依前例差出各所分掌,別單書入,而郞廳戶曹佐郞閔應洙,瓦署別提成順錫,亦爲減下之意,敢啓。傳曰,知道。
柳重茂,以刑曹言啓曰,國葬都監,設局於本曹,本曹,依辛巳年例,移設於分戶曹之意,敢啓。傳曰,知道。
韓重熙,以御營廳言啓曰,本廳軍兵中日試才·操鍊等事,限卒哭前,依例停止之意,敢啓。傳曰,知道。
又以兵曹言啓曰,北所衛將牒報,今六月初七日西墻五軍堡近處枯松一株,因雨摧壓云,卽令該所,斫去之意,敢啓。傳曰,知道。
又以禁衛營言啓曰,禁軍及軍兵習操,與中日試射放,限國恤卒哭前停止之意,敢啓。傳曰,知道。
韓世良,以山陵都監郞廳,以摠護使意啓曰,本都監監造官啓下時,金道洽之洽字,誤以潝字書塡,元單子中,改付標以入之意,敢啓。傳曰,知道。
又以山陵都監郞廳,以摠護使意啓曰,山陵役軍,自京雇立事,旣已啓下矣。雇價所用各衛門·各營布綿米銀,依癸亥年例,參酌分定,而銀一萬兩代,則姑先以錢文五千兩磨鍊,別單開錄以入之意,敢啓。傳曰,知道。
又以山陵都監郞廳,以摠護使意啓曰,山陵赴役僧軍,依癸亥年例,京畿五十名·忠淸道二百五十名·黃海道一百名·江原道一百五十名·慶尙道七百名·全羅道六百五十名·平安道七十名·咸鏡道三十名分定,使之自備糧,一朔赴役,而來點日期,則當自都監參酌分付,爲先下諭于各道監司處,使之預爲整待,何如?傳曰,允。
又啓曰,大行大王諡號·廟號·殿號·陵號議定吉日,以今十五日推擇矣。大臣·原任大臣·政府西壁·六曹參判以上·館閣堂上,明日待開門,命招會議,而端懿王后殿號·陵號,一體議定,何如?傳曰,允。
韓重熙啓曰,殯殿望奠時,罷漏後開門事,自兵曹啓下矣。當請開門標信,而姑未及新刻,不得已依昨日罷陣例,以兵曹啓下單子,宣傳官持往開門乎?惶恐敢稟。傳曰,依爲之。燼餘
上在慶德宮廬次。
陪祭後,王大妃殿·大殿·中宮殿,政院·玉堂奉慰單子問安。答曰,罔極。朝進二品以上·六曹·兩司長官及,宗班奉慰單子問安,答曰,罔極
藥房都提調李頤命,提調趙泰耉,副提調尹憲柱啓曰,日月幾何,而殷奠初行,伏惟攀號之痛,益復罔極,伏未審夜來,聖體,若何?大妃殿氣候,比昨亦何如?加味生脈散,其已進御乎?初喪以後,臣等尙未得入診聖候,且有稟定之事,今日令諸醫入診宜當,不勝憂慮之至,敢此問安,竝爲仰稟。答曰,知道。慈殿氣候,比昨一樣矣。
韓世良啓曰,領府事李濡,命招不進矣。傳曰,勿爲命招。
賓廳啓曰,臣等,今以議諡事,來詣賓廳,大行大王諡號·廟號·殿號,謹具議啓,而陵號,則己丑年仁祖大王國恤時,仍用長陵之號,今亦似當仍稱明陵,端懿王后殿號·陵號,亦爲三望議入之意,敢啓。傳曰,知道。大行大王諡號曰,章文憲武敬明元孝,法度大明曰章,道德博聞曰文,賞善罰惡曰憲,剛强以順曰武,夙夜儆戒曰敬,照臨四方曰明,立義行德曰元,大慮行節曰孝。廟號曰肅宗,剛德克就曰肅。殿號曰,孝寧。端懿王后殿號三望,永徽·永裕·敬禧,首望落點,陵號三望,惠陵·愼陵·景陵,首望落點。
韓世良啓曰,大行大王諡號·廟號·殿號,端懿王后殿號·陵號,旣已啓下,依例招致禮曹郞廳,單子出給之意,敢啓。傳曰,知道。
又以山陵都監郞廳,以摠護使意啓曰,都監各所應用雜物,依癸亥年例,磨鍊開錄以入,而自前例爲分定於外方矣。今番則王大妃,以大行遺敎,爲慮民弊,特下銀子三千七百餘兩,使之補用矣。自京可貿者,以此給價取用於民,如或不足,則自戶曹先爲給價,而其所入價本,分定於各邑,實爲省弊之道,至於京市所無者,則勢不得不分定外方,觀勢擧行之意,分付各所,何如?傳曰,允。
又以山陵都監郞廳,以摠護使意啓曰,明陵裁穴處看審事,旣以十七日,擇日啓下矣。臣與都監堂上·都廳郞廳各一員,禮曹堂上,觀象監提調,本監地師韓斗翼·朴宗儉,兼敎授李聖時,及方外地師前直長河柱,造紙署別提楊再興,句別將李藎廷,幼學金用鳴等,明日先肅拜出去,而河柱·金用鳴,時無職名,令該曹依例口傳付軍職,冠帶常仕,都監堂上申銋,年老病甚,勢難堪任,改差,其代,以工曹參判金演差下,使之察任,何如?傳曰,允。
又以司饔院官員,以監膳提調意啓曰,咸鏡道六月朔新産進上,今日來到。大行大王殿所封物膳,捧入於殯殿,中宮殿所封物膳,亦當捧入於王大妃殿,世子宮所封物膳,亦當封入於大殿,而兩殿所封物膳中,肉膳則當此行素之日,不敢循例捧入,捧下該司,亦有前規,移送禮曹,以爲區處之地,且前頭各道進上肉膳,依此例擧行,何如?傳曰,允。
又以禮曹言啓曰,今此實錄移安時,儀仗節目,當一用常例,而前導樂器,陳而不作爲宜,以此分付擧行,何如?傳曰,允。
又以山陵都監郞廳,以摠護使意啓曰,內資寺主簿李熙疇,山陵都監郞廳差下,奉事朴光元,國葬都監監造官差下矣。內資寺,以供上衙門,奠物監造,事係緊重,竝令該曹,卽爲口傳,閑官換差,何如?傳曰,允。
韓重熙,以訓鍊都監言啓曰,自前國恤時軍兵習操,過卒哭後爲之矣。今亦依此擧行之意,敢啓。傳曰,知道。
又以御營廳言啓曰,本廳分授東小門北邊體城八間許頹落,卽速修築事,自兵曹啓下矣。事當卽爲擧行,而霖雨如此,勢難始役,姑待快晴修築次,城底近處溪壑間所在雜石,依前預先浮出之意,敢啓。傳曰,知道。
韓世良啓曰,當此藥院輪直之日,都提調有闕之代,不可不趁速差出,令該曹,卽爲口傳差出,何如?傳曰,允。
吏曹口傳政事。以領議政金昌集爲內局都提調,內資主簿李熙疇,活人暑別提石柱泰相換,內資奉事朴光元,宗廟奉事朴尙徽相換。
韓世良啓曰,殯殿都監,事務緊急,而提調行左參贊鄭澔身病,行知敦寧閔鎭遠引嫌,俱不行公,竝卽牌招察任,何如?傳曰,允。
寅時陪祭時,都承旨尹憲柱,左承旨趙鳴鳳,右承旨韓世良,左副承旨韓重熙,右副承旨柳重茂,同副承旨趙觀彬,注書李重煥,假注書趙顯命,事變假注書吳光運,奉敎李箕鎭,待敎申昉,檢閱呂善長等,以次列坐於資政門東。少頃,告正時,通禮先入,諸臣隨入,分左右列坐於行閣下集和門外。少焉,內侍執燭前導,上以衰服·菅屨·竹杖,步出集和門,陞殯殿東補階一級,階上已設草床席,上立於床上西向。通禮呼跪,上跪,承旨·史官,亦跪於後。擧哀訖,代奠官入,奠酌出,又擧哀,上還廬次,諸臣退出。
庚子六月十五日,上御挹和堂,藥房入診,都提調李頤命,提調趙泰耉,副提調尹憲柱,注書李重煥,待敎申昉,檢閱呂善長,醫官柳瑺·吳重卨·金德三·許信·李震成·權聖揆·金壽煃入侍。上以衰絰,西向坐。李頤命進伏曰,積年侍湯之餘,遭此罔極之痛,常時素有濕熱之症,而又當蒸溽之節,必致傷損,臣等焦煎,何可盡達?自初喪後,至今不得診察,而且慈殿未寧之候,雖有少間後一樣之敎,亦未詳知加減之如何,故臣等,敢請診入來矣。此時居處衣襨,所宜詳愼,而暑月多汗,肥濕例症,汗氣不甚多乎?且小便頻數,近來何如?上曰,僅得支過矣。頤命曰,雖閭閻人,亦無以粥飮,過初喪者矣。況以至尊之位,以稀粥,過初喪,萬無其理。伏望思宗社臣民顒望之重,體大行大王顧念之意,不可但進糜粥,而自今亟進水刺,如何?水刺若難進御,則水澆進御,亦好矣。殿下如此,則大妃亦必自慰,而可以保安矣。欲絶一切之念,不自顧,則恐非顧念慈候之道,伏望分明下敎焉。臣等,不能朝夕入侍,故進御與否,無以詳知,明賜兪音,如何?上曰,唯。頤命曰,自水澆,仍進水刺,似好矣。趙泰耉曰,殿下常時多病,而積年侍湯之餘,遭此罔極,不知不覺之中,損傷必多,殿下念先王付托之重,思宗社臣民之望,先進水刺,而奉勸慈聖,可矣。慈聖,自初喪時,已不能收拾,只取蔘茶·粟米飮,扶持以過矣。今聞自早朝上殯殿,終日無所進御云,傷損當,如何?卽今殿下之所仰恃者,唯慈聖耳。殿下先自保,而且思保慈聖之道,則殿下之孝,莫大於此矣。上曰,水刺,當進御矣。頤命曰,直勸水刺於慈聖,則恐難允從,自上持水刺入,以慈聖若進御,則臣亦當進爲達,則豈不允從乎?俄者,以水刺進御爲敎,此初服也。凡事,必以誠意,而不可欺下人也,名雖施行,實不施行,則不可。自今臣等,當退俟進御,必以誠意而進御,如何?殿下豈失信於臣下哉?上不答。頤命曰,伏聞慶恩府院〈君〉之言,則大妃日未出上殯殿,日入還御德游堂云,日日如此,則憂慮當如何?若在喪次,則比在他所時,損傷必多,朝夕上食時,一日一參似宜,不必長在殯所矣。此事至誠奏達,如何?上曰,唯。泰耉曰,伏聞殯殿之傍,非甃則板矣。內懷悲哀,外傷暑濕,而終日處冷,豈不悶乎?必苦口力爭,期於回聽,不無傷損之慮矣。上不答。頤命請令診察脈候。上曰,唯。柳瑺·金德三·許信·金壽煃,以次診脈,各有所陳。頤命曰,湯藥及茶飮,間問於醫官,何如?上曰,唯。瑺曰,此時茶飮不必進,只以食治扶接好矣。德三曰,生脈散,加黃栢,代茶飮進御,則似好矣。震成曰,不必用藥,水刺及粥飮,屢進,如何?權聖揆曰,辰砂益元散,間間代茶飮進御,如何?信曰,水刺進御,而間以辰砂益元散進御,似好矣。壽煃曰,柳瑺之言,是矣。辰砂益元散,不必進御矣。瑺曰,益元散間間代茶進御,亦何妨乎?頤命曰,食治留意之說,好矣。水刺·粥飮間,屢屢進御伏望,六一散,亦當劑進,間間進御,何如?上曰,唯。頤命曰,大妃常時淸弱,蔘茶·瓊玉膏連進,而無少害,以此見之,可知其純虛矣。醫女欲使之診侍,而大妃每令出去,問安無以憑知,分付於侍女輩,頻傳問安伏望。上曰,唯。頤命曰,自前殿下問候,則症情每不爲一一下敎,醫官輩,極以爲悶矣。此後則凡事異於前,若有可問之症候,則必令外間詳知,然後藥房扶護之道,亦可盡責矣。上曰,唯。頤命曰,臣等,來詣閤門之後,緣史官之不卽來待,司鑰來告殿坐後,臣等未卽入侍,極爲惶恐。此雖由於不卽問知之致,而史官怠慢之習,宜有警責,竝推考,何如?上曰,依爲之。頤命曰,小臣十年待罪,終遭如此之事,夫復何達?仍涕泣復達曰,臣又不久將作遠行,因山時,似當不得奉陪,犬馬之誠,缺然何極?當以來月發行,而係是急行也。不但公事之擧行者甚多,且有私事,此時請免,固知不敢,而乞遞內局提調之任,俾得專意使事,幸甚。上曰,當遞。遂退出。
上在慶德宮廬次。
王大妃殿·大殿·中宮殿,政院·玉堂朝問安。答曰,罔極。
藥房都提調金昌集,提調趙泰耉,副提調尹憲柱啓曰,日氣蒸溽,伏未審夜來,聖體,若何?大妃殿氣候,比昨,亦何如,而加味生脈散,連日煎進,其已進御乎?臣等不勝憂慮之至,敢此問安。答曰,知道。慈殿氣候,一樣矣。
韓世良,以禮曹言啓曰,因司饔院草記,咸鏡道六月朔新産古刀魚,移送本曹,以爲區處事,允下矣。大行大王殿,廚院旣已捧入,今無可論,而大殿·中殿封進物膳,則當此行素之日,不敢捧入,捧下於該司,移送於殯殿,亦有所未安,下送本道,以素膳代封宜當,以此分付,何如?傳曰,允。
又以禮曹言啓曰,端懿王后殿號·陵號,旣已啓下。陵殿官及祭享等事,次第擧行,似當有告由之擧,未及設都監追崇之前,雖不可告由於太廟,而至於告由於當殿,似不可已,而旣無前例,臣曹不敢擅便,議于大臣,稟處,何如?傳曰,允。
韓重熙,以備邊司言啓曰,今此告訃使使行,行期急迫,凡係路費,不可求請於各道。在前如此之時,有以大同木自京廳出給之例,而兩西求請,則只路收合,京畿·湖西,則自京廳定式,直給兩南求請之價,依前使行時謄錄出給,以爲措備行資之地,何如?傳曰,允。
又以兵曹言啓曰,今此告訃使發行之期,時未入啓,而一行所把驛馬,必須前期分定,可無窘迫之患,元數三十五匹內,忠淸道七匹·全羅道八匹·慶尙道十二匹·江原道四匹·咸鏡道四匹,而遠道夫馬,勢難及期上來,以各道初面驛馬,各速調發,罔夜上來,京中逢點,而江原·咸鏡兩道驛馬,則直送安州逢點之意,各道監司處,發馬知委,何如?傳曰,允。
韓世良,以禮曹言啓曰,端懿王后殿號·陵號,旣已啓下,陵殿參奉,令該曹,卽爲口傳差出,何如?傳曰,允。
吏曹口傳政事。孝寧殿參奉二,趙興彬·李蘅。
韓世良,以撰集廳言啓曰,今日臣等,來會闕中,應行節目,別單書入,而多官聚集,考閱日記之際,必得廣闊公廨,然後可以爲之,而闕中無他可定處,設廳於內兵曹,本曹入直官員,則移直于他司之意,分付,何如?傳曰,允。
又以撰集廳言啓曰,在前撰集廳時,有時政記抄出之事,令本館,稟處,何如?傳曰,允。
又以國葬都監郞廳,以摠護使意啓曰,今此都監各樣儀物及腰彩轝諸具,不可不新補者外,前缺數字可用者,依前例仍修補以用之意,敢啓。傳曰,允。
又以國葬都監郞廳,以摠護使意啓曰,今此國葬所用誌石實預差竝四片,當爲採取於金川地,而京官下送,不無往來廚傳之弊,依前例勿送京官,分付該道,自本邑急速伐出,定差使員領納之意,敢啓。傳曰,知道。
又以國葬都監郞廳,以摠護使意啓曰,今此國葬所用諡哀冊玉及贈玉,以戶曹所藏者,取來看審,則諡哀冊玉只以備用,而贈玉則尺長不足,依前例端川靑玉,令本院採出好品,急速上送之意,分付,何如?傳曰,允。
又以國葬都監郞廳,以總護使意啓曰,山陵退壙所藏服玩等物,入盛櫃函,在前皆以椵板造作矣。甲寅春,因摠護使所啓,取其堅固,改用松板,其後仍以爲例,今番亦以松板造作之意,敢啓。傳曰,知道。
又以國葬都監郞廳,以摠護使意啓曰,山陵退壙所用櫃函等物着漆時,例用骨灰矣。甲寅秋國恤時,用摠護使之榻前所啓,以骨灰旣不堅固,又欠精潔,不如純漆之故,下敎勿用矣。其後,皆依此例,只用純漆,今亦依此爲之之意,敢稟。傳曰,依爲之。
又以撰集廳言啓曰,日記抄出之役,極其浩繁,使臣行期不遠,恐不無窘急之患,郞廳李仁復·崔尙履·宋眞明·洪鉉輔·金槹·金民澤·李重協·洪龍祚,加數差出,堂上亦令缺數字加差,使之察任,何如?傳曰,允。以下十一行半張缺
傳曰,宣傳標信三十一,問安牌七,開門標信五,閉門標信五,摘奸牌十,以上御押通符五十九,馬牌十矣。
又以觀象監官員,以提調意啓曰,臣以摠護使,今此新陵看審事,進去矣。本監提調一員,亦當進去,而臣旣兼本監提調,依前例兼進之意,敢啓。傳曰,知道。
院相啓曰,京畿監司兪命雄,除授之後,不卽出肅,連呈辭疏,而此時有難捧入,還爲出給矣。聞其身病適苦,當此本道多事之日,不可無變通之道。同副承旨趙觀彬,見差撰集廳堂上之任,而本院亦方竝直,勢難兼察。竝姑改差,其代,令該曹口傳差出,此外緊司闕員,多未差出,頗有苟簡之弊,亦爲差出之意,分付,何如?傳曰,允。燼餘
上在慶德宮廬次。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體,若何?大妃殿氣候,亦何如?煎入加味生脈散,連爲進御乎?閱月焦煎之餘,奄遭巨創,勺飮不進,亦已多日。昨來雖有粥飮之小小進御,而決無扶接元氣之理,水澆·水刺漸次勸進,千萬伏望。臣等不勝憂慮,敢此問安。答曰,知道。慈殿。缺半行
王大妃殿,藥房朝問安。答曰,罔極。缺數行
中宮殿朝問安時,藥房口傳啓曰,自遭巨創以來,雖有粥飮之小小進御,如是而難望元氣之扶接,水澆·水刺先爲進御,仍以奉勸于大妃殿,千萬伏望。答曰,罔極。當依爲之。
大殿,藥房,午時口傳啓曰,大妃殿常時氣候甚弱,每進補劑矣。近來罔極之中,粥飮及生脈散之屬,雖爲進御,以此難責扶元之效,臣等與諸醫商議,則皆以爲一兩重蔘茶,間日進御宜當云。故自今日,當爲煎入,而朝者以水澆·水刺勸進大妃殿之意,仰請矣。未知其已勸進,而扶護之道,藥物終不如穀物,水刺亦爲奉勸,千萬伏望。敢啓。傳曰,蔘茶間日煎入事,依爲之。水刺,今將奉勸矣。
韓世良,以春秋館郞廳,以領事意啓曰,因撰集廳草記,時政記考出事,有令本館稟處之命矣。在前時政記考出時,本館堂上一員郞廳全數,逐日來會考出,而入侍及承傳色接待等事,兼春秋二員代察矣。今亦依例擧行,何如?傳曰,允。
以宋寅明爲假注書。
趙鳴鳳啓曰,假注書宋寅明,事變假注書吳光運,時無職名,竝依例付軍職,冠帶常仕,何如?傳曰,允。
韓世良,以撰集廳言啓曰,本廳堂上李縡·趙泰億·趙觀彬·洪錫輔,郞廳兪拓基·李眞望·李仁復·崔尙履·宋眞明·金民澤·李重協·洪龍祚,時無職名,令該曹口傳付軍職,以爲察任之地,何如?傳曰,允。
韓重熙,以兵曹言啓曰,今因內需司啓下,有本曹木缺一字十同·錢文三千兩輸送之命矣。所當卽爲擧行,而第伏念本曹經費蕩竭之餘,卽今三都監責應,至爲夥然,言念國事,罔知攸措。取考曾前缺數字年謄錄,則辛巳年,雖有別啓下之事,至於甲寅·癸亥·戊辰年,則缺半行別爲啓下之擧,一依甲寅各年謄錄,今此別缺半行未知何如?傳曰,允。
吏曹口傳政事。以金相元爲承旨,申轂爲掌樂正,李㙫爲京畿監司,李天紀·李度遠爲永徽殿參奉,朴奎文·沈傅爲惠陵參奉,洪構爲禮曹正郞,韓斗一爲禮曹佐郞,李廷熽爲兵曹佐郞,宋徵奎爲工曹正郞,韓杓爲工曹佐郞,尹東魯爲司宰主簿,趙泰耉爲判尹,李綰爲東部參奉,典設別檢宋性源,氷庫別檢黃有權相換,閑官換差事承傳。
兵曹口傳政事。以李縡·趙泰億爲副護軍,洪錫輔·趙觀彬·李仁復·崔尙履·金民澤·洪龍祚爲副司直,兪拓基·李眞望·宋眞明·李重協爲副司果。
趙鳴鳳啓曰,新除授同副承旨金相元,卽爲牌招察任,何如?傳曰,允。
摠護使李健命啓曰,臣與都監提調權,禮曹參議尹陽來等,今十缺一字日詣明陵,待午時,發視石標,則埋於正穴,中心刻作十字形,以表坐向,又於其右一尺許,埋石兩片,以刻辛巳國葬時傳敎,故兩處埋標所刻,別單開錄,畫形竝入,以備睿覽,而坐向分金,詢問于諸地師,則皆以爲其時裁定,極爲精當,無用更議云。故依例封標,而把子圍排,則逼近舊陵,有所未安,只以油紙·陶器·草席等物,結裹封署矣。卽令日官,推擇吉日,何如?傳曰,允。
韓世良,以禮曹言啓曰,以摠護使啓辭,明陵虛右裁穴處,旣已看審,卽令日官,推擇吉日事,允下矣。摠護使及山陵都監堂上,觀象監領事·提調,本曹堂上,明日待開門,來會賓廳,率諸地師,同議推擇,而拘忌年甲,自內書下,已有前例,敢啓。傳曰,知道。
又以禮曹言啓曰,明陵守護軍,當爲分定新陵,而取考國恤謄錄,則癸亥崇陵守護軍七十名內五十名,及率南道各陵軍各二名除出,限三年移屬新陵,二十名則舊陵守護,而大小祭祀時,各差備使喚,常時入番守護等事,不成模樣,京畿上番軍七十名除出,限三年添給舊陵矣。今亦依此例,舊陵守護軍五十名及西道各陵軍各二名,移送新陵,限三年,其餘舊陵守護軍二十名及京畿上番軍七十名,定屬舊陵,以爲守護之意,分付,何如?傳曰,允。
缺十行餘不加定三人帶去,願自本院,趁速變通云。今此奏請,事體自別,非如循例謝恩之比,先已差定者,不過從其次第而例差,故所謂首譯,誠有生疎之忽,似當有變通之道。依使臣所請,秩高譯官中三人,別爲擇差,使之帶去,何如?傳曰,允。
正言申晳疏曰,伏以皇天降割,生民無祿,大行大王,奄棄群臣,深山窮谷,莫不奔走號慕,如喪考妣。伏惟我殿下,以純至之孝,受付畀之重,踐位行禮,其何以爲懷也?帝王之孝,異於匹庶,不但爲哀痛瘝疼,惟在乎善繼而善述,切望殿下,深加節抑,勉從禮制,凡於造次施措之間,必遵先朝成憲,以盡追孝之道焉。今此服喪諸節,悉行古禮,一變前代之俗制,此實由於大行大王聖學高明,預垂成命,而亦惟我殿下孝思罔愆,克體先旨,斷行不疑,能盡大事,凡在率土臣民,孰不欽仰而感歎也?第於節目間事,猶有所疎略者,成服後,廷臣朝夕之臨,參以情禮,宜不可闕,而朔望陪祭之外,雖禁省入直者,終不得一番入臨,則是豈情禮之所可安者乎?皇朝雖行易月之制,猶於成服後,有三日朝夕臨·七日朝臨之制,此不可謂無其例也。傳不云乎?與其禮有餘而哀不足,不若哀有餘而禮不足。今日之事,禮則誠有餘,而展哀之道,或似不足,此豈非甚可惜者哉?伏願殿下,俯詢禮官,亟定哭臨之節,或限以因山,或限以公除,俾少伸哀慕之情。朝臣受杖一條,亦有可言者。今各司官長之外,雖宰列從班,皆不許受杖。雖曰援據古禮,而曾經侍從專奏事之官,皆令受杖,亦豈非朱子定論乎?日者,館儒之疏,明有所據,而禮官略之不然,臣竊慨然,亦令禮官,盡卽變通,俾無斑駁之譏,恐不可已也。臣於殯殿事,尤有所深缺二字隱歎者。臣伏聞宣政殿設殯,實有大行遺敎,宣政殿,非時御所,則當喪移奉之難,大行大王,亦豈不念,而前旣缺九行答曰,省疏具悉。疏辭奉移,事體重大,當議于諸大臣處之,哭臨·受杖事,令禮官稟處。下款事,已經大霈,勿論宜矣。
持平洪鉉輔疏曰,伏以皇天降割,大行大王奄棄,率土含生,莫不悲號哀慕,如喪考妣,臣於是,益見大行大王盛德至仁入人者,深矣。嗚呼,今日臣子之可能效誠於大行大王者,更無其地,唯大小禮節是已。喪制則幸賴我大行大王聖學高明,逈出百王,爰遵朱子之論,俾行斬衰之制,盡洗千古之陋習,克正一邦之典章,誠可以匹美於三代盛時,豈不有光於天下萬世,而第祭禮獨未歸正,殯殿朝夕奠及上食,尙循素膳之舊例,惡在其象平生之義也?噫,國朝五禮儀,多襲麗故,凡諸吉日之儀,率皆無稽,最是陵寢素祭,專出於勝國崇佛之之餘風,事之未安,孰甚於此?有識之竊歎,久矣,前輩之爭論,多矣。臣於昨年,新入言地,首陳此事,而該曹覆奏,意在因循,憚於釐正,未果見施,此豈非聖朝欠闕之典乎?臣不必更爲覶縷,而目今喪制旣正,則祭禮獨不可以膠守謬規,況上食設素,尤極無義?五禮儀中,殯殿朝夕奠·上食條,則曰不用肉膳,魂殿·山陵上食條,則曰進饌如平時,此言卒哭後,始用肉膳也。臣取考該曹謄錄,且問司饔院該吏,則魂殿上食,亦用素膳云?五禮儀所載,與卽今行用儀節,亦有異同者,未知何故,而其用素膳則明矣。伏聞殯殿饌物,自該院,依例設素之外,又自內間,別添肉膳云。內間嚴秘,難得其詳,而藉曰眞有是事,卽非常典,又非正禮,終不可諉以此非純用素饌而莫之改釐。缺十二行答曰,省疏具悉。疏辭,令禮曹稟處。燼餘
上在慶德宮廬次。
大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體,若何?大妃殿氣候,亦何如?昨日煎入加味生脈散及蔘茶,今已進御,而水澆水刺,昨有奉勸之敎矣,其有所進乎?臣等不勝憂慮之至,敢此問安。答曰,罔極。慈殿氣候一樣,蔘茶頓進,而水澆水刺不爲進御,以此煎迫,加味生脈散,予已盡服矣。
大妃殿,藥房朝問安時,口傳啓曰,昨日,以水澆水刺漸次强進之意啓達,則欲無事經過初喪,豈有如常時之意爲敎?臣等不勝嗚咽悶蹙之至。因山之前,亦是初喪,旣以無事經過初喪爲意,則初喪飮食之節,自有漸次之道。只循罔極之情,藥物食物,全無所進,則決非扶持之道,水澆水刺勉强進御,千萬伏望。諺書答曰,大行大王昇遐之後,其日卽當從死,而頑命不滅,强進粥飮者,某條欲察初喪凡事而已。此外,豈有常時思念乎?
申時,藥房口傳啓曰,今日啓辭批答,加味生脈散予已盡服爲敎。加味生脈散,卽大妃殿進入者,而今承此敎,此必進納之際,未能詳審之致,不勝惶恐。再昨入診之時,醫官中,或意以爲聖候脈度不足,生脈散進御爲宜當者,今日臣等,更與諸醫商議,則生脈散,自是暑月常進之劑,加味生脈散·人蔘,依本方,更加竹葉五分,限三貼進御宜當云。臣等旣在直宿中,大妃殿加味生脈散煎入時,一體煎入之意,敢啓。傳曰,依爲之。
韓世良啓曰,因山陵都監草記,諸道分定僧軍,預爲整待事,成送有旨矣。今聞自兵曹以預爲整待,待標信上送事回啓,然後本院當次第擧行云。當初不覺院吏之誤告,徑先擧行,不勝惶恐,而僧軍整待事,旣爲下諭,待標信下去,領赴都監事,令兵曹擧行,何如?傳曰,允。
韓世良,以撰集廳言啓曰,書吏二名·使令二名,以有料布衙門員役捉來使喚事,旣已啓下,而多官使喚之際,極爲苟簡,書吏·使令二名,加數捉來使喚,何如?傳曰,允。
以撰集廳堂上洪錫輔牌不進罷職傳旨,傳于韓世良曰,推考傳旨捧入。
韓世良,以撰集廳言啓曰,日記考出之役,極爲浩大,堂郞必須逐日仕進,齊會考閱,然後可以及期完畢,而昨今開坐堂郞中,或在外,或以病不進,不得一齊始役,事甚可慮。郞廳則各別申飭,使之鎭日來會,堂上則竝卽牌招察任,在外堂郞,亦令催促上來,何如?傳曰,允。
又以撰集廳言啓曰,政院日記,今方考出,而大行大王毓德春宮,亦有年矣。嗣位以前講學進德之實,不可不首錄於諡狀中,侍講院日記,一體取考抄錄,何如?傳曰,允。
吏曹口傳政事,以李縡爲禮曹參判。
韓世良啓曰,禮曹參判差出後牌招事,允下矣。卽爲出牌,則在外云,敢啓。傳曰,知道。
韓世良啓曰,摠護使李健命,都監提調權,禮曹參議尹陽來來詣請對矣。傳曰,引見。
韓世良啓曰,禮曹參判,例兼長生殿堂上,而參判李㙫,移拜京畿監司,卽今梓宮合木,事甚緊急。參判有闕之代,令該曹卽爲口傳差出,仍卽牌招察任,何如?傳曰,允。
觀象監領事臣金昌集,摠護使兼觀象監提調臣李健命,山陵都監提調臣兪集一·權·金演,禮曹判書臣李觀命,參議臣尹陽來啓曰,山陵各項吉日,推擇以入事,啓下矣。臣等齊會賓廳,招致觀象監諸地官等,詳細論難,則今年甲坐山,値傍陰符,比諸殺最輕,方書有制用之法,十月卽吉朔云。故使之精擇,別單書入之意,敢啓。傳曰,知道。
韓世良,以禮曹言啓曰,永徽殿薦新物種,依永昭·敬寧兩殿例封進事,分付各該司及各道,卒哭後本陵·殿,朔望·俗節·四時·臘享大祭·忌辰祭·無時別祭,一依兩陵·殿例擧行,守僕二名,亦爲加定事,分付,何如?傳曰,允。
又以禮曹言啓曰,以端懿王后當殿告由議大臣收議,傳曰,病不收議大臣處,更問以啓事,命下矣。更往問議,則領中樞府事李濡,以爲病勢危劇,方在昏昏之中,終不得獻議,大臣之意如此,上裁,何如?傳曰,在外大臣處,更問議處。
韓重熙,以司謁口傳啓曰,慈旨·內旨傍書小字,以何字書之乎?未詳前例,敢稟。傳曰,慈旨,書天地玄黃,內旨,書天字地字玄字黃字。
午時,上御挹和堂,摠護使李健命請對入侍,摠護使李健命,山陵都監提調權,禮曹參議尹陽來,右承旨韓世良,假注書宋寅明,編修官金克謙,記事官趙昌來。上具衰服絰,西向坐,諸臣就閤內,東向列伏。健命進伏曰,近來日氣蒸炎,悲哀攀號之中,氣候,若何?上曰,僅得無事矣。健命曰,臣等昨日,與都監堂上·禮曹堂上,奉審山陵,旣以別單書入,想已下覽,而今又有稟定事,敢此請對矣。伏見前日山陵所埋標,則爲甲坐庚向,前陵亦當如是,但仁顯王后陵,則以庚寅·庚申分金,今則以丙寅·丙申分金刻標矣。臣等問地師,以何以與前陵不同云,則地師以爲,前陵所用庚寅·庚申分金,拘忌於大王年甲,故有此分金相左之事,曾見崇陵例,則酉坐卯向,兩陵皆同,而大王陵,則以癸酉·癸卯分金,王后陵,則有所拘忌,故內壙,以辛酉·辛卯爲之,外向,則兩陵如一。蓋地家,不以外向爲大段關係,故在前亦有此例,其時亦因摠護使請對,稟定行之,地術亦不可全然不用。今此分金,不得不與仁顯王后陵小異,而前陵外向,若又從而異之,則所見未安,故皆以爲封陵外向,則當依崇陵例,一從前陵爲之云,故敢此仰達。上曰,依王妃陵爲之。健命曰,然則壙中內向則異,而封陵外向則同乎?上曰,然矣。出擧條健命曰,今番國恤凡事,皆依前例,新陵之當從舊陵,旣有長陵·崇陵可比之例,曾見長陵前例,則作假丁字閣,體樣比諸癸亥崇陵時差小,蓋舊陵,旣有丁字閣,而國葬後,一閣內設行兩祭,實爲未安,且魂殿與舊陵祭祀,旣不同,則亦不當一處同設,故姑作假丁字閣,排設行祭矣。長陵丁字閣與崇陵,事當如一,而崇陵則大王陵在先,而王妃陵在後,故新梓宮,不得奉安於舊丁字閣者,事體當然不得不別設新閣,而欑宮排設,自致廣闊,長陵則王妃陵在先,而大王陵在後,王妃之於大王,是年下,故大王新梓宮,則排設於舊丁字閣,而移奉王妃神位床卓於假丁字閣,以此制度減少,故崇陵假丁字閣,則爲八間,而長陵假丁字閣,則爲五間,竝於三年後毁撤矣。今則當用長陵例,而王妃神位床卓,臨時移設於假丁字閣,何如?上曰,依爲之。出擧條健命曰,以兩陵石物事,昨日奉審明陵,則石物皆已前排,今不必設,只當安陵而已。其中長明燈,是陵前所設也。或云當依丁字閣例,兩陵合設一燈,或云各設爲宜,此等事,必有前規,而臣等不能記識。今番凡事,當一遵崇陵例,則奉審之際,方可倣行,請令禮官,卽往奉審,何如?上曰,依爲之。出擧條諸臣,遂以次退出。燼餘
上在慶德宮廬次。
大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,陰雨未已,蒸熱轉甚,伏未審夜來,聖體,若何?昨煎入加味生脈散,其已進御乎?大妃殿氣候,亦何如?加味生脈散,連爲進御乎?水澆水刺,連次勸進,而慈敎終始不許,憂悶煎迫之忱,何可盡達?蔘茶今日當爲煎入,水澆水刺竝爲勸進,千萬伏望。臣等不勝終宵耿結,敢此問安。答曰,知道。慈殿氣候一樣,加味生脈散頓進,而水澆水刺連爲勸進,而不得進御矣。
大妃殿,藥房朝問安時,口傳啓曰,昨以水澆水刺勉强進御之意,更爲陳達,則及承慈敎,終始牢拒,臣等不勝煎迫之至。雖以粥飮少少進御,殆同全廢,此豈爲一分扶接之道?況聖人制禮,初喪飮食之節,自有漸變之道,其意本不偶然。今我慈聖,豈不知此,而徒懷罔極之痛,不思變通之道?若此不已,則實非經過初喪之本意,伏願更加深思,水澆水刺漸次進御,不勝幸甚。諺書答曰,罔極。進御粥物,苟延命脈,尙以爲痛。如是屢次陳啓,還爲無益矣。大行大王,積年不能眼視,故朝夕水刺進御之際,承奉以代眼視之事,每當朝夕,則心腸若裂,此時何忍有思水刺之意乎?雖是粥物進御,尙以爲頑忍,不須更爲念慮也。
中宮殿,藥房問安。答曰,罔極。
韓世良,以國葬都監郞廳,以摠護使意啓曰,本都監郎廳金希魯,身病猝重,不得察任,改差,其代,以戶曹佐郞金麟慶差下,何如?傳曰,允。
又以魂殿都監郞廳,以摠護使意啓曰,本都監監造官李夏坤,身病甚重,累次呈狀,尙不行公,改差,其代,以四山監役尹翼駿差下,使之察任,何如?傳曰,允。
韓重熙啓曰,王大妃殿問安牌,旣無前樣,不知所書。書以王大妃殿乎?只書大妃殿乎?敢稟。傳曰,取考甲寅年前例,以啓。
又啓曰,王大妃殿問安牌,旣無前樣,不知所書,稟啓矣。取考甲寅年前例以啓事傳敎,而本院甲寅年日記,無問安牌書式載錄之事,他無可攷處,敢啓。傳曰,以王大妃殿書之。
韓世良啓曰,正言申晳疏批中,以奉移事體重大,當議于諸大臣處之,哭臨·受杖事,令禮官稟處爲敎矣。哭臨·受杖事,該曹已爲覆啓,而議大臣一款,該曹以無令該曹三字,難於奉行,何以爲之?敢稟。傳曰,令該曹稟處。
又以禮曹言啓曰,因政院啓辭,正言申晳疏批中,移奉當議于大臣一款,令該曹稟處事,命下矣。原疏中,百官哭臨·受杖兩條,問議于大臣時,一體問議稟處,何如?傳曰,允。燼餘
上在慶德宮廬次。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,大雨徹夜,伏未審此時,聖體若何?大妃殿氣候,亦何如?加味生脈散及蔘茶,連爲進御乎?水澆水刺連日勸進,而慈敎終始牢拒,無意進御,臣等不勝悶迫,今又啓請,而自上亦爲奉勸,期於得請,千萬幸甚。終宵憂慮,敢此問安。答曰,知道。慈殿氣候一樣,加味生脈散·蔘茶連進,水澆·水刺,當奉勸矣。
大妃殿,藥房朝問安時,口傳啓曰,臣等,忝在保護之地,不勝悶迫之情,敢以水澆·水刺强進之意,屢次號訴,輒下哀痛之旨,有不忍聞,臣等相顧涕泣,誠莫知所處也。然而若以煩瀆爲懼,姑息爲思,則將有無窮之悔,雖至於伏閤碎首,不得請則不可止矣。噫,今日聖上之所瞻依,臣民之所仰戴,惟我慈聖而已,而以慈聖通達之識,莫之斯恤,徑情直行,有若閭巷匹婦之爲,是豈平日所望於慈聖者耶?臣等雖甚迷頑,豈不知慈聖情事?觸處摧裂,有不可堪忍者,而徒循罔極之情,不思漸變之道,則其如宗社臣民何?自外煎入茶飮之屬,實出於萬萬不得之計,扶接元氣之道,終莫如食物,而水澆·水刺,雖或少少進御,此豈如常時水刺之節,而慈敎邁邁,終始牢拒,臣等終宵焦灼,玆敢冒死仰達,更加深思,亟下兪音,千萬切祝。諺書答曰,罔極。雖日日如此,頑命元無絶穀之事,身上少無疾病,不須過慮也。屢次宣示心曲,不復爲言,而太涉煩瀆,心事尤爲如碎,哀痛而已。
中宮殿,藥房問安。答曰,罔極。
金相元啓曰,判府事權尙夏上疏,自縣道到院,而公除前,凡公事不得入啓,留院之意,敢啓。傳曰,入之。
韓世良,以禮曹言啓曰,來八月十五日,大行大王誕日,在於殯殿未發靷之前,諸道所封方物物膳,依前例以象生時封進,而王大妃殿,亦爲一體封進之意,分付諸道,何如?傳曰,允。
又以魂殿都監郞廳,以摠護使意啓曰,本都監提調鄭澔,再昨陳疏下去矣。都監事務緊重,不可等待其上來,改差,其代,以吏曹參判沈宅賢差下,使之察任,何如?傳曰,允。
又以魂殿都監郞廳,以摠護使意啓曰,大行魂殿以文政殿定設事,旣已啓下矣。敬寧殿,先期權安於時敏堂,然後方可奉審修理,敬寧殿移奉吉日,令日官推擇,而時敏堂修理事,亦爲分付該曹,何如?傳曰,允。
又以禮曹言啓曰,三名日各殿所封方物中,王大妃殿冬至名日阿多介,當初分定於江原道矣。己亥年,自本曹啓稟江原道阿多介,仍爲封進於大王大妃殿,王大妃殿阿多介,則以本道物力之凋殘,移定於全羅道,永爲恒式封進矣。今此嗣位陳賀時諸道方物,只爲封進於王大妃殿,而近年以來,江原道連爲凶荒,所封阿多介,似當仍定於全羅道,自今爲始封進,而壬戌年,因備忘記,阿多介旣不合於御用,輸納之際,又多濫費,以豹皮代封事定式,今亦依例封進之意,亦爲分付,何如?傳曰,允。
又啓曰,撰集廳時政記抄出,事甚緊急,知春秋鄭澔在外,同春秋沈宅賢魂殿都監提調差下,只有同春秋趙道彬,而連日呈辭,不爲行公,趙道彬,卽爲牌招察任,何如?傳曰,允。
以李瑜爲假注書。
韓重熙,以兵曹言啓曰,卽接東所衛將牒報,則東門連接南邊宮墻四間許,今日因雨頹落云。令紫門監,爲先把子圍排,急速修築,南營入直砲手二十名除出,限修築間守直之意,敢啓。傳曰,知道。
又啓曰,諸牌塡刻之役,姑未完畢,而宣傳標信三十一部,開門標信五部,閉門標信五部,問安牌七部,摘奸牌十部,馬牌十部,大妃殿慈旨四部,問安牌五部,馬牌五部,中宮殿內旨四部,問安牌五部,馬牌五部,今已造成,先爲計數以入,御押亦爲封入之意,敢啓。傳曰,知道。
判府事權尙夏上疏。大槪,症情危惙,無路致身於跬步之間,嘗藥之日,旣不得躬候,奉諱之後,又未卽趨哭。伏乞聖明,亟命有司,治臣罪戾,以肅朝綱事,入啓。答曰,省疏具悉卿懇。攀號罔極之中,今見卿疏,一切摧隕,無以爲喩。卿念先朝之眷遇,勿爲待罪,從容就途,以副孤之至望。仍傳曰,遣史官傳諭。燼餘
上在慶德宮廬次。
夜一更,木星犯太微左執法星。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,今日當爲煎入,而水澆水刺,尙不進御,臣等不勝悶迫之至。大殿所進加味生脈散三貼,已盡於昨日,今日臣等,與諸醫入診,議定繼進當否,且有稟定之事,敢此問安,竝爲仰稟。答曰,知道。慈殿氣候一樣,水澆·水刺,連日不爲進御,以此哀憫矣。
大殿朝問安時,藥房口傳啓曰,向者,以馬通茶不爲煎入於殯殿事,旣已稟定,而今日日次香薷散,所當劑入,而馬通茶,旣已不爲進上,則香薷散,亦爲停止之意,敢啓。傳曰,依爲之。大妃殿,藥房朝問安時,口傳啓曰,臣等連以水澆水刺强進之意,仰達,而一向牢拒,至今無意進御,臣等悶迫之忱,何可盡達?雖以不絶穀氣爲敎,而小小粥飮之進御,豈可謂不絶穀氣乎?雖以身無疾病爲敎,而今雖無大段疾患,安知其不爲潛消暗鑠於不知不覺之中,致有將來無窮之悔乎?臣等不避煩瀆,如是仰達,水澆水刺,雖小小進御,勉從千萬伏望。諺書答曰,罔極。粥飮不絶,命脈尙存,不能忘此哀痛,此爲恨耳。本無顧視一身之念矣,連日如是懇勸,易月之後,當有他道,勿復爲慮焉。
王大妃殿,諺書下敎曰,大行大王御世時,上敎以爲璿源殿勿出參奉,自內朔望焚香,而予若不幸,則長寧殿御眞,自當展安矣。國家不幸,遽値今日,長寧殿御眞奉安,何以爲之乎?
韓世良,以禮曹言啓曰,卒哭前,只行社稷祭,凡干大中小祀,一倂停止事,旣已入啓,行關諸道矣。當年預送香祝中,十一月卒哭諸祀香祝幣,還爲上送,依前例令香室淨處燒火,宜當,以此分付各道,何如?傳曰,允。
又以禮曹言啓曰,卽接永徽殿參奉所報,則今番霖雨,正殿北邊道里一處及前面道里二處,大段滲漏,西邊翼閣,北邊道里,大段滲漏,中排設廳簷下女夫瓦破傷,移安廳北邊椽木三箇腐傷折下,神門及左戶行閣庫庫漏濕云。依例本曹堂上·郞廳進去奉審後,稟處,何如?傳曰,允。
又以國葬都監郞廳,以摠護使意啓曰,諡狀·誌文·哀冊文·諡冊文,製述官·書寫官及改銘旌·寶篆·文書寫官,實預差職姓名,別單開錄以入之意,敢啓。傳曰,知道。
又以國葬都監郞廳,以摠護使意啓曰,大轝假家所入長木,其數甚多,皆以各軍門機械木取用,而其中樑木七條,尺數尤長,不得不斫用於北漢城內,都監監造官一員,使之進去監斫,而曳下之役,疲殘衛卒,似難堪當。城內各方僧軍,量入調發,曳置於山下平地,事甚便當,依此擧行,何如?傳曰,允。
又以國葬都監郞廳,以摠護使意啓曰,在前國恤時,輪臺板所用黃腸板一立,以長生殿所在取用,少方牀所入棺板一立,以歸厚署所在取用矣。今亦依此取用之意,敢啓。傳曰,知道。
院相啓曰,卽者王大妃殿,下敎于臣等曰,大行大王平日言,予若不幸,則長寧殿御眞,自可展安事,下敎矣。今則長寧殿御眞,何以爲之耶?仍令稟啓矣。長寧殿御眞,常時則櫃中奉安矣。今則事體與前有異,似當展奉壁上,儀物享祀之節,亦當一依永禧殿例爲之,而擇日擧行,則宜在國葬卒哭之後,以此分付各該司,何如?答曰,依啓。
韓世良,以魂殿都監郞廳,以摠護使意啓曰,都監之役,一日爲急,凡事策應,都監都廳專掌,而本都監都廳洪廷弼·趙尙健,國葬都監都廳宋成明·金相玉,山陵都監都廳趙尙絅·李明彦,皆差撰集廳郞廳矣。兩任俱緊,勢難兼察,撰集廳郞廳,令該曹竝爲減下,使之專察都監之任,何如?傳曰,允。
又以國葬都監郞廳,以摠護使意啓曰,大轝長杠前排,取來看審,則別無傷損處,今將剝去舊筋,改着新筋,加漆其上,而取考癸亥謄錄,則正筋魚膠各一百十斤,取用於各軍門及軍器寺,今亦依此例,推移取用,何如?傳曰,允。
又以國葬都監郞廳,以摠護使意啓曰,都監各所應用雜物,依癸亥年例磨鍊開錄,別單書入,而其中前排,可用者取用,新備者,則例爲分定於外方,而今番則爲慮民弊,自京可貿者,以內下銀子,折價貿用,不足則自戶曹先爲給價後,其價本,分定於各邑,至於京市所無,不得不分定於外方者,觀勢擧行之意,已自山陵都監,單子定奪矣。本都監,亦依此爲之,何如?傳曰,允。
又以撰集廳言啓曰,因摠護使啓辭,三都監都廳六員,兼差撰集廳郞廳之任,旣已減下矣。其代,以獻納宋必恒,前縣監吳命新,前持平金鎭商,前正言趙遠命,副司果洪禹傳,前司書李善行改啓下,曾前啓下郞廳,或在外,或有故,尙今不爲仕進之員頗多,考出之役,一時爲急,前正郞鄭錫三,前佐郞尹㝚,加數差出,催促察任,其中前銜之員,令該曹,卽爲口傳付軍職,堂上連日不進人員,明朝牌招,何如?傳曰,允。
兵曹口傳政事,以金鎭商·趙遠命·李善行·鄭錫三·吳命新·尹㝚爲副司果。
韓世良,以禮曹言啓曰,臣陽來,進詣永徽殿奉審,則正殿北邊道里一處,及前面退道里內一處,西邊翼閣,北邊道里二處,神門及左右行閣等處,滲漏漏濕,正殿前面退道里內一處仰壁土,滲漏剝落,移安廳北邊椽木三箇,腐傷折下,中排設廳東簷下女夫瓦破傷,果如本殿參奉所報,卽當卜日修改,而目今雨勢,尙未開霽,姑待快晴後,擇日修改之意,敢啓。
韓重熙啓曰,命召十部,密符四十五部,左右捕盜大將牌·傳令牌合四部,今已造成,故竝爲封入。應受之員,俱宜命招分授,而領右相,則方爲院相,自此當直傳訓鍊·御營·禁衛三大將,兵曹判書·左右捕盜大將·守禦使·摠戎使,日勢已暮,竝待明朝命招,使之受出,何如?通符一百四十三部,兵曹摘奸牌一部,都摠府摘奸牌二部,亦皆畢造,通符內上件五十九部,依例內入,而其餘八十四部及兵曹·都摠府摘奸牌,亦依前例,自本院頒布各司,還收舊牌。諸道監司,統·兵·水使以下所受密符,當依己亥·甲寅年例,每道宣傳官各一人,持標信下去,次第傳授後,舊符換來,而事係重大,不可不成送有旨,且送舊符左隻,使之合符,然後可以收來矣,竝此仰稟。傳曰,依爲之。
辰時,上御挹和堂,藥房入診,都提調金昌集,提調趙泰耉,副提調尹憲柱,注書李重煥,記事官金克謙·趙昌來,醫官吳重卨·李道元·金德三·康天衢·李震成·權聖揆·金必祐入侍。金昌集進伏曰,暑雨支離,氣候如何?上曰,無事支過矣。昌集曰,常時暑濕之月,可進生脈散之屬,而向者醫官,以加味生脈散,限三貼進御宜當云,而已盡於昨日,故欲更爲議定繼進當否,敢請入來矣。令醫官診脈,何如?上曰,唯。趙泰耉曰,向日以水刺當進御,爲敎矣,近間進御否乎?上曰,進御矣。昌集曰,今日加漆時迫,只令三人診脈,何如?上曰,唯。金德三·康天衢·李震成等診脈畢,各陳所見。昌集曰,加味生脈散繼進當否,問之,何如?上曰,唯。尹憲柱曰,醫言,脈緩而有熱云,自上覺之乎?上曰,不覺矣。德三曰,姑停生脈散,辰砂六一散,間間進御似好矣,諸醫所達皆同。昌集曰,諸醫以爲,生脈散宜停,而六一散仍進,宜當云矣。上曰,唯。昌集曰,大妃殿,連以水澆·水刺勉進之意,仰請,而每下哀痛不忍聞之敎,雖以不絶穀氣爲敎,而粥飮之進,何以扶元?雖以身無疾病爲敎,而不知不覺之中,潛消暗鑠,過時則雖知,而亦無及,臣等亦當勸進,而自上亦爲奉勸,期於得聽,如何?泰耉曰,慈殿氣候,本來虛弱,而幾月焦煎之餘,遭此罔極之痛,粥飮別無所進御,悶迫可達?今日啓辭批答,以過月則爲他道,爲敎,今朔尙有一望,氣候一傷之後,詎可追及?臣等方苦口仰請,而殿下亦懇迫奏達,期於回聽,如何?上曰,唯。昌集及憲柱,續而更達,上不答。泰耉曰,向者都提調請遞,故臣欲達而不敢竝請矣。小臣侍藥無狀,終遭終天罔極之慟,縱不能先死,以褥螻蟻,豈忍晏然在職乎?常時罷廳之日,提調恩賞,每在醫官之先,而到今醫官被罪,而臣等安可獨免乎?且都監及纂廳堂上,俱爲啓下矣。外間諸議,亦以爲不宜兼察藥院云,請遞小臣藥院提擧之任,仍涕泣。上下答,而玉音低微,諸臣聽瑩。昌集顧問李重煥曰,何以下敎乎?重煥曰,不能詳聽矣。良久,昌集奏曰,俄者趙泰耉請遞藥房提擧之任矣。自上下答,與諸臣聽瑩,未知何以下敎乎?上曰,仍令行公,可也。泰耉曰,小臣遭如此之事,而敢行公乎?雖以國體言之,恐不然矣,敢更爲陳請矣。上不答。昌集曰,都提調則以使行許遞,而泰耉則都監纂廳,職掌雖多,亦何必遞乎?上不答。諸臣遂退出。燼餘
上在慶德宮廬次。
王大妃殿·大殿·中殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,連爲進御乎?臣等不勝憂慮,敢此問安。答曰,知道。慈殿氣候一樣,生脈散·蔘茶進御矣。
王大妃殿·中殿,藥房口傳問安。答曰,罔極。
韓重熙啓曰,守禦使·摠戎使及諸道監兵水使處,新造密符傳授時,仍用當初所授諭書中書塡第次乎?己亥·甲寅前例,皆如此,今則何以爲之乎?且每道,宣傳官各一人下送事,旣已稟定,而至於濟州,乃是候風越海之地也。水路險遠,遲速難期,他處分授之人,不可兼往濟州,則別爲定送,何如?敢稟。傳曰,依爲之。
韓重熙啓曰,江華留守魚有龜,時在京中云。一體牌招,傳授密符之意,敢啓。傳曰,知道。
金相元啓曰,工曹別單,世子宮·嬪宮兩宮供上及所屬各處炭燒木等,六月十三日爲始減下秩。傳曰,減下外,仍進排付標處,竝逐年進排事,分付。
韓世良啓曰,工曹判書·禮曹參判俱兼長生殿提調,而工曹判書申銋,老病添劇,禮曹參判李縡在外,而親病甚重,不得上來,梓宮加漆及外梓宮合木時,無以推移進參,合有變通之道,禮曹參判李縡,今姑改差,其代,令該曹卽爲口傳差出,仍爲牌招察任,何如?傳曰,依啓。
韓世良,以撰集廳〈堂〉上金在魯·洪錫輔牌不進,罷職傳旨,傳曰,推考傳旨捧入。
吏曹口傳政事,以金演爲禮曹參判。
吏曹,虞主題主官西平君橈,預差行副司直李聖肇,誌文草圖書寫官前執義尹錫來,預差正言申晳,鑄成廳堂上戶曹參議金雲澤,工曹參議沈樘,郞廳戶曹佐郞李英輔,工曹佐郞朴聖輯。
韓重熙啓曰,事變假注書李瑜時無職名,依例付軍職,冠帶常仕,何如?傳曰,允。燼餘
上在慶德宮廬次。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,今日當爲煎入,而元氣扶接之道,終不如食物之滋補,而水澆水刺,屢次勸進,尙未允許,臣等不勝悶迫。今當更爲啓請,而自上亦爲奉勸,期於趁早開許之地,千萬幸甚。終宵耿耿,敢此問安。答曰,知道。慈殿氣候一樣,水澆水刺,當更爲奉勸矣。
王大妃殿,藥房口傳啓曰,臣等不避煩瀆之懼,再昨勸進水澆水刺,則慈旨一向悲切,乃以當月爲敎,有庶幾改諸之望,殊不勝悲幸之至。第慈聖之有此敎,非不知意有所在,而欲待易月,則此朔餘日尙多矣。伏想號擗之中,氣力催傷,已無餘地,雖是一二日之間,不早變通,則必有靡及之悔,況可以坐待旬日之遠乎?頃者,以水澆水刺强進之意,亦已奉勸于聖上,則幸得蒙允矣。伏未知果爲進御,而以聖上之誠孝,慈聖未及勉進,則亦必不安於獨進,設使慈聖氣力,猶可以支過旬日之間,獨不爲聖上保護之道,勉抑至情,先自强進,仍爲勸進于聖上耶?此不但出於臣等憂慮之深切,亦今日群下之所仰望。伏願勿以煩聒爲罪,更加深思,亟允臣等之請,千萬幸甚。諺書答曰,罔極。不忍水刺,而累日懇勸,故再昨已示欲進之意,又如是過慮,當留意矣,須勿更慮焉。主上方進水刺,而本多熱候之中,遭此罔極之痛,氣候不得如常,所進御者亦減,以是爲慮矣。
中宮殿,藥房口傳問安。答曰,罔極。
執義趙聖復啓曰,原州牧使沈廷輔,本以王室至親,厚被先朝寵遇,憂愛之誠,固宜有倍,而頃當聖候大漸之日,廷輔與諸臣,同被自內召入之敎,則在廷輔之道,宜不敢獨先退出,雖或乍出,亦當待候於閤門外,以俟進退之命,而廷輔徑出闕外,退坐閑處。及夫再次召入也,院隷輩不知在處,累度催促,艱辛得尋,屬纊之後,始爲入侍,伊日聖候遑急,上下煎泣之際,苟有秉彝之天者,其泛忽不謹,何忍至此?事之寒心,莫此爲甚。物情駭然,久而未已,請原州牧使沈廷輔削奪官爵。頃日歲抄中,有朴泰春·呂必重·姜履相·金世欽·李彦明·洪錫九等職牒還授之命,臣竊以爲不可也。此輩或傳播凶言,煽出溥疏,或疏救凶人,遣辭叵測,或媚事凶徒,密贊陰謀,罪狀絶痛,俱被逬裔之典,歲月滋久之後,始得蒙宥,而厥後累經大霈,不復擧論於歲抄,則當初罪名之甚重,於此可見,而我聖考懲奸慝峻隄防之意,豈不嚴且明哉?今當嗣服之初,首施給牒之典,固知出於曠蕩之盛意,而如此負犯至重之類,決不可徑還舊牒,請還收朴泰春·呂必重·姜履相·金世欽·李彦明·洪錫九等職牒還授之命。答曰,不允。
韓世良啓曰,判府事李頤命箚子到院,而公除前留院之意,敢啓。傳曰,入之。
又以禮曹言啓曰,卽接奉常寺所報,則今此國恤時虞主造成及奉安,以何殿爲之云。取考甲寅謄錄,則甲寅年顯宗大王國恤時,虞主造成于資政殿月廊,奉安于資政殿,甲寅年仁宣王后,癸亥年明聖王后國恤時,虞主造成于明政殿月廊,奉安于光明殿,庚申年仁敬王后,辛巳年仁顯王后國恤時,虞主造成于資政殿月廊,奉安于挹和堂矣,今番以何殿造成奉安乎?敢稟。傳曰,奉安于明政殿。
又以禮曹言啓曰,取考謄錄,則國恤發靷前,誕日及節日,表裏像生時封進於殯殿矣。來八月十五日,大行大王誕日,大殿·中宮殿,於殯殿所進表裏及百官表裏,依例封進事,分付該曹,而表裏封進時,百官有哭臨之例,今亦依此擧行,何如?傳曰,允。
又以長生殿郞廳,以都提調·提調意啓曰,外梓宮合木吉日,以今月二十五日辰時,推擇啓下矣。梓宮銀釘上加漆,在於同日巳時,本殿堂上,合木及加漆時,竝當進參,而時刻相近,將無推移進參之勢,不可無變通之道。合木吉時,更問于日官,則同日未時爲吉云,以此時退行之意,敢啓。傳曰,知道。
又以國葬都監郞廳,以摠護使意啓曰,大小轝長橫短杠,外梓宮橫杠等及車子長杠所入眞木,曾前例爲卜定。今番則爲慮外方民弊,凡干雜物,皆自京辦備,今此眞木合六十八條,他無取用之處,依斫用北漢松木之例,南漢城內眞木,量其容入,發遣本都監監造官,與本官眼同斫取,而使城內僧軍,曳下松坡倉,以爲船運取用之地,何如?傳曰,允。
又以國葬都監郞廳,以摠護使意啓曰,本都監監造官宋性源,身病猝重,不得察任,改差,其代,以司饔院奉事李碩臣差下,何如?傳曰,允。
柳重茂,以兵曹言啓曰,卽者南所書員來言,本所衛將金台相,本以八十老病之人,別巡受點不得行日直矣,自五六日前,重得泄瀉,轉成毒痢,多般治療,未得差效,症情危劇,氣息奄奄,頓無生意云。公除前仍番,旣有甲寅舊例,則今不可容易變通,而聞其病勢萬分危重,實無仍直之勢,以他衛將,推移入番,改落點,何如?傳曰,允。
又啓曰,摘奸牌及左右捕盜大將牌,自外燒火,事體未安,有所啓稟,而以問于院相爲之事,下敎矣。問于院相則以爲,摘奸牌·捕盜大將牌,皆刻御押,不可燒火,還入大內,國葬時,出付都監,與御押標信,一體奉安於退壙,捕盜廳傳令牌及各處通符,自本院燒火,宜當云矣,敢啓。傳曰,知道。
又啓曰,新造兵曹·都摠府摘奸牌,及左右捕盜大將牌·傳令牌,各處通符,旣已分授,舊牌及舊通符,亦爲還收矣。舊通符,雖有自本院啓請燒火之前例,至於摘奸牌·左右捕盜大將牌,則旣是御押所刻,自外燒火,事體未安。前例亦無顯著,何以爲之?敢稟。傳曰,問于院相缺數字
行判中樞府事李頤命箚子。伏以大行大王山陵誌文撰進之命,及於賤臣,聞命駭惶,罔知攸措。嗚呼,惟我大行大王盛德洪烈,冠絶百王,苟非老於文學者,莫可摹天畫日,念臣本無見識詞藻爲一世所推重者,加以衰朽昏眊,久疎筆硏,十年焦憂,神精消亡,天崩之日,心肝崩裂,忽忽無生人之意,雖欲不量才分,冒當大事,其勢末由。況行期卒急,使事悤擾,以此殘憊之氣,實難致力。伏乞天地父母,俯諒由中之懇,亟許回授可堪之人,毋使送終大事,一有未盡,不勝幸甚。且臣以耳目所記言之,前日應是選者,若非山林耆德,必是廊廟重望,今雖舍臣,豈無其人?非臣飾讓,寔出輿論,伏乞裁察焉。臣以萬萬無似,猥蒙先大王罔極之恩,常願肝䐉塗地,以酬知遇。今乃少效薄技,以闡洪休,榮旣至矣,願亦遂矣,何敢煩籲於此時,以負自盡之義也?瀆冒至此,不勝惶恐。取進止。答曰,省箚具悉卿懇。孤以險釁,獲罪于天,遭此罔極之痛,只自號哭而已。今觀卿箚,益甚愕然,無以爲諭。卿念先朝之知遇,勿爲過辭,從速製進,以副孤之至望。仍傳曰,遣史官傳諭。燼餘
上在慶德宮廬次。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,連爲進御乎?昨以水澆水刺强進之意,縷縷陳請,則始有留意之敎,不勝悲幸之至,第未知果爲進御否?且伏承慈敎,甚以聖候不得如常,進御減少爲憂,夫雖在平常之時,若當暑濕之節,則進御自然減少。況聖候纔經疹患,遽罹巨創,行素已過旬望,胃氣必已傷損,水澆水刺雖有所進,若無薑桂之滋補,則終無以鎭胃氣而扶元氣,下情方且悶慮之際,慈敎及此,臣等不早陳請之罪,在所難免。今日常膳之勉進,旣不容少緩,以貽靡及之悔。伏望勉抑至情,亟許變通,千萬泣禱,不勝終宵耿耿,敢此問安。答曰,知道。慈殿氣候,與昨一樣。蔘茶少進,水澆水刺·加味生脈散,不得進御,以此悶慮。予以無誠,哀號罔極之中,遽聞不忍聞之說,五內如裂,只自嗚咽。卿等不早陳請引咎,殊涉太過。予時無疾病,勿爲過慮焉。
王大妃殿,藥房朝問安時,口傳啓曰,昨日口傳啓請水澆水刺勉進事,有留意之敎,臣等不勝悲幸之至,第未知果爲進御否?聖上所進水澆水刺,自外莫知其連進與否,亦未知其多少如何,伏承下敎,以氣候不得如常,進御者減少爲慮矣,下情驚慮,容有極哉?不得不以變通之意,今方陳請,亦願自內奉勸,以爲趁卽開許之地,千萬幸甚。諺書答曰,罔極。連已示意,身亦少無疾病,勿慮爲望。主上,暑月則自前厭進水刺,而此時則不無念慮,當勸之矣。
中宮殿,藥房口傳問安。答曰,罔極。
執義趙聖復啓曰,臣昨以原州牧使沈廷輔削奪官爵事,有所論啓,而伏承聖批,不賜允兪,臣竊惑焉。廷輔,本以王室至親,厚被先朝寵遇,則憂愛之誠,固宜有倍於恒人。餘語同上請原州牧使沈廷輔削奪官爵。請還收朴泰春·呂必重·姜履相·金世欽·李彦明·洪錫九等職牒還授之命。措語見上答曰,不允。
韓世良啓曰,卽伏見黃海道上送陳慰箋文缺數字監司李德英·谷山府使趙囿春,大妃殿所進箋文中,頭辭大段數字缺兵使柳星樞,水使柳貞章,大妃殿所進箋文中,不書尊號,不察甚矣,竝從重推考。傳曰,允。
韓世良,以禮曹言啓曰,陵奠魂殿祭奠肉膳當否,殷奠奠罷,散官·館學生望哭,百官外班朝夕哭臨·受杖等事,在外大臣及知禮之臣處,旣已發遣郞廳,而在京大臣知禮之臣收議,則纔已畢到,先爲書入之意,敢啓。傳曰,知道。
又以禮曹言啓曰,因政院啓辭,本曹稟啓正言申晳疏批中,移奉一節,一體問議于大臣,稟處事,命下矣。議于大臣,則領議政金昌集以爲,宣政殿爲殯殿,大行大王睿志所存,雖不敢測知,而旣有遺敎,則只當遵奉無違,而奉移靈牀於初終之日,事有至難行者,故其時僉議以爲,宜早稟定,而適値症候日臻之時,有不忍以他日凶禮間事,煩聒於四聰,遂遭崩天之慟,此臣子靡及之遺恨也。然而聖上仰稟於慈聖,明知先志之在於恤費,而遂以資政殿爲定,則此與無端更改有別。宣政·資政,均是法殿,而菆塗旣完,爲日且久,到今遽動,尤豈不重難乎?第臣等不能豫講方便之道,臨事倉卒,未免失違先王末命,慙痛惶殞,只俟譴罰而已。伏惟上裁。行判中樞府事李頤命以爲,此事今伏承下詢,臣不覺聲淚俱下。其時,雖以臣愚迷,豈不知事勢之難便,而所以不卽稟覆於榻前者,誠有所不忍而不敢者,囁嚅而退,以至于今日,致令先敎不行,輿情不平,此皆臣之罪也。到今事有至難,又不敢贊決變通之議,但有慙痛隕絶,恭俟死罪而已。今夫違末命,循事勢也,啓菆塗,非其時也。唯在聖明酌量輕重,博詢審處,如有終不可變者,追告事由,恐不可已矣。伏惟上裁。行判中樞府事趙泰采以爲,宣政殿遺敎之不得奉遵於初終之日者,雖出於事勢之萬分難便,而終不免爲未安之歸,此臺臣所以有擇日移奉之請也。竊伏念殿下嗣服之初,所自勉者,毋過於一遵先志,群下之所儆戒者,亦毋過於繼述之孝,今此殯殿事,旣有大行遺敎,則雖已後時,惟當遵而無違矣。第聖上,旣稟慈聖,明知遺意之在於恤費,遂以資政殿爲定,則到今遷奉,事體之至爲重難,果如諸大臣之議,而若以終不奉移,爲大段欠典,則措辭告由,恐不可已。議者或以過時爲言,事旣可告,則豈可拘於早晩,仍廢當行之節耶?迷見如此,伏惟上裁。行判中樞府事金宇杭議,與趙判府事議同,右議政李健命議,與領議政議同。領中樞府事李濡病勢危劇,不得收議,判中樞府事權尙夏在外,不得收議。大臣之議如此,上裁何如?傳曰,稟于慈殿,則先王遺敎本意,非他事爲慮,資政殿狹窄,奉安于宣政殿也。初喪時,因大臣之陳達稟予,故仍奉資政殿矣。到今移奉梓宮,事體極爲重難,且大臣之言,正合予意,以李判府事議施行,爲敎,以此奉行,宜矣。
韓世良,以禮曹言啓曰,卒哭前諸道停止祭享香祝,還爲上送,淨處燒火事,旣已稟啓,分付矣。十一月內行齊陵·英陵·璿源殿·慶基殿冬至祭,十二月璿源殿·慶基殿臘享祭祝文,亦已下送,而御押今當改書,前去祝文,亦爲還送,一體淨處燒火,祝文更爲下送,何如?傳曰,允。
又以禮曹言啓曰,今此大行大王發靷時,啓殯後卒哭前應行祭奠,今方磨鍊,而取考前例,則辛巳年國恤時,發靷日朝奠,兼行於朝上食,發靷及返虞時,晝停則只行晝停奠,而不設晝茶禮矣。今亦依例擧行之意,分付,何如?傳曰,允。
又以禮曹言啓曰,自前國恤時,初虞祭爲始,魂殿·山陵,進用苧野床花矣。壬戌年,因筵臣陳達,以陵殿各祭油果及果品,加以綵花,本非正禮,議大臣停罷,故辛巳年,敬寧殿山陵,綵花勿爲進用,今亦依此例勿用之意,分付,何如?傳曰,允。
尹憲柱,以忠勳府言啓曰,在前國恤時,自本府進香,旣是三百年遵行之舊例,前期措辦節目,俱載謄錄。今此大行大王殯殿進香事,一依甲寅年顯宗大王國恤時舊規,將爲設行之意,敢啓。傳曰,知道。燼餘
上在慶德宮廬次。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,哀疚中聖體,若何?大妃殿氣候,亦何如?加味生脈散,連爲進御乎?水澆水刺,雖下留意之敎,而尙未承進御與否,臣等不勝悶鬱。且臣等昨伏承慈敎,以聖候元氣之不如常時,水刺減少爲憂,敢以復常膳之意,有所陳請矣。及承聖批,乃以予以無誠,哀號罔極之餘,遽聞不忍聞之說,五內如裂爲敎,臣等奉讀未半,不覺摧咽,繼之以悶迫也。親喪固所自盡,非不知聖上罔極之情,有所不忍於遽爾復膳,而帝王之孝,異於匹庶,上承宗社之托,下係臣民之望,何可自輕其身,徒區區於疏水之末節,而不思古聖人深戒之意乎?況伏念聖上甫經重症,未及完復,若不以薑桂滋益之道,早爲之所,則將來無窮之悔,有不可勝言。仰體慈聖憂念之懷,亟副臣等泣懇之忱,千萬幸甚。不勝終宵紆結,敢此問安。答曰,知道。慈殿氣候一樣,水澆水刺,尙不得進御。加味生脈散進御,而予無疾病,復聞不忍聞之言,不知何以爲諭矣。
王大妃殿·中宮殿,藥房口傳問安。答曰,罔極。
執義趙聖復啓曰,臣以沈廷輔削奪之請,連日論啓矣。追聞物議,則以罪重罰輕,重加非斥,臣之擬律乖當之失,著矣,臣何敢仍冒於臺次乎?請命遞斥臣職。答曰,勿辭。
執義趙聖復啓曰,原州牧使沈廷輔,以王室至親,厚被先朝寵遇,則其憂愛之誠,固宜有倍於恒人,而頃當聖候大漸之日,廷輔與諸大臣,同被慈聖召旨,入侍臥內,忽乃無端先出,退坐闕外,至其再次招入,蓋將使奉行屬纊之節,而院隷輩,不知其所在處,累度催促,艱辛得尋,晩始還詣,已後於屬纊,當此晷刻待變,上下煎泣之際,苟有秉彝之天者,豈容若是?其任情徑退,不卽復進,致不得自效其誠禮哉?輿情咸憤,久而愈激,揆以國體,不可無懲礪之道。請原州牧使沈廷輔,削奪官爵,門外黜送。請還收朴泰春·呂必重·姜履相·金世欽·李彦明·洪錫九等職牒還給之命。答曰,不允。
韓世良,以長生殿郞廳,以都提調·提調意啓曰,外梓宮合木,今已畢役,自今日爲始着漆,而辛巳國恤時,初以六十度定限,因陪進日字窘迫,不得已減五度矣。今番則六十度爲限,何如?傳曰,允。
又以禮曹言啓曰,以殯殿移奉當否,大臣收議中,判府事李頤命告由一節,有所仰陳,而依李判府事議施行事,命下矣。告由吉日,令日官推擇,則來七月初一日爲吉云。同日朔奠兼行,而告由文,卽令藝文館撰出,令代奠官告由,何如?傳曰,允。
本院啓曰,伏惟殿下,自大行大王聖候未寧之後,十年焦憂,傷損必多。況在今春,纔經疹患,氣且未復,而竟罹天崩之巨創,攀號擗踊,哀毁過制,元氣之潛消暗鑠於不知不覺之中者,此固理勢之所必然也。卽今保護之道,惟在食物,擧朝群情,方以爲憂,伏見大妃殿下藥院之敎,主上氣候,不得如常,所進御者亦減,以是爲慮,臣等聚首憂遑,不知所以爲喩也。宗社之託,臣民之望,惟在殿下一身,今若徒循罔極之情,不思滅性之戒,則前頭之慮,有不可勝言。昨日藥院之批,雖以時無疾病爲敎,疾病已生之後,則悔之無益,伏願殿下,亟從藥院之請,勉副群下之願,宗社幸甚,臣民幸甚。臣等職在近密,不勝區區憂悶之忱,惶恐敢啓。答曰,已諭于藥房之批,爾等勿爲煩瀆。
梓宮銀釘上加漆入侍時,院相所啓,今後加漆入侍時,承旨·史官各一員入侍事,定奪。
韓重熙,以禁衛營言啓曰,四番左部中司屬忠淸道五哨軍兵六百五十二名,二番海西別驍衛五十六名,步軍標下一名,已爲點考。新舊番當爲替直,而未過公除前,內入直哨官,不得替直,所領鄕軍與哨官,一體仍直,則遠道許多軍兵等累日滯留,甚爲有弊,哨官係是落點入直者,雖令依前仍番,鄕軍則來七月初一日,與內外各處入直馬步軍兵,依例替代後,舊軍放送,何如?傳曰,允。
韓世良,以魂殿都監郞廳,以摠護使意啓曰,魂殿所用祭器,今日爲始鑄成,監造官,使之依例直宿,何如?傳曰,允。
韓世良,以耆老所言啓曰,今此大行大王殯殿,諸上司,皆將依例進香矣。本所事體情禮,比他司自別,亦不可無進香之擧,雖無前例,許令設行,何如?傳曰,允。燼餘
上在慶德宮廬次。
懿仁王后忌辰齋戒。
辰時巳時,日暈。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,連爲進御乎?水澆水刺,已有留意之敎,而尙無進御之事,下情不勝悶鬱,今方更爲陳請,而聖上亦爲懇勸,則庶有勉進之理,而慈聖之憂聖上者,亦深切矣,何不先自變通,以爲感回之地乎?臣等今日之請,亦云晩矣,而以無疾病,爲違拒之端,若待疾病之生,始試薑桂之資,則胃氣已敗之後,恐無可及,豈非大可憂者乎?閭巷匹士,居喪胃損,不能善食,而諉以無疾,不早爲之所,則致於難言之域者,居多,況帝王之尊,常時居養,異於匹庶,且聖上遽罹巨創於大病之餘,行素殆過兩旬,進御日益減少,其所損傷於不知不覺之中者,必已深矣。若不及今變通,則其爲宗社臣民,何哉?先王制禮,疏水有節,聖人垂訓,從權爲孝。伏願聖上,仰體慈聖之憂,亟允臣等之請,千萬幸甚。不勝終宵憂慮,敢此問安,仍申懇迫之忱。答曰,知道。慈殿氣候一樣。加味生脈散·蔘茶·水澆水刺,終不得進御,煎悶日深,予無疾病,食飮亦無所減,卿等之過慮,何乃至此?更勿煩瀆。
大妃殿,藥房朝問安時,口傳啓曰,臣等以水澆水刺勉進之意,不避煩瀆,屢次陳請,則始有留意之敎,仍以聖躬爲慮,臣等欽仰感祝,竊以爲欲先勉進水刺,仍勉聖上以變通之道矣。每承女醫所傳,近來所進,猶是粥飮,至於水刺,尙不强進,實非所望於慈聖者也。臣等方仰體慈聖憂慮之意,請進常膳於聖上,而尙無勉從之意,方以慈聖之不進水刺爲憂悶,安知聖上之不爲勉從臣等之請者,欲待慈聖進水刺之後,始爲允從耶?然則聖上之勉從,實係於慈聖之勉進水刺與否,豈非切迫之甚者乎?更加深思,先進水刺,仍勸聖上以從權之道,千萬泣禱。伏聞每日未明,進詣殯殿,昏後始爲還次,必以參朝夕哭奠而然,此雖出於情禮之無窮,其所以傷損者,必已多矣,臣等於此,尤不勝涕泣悶迫。自今勉抑至情,殯殿出入,無犯昏夜,朝夕哭奠,間間進參,卽群下之所望,不避僣越,又此哀籲,亦不勝惶恐。諺書答曰,水刺不忍强進之意,前後已悉,而尙多有未盡之辭,如是煩瀆,則還爲有害,而身且無病,更勿爲慮也。主上,數日來氣候,益不如前,水刺亦不進御,此時變通,其在情禮,尤爲罔極,保身之道,不可不念,故卽以常膳待令,欲爲從權矣。常時水刺進御之節,每令親自看審而進御矣。此時不忍遽變前事,故上食及上奠時,所當看審梓宮之側,亦是不忍暫離之時,而曾未幾何,山陵之期已定,心膽如碎,而一身傷損,如是念慮,決非允從之事也。
中宮殿,藥房問安,答曰,罔極。
韓世良,以禮曹言啓曰,因本曹草記,端懿王后當殿告由當否,在外大臣處,更問議處事,命下矣。發遣郞廳,問議于行判中樞府事權尙夏後,郞廳仍以陵殿祭奠肉膳當否等問議事,轉往于知禮臣等處,判府事權尙夏收議,先爲上送,而以爲草野賤臣,從前不敢以大臣自居,而卽今病情,萬分危篤,精神昏亂,全不省事,禮官來問,不敢仰對,不勝惶恐云矣,敢啓。傳曰,知道。
兵曹口傳政事。李肇·朴聖輅爲副護軍。
午時,藥房詣閤門外,口傳啓曰,臣等率數三醫官,入診爲宜,而且有稟定之事,敢來請對矣。傳曰,依爲之。
酉時,大妃殿,下敎于藥房曰,朝者,勸主上以從權之意,罔極之中,不忍遽進,故萬端開諭,勸進常膳矣。內殿,常時亦多病軟弱,而遭此罔極之痛,粥飮亦不能一一進御,氣甚損敗,不可不慮,故同爲勸進常膳矣。
大妃殿,藥房口傳啓曰,藥房連以從權之意,仰請于大殿,今日入診時,亦縷縷懇請,而天聽邈然,無意勉從,群下之情,無不悶鬱,方欲更爲祈懇,期於得請後已矣。今承自內已爲勸進之敎,下情之欣幸,不可盡達,內殿氣候之澌敗損傷,臣等亦非不知,而急於扶護上躬,未及一時仰請矣,自內不待臣等之請,亦爲同時勸進,尤不勝幸甚。且念大妃殿積傷之餘,若不趁速變改,只進粥飮,則前頭無窮之慮,有不可盡達,水澆水刺勉强進御,千萬伏望。諺書答曰,粥飮連進,身且無病,只望勿復過慮。水澆水刺,雖爲强勸,每聞之,輒覺五內如燬,尤爲哀痛矣。旣已留意,更望勿復請焉。
校理洪廷弼箚子。大槪,伏惟聖上至行天賦,孝思罔極,哭泣無節,哀毁踰制,衰麻不脫,饋奠必親,蒸炎鑠其外,疏水傷其內,眞元之暗消,氣力之難支,不待有疾而後可知。伏乞聖明,特加深思,亟賜允兪,回慈聖塞淵之德,副臣民懇祝之忱事。入啓。答曰,省箚具悉。上承慈聖之敎,俯循群下之情,不得已勉從,益不勝如割之慟矣。
敎京畿觀察使李㙫書。王若曰,小子新承丕基,尤愼任用,八路最重京輔,疇應旬宣,乃簡通才,遂畀隆寄。念卿賢勞十載,蓋已歷按三藩。首典西維,益增海防之重,旋莅南服,坐得江湖之心。迨夫嶺節之新迪,尤見召棠之遺愛。律身不事乎矯厲,人自服其廉平,爲政不務乎呴嚅,民自底於寧謐。玆豈獨器識通敏之致?蓋亦由家庭濡染者多。忠孝世傳,匪惟文學廉潔之美,祥順天賦,夙著老成端重之譽。持論和平,自遠於風波蕩激之地,宅心恬靖,恥近於炎凉奔趨之塗。肆先后則哲之明,俾內外歷試之久,論思風儀,承密命者幾年,奬拔超遷,移殊簡於貳秩,今當舊臣之圖任,豈合外闑之重煩?惟彼畿輔根本之邦,保釐尤急。況玆民生困瘁之日,責應益繁,冠蓋星馳,晉館窘授餼之具,工徒夜作,漢陵告㸐脂之勞,右內史之難治,宿望思籍於貴重。二千石之共理,朝議咸歸於循良,龍胡莫攀?卿方痛圖報之無地,虎尾若蹈,予則幸分憂之有人。玆授卿以京畿觀察使兼兵馬水軍節度使巡察使開城府留守江華府留守,卿其祗服寵章,益殫忠智,捍蔽京輦,則如太乙句陳之拱幕座,敷宣仁化,則如江沱汝漢之被王風。供億方殷,計雖急於取辦,徵求無藝,念須存於紓窮。凡於黜陟幽明之間,寧容私意之參錯?苟有弛張變通之道,毋憚條奏之頻煩,卿自優爲,予何多誥?若夫裁稟之法,自有典則之常。於戱,寬厚太過,則易流於縱弛,治理旣熟,則易至於懈怠,追先朝責勉之旨,俾也可忘。勵昔日澄淸之規,尙克毋替,故玆敎示,想宜知悉。知製敎李眞望製進
上御挹和堂,藥房入診入侍,都提調金昌集,提調趙泰耉,副提調尹憲柱,注書李重煥,記事官金克謙·趙昌來,醫官金德三·權聖揆·許坫,右議政李健命,同爲入侍。金昌集進伏曰,近日日氣陰濕,氣候如何?上曰,僅得無事矣。昌集曰,日氣如此,而水刺減少,故欲診察而入來矣。令醫官診脈,何如?上曰,唯。趙泰耉曰,辰砂益元散,間進乎?上不答。昌集曰,日氣如此,雖常時,正宜却厭食治,況所進,又非常膳,則何以進御乎?李健命曰,伏見慈殿下敎,則以水刺不如常時爲敎,理勢宜然。當此暑月,而却食治,一日二日,群下念慮,豈有限哉?泰耉曰,殿下有濕且肥,肥濕之缺數字不實矣。殿下幾年侍湯,焦煎中,且重經紅疹,又遭此罔極,今雖不覺,後自然損傷矣。伏聞慈殿下敎,群下孰不悶迫?殿下雖於此時,所不忍聞,而第念人君之孝,自異匹士,宗社之托,所重有在,而聖人制禮,亦以滅性爲非孝,此訓炳然。薑桂滋補之道,雖無病,當早爲之所,而況病患已生,尙且牢拒不從,此豈不悶急哉?且慈候,曾前用蔘茶百餘貼,而不有顯效,其虛可知。積年焦遑之中,竟遭巨創,粥飮之進,何以支保乎?殿下先思保身之道,而且勸慈聖,則豈非大孝乎?伏望思變通之道而下敎焉。昌集曰,臣等欲爲此請者,已久矣,自承慈殿下敎,一倍驚遑,屢瀆宸聽,而一向牢拒,焦悶何極?雖以無疾爲敎,疾病一生,其可及乎?閭閻之人,以無病自恃,當喪不卽變改,仍以見敗者多矣。殿下常時居養,異於閭人,而病餘遭創,又當暑濕,不於此時,亟爲變通,而將若之何?自上雖於罔極中,不忍聞如此之言,而宗社之托,所重有在,必也强抑至情,先自保身,而且以水澆水刺,奉勸慈殿,仍以漸至於復膳,則殿下之孝,豈不有光乎?文字奏達,難以回聽,故臣等請診入來,伏望快賜允從。健命曰,藥房諸臣,委曲奏達,臣無所更進,而第念親喪,固所自盡,毁至滅性,古聖亦非,如欲終孝,則雖閭閻之人,亦早爲之所,況帝王,祖宗之托,臣民之望,係於一身,而可自輕乎?臣民無祿,遭此崩天,中外臣民,只恃殿下一身矣,殿下若不念及於此,一朝病出,則當如之何?殿下一身,雖殿下,亦不自輕,伏望深思變通之道焉。尹憲柱曰,臣於紅疹時,連以入侍矣,伊時症候極重,未及快蘇,以大行大王玉候有加,焦憂以度,畢竟遭此罔極,其傷損,有不可盡達者。今者,徒懷罔極之心,不思變通之道,奈大妃何,奈宗社何?泰耉曰,今日距向日入診,亦非多日相隔,而瞻望玉色,漸覺瘦消,氣力之不如前,可以推知。且以大妃殿下敎,見之,可知其虛敗矣。臣民仰望,只在殿下一身,而殿下形觀如此,其於宗社何?不可不及今早爲之所,此非泛然奏達之言也,體念亟許伏望。且以我朝列聖之事,觀之,顯廟先王,亦已行之,不待累日,勉副群情,伊時,亦豈不哀痛罔極也?良以所重有在故也。伏願殿下,遵列聖已行之典,體古聖達孝之訓,從臣等泣諫之言,千萬幸甚。仍涕泣。昌集曰,臣雖無狀,當此號擗之中,遽奏如此之言,豈不知其萬萬不敢,而但若不及今變通,則亦有萬萬不可言之憂,不得不如此屢瀆,須念宗社之重,且依列聖故事,俯從權制,千萬幸甚。泰耉曰,臣等奏達之言,若是大段不可爲者,則古聖豈著於經,先王亦豈行之哉?今日臣等,必欲得兪音,然後退去矣。健命曰,大妃殿氣候,如是澌惙,水澆水刺亦不進,慮當如何?殿下先思變通後,勸進慈聖,則慈聖豈不從乎?殿下則慮慈聖,慈聖又慮殿下,相爲扶護,則豈不允當乎?憲柱曰,卽今殿下情事罔極,不忍聞如此之言,非不知差退數日而陳請,而殿下神觀大毁,且慈聖,至今尙未進水澆水刺,如此而將奈何?事有不可頃刻少緩者,故如是苦口陳達,允從伏望。時諸臣交口互請者,已久,而上終不下答。諸臣俯伏良久,昌集曰,臣等辭窮意竭,而不得回聽,惶恐甚矣。雖惶恐,而亦不可但已,臣等必得聽,然後退去,速賜兪音伏望。上又不答。健命更端奏曰,殿下問學旣久,其於古今義理,必洞然矣。帝王之孝,莫大於繼志述事,雖然,繼志述事,身有病,則豈可爲哉?身健後,亦可以繼述爲事矣。今徑情直行,飮食之節,不忍變通,而大病一出,則殿下尙安能繼述爲哉?其輕重之別,大小之分,聖學高明,想應洞然矣。慈殿氣候未寧,而又廢水刺,卽今第一急務,莫過於積誠感回,勸進水刺矣。如欲如此,則殿下先自變通,然後亦可爲之矣,此亦有先後次第,而緩急輕重,無非義理矣。泰耉卽繼曰,帝王之孝,繼述爲大之說,是矣。若今徑情直行,則雖欲繼述,詎可得哉?昌集又曰,殿下當顧慈聖,慈聖又當顧殿下,而卽今慈聖,如此哀疚之中,又以殿下之水刺不進,元氣澌敗,爲慮,則此豈不悶哉?勿以支離瀆擾,爲苦,而卽思變通伏望。上曰,卿等之言雖是,但此時聽許太急,當觀勢爲之。昌集曰,雖知畢竟勉進,而臣等之心,晷刻爲悶矣。健命曰,觀勢之敎,似以姑無疾病,爲敎,而若大病一生,詎可及乎?泰耉曰,觀勢之敎,此亦幸矣。旣審知帝王之孝,異於匹夫,宗社之托,所重至大,有此下敎,而亦何必有所待乎?若欲聽許,則當卽聽許耳。進退數日,亦何愈乎?憲柱曰,下敎如此,此亦幸矣。第起色未至霍然,而遽罹此罔極,玉候之消鑠,至難仰達,且慈聖之至今不御水刺,尤極悶迫矣。至思變通,奉勸慈殿,如何?昌集曰,所欲觀勢者,欲觀氣候之加減,而從今以往,氣候必漸不如前,豈有所益,旣以變通爲意,則有何可觀乎?如欲觀勢,則不過益覺聖候之澌惙矣。泰耉曰,小臣家中,亦曾親見矣,當喪久却食飮,一虛之後,有如薪火之奄減,不可及知矣。殿下旣許之,則一日進許,有何所妨?一日退許,有何所益?五十步百步之間也。急降兪音伏望。昌集曰,小臣亦嘗見於親戚家矣。當喪,恃其姑無疾恙,不爲變通,忽有關格之症,則於是乎意其素病,卽漉肉汁,而已無及矣。殿下今雖恃不生大段疾恙,然一日二日,漸至澌敗,豈不悶乎?泰耉曰,未開素前,如可預知其傷,則孰不卽變通,而惟其不知不覺中,暗暗傷矣,及夫疾病之作也,猝暴難及,故用肉汁而獲生者,蓋不至深傷者,而雖用肉汁,仍以不救者,過傷者也。且殿下,今何以知傷否乎?奄遭巨創者,已踰二旬,旣不試危數字缺不避瀆擾,敢此仰達,開許伏望。且慈殿下敎,以殿下常時有熱候,爲敎,抑以經疹不遠,或時覺發熱乎?上曰,唯。泰耉曰,病餘,且有熱候,則尤宜急思變通矣。殿下一身,豈不重乎?先王付托,殿下豈不思乎?上不答。健命曰,臣等累次奏達,辭已罄矣,無以加奏,而此言非但臣等之言也。凡在廷之臣及一國含生之類,孰不欲以此言仰達,而殿下或以爲只是臣等之言,有所持難歟?須念一國顒望之請,亟從伏望。昌集曰,我朝列聖,行冠百王,維則之孝,咸躋於古,而當喪不爲固執者,良以宗社付托至重故也,殿下何可異於列聖之爲乎?臣等猶爲晩,而自上又以觀勢爲敎,悶迫何達?伏望體念而勉從焉。上終不下答。良久,昌集曰,今日欲聞勉從之敎而退去矣。如是漠然,不爲開可,不知所達矣。仍更端奏曰,大行大王諡狀·誌文,今方撰述矣。政院日記及時政記外,幼少時事,與內間事,凡外人所不知者,自前添入於行錄以下矣,今亦如此乎?上曰,依爲之。昌集曰,向時大妃殿,以御製書置之者,從當下之,爲敎矣。御製中,必有可以節入於諡·誌文字中者,從速下之,如何?上曰,唯。昌集曰,副使李肇,書狀官朴聖輅,以外任,除拜使臣,連値不得開政,俱未付軍職,故使臣會同,至今不爲云。卽令該曹,口傳付軍職,何如?上曰,依爲之。健命曰,明陵虛右處埋置石刻所書,旣已別單書入矣。缺數字尺數,當依刻書爲之,而且有退壙減尺之敎,如此裁定,則退壙制度,似爲狹小矣。自前退壙所藏明器甚多,而今此退壙不廣,則勢將有變通。且石刻,亦載遺衣服外,書冊·衣襨竝勿入之敎矣。考諸前例,則己亥甲寅兩年國恤時,雖以衣襨·書冊竝入退壙,而辛巳年則傳敎如此,衣襨·書冊竝勿入,何如?上曰,勿入,可也。出擧條健命曰,頃日國葬都監,以退壙所安御押標信知數之意,草記仰稟,則自上書下其數,而通符·馬牌之數,亦爲書下矣。密符·命召·標信,則旣安御押,當入於退壙,而至於通符·馬牌,則只是烙印,而無御押,似不當混入退壙,伊時一體書下者,或由於未及照察矣。通符·馬牌,厥數旣多,而且無入壙之前例,何以爲之?上曰,勿入,可也。出擧條健命曰,辛巳埋標所書,又有石闌干,一依長陵·崇陵例爲之之敎矣。長陵則稍遠,臣等未能詳知,而至於崇陵,則常時往來祭官,亦多詳知其制度者矣。兩陵間石欄干,似爲相通,而事體旣重,則不可不奉審後依樣擧行,發遣郞廳,尺量以來,何如?上曰,依爲之。健命曰,自前國恤時,山陵石物,皆取用於東道矣。庚申年翼陵國葬時,以西道取用事,定奪擧行,而辛巳年,亦取用於西道,今亦依此擧行,何如?上曰,依爲之。出擧條健命曰,自前國葬時,新建丁字閣,例有上樑文矣。甲寅年摠護使陳白舊陵修改時,則當有上樑文,而至於新陵,則便同歌謠,不必爲之之意定奪,而其後國恤,皆不用矣。今亦依此,不用,何如?上曰,不用,可也。健命曰,假丁字閣,一依己丑年例爲之事,前已定奪矣。己丑年,凡缺數字付椽等事,竝稟旨不爲,而三年後,卽爲毁撤矣。今亦當依此擧行,而舊丁字閣,將排設欑宮,則丹靑渝色處,看審修改之意,敢達。上曰,唯。出擧條昌集曰,耆老所,曾前國恤時,本無進香之例,今日則事體情禮,與前有異,故本所纔以進香之意,草記蒙允矣。但本所,素無物力,至於藥物之資,自前求請外邑矣。大行大王御帖奉安之後,則外方求請,事體未安,故伊時陳達停罷。凡係進上臘藥·駞酪等物,皆以兵戶曹物力,取來補用矣。卽今進香之時,無他物力,若復求請外邑,則有違當初停止之本意,依他進香例,分付三司,使之進香,何如?上曰,依爲之。出擧條健命曰,領議政以耆老所進香事,陳達,臣亦有所懷矣。五禮儀,本無忠勳府進香之文,而自前列聖朝多策勳臣昇遐之後,則其親功臣,亦猶今之耆司諸臣,情禮自別,故每啓請而進香矣。卽今無親功臣,而只有承襲之人,則事體與親功臣有別,勿令進香,何如?昌集曰,事當如此矣。曾前則諸功臣,俱是同盟,故情禮事體,自宜進香,而今則旣無親功臣,而只有承襲之臣,事體與前不同,而且五禮儀,旣無其文,則不可以其一時之事,便作應行之典,今番則停罷,何如?上曰,勿爲之,可也。出擧條諸臣退出。燼餘
上在慶德宮廬次。
懿仁王后忌辰。
自未時至酉時,日暈。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,伏未審夜來,聖體若何?大妃殿氣候,亦何如?臣等近以聖上從權之意,連日陳請,昨日入診時,亦縷縷泣懇,而終未蒙勉許,不敢一向强聒,悶迫而退矣。伏承大妃殿下敎,以萬端開諭,終復常膳爲敎,宗社臣民之幸,欽仰感祝,不可勝達,而只是大妃殿,水澆水刺尙未得進御,至於加味生脈散·蔘茶所進,亦似不實,臣等於此,倍切憂煎之至。哭泣之節無減,而進御之道如此,其何以扶接元氣乎?臣等今方申懇,而聖上亦爲竭誠仰勸,以爲趁卽變通之地,千萬幸甚。不勝終宵憂慮,敢此問安。答曰,知道。慈殿氣候,與昨一樣。加味生脈散·蔘茶少進,水澆水刺竭誠仰勸,終不得請,此莫非誠孝淺薄之致,只自涕泣而已。
大妃殿,藥房朝問安時,口傳啓曰,臣等,連以水澆水刺强進之意,涕泣陳請,而尙不開許,每下哀痛之敎,臣等益不勝摧咽煎迫之至。以我聖上罔極哀隕之情,上承慈敎,下循群情,至有勉從之敎,今日在庭臣僚,孰不悲幸,而第大妃殿執制太過,哀毁愈切,臣等懇迫之請,每以姑無疾病,爲牢執之端,今日所進御者,幾乎全廢,則氣力之傷損,恐無餘地矣。況聖上,今雖抑情勉從,必有所不忍於中者,以我慈聖近日憂慮之情,何不念及於此,而終靳漸變之節耶?今日一國臣庶之所依仰,惟在於慈聖與聖上,而慈殿,若或終始堅執,徒循罔極之情,不思自保之道,則我聖上焦迫罔措之懷,當復如何?慈聖一身之安與不安,而聖躬之安否係焉,此臣等之所以縷縷泣懇,不避煩瀆者矣。亦非不知慈聖之不忍聞此等之言,而勢有所不容已者,不得請則不敢止,伏乞亟思變改之節,曲副臣等泣濤之忱,千萬幸甚。諺書答曰,罔極。主上焦迫之情,不可不思,故粥飮猶且未絶,未亡餘生,至于今日而保存矣。爲慮保身之道,縷縷煩瀆,還爲無益,而悲痛之心,益不可抑,如此啓辭停止,則實爲有益於鎭定心事之道。且旣無疾恙,亦無醫藥之事,自今日,勿爲直宿。
中宮殿,藥房問安。答曰,罔極。
午時,大殿,藥房口傳啓曰,今日以大妃殿水澆水刺勉進之意,又爲反復開陳,則及承批旨,不惟不爲允從,反以姑無疾患醫藥之事,自今日,藥房輪直停罷,爲敎,臣等益不勝悶迫抑鬱之至。卽今大妃殿,只以粥飮,間有所進,而水澆水刺,終無進御之意,其所致損,似無餘地。慈敎雖如此,其在隨時承候之道,有不敢退出,仍爲輪直之意,敢啓。傳曰,知道。
韓世良,以禮曹言啓曰,端懿王后當殿告由當否,諸大臣皆已獻議之後,在外大臣更問議處事,命下矣。判府事權尙夏收議,昨日入啓,以知道判下,告由行否,何以爲之?敢稟。傳曰,告由,可也。
傳于韓世良曰,柳判府事處,遣御醫持藥物看病,書啓。
傳于韓世良曰,大臣赴燕時,御醫持藥物隨往事,分付。
巳時,上御資政殿,梓宮加漆時入侍,摠護使李健命,行知敦寧閔鎭遠,禮曹參判金演,右承旨韓世良,假注書宋寅明,記事官趙昌來。上具衰絰,東向立,諸臣北向俯伏。漆匠以次入,加漆畢,漆匠退出。健命·鎭遠·演,以奉審之意,進前白,上遂就梓宮前,奉審畢,復以奉審已畢之意,進白,上遂以次退出。燼餘
上在慶德宮廬次。
仁穆王后忌辰。
王大妃殿·大殿·中宮殿,政院·玉堂問安。答曰,罔極。
藥房都提調金昌集,提調趙泰耉,副提調尹憲柱啓曰,暑濕彌酷,伏未審夜來,聖候若何?大妃殿氣候,亦何如?加味生脈散及蔘茶,伏承小進之下敎,此則亦爲多幸,而至於水澆水刺,上下交相勸進,尙未有勉進之意,今日切迫之憂,不可形言,而半行缺痛有不敢逐日煩聒,群下之所仰望,惟在我聖上竭誠哀勸,庶得感回耳。中宮殿氣候,亦得支過乎?不勝終宵憂慮,敢此問安。答曰,知道。慈殿氣候一樣。生脈散少進,水澆水刺,陪前仰勸,尙未勉從,不勝煎迫之至。內殿氣候,僅得支過矣。
王大妃殿·中宮殿,藥房問安。答曰,罔極。
韓世良,以山陵都監郞廳,以摠護使意啓曰,山陵始役之後,都監堂上·郞廳·監造官及諸員役支供等事,例爲分定於畿邑矣。甲寅年以後,皆令宣惠廳及戶曹磨鍊題給,以爲省弊之地矣。今亦依此例,分付擧行,何如?傳曰,允。
又以山陵都監郞廳,以摠護使意啓曰,梓宮,奉安於舊丁字閣事,旣已定奪,則靈幄殿,依前例不爲別設之意,敢啓。傳曰,知道。
又以山陵都監郞廳,以摠護使意啓曰,崇陵石欄干鋪置制度看審事,頃已定奪矣。依前例都監堂上·郞廳各一員,除肅拜,領率工匠,進詣崇陵,看審以來,何如?傳曰,允。
又以山陵都監郞廳,以摠護使意啓曰,梓宮到山陵後,肩轝·吉凶儀仗·假家,其數甚多,自前分定畿邑,使之造成,而辛巳年,則以下梓宮隔一宵,只設雨備及油遮日,而不作假家矣。今番發靷後翌日,下梓宮,與辛巳年相同,依此例,雖不作假家,似無所妨,而亦係重大,何以爲之?敢稟。傳曰,依辛巳年例,爲之。
又以山陵都監郞廳,以摠護使意啓曰,都監堂上·郞廳始役之後,入接假家,例自本道,分定造作矣。今番則各陵墓齋室典祀等廳,相去不遠,使之推移入接,何如?傳曰,允。
又以山陵都監郞廳,以摠護使意啓曰,外梓宮奉安時,地灰上,先鋪褥席,而甲寅國恤時,稟旨不用,其後山陵,皆稟啓不用,今則何以爲之?敢稟。傳曰,今番亦不用。
又以山陵都監郞廳,以摠護使意啓曰,假齋室,今當造成,而取考癸亥謄錄,則守侍陵官入接處,以五樑架造成,辛巳年則與他齋室一體以平架造成矣。今番則爲慮民弊,凡干材木,皆貿用於京市,假齋室,亦當省約,依辛巳年例,以平架造成事,分付,何如?傳曰,允。
又以國葬都監郞廳,以摠護使意啓曰,大行大王發靷時,魂帛函所盛土籐箱子,自都監當爲造成,而造函時尺寸,雖有尙方所記,只憑匠人之言,或不無差違之慮,不可不更審函樣編結,而殯殿之內,非郞廳及匠手所可出入之地,曾前有自內見樣以下之事矣。今番則何以爲之?敢稟。答曰,自內見樣以下矣。
又以禮曹言啓曰,取考國恤時謄錄,則己丑年,啓半行缺寧殿,己亥年,告由於宗廟·社稷,甲寅年,則告由於宗廟缺數字殿,庚申癸亥戊辰辛巳年,告由於宗廟·社稷,戊戌年端懿王后啓殯時,則告由於宗廟·社稷·永寧殿·永昭殿·敬寧殿,前後謄錄不同,今則依何年例設行乎?敢稟。傳曰,依甲寅年例,設行。
假注書吳光運啓曰,臣承命馳往于忠淸道淸風黃江村行判中樞府事權尙夏所住處,傳宣聖批則以爲,臣不量氣力,進詣忠州地,憂灼摧隕之餘,病勢添劇,委頓旅次,一步難動,陳章待罪,方切惶恐。卽者近侍遠臨,傳宣聖批,不惟不賜譴罰,絲綸勤懇,至以先朝眷遇爲敎,令臣從容就途,臣奉讀悲號,涕淚盈襟。第向者賤疾漸苦,實有僵尸途傍之慮,不得不爲歸死田廬之計,而卽今症情越添,轉入危境,轉側坐臥,動輒須人,以此筋力,萬無登程之勢,臥席泣涕,空切抱弓之痛,神思罔極,不知所對云矣,敢啓。傳曰,知道。
韓世良,以禮曹言啓曰,卽接香室稟目,則永徽殿告由文頭辭,依永昭·敬寧兩殿例書塡云云,故取考謄錄,則以謹遣臣敢告書之,而敢字似爲未安,改以昭字,何如?傳曰,允。燼餘
上在慶德宮廬次。
夜自五更至昧爽,有霧氣。
下直,長湍府使金洙,東星僉使徐萬昌。
大妃殿·大殿·中宮殿,政院·玉堂問安。答曰,罔極。
藥房都提調金昌集,副提調尹憲柱啓曰,伏未審夜來,聖體若何?大妃殿氣候,亦何如?加味生脈散,其已進御乎?水澆水刺,以聖上之誠孝,亦未蒙勉進,下情焦迫,曷有其極?伏望益篤誠意,從容開陳,俾卽變通,千萬伏望。臣等不勝終宵憂慮,敢此問安。答曰,知道。慈殿氣候一樣。生脈散半行缺抑竭誠懇勸之情,粥飮以時强進,而水澆水刺不忍强進,勿爲日三勸進,不安予懷爲敎,惶恐不敢更請,益不勝煎憂之至。
王大妃殿·中宮殿,藥房問安。答曰,罔極。
掌令南世珍啓曰,請原州牧使沈廷輔削奪官爵,門外黜送。措語見上請還收朴泰春·呂必重·姜履相·金世欽·李彦明·洪錫九等職牒還授之命。措語見上答曰,不允。
韓世良啓曰,卽伏見忠淸道陳慰箋,則洪州牧使李廷熽所進箋文二度,頭辭違格,難免不察之失,推考,何如?傳曰,允。
又啓曰,卽伏見江原道陳慰箋文,則監司兪崇,江陵府使尹樟等,王大妃殿所封箋文中,不書尊號,不察,甚矣。監司兪崇,江陵府使尹樟竝從重推考,何如?傳曰,允。
又以國葬都監郞廳,以摠護使意啓曰,都監今已始役,而三房事役,各自繁委,依辛巳年例,每房監造官一員,輪回直宿之意,敢啓。傳曰,知道。
韓重熙,以御營廳言啓曰,本廳屬海西二番別馬隊五十五名,標下軍一名,已爲逢點整齊矣。來七月初一日,與三營入直一番別馬隊替代後,舊軍放送之意,敢啓。傳曰,知道。
韓世良,以忠勳府言啓曰,今因大臣陳達,以本府進香,不載於五禮儀,且無親功臣,停罷事命下,而取考本府流來謄錄,則自祖宗朝以來,前後國恤時,未嘗以親功臣有無,有所區別,每許進香,一不廢閣,雖以近年事言之,甲寅顯宗大王國恤時,豐陽君臣張善徵,以承襲君進香,辛巳仁顯王后國恤時,半行缺承襲君進香,又於戊戌端懿王后國恤時,半行缺進香,則雖非親功臣,遵例設行,自是三百年舊規也。大槪,臣奠君喪禮之大者,情之不可闕者,進香本意,旣遭如喪之慟,在臣僚罔極之情,各盡其誠而設,而況且盟府帶礪之義,比他司自別,則今當大行大王廞衛將啓之日,本府之一番進香,亦是臣子情禮之所不可廢者,而今因大臣所達,遽罷歷朝已行之舊例,其爲事體之未安,下情之悲缺,當復如何?曾在壬申仁穆王后國恤時,其時相臣,亦以不載五禮儀,欲停進香,而本府援據舊例,更爲請設,至今不廢,已成應行之典禮,則五禮儀之載與不載,非所可論於今日也。請一依列朝舊例設行,何如?傳曰,陳達停進,問議大臣,稟處。
又以鑄成廳言啓曰,今此國恤敎是時,魂殿及山陵三年內祭享所用各樣鍮鑄器皿,自本廳當爲擧行,五享大祭所用器皿,則自魂殿都監擧行,而器皿數爻,依甲寅年例磨鍊,別單書入之意,敢啓。傳曰,知道。
又以山陵都監郞廳,以摠護使意啓曰,本都監郞廳刑曹佐郞李瑞泰,落馬重傷,不得察任,改差,其代,以氷庫別提黃尙鼎差下,何如?傳曰,允。
上在慶德宮廬次。
卯時辰時,有霧氣。夜五更,流星出五車星上,入艮方天際,狀如鉢,尾長三四尺許,色赤,光照地。
大妃殿·大殿·中宮殿,政院·玉堂問安。答曰,罔極。
藥房都提調金昌集,副提調尹憲柱啓曰,伏未審夜來,聖體若何?大妃殿氣候,亦何如?加味生脈散及蔘茶,連爲進御乎?號擗罔極之中,至今所進,不過粥飮,而至於水澆水刺,終無勉進之意,其爲悶迫半行缺感回慈聖之意,惟願聖上,益篤誠孝,期於回聽,千萬伏望。臣等不勝終宵憂慮,敢此問安。答曰,知道。慈殿氣候一樣。蔘茶少進,水澆水刺,至誠勸進,終無勸進之意,不勝憂慮之至。
大妃殿,藥房朝問安時,口傳啓曰,臣等,以水澆水刺勉進之意,仰請者,不啻屢矣。臣等亦自知爲煩瀆之罪,則宜乎慈聖之聽之支離,謂無所益,每下哀痛之辭也。臣等亦以逐日强聒,爲惶恐,一兩日姑爲停止者,或冀慈聖深思而勉進矣。每承缺四五字進粥飮,不過如前而已,伏念水刺之廢進,已浹兩旬,而一日所進,只此數字缺號擗罔極之中,氣力之傷損,恐無餘地。卽今上下切迫之憂,豈有甚於此者乎?臣等誠意淺薄,固不足以孚格于上,而以聖上之誠孝,猶未蒙勉許,今日宗社之托,臣民之望,只在於慈聖與聖上,而何不念及於此,徒循罔極之痛,徑情直行,一至於此哉?臣等日昨伏承下敎,姑無疾病醫藥之事,使之停罷直宿,而臣等雖日夜直宿,而亦無一分保護之道,常所惶恐,而亦何敢恬然退去,有若無故之日乎?仍爲輪直之意,已仰達於聖上,而水刺進御未許之前,決不敢退去,故敢冒死罪,又此煩請,亟體聖上煎迫之誠,仍察臣等苦口之懇,卽許變通,千萬泣禱。諺書答曰,罔極。連以心事示之,而如是不察,縷縷煩瀆,雖不免言長,而胸中積哀,當抒其一矣。大行大王在世之以下缺
