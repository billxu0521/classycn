上在昌慶宮。停常參·經筵。
傳曰,終合等放釋似可,令本府議處。
義禁府啓曰,終合等放釋似可,令本府議處事,傳敎矣。成仲耉·雪雲等,旣已刑推啓下。終合等,更無可問之事,依上敎放釋,何如?傳曰,依啓。義禁府謄錄
上在昌慶宮。停常參·經筵。
夜一更,東方有氣如火光。內下日記
上在昌慶宮。停常參·經筵。
夜二更,東方有氣如火光。春坊日記
上在昌慶宮。停常參·經筵。
辰時,日暈右珥。夜三更,有霧氣。四更五更,沈霧。春坊日記
上在昌慶宮。停常參·經筵。
自昧爽至辰時,日暈右珥。午時未時,日暈。申時,日暈。五更流星,出房星下,入南方天際,狀如拳,尾長三尺許,色赤。內下日記
自昧爽至辰時,沈霧。巳時,日暈。春坊日記
上在昌慶宮。停常參·經筵。
下直,義州府尹李浚。
夜一更,月暈。內下日記
李敬輿,以山陵都監言啓曰,都監郞廳韓必明奪告身代,成均館缺改付標之意,敢啓。傳曰,知道。
李敬輿,以司饔院言啓曰,殯殿缺所用各司供上,無形者甚多,非不盡心檢飭缺所用今日當擇,其中內資寺艮醬,再三點退,缺精者來納,極爲駭愕。當該內資寺官吏。缺
持平李行遇來啓曰,缺朴奉命出疆,所職何事,而親見邊臣缺貨六十餘駄于芻中,終不陳啓,必有其情,豈缺往來些少之勞,以爲宥罪之地乎?況慶業,旣以拿缺蒙允,則朴決無獨免之理,請亟命拿鞫定罪。成仲耉·雪雲陰淫穢之行,國言缺不可掩,獄事未完,王法至嚴,則爲雪雲之子缺欲洩其私憤,而事干放釋之日,敢率徒黨,缺府之外釼刃相接,驅出都門,白晝斬殺,以爲他日缺之計,此實前古所未有之變。況所謂事干缺實成俊耉之婢僕也?缺雪雲婢主之義已絶,雪雲之子缺不畏國法,恣意屠戮。缺
進士尹儔疏曰,伏以,殿下臨位以來,凡於耆舊,輒用優典,隨事考資缺齒滿八袠,則咸許增秩,以成一代老老之擧,恩數派及,孰不感泣?竊念臣之父英賢,曾缺堂上實職,年亦八十歲,而事係恩命,故該曹無例授之規。伏願聖明,特擧已行之典,俾得均蒙聖澤,不勝缺。此國有大戚之日,濫陳私懇,罪誠萬死,而缺父自數年來,老病侵尋,癃瘁轉劇,人子之情,缺到今祈缺爲慮,玆冒鈇鉞,仰瀆缺怖懼之至,謹昧死以聞。踏啓字。燼餘
上在昌慶宮。停常參·經筵。
大祭齋戒。
持平李行遇啓曰,秋信使朴。措語見上。答曰,不允。
李敬輿,以國葬都監言啓曰,缺服盛裹樻袱,若或未備,則似當別爲造作,而未得知之,敢稟。傳曰,知道。所盛樻袱,自內已爲措備云矣。
李敬輿以都監言啓曰,以都監草記慶尙·全羅兩道煙缺收布事,答曰,知道。問于大臣定奪事,傳缺領議政臣尹昉以爲,依都監啓缺啓。傳曰,依啓。
李敬輿以觀象監言啓曰,今正月十五日定望,夜月有缺,明曆則食在地下,只爲齋戒,不爲救食。缺虧時刻與其日日出時相近,日出之前,缺不可不隨所見救食,依前例別定監官,缺登南山看候,如有虧缺之形,卽令放火後,救食,何如?傳曰,依啓。
前監役金永承疏曰,伏以,國家優於老者,職經四品,年至袠之人,授以堂上秩,常缺恩典也。臣父俔今年八十歲,而曾爲司䆃寺僉正,主上殿下亦使臣父,得蒙聖澤,則臣父子雖極缺知感激。當此國有大戚之時,冒陳私懇,罪死缺人子情迫,敢瀆聖慈。不勝惶怖屛營之至,謹昧死以聞。踏啓字。燼餘
上在昌慶宮。停常參·經筵。
備忘記,自今日百官,使之開素,可也。
卯時辰時,沈霧。
夜五更,流星出房星上,入織女星下,狀如鉢,尾長四五尺許,色赤。內下日記
李敬輿,以戶曹言啓曰,缺寺三年內缺磨鍊單子內,木麥米十石八斗,已爲分定矣。缺木麥爲物雖賤,而本寺上納時,必以完淨小缺碎者爲之,故民間最爲稱苦,欲自本曹貿給,以除缺單子內改付標,三道監司處行移知委之意,敢啓。傳曰,知道。
傳于李敬輿曰,自今日百官,使之開素。
政院啓曰,百官開素之敎,遽出於梓宮在殯之日,聖上體下之意至矣,而揆以情禮,缺未安。廷臣之疾病,老少有所不同,固難濟之以一切缺使定爲條令,有若應行曲制,則實關喪紀,缺命,一依舊例施行,缺日字已多,開素無妨矣。燼餘
自上盡服後,百官問安。
徐後行禮曹堂上,東道看山後入來。內下日記
上在昌慶宮。停常參·經筵。
十二月二十五日慶尙監司成貼狀啓內,大丘呈,以白大鶴無數聚集,分作南北陳,相距一里許,垂趐作聲,互相戰鬪爲如可,北陣先罷飛散,南陣良久後亦罷,不知去處云事。
夜一更,月暈。內下日記
李敬輿啓曰,頃因隆寒,久輟經筵,而有國恤,未遑及此矣。今則服御卽吉,春缺暖,經筵視事,自明日爲始,依例取稟。傳曰,依啓。
閔應亨,以吏曹言啓曰,凡祭官實差受香之日,所當俱詣闕下,而今春享大祭,各陵獻官中,表表有頉缺付標,而幸原君奇宗獻,行司正李明翼,行桂陽缺無緣不進,請竝推考。傳曰,依啓。
缺啓曰,缺疲懦軟熟之人,而一有缺,必下嚴峻之命,缺不至顯斥者,則必不落點,以示厭惡缺不敢復有所言,以缺明剛斷,略不世出,而終歸於欲人之莫予違也。缺群下積其誠意,以救殿下之失,而今日在廷之臣,相率而爲依阿之態,以爲持久保位之計,而不復念國家存亡休戚,使國家缺危亡之域,而莫之救也。此臣之所以痛心疾首,缺適聞吏曹判書李聖求,乃於政席之缺旨之人,不可復用之言。臣竊以爲,如宋夢錫·李起缺擊其言,雖有得失之殊,而若論其人,則其用舍,不足爲朝廷之輕重。臣亦何敢以此人之進退,爲銓長之大段缺臣之所以扼腕而痛斥者,若其人果賢也,則缺,若其人果不賢,則雖不許缺,今不論其人之邪正賢否,而唯以缺未卽啓者,同僚或以爲風聞缺,更審而處之。此則出於論事缺,朝廷待重臣之道,不當如是之太薄。缺此則雖欠直截之風,而似或出於忠厚缺,其言皆有理,故臣亦不敢用是而從之矣。卽見李聖求上疏,則有若專無所失,而以臣爲構陷者然。若缺日行事有風節,足爲百僚之師表,而又罕無缺則臣之妄也。臣自不容於公議,而聖求有何一缺必爲之許多慍語,與臺官相較者何哉?缺又實有其言,則雖有蘇張之辯,安能自缺將順之歸乎?不知自省,而反以臺官規正之言,爲構陷之計,臣亦未曉其意也。臣於其日,不卽論啓,已缺疲軟之罪,而又被重臣之斥,決不可一刻仍冒,請亟命罷斥臣職。答曰,勿辭。
正言權坽缺。本院齊坐時,臣與同僚,行相會禮。缺吏曹判書李聖求之事,蓋以前日缺不擬忤旨,臺官之失也。臣缺大小論議,有同聾瞽,及缺
大司諫金德諴,司諫任絖,獻納尹缺行相會禮齊坐時,同僚以吏曹判書李聖求缺事,發於席上,臣等之意,以爲忤旨缺復用之說,若發於政席,則人言之來缺此言雖在屋下,猶不敢出,則豈於政席上,有此言哉?論事之體,不厭詳愼,而冢宰之職,與庶官不同。故或以爲更爲聞見,或以爲使之自處,則同僚亦以爲缺相議寢啓矣。今見同僚引避之辭,疲軟之罪,臣等實當之,何敢晏然仍冒?請命亟遞臣等之職。答曰,勿辭。
持平李行遇來啓曰,秋信使朴。措語見上。答曰,不允。燼餘
上在昌慶宮。停常參·經筵。
慶尙監司狀啓內,山陰縣監呈,以十二月十八日申時量,雷雨大作,日暮始止。本縣西面川邊松木一條,震擊破裂,北面居民李仁守家蒿草積訥,亦爲震擊燒燼,是如進告,事涉變怪云云。
辰巳時,雨雹,狀如小豆。內下日記
義禁府啓曰,李顯基·許譁等,大臣收議依議事,判下矣。依辛未年安德幹例,西小門外行刑梟示,而今日已暮,待明日行刑,何如?答曰,知道。義禁府謄錄
崔葕,以兵曹言啓曰,前秋都試才落禁軍,多至八十七員,而新取才六兩二矢百步俱入出身四十六員,前取才入格未差者七員,今番取才時只入一矢者十九員,雖缺以計,猶未滿八十之數,姑以前後二矢俱入缺十三員爲先口傳宜當,而但見近日武士等狀辭意,多以有承傳,未卽見試,人人稱冤,奔走號呼,罔知爲恥。其習則可惡,而其情則可矜,明覈其功。且觀各人功多微細人缺除職,難稱其器,承傳中如鞍峴缺出戰及扈從武士中缺以酬其功,以悅其心。缺
缺人臣之道,不可以尋常罪過缺以今朔爲定,過此限不納者,缺每坐刑推,以懲其罪,而今後譯官中缺納者,不得赴京,如守令解由之例,缺貧殘人定送,致有難徵之患者,當該缺任,囚禁徵納,以爲矯弊之地,恐或得宜。各缺納者未收之數,別單書啓,以竢裁定。傳曰,依啓。醫官中貧殘人勿送事,似未妥當。缺爲施行。且未徵收中常時罕用之材,姑以他缺捧,以除難得之弊,可也。
金慶徵啓曰,明日常參·經筵,取稟。傳曰,停。
崔葕啓曰,林慶業拿來事,宣傳官下去,請出標信及密匣。傳曰,知道。
傳于金慶徵曰,政事,明日爲之。
持平李行遇來啓曰,秋信使朴。措語見上
吏曹判書李聖求疏曰,伏以,臣之被誣之狀,槪陳於前疏矣。缺構捏無所不至,缺臣之所言爲之說也,不亦怪哉?缺橫加臣身,而欲使臣鉗口結舌,不敢辨缺。噫,臣三十年備嘗榮辱,曩在昏朝,缺重䮕,逮至昌辰,孤立見疾,屢遭缺時有治亂淸濁,而臣之危杌,若此不已乎?缺蹤迹之抹摋也。此無非緣臣一言可取一事可觀,而涵泳聖澤,驟進隆顯之所致也。缺臣所處之地,決不可耐彈無恥,晏然冒居者也。且有身病,沈頓轉劇,頭痛目眩,喘促發缺時俱作,殆不省事,以此情勢,何可一刻苟冒?伏願聖明,亟加諒察,鐫削臣職,以便公私,不勝幸甚。臣無任祈懇隕越之至,謹昧死以聞。踏啓字。
吏曹參議朴潢疏曰,伏以,臣伏見正言朴缺引嫌之辭,言論凜然,攻斥吏曹判書李聖求缺乃以忤旨人,今不復用之說,爲聖求罪,缺說則固將伏罪之不暇,而若其言不發缺以爲聖求之罪,則豈不冤乎?缺不擬淸望之事,在於臣奉缺臣於政席發言缺臣亦力爭,終至於缺忤旨不復用爲心,則有何顧缺如此乎?厥後江原監司除拜之日,李聖求之弟李敏求之名,臣以公言沮之。聖求曰,缺且除靈光,吾爲吾弟,獨不得做一官乎?缺止可謂一時政席間美談,而足見其公心矣。缺時李敏求亦以館職,纔承嚴旨,不安缺李聖求以其弟忤旨不復用,而臣亦缺宋夢錫於外,以爲迎合之計也。揆之人情,缺理乎?數次不擬淸望者,旣被迎合之斥,則缺外者,何可獨免迎合之罪乎?且臣痼疾在身,缺供職之狀,頃已陳瀆,而未蒙察納,不敢更陳。伏乞聖明,請亟命遞斥臣職。臣不勝屛營之至,謹昧死以聞。燼餘
上在昌慶宮。停常參·經筵。
傳曰,政事卜相爲之。內下日記
下直,缺開城經歷丁彦璜。
有政。缺沈諿爲資憲大夫刑曹判書兼知義禁府事,金尙憲爲資憲大夫工曹判書兼同知經筵成均館事弘文館提學,李顯英爲資憲大夫行司憲府大司憲兼同知經筵春秋館事,尹缺爲通訓大夫司僕寺正知製敎兼世子侍講院缺金守廉爲通訓大夫內贍寺正,沈之源爲通訓大夫司憲府執義兼知製敎世子侍講院輔德,金爲通訓大夫行兵曹正郞,黃一皓爲通訓大夫行刑曹正郞,缺更生爲通訓大夫行工曹正郞,李時雨爲通訓大夫缺曹佐郞,李榮立爲通訓大夫行工曹佐郞,兪守缺爲通訓大夫行成均館典籍,趙希進爲通訓大夫行成均館典籍,參外,兼世子侍講院說書南缺爲朝散大夫承文院著作,趙重呂爲通訓大夫行軍資主簿,辛義男〈爲〉通德郞行藝文館檢閱,缺洪霶爲嘉善大夫行龍驤衛護軍,黃溭爲嘉善大夫行龍驤衛護軍,兪伯曾爲折衝將軍行虎賁衛護軍,李時缺爲嘉善大夫行義興衛司直,尹煌爲折衝將軍行義興衛司直,金槃爲折衝將軍行義興衛副司直,鄭□壽爲嘉善大夫行義興衛副司直,鄭弘溟爲折衝將軍行義興衛副司直,金尙爲折衝將軍行義興衛副司直,李弘望爲折衝將軍行龍驤衛副司直,缺莯爲折衝將軍行龍驤衛副司直,鄭基廣爲折衝將軍行虎賁衛副司直,閔應恢爲折衝將軍行忠佐衛副司直,兪省曾爲折衝將軍行忠佐衛副司直,缺李浚爲折衝將軍缺副司直,申景爲禦侮將軍行五衛都摠府都事,李廓爲嘉善大夫行義興衛司果,文希聖爲嘉善大夫行龍驤衛司果,徐弼文爲嘉善大夫行龍驤衛司直,缺尹雲擧爲敦勇校尉行忠武衛副司果,朴廷琦爲嘉善大夫行義興衛副司正,安頴缺爲嘉善大夫行龍驤衛副司正,曺明勗爲折衝將軍行忠佐衛副司正,李崇元爲嘉善大夫行龍驤衛副司正,金渾爲折衝將軍行忠佐衛副司正,金斗南爲折衝將軍行忠佐衛副司正,洪汝翼爲折衝將軍行忠武衛司正,李箕男爲折衝將軍行忠武衛司正,李重吉爲嘉善大夫行義興衛副司正,全湜爲折衝將軍行義興衛副司正,洪希忠爲折衝將軍行龍驤衛副司果,韓璟爲折衝將軍行龍驤衛副司果,崔覽得爲折衝將軍行虎賁衛副司正,朴爲御侮將軍行虎賁衛副司正,沈闥爲御侮將軍行忠佐衛副司正。缺
正言朴宗阜啓曰,吏曹判書李聖求,非謂誤國之小人也。缺發諸其口,而生於其心,害於其政,缺旋復收擬,爲自明之地。臣不知其可缺非謂宋夢錫·李起浡之用舍而發缺忤旨之人,不可復用之說,不當出於冢宰缺。今以兩人之用舍爲大證,臣不知其意,而缺事言之。李起浡避嫌之辭,臣亦未見其穩,而宋夢錫之辨明虛實,打破國人之疑惑者,亦何所缺,聖敎亦未有峻斥之辭,逆料上意之或有違忤,而姑越數政,以試上意,此可謂直道事君者乎?至於經筵不擇臺諫之敎,臣未知其人爲不賢而不可用也。若其人果不賢,而上敎缺雖終身不擬臺諫,固無不可。若其人果賢,而上敎或未免有失,則力陳其所以然。如趙普之補缺進,此銓官以人事君之道也。今不問其人之賢否,而惟缺上意之所向,如是而自以爲不爲承順者何哉?大槪臣缺論,非止忤旨之說也。雖不論啓,而名已缺之中,則所當退處私室,以待公論,而遽然缺,此可謂畏公論乎?憲府處置,又以臣之缺論所在,蓋可見矣。而偃然再疏缺。請亟命罷斥臣職。
獻納尹坵啓曰,駑下如臣忝缺隨事糾正,至於同僚所發之論,過於缺聞見,其巽懦之誚,已無所逃。今者重臣自缺同僚再避,臣以當初相議之人,決難晏然仍冒,請亟命遞斥臣職。答曰,勿辭。
大司諫金德諴啓曰,正言朴宗阜,以吏曹判書李聖求未卽論劾,引避之後,臣以聯名同避之意,簡通於同僚者,臣意以爲臣之更爲聞見,後日爲之之言,與司諫臣任絖使之自處之說,俱是無異意,故如是通之矣。今日任絖引嫌之辭,旣以聯名同避,爲未安於心,而再昨缺未免與同僚聯名,仍自引咎,先自通簡缺同僚,全喪廉恥,旣未能隨事糾劾,缺決不可仍冒言官之長,請亟命罷斥臣職。答曰,勿辭。
司諫任絖啓曰,缺直截之風者,專指臣身也。再昨缺金德諴見臣避草曰,今朝吾已簡通缺同避。況自處二字,雖發於司諫,而吾輩及同僚缺爲便當。故其議歸一而寢之。今日不可獨避云,而諸僚,與臣意亦然,臣於倉卒間,未及熟慮。且念朝日簡通缺答謹悉,則詣闕各避,亦似有異之嫌,缺名引咎,而臣心有所未安。凡論議商確之間,勿論其輕重,各其所懷,從長歸一,則後有得失,一體當之。雖曰舊規,臣則與此不同,同僚旣以盡言拈出指缺直截爲言,則疲軟之失,臣實獨當,而再昨之避缺與同僚連名。此臣不能堅守所見之致,臣旣被論疲軟之斥,又有引避矇矓之失,臣何敢晏然仍冒。請亟命遞斥臣職。答曰,勿辭。
持平李行遇來啓曰,秋信使朴。措語見上。答曰,不允。
閔應亨,以戶曹言啓曰,三都監及祭享各司所用分定之物,雖十分參酌定數,而名目旣多,外方缺屑之歎,思之至此,極可憂念。凡外方上納時,雖至缺例爲下輩刁蹬需索,不得不優備人情,民力之傷缺今此分定之物,非如恒貢之比,不當有一分人情。今缺只以本色來納,如有因習謬例,操蹤作弊者,令本府缺來訴本曹,移文法府,科罪不撓之意,諸都監各司,諸道監司處,竝爲移文知委,何如?傳曰,允。
李敬輿以司饔院意啓曰,凡宴享缺以假花樽爲行用,事甚未安。不得已曾已啓缺赴京行次貿來事蒙允。累度缺皆不貿空來,通事不爲盡心故也。今後缺擇定上通事,同力使之期於必貿缺何如?缺
領議政尹昉箚曰,伏以,恭惟我缺配體聖上,正位坤極,治化著於宮壺缺邦國,任姒之德,實無以過缺之痛,曷有其極?況如微臣,老而不死。缺大戚,上念殿下傷悼之懷,缺將悅豫於冥冥之中,而吾東缺永有所賴矣。臣誠不任區區愛君之忱,敢此陳達,伏惟殿下留念焉。取進止。答曰,觀卿上箚,具悉忠懇。所進聖敎允合缺令諸子遵行焉。
副應校尹棨疏曰,伏以,臣於去秋,纔免草土,幾死僅生,衆疾交攻,至於露章乞免,非止一再。暗行之命。出於千萬夢寐之外,聞命兢惶,力疾而行,星夜奔馳,數朔之內,跋涉三千餘里,竣事歸來,積傷之症,發作無常,旋値國恤,臣子分義,不敢言病,扶曳供職矣。今月初一日參缺哭班,罷出之後,宿疾猝劇,自直所扶病而出,厥後病勢日益加重。家在郊外,不得還歸,中路而止缺人家幾至一旬,昨者轝病還家,觸風添傷,漸至危重,壯熱上升,頭面紅腫,不辨人物,不通言語,煩疾膠滯,時或窒塞,勺水入口,輒至嘔吐,委頓席牀,差復無期。玉堂·春坊,俱係劇地,不可久曠。伏願聖明,俯察危懇,臣本職及兼帶,竝賜遞改,不勝幸甚。臣無任惶懼隕越之至,謹昧死以聞。答曰,許遞本職。燼餘
夜二更,白雲一道如氣,〈起〉自乾方,直指天中,長十餘丈,廣一尺許,漸移東方,良久乃滅。春坊日記
上在昌慶宮。停常參·經筵。
仁獻王后忌辰齋戒。
夜二更,白雲一道如氣,起自乾方,直指天中,長十餘尺,廣尺許,漸移東方。
下直,鄭祥。內下日記
山陵都監啓曰,山陵丁字閣·齋室等處,所用瓦甎應入之數,各項雜物一體磨鍊,別單開錄,已爲啓下。自該曹,令瓦署燔造矣。卽見瓦署所報,自前山陵時,都監別設一所燔造,已成定規,而今番非如庚午壬申丁字閣齋室仍舊。此應入瓦甎之數,比前極爲浩大,以微末殘署,價物受出,匠人推捉,皆未及期。必無趁時燔造之理云,臣等據此參商,庚午·壬申年丁字閣齋室,不爲新造,應用瓦甎之數不多,故自瓦署進排。而庚子·戊申年,都監設燔瓦所云。庚子年瓦署雖未及復立,而戊申年瓦署復立之後,亦設燔瓦所云,必以瓦署物力,勢難辦出而然也。許多瓦甎殘署獨當,數月之內,若未及造完,則亦甚難處,依庚子等年例,自都監別設燔瓦所,以瓦署官員一員,監造官差下,該用材料·牛隻·軍人,令該曹磨鍊,使之刻期燔造似當,摠護使時未出仕,而料理之事甚急,惶恐敢啓。傳曰,依啓。料布,自都監上下。兵曹謄錄
李敬輿啓曰,十五日月食,缺如有救食之擧,則當行於明政殿階上,而逼近殯殿,錚鼓之聲,必徹神御,極爲未安。若移設於仁政殿,則又與嬪宮産室相近,亦未妥當,而遠近輕重,有所處置,非在下所敢擅便,何以爲之?敢稟。傳曰,仁政殿陛上爲之,可也。
持平李行遇來啓曰,司諫任絖。措語見上。請獻納尹坵,大司諫金德諴,正言權坽·朴宗阜,竝命出仕,司諫任絖遞差。答曰,依啓。正言朴宗阜,亦爲遞差。
沈都督揭帖,春暮深辱缺貺遙錫,惠重百朋,謹對使拜嘉,不勝顔汗。缺緣陪臣事竣報命,薄修不腆,藉使轉上缺統惟監存,可勝翹仰?侍生沈世魁頓首拜燼餘徐後行看山事,高陽出去。內下日記
上在昌慶宮。停常參·經筵。
仁獻王后忌辰。
夜二更,有霧氣。三四更,沈霧。內下日記
大司諫金德諴啓曰,缺疏辭中,至以影外無儔,缺致令君父,有此未安之敎,敢以爲黨毁人之罪,偏歸於同僚,而缺獨免之計哉?朴宗阜旣被特遞之命,則臣亦決無仍冒之理,請命鐫削臣職。答曰,勿辭。
持平李行遇啓曰,爲人主耳目,糾正百僚,乃言官職耳。若使吏曹判書李聖求,不曾有一言之失則已,無論有意與缺政席之上,有所云云,則聖求固妄發矣。朴宗阜之欲論聖求者,亦豈一毫有他意於其間哉?不過新入言地,隨事盡職之意,揆之臺閣風采,別無可遞之失。故臣與同僚相議,缺特遞之命,出於意外,臣之處置,缺苟之失著矣。臣於昨日,卽當引避,而適緣日暮,今始來避,所失尤大,請命遞斥臣職。答曰,勿辭。
獻納尹坵啓曰,臣與前正言朴宗阜論議之際,初雖未免參差,而缺等之言爲是,相議寢啓,則缺
李敬輿,以備邊司言啓曰,春信使以今月缺曾已定奪矣。更思之,則當初句管堂上缺以禮單未易準備,信使不得不差進之意缺金差,則金差亦以爲然云。今若遽爲入送,則缺言反似不實,以開月旬間擇送,方爲穩當,敢啓。傳曰,允。
李敬輿,以禮曹言啓曰,缺十五日卯時,地下月食,適與殯殿望祭缺相値。禮記月食廢祭之語,雖指大夫之缺方當薄凶之時,陳設奠物,百官會缺非一意戒謹之道,殯殿望祭時缺復圓,隨時差退似當,敢稟。傳曰,允。
崔葕啓曰,明日望祭,以五更缺開門啓下,而今日禮曹,以月食之故,行祭差退事,入啓蒙允,開門時差退罷漏後之意,敢啓。傳曰,知道。燼餘
上在昌慶宮。停常參·經筵。
仁政殿陛上,月食食正時辰初,坎復圓後,望祭設行。
自昧爽至辰時,有霧氣。未時,白雲一道如氣,起自乾方,直指南方,長二十餘丈,廣尺許,漸移天中,良久乃滅。
申時,日暈兩珥,暈上有冠,色內赤外靑,白雲一道如氣,起自乾方,直指巽方,長竟天,廣尺許,漸移東方,良久乃滅。
酉時,日暈。
夜一更,月暈兩珥,白雲一道如氣,出自左珥,直指乾方,長十餘丈,廣尺許,良久乃滅。有霧氣。自二更至五更,月暈。內下日記
李敬輿啓曰,以缺右相處醫官,書啓。因月食齋戒,留院之意,敢稟。傳曰,知道。藥物,令內局送之。
行大司憲李顯英來啓曰,持平李行遇。措語見上。答曰,依啓。燼餘
上在昌慶宮。停常參·經筵。
傳曰,政事爲之。
卯時,日暈兩珥。辰時,日有重暈,內暈有兩珥,外暈上有背,色內赤外靑。巳時午時,日暈右珥。未時申時,日暈。
下直,統制使尹璛。
夜一更二更,月暈右珥。內下日記
義禁府啓曰,本府月令醫員尹誠吉手本內,囚人柳時亮身病看審,則傷寒得發,趁未發表,寒熱往來,專廢食飮,病勢極重云,依例待差刑推,何如?答曰,依啓。義禁府謄錄
下直,順安縣令崔承徐。
禮曹判書李弘胄身病呈辭單子。傳于李敬輿曰,調理出仕。
兵批啓曰,褒貶不參,例用殿最,而副護軍金應祖,本曹褒貶時不得來參,故依例用中矣。缺行査金應祖,以軍職,移除晉州牧使,因臺缺推遞,本曹官案,未卽修正之故,軍職廳色吏缺進不進擧案中,致令應祖,誤被不進之罪,此實色郞不職之責,而臣等,亦難免失察缺。傳曰,知道。勿待罪。
注書尹敉,呈辭受由,代以李泰運,爲假注書。
崔葕,以都摠府言啓曰,副摠管吳竣,以包參將下馬宴缺臣所館處進去晝仕,請出標信。傳曰,知道。
崔葕,以殯殿都監言啓曰,祭奠臨時,前缺不爲磨鍊,直啓正時,殊無愼重之意。正時前缺預爲啓知事,丁寧分付。而今者望奠時,亦缺前刻,只使迷劣下人,來言正時於別監,缺極爲駭愕,當該奏時官,令攸司,囚禁治罪,何如?傳曰,姑先推考。
李敬輿,以承文院官員,以都提調意啓曰,本院新揀擇權知正字李天基,時在罷職中,依前例,以肄習缺付軍職,冠帶常仕,何如?傳曰,依啓。
答副提學鄭蘊疏曰,省疏具悉卿懇。借騎缺於義無妨,戶判疏辭,亦無有害之言,缺勿辭,安心察職。
李敬輿,以接待所言啓曰,缺參將已到慕華館,卽當入來,而伺候譯官缺尹學舜·周大仁等,皆不來待。缺
執義沈之源疏曰,伏以,臣稟氣虛弱,缺數日以來,重感風寒,專廢食飮,委身牀席,新承誤恩,久稽出謝,揆諸分義,不勝其未安矣。呻吟之中,又哭新産之兒,悲哀任情,調治失宜,缺症勢轉劇,時時熱作,有同狂易之人,缺斷無供職之望。伏乞聖慈,曲加憐察,亟遞臣職,以便公私,不勝幸甚。無任惶恐危怖之至,謹昧死以聞。缺
崔葕,以義禁府言啓曰,本府月令醫員尹誠志缺手本內,囚人柳時寬,身病看審,則傷寒得發。趁未缺發表,寒熱往來,專廢食飮,病勢極重云。依例姑待病差刑推,何如?傳曰,依啓。
李敬輿,以接待所言啓曰,參將貢役計開於牌文者,缺兵丁二十四名合三十人,所騎之馬,亦如人數。缺一員數外虛稱,而一路差備譯官等,不爲致察。缺信渠輩之口,入京之後,始爲發覺,不無符同貽弊缺之迹,極爲可駭。當該譯官,令攸司,從重推考,何如?傳曰,依啓。
吏曹,具鳳瑞爲知製敎,鄭基廣爲通政大夫承政院右承旨兼經筵參贊官春秋館修撰官,崔葕爲通政大夫承政院左副承旨兼經筵參贊官春秋館修撰官,李敬輿爲通政大夫承政院右副承旨知製敎兼經筵參贊官春秋館修撰官。缺
缺啓曰,末路行言,未必盡實,橫逆缺其言之是非,自有公議,非自己缺亦非寮寀之屬,紛紜陳說,有所左右也。吏曹判書李聖求,得聞臺席之言,再上疏章。缺氣之不平,難一二計,而有若與臺臣對缺無卿士自重之意。參議朴潢,以身不干預之事,缺陳疏章,一以爲長官之地,一以語侵言官,此實縉紳間所不敢爲之事也。請竝命推考。近者,胡漢之作弊,無非譯官輩之所爲也。外方之事,有不可勝言,而其流之弊,亦及於都下。向者金差之來,譯官全天機,誑取驛馬于句管所,仍置家中。缺日濫騎,爲差員所覺察,則憤其計之敗露,任意從胡七名,直到差員所在處,陰嗾亂打,艱得缺走,則使之窮追,馳突街巷,無所不至。此輩敢爾缺下手於衣冠之人,至此之慘,則沿路小民之被害,槪可想矣。請命拿鞫定罪,以懲其他。傳曰,依啓。
崔葕以備邊司言啓曰,虜中採缺人等,欲於前頭信使之行,致謝送禮,以求缺,已爲入啓蒙允矣。臣等更思之,缺已極浩大,不必又爲此事。缺
江界府使韓亨吉疏曰,伏以,臣草土餘喘,病伏田廬,國有大慼,顚仆入都,猥蒙天恩,忝叨近侍,狼狽之餘,授之以邊鎭重任,感激鴻私,唯思糜粉,一息缺當不擇事而行之。以爲圖報聖恩之地,缺事機大有所難處,不得不仰溷天聽,缺萬死。目今與虜生梗,專在採蔘事,而缺春秋採節,什佰爲群,缺念臣以勢均體敵之官,只帶缺決不能動其毫髮也,明矣。臣未赴任缺彼間事勢難易道里遠近,而竊聞江邊缺江界者,遠則七八日程,近亦四五日程云。與虜接界,缺朝夕待變之地,不可久空鎭守,詢問遠官,不過以一紙文字戒飭,則其重必不如監兵使之鈐束也。設或日徵月詢,主客勢異,其何以縶貪官汚吏之手,繫冒死利之民乎?臣之獲戾,有不足恤,而生事邊疆之後,缺何及。臣竊以爲利源不塞,則末流難防,採參之端,實由參利之重。欲禁採參,則先禁參商,欲禁參商,則先塞參利,若用參之路,只在醫藥缺切禁赴京私齎,島中互市。人之視參缺日撻邊民,使之越境,誰肯入必死之地,採無用之物乎?不塞參利,而徒欲禁採,則舍本治末,令反所好,缺正古人所謂禁其厚利,微姦雖黯罪日報其勢缺者也。雖使諸葛運智,賁育施威,亦末如之何矣。且缺咎我非爲我民之入其境也。意在獨專參利而言之地,其害有甚於歲增金幣。以此言之,則採參之路,尤當痛塞,以絶爭端也。缺
缺卿才氣一代之豪,勇銳百夫之特,缺山東山西,公侯好仇,歲分閫內閫外,揚旌缺授鉞西關,風雲變色,歷試戎曹之亞缺惟其循國之心,盡瘁益篤。是以選帥缺意彌重,玆以卿爲三道統制使兼慶尙右道水軍兵馬節度使,卿其克體委寄之誠,用展平生之略。缺作帶擁水犀之三千,環海開營,運胸中之缺庶絶東漁之警,少弛南顧之憂,伊征謀,務盡於綢繆。之弊痼,當急於捄正,販物關市,須紓軍民之冤。缺韓山絶禁將吏之賄,苟能感惠而竝濟缺不明,於戲,揚下瀨之樓船,威聲遠播,馬伏波之缺武功克收,期匹休於古人,殫良圖於今日,故玆敎缺宜知悉。燼餘
上在昌慶宮。停常參·經筵。
傳曰,左相處,遣承旨,問病以來。內下日記
李敬輿啓曰,明日常參·經筵,及來二十一日輪臺日次,取稟。傳曰,停。
李敬輿,以接待所言啓曰,今日缺欲往觀東南關王廟,臣等使譯官開諭。缺所幹之事,時未完了。先事遊觀,似爲未妥云,則參將,果以爲然。所齎禮單,將爲伻人,詣闕上進。缺參將且言都督,大殿·世子宮,皆有禮單,而俺亦有私禮單,竝欲上進云。臣等以當此國恤之初,王世子方在喪側,歲賀禮單捧入,於禮不可之意,與譯官措辭論說,則參將答曰,誠是誠是,禮則然矣。但俺於島中將命時,未知有國恤,旣以受來之後,不敢擅便不傳,必欲呈進,而自己世子宮禮單,缺命不敢云,敢啓。傳曰,知道。世子處所送禮單,缺措辭開諭。
李敬輿,以接待所言啓曰,接伴官所去禮單,托以到王京當受云。故臣等,今日令譯官,更爲措辭傳給,則始爲許受,出給謝帖之意,敢啓。傳曰,知道。
鄭基廣,以備邊司郞廳,以南漢山城次知堂上意啓曰,今見廣州牧使卞三近報本,缺本城留儲元穀中,上年還上分給各穀都缺五百十三石,而歲前新捧,僅足四分之三。缺至五千一百餘石,此雖上年田穀缺申明道內各官各鎭堡,以缺監兵使處,行文知委何如?缺
李敬輿,以接待所言啓曰,參將所帶缺員而虛稱七員,故昨已具由入啓矣。卽者譯官缺來言,員役中成冠兒漢一名,以門子,自平壤隨缺云,乃虛稱數外將官者也。以初不開於牌文爲言,故參將,亦自屈,不敢責給禮單等物,而料食,則願缺題給云,何以爲之?敢啓。傳曰,知道。料食給之,可也。
李敬輿,以接待所,以翌日宴宰臣行司直洪霙意啓曰,臣以翌日宴宰臣,來到于參將所管處,卽行缺禮。宴禮,則以國恤,依昨日免宴,入給宴床。仍缺御帖及禮單,則捧持稱謝,出給謝帖之後,退出之意,敢啓。傳曰,知道。
李敬輿,以接待所言啓曰,世子宮都督禮單,不可捧納之意,依傳敎,多般措辭,反覆開諭。至於日暮,而參將發怒牢拒,或閉門缺譯官更不得接足。至以終當棄置而去,自缺國差人,還送則可矣。俺則決不可還爲持去云,臣等缺譯官,若不得回聽,則汝輩難免不能周旋之責。缺歸云則譯官輩,非不盡力,而終始落落。缺其所回聽,亦不可必。缺。燼餘
上在昌慶宮。停常參·經筵。
夜一更,流星出柳星上,入狼星下,狀如拳,尾長七八尺許,色赤,巽方有氣如火光。內下日記
下直,鐵山府使李缺,昌原府使白善男,利城縣監元鈁。
李敬輿啓曰,明日常參·經筵,取稟。傳曰,停。
李敬輿,以接待所言啓曰,世子宮缺一事,今朝又爲開諭。至於據理折之,則缺將爲停止。只以大殿所進都督禮單,缺渠之私禮單,將爲進上。使將官二員·家丁八名,缺自齎持詣闕,故敢啓。傳曰,知道。
閔應亨啓曰,臣承命問疾于左議政吳允謙處,則加朝衣於身上,東首而臥,但云感泣而已。他無所言,症勢方危急,而精神不迷矣。傳曰,知道。
以江原監司進香祭文草,傳于李敬輿曰,五百王作,四缺改之,可也。
李敬輿,以接待所言啓曰,卽者差備譯官來言,參將欲行弔禮於殯殿,缺一則求得藍色紙也,一則求貿大蠟燭缺持價銀五錢而來,臣等不勝驚駭。使之開諭曰,我國之禮,凡在內喪,則雖閭閻士大夫之家,外人不敢入弔。況國喪至尊之地,他國之人,豈有缺行弔禮之理乎?措辭牢拒,還送其票帖,則參將良久爭詰,始許停止,而更具素色綾紬雪綿缺等物十餘種,將欲送進賻儀於大殿。缺據理開諭停止,至於再三,則答曰,貴國缺有難强爭。但致賻一節,則昭載缺出來時,以參將借銜者,缺天表,亦欲觀貴國文物之盛矣。缺俺當幾日必得拜謁而後缺係是差官所言,故敢啓。傳曰,知道。
閔應亨,以接待所言啓曰,卽刻譯官傳言,參將明日早朝,焚香於東關王廟後。仍詣南關王廟焚香,所把缺預先整待云,故敢啓。傳曰,知道。
鄭基廣啓曰,以兵曹申格功臣子孫粘目,傳曰,當初公事缺事,傳敎矣。卽爲分付備邊司郞廳及缺郞,則兵曹來呈定配單子,而備邊司,則再三缺日已向夕,尙無形影。不小下敎之事,如是稽滯,極爲駭愕,當該郞廳請推考,以懲其慢。傳曰,依啓。
李敬輿啓曰,卽見接待所接見防缺事草記,此乃上命未下前事也。今若但以接缺意,無端言及,則事甚未妥。以自上方在悲疚哀毁之中,而深感都督相問,二十日當爲接見事,傳敎之意,令接待所,措辭言之宜當,敢啓。傳曰,接待所旣以如是爲之,則接見之意,姑勿言之。
閔應亨,以山陵都監言啓曰,都監缺瓦署別坐安世耉,稱以監造缺,如薄石等物,量入加減,缺雖一毫一芥,有踰於前,則不但有濫缺,於事體,極爲未安,不可以微瑣而忽之也。缺內外謄錄相准之請,似有意見,請令三都監謄錄,一一査考,與今番分定記憑准,如有增加之處,勿計細大,卽爲釐正,行會中外施行,何如?傳曰,允。
大司憲李顯英箚曰,伏以,臣庸駑下品,幸際昌辰,長冒匪據,絲毫無補,每於除目之下,面缺〈背〉汗。念今國家之艱危,日甚一日,而振肅頹綱丕責,又及於屢試蔑效之賤,臣撫躬震悸,揆分惶怖。況臣方帶殯殿提調之任,前冒刑部也。以缺官不敢出入於祭奠監進之地,陳疏乞免,得蒙允許。憲府雖無啓下刑推罪人,以禁濫僞糾正風俗等事,日事刑杖,無異刑曹。其於出入祭奠監進之地,情禮之未安,猶夫前也。伏願聖明,亟命遞臣本職,以安愚分,不勝幸甚。取進止。啓下吏曹。
副司直金慶餘疏曰,伏以,臣本以宿病,缺重患時令,元氣一敗,諸症百出。缺頭目眩瞀,精神昏耗,不能省事。少或運動,缺食飮不下,虛勞煩鬱,加以素患左邊缺。燼餘
上在昌慶宮。停常參·經筵。
李敬輿啓曰,明日常參·經筵,取稟。傳曰,停。
鄭基廣,以都摠府言啓曰,副摠管柳琳,會同分軍事,除標信,內兵曹進去之意,敢啓。傳曰,知道。
李敬輿,以禮曹言啓曰,千秋望宮禮,日期已迫,而梓宮在殯,行禮時,多有未安節次。且與望闕禮,竝依正朝時例,權宜停止似當,敢啓。傳曰,依啓。
李敬輿,以禮曹言啓曰,來二十日包參將接見事,命下矣。自上除服之後,當用吉服,而若行酒禮,則進花·用樂節次,事甚未安。依庚子年唐將接見例,只行茶禮,勿用果盤,似爲宜當,敢啓。傳曰,依啓。
傳于李敬輿曰,沈都督及包參將所進禮單,缺下該曹。
李敬輿,以接待所言啓曰,備局等各衙門缺送禮之意,令差備譯官,終日爭辨,更令宰臣缺權得仁等,同力措辭,則參將始以本情缺多物件,還爲載去,勢極狼狽,各衙門宰臣缺爲辭,則亦難强送,接待堂上。缺
李敬輿,以接待所言啓曰,缺賻儀爭辨停止之後,參將夜間缺譯官曰,俺之事,接待侍郞固爭强止,缺據禮爲言也。早晩若得謁於國王前,則俺當親達矣。第未知已爲啓知國王耶。國王不許,則勢沒奈何云云。朝者送小紙,列書備邊司缺閣老戶部等處,而欲送禮單於各處云,臣等以曾無規例之意,嚴辭防塞,則至於發怒,叱退譯官。又缺帖以銀三兩小帽子等物,願貿樺皮一百張·黃銅二十缺等十一種。論其價,則所送之物,不足以償其什一云。故卽爲還送,措辭防塞,則答曰,不足之價,當准計送之。各處送禮,則不可不終始强爭。竝與求請之物而缺防塞,則不無生怒,反傷事體之理,誠極可慮。大槪,觀其情態,則旣自持來物件,而見阻於世子宮進缺殯殿弔賻之禮,將至於還爲持去。故必欲送禮於某缺以爲賭得回禮之地。其爲計,亦已窘矣。行中隨人等缺縱諛無所不至,而參將,已聽臣等峻拒之言。故佯爲呵禁,缺接待侍郞時未見許,不可强送云。只將接伴官缺傳送,故敢此具由啓知。其所送票文缺禮單,則竝爲別單,書啓之意,敢啓。傳曰,求請之物,依前例卽給。
掌令宋缺全義縣監缺之人無不怨罵,至比於梁護李缺不可復授臨民之職,請命罷職不敍。統制使許曙,本以悖惡無狀之人,濫授本職。物情莫不駭異,請命罷職。答曰,豹皮指買事,似缺,王子體面,亦甚尊重,勿爲輕論,宜矣。且鄭就道,觀其所爲而處之未晩。洪振道事,風聞未必盡實,更勿煩瀆。許曙遞差。
閔應亨啓曰,許曙遞差事,命下矣。臺諫方以罷職論啓,遞差承傳,不得缺意,敢啓。傳曰,知道。
左議政吳允謙卒。
前縣監朴弘中上疏曰,伏以,昊天不弔,臣民不幸,大行王妃,奄忽昇遐,率土傷悲,攀號莫及。所可盡於今日者,山陵一事,而五朔將迫,時未定山,看山之使,出於前昨矣。此行定止缺何可必?粗曉風水之缺義當罄竭心力,奔走看審,而臣竊自悲,一疾沈痼,久在床席,不得隨參於尋踏之列。中心沈痛,缺將欲詣闕陳疏,略效一得之愚,而英陵缺以臣妄論之故,見奇於穆陵改卜之時,缺行於今謂臣將薦他所,以抑弘濟洞,故臣缺停止其疏矣。目今弘濟洞,已有難用缺或以吉凶相混,無由取舍者有之缺城數百里外,則更無下手地矣。今乃廣致缺浪費時日,馳騖原壟,地官之見,又各矛盾,甲之所是,乙必非之,乙之所是,甲必非之,棼然爭詰。缺究竟而其廚傳之弊,夫馬之役,則畢竟爲虛歸耳。若是而果得吉地,則固爲幸矣。不然而所占之山,或不能盡善,詎不爲宗社之所不幸,而臣民之所大戚乎。嗚呼,此無非我國浮文無實之弊也。缺所成何事,看山雖廣,所定何處。抑恐缺延,襄期猝迫,而終致大狼狽矣。臣於庚午年缺陵之日,見有一地於交河地,卽故相鄭潤之墳山,而壬坐丙向之原也。吾東方無此大結作,亦無此大形局,允合帝王陵寢,而其時術官之論,多以古穴不可用爲言。臣亦不敢自是己見,遂至雷同其說,而終不能辨之矣。到今思之,則始悟前見之非。方書點穴之法有曰,在山宜高,在水宜卑,蓋謂來水,則穴當就高而缺勢,在水,則穴當就卑而留其氣也。以此觀之,缺恐是沈穴,而坐又向巳,亦爲犯四正。其非眞穴缺。噫,造物者,其藏祕正穴,而待有今日。缺水法,則丙水歸丁,不待法眼,而知其爲大風水缺,今之術官,膠守己見。缺審,此不可審之異地。臣竊痛之,力疾缺考證方書,參互淺見。各人說下,論辯其非,付標缺以便御覽,書之別紙,粘與疏末。伏望殿下,更缺勿爲好勝,平心商議。速定大事,則幸甚幸甚。謹昧死以聞。啓下禮曹。燼餘
上在昌慶宮。停常參·經筵。
辰時,日暈兩珥。日入時,日色赤。夜暫雨。內下日記
兵曹啓曰,因戶曹啓辭,曹上餘丁木二百同,今當輸送矣。大槪本曹一年應捧步兵價布六百餘同,而常時一朔應下,例不下五十餘同,故應捧之中,若未收或多,則常患日用之不贍矣。今此諸都監員役·軍匠價布,目今已下之數,步木十九同四十餘疋,餘丁木四十七同二十餘匹,而前頭追付軍匠之多少,未可預料,量入計出,必有竭乏之患,誠爲悶慮。諸都監及長生殿已下之數,一依各其甘結,竝爲別單書入矣。其中工曹鑄成之物,雖是山陵所用,本曹自有應役案付匠人,且有數千名匠人價布,其該用軍匠及員役價布,令本曹,題給宜當。且國葬都監錄事·算員·醫員,則今番都監事目中,雖已啓下,而自前戶曹給料,故本曹壬申謄錄,元不磨鍊,今亦依他都監例,勿給價布,事目外加定書吏二名,亦勿定送宜當,敢啓。傳曰,依啓。兵曹謄錄
李敬輿啓曰,以缺明日視事,不爲取稟。傳曰,知道。
傳于李敬輿曰,三都監都廳以下缺入之。
李敬輿,以弘文館言啓曰,本館下番四員內,修撰愼天翊在外,副修撰一員未差,修撰沈□漢,副修撰金益熙中推考公事以奪告身律,已到政院,不得行公出去。他無替直之員,上番一員,姑降入直,闕員後政差出,何如?傳曰,依啓。
掌令宋希進啓曰,開坐之日,有所啓之事,則必簡通于不參同僚,然後入啓者,例也。臣於昨日,與執義臣沈之源,日晩始開相會禮齊坐,而因城上所有故,臣適代行,與諸僚相議,構成啓草之際,不覺日勢已暮,臣急於詣闕。於席上忙袖啓草,馳詣臺廳,忽遽之中,簡通不缺同僚一節,頓然忘却。及其傳啓之後,始乃覺之,昏謬不察之失極矣。臣於昨日,所當引避,而因日昏今始來避,所失尤大,決不可一刻仍冒。請命罷斥臣職。答曰,勿辭。
閔應亨,以戶曹言啓曰,卽接山陵都監啓下移文,薄石元數五千張內,四千張實入定,一千張減下云。江華物力,獨辦爲難,因本道狀文,以三千張改付標之意,曾已入啓蒙允。今以所餘一千張,海州卜定,且初分定啓下物目內,草芚缺番,網席二十立,以京畿監司狀啓,令該倉進缺草芚三十番,正蒿索二十同,蘆簟二十浮,缺亦自都監量減,故文單子,竝爲付標入啓之意,敢啓。傳曰,知道。
鄭基廣,以兵曹言啓曰,大典取才條,閑良·禁軍新取才,六兩·木箭各缺矢,騎槍各一次十四矢入格。缺禁軍口傳缺舊規未准二三矢者,濟州赴防後,始爲口傳缺上年冬間。以此掛榜取才,則許多擧案中,十四矢入格者,只是二人。其武人之無鍊業,據此可知,極爲寒心。三廳禁軍元數七百餘員中,別抄所屬四五十缺無馬,大小擧動,率多步行,亦甚駭矚。缺取才未准十四矢者,別立事目,除赴防,自備。缺
缺天朝亦有開市之規,缺任意,而俺等些少之物,旣不許發賣於京市,缺成給移文於西路,是何見待之薄耶?此必通官缺爲傳語,而從中阻攔者也。願見接待侍郞面陳缺云,更以自朝廷移文開市,曾無規例,朝廷始許創開,吾等雖相面,亦難擅便於其間之意開諭。而缺以事事不得遂意,太爲缺歸咎譯官,使勿更缺之人,皆懷憤怨。所見缺譯官輩。以爲雖成給移文,可買者買之,不可買者不買。自有管餉衙缺斟酌,在前亦不以移文爲拘。姑許依副,不至大缺。譯官皆是隨行之人,則到彼周旋,亦在於渠等。依缺塞責,似或無妨,敢此更稟。且接待所送禮,前例雖間或有之。旣許之後,缺發賣亦難必,故姑缺及以待移文,一事歸竟後,觀其所爲,而處置計料,敢啓。傳曰,依啓。
崔葕啓曰,掌令宋希進,執義沈之源。掌令洪翼漢,持平朴遾·李行遇,再啓煩瀆,退待物論矣。傳曰,知道。
正言鄭致和來啓曰,掌令宋希進,執義沈之源,掌令洪翼漢,持平朴遾·李行遇,竝引嫌而退。凡有論啓,缺同僚而書出簡通,乃是城上所之事,忘却缺請掌令宋希進,執義沈之源。缺
崔葕,以接待所言啓曰,參將必欲發缺見臣等面陳之由,已爲具啓矣。卽者出送名帖及缺臣等縷縷辭意,無非所相往復論辨者。故姑以缺名帖回謝,而言之何事,書之何辭,皆是通官所傳於缺吾等之意,缺亦必已盡於左右,更無可言,而缺移帖如此,當以此意,更稟於朝廷而回報云,缺原揭,係是私缺,不敢上座,御覽別簡,謄書以入之意,敢啓。傳曰,知道。燼餘
上在昌慶宮。停常參·經筵。
申時,日暈兩珥。自五更二點下雪。夜一更二更,巽方東方艮方,有氣如火光。內下日記
李敬輿啓曰,明日視事,以停朝市,不爲取稟。傳曰,知道。
鄭基廣,以備邊司言啓曰,每年春信使一行缺把入夫馬,多至一百二十餘匹,自平壤,運至虜中。缺本道物力,不能辨出,故自前使帶去商賈等,輸運缺今者加送禮單三十五駄,則商賈之數,不得不量缺送之意,敢啓。傳曰,知道。
李敬輿,以接待所言啓曰,發賣文移,將爲成給之意,措辭言之,則參將動色稱謝云矣。且卽者將都督前回禮之物,缺參將處回禮,竝與御帖,一時送傳之際,將官等缺論說曰,入城已過數日,國王尙無接見之意。缺回禮成給,此是驅逐俺等,使之速去之意也。缺姑勿受之,徐觀國王接見與否,可也云,則參將使譯官,來問其由。臣等答曰,主上方在未寧之中,缺難於相接之意,前已盡達於左右,有何復缺況以凡人交際言之,則主人,旣以情禮缺。傳曰,知道。所患差歇,則必有接見之擧,缺答之,可也。
持平李行遇來啓曰,胡差需應之物,皆責於市民,怨苦入骨,慘不忍言。慶昌君珘,頃於胡差入城之日,聞戶曹求貿豹皮,便生牟利之心,以廉價抑買於市民,圖納戶曹,缺其計,推給市民,倍徵其價,其威脅縱恣缺。藉藉人口。臣等非不知缺王子體面之尊重,而缺所係,不可置而不懲,缺請命罷職。南原府使洪振道,以勳戚缺十分謹愼,缺到處見敗。及授缺此誠求其他奪人缺無忌之狀,不一而足,畿缺近之地,豈有風聞失缺請命罷職不敍。巨濟縣令鄭就道,前缺縣監時,侵漁貪黷,罔有紀極,到今島中之人,無不怨罵,至比於梁護李缺。可使絶島無告之民,又受其害乎?請命罷職不敍。答曰,已諭勿煩。
司諫趙絅疏曰,伏以,臣聾病日篤,灸熨累日,不得見效。缺京中居處冷薄,不宜調治風疾,遂於缺跧伏畿鄕,冀其僥倖萬一,或中鄕藥缺聖明之所洞燭,而朝廷之如審缺。伏願聖明,少垂憐焉。臣不勝勞苦倦極之呼,謹昧死以聞。答曰,省疏具悉爾懇。爾其勿辭,調理察職。
承旨李敬輿·閔應亨等上疏曰,伏以,臣等,禮者,天理之節文,人事之儀則也,而有實有常,禮之變者,則非缺度精切,隨時折中者,不敢缺其間。至如大經大法,缺紀乎倫常者,則昭乎若日月之麗天,不待知禮者而知之耳。聖人循天理立人紀,定爲五服之制,而缺妻杖朞之文,有天子·諸侯期降絶之文,又有缺不絶不降之文。然則天子·諸侯,爲其后妃,杖朞之服,乃禮經之當然,豈必待權度精切者而後知之。金益熙之疏,援禮據經,實非無稽之論,而不得行於以禮爲國之日,可勝惜哉。旣曰先朝喪制缺改重大,祖宗成憲,只當遵守云爾,則臣等,豈敢有所輕議,冒汰哉之嫌,犯不諱之誅哉?但求其天理人情,而終有所不安於心,質之禮經本意,而缺合於義者,何得以人微言賤自外,而不盡缺前乎?竊聞先儒有言曰,家無二尊,缺亦必怵惕於趨庭之際也。先儒有言曰,缺夫羔裘玄冠,尙不以弔,聖人之哀缺禮,則然矣。他人有喪,猶不以吉服臨之,況缺之喪同宮之殯,而其可徑御嘉服,自同平昔乎?其在聖躬,或諉以下喪,入侍群臣。又使之服吉,缺尊之禮,雖係朝儀,方喪之義,豈眞若是?日月幾何,仙寢未冷,而身章朝飾,無異平日,則於心安乎,於禮得乎,於義可乎?此臣等之所以彷徨悶縮,必欲變服缺免先賢皂帶紫衫之譏者也。朱子曰,唐制缺制釋服,而啓殯,在兩月之外,則各服其初服缺小記曰,久而不葬者,以麻終月,若,除喪則已。註曰缺至緦之親服麻,以至月數足而除,而然其服缺莊以俟送葬。以此觀之,殿下雖以權制缺因山卽遠之日,不可不以衰服臨喪,揆諸情禮,缺疑者矣。王世子主喪一節,及進見時服缺,殿下於大行未葬前,視事臨下服色,及發引時服色,及群臣卒哭前入侍服色。請竝令禮官,收議定奪,使送終大禮,終始無憾,不勝幸甚。凡論議,當觀事理之當否,儀禮,當取情文之得中,缺昔之未遑而得擧於今,前之有失而得正於後,缺伏願殿下加意焉。缺臣等所見昨缺禮者也。特以先王之大經大法,坦易明白,不待知禮者而知之。故玆不爲嫌,昧死陳達。無任惶恐震惕之至,謹昧死以聞。答曰,省疏具悉。疏辭不無意見,當令禮官議處。燼餘
上在昌慶宮。停常參·經筵。
下直,平安監司洪命耉。內下日記
下直,平安監司洪命耉。
李敬輿啓曰,明日常參·經筵,取稟。傳曰,停。
鄭基廣以平安監司洪命耉意啓曰,同知中樞府事李義元,本道中軍帶去,武臣兼宣傳官李山疑,內禁衛李鎔·金演址等,缺官自望,而係是宿衛之員,敢啓。傳曰,知道。
持平李行遇來啓曰,近來唐胡差需應之物。措語見上
崔葕,以司僕寺官員,以提調意啓曰,今年濟州三邑,當行驅馬而點馬入送,民弊甚多。故曾前入啓,以其牧使驅點之意,啓下行會矣。今亦依前例,令本州牧使次知驅點宜當。且羅州押海島今年復設事,亦已啓下。缺雌馬五十匹缺雄馬十匹,各別極擇,別爲成冊出送,而過海缺勿爲上送都會官守令缺使之移送于缺監牧官之意,全羅監司處,竝爲行移亦當,敢啓。傳曰,依啓。
右議政洪瑞鳳箚曰,伏以,臣以缺文衡之銜,未落於缺,據例乞解,缺溫綸,以依他例,兼帶爲敎,臣竊悶焉。臣竊缺恭惟國朝以來,從文衡之任而作相者,未有缺之人,年代久遠之事,臣不暇力陳,而在宣廟朝,有若朴淳·盧守愼·李山海·柳成龍·李陽元缺臣所親聽而親覩之。相職後,則無有仍帶缺。且就近例言之,申欽·金瑬,亦未有仍帶焉。缺過行祖宗朝成憲,亟許遞臣文衡之任。取進止。答曰,省箚具悉。缺。燼餘
上在昌慶宮。停常參·經筵。
卯時,白雲二道如氣,起自巽方,直指坤方,長十餘丈,廣尺許,漸移南方,良久乃滅,東方有氣如火光。二更,流星出句陳星上,入北星下,尾長五六尺許,色赤。五更,艮方,有氣如火光,月暈。內下日記
閔應亨,以接待所言啓曰,前承傳敎,令譯官開諭缺若小差,則早晩接見之擧,姑爲留待缺稱謝不已矣。卽缺詩扇二柄于臣等,缺各書兩扇,而缺專在進謁缺題扇詩章缺謄書以入之意,敢啓。傳曰,知道。
閔應亨,以接待所言啓曰,缺出票帖一張缺三名鞭鐙授貿事,缺定限卽回云,缺跟隨·譯官等率去之意,敢啓。傳曰,知道。
閔應亨,以殯殿都監郞廳,以摠護使意啓曰,禮曹判書李弘胄,老病不能兼察兩都監之務,實箚陳之辭,考諸謄錄,則因其令解疏箚,遞改者亦有之,而第以李弘胄國葬都監提調,則自當缺熟諳本都監諸務,而殯殿都監,則隨後缺殯殿都監提調改差,使之缺何如?傳曰,依啓。
執義沈之源來啓,措語見上燼餘
上在昌慶宮。停常參·經筵。
傳曰,遣右相洪瑞鳳,巳時進香于殯殿。
夜一更,流星出王良星下,入乾方天際,狀如鉢,尾長四五尺許,色白。內下日記
李敬輿啓曰,明日常參·經筵,取稟。傳曰,停。
李敬輿以禮曹言啓〈曰〉,包參將接見,依庚子年謄錄,不用果盤,只行茶禮事,已爲啓下矣。更爲參商,則缺禮茶果盤,則似不缺不設,敢啓。傳曰,知道。
缺以禮曹包參將接見時,缺果盤不可不設事。缺。傳于李敬輿曰,禮單,依例磨鍊給之。
李敬輿,以兵曹言啓曰,曹啓辭自備戰馬事,傳曰,知道。創開此規,則武人缺富實者,恃其戰馬,益不鍊習,更加商度爲之可也事,傳敎矣。其時內三廳缺閑良,而大小擧動,則必皆具甲冑侍衛,而今日禁軍,多是京外貧殘出身,故有馬者絶無。凡遇擧動,或騎疲馬,或步間路,失行絶句,參差不齊,所見不似。況以丁甲兩年之事言之,軍前軍後,未有一武士騎馬者,豈非寒心之甚者。十步不敵一騎之言,古亦有之,臣等缺念不及他矣。今承聖敎,誠爲允當,缺取才矢數,雖以馬代健,而都試立落,則缺,敢此仰稟。傳曰,依啓。
李敬輿,以吏曹言啓曰,來二月初一日宗廟朔祭,與忌辰祭·纛祭·東南關王廟祭相値,初二日文廟釋奠祭,初三日社稷祭,前期磨鍊致齋,而執事實差當五十員,預差亦如其數,而文官見任者,除缺春坊·三都監郞廳外,無故時存者,僅五十餘員,決難成形,極爲悶慮。缺不爲差祭衙門及都監郞廳中,事務缺抽出推移差缺奠祭執事缺薄官中生進缺竝爲塡差之意,敢啓。傳曰,知道。
李敬輿,以吏曹言啓曰,都目政事,何以至今不爲也事,傳敎矣。都目大政,必缺後方可爲之,而頃因判書·參議及郞廳,皆有故,不得已啓請退定矣。今判書·參議,皆以推考未畢,尙不出仕,故不得爲缺。傳曰,知道。
崔葕,以兵曹言啓曰,楊根正兵朴士龍缺呈狀大槪,渠等,今二十一日分軍,定送于景福缺直處交替。辰時往現,則入直衛將,以日晩來到,缺兵曹治罪,仍懲贖木各半疋,貧寒軍卒缺同宮書員推捉査問,則凡軍士例缺
行大司憲李顯英啓曰,同僚被斥於吏曹判書李聖求緘答之辭,引缺,臣是其時處置請出之人,同僚有失,則臣與有缺,安敢仍冒?且昨宮家豹皮指賣時論啓時缺,每一疋,給二疋價,備納宮家,所納雖曰缺,所收八十疋有餘云云,而風聞不能詳細。缺
執義沈之源啓曰,宮家豹皮。措語見上。答曰,勿煩。燼餘
上在昌慶宮。停常參·經筵。
傳曰,政事爲之。內下日記
訓鍊都監啓曰,右別哨官尹謙之,前司後哨官金應胤,行身不謹,且有酒失,汰去之意,敢啓。傳曰,知道。訓局謄錄
有政。吏批,判書李聖求病,參判徐景雨進,參議朴潢病,都承旨金慶徵進。
吏批啓曰,新除授鎭川縣監金嚮,呈狀于本曹曰,父年七十五歲,母年七十歲,家貧親老,雖切反哺之情,而本縣,係是中道,脫有疾患,萬無及時歸見之望。且父缺素多疾病,自本月,重得寒疾,症勢缺藥餌無效,人子之情,不忍遠離,缺決難赴任,缺何如?傳曰,依啓。
崔葕啓曰,以司憲府李溟缺上裁事啓目及命入句缺,傳曰,環刀一事缺以不能固爭爲言缺昧結末,前後之缺何以如是不同耶,承旨察啓事,傳敎矣。臣卽奉上敎,其草記及緘辭,更爲詳細參考,則前後之言,果爲不同。臣亦未曉其所以,此公事還出給,使之更爲問啓,何如?傳曰,依啓。
獻納尹坵啓曰,頃者朴宗阜所發之論,缺實商確止之矣。宗阜從臣缺,吏曹判書李聖求缺,所謂宗阜一言,兩司靡然稟從云者,未知果缺,雖不諒,在我之道,惟當平心反省。缺當初論議,旣已同席,可否缺,俱無可遞之事。持平朴遾,大司憲李顯英,掌令洪翼漢,執義沈之源,持平李行遇,獻納尹坵,請竝命出仕,寧邊府使李英達。措語見上。傳曰,依啓。李英達事,不允。
閔應亨啓曰,藩臣之請捧承傳,素無其例,而京畿監司缺以京各司大小衙門催督工匠之弊,至於請捧承傳,意在杜弊,而事違常規,請推考。傳曰,依啓。
閔應亨啓曰,臺諫出仕事,命下矣。閉門已久,明日待開門命招之意,敢啓。傳曰,知道。
以右議政洪瑞鳳爲奮忠贊謨靖社竭忠效誠炳幾缺爲大匡輔國崇祿大夫議政府左議政兼領經筵缺金壽益爲中訓大夫行成均館典籍知製敎,成缺爲奉列大夫行弘文館副修撰知製敎兼經筵檢討官春秋館記事〈官〉。參外,兪㯙爲通善郞行承政院注書兼春秋館參贊官。外,金槃爲通政大夫行襄陽都護府使,宋缺爲通訓大夫行鎭川縣監,禹汝懋爲宣務郞江原道察訪兼校書館正字。缺
李敬輿,以接待所言啓曰,參將所責物貨,令管餉缺平價許賣之意,已爲蒙允矣。在前如許移文,則例自備邊司成送,今亦依舊規,令備邊司,成給,何如?傳曰,依啓。
李敬輿,以接待所言啓曰,卽者參將缺揭帖,竝與名帖缺西路留置物貨,已缺移文許賣,隨力缺。傳曰,依啓。
李敬輿,以接待所言啓曰,缺參將出牌文內,今月二十八日缺以將官七員缺。臣等,取考上來牌文謄本。缺將官六員,家丁缺。故令譯官,措辭問之,則參將缺將官一員缺壤隨來者也。當依命改之,卽以將官六員,家丁五名,改書之意,敢啓。傳曰,知道。燼餘
上在昌慶宮。停常參·經筵。
包參將,仁政殿接見時,三嚴午初一刻,以國恤故,只行茶禮三種。
本月十九日慶尙監司成貼狀啓內,固城呈,以西邑內有司金得祥進告內,官門南距三里許前浦,本月初生間某日某夜,大中小石,互相運行,閭里海採男女見說云,故縣令親審,潮上則江水,潮退則陸地。水旨西邊常多沙石,閭人石花摘取之地,其中大中小石塊,自南至北,援出走行者二十餘塊,走行遠近,或二十尺,或十餘尺,或三四尺。體大則如二斗缸,中則如斗,小則如鉢,變異非常。
卯時辰時,日暈兩珥。自巳時至未時,日暈。夜一更,巽方有氣如火光,雷動電光。內下日記
上在昌慶宮。停常參·經筵。
卯時,日暈。辰時,日有交暈兩珥,暈上有冠,色內赤外靑,白氣一道,出自左珥,逶迤指北,長可二丈許,良久乃滅。巳未時,日暈。
下直,會寧判官李遇臣。內下日記
持平李行遇來啓曰,近來唐胡差需應之物。措語見上。燼餘
上在昌慶宮。停常參·經筵。
傳曰,政事爲之。
地官成櫟·鄭熙周·李弘立·李衎·崔楠·申級·申瀅·姜後尙·李震龜等,致差備各處,已爲看審。山陵好不好下問後,陳所懷,書啓。
夜一更,巽方·艮方,有氣如火光。三更四更,坤方有氣如火光。內下日記
上在昌慶宮。停常參·經筵。
國忌齋戒。
夜五更,流星出句陳星下,入王良星上,狀如拳,尾長四五尺許,色白。內下日記日記廳郞廳黃書。金光國校。
上在昌慶宮。停常參·經筵。
卯時辰時,日暈兩珥,蒼白氣一道,起自巽方,直指坤方,長竟天,廣尺許,良久乃滅。巳時,日暈。午時未時,日暈,暈上有冠,色內赤外靑。申時,日有重暈,內暈有冠,色內赤外靑。酉時,日有重暈,內暈有兩珥。夜一更至五更,艮方·巽方,有氣如火光。內下日記
以國忌齋戒,無事。
摠護使及洪瑞鳳,看山事出去。內下日記
上在昌慶宮。停常參·經筵。
巳時,議政府率百官,進香。
卯時辰時午時,日暈。夜一更二更,巽方,有氣如火光。內下日記社稷大祭齋戒,無事。內下日記
上在昌慶宮。停常參·經筵。
初二日京畿監司成帖狀啓內,安山郡守柳後聖呈,以郡西面約正鄭致績進告內,本面居敬男,以捉魚事,往于海口時,自海中,三石出來是如爲去乙,約正親往看審,則果爲的實是如爲乎等以,摘奸則三石分三路出來,地破之跡,有同曳車之處,四十餘步,而大石如童子形,長一尺八寸,一石則長一尺四寸,一石則長一尺三寸,有同常石,變異非常。
卯時,日暈兩珥。辰時,有霧氣。午時,日暈,暈上有冠,色內赤外靑。申時酉時,日暈兩珥。夜一更二更,艮方·東方·巽方,有氣如火光。內下日記
上在昌慶宮。停常參·經筵。
夜一更,流星出婁星上,入乾方天際,狀如鉢,尾長二三尺許,色白,東方·巽方,有氣如火光。自二更至四更,巽方有氣如火光。五更,流星出大角星下,入心星上,狀如拳,尾長四五尺許,色赤,巽方有氣如火光。午時,日有兩珥。內下日記沈副摠接伴使李必榮下直。
春信使羅德憲,齎去禮物。內下日記
上在昌慶宮。停常參·經筵。
夜一更電光,艮方·東方·巽方,有氣如火光。自二更至五更,東方·巽方,有氣如火光。
儀賓府,巳時進香。內下日記
上在昌慶宮。停常參·經筵。
辰時,日有右珥。巳時,日暈。申時,日暈兩珥。酉時,日暈。夜一更月暈,巽方·艮方,有氣如火光,流星出柳星下,入參星上,狀如鉢,尾長四五尺許,色赤。內下日記
傳曰,近日禁府,何以久不開坐耶?問于本府以啓。
義禁府啓曰,云云事,傳敎矣。本府去正月十六日開坐形推之後,十七八日,則非日次不坐。十九日,則知事臣沈諿,知事臣韓仁及,本職俱未肅拜,判事臣金藎國病,位不齊不坐。自二十日至二十二日,則左議政吳允謙卒逝,停朝市不坐。二十三日,則下弦。二十四日,則大殿,殯殿命官進香。自二十五日至二十九日,社稷大祭受誓戒之後。二月初一日,則國忌。初二日,則釋奠祭。初三日,則社稷大祭,連以公故不坐。初四日·五日,則臣仁及本職未肅拜,臣必榮出使,臣藎國病,位不齊不得開坐。臣等亦甚惶恐,今日則忠勳府,殯殿進香之故,亦不得開坐之意,敢啓。答曰,知道。義禁府謄錄
未時,忠勳府進香。內下日記
上在昌慶宮。停常參·經筵。
無事。
上在昌慶宮。停常參·經筵。
大臣及備邊司堂上·兩司長官,崇文堂引見。
巳時,日暈。夜一更,流星入參星下,入弧星上,狀如拳,尾長五尺許,色白。內下日記
訓鍊都監啓曰,今二月初九日習陳日次,而自前國恤,則例爲過卒哭後爲之。今亦依前例,不得操鍊之意,敢啓。傳曰,知道。訓局謄錄
徐後行,看山後入來。內下日記
上在昌慶宮。停常參·經筵。
下直,春信使羅德憲。
賓廳,大臣來會,議坡州山陵定事。
傳曰,政事爲之。
自未時至酉時,日暈。夜自一更至三更,月暈。五更,流星出危星上,入東方天際,狀如拳,尾長四五尺許,色白,白氣一道,起自紫微垣中,掩過北斗,長十餘丈,廣尺許,良久乃滅。內下日記
上在昌慶宮。停常參·經筵。
傳曰,都目政事爲之。
京畿進香爲之。
辰時,日有重暈,內暈有兩珥,外暈上有背,色內赤外靑。巳時,日暈。酉時,日暈左珥。夜自一更至四更,月暈。內下日記五更,流星出危星上,入東方天際,狀如鉢,尾長四五尺許,色白,白氣一道,起自紫微垣中,掩過北斗,長十餘丈,廣尺許,良久乃滅。春坊日記
徐後行,裁穴出去。內下日記
上在昌慶宮。停常參·經筵。
辰時,有霧氣。午時,日暈。未時,日下有履,色內赤外靑,白雲一道,起自坤方,直指艮方,長十餘丈,廣尺許,良久乃滅。申時,日暈。夜自一更至四更,月暈。內下日記
辰時,日暈有重,內暈有兩珥,外暈上有背,色內赤外靑。巳時,日暈。酉時,日暈左珥。春坊日記
上在昌慶宮。停常參·經筵。
傳曰,公淸道進香正時,未正爲之,都目政事,仍爲之。
東萊府使鄭良弼狀啓內,倭歲貢船四隻出來云云。
夜自一更至五更,月暈。內下日記
上在昌慶宮。停常參·經筵。
自辰時至未時,日暈。酉時,日暈兩珥。夜二更三更,月暈。四更五更,月色赤。內下日記
上在昌慶宮。停常參·經筵。
傳曰,摠護使及山陵提調·禮曹堂上·觀象監提調等,會于賓廳,發靷推擇爲之。
義州府尹本月十一日狀啓內,胡差馬〈夫〉大,率胡九名,致祭事出來云云。
日出時,〈日〉色赤。內下日記
卯時辰時,日暈。午時,日暈。春坊日記
上在昌慶宮。停常參·經筵。
傳曰,望祭·朝奠,兼行。
巳時,黃海道進香。
十一日義州府尹成貼狀啓內,假㺚鄭命守,率從胡九名,先來言內,國喪致奠兼春信使,以將胡龍骨大·馬夫大等,率西㺚王子四十九人,所送差胡各一名,竝元數一百九十八名內,將胡五十二名,馬三百七十匹,駱駝四十六首,載帳幕交騎事云云。
又狀啓內,宿于金石山時,漢人自後掩襲爲去乙,相戰□□五百人無遺,而胡人,則三名中箭,而不至大傷云云事。
卯時,日暈。辰時,日暈兩珥。巳時,日暈。內下日記
上在昌慶宮。停常參·經筵。
義州府尹狀啓內,臣與龍胡等,相爲說話,則出來事段,大槪,旣得土地已多,又得玉寶,金國諸將及西撻等,請爲汗稱大號,汗已許,故此意,不可不傳通事,出來云云。
辰時,日暈。巳時,日暈,白雲一道如氣,起自坤方,直指巽方,長十餘丈,廣尺許,良久乃滅。未時,日暈,白雲二道如氣,起自坤方,直指天中,長各十餘丈,廣皆尺餘,良久乃滅。申酉時,日暈。夜一更,月暈。內下日記
上在昌慶宮。停常參·經筵。
下直,山陵都監堂上。內下日記
上在昌慶宮。停常參·經筵。
傳曰,政事爲之。
卯時,沈霧。午時,日暈。夜一二更,東方有氣如火光。內下日記
上在昌慶宮。停常參·經筵。
平安道兵使,與龍胡相接後,戰馬二百五十二匹·駱駝三十首留置事。
辰時,日暈兩珥,暈上有冠,色內赤外靑,白雲一道如氣,起自坤方,逶迤指北,長十餘丈,廣尺許,良久乃滅。自巳時至未時,日暈。內下日記
義禁府啓曰,吳俊獻刑推,允下矣。俊獻曾因月令醫尹誠吉手本,病勢看審,則瘟病的實,故因本府救療單子,姑爲保放事,命下矣。據尹誠吉手本,則俊獻,以瘟疫,寒熱往來,引飮頭痛,時方藥物救療云。許多罪人囚禁之處,傳染可慮,待差復後,還囚刑推之意,敢啓。答曰,知道。禁府謄錄
上在昌慶宮。停常參·經筵。
句管所啓曰,臣等察見兵曹內形勢,則接隣公私舍,皆不便當,而只有司譯院廳事稍闊,隔墻相通,似爲便近,以此處修造而待之。且今番從胡之數甚多,西㺚則有似野獸,胡語亦不得通云,脫有如前突出之患,制之極難。都監哨軍,自前二百名定送,而今則一百名加定,俾無圍立處虛疎之意,敢啓。傳曰,依啓。
訓鍊都監啓曰,平安道替防砲手,前司前哨官崔挺海軍一百名,右哨官鄭尙古軍一百名,合二百名,今二月二十七日當爲發送,而俵衣次步木各一匹,三人竝刷馬一匹,軍器載持馬每哨各四匹,令兵曹題給,落幅紙,令戶曹題給。且赴防之軍,自前例爲別試才論賞以送。今此赴西之軍,依例試才論賞,何如?傳曰,依啓。已上訓局謄錄
上在昌慶宮。停常參·經筵。
有政。內下日記
侍講院啓曰,本院使令十五名內,三名則丁卯年減下,只有十二名。非但常時每患不足,至於擧動之時,不成模樣。故前日詔使時前減三名,亦已還定使喚,回送之後,始爲減下矣。今此山陵陪行之際,晝停及陵所凡百使喚,比前倍緊,數少使令,決難周旋於諸處,事甚苟艱,前減三名,前三月初一日,限卒哭以前,還定,何如?敢啓。答曰,知道。只四月一朔還定,可也。兵曹謄錄
初昏,黑雲二道如氣,起自西方,逶迤指北方,長各十餘丈,廣各尺許,良久乃滅。夜四更,月暈,白雲一道,起自坤方,直指巽方,長十餘丈,廣尺許,良久乃滅。春坊日記
上在昌慶宮。□□□□□。
大臣·備局堂上·兩司長官,崇文堂引見。
初昏,黑雲一道如氣,起自西方,逶迤指北方,長十餘丈,廣尺許,良久乃滅。夜四更,月暈。五更,月暈,白雲一道,起自坤方,直指巽方,長十餘丈,廣尺許,良久乃滅。
下直,神方仇非萬戶韓星。內下日記
上在昌慶宮。停常參·經筵。
胡差龍骨大·馬夫大·溺哈□等三將,率從胡一百九十六名內,西㺚一百四十四名,從胡五十二名入京。
申時,日暈左珥。酉時,日有左珥。夜一更二更,東方巽方,有氣如火光。四更,電光。內下日記
睦敍欽啓曰,明日常參·經筵,取稟。傳曰,停。
睦敍欽啓曰,金差今日入來後,依前例,遣宣傳官賜問之意,敢啓。傳曰,知道。
刑曹參判尹暉啓辭,刑曹·禁府,俱是刑官,不兼,例也。所帶同知義禁,請遞改。傳曰,依啓。
睦敍欽,以句管所言啓曰,卽刻慕華館傳通內,胡差九十餘人,先到洪濟院,必設方席,然後入參宴席云,而環坐不入來云。自前一等胡,無給席之規,今若許之,則必一次將自處,使之嚴辭斥絶,十分開諭之意,敢啓。傳曰,依啓。燼餘
上在昌慶宮。停常參·經筵。
下直,公淸兵使李義培。
金差等,有叵測之言,故都元帥金自點,崇文堂引見。
夜一更二更,巽方·東方·艮方·乾方,有氣如火光。五更,流星出氐星上,入角星下,狀如拳,尾長三四尺許,色赤。內下日記
睦敍欽啓曰,明日常參·經筵,取稟。傳曰,停。
司諫趙泂啓曰,國危如此,而爲人臣者,憚於供職之勞,稱病不出,則其罪當誅。臣雖至愚,粗知斯義,而前後拜職,皆以病爲辭,至再至三,期於必遞,數字缺以身有人所共知之廢疾,諱而冒進,則其罪數行缺答曰,勿辭。
傳于睦敍欽曰,司果辛慶英處,澆奠床備給。
崔葕,以備邊司言啓曰,管餉使有闕,所當極擇差出,而擬望之人乏少,堂下官竝擬之意,敢啓。傳曰,知道。申得淵·李袨中,其才局誰優耶。
傳于睦敍欽曰,史官一員待命,騎馬三匹立之。
以沈都督前回啓,傳于睦敍欽曰,不忍言之辱五字,似未妥當,此意言之。
睦敍欽,以禮曹言啓曰,壬申年國喪,椵島唐差致祭魂殿時,有先告之禮,而至於胡差弔祭,無有此禮。今亦依舊例,勿行先告之意,敢啓。傳曰,知道。
崔葕,以戶曹言啓曰,本曹事務煩劇,正郞朴炳,國葬都監郞廳,佐郞鄭基崇,山陵都監郞廳。朴炳,則在京中,猶可間間察任,而鄭基崇,長在山陵,專不得顧見本任,所掌之事,未免瘝曠,委屬可慮。鄭基崇戶曹佐郞改差,何如?傳曰,依啓。燼餘
上在昌慶宮。停常參·經筵。
卯辰時,日暈兩珥。未時,日暈右珥。申時,日暈兩珥,暈上有背,色內赤外靑。酉時,日暈兩珥。夜一更,南方有氣如火光,黑雲一道如氣,起自巽方,直指艮方天際,長十餘丈,廣尺餘,良久乃滅。五更月暈。內下日記
魂殿都監郞廳以摠護使意啓曰,魂殿大段修理,當畢役於五六日內,萬分緊急,必多集人力,庶幾成形,而京中閑丁,已盡應募於國葬·山陵兩都監,數日招集,無人樂赴,極爲悶慮。京上番到防軍,連二日各一百名,令兵曹,除雜頉起送,以完時急大役之意,敢啓。傳曰,依啓。
兵曹啓曰,云云事,傳敎矣。魂殿役事,果爲緊急,到防軍定送,實爲不難,而但今上番軍之役,十倍於平日,東西奔走,未嘗一日定在一處,所見矜惻。前頭之役,又倍於已往。當日點考時,有頉軍十名,三日赴役次移送,其餘無頉人,則勿爲使役事,都監公事未啓下之前,已爲分明知委,今更使喚,多涉失信,極爲悶慮。必不得已當番內,入直軍士,除出,限三日助役,似爲便當,惶恐敢啓。傳曰,依啓。兵曹謄錄
又啓曰,來三月當入番軍都目,相考點閱,則脫漏之處甚多,此則原案憑準,査覈處置計料矣。公淸道都目現付之軍,闕到者十一名,雜頉代點者四十一名,稽緩莫甚,頒來軍官,則略治棍罰矣。都目成貼本道兵馬虞候邊彦珩,難免不職之罪,從重推考,尤甚有頉各官官吏,摘發推考啓聞之意,本道監兵使處,竝以行移宜當,敢啓。傳曰,依啓。上同
上在昌慶宮。停常參·經筵。
下直,慶尙監司沈演。
領議政尹昉,穆陵·懿仁王后陵上改沙草事,進去。
卯時辰時,日暈右珥。自巳時至未時,日暈。
巳時,金差馬夫大,致祭于明政殿,而外陛上,三拜三叩頭。所送僭號,判書不捧,故大怒,卽爲出去,而五更,使黃稷及張禮忠入來,開諭事出去。內下日記
上在昌慶宮。停常參·經筵。
穆陵,改沙草。
下直,上土僉使金得振。內下日記
兵曹啓曰,上番騎兵,一番應入之數,各僅一千八百餘戶,而各處除煩之數,漸次浩多,今番立番之軍,雜頉甚多,實入僅一千七百二十九戶。當此多事之時,分把無路,極爲悶慮。西北路擺撥,雖難變通,南路撥軍,歲船不來時,除番加入之數,似不當仍前立待,自前所立三站十名外,上年加立撥軍,則姑罷宜當。以此事意,稟諸廟堂,廟堂之意,亦以爲然,敢啓。傳曰,依啓。三月當番爲始立番。兵曹謄錄
上在昌慶宮。停常參·經筵。
昧爽,有霧氣。卯時辰時,日暈兩珥。巳時,日暈,白雲一道如氣,起自坤方,直指乾方,長十餘丈,廣尺餘,良久乃滅。自午時至酉時,日暈。
金差,仍爲不入。內下日記
上在昌慶宮。停常參·經筵。
大臣及備邊司堂上·兩司長官,崇文堂引見。
卯時辰時,日暈左珥。自巳時至未時,日暈。夜一更二更,巽方·東方·艮方,有氣如火光。內下日記
兵曹啓曰,昨日,三月當上番軍,召集分軍,信地知會後,仍令試才。願射六兩擧案者九十八名內,九十步入格者一名。願射鐵箭者一百七十八名內,一巡一中已上者二十五名,願放鳥銃者十一名,而得中一名,願爲用釰者四名,而其中超等一人。且量沙十五斗,作石試擧,高擧者五人,去地一尺者十二人,用木二十餘匹,隨其高下,卽爲俵給矣。願射之人,雖不得中,能射者頗多,抄之習之,皆可爲射手。至於可敎炮手之人,則其數甚多。臣等之意,則當此朝夕可虞遠地徵兵之日,以此千餘名有根着之軍,悉委於牛毛雜役,誠有欠於用兵之道。捐數十同木綿,雇得願立者,永定各處守直,另抄此軍中少壯者,分屬當該衛部將官,給鳥銃藥丸,逐日敎習,則不過此月,皆可爲一等精炮矣。雖不得每番爲之,試於今番抄鍊,以備侍衛之用,則豈不逾於遠道束伍,臨急召聚者乎?且其中老病稚弱者,六十餘人呈訴,願爲代立退去。臣等一一面看,去其可堪立番者數十人,其餘尤甚四十人,若令許代,則不但以老換壯,以此代立之人,永定於役處,則他立番軍,苦處自,公私似爲便益,惶恐敢啓。答曰,依啓。抄鍊事,明當議處。
兵曹啓曰,自願人四十名處,二朔價各定木十匹捧上爲乎矣,木則以中木爲準,捧上爲乎矣,渠若不願,則勿爲勒捧爲齊,且招各人郞廳,一一面問捧上爲乎矣,捧上之際,日至半旬,半匹減捧宜當,敢啓。傳曰,依允。
兵曹啓曰,來三月當入番各道諸色軍,別單以入矣。點閱之後,仍令試射,鐵箭一中入格以上二十九名,六兩九十步入格以上二十四名。此則分付衛將所,切勿定苦處,以示朝家優待之意,而此外亦有善射壯勇者,當日新分軍知委時,開坐更點,或試其所長技藝,或抄其多力壯士,另給賞布,欲爲一分激勸之地,敢此仰稟。答曰,知道。啓辭甚當,依爲之。已上兵曹謄錄
上在昌慶宮。停常參·經筵。
山陵改裁穴事,摠護使以下出去。
夜一更二更,巽方有氣如火光。四更,流星出河鼓星上,入大角星下,狀如鉢,尾長四五尺許,色赤。申酉時,日暈左珥。內下日記
備邊司啓曰,今月二十九日本司諸臣引對時,昇平府院君金瑬所啓,今者虜使,以僭號事來,而我國旣已斥絶,必有朝夕受兵之患,所當專意防守,副元帥雖下去,無所帶之兵,都元帥亦無所帶,皆是無兵之將。且待敵之道,必以我國之長技,制彼之所短。今之賊勢,非砲手,則不能當,御營軍及訓鍊都監砲手,竝爲抄發。下三道監兵使手下,亦有精銳砲手,通計可得五千精卒,擇猛將而領之,付之都元帥,遣守安州,賊來破其初鋒,則方可有爲也。上曰,原任大臣之言,甚好。烏合之卒,雖多,奚爲?砲手抄送,以安州爲必守之地,可也事,傳敎矣。臣等,與金瑬相議派定之數,則御營軍砲手抄出先運三千名外,下三道監兵使牙兵及各邑守令山尺砲手,皆以有成籍,其數不下數千,就其中精抄,則全羅·慶尙各可得六百名,公淸道三百名,江原道亦有山行砲手,可得一百名。都監砲手抄出四百名,則恰足五千之數。以此爲先入送,其替代之軍,則下三道束伍軍中,徐爲抄選極精之卒,敎習砲才,以待徵用爲當。第念各道常時抄軍之規例,付于守令,若非其人,則未得精壯,而徒爲下輩奸利之資,殊極痛憎。今此所抄精砲,乃一國安危所係,着令各道監兵使,躬自簡選,必得一等精銳,可當戰陳者,以充其數,資裝木,則依前例定給。各人等田結,申明給復,護恤家屬,蠲除雜役等事,各別施行,各道監兵使親到境上,點閱犒饋,遠道則四月初五日,近道則三月二十五日,齊到京師,逢點宜當。此是莫大軍興之擧,監兵使如或悠泛不察,或容一名不合之人於其間,或緩不及期,則監兵使當受軍律,守令或私疪牙兵砲手,拒逆命令者,監兵使卽當用軍律處置。此意御營廳·訓鍊都監·四道監兵使處,急急,下諭。何如?敢啓。傳曰,依啓。訓局謄錄
御營廳啓曰,後運軍兵,今已準番,明日當爲放送,而東營及集春門營入直軍兵,依前例,訓鍊都監軍兵替入之意,敢啓。傳曰,依啓。日記郞廳黃書。金光國校。
上在昌慶宮。停常參·經筵。
下直,回答使李廓。內下日記
引見時,都承旨金慶徵所啓,臣新爲火藥色提調,雖不知本色之事如何,而聞江都先送之數,都監所藏之數,僅一萬數千斤,而砲手等一朔習放之數,前則三放式。今則九放爲式,故一朔火藥用下之數,多至五六千斤云矣。上曰,若是其多乎?刑曹判書曰,雖不至五六千斤,而亦不下三四千斤矣。都承旨金慶徵曰,近來無中原貿來之規,我國之所煮取者,春秋僅三四千,以此將何爲乎?鳥銃·弓箭,則一備之後,可以久用矣,而至於火藥,則一備之後,若不連續措備,則無以繼用。都監每年焰硝煮取釜子,只六箇,故其所煮之數甚少。今年則以八釜,方爲煮取,而將欲添設十釜,似爲優數煮取之計,都監物力鮮少,此等諸具,無以措辦。如釜子十箇鹹土·小木等價,令該曹參酌題給,然後方可加設十釜之用矣。上曰,依爲之。事據,每年六朔,每釜良中,步木十疋式上下。兵曹謄錄
巳時午時,日暈。申時,日暈,暈上有冠,色內赤外靑。春坊日記
上在昌慶宮。停常參·經筵。
下直,管餉使李袨。
卯時辰時,日暈兩珥,有霧氣。內下日記
上在昌慶宮。停常參·經筵。
下直,全羅右水虞候權㠎,登山萬戶宋鐵。
夜一更,月犯昴星。五更,流星出河鼓星下,入房星上,狀如甁,尾長四五尺許,色赤。
李敬輿啓曰,因戶曹別贈給單子,備局回啓公事覓入事,傳敎矣。卽爲分付于備局,則承文院官員,以撰書答書持去矣。亟令承文院諸員,告官員急急持來,而終夜至朝,尙不來納,使下敎之事,遲滯至此,誠爲可駭。當該諸員,請推考治罪。傳曰,依啓。
睦敍欽,以侍講院言啓曰,本院下番四員內,兼數字缺身病呈辭到院,只有司書臣嚴數字缺疾病事故,未可預料。兼司書·兼說書,請於後政,竝爲差出,使之輪回入直。傳曰,依啓。
以回答使齎去書,傳于睦敍欽曰,非寡人所知之語,似未妥當,此意言之。
鄭基廣,以訓鍊都監言啓曰,平安道別赴防砲手,前司左哨官李英軍一百名,中哨官辛重勖軍一百名,左司前哨官李震英軍一百名,左哨官成瑴軍一百名,合四百名,今三月十六日當爲發送。俵衣次步木各一匹,三人竝刷馬一疋,軍器載持馬每哨各四疋,令兵曹題給,落幅紙,令戶曹題給,且赴□軍,爲發□試才論賞以送,今亦依前例法,試才論賞,何如?傳曰,依啓。
政院啓曰,今日啓下東萊府使鄭良弼狀啓內事意,回啓已急,而禮曹數字缺參判鄭廣成,判書相避,不得行公,判書金數字缺回啓無人,似當令廟堂定奪。敢稟。傳曰。半行缺
李敬輿,以宣惠廳言啓曰,本廳郞廳梁譔以中樞府經歷瓜滿,軍器寺僉正相換之後,諫院,以褻服謁其提調,論啓罷職矣。諫官卽以失實遞差,則梁譔之罷職,極爲曖昧,而久在本廳,詳知首末,仍察其職,似爲宜當。依前例,付軍職,冠帶常仕,何如?傳曰,依啓。
領議政尹昉啓曰,臣就摠□使狀啓中,坐向一款,與朴弘中,詳加論確,則弘中以爲,臣初聞裁穴,以甲坐庚向爲定,心竊非之,而病伏窮閻,無路上達,今聞成櫟,改爲卯坐酉向云,此說近之矣云,而鄭熙周·李弘立·申級,亦爲招問,則其言與弘中相同。以理推之,已定之坐向,成櫟若非有所見所得,則必不爲欲改之言,而敢爲此言,則其言□爲不妄,而時在陵所地官中,□楠一人外,他人俱一成櫟之言爲是。弘中等之言如三字缺當以卯坐酉向爲定,上裁,何如?且聞□官之言,則二行缺于金慶徵曰,近案之低而不正,堂局之偏而□,以地家之術論,則孰重孰輕耶?且所謂直來直受之謙無妨云者,其說是耶?
領議政尹昉啓曰,卽以兩次傳敎二三字缺諸術官,更爲反覆詳問,則所言大槪相同。使之書出別單,本府府啓之意,敢啓。答曰,在此地官之意,亦如是。依前啓十餘字缺勿用灰隔事,竝依狀啓施行,而灰隔則使之只減五寸。
掌令洪翼漢來啓曰,鳳山判官柳瑚,到任之後,專事刑杖,積失人心,路傍官吏,逃散殆盡,新設之地,將不成數字缺非不知此二字缺送之有弊,而實非泛然風聞之比。燼餘缺
日出時,日色赤。春坊日記
上在昌慶宮。停常參·經筵。
下直,務安縣監卞時益,文化縣監洪稙,於蘭萬戶李輔臣。
自巳時至未時,日暈。申時,日暈右珥,白雲一道如氣,起自坤方天際,直指巽方,橫過暈上,長十餘丈,廣尺許,良久乃滅。酉時,日暈右珥。
鄭基廣啓曰,申景禛·李曙·金自點,命招來詣矣。傳曰,引見。
傳于金慶徵曰,明日政事爲之。缺。燼餘
上御崇文堂,兵曹判書李曙引見入侍時所啓,臣見林慶業,則白馬民戶已至二千,如得添兵,又有軍物,則可能固守云,軍物給送,何如?敢啓。上曰,依爲之。又所啓,上番軍習炮事,昨日啓稟,則以明當議處爲敎,敢此更稟。都元師金自點曰,有鳥銃火藥,則敎習非難也。兵曹判書李曙曰,貫革則十日之內,亦能中之,而至於輪放,置一字排列,則似難猝習,必久久訓習,可用矣。上曰,常時則無所懼,故或能之,矢石之間,能不動者,鮮矣。先自惴慄,或投萬而不能放,必久習,然後可用也。但上番習炮,是一番之擧,此朔習炮,後朔下去,則只費火藥而已。予意則自兵曹變通,雇立其代,而一番之中,十選一二,抄得百餘名,屬于訓鍊都監,使之敎習,每番如是,則可得精炮千餘名,臨急調發,則皆可用之軍矣。
又所啓,江都銅鐵取用後,必自都監,造大炮充送事,有傳敎事,而銅鐵難得,以正鐵,別造大炮,其制極好,城上·平地皆好,無爲多造矣。都監鳥銃今番用下,多至六百餘柄,火藥亦幾二千餘斤,脫有更用之事,則無計繼用,必須預備,可也。上曰,此則都監,必思量,備充其代,可也。
又所啓,上番軍敎砲,則其代當爲雇立,雇立之價,兵曹遺儲,盡下於今番,正·二月兩朔所用,幾至五百餘同。他無下手之路,只有皂隷價米上年用餘九百餘石。此米之所以遺儲者,曾前外方米布未來之際,本曹木綿,貸用三十餘同。因此有儲,而戶曹必以盡下爲矣,本曹不敢用矣。上曰,三月朔,自兵曹給之,四月以後,令戶曹給價,可也。爲此,則可得千餘精砲,不其緊乎?雖不能逐年爲之,每次上番,數月習之,則與其不爲者,不可同日而語。多力者,敎之以射,力弱者,敎之以大砲,可也。
平城府院君申景禛所啓,忠翊衛,皆平人之富實者也。其數之多少,未能知之,而掖庭下人,無非忠翊,而又無無功之人。若抄此輩,年老者,則以之給保,少壯者,屬之都監,使之敎訓,則非他雜軍之比,若作隊調用,則緩急可賴矣。兵曹判書曰,忠翊衛等,自以爲有功勞,若使團束赴戰,則必厭而有所拂鬱矣。使他兵赴敵,而以忠翊爲扈衛,則此其職分事也。上曰,如此則,似好矣。
承旨所啓,曾叨江原監司時,忠翊衛等,皆以扈衛別作隊待之。兵曹扈衛之言,是矣。上曰,年歲爲限,抄定以當。言于廟堂,預爲下令,爲可。
刑曹判書申景禛所啓,近以國恤,習陣之事,久廢不行。今者時事之騷擾如此,欲一番聚集軍兵,以爲點閱之擧。敢稟。上曰,時事,異於常時,破格爲之,可也。
都元帥金自點所啓,林慶業近當出去,而向者引對時,備局之議,多有欲棄義州者,與臣意大不同矣。上曰,未聞有棄之議。元帥曰,白馬入防之軍,時在義州者一千六百也。有以此軍,還守安州之議。若集此軍,非棄之而何如?上曰,義州豈可棄也?元帥曰,臣昨日與昇平府院君,議必守義州事,則亦以爲不可只守安州,若以黃海軍五千守義州,而竝與本州人計之,則將八九千矣。況慶業銳意於死守,不可不守此城,以爲初領關防,如此,則安州亦可賴而保之,臣意亦如此矣。上曰,言則似善,慮事不可大凡爲之。義州樓櫓·器械皆無,而一入軍兵之後,更無可繼之道,決不可爲之。元帥曰,義州屯穀,兩年所出四萬五千石而已用者,九千餘石,時存者,三萬六千餘石。管餉之米,亦且不少,有軍兵·器械,則糧道可支矣。黃海軍兵五千名,如不可抄守,則以例防南軍二千四百名,添防白馬,使慶業有爲之者,不至落莫,而堅守以保,則國事亦幸矣。上曰,卿宜量宜爲之。
又所啓,丁卯之亂,軍兵逃亡者,徵布或牛,以貰其死,軍令如此,誰肯樂赴死地者乎?臣意則軍丁逃走者,以其田宅家財,分給有勞軍兵,則或防逃走之弊矣。上曰,逃軍必斬,國之法也。分給田宅,乃其次也。豈顧此而不逃乎?元帥曰,逃軍必斬,乃是不可改之定法,而未及捕得之前,先用此令,則似好矣。上曰,此事,不可不深思而處之。已上訓局謄錄
上在昌慶宮。停常參·經筵。
睦敍欽啓曰,明日常參·經筵,取稟。傳曰,停。
辰時,日暈兩珥,暈上有背,色內赤外靑。巳時,日暈右珥。午時未時,日暈。
有政。
睦敍欽啓曰,兵批進去左副承旨鄭基廣,移授參知。政事未畢,當以他承旨代進,而廳中只有同副承旨李敬輿。兵批進去承旨,何以爲之?傳曰,兼進。
吏批,判書李弘胄進,參判徐量□病,參議尹煌進,左承旨睦敍欽進。一丈缺
上缺靖社功臣輔國崇祿大夫平城府院君,李聖□爲資憲大夫刑曹判書兼同知經筵成均館事,申景瑗爲竭誠奮威振武功臣嘉善大夫平寧君,閔馨男爲嘉義大夫禮曹參判,閔機爲通政大夫守慶州府尹七八字缺兪伯曾爲奮忠贊謨靖社功臣通政大夫兵曹參知知製敎,李敬輿爲通政大夫承政院左副承旨知製敎兼經筵參贊官春秋館修撰官,具鳳瑞爲通政大夫承政院右副承旨知製敎兼經筵參贊官春秋館修撰官,朴演爲通政大夫承政院同副承旨知製敎兼經筵參贊官,金德承爲通訓大夫掌樂院正兼漢學敎授,洪命一爲通訓大夫行司諫院獻納知製敎兼世子侍謙院司書,洪命顯爲通訓大夫行掌隷院司評,沈之漢爲奉正大夫行弘文館副修撰知製敎兼經筵檢討官春秋館記事官。缺。已上燼餘
兵曹啓曰,赴西軍,方爲點閱,軍裝利鈍,則一一別單以入矣。但聞軍情,實爲可冤者,渠等赴西之後,在家妻子,亦不得安接爲冤。騎步兵未免番布之侵,砲保仍被都監之督徵,寺奴及各樣有役者,皆未免本役,爲悶云。步兵之赴西者,卽當減布,騎兵中同戶人當番者,亦可計日先放,俾免戶首之侵。此則臣曹,以此,分付而送矣。砲保·寺奴各樣有役之人,則必有減給之命,然後乃以減給言送,未奉承傳,不敢以減給爲言。敢此先稟。答曰,知道。身役減除,俾無冤悶。啓曰,云云事,傳敎矣。都監砲保赴西者,例爲除布,而自本道,以老殘布代送,自前元不捧之意,敢啓。傳曰,知道。訓局謄錄
上在昌慶宮。停常參·經筵。
下直,加德僉使邊彦璜。
申時酉時,日有右珥。
政院,嬪宮誕日,單子問安。答曰,無事。
睦敍欽啓曰,明日常參·經筵,敢稟。傳曰,停。
睦敍欽,以接待所言啓曰,卽者參將來入館裏之意,敢啓。傳曰,知道。
具瑞鳳啓曰,接待所郞廳來言,陳參將入館後,依例問安,則答以拜謝云矣。傳曰,知道。
李敬輿啓曰,公淸兵使處下去宣傳官趙光羽,所奉三四字缺還納,請去皮囊。傳曰,知道。半丈缺
睦敍欽,以接待所言啓曰,自前四五字缺於慕華館,屛在前導·鼓吹,而今此差官之行,則仍令鼓吹·前導偃然,直到館門。此前所未有之事,而隨行譯官等,目見其事,終始無一番禁止,極爲可駭。不可不各別重治,當該譯官,令攸司,爲先推考,何如?傳曰,依啓。
睦敍欽,以延慰宰臣李時英言啓曰,臣以陳參將延慰□于慕華館,參將未時量來到,□卽行茶禮。仍呈御帖及二字缺則參將曰,俺出來之時,督府嚴敎,以禮單等物,一切勿受云,故不敢領受云云。臣再三懇請,終不聽受。宴床則依該曹移文,茶罷入給,則退給家丁,罷出之意,敢啓。傳曰,知道。
睦敍欽,以下馬宴宰臣尹暉言啓曰,卽刻詣陳參將館所,使差備譯官,進以伺候外頭之意,則參將卽許相見。坐旣定,告以春晩而寒氣未解,沿道行李,必多勞苦云,則答曰,蒙國王恩典,得以無事上來云。請茶三鍾而起,仍呈禮單,則答曰,國王恩典已多□,前旣不受,今不可受,只領國王厚蒙二字缺言我殿下,委遣俺,特設下馬宴,而國有巨慼,雖不敢排宴,三四字缺禮單乃敬客之情,懇請領受云,則已領國王盛意,禮單則決不二字缺往復再三次,而牢拒不受,御帖亦□開見,不得已罷出,宴床入給之意,敢啓。傳曰,知道。
睦敍欽,以接待所言啓曰,陳參將延慰禮單及下馬宴禮單,皆郤而不受,至於御帖,亦竝不受,其爲無禮,有不可以人理責之。四五字缺御帖則無郤之之時,況幺麽十餘字缺痛憤。渠之言,旣以都督之令爲辭,在此之道,似不必强令受之。臣等之意,以能奉都督之令,不敢强勸之意措辭,而且以御帖不受,極爲違禮之意,大數字缺其驕騫之習,而使之稍知自戢,似不可已。敢此仰稟。
大司成□□疏曰,伏以,數行缺天工,豈合優旨尉勉,容其數字缺坐令時事四五字缺賤疾,若止於衰疲困劣,數字缺曳末班,顚斃爲期,自無所難。顧□火盛頭痛之症,根於心腎之下,□煩劇,輒復動作,一霎時候,昏仆悶絶,不但駭人視聽,五六字缺語言顚錯,尋常人事,尙不自了,其何能句管事務,綴拾文字,而得無敗事也?試以卽事驗之,臣再昨昏時,退自備局,所患卒劇,正在昏悶之中,槐院郞廳,以大臣□□,使撰國書二本。臣把筆茫然,殆不成語,夜深僅就,送于郞廳矣。詰朝,臣病加劇,不得仕進,郞廳以大臣意來,初改數字,良久又以傳敎至,復改一句,又下,而下吏以政院意來,欲改刪潤,臣亦意思焦渴,數字缺。臣寓在城西,往復之間,日已過午,使莫重最急之事,終將做錯後時之悔。罪雖在臣,抑由朝廷,不早黜尸素故也。且臣之不合備局之任,豈止此事之曠也?前所屢陳,不敢更煩,只以易曉近事明之,則本司提調,雖皆一時標望,人或病其員多,亞卿以其曾經數行缺蓋亦難於員位之剩也。半行缺側於其末,加之有司之重,當此國事孔棘之數字缺請坐,文書滯於傳看,其爲妨賢疾能之事,又何如耶?且念,臣名論素輕,本職之除,初非多士所願,□會士論離析,訓齊敎迪,邈無其期,指撝疵飾,不堪多口,加以老沈病逾年,臣不能朝夕離側,常行講讀課製,已多間輟,近又兼仕冗劇,至於朔望例坐,且未能行,已兩月矣。臣早欲陳情乞免,而緣有推刷俗務,未及句結,重爲胥徒沮撓,恐歸虛套,遷延至今,刷事粗了。五六字缺昔宋儒楊時,在都城受圍之時,尙以擇名儒敎多士爲請。噫,首善之地,元氣之本,豈可以時艱而忽之哉?然則當今之世,剩員曠職,今行黜免者,非臣而誰哉?伏願聖明,亟令遞臣本職,改擇出□□高位重望,或兼或專,恒爲多士儀式,期於久遠成就,遞臣備局兼帶,以尊體統,以省冗濫,則國事幸甚,儒道幸甚矣。臣因此辭免,又欲妄發矣。古之所謂門下省·樞密院,皆在禁密,今之中朝內閣之制亦□,官不離次,奏復無礙,故雖天下大□,有朝上題奏,日未昳而已起可施行者,機密之事,亦不至宣洩。今之備局,不在闕內,若非坐起時辰,則便是一空廳。顧使郞吏,執筆捧橐,奔走於南山·白岳之間,則政務安得不洩?且密匣出入,雖似祕密,其初數字缺草寫,下吏楷書,其間密匣緘封,暫時耳。及其判下之後,便二字缺邸吏之手,城中四方,次次傳布,此不亦近於兒戲乎?且古之詞臣,皆在禁直,故號令·製勅,頃刻宣出,而今則知誥之臣,散處閭閻,詞頭之下,或自大提學分付,或自藝文館啓下,下吏知委,多官推諉,已消一兩日,而撰出之後,人人異見,往來塗抹,動至數日,甚至一字一句,微細尋常之語,亦令草創者改定,是亦不可變通乎?大凡今之規例,太半出於便私之□,而淺見之士,拖引若干古語以文飾之,朝廷認爲成法成章而固守之。任道談理之士,則又以爲法制之末,不足與數行缺制誥之任〈歸〉,之兩館禁直,詞頭之下,卽令製進,大臣·宰相任意修潤,則庶幾事至斯應,出令卽行。雖其所行,係人能否,事機敏速,脈誥無壅,必不如今泄泄沓沓也。此非大段變更,雖未能行之久遠,抑爲之取以收旬月救時之效,其亦可也。臣旣有所懷,不敢不盡於此際,而眩症方極,辭欠倫次,不勝瞿然。謹昧死以聞。答曰,啓下吏曹。燼餘
訓鍊都監郞廳以大將意啓曰,今日軍兵試才,則後司中哨軍士技藝,尤甚生疏。此實當該哨官,常時不勤敎習之致。前哨官安信一,雖已遷轉,常時不職之罪,不可不懲,從重推考,以戒他人之意,敢啓。答曰,依啓。訓局謄錄
夜二更,月暈。春坊日記
平安監司狀啓,平壤呈,以大同江越邊數十里之外地名放牧,去二月十八日初昏,雲霧四塞,野鴨群聚相戰,聲動山野,有似人衆馳驟騈闐之聲,翌朝里人,皆往見,則俗謂江鴨。雌如雌雉,雄者頭靑項白,或如烏鵲之形者,或死或不死者,皆撲地而不能飛。其頸胸,盡被嚙磔,毛皮顯有戰傷之狀。一村五十餘戶之人,勿論老少,每人多得十餘,小不下八九首,遠近村人,往往拾得之際,二十一日大雨中,又爲相戰,而比前倍數,變異非常事。內下日記
上在昌慶宮。停常參·經筵。
卯時,日有左珥。夜一更,流星出軫星下,入巽方天際,狀如拳,尾長四五尺許,色白。二更,月暈。
金慶徵啓曰,明日常參·經筵,取稟。且來十一日輪對日次,而以上諡冊習儀,不爲取稟。傳曰,知道。視事停。
具鳳瑞啓曰,慶尙監司·兵使處下去宣傳官李德□,所奉標信·兵符還〈納〉,〈請〉出皮囊。
具鳳瑞,以接待所言啓曰,卽者參將出給銀子十兩,一字缺,且計聞祭用物目於別紙,而從速應用之意,以朱筆書於其下。銀子卽爲還送,而以措辦祭需,無待發價之意開諭,則參將曰,督府送價,不可還自持去云。渠是壬申年致祭時差官云,故明據前例論辨,則始肯還納矣。該用祭需,以邊令各該司進排,而其中錫箔紙四百張,則非本國所産云云,則還爲爻周,故付籤以標,別單書啓之意,敢啓。傳曰,知道。
具鳳瑞,以禮曹言啓曰,取考壬申年前例,則唐差致祭時,奠儀銀,送于該曹,祝文分作二道,一則書諸廣帛,令致于靈座前,一則書諸紙上,唐差自爲讀之。禮畢後只焚其紙祝,而帛祝則不令焚之。今番陳參將致祭時,如有奠儀銀,則依前例送于該曹,祝文等事,亦依其時例爲之事,令接待所,使之前期講定擧行,華人所見處,使無臨時失儀顚倒之患,何如?傳曰,依啓。
平安兵使柳琳,引見于崇文堂。入侍,右副承旨具鳳瑞,假注書林,事變假注書李晳,記事官梁容,記事官李之恒。上曰,卿受此重任,今當下去,如有所陳之事,則言之,可也。柳琳對曰,今番胡差之來,臣爲問禮堂上,備見其情狀,率來西獺,欲其夸張也。逃遁不返,爲其不見書也。大槪,汗之行師,不爲輕燥,因此動兵,雖不可必,而但西獺,若挑其憤怒,則亦未可知也。上曰,卿言是矣。然職在閫帥,不可謂敵不來,而不盡備禦之道也。燼餘
慶尙監司狀啓,咸昌呈,不知某處方來,靑色小鴨數十陣,分作左右,與撿池常時恒留大鴨,互相爭戰,如是者十餘日。鸛鳥一群,入於大鴨之類,似有相助之狀。靑色小鴨死而流漂者,每日七八首是如,變異非常事。內下日記
上在昌慶宮。停常參·經筵。
日出時,日上有赤氣直立,長二三丈,廣尺許,良久乃滅。自巳時至未時,日暈。申時酉時,日暈右珥。卯時辰時,日暈左珥。白氣出自左珥,長二三尺許,良久乃滅。
睦敍欽啓曰,明日常參·經筵,取稟。傳曰,停。
李敬輿啓曰,前慶尙監司兪伯曾,所受密符還納,請出密匣。
李敬輿啓曰,慶尙右兵使處下去宣傳官所奉標信·兵符,還納,請出皮囊。五六行缺
睦敍欽,以接待所言啓曰,唐差留館時則兵曹結束色吏及馬色書吏,例爲來待,各察其任,而結束色吏,則初無形影。昨日宴□色郞廳來言,兵曹專不撿飭把守,雜人公然出入,熟設宴需之處,有同鬧市之場。不勝可駭。推捉色吏,則托以判書招去,終不現身。馬色書吏,則稱以多事,亦不來現。參將關王廟出去時人馬,自昨分付,而專不整齊,卽朝臨出之時,以致家丁二人,奪騎行路之馬。各司下輩之怠慢,一至於此,誠可寒心。當該結束色吏·馬色書吏,令攸司,囚禁治罪,何如?傳曰,竝拿推,當該郞廳,亦爲推考。
睦敍欽,以接待所言啓曰,世子宮,都督所送禮單,決不可捧入之意,連日力爭,而參將終不回聽曰,俺則已受都督之令,不可自爲停止,貴國雖不受之,送進闕下,則勢不可已云。更以知其必不受,而强爲數字缺徒煩往來之意,反復論說,則參將一向落落,至於發奴叱咤曰,都督已知王世子尙在殯側,而欲修弔慰之禮,具名帖作慰揭,竝與禮物而送之。貴國無不受之道,俺則當送致闕下,受與不受,吾不管他。貴國雖終不受,別定他人而送還,可也。俺則萬無還爲持去之理云。累有弔慰之書,則拒而不受,於禮亦似未妥,而觀其物目,則皆是彩段吉服之具。此則決非此時可受之物,六七字缺,急先定奪以待,何如?傳曰,允。
李敬輿,以備邊司言啓曰,今三月初四日引見時,忠翊衛扈衛事,上曰,年歲爲限,抄定似當,言于廟堂,預爲下令爲可事,傳敎矣。忠翊衛除有頉,入番宿衛者,令兵曹,與忠翊府堂上同議,年少壯健之人,別爲抄出,使之預爲知委,以備緩急扈衛之用,何如?傳曰,依啓。
李敬輿,以備邊司言啓曰,今三月初七日引見時,平安兵使柳琳所啓,□□之變,淸北海邊之民,盡爲漢人所擄,甚爲可惜。臣意則宣沙·老江,速設僉使,使備舟楫,脫有不虞之變,使之救濟,可也。上曰,令備局議處事,傳敎矣。此事,曾因都元帥啓辭,方在擧行之中,而但無主管之人,似難易就,半行缺從速察任,何如?傳曰,依啓。
李敬輿,以接待所言啓曰,因本所啓辭,各宴禮單,更爲開諭給之事,命下矣。自朝,令譯官,極力開諭,則終是聽之藐藐。且曰,來時都督言,今行也,每宴所得人蔘,少則三斤,多則四斤云,而來此之後,則小看而減損,誠爲可憤云。更令迎慰時傳語譯官趙宗吉等同入,以宗吉所聞都督有令不受之言,詰其前後相違之意,則反曰,俺不曾有此言,宗吉面斥其實狀,渠無以爲答,而家丁之在傍者,遽答曰,豈本心乎?參將因拂然揮退宗吉,使之出去,仍言俺之來也,爲請兵乎,數行缺國王所送之禮,已不肯受,而又欲使爲送禮,是何道理,各宴禮單未受之前,決不可送禮,更勿爲此言云,則參將發怒曰,俺則送之而已。國王若不許捧,則亦可賣之於島中云云。此人所爲,有同風漢,言語之無倫,辭氣之悖惡,兪往兪甚。昨日應行翌日之宴,臨時稱病,至於旣設而空罷。今日更爲言及,則亦揮手,使不得出數字缺節,駭異如此。今之牢拒各宴禮單者,必因將官許令加數一事,有所希冀而然也。尤極可痛。姑令譯官,牢拒其先自送禮,觀其所爲計料,而草記書寫之際,差人等因,以關王廟所把之馬,已自領率禮單而去。譯官輩不及挽止,奔遑來告,故敢此具啓。傳曰,知道。人參斤數,前例相考處之。
睦敍欽,以接待所言啓曰,參將私齎禮單,不可捧入之意,方爲爭辨,一邊分付。使勿入把人馬,而馬則關王廟往來之後,仍把不放,自爲騎出,該吏等,勢難用力於其間矣。至於禮單,數字缺所當依分付。不爲入把,而次知衛將所書員等,任意許入軍人,致令軍人等,徑先押領詣闕,未免顚倒之歸,誠爲可駭。當該衛將所書員,令攸司,囚禁治罪,何如?傳曰,依啓。
具鳳瑞,以都摠府言啓曰,副摠管張紳,義禁府坐起晝仕,請出標信。傳曰,知道。
具鳳瑞,以兵曹言啓曰,本曹堂上四員內,判書臣李曙被臺論,參議臣鄭基廣,身病呈辭,呈政院,竝不得行公。參知臣兪伯曾,在外未及上來,只有參判臣鄭廣敬入直。外司坐起,不能周旋,假參知數字缺何如?傳曰,依啓。
靑陽當令,鶯燕傳情,柳綻桃舒,正賢王釋憂集喜時也。況悲懽雖偶,脩短實天?向爲合巹,今作斷絃,皆莫之致而致者也。幸以達觀自遣,珍重加餐,用慰遠懷,以膺遐福。區區微物,統惟崇炤。不宣。名具正幅左沖。
同副承旨朴潢疏曰,伏以,臣不幸得此痼疾,雖欲自力就列,其勢末由,不避僭越,冒死陳乞。伏承聖旨,不惟不許,反下溫諭,至令調理察職,惶恐感激,罔知攸措。臣之病勢,若有一分可堪供仕,則臣雖無狀,粗識人臣分義。當此國恤,上下創鉅,邊定交延,朝夕待變之日,豈敢一向言病,以爲自便之計乎?癃疾之狀,已不數字缺人,私室之中坐臥,亦不得任意,夙夜趨蹌,出入殿陛,實非帶病之人,一日所堪。臣之情勢,萬分狼狽,不得不再籲於天地父母,伏乞聖明,俯諒實狀,亟許遞改,以便公私,不勝幸甚。謹昧死以聞。踏啓字。燼餘
訓鍊都監啓曰,今月初四日引見時,大將臣申所啓,近以國恤,軍兵鍊習久廢,一番聚集點閱事啓稟,則時事異於常時,破格爲之,可也事,傳敎矣。今三月初九日,例此操鍊之日,依上敎路梁沙汀,軍兵聚會操鍊時,宮墻外各處入直將官·軍兵等,依例除標信出用之意,敢啓。答曰,知道。
又啓曰,今日操鍊,昨已入啓蒙允矣。撤夜下雨,敎場泥濘,雨勢亦未快霽,待晴退行之意,敢啓。答曰,知道。訓局謄錄
上在昌慶宮。停常參·經筵。
有政。吏批,判書李弘胄,觀象監提調,山陵進去,參判徐景雨病,參議尹煌進,左承旨睦敍欽進。
兵批,判書李曙被論,參判鄭基敬進,參議鄭基廣病,參知兪伯曾呈辭,左承旨睦敍欽進。
下直,義州府尹林慶業,惠山僉使張應一,造山萬戶尹友諒。
吏批啓曰,判書李弘胄,以觀象監提調,山陵出去,參判徐景雨病不來,小臣獨政未安,何一爲之?傳曰,仍爲之。
睦敍欽,以摠護使言啓曰,今此長陵陵制,敬遵聖敎,依健元陵爲之。凡干制作,比諸近代陵寢,皆爲裁約,而健元陵石物中,唯魂遊石,頗大於諸陵體樣,故當初啓請減長一尺,而嫌其裁損,□本廣六尺外,更加六寸,磨鍊啓下矣。意謂,平地運輸之至,不至費用許多人力,而及今舟運之擧,數寸厚廣,大關輕重,非徒船人,頗有危懼之色,掌事該官等,皆有不安於心,慮有意外之患。此係大事,不可强拂人情,而不思求安,□仍存健元陵厚廣六尺,而裁減□加六寸,則實減六寸。以此用之,未害於陵上象設之制。且稱□岡雍容之勢,其於水運,亦似無虞。敢此仰稟。傳曰,依啓。
正言李一相啓曰,昨日右副承旨具鳳瑞請罷之論,卒發於席上,臣以城上所,將爲傳啓,而具鳳瑞以在直之員,似當出待,故臣詣臺廳之後,欲以彈論之意,循例用之,使之不爲出待,此蓋自前論劾承旨時,臺廳舊規也。下吏來傳具鳳瑞,日未及申,旣已出去云。臣於席上,與同僚,終日相對,搆草於長官之前,先起直來,則其間必無先通之理,而彼旣知之而自處。心甚怪訝,詢其曲折,則□司諫尹墀,先爲作書於其弟,使之因問,親入政院,預通此意。□席上之言,累通於外間者,憲府啓辭中,才有未奏彈章,已謄衆口等語,況墀預聞發論之意,身爲長官,徑自潛通,示德於被論之人,有若臨席上,始聞同僚之言,不得不勉從者然,此果士大夫光明正大之心乎?其爲情態,使人大慙。臣雖無狀,初旣見。數行缺
大司諫尹墀啓曰,具鳳瑞彈劾之擧,物議重發,臣意,每在愼重,故不免反覆商確,而其中數件說話,則縉紳間傳播已久,而近來名官所失,罕見糾正,論議之激發,固其所也。臣與具鳳瑞,同朝情熟,而不得救解者,誠以公議所在,不敢沮抑故也。正言李一相,與具鳳瑞爲親族,且爲妻家連姻,故完席之上,至發一家親切之說,內懷營救之計,而不敢顯然立異於公論,雖黽勉從之,而措語之間,數行缺有此傾巧手段,其爲用心,吁亦慘矣。臣素無寸長,而至於完席之言,曾無通示於被論之人。從前雖有連家人被論之時,未嘗相通,至有啓辭到闕,顚倒出去者,臣於具鳳瑞,有何顧藉,而預爲通書乎?齊坐前一日,有守令論劾相議事,正言金益熙,以城上所來到臣家,略及具鳳瑞可論之狀,臣亦示愼重之意矣。臣若欲示德於鳳瑞,則豈不預通於此時,而使鳳瑞,漠然不知,仍爲仕進於其翌日乎?其日適見舍弟尹坵書,以右副論議重發之意,略及於紙末,此乃一家兄弟間私語,非欲通於鳳瑞者也。尹坵適以呈省記,詣政院,則日已晩矣。鳳瑞猶在院中,晏然行公,故尹坵略及於承旨會往處,而但云臺論之發,五六行缺相知之人,自是常事,一相必欲捃摭執言,則若使臣使之預通於鳳瑞者然,其果以此,可以成臣之罪,而得遂其逐去之計耶?且一相所云,憲府啓辭中未奏彈章,已謄衆口等語,乃是頃日李海昌,欲論朴東亮不當伸雪之時,其時臺諫,潛通於李一相家,使之奔走救解,故李海昌因此引避,而其後憲府亦有此云云,則一相之援此說,而爲攻臣地者,亦可謂不自量也。臣若欲潛通示德之事,則當伏欺罔之罪,如其不然,則一相之□加搆捏之狀,昭不可掩矣。臣忝在長官,旣爲李一相疏至此。不可一刻仍冒,請命鐫削臣職。答曰,勿辭。
正言金益熙啓曰,右副承旨具鳳瑞,見棄士論之人也。臣嘗惡其人,而憤公議之不發,忝冒本職之後,卽欲正其罪,而數字缺適於再昨之夕,有同僚簡通之事,臣代行城上所,數字缺長官之家,語次因及具鳳瑞,數行缺但歷問同僚此論如何。初或有持難者,而終以爲正論,必不可遏,故歸一論啓矣。今見正言李一相避辭,攻斥長官,不有餘力。臣雖未嘗曲折,而果如其所謂,則臣以發論之人,其爲見□,甚於他僚。不可晏然仍冒,請命遞斥臣職。答曰,勿辭。
吏曹,朴潢爲知製敎,閔應亨爲通政大夫承政院同副承旨兼經筵參贊官春秋館修撰官。參外,承仕郞議政府司錄洪南立。外,吳竣爲嘉義大夫行羅州牧使,吳暹爲通訓大夫行蔚山都護府使,許輅爲通德郞順安縣令,張紳爲奮忠贊謨立紀靖社功臣嘉善大夫江華府留守德昌君。別兒,朴潢爲折衝將軍行龍驤衛副護軍,柳秩爲折衝將軍行龍驤衛副護軍。燼餘
夜四更五更,艮方有氣如火光。春坊日記
上在昌慶宮。停常參·經筵。
卯時辰時,日暈兩珥,暈上有背,色內赤外靑。自巳時至酉時,日暈。夜自一更至五更,月暈。
睦敍欽啓曰,明日陳參將致祭及上諡殿習儀爲之,視事,不爲取稟。傳曰,知道。
傳于睦敍欽曰,前頭都元帥出師之日,欲爲郊外宣醞,而但念初喪之日,設行如何。可與不可,承旨議之。睦敍欽·李敬輿·閔應亨回啓曰,宣醞與否,下問矣。此時殯殿時。此下缺
睦敍欽,以接待所言啓曰,行祭日期,曾因禮曹傳關,言於參將,則取見曆書之後,寂無可否。今則令譯官問之曰,行祭日期,只隔一日,祭物凡具,可以及措乎。參將曰,彩花時方造作而未畢,過數日後,似可設行,渠則不定日子,而家丁等或言十四日間,當爲行祭云。其所以遷延日期者,必出於久留需索之計,而旣以凡具未及爲言,勢難督迫,何以爲之?敢稟。傳曰,姑爲置之。
睦敍欽,以接待所言啓曰,各樣禮單,不可不受之意,自早朝,往復論說,不啻再三,而痰火塡胸,終不開悟,誠不足多責。譯官等皆言,上年鄷遊□出來時,雖不如此人之全無廉恥,亦不受進上回禮,至於累日,接待所出於無策。啓請,張禮忠使之開諭,則亦過二日之後,以爲國王別送之譯官,佯若勉從而受之。今亦依此例,試令朴璇開諭,則或有動聽卽受之理云,而數行缺何以爲之?敢稟。傳曰,待客之道,似不當如是埋沒,令朴璇開諭,可也。
李敬輿,以備邊司言啓曰,以沈都督兩道揭帖撰出下送事草記,傳曰,此,譯官齎來揭帖耶,何以差譯下送爲言耶事,傳敎矣。此是差官齎來揭帖也。都督委差致祭,大國,禮當遣官答謝,而□路多事之日,使命往來有弊,故請差譯下送矣。今承下敎,順付差官以送乎?敢稟。傳曰,知道。只送譯官,於禮似爲不可,前例相考爲之。
睦敍欽,以國葬都監言啓曰,諡冊內樻繪畫之事,不可付諸拙手,自前必用李澄之手者,其意有在。故卽爲移文本道,使之趁二月初生上送,而累度催督之後,今始稱以□□中風,不爲起送。雖是本官官吏,慢不擧行之致,而數行缺敢啓。傳曰,依啓。
閔應亨,以吏曹言啓曰,今三月十五日,行大行王妃請諡告廟。遣大臣祭及兼望祭獻官,當以大臣差出,而時原任大臣,皆有頉,不得已以一品中無故人塡差之意,敢啓。傳曰,知道。
李敬輿啓曰,臺諫出仕事,命下矣。闕門臨閉,明日待開門命招之意,敢啓。傳曰,知道。
兵曹判書李曙箚曰,伏以,臣之前後控辭,非一非再,若出虛僞,天地臨之,聖明豈不下燭乎?今者臺彈之發□臣本情,而臣亦不敢自辨,只將臣實情積願,仰陳而祈遞耳。臣素患心腹之症,手足之病,已入膏肓,人所共知,而加以重聽之病,日以益深,雷霆之聲,亦不省聞,此亦聖上近來所親矚也。臣所以一日不敢安,累犯天威,懇乞而不知止者也。此時本兵,是何重地,而敢以癃疾聾瞶之病,貪戀聖眷,不思而退乎?百爾思之,萬無擧職之理,伏願聖慈,憐愚臣閔迫之情,念本兵久曠不可之意,亟遞臣本職,以便公私,以安愚分,不勝幸甚。取進止。答曰,省箚具悉。卿其勿辭,安心察職。燼餘
上在昌慶宮。停常參·經筵。
下直,博川郡守金益賢,安邊府使李基祚。
自卯時至未時,日暈。
睦敍欽啓曰,明日常參·經筵,取稟。傳曰,停。
閔應亨啓曰,博川郡守金益賢,今日辭拜時,問七事,則不能開口,慮其或遺忘,再三問之,終不能對。極爲駭愕,請推考。傳曰,依啓。
閔應亨,以接待所言啓曰,參將出送小紙錄,酒壺□□把,酒杯三個,杯奠三個,香爐等物而云是行祭時所用。凡祭用他器皿,則各該司皆自進排,而此等器皿,則似不可以常用沙器進排,令該曹,定奪處置,何如?傳曰,依啓。
閔應亨,以接待所言啓曰,行祭日期,更問於□□十四日巳時定當行之云,而行祭儀註,亦爲書□,故謄入之意,敢啓。傳曰,知道。
兵曹判書李曙箚曰,伏以,臣冒昧陳箚,伏承聖批,有安心察職之敎,感激惶感,罔知攸措。竊伏思惟,聖明或念臣以臺彈之發,而有此乞□也。臣之宿疾,若有可堪供仕之勢,則臣祗自戒懼而已。何可以此爲辭退之地乎?臣實無毫分他意,聾瞶之患五六字缺此時何等時,而不聞人語之人,久據半行缺公私幸甚。答曰,省箚具悉卿懇。卿其勿爲固辭,從速察職。燼餘
李敬輿啓曰,方春和時,品物群生,咸宥至仁,各遂其生,而禁府·刑曹,獄囚甚多,似乖對時育物之義,重囚外,其中輕罪,使所司,速爲處決,俾無久滯號冤之弊,何如?臣待罪該房,惶恐敢啓。答曰,依啓。
義禁府啓曰,政院啓辭云云,答曰,依啓事,傳敎矣。本府多至五十四人,近來所未有也。臣等亦甚閔焉,其中受刑者十九人,渠等不爲承服,似難速爲處決,其餘議處命下者二十八人,未元情者三人,則所當趁卽議處捧招,而初八日開坐刑推之後,今日當爲日次坐起,而十二日先蠶祭,故今明日不得開坐議處之意,敢啓。答曰,知道。義禁府謄錄
上在昌慶宮。停常參·經筵。
睦敍欽啓曰,明日常參·經筵,取稟。傳曰,停。
司諫趙絅啓曰,臣愚不解事,遇事妄論,屢遭嚴譴,猶不知悔,議與同僚,將請曹劌之見。其日同僚之避,起於不意,臣亦未免隨人後進退,則是行其小而忘其大,舍己見而循他例,臨事顚錯,孰大於此?決不可冒居言地。況昨日召命臨門,而舊疾數字缺重目眩,終不能趨詣闕下。臣罪至此,請亟鐫削臣職。答曰,勿辭。
正言金益熙來啓曰,右副承旨具鳳瑞,□□正議之狀,臣等論列已盡,而聖批已過矣爲敎,臣等竊惑焉。鳳瑞平日持身處心,不謹不正者,非一二數,而前日啓辭,略而不擧,只以衆所共知數件事論之矣。國恤之日,持服挾娼,仍爲奉審附廟之時,圖仍祭官,希冀恩賞,淸朝之士,孰不羞與爲伍。而至於久作銓郞,多行麤鄙,則武夫·蔭官,亦皆唾罵。臣等不難枚擧,而語涉支蔓,不敢盡瀆於天聽矣。如此之人,尙在侍從,公議□□未伸,人情愈久而尤激,請勿留難,亟命罷職不敍。司諫趙絅,以臣愚不解事,遇事妄論,屢遭嚴譴,猶不知悔,將請曹劌之見。其日同僚之避,起於不意,臣亦未免隨人後進退之,是行其小而忘其大,舍己見而循他例,臨事轉錯,孰大於是,決不可冒居言地。況昨日召命臨門,而舊疾復劇,頭重目眩,終不能趨詣闕下,臣罪尤大。請命罷斥臣職,引嫌而退。同僚之避,實出意外。未果曹劌之請見,雖是事勢之不獲已者,而召命臨門,不得趨詣,則毋論疾病之輕重,自有應遞之規,請命遞差。答曰,依啓。具鳳瑞事,不允。燼餘
自卯時至未時,四方昏濛,若下塵。酉時,白雲一道如氣,起自乾方,直指天中,長十餘丈,廣尺許,漸移東方,良久乃滅。夜一更,月暈兩珥,暈上有冠,色內赤外靑,兩珥,有白氣如虹,逶迤指西,長各五六丈許,良久乃滅。二更,月暈,兩珥。三更,月暈兩珥。暈上有冠,白虹貫月,流星出亢星上,入東方天際,狀如鉢,尾長四五尺許,色赤。內下日記
訓鍊都監啓曰,今月初九日,日次習陣啓下,而因雨不得操鍊,待晴退行之意,入啓矣。來十三日,依前例,路梁沙汀,軍兵聚會鍊操時,宮墻外各處入直將官及軍兵等,除標信出用之意,敢啓。答曰,知道。訓局謄錄
上在昌慶宮。停常參·經筵。
睦敍欽啓曰,明日唐差致祭,視事不爲取稟。傳曰,知道。
睦敍欽,以接待所言啓曰,各色祭物目,各樣儀物,自初使之書示,而畢措備後,可以書送云。卽者,始爲別錄於小紙出送,故別單謄入,而館裏造作之物,及自爲持來之物,則分錄於物名之下,以便睿覽,而參將自爲懸注者,則又以自註,分錄以進矣。但參將,別有奠儀,似未妥當,且未知前例有無,考諸壬申謄錄,則竝與元祭物,而皆不載錄,無憑可考。四五字缺送言防塞,則數行缺前例有無,令該曹,急速相考,定奪處置,何如?傳曰,依啓。燼餘
漢城府啓曰,發引時轝士軍抄出事,自兵曹,移文知委之後,卽問應入實數於兵曹,則兵曹答以五千三百名。卽以此數,分定於五部,使之依數抄出矣。今至累日,而五部,尙不能抄得,逐日以決難充數之意,紛紜來訴。蓋五部家戶,其數雖多,其中各樣應減,不得抄者,亦甚多,如鷹師,各色諸員,樂工·樂生,諸色匠人,各司典僕,砲殺手,館學奴子,盲人·病人,內侍府·內需司扶持別監,觀象監·內醫院官員·下人,兩驛驛吏,諸都監付役匠人·員役車馬夫,有廳軍士,各廛市民,此等應減之數,在都民中,其數殆至三分之二,除此類抄出,此所以應抄者不多也。臣等竊考壬申年謄錄,則本府轝士軍數四千五百名,今番兵曹移文,分數五千三百名,視壬申年數,乃加八百餘名。各部家戶,無加於前,而抄軍之數,如是增加,其不得充數固宜。今若不減其數,則各部決不能依數抄得,令依壬申年謄錄抄出,恐爲宜當,敢啓。傳曰,問于該曹。該曹啓曰,云云事,傳敎矣。今番五部轝士軍,比壬申有加者,實有所以。壬申年則陵所只是一息之程,故大小轝擔陪軍,以四運磨鍊,今番則道里極遠,且有大峴,不可以壬申爲例。大小轝擔陪軍,二運加磨鍊。該用擔軍四百四十六名,其他各差備容入之軍,亦因此而有加八百名,增加之數,固事勢之當然。而惟其當初磨鍊時,預備軍五百名,似爲過多。且畿邑鷹師諸員等,追到成冊,亦有餘數,前卜定五千三百名內,三百名減下,實入軍以五千名磨鍊逢點之意,移文該府,宜當。敢啓。傳曰,依啓。兵曹謄錄
上在昌慶宮。停常參·經筵。
義禁府啓曰,康元吉等二十八人,今姑分揀事,命下矣。放送之意,敢啓。答曰,依啓。禁府謄錄
上在昌慶宮。停常參□□。
有政。
未時,日暈。申時酉時,日暈兩珥。日出時,月色赤。夜三四更,月暈。內下日記
上在昌慶宮。停常參□□。
下直,別赴西哨四人。
自巳時至未時,日暈。夜二更三更五更,月暈。內下日記
兵曹啓曰,今此發引時,凡事必前期整頓,庶無臨時窘迫之患,故轝士軍成冊,本月十三日輸送事,移文于漢城府,則本府回答內,許多之軍,未易抄出,十三日勢未及輸送云云。再度退限,而尙不輸送。本府色郞廳,難免怠緩之罪,請推考。傳曰,依啓。兵曹謄錄
上在昌慶宮。停常參□□。
卯時辰時,有霧氣。申時酉時,日暈。內下日記
禮曹關內,節啓下敎,卒宋英望禮葬時,葬山全羅道高山地擇定爲有置,三等功臣橫看付,造墓軍一百八十名內,三司同議,裁減五十名計除一百三十名,令其道,別定差使員,領付葬山,禮葬官以下下人等,依近例給馬下送事,曹啓目粘連關是白有亦,依近例從減省數,造墓軍九十八名題給事,及監役官以下給馬之意,全羅道觀察使處,移文,何如?右副承旨臣閔應亨次知,啓,依三司同爲裁減數,題給爲良如敎。以曹啓目宋英望造墓軍公事,傳曰,此公事,何以永葬臨迫之後,入啓耶?問啓。兵曹啓曰,云云事,傳敎矣。禮曹移文,本月十六日到曹,來到卽時入啓,今始移文之由,則本曹不敢知矣。敢啓。傳曰,知道。當該怠慢官吏,令該曹,査出推治。兵曹謄錄
夜一更,月出時,色赤。五更,白雲一道如氣,起自巽方,直指坤方,長數十丈,廣尺許,良久乃滅。春坊日記
上在昌慶宮。停常參·經筵。
有政。
卯時,蒼赤雲一道如氣。起自乾方,直指東方,長十餘丈,廣尺許,良久乃滅。自辰時至酉時,日暈。內下日記
兵曹啓曰,轝士軍,本月十七日,本曹點閱,則啓下元數內,防民未准之數,一千八十六名。此實前所未有之事。當初前期知委,使之預先逢點於本曹,而以未及整頓之故,三度退限,到今闕點之數,至此之多。陵所道里,比前甚遠,必須分運番休,可免中路窘迫之患。初度習儀,日期已迫。許多未準之軍,若無別樣警動之擧,則萬無及期抄定之理,極爲閔慮。國葬時。凡事不謹官吏,例爲拿推,今此未准軍人等,今月二十日內,無遺逢點於本曹,如或限內不及,則漢城府當該郞廳及部官,勿爲循例推考,別樣重究,以濟大事,宜當。臣等竊聞,在前國恤時,漢城府堂上,逐日開坐,撿督部官,如有憑托上司,不爲應役者,則俱事目啓下。直斷不撓,續續文移請減,及公私圖免者,切不聽許故,事易就緖矣。近日漢城府,一遵舊例擧行與否,雖不敢知,而言其事跡,則稽緩莫甚,着令該府,更爲嚴飾,毋致生事,何如?傳曰,依啓。且該府官吏怠慢不職之狀,極爲可駭,判尹趙翼,爲先推考。兵曹謄錄
上在昌慶宮。停常參·經筵。
下直,江華留守張紳。
自巳時至酉時,日暈。夜四更五更,月暈有霧。
義州府尹狀啓內,胡差龍骨大等,刷馬三十一匹奪取,當日盡爲還越江事云云。內下日記
上在昌慶宮。停常參·經筵。
下直,廣梁僉使柳遐。
自昧爽至辰時,有霧氣。
章陵莎草枯損處,領相以下奉審後入來。
崇文堂,大臣引見。內下日記
上在昌慶宮。停常參·經筵。
下直,都元帥金自點。
卯時,東方有赤氣如柱,長三四丈,廣尺餘,良久乃滅。夜四更,月暈。五更,流星出牽牛星下,入貫索星上,狀如甁,尾長五六尺,色赤,月暈。
全羅監司狀啓內,泰仁呈,以本縣官奴夢吉家,雌鷄化爲雄,同鷄進來看審,則班毛,以雌鷄,已成雄鷄。鷄冠高大,長尾已出。夢吉處根因推問,則其矣所育雌鷄,成長至於生卵,前年十二月始化毛色,漸化爲雄鷄,至今年二月初生,則喔喔長鳴,已成雄鷄,變異非常。內下日記
上在昌慶宮。停常參·經筵。
有政。
日出時,日色赤。自卯時至巳時,日暈。
全羅監司李時昉,引見。內下日記
全羅監司李時昉,引見入侍時,自上下問民弊,故敢達。外方之人,出木之役,雖似微細,而民之苦樂,實係於此。近年以來,木花不實,故民間尤苦之。大典用木綿之法,以三十五尺爲准,今則雖四十餘尺好木,必用人情,故無人情,則見退者有之,是以民怨日滋矣。若申明大典法,限以三十五尺,則雖減一尺,民心慰悅,況所減者,不止一二尺乎?上曰,自前木綿尺數,依法典捧上事,非不申飭,而何爲如此乎?問于該曹。
兵曹啓曰,云云事,傳敎矣。本曹步兵價布,自是身役,非如民結收布之比,故自平時步木之品,細過七升,長過四十尺,永爲恒式遵行。至於甲子年間,減其升尺,備納之意,宣諭民間,以六升木三十七尺,定規捧上矣。甲戌秋,因弘文館箚子,又減二尺,以三十五尺備納事意,行移各道,仍循其例。至于今日,別無升尺加重之事,而諸上司應受價布者,不計朝廷量減升尺之意,點退侵責,罔有紀極。至於有時,辱及官員,故價布捧上時,其中麤短尤甚者,則或爲撿飭,事勢不得不然。着令法司,上司之點退侵責,一切嚴禁,則行用木疋升尺之數,自當如法,以此申明知委擧行,何如?傳曰,依啓。兵曹謄錄
義禁府啓曰,安偟·河崑發·南斗炯等議處事,命下矣。科場行事,係是重罪,臣等不敢輕議,新判府事出仕後,議處之意,敢啓。傳曰,知道。義禁府謄錄
有政。吏批,金重鎰爲司書。春坊日記
上在昌慶宮。停常參·經筵。
傳曰,發靷習儀爲之。
以國忌齋戒,無事。內下日記
上在昌慶宮。停常參·經筵。
都元帥狀啓內,黃州軍器庫間所在各樣軍物燒燼,此時不幸云云。內下日記
兵曹啓曰,今此國葬發引時,望燭軍,轝士軍,雜差備軍,依啓下數,預爲整頓,待標信發遣,來四月初五日,無遺逢點事,曾已下諭,而自臣曹,亦爲行文知委于開城留守及京畿監司處矣。日期已迫,諸色軍兵,依前行移,京畿則差使員,開城府則郞廳率領,來四月初五日?本曹逢點事,開城留守·京畿監司處,遣宣傳官,持標信·兵符,下諭,何如?傳曰,依啓。兵曹謄錄
上在昌慶宮。停常參·經筵。
卯時,日有兩珥。自巳時至未時,日暈。申時,日暈兩珥。酉時,日暈右珥。內下日記
上在昌慶宮。停常參·經筵。
自願出戰,李俊建下去。
夜一更二更,東方有氣如火光。內下日記
自巳時至未時,日暈。春坊日記
上在昌慶宮。停常參·經筵。
上在昌慶宮。停常參·經筵。
未時申時,日暈。四方昏濛,若下塵。酉時,日暈,白雲二道如氣,起自坤方,直指艮方,長各竟天,廣各尺許,良久乃滅。
以國忌齋戒,無事。內下日記
上在昌慶宮。停常參·經筵。
午時,日暈。暈下有承,色內赤外靑。未時申時,日暈。
以國忌齋戒,視事不爲取稟。
巳時,梓宮加漆。內下日記金光國校。日記廳郞廳黃書。
上在昌慶宮。停常參·經筵。
有政。
漢城府啓目,西部呈,以靑坡居人三名進告內,石橋項水芹畓中,靑白蛙相戰,而白蛙或有死者。大槪,自巳時至未時,衆蛙聚於一畓四五間許,充滿被地,互相抱掩,或相凝聚,有若戰鬪之狀。所謂白者,俗云餠蛙,非正白也。變異非常事。
夜一更,黑雲一道如氣,起自西方,直指坤方,長十餘丈,廣尺許,良久乃滅。內下日記
有政。吏批,兪㯙爲說書,梁曼容爲兼說書。春坊日記
上在昌慶宮。停常參·經筵。
申時酉時,日暈。內下日記
丙時,內梓宮加漆。內下日記
上在昌慶宮。停常參·經筵。
元孫誕生陳賀時,仁政殿午時,除舞蹈權停例爲之。內下日記
侍講院啓曰,新除授說書兪㯙,兼說書梁曼容,入番事緊,謝前出仕,何如?傳曰,依啓。春坊日記
上在昌慶宮。停常參·經筵。
下直,宣沙浦僉使趙亨遠。
發靷二度習儀爲之。
自巳時至申時,日暈。酉時,日暈左珥。夜一更,月暈,黑雲一道如氣,起自坤方天際,直指乾方,橫過月下,長四五丈,廣一尺餘,漸移東方,良久乃滅。內下日記
傳曰,前後流竄罪人,酌其輕重,或全釋,或量移,使之均蒙惠澤。
義禁府啓曰,前後流竄罪人,酌其輕重,或全釋,或量移,使之均蒙惠澤事,傳敎矣。當此大霈之日,自上,軫念惠澤之或不能均霑,有此開釋之敎,臣等欽仰聖上好生之至德,所當卽爲奉承擧行,而但如此莫重之事,自前本府,不敢獨斷,議于大臣,稟旨定奪矣。今亦依此施行,何如?且流竄之外,又有放歸田里罪籍,此則何以爲之?竝稟。傳曰,依啓。放歸田里類,亦爲書啓。義禁府謄錄
傳曰,前縣監柳時亮削職定配爲只爲,義禁府傳敎爲良如敎。禁府謄錄
上在昌慶宮。停常參·經筵。
有政。內下日記
義禁府啓曰,因傳敎,前後流竄罪人,或全釋,或量移事,議大臣,稟旨定奪之意,入啓蒙允矣。今日與諸大臣,會于備局商議,則大臣以爲,當此國有大慶之日,如欲普施雷雨之澤,則不可若干人疏釋而止耳。必須大霈鴻恩,然後庶可均蒙惠澤,圍籬則降爲遠竄,遠竄則量移中道,中道則放歸田里,徒年定配·放歸田里則全釋放送,使之均霑曠蕩之恩,似爲宜當,至於緣坐罪人,則乃是金石之典,有難輕議,而厥數甚多,惟在上裁云。大臣之議如此,故圍籬·遠竄·中道付處·徒年定配·放歸田里·緣坐之類,各各分秩,別單書啓,而佶·億·健則量移未久,不當在於降等之中,故別單不書,敢啓。傳曰,依啓。其中付標處,依付標施行。義禁府謄錄
上在昌慶宮。停常參·經筵。
夜一更二更,月暈。內下日記
侍講院啓曰,今此發引時,一應節目,不可不詳愼磨鍊,而遣葬,初以初八日亥時啓下之後,今初九日亥時,改呈單子,前後倒錯,已極可駭。而至於王世子出宮時,明政門外乘輿,弘化門外乘輦,乃是常行之規,而今則出次乘輿,出中門外乘輦,磨鍊啓下。致令莫重之禮,幾不免有失,極爲非矣。請禮曹當該郞廳,從重推考。各項差誤處,改付標之意,敢啓。傳曰,依啓。
自卯時至巳時,日暈。申時,日暈左珥。酉時,日暈兩珥。春坊日記
上在昌慶宮。停常參·經筵。
侍講院啓曰,王世子,自返虞後至卒哭,仍留魂殿齋室,則本院官員,亦當齋宿於魂殿近處。而無他空閑處所,依承文院例,南所,移設他所,本院姑爲直宿於南所,何如?傳曰,依啓。春坊日記
上在昌慶宮。停常參·經筵。
有政。
辰時,日暈左珥。午時未時,日暈。申時酉時,日有重暈,內暈有兩珥。夜自一更至三更,月暈。內下日記
侍講院啓曰,今日啓殯葬正時已入之後,禮貌官,文不贊唱,最末來言。自內,已爲行禮云。臣等不勝驚怪,招致典儀,則典儀亦不來,只有未解事者三員來現。雖諉於開門之不早,百官之未齊,而渠輩怠慢,至於此極,致令本院之官,亦不得陪禮,極爲駭愕。請當該典儀,從重科罪,其餘未進禮貌官等,竝推考。傳曰,發引過後,竝爲拿推。
又啓曰,發引日,大轝至崇禮門,改橫杠時,王世子,似有弛駕之擧,而儀注中,不載此一款。令禮官,分明定奪之意,敢啓。傳曰,知道。
禮曹回啓曰,傳敎矣。五禮儀,國喪發引條,靈駕出城,至路祭所,始言殿下降輦云。今此王世子陪喪之禮,與此無異,故當學依禮文磨鍊矣。禮文所不載,而引一時意見,續續權行之事,則不必添入於儀注。然講院啓辭如此,付標以入之意,敢啓。傳曰,知道。春坊日記
上在昌慶宮。停常參·經筵。
仁烈王后發靷正時,丑初一刻四更二點。內下日記
上在昌慶宮。停常參·經筵。
自辰時至酉時,日暈。夜自一更至三更,月暈。五更,流星出天市西垣,入乾方天際,狀如鉢,尾長三四尺許,色白。內下日記
侍講院啓曰,初十日,王世子香祝祗迎出次時,相禮李廷圭,未及進來,不得已弼善李時吉代行,事體未安。請李廷圭推考。傳曰,依啓。
又啓曰,初十日,殯殿夕水剌,水芹菹沈鹽未熟,亦且不精,不合祭膳之意,王世子下令矣。莫重祭享,不謹如此,事極駭愕。請當該進排官,竝從重推考。傳曰,依啓。春坊日記
上在昌慶宮。停常參·經筵。
卯時辰時,日暈右珥。自午時至酉時,日暈。
下玄宮,辰初一刻。
夜五更,流星出牛星下,入尾星,狀如拳,尾長五六尺許,色白,白雲一道如氣,起自乾方,直指天中,長二十餘丈,廣尺許,良久乃滅。內下日記
侍講院啓曰,十一日返虞時,王世子當於紅門外乘轝,而司僕寺未及來待,以致王世子步還幄次,極爲驚駭。請司僕寺當該官,從重推考,色吏,令攸司,囚禁治罪。傳曰,依啓。春坊日記
上在昌慶宮。停常參·經筵。
酉時,虞主,奉安于昌德宮肅寧殿。
卯時,沈霧。辰巳時,日暈。午時,日暈,白雲一道如氣,起自乾方,直指天中,橫過一傍,長十餘丈,廣尺餘許,漸移東方,良久乃滅。自未時至酉時,日暈。內下日記
義禁府啓曰,今月初九日大輿陪進時,高陽地德水川近處,金伊·甲生稱名人犯馬,高陽官囚禁。坡州倉洞近處李蘭世·羅得聖·閔奉騫稱名人犯馬,坡州官囚禁。返虞時,坡州山城近處,內官金嵂落後追來,而王世子輿輦不遠處,騎馬過去,極爲駭愕。令攸司,竝囚禁治罪,何如?傳曰,依啓。禁府謄錄
上在昌慶宮。停常參·經筵。
綾城府院君具宏,山陵進去,徐後行山陵平土後,入來。
自卯時至酉時,日暈。內下日記
侍講院啓曰,昨日行安神祭時,亞獻終獻酌酒之際,不能善爲周旋,使酒勺再度墜落,不謹,甚矣。請當該執事,從重推考。傳曰,依啓。春坊日記
上在昌慶宮。停常參·經筵。
自巳時至未時,日暈。申時酉時,日暈兩珥。夜自一更至三更,月暈。內下日記
上在昌慶宮。停常參·經筵。
夜一更至三更,五更,月暈。春坊日記
上在昌慶宮。停常參·經筵。
有政。
自巳時至酉時,日暈。
承旨,召對命下後,史官不備,入啓。答曰,勿爲入侍。內下日記
上在昌慶宮。停常參·經筵。
四虞祭爲之。內下日記
義禁府啓曰,定配罪人澳·洛量移,鄭之問放送事,命下矣。臺諫,方以還收成命論啓,不得擧行之意,敢啓。答曰,知道。
又啓曰,定配罪人姜就武·張昕量移事,命下矣。臺諫,方以還收成命論啓,不得擧行之意,敢啓。答曰,知道。
又啓曰,以前後流竄罪人,次次降等,別單書啓草記,傳曰,依啓。其中付標處,依付標施行事,傳敎矣。除付標處及緣坐各人外,其餘應爲降等者,秩秩別單書啓矣。當初圍籬安置罪人,則都事例爲押去,而今則撤其圍籬,只遠竄而已。依先年林健·崔濩等,撤圍籬移配時,分遣書吏·羅將,押去移配,何如?傳曰,依啓。其中付標之人,只撤圍籬,可也。禁府謄錄
侍講院啓曰,今日行四虞祭時,亞獻·終獻酌酒之際,執事不能善爲周旋,墜落酒勺,至於累度,其爲不謹,甚矣。請當該執事,從重推考。傳曰,依啓。春坊日記
上在昌慶宮。停常參·經筵。
夜一更,流星出大角星下,入氐星上,狀如鉢,尾長五六尺許,色赤。二更,月出時,色赤。三更,流星出亢星下,入騎官星上,狀如拳,尾長四五尺許,色赤。
午時,承旨二員,召對入侍。內下日記睦敍欽曰,中原則職在從班者,亦爲求請云。上曰,貪風極可駭矣。我國則雖無麤鄙之事,不勤於職,成一弊矣。鄭廣成曰,近來士夫,以厭避爲能事,今日憲府三員,一時俱呈,事體極爲未安,此近日時體也。上曰,此政院懦弱之致也。不捧可矣,而累呈則捧入,何也?鄭廣成曰,此臣等之罪也。以不捧辭單,多有謗之者,他人之病,緩急輕重,實不可知,而彼此相爭。乃曰,於我則何獨不爲捧入乎?臣等亦以爲悶。上曰,古今人,大不同,古人有言責者,不得其言則去,在危邦者,無可爲則去,言不用行不合則去,若世祿子弟不可去者,盡力王事,若獨當者然,可也。今者不去,亦不久於其職,置國事於度外,此固異於古人,而用心亦非矣。四五行缺睦敍欽曰,臣以代房時,往政廳見之,則臺諫一員有闕,亦不能充其望,只以若干類,輪回擬望,旋遞旋授,厭避之心,亦必由於此也。上曰,此朝廷是非不明故也。鄭廣成曰,不能廓通從大公至正而爲之,故然矣。宣廟朝,臣忝在侍從,目見時事,論議必出於一,然後爲之,今則不然,分離乖隔,論議多岐,臣固未知其由也。上曰,卿父所言,予至今不能忘。反正初,延平誇矜曰,時人至今不爲離析,而他人不然,皆爲分裂云。則卿父曰,時人久未執權,故如此,見此後然後,方可知之。予意然之,必以爲愧赧矣。到今益見其明也。鄭廣成曰,非必逆覩,蓋退觀之於進用,其勢不同,故言之耳。上曰,卿父病,今則何如?鄭廣成曰,上年重患危症,得蒙天恩,賜以醫藥,以至今日,而精神昏錯,時或不能記子孫,縷命僅延矣。四五行缺上曰,何爲其然也?鄭廣成曰,不可知也。睦敍欽曰,朋黨始分之日,國已不幸,此後似不可消磨也。鄭廣成曰,人皆偏係,親其所親,而疏者雖善不知,故世路如此,色目雖異,何黨獨賢?何黨獨不賢?往在癸未年間,東西始分,臣祖爲相臣,嘗告于宣祖曰,勿問彼此,惟賢才是用,此言誠是也。上曰,予意,自初欲士夫和合,色目自然消磨矣。臣下無良,至於如此也。鄭廣成曰,臣固已知上意矣。反正初,筵席之上,臨文之際,每有此言,臣嘗感激,而今日無人體奉上意,誠可慨也。睦敍欽曰,癸酉三月二十二日開筵時,臣幸入侍,自上亦言此意,臣隣感激,故亦無大段相爭之事矣。言已,遂罷出。
上在昌慶宮。停常參·經筵。
辰時巳時,日暈。
李敬輿,以兵曹言啓曰,備邊司啓辭,前於都元帥下去時,內官金興悌,願納品好戰馬於本司,本司已爲捧受,送于帥府,而意必繼有願納者,欲爲一時啓達矣,今旣無繼納之人,渠雖無望償之心,而爲國捐財以備戰用,其效忠之誠,不可不上聞,故敢啓。傳曰,令該曹,照例論賞事。
副校理成汝寬上疏,伏以,如臣無狀,濫蒙天恩,至授經幄重任,感激欲死之外,極知萬萬不似,而此則始不敢仰瀆。臣於上年十二月,猝得重病,氣絶而死者累日,不知人事者累月,仍致氣力頓敗,精神盡喪。今至五朔,而症勢彌留,心火發作,如癡如狂,數字缺昏眊,發言輒忘,。已下缺。燼餘
侍講院以下令意啓曰,魂宮朔望祭及各項祭祀時,王世子似當迎香,而多有難便之勢。每當祭日,王世子先詣齋室,殿門外祗迎香祝,似爲宜當。令禮官定奪,何如?傳曰,依啓。春坊日記
上在昌慶宮。停常參·經筵。
酉時,日暈左珥。夜三更至五更,月暈。
以副司直金時讓箚子,傳于閔應亨曰,此箚子中,所謂曾未幾日,身自犯之云,誰耶,承旨必有所聞,其直諫無隱事,傳敎矣。臣等耳目不廣,絶無所聞,不得陳達,惶恐敢啓。傳曰,知道。令憲府,摘發論罪。
睦敍欽,以備邊司言啓曰,本司堂上工曹參判尹毅立,喪患之餘,身有重病,勢難兼仕云,本司堂上改差,何如?傳曰,依啓。
金尙啓曰,執義任絖,持平李行遇,掌令成以悅,避嫌退待,掌令閔光勳在外,持平趙贇□□,以監察爲茶時之意,敢啓。傳曰,知道。
傳于睦敍欽曰,政事,明日爲之。
閔應亨啓曰,以本院啓辭,令憲府,摘發論罪事,命下矣。憲府闕員未差,掌令閔光勳在外,持平趙贇未肅拜,出仕後數字缺之意,敢啓。傳曰,知道。
睦敍欽啓曰,正月十八日禮曹公事,數字缺國恤卒哭前,凡干科擧試才,議政府科試,弘文館月□,承文院肄習等事,竝爲停廢,今亦依此擧行事,啓下矣。卒哭二十四日,而篆文日次二十五日,朔書二十七日,竝依前知委施行,何如?傳曰,依啓。
以備忘記,傳于睦敍欽曰,近日淒風連吹,旱氣太甚,言念農事,日夜憂懼。其令該曹,前頭祈雨祭獻官執事,極擇差定,祭物各別精備,俾無慢忽。又令該司,審理冤獄,放釋輕囚。
睦敍欽啓曰,近日旱氣太甚,民間遑憂,言之慘矣。卽者伏見備忘記,以日夜憂懼爲敎,祈雨祭官,極擇差定,至令審理冤獄,其恤民悶雨之意,至矣盡矣。臣竊聞新陵火巢之內,古塚掘去者,多至累百,其中有子孫,遷移安葬者,其幾何乎?無主者,則定差使員,使之移埋,而或有不得一一掩土者云,舊鬼啾啾,不無數字缺旱災,安知其不由於此也?遣官設祭,以慰無主之魂,不爲無補於彌災致雨之道。令禮官,定奪施行,似當。敢稟。傳曰,依啓。
領議政再度呈辭。傳于睦敍欽曰,不允批答。
正言林墰來啓曰,澳·洛,王法必誅之賊,而當初聖明,特念派屬之義,貸死定配,三尺之法,屈而不伸,神人之憤,至今未洩,而連承霈澤,至及於極惡大逆矣。聖明之意,臣等竊未可量也。肆赦不可平之賊,稍移便地,使之恣養兇息,則將何以勸懲後世,爲亂臣賊子之戒乎?姜就武·張昕罪逆之狀,與澳·洛一體難赦,鄭之問請廢母后之罪,甚於諸賊,不能勘以正律,物情猶爲未服。竄配一年,遽下全釋之命。凡有血氣,莫不駭憤。罪有輕重,赦意分別。古人所謂,愼無赦者,實爲如此之類也。王章紊亂,國綱解弛者,率由於此。請勿留難,還收澳·洛·姜就武·張昕等量移,鄭之問放釋之命。此下缺燼餘
義禁府啓曰,備忘記,近日淒風連吹,旱氣太甚,言念農事,日夜憂懼。令該司,審理冤獄,放釋輕囚事,傳敎矣。臣等伏覩上敎,欽仰聖上遇災恤囚之盛意,卽爲會坐,更査推案,則纔經大霈之後,留獄罪人無多,除罪名甚重者外,若干人情犯,似涉可議,故別單書啓,以稟睿裁。且李琳等以下,則因虞祭齋戒,時未捧招,而旣承輕囚放釋之命,故竝爲書啓。上裁何如?傳曰,知道。係于贓汚之人,其冤抑之狀,詳察書啓。宋士豪罷職放送,其餘竝爲放釋。宋士豪·李琳·申俊·朴尙哲·朴思夏·李正身·戒一·景卜·一男·得信·崔卜·德崇·五十同·連卜·勝業等,放。禁府謄錄
上在昌慶宮。停常參·經筵。
卯時,日暈。未時,日暈。
下直,長湍府使金俊龍,高嶺僉使李掬。
有政。
吏批,四五行缺沈之源爲通訓大夫行司憲府執義知製敎兼世子侍講院輔德,尹烇爲通訓大夫行司憲府掌令,朴選爲通訓大夫行司憲府持平,任絖爲通訓大夫行弘文館校理知製敎兼經筵侍讀官春秋館記註官世子侍講院弼善,吳端爲通訓大夫行弘文館校理知製敎兼經筵侍讀官世子侍講院文學,琴是調爲奉訓郞行刑曹佐郞者。外,孟世徵爲通訓大夫龜城都護府使,邊以震爲通訓大夫郭山郡守,梁達源爲通政大夫行寧邊郡守,姜翯爲兼大同察訪,金益厚爲通訓大夫行江東縣監者。
兵曹,申垓爲嘉義大夫行龍驤衛副護軍,尹煌爲折衝將軍行龍驤衛副護軍,李師孟爲折衝將軍行龍驤衛副護軍,金啓元爲折衝將軍行龍驤衛副司直,李仁遇爲宣略將軍行龍驤衛副司直,成汝寬爲禦侮將軍行龍驤衛副司直者。
備忘記,傳于李敬輿曰,今下弓矢,高嶺僉使李掬,給送。
李敬輿,以都摠府言啓曰,副摠管徐景雨,除標信吏曹郞廳進去之意,敢啓。傳曰,知道。
睦敍欽,以侍講院言啓曰,今日六虞祭正時,四更一點,而禮貌官未及整齊,而差過時刻,始爲行祭,極爲非矣。請當該禮貌官,從重推考。傳曰,依啓。
睦敍欽,以禮曹言啓曰,政院啓辭,近日旱氣太甚,民間遑急,言之慘矣。卽者,伏見備忘記,以日夜憂懼爲敎,祈雨祭官,極擇差定,至令審理冤獄,其恤民悶雨之意,至矣盡矣。臣竊聞,新陵火巢之內,古塚掘去者,多至累百,其中有子孫,遷移安葬者,其幾何乎,無主者,則定差使員,使之移埋,而或有不得一一掩土者,舊鬼啾啾,不無失所之冤,今玆旱災,安知不由於此也,遣官設祭,以慰無主之魂,不爲無補於弭災致雨之道,令禮官,定奪施行似當,敢稟。傳曰,依啓事,傳敎矣。近日旱災,極爲切迫,自上特下懇惻之敎,極擇祈雨祭官,審理冤枉之獄囚,畏天恤民之誠,溢於言表,凡在聽聞,孰不感泣?伏見政院啓辭,新陵火巢之內,舊塚無子孫,不得掩土者甚多,不無失所之冤鬼云,今玆致旱,雖不知的由於此,而遣官設祭,似或無妨於祈雨之一道。令各該司,差出祭官,別製祭文,措備祭物,四五字缺令本道,設壇預備犧牲,依祈雨不卜日之例,四五字缺何如?傳曰,依啓。
睦敍欽,以禮曹言啓曰,伏見黃海監司南銑狀啓,江參將之來,旣設平壤迎慰,而獨於本道次帖不設宴,則不無發怒停留之弊云,以柳恒狀啓見之,則參將擧措異常,黃州若無迎慰之宴,則其怒益甚,必有難處之患。旣許開城府·平壤迎慰,則黃州亦爲設宴,似不可已。迎慰使,以本道秩高守令,差定行事,御帖·禮單,令該曹,急急下送,爲當。此意黃海監司處二字缺何如?傳曰,允。
睦敍欽,以禮曹言啓曰,數字缺江參將處,只送迎勅儀注,似可,此意,言于禮曹事,四五字缺迎勅儀注及茶禮儀注,已爲磨鍊啓下矣。今承三四字缺迎勅儀注之意,敢啓。傳曰,知道。
睦敍欽,以禮曹言啓曰,侍講院啓辭,魂宮朔望祭及各項祭祀時,王世子似當迎香,而多有難便之勢,每當祭日,王世子先詣齋室,殿外祗迎香祝,似爲宜當,令禮官定奪,何如,傳曰,依啓事,傳敎矣。朔望及各項祭祀之日,王世子迎香,果有難便之勢。先詣齋室,殿外迎香,雖無可據之前例,講院啓辭,亦出於參酌情禮,依此爲之,宜當。敢啓。傳曰,依啓。
持平趙贇來啓曰,澳·洛附逆之罪,天地神人所共憤,而殿下以被罪旣久。又經大赦,使之均蒙惠澤爲敎,愚臣之惑滋甚。若以歲月之久。赦宥之經,不論厥罪之輕重,而終至於放釋,則亂賊之徒,將無以懲懼。請還收澳·洛量移之命。職牒之還,將以開仕路也。雖當大霈之日,而決不可以綱常兇逆之輩,復齒淸朝之列。鄭碩儁·鄭晟·任器之·黃中允等,曾在昏朝,締結凶逆之魁,作爲心腹。首唱廢母之論,卽覆載之所不容,而當初曲全之餘,繼有放還之典,惠澤之均蒙,久矣。今又給之以職牒,則豈非失刑之甚者乎?物情之駭憤,固其宜也。請還收成命。鄭之問本以賊孽,曾在昏朝,屢投凶疏,不忍聞不忍言之辭,不一而足,則此乃先后之罪人,而殿下亦不得以宥之也。投畀遐荒,旣是寬典,而放釋之命,遽出意外,聽聞莫不憤惋,還收之請,不是已甚。勿爲堅執,亟賜一兪。傳曰,已諭,毋煩。燼餘
侍講院啓曰,今日六虞祭正時,四更一點,而禮貌官未及整齊,差退時刻,始爲行祭,極爲非矣。請當該禮貌官,從重推考。傳曰,依啓。
夜三更至五更,月暈。春坊日記
義禁府啓曰,以本府審理冤獄草記,傳曰,知道。干係贓汚之人,其冤抑之狀,詳察書啓事,傳敎矣。臣等詳査前後推案,金俊獻則當初慶尙水使狀啓內,金俊獻侵漁軍卒·土兵等處,應給價布,不爲分給,肥己之說,所聞騰播。故前後兵房軍官金日上·金得男,進來推問,則各人招內,吳俊獻到任之後,應給價布·料米,皆私用云,部下之人,爲其鎭將,庇諱容隱,乃人之常情。今此金得男等,不下一杖,暴揚舊將之罪惡,極其狼藉,不有嫌怨,則何以至此乎?以此當初本府,亦慮其因嫌搆陷,令本道,定推官査問,則各人招辭,多有牴牾之言。至於再査,而不問於公證。又問於當初已問之人,而所招別無加減,故已爲啓請刑訊矣。臣等之意以爲,初無被捉之文書,又無現贓,水使因其管下之言,乃若狀啓,而管下之人,或不無可疑之迹,故書啓於稟裁之類矣。柳承瑞則觀其司憲府推考緘答,放軍收布,擇捧方物之價,不充公用,別造措紙等事,皆有區處。渠之自明之辭,雖不可準信,亦無現捉文書,似有可議之端,故亦入於稟裁之列矣。大抵此人等罪犯,係干贓汚,頃者大霈鴻恩之日,亦不敢議擬於赦宥之中矣。今因旱災,乃有審理之敎。臣等仰體聖上欽恤之意,妄爲啓稟。不能執法之罪,無所逃矣。惶恐敢啓。傳曰,知道。
上在昌慶宮。停常參·經筵。
大殿,政院問安。數字缺世子宮問安。答曰,罔極。
睦敍欽啓曰,明日迎勅二度習儀,視事不爲取稟。傳曰,知道。
□□將意啓曰,數行缺執事,極擇差定,祭物各別措備,俾無慢忽。又令該司,審理冤獄,放釋輕囚事,傳敎矣。本廳囚人中,明火大倘洪友端招辭現出捉囚者十五名,而八名,則各皆承服,藏物現出,皆是應死之賊,無復可論,其餘七名,則或以賊魁知情許接被囚,或在逃賊人藏物容隱,借馬出送,情跡現露,方爲行査。且竊盜朴禮雲招辭現出,三月十五日捉囚者六名,而其中二賊,亦已承服。現出藏物花綃一百六十餘疋,其他鍮器·雜物之推尋者,亦多,未現藏物,亦方訊問。此兩賊倘類,則待其畢査,一時啓目稟旨,處置計料矣。公淸道討捕使李培元公事據,刑曹啓下關所付,賊人盧汗守,則上年十二月十七日捉囚,而考其元公事,則爲先正刑,大倘崔義伯招辭現出,大倘朱太伯承服時,援引盧汗守,稱其同倘,故其時討捕使,至於啓聞,以此觀之,明是賊徒。但見汗守爲人,年過七十,白髮老人,以此不得訊問,至今仍囚,移文討捕使,使之査移,則所答關內,朱太白,實是大倘,明白援引後,因杖物故。今無更問之處云。此人稱賊,不無難明之事。此係啓下賊徒,本廳不敢擅便。請令該曹,爲先啓稟定奪,宜當。敢啓。傳曰,依啓。
李敬輿,以義禁府言啓曰,以本府審理冤獄草記,傳曰,知道。係干贓汚之人,其冤抑之狀,詳察書啓事,傳敎矣。臣等詳査前後推案,吳俊獻則當初慶尙水使狀啓內,吳俊獻侵魚軍卒·土兵等處,應給價布,不爲分給,肥己之說,所聞謄播,故前後兵房軍官金日上·金得男等,進來推問,則各人招內,吳俊獻到任之後,應隱。乃人之常情,而今此金得男等,不下一杖,暴揚舊將之罪惡,極其狼藉,不有嫌怨,則何以至此乎?以此當初本府,亦慮其因嫌搆陷,令本道,定推官査問,則各人招辭,多有牴牾之言,至於再査,而不問於公證。又問於當初已問之人,而所招別無加減,故已爲啓請刑訊矣。臣等之意以爲,初無被捉文書,又無現贓,水使因其管下之言,乃若狀啓,而管下之人,或不無可疑之迹,故書啓於稟裁之類矣。柳承瑞則觀其司憲府推考緘答,放軍收布,擇捧方物之價,不充公用。別造措紙等事,皆有區處。渠之自明之辭。雖不可準信,亦無現捉文書,似有可議之端,故亦入於稟裁之列矣。大抵此人等罪犯,係干贓汚。頃者大霈鴻恩之日,亦不敢議擬於赦宥之中矣。今因旱災,乃有審理之敎,臣等仰體聖上欽恤之意,妄爲啓稟。不能執法之罪,無所逃矣。惶恐敢啓。傳曰,知道。
李敬輿,以刑曹言啓曰,曹草記,傳曰,知道。冤獄,旣加詳察以啓,金嵂罷職放送事,傳敎矣。大霈未久,又有審理放釋之敎,昨日書啓。輕囚若干人,亦蒙恩放。今之留獄,只二十二人,而乃殺人咀呪及偸竊官物者,亦不得原於大赦,則似難輕釋。其中罪名雖重,情犯可恕者,依聖敎更査書啓。以稟睿裁之意,敢啓。傳曰,知道。此輩冤抑之狀,各其名下懸錄以啓。
睦敍欽啓曰,傳曰,三年內山陵名日祭,大君有往參之例耶,問于該曹以啓事,傳敎矣。問于禮曹,則大君往參山陵之祭,不載於五禮儀,庚子年懿仁王后喪三年之內,諸王子亦不往參於山陵名日之祭,前例無可考之地云。敢啓。傳曰,知道。昭憲王后三年內謄錄及上國規例,相考定奪。
李敬輿,以右邊捕盜從事官,以大將意啓曰,昨日夕時,麻浦居金應後稱名者,呈訴本廳,大槪,其弟應濱,久患瘧疾,今日當痛之日,故避往栗島桑林下,偶値無賴人四五,戰於應濱臥邊,應濱驚急逃避之際,向前無賴人等,公然拔劍刺應濱背上,命在頃刻。適逢隣里人,追捕厥賊,請與廳軍官,率來訊問。卽發軍官,行凶佩刀,竝捉來。問其曲折,則渠以錦陽尉房仰役奴子,採桑爲要,與其班奴承龍,往栗島,則應濱倘類四五人,奪人所採桑葉,因此相詰,以劍刺之的實云。其相戰節次,雖未能詳知,不關之事,白晝拔劍,刺人致傷,則數字缺觀其刀,則幾至八寸,刃上散血染乾,入膚幾至二寸。數字缺近日人心日惡,半朔之內,白晝拔劍者,連次數行缺傳曰,依啓。
李敬輿,以備邊司言啓曰,卽見沈都督接伴使狀啓,則陳都督到登州島中,方爲迎後云。接伴使,令該曹,速爲極擇差出。問安使,亦爲一倂差出下送,何如?傳曰,依啓。
李敬輿,以訓鍊都監言啓曰,今日火藥出庫合劑之際,適緣失火,火藥六十九斤,焰燒四十五斤,以至燒燼。雖是事出無情,所失不多,次知監官·匠人·役軍輩,亦無非不謹之致,所當依例坐徵,而監官·匠人·役軍五人,竝爲爛傷於火焰,似當有分揀之事,亦不可全然置之。監官以下各人等,自都監,從輕重治罪,以懲後日之弊,何如?傳曰,知道。其中爛傷者,勿爲治罪。
睦敍欽,以吏曹言啓曰,前順天府使鄭之羽,以暗行御史狀啓,曹回啓,罷職事受敎,而頃日別歲抄書啓時,下吏漏落,未及抄出,只書於下等秩蕩滌,付軍職矣。今者,更爲考見,始覺敍命未下,當初不察之失,極爲惶恐。下吏則自曹治罪,鄭之羽罷職,別歲抄單子,似當追書以啓,而自下不敢擅便,何以爲之?敢稟。傳曰,書入。
睦敍欽,以接待所言啓曰,今此江參將,旣奉勅而來,接待事體,與常時差官迥異。且各司怠慢,莫此時爲甚,依程副摠時例,都廳一員差出,一依都監,使之檢飭各司,俾無緩不及事之患。敢啓。傳曰,依啓。
正言林墰來啓曰,澳·洛,王法必誅之賊也。當初聖明,特念派屬之意,貸死定配。三尺之法,屈而不伸,神人之憤,至今未洩,而連承霈澤,至及於極惡大逆之人,聖明之意,臣等竊未可量也。肆赦不可原之賊,稍移便地,使之恣養凶息,則何以勸懲後世,爲亂臣賊子之戒乎?姜就武·張昕罪逆之狀,與澳·洛一體難赦。鄭之問請廢母后之罪,甚於諸賊,不能斷以正律,物情猶爲未服。竄配一年,遽下全釋之命。凡有血氣,莫不駭憤。此輩之前後蒙宥者,固已太甚。雖不可一一彈論,而罪有輕重,赦有分別,如許罔赦之賊,豈容少緩?王章紊亂,國綱解弛者,率由於此。此臣等之所以苦口力爭而不知止者也。請勿留難,還收澳·洛·姜就武·張昕等量移,鄭之問放釋之命。此下缺
執義沈之源啓曰,無狀小臣,忝叨講院兼官,只能逐隊,全未知院中舊例,而宮官入齋闕內一款,亦不磨鍊於儀注中,故敢以臆見相議,與同僚,齋宿於闕門外閭家矣。伏承王世子下問,始覺其非,氷炭交集,罔知攸處,況臣每於問安之後,往省老母而來,臣罪益著,決不可晏然於法府,請命罷斥臣職。答曰,勿辭。
大司憲金尙憲啓,臣昨自章陵,詣闕復命,本職受點未下批之前,徑先肅謝。旣謝之後,始覺其非,而腰痛重發,匍匐而歸,未卽引避,七虞祭班,亦不得進參。前後所失,決不可仍冒風憲,糾正他人,請命罷斥臣職。答曰,勿辭。
李敬輿啓曰,執義沈之源,大司憲金尙憲,再啓煩瀆,退待物論矣。傳曰,知道。
持平趙贇來啓曰,澳·洛附逆之罪,天地神人所共憤,而殿下以被罪旣久。又經大赦,使之均蒙惠澤爲敎,愚臣之惑滋甚。若以歲月之久,赦宥之經,不論厥罪之輕重,而終至於放釋。則亂賊之徒,將無以懲懼,請還收澳·洛量移之命。職牒之還,將以開仕路也。雖當大霈之日,而決不可以綱常凶逆之輩,復齒淸朝之列。鄭碩儁·鄭晟·任器之·黃中允等,曾在昏朝,締結凶逆之魁,作爲心腹。首唱廢母之論,卽覆載之所不容,而當初曲全之餘,繼有放還之典,惠澤之均蒙,久矣。今又給之以職牒,則豈非失刑之甚者乎?物情之駭憤,固其宜也。請還收成命。鄭之問本以賊孽,曾在昏朝,屢投凶疏,不忍聞不忍言之辭,不一而足,則此乃先后之罪人,而殿下亦不得以宥之也。投畀遐荒,旣是寬典,而放釋之命,遽出意外,聽聞莫不憤惋,還收之論,不是已甚。請勿留難,亟賜一兪。凡君上言動,朝廷政令,有關於四方之瞻聽者,則必抄謄朝報,使得失當否,曉然於人之耳目,可也。頃者發引時,該曹循例,請行祈晴祭,自上深軫天旱病農,特命勿設,實出於憂民之盛意也。政院乃不出朝報中,愚下小民,無路聞知。至以太甚之旱災,反爲歸咎於祈晴,多有怨咨。下民錯認之事,雖云不關,其在政院出納唯允之道,不無所失。其時當該承旨,請命推考。執義沈之源,大司憲金尙憲,竝引嫌而退。宮官入齋,不在於儀注,則齋宿闕門外,亦是一道。問安之後,往省老母,出於情理之切迫。自外詣闕,當卽復命。而更有新除,肅單已出,則下批與否,非意所及。至於陪祭未參,亦出於疾病之所不免,不可以此輕遞憲長,請執義沈之源,大司憲金尙憲,竝命出仕。答曰,依啓。鄭碩儁等事,及澳·洛·鄭之問事,不允。
巳時,上御崇文堂。入侍時,左承旨沈詻,右副承旨李敬輿。數行缺
上曰,何災不畏,而其中旱災,最是切迫之憂也。沈詻曰,臣於上年,冒忝畿甸守令,目見民生困於飢饉之中,其後且値國有大戚,賦役頗重,僅以草食連命。今年之旱又如此,前頭民事,極爲可慮。自上恤民之念,非不至矣,而實惠未究,民怨益深,種種弊端,難以枚擧。自古爲國家者,以人心爲本,而今也人心渙散,莫可收拾,乃至於此,誠可寒心。自上大振作大擧措,以爲策勵群下之地,可也。李敬輿曰,人臣告君,必以天怒民怨爲言者,蓋欲使人主之心,常存戒懼,不敢荒寧,敬天恤民,各盡其道也。今也天災罔極,民怨朋興,皆以爲危亡之禍,迫在朝夕,弭災救民之策,寧可少緩?頃日發引時,輦轂咫尺之下,人心波湯,訛言傳播,男女奔遑,埋置家藏,竄身逃避。小民不足道,而士大夫家,或有移財避家者,一夜之間,勢若土崩,如有一夫叫呼,必致潰裂之變。聖上深居九重,豈能盡知其日景像耶?古之人,危明主而憂治世。殿下聰明睿智,卓冠今古,然志不先立,事多姑息,悠泛宴安,苟度時日,凌夷之勢,日就危亡,二百年宗社,將置之何地?小臣妄陳瞽說,前後非一,無補於國,空言何益?然愛君憂國之心,自不能已,復申前說,六七行缺目見士大夫家所爲之事,皆曰彼不能詳知,效而尤之。朝官·宰相,不能據理說破,明其不然,而顧乃先動於訛言,譏察之擧,旣涉不可。水原軍兵,三請入衛,此何識見耶?只益人心之撓動,而少無補於國家矣。爲士大夫者,徒信訛言,而無與國同患難之心,則小民何足責哉?李敬輿曰,水原軍兵入衛事及禮曹發引時祈晴祭啓辭,不爲允許。瞻聆所及,孰不感悅?自上施措,每能如此,則一國人心,不難固然。聖上英明首出,而或未能克祛私意。故凡處事發言之際,不能一出於天理之公,以致過擧日彰,此群下之深所慨然者也。人主一言一動,關係甚重,一言之善,則中外相慶,無知小民,無不悅服。一事之乖當,則凡在臣民,雖非切迫於己,而亦皆嗟惜,人主安得不致謹於此乎?上曰,其言是矣。凡處事,克遵道理,則豈有過擧乎?人君之所以置筵臣設臺官,使之拾遺補闕者,正以此也。李敬輿曰,聖敎如此,孰不感激?沈詻曰,聖敎如此,國家庶幾賴以保安。群下之不能奉行上意者,固有罪矣。然自上立志建極,一動一靜,皆合於道理,而無過擧,則豈有害治之事乎?李敬輿曰,善惡之分,只在毫釐之間,心體本虛,湛然凝定,感物之際,幾必先動。先賢所謂幾善惡,善念纔萌,保守擴充,則終至於仁覆四海,惡念纔發。不爲克治,則潛滋暗長,必至於禽獸不遠,是以聖賢垂訓,便致力於謹獨,十餘行缺李敬輿曰,方外之論,皆以爲未安,四五行缺爲人君者,一心奉天,無一毫私意,然後方可服人心也。大槪,當初言事之臣,雖云過激,斷無他意,誠出於愛君而然也。與凶逆之輩,不可同日而言,而彼已蒙宥,此則未蒙,以此輿情鬱抑,皆謂刑罰不中也。自上平心思之,則是非得失之端,可以昭然知之矣。上曰,凡用刑之道,罪目雖重,脅從之類,則容有可赦。罪目雖輕,其用心不善,而其流之弊,有不可言者,則決難輕赦。此非私意之所蔽,固事理之當然也。李敬輿曰,群下則豈知天意之所在乎?沈詻曰,與治,同道,罔不興。人君治道,在於方策中,自上亦已覽之矣。言路不可不開,諫臣之言,雖有過激之事,必須優容,可也。而數下未安傳敎,或施譴罰,則人各自愛其身,雷霆之下,孰肯盡言而不諱哉?李敬輿曰,自上雖不求言,凡爲人臣者,苟有所懷,則當悉陳無隱也。今也旣下求言之敎,而數字缺謂我雖進言,終不歸於虛文,而不爲採用,何必爲此?一丈缺自上曾有先罷御供之敎,群下莫不欽仰。今聞二品以上,將會議云,如此而萬無斷定之理,使大臣,從容處置,可也。李敬輿曰,以貢物一事言之,往來之弊,人情之價,其數倍入,民固不堪矣。臣在全羅道時,目見朔膳,其弊亦多。自營中,補其不足,而容入至於四十疋之多。爲官員者,亦不知至於此極,自上何以知之乎?上曰,此皆官員不明之致也。沈詻曰,貢物上納時,各司數字缺日增日甚,極可寒心,十餘行缺上曰,承旨有何所失?其時以臺□置之耳。大槪,雖少事,極爲駭愕,國家若行別數字缺當趁卽齊會,待開門以入,可也。旣不早會,而數字缺今則以微賤,歸罪於奏時官,其用心不佳也。往在□祖朝,新來謝恩之日,以不早詣闕之故,命收紅牌,則況祭祀,何等重事,而如是慢忽耶?時刻雖過,必待臣僚之畢會而行祭乎?聞禁漏官,自前百官之畢會與否,必探知而後,始入時刻單子云,如此之事,亦可寒心。李敬輿曰,小臣未免昏謬,臺諫糾劾官邪,言論十分明白,豈有失實之理乎?上曰,其日承旨,那時入來耶?李敬輿曰,未明時承旨自待漏廳入闕,而百官時未會云矣。祭享貢物事,旣已陳達,而目今尤不可不變通者,田結與軍政也。民無閑丁,而至於五六歲兒,皆充軍額。民有夫妻者,開墾作農,不過畓二石種,田二日耕,及其秋收僅二十餘石,而徭役所入,小不下於四十餘石云矣。且臣曾任忠原時,或有一結所徵,至於百斗之多,此則臣所目覩者也。上曰,雖曩時,豈至於此極乎?李敬輿曰,民有夫妻者,各應身役,而其子又充於軍役,則勢不能支,盡賣耕牛,數字缺避遠方,爲守令者,不得已徵於一族。缺燼餘
上在昌慶宮。停常參·經筵。
夜三更,流星出天津星上,入東方天際,狀如拳,尾長三四尺,色白。五更,月暈兩珥,流星出河鼓星下,入亢星上,狀如鉢,尾長五六尺,色赤。半丈缺
睦敍欽,以禮曹言啓曰,以政院啓辭,傳曰,三年內山陵名日祭,大君往參之例,昭憲王后三年內謄錄及上國規例,相考定奪事,傳敎矣。取考大明□等書,則上國規例,前無現出處,而伏見昭憲王后三年內謄錄,則朝·夕上食及四時大享·朔望·名日別祭,俱有大君進參之例。敢啓。傳曰,知道。然則使之往參。
閔應亨,以訓鍊都監言啓曰,平安兵使柳琳狀啓據,備邊司覆啓,鳥銃四百柄,令都監題給事,傳曰,允事,傳敎矣。鳥銃之物,非是外方難造之物,以安州之地力,兼本道之摠兵,經賊十年,尙不備一柄,每以一張狀啓,啓請於朝廷。本營逐朔所納防軍價布及瀋陽·椵島·赴京行次,年年賻販之物,歸於何處,艱備一柄銃于?都監,非爲安州而設。只爲都監軍兵日用之物。而丁卯以後,自都監入送關西之銃一千四百四十餘柄,而其中送安州者,辛未三百柄,丙子三百柄,及癸酉元帥之行,亦送一百柄矣。見此狀啓,本營軍器鳥銃,破落棄置者,只三百柄云。未知前送之銃,不入於此中乎?都監則貿鐵於海西,貿錫於釜山,得家材於海島,雇立二字缺拮据措備,功常十倍,本營則价川鐵所。缺
五六行缺宣傳官,陞出軍器寺主簿,又司憲府監察,前後供職,已至四年之久,同官監察尹進三,與內資直長李守訓等,互相唱說,以河鎰,爲賤孽宗親之壻,不可齒在殿中之列,公然傳說於衆會之中,適二字缺簡札,則賤孽宗親之說,狼藉於書札之中,使河鎰,不得保其職名,終被汰去,大槪祖宗朝立法,宗室雖賤派,其子孫若有才德,則皆許淸顯之職,至陞公卿,少無人言,而近來宗室子孫,或以賤孽,或以門地卑微,相繼被䮕,將至禁錮,永爲庶人,言念至此,不覺痛心,冤痛情狀,曲賜垂憐云。近來人心不淑,堂陛不尊,王室之人,公然目之以賤孽,二百年來,曾所未聞。臣等就見其書札,則果指錦林君愷胤,爲賤孽,大非待二品宗室敬謹之意也。祖宗朝立法,宗室子孫,雖賤孽,皆通仕路,少無妨礙,而如此輩,到今凌輕公族,指爲賤孽,極爲寒心。緣□二品宗室呈狀,諸宗亦皆憤惋。臣等待罪有司,□□不得擯斥。惶恐陳達。尹進三等推考,以懲後人,以杜後弊,何如?傳曰,知道。竝先罷後推。主張汰去之人,亦爲推考。
持平趙贇來啓曰,澳·洛,附逆之罪,天地神人所共憤,而殿下以被罪旣久,又經大赦,使之均蒙惠澤爲敎,愚臣之惑滋甚。若以歲月之久,赦宥之經,不論厥罪之輕重,而終至於放釋,則亂賊之徒,將無以懲懼,請還收澳·洛量移之命。職牒之還,將以開仕路也。雖當大霈之日,而決不可以綱常凶逆之輩,復齒淸朝之列。鄭碩儁·鄭晟·任器之·黃中允等,曾在昏朝,締結凶逆之魁,作爲心腹,首唱廢母之論,卽覆載之所不容,而當初曲全之餘,繼有放還之典,惠澤之均蒙,久矣。今又給之以職牒,則豈非失刑之甚者乎?物情之駭憤,固其宜也。請還收成命。鄭之問,本以賤孽,曾在昏朝,累投凶疏,不忍聞不忍言之辭,不一而足,則此乃先后之罪人,而殿下亦不得以宥之也。投畀遐荒,旣是寬典,而放釋之命,遽出意外,聽聞莫不憤惋,還收之論,不是已甚,請勿留難,亟賜一兪。今年旱災畿甸尤甚。畿甸之中,海邊尤甚,如金浦等數邑,非但乾硬,不能墾土,民間種子口食,竝皆匱乏,雖品官之家,多有飢饉不出門之人,況小民䃫石之産乎?江都移轉,頃因備局之啓,有明年分給似當之敎,而目今民間事勢,切迫如此,其中願受移轉,各官特許分給,以救捐瘠之患。答曰,依啓。澳等被罪旣久,鄭之問,與士夫不同,職牒與敍用有間,移放還給,未爲不可矣。
正言林墰來啓曰,澳·洛,王法必誅之賊也。當初聖明,特念派屬之義,貸死定配。三尺之法,屈而不伸,神人之憤,至今未洩,而連承霈澤,至及於極惡大逆之人,聖明之意,臣等竊未可量也。肆赦不可原之賊,稍移便地,使之恣養凶息,則將何以懲勵後世,爲亂臣賊子之戒乎?姜就武·張昕罪逆之狀,與澳·洛一體難赦。鄭之問請廢母后之罪,甚於諸賊,不能斷以正律,物情猶爲未快。竄配一年,遽下全釋之命,凡有血氣,莫不駭憤。此輩之前後蒙宥者,固已太甚,雖不可一一彈論,而罪有輕重,赦有分別,如許罔赦之賊,豈容少緩?王章紊亂,國綱解弛者,率由於此。此臣等之所以苦口力爭而不知止者也。請勿留難,還收澳·洛·姜就武·張昕等量移,鄭之問放釋之命。數字缺廢母之論,或列三司,共爲唇齒之勢,其時悖亂,國人至今憤惋,旣免刑章,復蒙放還,實國家曠蕩之大德也。今日職牒之命,固亦渠輩之所絶望矣。寬典每加,漸通仕路,則爲惡之徒,將何所懲懼?物情莫不駭異,請亟還收鄭碩儁等職牒之命。答曰,澳等,被罪旣久,鄭之問與士夫不同,職牒與敍用有間,移放還給,未爲不可矣。
判中樞府事鄭光績上疏,伏以,臣以空疏之棄物,當休明之盛際,遭遇先朝,叨荷誤恩,駑劣無能,未有絲毫之補,悠泛居官,常多尸素之誚,超躐不次,驟登宰列。逮于當宁,政先求舊,徒以犬馬之齒,超資越序,位至崇班。隆恩洪造,莫與倫比,涓埃未報,涯分已踰。登對榻前,自列病廢之狀,瀝血封章,屢陳乞骸之懇,而微誠淺薄,天聽邈然。樞府高官,未蒙遞命,醫司兼局,仍帶如前。懸車之年,不得致仕,白首之後,當貽朝班笑罵,從他肉走尸行,廉偶喪盡,無物可倫,冥頑無恥,固已甚矣。臣於甲子秋夕,蒙恩省掃,歸在鄕廬,臣年七十五歲,而已過休致之年,故歷擧古人引退之事,陳章乞退,則其時聖批有曰,卿雖年老,精力不衰,如此艱危之時,安忍辭退?溫綸誕降,數字缺諄切,臣奉讀惶感,不敢强辭,扶病五六行缺有時疾作,顚沛停止。問安一節,臣子向上之禮,而經冬涉春,病勢危劇,亦不能頻頻進詣,人臣奉公之義,掃地盡矣。不勝惶恐,席藁待罪。伏願聖明,察臣無□之實狀,斥罷臣職,以懲怠慢不職之罪。實係公議之所在,臣何敢負罪隱默,不爲之首實哉?臣竊念,人臣事君,陳力就列,則鞠躬盡瘁,老病曠職,則乞身以退,此外更無他道,故古之士大夫,年七十致仕,昭在禮經,優老之典,有自來矣。宋朝名臣歐陽脩·范鎭·龐籍·孫奭,或以學士,或以侍郞·知州,年滿七十,皆得致仕,不待年限,求退得請者,亦多有之。而休致一事,古人,視之如飮食裘褐,躬行者,以爲常事,見聞者,不以爲怪。而至我朝亦然,臣於宣廟朝釋褐登朝,目覩宰臣鄭宗榮七十之後,告老請退,宣廟卽爲允許,宗榮退居原州,以終餘年,大駕還都,干戈甫定,而相臣沈守慶·鄭琢,宰臣洪可臣等,或位至台鼎,身佩安危,或盟參帶礪,休戚是同,而相繼乞退,宣廟卽允所請,曾不留難。蓋以退老一節,古今通行,而老臣情願,不可防遏故也。臣旣耄荒,與死爲期,其進與退,有同鳧雁之去來,不足爲國家輕重,則奉身以退,歸死田間,實出於老臣情理,五六行缺伏願聖慈,依例給暇,從便下去,俾得遂願,則上不妨於國法,下無憾於幽明,伏惟聖明垂察焉。臣無任激切屛營之至,謹昧死以聞。答曰,省疏具悉卿懇。宰臣之年老致仕,於禮有據,從其志願,亦或一道也。雖然,予觀先朝舊臣,如鍾鼎蓍龜,故意切同朝,不欲相離,復體至懷,勿爲辭退。且病未行公,勢所固然,移葬之事,自有子孫,勿爲待罪,亦勿勞動往來。燼餘
上在昌慶宮。停常參·經筵。
辰時至未時,日暈。
大殿二品以上問安。傳曰,知道。
藥房問安。傳曰,知道。
二字缺政院,單子問安。傳曰,知道。
李敬輿,以備邊司言啓曰,府啓,今年旱災,畿甸尤甚,畿甸之中,海邊尤甚,如金浦等數邑,非但乾硬,不能墾土,民間種子口食,竝皆匱乏,雖品官之家,多有飢餓不能出門之人,況小民䃫石之産乎,江都移轉,頃因備局回啓,有明年似當分給之敎,而目今民間事勢,切迫如此,其中願受移轉,各官特許分給,以救捐瘠之患,答曰依啓事,傳敎矣。金浦等數邑,如有願受移轉還上者,量其應給石數,船格整齊,別定監官色吏,往受于江華府,分給飢餓之民,宜當。事甚切急,不可遲緩,從速擧行,然後庶免不及救死之患。以此意,馳諭京畿監司及江華留守處,何如?傳曰,允。
李敬輿,以兵曹言啓曰,今日曉頭卒哭陪祭後,二品以上問安會坐闕庭時,有二匹馬,自金虎門來,奔走於班列之後,二字缺守門將,所幹何事,而不爲禁止,致令如此?事甚駭愕。守門軍卒,則自曹當爲治罪,守門將,請數字缺傳曰,依啓。
冬至使金□□啓辭,赴京酬應人情之弊,罔有紀極,上年冬至使赴京時,備邊司二字缺由入啓,依丙寅年使臣例,循□盤纏外,別盤纏二字缺之費,又爲加給矣。今臣之行,別有奏聞·謝恩兩件事,前日之所數字缺聞,禮單之用,謝恩方物,人情之費,及許多雇騾之價,數字缺令該曹,更爲磨鍊題給,何如?傳曰,言于該曹。
又啓辭,自前赴京之行,必帶吏文學官而去,況今事變無窮,各衙門多呈文告稟之事,學官一員,依前帶去,何如?傳曰,依啓。
又啓辭,臣之一行書狀官李時雨,素有痰症,每値八九月寒涼之時,則其病輒發,發則痰涎塞胸,喘急幾死。服藥調治,猶未見效,到春和溫暖之時,然後僅得少甦。十餘年來,無歲不然,此衆所共知之病也。況今免喪未久,又差山陵都監郞廳,奔走數月,不得休息,憔悴黧黑,面無人色。呈病本曹,不能察任。今若冒涉風濤,節迫秋涼,則本病必發,得達爲難。奉命同行,恐有切迫狼狽之患。令該曹商量處置,何如?傳曰,依啓。
大司憲金尙憲啓曰,臣今忝法府□,刑獄衙門。調和御藥之地,不宜使刑官干預,臣兼帶內醫院提調,請命減下。答曰,勿辭,兼察。
正言林墰來啓曰,澳·洛,王法必誅之賊也。當初聖明,特念派屬之義,貸死定配。三尺之法,屈而不伸,神人之憤,至今未洩,而連承霈澤,至及於極惡大逆之人,聖明之意,臣等竊未可量也。肆赦不可原之賊,稍移便地,使之恣養凶息,則將何以懲勵後世,爲亂臣賊子之戒乎?姜就武·張昕,罪逆之狀,與澳·洛一體難赦。鄭之問請廢母后之罪,甚於諸賊,不能斷以正律,物情猶爲未快。竄配一年,遽下全釋之命,凡有血氣,莫不駭憤。此輩之前後蒙宥者,固已太甚,雖不可一一彈論,而罪有輕重,赦有分別,如許罔赦之賊,豈容少緩?數行缺王章紊亂,國綱解弛者,率由於此,此臣等之所以苦口力爭,而不知止者也。請勿留難,還收澳·洛·姜就武·張昕等量移,鄭之問放釋之命。鄭碩儁·鄭晟·任器之·黃中允等,附托凶逆,爲其心腹,或投凶疏,擔當廢母之論,或列三司,共爲唇齒之勢,其時悖亂,國人至今憤惋,旣免刑章,復蒙放歸,實國家曠蕩之大德也。寬典每加,至還其職名,有若無罪者然,則爲惡之徒,將何以懲懼?物情莫不駭異,請亟還收鄭碩儁等職牒之命。答曰,不允。
持平朴遾來啓曰,澳·洛附逆之狀,天地神人之所共憤。當時不卽誅戮,亦云失刑,得全要領,禦魅於荒裔之地,實是生成之大德。此輩雖沒身不還,原其情犯,少無足惜,豈可以一紀流竄爲久,而徑施濫恩,以壞討逆懲惡之法乎?請勿留難,還收量移之命。鄭碩儁等職牒還收事,臣等爭之累日,未蒙允許,至以職牒與敍用有間爲敎,臣等竊疑焉。還其告身,是乃復齒仕籍,與敍用何以異也?大抵此輩,□望奸臣風旨,出入其門,大張凶逆之論,因此發身,得通淸班,終始心迹,只是廢倫紀,以遂私榮,此亂賊之所以接半行缺之法,尤嚴於逆黨者,其義正爲此爾。五六行缺
以領議政尹昉三度呈辭,傳于睦敍欽曰,不允批答。
睦敍欽,以吏曹言啓曰,陳都督接伴使,以韓汝溭啓下矣。曾聞汝溭,登極使赴京時,議政結銜,椵島之人,無不知之云。今若差以接伴,則日後天朝大官之來,必有援以爲例之患,韓汝溭改差,正·從二品中,更爲擇送,何如?傳曰,依啓。
李敬輿,以訓鍊都監言啓曰,因平安兵使柳琳狀啓,備邊司覆啓據,都監回啓,答曰,啓辭甚當,前後兵使所爲,殊極非矣。雖然事有緩急,卒辦甚難,姑以都監所儲准數下送事,傳敎矣。臣等,亦喜安州城民,始爲砲手,非不欲力副,而都監舊儲之銃,義·安兩州所送四百柄外,元帥之行,亦送四百柄,都監赴西軍換給之銃,又至三百餘柄,因此舊儲倒底,且因近日朝家多事,粧家匠人,不得役於都監者,殆將五六月,上年所打九百餘柄,尙未完粧,不得已如是覆啓,非有一毫吝惜之意矣。今承傳敎,實爲閔慮,二百,柄某條充數,爲先下送,二百柄,則罔夜督役,埴後入送,一字缺及於來月中計料矣。昨見義州府尹林慶業狀啓,亦以軍物不足爲憂。天下無不食而飽者,安州物力不患不足,數字缺以本城之重爲恃,而無意於自備而然。五六行缺
睦敍欽,以侍講院言啓曰,世子傅左議政吳允謙喪家,卒哭後,致祭日,兼爲致弔可矣事,下令矣。卒哭已過,令該曹,依例擧行,何如?傳曰,依啓。
金尙,以戶曹言啓曰,今月二十二日召對時,左承旨沈詻所啓,小臣往江上,與兵戶曹堂上,摘奸漕船,乃是法典所載,而別無着實之擧,大槪漕船,泊在江邊,抽栍斗量,則或有四五升六七升之剩,問于戶曹官員,則捧上之時,收合剩數,別置倉中,以充用下之間無面之數云。其在國法,千石則以千石捧納,百石則以百石捧納,可也,而外方,或以船路,或以陸路輸來之際,不無欠縮之患,旣捧元定,加升,又捧剩數,則非但漕卒稱冤,亦終不無民間加捧之弊矣。上曰,此事,甚無理,剩數加捧事,禁止,可也事,傳敎矣。船上納之米,無不和水,一石中,取米一斗而和水,數字缺無和水之色,而充溢於斛上,若於日中乾正一二時,□還爲減縮,其□尤甚者,雖或治罪,不捧,使之乾正以納,而各船同色之六七字缺捧庫中留置,經年之後,斗量六七行缺禁止之意,敢啓。傳曰,知道。
判書趙□上疏,伏以,臣之宿疾沈痼,已至八九年矣。此症往來,至於近年,則痛日常多,不痛之日常少,幾爲廢疾之人矣。頃緣失於調攝,症勢轉劇,其痛數字缺不得不冒呈辭單,而聖批不許遞,旣以調理出仕爲敎。此誠由聖明,曲加矜憐,不忍遽爾棄捐,而亦由尙未明知犬馬之疾,至此之重也。臣感激惶悶,罔知所爲。自是以來,一意調治,冀或差歇,而不幸賤症日漸困篤,至於近日,則呼吸極促,熱氣極重,精神慌亂,氣力萎薾,終日委頓,食飮專廢,計於旬月之內,決無差復之望。而竊念,京兆之職,總治都民,有禁令之事,詞訟之煩,不可一日曠闕者也。臣之廢職,亦已久矣,豈容更爲冒處,以重罪戾?伏願聖明,特憐愚臣疾病之深,亦念天職不可久曠,亟賜遞免,使以安意調理,以便公私,不勝幸甚。臣無任惶恐戰慄之至,謹昧死以聞。答曰,省疏具悉卿懇。卿辭至此,當勉副焉。燼餘
兵曹啓曰,去三月朔上番軍,試其各藝,抄出敎鍊,其中老弱願爲退去代立者,各捧木十疋,雇立軍人,分定於各處苦地,以歇其敎鍊軍輩苦地之役事,前判書李曙,榻前陳達蒙允,仍具擧行節目,別單磨鍊入啓,未下之前,判書李曙,以病遞改,且其別單,待新判書出仕,更議事,下敎,故其事遂寢,時未定奪矣。此事,若着實擧行,每於上番軍中,抄出精習,則實爲有關,其雇立價布,出處無路,皂隷米盡用之後,則不無中廢之患。今姑擇抄百名之數,定送於三空闕歇役,勿爲輪移於他處,使入番衛將,間日敎鍊,本曹,時時開坐檢飭,以施賞罰,則雖不收布雇立,通八番所鍊之數,幾至千名,依此爲之,似或便當。判書時未出仕,所當等待決末,而明日乃是新番軍點考之日,不可不趁時定奪。惶恐敢稟。答曰,知道。年少勇健者,十分精抄,姑爲定送于空闕,以待判書出仕後講定,而其容貌年歲,一一載錄,以爲後考之地,可也。若或見欺,以代立之徒抄定,則事必有害無益,詳察爲之,可也。兵曹謄錄
上在昌慶宮。停常參,有晝講。
下直,端川郡守李□□。
睦敍欽,以兵曹言啓曰,去三月朔上番軍,試其各藝,抄出敎鍊,其中老弱,願爲退去代立者,各捧木十疋,雇立軍人,分定於各處苦地,以歇其敎鍊軍輩苦地之役事,前判書李曙,榻前陳達蒙允,仍具擧行節目,別單磨鍊入啓,未下之前,判書李曙,以病遞改,且其別單,待新判書出仕,更議事,下敎,故其事遂寢,時未定奪矣。此事,若着實擧行,每於上番軍中,抄出精習,則實爲有關,而其雇立價布,出處無路,皂隷米盡用之後,則不無中廢之患。今姑擇抄百名之數,定送於三空闕歇役,勿爲輪移於他處,使入番衛將,間日敎鍊,本曹,時時開坐檢飭,以施賞罰,則雖不收布雇立,通八番所鍊之數,幾至千名,依此爲之,似或便當。判書時未出仕,所當等待決末,而明日,乃是新番軍點考之日,不可不趁時定奪。惶恐敢啓。答曰,知道。年少勇健者,十分精擇,姑爲定送于空闕,以待判書出仕後講定,而其容貌年歲,一一載錄,以爲後考之地,可也。且若或見欺,以代立之徒抄定,則事必有害無益,詳察爲之,可也。
睦敍欽,以司饔院官員,以都提調意啓曰,今日京畿日次進上,生雉體瘦脂消,生鮮體小臭生,生鮮前所納生鮮,色變尺短,不合御供,殊無敬謹之意。監司推考,生鮮前千戶主人及防物人等,令攸司,囚禁治罪,何如?傳曰,依啓。
閔應亨,以工曹言啓曰,卽接禮曹移文,今此江參將,齎擎皇勅,頒降後,謝恩禮物,御前黃毛筆一百枝,油煤墨五十錠,畫硯二面,皇太子黃毛筆四十枝,油煤墨四十錠,參考前例,磨鍊啓下矣。預爲措備以待云。畫硯·黃毛筆,則依近例,移文戶曹,使之措備,而油煤墨,則自前黃海道卜定矣。今亦依□例,令本道監司,各別精造預備,竝一百十錠,五月二十日內,及期上送事,發通行移,何如?傳曰,依啓。
閔應亨,以備邊司言啓曰,以公淸監司數字缺新造戰船,割給陸束伍,回啓公事,此道戰船,陸束伍一字缺何年割給耶,問于備局以啓事,傳敎矣。考諸癸酉年公淸監司狀啓,則有曰,戰船射砲格軍,則自庚午年,各其官束伍軍,已爲割給,而防牌船所載格軍,則各其官責立,海邊居民失業逃避,依戰船例,各其官束伍割給云,故據此回啓矣。今承下敎,更考謄錄,則陸束伍割給年月,未有明白現出處,惟於庚午年,劉興治征討時各戰船,勿論陸束伍,極擇以送云云。想必因此,遂爲定規矣。防牌船以下陸束伍射砲割給事,則其時判付內,使之依前規施行,故至今自各官,隨便備立。此狀啓所請,則新造戰船射砲,亦依他例割給,故如是回啓矣。粘目中一百餘名之一字,誤以二字書塡,今始察見,不勝惶恐。元公事改付標以入之意,敢啓。傳曰,知道。別無明白分付,而因一時之事,如是任意定規,則事極不當,湖南規例,亦爲相考,參酌定奪。
以備忘記,傳于政院曰,國之治亂,係於君德。一言雖微,興喪判焉,數字缺雖深,不謹則彰,可不懼哉,可不愼哉?予用是一字缺懼,不敢荒寧,而一字缺質庸下,學力蔑如,聽言觀眸,而半行缺辨是非。忿懥之言,發於半行缺。歲月旣久,怠心日生,耆老四五行缺兵曹則奬發人才,使無乏將,半行缺工曹則修擧廢墜,無如前日,四五字缺盡心,無廢厥職,朝廷一定,四方必有風動之效矣。噫,乃祖乃父,世受國恩,念分義之莫重,盡職事之當爲,致理興化,則於汝祖先,豈不有光哉?能致至誠,辦此不難,其爲勉旃。古語曰,刑亂國,用重典,此後,如有循私蔑法,誣上護黨之人,則當用重典,雖在貴近,亦不容貸也。古人云,爲君難,爲臣不易,上下各自惕勵,轉危爲安,不亦美哉,不亦樂哉?
政院啓辭,臣等伏覩卽下備忘之敎,引咎責躬,策勵臣隣之意,溢於言表,臣等奉讀再三,不勝欽仰感激之至。聖心終始念玆,群臣擧能體行,則國何以不治,民安得不安?振作轉移之機,亶在於此,臣等不可循例承受而已。理合傳旨政府,明曉百僚,敢此仰稟。傳曰,文短言拙,不合誥諭,承旨,其爲予修飾,依啓辭傳之。
政院啓辭,今此下敎,至矣盡矣,無以加矣。臣等,何敢更有修飾?謹將聖諭,傳旨書入之意,敢啓。傳曰,知道。
睦敍欽啓曰,端午帖製述官啓下後,濟用監正金霱,世子侍講院輔德韓興一,成均館司成李景曾,四五字缺直講黃㦿,弘文館修撰權堣,半行缺。傳曰,依啓。
缺澳·洛,王法必誅之賊也。當初聖明,特念派屬之義,貸死定配。三尺之法,屈而不伸,神人之憤,至今未洩,而連承霈澤,至及於極惡大逆之人,聖明之意,臣等竊未可量也。肆赦不可原之賊,稍移便地,使之恣養凶息,則將何以懲勵後世,爲亂臣賊子之戒乎?姜就武·張昕罪逆之狀,與澳·洛一體難赦鄭之問請廢母后之罪,甚於諸賊,不能斷以正律,物情猶爲未快。竄配一年,遽下全釋之命,凡有血氣,莫不駭憤。此輩之前後蒙宥者,固已亦多,雖不可一一彈論,而罪有輕重,赦有分別,以如此罔赦之罪,幸逭於國人之共誅者,實出於聖德之包容,豈可以日月之旣久,賊孽之無識,有所容貸,而任其凶悖乎?王章紊亂,國綱解弛者,率由於此,此臣等之所以苦口力爭而不知止者也。請勿留難,還收澳·洛·姜就武·張昕等量移,鄭之問放釋之命。鄭碩儁·鄭晟·任器之·黃中允等,附托凶逆,爲其心腹,或投凶疏,擔當廢母之論,或列三司,共爲唇齒之勢,其時悖亂,國人至今憤惋,旣免刑章,復蒙放還,實國家曠蕩之大德也。寬典每加,至還其職名,有若無罪者然,則爲惡之徒,將何以懲懼?物情莫不駭異,請亟還收鄭碩儁等職牒之命。答曰,勿煩。
大司憲金尙憲啓曰,人臣之職,莫重於保護聖躬,外此則皆餘事也。臣詳聞於老醫官,宣祖朝,柳根爲判義禁,申磼爲刑曹判書,而竝兼內醫提調,援例懇辭,宣祖,許遞柳根判義禁·申磼刑曹判書,使之專察提調之任,所以嚴齋劑之事,而重保護之道也。臣今當監劑進御之藥,旣聞故事,益切兢惕,玆敢不避煩擾,再瀆天聽,臣之缺一任,特命改差,缺相考處之,卿其勿辭。
持平趙贇來啓曰,澳·洛附逆之罪,天地神人之所共憤。缺禦魅荒裔之地,實是缺是乃復齒仕籍,與缺望奸臣風旨,出入其門缺得通淸班,終始心迹,只是廢缺亂賊之所以接迹而起者也。春秋之法,尤嚴於逆黨者,其義正爲此也。恩命一下,輿情俱駭,臣等之請,不容但已。請鄭碩儁·鄭晟·任器之·黃中允等,給牒之命,亟許還收。鄭之問曾在昏朝,屢投凶疏,悖逆不道之辭,有不忍聞不忍言者,此實先后之罪人也。投畀避荒,旣是寬典,沒身不還,少無所惜,豈可以無識賤孽,有所容貸也?赦命一下,莫不驚駭,還收之論,決不可已,請勿留難,亟賜一兪。國葬時轝士軍,乃是莫重之役,而一名雇立之價,至於五六疋之多,無知小民,不無怨咨。爲有司者,所當十分盡心,期於均役,而或聽請囑,私自減除,或委之於下吏之手,任其行姦,其尸居不職之罪,不可不治。請五部及漢城府當該郞廳,竝命罷職。且各差備容入之外,餘數甚多,終歸無用,而爲弊不貲,亦令殯殿·國葬兩都監,詳査實入之數,載於謄錄,俾無濫僞之患。監察之參祭,專爲糾察,而肅寧殿卒哭祭時,入庭差備下人,多有倨慢失儀之事,而專不檢飭,極爲可駭,其時監察,請命推考。答曰,依啓。五部·漢城府當駭郞廳,缺及澳·洛·鄭之問事。不允。
缺督府之策應何方,王人之供億無聞。種種爻象,無非危亂之形,慄慄淵氷,竭此憂勤之念。所幸老成之在位,尙冀弘濟之有期。詢黃髮而矯違,庶無寡昧之獲戾,盡赤心而謀國,佇見注措之得宜。厚德足以鎭物情,偉度足以容衆善。予用仰感之方篤,卿何乞閑之甚堅?勞悴多時,固知疢疾之易作,安危所係,不念進退之難輕?筋力雖衰,自可臥閤論道,邦國未保,其曰在家不知?惟予有共貞之圖,亦卿無可去之義。以卿休休之量,宜無芥滯於人言,以卿惓惓之忠,何忍恝視於國事?勉回丘園獨樂之志,益追社稷爲悅之風。於戲,誠意相孚,貴君臣之一體,休戚與共,願終始之永肩。所辭宜不允。故玆敎示,想宜知悉。知製敎趙錫胤製進。
午時,上御文政殿。晝講。入侍時,知事金尙憲,特進官李時白,參贊官兪伯曾,參贊官閔應亨,檢討官李一相,記注官黃一皓,假注書鄭泰齊,記事官趙珩。上讀前受音一遍。兪伯曾進講,蟋蟀三章,音·釋各一遍,注音一遍。上依進講讀,音·釋各一遍。兪伯曾缺當至於却顧而終,而小臣素昧經學,不敢缺閔應亨曰,安城劉氏缺戰國不知其幾千年,而不忘缺苟能以德澤施之於民,則雖沒世而民不怨缺凡讀法,不可徒取於文字間也。讀法而不缺異哉?爲人臣者,思所以職思其居,爲人君者,思所以缺可也。上曰,其言最善。金尙憲曰,小臣稟賦孱弱,少缺以後精神昏忘,日以益甚,發謀出慮,無補於國。今此艱虞之際,自上求助臣隣之意切矣,而小無涓埃之報,虛帶職名,惶恐閔迫。以臣氣力觀之,百無可爲者,而其中文衡之任,尤非所堪。屢陳區區之意,而終未得請,其時國葬未過,不敢更瀆。小臣之事,聖明之所洞燭,特命遞改臣文衡之任,則公私兩便。上曰,勿辭。兪伯曾曰,伏見備忘之下,自上憂勤之念,溢於言表,凡在臣民,孰不感動?此時國勢之危,已至十分地頭。臣在慶尙道時,目見人心渙散,下道甚於上道,皆謂倭賊,雖缺亂,無賴之徒,結黨屯聚,殺越人于貨,臣令各官,發軍缺捉,然後稍止,非但慶尙道爲然,八道同之,變亂若生,則譬如濃腫之潰裂也。至於都城之內,凶悖之徒,乘夜肆行,叫呼於大君之家。發引之日,皆以爲內變必生,或言迎立逆珙之子,或言推戴光海,人心豈有如此之時乎?轝士軍,缺潰散之之心云,殿下深居九重,豈能盡知缺殿下在潛邸之日,缺盜賊處處橫行,缺大槪人心之惡,缺。上曰,時勢如此,缺。兪伯曾曰,君臣上缺以後,因循度日,以至于今,缺大臣擔當國事,則凡所論議,當出缺門庭絶無往家之人,年少之輩,致有糾劾之事,專出於自家手中,誠可寒心。以臣愚意,未知祛何弊,可也,而必須大振作,然後庶有可爲之望。若循塗守轍,則終於此而已矣。備忘記,意雖至矣,終無着實之擧,而歸於缺有何益乎?李時白曰,兪伯曾之陳弊,雖出於憂國,非今日所可道也。今此備忘之下,爲人臣者,孰不感激?至於下輩,亦皆有悅服之心。西憂內變,亦不足慮,自上深思今進講蟋蟀章之義,朝夕服膺,則人心明日卽變矣。百里小邑爲守令者,各盡其心,施措得宜,則一境之民,變其舊習,況於人君治國,風化之速,捷於影響乎?臣在水原時,敎鍊束伍軍,而稍勝於前日,則盡其心力,而缺爲者,未之有也。今見備忘記,豈無激勵之心?急時往修山城,臣之願也。上曰,卿言甚善。爲人臣者,如是勉勵,盡心國事,可嘉也。兪伯曾曰,小臣,則自上缺如此備忘,一心所期,不避毁謗,而欲爲之矣。堯·舜無過,而亦且進戒,今臣之言,豈有他意哉?上曰,卿之心,予缺可見憂國之誠,但今所言,若疑滿缺果疑朝廷耳。臣僚,缺上敎而爲之乎?反正缺委靡至此,詩曰,靡不有初,鮮克有終,缺心,則國事豈至於如此乎?今日振作,缺逮,則固當退去,不然則孰能盡心?臣自去年冬,冒忝本院,尹棨以御史,自慶尙道還,缺問其地人心如何,則曰,聞有海邊之民,作倭服以待者,而如此等事,書缺不敢爲之云。其時,若引見小臣或尹棨,則可以卽達矣。臣本居鄕者,入城以後,頓忘田家事,曾不料旱災之此極,昨日臣家農奴入來,始得聞之。臣在政院一月,而不知猶如此,況殿下之深居九重乎?且慶尙道失人心者,皆由於量田也。忠淸道則李鉉·韓興一,不拘於該曹事目,隨意變通,頗得均平,故民皆便之。嶺民之最爲怨苦者,大丘以下,盡是流移之民,而從前隱漏田沓,猝被打量,結數倍多,而其尤所難堪者,曩時,鄭造爲監司,姜繗爲敬差官,欲倍得田稅,自以爲功,勒定下之中者,過於三分之一,而今番量田時,從其土品饒瘠,已定其等第高下,則姜繗等勒定下之中,當爲減去,而乙亥田稅,亦因舊磨鍊,故田稅倍於前日。且上道缺之稅,踰鳥嶺納于可興倉,一石還納,其缺倍於本稅,以此民怨日深,萬無支保之勢。大槪下之下,則出稅四斗,下之中,則加二斗出稅六斗,而踰嶺極難。臣意,以爲缺下之下,收之前日勒定下之中,則盡爲缺隨其多寡,量宜作木上納,則缺上曰,令戶曹缺若干米石,令各官,各別缺民,則每於唐胡差支應之時,非但缺奪取,罔有紀極,以此怨苦極矣。缺一事言之,慶平君,若厥奴,犯禁被捉,則皆爲奪去,如不得奪去,則徵木爲禁吏,極爲寒心。臣忝在刑曹時,東陽尉奴犯禁,而禁吏不得捉來。臣抵書於東陽,則東陽,送之將治罪之際,脫身逃走,判書以下,齊聲使之捉來,竟致斃於杖下,其後厥妻憤怨,稱以復讎,禁吏等畏縮不敢出。慶昌奴亦犯禁,而禁吏末由捉致,國綱如此,奈何?上曰,如此之事,皆執法之官,所當改轍,何難之有?兪伯曾曰,小臣疑慮,自上,雖曰太過,此時缺小事,類皆如是矣。上曰,今日備忘,辭不達意,雖未能詳盡予懷,此後觀予所爲,則可知予心矣。金尙憲曰,反正于今十四年矣,自上日夜憂勤,非不至矣。而只於細務上留心,故治化未著,必須先修本原之地,然後庶見實效矣。臣今日入來時,得見備忘記,衰老昏忘,殆不能記得。伏願殿下,修身則以改過爲本,愛民則以節用爲本,用人則以任賢爲本,過而不改則身不修矣,財不節用則民力傷矣。至於用人,聰明有限,得缺任之,則衆賢竝進矣。其餘事功,一有司事耳。缺言合理,當留念焉。李時白曰,缺六曹同然,公事出納之缺講學也。近來皆以功利爲缺其賞以勸之,然後軍情庶可缺西路留庫之穀,合二十萬石,缺必須別措十餘萬石,然後可缺平安道應納戶曹十同紬,以爲貿穀補糧之地,缺各司所儲米布,補用似可。且外方狀啓,皆不得請而去,亦甚缺李時白曰,缺州之民,願得還上,至於呈所志,當此春窮缺極之日,分給陳穀,秋來使之改色以納,則是亦一分之惠也。上曰,微細之事,何必取稟?當事之人,斟酌爲之,可也。罷出。燼餘
上在昌慶宮。停常參,有晝講。
自午時至酉時,日暈。
睦敍欽啓曰,明日常參·經筵,取稟。傳曰。缺
睦敍欽,以弘文館言啓曰,本館見存上番三數字缺校理吳端,以殯殿都監儀軌都廳,接待所都廳,除本司一字缺直,副校理臣成以性,病親呈辭受由下鄕,只有數字缺任絖,下番,修撰臣李一相,副修撰臣沈之漢一字缺疾病事故,未可預料,冊校正懸吐之際,亦甚孤陋。請於明日政,上下番闕員,盡爲差出。傳曰,依啓。
睦敍欽,以禮曹言啓曰,臣顯英,以祈雨祭獻官進到社稷,則壇上所設二字缺帳,破毁麤陋,不合祭用,詰責於本署下人,則答以典二字缺次知。招問典設司下人,則只有迷劣一人待候,不知東西。問何官時造作,則年久,兩司下人,皆不記日月。最晩,下吏來示一少紙,乃典設司,以請改之意,具報該曹,而該曹之許者也。社稷本無祠宇,祭時只設帳幕,行一字缺遮帳之重,不下於祭器器物,凡干祭需所用,雖涉細微,必一字缺本曹,而該司一度數字缺該曹終不開報,使之轉二字缺請改壇司數行缺時時發遣郞廳,點檢,何如?缺
缺澳·洛,王法必誅之賊也。當初聖明,特念派屬之義,貸死定配。三尺之法,屈而不伸,神人之憤,至今未洩,而連承霈澤,至及於極惡大逆之人,聖明之意,臣等竊未可量也。肆赦不可原之賊,稍移便地,使之恣養凶息,則將何以懲勵後世,爲亂臣賊子之戒乎?姜就武·張昕,罪逆之狀,與澳·洛一體難赦。鄭之問請廢母后之罪,甚於諸賊,不能斷以正律,物情猶爲未服。竄配一年,遽下全釋之命,凡有血氣,莫不駭憤。此輩之前後蒙宥者,固已太多,雖不可一一彈論,而罪有輕重,赦有分別。以如此罔赦之罪,幸逭於國人之共誅者,實出於聖德之包容。豈可以日月之旣久,賤孽之無識者,有所寬貸,任其凶悖乎?王章紊亂,國綱解弛者,率由於此,此臣等之所以苦口力爭,而不知止者也。請勿留難,還收澳·洛·姜就武·張昕等量移,鄭之問放釋之命。鄭碩儁·鄭晟·任器之·黃中允等,附托凶逆,爲其心腹,或投凶疏,擔當廢母之論,或列三司,共爲唇齒之勢,其時悖亂,國人至今憤惋,旣免刑章,復蒙放還,實國家曠蕩之大德也。寬典每加,且還其職名,則爲惡之徒,將何以懲懼?物情莫不駭異,請亟還收鄭碩儁等職牒之命。答曰,依啓。鄭之問,中道移配。
缺午時,上御文政殿,晝講。入侍時,特進官金藎國,知事李弘胄,參贊官睦敍欽,侍讀官任絖,檢討官沈之漢,記注官黃一皓,假注書鄭泰齊,記事官趙珩。上讀前受音一遍。任絖進講,山有樞三章,楊之水二章,音·釋各一遍。上依進講讀,音·釋各一遍。任絖曰,此篇,蓋譬喩晉昭侯也。沈之漢曰,以庭內不掃,譬政荒國亂也。李弘胄曰,晉昭侯別無大段失德,而微弱不能振拔,故國人有離散之心。人君之不能自振者,可憂也。任絖曰,陳無忌爲齊景公臣,賦於民,以小斗受之,先施小惠,終有叛逆,缺除其半送之,其餘則缺上曰,與大臣議處。金藎國曰,西路軍糧措置之策,極爲可慮。且聞平安道市價稍高云,山陵都監用餘木六十餘同內,四十同,入送于管餉使處,使之貿糧補用,何如?上曰,然則缺戶曹見失頗多,極爲可慮。李弘胄曰,此則各司官員,不能久於其職故也。上曰,近來初入仕官員,限年而爲之乎?李弘胄曰,臨政擬望之時,其人年紀,問於政官,故不爲分明,而其中,設或有冒年而仕者,豈能一一査出乎?上曰,冒年而仕,則無恥,甚矣,士大夫,豈爲是也?李弘胄曰,官制改定後,臣冒忝金吾堂上,經歷·都事缺六品爲之,公事出入之際,多有不解事之人,旣爲出六缺職,而亦以爲不關官制,缺雖不多續續追缺似好矣。缺上曰,政院缺呈狀內,只有上去不得,而別無遞缺今後依前例,卽奉缺三道兵·水使狀啓,舟師·格軍不足,極爲可缺前年秋,因臺諫所啓,各道書院分屬人,査覈處置,缺蒙允。八道成冊捧上,移送備局已久,而近緣多事,未能査處,速爲査覈,宜當。上曰,從速査處。睦敍欽曰,先賢子孫錄用事,係是風敎,所當分明擧行。上曰,其言好矣。李弘胄曰,先賢子孫錄用事,自前欲與三司同議,置簿收用,而厥後國家多事,未暇擧行。以聞見爲之,則其中或有不實之事,如前規例,與三司同議,置簿而收用,何如?上曰,從速擧行。李弘胄曰,鄭夢周子孫,則表表收用,而其他,則微不能詳知矣。上曰,會問講定之際,詳愼爲之,可也。李弘胄曰,承重者,必須錄用,而如無承重者,則擇支子孫中一人而用之,宜當。上曰,然。罷出。
兼兵曹判書申景禛上疏,伏以,臣之感激罔極之情,疾病難醫之狀,已盡於前後上箚之中,而聖恩愈過,尙靳一兪,涕泣之外,更無所達。顧臣之病,有可以萬分醫藥,望效於旬月之間,則臣雖昏錯,豈敢强費辭說,更瀆於至嚴之下哉?只緣一向彌留,轉成沈痼,漸差蘇復,斷無其期,所帶二任,缺偃然調病,有若循例,受由缺一日爲急,聖明亦豈不念缺氣塞,不知所裁。臣無任惶怖缺答曰,省疏具悉。缺調理出仕。
缺臣雖死無恨也。噫,古人缺之事功,有一分之人心者,台一缺必自殿下一心始,伏願聖明加勉焉。臣聞中興之治,難於創業,姑息之政,甚於虐政,今日國家之艱虞,已到萬分地頭,百無一恃,而臣民之猶有所恃者,惟聖德未虧,而祖宗之遺澤未泯耳。此正殿下,赫然改圖之秋也。臣嘗稽往牒,有如齊桓·晉文·楚莊王·齊威王·趙武靈王,皆季世中主,而猶能奮勵激發,終富國强兵,而稱霸於一時,何況我殿下,躬聖武而濟以英明者乎?殿下何不爲非常之擧,一大振作,而交修匡救,斡化制治乎?噫,君臣,猶父子也。君視臣如赤子,而臣愛君猶慈母,情義交孚,肝肺相照,古固有隱卒臨喪,念孤嫁娶之恩,有雪夜相過,喚嫂行酒之懽,其磊落豁達,亦足曠世而相感矣。臣願殿下,念元首股肱之義,弘天地父母之道,坦蕩和平,兼聽廣運,則臣隣求助之意,於是乎至矣。嗚呼,臣竊觀今初八日,都民之驚擾蕩柝,有若大敵臨門者然,其爲爻象,誠可寒心。目今宣布實惠,感化調劑,一刻爲急,若鰥寡無告,生理頓絶,坊役不均,赤立冤呼者,亟命有司,伸理存恤,仍令盡罷榷利諸司。至於漢·胡差需應,勿復强徵於列肆,除出各廳貯置銀布,以補戶曹缺用,小祛市里斂怨之弊,則都民必且感悅矣。都民冤苦,不徒市缺而各司典僕·貢物主人,亦有破産之缺恤者,而不可不變通存恤者也。噫,京缺如此,矧彼外方民心,當復何如也?缺皆出於不時量田,而奉使者,不缺臣謹按缺吏置尙煩,於是竝省四百缺此正切時之務,而亦惟今日,維缺宣惠廳·常平廳,則戶曹郞官兼帶,可也。訓鍊都監·別造廳,則訓鍊入仕者兼帶,可也。若諸寺司,務閑而員多者,竝其司覈汰之,亦可也。至於八道郡縣,亦如之,則於食寡用舒之道,庶乎不悖矣。臣聞國之所恃而自來者,惟閫帥之得人,而在殿下揀拔委任之得其道而已。苟失其道而非其人,則存亡之所關也。必須賞不遺,罰不阿,爵不可以無功得,刑不可以貴近免,而明竝日月,義固金石,然後忠烈之士勸,而爪牙之用得矣。君臣之間,兩無嫌猜,一授方略,千里契合,而苟便於應機,急於制敵者,則或得以便宜從事,可也,而今之爲將者,動掣嫌難,必馳啓朝廷,而朝廷號令百出,殊非命將專閫之古制也。臣竊觀,號牌旣罷,鴈戶還散,軍籍之缺,反有甚於往者。投屬多岐,老弱含冤,顚連逋播之狀,臣朴潢疏中,已極言之矣。臣不敢更爲覼縷。第臣之愚意以爲,祖宗成憲,雖不得容易更張,亦宜修正舊籍,以補闕戶,必以精壯者,具一戶,整頓隊伍,就其中,擇定將領,各令鍊習所領,而如其管兵就精,馬壯器利,則輒激賞聳勸,而別有好身手,俊邁精捍者,擢授實職,因管本營,亦無不可,此實大明都司·守備·參將之論功陞秩之制也。分番入來時,則本營將領,傳令旅帥·隊正,次第率領上番,而其下番時亦然,將領出入缺常仕,示以恩寵,而絶無分隷各司奴虜缺良丁,若出身事君,則卽將官耳。缺邦者,皆此類也。時時合操敎鍊缺論賞,而缺放軍徵布,缺使,亦不假貸,然後方可得其心缺亦有公私賤勇力可用者,此則專缺以鄕兵爲號,大小之邑,多少定額,農隙以講習,賞罰其能否,亦如治正軍,而其尤不敎鍊,但事侵漁,則兵使統陸軍,水使統舟師,分道竝進,或分扈御營,或繼援元戎。鄕兵則守令各自調發,一半留鎭本道,一半代將入來。如此然後,軍情條理,可以就緖矣。若營將之設,雖罷之,可也,何也?是一客將耳。無權位,可以馭衆,無錢財,可以得士,而馳傳迎送,適擾列邑,訓兵予甲,末見實效,則安用是別設爲哉?臣聞宋臣汪立信之言曰,今日天下之事,付去八九,誠上下交修,以迓續天命之幾,重惜分陰,以趨事赴功之日也。噫,斯言,正爲今日道也。緩急倒施,而以姑息爲時務,百姓嗟怨,而以玩愒爲能事,以求其上當天心,俯遂民物,拱揖指揮,而折衝千里者,不亦難乎?臣愚以爲,兩西民兵,懸賞廣募,分番列戍,沿邊江干,距三十里爲一屯,而其設屯也,各築土城,其制若古之連珠寨周,以爲夾城,而有砲穴雉堞多寡,准軍以築屯,各置五百軍,而屯有守將,十屯爲一府,而府有摠領,其尤要害處,則輒參倍其兵,無事則且守且耕,而屯各設官田,以補軍食之缺,有缺則刁斗相聞,爎望相飭,東西猗角,左右提絜,而互相應援,若鐵桶相似,與內郡巨鎭,表裏爲聲勢,缺江都之爲保障,計數十年于玆,有缺蕞爾孤嶼,藩屛未立。臣竊恐其缺通津·鳳翔及長豐·進島·仁缺嗚呼,爲國以民爲本,而缺坊役,寬市正者,欲其結三輔民心,缺其紓兩南民力也。有食然後有兵,故必以汰冗官省浮費,缺强然後制敵,故必以擇將帥理軍政爲言。至於西塞缺江都保障之規,亦無非務之先者,而要其歸,則本諸我聖上,激厲奮發,恢張振作之如何耳,奇諫善言,翕受敷施之如何耳。故臣實次第言之,庶幾壤山之一助也。臣位卑言微,不足齒執藝而諫者,竊痛國步之日艱,邊事之孔棘,而殿下之朝廷,悠悠靡靡,自底顚隮,而終不覺悟,是以不敢避出位之嫌,自速狂僭之辜。伏願聖慈,憐察焉。臣不勝激切屛營之至,謹昧死以聞。答曰,省疏具悉。深嘉爾誠,疏辭不無所見,當留念採施焉。燼餘
傳〈曰〉,罪人澳·洛·姜就武·張昕等,還收量移之命。禁府謄錄
上在昌慶宮。停常參·經筵。
卯時,日暈左珥。自辰時至申時,日暈。酉時,日暈兩珥。暈上有冠,色內赤外靑。
吏批,缺嚴鼎耉爲通訓大夫行兵曹缺尹益元爲中直大夫行司憲府監察,趙侙爲通訓大夫行司憲府監察,沈之漢爲中訓大夫行弘文館修撰知製敎兼經筵檢討官春秋館記事官,李應寅爲通訓大夫行中部主簿,沈暄爲通訓大夫行歸厚署別提。參外,奉正大夫承文院博士趙重呂,通訓大夫內資寺直長邊孝誠,中訓大夫行成均館監錄尹瀁,承訓郞行承文院副正字趙䌙,朝奉大夫行承文院副正字張應一,李應蓍爲兼延曙道察訪,金廷望爲宣敎郞出林道察訪,李培元爲通政大夫行忠原縣監,金埴爲通訓大夫行金泉道察訪。
兵曹,趙翼爲資憲大夫行虎賁衛大護軍,張曛爲嘉義大夫行龍驤衛副護軍,全湜爲折衝將軍行龍驤衛副護軍,鄭之羽爲折衝將軍行龍驤衛副護軍,李慶源爲禦侮將軍行龍驤衛副司果。缺
睦敍欽,以弘文館言啓曰,缺校理金萬翼,時在京畿通津地,經筵缺事緊,請斯速乘馹上來事,下諭,依前例,館書吏給馬下送。傳曰,依啓。
醫官朴頵書啓,錦南君鄭忠信病勢,比當初減十分之二三,昨朝,用接命膏·淸米飮各一盞,午間,獨參湯煎缺調使瀝·淸心元用之,夕時,用接命膏·淸米飮各一盞,今則膈痰稍降,米飮順下。意以爲,病人,心有所思食之物,而所不能言,歷問食治,則至於駝酪,點頭應之,卽求得納之,果能甘飮,而但此物連續私得無路,詮次啓稟。傳曰,連續送之。
金尙,以備邊司言啓曰,因公淸監司狀啓,新造戰船,割給陸束伍,再次回啓公事,別無明白分付,而因一時之事,缺任意定規,則事極不當,湖南規例,亦缺參酌定奪事,傳敎矣。取缺戰船格軍,初無定給之額,常有缺軍,故軍不鍊習,民結倍苦,缺爲此巡歷海邊,搜出公私缺二千一百餘名,盡充射砲格軍,缺回啓內,湖西戰船,亦缺依湖南例施行當否,更爲缺敢啓。傳曰,依啓。嶺南邊邑缺割給束伍矣。
金尙,以右邊捕盜缺以大將意啓曰,年凶米貴之故,閭閻竊盜之患,處處有之,巡伏夜禁,益加申飭矣。今二十五日夜,捕得二賊,其前後所偸馬疋·衣服·鍮器等臟物,已現矣。蓋觀其狀,實出於丐乞飢餒之致,似難治懲,而其中一人,鍾城官奴松立云。此則在法,應爲刷還者,移刑曹別定,使之爲押送,宜當。敢啓。傳曰,依啓。
金尙,以右邊捕盜從事官,以大將意啓曰,花絲綃賊人朴禮雲囚禁之意,前已啓下矣。大槪,此賊,與其子益伊及朴善·閔之健等作黨,市人辛乭金·吳千來等家,乘夜潛入,花綃一百六十疋及家中財産如木綿·鍮器等紙地等物偸取,散置諸處,俱爲現露,推給本主者,多矣。四賊中禮雲,則乃刑曹執吏禹淸之養缺也。竊盜中巨猾,而前已再犯,移刑曹缺以免死,久爲典獄刑府者,與其子益伊,處處行缺之狀,箇箇承服,益伊·之健等二賊,雖未承服,朴善缺年久無意還納,累到粘移缺數年前,亦出於本廳題名中,臨缺似難,以忍杖不服爲冤,缺科斷,宜當。敢啓。缺
金尙,以訓鍊都監言啓曰,平安兵使柳琳啓請,鳥銃則今方完粧,連續下送計料矣。新造碗口一柄,柳琳持去,想已依造,而都監所造大鳥銃,缺蠻國鳥銃之制,該用藥丸,各一兩,命中之制無缺鳥銃,連及破堅,有同大砲,此制甚好。今此先送鳥銃二百柄,缺十柄亦爲下送,以爲依樣打造之地,宜當。敢啓。傳曰,依啓。
金尙,以訓鍊都監言啓曰,自有西缺之聳,廟堂啓辭,三司疏箚,皆以掃除百事,專缺備禦爲請,而帥臣缺都監所儲火器,倒衣以送,獨此有加備代充之命,故。缺
右議政洪瑞鳳箚子,伏以,今此陳都督之東來,係是天朝大勢處置,雖未知其爲人何狀,觀其職銜之有委寄之重,則似當以毛都督之上待之,而兵糧需索之端,通虜疑似之辨,必在於初頭問答,苟非專對之才,難免誤事之患。接伴使鄭斗源,出於平例差遣,周旋酬酢於急遽之間,必非其才。臣反覆思量,宰列之中,亦尠可合之人。江原監司李敏求,才局缺必辦此任,臣意卽遞鄭斗源,以李敏求代之,亦可以及期馳送。缺在先朝,摠兵楊邦亨,奉缺其時,以兵曹缺李恒福,爲接伴使,蓋以其儐對缺使命,則多歸於才望素輕,缺取進止。缺
昇平府院君金缺上疏,缺聖上爲官擇人之缺賢否,實係生民之休戚,官事之成敗,其不輕而重也較然矣。此臣之所以終始憂懼,冒死屢辭而不敢承當者也。伏乞聖明,諒臣懇迫之情,西北守令,竝令銓曹差出,以收實效,不勝幸甚。臣無任兢惶隕越之至,謹昧死以聞。答曰,省疏具悉卿意。此事自有前例,何必固辭?
知中樞府事李聖求箚子,伏以,臣病伏私室,獲覩備忘記,十行如絲,丁寧反覆,悔悟之言,飭勵之意,眞切懇到,雖成湯之六責,唐宗之哀痛,蔑以過矣。國運之興衰,天心之悔禍,亶在乎是,臣奉讀再三,不覺起立,凡有血氣者,孰不感舊自勵,思欲效忠於聖明之下乎?雖以如臣駑鈍庸懦,庶幾策勵罷薾,圖報涓埃,而奈福重致災,賤病深痼何哉?臣慶會樓池邊缺處祈雨,本曹檢擧郞廳四員,缺金克恒以病親呈辭,呈政院,缺李時雨身病呈旬,缺只有正郞洪瑑,佐郞沈澤,缺今日內差出,何如?缺
金尙,以都摠府言啓曰,今日午時,發遣郞廳摘奸,則內入哨官金澟,兼司僕缺內禁衛金百鍊·李廷植·朴惟聖·金立生·金賢立·趙景暎·張曄·黃應明·吳廷俊·崔弘立·吳尙文·朴乙生·金德信·朴宣敏·洪應淨·崔應新·李承吉·李忠邦·朱擎善·金夢缺·尹禮生·朴信吉,忠義衛韓樹立,忠翊衛李景立·李乭·金金·咸龍海,砲手田應龍·李命勳·宋景述·吳奉·姜石千·朴仁弘·李信男·尹瀾·禹禮甲,正兵李士信·尹種同·申萬福·李旕福·李廷乃等,無緣闕直,正兵張希良·柳禮男等,軍裝有頉。闕內入直,是何等重事,而闕直之人,如此其多。至於哨官,以將領之官,掌率所部,不敢有所離次,而亦無形影,尤爲駭愕。內禁衛,非如軍卒之比,而闕到亦多,缺將者,所當申飭,不使有闕,而任其行走,無意點檢,亦爲非矣。哨官及內禁衛將,令攸司,從重推考,兼司僕·內禁衛·忠義衛等,亦爲推考,宜當。其餘缺以下,自本府,從輕重依例決罪之意,敢啓。傳曰,依啓。
金尙,以都摠府言啓曰,江參將缺前頭必有擧動,本府堂上·郞廳,缺以重侍衛,何如?傳曰,依啓。燼餘
傳〈曰〉,前承旨李德洙放送。禁府謄錄
又啓曰,明日晦日,明明日朔日,以常規言之,則不可開坐,而江華罪人所犯可駭,似當推鞫,何以爲之?敢稟。傳曰,只捧招,可也。上同
上在昌慶宮。停常參,有晝講。
卯時,有霧氣。自辰時至申時,日暈。
睦敍欽啓曰,明日常參·經筵,取稟。傳曰,晝講爲之。燼餘
兵曹啓曰,以曹草記,上番軍士中,擇抄百名,定送于三空闕歇處,勿爲輪移,使衛將,間日敎鍊,本曹時時檢飭,以施賞罰事,傳曰,知道。年少勇健者,十分精擇,姑爲定送于空闕,以待判書出仕後講定,而其容貌年歲,一一載錄,以爲後考之地,可也。且若或見欺以代立之徒抄定,則事必有害無益,詳察爲之,可也事,判下矣。臣等,亦慮有奸僞之弊,點考之日,先令六兩鐵箭等自願者,擧案則摠數幾四百餘名矣。十人式列立庭中,取其中,身壯者·年少者·膽大者,抄得二百餘名,翌日試才之時,招入本官,旅帥逐名,知其當身然後,試射入格者,卽時問其四祖,其未入格之中,稍解操弓,弓力稍優者,竝爲抄得,通共一百一名,錄其容貌·年歲疤記,待八番盡抄,共成一冊,以爲後考之地計料。節目則當待判書出仕後講定,而旣已抄送之後,一兩日鍊習,亦似有關。姑令訓鍊院·軍器寺官員,眼同衛將,先擇試所可當之處,尺量立標定式,使之鍊習,宜當。且入格矢數,則別單書啓之意,敢啓。傳曰,依啓。分置于三處,則事多非便,仁慶宮十餘名,加定送,俾無三處貫革排設之弊,此輩,皆以三十前人抄定,砲劍兩技,着實敎鍊,衛·部將中,盡心不怠者,高品付祿,可也。
又啓曰,五月初一日祈雨祭,初三日迎勅習儀,初五日端午祭,初六日江參將入京,日期適與相値,該用之軍,多至八百餘名,箇箇除出,萬分不足。從前除出,專靠三空闕,而今則空闕定送之軍,皆以武藝精抄,俾勿抽用那移,連二朔仍番之事,旣已停當,除出則尤無推移之路。不得已迎勅時,差備軍不足之數,則京下番騎步兵,暫時調用,江參將一行員役房子,則令漢城府,依房守例,抄擇可當者,定送宜當。如是拮据,而容入之數,猶且不足,不得已諸上司守直軍,亦爲一體抽用,如有趁不擧行,則色吏,移文法司,爲先治罪,何如?傳曰,依啓。
備邊司啓曰,以訓鍊都監草記,都監所儲火器,倒底以送,自本月,加設十冶,打造鳥銃,該用鐵炭及匠人價布,比前倍多。請令廟堂,商確繼用之策事,依允,啓下矣。目今西事,十分危迫,諸將前後狀牒,皆以火器爲請,而訓鍊都監,自前零星,拮据打造,故所儲不多,臨急已乏,極爲寒心。頃日山陵都監用餘正鐵九千四百斤,已還于該曹,此鐵除出五千斤,兵曹封不動木七十同,山陵用餘米八十石,卽爲移給,使之及時打造,何如?傳曰,依啓。用餘木綿及鐵物,沒數移給,可也事。判書手決內,封不動步木四十同,戶曹相換木三十同除出,移送。五月上番軍士中,試射分數六兩入格二十六名,鐵箭入格十九名,別單啓下。已上兵曹謄錄
晝講。入侍時,特進官韓汝溭,同知事李顯英,參贊官兪伯曾·閔應亨,記註官黃一皓,檢討官沈之漢,假注書鄭泰濟,記事官趙珩。上讀前受音一遍。缺進講,椒聊二章,綢繆三章,缺濟艱難,則一堂魚水之歡,如何,缺友愛之情,溢於言表,後世之人,失其本心,至有鬩墻之缺爲人君者,苟能明德而新民,咸有友愛之心,則其敎化,與三代何異哉?上曰,粲字,何以謂之?三女缺臣未能詳知矣。韓汝溭曰,男女婚姻失時,則國亂民貧可知。目今中外貧殘之人,男女婚姻,或有失時者,自官家,補其資裝,俾得成禮,不失其時,是亦王政之一事也。行會八道,一一擧行,宜當。上曰,其言好矣。言于該曹,自前守令,各其境內,如有男女失時者。缺上曰,平壤城缺便者多,城中無水,冬不可汲江水。
上在昌慶宮。停常參。
有政。內下日記
漢城府啓曰,兵曹啓辭,江參將員役房子,依房守例,自本府定送事,蒙允移文矣。房守軍則天使時,自本府定送,而每於唐將入京時,兵曹例以軍士充數,切無侵及坊民之時。頃年程副摠,過歲久留,故始定坊民,坊民之稱冤,至今未已。今此兵曹,至欲以房子使喚,豈可因一時軍士之不足,而創開無前之事,以貽日後之弊也,況近來坊民之役,極其莫重,房子則決難輕易開端,依舊例,自兵曹善處之意,敢啓。傳曰,知道。云云事,傳敎矣。常時唐胡差入京時,家丁等處,只稱房子,定送軍士,而至於詔使及如程副摠等若行,則房子之外,加定房守,乃是坊民應行之役。今者江參將,亦依副摠例,接待之故,旣定房子,又給房守,豈可以轝士軍謀免罰立盡用之故,乃移坊民之役於軍士乎?況房守所着毛段甘土·鮮明黑衣等物,上番軍士,何從辦出乎?今朔現點軍士,僅至一千六百名,艱難派定於各處,而接待所抽出定送之軍,至於三百名,別抄騎兵百餘名,亦不爲役使,此外更無除出調用之軍。今此房守軍,依例令漢城府,輪定坊民,勢不可已。敢啓。傳曰,依啓。兵曹謄錄
上在昌慶宮。下雨故待晴,午時迎勅,仁政殿茶禮爲之。
未時,太白見於巳地。申時酉時,日暈。
夜一二更,月暈。內下日記
上在昌慶宮。停常參·經筵。
上在昌慶宮。停常參·經筵。
辰時巳時,日暈。午時,白雲一道如氣,起自西方,橫過日傍,直指東方,長竟天,廣尺許,漸移南方,良久乃滅。自未時至酉時,日暈。內下日記
上在昌慶宮。停常參·經筵。
江參將,東關王廟焚香。
自巳時至申時,日暈右珥。夜一更,白雲一道如氣,起自坤方,直指東方,長竟天,廣尺許,良久乃滅。內下日記
兵曹啓曰,江參將所館處諸色差備軍則除出不緊處守直軍,已爲定送者,三百名,而來十一日擧動時,儀仗捧持輦陪傳語等雜色軍雇入之數,又至三百五十餘名,箇箇除出,決難充數。三空闕守直之軍,專爲鍊習,許除雜役,今不可抽用,京下番脫番之後,每每調用,則不但渠等怨苦必甚,或不無出入事故,分辨調發之際,亦涉騷擾,不得已除出闕內諸處及諸上司·各衙門定送之軍,以充雇入之數。此乃暫時抽用,還守直所者,別無所損,而諸上司臨時,若不趁卽許送,則必有狼狽生事之患,不起送該吏,則勿論上司,移文法府,從重治罪,宜當。諸處定送之外,留衛餘軍,只百餘名,如有擧動及唐胡差入京之時,則不得已以各處守直,每每除出,未免瀆擾,極爲惶恐。敢啓。傳曰,依啓。兵曹謄錄
漢城府啓曰,臣等伏見備忘記,都民弊瘼,令該曹詳察變通,此正群下,惕念奉行,痛革痼弊,慰悅都民之秋也。臣等待罪京兆,都民怨苦之狀,姑就目前切迫者而言之,則參將今方留館,發賣物貨,其數甚多云,而此則度支官,新承聖敎,必能善處,俾無侵及市民之患矣。昨間又聞戶曹,方輸木綿於龍山船所,〈所〉載之馬,六百七十五駄也。訓鍊都監,亦輸許多軍物於船所,所載之車,二十五輛也。車馬之價,雖不能一一准數上下,參酌題給,以爲恒式,此非悅民祛弊之大者乎?馬價則臣諿相議於戶曹判書金藎國,將入於弊瘼條列之中,移文于戶曹,而車價則聞訓鍊都監所儲財用,不爲不多,除出些少之物,以酬其價,未爲不可。此等小惠,不足以稱塞聖上勤民之至意。訓監責辨,急於數日之內,苦待移文該曹,入啓處置之期,則爲日遲久,未見有給價之事。聖旨初降,未聞有奉行之實。臣等爲此之慮,徑先陳達,非出於督迫該曹之意也。惶恐敢啓。傳曰,知道。使之給價,俾無冤抑。訓局謄錄
上在昌慶宮。停常參·經筵。
五更,有霧氣。內下日記
辰時,日暈。未時,太白見於巳地。春坊日記
上在昌慶宮。停常參·經筵。
江參將所館于南別宮,回禮接見擧動敎是時,出宮,辰初一刻,還宮,未正。
昧爽至卯時,有霧氣。未時,日暈。
夜五更,流星出危星下,入室星上,狀如拳,尾長四五尺許,色赤。內下日記
上在慶德宮。停常參,只晝講。
有政。
夜一二更,月暈。內下日記
晝講。入侍時,知事李弘胄,特進官鄭廣敬,參贊官兪伯曾,記注官黃一皓,檢討官沈之漢·李一相,假注書金振,記事官趙珩。講詩傳唐風,自有杕之杜于道左,止唐國十二篇三十三章二百三句。春坊日記
兵曹啓曰,朝講時,特進官崔來吉所啓,臣在外方時,目見丁卯年戰亡之人,其身役,猶不減除,至徵於其妻子,此極冤之事也。上曰,自前使之査覈處置矣,何至今如此乎,政院考出,可也事,傳敎矣。各樣戰亡人,分秩施賞,令所在官,恤典擧行事,自本曹曾於己巳年,行會各道,戰亡人名目,一一査考啓下,藏在本曹,而至於身役不減,徵於其妻子之說,極爲驚駭。令各道監司,申明擧行,如有慢不奉命者,則啓聞科罪之意,移文知委,何如?傳曰,依啓。兵曹謄錄
晝講時,兵曹參判鄭廣敬所啓,前日上番軍中抄鍊事,以草記上達,而自上有面稟之敎,故尙未定奪矣。上曰,當初下敎之意,抄鍊砲技,有事則屬于訓鍊都監用之,而判書見遞,大將亦病,故本曹啓辭,似未達予意,欲爲面議矣。廣敬曰,敎之以砲技,則人無不能,而鳥銃藥丸,出處爲難,弓劍則上番軍士,自爲持來,故從自願抄擇其中若干人,欲敎砲技,而習放之際,措用都監新造習放之銃藥矣。上曰,今番則旣已抄定,擇其多力願射者,竝爲試射,書啓。其餘則敎以砲技,用劍則勿論砲射,竝爲敎習,爲宜矣。藥丸·鳥銃及敎師,令訓鍊都監定送,部將各二員率領,次知敎訓,功勞見著者施賞。廣敬曰,空闕衛將次知試藝,考其勤慢,爲賞罰,何如?上曰,依爲之,可也。訓局謄錄
侍講院啓曰,本院實·兼官十員內,輔德臣韓興一,兼輔德臣沈之源,兼弼善臣任絖,兼文學臣吳端,皆有加資之命,弼善臣宋時吉,陳疏遞職,司藝臣金重鎰,呈辭到院,說書未差,只有文學臣鄭致和,兼司書臣洪命一,說書臣兪㯙。前頭王世子魂殿望祭時,非但陪從,將不成貌樣,執事亦有不足之患。本院闕員,今日政盡爲差出,何如?傳曰,依啓。
吏批。以成汝寬爲輔德,朴安悌爲弼善,趙絅爲兼弼善,趙錫胤爲兼文學。春坊日記
上在昌慶宮。停常參,只晝講。
卯時,日暈。申時酉時,日暈。自亥初達夜下雨。內下日記
晝講。入侍時,知事李弘胄,特進官李時白,參贊官趙緯韓,侍讀官金益熙,記注官宋國準,檢討官沈之漢,假注書金振,記事官趙珩。講詩傳唐風,自秦一之十一,止駟驖三章章四句。春坊日記
江參將,東關王廟率家丁五十餘名,觀光後入來。內下日記
侍講院啓曰,新除授兼弼善趙絅,時在京畿抱川地,書筵入番事緊,斯速乘馹上來事,下諭,依前例院書吏給馬下送,何如?答曰,依啓。春坊日記
上在昌慶宮。停常參·經筵。
上在昌慶宮。停常參·經筵。
大臣·備局堂上·三司長官引見。內下日記
有政。吏批。金霱爲弼善。
侍講院啓曰,昨日王世子詣魂殿時,假相禮司饔院正趙希進,贊相之際,節節失儀,至於香祝祗迎時,趁不贊請,以致香祝旣過之後,始爲鞠躬,事甚未安。請趙希進推考。傳曰,依啓。
又啓曰,昨日香祝祗迎時,王世子衰服,次知內官未及奉來,致有臨時顚倒之事,其慢忽之罪,極爲駭愕。請當該內官,從重推考。傳曰,依啓。春坊日記
上在昌慶宮。停常參,只晝講。
晝講。入侍時,知事姜碩期,特進官姜弘重,參贊官金尙,侍讀官金益熙,記注官宋國準,檢討官沈之漢,假注書金振,記事官趙珩。講詩傳秦風,自小戎俴收,止三章章十句。
侍講院啓曰,王世子書筵,卒哭後,所當卽爲取稟,而前日問于師臣尹昉,則差遲日子稟行,爲當云。且王世子,方在哀疚之中,前講詩傳,乃是吟詠書,仍爲進講未安,故書傳進講之意,亦講定於師及賓客矣。自明日書筵,取稟之意,敢啓。傳曰,知道。
自午時至酉時,日暈。夜自一更至四更,月暈。春坊日記
上在昌慶宮。停常參·經筵。
兵曹啓曰,上番軍抄得一百一名,昨日參判臣鄭廣敬,開坐於仁慶宮試閱,則六兩九十步得中者九名,未抄擇中,自願入射得中者一名,竝十名。此則以弓手,當爲敎習,其餘九十二名,鳥銃各二柄習放,得中者六名,用劍則因日暮未及畢試,而習砲之輩,意謂生疏無形,而施爲之際,諳熟者頗多,若稍加敎鍊,成才不難。作始之初,不可無施賞聳動之擧,故得中六名,遠射超等二名,當日開坐外司,各給綿布一疋矣。習放之際,該入藥丸不少,九十名二巡所放,都監所送火藥三斤,鐵丸一百八十餘箇,盡爲用下,此後必連續輸送,可以不輟敎習,且敎師勿爲數易,使之專意敎訓,宜當。部將兩員擇定,專管率領仁慶·慶德兩闕軍人,直所輪回日次,逐日試才,衛將則各其空闕入直衛將次知爲之,部將則以所定兩員,逐日不離兩闕,試才時皆有主管,而試才監的執冊時之兩員,不能周旋,訓鍊院參下官甚多,擇定兩人,使之隨參於試射之日,似爲便當。令訓鍊都監及訓鍊院,依此擧行,何如?傳曰,依啓。每名各三柄習放,且鐵丸措備,尤爲不易,間間敎習齊放,可也。兵曹謄錄
上在昌慶宮。停常參·經筵。
上在昌慶宮。停常參,只晝講。
晝講。入侍時,特進官韓汝溭,同知事李聖求,參贊官鄭廣成,侍讀官金益熙,記注官宋國準,檢討官李一相,記事官沈世鐸·趙珩,假注書金振。講詩傳秦風,自蒹葭蒼蒼,止尙何怪哉。春坊日記
南部呈,以水標直進告內,常流水基,七尺加漲流事。內下日記
上在昌慶宮。停常參,只晝講。
晝講。入侍時,特進官沈諿,同知事李聖求,參贊官趙緯韓,侍讀官趙贇,記注官宋國準,檢討官李一相,假注書金振,記事官趙珩。講詩傳秦風,自鴥彼晨風,止尤不可不審其所之也。春坊日記
兵曹啓曰,因訓鍊都監啓辭,火器打造所用木七十同,移送事,允下後,又因都監提調臣金慶徵榻前啓辭,火藥煮取釜子十坐,鹹土價每釜步木十疋,一朔一百疋上下事,傳敎矣。本曹用度,極其浩大,今此七十同除出,亦甚重難,每朔一百疋,又爲上下,則一年六朔上下之數,多至六百疋,繼用之路,極爲可慮。且國葬都監用餘之木,移給都監,亦爲不少,可以推移補用矣。前啓下七十同,則准數輸送,使之分用於火器·火藥兩廳,而逐朔鹹土價,勿爲上下,似當,敢此煩稟。傳曰,不允。
又啓曰,上番軍士訓鍊一事,自是祖宗朝設立軍政中應行節目也。壬辰變後,此法頓廢,今宜修擧舊規,着實鍊習,而第今事勢,多有難便者。每當番抄選之數,不過一二百名,則通八番僅得千餘名,而在京兩朔鍊習之後,下番十四朔,則無鳥銃無藥丸之輩,拱手廢業,還爲生手,不幾於一暴而十寒乎?且以所費言之,則一巡所放火藥四五斤,鐵丸二三百箇,一年所用,極爲浩大,抄選軍一二百名,代立雇價,一朔不下數百疋木綿,而又有賞格分給之物,亦甚難繼。臣聖求之意竊以爲,所得一千之軍,不足當一面之用,而上番下番之際,所習技藝,必難精熟,而所費不貲。況此軍幾盡外方偏伍之卒,自有營將·守令等常時操鍊之規,今宜申飭營將·守令,使之日新鍊習,抄擇精銳,以爲臨時調用之地,而上番時,則各其成冊中,懸錄所業之技,到防之初,着實試閱,其中技藝成就超等者,減其當番,許令放還,以爲聳動勸奬之地,其餘入格之人,定送歇處,間日抽出,聚會于空闕中閑曠之地,習射·用劍·放砲,隨其技能而敎鍊,俾無如前供役廢業之弊,似爲得宜。敢此申稟,仰候睿裁。傳曰,知道。雇立之價,果爲難繼,令營將鍊習,亦似不察,每番軍士中二十五歲以上年少勇健者,極擇抄出,依今朔例,定送于空闕,使之着實敎鍊事,稍加其數,俾近千額。兵曹謄錄
卯時,有霧氣。申時,日暈。漢江水加漲四十尺許。
江參將因發賣一事,未遂其欲,排館門而突出詣闕,故開敦化門,延坐兵曹大廳,遣都承旨鄭廣成行茶後,開諭以送。內下日記
侍講院啓曰,上番六員內,兼輔德未差,輔德臣蔡裕後,弼善臣金霱未肅拜,兼弼善趙絅,在外未上來,兼文學臣趙錫胤,本職呈旬,只有文學臣鄭致和。非但無替直之員,王世子新講書傳,校正懸吐之際,所見亦甚孤陋。請輔德臣蔡裕後,弼善臣金霱,牌招肅拜。傳曰。姑勿牌招。
有政。吏批。以蔡裕後爲輔德。
夜一更,流星出天津星下,入虛星上,狀如鉢,尾長三四尺,色白。五更,月暈,沈霧。春坊日記
上在昌慶宮。停常參,只朝講。
朝講。入侍時,領事洪瑞鳳,特進官具宏,大司憲金尙憲,知事姜碩期,特進官洪霶,參贊官閔應亨,獻納洪命一,侍讀官趙贇,檢討官李一相,假注書金振,記事官趙珩·李之恒。講詩傳秦風,自我送舅氏,止秦國十篇二十七章一百八十一句。春坊日記
自昧爽至卯時,沈霧。內下日記
有政。吏批。以金世濂爲兼弼善,兪榥爲司書。春坊日記
上在昌慶宮。停常參·經筵。
下直,江原監司趙廷虎。內下日記
任絖啓曰,今五月二十一日,輪對官司宰監僉正臣李安訥所啓,本監乃供上重地,在平時則選上使令,多至三十餘名,故各殿供上架子軍,例以選上爲之,而自從亂後,此規專廢,竝與其人,移屬工曹,些少奴婢,沒數斜付,目今見存,只有老殘數三名,各殿供上及兩宮進排,或負或戴,事甚苟艱。選上使令,今難請復,而架子負持軍六名,只於供上當次日,輪回定送,不至重難,令兵曹擧行,以重御供,何如,惶恐敢啓。上曰,言于該曹事。該曹啓目,帖連啓下是白有亦,本曹上番軍,在平時,初無各處定送之規,而亂後,各司殘破之故,守直軍·負持軍,無數派定,以致軍政日就無形乙仍于,今方改紀宿弊,將欲漸就舊規,而前所不爲定送之處,至亦又爲調送,則上番軍役苦之弊,將何以防之,司宰監以有貢物衙門,比他司稍實,供上進排之事,本監自當依前支過,今此負持軍定送之事,勿施,何如?敢啓。傳曰,依允。
義禁府啓曰,本府獄間,在於卑濕之地,在前有傾側之漸,故以大木支撑矣。今霖雨恐有崩頹之患,西間爲尤甚,所囚罪人等,姑移于南間,而令該曹別定勤幹監役官,數日內急急修改,且令兵曹,多定軍人圍守,俾無虛疏之患,宜當。傳曰,依啓。待監役所報,役軍價布上下。
兵曹啓曰,云云事,傳敎矣。上番軍抄擇百餘名,敎習砲射,不許抽用。江參將所接處,三百名定送,更無那移抽用之軍。義禁府獄間,恐有崩頹之患,而別無破毁之處,獄中又無許多極罪之人,恒定軍人,足以防守,不如多定圍守。姑待江參將下去後,定送,何如?傳曰,依啓。
又啓曰,都摠府本曹衛將所下人等,入番軍士處木綿十七疋,或捧上放送之說,藉藉騰播,鱗次抽栍摘奸,則目前逃亡無去處云者,十六名之多。此必下吏收布放送之類。外方番上之軍,豈有無緣逃亡之理哉?一張催文之後,各官趁不擧行,而官員遞易,則終歸於中間掩置,將不得終始査覈治罪,委屬痛愕。若不別樣處置,則亦未免墜於奸吏舞弄之計,令本道本官,各其軍士等處,査問收布下人姓名居住,各其名下懸錄,爲先啓聞,以爲憑閱治罪之地,若不直招,則當身色吏,押領星火督送之意,移文,何如?傳曰,依啓。豐基正咸一龍乙五當,龍宮正崔繼還乙七當,善山正林己卞乙五當,安東正朴順玉庚十一當,仁同正李永化代李莫達乙三當,醴泉正林應龍乙五當,公州正金雲立壬四當,朴福立壬四當,永同正金大生甲二當,順□□朴守聃丙五當,鴻山正金成國乙九當,定山正金義質甲八當,林川正金得京乙九當,礪山正崔右信癸十當,長水正姜順一甲四當,蔚珍正金孝儀·池厚石甲九當,陽城正金唜男丙五當,兵曹謄錄
政事爲之。內下日記
上在昌慶宮。停常參·經筵。
上在昌慶宮。停常參·經筵。
水標直李仇於金手本內,今日下雨,九尺五寸加流事。內下日記
上在昌慶宮。停常參·經筵。
傳曰,政事爲之。內下日記
吏批。蔡裕後爲應敎。春坊日記
上在昌慶宮。停常參·經筵。
罪人行刑。
辰時,日暈。巳時,日暈,暈下有履,色內赤外靑。午時,日有重暈。內下日記
上在昌慶宮。停常參,只晝講。
晝講。入侍時,特進官崔來吉,同知事李敏求,參贊官任絖,侍讀官金益熙,檢討官李一相,假注書金振,記事官趙珩·李之恒。講詩傳陳風,自陳一之十二,止東門之枌三章章四句。春坊日記
兵曹啓曰,江參將接待所移文內,書吏十三名,庫直四名,使令十七名,以程副摠時例,價布上下事,到臣曹矣。接待所堂上·郞廳,皆以有職人差下,各其司下人,足以使喚。而程副摠則過冬於廣州南漢山城,京中往來日子不多,接待所下人,分給價布之數,不至浩大,而今此江參將,入京已久,無意西還,限其在京,許多下人,盡爲雇立,則其爲煩費之弊,殊甚可慮,不可不變通。今後書吏五名,庫直四名,使令十名給價外,堂上·郞廳使喚·下人,則令各其本司定給,以除一分之弊,宜當。敢啓。傳曰,依啓。
以上番軍士敎鍊事目,傳曰,耕織自有當問之處,此事目通議于都監大將以啓事,傳敎矣。問于大將臣申景禛,則以爲睿裁付標諸條,皆爲允當,但六兩則乃射手應習之技,似不可廢云。此事敎鍊,旣令訓鍊都監專掌,則此事目亦爲移送,令都監考擧施行,似當。且凡軍數,備局不可不知,通八番抄出之後,額數成冊,竝送于備邊司,宜當。敢啓。傳曰,依啓。此軍稱以別抄騎兵,以爲區別之地,可也。兵曹謄錄
訓鍊都監啓曰,六月初二日朝講時,特進官金慶徵所啓,上番軍士抄出敎習者,下番之後,若不習放,則前功可惜,使其本邑守令,連續題給藥丸,申飭習放之意,知會于各道監司處事,上曰,該曹旣有事目,卿之所言詳盡,此一款添入之意,言于該曹,可也事,傳敎矣。行會各道,使之試藝,已入於前啓下事目中,而連續題給藥丸一款,不爲磨鍊,故添入付標之意,敢啓。傳曰,知道。訓局謄錄
辰時巳時,日暈。未時申時,日暈。酉時,日暈左珥。春坊日記
上在昌慶宮。停常參。
漢城府啓曰,江參將所館處房守軍,初以防民定送,而參將久留,民甚苦之,蓋以程副摠一時之謬例,復用於今日故也。臣等摘發轝士軍謀免之類,責令罰立,罰旣太重,且倍日子,今當放送,而交替之軍,不可又責於防民,令兵曹從前善處,防民則勿復擧論,宜當。敢啓。傳曰,依啓。兵曹謄錄
上在昌慶宮。停常參,只晝講。
晝講。入侍時,特進官金壽賢,同知事徐景雨,參贊官睦敍欽,侍讀官金益熙,檢討官李一相,假注書李克仁,記事官趙珩·李之恒。講詩傳陳風,自衡門之下可以棲遲,止防有鵲巢二章章四句。春坊日記
上在昌慶宮。停常參·經筵。
備邊司啓曰,臣等伏覩昨日備忘記,不勝感激。凡在瞻聆,孰不感發奮起,思所以圖報萬一哉?天意如此,人心可知,宜以聖敎,知會八方,咸使聞知。內司所儲,旣已給送,而安城軍兵,幾至滿萬,淸北戍卒,厥數亦多,二十同木,似難遍給。且此激勸之擧,實出特命,而亦非日後相繼之道。令兵曹步布三十同,別爲撥送,以廣挾纊之惠,宜當。敢啓。傳曰,知道。混同施賞,則似欠於嘉獎土卒之意。此木綿則試才御史下去時,給送,何如?步木三十同,試才御史封不動除出送之。兵曹謄錄
有政。內下日記日記廳郞廳黃書。金光國校。
上在昌慶宮。
晝講。入侍時,領事洪瑞鳳,特進官韓汝溭,知事姜碩期,特進官金慶徵,大司憲徐景雨,參贊官趙緯韓,侍讀官金益熙,正言趙壽益,檢討官李時楳,假注書李克仁,記事官趙珩·李之恒。講詩傳陳風,自月出皎兮,止亦何疑哉。內下日記
上在昌慶宮。停常參·經筵。
下直,滿浦僉使金大熟。內下日記
朝講時,特進官金慶徵啓曰,上番軍士,抄出驍健者百名,而九名則習射,九十一名則今方習放。上番之時,如是效習,幾至成才,而下鄕之後,若不因爲放習,則必有功虧一簣之患,前功可惜。臣未知廟堂事目如何,以臣愚妄之意言之,則以某邑軍某人,則被抄於射夫,某邑軍某人,則被抄於放砲,使其本邑守令,連續題給藥丸,而申飭習放之意,知會于各道監司處,則被選者終至成才,而可以用之於戰陣矣。上曰,該曹旣有事目,卿之所言詳盡,此一款添入之意,言于該曹,可也。
兵曹啓曰,朝講時,特進官金慶徵所啓,上番軍士,抄出敎習者,下番之後,若不習放,則前功可惜,使其本邑守令,連續題給藥丸,申飭習放之意,知會于各道監司處事。上曰,該曹旣有事目,卿之所言詳盡,此一款添入之意,言于該曹,可也事,傳敎矣。行會各道,使之試閱之意,已入於前啓下事目中,而連續題給藥丸一款,不爲磨鍊,故添入付標之意,敢啓。傳曰,知道。兵曹謄錄
上在昌慶宮。停常參·經筵。
有政。內下日記
上在昌慶宮。停常參·經筵。
上在昌慶宮。
晝講。入侍時,特進官金藎國,同知事李聖求,參贊官李敏求,侍讀官金益熙,檢討官李一相,假注書李克仁,記事官趙珩·李之恒。講詩傳檜風,自檜一之十三,止不肖者之所勉。內下日記
義禁府啓曰,嚴孝良·李海龍·金應珍·金尙淵·金禮龍·全承賢等議處,李守敬照律事,判下矣。知事臣某,同知事臣某,早朝開坐于本府,而判事臣某,晝講入侍,罷出之後,日已向暮,今日不得議處之意,敢啓。傳曰,知道。義禁府謄錄
巳時,日暈。未時申時,日暈。
守陵官狀啓內,逐日陵上奉審,朝上陵上,則去夜大雨,左邊補土潰裂退却,一處則廣十二尺量,又一處則廣十八尺五寸,長十三尺云云事。內下日記
有政。吏批。趙絅爲輔德。
侍講院啓曰,新除授輔德趙絅,今在京畿抱川地,書筵入番事緊,請斯速乘馹上來事,下諭,依例院書吏,給馬下送,何如?傳曰,依啓。春坊日記
上在昌慶宮。停常參·經筵。
右副承旨閔應亨,平安道萬科試取事。
南部呈,以水標直進告內,常流水基四尺五寸加漲溢云事。內下日記
上在昌慶宮。停常參·經筵。
漢江常流水,二十八尺二寸加流。未時申時,日暈。內下日記
上在昌慶宮。停常參·經筵。
都承旨李敏求,諫言龜鑑及箚子製進。
中部水標直朴應同手本內,常流良中,五尺加流事。
平安監司狀啓,初四日未時,與都元帥到井和,乘船入島云云事。內下日記
上在昌慶宮。停常參,只晝講。
晝講。入侍時,特進官趙翼,同知事徐景雨,參贊官睦敍欽,侍講官蔡裕後,檢討官李時楳,假注書金椐,記事官趙珩·李之恒。講詩傳檜風,自隰有萇楚,止曹風蜉蝣三章章四句。內下日記
上在昌慶宮。停常參·經筵。
有政。
尹煌·朴潢上疏回啓事,大臣·二品以上,會于賓廳議啓。內下日記
兪榥爲正言,趙壽益爲司書,金世濂爲兼輔德。春坊日記
上在昌慶宮。
晝講。入侍時,領事李弘胄,知事李顯英,特進官李溟·南以恭,參贊官趙緯韓,掌令趙贇,侍讀官洪命一,正言南老星,檢討官李一相,假注書李克仁,記事官趙珩·李之恒。講詩傳曹風,自彼候人兮,止鳲鳩四章章六句。
巳時,日暈,白雲一道如氣,起自坤方,直指乾方,廣尺許,長十餘丈,漸移東方,良久乃滅。午時,日暈。夜一更,月犯房第二星,月暈。二更,月暈左珥。五更,有霧氣。內下日記
傳曰,別抄騎兵,令兵曹試才,書啓。兵曹啓曰,云云事,傳敎矣。各技試才,則其中劍法失勢者,只二人,鳥銃絶心者甚多,而不解藏藥之法者,其半砲手。敎師不謹敎習,據此可知,極爲駭愕。令攸司推考治罪。今後極擇差定,分左右着實敎鍊者,〈考〉其成才多少,以爲賞罰勸懲之地,宜當。各技入格人,別單書啓之意,敢啓。傳曰,依啓。入格人,以本曹所儲米布,分等磨鍊賞給,而其中各技居首者五名,卽令放還,以爲勸奬之地,可也。各技居首六兩一,鐵箭鳥銃兩技二,鳥銃一,用劍一,已上五名,各米二斗放送,之次二名,各木一疋米三斗,又之次十六名,各米三斗分給,皂隷色米布上下。
兵曹啓曰,以別抄騎兵試才單子,傳曰,云云事,傳敎矣。六兩居首吳忠健,鐵箭·鳥銃兩技俱入金汗生·金㗡男,鳥銃居首金國,用劍居首李大承等,依上敎,卽爲放送,之次金順龍等二名,各木一疋米三斗題給,又之次趙成立等十六名,各米三斗題給之意,敢啓。傳曰,知道。居首人亦爲給米,可也。兵曹謄錄
上在昌慶宮。停常參·經筵。
昧爽沈霧。巳時,日暈兩珥。申時酉時,日暈。夜一更,月暈。五更流星出密雲天中,入南方天際,狀如缾,尾長四五尺許,色赤,光照地。內下日記
輪對官司贍寺主簿臣閔裕中所啓,本寺素非本寺,兵曹軍籍廳,仍爲本寺,庫間極爲虛疏,守直軍士二名定送,以二名布貨重地守直,尙有孤單,而科擧·祭享之時,則一名出用,或如雲雨之夜,則尤爲孤單,本寺典僕,以些少之人,盡爲斜付,其餘微弱,亦分爲守直,極爲悶慮事。上曰,言于該曹。該曹啓目,帖連啓下是白有亦。上番軍士,元數不夥,各處派定之外,更無餘軍,每當科擧·祭享及唐胡差入京之時,不得不抽出調用爲白在果,有典僕衙門及不緊處所減定事,今方料理稟旨施行,此事停當後,如有餘軍,則米布各司守直軍士,勿爲抽出,何如?傳曰,依允。兵曹謄錄
上在昌慶宮。停常參·經筵。
藥房啓曰,臣等伏聞王世子,將欲親行肅寧殿望祭。頃日症候,諸醫官等皆以爲,出於內傷,而元氣未復,餘症尙在。況近來日候,炎溽異常,若論此時犯夜行祭,哭泣哀痛之中,必有添傷之患。今番望祭,勿爲親往,允合調攝之道。臣等不勝區區憂慮,敢來仰稟。傳曰,依啓。春坊日記
上在昌慶宮。停常參·經筵。
慶尙監司沈演狀啓內,道內各官水災慘酷,有甚於乙巳年,民人等處處痛哭,扶老携幼,散之四方,慘不忍見,變異非常事。
有政。內下日記
上在昌慶宮。停常參·經筵。
酉時,日暈兩珥。夜一更,月暈右珥。內下日記
上在昌慶宮。停常參·經筵。
午時,雨雹。狀如小豆。內下日記
上在昌慶宮。停常參·經筵。
巳時午時,日暈。申時酉時,日暈兩珥。內下日記
兵曹啓曰,祖宗朝上番軍設立之意,專爲侍衛宮闕,以備不虞之用也,故屬之五衛都摠府及衛將所,每月初二日十六日,習陣敎閱,載在法典矣。一自壬辰兵戈之後,各司典僕,散亡殆盡,守直任使之人,無以成形,始有軍士定送之規,因循至今,不能變通,驅迫使喚,無所不至。所謂騎兵,俱是良民,而反爲奴隷之奴隷,軍情安得不怨,兵政安得不弛乎?目今各司典僕,漸至生聚,可以自當其役,當此培養軍兵以擬戰之時,不可不整頓改紀,而別抄騎兵百餘名,又不得依前定送,則軍數不足,勢難周旋,不得已有典僕衙門及不緊處所可減者,參酌減定,宜當。故本月初五日晝講時,臣李曙入侍,啓稟蒙允矣。仍存處及可減處,各各懸錄,別單書啓。旣減之後,如有紛紜侵責之弊,勿論上司衙門下人,竝爲入啓處置,宜當。敢啓。傳曰,依啓。且所減如是數多,別抄軍額數加定,可也。兵曹謄錄
上在昌慶宮。停常參·經筵。
大臣·六卿·兩司長官引見。內下日記
侍講院啓曰,本院實·兼官十員內,闕員多至六員,書筵講讀校正懸吐之際,未免孤陋,輪回入番,疾病事故,亦難預料。請於明日政,實·兼官闕員,盡爲差出,何如?傳曰,依啓。春坊日記
上在昌慶宮。停常參·經筵。
有政。內下日記
吏批,趙絅爲司諫,金世濂爲執義,趙啓遠爲文學,林潭爲司書。春坊日記
上在昌慶宮。停常參·經筵。
上在昌慶宮。停常參·經筵。
漢江丞呈,以自二十日至二十一日,新水十尺一寸加漲溢。內下日記
上在昌慶宮。停常參·經筵。
夜一更,流星出天弁星上,入立星下,狀如拳,尾長三四尺許,色白。五更,月暈。內下日記
上在昌慶宮。停常參·經筵。
都目政事爲之。內下日記
吏批。申敏一爲輔德,黃一皓爲文學。春坊日記
上在昌慶宮。停常參·經筵。
都目政事畢。
慶尙監司狀啓內。梁山郡守呈,以通度寺亥一手本內,寺境東邊大松木,上年十一月十四日,風擺顚仆,拔根臥地,今六月十五日間,還爲自立。郡守親往看審,則同木長布二十二尺二寸,圍四尺,顚仆時,末端枝條,爲人所斫,野火延燒,皮半焦黑,七朔已枯之木,挺然還立,封土如前,極爲怪異云云。內下日記
侍講院啓曰,當此王世子逐日開筵之時,不但進講校正,常患孤陋,況今肅寧殿秋享大祭當前,而異於常時朔望之祭。以本院見存之官,分差執事,猶爲不足,一人常兼數事,殊甚苟簡。新除授文學黃一皓,又以公淸道京試官,將爲出去,而適與大禮相値,京試官改差,何如?傳曰,依啓。
吏批。鄭太和爲弼善,尹集爲文學,金益熙爲兼司書。春坊日記
上在昌慶宮。停常參·經筵。
下直,黃海監司李培元。內下日記
觀象監啓曰,禁漏使令,非他事歇各司斜付之比。晝夜掌漏,須臾不離,任事最苦,人皆厭憚,謀欲除下,故在前啓辭,使其本司,不得續續啓請還下。又或圖囑守僕而謀避者,各別重治,徙邊爲奴事,宣祖朝已成事目允下,非止一再。而今者豐儲倉奴洪知,以累年使喚,諳鍊更漏之人,將爲還下,殊無事目之意,極爲未便,其餘數少使令等,亦將效此謀避,勢將一空。請洪知仍存,禁漏使令,今後一切勿爲還下事,捧承傳,何如?敢啓,允下。觀象監謄錄
夜二更,流星出扶筐星下,入科星上,狀如拳,尾長五六尺許,色赤。春坊日記
上在昌慶宮。停常參·經筵。
兵曹啓曰,七八月朔上番軍,當日慕華館點閱元數,一千七百二十一名內,諸道所送,或二三名闕點,而其中全羅道,則闕到之數,多至六名,當該兵使,難免其責,請推考。且別抄騎兵次,壯實軍二百六十餘名,審其容貌,試才抄擇,而因日暮未及畢射,後日畢射後,名數當爲書啓之意,敢啓。傳曰,依啓。兵曹謄錄
上在昌慶宮。停常參·經筵。
江參將國正出去。內下日記
兵曹啓曰,別抄騎兵,令兵曹試才事,傳敎矣。當日各技試射入格人,別單書啓之意,敢啓。傳曰,知道。入格人等,分等磨鍊,卽爲施賞,今後每朔念後,例爲試才,書啓。
又啓曰,新番軍士中抄擇試射,則六兩入格八名,鐵箭入格五名,其餘則試射雖不入格,而或弓品熟習,或容貌精壯,故入格人通共一百四十名,定額爲別抄騎兵之意,敢啓。傳曰,知道。擧沙一款,何以不爲擧行耶?
又啓曰,云云事,傳敎矣。擧沙一款,事目磨鍊入啓之後,追乎付標啓下,而參判臣鄭廣敬,連日試閱,昏不覺察,下吏亦不告知,以致落漏。今承下敎,不勝惶恐。年少壯健之軍,皆入於抄擇之中,就此輩中,更令擧沙試力,何如?傳曰,依啓。色吏治罪。兵曹謄錄
未時,太白見於巳地。酉時,日暈。春坊日記
上在昌慶宮。停常參·經筵。
未時,太白見於巳地。酉時,日暈。內下日記
兵曹啓曰,以兩闕入番別抄騎兵試才書啓單子,傳曰,知道。入格人等,分等磨鍊,卽爲施賞事,傳敎矣。就考單子中,六兩居首金順龍,鳥銃居首朴天一,用劍居首朴戒吉,三技入格崔大忠等四人,各木一疋·米二斗,之次兩技入格林景龍等八人,各米三斗,一技入格李廷善等三十二人,各米二斗賞給下送之意,敢啓。傳曰,去月試才賞格公事覓入。兵曹謄錄
上在昌慶宮。停常參·經筵。
未時,太白見於巳地。
下直,全羅左道京試官趙贇。內下日記
兵曹啓曰,大典破敵衛·壯勇衛等試力條,兩手各持五十斤,能行一百六十步爲一力,一百三十步爲二力,一百步爲三力。今此別抄騎兵一百四十名,擧沙試才時,欲以此條爲試,則其中力大者,亦不能行一十步,不得已量沙十五斗,取其中能擧者五十九名,更試,百斤沙一蒿石,兩手抱持,能行五十步以上者二十二名,姑爲別單書啓。但盛沙空石,兩手各持五十斤,甚不便易,別造五十斤石錘二介,依大典試才,似當,敢啓。傳曰知道。此擧沙之規,問于武臣中詳知者,可也事,傳敎矣。問于武臣中可知者,則平城府院君申景禛,綾城府院君具宏,益興君李應順皆以爲,擧沙之規,未能詳知云。完豐府院君李曙以爲,法典中擧沙一節,不過要知軍兵筋力强弱之意,故古有彎弓三百之語。卽今中原軍兵疤記,亦錄力幾斤,若其抄兵之時,擧沙輕重,分爲四等,一二等敎弓,三四等敎砲,則無出於法典擧沙之意,事似便易。知事鄭應聖以爲,兩手各持五十斤,能行百六十步,人所難行,恐人力古今不同者也。別造五十斤石錘,試其能擧不能擧,則可知其力之有無云云。敢啓。傳曰,知道。兵曹謄錄日記廳郞廳黃書。金光國校。
上在昌慶宮。停常參·經筵。
日食。自辰時至缺
下直,全羅兵虞候李綣。
仁宗大王國忌。
趙緯韓,以都摠府言啓曰,今日入直軍士,當爲中日習射,而國忌相値,退行之意,敢啓。傳曰,知道。
趙緯韓,以備邊司言啓曰,義州府尹林慶業六月二十五日缺貼,中江越邊烟氣相准狀啓,二十九日入缺日戌時成貼,崔莫同·金石屎問答狀啓,缺入來。自義州至京城,三日六晝夜,可以缺度狀啓,九晝夜始爲入來,莫重邊報稽傳,極爲寒心。某某處擺撥稽傳緣由,詳細缺啓聞之意,京畿·黃海·平安三道監司處行移,何如?傳曰,允。
趙緯韓,以備邊司言啓曰,以本府缺道束伍精抄三萬事,傳曰,依啓。抄出之數,過缺無騷屑之理,姑以二萬名爲限,而關西軍兵,則勿缺,何如事,傳敎矣。前日磨度入啓時,二萬缺抄擇之意,仰稟者,固以過多爲慮,今缺聖上曰,軫念騷屑之弊,出於尋常,臣不勝欽仰,缺西則雖無抄選之令,而朝夕對壘之地,團束缺方,異於他道,依上敎以二萬名爲限,分定於七道,宜當。敢啓。傳曰,依啓。
趙緯韓,以兵曹言啓曰,以備邊司缺平安道試才御使下去時,兵曹步木三十缺爲賞給之資事,允下矣。本曹缺同除出給送之意,敢啓。傳曰,知道。缺以兵曹言啓曰,大典破敵衛·壯勇衛等試缺各持五十斤,能行一百六十步爲一力,一百三缺二力,一百步爲三力。今此別抄騎兵一百四十缺沙試才時,欲以此條爲試,則其中力大者,亦缺一十步,不得已量沙十五斗,取其中能擧者缺名,更試百斤沙一蒿石,兩手抱持,能行五十缺者二十二名,姑爲別單書啓。但盛沙空石,兩缺五十斤,甚不便易,別造五十斤石錘二介,缺才,似當。敢啓。傳曰,此擧沙之規,問于武臣缺知者,可也。
趙緯韓,以備邊司言啓曰,烽燧事缺明知委後,本司及兵曹遞送郞廳,不意摘奸,缺上特遣宣傳官,另加檢覈事,三月十七日已爲允下,而尙今不爲發送。外方必有視爲尋常,缺武郞廳一員,爲先下送摘奸,宜當,敢啓。傳曰,依啓。燼餘
上在昌慶宮。停常參·經筵。
有政。吏批,判書金尙憲呈辭受由,參判鄭蘊在外,參議尹缺承旨睦敍欽進。兵批,判書李聖求呈辭,缺鄭廣敬方物封裹進,參議鄭基廣進,缺李尙伋病,左副李德洙進。
吏批啓曰,判書金尙憲呈辭受由,參判鄭蘊在外未上來,小臣獨政未安,何以爲之?敢稟。傳曰,只出缺
李敏求啓曰,小臣政府方物封裹缺。傳曰,知道。
執義金世濂啓曰,臣家缺之人,平居委頓,若不終日,小臣有勞動發缺今此肅寧殿陪祭時,忝冒宮官,當詣王世子陪從之列,卒患暑霍,通夕暋倒,終缺進參,臣誠隕越,罪合萬死。卽者路逢承缺闕下,前導者初不呵辟,及其旣近,始知都承旨缺方物封裹,顚隕旋馬,未及引避,不識事缺矣。以彼以此,決難苟冒,請命遞斥臣職。答曰,勿辭。
李德洙啓曰,執義金世濂,再缺,退待物論矣。傳曰,知道。
兵批啓曰,缺曹移文忠勳府,關內,海昌君尹昉封君缺批,而原任大臣,自本府軍職附祿,似爲未安,缺急速處置云云,而本曹無相當窠闕,自缺啓處置云。本曹亦無窠闕,判中樞作闕,判書臣李聖求呈辭,參判臣鄭廣敬缺進去,參知臣李尙伋不爲行公,小臣獨當處置,事係重大,不得已取稟。傳曰,知道。
掌令宋希進來啓曰,執義金世濂,缺疾病,人所難免,卒患暑霍,不得參陪從缺勢所固然。路逢隔等之官,未及引避,似缺,請命遞差。工曹佐郞羅茂松,爲人愚缺事顚倒,見棄於人久矣。及薦人命下之缺走干請,人皆笑却,乃爲欺天罔人之計,缺薦,終被異數,至授郞署,物情共駭。請命削去仕版。營將之設,非獨爲操鍊軍兵,缺有緩急,則當馳赴軍前,決非衰老之人所缺任。忠州營將李淹,年過七十,膂力旣愆,缺守令亦以衰暮見敗。請命遞差。答曰,依啓。羅茂松氣象非凡,更爲試可缺矣。
正言徐祥履來啓曰,今番薦缺曠世之典,而所薦之人,未免混雜之譏,缺聖上特旨搜賢之意,而行副護軍鄭斗源缺議,敢薦怪妄之人,凡在瞻聆,莫不駭愕。請缺亟命罷職不敍,其薦單子勿施。大君家舍缺之役,旣以兵興而停罷,則決不可復興工役,缺布以駭中外瞻聆,雖曰姑建一梗,旣停旋缺命令不信,尤爲未安。聖敎所謂無妨者,臣缺慮。旣造許多假家,則藏置材木,以待後缺虛棄。請還收造成之命,以解群聽之惑。缺京員役之貨,不過尋常土物,而取利自只缺行險難,特寬銀·蔘大禁,則雖些略持缺今者人人,爭爲大賈生事,天朝貼缺前後使臣,莫不目擊心憤,而利柄下移缺一行所齎,動至萬餘兩,不但公私參用缺中奢麗之源,皆由錦緞之侈濫,私缺服僭上,此何理哉?今番使行,廟堂旣已參缺原,而渠等逐利不已,至請加定,共行國家缺靡如此,誠可寒心。請命員役蔘數,一依當初缺勿爲增加,令搜檢御使,各別照點,不容銖兩奸缺不允。員役蔘數,旣已酌定,不必還減。
睦敍欽,以接待所言啓曰,譯官朴璇,盡心察任,至誠開導,雖彼無識缺動而一日臣等,長書啓草,家丁突出奪去,諸譯缺歐辱,而朴璇挺身獨入於參將處,周旋取來,使彼缺見而作挐,誠爲可嘉。書寫河永淸,雖出於不意,而莫缺奪,令攸司囚治,朴璇,合有論賞之擧。敢稟。傳曰,依啓。朴璇事,欲缺
睦敍欽,以接待所言啓曰,以接待所譯官朴璇缺草記,傳曰,此草記中旣曰,入於參將前缺取來,而又曰,未及開見云,參將若得見之,缺輩必無不知之理,而措語如此,其間有別缺傳敎矣。參將及其群下,皆目不知書,只有缺號者,頗解文字,其日參將,聚會群下,缺趙中軍未及上去之際,朴璇直入據理開缺此啓草必痕咎,我輩亦何關,卽取文書莊之,神缺仍爲取來之意,敢啓。傳曰,知道。
李德洙,以吏曹言啓曰,曹草記應減冗官別單書啓,傳曰,知道。其中典醫監及觀象監所減之數,缺更爲參酌處之事,傳敎矣。其中宜缺存者,與本監提調相議,則觀象監以爲,副缺事各一員可減,典醫監以爲,副正一員可缺依此減省,何如?傳曰,依啓。
李德洙,以捕盜廳言啓曰,伏見刑曹啓辭,以白仁豪缺捉事,左右捕盜廳當該部將推考事,傳敎矣。所謂白仁豪,奸騙中大猾者,前日缺曹紙價木累十同,終能免誅,人莫缺今不悛其惡,又偸貢木,僞印假尺,缺在捕寇之地,何敢少忽?當其僞尺現露,缺曹密移本廳,使之捕捉,則捕之何難?此則缺曹移捉,不得移文刑曹,刑曹發差遠逐缺本廳捕捉僞印現露之賊,豈不深入乎?況缺子白得明,則以濫騎擺撥,被囚於禁府,又缺則刑曹捕捉囚禁,其父所爲,其子必無不知,其所盜食之物,該曹分徵於其子,所囚賢明缺亦爲放送云。本廳慮其獄已完矣。部將缺更督窺伺其子哲明,其女旕介,其奴於缺爲捕捉,爲先移送刑曹,以爲懲戒之地,宜當。缺。傳曰,依啓。
睦敍欽,以司譯院提調言啓曰,缺學所屬之員,通共四百有餘,而曾減兩員,時存缺甚少,一年兩都目,更相遞付,食祿者絶罕,缺常常號訴,請爲變通者久矣。近日唐缺終往來各處,差任之數,不知其幾,缺倍於無事之日,而玆者吏曹,又減米官缺三員,一院缺望,無不切悶,宜存勸獎之缺成才之地,似不當竝入於汰冗之列。且壬辰以後,缺之陞堂上者甚多,故其中擇其才優者,稱缺而未有食祿之路。曾在宣廟朝壬寅年間,缺啓辭,副正以下四窠,換作大護軍以下四遞兒,缺勤慢,輪回薦狀,此乃本院啓請換作缺元非該曹應用遞兒,而兵曹亦減大護軍缺察當初設立之意,當此朝家節損之日,缺稟,極知惶恐,而本院專爲事大交隣,其於缺道所關非細,令吏·兵曹,更爲定奪,仍存勿減事缺。傳曰,言于該曹。
睦敍欽,以禮曹言啓曰,以前同議先賢抄啓別單,傳曰,自前議一字缺更加選擇,勿爲新抄事,下敎矣。事係重大,令吏曹更爲稟旨後相議缺。傳曰,依啓。
睦敍欽,以禮曹言啓曰,各數字缺官抄啓時,與吏曹同議,而臣等不能缺,以方在徒罪中金瑗差淸州敎缺金瑗改差,其代,令吏曹,他無故可合人擇缺傳曰,依啓。
睦敍欽,以禮曹言啓曰,振武功臣缺以致祭事,本曹郞廳,當爲下去,而吳珀在於咸缺穩城地,此時京官下送,遠路往來之際,貽缺依甲戌年崔應水去平安道卒逝數三字缺使本曹書吏,齎持香祝,令本道都事缺除一路廚傳之弊,何如?傳曰,依啓。
趙緯韓,以戶曹言啓曰,今番江參將之行,所費之物缺大,一柄扇,一卷紙,不爲分定於外方,而皆缺拮据應用,本曹流來遺儲及詔使時缺辦色遺在,蕩盡無餘,誠爲不幸,各項缺之數,別單書啓。今聞白副摠之行,缺計無所出,罔知所爲,此時外方卜定缺如豹皮·鹿皮·刀扇·紙席等物,雖不煩民力,缺官可以隨便措備上納,敢此仰稟。傳曰,知道。此時別卜定,殊甚不可,自本曹從便缺也。
睦敍欽以承文院提調意啓曰,今番赴缺書浩大,應入表咨紙地,擇好用下之後,缺恩於文書追送之擧,不得已取用次品之缺搗練擇精,不勝惶恐之意,敢啓。傳曰。缺
睦敍欽,以校書館言啓曰,五月二十九日缺講時,傳曰,校書館上書冊,本館官員,或色缺擅自借人,置而不推,只有空簿,事甚駭愕,缺所上置簿冊取考,一一推尋事,命下缺名雖書籍所在,而所藏書冊,本自無缺嚴重,以下吏閪失,或有外人私爲持去缺者亦多,收拾整頓,臣等之責,而淹缺筵臣擧以爲請,極切惶恐。近日因傳下缺閱其被外人持去者,則移文諸處,使之缺下輩閪失者,則督令還納,而日子已多缺納者,本館元來疲弊,官員號令不嚴,未缺之路,誠爲可悶。自祖宗朝本館特置缺三員,皆以名官爲之者,意必有在,而今則缺員,一年兩度褒貶時,循例隨參而已。未缺開坐,本館之事,漫不知爲何事,設官缺意,必不如此。今當申飭百司之日,另立條缺理中,有風力人,稱以久任,依他各司例,單子缺啓下,專委本館書籍之任,與掌務官,頻其所失書籍,一一推尋,而在館書籍,亦缺點檢,俾無蠹損散失之患,何如?傳曰,依啓。
李德洙啓曰,以備邊司接缺,傳曰,此回啓似爲不察,承旨察見事,缺察狀啓中辭意,則疏漏之事,頗缺周旋之言觀之,則只送陳告者云,而汎缺司出來爲啓。且島中事情防備之事缺乎常時云,而不爲擧論白副摠接待之事缺催請陳都督之言,亦不載於回啓中缺還出給,使之更爲回啓之意,敢啓。傳曰,依啓。
睦敍欽,以禮曹言啓曰,陳都督差官缺登庸,今將出來云,接待所設局堂上,缺該曹照例差出,接待諸事,預爲檢飭,缺餞慰·上下馬·翌日等宴接待宰臣缺下以待,何如?傳曰,依啓。
傳于李德洙曰,御營軍今冬立番數取稟草記覓入。
通信使一行員役口傳啓目,傳于睦敍欽,帶去員役中射御書樂等,扶以一等缺問啓。
睦敍欽,以吏曹言啓曰,缺去射御書樂,皆一等耶,問啓事,缺問于通信使任絖,則以爲射御則使缺薦望,似是能才,書樂則各其本院,定缺不能,未能的知,近當會望相議入啓處缺敢啓。傳曰,知道。
李德洙啓曰,承缺中,病親呈辭而去者,則還來遲速,未可預缺其職,猶之可也。至於覲親而去者,卽遞其職缺例,仍爲書之,而以此擧行乎?何以爲之?此等缺抄書之後,當爲成法,恐不可率爾書出。敢啓。傳曰,凡覲親呈辭,依法典三年一覲,而限內缺覲親者,則遞職之意,更加詳察爲之。
李德洙,以訓鍊都監言啓曰,都監一朔該用炭小缺石,鐵亦六十餘塊,且有粧家木槍柄木缺入之事,專倚於車馬夫,而所給缺本邑,受料匠人中,或有事故,不得缺合升斗之米,移給車馬之價,以此辛缺給之數,多至四十三石,車馬夫之呼缺多,每欲變通本色,無物未果。今則加缺運入之物,有倍前日,不得已自都監貿牛造車,留養運入之計,車夫二名及牛四首料粥,依火藥色例,令該曹逐朔題給,喂養草數字缺色沿海屯田穀草數百同,定式取用,宜當。傳曰,依啓。
以左議政洪瑞鳳再度呈辭,傳于睦敍欽曰,不允批答。
都督沈世魁一字缺奴長技,無如火攻,況貴國憑藉,專在於一字缺諭硝磺藥料,分宜如命。但國法森嚴,朝廷恐資煩囂之口,未爲妥攸,恭候數字缺自當竭力,轉爲奏請。矧事在禦虜數字缺諒不吝此微物,以費緊要著也。伏惟數字缺候興居,不贅。名具正幅,左沖。
數字缺以吏曹言啓曰,臺諫有闕,政事何以爲之?敢稟。
傳于睦敍欽曰,今日政事時,臺諫差出,政事,又爲取稟乎?回啓曰,獻納洪命缺傳旨未捧之前,下直答下,故不敢差出。
睦敍欽,以接待所言啓曰,江參將接待謄錄次,依前例儀軌廳稱號,堂上一員,都廳郞廳二員句管,而使喚·員役七名,仍留料布,使之刻日畢役,竝別單書啓之意,敢啓。傳曰,知道。
吏曹,金尙憲爲崇政大夫行吏曹判書兼知經筵春秋館成均館事弘文館大提學藝文館大提學世子左副賓客,韓興一爲通政大夫承政院同副承旨知製敎兼經筵參贊官,金德諴爲嘉善大夫行成均館大司成,三字缺爲通訓大夫掌樂院正知製敎兼數字缺令,鄭太和爲司諫院司諫知製敎兼世子侍講院弼善校書館校理漢學敎授惠民署醫學敎授,申恦爲中訓大夫司諫院正言知製敎者。
兵批,尹昉爲大匡輔國崇祿大夫行判中樞府事,金藎國爲輔國崇祿大夫行知中樞府事,宋馹爲資憲大夫龍驤衛副司直,趙絅爲禦侮將軍行忠武衛副司果,缺稠爲宣略將軍行忠武衛副司果,李惟寅爲秉節校尉行忠武衛副司果,黃德□爲秉節校尉行忠武衛副司正,趙政秀爲敦勇校尉行忠武衛副司正,尹炯爲秉節校尉行忠武衛副司猛,朴數字缺爲禦侮將軍行忠武衛副司勇,池豪澈爲禦侮將軍行忠武衛副司勇,李昌基爲秉節校尉忠武衛副司勇,閔後騫爲禦侮將軍行忠武衛副司勇者。
吏曹參判鄭蘊疏曰,伏以,臣頃因監司數字缺之章,日望聖鑑曲察,庶有休退之日,數字缺異渥,復及朽物,擢置小宰之職,俾掌典數字缺寵命載臨,驚悸交集,鞠躬自靦,屛營數字缺竊聞文昌貳卿,位次八座,總覈人物,數字缺品,決非如臣腐陋者所敢冒居。前後屢玷,數字缺官謗,況今精力衰耗,耳目聾瞶,無復有意於人世者乎?臣之無用,非獨臣自知之,聖鑑亦已洞燭,雖因例擬,已誤恩點,而鼎之數字缺車牛之不可以服箱,則難逃於聖鑑之中矣。殿下有美錦,而不甚愛惜,使拙手如臣者製之,數字缺於破棄之地,則此豈帝王爲官擇人之意乎?臣夏節所患之症,今復發作,日夜所安,惟數字缺朝夕所食,不饘則粥,加以犬馬之齒,已過致仕之年,豈可以致仕之年,爲筮仕之日乎?致仕之請,非以犯循古訓也。特以微身數字缺有此瀆告也。韓愈所謂上無以承事,數字缺所以報德,下無以自立,喪失其所以爲心者,正指此也。殿下諉以循例,尙闕兪音,恐非明數字缺器使體下之盛意也。伏願天地父母,諒臣至懇,遞臣職名,仍許致仕,得以優游數年,埋骨先壟之側,雖死之日,猶生之年也。踏啓字。
大司成金德諴疏曰,伏以,臣上不欺天,下不欺心,直書數字缺陳疏,再呈辭單,而俱未蒙遞。自此以後,數字缺以死爲期而已。日改月化,而朝露未晞,公家凡事,積至空曠,以負聖明不棄老馬之意,玆敢仰籲宸極,伏乞聽卑焉。臣自數昨以來,重得右臂之痛,上至肩甲,節節刺痛,有時苦歇,迎醫下針,已至五六度,逐日艾灸,不知其幾,尙未見效。且頑痰苦重,有時寒熱,夜未接寐,一以針灸爲事,一以服藥爲務,臣何敢一毫飾詐於天日之下?實是人人所共知。臣於前月十四日,除授本職,稽謝聖恩,數字缺日肅寧殿陪祭,久未參入哭之班,臣雖無狀,身可起立,則以何心而自安於中乎?況本館朔望焚香,一任下官,前頭七夕科製,有同國數字缺官完定於政府及六曹館閣,以訓多士數字缺,而以臣之病,將至虛度。不徒此也。大科迫數字缺不遠,凡干多士接應及圓點考准等事,臣所主管,而緣臣在病,一皆廢閣,自數臣罪,萬死無惜。伏乞聖明,亟鐫臣職,使事無廢,使臣有生焉。踏啓字。
參知李尙伋疏曰,伏以,臣任都監,絲毫無補,猥蒙恩命,至授賞加,聖德如天,感激鴻私,揆分若驚,數字缺何況事違常格,誤恩濫及,自三四字缺冒授何據?廉恥掃地,物議難容,惟三四字缺瀆擾,受恩之躬,冒陳危懇,天三四字缺鐫改,泯默就列,日俟臺彈。伏見前司諫趙絅之疏,有曰,今此殯殿國葬兩都監都廳缺職,非庚子舊例云云,臣之姓名,雖不擧論,臣亦忝任國葬者也。旣謂兩都監,則臣之誤恩,亦在不言之中,臣何敢晏然無恥,而揚揚冒受者之爲哉?無功受爵,愧恧已極,人非數三字缺恐何顔?伏乞聖慈,亟察微衷,俯改賞典,無濫官方,不勝幸甚。答曰,省疏具悉。趙絅數字缺出於不察,爾其勿辭,安心察職。
行副數字缺沈之源·吳端疏曰,伏以,臣民無祿,聖數字缺都監之官,奔走之勞,自是職分耳。數字缺賞之事,而賞加之命,遽出於千萬夢想之外,非分之懼,久而彌深矣。伏聞司諫趙絅,謂以非庚子之舊例,備陳今日賞格之過,其所以進戒愼賞之論,實是當世之藥石,此誠殿下所宜惕然而改之者乎。夫人主御世之道,在於爵賞,而爵以命德,賞以酬功,無此二事,而誤蒙聖恩,臣雖無狀,亦知其僭。絅所云云數字缺乎?臣等俱以鄙劣,事殿下十有三四載,曾無一毫仰裨聖德,及至今日,濫受誤恩,貽聖德之累,臣等之罪,萬死猶輕。伏願聖慈,亟收賞加,以答公議,以安愚分,不勝幸甚。答曰,省疏具悉。庚子國喪,京都監都廳數字缺賞加,察任未久故也。其時備忘,趙絅不爲數字缺彼爲咎,可謂不察矣。今番賞加,別無數字缺之事,爾等宜安心勿辭。
前主簿姓名缺疏曰,伏以,殿下以睿智之資,建興撥之機,扶宗社於阽亡之時,明彝倫於旣斁之後,數字缺運也。宗社之所以責於殿下,臣民之所以望於殿下者,出尋常萬萬,則殿下之所以自任聖心者,豈但革昏朝之積弊,致一時之粗安?而惟以殿下於反正之初,先反諸本,懋昭厥德,任賢使能,圖熙庶績,子惠困窮,裁革弊瘼,惕念國事,熟講軍務,殿下勵精進發之志,將若有爲也。自癸亥至今日,凡幾年乎?躬行之德,數字缺罔覺之地,而聖學日至怠荒,賢士日見退斥,克己之功蔑如,而私意或萌於施爲,受善之誠,天怒或發於觸忤,臣恐殿下躬修之實,未有盡也。朝廷之上,宜見思皇之盛,而附勢逐利之輩徒,黨同伐異,其習已痼。兩銓所以權衡人物,而注擬之際,不辨賢否,三司所以獻納論議,而隨行逐隊,惟保爵位,臣恐殿下用賢之道,未盡而然也。仁民之政,宜使邦本鞏固,而强禦掊克在位,弊瘼不可不祛,而恬憘列廷,字牧不可不擇,而屠伯連城,臣恐殿下愛民之政,未盡而然也。備邊之策,宜使外侮慴伏,而羈縻數字缺言日至,將帥必須得人,而先懷棄甲之志,士卒必須精選,而頓無死長之心,臣恐殿下禦侮之策,未盡而然也。加以天災時變,疊見層出,冬月數字缺國可憂,白虹貫月,前古所無,其他可怪可懼之災,式月斯生,史不絶書,春夏之交,旱乾太甚,田疇龜拆,民不落種,近日淫霖,逾月不止,阡陌沒波,數字缺痒。噫,人君所畏者天也。殿下其不惕然驚動於斯乎?抑未知殿下,自以在我之實,足以格彼天心,而所以如此者,適然也耶?自前求言之敎,寔出盛意之藹然,則四方善策,宜乎輻輳,而側聽累日,終無所聞,豈非以殿下之求言,不誠也耶?今臣之疏,草野之言,不無可取,而殿下數行缺若臣者,幺麽一蔭官,不敢與聞朝廷事,而區區憂國之誠,不以尊卑貴賤有間,將欲瀝血封章,私自慨然曰,耳目之章,尙不見採,況如臣蕘說賤微者乎?趑趄而囁嚅者多矣。近聞殿下三四字缺之失,痛心國事之非,條陳過擧,思改數三字缺群工,俾盡職事,數字缺綸音出於誠至,凡三四字缺孰不感激?臣伏見,官吏布告民間,未嘗不數字缺以爲太平之期,適當今日,寧得越俎之罪,不堪憂愛之忱。祗條今日之急務,以冀聖明之擇採。其一曰,修君德,以立治本,其二曰,用賢能,以淸朝廷,其三曰,撫民生,以固邦本,其四曰,明軍政,以禦外侮。數字缺之事,有本有末,其本旣無,則其末可推,數字缺故以修君德爲首,修德旣盡,則又莫此下元無冊丈。燼餘
上在昌慶宮。停常參·經筵。
通信使任絖啓曰,臣一行軍官,皆以人物及善射,表表知名者,各自聞見自望,似無未盡。至於書手,則日本之所求者,專在於額字及草書,而寫字官朴之英,善諧額字,其如草書,非其所長。樂工則玄方來請之時,朝廷旣已準許。臣等會同時,慮有循例苟充之弊,招致典樂,問其差定之數,則一二人外,皆不成才,故使之題名現告,仍通于本院,而今者六人之中,只丁潤璞·安唜孫,稍有名稱,其餘四人,皆是拙手云。此必是本院主意善手,樂工原數不多,勢難依數定送之致。而第念各藝,到彼之後,蠻夷瞻聆之際,若使書法,有額而無草,樂物多拙小善,則其爲埋沒,莫此爲甚千摠李井吉,以草書素有名字,雖曰都監將官,請今姑帶去,樂工亦令該院,更擇一等中人差送,且御其善,則亦不可說也。而馬上才有名者,不過若干人云,亦令都監,極擇定送,俾無臨時替換之弊。且一行到彼之後,大小酬應,雖在於使臣,而或拘礙體面,間以能文解事者,稱爲製述官,使之替行,旣有庚寅年舊例,請校檢辛喜季,別爲帶去。且一行上下累百人,異域風露,難免疾病之患,請鍼醫安孝男,亦爲帶去。玉里前萬戶白士哲,副使金世濂軍官自望之後,見擬本浦,仍受天點,方在任所,而可合之人,猝辦爲難。依故相吳允謙啓帶包伊萬戶鄭忠信例,請仍帶去。且一行軍官,極擇自望,朝官亦在其中,渡海之後,若或遞去本職,則誠爲冤悶。請令該曹,引儀景大裕·張文俊,部將鄭漢騏等,往還間仍存本職,勿爲遞換。臣等以各技未盡之由,行中稟處之事,方欲啓達矣。昨承備忘,拈出員役中四條,以一等人極擇爲敎,此出於信以綏遠慮在外之盛意也。臣等不勝感激,謹以區區之意,惶恐敢啓。傳曰,依啓。訓局謄錄
上在昌慶宮。停常參·經筵。
下直,平安道軍兵試才御史蔡裕後。
四更,下雨,昧爽止。內下日記
上在昌慶宮。停常參·經筵。
有政。
夜一更,流星出天津星下,入虛星上,狀如鉢,尾長四五尺許,色白。內下日記
上在昌慶宮。停常參·經筵。
秋享大祭齋戒。
下直,金甲島萬戶申嵂。
趙緯韓啓曰,大司憲·兩掌令未差,執義金集,持平李厚源·李命雄在外,今日以監察爲茶時之意,敢啓。傳曰,知道。
以備忘記,傳于趙緯韓曰,所謂御供,一日三色乾魚各不過數尾,兩色醢各未滿二升,此外菜物,亦不至浩多,而皆非異味之故,予意以爲,仍存不關,減亦不關,任其在下者所爲而已。故頃因該曹,再請勿減,泛然從之。昨因玉堂箚子,更爲思量,則予之許減,而又許仍存,該曹四五字缺勿減,俱極可笑矣。物雖不多,積以歲月,則或不無大段四五字缺該曹從速減損。
持平李厚源啓曰,無狀小臣,猥竊科第,曾未一年,特蒙異數,召從下邑,擢拜風憲之職,殆非夢寐之所及,自知明甚,萬不近似,聞命以還,惶駭縮恧,若無所容。當此自上惕然振作,圖所以撥亂興衰之日,言責重地,尤非如臣所可冒叨。且新除授執義金集,卽臣妻同姓三寸叔也。在法當避。請命遞斥臣職。答曰,勿辭。
韓興一啓曰,持平李厚源,再啓煩瀆,退待物論矣。傳曰,知道。
韓興一,以備邊司郞廳,以都體察使意啓曰,以本府草記,傳敎矣。前後事目,大略相同,而其中官給弓箭一款,不在於前事目中,依此官給之意,更爲行會,何如?敢啓。傳曰,依啓。
韓興一,以備邊司言啓曰,本司郞廳,以烽燧擲奸事,明日將爲發送矣。平安道則兵使柳琳下去時,欲爲各別整飭,故前日啓請摘奸時,只擧京畿·海西爲辭。今番則姑先馳往兩道摘奸,宜當,以此分付之意,敢啓。傳曰,知道。
韓興一,以備邊司言啓曰,傳敎矣。此咨文,依聖敎刪改,宜當,令承文院改撰之意,敢啓。傳曰,知道。
韓興一,以備邊司言啓曰,平安道別入防五千名,罷防之期,當在於明春,而朔數時未稟定矣。依例防軍例,十朔交替之意,都副元帥·平安監兵使處,竝爲行移知委,何如?傳曰,依啓。
韓興一,以備邊司言啓曰,曾因崔鳴吉箚子,回啓判付內,三策中各爲保聚,以逸待勞之計,尤爲切當,各別料理施行事,判下矣。兩西則頗有修築山城,料理保守之事,而咸鏡道則久鎭外,明·吉以南,雖有城池,未有料理修築之擧,難免疏虞之患,所當申飭保完,以備不虞,而北道行營城子,今方修築,而物力不敷,完役無期,勢難竝擧他處。且本道軍兵,方有調發移送副元帥之事,尤不可更論築城之役。姑令本道監兵使,各別留意,修補見存城池,以爲綢繆保聚之地,宜當。此意咸鏡監司處,竝爲行移,何如?傳曰,依啓。
韓興一,以備邊司郞廳,以都體察使意啓曰,傳敎矣。二字缺五千名入防之軍備,未及定朔,而替防之期,四五字缺寒衣,不可不預爲知會,使之收聚,及期入送,令五六字缺,宜當。且罷防朔數,亦令備局,稟旨定奪施行,何如?敢啓。傳曰,依啓。
睦敍欽,以吏曹言啓曰,臺諫有闕,而今日大祭齋戒,政事何以爲之?敢稟。傳曰,罷齋後爲之。燼餘
上在昌慶宮。停常參·經筵。
下直,彌助項僉使趙光弼,唐浦萬戶白惟精。
有政。吏批,判書金尙憲病,參判兪伯曾未肅拜,參議尹煌進,都承旨李敏求進。兵批,判書李聖求病,參判鄭廣敬病,參議鄭基廣病,參知李尙伋進,〈左〉承旨睦敍欽進。
睦敍欽啓曰,今日兵批政,色承旨李德洙服制,都承旨李敏求,吏批進去,廳中只有臣及右承旨趙緯韓,同副承旨韓興一,兵批,何承旨進去乎?敢稟。傳曰,左承旨進去。
吏批啓曰,判書金尙憲病不來,參判未肅拜,小臣獨政未安,何以爲之?敢稟。傳曰,只出臺諫。
韓興一啓曰,邊臣如有疾病,則必關由方伯,使之轉達,而今者全羅兵使李眞卿,偃然稱病,格外狀啓,不識事體甚矣。請推考。傳曰,依啓。
韓興一,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
睦敍欽啓曰,左副承旨李德洙,異姓四寸前別坐任商身死,服制已行四日,出仕何如?傳曰,依啓。
睦敍欽啓曰,事變假注書李枝茂,聞其父眞卿,在任所病重,遑忙出去,請他假注書差出。傳曰,依啓。
以李英發爲假注書。
韓興一,以兵曹言啓曰,營將年老人書啓事,傳敎矣。各道營將,無年老之人,惟大山營將李穳,慶州營將梁信容,年過六十,而不至衰敗云。臣等皆未得目見,而所聞如此。敢啓。傳曰,知道。
睦敍欽,以觀象監提調言啓曰,本監祿官及軍職遞兒,雖曰數多,各分於天文·地理·命課·禁漏四學及盲人自擊匠等,則其數實不多矣。頃因賓廳啓辭,吏曹旣減副正·副奉事,比諸司譯院·典醫監,則本監所減過多,而兵曹又減副司正二員,如此減之,則非但四學許多官員,無以輪回付祿,各項職掌,勢將廢隳,依司譯院例,司正二員,仍存勿減,宜當。敢啓。傳曰,言于該曹。
韓興一,以兵曹言啓曰,傳敎矣。我國之事,例於定奪完局之後,續續變更,識者之竊歎久矣。今此香室入直,忠義三員輪回,則一朔之內,不過十日之仕,通三朔入番,只爲一朔,則受食司勇祿亦足矣。裁減公事,旣經大臣稟處,今此政院啓辭,勿施,何如?傳曰,知道。政院啓辭,不無所見,略爲變通,可也。
沈都督回帖,奴酋狡橫倍常,恨不滅此而後朝食。前日出師鴨綠,竊欲出其不意,以圖進取。奈値天氣炎溽,徒步難以深入,未樹寸績,對衾影常有餘愧。頃蒙遣使注問,兼惠隆儀,薰沐拜嘉,可勝慙悚,薄具不腆,非敢之報,伏惟崇炤不免。名具正二字缺左沖。一字缺具大紅錦段一端·眞靑錦段一端·玄六七字缺靑大段一端·大紅潞紬一端·官綠潞紬一端·深綠潞紬一端·京靴一雙·羢襪一雙·朱履一雙·紗襪一雙·金扇一字缺·息香二泊·香拍二枚·香皂二函,奉敬。侍生沈世魁,頓首拜。
睦敍欽,以禮曹言啓曰,監試試卷,不爲易書,考試之際,兼觀筆迹,法典本意,實非偶然,而近來士習不美,每當監試之時,爭占寫字官及各司書寫書吏書員中能書者,率入場中,公然代書,極爲駭愕。以此自前禁戢之令,非不嚴密,而弊習已痼,猝難革除,猶踵前習者頗多,誠可寒心。今番監試,十分嚴禁,如有冒入現捉者,竝與擧子,依律科罪,斷不饒貸事,令法府各別申明擧行之意,敢啓。傳曰,知道。
韓興一,以備邊司郞廳,以都體察使意啓曰,江界府使李言惕戶奴,呈狀于本府曰,其上典妾,卽本道兵使柳琳之妻孽弟云。臣全不知言惕之與柳琳有相避,妄擬受點,不察之失大矣,極爲惶恐。在下者,當避,李言惕改差,宜當。敢啓。傳曰,依啓。
睦敍欽,以禮曹言啓曰,咸鏡南道兵使,審藥差出事,四月初二日捧甘結于典醫監,本監以李惟吉差定後,不爲下去,本道兵使,至於狀啓催促下送云。李惟吉無端不爲下去,已過三朔之久,極爲駭愕,令有司各別推考治罪,其代,令典醫監卽爲差出,不數日內下送,何如?傳曰,依啓。
睦敍欽,以校書館提調言啓曰,上年十月分,承文院啓辭內,吏文五十件,漢語及飜譯各三十件,令該曹依前例,材料措給印出,如何,傳曰,依啓事,命下矣。本館所當極力擧行,而緣有小學·論語印出之役,力不暇及。今者,論語已爲畢役,故漢語·吏文,欲爲始役,點檢所藏原板,則年久刓缺居多,漢語下卷吏文三十餘丈,尤甚無形,此則不可不改其刻板,故以匠人料題給之意,報戶曹,則戶曹移關內,本館元付祿受料匠人,未爲不多,當此裁減冗食之日,浪費爲難云。本館付祿者,守藏四名,粧冊二名,唱準二名,刻字匠一名,印出匠一名,受料者,冊色二名,其數似不爲不多,而所任各異,至於板刻一事,非缺業,雖欲抑勒行之,勢所不能也。刻字匠六七字缺者一人外,更得五名給料,則可以完役,令該曹五六字缺當。臣等亦知此役之非時,而係是啓下公事,不敢無端缺格。敢啓。傳曰,言于該曹。
韓興一,以兵曹言啓曰,各司典僕,日就凋殘之弊,皆由於渠輩百般圖爲,期於必得免役斜付之故也。以此官事不成模樣,誠非細慮。臣等査考本曹奴婢案,則斜付免役之類,多至三十餘口,其中免役稱云,不納公文者三名,此則應爲還屬本役,而婢孝養及其子奴戒容·婢戒業等,所納公文相考,則壬戌年分,以其家垈一百五十間,慶德宮墻外別營造排之故,至於三母子,竝爲免賤,一庫家垈,入於公家,而三母子,竝爲免賤。代代爲良,極爲無理,推問三人竝免之由,則答以當初事目內,四十間家垈,許令免賤,故一百五十間,分作三人免賤之地云,而其時事目,無所考據,雖實有事目,四十間家垈之價,不至數十匹木綿,而永免賤役,實爲可駭,今此孝養等母子中一名,從自願許令免賤,二名則還賤使喚,宜當。至如婢生禮所納免役公文,則以各色匠崔論金伊良人代同生妹生禮,限己身免役云,捉致生禮同生娚曺奴生已推問,則以崔論金伊,爲生禮夫邊遠族納招。設令生禮,實爲崔論金伊同生妹,而國家法例,凡無賞罰,絶無延及於姊妹之事,決不可創開新規,以貽無窮之弊。況此生禮,以夫邊遠族,冒稱同生,而得免官役,其奸僞欺罔之狀,極爲痛惡,生禮則還爲屬役矣。論金奸僞欺罔之罪,令攸司依律重治,以杜後弊,如何?傳曰,依啓。婢孝養等事,其時他人,皆以四十間免賤,則到今獨被還屬,似涉冤抑,更爲參酌處置。
正言申恦來啓曰,大君家舍,不合此時造成,臣等論之盡矣。伏覩昨日下玉堂之批曰,意在惜費,有何私情?又以留念爲敎。聖意之回,斯過半矣。臣等亦知聖心之所在,非以爲牽私情也。第念當此水旱極備,師旅方興之日,凡諸動作,固宜一切停止,以省一分之浮費。居此家舍,役雖不鉅,而營建宏宇,呼耶不絶,亦足駭民之視聽,而不瑕有害懼災數字缺耶?知其可已而〈不〉已,是亦私也。伏願聖明,五六字缺彰循環之美。持平李厚源,引嫌而退,相避之法,在下當遞職,請命遞差。答曰,依啓。家舍事,已諭。
韓興一啓曰,憲府無臺諫,今日不得已以監察爲茶時之意,敢啓。傳曰,知道。
以掌令望筒還下,傳于吏批曰,試官回還間,勿爲擬望。
傳于吏批曰,避嫌臺諫處置後罷政。
以備忘,傳于韓興一曰,請囑徇私,國家方爲嚴禁,身爲法官者,尤宜惕念謹愼,而副司直宋希進,前爲掌令時,聽人私囑,論劾營將,使謀免者,得遂其計,事極驚駭,希進拿鞫,以爲懲一勵百之地。且護軍李顯英,以法府長官,同僚循私之狀,昏不致察,反以擧職之人爲非,以示厭惡之色。若有國綱,則其時同事臺諫,惶恐待罪之不暇,何敢顯示不平之色,以杜後日發覺之路哉?其所爲亦甚無謂,先罷後推,以振頹綱。
司諫鄭太和啓曰,近來營將之任,人皆厭避,國綱不嚴,斯亦可見,臣常痛之矣。臣除拜本職之日,得見朝報,憲府請遞忠州營將李淹,臣竊訝論事之體,不爲洽當,翌日肅謝之後,齊坐席上,言及此意,此則同僚之所已知也。及聞兵曹判書李聖求箚中之語,乃詳曲折,事出適然。憲府之官,寧有聽囑循私之理乎?或有風聞,誤臺諫矣。只惟不加審察,率爾發論,亦似未盡,故處置憲府之時,臣更申前日之見,簡通往復,終請竝遞。外間物議,以不當遞而被遞爲非云,臣誠愧惕,方搆引咎之啓,卽聞備忘記,有宋希進拿鞫,李顯英先罷後推之敎,臣不勝驚倒震悚之至。緣臣膠守謬見,處置乖當,以增聖上致疑於臺官之所論,有此無前之擧,瞻聆駭歎,莫不失色,愚臣之罪,至此而無所逃矣。請命罷斥臣職。答曰,勿辭。
睦敍欽,以成均館知事言啓曰,今七月初七日,儒生上旬輪次,政府有故,不得行之之意,敢啓。傳曰,知道。
韓興一啓曰,司諫鄭太和,再啓煩瀆,退待物論矣。傳曰,知道。
韓興一,以兵曹言啓曰,當日私奴今山稱名人,自宣仁門入來,差備門外擊錚,極爲驚愕,令攸司囚禁治罪。宣仁門守門將金年結,常時不能禁斷,以致闌入,極爲非矣。推考何如?傳曰,依啓。
韓興一,以義禁府言啓曰,刑曹五六字缺生等事,係是重罪,不可輕議,趙宗吉照律公事,臣等亦難擅便,判府事金藎國出仕後,竝爲議處之意,敢啓。傳曰,知道。
韓興一,以兵曹言啓曰,金化別破陣兪㗟同,安州赴防當次,上年十二月移文催促,則京畿加平地移居云,加平所報,則金化地移居云,互相推調,累次粘移,今至八朔,尙不現出。不小別破陣赴戍之事,外方視爲尋常,以文移往復,爲塞責之計,兩邑守令,爲先推考,急急起送之意,兩道監司處行移,何如?傳曰,允。
政院啓曰,國家之禮遇臺閣,非苟然而已。風聞之言,有非目見,失實之患,容或難免,而聽納之際,必須優容寬假,以開敢言之路,不如是則言官風采,日就銷落,非國家之利也。宋希進旣不知李淹厭避之跡,則李淹年老,乃是實狀,聞人傳說,據實論啓,初出於爲公擇將之計,未必爲過,言者之必出於循私,旣不可知,況論列之希進乎?況相議論啓之長官乎?今此拿鞫罷推之命,實非平常擧措,臣等愚惑,未諭聖指,外廷之臣,以及遠方,大小聽聞,恐未免物情。自今以後,臺閣結舌,雖有利害大段關緊,孰肯爲國家出言捄正,以裨朝計哉?此事大有後弊,臣等不容含默,敢陳區區。請還收宋希進拿鞫,李顯英罷推之命,以盡聖明禮待臺閣之道,不勝幸甚。惶恐敢啓。傳曰,知道。言之者,亦無私情,則予之所見,迂妄甚矣。
睦敍欽,以承文院言啓曰,沈都督前咨文,更爲點檢,則有數處未妥之語,故改付標以入之意,敢啓。傳曰,知道。
正言申恦來啓曰,司諫鄭太和,引嫌而退。當初處置,旣曰劾其年老,未爲不可,又曰聽囑徇私,必無是理,而乃以動於游談請遞,安知宋希進之必動於游談,而責人於常情之外乎?其所謂膠守謬言,處置乖當,以增聖上致疑於臺官所論云者,自知明矣,請命遞差。臺諫論事,許以風聞者,乃數百年流來規例也。列聖優容諫官,未嘗以論事之失實罪言者,蓋以風聞缺必盡實,而事事必待目睹,則亦無可論之時,以五六字缺之年衰不才,宋希進等終不能目睹,然五六字缺任,則必有所聞矣。況渠圖避之計,又非意慮之所及,身爲言責者,安得不隨所聞而論列乎?兵曹判書李聖求,惡其圖遞於己,適見臺論之發於此時,遂認以圖於己者,又圖於臺官,似或出於過激,而其箚辭中,亦不明證其徇私之狀,則殿下何可執疑似,而不究虛實,囚禁罷推,若無所恤哉?殿下悶國綱之不振,慮公道之不行,乃有此無前之擧,而殊不知受罪者無私然後可得爲懲勸之地,豈非不察之甚耶?聖主不以黯黮罪人。希進罪狀未著,而朝爲諫官,夕就牢獄,恐此後當言責者,皆以希進爲戒,鉗口結舌,無復爲殿下出一言也。竊觀古昔,自非大無道之世,未嘗囚繫諫官,今殿下不屑爲之,群臣何恃於殿下之聖乎?希進尙不可罪,況李顯英之尤無可罪者哉?請少霽雷霆之威,亟更日月之過,還收宋希進拿鞫李顯英先罷後推之命。答曰,依啓。鄭太和遞差事,近於護黨,不允。
韓興一啓曰,白副摠牌文,卽今到院,依前例送于接待所之意,敢啓。傳曰,知道。
韓興一啓曰,臺諫出去,請出開門標信。
吏批,李顯英爲兼知經筵事,金德諴爲嘉善大夫司憲府大司憲,金世濂爲通訓大夫行議政府舍人知製敎兼春秋館編修官世子侍講院輔德,林堜爲通訓大夫行司憲府掌令,金霱爲通訓大夫行司憲府掌令知製敎,朴選爲通訓大夫行司憲府持平知製敎。
兵批,李顯英爲資憲大夫行虎賁衛護軍,兪守曾爲禦侮將軍行龍驤衛副司直,宋希進爲禦侮將軍行虎賁衛副司直,李厚源爲奮忠贊謨靖社功臣禦侮將軍行忠武衛副司果者。燼餘
上在昌慶宮。停常參·經筵。
李德洙,以都摠府言啓曰,本府專摠禁旅,協察戎務。入直之外,禁軍都試,戎器點視,番軍考閱,季朔放砲,賓廳講書,中日試射等事,體統與兵曹,相爲表裏,而闕內禁喧,闕門開閉,本府專掌爲之,兵曹則堂上郞廳一員入直,本府則堂上郞廳各二員入直者,祖宗朝委設之意,似非偶然。竊考法典,服役下人,亦與兵曹一體,平時則書吏四十名,羅將二十名,禁喧近仗,則不限其數,亂後雖缺本府典僕,猶有存者,且有上番軍士,考覈五六字缺雇立推移使喚,故得以成形矣。改軍籍之後,考五六字缺罷,典僕盡爲斜付,兵曹價布雇立者,只書員十一名,使令八名,庫直二名,而一人所食,木綿二匹,食少役苦,勢將渙散。堂上郞廳之數,則依舊仍存。入直公幹,亦遵舊例,而使喚下人,漸至減削。今因兵曹啓辭,近仗六名,又爲全減。近仗則自祖宗朝,以本府禁喧之故,優數派定,而數年之間,屢次減定,至於今日,又爲全減,殊無存羊之義,事體極爲未安。凡各衙門書吏·使令,官員多數帶率之地,固當裁省,而本府則官員數多,下人不足,委屬埋沒,近仗勿爲減去,俾存舊規,下人價布,亦依兵曹下人題給之例,施行,何如?傳曰,言于該曹。
以左議政洪瑞鳳四度呈辭,傳于睦敍欽曰,不允批答。
政院啓曰,咸安儒生趙英汶,又爲陳疏,辭語之狂疏失中,不必深咎,當此受言無諱之時,所當捧入,而末端有矢在弦上,不得不發之語,似若有大段陳說,然而其中四段,略伸於前疏所及,不過憤懟之辭而已。前疏尙未批下,此疏則姑留本院矣。仍竊伏念,疎逖之人,苟有所懷,弊帚千金,自多其說,不復知時措之宜,採用之實,自以爲一二關說,眞足爲經世大策,而及其未蒙一一獎納,則退而大言曰,吾謀適不用,國安得不亂且亡乎?遠外孤陋之聞,從而和之,擧以是歸過於朝家,而不幸災異荐降,變會相乘,則內積不平,轉而成怨,末世聽納之難,又不可不察也。許多章疏間,雖有冗雜失實,無足採用者,而狂妄所發,非有所利而爲之。前旣導之使言,今不當使之落莫。以聖明藏納之度,一一賜以溫批,使遠方聽聞,益知聖朝容受之美,豈不盛哉?臣等忝居出納之地,非不知近日章疏,自上無言不酬,而猶慮紛沓之中,或有聽覽不悉之患,敢此陳啓。傳曰,知道。
韓興一,以戶曹言啓曰,以司憲府啓辭,依啓事,傳敎矣。本曹書吏,法典內元數四十一名,而國家多事之後,別設所掌處亦多,故常患不足於使喚。丁卯以前五十五名,而在江都時,裁減十名。厥後事務益煩,或無料使喚而待闕陞差者,或則食一料而均其苦役者,其數不定,所受料一朔只九斗矣。今宜一從大典額數,只存四十一名,其餘竝皆數字缺宜當。至於算員,則法典內元數三十員,丁卯以前,贈四五字缺江都時,減十七員,算員各有分掌,外而八道,內而四五字缺叩算等事,極爲浩煩,無暇兼察他任,而如訓鍊都監·宣惠廳·大同廳·常平倉·別營·別庫·東萊管餉使·都元帥等處,皆爲定送。此是平時所無之例,故不得不以額外之人差送也。外處分差九衙門,旣不得減除,則本曹元額三十員,似不得減省也。卽今國儲蕩竭,有難形言,而事務之煩劇,十倍於平時,本曹惜費如惜血,每欲裁省浮費,自本曹始,而目見事勢之如此,故不能一切汰減。前項書吏·算員等額,一從法典內元數,毋或濫加一人,宜當。且各衙門書吏數,載在法典,減者不可加,而加者在所當減也。如侍講院七人,而今至十五人,義禁府二十二人,而今至二十三人,吏曹二十一人,而今至二十五人,此等三衙門,似當一體裁減,而臣曹未敢擅便,請令各衙門參量處置,何如?傳曰,依啓。
韓興一,以工曹言啓曰,每年初秋以後,各衙門·諸宮家,以柴草輸運船隻執捉之事,極其紛挐。且托以順歸船,捉送水上水下遠處之弊,亦多,自前具由入啓,累次捧承傳,非不嚴明,而狃玩成習,專不奉行,極爲寒心。今年則自解氷之後,國葬·山陵兩都監,水上斫伐材木,多數運來,而坡州定山之後,許多材木雜物及石物等,無遺載運,勞苦百倍,漁採失節,京江船業之人,或至失所,嗷嗷稱怨,有不忍言。若於此時,復踵前習,如有爭先捉船之事,則無知船人,必爲歸怨國家,所關非細,不可不更爲申飭,以爲禁亂之地。如或現出,則差送各衙門使令,自本曹先爲囚禁,入啓査出,從重科斷,何如?傳曰,依啓。
司諫鄭太和啓曰,臣所見一謬,致咈物情,公議不容,固其所也。同僚處置,已請遞差,而千萬慮外,命牌臨門,强顔赴召,益增罪戾。安有已遞之官,仍據言地之理乎?請命亟罷臣職。答曰,勿辭。
大司諫李植,正言徐祥履啓曰,臣等昨見宋希進等被罪之敎,不勝驚惶。繼見司諫鄭太和,以處置乖當,引避之辭,臣等所論之失,與之無異,卽當引咎請罷,而家在城外僻巷,日勢且暮,不得詣闕。今者同僚還收之請,旣已蒙允,太和避嫌之請,又爲見遞,臣等悶默退伏,至於經夜,今始來五六字缺大,不可一刻仍冒,請命罷斥臣等之職。六七字缺金霱來啓曰,目今人才不登,百職曠廢,自上特下薦人之敎,以示聳動之典,則意甚盛也。苟其人之一一字缺近似,則臣等何敢累日陳達至此哉?工曹佐郞羅茂松,爲人麤雜,行己悖惡,其在鄕居,不得容於隣里,其在昏朝,亦未免爲嗤點。且爲關北馬官,侵虐屬驛,無所不至,大小郵卒,至今唾罵,其人之不可齒於衣冠,執此數事,已可知矣。及今薦人命下之後,奔走干請,人皆笑却,計窮抗疏,有若抱奇才自薦者然,終被異數,至授郞署,是誰欺?欺聖明也。聞者共駭,物情共憤,請命削去仕版。新除授執義臣金集,方在公淸道連山地,掌令臣林堜,時在全羅道務安地,請斯速乘馹上來事,下諭,依前例,府書吏給馬下送。今此試期迫頭之日,文監察當爲署經,而大司憲臣金德諴未肅拜,執義臣金集,掌令臣林堜,持平臣李命雄,在外未上來。雖未備員,臣與持平臣朴遾,不得已署經齊坐之意,敢啓。答曰,依啓。羅茂松事,不允。
獻納金益熙,正言申恦啓曰,護黨,人臣極罪,明主之所深惡也。殿下臨御以來,至誠打破,欲革廷臣之痼弊,而論議之間,尙或有物色之矛盾。臣等雖極無狀,竊常慨然於斯,思欲體聖上之至意,是是非非,一從公議,庶不陷朋比之律矣。頃者憲府立落之是非,雖非出於物色之相猜,而然其過疑臺官,按以情外之目,遂使聖明,因此而有無前之過擧者,自不爲無失,故因其引咎之啓,從公議請遞而已。初非一毫有私於宋希進等,故爲此排抑鄭太和之論也。聖明不諒臣等之本情,至以護黨責之,是平日區區欲免偏比之心,不能見信於君父,自訟其事殿下無狀,而於天地之大,亦有所憾焉。殿下果疑臣等有私於已遞之憲府,則獨不私同席之諸僚乎?惟是公議至嚴,身爲言官,不敢有所左右於其間也。殿下過疑群下,或不觀其事之是非,而斷之以物色之同異,此實有識之所深憂。不意今者,本無同異之可言,而又被殿下之疑之也。臣等旣有護黨之罪,又有處置五六字缺一刻靦顔在職,請亟命鐫削,以爲人臣護黨六七字缺。答曰,勿辭。韓興一啓曰,司諫鄭太和,大司諫李植,正言徐祥履,獻納金益熙,正言申恦,再啓煩瀆,退待物論矣。傳曰,知道。
李德洙,以備邊司言啓曰,公淸監司鄭世規,除授之後,久未出謝,此必是過蒙寵擢,不敢承當,而當此多事之時,似不可一向退伏。且前監司,亦以旣遞之官,分付號令之際,必多有拘礙姑息之患,鄭世規,令該曹催促,使之從速赴任,何如?傳曰,允。
李德洙,以司僕寺言啓曰,因本寺諸島點馬別監請出事草記,傳敎矣。槪聞外方之言,今年水災,畿甸尤甚,嶺南洛東一帶及公淸道山郡數邑亦甚,而其餘則不至大段云。以此言之,則京畿十六牧場,所當勿送。而但此十六牧場中三牧場,則辛未年驅點,餘皆點於壬申,今旣五年。其後孳息之馬,初不烙印,已烙印壯馬,印迹亦皆熹微,故故失馬皮張准減之際,多以無印迹同色皮成頉,欲減則奸僞難防,不頉則其所稱冤,亦似有據,實爲難便,勢難永停,十六牧場中元馬數小處,江華長峯島·信島·島·注文島,仁川無衣島,南陽仙甘彌島·召□島等七牧場,今姑勿點,其餘各道諸場,則依例驅點,似爲便當,敢此仰稟。傳曰,依啓。
李德洙,以司僕寺言啓曰,今來濟州馬,初爲國用,令本島前期馴養上送矣。雖不至箇箇可用,而比前則稍好。其中禾少骨弱之馬,則另爲分養,有將來國用可合馬,則內外寺邊立,無才骨壯者,欲爲戰馬,分爲四等,別單書入矣。但此暑月遠程,百十匹馬,皆能無病准到,無非領來軍官盡心看護之致。問其姓名,乃是癸酉年進上馬領來者。海島之人,再次往來,不無酬勞之典。竝此敢稟。傳曰,知道。領來軍官,參酌施賞,可也。
睦敍欽,以校書館言啓曰,左傳爲不可無之書,而本館未有一件。今聞楊州回龍寺,有私弊刻板云。進上國用及本館上若干件,以本館遺在之紙,依近例摸作印出,何如?傳曰,依啓。
韓興一啓曰,明日當爲開場,而監試官,因諫院避嫌,尙未署經。雖不備員,速爲署經之意,諫院·城上所牌招言之,何如?傳曰,依啓。
李德洙以五六字缺啓曰,副摠管李時白,入直二日,別無疾病,忽於今五六字缺氣絶,醫藥無效,相當藥劑救。當直摠管黃溭,牌招入直,何如?傳曰,依啓。
傳于韓興一曰,李時白處,遣內醫看病。
李德洙,以都摠府言啓曰,副摠管李時白病重,故具由入啓矣。都事李洽,遷延不爲入啓,未知其由,請推考。傳曰,依啓。
韓興一以戶曹言啓,廣興倉牒呈內,今秋等頒祿時,左議政洪瑞鳳,方在呈辭中,領敦寧府事尹昉未肅拜,祿牌不爲出給,自本曹處置云。依前例令倉官領送,何如?傳曰,依啓。
掌令金霱來啓曰,司諫鄭太和,大司諫李植,正言徐祥履,獻納金益熙,正言申恦,竝引嫌而退。臺官論事,例出風聞,營將爲任,極重且大。李淹曾受坡州牧使,以年紀衰耗,被論見遞,則其不合營將之任,據此可知。宋希進身任言責,不過爲隨事論列而已。豈有他意於其間哉?處置之際,不諒本情,疑人於不當疑之地,輕遞論事之多官,俱未免乖當之失,而至於請遞之後,則尤難在職,且處置是非,一從公議,固不容一毫私意也。護黨之敎,實非情外,別無可避之嫌。請司諫鄭太和,大司諫李植,正言徐祥履遞差,獻納金益熙,正言申恦,竝命出仕。答曰,依啓。
李德洙啓曰,副摠管黃溭,以入直事,來詣闕門外,請出開門標信。傳曰,使之明朝入直。
正言申恦來啓曰,大君家舍,不合此時造成,臣等論之已盡矣。伏覩昨日下玉堂之批曰,意在惜費,有何私情,又以留念爲敎。聖意之回,斯過半矣。臣等亦知聖心之所在,非以爲牽私情也。第念當此水旱極備,師旅方興之日,凡諸動作,固宜一切停止,以省一分之浮費。今此家舍,役雖不鉅,而營建宏宇,呼耶不絶,亦足駭民之視聽,而不瑕有害於懼災謹民之道耶?伏願聖明,快下勿亟之音,以彰循環之美。答曰,毋煩。
韓興一啓曰,監試入來,請出開門標信。傳曰,知道。
李德洙啓曰,試官出去,請出開門標信。傳曰,知道。燼餘
上在昌慶宮。停常參·經筵。
元敬王后國忌齋戒。
睦敍欽,以吏曹言啓曰,臺諫多闕,而明日國忌,今日齋戒,政事何以爲之?敢稟。傳曰,過國忌後爲之。
李德洙,以都摠府言啓曰,副摠管黃溭,以會分軍事,除標信,內兵曹進去之意,敢啓。傳曰,知道。
睦敍欽啓曰,卽接二所試官啓辭,誠前古所無之變,多士齊憤,難以禁抑,莫重科場,罷場亦難,二字缺試院後,得病徑出之時,則或有之矣。此則六七字缺處變之道,伏候上裁。傳曰,罷場似當,問于大五六字缺啓曰,鄭斗卿前爲京畿都事時,生事於振威鄕校,以侮辱先聖,至被臺彈,臣等其時曲折,詳知不得矣。但彼多士,旣以斗卿得罪斯文,做此無前之變,是非虛實,難以卒辨,遽爾罷場,則竊恐多士之憤意,歸於朝家矣。今承議大臣之敎,方爲分付矣。第諸大臣,各在私室,相去不邇,或有在江上者,論議往復之間,必至日暮,停當未易,何以爲之?敢稟。傳曰,在門外大臣處,勿爲議得。
李德洙,以兵曹言啓曰,以都體察使啓辭,平安道別入防軍,過冬寒衣,收聚入送事,允下矣。各其冬衣,令其本家准備,以某官下人,某樣衣服,書其衿內,踏其本官印信,九日內盡爲收合,別定差使員,領赴軍兵到防處,査考分給,而一路輸運刷馬,依赴西軍刷馬例,題給之意,慶尙·全羅·公淸·江原及京畿·黃海·平安等道,竝爲行移知委,何如?傳曰,依啓。
睦敍欽,以二所應辦官,以試官言啓曰,今日詩賦出題之後,場中忽然驚動起立,掛榜于懸題板。臣等取而見之,則以試官鄭斗卿,侮辱先聖,偃然兀坐於多士之上,決不可同在明倫之下爲言,大槪如此,臣等反覆開諭,擾亂不止,勢將罷場,而臣等方爲啓辭,故姑爲勸留,敢此啓稟。傳曰,知道。
睦敍欽啓曰,傳曰,大臣議得,何以只問一人以啓乎事,傳敎矣。招問禮曹郞廳,則曰,海昌君尹昉處先問之,則尹昉曰,問于大臣事傳敎,則只時任大臣議啓,例也,不爲收議,故只問時任大臣云矣。傳曰,原任大臣處,亦令問啓。
睦敍欽,以二所應辦官,以試官言啓曰,試官臣鄭斗卿,避入夾房之後,臣等再三開諭,稍得鎭靜。卽刻臣斗卿仍在未安,欲出待罪,以門鑰請開事,來到開坐處,臣等持難不許之際,諸生前至試官所,以爲斗卿,又爲出坐,吾等不可不出去云云。斗卿不得已開門出去,臣等不能禁止。莫重國試,試官一人闕員,士子亦爲擾亂,臣等罔知所處,敢此啓稟。傳曰,知道。
睦敍欽,以禮曹言啓曰,傳敎矣。問于大臣,昇平府院君金瑬,領敦寧府事金尙容,右議政李弘胄,數字缺爲,鄭斗卿,曾前生事於振威鄕校,曲折臣未得四五字缺辱先聖之事,則當被重律,不當齒在衣冠之列,今差試官,已開場入庭,士子中如有未安於心者,則各守己見而已。至於通文,乃是無前之事,令諸試官,十分開諭,俾不至於罷場,似當,伏惟上裁。領中樞府事鄭昌衍,海昌君尹昉,病不收議矣。傳曰,擧子掛榜,數罪試官,非但事極駭愕,漸不可長。且試官被脅出去之後,國家事體,亦不可更爲差遣,更議處之。
睦敍欽,以禮曹言啓曰,傳敎矣。問于大臣,則昇平府院君金瑬以爲,試官雖有所失,旣已承命臨場,則爲擧子者,安敢乃爾,固當有處置之道,而今則已到禮鼓,非但夜間設場,有所不可,試官二員,亦甚苟簡,罷場之外,更無他議,伏惟上裁。行判敦寧府事金尙容以爲,今此試場,擧子所爲之事,極爲駭愕,因若干擧子作挐,國家莫重大比之擧,決不可罷場,試官旣已出場,其代亦不可差出,追後入送,令留在試官,仍爲試取,恐合處變之道,伏惟睿裁。右議政李弘胄以爲,自前外方試所,或有因事罷場之時,而未有如今日之變,極爲駭愕也。已出之試官,決不可差遣其代,今已日昏,勢難試製,而三年大比,莫重之科,亦不可停罷,頃年故臣金起宗,以別試考官在試場,聞喪出來,而不出其代,仍爲試取,事雖不同,不可無權宜之道,雖曰犯夜,寬其時刻,令在場試官,鎭定試取,亦或一道,此出於處變之計,無已則罷場之外,更無議處之事,伏惟睿裁。領中樞府事鄭昌衍,領敦寧府事尹昉,病不收議。傳曰,依昇平府院君金瑬議施行,覆試時,減數試取。
申時酉時,日暈。
左議政洪瑞鳳四度呈辭。不允批答。
王若曰,予言已悉於前,悶左右之如失,卿辭又至於此,愧誠意之不孚。君臣父子之情,天地常經之義,敷心腹腎腸,諒此誥卿之意,作股肱耳目,忍有棄予之懷。念卿有大勳勞,與國實同休戚,扶綱常於萬古,已播鍾鼎之名。際風雲於千年,方深魚水之樂,艱難險阻,志不憚於備嘗,危急存亡,功實著于前後。文章奕世,早延譽於六七字缺正屬望於今日。居然曠世之遭遇,密勿六七字缺倚毗之誠,歷試銓衡之選,天官夏部,紆餘卓犖之數字缺玉鏡氷壺,姸醜賢邪之爭照,功多翼亮,當今舍欲而進?道合經綸,在朝無出其右,蒼生久望於安石,赤舃遂登於台階。惟我二人共貞,賴終始於匡弼,庶幾一心同德,濟塗炭之生靈。云何殄行之言,遽出仰成之際?雖千萬可往,自反縮而何慙?妄是非好譏,不知量也已甚。靑天白日,爭快覩於衆人,北斗泰山,祗足增其重望。不隕厥問,卿豈介於胸懷?此誠何時?予切憂其氣象,欲究其誣,事已付於司敗,好訐爲直,弊難言於將來。慰諭已勤,予悉洞察,辭章不止,卿獨何心?矧今衛政之日非,未堪周家之多難,邊虞民隱,嘆盡祛之亡期。俗薄風澆,痛還淳之何策。顧相臣之進退,係國家之安危,使寡人獨自遑遑,在於卿其可浼浼?嗚呼,念患難之未艾,惟一日未遑寧居,歎朝廷之不尊,使大臣不安厥位。勉體多誥,亟斷來章。所辭宜不允。故玆敎示,想宜知悉。知製敎李時楳製進。
吏曹參判兪伯曾上疏,伏以,人主用人,猶匠之用木,大小長短,各有其宜,如使小當其大,短當其長,則其何能有成乎?臣之駑劣,最居人下,而幸際昌辰,偏承隆渥,歷揚淸顯,首尾十四年矣。常以爲宿恙纏身,必是福過所致,慄慄危苦,若臨淵谷。今玆新命,遽出於千萬夢寐之外,命德之器,奚至於無寸長可紀之人乎?此等異數,曠世難逢,而以臣之空疏無狀,其何能仰副盛意,報答鴻私耶?況當上下奮勵,與一國更始之時,固當取一時名重爲士類所推者,而拔擢之,可也。如臣已試無效者,宜在退斥之中,而反承超擢之命,驚惶踧踖,心不自安,愧在於中,顔變於外。臣心尙然,況於物議乎?亞銓之秩,決非小臣所敢承當。伏望亟收盛命,以安愚分,公私幸甚。謹昧死以聞。答曰,省疏具悉。卿忠直實朴,少無外飾,故予今超擢,以示所尙。卿其勿爲控辭,安心察職。燼餘
上在昌慶宮。停常參·經筵。
下直,固城縣令姜瑜,安興僉使朴挺健,井浦萬戶鄭,楊州營將申景涑。
李德洙,以都摠府言啓曰,今日入直軍士,當爲中日習射,而有國忌退行之意,敢啓。傳曰,知道。
元敬王后國忌。
韓興一,以禮曹言啓曰,以吏曹判書金尙憲箚子,令該曹議處,首唱儒生,摘發治罪事,傳敎矣。今此監試二所,因擧子作鬧,至於罷場,此曾前所無事。吏曹判書金尙憲,慨然於士習之不正,且慮五六字缺體,有此陳箚矣。一所合取二百人,以補二所應取之數,五六字缺變權宜之策,亦未知穩當與否,而莫重科擧之事,臣曹不敢容易處置,議大臣定奪施行,而首唱儒生摘發事,令四館覈出,何如?傳曰,允。
李德洙,以司僕寺提調言啓曰,臣等伏見市人弊瘼,據戶曹甘結內辭意,極爲驚駭。大槪駝駱乳牛在前,則果是畿民之役,而相替去來,不無民弊,故近自本寺,買得乳牛,恒置寺中,而若犢壯乳絶,則不得已添價改之,雖或新牛之價,不如舊牛,本寺則惟以取乳爲重,故無犢二牛之外,例必添價,面給牛主矣。但此市人之所以爲厭者,可合乳牛,自本寺無路聞見,使渠輩覓納之故也。若渠等或以此爲苦云,則猶之可也。每朔改備,倍價覓納,至費十餘匹等語,大是欺罔,尤爲過甚。今年正月以後所改者,只是二牛,且此時牛價元十滿十餘匹,乃以每朔至費十疋爲言,豈非可駭之甚乎?本寺之所以立牛,爲恤畿民之弊,豈肯使都下市民,有此被侵之事哉?於此一事,足見人心之任便,無所忌憚,而敢於欺罔,誠可痛也。大抵駝駱,非如他御供之比,係是藥餌補養之物,而因渠輩無形之語,猝然革罷,其於臣子享上之義,殊極缺然,不得不備陳曲折,更候裁處。惶恐敢啓。傳曰,知道。民厭之事,不必强爲,依前傳敎施行。
自未時至申時,日暈,燼餘。夜自一更至三更,月暈。春坊日記
上在昌慶宮。停常參·經筵。
有政。〈吏批,〉吏曹判書金尙憲進,參判兪伯曾進,參議尹煌呈辭,都承旨李敏求進。兵批,判書李聖求備局坐起進,參判鄭廣敬呈辭,參議鄭基廣病,參知李尙伋進,左副承旨李德洙進。
睦敍欽以禮曹言啓,傳敎矣。議于大臣,則行判敦寧府事金尙容以爲,伏見金尙憲箚子,辭緣似合處變之道,但他大臣,皆以病不爲獻議,臣以一家之人,獨爲獻議,不無可避之嫌,不敢有所異同,伏惟上裁。領中樞府事鄭昌衍,領敦寧府事尹昉,病未獻議,昇平府院君金瑬,霍亂方劇,不得獻議,右議政李弘胄五六字缺答未下,不敢獻議。大臣之議如此,上裁施行,何如?傳曰,依議施行。
傳于睦敍欽曰,昇平府院君金瑬處,遣內醫看病。
李敏求啓曰,凡朝報,兩司奇別書吏將本院日記軸及單抄冊,謄書以出,乃是事例,而近日兩司書吏,怠慢成習,緊關公事及章疏批答,一切不出朝報。數日前自本院招致,以一一書出之意,丁寧言之,而猶不動念,前後上疏批答,一不書出,極爲過甚。令攸司囚禁重治,何如?傳曰,允。
李德洙啓曰,平安道守令赴任,一日爲急,方伯至有催促狀啓,而兩司官員不備,不得爲署經齊坐云,極爲可慮。雖不備員,使之依近例,速爲開坐署經事,兩司城上所牌招言之,何如?傳曰,允。
內醫辛德淸書啓,昇平府院君金瑬病證,大槪自本月初九日夜間,始得霍亂,多飮氷水,嘔吐之後,因成泄瀉,達夜終日,度數無節,不能收拾。一日之內,氣力委頓,今則少似差減,而還爲閉塞,下氣不通,又有煩悶之症,此必濕熱在內,胃土受傷之致也。宜以薷苓湯,加枳殼等,連用三四帖,爲當。傳曰,劑送。
李德洙,以兵曹言啓曰,今七月初十日,閑良李斗卿稱名人,自宣仁門入來,差備門外擊錚,極爲駭愕,令有司囚禁治罪。同門守門將金承緖,常時不能禁斷,以致闌入,亦爲非矣。請推考。傳曰,依啓。
李德洙,以兵曹言啓曰,本月初九日銅龍門內,有相鬪之聲,卽令捉來推問,則漏局使令洪知者,逢打於大殿別監金龍稱名者,衣袖裂破,流血滿面,所見極爲驚駭,而係是大殿別監,自曹不敢擅加罪罰,令有司依法重治,如何?傳曰,依啓。
李德洙,以兵曹言啓曰,公州營將崔震立,以全羅右水使遞任後,時未上來,除朝辭赴任之意,行移,何如?傳曰,依啓。
李德洙,以兵曹言啓曰,以觀象監啓辭,言于該曹事,傳敎矣。旣經裁減之後,續續還仍,未免苟且之歸。但司正二員中一員,則乃是東班換作遞兒云,此則仍存,似當。伏惟上裁。傳曰,依啓。
睦敍欽,以禮曹言啓曰,諸道朔膳,限丁丑年十二月六七字缺傳敎,旣已爲行會矣。世子宮及先王後宮六七字缺爲行移,何如?傳曰,依啓。先王後宮朔膳,厥數不多,數字缺爲停罷。
睦敍欽,以禮曹言啓曰,以吏曹判書金尙憲箚子,議大臣公事,傳敎矣。一所生進兩試,各加取一百人,以補二所應取之數事,一所試官處,知委施行,何如?傳曰,依啓。
李德洙,以兵曹言啓曰,自募軍大丘騎兵李雪生,試才鳥銃中數,別單書啓矣。觀其容貌,亦爲驍健,依他例資粧木題給入送之意,敢啓。傳曰,知道。依他例施賞。
李敏求,以吏曹言啓曰,戶曹,因憲府戶兵曹書吏及算員減定啓辭,竝他司書吏,令本衙門,參量處置事,傳曰,依啓事,傳敎矣。本曹書吏,法典內元數二十一人,而亂後增至二十五人,只受單料,雖或減定,所補無多,而當此冗官減省之時,不可無裁減之事,依啓辭,書吏四名減定,何如?傳曰,依啓。
李德洙,以兵曹言啓曰,傳敎矣。香室忠義,與衆子有異,則陞付司猛·司正,亦爲無妨,令忠勳府處置,何如?傳曰,依啓。
以左議政洪瑞鳳五度呈辭,傳曰,趙恦之言,出於搆陷,予已洞燭,卿其勿爲固辭,從速入來,以副上下之望事,遣史官諭之。
李德洙,以兵曹言啓曰,傳敎矣。都摠府書員·使令·房直等價布,每名元定步木二疋,而中間又以軍士永定代給,使之捧價而食,及後永定軍士革罷之後,步木二疋,還爲上下者,亦已數年矣。到今裁省之日,乃有加給之請,未知其由。摠府堂上郞廳,元數雖多,擧動之外,別無一時盡數供仕之事,書員十一名·使令八名,似無略少之患。至於近仗,本爲禁喧而設,近來只爲都摠府使喚之卒,當此省弊之時,不可徒取存羊之義。但摠府乃是王子君以下尊貴宰臣出入之地,不可不略爲變通,近仗半減,三名仍存,似爲宜當。敢啓。傳曰,知道。近仗元數不多,竝爲仍存,可也。
睦敍欽,以侍講院言啓曰,戶曹啓辭內,各衙門書吏數,載在法典,減者不可加,而加者在所當減也。如侍講院七人,而今至十五人,義禁府二十二人,而今至二十三人,吏曹二十一人,而今至二十五人,請量各衙門參量處置何如事,依啓矣。本院下吏,乙丑年復設時,冊色書吏六名·隨廳書吏十二名定限,而厥後丁卯年,江都移奉時,大臣會同裁省,書吏三名減下矣。大槪考諸大典,則本院官制,旣無兼官之規,書吏七名云者,似是只有實官五員時事也。今則實兼官竝十員,若以七名爲限,則不但大小擧動時及會講朝講之際,必有苟簡之患,冊色·隨廳,將何以分定?不成模樣,實爲可慮。此所以前日大臣會同裁省時,只減三名者也。然而當此中外冗費一從省減之日,獨於本院書吏,不可仍存近例,冊色竝十五名內,三名又爲減下,何如?傳曰,依啓。
李德洙,以備邊司言啓曰,卽見全羅監司牒呈辭緣,則自募軍柳憶所告,願募同志人李萬守等四名,追後入送事,行移所居官,則李萬守等,俱以有役人,別無應募相約之事,而因嫌瞞告侵責云。柳憶實因嫌怨,有此瞞告,則情甚可惡,所當推治,而李萬守等,亦不無厭憚遠征,旣許中悔之弊。今姑置而勿論,李萬守等,亦勿上送之意,行移,何如?傳曰,依啓。
李德洙,以備邊司言啓曰,前僉使鄭國彬等,呈狀于本司,以爲渠等,俱以北道邊將時,或軍器不修,或城機不修之罪,因監司狀啓,本道充軍,到配後朔數過半,又因監司狀啓,以罪犯不重,竝爲分揀,起送西路,使之從軍矣。旣曰蒙放,而未免從軍,前有朔數,而後無期限,有同移配,冤悶莫甚云。此輩從輕赴西,而不爲定限,則從軍之苦,反有甚於安頓配所之時,殊無分揀原放之意。令該曹各人到配日月及未准朔數相考,半減定限,似爲宜當。敢啓。傳曰,依啓。
李德洙,以兵曹言啓曰,以司僕寺點馬差出事,傳敎矣。下三道水災形止,雖未能的知,而災傷敬差官,將爲下送覆審,紛擾之際,又送點馬,調發民丁,驅馬之役,一時竝作,民間騷屑之弊,有難形言。點馬差送當否,議于廟堂酌處,如何?傳曰,依啓。
李德洙,以兵曹言啓曰,曹啓辭,傳曰,婢孝養等事,更爲參酌處置事,傳敎矣。孝養等事,在於昏朝,所當釐正,而他人皆以四十間免賤,則孝養等獨被還屬,似涉冤抑之意,果如聖敎。令該掌,査考其時事例,與他人一體施行,何如?傳曰,依啓。
睦敍欽,以肅寧殿入番宗室言啓曰,本殿進止忠義姜晉昌·鄭馨遠·尹淳·鄭德輝四人,分左右輪回入番,其任重且苦,而忠義等皆降付司勇云。此四人,與香室忠義比之,則其苦似倍,使之依前勿降付祿,何如?傳曰,言于該曹。
睦敍欽,以內醫院都提調言啓曰,去春間本院前提調崔鳴吉,會計藥材時,熊膽多有欠縮之數,而或慮文書錯誤,相考後將爲處置,而未久見遞,提調臣金尙憲出仕後,掌務醫官等,掩置不告,未及査覈矣。昨日捉得熊膽偸竊人,則乃本院水工崔男·應守等,而院書員朴義賢,亦在援引之中,李承業稱名人,則應水處買得偸賣熊膽,亦爲現露,故竝已移送捕盜廳矣。掌務醫官等,趁不告知於新提調,亦爲駭愕,竝推考,何如?傳曰,依啓。
通信使任絖啓曰,臣一行所帶員役等事,幾盡定奪,惟是行到彼中,各項酬應節目,似未詳盡于該曹事目之中故臣等會同相議,逐一條列于後,請令廟堂,明白指揮事,惶恐敢啓。一,島主所謂與關伯相接時言語,十分詳審云者,其意似有所在。彼若提起義成·調興等相爭曲折,則兩倭之事,在於使臣所答一言,目前日後所關非細,不可不詳審處置,其間措語,令廟堂明白條列指揮,何如?一,使臣傳命之後,彼若以回謝爲名,而欲送其人,則對馬島主必自爲之周旋,而設或不聽,島主言及于使臣,則其間所答,令廟堂指揮,何如?一,到彼之後,或關伯及執政中語及北奴丁卯事及卽今情形,則其所答措辭,令廟堂指揮,何如?一,石硫黃貿來事,因筵臣啓辭蒙允,譯官等已聽分付矣。但一自調興生事之後,凡干軍器之物,許貿我國,爲其大禁云。今此使臣之行,若得開諭,俾停防禁之路,則硫黃之載到釜山,必如前例,而至於一行貿易,有妨事體,令廟堂更爲商量定奪,何如?一,刷還一款,歲久年深,似不如前行之所得,而以其數多寡,必爲强爭與否,令廟堂指揮,何如?一,使臣及軍官數字缺一行所着服色與脫服時儀注,令該曹定奪,五六字缺國近年新創孔廟云。彼或言及尊崇先聖,五六字缺異敎之配列者,則行禮與否,何以爲之?令廟堂商量指揮,何如?一,校檢辛喜季啓下之後,譯官等皆言,日本,今無典故之倭,庚寅舊例,難爲考證,到彼之後,行禮見接之際,多有難便之事云,而吏文學官權侙,亦合書記之任,請權侙與辛喜季,相換帶去。傳曰,依啓。
睦敍欽,以內醫院都提調言啓曰,今因戶曹民瘼啓辭,司僕乳牛停罷,以除民瘼事,傳敎矣。駝駱非如尋常饌品之比,乃補元氣調脾胃之一藥物也。況自上原來所患之症,不無一分憂患之端,決不可遽爲停止。司僕寺多有所儲,自其司備得一二雌牛,肥養以待,則不煩民弊,而足以繼用,仍爲煎入,何如?傳曰,知道。近日則此粥,不爲進御,勿爲煎入,可也。
假注書李英發書啓。臣承命往諭于左議政臣洪瑞鳳,則以爲,臣負犯深重,不敢寧處,出屛郊外,恭俟譴罰,至降洞燭之敎,遣史官下諭。臣感激恩私,繼之以涕泣,不知所達云矣。傳曰,知道。
韓興一,以戶曹言啓曰,本曹事務煩劇,近來唐差不絶,故一員長在於接待所,其他江都往來,別營·別庫察任,日不暇給,正郞許穉·金素,皆以災傷敬差官受點,極爲悶慮。許穉·金素敬差官改差,俾得仍察本任,宜當。敢啓。傳曰,依啓。
韓興一,以戶曹言啓曰,乙亥條西糧米,三月內輸納于海州事,曾已知會矣。目今西邊糧餉,比前尤急,故本曹移文于管餉使,諸道各官未納,使之査考移文。今見管餉使移文,則公淸道藍浦等四邑未收,全羅道長興等五邑未收,慶尙道慶州等三十八官未收。嶺南海路遙遠,雖不能及期畢納。而過限三四朔之後,未納之官,至於如是之多,似爲稽緩。監司沈演推考,七八月內,催促入送事,行移,何如?傳曰,依啓。
吏批,李植爲知製敎,金慶徵爲奮忠贊謨立紀靖社功臣嘉善大夫行司諫院大司諫順興君,鄭太和爲通訓大夫司僕正知製敎兼世子侍講院弼善校書館校理漢學敎授惠民署一字缺學敎授,金世濂爲通訓大夫行司諫院司諫六七字缺世子侍講院輔德,林墰爲通訓大夫行司諫院正言六七字缺星爲中直大夫行世子侍講院司書知製敎。從仕郞□□館正字兪名曾。徐弼文爲嘉善大夫行江界都護府事,權勛爲通訓大夫行高陽郡守,柳楫爲奉直郞麒麟道察訪,通訓大夫行咸鏡北道審藥邊墡,通訓大夫行咸鏡南道審藥車挺元,通訓大夫行咸鏡北道審藥金孝悌,通訓大夫行平安道審藥劉得良。
兵批,徐祥履爲振威將軍行義興衛副司直,鄭斗源爲嘉義大夫行龍驤衛副司猛,尹晊爲折衝將軍行忠武衛副司猛,李言惕爲嘉善大夫行忠壯衛副司勇,曺浩爲折衝將軍行忠武衛副司勇,李灃爲折衝將軍行忠武衛副司勇,李後奭爲振威將軍行忠武衛副司勇,任愼爲忠武衛副司勇,李植爲折衝將軍行龍驤衛副護軍者。
掌令金霱來啓曰,目今人才不登,百職曠廢,自上特下薦人之敎,以示聳動之典,則意甚盛也。苟其人之一毫近似,則臣等何敢累日論列至此哉?工曹佐郞羅茂松,爲人麤鄙,行己悖惡,其在鄕居,不得容於隣里,其在昏朝,亦不免爲嗤點,且爲關北馬官,侵虐屬驛,無所不至,大小郵卒,至今唾罵,其人之不可齒於衣冠,執此數事,已可知矣。及今薦人命下之後,奔走干請,人皆笑却,計窮抗疏,有若抱奇才自薦者然,終被異數,至授郞署,是誰欺?欺聖明也。聞者共駭,物情齊憤,請命削去仕版。在前科擧時,外方士子作挐,罷場則間或有之,識者猶歎其士習之不美,至於京中士子,詬辱試官,以致罷場,則誠前古所無之變。人心世道,一至此極,可謂寒心。設令試官,不厭於士子之心,旣承君命而往,何敢恣意罵詈,持鼓追逐,有若無法者之爲乎?其首倡儒生,自上已下摘發治罪之命,臣等不必更陳。但聞當日作挐,非擧場多士本意,初出於若干年少浮薄之人,而諸生中名紙踏印者,則削籍而罰之,欲爲仍坐搆草者,則悖言叱辱,瓦礫隨之,終至於罷場而後已云。以此言之,妄作之罪,自有所歸,元非多士之失,今若只存一數字缺試減數,則非但有患常式,必有多士之落莫,六七字缺數試取,則必有苟充之弊,而外方設場,民弊極六七字缺之日,決不可重貽民弊,臣等之意。不如只罷京中兩所,以數日內數字缺開場,仍以當初錄名,分所考取,則事涉穩便。今日權宜處置之道,不出於此。或者必以京外試日各異爲嫌,此則不然。凡同日設場本意,所以防其互相濫入之患也。今若速爲設場,則外方擧子,雖欲冒法再赴,決無及來之理,少無損於國家設科之法。請令該曹,急速擧行。答曰,今爲二所擧子,更爲設場,則毋以矯惡習而杜亂萌,依吏曹判書金尙憲啓辭施行,可也。羅茂松事,不允。
正言申恦來啓曰,大君家舍造成停止事,臣等論列累日,而聖意愈邈,臣等之惑滋甚焉。當此水旱極備,師旅方興之日,凡諸動作,固宜一切停止,以省一分之浮費。今此家舍,役雖不鉅,而營建宏宇,呼耶不絶,亦足駭民之視聽,而不瑕有害於懼災謹民之道耶?知其可已而不已,是亦私也。伏願聖明,快下勿亟之音,以彰循環之美。國家設場試士,極嚴且重,不容有一毫苟簡,況監試取人,元有定額,非如別擧試取之無常數也。玆者士習不美,作挐國試,驅逐試官,終至罷場,此前古所無之變也。鼓動倡亂者,不過十數悖妄之輩,而因此竝停千餘多士,至減會額,則非但無罪者,見停之爲冤,祖宗朝取士常憲,亦未免壞了,終場合赴,毋論便否,已無及矣。今若於一所成篇,加取二百之額,則不才苟占者必多,況國家取士之道,無偏厚薄,二所無罪擧子之坐停者,其視一所額外之倍取,得無少望乎?往者庚子監試,錄名錯雜,兩所入門數,多寡不均,初場旣製之後,因臺論罷榜,此足見先朝重科擧不苟簡之盛意也。今番監試不罷,則無以存國家體面,鎭士習澆薄,各處再設之弊,有不暇論也。請亟命罷榜。答曰,今因無賴輩之作亂,率爾罷榜,殊極不可,更勿煩論。且大君家舍,不久停役,亦勿瀆擾。
夜自一更至三更,月暈。燼餘
上在昌慶宮。停常參·經筵。
睦敍欽啓曰,江參將黃州餞慰差備譯官金後昌,參將謝帖,稱病不爲親呈,使其同生弟代呈,極爲泛濫,請從重推考。傳曰,依啓。
李德洙,以備邊司言啓曰,以司僕寺點馬差送事,傳敎矣。今年水災,以所聞言之,則下三道被災,別無小異於京畿,此時發民驅馬,竝擧於敬差官覆審紛擾之際,則其弊誠如該曹所陳,而司僕寺馬政,亦非小事,若過今年,又爲等待後式,則不無虛疎之事。今年則姑勿發遣點數字缺明年秋成,不拘式年發送,宜當。敢啓。傳曰,依啓。三四字缺以禮曹言啓曰,卽見戶曹移文,肅寧殿參奉所報四五字缺祭物中不足加士里,量宜加磨鍊云,而雖微細之物,無啓下公事,數字缺分定於外方,加士里不足之數,啓下移文,以爲分定外方之地云云。當初祭物磨鍊時,則本曹與戶曹·司饔院,同議定數,而一依仁穆王后國喪時例爲之矣。祭物雖有一二不足之數,自戶曹似當隨便磨鍊。今此加士里,令戶曹量宜分定,俾無祭用不足之患,何如?傳曰,依啓。
李敏求啓曰,聞知事金時讓,在忠原寓所,患痢苦劇,證勢危重,而未能詳知。今者其子金徽抵政院書吏書,其父患痢十餘日,不省人事,前日上疏批答·有旨,不得祗受云,係是重臣之病,敢啓。傳曰,內醫齎藥下送,使之盡心救療。
李德洙,以兵曹言啓曰,本曹參判臣鄭廣敬身病,呈辭受由,參議臣鄭基廣,亦以身病,不得仕進,臣以備邊司有司堂上,連日無暇。只有參知臣李尙伋,今方入直,而非但疾病事故,未可預料,外司機務,不得顧見,事多稽滯。請假參知差出,使之替直。傳曰,依啓。
李德洙,以兵曹言啓曰,曹草記,自募軍李雪生事,傳曰,知道。依他例施賞事,傳敎矣。前日自募軍丁仲生,鳥銃邊二中,兒馬一匹賜給矣。今此李雪生,亦爲鳥銃邊二中,依他例施賞,則當爲賜馬,而賜馬之典,自下不敢擅便,敢此申稟。傳曰,依他例給之。
韓興一,以戶曹言啓曰,備忘記,御供減損事,傳敎矣。臣等於御供裁損一事,豈不欲仰體聖上遇災節損之盛意。而只緣一日所供,甚爲薄略,若又裁減,則魚不得完體,醢不得滿器,揆諸事體,極爲未安,而且與甲子·丁卯經亂還都之始,有異,故議于大臣,以不當減省之意,入啓矣。今承聖敎,不勝惶恐。考諸甲子年裁減單子,則物名數目,亦不得分割,故凡逐日進排之物,間一日進排,則是半減也。至於庚午,始用今例,今亦依甲子年例,闕內供上,諸嬪以下,朔下饌物,竝皆限明年半減,而計其應減之數,派減於諸道,以爲生民之實惠,宜當。大臣之意如此,敢啓。傳曰,勿爲限年,依啓辭施行。且先王後宮,少無優待之事,而些少饌物,每每減削,事體未安,依前仍存。
睦敍欽,以禮曹言啓曰,昨日初昏四館柴數字缺本曹曰,首倡儒生,摘發治罪事,傳敎矣。今日五六字缺儒生,方爲摘發,旣無文書可考,又無目見者,不可五六字缺處,發簡問之,則皆以不詳姓名答通。似聞首倡儒生,多至十餘人,一字缺無緣盡知姓名,不得已只取其中表表傳說者,儒生姜戭·沈敞·金廈楹·曺挺恒·曺時望·朴賓·朴睟行等七人,已爲停擧云。敢啓。傳曰,知道。悖妄之徒,不可以尋常停擧,懲其罪惡,竝決杖充軍,且厥父兄,亦難免不爲敎訓之失,在職者罷職。
李德洙,以司僕寺言啓曰,濟州馬領來軍官,參酌施賞,可也事,傳敎矣。此係恩典,參酌輕重,非臣等所敢擅便。蓋聞濟州軍器領來軍官,因廟堂啓辭,已有論賞之事云。依此例施行,何如?傳曰,依啓。
李德洙,以兵曹言啓曰,備邊司啓辭,前僉使鄭國彬事,傳敎矣。鄭國彬等所犯,初以徒三年定配,勿揀赦前,而今蒙特宥,赴西從軍,屬於副元帥票下矣。此類皆以上年夏間到配,今年夏間放送,則已經一年定配,而猶有兩年未准本律矣。今因備邊司啓辭,半減定限,則限一年立防,宜當,以此定限之意,副元帥處行移,何如?傳曰,依啓。
李德洙,以兵曹言啓曰,以肅寧殿入番宗室啓辭,言于該曹事,傳敎矣。大臣議定之事,臣等不敢擅便,令忠勳府稟處,何如?傳曰,依啓。
正言申恦來啓曰,國家設場試士,極嚴且重,不容有一毫苟簡,況監試取人,元有定額,非如別擧試取之無常數也。玆者士習不美,作挐國試,驅逐試官,脅辱多士,終至罷場而後已,此前古所未有之大變也。鼓動倡亂者,不過十數悖妄之輩而已。元非多士之所爲,故擧場之人,無不痛惋。彼作挐之輩,固不惡也。若因此而竝停千餘多士,至減會額,則非但無罪者,見停之爲冤,祖宗朝取士常憲,亦未免壞了,不幾於怒甲而移乙,因噎而廢食乎?今若於一所成篇,加取二百之額,則不才苟占者必多,況國家取士之道,無偏厚薄,二所無罪擧子之坐停者,其視一所額外之信取,得無少望乎?往在庚子監試,錄名錯雜,兩所入門數,多寡不均,初場旣製之後,因臺論罷榜,此足見先朝重科擧不苟簡之盛意也。此而不罷,則無以存國家體面,鎭士習澆薄,各處再設之弊,有所暇論。請亟命罷榜。答曰,已諭毋煩。
掌令金霱來啓曰,在前科擧時,外方士子,作挐罷場,則間或有而五六字缺不美,至於京中士子,詬辱試官,以致罷場,則誠前古所無之變,人心世道,一至此極,可謂寒心。設令試官,不厭於士子之心,旣承君命而往,則何敢恣意罵詈,持鼓追逐,有若無法者之爲乎?但聞當日作挐,非擧場多士本意,初出於若干年少浮薄之輩,而諸生中名紙踏印者,則削籍而罰之,欲爲仍坐搆草者,則悖言叱辱,瓦礫隨之,終至於罷場而後乃已云。以此言之,妄作之罪,自有所歸,聖批以毋以矯惡習杜亂萌爲敎,臣等竊以爲不然。此非多士之所失,若以此遽停千餘擧子,則豈非落莫之甚者乎?況於一所增數試取之擧?非但有乖於祖宗朝法制,亦有不才苟充之弊,其爲苟且,甚矣。且外方設場,民弊極重,況當水旱交極之日,決不可重貽民弊。臣等之意,不如只罷京中兩所,以數日內,擇日開場,仍以當初錄名,分所考取,則事涉穩便,今日權宜處置之道,不出於此。或者必以京外試日各異爲嫌,此則不然。凡同日設場本意,所以防互相濫入之患也。今若速爲設場,則外方擧子,雖欲冒法再赴,決無及來之理,少無損於國家設科之□。請令該曹,急速擧行。雖啓下公事,臺論旣發,未停之前,則不得捧承傳,例也。今此監試罷榜之論,兩司俱發,而該曹以生進加取事,一所試官處,知悉擧行之意,循例啓請,揆之事體,殊未妥當,請當該堂上推考,郞廳罷職。答曰,已諭毋煩。該曹堂上·郞廳,竝推考。
李德洙啓曰,生進加出事知悉,當該堂上·郞廳,竝爲推考事,命下矣。臺諫方以郞廳罷職事,論啓,推考承傳不得捧之之意,敢啓。傳曰,知道。燼餘
上在昌慶宮。停常參·經筵。
下直,益山郡守沈,鹿島萬戶朴有信,多大浦僉使文興民,助羅浦萬戶安敬誠。
李德洙,以都摠府言啓曰,今日入直軍士,中日習射,請出標信。傳曰,知道。
趙緯韓,以戶曹言啓曰,卽見廣興倉牒呈,左議政洪瑞鳳,今秋等祿俸輸去,則方在待罪中,不敢承受,自本曹處置云。令本倉依前例,仍爲留置,以待出仕後輸送之意,敢啓。傳曰,知道。
李德洙啓曰,卽者趙絅招問,則辭說甚多,且甚亂書。以此入啓未安,令禁府楷書啓目,且結末處置入啓,何如?傳曰,自政院招問之事,禁府書啓,未知其可也。
李德洙啓曰,凡入啓文書,必以注書書之,例也。今此趙絅招問之辭,必須正書而後,方經御覽,不可令下人書之,而假注書尹瀁,稱以舊例所無,終始堅執,不肯書入,其任意自便,不識事體,甚矣。而近來朝綱之不立,亦極寒心,請假注書推考。傳曰,依啓。
李德洙啓曰,因本院趙絅招問後啓辭,傳敎矣。楷書別紙以入之意,敢啓。傳曰,知道。
以慶尙左右道敬差官望,傳于李敏求曰,擇擬。
傳于李敏求曰,廉謹被選人中,方在罷散者,敍用。
政院招問趙絅。□□所對大廈,世居抱川者也。抱川一鄕之人,非其族親則故舊也。凡大廈所爲,何事不知?而納馬洪相之事,亦不得諱於一鄕,故小臣亦居其鄕,遂得聞焉。非只一人所傳,乃入臣之耳也。臣何得摘擧一鄕人姓名?臣雖駑劣,進言之時,則臺諫也。告引他人,以證言根,國朝二百年,臺諫所無之事也。臣何可畏沒身之罪,創開援引之路也?任臺諫許以風聞者,其來蓋久,燈籠錦之事,自是唐介之風聞,而賢如彦博,猶且不饒,至於面斥上前。其時彦博拜謝,而未聞嗾子自明,仁宗雖盛怒,貶逐唐介,而亦未聞詰言根出處於唐介也。若臣之所聞,則比唐介爲切,而洪瑞鳳之貪婪,不止受此大廈一馬,則安有一分可恕之地哉?小臣封事所論,特擧其近年事耳。仍念聖上如日月之照臨,群下之賢愚曲直邪正廉墨,何所可逃?瑞鳳父子第宅,跨據一洞,窮極奢麗,繚繞垣墻,僭擬諸宮,雖昏朝柳·朴之室,無以加此。李起曾之納基,秦應己之納銀,藉藉於國人之口。況洪時泰納米之說,曾已上徹天聰,尤不可誣也。則於大廈一馬,何有哉?且大廈監濟州,賂權宰,不是小贓,則及乎事覺之後,豈不欲以死自明?所以挾城社,有此上章之擧也。大廈目不知書,人所共知,而踵命一投疏者,誰之計也?祖宗朝來臺諫之言人賄賂之罪者何限?而亦有偃然陳疏,與臺諫相抗爭訟,如今日者乎?公議之不在朝廷,此可知也。一字缺臣孤立如臣,知有國家,而不知有身,發憤六七字缺聖明赫然覺悟,一洗貪汚之風也。今反爲命一六七字缺上詰以言根,臣寧受妄言之誅,不敢多染鄕人。傳曰,言于禁府。
以備邊司平安監司狀啓粘目,義州城修築,今番設科取人,專數入送,則足爲守城之用,而近日裁省後,剩出米布輸送,則軍餉亦不至乏少矣事,傳曰,近日裁省後,剩出米布幾千石耶?問于該曹以啓。
李德洙,以刑曹言啓曰,今七月十一日承傳內,監試二所,首倡罷場儒生姜戭·沈敞·金廈楹·曺挺恒·曺時望·朴賓·朴粹行等,竝決杖充軍事,傳敎矣。向前姜戭等七人,依犯充軍律,杖一百決杖後,移送兵曹定配之意,敢啓。傳曰,依啓。
以兵曹儒生姜戭等,首陽山城充軍單子,傳曰,他邑充軍。
正言林墰啓曰,科擧之法,極嚴且重,試官之外,至遣臺監者,所以增重其事也。四面棘圍,而且令金吾禁亂,四館整齊,祖宗設法之意,豈偶然哉?今者二所擧子若干輩,乃於正坐出題之後,倡爲作挐,驅逐試官,詬辱萬狀,竟日紛迫,以至於罷場而後已。京試罷場,此前古所未聞之變也。豈料二百年敎養之餘乃有此悖亂之擧也?瞻聆震駭,孰不寒心?鄭斗卿始以醉妄,得譏謗於畿邑,館學削名,不齒仕路,有年矣。頃因削名旣解,復廁朝端,而獲預於試官之列,奉命入試圍,則亦一王人也。如曰士子餘憤未盡,尙有恥居其下者,則初不入其場,爲士夫第一義,而旣入之後,則自守其志而已,可也。乃敢十數人列名,通文掛榜,揚言叫噪,略無顧忌。聖廟是何等地,而有若戰場然,此豈冠儒冠尊聖人者,所可忍爲也?當初自割其名紙,特書通文,則意不在於製述,而其必欲亂場者,明矣。掌試諸官,媕婀終日,旣不能據法而處之,又不能封其通文,明白啓達,其亦怯之甚矣。鄭斗卿亦以承命之官,雖被脅迫,何敢於啓辭未下之前,徑自出門?其不識事體,亦可罪矣。本所許多儒生,逢一場莫大之變,不能出一言,辨是非鎭定士數字缺乃若觀望而自退,罪雖在於若干之輩,而恥五六字缺其亦不幸而混雜矣。因此罷場,一番廢擧,六七字缺識之士,入於其間,則目見世道之至此,無復太平氣象,抑或一字缺然長往之志矣。自前外方罷場者,雖至二三處,而覆試試取之數,則未爲不足,故本無增損元額之規矣。聖敎所謂覆試時,減數試取,則有傷國體,重臣所論加取二百於一所,則事涉苟且,臣實未知其妥當也。臣竊恐國家無一定之法,而士習日益偸薄,徒事於罷榜,紛紜設場,則將使國體不尊,人心易動,而終無寧靜之日矣。當此群議方張之時,臣之愚意如此,固不敢自是己見,亦不可與人苟同。以此以彼,決難冒居言地,請命遞斥臣職。答曰,勿辭。
獻納金益熙啓曰,臣前承護黨之敎,理難仍居諫職,而適監試官署經事之啓,且念君父一時之言,不可悻悻陳辨,悶默供職,已數日矣。不意得暴下之症甚苦,冒呈辭單,見却政院,方爲悶迫之際,得接正言林墰引避之辭,乃罷榜是非及試官不爲請罪事也。榜之當罷,已盡陳列,毋容更贅,至於試官之不爲論啓者,亦有說焉。不諒事勢之順逆,汎論罷場之得失,則試官固不能無責,而竊聞其時悖妄之徒,鼓動倡亂,試官稍加呵禁,則輒上堂叫噪,瓦礫隨之云。所謂試官之不能鎭定場屋者,乃擧子間尋常鬧端,不爲禁抑也。惟彼假儒巾而作挐,驅逐王人,略無顧忌者,實亂民之尤者也。國法且不有,何有於試官哉?妄意試官雖不怯,亦無施法之處,故竊附於先朝罪在擧子則只罪擧子之敎,未及論列試官之罪矣。然其計較事勢,過於詳審,亦未免苟且,固宜見斥於直截者之論也。但所謂盈庭多士,不辨是非,觀望自退云者,臣實未見其失。許多擧子,遭一時無前之變,試紙踏印者被削,坐而搆草者見辱,則退縮自潔之外,更無他策,何暇辨是非爭曲直,復助一鬨,同歸於亂乎?今若以所遇之不幸,執以爲咎,而廢其擧,則何以報多士之心乎?人之所見,本有異同,罷榜當否之論,固不可無,而歸咎無罪之擧子,以一番廢擧,爲庸何傷乎,則臣竊以爲不然也。臣旣有一字缺軟之失,不可僥冒言地,請命遞斥臣職。答曰,勿辭。
正言申恦啓曰,臣本下劣庸瑣,濫蒙洪造,擧五六字缺擢授諫官,臣誠感激報效無地,祗願事君以忠,不知其他矣。頃者護黨之敎,出於情外之萬萬,臣誠惶恐,不敢强顔於言地,而第念以君父一時之敎,有不敢悻悻然者,故悶默供職矣。適有狗馬之疾,冒昧呈告,見却於政院,方切悶迫之際,伏見正言林墰引避之辭,多費辭說,譏斥臣罷榜之論,臣竊怪焉。國家設科之道,雖不繫存亡之數,而所關則極重,不容有一毫苟簡者,故祖宗朝少有苟且,輒罷其榜,以釐正之微意所在,槪可想矣。且以京試罷場,二百年所未有之大變也。不可與曩者一二道鄕試罷場者,槪以同之,而偏用一所,不備科擧體面也。此而不罷,則祖宗朝設科金石之典,終至於壞亂,故敢請罷榜矣。不意今者,重被同僚徒事罷榜,紛紜設場之譏,臣何敢自是己見,晏然處置乎?且避辭中一款,乃譏斥試官事也。其時臣父輔德臣敏一,亦忝試官之列,尤不敢是非於其間。請命罷斥臣職。答曰,勿辭。
掌令金霱,持平朴遾啓曰,臣等伏聞先王朝,有罪在試官,則罪試官,罪在擧子,則罪擧子之敎。今此監試二所,有若干悖妄之輩,做此無前之變,詬辱試官,脅迫多士,無所不至,非試官所可開諭而鎭定也。爲多士者,只當各守所見,坐而待之。罪在於若干作挐之輩,實非試官多士之罪,故臣等慮不及此,只請罷榜矣。卽見正言林墰引避之辭,以不罪試官爲非,又以多士之不幸混雜,爲一番廢擧,庸又何傷云,臣等旣已見斥,何敢自是己見,晏然達啓乎?且頃者玉堂,簡通于本府城上所曰,近來緊關公事,政院多不出朝報,不無所失云,卽以與同僚相議處之,答送之後,同僚有故,不得相會,且未能詳知曲折,以致數日遲延矣。厥後政院,以凡公事,不出朝報,乃反歸咎於兩司奇別書吏,至於入啓捉囚。今聞物議,以臣等當初不卽論啓爲非,臣等疲軟之失大矣。請命罷斥臣等之職。答曰,勿辭。
韓興一啓曰,左議政箚子批答,本府無郞廳,遣史官傳諭之意,敢啓。傳曰,知道。
韓興一啓曰,正言林墰,獻納金益熙,三四字缺掌令金霱,持平朴遾,再啓煩瀆,退待物論四五字缺韓興一啓曰,臺諫出去,請出留門標信。傳曰,知道。
護軍成夏宗上疏,伏以,臣以闒茸武夫,前後居官,小無謹愼之事,得免貪濫之罪,旣云幸矣。不意今者,千萬不近之名,遽及於臣身,至授嘉善重加,臣不勝兢惶隕越之至。臣立身之後,至于今日,一衣一食,皆出於公家之物,則其間豈無犯法肥己之私乎?實迹素蔑於臣身,而虛名誤達於天聽,白日照臨,臣安敢上欺聖明,下掩人目,而晏然冒受乎?人莫不自知,自知如此,公論謂何?伏願聖明,下燭愚懇,亟命鐫削臣名於備局抄啓之中,竝收嘉善之資,以安愚分,幸甚。臣自五月晦間,重得暑症,病勢苦劇,退伏鄕村,今始仰陳,尤不勝屛營之至。謹昧死以聞。答曰,省疏具悉卿意。廟堂之抄啓,意非偶然,卿其安心,勿爲控辭。
幼學臣閔燾等上疏,伏以,臣等俱以末學,濫遊國庠,雖不能作興於菁莪之化,而在國家試取之法,粗知其嚴且重矣,於士子赴試之際,亦知其謹且正矣。而近年以來,士風偸薄,場屋之間,連有不美之習,此臣等所以憤慨於心,而若浼於身者也。豈意今者,又有無前之變,遽出於國試之場乎?不幸臣等,同入一場,目見其變,而混被罷場之名,反爲作拏之歸,此臣等之不得不仰曝於聖明者也。臣等請擧其終始而言之。當日出題之後,擧子各定其坐,方將起草之際,忽有數四人,聚首一處,如有所爲焉。臣等不知其爲何事,而泛然看過矣。俄而割封名紙,寫出通文,掛于懸題板,乃試官鄭斗卿事也。此擧一發,滿場譁然,或爲相顧而錯愕者,或有高聽而大唱者,或卷坐而避之曰,此科終不可成耶。或攘臂而趨之曰,斗卿不出,則此科終不可以成也。擧子不能定其坐,試官不能止其亂乎。斗卿雖避入挾室,而奔踏喧譁之狀,猶未靜也。及其試官入啓待批之際,喩以鎭靜,使之製作,則始有呈紙打印者,而隨事激發,至於又有削籍打印,使不得更有呈紙者,然後喧聒少定矣,斗卿復出于座,五六字缺之輩,高聲蟻附而上,塡咽於試官之坐,敺辱垂及於斗卿,斗卿五六字缺門,則作拏之輩,鳴鼓搪阻,擁道不捨,斗卿進不得出,退還挾室,而終不得免,乘夜而出,其爲氣像,慘不忍見。噫,古今天下,寧有奉王命着朝服之人,被驅於禮圍之中?而亦安有以士爲名者,驅逐奉命之臣,至於此極乎?竊爲國家羞之。當時臣等之意以爲,斗卿,果有辱聖之罪,則其於士論,固所難容,而辭而闢之,不得不已。然而國家試庭,非士子論議之所,僇辱試官,非擧子論議之正,而斗卿之罪,在所當治,則設場前後,何日不可,而必待國家之設科,而斗卿之奉命也哉?若以斗卿,爲考官之可羞,則爲擧子者,亦豈無自處之道,而何必紛然作隊,驅逐考官而後,可盡其爲士之道乎?而況斗卿,承命試士,則君命爲重,斗卿爲輕,而徒激辱聖之憤,不思尊君之義,其於輕重,多見其不知量也。今此罷場之變,實由於斗卿之辱命,擧子之失道,而其在他試官,亦不得逃其責也。何以言之?受命於君,有死無殞,臣子之職也。爲斗卿者,雖逼不測之變,固不敢捨王命竄其身,公然出場,棄持試所,則其爲辱國,固不足責,爲他試官者,旣不能禁抑作拏之輩,又使斗卿,不待朝廷處置,而徑先出送,殊不知一斗卿之出而國綱之隨而虧焉。他試官之存,而辱命之不能贖焉,恇怯失措,慢不敢號令於其間,臣等竊以爲,今日之變,實由於試官之不職也。當時所見,大槪如此,而一場之人,皆有衛聖之心,則孰不知斗卿之可罪也?固知場屋之非其所,而君命之不可侮,故臣等竊欲以右意,告于試官,諭于彼輩,歸於寧靜之地,而執以尊聖之名,加以掩惡之罪,衆咻方張,一言難合,雖有各守己意,欲爲製作而擧聲慢辱,有不忍聞者,故一場之人,已於彼輩,不可以口舌爭之,亦不可以義理喩之,只待朝廷處置之如何,以値日暮,將至罷場。故考官更爲出題勸製,多士庶有鎭定之端,而作拏之輩,必欲潰場而後已,打破題板,又裂題紙,或發謬辱,或投瓦礫,使多士不得在場,竟至罷出。蓋其首論者數人,而聞風趨附,有駭觀瞻者,幾至百餘,見其奔踏之類,則無非無賴之輩,而鄕音居半,此豈有識士子,造此無前之變於輦轂之下哉?是出於無識蔑法之徒,敢肆其作拏鄕試之習也。如是而渾擧一場之士,均被罷場之名,此萬目之難掩,而試官矇矓,啓辭泛稱多士,擧以爲目,不言若干之別爲一群,與多士相異焉。臣等恐試官,不以實聞也。方外之人,雖知多士之不然,而不有臣等之自陳,則九重之內,無以洞燭乎此者也。噫,侮辱君命,臣子之大不敬也。作拏國試,士習之甚不美也。臣等豈以不敬不美之罪,若已有之,而終無一言以曝於天日之下哉?抗章自明,士子之三字缺只自內省,惶縮度日。伏聞昨日臺諫批答,則有惡習亂五六字缺之所深痛,而臣等之所共憤也。若干輩之所爲,反歸千百士之累,臣五六字缺臣等旣與之同入,而未救其亂,在於罷出之中,則臣等亦烏得無所失?惶恐之至,罔知所措。伏願聖明,特垂睿鑑,一以明多士之被誣,一以正罷出之罪。無任屛營之至,謹昧死以聞。答曰,省疏具悉爾等之意。罷場之變,不出於有識多士,予已洞燭,爾等其安心,退修學業。
輔德申敏一上疏,伏以,臣稟氣虛損,素有宿疾,犬馬之齒,已踰六十,顧己揣分,理合投閑,而感激天恩,黽勉從仕,惟力所至,不敢言病。第近緣暑濕,舊疾添劇,泄瀉無數,氣力委薾,腹脹心痞,喘息煩促,專廢食飮,臥在床席。書筵重地,不可久曠,屢呈辭單,而見阻於政院,不得已冒萬死,敢此仰籲天聽。伏乞聖明,俯察危悃,亟許遞免,以便公私。謹昧死以聞。答曰,省疏具悉。爾其勿辭,調理察職。燼餘
上在昌慶宮。停常參·經筵。
下直,天安郡守朴炳。
李德洙啓曰,大司憲金德諴呈辭,執義金集,掌令林墰,持平李命雄,在外未上來,掌令金霱,持平朴遾,避嫌退待,今日以監察爲茶時之意,敢啓。傳曰,知道。
司諫金世濂來啓曰,國家設場取士,極嚴且重,不容有一毫苟簡,況監試取人,元有定額,非如別擧試之無常數也。玆者士習不美,作拏國試,驅逐試官,脅辱多士,終至罷場而後已,此前古所未有之變也。鼓動倡亂者,不過十數悖妄之輩而已。元六七字缺擧場之人,無不痛惋。彼作拏之輩,固可惡也。若六七字缺多士,至減會試元額,則非但無罪者見停之爲冤,祖宗朝取士常憲,亦未免壞了,不幾於怒甲而移乙,因噎而廢食乎?今若於一所成篇,加取二百之額,則不材苟占者必多,況國家取士,無偏厚薄,二所無罪擧子之見停者,其視一所額外之倍取,得無少望乎?往在庚子監試,錄名錯雜,兩所入門數,多寡不均,初場旣製之後,因臺論罷榜,此足見先朝重科擧不苟簡之盛意也。此而不罷,無以存國家體面,鎭士習澆薄,各處再設之弊,有不暇論。請亟命罷榜。正言林墰,獻納金益熙,正言申恦,掌令金霱,持平朴遾,竝引嫌而退。先王設科取士之制至嚴,如有一毫未盡之事,而不罷其榜,則皆苟而已矣。往在先朝,場屋間或有些少不嚴之事,則輒罷其榜,此所以遵先王之制而重科擧之意也。今此監試二所,若干擧子作變,驅逐試官,終至罷場,則唯務鎭定,不罷其榜,未有此理,論議之無據可知。其不能鎭定,雖是試官之責,及其作拏之後,亦無善計,故置而不論,只請罷榜,則別無疲軟之失。京試罷場,前所未有之變,相議請罷,所見之明的可知。方以若干擧子之詬辱試官,終至罷場爲非,而論啓之際,只欲罷京中兩所,改擇日再設,如有可罷之事,則勿論京外,俱罷其榜,可也,而乃有此苟且之論。請獻納金益熙,正言申恦出仕,正言林墰,掌令金霱,持平朴遾,竝命遞差。答曰,依啓。罷榜事,不允。
趙緯韓,以戶曹言啓曰,因備邊司啓,目裁省後,剩出米布,問于該曹以啓事,傳敎矣。四品以上減祿及東西班裁省,嫡長減祿,各處受料人減料,合以計之,則自今年七月至十二月,半年所剩米,一千八百二十四石零,太三百四石,木綿二十四疋矣。敢啓。傳曰,知道。
李德洙,以兵曹言啓曰,以備邊司啓目,裁省後,剩出米布,問于該曹以啓事,傳敎矣。本曹則裁省剩出價布之數不多,而封不動木八九百同有之,除出其半,入送貿穀,則可得雜穀數萬石矣。敢啓。傳曰,知道。
李德洙,以御營廳言啓曰,因本廳六七字缺俊望,通信使軍官自望許送與否稟奪,五六字缺傳敎矣。問于使臣,則以爲李俊望,當初只聞武藝有能,二字缺云,趙廷命則聞其善射,且有馬上才而自望云。所謂武藝馬才稍善人則可也,謂之特異則不似,而但使臣之意,旣已啓下,治行已久,欲爲帶去云。敢啓。傳曰,知道。
以禮曹昌陵改莎草事目,傳于睦敍欽曰,此事目有落漏條款矣。
李德洙,以備邊司言啓曰,卽見沈都督接伴使李必榮狀啓,白副摠乃是欽差受任之人,似非各衙門差官之比,不可不優禮接待,令該曹考程副摠時例,凡干迎餞接待之禮,倣而行之,宜當。敢啓。傳曰,依啓。本院啓曰,凡內外出入公事,皆載於日記軸單抄冊,本院書吏,出給于兩司奇別書吏,則兩司書吏抄擇可出者,書之朝報,各司書吏,從而謄書,乃是規例。本院則只出給單抄日記而已。朝報出否,初無分付之事。本院之官,亦有曾經兩司者,其時以緊關公事,不出朝報之故,請問下史,則例爲歸咎於政院,若非曾任政院者,則或不無被其瞞告之理。至於臺諫所謂玉堂簡通,則未知的指何事,而頃日二所試官罷場草記,在於自上已命罷場之後,初無發落,似不當粘付於草記軸,故其時仕進承旨,相議留置,而臣敏求以式暇在家,專未聞知矣。十一日來到政廳,接見朝報,則近日上疏批答,一不書出。臣以屢次申飭,而頑不動念,至爲可惡之故,啓請囚推。今者臺諫引避,以此爲言,有若欲掩本院之失,歸罪兩司之吏者然,實出於彼此曲折,容有未詳之致,而臣等冒居近密,不敢引嫌退伏,惶恐待罪。傳曰,知道。勿待罪。
睦敍欽啓曰,姜戭等,數罪試官,釀亂場屋,至於罷場,此實前古所無之變也。第乳臭狂妄,不識事體,徒以侮辱先聖爲重,不覺自陷於悖妄之地,雖用重律,亦所甘受,而停擧,決杖充軍,罰已行矣。但充軍,非士子定罪之律,遠近聞之者,不詳此間曲折,必以士子定罪,斷以充軍爲異也。自前外方儒生,作亂場屋被罪者,皆爲定配,未有充軍之時。更令該曹,以依例處置,似或便當。臣待罪該房,冒死仰稟。傳曰,依啓。
李德洙,以訓鍊都監言啓曰,哨官六七字缺使軍官自望啓下云。都監將官,爲任極重,故自前赴京使臣及信使之行,不敢請帶,而今此信使,不知前規,率爾自望,事體未安。輦下領兵將官,不可許送,使之改自望之意,敢啓。傳曰,知道。如有特異之才,則許送可也。
睦敍欽,以禮曹言啓曰,以備邊司啓辭白副摠接待事,傳敎矣。接待等固宜一依程副摠例行之,而其時仁政殿接見之後,自上一番回禮於所館處矣。今亦依此爲之,似當。敢啓。傳曰,依啓。
睦敍欽,以禮曹言啓曰,以昌陵改莎草事目,傳敎矣。取考前後事目,則各項條款中上年三月穆陵大王陵上及仁穆王后陵上改莎草時,陵上制度,與健元陵同形事也。其時大臣以下,以別樣修改之意,啓稟定奪,故特載事目中矣。厥後懿仁王后陵上改莎時事目,則無此一款,蓋只改莎草,而不改陵制故也。今番昌陵大王陵上,亦與穆陵修改時不同,只有改莎之役,故此一款不爲磨鍊。且軍人救療藥物,令醫司進排事,則改莎之役,非如穆陵時浩大,而醫員供饋,亦似有弊,故依今春懿仁王后陵上改莎草時例,不爲磨鍊矣。敢啓。傳曰,懿仁王后陵上改莎草時,不爲磨鍊,似涉不察。此一款添入,可矣。
正言申恦啓曰,臣處嫌疑之地,被同僚之斥,退伏私室,恭俟譴免,而誤恩隆至,召命臨門,臣尤不任惶蹙焉。臣父旣忝試官,厚招物議,公論至嚴,衆怒難犯,爲人子者,何敢晏然就列,以妨言路,有若沮遏公論者爲哉?揆之情勢,決難冒居,請命罷斥臣職。答曰,勿辭。
睦敍欽,以吏曹言啓曰,臺諫有干,政事何以爲之?取稟。
李德洙啓曰,正言申恦,再啓煩瀆,退待物論矣。傳曰,知道。燼餘
上在昌慶宮。停常參·經筵。
下直,茂長縣監沈,恩津縣監金及淹。
李德洙,以備邊司言啓曰,自古兩國修好相聘之際,非徒辭令爲重,抑必有將儀之物,以備交際之道者,良有以也。今者日本信使之行,出於調興生事之後,其間事機,大異於前,不可不厚其禮幣,以中其意,而聞在前信使入去之時,對馬島主私自添補禮單,一自關白,差僧主管文書以來,島主不得下手云,使臣入去之後,如有埋沒落莫之患,則其爲無光亦五六字缺好尙,專在於馬,自前求貿往往許之,今不必五六字缺馬給送之意,前已啓稟,而未蒙允諭矣。群議皆以爲,近來日本,切禁戎器,不許出送,必是疑外我國之意,則在我固當示以無外待夷之道,不當重逆其意,以致島主之缺望,關白之歉然云,此言亦似有理,鞍具馬二疋,依前啓請給送,宜當。且禮單各種,似爲薄略,就其別幅中所請段襦,亦爲參酌許給,戶曹所儲綾段兩色各二十疋,添書給送,實爲得宜。事係交隣一大機關,敢此申稟。傳曰,知道。島主私自添補之說,未必眞的。彼若有來寇之意,則二十疋陵段·一二匹鞍馬,似難慰悅其心,而沮止其謀,遵守舊規而已,可也。
李德洙,以備邊司言啓曰,以通信使啓辭,傳敎矣。就其條列中,參酌酬答之意,別單書啓。敢啓。傳曰,知道。
睦敍欽,以接待所言啓曰,白副摠以欽差出來,事體頗重,所率七十餘人,不爲不多,而其中將官稱號,至於十三員,比程副摠時員役尤多,接待諸事,似爲浩大,而本所使喚·書吏·使令輩,姑依程副摠時謄錄差出之意,敢啓。傳曰,知道。
李敏求啓曰,傳曰,敬差官望單子擇擬事,還出給矣,何至今不入耶事,傳敎矣。問于吏曹,則臺諫多干塡差後,推移擇擬入之云矣。傳曰,知道。
李敏求啓曰,今見平安監兵使狀啓,則乃走回人問答事也。義州府尹狀啓,似當一時來到,而今獨不來,未知其由,令備邊司査覈啓聞事,知委,何如?傳曰,依啓。
李敏求啓曰,近日呈辭之紛沓,愈往愈甚,本院每却不捧,極爲未安。至於兵曹佐貳之官,則自前都目政過後,別無呈告辭職之例,而今者參判纔遞,參議·參知相繼投單,逐日不已,彼此相持,非但有妨事體,騎省務劇之地,已多積滯之患,假參知累日入直,亦甚不當。呈辭不捧,則似無供職之期,欲爲捧入,則前後下敎丁寧。此呈辭還出給,俾速察任之意,敢啓。傳曰,依啓。
守禦使延陽君李時白啓曰,臣五六字缺軍元數一萬二千七百八十二名,而京畿左營所五六字缺驪州·楊根·利川等五邑軍兵,合二千九十九名,江原道原州營將所屬軍,一千九百二十一名,慶尙道安東營將所屬軍,五千二百六十三名,大丘營將所屬軍,三千四百九十八名,而自丁卯分軍後,各邑各營,一無成冊,稟定之事,自本廳亦無分付檢飭之擧,將卒之不相涉,已至十年,脫有緩急,將無以號令,故各道各邑老殘·逃故,一一充定,精鍊器械事,已爲行會矣。京畿五邑,則臣當於本月念後,出往山城,招致守令及若干將官,觀緊歇處,畫定信地,原州·安東·大丘等三邑,則當竢農隙,下送從事官一員,閱其技藝,點其殘盛,且諭緩急趨時赴令之意,其中器械尤甚無形,老殘·逃故多數未充定守令,狀啓,各別科罪,何如?傳曰,允。
獻納金益熙來啓曰,國家設場試士,極嚴且重,不容有一毫苟簡者,乃數百年流來規例也。玆者士習不美,作拏國試,驅逐試官,脅迫多士,終止罷場而後已,此前古所無之大變也。鼓動倡亂者,不過十數悖妄之輩,元非多士之所爲,故擧場之士,無不憤惋。惟彼作拏之人,固可惡也。若因此而竝停千餘多士,則非但無罪者見停之爲冤,祖宗朝取士常憲,亦未免壞了,不幾於怒甲而移乙,因噎而廢食耶?今若於一所成篇,加取二百之額,則不才苟占者必多,況國家待士,無偏厚薄,二所無罪見停者,其視一所額外之倍取,得無少望乎?往在庚子監試,錄名錯雜,兩所入門數,多寡不均,初場旣製之後,因臺論罷榜,此足見先朝重科擧不苟簡之盛意也。此而不罷,則無以存國試體面,鎭士習澆薄,請竝命罷榜。
正言申恦,引嫌而退,同僚避辭,不過泛論,旣以此請出,則別無再避之嫌,請命出仕。答曰,依啓。罷榜事,亟停勿煩,可也。
正言申恦啓曰,臣之情勢,不敢在職之狀,已盡於前避,而不意今者,又承出仕之命,臣不任踧踖狼狽之至。公議未息,冒居言地,安有此理?不得不冒數字缺避瀆擾之罪,至此尤大,請亟命罷斥臣職。五六字缺
李德洙,以兵曹言啓曰,白仁豪前後偸食,甚五六字缺罪狀,極爲痛惡,而失捕累月,尙未捕捉。頃日本曹請推捕盜部將,嚴督捕捉,而罪人又未斯得,只捉其子女與奴子以送,而上年九月承傳內,以子訴父,以奴告主,傷風敗俗,今後凡子之於父,奴之於主,設有可問之事,勿以爲訂,勿以爲質事,傳敎矣。以此觀之,則仁豪子女·奴子,似當勿囚,而但所謂以子訴父,以奴告主者,必不謂如此類也。次知督現,別無爲訂爲質之事,而近來奸騙之徒,僞造公文,偸竊官家之物,及其現露之後,逃避不現,已成痼弊。今此仁豪之罪,在法應死,而旣不能嚴捕,竝與其次知而放送,則終無督現之路,而無所懲其罪惡。上項白仁豪子女·奴子,前囚孫女等,竝囚之意,敢此仰稟。伏惟睿裁。傳曰,其時定奪公事,相考處之。
李德洙,以都摠府言啓曰,當日午時,發送郞廳,闕內各處摘奸,則內禁衛李郁等,兼司僕金應雲等,羽林衛金元吉等,正兵申應直等,無緣闕直,金應方等軍裝有頉,極爲駭愕。內禁衛·兼司僕·羽林衛等,令有司推考治罪,正兵申應直等,依前例自本府從輕重論罪,何如?傳曰,依啓。
李德洙,以刑曹言啓曰,以政院姜戭等更令該曹依例處置事啓辭,傳曰,依啓事,傳敎矣。當初決杖充軍時,以姜戭等出題之後,掛榜于懸題板,數罪試官,擾亂不止,至於罷場捧承傳矣。以此罪目,考諸律文,則大明律歐制使條,凡奉制命出使,而官吏敺之者,杖一百徒三年云,今此儒生等數罪試官,似與歐制互有間,而此外無可擬之律,不得已以此律定配之意,敢啓。傳曰,承旨啓辭之意,出於欲輕其罪,則事甚不當,其啓辭勿施。
睦敍欽,以接待所言啓曰,今此白副摠之行,接待諸事,一依程副摠時例爲之事,已爲啓下矣。依例都廳一員差出,使之檢飭各司,何如?傳曰,依啓。
李德洙啓曰,正言申恦,再啓煩瀆,退待物論矣。傳曰,知道。
睦敍欽,以接待所言啓曰,今此白副摠所館處,依程副摠時,以南別宮入接,而兵曹郞廳一數字缺禁雜人例爲差來,令該曹差出,何如?傳曰,依啓。
睦敍欽,以接待所言啓曰,宴享色郞廳金有聲,以年少五六字缺將時入啓改差矣。今亦改差,以本寺別坐白孝民,付標,何如?傳曰,依啓。
獻納金益熙來啓曰,正言申恦,引嫌而退,以此一款,終始不安,至于三避,殊涉瀆擾,請命遞差。答曰,依啓。
李德洙,以兵曹言啓曰,上疏願赴龍灣人洪敏立,試才論賞事,傳敎矣。今日試射,鐵箭一巡,五矢俱不中,招問上疏辭緣,則對以渠之本意,願得領率哨軍,自當一隊,而倩人構疏,故辭不達意,將爲獨身赴西,心甚落莫云。觀其容貌言辭,頗爲壯實,而方以哨官立仕,前頭,如有都監哨軍赴防之事,則以此人領去,似爲得宜,令都監參酌施行,宜當。且出身崔嗣朴,因備邊司啓辭,試其才藝,隨宜調用事蒙允,故竝爲試射,則鐵箭一巡,五矢俱不中,問其上疏之意,則自爲構草,而刪定於他手云。似無出人才藝,調用一事,姑待後日效勞施行,似當。敢啓。傳曰,依啓。
睦敍欽以監試一所應辦官以試官言啓曰,今此本所出榜時,二所應取之數,生·進各一百人,及京畿合試二所應取之數,生·進各三十人加取事,該曹捧承傳移文知委矣。格外之擧,不無難便之事,而臣等惟當奉行而已。不敢有所煩稟,而但二所應取之數,合而出榜,則一二三等額數,似不可一遵常行之規,合有變通,故今日送應辦官于該曹堂上處,使之預爲定奪,則推諉本所,終不指揮,出榜臨迫,恐不無顚倒之弊,令該曹急速商定之意,敢啓。傳曰,知道。
答玉堂箚曰,省箚具悉。爾等別無辭職之事,勿爲控辭,可也。燼餘
上在昌慶宮。停常參·經筵。
下直,宣川府使閔應騫,殷栗縣監朴弘祐,懷仁縣監柳益華,機張縣監金柱宇,木浦萬戶朴彦奉,知世浦萬戶鄭琳,蛇梁萬戶金百鍊,慶尙左水虞候申天拭。
李德洙,以都摠府言啓曰,今日入直軍士,當爲中日習射,而月食齋戒相値,退行之意,敢啓。傳曰,知道。
傳于李德洙曰,今下甲一領·冑一頂·弓子一張·長箭一部·片箭一部·筒兒一箇,宣川府使閔應騫處賜。
韓興一,以吏曹言啓曰,以慶尙左右道敬差官五六字缺事,有傳敎,所當卽爲改擬,而未出解由,未六七字缺褒貶居中,政官相避人員,皆不得兼臺諫,下批,此外無他,擬望之人絶乏,不得已欲待政事處置後改擬矣。伏聞下政院之敎,不勝惶恐,未卽備擬曲折,敢此具啓。傳曰,知道。
韓興一,以肅寧殿入番宗室言啓曰,咸鏡道七月朔膳魚物,本殿亦爲封進,而殿中常時無肉膳備用之規,此進上內入之意,惶恐敢啓。傳曰,東宮入給。
韓興一,以禮曹言啓曰,以一所試官啓辭,一二三等額數,令該曹商定事,傳曰,知道事,傳敎矣。今此合取,出於變例,出榜時一二三等額數,似當變通,而臺諫方以罷榜論啓,臣曹不敢議處之意,敢啓。傳曰,知道。
大司憲金德諴啓曰,無狀小臣,百無可取,前後寵擢,已踰涯分。至於近日,猥蒙增秩之異數,又叨憲長之匪據,不料天地造化,偏厚於無似之身,至於如此也。自承新命以來,益增惶感,罔知所措,思欲一謝聖恩,以效涓埃之報,而痼疾在身,以死爲隣,陳疏仰籲,未蒙遞免,繼呈辭單,又賜恩暇,委頓伏枕,晝思夜惟,揆以分義,不宜一向退伏,以負非常之恩,故僅收筋骸,扶曳來謝,臣之情緖,可謂戚矣。仍念憲長之任,其責甚重,上以格君心之非,下以糾百僚之邪,振紀綱正風俗之任,無不咸萃。況今時事之艱危,已到十分地頭,聖上之振作雖勤,而群下之奉承寥寥,當此之時,如臣老病駑劣,何可承當,以貽名器之恥乎?臣之不稱,旣如此,前後逋慢,又如此,決難冒居,以速官謗,請命鐫削臣職。答曰,勿辭。
未時日暈。
李德洙啓曰,大司憲金德諴,再啓煩瀆,退待物論矣。傳曰,知道。
李德洙啓曰,大司憲金德諴,避嫌退待,執義金集,掌令林堜,持平李命雄,在外未上來,今日以監察爲茶時之意,敢啓。傳曰,知道。
獻納金益熙來啓曰,大司憲金德諴,引嫌而退,增秩寵擢,實出於聖上優異之典,揆以分義,小無可辭之嫌,況因疾病稽謝,勢所固然,請命出仕。答曰,依啓。
夜一更,月暈。三更四更,月蝕。
重林察訪金廷望上疏,臣竊伏念,使命之往來,政令之宣布,無非由於驛路,驛路之關於國家,若是乎重且大,此祖宗朝所以利其田多其卒,而䘏視保護,無不曲備者也。至於臣所管之驛,則畿甸六驛中最殘者也。當國家設立之初,只以三等馬六十匹定數,而其數不及於直路之什一,則雖在平時無事之日,尙有不給之患,而但在僻處,使命稀罕,故不至渙散,僅成貌樣矣。自壬辰兵亂之後,所屬七驛之中,金輪爲廢驛,其餘六驛,大者纔五六人,小者只二三人,合而計之,則時存之數,不過四五十名,而其中老弱病故及各衙門立待卒計除,則應役之卒,二十餘名,而三等馬十二匹矣。科外種種之役,臣不敢一〈?〉數之於天聽之下,而撮其大者而言之,金浦陵所·江都影幀朔望香陪·五名日祭物及臘享祭物,輸運人馬也。圍籬春秋衣服齎去人馬也,京畿水使春秋巡行人馬也,水營及留守兩衙門箋文陪持人馬也,章陵之無時摘奸,江都之實錄相考,水營·留守兩處之有旨奉去,大行,則人十餘名,而馬五六匹,小行則人四五名,而馬二三匹,加以江都權設衙門,戶曹郞廳司僕官員,往來絡繹,出入無常,則此皆平時之所數字缺本驛之獨當者也。唐·胡差及其他使命之外,一五六字缺以平時六十馬之數,當今日例當之役,猶不及堪支,而五六字缺時五分之一,而責應之路,萬倍於前者乎?凡使命大小之行,若或一時共出,則若干人馬,不能分送,雇立於京外有人馬處,而馬價則一日木一匹,人價則二日木一匹,一年通計,則多至十餘同矣。居其職而任其責者,雖欲百計苴補,無他善處之道,例於驛卒處,分定厥價,以償其債,則驛卒等,身服苦役,家負重債,或斥賣而償之,或稱貸以給之。今年而如此,明年而又如此,蕩家産而不足,盡田宅而無餘,則固其勢必將散亡而後已。因循此轍,而不有變通之擧,則雖有幹能之才,亦無着手處,矧以微臣之庸瑣哉?如欲變通,則所宜急先矯弊之策有六。臣請一一條陳之,伏願殿下裁擇焉。其一曰,充定日守,蓋各驛之所以扶持者,專賴日守,而日守設立之初,各官無役閑丁充定,而閑丁若不足,則充戶軍保,三丁中抽其一名之有根著者,定爲日守,爲日守者,或病或老除,而必有代定,然後得免其役,則祖宗朝重驛之意可知也。本驛日守,自癸卯以後,不復充定,時存者只有數人,曾爲察訪者,枚報監司,行移各官,則各官每以無閑丁稱頉,不爲擧行。臣愚以爲,嚴其法令,使各官不得頉報,趁時充定,則庶幾有可爲之路,此不可不及時爲之也。其二曰,打量驛田,蓋本驛位田,不爲不多,而驛卒凋殘,不能盡墾,故其勢不得不許他人起墾,收其耕食之價,而耕食之人,或有勢力者,或有豪强者,始耕一結之田,則厥後所耕,雖至於五六結,只以一結價,仍前計給,不以所耕之多少,計其價而高下之,逐年加墾,專占其利,甚者或以字同,或以界接,擇其肥饒者而爲己田,指其瘠薄者而爲公田,加以書員舞術於其間,剩驛田之無稅。凡民結數,移入於位田,故田纔數畝,而結數則比民結十倍,土瘠而等高,地狹而結多,驛田之設,豈端使然哉?臣愚以爲,申明打量,査出舊結,以復祖宗朝置田之法,不可不及時爲之也。其三曰,加設屬驛。蓋本驛在於海邑一隅,而江華·喬桐·金浦三處,則不爲設站者,無他故也。此三邑,僻處海隅,曾無使命之往來者,故在平時則屬驛之不設,固其宜矣。今則不然,園陵在金浦,水營在喬桐,江華爲保障之地,則往來人馬,皆自本驛出,而陽川有南山驛,通津有終生驛,南山之去終生,二息程有餘,而終生之去江都,三十有五里矣。使命往來數字缺南山馬,越金浦而至通津,以終生馬,越江華而至五六字缺不能休息,馬以之斃,人以之疲,殊無一息置一驛之意,五六字缺金浦二處,各設一驛,以便往來,則孑遺殘卒,庶有蘇復之望,不可不及時爲之也。其四曰,驛奴之從父役。凡驛卒娶私賤,則其子從父役,驛吏之女,嫁良人,則其子從母役者,載在法典,而近年以來,此法不行,有勢力者,則謂其婢所生,拒而不給,爲守令者,視之尋常,慢不刷還,若干驛卒之中,無一人從父從母之役者,則本驛殘弊,職此轉甚。臣愚以爲,痛絶橫奪之習,嚴飭刷還之令,以補驛卒之役,不可不及時爲之也。其五曰,各位田免稅。凡各驛例有公須位田·驛長位田·急走位田,以備往來者之供饋,或資能走人之餱糧,此實流來舊規,而近年以來,各官每托以戶曹無免稅事目,不爲擧行,故供饋之物,則驛長自備,餱糧之物,則急走自裹,使救死不贍之卒,不得支保。臣愚以爲,依舊例免稅,以助殘驛一分之用,不可不及時爲之也。其六曰,設入居馬。蓋畿內驛中以爲迎曙·良才·平丘三處,在於直路往來之行,勢難獨當,故自前例有入居馬,以紓其力,彼三驛至今扶持者,蓋以此也。今本驛之供役,與三驛少無所異,而其凋殘疲弊之形,則百倍於三驛,非有處置之得宜,決難期月支保。臣愚以爲,依他三驛例,另立入居馬,庶幾裨萬分之一矣。本驛之疵瘼,固難以一二枚擧,然玆數弊,最爲其中之大者,而入居馬一端,又爲數弊中之尤者,此而不變通,則零驛殘卒,將無所聊賴,不可不及時爲之也。謹昧死以聞。踏啓字下兵曹。
前主簿閔裕中上疏,伏以,臣幸以闒茸之下才,濫荷雨露之霑枯,多年食祿,衆口延命,伏感昊天之罔極,還愧尸素而無爲。今也則果以不學之故,身在汰去之中,飢死丁寧,無可奈何,將欲歸去故山,以終餘年,而難堪去國之戀懷,行邁遲遲,太息而已。適下求言之敎,正當陳懷之有路,臣惟不言,當有厥咎。恭惟主上殿下,以上智之資,承艱大之業,燭知王者之政,莫先於愛民,而愛民之術,莫大於仁政,明察天人一理,感應無間,體堯德之欽明,效湯敬之日躋,以殿下愛民而觀之,則宜其斯民之仰事俯育也。以殿下應天而觀之,則宜其休祥輻輳,福澤川至,而奈之何愛民至矣而民不感,敬天極矣而天不享?天怒方殷,雷霆動作,震死者非一非二矣。怪雨發作,非徒道浮人流,而至於黃潦奔流,盡湛春耕,將使斯民,甔石無儲,杼柚倚壁,飢寒切身乎?臣潛思致此之由,則殿下爲治之道,循其名無其實而然也。臣抑又惟念殿下,雖欲納吾民於壽域,而下無遵奉之臣,則如倚杖逐日,覆盆望天也。朱子曰,天下安危,係斯民之休戚,斯民休戚,係守令之賢否。夫分九重之憂,宰百里之外,親民莫如守令,共理亦莫如守令,故古昔帝王,莫不重其選守令也。殿下仁民之心,雖切於九重,而守令之殘民,尙酷於窮閻,儀民之誠,雖極於宵旰,而守令之誠求,猶及於鷄豚,哀我民斯,于何從缺聖明非徒自勅於行仁,而亦盡愼變之方。程子曰,爲政之道,莫六七字缺而衣食不足者,未之有也。水旱螟蟲,皆不善之致。臣伏見六七字缺異亦由於民俗之不善也。今之民徒知趨利,而不知天理人倫之所以重且大,亦爲不善也?其爲不善者,當敎化而不敎化也。臣聞我國前朝,印出鄕約一冊,以敎民俗也。伏願聖明,印出鄕約冊累件,一以分授外方州邑郡縣,一以分授京中各坊各里,敎之以孝悌老老長長之道,而里置里長·里正,又置敎授,旬以考課,敎以勤者賞之,不勤者罰之,化而善者賞之,不善者罰之,則人人皆知父兄之倫,長幼之序,用之調兵,用之給餉,動惟經志,無不丕應矣。夫如是則何憂乎水旱之或致乎?雖然夫子曰,旣庶旣富,又敎之,先儒曰,禮義生於富足,然則先富而後敎也。夫財者,天地之所生也。民者,人君之所養也。財雖天地之所生,而必賴人君召和致稔而後,財恒裕而不至於匱竭,民雖資食以生,而必待上之人誘掖勸獎而後,全其性而不淪於禽獸,邦本由是而固焉,風俗緣玆而美焉,則其所以厚生成俗之方,寧可置之於容易之地,而不盡力於其間哉?嗚呼,富不可自致,必仁心仁政兼擧,而遍被於邦域之中,然後人心協和,天地交泰,年有屢豐之祥,國有財用之積,敎不可法施,必躬行心得已至,而皆可師法,然後下民觀感,而爭相慕效,俗有可封之美,時能至治之隆。伏願殿下,仁心仁政兼擧,躬行心得極盡,而能致富敎之效焉。致堂胡氏曰,廣求人才,布之內外,然後天下無廢事,而治道可立矣。今之人才,不讀一書,專以尋章摘句,類抄綴文,而望其僥倖中科焉。殿下當此之時,雖切於求才,臣以爲,錚錚佼佼之才,不得而用之,卓然拔俗之才,不易得而用之也。蓋培養之無其素也。其於式年別試,有論策之擧,其於謁聖庭試,有以表及第之擧,又有明經之擧,所謂表者,優遊之士,未解蒙者,專以類抄作句,僥倖及第,雖曰及第,反不如蔭官之有學也。持是而應殿下之求,則其可謂稱其求乎?雖然所謂表者,有關於事大,不可專廢也。但不以表務取,而罕取於庭謁之時,惟以論策務取,則所謂論策者,博學宏儒之所能製也。又況博學,而其有不能作表者乎?持是而應殿下之求,則其可謂不稱求乎?又有優於論策者,是明經之擧也。專以明聖經製論責之才而取之,則明經修行之士,博學能文之才,蔚興於殿下之世,羅列於殿下之庭,以殿下之世,轉爲唐虞之世,則垂拱無爲,而國家之基,至此而無窮矣。臣之所謂培養之有素者是也。臣伏見定役之規,十五定役,六十老除,而老除時有本定,然後除役,無本定則雖至於數字缺而未免其役,是則長汩汩於苦役而終也。人生雖得五六字缺至十年,人生幾日幾時,解顔伸眉乎?今也九歲十五六字缺此亦殘忍,而至於五六歲垂髫弄瓦之兒,負去而强定其役,聞見數字缺駭而傷心也。凡所收民利國者,公私俱得便宜,然後可謂得計也。不然而民能有利,國則有完,國雖有利,民則有怨,豈可謂得計乎?臣伏聞校生除講收布,雖得萬一之補,一自收布,校生之輩,悵然相聚而謂曰,吾等果以儒名,而持身不然者也。今逢收布,無異賤役,豈有一身兩役之理乎?乃釋履着屩,任意而行,視聖殿於度外,則其守直奉衛之任,誰使當之乎?非徒公私俱得便宜,而反知公私俱有不利也。伏願聖明量採焉。謹昧死以聞。答曰,省疏具悉。深用嘉尙。疏辭無非嘉言至論,當體念而採施焉。燼餘
未時,日暈。春坊日記
上在昌慶宮。停常參,有召對。
下直,陽川縣令李守約。
傳于韓興一曰,政事,明日爲之。傳于韓興一曰,召對爲之。韓興一啓曰,昨昨玉堂箚子,醜詆本院,無所不至,至有掩蔽,偃然文過飾非,權力十倍等語,臣等相顧失色,皆有不安之心。其時二所試官草記,不出朝報事,已爲陳達,不必更進如宋希進拿鞫備忘出於意外,不卽傳播,其實爲彌縫之計,而本院啓辭及院啓批答,快從之後,三字缺其備忘卽爲還入,則此不覺有意操縱六七字缺而非一二人所爲,等待齊會,含忍而過。都承旨李敏求數三字缺日不仕,左承旨睦敍欽,以儒生定配單子,欲輕其罪,缺批,心不自安,卽爲出去,右承旨趙緯韓,言有忌故,今日俱不入來,臣與左副承旨李德洙,獨在廳中矣。卽問以趙絅招問之辭,使注書書入事,物議紛紜,李德洙以罪在該房,不敢行公,上直之後,亦爲出去。玉堂醜詆,臣亦與焉,而不可一時空院,不得獨在院中,罔知攸爲,惶恐敢啓。傳曰,知道。李敏求·李德洙,竝命招,使之察任。司謁所爲,殊極駭異,從重推考,以懲其任意取入之罪。
以江參將差備譯官朴璇等拿來,羅將馬牌單子,傳于李德洙曰,驛路有弊,回還後拿推。
以左相六度呈辭,傳曰,安心調理。
韓興一,以監試一所應辦官,以試官言啓曰,二所初試,合取額數一二三等,商定指揮事,因臣等啓辭,該曹覆啓內,知道事,判下矣。今日當爲出榜,而該曹旣以不敢議處爲啓,更無定奪之意,且其啓辭中,有事當變通之語,則莫重國試,分等多少,臣等尤不可任意爲之,而爲此趁未出榜,則畢科次之後,仍在試所,亦甚非便,何以爲之?惶恐敢啓。傳曰,知道。停論後定奪,其前仍在試所,可也。
傳于韓興一曰,明朝右相命招,使之卜相。
傳于韓興一曰,尙州·舒川各年貢賦,畢納與否,令該曹卽爲考啓。
李德洙,以訓鍊都監言啓曰,山陵用餘木,當初啓下元數六十八同六疋內,十七同五疋,則其後都監啓請仍用,所餘五十同四十疋零取來,居半漏濕腐朽,不用者十五同餘。此時軍需之物十五疋,猶未易也。十五同之木,雖致不用,豈非可惜之甚者乎?此無非該邑官吏不能看護之致。坡州牧使奇宗獻推考,以戒後日,何如?傳曰,允。
以吏曹公淸監司狀啓粘,李楘等褒賞上裁事,傳于韓興一曰,此州縣各年貢賦及奴婢身貢,畢納與否,令該曹一一考啓。
韓興一,以吏曹言啓曰,前日蔭官考講時,公頉人追後考講事,已爲入啓矣。臣等今日開坐試講,應爲之數字缺依前別單,書啓之意,敢啓。傳曰,知道。
韓興一,以吏曹言啓曰,前因戶曹判書金藎國所啓,五六字缺稟,自外議大臣定奪事,傳敎,故京中冗官,則應減數字缺已議大臣,入啓允下矣。至於外官應減者,則更問於大臣,則外方府牧減省判官處,尙有復設爲當之議,郡邑合竝,又不可輕議,似無可減之員云。敢啓。傳曰,知道。
獻納金益熙來啓曰,國家設場試士,極嚴且重,不容有一毫苟簡,玆者士習不靖,作拏國試,驅逐試官,脅迫多士,終至罷場而後已,此前古所無之大變也。鼓動倡亂者,不過十數悖妄之輩,而因此竝停千餘多士,不幾於怒甲而移乙,因噎而廢食乎?一所加取之擧,雖出於處變之道,而創開無前之謬規,壞了取人之常憲,物議皆以爲未妥。況聞一所終場之日,二所罷場擧子,多潛入借述,衆口喧騰,殆不可掩。自有科擧以來,寧有此苟且無據,雜亂不嚴之時乎?入門數多寡之不均,尙罷其榜,而今殿下持難至此,恐非先朝重科擧不苟簡之盛意也。臣等不得請則不已,請亟命罷榜。答曰,不允。
李德洙,以軍器別造廳言啓曰,鐵甲數百部所入鐵葉,已爲打造,難得者表用靑布,欲爲貿得,則私貿私市,俱有嚴禁之令,無他周旋之路,深以爲悶。聞今江參將所出靑布,管餉方爲市貿云。別破陣一人,給馬下送,使之銀子三百五十兩,齎傳于管餉使處,好品靑布,從市直貿換,別破陣一時載送之意,行移,何如?傳曰,依啓。
李德洙,以軍器寺官員,以都提調言啓曰,硫黃乏絶之後,問諸昔日所産各邑,皆不得眞狀,求於椵島,而都督不許。且於通信使之行,或其貿來,而今因使臣啓辭,亦未免難施。如無別樣處置之事,雖有百萬砲手,終不得用,豈非可慮之甚者?槪聞黃海監司李培元之言,忠州所産之物,色與臭則明是硫黃,而僅得苗脈,不能深鑿云。此時鄕人,例以後弊爲慮,雖有所産之處,以隱諱爲能事,新監司下去時,請自政院,申明言送,期於必得之意,敢啓。傳曰,依啓。
李德洙,以司僕寺官員,以提調言啓曰,本寺江都有米布捧上,五六字缺間,有收葺之處,寺僉正洪茂業,給馬下五六字缺傳曰,依啓。
李德洙,以司僕寺官員,以提調意啓曰,本寺草主人之役,非如各司貢物主人之比。蓋貢物則各官,以本色上納者多,故主人多獲其利矣。生穀草,亦是畿民之役,本色進排之際,民不能堪,故朝家累經酌量作米收捧,定式給價,而本色草外,渠輩應行之役,名目繁夥,不敢一一枚擧上達,而其最苦於各司之狀,從前屢經陳訴,自上亦必洞燭矣。其在戊午以前,渠輩所受草價,准過三百匹,故受米旣多,餘剩亦饒,賴以資活,雖有他役,不敢稱其苦矣。厥後國家,因進獻馬停罷之故,草價所給,只是一百五十匹,渠輩所食,比前減半,而所應之役,有加無減,以此怨苦日深。且自錢文行用之後,宣惠廳於該給草價,十分之二,以錢折給。所謂錢文,國家雖視爲泉貨,而民間尙不知可用,厭惡之意,愈往愈甚,惟各司牟利之人,每於該納之際,防納得利,而其餘則皆看作無用之物。且公家定價,則一貫准米三十三斗零,而賣諸市上,則一貫之直米,僅十許斗。以此計之,渠輩一年耗失之數,以米計之,多至九百餘石,貢物仰利之徒,錐刀是惜,而一年每失九百餘石之米,宜渠輩之稱怨也。渠輩曾以此具由上言,而措語猥濫,戶曹覆啓囚禁治罪,幸蒙聖明寬恤,得免重典,而顧其怨號之情,日甚一日,每每來訴於臣等,將有潰散難保之形,臣等亦憐其情,而計無所出。大槪渠等從前應行之役,皆是不可已之事,更無可爲之地,渠亦不敢望矣。惟是錢文折給之規,若略爲變通,則稍可解其稱冤,用錢一事,係是國家大段擧措,雖或慮其難行,豈敢容易擅議?獨此輩所訴,實涉切迫,若不善處,顯有難支之勢,一番潰散之後,則生穀草之役,未免復歸於畿民,此亦不可不慮〈也〉。請令廟堂,十分參量,以爲變通之地,似爲便當。臣等目見實狀,欲言而不敢發者,屢矣。事勢窮急,惶恐敢啓。傳曰,依啓。
都承旨李敏求上疏,伏以,臣經夏以來,百病交侵,心常悚厲,竭力供職矣。不意臀腫得發,其大如梨,正當坐處,不便騎馬。出納重地,勢難瘝曠。伏願聖慈,特遞臣本職,以便公私。謹昧死以聞。答曰,省疏具悉。卿其勿辭,調理察職。
待敎李之恒上疏,伏以,臣言其位則卑,語其人則微,其於國計之得失,君德之修否,固不敢與論,而惟是犬馬之誠,不後恒人,苟一言而有一毫之益,則其他不暇恤也。況我殿下,値國大否,求助臣工之日,雖在輿廝,自無害於有懷必告,今臣職忝從班,恩蒙至隆,其視與廝,不以優乎?敢陳蒙說,以備採擇。伏願殿下,平心垂察,勿以人而賤惡焉。嗚呼,殿下以目今國事爲何如也?心腹先蠱,邊鄙日聳,百度壞亂,大勢傾壓,殆哉汲汲之狀,如欲歷指,不勝其衆,而近因降旨求言,廷臣言之悉矣,殿下聽之熟矣。臣不必更瀆宸聽,而臣別有爲殿下痛惜者。自古人君,繼世昇平,狃於宴安,志滿心弛,不知監戒,而致國覆亡者,有之矣,未有如殿下之身自撥亂反正,而旋卽置國於危亂者也。當癸亥卽數字缺萬象俱新,庶績咸熙,凡在覆載之間,稍有六七字缺擧踵,庶見至治,而夫何十數年來,委靡陵六七字缺將有不可如何者也。臣念之至此,未嘗不慷慨流涕,殿下默而數字缺亦必恧然於心矣。殿下以大有爲之資,當大有爲之時,奮大有爲之志,則足可爲淸明太平之治,誰禁而不爲,何憚而不肯乎?自期太少,自畫太甚,不思宏遠之圖,專務姑息之計,區區所願者,不過僅免危亡而已。臣重爲殿下恥之。昔程顥極陳治道於神宗,神宗曰,此堯·舜之事,朕不敢當。程顥愀然曰,陛下此言,非天下之福也。殿下之不以堯·舜自期者,亦非東方之福也?嗚呼,人主之患,莫大於危而不知懼,過而不知悔,雖亂亡之君,若明知亂亡之必至,則孰不知懼而知悔?惟其自恃尊貴,若將百年無事,陳戒之臣,或有其亡其亡之說,則非徒不信而又哂之,不以爲高談大言,則必謂之愚人妄士,及其顚覆之後,雖悔何益?今我殿下,則異於是,旣已懼矣,旣已悔矣。臣伏見四月二十五日備忘,其惕慮奮發之意,本於中情,溢於言表,殿下此擧,誠一國臣民之福,億萬無疆之基也。凡爲殿下之臣者,孰不聳動而興起?或楷寫而帖壁,或傳說而莊誦,其感悅之意,佇一字缺之誠,九重深䆳,何以盡燭也?備忘未下之前,人皆曰,國家將亡,備忘旣下之後,人皆曰,國家將興,人君一言之善,而其效如此哉。臣適於其時,遞職在散,只見十行之敎,恨不得昵侍淸光,親聽玉音之咨詢,未幾還付本職,入侍經席,仰觀殿下,辭氣和平,誠意懃懇,痛祛淵默之病,大變惡聞之習,群臣奏言,酬酢如響,恰似家人父子之間,無言不盡者然。臣伏而聽之,欣欣然竊自語心曰,君臣之際,固不當如是耶?益信前日之敎,果出於殿下之誠心,而不但取快於一時之耳目也。罷出之後,臣謂承旨閔應亨曰,今見我聖上虛受之量,振作之意,頓有異於曩昔,自此忠言讜語,不患其不入,奇謀善策,不患其不行,在廷諸臣,不於此時,悉其心力,左右贊襄,則信有罪矣。仍以數語,相賀而罷。蓋知閔應亨之憂國,出於至誠故也。自是以來,臣之所憂,反有甚於前者,何也?一自備忘之下,擧國人情,日望殿下之舍舊圖新,轉危爲安,如飢者之求食,渴者〈之〉求飮。殿下若不廓然大開,益務實效,而以若干施措之得宜,爲循例四五字缺使殿下渙發之音,未免於文具之歸,則五六字缺心,環東土一方,皆將見欺於殿下。若此之後,五六字缺備忘,不啻如今日之懇惻,人孰能信之?關係非細,機會至大,故殿下一政之得,則謂殿下備忘之有效,而於臣見,若有所得,見殿下一言之失,則疑殿下備忘之或忽,而於臣身,若有所失。凡殿下之一言動一政令,皆不能泛然看過,譬於亢旱之餘,纔得雨澤,益望其大霈,而猶恐其或晴,人情大同,以臣之心,可以推千萬人之心矣。向來聳動之擧,振發之敎,蠲減之令,靡日不下,亦可以致遠邇之聽,服愚智之心,而第觀設施之際,今月不如前月,今日不如昨日,若是不已,則更過數月,必將竝與其初心而梏亡之矣。殿下於淸燕之暇,若就近日之爲,一一點檢,則可以知漸不如初矣。一年未半,而已不得踐言,則其何望克篤終始,變亂爲治乎?古人曰,言之非難。行之惟艱,伏願殿下,近取殿下之言,證諸殿下之爲,行不及言,則益力其行,終不若是,則益勉其終,以空言無實爲深治,以失信臣民爲大戒焉。嗚呼,今日臣隣之責,顧不重歟?平日或以君上之不悟不從爲辭,而遷就懈怠,不肯自任矣。今則聖上,虛心納言,屈己從人,雖欲退托,恐必無辭。殿下若悠泛因循,復蹈前轍,則是殿下負群臣也。群臣若推諉姑息,復踵前習,則是群臣負殿下也。此非同心同德,勉厲成就之時乎?臣伏見頃日答政院之批,辭氣之間,一何不平之甚耶?臣讀之未了,駭然自失,曾不料大聖人前後之言,若是其相戾也。大小廷臣,尙未聞殫心畢智,以答宵旰之勤,此固諸臣之恥,而殿下之所惡也。然而君不患臣之不忠,而惟患誠之未孚,臣不患君之不誠,而惟患忠之未至,君臣各盡其義,而治道成矣。殿下固宜先自刻責,痛洗前習,優其禮敬,反覆勸勉,如是而尙且玩愒,則益恐在我之未盡,以待自然之交孚,詎可謂我獨唱之,下無應者,而强之以盡瘁之事,督之以旬月之效乎?臣固知殿下,慨然於鼓之而不起,振之而不作,有此不得已之敎,殿下之情,其亦戚矣。昏朝十六年間,世道壞矣,人心溺矣,以至今日,餘害尙存,元臣故老,慣經變故,而志氣消沮,少年後輩,積習見聞,而專尙浮華,以臨事糊塗,爲保身之良謀,以與世浮沈,爲固位之長策,間有留意國一字缺盡其職者,則群笑而衆排之,安常守例,弊痼已深,五六字缺夕之內也。此豈故爲越視,自陷於不忠之罪也?若五六字缺而不衰,藹然誠意,入人之深,則安知滿廷之臣,變爲扶顚數字缺用也。至如爲政孜孜,自是人君應行底道理,大舜鷄鳴而起,文王昧爽而顯,臣未聞大舜·文王,以此而自多也。且其所以鷄鳴而起,昧爽而顯,自盡其道而已。豈獨爲激厲臣隣也?若使其時,無夔·皐·周·召之賢,則舜與文王,其將自怠於爲政乎?今殿下奮厲自勖,日月無何,而便生滿足之心,少視群臣,峻加詬責,一則如匹夫而矜誇獨賢,一則如匹夫之含慍未泄者,臣竊恐殿下許多備忘之善,未足以酬今日一言之失也。況履非常之危者,不可以常道安,殿下謂今日之危,可以一言一事而挽回耶?用功太少,責效太薄,不幾於投膠盈掬,俟河之淸乎?怒於群臣,而遂阻有爲之心,再誤千一之令,則群臣之罪,由此益著,而殿下之失,亦復如何?我殿下庶幾改之,臣日望之,而不但悔恨之敎,尙今未下,寂寥多日,絶未見殿下擧措,有如前日之感發人心者,臣誠鬱抑,爲殿下大惜也。伏願殿下,亟下明旨,以謝前言之過,反顧初心,毋替作興之善焉。嗚呼,天下之事,有本有末,理其本則末無不治,後本先末,徒勞無益。本者,何也?人主之心是耳。然則今日持危救亂之道,其要顧不在於殿下之一心乎?臣竊觀殿下發憤更化,凡所施爲,靡不用力,而其於本原之地,修省之道,或有所慊然,故殿下惕慮之志,或作或輟,殿下悔悟之端,旋發旋止,將無以副一國飢渴之望,朱熹所謂不世之大功易立,而至微之本心難保者,誠至論也。前後儒臣,皆以心學二字,備盡論辨,丁寧勸導,殿下想已體驗而踐履之矣。第念箴警之言,人人而進之,日日而聞之,似有益於殿下提撕猛省之功,故不避已陳之談,而復獻焉。夫心者,一身之主宰,而神明之舍也。天下之理,無一不具於此,此所謂斂之方寸,太極在躬,散之萬事,其應不窮者也。然而一心之中,有天理焉,有人欲焉,循天理底是道心,循人欲底是人心,天理·人欲,只是爭此二字,而有一分人欲,卽滅一分天理,存一分天理,卽勝一分人欲,二者迭爲消長,古人以苗莠朱紫之間比之,言其相害之大,而辨之之不可,不害,則此心定而不亂,明白不昧,豁然如冥途之覺醉,六七字缺出於人心之間,最難擴充,不有緝熙之力,精一之六七字缺可下手處也。伏願殿下,益篤典學之念,省察危微之際,三四字缺之發,則操而存之,惟恐其變遷,知其人欲之發,則遏而克之,惟恐缺滋長,處幽如顯,視獨如衆,加工於主一無適,以至於成始成終,則虛明純靜之體,存而不放,正大和平之用,運而不息,以此而可以公好惡,以此可以禦强寇,以此而可以服萬民,欲堯·舜則爲堯·舜,欲湯·武則爲湯·武,其將惟殿下之所欲矣。嗚呼,臣之所憂,旣陳梗槪,而又有憂人之所不憂者,何也?殿下之求言,不獨今日,而群言之爭,至今日爲最,則亦可見前日備忘之效矣。但求言者,將以用其言也。進言亦欲行其言也。用其言而賞其人,則固是盛德事,如不用其言而只賞其人,則大有乖於求言進言之道。以常人見之,雖似嘉納,而若使有志者聞之,則必爲大恥,而無復爲殿下發所言也。此雖與罪言者不同,而其流之弊,亦將至於沮直士而伏嘉言,伏願殿下留意焉。今臣進言,非循例逐條,强論不知之務,非好談時事,過爲矯激之說,一片懸誠,只欲使吾君,克踐奮發之敎,追悔失中之言,不計僭猥,罄竭肝肺,殿下不鄙之,言倘可採施,則或不無少補於日月之更也。謹昧死以聞。答曰,省疏具悉。嘉誠懇。疏辭無非格言至論,予當體念而自勉焉。燼餘
上在昌慶宮。停常參·經筵。
下直,白翎僉使金默。
有政。吏批,判書金尙憲進,參判兪伯曾進,參議未差,左副承旨李德洙進。
兵批,判書李聖求病,參判李時白未肅拜,參議鄭基廣病,參知李尙伋進,左副承旨李德洙進。
吏批啓曰,本曹參議有闕,無故擬望之人乏少,時推竝擬,何如?傳曰,依啓。韓興一啓曰,來二十一日輪對日次,取稟。傳曰,爲之。
李德洙啓曰,今日爲政事,命下,而都承旨未肅拜,身病調理,左承旨睦敍欽,呈辭受由,右承旨趙緯韓式暇,只有臣及同副承旨韓興一。兵批則臣以該房六七字缺去之員,何以爲之?敢稟。傳曰,吏兵批,兼進。
吏批啓曰,西北兩道守令,今政將爲差出,問于都體察使,則病患未差,不得擬薦云。都體察使病愈後,差出之意,敢啓。傳曰,知道。
傳于吏批曰,延陽君李時白,兵曹參判除授,僉知朴明榑,禮曹參判除授。
以刑曹參判望單子,傳于吏批曰,舒川郡守李楘除授。
以淸河縣監望單子,傳于吏批曰,副司直宋希進除授。
韓興一,以戶曹言啓曰,尙州·舒川各年貢賦,畢納與否,令該曹卽爲考啓事,傳敎矣。舒川·尙州兩邑各樣貢賦未收,止乙亥年條,別單書啓之意,敢啓。傳曰,知道。
韓興一,以吏曹言啓曰,咸鏡監司閔聖徽箇滿,在於今月二十四日,依近例令備邊司擬薦,何如?傳曰,限今年仍任,似當,令備局量處。
韓興一,以弘文館言啓曰,本館上番無故見存之人,只二員,疾病事故,未可預料,經筵入番,事甚苟簡,新除授副校理尹鳴殷,時在京畿南陽地,斯速乘馹上來事,下諭,依前例館書吏,給馬下送,何如?傳曰,依啓。
李德洙啓曰,招張顯光子,問其父氣力如何,且問所謂來于嶺底者,指何邑何嶺,而欲爲退去云,待上疏批答,然後退去耶,只送上疏,而仍爲下去之意耶,問之事,傳敎矣。問于張應一,則曰,臣父年將九十,氣力澌薾,食治頓減,一日一食,而所食不過一二合米,只以酒力扶持,聞命之後,寢寐不安,寸寸前進,行到咸昌縣,氣力益復委頓,且從前所患偏頭痛復發,不能更進,欲留數三日調治,仍爲曳退之意,而臣之陪疏上來,爲日已多,想今已還鄕家云。敢啓。傳曰,知道。
韓興一,以接待所言啓曰,前日程副摠出來時,沈都督所送護送官都司一員,率其家丁,別接於太平館矣。今亦嚮導守備稱號人,率家丁七名出來云。如欲依前規,入接於太平館,則臨時有窘急之患,預爲修掃,以待觀勢處置之意,敢啓。傳曰,知道。
韓興一啓曰,以接待所草記,白副摠接待時,各自怠慢官吏拿鞫事,傳曰,接待所啓請拿鞫,有前規乎,承旨察啓事,命下矣。前規有無,相考無據,而臺諫及備局,或有啓請拿鞫之規,其餘則不得聞知矣。此草記還出給,何如?傳曰,依啓。
獻納金益熙啓曰,國家設場試士,極嚴且重,六七字缺命者士習不美,作拏國試,驅逐試官,終至罷場,此前古所無之大變也。鼓動倡亂者,不過十數悖妄之輩,而因此竝停數字缺餘多士,不幾於怒甲而移乙,因噎而廢食乎?一所加取之擧,雖出於處變之權,而創開無前之謬規,壞了取士之常憲,物議皆以爲未安,況聞一所終場之日,二所擧子,潛入借述者甚多,衆口喧騰,殆不可掩,自有科擧以來,寧有此苟且無據雜亂不嚴之時乎?入門數多寡之不均,而尙罷其榜,而今殿下持難至此,恐非先朝重科擧不苟簡之盛意也。臣等不得請則不已,請亟命罷榜。王言如綍,播告中外,決非在下者之所可掩置也。頃者宋希進拿鞫備忘,雖非所望於聖明,而旋因本院之啓,快從還收之請,甚盛德也。聖人之過,如日月之更,人皆仰之,何傷乎播告中外也?設令無識司謁,欲爲取入,而爲承旨者,一任其所爲,不出一言,則出納復運,一司謁足矣,將焉用政院也?臣等竊怪其言之不近,卽招問被推司謁,則稱當日入直承旨謂此備忘,旣已還收,不可留置院中,還爲取入,宜當云,故渠乃持去,粉板,書啓,非渠擅自取入之罪云。王言之不出朝報,已極失體,而自勸司謁,使之取入,玉堂陳箚之後,則反推諉司謁,費辭文飾,不料咫尺近密,爲此虛謾之事也。人言籍籍,物情甚駭,當日入直承旨及昨日啓辭承旨,竝命從重推考。答曰,依啓。罷榜事,不允。
吏批,金瑬爲奮忠贊謨立紀明倫靖社功臣大匡輔國崇祿大夫議政府領議政兼經筵弘文館藝文館春秋館觀象監事世子師昇平府院君,李安訥爲崇政大夫行刑曹判書兼弘文館提學,沈悅爲崇祿大夫行漢城府判尹,成夏宗爲嘉善大夫昌興君,閔馨男爲兼同知義禁府事,徐景雨爲兼同知經筵義禁府事,朴明榑爲嘉善大夫禮曹參判,李時白爲奮忠贊謨立紀靖社功臣嘉善大夫兵曹參判延陽君,李楘爲嘉善大夫刑曹參判,李敏求爲兼世子右副賓客者,沈之源爲通政大夫吏曹參議知製敎,鄭廣成爲嘉善大夫行承政院都承旨兼經筵參贊官藝文館直提學尙瑞院正,鄭太和爲通訓大夫行議政府舍人知製敎兼春秋館編修館侍講院弼善校書館校理漢學敎授惠民署七八字缺曾爲通訓大夫行司憲府掌令,金霱爲通訓大夫行世子侍講院弼善知製敎,金素爲奉列大夫行戶曹正郞兼春秋館記注官,趙啓遠爲通訓大夫行禮曹正郞兼春秋館記注官,李景恒爲通訓大夫行刑曹正郞兼春秋館記注官,琴是調爲朝散大夫行工曹正郞兼春秋館記注官,徐祥履爲奉正大夫行司憲府持平,金仁龍爲通訓大夫行儀賓府都事,尹鳴殷爲奉訓大夫行弘文館副校理知製敎兼經筵侍讀官春秋館記注官,林墰爲通訓大夫行禮曹佐郞知製敎,尹敉爲奉訓大夫行司憲府監察,金瑋爲中訓大夫行司憲府監察,南忭爲通訓大夫行掌隷院司評,李時楳爲中直大夫行司諫院正言,廉友赫爲中訓大夫行成均館典籍,任賚之爲通訓大夫行成均館典籍,朴遾爲通訓大夫行弘文館副修撰知製敎兼經筵檢討官春秋館記事官,崔繼業爲中直大夫行內贍寺主簿。通訓大夫行濟用監參奉李純馨,承訓郞行濬源殿參奉金峻業,將仕郞永崇殿參奉金有聲,將仕郞奉先殿參奉宋是,宣敎郞行齊陵參奉黃宗海,將仕郞厚陵參奉洪勗,通仕郞獻陵參奉金寅亮,通仕郞宣陵參奉鄭克後,朝散大夫行孝陵參奉李耆賢。具鳳瑞爲通訓大夫行舒川郡守,宋希進爲通訓大夫行淸河縣監,朴天琪爲通訓大夫行淸州敎養官,馬繼卞爲宣敎郞行羅州敎養官者。
兵批,李德泂爲崇政大夫行龍驤衛副護軍,閔馨男爲嘉善大夫行龍驤衛副護軍,尹暉爲嘉善大夫龍驤衛副護軍,鄭廣敬爲嘉善大夫行龍驤衛副護軍,李敏求爲嘉善大夫行龍驤衛副護軍,尹煌爲折衝將軍行龍驤衛副護軍,沈諿爲資憲大夫行龍驤衛副司直,申恦爲保功將軍行龍驤衛副司果,洪命一爲禦侮將軍行龍驤衛副司果,尹絳爲振威將軍行龍驤衛副司果,金鏡爲彰信校尉行龍驤衛副司果,兪後說爲秉節校尉行龍驤衛副司果者。
都承旨李敏求上疏,伏以,臣近得賤疾,仰瀆天聽,而實懷不達,未蒙鐫遞,五六字缺知所出,臣雖無狀,久忝近密,深知朝臣引疾五六字缺供職,實是素蓄。第臣所患瘇症,雖非十分危惡,而發於要害之處,未能起坐,惡汁不絶,衣袴沾汚,數日之內,決無跨馬供職之望。臣之言病,適當本院招貽物議之日,見疏者必以臣爲拘嫌托病,臣之實狀,大有不然,而副摠之行,不久當到,臣之事勢,極爲狼狽。伏願聖慈,曲察微情,亟遞臣職名,以便公私,幸甚。謹昧死以聞。踏啓字而下。
檢閱金弘郁上疏,伏以,臣沐浴鴻澤,猥忝從班,供職匪懈,是臣之分,而第臣之父母,時在忠淸道瑞山地,今年俱七十三歲,雖使平常無恙,當此喜懼之日,不堪晨昏之怠,消息之來,方寸每亂。卽者專人來報,母病甚重,暑症纏綿,彌月不差,痢疾添劇,晝夜無數云,人子之情,不容一刻遲留,而臣所帶之職,非如閑漫之比,入直修史,下番尤緊,不可以循例呈辭。伏願聖明,察臣危迫之情,遞臣本職,特許歸道,以便公私,不勝幸甚。謹昧死以聞。傳曰,給由馬。
前縣令李汝惕上疏,伏以,臣越在先朝,濫添一命,食君之祿,蓋有年矣,而祖父以上,世受國恩,區區犬馬之誠,常積于中,每以一言,而補國者,久矣。頃者,伏見討賊之聖旨,辭意懇惻,苟有血氣,孰不感激?臣雖駑劣,義當執殳前驅,而年衰不能遠赴,只將一得之愚,仰達九重之天。伏願殿下,試垂察焉。臣竊聞虜賊之用兵,懸軍深入,不爲建營,徒以鐵騎前進爲務,此可以謀取,而不可以力鬪者也。然謀取之策,臨機以發,各有其應,則固非方外之人所可逆料,故姑擧一二之謬計,以待廟堂之進退焉。丁卯之亂,兩西之民,爲賊所擄,父子兄弟相失者多矣,晝夜號泣,皆欲捐軀而報仇。今遣重臣,下諭復讎之義,而因募此人,以作別隊,則咸有死敵之心,而庶無北走之患矣。此所謂因其勢而利導之也。且北方之人,人悍而馬健,驅馳險阻,與虜無異,而住近胡地,習知虜情,常有侮慢之意,少無畏懼之心,若以北兵爲先鋒,則與南方畏胡之人,豈可同日而語哉?晁錯論邊事,專言土兵之利者,正數字缺也。且先鋒死地也。將非其人,不可以成功,故兵五六字缺爲先鋒者,一以壯吾志,一以挫敵威也。曺五六字缺謝玄,以劉牢之爲先鋒者,亦爲此也。然則先鋒之將,不可不擇取。曾因丁卯之亂,得聞虜賊之動止,晝有驅馳之勞,夜無巡警之規,弛弓鎖馬,解甲就囊,通宵牢睡,有同死人,此誠乘夜掩擊之賊也。先使諜人,探知敵情,然後抄出火手,暮夜襲擊,則不煩大衆,可使殺其將,此乃李愬夜破蔡城之策。且賊兵來路之近處地形,有三面高山,一面行路,則此誠誘引賊兵之地,先使大軍,結陣於其間,而諸別將多率步兵,埋伏於山上,又使精銳之兵,迎戰於賊兵之前路,酣戰良久,佯棄旗鼓,走入谷中,則賊人以爲勢窮投山,乘勝爭追,不知自入於谷中也。於是山上伏兵,塞其一面,而山中大軍,一時挾攻,則入谷之賊,可以殲滅無遺,此韓信誘引趙軍之策也。且昌州,賊之直路,而鴨綠之上流也。多有淺灘,渡江甚易,賊入昌州,數日之內,經了龜·朔等邑,直到安州,則義州一路之七郡,皆在賊後,如此則淸川以北,收拾爲難,而當堅守者,莫如昌州也。且關西兵力,皆在於鳳山山城,此城失守,則勢必長驅。今以守城之策,陳其大槪焉。賊以雲梯犯城,則我以大于浦擊之,所謂大于浦者,大刃大兵也。賊以樓車迫城,則我注鐵液而燒之,賊若縱火攻城,則我以泥土,和水而投之,穿其地道,則以湯水灌之,草木塡塹,則以火箭射之,鐵柱毁城,則以砲車却之,至於臨戰之日,我得順風,則放火攻之,故燥荻枯柴,預積於城中矣。且禦敵者,皆因間使,而能探敵情,我國與虜開釁,于今卄年,而邈不知賊情,故胡差恐喝,則一國喪膽,虜人善待我使,則擧朝欣然,此實無間之所致也。今以重賞官爵,以募國人,則豈無應之者乎?古之帝王,莫不親征,賊若犯邊,殿下進駐松京,以示親討之義,則八路之忠臣義士,莫不聞風而爭起,皆有死綏之志矣。且臣竊觀江都之形勢,磨尼山後,皆是大洋,不必備之,而自昇天至孫梁項,則實是防護之處也。緣江築城,列置亭障,然後可爲萬全之策也。古語曰,雖有內備,而苟無外援,則勢必孤矣,然則江都之形勢,雖曰堅固,而越邊之保障,不可不設。通津之洞數字缺延安之角山,皆合於山城,而至於交河之烏六七字缺萬戶之鎭也。地勢巖阻,中有泉水,亦可謂鎭五六字缺城以爲外援,則軍有所恃,虜不敢近。伏願殿下,議諸備數字缺速設鎭。且臣聞近日大臣之休告遞職者,前後相繼,臣未知其何故而然也。蓋大臣者,上以弼一人,下以摠百官,其任大而其位尊也。苟非其人,則不可以置其位也。旣置其位,則人不可以輕論也。是以,漢臣賈誼曰,古者大臣,有坐罷軟不勝任者,不曰罷軟,曰下官不職,坐不廉而廢者,不曰不廉,曰簠簋不飾,此乃敬大臣之義也。而今則不然,或有詆毁於公廳者,或有彈論於疏章者,則爲大臣者,豈可安其位,而察其任哉?是以,居相位者,一切避事,無意擔當,廟堂絶建白之議,備局守文墨之規。伏願殿下,益敬大臣之道,毋泛一人之毁焉。謹昧死以聞。答曰,省疏具悉。深嘉爾爲國之誠。疏辭實是嘉言善策,予當體念而採施焉。燼餘
上在昌慶宮。停常參,有晝講。
下直,老江僉使鄭振翼,越松萬戶金得淇。
趙緯韓啓曰,明日常參·經筵,取稟。傳曰,停。
趙緯韓啓曰,張顯光上疏批答,招其子言之乎,下諭于本道乎?敢稟。傳曰,其子下去,則言之,不爲下去,則下諭于監司處。
傳于李德洙曰,今下弓矢,老江僉使鄭振翼給送。
李德洙,以都摠府言啓曰,今日入直軍士,中日習射,請出標信。傳曰,知道。
以吏曹宰批付標,傳于趙緯韓曰,此宰批,何以四五字缺耶?
李德洙,以司僕寺官員,以提調言啓曰,五六字缺冬至歲貢,丁丑正朝三名日進上馬,合一百缺川病留,未及入來,餘皆准到,禾毛色,別單書啓之意,敢啓。傳曰,知道。
吏曹判書金尙憲,參判兪伯曾啓曰,昨日宰批有落書處,而未卽致察,追後付標,方切悚惕,而不爲安寶之事,至勤下問,然後始乃覺悟。一日兩失,其咎安在?此皆由臣等昏昧不職之致,不勝惶恐,待罪。傳曰,知道。勿待罪。
趙緯韓,以吏曹言啓曰,傳敎矣。昨日本曹政事垂畢,承旨奉寶移進兵批下直,發落之後,所當還爲奉寶以安,而未及致察,終之不爲奉寶,曲折如此,而其未及致察之失,專在本曹,不勝惶恐。敢啓。傳曰,知道。
獻納金益熙來啓曰,國家設場試士,極嚴且重,不容有一毫苟簡。玆者罷場之變,實出於若干悖妄之輩,元非多士之所致,而因此竝停千餘擧子,不幾於怒甲而移乙,因噎而廢食乎?一所加取之擧,雖出於處變之權,而創開無前之謬規,壞了取士之常憲,物議皆以爲未妥。況聞一所終場之日,二所擧子,多潛入借述,衆口喧騰,有不可掩,自有科擧以來,寧有此苟且無據,雜亂不嚴之時乎?入門數多寡不均,尙罷其榜,今殿下持難至此,恐非先朝重科擧不苟簡之盛意也。臣等不得請則不已,請亟竝命罷榜。正言洪瑑以管餉使從事官,方在黃海道海州地,請斯速乘馹上來事,下諭,依前例,院書吏給馬下送。答曰,依啓。罷榜事,不允。
李德洙啓曰,左相呈辭批答,今當傳致,而政府無郞廳,遣史官之意,敢啓。傳曰,知道。
以兵曹今七月二十日文臣朔試射試官朴,受由付標單子,傳于李德洙曰,副望用之。
韓興一以禮曹言啓,卽接孝陵修改時移還安祭典祀官成均館學正鄭弘緖所報,則還安祭奠物,一時熟設,而畢役未易,已熟設奠物,勢難久待,自本曹處置云,聞來極爲可駭。爲典祀官者,所當商量畢役遲速,臨時熟設,使無此患,而如是妄作,殊無敬勤之意。典祀官鄭弘緖,從重推考。已熟設奠物,味變色惡,不可仍用之物,典祀官與本陵參奉,一同淨潔處埋置,容入物種,令奉常寺改備下送,設行,何如?傳曰,依啓。
韓興一,以禮曹言啓曰,沈都督處三四字缺禮單揭帖,令該曹承文院照例磨鍊,別六七字缺本道守令,稱以問安官,使之依例呈進,爲當,七八字缺未可的知,而或於秋夕前,來泊椵島,則問安之禮,似當與沈都督,一體爲之,禮單揭帖,亦爲磨鍊下送,而若節日前,未及出來,則還爲持納,似當。以此分付,何如?傳曰,依啓。陳都督問安禮單,姑勿下送。
韓興一,以侍講院言啓曰,王世子以長陵秋夕祭,欲爲親往事,下令矣。各該司及京畿觀察使處,竝爲分付之意,敢啓。傳曰,知道。凡事務從簡約,俾無民弊。
李德洙,以備邊司言啓曰,傳敎矣。北路鎖鑰,爲任極重,閔聖徽箇滿,臣等方慮難得其代,而況今待邊之憂日新,會寧築城之役未畢,依聖敎,限今年仍任,宜當,敢啓。傳曰,依啓。
韓興一,以禮曹言啓曰,通信使啓辭,使臣及軍官員役一行所着服色與脫服時儀注,令該曹定奪磨鍊事,啓下矣。喪期未盡,似無別樣定奪之事,使臣以下渡海後,行路及留駐處,依例常着白衣白笠,如有以禮相接之事,則着烏紗帽·白團領·黑角帶,且於祥前到江左,與關白相見時,則權着吉服,似爲宜當。脫服時儀注,磨鍊淨寫,傳給使臣之意,敢啓。傳曰,依啓。
韓興一,以禮曹言啓曰,文武科初試期日已迫,而臺諫方以罷榜論啓,未停啓之前,似難設場,何以爲之?臨時或不無顚倒之患,敢此仰稟。傳曰,不爲停啓,則退定,可也。
都承旨鄭廣成上疏,伏以,臣瀆擾天聽,惶恐死罪,而情勢悶迫,不得不籲呼於天地父母,伏願聖明垂察焉。臣處身無狀,不能自拔於昏亂之日,隨參庭請,喪盡平生,公議之不容,固其宜也。伏蒙聖恩,前後稠疊,猥叨匪據,非一非再,辭不獲命,强顔供仕,愧惶一念,曷嘗少弛於心曲哉?愆尤在身,洗滌無路,淸議至嚴,久而益峻。頃日諫臣之疏有曰,殿下之特命陞秩者,或不厭衆心及庭請廢母之輩云云,非但語意之指臣,人有問者,擧臣姓名,此非泛論之比也。臣玷汚名器,羞辱淸朝之罪,至此而無所逃遁,心神震悸,置身無地。不意玆者,新授之命,又出於夢寐之外,涓埃未效,雨露愈厚,臣非木石,豈不感泣?且惟朝廷之上,名義爲重,縉紳之間,廉隅數字缺人雖不言,猶有內疚,旣被顯斥,何敢冒六七字缺之際,亦有刪去之議,寧有如是而忝長銀六七字缺貪戀寵榮,從他笑罵,不可得也。危蹤狼狽,罔知所措。缺聖慈,俯諒肺肝之懇,亟命鐫削職名,俾狗馬之臣,得免於顚沛,不勝幸甚。謹昧死以聞。答曰,省疏具悉。注擬之時,刪去之言,不得見行,則公議所在,於此可知,宜勿控辭,速出行公。燼餘
晝講。入侍時,知事金尙憲,特進官李時白,參贊官趙緯韓,侍讀官尹集,檢討官李一相,記注官宋國準,假注書尹瀁,記事官李之恒。講詩傳豳風,自豳一之十五,止終後段之意。春坊日記
上在昌慶宮。停常參·經筵。
有政。
吏批,判書金尙憲進,參判兪伯曾病,參議沈之源未肅拜,右承旨趙緯韓進。兵批,判書李聖求病,參判李時白病,參議鄭基廣病,參知李尙伋進,右承旨趙緯韓進。
下直,公淸監司鄭世規。
趙緯韓啓曰,明日常參·經筵,取稟。傳曰,只朝講。
趙緯韓,以吏曹言啓曰,承旨有闕,政事何以爲之?敢稟。傳曰,當日爲之。
趙緯韓啓曰,卽招張顯光子應一問之,則自持下去云。敢啓。傳曰,知道。
傳于趙緯韓曰,公淸監司鄭世規引見。
趙緯韓四五字缺啓曰,都承旨鄭廣成未肅拜,左承旨未差,左副承旨李德洙,式暇不爲行公,同副承旨韓興一,被推出去後,辭職上疏到院,而病不至大段,故不得捧入。臣獨在院,出納應接,未及周旋,請同副承旨韓興一,命招察任。傳曰,依啓。
趙緯韓啓曰,今日政事,命下矣。吏批則臣以代房進去,兵房承旨李德洙式暇出去,廳中獨有同副承旨韓興一,兵批,何承旨進去乎?敢稟。傳曰,兼進。
趙緯韓啓曰,注書沈世鐸,自昨日猝然中暑,不省人事,數日內差復無期云。明日朝講,假注書尹瀁入侍,則院中無注書,請假注書差出。傳曰,依啓。
以李英發爲假注書。
以都承旨鄭廣成呈辭,傳曰,調理出仕。
韓興一,以工曹言啓曰,佐郞石之珩,膝腫重發,呈再度由狀調病矣。今則症勢尤重,差復無期。當此宮墻修理,唐將入京,多事之時,不可久曠,石之珩改差,無故在京人,後政差出,何如?傳曰,依啓。
趙緯韓,以吏曹言啓曰,公淸監司上送空名告身二百五十一張內,本曹成貼者,一百四十張,此則自本曹郞廳監視,依例燒火。他衙門成貼者,各其衙門輸送之意,敢啓。傳曰,知道。他衙門所送帖文,送于政院,使之燒火,可也。
傳于韓興一曰,領議政處,遣內醫看病。
傳于韓興一曰,今下臘藥及胡椒,張應一給送。
韓興一,以戶曹言啓曰,以吏曹公淸監司粘目,傳曰,此州縣各年貢賦及奴婢身貢,畢納與否,令該曹一一考啓事,傳敎矣。洪州·淸州·文義·永同·槐山·淸安·淸風·報恩·懷德等官,各樣貢賦未收,別單書啓之意,敢啓。傳曰,知道。
韓興一,以戶曹言啓曰,以今月十七日召對時,參贊官韓興一所啓,丹陽移倉事,傳敎矣。可興倉設立以前,久遠之事,臣等不得聞知,而以耳目所睹記言之,自可興倉沿江上流三十里之地,有廢倉基,至今稱之曰新倉。邑人相傳,新倉·可興之間,有險灘,名曰磨屹落只,大船滿載,不能善制,則多有臭載之患,故移設於可興,此蓋百年後事也。新倉上流,又有金遷倉,數字缺達川以上至嶺底,又有獐項,倉基未知自六七字缺亦不得以知之也。蓋江流迅駛,愈上愈險,小六七字缺而滿載大船,決不得上下故也。至於竹嶺之路,比鳥嶺尤險,數字缺至丹陽,歷淸風,抵可興,棧道極險,牛馬至難通行,故左道如安東·禮安·奉化·龍宮·醴泉等邑,皆由鳥嶺,而直納于可興,獨豐基·榮川兩邑,逼在竹嶺之下,故冒險踰嶺,至于丹陽,賃船而納于可興,計其勞費,必有輕於安東等官之踰鳥嶺納可興之力,故爲此計也。今若設倉於丹陽,而使安東等官,納于此倉,則事甚便送。但左站之船,決不得冒險受載於丹陽,此一難也。況自露梁至可興,水夫列站居生,牽挽護行,自有成法,自可興至丹陽水路,比京城而迤遠,以何人力,設站而來往乎?此二難也。若使安東等邑,依豐·榮兩邑例,至丹陽賃船,則似省陸路四五息之遠,而亦未知水陸勞費之如何也。此一節令本道監司,問于本官,從長處置,宜當。敢啓。傳曰,依啓。
行大司諫金慶徵啓曰,今日齊坐同僚,以二所擧子作拏之日,試官不能善爲鎭定,終至罷場,不可不論,發言於席上,而頃日獻納金益熙,以罪在擧子,則只罪擧子等語爲避,臣於處置之際,亦以試官無可鎭定之策請出,則今不可變其初見,請命罷斥臣職。答曰,勿辭。
獻納金益熙啓曰,罷場之變,雖出於悖妄擧子,而爲試官者,亦或有不能善處之責,則竝爲請罪,似無不可,而商量事勢,趁不論啓,固宜見非於持一切者之論也。卽者僚議峻發,辭極直截,而臣之愚見,卒難變遷,論事苟且之失,至此益苦,不可仍冒,請命遞斥臣職。答曰,勿辭。
正言李時楳啓曰,國家之法,莫嚴於試士,而試士之責,專在於考官。今者二所擧子中,若干悖妄之徒,起而倡亂,驅逐王人,至於稍定,安集之士,又從以投之瓦礫,僇辱萬狀,使不得接迹於試場,終至於罷場而後已,此誠古今所未有之變也。試官先自畏怯,不能禁抑,固難免其責,而況監試官,則其職任何事耶?坐視作亂之狀,恬不爲怪,不敢出一言,摘發糾正,而及乎鄭斗卿避出之際,慌忙下庭,親自護送,與作亂之輩,相雜而奔惶,瞻聽所及,莫不駭愕。臣以試官五六字缺試官罷職之意,發言於席上,則長官累次六七字缺色,且以日子已久爲言。臣又以鄭斗卿以奉命之官,旣入試所之後,不敢任意出入,而不待朝廷之處置,徑先出去,創開無前之規,亦當論啓。且以新除授禮曹參判朴明榑,無一毫表著功績,而超擢之命,出於意外,不可不改正。未知朴明榑,有何可賞之功乎云,則長官曰,明榑自先朝發身,今至四十餘年,無乃以久勤之故,被此寵擢耶?且曰,徐待後日相議爲之云云。至於注書之任,非大臣及政院·臺諫啓辭,則不書例也。雖宰臣之啓辭,亦不能使注書書之,而頃日趙絅招問之事,旣非政院之所啓,則非注書之任也。果有脅令注書書啓,注書之守法不至,再三相詰,甚爲得體,而至於啓請推考,物情皆以爲駭,當該承旨,亦不可不論。以此數款,反復商議,則同僚以前日避嫌及處置事於試官一事,嫌不敢參論,竟至引避。臣於席上,凡四度發言,而一不見信,決不可靦然冒居,請命遞斥臣職。答曰,勿辭。
韓興一啓曰,大司諫金慶徵,獻納金益熙,正言李時楳,竝再啓煩瀆,退待物論矣。傳曰,知道。
趙緯韓啓曰,諫院全數避嫌,而至今不爲處置。明日朝講,何以爲之,敢稟,傳曰,停。
趙緯韓啓曰,明日朝講,依傳敎勿爲,而輪對,何以爲之?敢稟。傳曰,仍爲之。
以戶曹草記,驪州·利川·楊根·砥平等,今年應納京倉米穀,皆令輸納于本城,則明春運入京城之際,又用許多民力,此甚可慮事草記,傳于韓興一曰,李時白啓辭中,所謂捧置本道云者,非謂廣州山城?此意言之。
韓興一,以戶曹言啓曰,十九日晝講時,因特進官李時白所啓,傳敎矣。取考本曹遺在,則戰笠·小帽各只有五十餘件,胸背八十餘部,三種各五十件,給送之意,敢啓。傳曰,依啓。
趙緯韓,以禮曹言啓曰,以本曹啓辭,傳曰,不爲停啓,則退定,可也事,傳敎矣。臺諫尙不停啓,勢難設場。退行事,依傳敎,急急知委各道,發馬行移之意,敢啓。傳曰,依啓。
韓興一,以訓鍊都監言啓曰,後司前哨官洪敏立,爲人狂悖,五六字缺辱同官,凡干處事顚妄,頗失軍情。頃因七八字缺啓,使之赴防哨卒領送事,已爲蒙允云,故將赴軍兵等,不爲樂從。哨官洪敏立汰去之意,敢啓。傳曰,知道。自願赴戰之人,如是汰去,似未妥當,今姑置之。
韓興一,以戶曹言啓曰,當日引見時,以公淸監司鄭世規所啓,傳敎矣。今年災傷事目中,別無打量之說,但其中一款,敬差官雖巡歷列邑,而不過路邊一二字抽栍打量而已。今則適於量田之後,又値水災之甚,民心之所關於田結者,必非常年之比,大邑則或四五處,小邑亦不下二三處,摘奸,察其冤枉,糾其濫僞,使遐遠之民,皆知其朝廷德意云云,則所謂打量者,非欲打量漏負及新起處也。凡各官之以實爲災,以災爲實,妄冒差錯等,各樣有頉處,若不量其負數,則何以知其多寡,而定其罪名乎?不如是則十負以上,尤甚差錯者,守令罷黜,田夫論罪之擧,將無所據依矣。鄭世規必未詳審事目本意,而有此啓辭也。新起處則事目中,元無打量之擧,以此意,移文諸道敬差官及觀察使處,使之詳審擧行,何如?傳曰,知道。列邑中被災處,只令摘奸,則自無騷屑之弊,更爲參酌處之。
吏批,李敏求爲兼同知經筵事世子右副賓客,崔惠吉爲通政大夫承政院左承旨知製敎兼經筵參贊官,鄭蘊爲嘉善大夫行弘文館副提學兼經筵參贊官春秋館修撰官,金霱爲通訓大夫行世子侍講院弼善知製敎兼司憲府掌令,廉友赫爲中訓大夫行戶曹正郞,申恦爲中訓大夫行禮曹正郞,李明傳爲中訓大夫行兵曹正郞兼司憲府持平,金慶餘爲通訓大夫行成均館直講知製敎兼司憲府持平校書館校理,黃一皓爲通訓大夫行世子侍講院文學兼司憲府持平,鄭好信爲通訓大夫行司憲府監察,李爾松爲宣務郞成均館典籍,朴遾爲通訓大夫行弘文館修撰知製敎兼經筵檢討官春秋館記事官司憲府持平,李曼爲通訓大夫行弘文館副修撰知製敎兼經筵檢討官春秋館記事官司憲府持平,李昌五六字缺軍器寺主簿,金素爲奉正大夫守海州牧使,五六字缺大夫行熊川縣監,崔文湜爲兼高山察訪者。
兵批,睦敍欽爲折衝將軍行龍驤衛副護軍者。
前參奉金鑊上疏,伏以,臣微末下品,管見小智,才非俊傑,識昧時務,而葵藿之忱,犬馬之誠,臣亦有之,當此聖上求言之日,其敢含默,以孤聖上之盛意乎?目今天災時變,疊見層出,居圉卒荒,虜情叵測,此正正心修德,上答天譴,延攬英雄,務悅人心之秋也。先儒曰,正心以正朝廷,以正百官,以正萬民,正四方,莫不一於正,正萬民之要,亶在於順民之心而已。夫戶牌,計一國戶口之多少,實王政之不可已者,而民皆怨讟,量田正境界均貢賦,是王政之所當先,而民皆疾苦,抄兵內以衛國,外以禦侮,亦一國之大事,而民皆謀避,是皆不順乎民心而然也。不順乎民心,能爲國者,自古及今,未之嘗聞。今我殿下,臨御以來,宵旰圖治,勤于庶政,近因災異,累下聖敎,引咎自新,思與群工奮發振作,凡有血氣者,孰不感激流涕,而不盡其所懷哉?蓋心爲出治之本,而應萬事者也。操存捨亡,出入無常。伏願殿下,更加正心之功,無一息之間斷,克敬厥德之修,無一時之豫怠,則天譴可答,而災變爲祥,民心可悅,而莫不承順矣。何憂乎內治外攘之無其策乎?頃者龍胡怒還,都下洶洶,若不保朝夕,而厥日金汗僭號,言辭凶悖,慢侮甚矣,乘秋竊發,安保其必無乎?陰雨之備,不可緩也。疇咨詢度,擧爾所知,則是殿下側席求賢之盛意也。殿下之心以爲,不得非常之才,則無以成非常之功也。臣未知今之所爲,果得非常之才乎?不然而反得爲魚目之美者,則是徒有薦賢之名,而不得薦賢之實矣。古人曰,天生一世人才,自足了一世事,當今之世,豈無可用之才乎?求之以誠,待之以禮,則夫孰不效死以報國乎?臣聞知臣莫如君,聖上之臨御已久,廷臣之賢否,業已洞燭矣。宜擇可與共國者,任之勿貳,以責實效,則才不借於異代,而可與有爲於今日矣。蓋人君之政,數字缺機,聰明有限,古之賢君,求之於夢卜五六字缺殿下亦宜求之如渴,簡自帝心,或置輔相,或四五字缺人,同寅協恭,若金之礪,若旱之霖,勿以逆耳而斥去,數字缺者而登庸,則不仁者遠,而淸明之治,可翹足而待之矣。臣聞德行本也。文藝末也。如今之世,德行之士,固不可易得,亦不可徒尙文藝而取用也。能於文藝而無行者有之,不能文藝而行修者有之。伏願殿下,用人不于名而于其實。今者是非不明,取舍不公,以同己異己者,而辨其賢愚,以有勢無勢者,而使之升沈,混進之弊,職由於此。伏願殿下,諸大夫皆曰賢,不可,國人皆曰賢,不可,必見賢焉然後用之,無使取捨不公也。殿下頃日,特下聖敎,辭旨懇惻,其恐懼惕慮之意,溢於言表,轉危爲安,正在今日。在廷臣僚,孰不感激盡心奉公乎?臣竊念鄕曲少民,安知聖上憂國恤民之意至此哉?必蠲減租稅,使民以時,安其田里,無歎息愁恨之聲者,然後可以得民心矣。臣竊聞之,諸道進上物膳及供上紙·魚·箭等物,竝皆停罷,各陵五享祭物,亦令該曹磨鍊,勿爲上納,聖上遇災恤民之意至矣,而奉行者,不能上體聖意,則民安得蒙其惠,而遂其生乎?夫承流宣化者,監司也。與之共理者,守令也。必監司·守令,盡心奉行,然後可以得民心矣,而守令剝民以肥己,方伯不以法糾之,則民之怨苦,固其宜矣。伏願殿下,擇遣方伯·守令,務得民心焉。且三南,國家之根本,人才之府庫,本固然後,邦可寧矣。三南人心,所當慰悅,而今此量田,先施於三南,則彼至愚之民,不知量田之爲重,而只怨結卜之倍前,及聞新結收布之言,怨言朋興,伏願殿下,姑停新結之收布,以慰民心焉。且國之大事在戎,則戎之於國,其亦重矣。恬憘二百,人不知兵,壬辰之敗,已然之明效,十年敎訓越有沼吳之捷,則我國自壬辰敎訓,不知幾年,而未嘗交兵,望風奔潰者,兵非不足,人不知死長之義也,其何以執殳前驅,有願死之志哉?臣久在鄕曲,飽聞鍊兵抄兵之事,營將之試才,將官之私習,是皆農民鋤手也。弓劍器械未備者多,何敢望士卒之精銳乎?逃故有闕,欲以加抄充定,則令未下而先自逃避,東者西,西者東,以姑息之免爲幸。缺牌之法,雖不可如前擧行,略設一條,使民不五六字缺則精兵悍卒,可以易得,不獨此也。豪五六字缺容隱者多,而將官不得發,奸吏與之私焉,此皆人心不淑,無爲國之心,而有挾私之情也。如欲嚴法而括軍,先從勢家始。臣聞書曰,明于五刑,又曰,惟刑之恤哉。古之聖王,其爲愼刑之意至矣。臣曾忝獄官,累月入直,備諳獄中之事,重罪輕罪新囚舊囚,朝囚暮放,其數無常,而其間咀呪,則厥罪極重,迹涉難明,而若不取服,則決折固難,其餘殺人大倘事迹分明者,則固宜處決,而滯獄常至於八九十之多,則其中豈無冤枉者乎?古者飛禽不栖於獄者,以其冤氣在獄之故也。積年拘囚,累經大赦,而終未蒙惟新之化,呼冤之聲,不絶於獄中。伏願殿下,更下審理冤獄之敎,使之處決,則當今所言者,不止於此,而其所不知,不可强論,今此數條,臣所目見,而尋常有懷者也。臣雖人微言賤,而愛君之誠,不以窮達而有異。臣自少讀書,以科爲業,曾在先朝,屢擧不中,不幸値倫紀晦塞之昏朝,以三疏儒生,十年被停,退伏畎畝,無意於世久矣。逮至聖朝甲子之适變,與同鄕居前郡守李希閔,同事募兵,又於丁卯之胡亂,再從義兵,勤王江都,雖在布衣之時,前後爲國之心,未嘗後於他人。今臣官雖被汰,倘有緩急,則誓不懷遺君之心。臣文拙計淺,旣無知己之修飾,不足以備於睿覽,而不勝犬馬戀主之懷,昧死以聞。答曰,省疏具悉。嘉爾爲國之忠。疏辭無非嘉言善策,予當體念而採用焉。仍傳于趙緯韓曰,觀此疏章,則其前後爲國之忠,極爲可嘉。令該曹勿爲汰去,相當職還爲除授。燼餘
上在昌慶宮。停常參·經筵。有輪對。
下直,平壤庶尹李後陽。
自辰時至未時,日暈。
韓興一啓曰,明日常參·經筵,取稟。傳曰,只晝講。
傳于趙緯韓曰,頃者赴京使臣持儒冠而來,會見其制度,一件內入。
趙緯韓以醫官辛德淸意啓曰,臣承命往于領議政家,病症看審,則前患泄瀉之症添加,變爲赤痢,小腹作痛,牽引四五字缺歇晝甚,精神昏瞀,肢五六字缺熱停蓄於內,風邪挾感於外之致也。宜以薷苓湯,加黃苓·枳殼各七分,木香·檳榔各五分,車前子炒硏一錢,倍黃連,臨服調滑石水飛末一錢,連用五六帖,爲當,詮次啓達。傳曰,劑送。
大司憲金德諴來啓曰,大司諫金慶徵以爲,今日齊坐,同僚以二所擧子作拏之日,試官不能善爲鎭定,終至罷場,不可不論,發言於席上,而頃日獻納金益熙,以罪在擧子,則只罪擧子等語爲避,臣於處置之際,亦以試官無可鎭定之策請出,則今不可變其初見。獻納金益熙以爲,罷場之變,雖出於悖妄擧子,而爲試官者,亦或有不能善處之策,則竝爲請罪,似無不可,而商量事勢,趁不論啓,固宜見非於一截之論者矣。僚議峻發,辭極直截,而臣之愚見,卒難變遷,論事苟且之失,至此益著,不可仍冒。正言李時楳以爲,國家之法,莫嚴於試士,而試士之責,專在於考官,今者二所擧子中,若干悖妄之徒,起而倡亂,驅逐王人,至於稍定安集之士,又從以投之瓦礫,僇辱萬狀,使不得接迹於試庭,終至於罷場而後已,此誠古今所未有之變也。試官先自畏怯,不能禁抑,固難免其責,而況監試官,其職任何事耶?坐視作亂之狀,恬不爲怪,不能出一言摘發糾正,而及乎鄭斗卿避出之際,慌忙下庭,親自護送,與作亂之徒,相雜而奔遑,瞻聆所及,莫不駭愕。臣以試官竝請推考,監試官罷職之意,發於席上,則長官累次酬酢,頗有四五字缺且以日字已久爲言,臣又以鄭斗卿三四字缺命之官,旣入試所,則不敢任意出入,而不待朝廷之處置,徑先出去,創開無前之規,今當論啓。且以新除授禮曹參判朴明榑,無一毫表著功績,而超擢之命,出於意外,不可不改正,未知朴明榑有何可賞之功云,則長官曰,明榑自先朝發身,今至四十餘年,無乃以久勤之故,被此寵擢耶?且曰,徐待後日相議爲之云云。至於注書之任,非大臣及政院臺諫啓辭,則不出,例也。雖宰臣之啓辭,亦不能使注書書之,而頃日趙絅招問之辭,旣非政院之所啓,則非注書之任也。承旨脅令注書書啓,注書之守法不書,再三相詰,甚爲得體,而至於啓請推考,物情皆以爲駭,當該承旨,亦不可不論。以此數款,反覆商議,則同僚以前日避嫌及處置之事,於試官一事,嫌不敢參論,竟至引避,臣於席上,凡四度發言,而一不見信,決不可靦然冒居,竝引嫌而退。今番罷場之變,實前古所未有之事,當其作拏之時,不無未能鎭定禁抑之失,然罪在擧子,到今追論,只快擧子之心。至於身居方面,別無古人入拜之實績,注書爲任,自有其規,流來已久,守法不書,乃得其體,則身居言責,隨事糾正,亦有所見,俱無可避之嫌。請大司諫金慶徵,獻納金益熙,正言李時楳,竝命出仕。答曰,依啓。
以左議政洪瑞鳳八度呈辭,傳曰,安心調理。
獻納金益熙啓曰,臺閣論議,亡論大小,須有一定是非,不可不竝容而兩立。今此罷場試官五六字缺罪,計較事勢之論也。同僚六七字缺一截不易之論也。立落之分,豈不曉然數字缺處置之地,竝請出仕,不惟物情之致訝,臣之褊見,亦難俯仰於方生之議。況臣新進後生,未諳典故,曾於啓辭中,只憑口傳,略及先朝受敎,措語之間,未免稍訛。卽聞重臣斥其引用之失當,臣之所失,至此尤大,不可一刻仍冒,請命遞斥臣職。答曰,勿辭。
行大司諫金慶徵啓曰,臣見正言李時楳避嫌之辭,其中試官論啓之事,則昨旣以此引避,今不必更爲提起,而其他數款事,臣非欲强執己見,終有異同,不過席上商確可否之意也,而至以四度發論,一不見信爲言,辭說狼藉,顯斥不已,臣何敢晏然仍冒?請命遞斥臣職。答曰,勿辭。
正言李時楳啓曰,臣之昨日避辭中,試官論啓之事,卽其一也。罷場之擧,出於若干悖妄之輩,試官目見其終始倡亂之狀,則施罰禁戢,有何所難,而卑辭畏縮,拱手受辱。至於糾檢場屋,乃是監試官之責也,非徒不能禁抑,鄭斗卿出去之時,趨下試庭,親自護送,自古安有如此臺監乎?物情譁然,莫不駭異,臣之所欲論者,正爲此也。卽見憲府處置之辭,旣曰不無未能鎭定禁抑之失,又以到今追論,只快擧子之心爲言,臣實未曉其意也。且臣之避辭,只陳席上所論中止之曲折,而長官至以顯斥引避,以此以彼,決難仍冒,請命遞斥臣職。答曰,勿辭。
趙緯韓以弘文館意〈啓曰〉,新除授副提學鄭蘊,今在五字缺地,經筵事緊,請斯速乘馹上來事,下諭,依前例館書吏,給馬下送。傳曰,依啓。
趙緯韓,以醫官朴頵言啓曰,知事金時讓病症,與十五日書啓所陳,一樣無減。自今日改用加當歸一錢,木香·砂仁各五分,升麻·柴胡·黃苓各七分中和芍藥湯,而腹中刺痛,則似有微減之漸。且下來之時,累逢大雨,齎持藥物,中路沈水,雖卽曬乾,而生綠失性尤甚,不用之材,則以病家所儲之材充用,而其中白芍藥·當歸·黃苓·白朮·蒼朮·甘草·木香·乾地黃·澤瀉·升麻·柴胡等材,皆治痢之要藥,而失性尤甚,前頭繼藥,極爲可慮,詮次啓達。傳曰,此藥材下送。
韓興一,以兵曹言啓曰,吏曹啓辭,公淸監司上送空名告身一百四十張,自本曹郞廳監視,依例燒火,他衙門成貼者,各其本衙門輸送事,傳曰,知道。他衙門所送帖文,送于政院,使之燒火,可也事,傳敎矣。空名帖七十張,自吏曹輸送本曹,故訓鍊院坐開處,已爲燒火,不得移送政院之意,敢啓。傳曰,知道。
韓興一,以兵曹言啓曰,前主簿李元立,因其上疏,依願試才入送西邊事,傳敎矣。今日試射,帿箭一巡俱不中,觀其容貌,聽其言語,則乃一蔭官,似無實用於從征之地,而備邊司旣已入啓蒙允,依他例給木十疋,入送于副元帥處,何如?傳曰,然則不必入送。
趙緯韓,以宗簿寺官員言啓曰,今年霖雨,本寺四面墻頹破處甚多,而璿源錄奉安樓庫二百許緣木及小四五字缺則將不免傾頹之患。莫重璿源錄奉安處所,如是雨漏,事甚未安。令各該司,墻垣及雨漏傾頹處,竝爲趁時修葺,何如?傳曰,依啓。
韓興一,以戶曹言啓曰,今月十九日晝講時,特進官李時白所啓,守城所緊,莫如糧餉。南漢城所儲之穀,至於三萬餘石,而一萬軍一年所食,乃四萬八千石也。南漢軍兵元數二萬二千餘名,其中軍官員役平兵等所食亦多,不可以城儲之穀繼餉。若以所屬驪州·利川·楊根·砥平·廣州等各邑,今年京倉應納米穀,捧置本邑,如有邊報,則用於軍需,如無邊警,則待明春,運用於京中,且忠州各站所領之米,運置於廣州江邊甲士倉,觀勢或用京中,或用軍餉,則何如,上曰,似爲便好,言于該曹事,傳敎矣。廣州一邑田稅,三手糧·別收米·西糧等,皆於本城運致矣。至於驪州·利川·楊根·砥平等邑,不爲直納于京倉,而皆令輸入本邑,則明春運入京城之際,亦當再用民力,此甚可慮。然而當觀今冬間事勢,另爲處置,宜當。至於左水站所運米豆,甲士倉留置事,則曾前亦有此例,先令本州修築倉舍,然後量宜留置無妨,故敢啓。傳曰,依啓。
韓興一,以備邊司言啓曰,司僕寺啓辭,草主人等錢文折給之規,略爲變通事,傳曰,依啓事,傳敎矣。國家方行用錢之法,十分之二,旣已收捧於民間,則所當題給於各司。司僕寺草主人等之其不願受者,未知其由。令宣惠廳參商事勢,從長處置,何如?傳曰,依啓。
韓興一啓曰,以刑曹囚徒,傳曰,罪四五字缺白仁豪子息,玆公事相考爲之事,有敎矣。相考爲之乎?且婢秀介啓下間,姑爲待令云者,何所據而云云也?
韓興一,以戶曹言啓曰,以本曹草記,公淸監司鄭世規引見時啓辭覆啓,傳曰,知道。列邑被災處,只令摘奸,則自有騷屑之弊,更爲參酌處之事,傳敎矣。列邑中被災處,只令摘奸,則年分等第覆審之事,廢而不行,然則以實爲災,以災爲實,各項姦濫之弊,將無所忌憚。臣等之意,年分覆審,則依例爲之,而至於被災處,則詳細摘奸,俾無虛冒結負之弊,宜當,故事目中亦有此意矣。敢啓。傳曰,知道。
韓興一啓曰,獻納金益熙,大司諫金慶徵,正言李時楳,再啓煩瀆,退待物論矣。傳曰,知道。
上御文政殿,輪對。參贊官韓興一,假注書兪棨,記事官宋國準·李之恒,司䆃正南斗瞻,訓鍊院副正高得峻,通禮院奉禮邊復一,軍器寺僉正金興祥,北部主簿金成烈入侍。南斗瞻啓曰,本寺以御供衙門,奴婢絶少,典守之事,無以成形,今後長城奴婢等,切勿斜付,則庶有支保之路矣。上曰,言于該曹。高得峻啓曰,本院官員,多至百餘員,而典僕只有奴一名·婢二名·雇立書員三名,以如此數少下人,使喚於數多之官員,不成貌樣,極爲悶慮。上曰,言于該曹。邊復一啓曰,本院專爲禮貌而設也。其官雖卑,其任則重,近來引儀,或不擇而苟充,故擧動之時,動輒失儀,極爲寒心。今後五六字缺之人差定,何如?上曰,言于該曹。四五字缺院,壬辰之後,無公廨,官員直宿及禮貌一字缺習,常患無處,請令該曹,造給公廨數十間,如何?上曰,言于該曹。又啓曰,本院之官,通禮以下,多至二十四員,而下人則只有書員二名,使令二名,擧動時則書員二名,待令於禮貌等處,使令二名,則跟隨於左右通禮,相禮以下,則無一人顧見者,非但有妨於體面,時急擧動,則一二下人,未及奔走,故每致生事,極爲悶慮。請令該曹,加定使令二名,以重體貌之地,何如?上曰,言于該曹。金興祥啓曰,本寺軍器貢物,兩湖五十餘官,則以本色來納,其餘沿海官,則戶曹作米,上納裁減,上下其數,僅得三分之一,故本寺物力不敷,雖欲大擧別造,勢不可得,如此朝夕待變之時,軍器無路成形,極爲悶慮。上曰,言于該曹。
金成烈啓曰,本部,五部中尤甚殘弊,癸酉戶籍元數一千二百八十六戶內,除却雜頉,則應役之數二百六十戶,而平時則以典僕·使喚,亂後絶無典僕,故坊民處收米給價使喚,坊民之怨苦莫甚。且平時則諸色匠人,依工曹案付使喚矣。今則工曹及諸都監,侵責於五部,坊民之怨亦深矣。上曰,然則何以爲之?成烈曰,依他司例,兵曹給價布,便當矣。上曰,言于該曹。韓興一啓曰,近觀各司無形。皆由於無典僕。有貢物衙門,則貢物主人,猶可使喚,其餘無貢物處,則無以成形。今者輪對,五官皆以無典僕,使喚不足爲言,該曹亦何能盡爲定給乎?此爲難定之事也。上曰,當今大弊,在於各司使喚不數三字缺而變通無策,未知何爲而可七八字缺曾見關西三縣及他郡縣五六字缺有終日點考,分定三四番使喚,又有數三字缺處,任其守令私用不便,而近觀大典,則各官奴婢,亦有定數,額外則除出移屬,各司奴婢充定收貢之數,以在京或畿邑送處,各司奴婢,隨其緊歇多少,分給各司,則庶有變通之路矣。上曰,該司議處。
都承旨鄭廣成上疏,伏以,臣猥將危懇,上章乞免,微誠未徹,聖批不準,不勝悶迫,冒死呈告,調理出仕之命,又下於意外,驚惶踧踖,措躬無地。仍念日月之明,無微不燭,必欲收諸糞溷之墜,置之茵席之上,生成之德,不啻肉骨,感激恩私,不知死所,只惟罪累至大,河海難濯,榮寵過盛,論議愈峻,疏中政席,旣被顯斥,猶復强顔,決無是理。且犬馬之齒,已過六十,疾病憂虞,衰謝日甚,精神盡奪,軀殼徒存,寒熱之症,發作無常,又因積傷,腹疾方苦,尋常職任,尙無可堪之勢,況於夙夜出納之地,豈有供仕之望乎?虛帶華銜,罪戾益積。百爾思量,罔知所爲,不得不更籲於天地父母,臣罪萬死。伏願聖慈,憐臣狼狽之狀,諒臣肝膈之懇,亟許鐫遞職名,俾螻蟻微分,得安於閑散,不勝幸甚。臣無任伏地祈祝之至,謹昧死以聞。答曰,省疏具悉至懇。予意已諭,卿其勿爲固辭,安心察職。
承文院正字張應一上疏曰,伏以,螻蟻微賤,敢將情悃之私,冒干天日之聽,迹涉猥濫,惶恐萬死,至情所迫,安敢自外?臣今一字缺本院實職,仍留從仕,乃臣分義。第念數字缺嶺下一字缺作而還,想今已六七字缺頓之一字缺未必不添四五字缺事悶迫。臣前此或有數月來滯之時,數字缺之內,未一得書,飮食起居,聞不趁時,遠一字缺憂慮,豈有窮已?此臣所以供職日淺,一字缺鄕日多者也。況今臣父年齡疾病有加,曩時居常轉側,必須人扶,對他言語,亦借人聽,此豈人子宦遊之日乎?玆將烏鳥之情,已搆乞解之章,而未及呈徹。聖眷特紆,問及氣力,繼賜藥物,臣先感激,涕告無從。臣之下去,殿下業已知之,不必更煩,而帶職還鄕,亦所不安於心。臣竊伏見大典,有親年九十,則諸子歸養之條,況臣之於父,在傍扶護,臣外無人乎?伏願聖明,特察歸養之懇,命解本院之職,將俾臣身,得以朝夕晨昏於老父之側,則在臣私分,不勝幸甚。臣無任情逼勢窮,昧死以聞。傳曰,下該曹回啓。燼餘
上在昌慶宮。停常參。有晝講。
下直,善山府使孟世衡,鎭安縣監崔振海,城津僉使李暉,魚游澗僉使具振業。
韓興一啓曰,明日常參·經筵,取稟。傳曰,只晝講。
傳于韓興一曰,今下弓矢,魚游澗僉使具振業,城津僉使李暉給送。
韓興一,以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
趙緯韓以四五字缺文武科初試退定事,依四五字缺於京外矣。所當改擇日入啓,而臺諫罷榜之啓,尙今未停,姑待其停啓,次次退定,知悉擧行之意,敢啓。傳曰,知道。
備忘記,天下國家,人倫所在,莫不各有君臣政敎,而或治或亂,或久或速,仁公私暴,各以類應,未有君仁臣和而國亡者,亦未有上暗下黨而國存者也。予念我國,初病於分朋,再劇於廢母,已危之邦,其存如髮,君臣上下,若不同寅協恭,盡其心力,則雖無災異,國必不保,況天災疊出,民志不入者乎?予用是懼,乃敷心腹,申告臣隣,冀其相與覺悟,而厥後所爲,似無改心易慮之迹,此實寡昧誠不動物之致,尙誰尤哉?或者以久則有效爲言,凡事不進則退,理之常也。今日臣僚,身厭乎夙夜,志狃乎循私,則可謂不進,旣已不進,則其退可知,卽已退却,則一字缺而無功,亦可知也。不穀素乏才德,群下雖或盡瘁,固無可爲,雖然旣以善意相勉,則許其改過,思盡厥心,乃君子事君之道也。如或君欲善而臣自棄,上欲勤而下益怠,如日漸下,如水益深,則誰任厥咎哉?嗚呼,可愛非君,可畏非民?古之人,有爲國而殺身者,忠誠至則死猶可爲也,而況公勤不至於死亡者乎?公則識自明,勤則才自進,意勝則凶,怠勝則滅,咨爾百僚,須體至意,更加盡職,期見至治,勿爲亡國之大夫,亦勿爲治世之棄人。
司諫金世濂啓曰,伏見本院多官立異之論,一字缺擧劾試官事也。臣旣參當初處置,則其不可變易前見,與大司諫金慶徵無異,不可數字缺臣發行之期已迫,法當改差,一行缺宋希進論啓李淹之時,臣亦同參之臺諫也。數字缺宋希進則特命外補,而臣則復授言責之任,一字缺誠惶恐,罔知攸措,退伏私室,已有日矣。且臣所患疾病,比來尤劇,再呈辭單,見却於政院,今始扶曳來謝,所失尤大。請命遞斥臣職。答曰,勿辭。
大司憲金德諴啓曰,近以科場一事,論議多岐,歸一無期,臺席說話,雖有異同,不可無各言所懷,終爲完定之計,不須洗垢索瘢,輕遞言官,故臣竝請出仕矣。伏見諫院多官引避之辭,臣之昏謬不察,處置乖當之失,著矣。且臣家在僻遠,闕門垂閉,今始來避,所失尤大。請命遞斥臣職。答曰,勿辭。
以慶尙右兵使閔栐待罪書狀,傳曰,勿待罪事,回諭。
韓興一,以備邊司言啓曰,體察使從事官四員啓下,而三員有故,只有修撰朴遾,今方察任,該曹又擬於敬差官,將爲出去云。頃者戶曹郞官之爲敬差官者,亦爲啓遞,體府從事,尤非求閑之任,不可續續改定,而況前頭將有分遣各道,點閱軍兵之擧,朴遾敬差官改差,俾專機務,似爲宜當。體察使方在調病中,不能察任,而其意亦如此,故敢啓。傳曰,依啓。
以禮曹科擧事目付標,傳于趙緯韓曰,數多說話,如是疊付,事甚不可。見之亦不便,當該書別紙,粘付末端。
趙緯韓,以弘文館言啓曰,兩司多官,專數避嫌,本館當爲處置,而校理李時楷與正言李時楳,兄弟相避,副校理尹集身病上疏入啓,校理趙贇,副校理尹鳴殷在外,修撰吳缺呈辭受由,李一相,副修撰李五字缺只有副修撰臣朴遾,今方五字缺府,時以試官不爲論啓之故,至於引避,不敢可否,他無處置之員。請李一相·李曼竝牌招,使之處置。傳曰,依啓。
韓興一啓曰,司諫金世濂,掌令兪守曾,大司憲金德諴,再啓煩瀆,退待物論矣。傳曰,知道。
又啓曰,大司憲金德諴,掌令兪守曾,避嫌退待,執義金集,掌令林堜,持平李命雄在外,持平徐尙履未肅拜,今日以監察爲茶時之意,敢啓。傳曰,知道。
韓興一,以刑曹言啓曰,以刑曹囚徒,傳曰,罪人何如是多也?白仁豪子息,公事相考爲之事,有敎矣,相考爲之乎?且婢香介,啓下間姑爲待令云者,何所據而云云耶事,傳敎矣。囚徒六十四名內,啓下囚人二十九名,各司移文所囚十三名,因呈狀本曹所囚二十二名,而啓下罪人,則必經睿斷而決放,各司所囚,亦待本寺結末移文,然後放送,故或多遷延仍囚者,而至於本曹所囚,亦因各人呈狀,或以殺人,或以咀呪,或以打傷人物,或以偸食官私之物,或以叛主,或以他奴婢隱匿使喚等事被囚,而凡如此呈狀之類,堂上題下於該當郞廳,則郞廳推閱元隻,得其實狀,而申稟於堂上前,罪之輕歇,則卽爲決放,其中罪之重者,則囚禁以待諸堂上會坐,更推處決,而近因堂上相繼病故,自十五日至二十日,連爲不坐,以致趁未推決,竝入於囚徒中矣。昨日臣雴因判書·參判久未出仕,不得已獨爲開坐,始推所囚各人,求就其中,罪缺者婢愛玉·春玉·缺香,冶匠奴點同母莫介,全忠彦私奴金伊山·私婢有德。以下缺。燼餘
上在昌慶宮。停常參,有晝講。
辰時巳時,日暈右珥。
晝講。入侍時,同知事李聖求,特進官李溟,參贊官崔惠吉,侍讀官李時楷,記注官宋國準,檢討官朴遾,假注書兪棨,記事官李之恒。講詩傳豳風,自四月秀葽,止禦寒之意。春坊日記
兵曹啓曰,近因國家多事,凡干使喚之軍,專靠於各處守直之兵,抽出之際,衛將所下人,多般操縱,不但苦歇不均,至於濫報除出,受賂私放,本曹常加禁斷,屢次治罪,而猶不懲念。今者白副摠差備軍及各所場中軍該用之數,至以八百餘名磨鍊濫報,情狀痛惡,將欲親見抄出,以杜其奸。十九日捧甘于本衛,而迄不擧行,意謂科日旣有唐差不入,故不卽擧行矣。昨日本所南所衛將,各以除出軍減省事報來,修城禁火司,亦報築城軍還收,廢役爲悶。招問分軍部將,責其廢格甘結之罪,則答稱本衛書員李得命,僞着渠署,而渠則未見其甘結云。本曹捧甘之事,公然僞着,不告其官員,唐差未入之前,至於闕內宿衛及築城堅役處,擅自除出,其操弄縱恣之狀,節節痛惡。若不大有所懲礪,將無以治其已痼之積弊。取考大明律詐僞條,若詐爲管軍衙門文書套畫押字者,杖一百流三千里,大典續錄,常人犯流者,全家徙邊。李得命之罪犯,正是套畫押字,其律依此論斷,以警他人,何如?傳曰,依啓。
備邊司郞廳以都體察使意啓曰,以平安監司狀啓,義州舊城修築事,備邊司回啓,令都體察使,另爲料理,以爲完復必守之計,事蒙允,判下矣。義州固是必守之地,而蕩覆之後,深以兵糧器械爲慮,修復之擧,未敢輕議。今則與羈縻之計,已無可爲,所當竭力焦心,以擬緩急之策者,惟在於修築城池,嚴扃固鐍,以待敵至而已。本城防守之軍,當用七千名云,今番武科,淸北入格者,已至一千三百餘人,以此推之,則淸南之數,必倍於此,放榜後新恩赴防,竝爲入送,而黃海道年例入防軍二千名,仍舊入送于本州,且淸北軍兵,已爲行會,使之團束,若待完畢,推移替送,則其數可得千有餘名,淸北復讎之兵,亦且二百三十餘名,合而計之,則七千之數,庶可辦得矣。南軍一千六百名,則依前派定于白馬城,亦可也。軍糧則戶曹今年兩等減祿之數,米一千八百二十四石·太三百四石,趁此市上米價極貴,都民飢餓之時,減價換米,猶可得一石四五疋之木,入送西邊,待秋成貿粟,則所得不啻倍蓰。兵曹封不動木九百餘同內,除出五百同,宣惠廳裁減剩出米布,竝爲入送,似爲宜當。本州所儲米太,亦有一萬三四千石,皮雜穀三萬餘石,而聞管餉使將爲運入之米,亦且八千五百石云,以此分入於義州及白馬兩城,庶無乏絶之患。而所乏者最是軍器,前分定各道火藥五千斤,許令入送,濟州出米弓箭,沒數入送,此外銃砲等火器及他餘軍械,多方料理,連續入送,宜當。且臣年前出入關西,首尾五年,略知本道形勢,自江界至義州八百餘里,層巒疊嶂,連亘不斷,而其間關嶺有五,江界之狄踰·理山之牛場·碧潼之九階·昌城之迎兵·昌州牛仇里是也。迎兵以上,則地勢險隘,山石犖角,一條綿路,人不竝肩,而昌城以下,則山低水淺,襟抱虧疎,賊若由昌州之路而入,數三日之內,直衝寧邊,則淸北之路斷矣。雖固守昌城,無益於勝敗之數,而副元帥僻處凌漢,中外隔絶,號令不通,則何能隨機應變,以禦腹內之賊乎?今此洪命耉請修昌城,移置副元帥者,非但事力不逮,恐非今日守禦之長算也。臣適在調病之中,精神昏憒,思慮錯繆,未及一一料度,姑以愚見,敢此啓稟。傳曰,依啓。出身准防後,替代軍兵及繼餉之策,竝爲料理,以爲長久守禦之計,可也。兵曹謄錄
上在昌慶宮。停常參·經筵。
有政。吏批,以金霱爲掌令。春坊日記
上在昌慶宮。停常參,有晝講。
晝講。入侍時,知事姜碩期,特進官兪伯曾,參贊官韓興一,侍讀官李時楷,檢討官朴遾,記事官宋國準,假注書兪棨,記事官李之恒。講詩傳豳風,自六月食鬱及薁,止以極憂勤艱難之意。春坊日記
兵曹啓曰,別抄騎兵,當日各技試才,入格者別單書啓,而當初設試場於仁慶宮南墻內矣,所設試場,迫近閭閻,矢砲所及,或有被傷之人,故必當移設他所,而禁苑之外,更無他可設之地,不得已於仁慶·慶德兩闕間閑曠地,北營近處,始爲移設。自此之後,兩闕守直軍士私習時及本曹別試才時,分番輪替出試之意,竝爲敢啓。傳曰,知道。各技居首四名,依前例先爲下送,之次以下,亦依前例給賞。且試場外處排設,殊未妥當,勿施事,傳敎矣。仁慶宮闕內,無試場可合之處,不得已以闕門外北營處排設事,入啓矣。聞後苑內,有可當處云,令本曹郞廳與都監官員,入內看審,移設射場,何如?且試才入格人居首者,給米下送,乃是前規,而今此居首者四人,一朔除番,徑先下送,則與前番番末下送者有異,雖不給米,似爲無妨。且入格軍士漸多,而本曹所儲皂隷米,漸至匱乏,將有難繼之患。今後賞格之米,各減一斗,宜當。敢啓。傳曰,依啓。之次以下賞物,姑依前例施行,勿爲減給。兵曹謄錄
上在昌慶宮。停常參·經筵。
五更,流星出艮方密雲中,入天際,狀如甁,色赤,光照地。春坊日記
上在昌慶宮。停常參·經筵。
有擧動。未時還宮,而至敦化門外,大雨卽止。政院·玉堂·藥房問安。
自初昏終夜,下雨。內下日記
上在昌慶宮。停常參·經筵。
仁政殿白副摠接見。三嚴巳時。未時還宮。下雨達夜如注。內下日記
上在昌慶宮。停常參·經筵。
下直,祥原縣監金壽仁。
午未時,下雨如注。夜二更,流星出奎星上,入左旗星下,狀如甁,尾長四五尺,色赤。四更,流星出天津星上,入河鼓星下,狀如鉢,尾長七八尺,色赤。五更,有霧氣。內下日記日記廳郞廳黃書。金光國校
上在昌慶宮。停常參·經筵。
下直,居昌縣監李瞻。
自昧爽至辰時,有霧氣。
崔惠吉啓曰,明日常參·經筵,取稟。傳曰,停。
四五字缺韓興一曰,昨日啓下黃監軍出來事狀四五字缺爲回啓耶?
答左議政洪瑞鳳疏數字缺安心調理。
韓數行缺曰,知道。
韓七八字缺都督前回帖,令承文院四五字缺依啓。其中如有的聞等語,似涉歇後,更爲數字缺的措辭,可也事,傳敎矣。刪去如有四五字缺等字,以凡所二字,改付標之意,敢啓。傳曰,知道。
崔惠吉,以侍講院言啓曰,本數字缺書冊未備者甚多,而左傳則曾無所儲,數字缺聞楊州地開刊,而自本院無計辦印,數字缺弘文館例,令該曹,兩件容入紙磨鍊,印出何如?傳曰,依啓。
崔惠吉,以接待所言啓曰,數字缺朝,副摠望闕禮後,令守備一人以數字缺安,持名帖,詣闕之意,敢啓。傳曰,四五字缺
崔惠吉啓曰,副摠送此名帖四五字缺郞官持送之意,敢啓。傳曰,四五字缺
崔惠吉,以接待所言啓曰,今日副摠四五字缺要貿正鐵若干斤,且索冶匠,欲四五字缺刀三四柄,臣等以貿鐵受價不當,而京四五字缺善手之匠,造成粧飾,亦且不易之意數字缺說,則不甚勒請,而頗有缺然之色。若數字缺賣處,欲爲買得云。看此副摠,入城累月數字缺無苟且之事,凡求請之稀罕,比諸程副摠,尤爲簡約。今此所求,令軍器寺所在別造環刀三四柄入給,以悅其心,似爲宜當。敢啓。傳曰,依啓。
崔惠吉,以接待所言啓曰,數字缺沈都督接伴使李必榮,以四五字缺三封信牌數行缺咨督府爲言六七字缺旣云云,督府處回揭時,四五字缺辭構咨,使之周旋不妨,令承文院速爲擧行,宜當。敢啓。傳曰,依啓。
韓興一,以戶曹言啓曰,李得命家口推刷事,漢城府移文回答內,楊州西面其父香金家同居數字缺未娶妻,無他家口云。李得命獨身定配之意,敢啓。傳曰,知道。
崔惠吉,以接待所言啓曰,副摠送言于臣等曰,卽見島中傳數字缺都督牌文,有機密重事,願見大臣四五字缺房內手書相示,卽將此意,速爲請數字缺。臣等答曰,雖請大臣,不得自斷數字缺。事不爲漏泄,則職等亦粗數字缺之列。若有分付,敢不善啓云。四五字缺使之入來,臣李溟入去,辟左右四五字缺亦令出避,而只具筆硯於床上,書以數字缺槪,不佞以東土務機酌會,要結約束,出數字缺此督臺牌文,吳贊畫又與俺協贊征討數字缺人,貴殿下必遣忠順老成可寄腹心之大數字缺,到彼議事,他回來再量處置,大人數字缺意,如何?臣書以答之曰,謹聞命矣,當稟數字缺而處之,督府受命視師,老爺遵督府之令,替來東土,勿機宜防守之策,無不數字缺管,弊邦所恃,惟在老爺,而今聞吳贊畫數字缺叶同云,贊畫未知何人,而出來四五字缺別遣老成人,未知數行缺偕往相對吳贊畫六七字缺之意也。往復數三。臣求見都督牌四五字缺之文中,有借駐義州之語。臣問之曰,前見數字缺有資借義州之語,今有借駐義州之語,義州以賊路初程,守潔之備未完,老爺數字缺駐箚,屹然作長城則何幸,而然非萬全必保之地,老爺不可不察云。則答曰,俺亦熟數字缺督府畀我以便宜從事義州有屯駐之數字缺勢則守之,不便則觀勢進退,何可膠柱?正是該國相咨叶議處置之事云云。仍以牌文,愼密勿漏,只持納於殿下前,而還持數字缺臣藏置袖中後,卽罷硯具,招驛數字缺言及胡虜無十年之運,天當四五字缺臺,專摠關外四路兵馬倂椵島則數字缺甚盛,此正貴國豪傑,奮義滅賊,數字缺名之秋也。臣相與酬答,以椵島形勢賊數字缺犯等語,再三講論,將罷之際,副摠動容撫手曰,蒙殿下款待之誠,銜恩入骨,不欲一毫擾害於貴國,而未免爲群下之所累,出入之際,不覺羞慙滿面,諸將官皆是督臺數字缺下有王爵之人,素知貴國之於中原,物貨相通往來,彼此懋遷有無,而近來椵島數字缺弊,多有抑勒之事,商賈廢業,市廛絶貨,東民之受害,苦苦難言,俺已熟知,而酌量甚嚴矣。到此聞之,各挾段絹數字缺多而無者無之,今若數行缺爲稟之,而一從市直,四五字缺若有秋毫增價之弊,俺當數字缺則勿疑。臣答以市民怨苦之狀,老爺旣已洞知,以老爺淸勤之德,寡君厚待之意,惟力所及則豈不勉從?亦當稟報數字缺一邊開諭市民,而觀勢處之云。且問數字缺數目,則不出八百兩之外云。臣仍爲罷出矣。陳都督牌文,監封以入,伏俟睿覽。數字缺下,卽爲封還以給,而別遣老成重臣之語,亦當趁卽回報,令廟堂議處,何如?傳曰,依啓。
崔惠吉啓曰,黃監軍之行數字缺爲下陸,西路未赴任守令,令該曹給馬,催促下送,何如?答曰,允。
崔惠吉,以四五字缺言啓曰,慶尙道今八月朔進上五六字缺省減行會,未及下去之故也。旣已封上數字缺不可還爲退送,捧入之意,敢啓。傳曰,知道。
崔惠吉,以禮曹言啓曰,今此監軍之行,齎奉數字缺而來,事體與他自別。凡干接應之事及館宇修理之役,三道監司及開城留守處,急急知委,俾無臨時埋沒之患,何如?傳曰,允。
崔惠吉,以禮曹言啓曰,日本通信上使,前例乃以參議借銜,令該曹依此擧行之意,敢啓。傳曰,知道。
崔惠吉,以禮曹言啓曰,監軍之行,先聲已到,接待都監不可不預爲差出。數字缺前頭接應之事,令該曹考例四五字缺當,且監軍下陸之處數行缺入於除有役之類耶?四五字缺
崔惠吉,以禮曹言啓曰,梁監軍出來時,椵島問安數字缺謄錄,無現出處,而甲戌勅使時,則稱以別問安使,前期下送。且梁監軍時,則有問禮官差送之例,今則何以爲之?竝令廟堂定奪,何如?傳曰,依啓。
崔惠吉,以禮曹言啓曰,監軍六月二十六日開洋云。船行與旱路有異,風勢若順,則來到我境,其期不遠,接待之事,不可不急講。臣等取考壬戌年梁監軍時謄錄,則其時大臣,以先朝軍門經理例,接待之意,累次獻議,而終不聽許。監軍入京,數字缺至設儺禮,平壤·黃州,竝呈雜戲,四五字缺前已行之事,而目今邊憂方棘,四五字缺弊所關,不可不恤,況儺禮之役,極四五字缺勢固難及期造成。臣等之意,似不四五字缺行,而事係重大,令廟堂定奪,何如?傳曰,依啓。
崔惠吉,以內醫院言啓曰,因備忘記,藥房酒·米量減事,言于該曹事,傳敎矣。該曹數字缺不有,特下半減之敎,該曹覆啓,令本院提調,商量啓稟減下,似爲宜當事,入啓蒙允。本院提調,皆爲呈辭,臣以副提調,封閉藥數字缺而已。至於減損酒·米等事,當待提調出數字缺定奪。而大槪酒房之設,非但爲日次供上數字缺干藥物救急之用,所關緊重,不可一向裁數字缺不得已依該曹啓辭,減四分之一,四五字缺。傳曰,知道。雖減其米數行缺其中數三人帶率驛官六七字缺見在應差,只有李膺,方爲御前之一字缺張禮忠在罷散之中,不得已以其中之次各人等差定,秩卑語短,實未洽當,極爲可慮。惶恐敢啓。傳曰,知道。乏人如此,則張禮忠敍用,可也。
韓興一啓曰,以備邊司沈都督接伴使狀啓粘目,傳曰,此狀啓中有移數字缺之語耶?承旨察啓事,傳敎矣。戰馬之請數字缺非止一二,而自朝廷必有搪塞,措辭之語數字缺李必榮未諳前後之語,故沈副摠前,欲自呈文,而未知措語之如何,有此狀啓矣。數字缺回啓相左,使之改回之意,敢啓。傳曰,四五字缺
韓興一啓曰,以備邊司平安兵使四五字缺傳曰,此回啓,措語似誤,承旨察見事,傳敎矣。柳琳狀啓之意,則雖不須加抄四五字缺五營萬軍,厚給衣食,使有鼓舞之數字缺其後募得,自然樂赴,除民間騷動之患,數字缺或得軍云云。其意雖不明言,與李時昉狀啓之意相同。要其所歸,則不出乎李時昉狀啓之意耳。備局回啓,全沒此衣食出處一款,此公事還出給,使之改回,何如?傳曰,依啓。
承政院啓曰,臣等伏見領議政呈辭數字缺中有兩大臣請鞫趙絅,旣已失當之數字缺次日大臣前後收議,本無請鞫之語,而數字缺恐涉未安,敢此仰稟。傳曰,數字缺意,則禁府何所據,而數行缺批答遣史官,傳諭之意。數字缺
掌令宋時吉來啓曰,罷榜之擧,乃末世士習之巨弊,此弊之當矯,臣亦不敢不知。臣等雖無狀,豈動於浮言,而敢爲無據之論也?誠以取士之道,不可一毫苟簡也。今此監試可罷之事,不一而足,二百年後,豈有如今日之變,而仍存其榜者乎?庚一字缺年,只以分所不均,纔製初場,厥明卽罷,一字缺寅殿試之罷,又重於初試,而聖上卽允臺論。初試之最重者館試,去秋旣罷館試數字缺之合取,實非舊典,難免苟充之譏矣。數字缺之借述雷同,已成難禁之弊,故數字缺子,亦多不屑於此,而罷榜擧子聞數字缺赴一所之議,終場之日,竝赴四五字缺還退,而冒入者尙多,其代述·借書者,數字缺無是理也。苟且雜亂,斷不可仍存之狀數字缺明著,而不罷其榜,則實恐欲矯其弊,而爲弊滋甚也。請勿留難,亟賜一兪。傳曰,不允。
正言兪榥來啓曰,國家設場試士,極嚴且重,不容有一毫苟簡,而今者罷榜之變,實由於若干悖妄之輩,元非多士之所與,而因此竝停千餘擧子,不幾於怒甲而移乙乎?一所加取之擧,雖出於處變之權,而創開無前之謬規,壞了取士之常憲,物議皆以爲未妥。況聞一所終場之日,二所擧子四五字缺借述者,自有科擧以來,數行缺八路生靈,仰哺無所,若加四五字缺必亡之勢矣。當此之時,君臣上下,雖數字缺氣,苦心極力,洗滌文具,以爲禦寇治國之計,猶患不及,豈可循常守故,狃安恬逸,以爲太平時事乎?昔者越王句踐,非其身之所種則不食,非夫人之所織則不衣,弔死而養生者。去民所惡,補民不足,十年不收於民,故民爭趨死,能報强吳。夫句踐蠻夷之輩,非所擬議於今日,而乃若其志則誠可師也。近日聖上,大有振作,屢下節損之命,興撥之志,可謂盛矣。然偸安姑息之念,尙數字缺不絶於聖心,至於私財之必可罷者,尙數字缺之,故群工·百姓,莫有信殿下之心,六七字缺之令。是雖群下之不忠,而殿下所四五字缺道,亦未盡其實也。臣等竊聞宦官數字缺,厥數浸廣,內官百有六十,內人二百三十,別數字缺有五十,冗食之費不貲,而頃日請汰冗官數字缺,議不及此,殊無宮·府一體之意也。古之賢君,左右近習,纔令傳命,亦有遇災而放出宮人數字缺,請內人·宦官·別監之數,竝加減省,以示躬自節酌之意。內需寺之不罷者,臣等固知聖意之所在,而到此地頭,則雖祖宗在天之靈,亦必欲罷除,以安宗社,豈欲其忘遠圖,保私藏,而與國家相終始哉?請命革罷,數字缺之需,以聳動國人之心,則六七字缺賚者,固是帝王觀親六七字缺官不能令,吏不能窺,五六字缺,而至於蘆田·魚箭·鹽盆·海四五字缺不規占,小民無所着手。此皆昏朝之所以缺怨召禍者,尤而效之,豈不痛甚?彼皆恩缺視懿,蒙同休戚,宗國存,然後方可以缺其富厚,當此危亡之日,君上則所缺損,而未聞勳戚,能自建請輪補公家者,此豈人臣體上之道哉?且各衙門私藏,動以缺於千計,農所·魚箭·鹽盆冒占之弊,一缺宮家爲此者,若有一毫憂國之心,則當此之時,必不敢一日自私,以爲無益之費缺。請令各道監司,一一査出啓聞,竝數字缺收其所入,以補軍國之需。其人四五字缺寒心。臣等取考工曹文案,則一四五字缺七百緣同,其木甚好,一疋當二疋,以常三四字缺,則一千四百緣同矣。國家薪炭之用,雖數字缺至若是其浩大?必是中間濫費之致也。缺日該曹所減,其數十兩。臣等竊意一竈所用缺木一百十四斤,則雖減其一米,足以支用。缺寒雖或不足,夏煖必有餘裕,亦可以推缺增減,請更加裁損,以補軍國之需。度支缺,一國之根抵,裕民足國,專在於斯,而惟務聚斂,以防胥吏之奸,尾閭之泄,罔有紀極。蓋本曹缺務甚煩,郞官數少,不能省察文簿,專委於數字缺·書吏之手。故竊簿盜財,無所忌憚。四五字缺少者數十石,由是民困七八字缺更·算員之犯罪者,缺極七八字缺使鬼神,故掩置而不散,殊極痛惡。數字缺請依大典頑惡鄕吏例,歲抄其尤甚者,缺家徙邊,官員之循私容護者,論以贓律。外方各官官廳所納,無有限節,多少不均,而守令者盜其所取,民不堪命,令各道監司,一依京畿各官大同給米例,折定常取,不得任意加取,以防暴斂之弊。答曰,今見啓辭,或有未詳曲折處,或有名數誤書處,而事涉瑣屑,不爲言及,竝令大臣參酌處置。罷榜事,已諭。
政院啓曰,臣等數字缺考兩大臣前後收議,則未有請三四字缺。今日批答,有此二字,似與收議三四字缺,故敢爲陳稟。大槪以文字上四五字缺其意而疑之,恐非聖上誠意待大臣二三字缺而今承嚴旨,臣等實不料聖明之疑數字缺亦至於此也。惶恐待罪。傳曰,勿待罪。
韓興一啓曰,臺諫出去,請出開門票信。傳曰,知道。
韓興一啓曰,內需司革罷等事,缺諫方爲論啓,今下批答,不得分付于大臣之意,敢啓。傳曰,知道。
議政府右議政李弘胄箚子,伏以,臣於老病中,絶無交遊,近日缺說話。適未聞知,今因領議政臣金瑬缺,始知兪伯曾以爲,大臣皆瑞鳳儕箕數字缺黨,大臣若有公道,國事豈至此乎?數三字缺慶·李爾瞻數行缺後,獻議之中,豈敢六七字缺之意乎?臣與瑞鳳同榜立朝,于今缺餘年,謂之情義之相親則可矣。因此獻議,缺以護黨,則不亦可駭之甚乎?臣以無似,忝缺大臣之列,絲毫無補,終未免護黨不公缺斥,臣罪萬殞。請伏常刑,以謝人言。取稟。答曰,省箚具悉卿意。筵中說話,缺涉狂妄,勿爲介懷,安心行公。
□曹參判朴明榑上疏曰,伏以,臣學識·才器,萬不猶人,猥蒙拔擢,叨膺重任。上之不能盡心奉公,百事無墜,下之不能彈壓列邑,一路缺得,尸素朞月,罪戾山積。而聖恩如天,誅數三字缺臣常感激,糜粉圖報,夢寐所三四字缺命特下,驚惶震越,置身無地。四五字缺臺評果發,而聖批優褒,不卽缺其論雖停,其墨未乾,臣當退處屛伏,數三字缺公議之終伸,而崇禮門外來住,冒沒數字缺禮不可久□,不得已冒進闕下,偃然缺御閣,固有之,則亦云無恥,亦已極矣。臣生長數字缺曲,性又癡拙,出入都下,今四十七年,猶作倥數字缺一野人。知臣莫如君,聖批中朴實不事數字缺邊。政中臣病,始知螻蟻情狀,亦莫逃於數字缺哲之聖鑑也。臣更感激,不覺□殞之缺無從也。第以好古二字,君子之稱臣五六字缺無一毫近似者,而未知微臣,何能厚五六字缺此寵異也。設或使臣,果數行缺可錄之倥侗野人七八字缺然坐於其席,則有若爰居之大饗,不但微臣惶悸罔措,瞻聆所及,豈不駭怪?伏數字缺父母,俯察悶迫之情,特許鐫削,以弱群數字缺以安賤分,不勝幸甚。臣無任屛營之至,伏以謹昧死聞。答曰,省疏具悉卿懇。卿宜勿辭,更加盡心察職。燼餘
上在昌慶宮。停常參·經筵,有引見。
下直,高陽郡守權勛。
自昧爽至辰時,沈霧。巳時,日暈。
崔惠吉啓曰,明日常參·經筵,取稟。傳曰,停。
傳曰,大臣及備局有司堂上引見。
李德洙啓曰,大臣備局有司堂上命招事,傳敎矣。三四字缺不爲命招乎?傳曰,依前例爲之。數三行缺在戶·兵曹機務重地,缺李顯英數三字缺實合此任,玆敢議差矣。傳曰,問于數字缺差出。
答左議政洪瑞鳳十四度呈辭,傳曰,安心調理。
崔惠吉啓曰,左議政洪瑞鳳十四度呈辭批答,遣史官傳諭事,命下矣。方有數字缺以下命招之擧,史官亦當待候,左相數字缺徐爲傳諭之意,敢啓。傳曰,知道。
李德洙啓曰,大臣以下命招,則右議政李弘胄,備局有司堂上金藎國·李聖求·尹暉·李□·徐景雨·尹煌來詣,鄭昌衍·尹昉·金尙憲,領議政金瑬,左議政洪瑞鳳以病不數三字缺。又啓曰,李植來詣矣。傳曰,李植數三字缺到,事甚怠慢,推考。
傳于李德洙曰,大臣以下引見。
辰時,上御文政殿。右議政李弘胄,戶曹判書金藎國,兵曹判書李聖求,戶曹參判李溟,副數字缺尹暉,大司憲徐景雨,副護軍李植,大司諫尹煌,左副承旨李德洙,記注官宋國準,假注書兪棨,事變假注書李英發,記事官李之恒入侍。上曰,目今冬防漸近,廟堂缺以檢飭耶?李弘胄曰,西邊前送軍兵糧餉缺無可議之事,近來監·兵使搜出額外校生,或可分送各處,以助防戍,而前送軍兵,已作老師,是可悶也。今番設科所取,未知幾數三字缺則皆土着之兵,甚爲有關矣。李聖求數字缺體相之言,則今番文科所得數行缺何至如此之多耶?出身則與凡數字缺番,赴防之後,不可每每調用,予以此擧缺爲失策。李弘胄曰,今番試才三者之中,騎缺暑易,故入格者,如是多矣。李聖求曰,以軍兵缺在戰馬,多聚之故,騎射入格多矣。數字缺此言分明虛誕矣。聖求曰,平安道出身缺於他道,與土兵同爲團束,緩急可以得力缺。上曰,近日虜情,何如?李弘胄曰,虜情不可缺,而近來絶無往來,虜必以絶和知之矣。缺如何?馬胡有八月出來之言,此月內必有聲缺息矣。上曰,八月已迫,來則何以爲之耶?李弘胄曰,此後則更無他策。賊若出來,只有戰缺而已。上曰,彼以兵馬來,則戰矣,只數三字缺不來,則何以爲之耶?李弘胄曰,不知數三字缺辭出來也。金藎國曰,必以物貨追償數字缺來矣。上曰,予亦知以此托辭,而一番往還,缺今國家削弱,凡事無能,而對敵不知敵缺從度日,爲國之道,可謂迂闊矣。李植曰,今日之患,不在兵而在糧。今雖入守山城,據險自保,山城所儲,亦甚不敷。賊若今年出來,則猶可缺撑,若以偏師爲造出之計,則山城糧盡缺潰矣。今冬前不可不輸送內地所儲,以實缺城也。金藎國曰,糧儲雖少,明春則不至乏絶矣。上曰,今日諸卿所見,皆左矣。當此之時,數字缺不絶,則猶可如前日矣。若動兵之後,數字缺講定和議,我勢旣屈,而不如前日數三行缺旣已奏聞天朝,天朝缺官連續數三字缺勢,極爲難便,今此副摠之事,歷陳形勢,使知曲折,似可矣。上曰,所謂形勢,指何事也?李弘胄曰,以我兵力,萬無當賊之勢,今旣大義缺絶,固無更爲修好之理。虜若不爲加兵,如前缺好,則以我今日之勢,不可痛絶之意,副摠處缺云云似當。被兵,若在今年,則猶可一戰,而缺勝之後,兵連禍結,尤爲可慮矣。數字缺今日宰臣,本不知兵,未知兵糧幾許,則可戰缺池如何則可守,而强其所不知,旋度爲之缺是而有不來之理乎?城池無形,且乏將帥,缺則戰勝予不知也。如國初小醜,猶可數字缺是莫强之賊,中朝亦難抵當,且自守數三字缺戰國乎?李德洙曰,人心固結則城也數三字缺也。今年斥和之後,赴防炮手,皆願一戰,數字缺家勝敗,豈在强弱?李植曰,此則儒生之缺也。戰具則果爲未備矣。李弘胄曰,若缺丁卯,則形勢似異矣。上曰,賊來之後,則諸缺皆方知之矣。李弘胄曰,此賊不欲先負缺盟之名,則其意分明矣。李溟曰,此言然矣,缺若損掠我國,則無有所得,而結怨隣國,缺非所願。非至今,形勢將爲斥絶矣。缺爲斥絶,何謂將絶也?李溟曰,中國之人,缺我國斥絶未快,言之固難矣。上曰,有何難缺不能當,況國家乎?李弘胄曰,曾聞共五六字缺問答時都督云數三行缺無朝廷分付,專委於一五六字缺至分是非紛紜,豈不寒心?今若物數三字缺,則拒而不見耶?李弘胄曰,近日大臣不滿缺亦知識淺短,全後料理矣。若馬胡書辭缺悖,不受之議,前已定之矣,若以好來,則使林慶業出見無妨。上曰,元帥以出見爲非。若道缺則必不見之矣。李弘胄曰,前日先見之擧,缺無朝廷分付,故有所云云矣。若有分付,見之無傷,況中江我土,元非離鎭也。上曰,諸卿之意,如何?李聖求曰,只帶若干從胡而來,則見之,若多率軍兵而來,則邊臣不可出見,缺馬胡之來,必持汗書矣。李弘胄曰,渠若缺慢之言,則姑不言斥絶之意,何如?李溟曰,缺兵之日,不妨以好言相待也。李聖求曰,絶數字缺絶則當近秋信使,豈如是持兩端乎?李弘胄曰,秋信則不可送也。虜雖以不遣使臣數字缺言之地,我國當以羅德憲等僇辱之事答之矣。上曰,予意廟堂所當前期分付。彼若以相缺之意來,則待之如前,前送書檄,更爲給送爲當。今番則容有持去之勢矣。莫强之賊,缺理彼此而處之可也,豈容如是迂闊也?李聖求曰,其文書,若當送文書,則雖使我國人持送無妨。上曰,渠旣言出來,何必先送我人?李植曰,副摠欲令我國,偵探賊情。若欲送人則數字缺意言于副摠,托稱交貨而入送,似有數三字缺,若欲送人,此言似矣。渠缺出來,不知數三行缺可也,縮守孤渠,其意可知。李數三字缺欲效毛文龍者也。尹煌曰,今見諸臣所數字缺聖意所在,皆欲修復羈縻之計,其爲缺生民之計則至矣。但今虜已僭號,更無缺以兄弟之理。今無修改和事,則必有奉缺稱臣之擧,然後可爲,此則有以國斃,決不可缺也。爲今之道,只當終始斥絶,一意征繕,以爲缺禦之備而已。計不出此,欲爲通好,則不但人缺解體,國事亦無可爲者矣。丁卯以後,已過缺年,國勢委靡,以至此極者,臣以爲和議缺從之也。自古創業·中興之君,皆死中求生,缺必欲求生之意,不然,不能爲振散之數字缺高宗若不惜死,則豈至偸安一數三字缺耶?臣只望殿下堅定素志,不爲數字缺。頃日據義斥絶之後,國人之心,以爲更無數字缺之理,皆懷死戰之心。今若復爲羈縻,則數字缺可望。愚臣之意,自前如此,故敢達。李德缺此言極是。我國以和事,壞了事機久矣。今已缺和,敎諭八方,人心聳動,百倍前日,而今若更缺苟且之計,則恐無以收拾人心也。上曰,大司諫之言,不無所見。但彼無臣妾之言,而何必先缺奉表稱臣不吉之語。古人云,死或輕於鴻毛,或重於泰山,蓋言其當死而死,不當死而死也。豈可不計是非,而徒爲無益之事乎?李弘胄曰,尹煌之言,堂堂正論也。彼若缺國,則理無可和。若以兄弟禮如前數三行缺不可比擬也。但雖和,而不能內修缺無所備,是可寒心也。李植曰,信如尹煌之言,則一意征繕,豈不善乎?但今國事皆仍缺太平文物,而爲此大擧措,安有辦得之理?缺之所以自前欲彼落文具,專務實績者缺以此也。爲今之計,上下之人,皆常如身在缺中,庶幾可爲也。上曰,百僚和然後可以防寇,我國之民,尙不能治,況於斥寇乎?近來大臣,皆爲引入。秋防正急,而廢事如此,極爲寒心。且以目前事言之,監軍之行,亦一天使也。在前則雖經營半年,猶患難支,況數字缺限之甚急耶?李弘胄曰,監軍乘船數字缺泊不遠,而國家物力蕩竭,誠可悶也。數字缺副摠以好意出來,大臣似當往見,而至缺奪,未知何如也。李弘胄曰,初六日當爲缺,馬上宴時往見,何如?上曰,豈不太泛然乎?缺非緊重軍務之意也。李溟曰,副摠所謂缺遣重臣相議等言,乃督府牌文中語也。當急急面議停當矣。上曰,副摠,乃督府所重之人也。趁副摠未歸之時,凡事面議結缺必入送,可也。李弘胄曰,都督之意以爲,副摠尙在島中,故有此遣重臣之言。若知副摠已到我國,則必不欲入送椵島矣。上曰,數字缺所謂戎務者,皆非着實,都是浪語矣。數字缺曰,偵探一事,未知其取指何事,抑知數字缺虜中內亂,而離間之耶?上曰,不數三行缺誕矣。豈有天朝大將,欲入升五六字缺不過欲以難從之請,試驗我國耳。以五六字缺父母之邦,欲借我國空城,亦難拒絶,缺略卽爲快許,則彼將無辭矣。藎國曰,旅順勢缺不及義州,使彼自驛無過本城,恐非浪言缺。上曰,此則理無之事也。況白副摠言皇城缺島中,時未定駐兵之處云,天朝受曰無缺豈不知陳也之虛疎乎?其意必欲安集島缺連綴我國,以爲重鎭而已。缺曰,監軍接待所,缺使,當爲發遣,而時未差出,何以爲之?上曰,昨缺啓之人可合乎?李弘胄曰,李顯英爲人,慈缺正合此任,而時在畿邑,往返之際,必費日子數三字缺也。上曰,此人似未勤幹,不可不擇遣有數三字缺之人也。李弘胄曰,陳都督出來之期,數字缺李敏求借銜差送,何如?上曰,依啓。此人年數三字缺赴矣。藎國曰,臣待罪地部,不幸連遭詔數字缺後,兼以唐·胡差往來,所儲蕩盡。今又當此監軍之行。取考壬戌謄錄,則三結收布,至於數字缺次,而目今民生困竭,不忍重困,何以爲之?上曰,此今日切迫事也。與大臣從長議妥,可也。李弘胄曰,今此副摠發賣之數,不至浩大云,勿爲防塞,快許放賣,何如?上曰,此人所爲,似非偶然,缺請施行可也。藎國曰,今見備邊啓辭,有勿數字缺島問安使之語,此雖出於除弊之意,而數字缺其歡心,亦爲可慮矣。上曰,甲戌年勅五六字缺則今亦依此入送。上曰,領相今日數三行缺。李弘胄曰,大臣被誣之事,所當四五字缺故收議之日,臣略有所陳,而終不敢數字缺爲是矣。今蒙護黨之名,何敢供職乎?上曰,其言狂妄,不足數也。李聖求曰,義州舊城修缺事,頃日陳達,已承聖敎矣。聞平安一道,人心欲守義州云。今雖猝難收拾,旣已始作,不可數字缺矣。上曰,始自今年,欲爲守城乎?聖求曰,兵數雖未准備,自今毋始爲料理,則可以爲來歲缺計也。貿穀及火藥,皆欲輸入白馬城,以觀形勢耳。上曰,予豈禁收聚兵糧乎?蓋以前日數字缺料理,猝然收築爲非也。古人不貿還上之穀,缺意有在,蓋旣入官府,則民必空匱故也。數三字缺義州之民,纔爲還集,而若貿其所三四字缺,則民豈聊生乎?李聖求曰,木同輸送數字缺下公事,當爲入送乎?上曰,輸送可矣。請似貿數字缺不可也。李弘胄曰,明日大臣當往見副摠,何數字缺進去乎?上曰,首相當爲進去,而今在呈告中,缺可往也。聖求曰,副摠將爲發行,王世子拜陵,又缺而日本通信使一行,適與相値,以畿甸凋殘,人缺萬無分把之理,通信使一行,差退發行,何如?上曰,若有吉日,退行,可也。李溟曰,大臣明日往見副摠事,今日預告此意于副摠,何如?上曰,依爲之。弘胄曰,登路硝黃事咨文,今方令承文院撰出,數字缺譯官,以告督府乎?抑順付於今此揭帖數三字缺。上曰,此後必頻有往來人,付之後數三字缺曰,明日往見時,若無偵探事,何以爲之?數三行缺或得賊中實情矣。上曰,異三四字缺入送爲主,將置之幕下,厚爲接待三四字缺也。但向化出來旣久,則必忘其言矣。藎國曰,自中則皆用本語,無忘之之理矣。上曰,言于元帥。向化中可用者,調用似當。李溟曰,明日大臣往見副摠,則當有宴禮乎?上曰,當爲設宴矣。缺監軍接待,極爲可慮。有不爲收布,而可以支夜缺路乎?金藎國曰,臣思本曹所儲支計應入,則缺數大相遼絶。梁監軍時,三結再次收布四十餘同,今此行若如此例,則萬無抵當之理。本曹所儲木,只有千餘同,司贍木,只有三百同,以此策應,極爲無形。而至於禮單,人參·虎皮·紬席等物,其應用之數甚多,而市上四五字缺極爲悶慮。今者百官減祿米一千八百餘數三字缺百餘石,移送體府,體府令作木以送,而數三字缺爲容易。故以他木折價以送,留置其米,以買人參,人參則容有拮据支吾之望,而紙·扇等物,不可不參酌分定。上曰,梁監軍時,卿亦爲戶判,時所用,何以如是之多耶?藎國曰,用五萬兩矣。缺使時用餘之物,時存幾許?藎國曰,江參將時,盡用之矣。李弘胄曰,馬胡若來,則前日文缺當爲給送,而彼若請見邊臣,則何以分付耶?上曰,若藎國書則官員似當往見矣。徐景福曰,罷榜一事,累日論列,未蒙允兪,臣等極爲數三字缺,此多事之時,如是瀆擾,極爲未安,而二所四五字缺試罷場,而仍爲會試之時乎?且數三行缺條,臣等取考各司文簿,自謂數三字缺批云云,臣等昏謬,不察之罪,大矣。極爲數三字缺,有令大臣議處之敎,此非難卞底數字缺也。自上當自決斷,似不當議于大臣。臺諫所論甚狂妄,亦無忌諱矣。大臣體面缺與臺諫不同,如係干宮戚之事,容有不缺直斥者,請亟斷自宸衷。上曰,此是大臣變通,大臣議處,似無不可。又啓曰,微末小臣,缺與廟謨,極知潛越,區區所懷,不敢不達。藎國〈曰〉精兵絶少,外方束伍,皆以農民充額,稅缺緩急,實是無用之兵。國家五十年敎缺兵,惟京砲手而已。前雖調送邊數字缺數極少,猝然有急,決難得力。五六字缺洞番,替戌西邊,似是得策,而朝廷數字缺城扈衛爲重,此則不然。邊城旣潰之後,缺有炮手,將焉用之?甲子·丁卯之變,已試之矣。頃日賓廳之議,李植發言以爲,士大夫奴僕數字缺團束作兵,臣則以爲,當此艱虞之際,非但奴僕,雖子弟,亦可從軍。臣有壯子八人,缺從征,有何不可云,則物議以臣言爲可云。而臣之所懷如此,故不敢有隱。上曰,此言不無所見。但京炮手如是後數入送,則渠何數字缺堪。況賊未來而先送,有何所益?遂數字缺崔惠吉啓曰,監軍的於六月二十六日三四字缺之,想必已到椵島矣。我國五六字缺彼必落莫,事甚未安,三四行缺事,撥上行會八九字缺何如?傳曰,依啓。
崔惠吉六七字缺差備譯官急急下送事,分付于數三字缺,昨日以全以性等差定,故件件催促,已爲缺矣。卽者該院,又以張禮忠差定,而敍命數字缺下,時無職名,不得下直云。似當令該曹,口傳付軍職,卽日發送。敢稟。傳曰,依啓。
崔惠吉,以□□□言啓曰,以政院啓辭,監軍之行,想已到椵島,而接伴使差下去之際,恐費日子,使平安監司進往境上,備陳牌文出來未久,伴缺未及下來,故本道布政使到此待候之意,而撥上行移,恐合事宜,令廟堂議處,何如,傳曰,依啓事,傳敎矣。監軍之行,六月五六字缺船,則非久當到椵島,而此報昨夕始數三字缺勢未及下去,本道監司急急馳進,以牌文數字缺伴臣未及來到,布政使待候於境上之意,措辭數字缺似合機宜,依政院啓辭,馳會本道監司處宜當。敢啓。傳曰,依啓。
崔惠吉,以備邊司言啓曰,禮曹啓辭,壬戌年梁監軍時,至設儺禮,平壤數字缺,竝呈雜戲,而目今邊虞方棘,年運亦凶,缺弊所關,亦不可不恤,而況儺禮之役,極爲數字缺,其勢固難及期造成,臣等之意,似不必數字缺,事係重大,令廟堂定奪,何如,傳曰,依啓事,傳敎矣。詔使時儺禮,乃太平文具,而四五字缺出於急遽,接待諸具,猶恐七八字缺文之事乎?所過三四行缺文,前期下送,且八九字缺送之禮,今則何以爲之?竝定廟堂,何如,傳曰,依啓事,傳敎矣。椵島問安數字缺監軍時,旣無現出處,而今行異於甲戌年缺勿遣無妨。至於問禮官,則班勅儀注,不必講定,似當差遣,令該曹差出,何如?傳曰,依啓。
崔惠吉,以接待都監言啓曰,臣等以考壬戌年謄錄,則其所以接待之禮,一如數字缺故該用物力,極其浩大。當此板蕩之際,事已數字缺迫,必有未及周旋之患,極爲可慮。各房應入數字缺物,今方抄出,令該曹急急措備爲當。梁監軍時所率,將官十一員,一等三十九員,二等三十八員,數字缺頭目·家丁竝二百四名,又有劉同知稱名人。此下不知幾行缺。燼餘日記
上在昌慶宮。停常參·經筵。
下直,保寧縣監崔文活,鳳山判官沈仁偉。
崔惠吉啓曰,明日常參·經筵,取稟。傳曰,只晝講。
金慶徵啓曰,大小唐差,自上接見時,勿論事之輕重,以舌官傳語,其間通情措辭,其爲緊三四字缺若非能通華語,稍聲三四行缺下去一人差備之八九字缺院急急換差他譯,還來留待之四五字缺道,初頭開諭,除弊亦重,勿爲換差。
金慶徵啓曰,我國文獻無徵,雖在平時,凡於接待華人之際,不無疎漏之患。況自甲子·丁卯經亂之後,本院日記,收拾遺失,以補其數字缺,未免有掛一漏萬之患矣。天使接待儀註,缺今目之外,監軍接待之事,絶無現出謄錄,數字缺只有壬戌年梁監軍出來時,禮曹所撰缺謄錄,其時亦無的當規例,故參酌詔使數字缺軍門·經理接待等禮用之,而此乃昏朝時所用之規,不可以此遵用,但此外更無可據之文,不得不援以爲規也。中路各處問安承旨,當入京後,晝奉盃·問安宰樞,行酒宰樞,謁聖·故觀時宰樞,留館時宰樞,承旨逐日問安與否,御帖頓首再拜與頓首拜等項節目,他餘未盡事,令該曹一一預講,俾無臨時窘急之患,何如?傳曰,依啓。
崔惠吉,以接待所言啓曰,今日遣大臣設宴時,程副摠謄錄相考,則設宴,只有副摠禮單,別設宴,將官以下至家丁,皆有禮單,今日當用何規乎?且遊擊言於譯官輩曰,以我爵秩,爲人票下,故接待之禮甚簡,若俺獨缺安得如是耶?頗有慍色云。程副摠謄錄相考,則沈都司稱號人,雖以副摠管下,自稱有爵缺入接於司贍,各有接伴官接待,而禮數三字缺給人參一二斤,而江都司稱三四行缺終不及於程副摠五六字缺後而待彼盡言之後,夜天則亦涉無當。今於別遣大臣之日,遊擊以下將官十四員缺單略入人參磨鍊,遊擊處給二斤,則其以下各給一斤,亦似少慰其落莫之心,而不數字缺日之規,家丁禮單,亦從別宴之例給之,缺恐便當。臣等受此接待之任,旣承優待之命,且考前規,敢此仰稟。傳曰,依別宴時例,家丁亦爲贈給人參,前頭接見時給之,可也。
崔惠吉啓曰,近緣史官不備,連以兼春秋入直,當此逐日開筵之日,事甚未安,而見在兼春秋四員內,記注官李慶恤,覲親呈辭,琴是調,方差接待都監郞廳,只有宋國準,今方入直,而本曹啓請改差,他無可替之員。監軍接待料理之事,方極緊急,而副摠則不久當爲發行,其視都監,輕重自別,故不得已以琴是調付標以入矣。缺薦史官中,無故之人,速爲取才付職,則必無如此簡苟之弊。此則當待政府合坐缺而未差兼春秋,請令該曹,後政盡爲差出,推移入直,似當。敢啓。傳曰,依啓。
韓興一,以備邊司言啓曰,政院啓辭,副摠旣言吳贊畫出來椵島,要大臣議事云,贊畫以協贊征謀之人,來到島中,則實非缺常出來之比,遣官問安之禮,似不可已,令大臣議處,何如,傳曰,依啓事,傳敎矣。三四行缺監司及沈都督接待四五字缺人員,急急馳啓,然後議處似當。敢稟。傳曰,依啓。
李德洙,以備邊司言啓曰,朴蘭英今已上來,聞曩歲與白副摠,同被拘執於虜中,頗有舊情。今之要見,必以此也云。使數字缺見餉,得東來事情宜當。敢啓。傳曰,依啓。
李德洙,以兵曹言啓曰,卽者江參將接待都監儀軌廳稱云處,移文于本曹,都監書寫一人,書吏二人,庫直一名,使令二名,來八月朔價布,依前例磨鍊上下,而御覽件儀軌,則令本曹書寫云。近來唐差之往來京中者,前後相望,而旣有程副摠接待謄錄,則以此行用無妨,何必各行,俱有儀軌乎?且江差出去之後,已浹數旬,雖作儀缺可以完畢,而下輩耽延時日,圖食料布,已無畢役之期,徒以侵責該曹爲事,極爲不當,八月價布,勿爲上下。今後差官之行,勿爲儀軌,只書謄錄一件,藏置該曹,以爲後考之地,宜當。敢啓。傳曰,依啓。
答左議政洪瑞鳳十五度呈辭曰,安心調理。
掌令宋時吉來啓曰,罷榜一事,累日論列,未蒙允兪,臣等極爲悶鬱。當此多事之時,如是瀆缺尤極未安,而二百年來,安有京試罷場,而仍爲會試者乎?且聞二所擧子,聞朝廷有合缺一所之議,終場之日,皆赴一所門外,或有未入者,或有冒入製述者,其他三四行缺事,不幾於怒甲而移乙?五六字缺雖出於處變之權,而創開無前之謬規,其可取士之常憲,物議皆以爲未妥。況聞一所終場之日,二所擧子,多有冒入者,自有科擧以來,安有如此雜亂不嚴之時乎?殿下仍爲罷之,則不得矯弊。臣等以爲,不罷則無缺矯末世浮妄之習,守祖宗金石之法也。罷榜之論,萬口一辭,臣等未知,殿下何所惜事,持難至此乎?請賜夬斷,亟命罷榜。傳曰,不允。
李德洙,以備邊司言啓曰,禮曹啓辭,自前迎勅時,王世子例爲隨參,而今則異於常時,此一款似當減損。且下馬宴時,王世子行第二爵儀節,亦當減去,而臣等不敢擅便,令廟堂定奪,何如,傳曰,依啓事,傳敎矣。迎勅時,王世子隨參,下馬宴時,第二爵王世子例行等事,雖載於禮文,而今則異於常時,此二款儀注,勿爲磨鍊,宜當。敢啓。傳曰,依啓。
傳于李德洙曰,政事,明日爲之。
禮曹參判朴明榑上疏曰,伏以臣披心暴悃,□籲天日之下,而誠意淺薄,未蒙允許,反降溫諭,臣感激惶恐,不知所以自處也。惟當奔走供職之不暇,而環顧其中,萬不近缺。臣雖貪戀,物議謂何?玆敢不避猥濫,再陳悶迫之狀,伏願殿下小垂神聽焉。國家之法,職貪亞卿,則稱以宰列,而尤重其選,苟非履歷淸顯,才德表著者,則必有奇功異績,可錄可賞,曾未有如臣之無狀,過蒙寵擢,而駭人聞見者也。臣請槪臣平生,以明萬不近似之實也。臣竊料先朝近二十,其時群賢備缺,公論亦張,臣名不登於薦書,足未躡於賢五六字缺流中,所無取用可知。三四行缺伏見備忘記,有曰先人六七字缺明,其各自薦任予器使,臣〈輕〉妄賤薄識聞缺倥倥,更無爲殿下自薦達古而乍有刀筆缺技,外而待罪郡縣,則上不失簿書期會,下不至侵暴殘氓,內而承乏末席,則謹守成憲,不敢缺位,此臣之所素蓄積也。缺若器使微臣,至於此耳。如此則庶無虛授缺受之患,而臣得爲畢命之臣矣。至於躐取缺列,則臣之夢寐未所及,而地望赤芾之未稱,明若觀〈火〉,臣雖欲竭駑殫誠,欲〈報〉效天恩之萬一,其可得乎?殿下旣知臣朴陋矣。臣之此言,實出肺腑,無一毫虛辭外假。伏願亟命改正臣加資及本職,毋貽淸朝之羞辱,千萬幸甚,千萬幸甚。臣無任殞越惶悚而已。謹昧死以聞。答曰,省疏具悉至懇。卿其勿爲固辭,從速察職。
議政府舍人鄭太和上疏曰,伏以,愚劣小臣,濫蒙洪造,歷敭淸要,皆是不似,缺外兼任,又萃臣身,有榮寵過盛之懼,無缺毫仰裨之路,只思恪謹奉公,以效奔走之勞。缺於頃間,適患足指之腫,纔見瘡口之合,而病缺未殄,旋致復作,納靴行步,毒氣大熾,火暈滿身,左脚渾痛,不堪屈伸,末由跨馬,云在宮官之列,未陪朔祭之禮,逋慢有罪,惶悶罔措。臣之本職,旣非從班,自有旬狀之例,當俟日限之滿,缺唯春坊重地,異於該官,侍講·直宿,實難三四字缺文,虛竊華銜,以爲引日。此下不知幾字缺。燼餘
兵曹啓曰,別抄騎兵射場,外處排設,殊未妥當,勿施事傳敎,故後苑內可當處,令該曹郞廳,看審移設事,入啓蒙允矣。以此意言于守宮內官,則內官以後苑中不許外人入見,新有別敎之意,牢拒不許,不得已依前啓辭,仁慶·慶德兩闕間,北營近處設行之意,敢啓。傳曰,知道。下問于守宮內官,則後苑內,亦無便近可當處云矣。兵曹謄錄
上在昌慶宮。停常參,有晝講。政事。
下直,淸河縣監宋希進,泰仁縣監沈之漢,知禮縣監徐弼華。
當日政,行吏曹判書金尙憲。參判兪伯曾呈辭受由,參議沈之源進,都承旨金慶徵進。兵曹判書李聖求進,參判□□白病,參議鄭基廣進,三四行缺來此,實紀綱所八九字缺廳,金鼎鉉從重推考。傳曰,先罷後拿。
金慶徵,以吏曹言啓曰,判書金尙憲,參判兪伯曾呈辭受由,小臣獨政未安,何以爲之?傳曰,只出臺諫。
崔惠吉啓曰,伏見接待所草記批答,則有人參前頭接見時給之,可也缺敎,所館處接見爲之乎,仁政殿接見爲之乎?副摠雖曰,初六日發行,尙不出牌文,發行日缺時未可知,而發賣之後,則似不久留,接見之日,預知分付似當。敢稟。傳曰,所館處欲爲往見,此意言于禮官。
崔惠吉,以接待所言啓曰,副摠所請物貨八百餘兩之價發賣次,今日聚市民而言之,則副摠以昨日加數發賣事,請於大臣,待其回報,當爲一時處置云。缺爲出給之意,敢啓。傳曰,知道。令廟堂趁卽回報。
崔惠吉,以接待都監言啓曰,監軍行次所用,銀器及芙蓉香·衣香·雨備·弓·箭·帽·鞍〈籠〉·硯匣·筆·墨等,前例相考,令各該司,急急以備,下送之意,分付,何如?傳曰,依啓。雨備·弓·箭·帽·鞍籠等物,雖是微物,自該曹措備,則必爲費用,內庫所在新件,下送,可也。
崔惠吉,以接待都監言啓曰,卽見沈都督接伴使李必榮狀啓,監軍之行,似當不日來到,西路各缺支待之事,必不成樣,極爲可慮。接伴使李必榮下去時,所當指授點督,俾無未及之患,數三字缺所騎鞍子,必須預爲整備,三四行缺崔惠吉以右議政李弘胄言啓曰,六七字缺所呈各帖,則副摠卽出廳事,以東西缺許坐,臣辭以不敢,則曰,國王盡情接待之缺臣莫不致敬禮隆,則然,而俺不敢主壁。臣再三請之,終不許坐定。副摠曰,國王至遣大臣相問,不勝感激云。臣答曰,小邦殘弊,館缺供奉,俱甚涼薄,極爲未安。伏問曰,陳爺缺箚何地方,而幾時當到椵島耶?答曰,南缺江爲駐兵之所,而亦未的定,待軍兵齊至,定其信地,然後巡審諸島,仍爲來審椵島形止云。臣問吳贊晝職名及所幹之事,則答曰,乃文職而兼察武事之任,俺若還歸,則缺與貴國重臣,會議東事云。且曰,俺非如缺豎之流,行中無一物,而但門下人等各有若干所齎,昨於接待所,俺有八百餘兩貨物云,而逐名計開書出,則將官以下,願爲發賣之數又加倍,旣請於侍郞,又煩於大人,有似一口二言,心缺慙靦,而行中下人所懇,不敢牢拒,此外則缺毫分,使不得添加,前後願貿之數,合千六缺兩,大人若以爲持難,則不必强請云。臣答缺邦蕩然無形,公私匱竭,雖拮据湊合,恐未缺同如意周旋,而當啓知國王,隨力圖副云。則缺迫於群下之情,如是煩請,中心則不勝慙愧云。缺酒三爵後,辭以日暮,臣措辭再請,又行數字缺罷。呈御帖·禮單,則曰,屢煩厚禮,心三四字缺國王以物不稱情爲不安,三四行缺以接待都監言啓曰,梁監考五六字缺例,儺禮·遊觀·禓聖等事,皆爲擧數字缺當此兵興之時,與壬戌年亦似有異,故儺數字缺事,因禮曹啓辭,廟堂覆啓不爲設行。至數字缺觀,非但費用極多,大船招集,亭子修葺缺役,非旬月可辦之事,此一節亦爲停寢,彼缺有問,對以國家軍興多事,未及措置,廢缺荒草,少無可觀之處,故盧太府時,亦不缺觀書,則似或無妨。敢稟。傳曰,依啓。
李德洙,以備邊司言啓曰,昨日副摠所館別宴時,凡接待諸具,所當趁早整齊,而將官以下禮單,日暮之後,始爲啓稟,以致顚倒,極爲駭愕。請該郞廳推考。傳曰,依啓。
崔惠吉樞,與詔使時,少無減損,而至於承旨問安,且缺碧蹄,別遣大臣與都承旨,開城府且遣承旨缺已,他處,則無遣承旨之規。且宰樞及承旨逐日問安之禮,則詔使時所行,而梁監軍時,則因其時大臣收議,間日爲之。明有其□,竝依此擧行,爲出缺規式,則初以頓首再拜書送,而梁監軍缺帖,減去再字,故其後御帖,亦去再字缺頓首再拜書送,恐或無妨。政院啓辭,所缺留館時宰樞,則遍考謄錄,無現出處,無缺以晝奉盃宰樞,換名疊書耶?他餘未數字缺則臣等今方講究,從當隨事啓稟缺之意,敢啓。傳曰,依啓。
午時,八九字缺官李時白三四字缺之正字,義六七字缺以子月爲歲首,而十一月已爲改歲,缺謂之正歲,似是正朔之正矣。李敏求曰,數字缺之中,夏時得正,此正字,恐是夏正之正字數字缺曰,此言似是,亦不分明矣。鳴殷曰,蘇氏極言缺取之義,其效甚大,然此聖人調相中一事耳。缺恃此以爲治也。敏求曰,爲主言藏氷之如何缺其說如是耳。上曰,鋪張效驗之言,似是數字缺虛誕。鳴殷曰,獻韭先薦者,不敢以所用之餘,享于家廟也。敏求曰,此章言終歲勤動之意,而卒言公堂稱觴,其上下忠愛之意,至周家缺德,於此可見。鳴殷曰,仲春以晝逆暑,仲冬以晝迎寒,求諸陰求諸陽之義也。篇末王氏之缺總結一篇之大旨矣。講畢。李敏求啓曰,監軍近將出來,凡接待之事,當與勅使無間,缺且有軍務句管事,渠之自處,必過於天使,肯爲我國之弊,自爲簡約乎?島中之人,因緣缺來者必多,而三等頭目護行員役,爭圖缺單,其間必有難處之事。小臣之任,名雖接伴,實難於遠接使臣,則不敢以夷險缺言,而僨事可慮。朝廷若別遣上使,而以臣爲副使,則似爲便當矣。上曰,卿多才,足當此任矣。敏求曰,以臣之薄劣,若見侮於前人之後,則僨事丁寧矣。上曰,在前可故缺使耶?敏求曰,宣廟時曾有此規,五六字缺中之人,旣爲出來三四行缺飭耶?敏求曰,七八字缺乎?如議註一事,臣昨者伻人問于該曹,則缺日始爲回報,而往復之際,語意差訛,此等缺誠可悶也。詔使時禮單,則上·副使及頭缺·家丁,各有定數,而今則戶曹所儲渴乏,凡事皆從簡約,彼之所望,豈如是乎?臣去之後,缺有意外用銀·參之處,此則當議于餉臣缺啓取用,而前日盧使時,自朝廷優送禮單於沈都督,如平壤下陸,島人不爲帶來等項事,因都督周旋,故當爲得力。今則依壬戌監軍時例磨鍊,故無都督處禮單,空手周旋,恐無所成。上曰,考甲戌前例爲之,可也。敏求曰,當此西路凋弊之日,一分省缺亦爲有關,香匠不必帶去,而如芙蓉缺·衣香等物,令內醫院依前給送,何如?上曰,給送宜當。敏求曰,在前詔使時,則有花匠帶去之規。蓋自初頭,至入京,一路果床,皆用匠花,此則似甚有關,而當此兵荒之日,事係缺文,不必用花乎。上曰,仍爲帶去,可也。中朝缺人,例重浮文,不可如是埋沒也。敏求曰,自爲遠接使一行則有事目,而接伴使則無之。事目雖猝難磨鍊,而印信一顆持去,何如?上曰,持去,可也。敏求曰,壬戌梁監軍時,副使朴鼎吉,先爲發行,上使李廷龜,追後入去,而缺有所齎通融用之,故其時無不足之數字缺時,副使所齎物目,全不磨鍊,三四行缺人,右相年老,豈不獨六七字缺領相速爲出使,乃可爲也。以頃日筵上之言,大臣皆懷不安,自上又有兩大臣請鞫之論。當初領相收議,別無請鞫之言,殿下豈以權健之事,誤認鞫問之意耶?昔在成廟朝,權健以赴京使臣,過平壤,見判官之子金碏,而缺其爲人矣。及至回程之日,還到平壤,則金碏遭喪已歸矣。健見庶尹,問金碏消息,則庶尹言,金也外貌雖如此,而行同狗彘,頃者遭其父喪,殯斂之初,潛奸邑妓,公何取於此人也?健聞其言,心切痛之,蓋碏以年少登科之人,壓倒庶尹,故庶尹心嗛其事,發此誣陷之計也。健後爲大司憲,重彈金碏,成廟疑其不近,問其言根,則健以身在言官爲辭,成廟卽命遞職,招問於榻前,健始吐其實狀,成廟卽推問庶尹,得其懷嫌誣陷之情,然後黥其面而竄逐之,健則雖不抵罪,亦不收用云。領相之議,蓋引此言,而終無拿問意思矣。上曰,右相則以爲當問于政院,而他大臣議中,無政缺二字,故予以爲然矣。今聞承旨之言,則果如是矣。頃日金尙憲榻前啓辭,有禁府豈不知大臣之意,而啓辭如此之語。以此觀之,則予意大臣或有拿問之意也。大槪問與鞫雖請,旣曰推問,則其意亦不相遠矣。李時白曰,臣頃往南漢,巡審城堞,守城節目,略爲料理,三四字缺妻子皆令入城中,以爲必守之三四行缺官當兼管呂州數字缺呂州則數字缺祭官塡差之故,自前元有敎授,今此缺呂州,敎養官移設于呂州,使之兼管廣州,缺揆之事體,似爲兩便。上曰,言于該曹。時白曰,廣州爲畿甸保障重地,而本邑之民,以城役·還上等事,比之他邑,偏受之苦。本州凡缺徭役之事,各別減除,以休民力,何如?上曰,令該曹參酌變通。敏求曰,近來國事,不得要領,雖曰蠲減,而不蒙實惠,此不難也。臣曾在政院,詳知尙衣院之事,本院一年所入貢物甚多,如□綿·芝草·紅花·梅實等雜物,皆積置陳久不可用。今若減除一年所入之數,作木以補軍國,則民庶蒙實惠矣。上曰,此意似好,令本院參酌處置。時白曰,南漢所缺畿邑軍兵二千名,而此則唯當待令於本城,不可移用於他處。今若渾入於二萬精抄之中,替戍西邊,則其爲怨咨必深,而緩急不可得之矣。上曰,本州所屬之兵,當用於山城,豈用於他處乎?時白曰,臣雖以不當赴西之意,勤缺諭,而軍情不信,請以本城所屬畿邑二千兵,勿爲替赴西邊之意,追入於事目中,何如?上曰,追入,可也。遂罷出。
備忘記,予雖昏暗,乃是長君,今日臣僚,安敢挾憾相毁,惟意所欲哉?頃日參判兪伯曾之言似是,而其數字缺語之間,多有忿懥之言,故予頗覺悟。三四字缺金尙憲之疏,則其言之忿怒,三四行缺乎?二所擧子,多有冒入參數三字缺他雜亂不嚴之事,不可勝言。物議譁然,久而愈激,請亟命罷榜。新除授執義□天翊,時在全羅道靈巖地,請乘馹上來事下諭,依前,例府書吏給馬下送。答曰,依啓。罷榜事,不允。
正言洪瑑來啓曰,國家設場試士,極嚴且重。今者罷場之變,實由於若干悖妄之輩,元非多士之所預,而因此竝停千餘擧子,不幾於怒甲而移乙乎?且二所擧子,多有潛入借述者,衆口喧騰,昭不可掩。自有科擧以來,安有如此雜亂之時乎?可罷之論,萬口一辭,公共之論,大可見矣。臣等未知殿下有何所惜,而持難至此也。請亟命罷榜。答曰,不允。
崔惠吉,以禮曹言啓曰,以政院啓辭,傳曰,所館處,欲爲往見,此意言于禮官事,傳敎矣。副摠所館處及仁政殿,旣已接見,又於昨日別遣大臣。臣等之意,似不必更爲擧動於所館。而其爲待客之道,若或有未盡之事,則觀勢接見,實爲無妨。敢啓。傳曰,知道。
崔惠吉,以禮曹言啓曰,家禮·小學,年少士子,不可不讀之書也。監試會試錄名時,以此二書考講,而至於家禮,各科覆試,亦令就講,國家勸課之意,實非偶然。而近來士子,不知二書之爲緊要,視之尋常,無意講誦,及其應講,只占句讀而已。此習缺則善行何由而生?禮節無復可興,誠極悶也。缺監試會試考講試官,各別擇取。三四行缺今月初二日引見時,李聖求曰,畿甸驛路之弊,罔有紀極,白副摠近當西邊缺把之數甚多,前頭王世子拜陵之日又迫,而日缺通信使之發行,適與相値。以如此凋殘人馬,萬無分把之理,請通信使發行之期,姑爲差退,何如,上曰,若有吉日,退行可也事,傳敎矣。令日官更爲推擇,則八月內無吉日云,似難退定。敢啓。傳曰,知道。
李德洙,以備邊司言啓曰,李敏求已差陳都督接伴使,以待都督之行矣。今者黃監軍不意先至,以李敏求移差監軍接伴使。今若發行,而都督若又出來,則必有狼狽之患。接伴使令該曹預爲差出,待的報缺退,宜當。敢啓。傳曰,依啓。
李德洙,以備邊司言啓曰,接待所啓辭,副摠所請物貨八百餘兩之價發賣次,今日聚市民,而言之,則副摠以□日加數發賣事,請於大臣,待其回報,當爲一時處置云,不爲出給之意,敢啓。傳曰,知道。令□堂趁卽回報事,傳敎矣。昨日白副摠加數發賣之請,勢難防塞,前後竝一千六百兩□數許貿之意,令接待所告于副摠處,一邊聚市民,平價發賣,而元定之數外,雖毫分,依所言勿許增加之意,分付施行,何如?傳曰,允。
李德洙,以備邊司言啓曰,接待所啓辭,副摠言於接待堂上曰,吳贊晝與俺缺謀之人,必遣腹心重臣,到彼議事云。尙數字缺必不知副摠之已到京城,分三四行缺之意,令接待所措辭缺。傳曰,依啓。
李德洙,以備邊司言啓曰,江差纔去,副摠已來,副摠未離館,而勅使先聲已至矣。且聞勅使曾到椵島,不能檢下,弊端甚多,椵島之人,聞之將至,莫不生心出來云,此尤可慮之大者也。今幸副摠嚴束家丁,所缺一路,時無弊端,非復江差之比。臣等之意缺以大臣之名,構一揭帖,盛稱副摠廉謹之缺仍及江差作弊之罪。且請以本國事情,力言于勅使,使之簡其所率,省其弊端,一如今日之爲,則本國蒙惠多矣。如是爲言,則副摠喜於稱揚己美,必且到處傳示,江差之罪,於是益著,而勅使聞之,必有畏謗懲戢之心,令承文院,措辭撰出宜當。且副摠乃陳都督腹心,耳目之所托,而久留椵島,專管東事,此之程龍較重,不可不結其歡心,令接待所另加厚待,毋致懷憾而歸亦當。敢啓。傳曰,依啓。
以愼天翊爲司憲府執義,李□雄爲議政府舍人,黃溭爲長湍府使,睦敍欽爲都摠府副摠管,權瞨爲五衛將,□曾浩爲兼司僕將,金俊龍爲全羅道兵馬節度使,辛曘爲中樞府經歷,具賢俊爲都摠府經歷,權以明爲都摠府都事,鄭秋爲訓鍊院參軍,金義福爲訓鍊院奉事,□安訥爲龍驤衛副護軍,張禮忠爲龍驤衛副護軍,李眞卿爲龍驤衛副護軍。三四行缺似未妥當,更爲參酌處置事,三四字缺當初磨鍊時,臣等妄料大小京衙門數字缺因事出外,色吏刑推,自是常規,給復一事,該曹事目,亦有新起處,限三年減稅之規,量付正田,陳荒還起,猶有限年給復之事,不甚重難,故如是磨鍊矣。今承聖敎,實爲惶恐,缺於回來船隻順付事,上游各官西糧米例,缺水上船載來到京,移載海船,至結城雨缺下因便載來,似或便當。而措語之際,未能詳盡,泛稱以畿邑之船,致勤聖敎,亦臣等不察之失,尤爲惶恐。但念旣稱郞廳,元無刑杖,似難號令,色吏遲晩者,輕則笞五十決罰,重則報本廳定奪擧行。募民缺陳處,只依該曹事目依行,宜當。回來船隻順付事,但於京船回來時載送之意,改付標施行,何如?傳曰,依啓。
政院啓曰,臣等卽見備忘記,辭旨極其嚴峻,臣等省來,不覺懼然之至。金尙憲·兪伯曾,皆以一時重望之人,雖有所見之異同,而要其歸,則更無他意,挾憾相毁之敎,實出情外,而至於一時俱遞重任,恐非聖明禮遇重臣之道也。臣等忝在近密,區區所懷,不得不達。惶恐敢啓。傳曰,近來廷臣,知有其朋而不知有國,故事事若此。國事之日非,無足怪也。
領議政金瑬身病再度呈辭。不允批答。王若曰,予意已諭於前,不須多誥,卿辭胡至再?毋滯小嫌。眷注股肱,用敷心腹,惟玆百僚之□,實係擧國所望,身佩安危,軍民所恃而重,義同休戚,去就不可以輕。震撼擊撞,自當缺鎭乎浮議,艱難險阻,曷嘗私便其身?因念予一人,未堪家多難,災異之作,孰有甚於此時?水旱相仍,已無望於秋事,民産窮而缺賦匱,邊郡聳而師旅興。詔使·山陵,累經大缺,監軍·督府,又有先聲,政當積薪厝火之中缺作楫濟川之手,惟度量寔予蓍龜三四字缺存社稷,作一代之數字缺望三四行缺亦憂有斯人也。屬寘元揆數字缺取捨非出於己私,倚毗允協於公共。數字缺係望,久待安石之一來,衛士聚觀,咸喜缺公之復用,何意仰成之日,遽申引疾之辭?缺榻前狂戇之言,卿何介意?而箚中危迫之缺予已洞知,休休有如容逕庭,洪量之鎭物,數字缺然求去,雷同匹士之潔身。此誠何時?無與凡事,雖群工協心陳力,尙恐顚隮,況三宅相繼而丐閑,疇克匡輔?須勉眞宰相之業,遠追古大臣之風。於戲,一心靡他,所貴爲國盡悴,四郊多壘,何暇俾躬處休?休執撝謙,務存大體,所辭宜不允。故玆敎示,想宜知悉。
大司諫尹煌上疏曰,伏以,臣愚妄之性,老而衰變,狂言瞽說,遇事輒發,觸冒威顔,罪合萬死,而聖度包容,每加恩貸,臣誠惶恐,欲報無路,苟有所懷,不敢避鈇鍼之誅,常願爲國家一言而死矣。昨日登對時,乃有羈縻之說,出於筵臣,群議雷同,皆以爲當然缺事,聖心亦不能無惑,頗有曲循底意思。臣竊以爲,一自胡奴僭號之後,大義截然,更缺可和之理,不料廟堂之上,復有羈縻之計缺。卒然聞此亡國之言,臣不勝憂憤痛切,率爾缺達,而狂易僭妄,言不知裁,缺敢頗示未安之意,而昏迷惶惑,不自省裁,三四字缺慄心惴,若將隕于深淵,不知三四行缺號,問,復循金汗故事,以從三四字缺所願哉?臣誠愚妄,不識忌諱,乃以爲今缺和虜,則必有奉表等事,蓋欲以動殿下之聽,矯諸臣之非耳,非謂今日便做此事也。且臣伏見,自古創業·中興之主,莫不躡險經危,備嘗艱難,得至於萬死之餘,非苟爲匹夫之勇,而出無益之計也。誠以不如是,則無缺取威定伯,終成大業故也。有死之心,成復齊之業,置之死地,立勝趙之功,此實兵家之要法,而古之傾否濟屯者,皆用是意也。乃若宋高宗之忘君事仇,非可擬議,而若其偸安姑息,不張振拔,一以和事自愚,終不覺悟者,誠今日之可戒,故敢有云云。悖妄之□,至此而無所逃矣。且念臣之愚妄,旣如此,狗缺之疾,又至難醫之至。前後請告,備陳證勢,聖明亦已洞燭其實矣。近緣諸事艱憂,百憂叢心,終宵耿耿,目不交睫,以此昏瞀益甚,缺不視物,對人而不辨其面目,閱簿而不爲文字,倀倀然已作無目之人矣。決難冒居缺地,厚招譏議。伏願聖明,察臣危迫之情,特許遞免,使之廢絶人事,安神自缺,得以專意調治。復覩天日,則天地父母之恩,隕結難報。臣無任憂惶悶切,戰灼殞越之至,謹昧死以聞。答曰,省疏具悉。爾其勿辭察職。燼餘
晝講。入侍時,特進官李時白,同知事李敏求,參贊官趙緯韓,侍讀官尹鳴殷,記注官琴是調,檢討官李裯,假注書兪棨,記事官李之恒。講詩傳豳風,自二之日鑿氷沖沖,止七月之義。內下日記
上在昌慶宮。停常參·經筵。
辰時,有霧氣。
崔惠吉,以接待所言啓曰,卽朝副摠令入牌文,以今月初九日發程書塡,使之發送。初謂六日發行,而今爲退定者,必以發賣等事留滯矣。缺各官茶湯槪行免備,又封銀子三十缺傳送沿路各官云。缺相對泫然,出其子缺蘭英曰,自外入京,播聞令譽,一路缺簡約無比,東人感悅,道路傳頌,不勝歎服。缺副摠曰,俺雖身短目小,洞知本國事情,當與終始同事,何敢貽弊?蘭英仍問虜中形止,則答曰,賊情惟我輩知之,此賊不用兵馬,當有盡滅之策。蘭英曰,老爺要與重臣入島,與吳缺畫議事云,老爺旣到此講論,何必重臣之入去?答曰,吳贊畫後我以來,必有所聞見,且管東事,自此若不別遣議事之人,則彼必出來,吳也明敏底人,向貴國亦必盡誠云云。罷出之後,卽潞紬·香扇·帶·履十餘種物出給,使勿回禮。蘭英辭之,而不聽之意,敢啓。傳曰,知
崔惠吉,以接待所言啓曰,卽見備局啓辭,副摠比程就較重,令接待所另加厚待事,允下矣。副摠每以謙讓爲言,動輒發給段·布·帽·梳等物,遍及下輩,在我反增未安,而於彼時無失缺之事。第將官以下禮單薄略,齊訴之事,備局缺以略爲加給之意啓下。臣等所當卽爲擧行,缺仍念將官·家丁,其數頗多,雖每人加給一疋,而享宴頻數,所費隨廣。姑待臨行之時,參酌等第,各給若干疋,則可省每巡加給之費,而且無日後定式之弊,江差之行,亦用此規,故稍遲日子以待矣。今則牌文已出,令該曹磨鍊以給之意,敢啓。傳曰,知道。
韓興一,以接待所言啓曰,缺絲紬二百疋,毛段缺給之價貿給,而其中行用之缺在易得之類亦多,此則勿爲受價,而缺似有光,其所出元價內爲半,令市民換貿行缺半,令戶曹白給,而措辭還入,似爲宜當。敢啓。傳曰,依啓。
以兵曹王世子拜陵時道路看審缺,傳于李德洙曰,大小晝停勿設,布帳缺兵亦勿調用。
李德洙,以御營廳言啓曰,因本廳未到軍兵所領將官別單,答曰,知道。扈衛廳軍官中,擇定可也事,傳敎矣。扈衛廳軍官中,可任將官之人,不但聞見未易,或有若干人員,各其廳各有事務,臨亂那移,不無難便者。故今此三十員將官,多以臣所帶軍官及別抄武士中,若干人書啓矣。其中有實職者缺三員,而鄭倜則前任本廳把摠,李纘祖·李缺或臣軍官,或年少有才云,故書啓矣。今承缺之敎,不勝惶恐。把摠鄭倜,哨官李纘祖·李缺改付標以入之意,敢啓。傳曰,知道。
崔惠吉,以內醫院言啓曰,在前詔使出來時,則問病醫官一員,預爲啓下,持藥物待候矣。今此監軍之行,雖異於詔使,如有疾病,則必致窘迫之患。依詔使之例,預爲啓下,待候之意,敢啓。傳曰,依啓。
以兵曹王世子拜陵時事缺傳于李德洙曰,出宮由弘化門,大小晝停缺軍兵不須調用,只以挾輦缺傳曰,依啓。
趙緯韓,以戶曹言啓曰,前詔使·監軍之時,有募銀之規,如官爵缺等事,雖不可爲之,而至於庶孽許通,父缺老職加資,似無大段妨害,知委擧行缺不無所給之人,事勢窘迫,敢此仰稟。傳曰,依啓。
韓興一,以兵曹言啓曰,別抄騎兵射場,外處排設,殊未妥當,勿施事傳敎矣。故後苑內可當處,令本曹郞廳看審移設事,入啓蒙允矣。以此意言于守宮內官,則內官以後苑中不許外人入見,致有別缺意,牢拒不許,不得已依前啓辭缺崔惠吉啓曰,禮曹郞官,以明日仁政殿請宴之意,言于副摠,則依命云。敢啓。傳曰,知道。
崔惠吉書啓,臣承命,往缺于左議政洪瑞鳳,則以爲,臣罪戾深重,疾病沈劇,屛伏江村,日俟恩遞,而千萬夢寐之外,至蒙遣承旨溫諭,臣感激惶恐,不知所達云矣。傳曰,知道。
夜一更,流星出室星下,入天津星上,狀如鉢,尾長七八尺許,色白。
領議政金瑬四度呈辭。不允批答。王若曰,國事方艱,卿旣同心同德。人言胡得?予固勿貳勿疑。何知股肱之良,坐席未暖,遂爲齒舌所動,辭章又缺?庶回遐心,毋曠厥職。惟卿傾朝德業,蓋世文章。思興王締構之艱難,賴斯人得有今日,守事君進退之節義,惟其心能追古人。功冠臣隣而謙而不居,身都將相而處之有裕。三仕三已,不喜不慍之子文,若旱若金,作霖作礪之傅說。黃扉進首揆之位,赤心展多難之辰。朝家之是非難明,孰無辨別之意,大臣之體面不重,反有狂妄之言。豈料倚毗之時,遽爲辭退之計?呂大防之無黨,予已洞知,裵晉公之丐閑,卿何勇決?矧今邊虞之日急,不待智者而心寒。開督府於京師,安危所係,斥虜使以缺事機異前,予警動於厥心,不欲如曩日之缺,固知當大事而恢恢缺
缺臣等今日伏讀下敎,天變之由,歸於聖躬,疾苦之問,及於窮巷,臣等俯伏之末,不勝感泣。自責侔於成湯,推誠邁於漢文。昔殷宗從諫,祥桑枯死,宋缺言三,熒惑徙舍,臣等固知轉災爲祥,民情歡恰者也。臣等忠君愛國之心,非不至矣,而跧伏草野,徒懷獻芹之誠,未得進言之路。幸遇聖上,下諭求言,設或過中,不罪爲敎。臣等有同聾瞽,頓忘狂僭,仰叫天閽,伏草待罪,伏願聖上垂覽焉。臣等竊聞,民惟邦本,本固邦寧,自古爲國,在於得民而已。得乎丘民,國自富兵自强,不期然而自然。昔文帝,缺民半租,廩庾皆盈,太宗投戈講藝,胡越一家。由此觀之,國之豐乏,兵之强弱,不在事事,人主使然。臣等伏遇聖明,敬天畏民,宵肝軫念,任人必精,直臣廷諍,刑賞必信,宜乎休祥自臻,天譴莫見,時致雍熙,四夷賓服。然自今言之,白虹之變,雷雨之災,西賊之侵,人耶數耶?抑莫知故。孟子曰,天時不如人和,聖上苟得人和,可使制梃以撻胡虜,尙何强弱之足畏哉?且夫文武才勇之士,皆出於三南,臣等愚意,三南國之本源,而三南之沿邑,東賊之所程,國家之藩屛,未聞有藩屛之不固而室憂安矣。藩屛鞏固之道,不缺安堵而已。使民安堵之要,不出於除弊去害,缺豈四明四聰之所能周知缺如何耳?爲主長者,各矜具能,以爲民缺弊者八條陳于左,伏願聖上採覽焉。南方列邑之中,本縣關防,尤甚於列邑。珍島則雖曰絶島,與賊窟迥遠,賊船之犯,古今所罕。本縣則雖有一隅連陸,炭浦一項,不過一里之陸,而四面環海,形如長蛇臥波,尾端屬陸。自炭項至本縣六十里,自本縣至鹿島四十五里,鉢浦四十里,蛇渡四十三里,呂島五十九里,而四鎭之間,皆隔海水,其外則茫茫大洋,一望無際。縣境所掌島嶼,則有羅老·折示·損竹·草島·示山·平島·三島·白島等,與日本五島,接洋相望,一帆之風,可到各境。故昔在松京時,縣境道化等九邑,九設九革,皆因倭賊所敗。革九邑而設高興,高興亦爲敗沒,民不勝其苦,全棄此地,移設于寶城地兆陽者,二百餘年。高興廢棄,人跡介絶,將爲賊穴。祖宗朝正統六年辛酉,兆陽監務金宰時,觀察使高荆山,枚擧啓請,還設縣于此地,以高興之興字,兆陽之陽字,合而名之曰興陽。又爲別設呂島·蛇渡·鉢浦·鹿島四鎭於要重之角,加設栗峙權管,以備不虞。本縣與四鎭,相助爲一衛獨陣,協力防戍,募集人民,復役十年,使此土之軍,勿送他處,以爲門前防禦,而猶爲不足,故出內地之軍,每朔二百餘名,添入本縣留防,各設六處烽燧及燎望五六處,謹烽火,審候缺緊,莫切於此縣。祖宗朝特設門前缺長興等地,還退之時,又犯鹿缺防禦使南致根,率軍兵一時合力守城,缺賊圍數日,不敢接戰,撤兵退走。又於丁亥之變,鹿島萬戶李大源,盡忠死節,以戰船一時追擊,故賊不敢戰,卽爲退遁,玆豈非一衛獨陣之力乎?經亂之後,古法漸弛,降及昏朝,專廢遺法,新設京中司僕諸員·砲保·樂生等於本縣,又使本縣軍兵,散赴他處,故壬戌年賊船一隻,來泊縣境,而人多敗死,賊能全還,此廢古法創新弊,以貽國家之羞者,乃邊民所共扼腕憤懣者也。反正之初,宣諭使張維,覽縣境,知賊路之初程,關防之重地,別單啓請,祗受有旨,西征軍及新設京中雜役,勿爲抄定云云。此實聖上虞邊之盛意,而舊弊仍存,尙缺蒙減,砲保·樂工·諸員及赴西軍,雜出於本縣,本縣新充定水軍,案付於本縣四浦,而一百二十九名,爲左水營所奪,屬於水營,此非丁壯止爲收布而已。故數少軍兵,尤不能充保,防禦虛疎,每致零賊失捕,人民騷擾,豈不寒心哉?近緣奴賊憑陵,廟堂勤憂,專意西邊,未遑於東陲,雖有變通之事,不復留念於南邊,不思更張於未然。脫有不虞之變,竊發於南,則以常日優遊之策,可以救倉卒之變乎?言念及此,不勝悚然。臣等愚意妄料,一依祖宗朝遺法,使本縣軍人,切勿出用,專屬縣地五鎭缺一陣,以備不虞,則藩屛鞏固,民必安堵。伏願殿下,更留三思焉。籍軍所以備戎,十六爲丁,六十爲老缺卽仍祖宗金石之典,缺冒年充數,員抱官庭缺一家父子定軍者,或至三四,或至五六。皆以缺之子,不能立防,盡賣田寶,雇人代立,支過數年,携幼流散,丐乞他境,或塡溝壑,其冤莫甚。旣違十五定役之法,又傷如保赤子之政,前日御史,亦知民間如此之冤,已爲書啓云。此乃聖上字民之盛意,而迄未蒙其澤,臣等切愍焉。臣等愚意妄料,兵·水使處,各別行會,姑停年年督定之令,以俟童稚之稍長,然後一遵五年一次之本意,抄出充戶,則將得軍額之實,民無抱冤之弊,千萬幸甚。雖然,人和最貴,得將次之,將得其人,兵不在多。頃在丁酉,以戰船三百,元均爲帥,閑山敗沒,只餘十艘,李舜臣統之,鳴梁大捷,此臣等目覩者也。往事明驗也。伏願殿下,垂鑑裁斷焉。水操之期,在於每年春秋,春則二三月,秋則八九月,非但農務之時,方當賊來之日。近年以來,南警暫息,事若無虞,然亦不可無陰雨之備,臣等竊愍焉。何者?全羅左水使令其所管各官各浦,前期二旬之間,發船會于統營,統營乃慶尙道地也。合操於統營前洋,往來之間,已過月餘,民間失農之冤極矣。非特此也,其大可慮者,無涯滄海賊路同然,何必由統營,然後犯於全羅道乎?又有鮑作在前被擄者,指路前導之缺曾有前驅,則水操往來之時,左道空虛,脫有賊兵侵掠之患,卒出於沿海某境,則孰能禦之?臣等愚意妄料,水操雖不可廢,左水使亦大將也。缺慶尙道戰船,則統制使領缺收布,尙未完,已死者之役,叩心呼天,無處控訴,缺何以洩之?臣等妄料,物故之人,當其番次,缺其付所物故立案,考准頉下以分付,外餘軍充定以送,則孤兒·寡婦,可以解冤。文王之政,先四民者,無以加矣。伏願殿下,詳察焉。制船莫如結櫓,結櫓莫如鮑作,鮑作一人,可當凡軍十人,鮑作多則疾風巨浪,臨賊出入,能制其船,鮑作之於戰船,大有所關。且夫各邑海産進上,非鮑作則無可奈何。然則鮑作之於沿海之邑,最關重也。而今者內需司稱號者,來據於本縣之境,驅集鮑作之輩,皆以爲管下,如有不入其手者,漁釣於海洋,則謂之內需司所禁之處,追逐而奪其魚物者,缺餘儻不得魚者,則追至其家,傾其家財以還,是缺未及投入者,合載妻子於其船,而出向他道他官,故本縣及順天·樂安等官,不得使喚,進上海産,從何得乎?況戰船旣失鮑作之格,如失手足,脫有警急,不能制船,詎望取勝之理乎?大槪內需司稱號作弊者,嚴明定法,則沿海殘邑,庶可得鮑作之格,戰船常必有制勝之道矣。伏願殿下,裁察焉。法典內,陸軍則用於陸戰,水軍則用於水戰,非爲混用也。故平時則戰船一事,專以水軍,分爲左右,領通三番,互相交替,雖有事變,自相仍番,以充船缺,陸戰守城,則專以陸軍,分爲部署,以備不虞,缺人民渙散,舟楫不足,故引其陸軍缺迄不廢革也。缺取考,則蛇渡一百八十一名,呂島一百二十缺名,鹿島一百二十名,鉢浦亦然,而各其鎭下所居土兵,缺不下五六十名。且聞〈此〉地各官所屬水軍,亦多有之,以此數較之,雖不添入陸軍於四浦,一船格軍,猶爲過多,互相交替,可謂便宜。而他餘各鎭,想必皆然,豈可廢祖宗便宜之法,創軍民怨苦之弊,以爲四浦邊將之利乎?臣等妄料,自今以後,戰船一事,專以水軍委之,陸戰一事,專以陸軍委之,毋使陸軍添入於各鎭浦,勿使邊將操縱於本縣。事有警急則已,若無事則每年每名,各收布二疋於陸軍,一以備軍器之物,一以補軍用之需,庶可明水·陸軍之本意,而亦大有益於國家,千萬幸甚。伏願殿下,更留三思焉。本縣,沿海之極,賊路之初程,戰船之備,關防之重,莫我縣若也。大海洋中折示島家前,東賊之來,先泊折爾,故禁絶人家,以備零賊之患。培養林木,以爲戰船之材,國家以來,流傳舊規,今爲監牧官所奪,司僕屯田,依憑請於本司,以放馬爲名,募集人民,屯田排設,縣境之民,莫不扼腕憤歎,而仰訴於殿下者也。雖以監牧官,作弊若此,屯田若此,而縣不被其害,則民何預焉而赴愬乎?其害有四,監牧官本以順天監役官,故在平時,則排設職所於順天曲浦地,兼管興陽牧缺只其所營,其外則不與也。經亂以後,爲監牧官缺秩高文官,往來此縣,及是時也,依憑缺監牧,率其群下,常常田獵本縣,缺進上將至闕封,其害二也。本縣戰船,每式年改造之時,樓船一隻,兵船一隻,伺候船二隻,防牌·櫓楫·銃筒·箭木,皆此島之材,而境上四浦,戰船材木,亦出此島矣。募入之人,斫伐造家,農作之餘,無所濫伐,賣以爲資,其害三也。至若海上零賊,不時往來,脫有抄掠之患,則非但本縣之生事,將致國家之不幸,其害四也。然則以屯田些少之事,爲我縣莫大之四害,豈不憤惋哉?且牧場狹窄,馬不便放,則猶可爲也。自今觀之,場大馬少,驅入一隅,其餘盡爲屯田,況及他處乎?監牧官尙不知足,貪多務得,欲資利己,放恣不已,則本縣無戰船之材,進上失水陸之産,臣等竊愍焉。大抵監牧官職所,本在順天,故牒呈書銜,以順天爲提所,則監牧官還置順天,而折爾島專委於大禁,然後我縣船材得養,進上無弊,而關防重地,必無意外之患矣。伏願殿下,俯察焉。本縣境上,鹿島·鉢浦·蛇渡·呂島四鎭排設,則縣監當爲土主,爲土之主者,節制四鎭,可也。僉使·萬戶者,自以爲品高者,凌轢縣監,任意自恣,各其近處居民,稱以土兵,使縣監不得擬役者,無他故也。鎭將擅放軍人,敎誘近民,充數於上使點閱之時,故在平時,則縣監吳積拜辭之日,各別受敎,檢勅四鎭,缺鎭將不得任意,經亂之後,此法一廢,缺臣等之所常憤惋者也。缺壬戌之年,零賊一隻,泊於縣境,折爾島戰船五隻,雖卽見發,相視趑趄,以待主將之來統分付之際,致令賊船得以全還,是豈非缺在遠未及,而無所統領者之致也?事已至此,不勝寒心。凡法之廢置,在於因時制宜,宜於此時,可以變通。且縣地雖小,亦足以爲府牧處也。爲今之計,莫若陞縣位而爲牧府,改監位而爲使,而且使此地,一依前例,以爲獨陣之規,且擇其有將才,兼牧民御衆。剝己富民,分憂勤幹,如縣監李廷顯以守,則公耳國耳。作一隅長城之固矣。他日南陲,儻値警急,遐民有依,國家有恃也。臣等妄料,使本官爲主鎭,而節制四鎭,時時檢察其作弊,則民無橫侵缺自安業,若有不虞零賊之犯,而指麾四鎭,期於必捕,以待水使,相爲脣齒之勢,則國有待變之實,賊無遁去之幸,是乃國家不費之惠,而民受其福者,多矣。縣監陞號事及節制四鎭事及一衛獨陣之事,嚴明申飭,以爲永規,則邊民幸甚,國家幸甚。伏願殿下,更加留意。一以爲國家陰雨之防,一以爲邊民得蘇之地,幸甚幸甚。臣等年皆七八十歲矣。茸膚黃髮,就木塡壑,迫在朝夕,凡民間疾苦,非臣等所與掉舌,而流離散亡,亦非臣等所及共患。然哀我海曲之民,塗炭於積弊之中,喁喁涸轍,岌岌累卵,夙夜窹寐,不勝切悶,缺千里來此血陳,此非臣等之私言,缺不均,太守得賢,則凡干徭役,處置得宜,民缺知煩,守令爲任,豈不重哉?臣等我縣極於沿海,關防重於列邑,侵凌見於四鎭,縣監若非盡心於軍備,隨便而處置,則本縣之民,安所措手足乎?今縣監李廷顯,到任一年有半,字民之心,日益以新,防備之意,無時少懈。萬戶·僉使之見侵,折之以大義,朝夕冬夏之自奉,節之以菲薄,村不見吏,民皆安堵,簷掛蒲鞭,人無被刑。自餘曲折,難以悉擧,姑取其大者陳之。崇奬儒術,勸課農桑,治體得矣。害馬旣除,訟平賦均,政度擧矣。若以軍備言之,戰船所入正鐵五百餘斤,銃筒·佛郞機母子竝五坐所入鍮鐵缺百餘斤,胡甲冑五部,黑角弓二十張,長箭三十缺片箭三十部,鐵丸三百餘箇,已爲鑄成備上,此乃縣監累等之所欲經營,而未得卒備,常常見責於上使者也。今旣備之,其爲有功,豈少補哉?若以其價論之,則不下於十餘同之木,而又云有筒無箭,反爲虛器,箭小臨賊,是爲矢竭。貿得正鐵二百餘斤,銃筒箭十箇,時方造成。凡此正鐵·鍮鐵,皆本縣之極貴者也,而縣監日夜料理,損其自奉之物,至於詞訟作木,盡出貿得,不煩民力,民賴以安,可謂勤國事恤黎元者也。大槪戰具之物,莫重於銃筒,銃筒一坐,奚啻於凡軍機之十倍乎?缺知其急務而先備之,亦可謂有將略者也。缺臣等不勝屛營之至。答曰,省疏具悉。深用嘉尙,所陳弊瘼,當令該曹議處焉。燼餘
接待都監啓曰,在前監軍·詔使,分定驛馬·刷馬,修理·差備等軍,多少不等,今此黃監軍帶來員役之數,時未的知,而當此民窘財竭之日,凡事必須務從裁減,驛馬就盧天使時減定數二百五十匹內,又減五十匹,刷馬亦依甲戌年半減之規,只出二百匹,修理軍·差備軍一千三百名內,減七百五十名分定,而刷馬及兩色軍,則依前例,價布收捧,雇立宜當,令該曹依此磨鍊分定,何如?傳曰,依啓。曹啓目云云事,傳敎矣。驛馬·刷馬·差備·修理等軍,依都監啓辭,各道分定爲白在果,今此磨鍊之數,比前減少,監軍所帶頭目,若如梁監軍時,則必有不足之患,所當觀勢加定事是白乎旀,驛馬則令各道預爲整齊,別定差使員爲白有如可,更待下諭,各齎一朔糧,星火上送,差使員領付都監爲白遣,刷馬及差備·修理等軍,則依前例,自京中雇立次,以刷馬每一疋價五升木七疋式,軍每一名價五升木五匹式卜定收捧,差使員別定上送爲白乎矣。當此民間窮乏之際,勢難及期收齊上納,似當有變通之事。先以本曹所儲各樣米布,推移用下,而外方價布乙良,姑待秋成,緩期輸送,似爲宜當。在前價布分定時,從道里遠近,馬價則慶尙·全羅道九匹,公淸·江原道七匹,軍價則慶尙·全羅道五匹,公淸·江原道四匹分定,而到今參商,則旣以殘盛分定,多寡之數各異,又以遠近加減,則似有不均之弊,故毋論遠近,一體磨鍊後錄,以此事意,竝爲知委宜當。依前例各道監·兵使處,持標信下諭,何如?傳曰,依允。兵曹謄錄
上在昌慶宮。停常參·經筵。
下直,長湍府使黃溭,碧潼郡守金宇,咸從縣令方軾。
崔惠吉啓曰,明日常參·經筵,取稟。傳曰,只晝講。
崔惠吉,以接待都監言啓曰,禮曹正郞趙啓遠,旣以都監郞廳啓下,而吏曹數行缺定之物,依此數減去,各司所儲,亦依付一字缺取用,以除民間一分之弊,此外可減之物,更加裁減,以副予憂恤之意。
以戶曹監軍時雜物分定單子,傳曰,前日天使時所用鋪陳·器皿,用後使之精潔藏置,以爲後用之地矣。鋪陳·器皿,置於何處,而今又分定外方耶?
崔惠吉,以禮曹言啓曰,監軍入京後,仁政殿茶禮及各項宴禮儀註,磨鍊入啓矣。茶禮時受茶鍾,權授通事一節,載於五禮儀,而梁監軍接宴儀註,刪去不用,故今亦依此例,儀註中不入之意,敢啓。傳曰,知道。
以陳都督前移咨草,傳于崔惠吉曰,雖當之雖字是耶?且渰死使臣及員役之數,詳細考出耶?
李德洙,以備邊司言啓曰,副摠出來之意,似不偶然,接待諸宰及大臣相見時,雖略有問答之事,而情意未熟,言語難悉,本國事情及都督動靜,彼此俱未得實,彼若還島之後,則恐或不無遺恨。昨日朴蘭英入見時,副摠握手敍舊,甚相款密,而緣接待堂上促出,不得穩話而退,副摠求與更見,其意甚懇云。令接待所備給酒肴,使蘭英,今日更爲往見,從容問答陳帥的住何方及本國疲弊,漢數字缺挐差官貽弊等情,一一備陳,以觀四五字缺敢啓。傳曰,知道。
崔惠吉數行缺東江之事,實非程副摠之比,要當得其歡心,自上更欲接見,而該曹旣以頻數擧動爲未安,則臨行更爲別遣重臣設宴,以示優待之意,似或合宜,令廟堂議處,何如?傳曰,依啓。若以往見爲過,則仁政殿請宴,可也。
李德洙,以備邊司言啓曰,今此副摠接待之禮,與他差官不同,竊聞自上有更爲接見之敎,實合事宜。第副摠還期,只隔數日,須於明日內擧動,方爲可及。敢啓。傳曰,知道。更以予意請留,如何?
趙緯韓,以漢城府言啓曰,前因結綵人等上言,江一字缺將回還後加抄事,覆啓蒙允矣。監軍之行,不久出來,則結綵等事,尤爲緊急迫,當三司同議加抄,而但結綵之役,極苦且重,人皆謀避。當此國綱不嚴之日,被抄之人,若投托於諸宮家·諸上司,無意應役,而徒爲侵虐本府下人,則名雖加抄,而無益國事。今番加抄之後,如有憑藉勢家或上司,謀避其役一字缺本府官吏者,輒卽囚禁刑推,何如?傳曰,依啓。
韓興一,以禮曹言啓曰,仁政殿頒勅後茶禮儀註,傳曰,茶禮時主客坐次拜禮及拂交,出去時拜禮及道至中門等節目,皆不磨鍊矣。以下馬宴儀註,傳曰,家丁饋酒數字缺何以不書耶事,傳敎矣。前日儀註磨鍊數行缺前例,元不載於問禮官持去儀註中云,今則竝爲添入乎?敢稟。傳曰,知道。其中迎送之禮,則載錄,似可矣。
韓興一,以戶曹言啓曰,以本曹監軍時雜物分定單子,傳曰,前日天使時所用鋪陳·器皿,使之藏置,以爲後用之地矣,其鋪陳·器皿,置於何處,而今又分定外方耶事,傳敎矣。臣等取考甲戌謄錄及太平館點入文書,則鋪陳等物,頭目輩持去者,多於遺在點入之數。其存者,必皆陋破,故各樣席子,不得不參酌卜定,則三千六百九十七張,今則只二千六百張,患其不足矣。至於器皿,則若無卜定之物,只白骨盤六十竹,而此則宴享米麪·盤繕·雜物各色所用,故依前分定。太平館所在雜物,出庫點視,然後可知其用不用,而副摠方在館裏,未得點檢,極爲悶慮之意,敢啓。傳曰,知道。副摠發行後,卽爲點檢以啓。
韓興一啓曰,因傳敎,備局草記,副摠前使禮曹郞官一字缺史官請留一二日事,蒙允矣。似當趁明早請留,何官送之乎?敢稟。傳曰,史官,可也。
李德洙,以備邊司言啓曰,以本司啓辭,明日內擧動事。答曰,知道。更以予意請留何如事,傳敎矣。曾聞自上有更爲接見之敎,故如是啓達矣。今見禮曹回啓,數行缺令都監外方卜定之物,依此數減去,各司所儲,亦依付標取用,以除民間一分之弊,此外可減之物,更加裁減,以副予憂恤之意事,傳敎矣。臣等奉讀再三,不勝感激之至。臣等今於卜定之際,體聖上憂恤之意,比諸甲戌,槪從裁減。甲戌年前後卜定,虎皮五十八張而今則四十張,豹皮一百三十六張而今則一百張,大鹿皮一百張而今則三十張,中鹿皮六十七張而今則四十張,小鹿皮六十七張而今則全減,白貼扇前後卜定一千八百柄而今則一千柄,油扇九千一百三十柄而今則六千柄,餘皆倣此,寧欲臨事而窘迫,不欲有餘而傷民,故十分參酌,節損磨鍊以啓。今承聖敎,除內下付標物種,其於分定數內,改付標以啓。至於乾獐·乾豬·乾秀魚等物,雖有該司所儲,而率皆久陳,不合支供,故從略分定矣。今承聖敎,以爲分定,如擣鍊紙·擣鍊楮注紙·休紙·油紙·隱現刀·紫硯·梳貼·笠家·塗柳笥·紅花·大中小束乼·各樣材板·石灰·全鰒·片脯·銀杏·五味子·黃角·多士麻·沈□筍·生松魚·苧絲·倭環刀等物,甲戌年皆爲分定,而今則不爲卜定,以爲某條覓用之計,此則似無可減之物,不得更加裁減之意,敢啓。傳曰,知道。
韓興一,以戶曹言啓曰,數行缺收米西糧,皆於本州捧置,宣惠廳所納,亦捧於本州云。此外徭役,別無可減之事,令守禦使條錄狀啓後處置,何如?傳曰,依啓。
平丘道察訪柳秠上疏曰,伏以,無狀小臣,得逢聖時,猥蒙國恩,叨守一驛,自度至陋極賤,於國家無所用力。惟是夙夜用心,思以竭報職分,使孑遺驛卒,不至於流散而已。然而才識淺薄,積弊叢蝟,心勞謀拙,着手無地,臣誠憂悶,罔知所措。若其智力所不能及者,猶可企而自勉,至於受人牛羊而奪人之芻牧,則安得立視其死而不爲之奔訴乎?臣伏見本驛所屬安奇一站,介關領南北之湊,人不尙五六,馬不滿數四,以至殘之驛,當最要之路,固已薾然而不支矣。往在昏朝戊午,數行缺還,而因據驛土,因耕驛田,鵲巢鳩居,久假不歸,狜羊之害,恒及於稼穡,鷄犬之聲,不寧於墮突,一驛殘卒,抱冤莫伸,前後號訴,無歲不然,而察訪不敢專,縣官不肯採,枝梧展轉,以至于今,而保存者,亦無幾矣。況數十年來,人物日耗,馬畜歲斃,甿俗相駭,以爲官家排設之咎,此雖下俚不經之說,而愚民易惑,難可分曉,驚懼扇擾,益無久計,若不趁今日變通,則臣恐不及一年而見空驛矣。國念置驛傳節之爲重,而悶驛卒之最苦於齊民也,故爲之土地以居之,位田以食之,其利用厚生之意,豈獨偏於驛卒哉?蓋如其不然,則無以自存故也。今無故驅逐之攘奪之,使其無地而安身,無田而糊口,饑寒之苦,切於其己,死亡之威,怵於其懷,欲望其甘心疲役而有恒心也,不已難乎?臣到任之初,見闔驛之人,齊口泣訴,始而疑其事,終而察其情,然後得其如不可保之狀。況聞本縣民情,亦思復業,一鄕上下,曾有還入之計,而近因多事,未及經營云爾,則機會所關,不可失也。伏惟聖明,仁深覆燾,一物失所,則尙且不忍,然則殘驛疲氓,豈應獨遺?伏乞亟命該司及本道監司,察其形勢,及時數字缺抱川縣,照舊移排,使縣民驛卒,各數行缺之弊,固不可一二數,豈不欲數字缺擧,而只以人微言賤,難可施行,況同數字缺驛官,已有言之古矣。臣不敢掇拾陳言,仰瀆聖聽,姑取本驛切急,而易可變通者一事爲陳。伏望殿下,因輕而見重,擧一而反三,則驛路幸甚。臣雖愚妄陋劣,此乃臣千慮之一得也,伏願聖明,特加垂察焉。臣之職分,只此而已,故敢此縷縷陳達。臣無任隕越之至,謹昧死以聞。啓下兵曹。
領議政金瑬身病三度呈辭。不允批答。王若曰,同心同德,方倚卿而圖治,至再至三,胡棄予之若是?卿無困我,予不負卿。惟卿,棟樑宏才,山斗重望,豐功偉烈,首參帶礪之盟,震撼擊撞,只鎭浮囂之俗。才全文武,相乎將乎,世篤忠貞,國耳公耳。惟其遭時之不世,故予眷注之非常,屬當首揆之久虛,復兼體察之重任。安石一起,望已歸於蒼生,司馬重來,位益崇於黃閣。肆予倚毗彌篤,悉咨軍國之謀,何圖引疾之章,遽出仰成之日。將寡昧之接下,不能盡誠,抑人言之失中,何足介念?矧惟今日之形勢,有甚往時之艱虞,水患·風災,已絶西成之望,監軍·督府,又迫東渡之期,需索汰輈,指揮宜賴於元老,邊圉孔棘,二字缺必資其良籌,夫何求退於此時,不思盡。數行缺。燼餘
上在昌慶宮。停常參·經筵。有政。
下直,淳昌縣監崔蘊。
自辰時至申時,日暈。
是日政,吏曹,判書姜碩期未肅拜,參判未差,參議沈之源進,都承旨金慶徵進。兵曹,判書李□□接待都監進,參判李時白病,參議李數字缺,參知李尙伋進,左副承旨李德洙數字缺
崔惠吉啓曰,明日常參·經筵,及來十一日,輪對日次,取稟。傳曰,停。輪對爲之。
崔惠吉啓曰,白副摠請留史官,持御帖進去乎?只爲措辭請留乎?敢稟。傳曰,送御帖,可也。
崔惠吉啓曰,白副摠回還,以十一日退定,則仁政殿接見,行於何日乎?敢稟。傳曰,初九日爲之。
吏批啓曰,判書·參判未差,小臣獨政未安,何以爲之?敢稟。傳曰,仍爲之。
崔惠吉啓曰,卽者史官往副摠所館處,呈御帖請留,則答曰,過蒙款遇,常切感激,今者又遣內臣勸留,椵島各營,多有虛疎之事,玆欲速還,而重違厚意,當退行於十二日云矣。傳曰,知道。
韓興一,以戶曹言啓曰,當此大侵之日,遽値勅使之行,自上軫念民弊,凡係應用之物,多自內庫出賜,至於該曹卜定,亦體聖上憂恤之心,十分參酌,從略分定,寧欲不足而受困,不使有餘而傷民。外方守令等,如有不念朝宗德意,雜物措備之際,濫用民力者,觀察使摘發啓聞,論以贓律,其中或有不爲盡用民力,自官家隨便措備,以副聖上如傷之意者,觀察使亦爲從實啓聞,以爲褒賞之典,宜當。此意竝及於下諭中,何如?傳曰,允。
答左議政洪瑞鳳十八度呈辭曰,安心調理。
韓興一,以議政府右議政言啓曰,白副摠以回還數行缺數,似不過五百餘名,何以七百餘名磨鍊耶?承旨察見事,傳敎矣。元軍一千三百名內,減七百五十名,則當爲五百五十名,而二百名加磨鍊,此公事還出給。傳曰,允。
李德洙,以備邊司言啓曰,卽接沈都督接伴使馳啓,則陳都督與黃監軍,一時出來云。前日本司以陳都督接伴使急急差出事,啓請蒙允,該曹以南以恭啓差矣。都督若與監軍一時出來,則監軍伴臣,已爲往候,而都督伴臣,獨無形影,事體未安,南以恭年過七十,方患身病,受由針灸云,其勢決不能兼程馳進。南以恭改差,以他無故人,急速擇差,一兩日內發去,宜當。且伺候驛官,亦令該院擇定督送之意,敢啓。傳曰,依啓。
韓興一,以禮曹言啓曰,黃監軍處秋夕問安使,以本道守令差定事,啓下,禮單色曾已下送矣。今見沈都督接伴使狀啓,都督·監軍,一時出來云。陳都督若於秋夕前,來到椵島,則節日問安,似當一體爲之,都督處禮單,令該曹急急磨鍊,撥上下送,以監軍處秋夕問安使,兼察行禮事,平安監司處移文,何如?傳曰,依啓。
正言洪瑑來啓曰,國家設場試士,極嚴且重,不容一毫苟簡。今此罷榜之變,實由於若干悖妄之輩,元非多士數字缺,因此竝停千餘擧子,不幾於數行缺萬口一辭,共公之議,大可見矣。數字缺未知殿下何所惜,而持難至此也。請聖心決斷,亟命罷榜。答曰,勿爲更煩。
韓興一啓曰,陳都督前問安使,以黃監軍問安使,使之兼行事,旣爲蒙允矣。都督亦是大衙門,一人兼行,揆之事體,旣爲未安,而旣以本道守令擇差,則兩衙門各送,似或得體,敢此仰稟。傳曰,依啓。
李德洙啓曰,以兵曹右副承旨閔應亨狀啓粘目,傳曰,此回啓似涉疏漏,承旨察見事,命下矣。臣取考其狀啓,代射者竝二人,而該曹依事目請罪,則當身擧子,皆在論罪之中,似無大段疎漏之失。而不擧其姓名,亦違常規,此公事還出給,何如?傳曰,依啓。借射者,亦爲擧論,可也。
李德洙,以備邊司言啓曰,今月初四日晝講時,特進官李時白所啓,南漢守城時,本城所屬守令·將官妻子,皆收入城中,添入事目中,何如,上曰,言于備局。又所啓,南漢所屬軍兵,不可出用於他處,今若混入於二萬精抄之中,替戍西邊,則其爲怨咨必深,而緩急不可用矣。上曰,南漢所屬軍兵,雖在精抄中,必用於守城,豈用於他處乎,又所啓,臣雖以不當赴西之意開諭,而軍情不信,今以本城所屬畿邑二千餘兵,勿爲替戍西邊之意,數字缺何如,上曰,追入,可也。傳敎數行缺不必至於煩瀆天聽,而數字缺啓稟,依下敎,追入事目中之意,敢啓。傳曰,依啓。
李德洙,以訓鍊都監言啓曰,本監遺儲鳥銃,倒送邊城之後,前設十冶外,加七冶,自四月別造,一朔所打,百有七十柄,該用木·錫匠,各不下十三四。而錫匠·冶匠則皆以京匠人使喚,小木匠則元數不多,而皆屬於尙衣院·觀象監·掌樂院。且於摠戎廳,亦有槍柄木鍊精之後,在京得之末由,不得已全羅道礪山·靈光·金溝等三邑,現在小木匠,題名推捉矣。厥後各邑,或稱本無,或稱逃亡,粘移稱頉,尙無一人送來者,已極無謂。今見全羅監司報體數字缺公事,則本道亦有鳥銃打造之役,請移文都監,使之勿侵爲言,此可見各邑之不有都監,佯頉明矣。都監推捉,在於四月,本道打造之令,出於數朔之後,而有如是請報於他衙門,事甚駭愕。旣於本道,有打造之役,則今不必推捉矣。但念京外大小衙門所恃者,只在公文,而監司粘移,前後不同,若出二人手,設有大於此者,何以爲恃也?如無警飭之事,不但都監之令,不行於外方,國家體面,亦不當如是,請全羅監司李時昉推考,何如?傳曰,依啓。
以金尙憲爲世子侍講院右賓客,姜碩期爲吏曹判書,崔鳴吉爲禮曹數行缺朴濠爲宗簿寺主簿,李尙載爲承文院副正字,洪茂業爲高城郡守,具賢俊爲价川郡守,李慶恒爲北靑判官,金念祖爲果川縣監,金鏡爲興陽縣監,宋希進爲淸河縣監,尹之復爲呂州敎授,李時煥爲龍驤衛司直,尹絳爲龍驤衛副司直。
李德洙以司僕寺提調意啓曰,因本寺啓辭,備邊司回啓據,宣惠廳覆啓內,草主人等錢文折給之規,略爲變通之意,臣等未得其策,無已則生·黃草,則自本廳某樣處置,而主人等應行之役,自本寺區處事。傳曰,言于本寺事,傳敎矣。當初本寺啓辭,非有他意,只爲寺中許多雜役,皆倚辦於草主人,而渠輩以價減役重之故,百般怨訴,臣等不得恝視,慮或有變通之方便,敢爲啓稟矣。宣惠廳防塞甚峻,而至有自本寺區處之語,臣等不覺懼然。宣惠廳之初設也,酌量生·黃草該納之價,以爲收米之計,而其稍存寬剩者,蓋爲渠輩應役之資也。渠輩準數受價之日,供納芻草,應答百役,何嘗有分外希望之意哉?今因交錢之視規,一年每失九百餘石之米,逐利之徒稱冤,固其所也。至於給價一倍云者,初非獨厚於草主人也。凡於諸司,莫不皆然。草主人之役,比之他司主人,實爲倍重數行缺者,謂之闕達。亂後諸員,闕額甚多,比平時,未滿三之一,每各一年,一朔立番,有故者收布,以爲雇立之價,元數不多,常患廝秣之不足,則寺中雜役,何可又責於此輩乎?草主人之供役本寺,其來久矣。宣惠廳之初立也,非不知本寺之有諸員·闕達,而優給草價,兼資役價,意蓋有在,到今啓辭如此,恐未詳其本末而然也。宣惠廳啓辭又曰,以轉換得米之故,受而無辭。國家行錢,本欲使之轉換得米,而民不知錢,視爲無用之物,松都以從前用銅之故,稍解行錢,而仄聞一升之米直,錢十五六文云,而該曹之折價,十分懸絶如是,而謂之轉換得米,渠輩安得無怨?自古錢貨低昂,係於年之豐歉,故或有斗米數錢者,亦有百錢千錢之時,而今則不然,不問豐凶,硬立一定之價,無隨時增減之道,立法如是,而欲其通行,豈不難哉?況今年大水,生草刈取,艱苦倍前,故臣等目見難堪之狀,妄有陳稟矣。宣惠廳啓辭如許,臣等豈敢更有云云?惶恐敢啓。傳曰,知道。
崔惠吉,以接待所言啓曰,今日臣等,入見副摠,慰臣等久勞伺候,仍問島中遣重臣事,何以定之?臣等以陳老爺,必不知老爺之向東,要請一字缺國重臣,而離節今已來臨,熟講軍務數字缺事,何須更遣重臣?答曰,俺數行缺問贊畫職秩,則答曰,督四五字缺聞皇上爲贊畫云。臣等令驛官傳一字缺臣揭帖,則覽訖微笑曰,江之作弊,在路飽聞,平壤人民,亦爲訴道呼訴。臣等略陳其狀,則曰,俺之還歸,不得不暴白其罪。臣等曰,監軍似定下海之期,而未得其詳。答曰,監軍有水疾,當潦雨海惡之時,恐未發碇。臣等曰,監軍若到泊於宣·鐵之間,則淸北板蕩,接待諸具,無以成形,平壤·安州等地下陸,則何幸,且自前勅使所率,若不簡約,則小邦物力難支,員役雖不多,自島中從之者必多,此等事,亦蒙老爺軫念通囑,則監軍必不違老爺之言矣。答曰,監軍文臣,曾經布政,以秩高之人,寧有弊端,俺行一路相見,則洞陳一路殘弊,期於十分減省,下陸一款,亦當力言。臣等又問,近日虜情,何如?答曰,在島時,已詗知之,五月二十七日,一起向西,一起隨發,而寧遠則大將與監軍入守,盛陳火器,犯必敗衄,必向宣大之路,而亦有重兵,安得逞其凶計,曾於崇禎七年七月,虜騎充斥於萬壽山外,俺受任於皇陵城守之地,斬級至於八九百矣。又曰,俺之行期,只隔兩日,欲詣闕拜辭,而殘暑尙酷,恐勞殿下,不敢云。臣等答,以聖上待老爺盡禮之意,老爺豈不知之?數字缺以答,則再三言之,其意似欲望其接見,數字缺行酒三爵,出來之意,敢啓。數字缺。燼餘
政院啓曰,以差備軍加磨鍊事,旣承傳敎。臣亦矇不致察,極爲惶恐,元軍一千三百名內,旣減七百五十名,則當爲五百五十名,而二百名加磨鍊,招問色吏,則無以爲對。該曹難免不察之失,請當該堂上·郞廳推考,色吏囚禁治罪。傳曰,依啓。回啓曰,云云事,傳敎矣。當初都監磨鍊時,以減五百五十名,而七百五十名分定之意爲辭,而有所漏落,以致差誤耳。七百五十名,比前甚少,亦恐有不足之患,此數決不可減,依此分定之意,惶恐敢啓。傳曰,知道。
又啓曰,刷馬及兩色軍,自前分定於外方,價布收取,京中雇立。今則監軍之行,甚爲急迫,外方價布,勢所難措,故以本曹所儲,推移先上事,入啓行會矣。目今修理軍,自本曹已爲給價募立,前頭刷馬及差備軍,亦當拮据給價雇立計料。米則皂隷米,布則餘丁,軍需之物,不可不代充其數,待冬間新穀及木花興産之後,收捧輸送,彼此便當。以此意行移,何如?傳曰,依啓。兵曹謄錄
訓鍊都監啓曰,大將申□□病重,不得行公,故軍色提調具□國喪發引爲始,大將代行,軍務兼察事,入啓,蒙允矣。今月初九日,操鍊當行,而申□□尙未出仕,管攝無人,以具□,仍令操鍊之意,敢啓。傳曰,知道。訓局謄錄入侍,同知事徐景雨,特進官崔來吉,參贊官崔惠吉,侍讀官尹坵,檢討官李裯,記注官琴是調,記事官沈世鐸·李之恒。
是日午正,上出御文政殿。讀前授音一遍。尹坵進講,自鴟鴞,止金縢篇,音·釋各一遍。
上讀新授音·釋各一遍。尹坵曰,此周公居東未歸之時也。身雖在東,乃心王室,故一篇之中,危苦之思,甚多矣。綢繆二字,於孟子引之,而其諺解音無,此則音釋四五字缺。尹坵曰,以反切言之,則可以從無數行缺無不窘也。以今言之,國危如此,殆天之未雨也。狂奔猛省,上下協力,爲陰雨備,猶恐其不可及,況泄泄悠悠,有如此者乎?臣謂今日之事,殊未着實也。周公吐哺握髮,繼日待朝,其爲勤勞,比禽鳥拮据,奚翅萬萬?然王室新造,人心未固,故憂慮至此,況不勤而能爲治乎?此篇,形容禽鳥愛巢之意,雖以至微,栖於一枝,以托其身,猶且辛苦拮据如此,然後乃安其身。以此推之,何事不勞而逸也?傳曰,於止,則其所止,可以人而不如鳥乎?以微而喩大也。聖人之言,可謂旨矣。上曰,今亦有如此人乎?尹坵曰,此在於勤,何處無其人乎?上自天子,下至庶人,至於禽鳥之微,非勤則無以庇其身,國而國危,家而家亡矣。周公居東未歸,而一篇之語,無非忠赤汲汲之心,而無一毫怨懟之意,大聖人用心處,如靑天白日,豈不信哉?徐景雨進曰,罷榜一事,論列已久,聖批一向牢拒,臣等誠意淺薄,而未回天聽也。或者於此,聖明有所未察也。請勿留難,亟賜一兪。上曰,予意前已諭之矣。徐景雨曰,民之弊瘼,未有甚於此時,守令遞易迎送,尤爲巨弊,自上軫念,屢有勿遞之敎,生民幸甚,必不得已而爲之,可也。且近日下數字缺辭意甚盛也。然而被薦之人,少無合於求之四五字缺川官沈仁禕,重臣薦之數行缺矣。今者言官中一人,亦有一見者,而以爲數行缺不合路邊守令,欲爲論遞矣。臣止之曰,重臣旣擧,自上特除,徐觀其所爲而處之,未晩矣。仁禕之去也,例至臣家,臣與之言,其人非武夫之類。若減年數,則實合於守令,而形衰神耗,已無及矣。入見臣時,呼喘急促,久坐休息,方爲發口言,蓋七十歲人之中,尤爲衰敗矣。此外被薦爲守令者,皆是尋常之人,別無薦擧底意。自前守令之去也,或因朝講時,引見者,多矣。是以拜辭者,咸懷恐懼,避而不爲拜辭於朝講之日云,何必於朝講時引見乎?若從容時,則雖非朝講,亦可爲引見也。注擬者,雖不及察其爲人,聖鑑一見,其人之賢否,可知矣。上曰,一見其人,何以知其賢否?然此言好矣,當依此爲之。且前者朝講時,或有拜辭者,近間則絶無,故予亦以爲殊常也。徐景雨曰,外官入對,極爲榮幸,而或拙或劣之輩,惶恐不敢爲矣。上曰,沈仁禕如是甚耄乎?毛髮亦盡白耶?徐景雨曰,毛髮本小,而黧黑傴僂,似無用矣。路傍營下多事之處,必用筋力,乃可支撑,而衰耗如此,甚不合也。與智勇制敵之意,固已左矣。渠亦言慙靦惶悶之意矣,所可恨者,知之不早也。上曰,予亦知其年老而勇力已減,然且有智量云,欲數字缺佐上官而有所爲也。其爲人,如何?徐景雨曰,一數字缺何以知之?然有智量云者,似矣。且前判官四五字缺之祖,當壬辰倭變,糾徒北路數行缺鮮其儷也。厥後見劾於臺官之數字缺,至居下等,臣竊以爲怪也。今若以勇力而數字缺代仁禕,則其處人心,必以爲顚倒矣。且臣一字缺年宣臺,近又連叨言責,入侍筵中,臣最多矣,未嘗有一言以答天眷,常切慙悚。頃以金尙憲事,有備忘,而似多未安之意,故敢陳所懷耳。金尙憲之爲人,恢弘度量則似少,而耿介剛方,乃其長處,故其所陳疏辭語,亦峭直而無委曲之意也。聖明或於此,疑其有憤怒之心耶?年少狂妄之人,悻悻陳疏,亦不敢以憤怒之意,形諸疏章,況尙憲年將七十,位爲重臣,何敢以憤怒之言,陳於君父之前?其心以伯曾之言爲非,而有此陳疏之擧,故其措語峭切,未能委曲也。尙憲密侍帷幄,今已久矣。啓事之際,言語亦不爲依違,自上必洞燭其淺深矣,豈其本心有憤怒之意而然也?臣實以爲未安也。上曰,卿見其疏辭乎?徐景雨曰,元疏還給,故臣未曾見之,今朝始得暫見耳。上曰,其疏辭,何如?徐景雨曰,果有過激處,而本心則無他也。崔來吉曰,臣得見朝報,以監軍出來之故,自上尤軫民憂,至下備忘,看來感泣,至出內莊,以助其需,眞盛德事也。至如宣惠廳所儲之物,數字缺民所納,只可用於京畿之役,不可用於數行缺之學,不在章句。心合於天,何事數字缺必兢業自持,淸明在躬,然後賞罰一字缺無過當矣。近來重臣不安於朝,李顯英·金尙憲,相繼而去,此象不佳也。上曰,不爲同寅協恭,相攻擊如仇讎,國事何時可爲乎?崔來吉曰,此言非出於相攻也。臣以爲未安矣。言罷遂出。
弘文館副校理尹鳴殷上疏曰,伏以,小臣罪戾,萬死猶輕,而聖明如天,薄示恩譴,曾未數年,旋蒙放赦,生還故土,得與病母,相依爲命,常自感泣而已。今玆承命,又出於夢寐之所不及,驚惶感激,糜粉難酬,固宜夙夜匪懈,圖報涓埃,而顧臣情事,狼狽悶迫。冒陳私懇,極知僭猥,而君臣猶父子也,父子之間,宜無所隱,玆敢冒死仰瀆。臣早喪嚴父,只有偏母,而沈綿宿痼,漸至難醫。及今年垂衰老,又遭親喪,哀毁之中,百病交發,奄奄氣息,朝夕難保。人子之情,不忍一刻相離,此則通朝之所共知,而數行缺言,不覺悚然,忍舍病母,奔走入來,黽勉就列,而方寸已亂,度日如年。今聞母病益劇,瘧後痢作,已至危域。窮鄕海曲,嘗藥無人,臣心罔極,不知所裁。病親呈辭,載在法典,而臣於此時,不敢循例呈告。伏乞天地父母,察臣悶迫之懇,特許遞臣職名,俾得歸救母病,以盡人子之情,不勝幸甚。臣無任兢惶屛營之至,謹昧死以聞。傳曰,給由馬。
副司直尹集上疏曰,伏以,無狀小臣,濫蒙寵擢,歷揚華要,迥出人右,福過災生,宿疾轉劇,只俟溘然之日,萬無供職之望。控疏乞遞,已極猥濫,而聖恩如天,特許遞職,臣誠感激,報效無路,誠宜力疾就列,糜粉爲期。而第情勢悶迫,愈往愈甚,不得不更籲於天地父母之下,臣罪萬死,臣罪萬死。臣之兼職,非等閒之地。書筵入番,事係重大,況今王世子拜陵之期不遠,而臣之病勢,日漸加重,奄奄氣息,不絶如縷,螻蟻殘喘,朝夕難保。偃然退伏,不能參陪從之列,則臣之罪戾,有不足言,而宮官·執事,必至未備,其於事體,未安莫甚。伏乞聖慈,察臣至懇,憐臣痼病,亟命遞臣兼文學,以便公私,不勝幸甚。臣無任惶悚殞越之至,謹昧死以聞。數字缺,下吏曹。燼餘
上在昌慶宮。停常參·經筵。
巳時至未時,日暈。申時酉時,日暈右珥,暈上有背,色內赤外靑。
崔惠吉啓曰,明日以接見擧動,視事不爲取稟。傳曰,知道。
崔惠吉啓曰,自前唐差接見時,則以本所郞廳數字缺,今此副摠請留接見,實是厚待之意,明日四五字缺事前遣禮曹郞廳言之乎?數行缺賜馬。
江參將副奏,憶捧勅入城數字缺親迎郊外,載道香金,則不佞正偕,勅命增光數字缺矣。嗣後兩叨華宴,親炙龍光,兼之凡有所請矣,卽承慨諾,是此高厚,只今感佩無涯也。臨行雖得厚贈,但未遂一面少展鄙誠,寸衷尤覺怏怏者,每策馬長途間,忽念及此,未嘗不撫背三歎耳。迄今要與乘舟進島,解纜匆匆,不克細陳積悃,聊修寸楮,敬致謝私,伏冀監原,幸甚幸甚。名具正幅。愼謹。
崔惠吉,以接待所言啓曰,臣等以朴蘭英做出無形之語事,已爲啓達也。昨日招蘭英,令差備譯官等通名,則副摠以有事辭之,再通則以晝眠不答,日晩三通然後得入見之。久坐兩箇時辰,而出言于臣等曰,副摠携手,以本所所設之饌,行酒三盃後,別設酒飯待之,從容談話。渠以前後天將出入,不爲不多,而老爺請簡等說言之,則副摠,以朝鮮之民,卽天朝之民,天朝之民,亦朝鮮之民,豈可恝視等語答話。蘭英問陳都督駐處,副摠答,以時到北訊口,而海外一帶,皆都督所管,巡到椵島,相議軍機後,還爲入去云。蘭英曰,四五年前虜情,吾亦知之,而近來情形,絶不聞知,所謂三王子亡古大,六王子加許乃等謀叛云,今在何處?副摠答曰,上年亡古大等謀反,竝家屬殺之,其軍兵移屬於汗處云。副摠且曰,虜賊部下,不服者多,若用重賞,則虜之滅,指日可待云。蘭英曰,我國砲手,似爲精抄,而火藥見乏,欲貿得於皇朝,而近來法禁甚嚴,四五字缺,朝廷以轉賣虜中爲慮,俺數行缺敢不盡力於此時乎?副摠答曰,當歸數字缺以副誠願。蘭英且有家貧耕食之說,副摠答,以行間無橐藏,還到島中,當以衣資相助云。其餘如書畫相地等閑漫說話,不爲煩啓之意,敢啓。傳曰,知道。
韓興一,以都摠府言啓曰,今日入直軍士,中日習射,請出標信。傳曰,知道。
韓興一,以都摠府言啓曰,副摠管尹暉,備邊司坐起,進去晝仕,請出標信。傳曰,知道。
韓興一,以兵曹言啓曰,以修理·差備軍啓目,傳曰,修理·差備等軍一千三百名內,減七百五十名,則分定數,似不過五百餘名,何以七百五十名磨鍊耶,承旨察見事,傳敎矣。元軍一千三百名內,減七百五十名,則當爲五百五十名,而二百名加磨鍊,此公事還出給。傳曰,允事,傳敎矣。當初自都監磨鍊時,以減五百五十名,而七百五十名分定之意爲辭,而有所漏落,以致差誤耳。七百五十名,比前甚少,亦恐有不足之患,此數決不可減,依此分定爲當。惶恐敢啓。傳曰,知道。
崔惠吉啓曰,臣等非不知假注書數遞之爲未安,而兪棨之病,非如泛然稱病之比。自再昨重得胸腹痞隔之症,外寒內熱,嘔吐僵臥,不能把筆,昨日八道有旨,亦未免因此遲滯,事極未安,而夜來病勢,有加無減,卽此扶曳出去。明日接見擧動,勢難隨參,不得不更爲煩稟。數字缺差。
以鄭泰齊爲假注書。
左議政洪瑞鳳十九度呈辭。答曰。數行缺
承旨察見事,命下矣。數字缺其狀啓,代射者竝二人,而該曹依事目請罪,則當身擧子,皆在論罪中,似無大段踈漏之失,而不擧其姓名,亦違常規,此公事回啓還出給,何如,傳曰,依啓。借射者亦爲擧論可也事,傳敎矣。代射·借射,厥罪惟均,而各人等,本道旣已捉囚,則借射者,雖不擧論,自當依事目施行,故只擧代射之罪,而借者在其中矣。今承聖敎,不勝惶恐,借射者及各其姓名,竝爲付標以入。敢啓。傳曰,知道。
崔惠吉,以禮曹言啓曰,取考壬戌年謄錄,則梁監軍出來時,有中路問安使差送之例。今此黃監軍之來,似當一體爲之,令該曹考例擧行,何如?傳曰,□使時無如此規例,則一字缺必差遣。
崔惠吉,以禮曹言啓曰,監軍宴享儀注,一從梁監軍時儀注,磨鍊啓下矣。更考五禮儀,則宗宰進酒時,天使飮初杯,宗宰飮中杯,天使又飮終杯云,故上年天使時儀注,亦依此,以宗宰飮中杯磨鍊。而梁監軍儀注,則監軍連飮初·中杯後,宗宰飮終杯磨鍊,不知何所考據,而有此儀注也。今則依五禮儀,天使時宗宰飮中杯事,改付標,何如?傳曰,依啓。
韓興一,以戶曹言啓曰,陳都督前問安禮單,依沈都督前問安例,已爲磨鍊啓下矣。黃監軍前問安禮單,則稍優磨鍊,而今者黃監軍·陳都督,一時出來,則問安之禮,似不可同異。而沈都督,數行缺
崔惠吉,以禮曹言啓曰,四五字缺信使齎去執政奉行處文書,竝以參判修送公事數字缺曰,前例相考爲之事,傳敎矣。執政處書契,則曾有前例,而所謂奉行稱號倭,則今年始出於島主之請,其書契,參議修送事,已爲啓下。而使臣因譯官之言,執政奉行,別無差等,而區別致書,近有難處之端云,故如是啓稟矣。奉行處書契修送,曾無前例,何以爲之?敢稟。傳曰,知道。旣無差等,則一體修送無妨。
掌令金霱來啓曰,罷榜一事,聖批一向牢拒,此實臣等誠意淺薄,不能覺悟聖聰,而抑恐聖明如此,或未之深察也。擧子作亂,而仍罷其榜,固是近來弊習,不可不痛革,第今罷榜之變,出於若干悖妄之徒,非擧子缺。燼餘
夜一更,流星出室星下,入天津星上,狀如鉢,尾長七尺許,色白。春坊日記
上在昌慶宮。停常參·經筵。
傳于崔惠吉曰,自昨日得泄瀉之症,至今未差,接見擧動,以明日退定。
大殿,政院問安。傳曰,知道。二品以上問安。答曰,知道。
藥房副提調趙緯韓啓曰,卽承下政院之敎,有泄瀉缺命下之後,招致本所郞廳,以上侯未寧,接見明日退行之意,急急馳往,言於本曹堂上,使之善爲措辭言之,則堂上尙不仕進云。事甚不當,請當該堂上推考。傳曰,依啓。
崔惠吉啓曰,今日朝廷問安時,承傳旣下,而注書不及進參,極爲駭愕,請當該注書推考。傳曰,依啓。
崔惠吉啓曰,明日常參·經筵,取稟。傳曰,停。
崔惠吉,以接待所言啓曰,臣等卽以玉體夜間未寧,朝來不得平復,今日別宴,不得已退行之意,言於副摠,則答曰,極爲驚慮,欲速問安於闕下,而雖發於下情,未知禮當然否,且將辰砂六一散,欲送進御云。臣等答以問候出於情禮,陪臣等不勝感激,而藥貼則令譯官措辭,以我國稱爲益元散,用於痢疾云,則若然,不爲進呈云云矣。敢啓。傳曰,知道。
韓興一啓曰,近觀王世子拜陵時,入把人馬外,其餘各行次,皆在秋夕前,兵曹及京畿,未能周旋,連有狀啓,誠爲難處。卽見禮曹公事,通信使一行分三路事,亦有弊端,還使一路作行事,又爲回啓矣。通信副使金世濂,因上疏,使之作路於江原道,則其勢自不得不分自漢江至忠原,乃是船路之最便者也。凡使命往來一節禁斷,其意有在。今此通信一行使有水路,則員役及卜物,可省駄價,亦可除三十餘疋之驛馬。而右道站船,若或到江,則以此騎行,未爲不可,此船雖缺順歸船,使之執捉,因以除出駄價,資以行糧缺臣待罪職房,敢稟。缺
缺入送,而但此軍,則乃年例外,別送之軍,缺此爲例,則輦下侍衛之軍,有若恒防者〈然〉,何以爲之?敢稟。傳曰,問于備局,定奪。
以領議政金瑬五度呈辭,傳于崔惠吉曰,安心調理。
李德洙,以都摠府言啓曰,副摠管成夏宗,會同分軍事,除標信,內兵曹進去之意,敢啓。傳曰,知道。
崔惠吉,以戶曹言啓曰,本曹近日多事,陪前郞廳等奔走各處,未及周旋。佐郞邊虎吉,以兼春秋未署經,不得行公,邊虎吉謝前出仕,何如?傳曰,依啓。
李德洙,以備邊司言啓曰,白副摠曾以虜中情形探聽言說之意,發於談話間矣。今見副元帥申景瑗狀啓,則走回人林奉春所告,似爲詳悉。如六月初缺高山,各率軍兵,裹四十日糧,發向中原,勝敗未能詳知,而七月爲始,盡發添兵,乘禾熟,沒數西犯云云。而汗則方在瀋陽,且虜中亦爲下雨四十餘日,百穀已失西成之望,而五月爲始,牛疫大熾,多數致斃等項辭緣,令接待所傳說似當。傳曰,依啓。
崔惠吉,以吏曹言啓曰,昌城府使趙應立,海州牧使金素,騏驎察訪柳楫等,急速赴任事,囚家僮催促,非止一二,而趙應立·金素等,至今不爲辭朝,殊極可駭,柳楫遠在全羅道,其上來與否,亦未可料。趙應立·金素,從重推考,柳楫改差,何如?傳曰,依啓。
缺兵曹判書臣李曙所啓大槪,正軍與雜色相雜,通作隊伍,以此各官,皆以正軍,作爲束伍,而私賤有役者不入,今若正軍·雜色,別爲作哨,正軍則稱爲正軍哨,雜色則稱爲雜色哨,則軍政有法,私賤自可現出矣。上曰,刑判之言,與備局草記之意同,兵判·刑判相議爲之事,傳敎。而本曹啓辭,初四日引見時,判書臣李曙,敢以束伍軍變通事,仰陳矣。試取下三道各面官各一邑束伍成冊,及正軍都案比準,則入者小而不入者多,以此推之,有以知軍政之誤耳。姑以所抄三邑之數,別單以入之意,敢啓。傳曰,知道。議于廟堂,善爲變通事,傳敎矣。議于備局,則當此軍興之日,簽兵添抄之擧,在所不已,而目今時節,政當農務,編伍改正之際,必有一番騷屑之弊,姑待七八月農隙,另議變通,宜當,大臣之意亦如此,敢啓。傳曰,知道事,傳敎矣。到今農隙,合有變通之擧,而近因體府公事,方有五千名別抄之令,勿論束伍入不入,竝爲抄定,則束伍外閑丁,必多加簽之數,而外方紛擾之弊,在所難免。今又竝擧變通添抄之事,則必益騷屑,姑待後日觀勢擧行,何如?傳曰,依啓。
崔惠吉,以尙衣院官員,以提調意啓曰,本月初四日晝講時,同知事李敏求所啓,臣前在政缺知尙衣院之事,本院一年所入奴婢身貢甚多缺紅花等雜物缺紅花二百八十餘斤,而逐年缺多少,今之所儲都計,雪綿子一千一百七十餘斤,中綿子五百四十餘斤,梅實二千三百餘缺芝草一百餘斤,紅花三百餘斤,積置庫中,累年陳霾,如梅實等,將爲不可用之物,雖減一年之貢,亦足以繼用,依筵臣所啓施行,似爲宜當。但係御供莫重之事,自下不敢擅便,上裁,何如?傳曰,依啓。
韓興一,以接待都監言啓曰,前日天使監軍時,郞廳各房,皆出三員,故元數多至十六員,少不下十四員,以此相替輪回,待令於闕下,出納公事矣。今則各色合竝,郞廳減損,前後差出,只是十員,依前待令於闕下,則所掌之事,勢難專一,必有不及周旋之患。依唐將接待例,別出公事郞廳二員,相替待令於闕下,俾無公事稽滯之弊,似爲得宜。敢啓。傳曰,依啓。
韓興一,以接待都監言啓曰,西路各站宴享所用見樣磁器,自都監看品下送,故令司饔院極擇進排,則色品似不精潔,問于本院,則近來所用白土品劣,不如前日之潔白,進上磁器,亦不過此云。若然則誠難卒辦,但監軍時所用器皿,今當造作云,令本院某條各別精造,俾無未盡之患,宜當。敢啓。傳曰,依啓。
崔惠吉啓曰,臣等卽見黃監軍告示,則其律己淸簡,檢下嚴明之意,不啻丁寧,缺矜誇自多,固是華人之常態,言副其實,雖不缺竊觀辭意,似是痛懲近來華使貪缺前頭砥礪檢束。缺
韓興一,以接待都監言啓曰,缺雖有甲戌年所造,而厥後國葬都監缺有推移變易處,又有因訓鍊都監啓辭,撤去之處,今當修改,而若依例京畿卜定,則多有弊端,自都監募得役軍,用戶曹站船,斫來于水上,而不可無領去之官員,繕工監役一員,給馬下送之意,敢啓。傳曰,依啓。
掌令宋時吉來啓曰,罷榜一事,聖批一向牢拒,此實臣等誠意淺薄,不能覺悟聖聰,而抑恐聖明於此,或未之深察也。擧子作亂,仍罷其榜,固是近來弊習,不可不恫革,第今罷榜,出於若干悖妄之徒,非擧場千餘多士之所爲。旣罪其作挐之徒,其他許多士子之無辜停擧,實非國家待士之道,其於矯弊風正士習,亦似左矣。至於加取之苟充,冒入雜亂,尤不可仍存,況一所出榜時,摘削濫僞者頗多,而今復有李東亨之巧詐,則其未摘發者,未知有幾東亨也,代述·借書,從可知矣。可罷之事,若是明甚,請勿留難,亟賜一兪。答曰,不允。
正言洪瑑來啓曰,國家設場試士,極嚴且重,不容有一毫苟簡。而今者罷榜之變,實由於若干悖妄之輩,元非多士之所預,而因此竝停千餘擧子,不幾於怒甲而移乙乎?一所加取之擧,雖出於處變之權,而創開無前之謬規,壞了取士之常憲,物議皆以爲未妥。況一所出榜之際,多缺濫僞者,已極可駭,而李東亨巧詐之缺代述·借書之混雜,殆不可掩。缺何所措,而持難至此乎?請缺亟命罷榜。答曰,不允。
崔惠吉啓曰,副摠前問安,則多拜上云矣。傳曰,知道。
崔惠吉啓曰,領相呈辭批答,遣史官傳諭之意,敢啓。傳曰,知道。
崔惠吉啓曰,副摠聞聖候未寧,送其守備一人,家丁三名,問安來詣云。依例饋贈之意,敢啓。傳曰。知道。
崔惠吉啓曰,副摠送拜帖·回禮御帖,令禮曹郞官持送似當。敢啓。傳曰,依啓。
崔惠吉啓曰,禮曹郞廳來言,委遣回帖,多拜上云矣。傳曰,知道。
領議政金瑬箚子,伏以,無狀小臣,叨竊匪據,當此艱虞之日,累上辭章,濫瀆宸聰,辜恩負國之罪,已無所逃,況今聖候未寧,擧朝遑遑。臣方忝在藥房,不能趨造於問安之列,臣罪至此而尤大矣,席藁私室,恭俟嚴誅。伏乞聖明,俯察宸懇,本職兼帶,先賜鐫免,以彰臣慢,區區之幸也。取進止。傳曰,省箚具悉。卿其勿辭,安心調理。
左議政洪瑞鳳箚子,伏以,臣積戾深釁,爲人賤惡,猥蒙聖慈過推弊帷之惠,不卽墨刑之加,而公議至嚴,不敢寧處。違離九十老母,病伏郊外,庶幾遞改職名,以謝衆謗。臣之請急急己情缺循例避嫌之類,奚啻萬萬不侔哉?誠意淺薄,缺動天心,自夏徂秋,兪音尙靳,臣狼狽缺,其如國朝三百年來,礪養廉恥之道,何哉?況臣踰月毒瘧之餘,宿患塊症,乘涼作惡喘喘,無朝夕之望。伏乞聖明,俯諒危重,亟許鐫免,以便公私,不勝幸甚。答曰,省箚具悉卿意。卿今辭退,則必有後弊,更加三思,從速行公。
吏曹判書姜碩期箚子,伏以,臣顓劣庸暗,素乏才長,過蒙恩渥,驟躋卿班。從前忝竊,無非萬不近似,常懷悸慄,寤寐靡寧,不意玆者,寵秩荐加,驚惶悶蹙,罔知所措。仍念天官之長,責任極重,必得藻鑑公明,秉心正直者而授之,然後進退人物,自無偏頗之失,恢張公論,可致寅協之美。而陶甄世道之責,亦未必不在於是焉,則決非匪人不稱者之所缺尸忝也,明矣。竊觀近來居是職而盡其責者,皆是老成碩輔,負一時重望之人也。聖朝之爲官擇人,於斯爲盛,而臣之才識淺短,器量狹少,歷官雖多,遇事愈窒,卽常職務,猶患曠廢,況臣蹤跡,與他有別,何敢若固有之,偃然承當乎?瞻聆駭異,具僚解體,不但愚臣,置身無所而已也。加以疾病沈痼,精神昏憒,交遊已絶,聞見且寡,臨政注擬,不過只憑人口。若此而不揆己分,强所不能,則顧何異於責聾以賞音,責瞽而辨色也哉?屛伏私室,只俟公議之發,而延至缺無劾正之擧,臣之事勢,實爲狼狽,缺,仰瀆宸嚴,伏願聖明。缺
缺伏蒙天恩,解職調病,缺,自入秋節,始覺少效,而病根猶在,元氣未復,飮食起居之節,一或失宜,前症輒發,尋常戒愼,如護嬰兒。第觀近來時事,日漸艱危,君父宵旰,公卿憔勞,自顧分義,殊未覺在家之安便。而備局之任,非如該曹專責之比,早暮踈數,猶可自量氣力而處之。且臣阻隔天顔,已過累朔,私憂微悃,久未陳吐,如得一番入侍,仰達所懷,則至願乃伸,死亦無憾。而但以兼帶減批之後,畏㤼風露,未敢詣闕,經營旬日,始得一出,隨行備局,不過數度,再聞開筵,一未入參,瞻望天門,只切悼歎。不意今者,乃蒙新命之降,缺必聖上未察臣情勢之如此,見臣出謝,謂以更備驅策之用也。臣本非愛身圖便之人,筋力所及,固所不辭,第念臣之病根,出於勞苦所傷,半年調養,銖累寸積,僅入差境,而不待完復。遽當該司之任,文書之趁限,衙仕之有期,寒暄飢飽,未免失其常度,一朝添症,前功盡棄,將使臣量力隨行之計,盡歸虛地。犬馬微命,雖不足惜,區區苦心,實亦可憐。伏乞聖明,曲諒愚懇,命遞臣新除職名,以便公私,不勝幸甚。答曰,省箚具悉卿懇。卿辭如此,當勉副卿意焉。燼餘
訓鍊都監啓曰,平安道例防砲手三哨外,今春因備局啓辭,別擇四哨,入於五千防軍之數,不意入送,故事甚悤遽,資裝諸具,未及備持。而例防之軍,常以六朔爲期交替,今此別送四哨兵,準朔當前,交替之軍,今當入送。而但此軍,則乃年例外別送之軍,以此爲例,則輦下侍衛之軍,有若恒防者然,何以爲之?敢稟。傳曰,問于備局定奪。訓局謄錄
上在昌慶宮。停常參·經筵。
午時未時,日暈。
崔惠吉啓曰,明日常參·經筵,取稟。傳曰,停。
大殿,政院·藥房·二品以上問安。答曰,知道。
有政。吏批,判書姜碩期未肅拜,參判未差,參議沈之源進,左承旨崔惠吉進。兵批,判書李聖求進,參判李時白進,參議鄭基廣式暇,參知李尙伋進,左副承旨李德洙進。
吏批啓曰,判書姜碩期未肅拜,參判未差,小臣獨政未安,何以爲之?敢稟。傳曰,仍爲之。又啓曰,禮曹判書可合人,方在時推中,竝擬,何如?傳曰,依啓。
李德洙,以義禁府言啓曰,禮伊議處公事判付內,若至殞命,則似涉過重,今姑分揀事,判下矣。放送之意,敢啓。傳曰,知道。
崔惠吉啓曰,在前詔使時,則不得呈病辭職,例也。今此監軍之行,已至椵島,不久當爲上來,限其回還間,凡呈辭辭職疏箚,一切不爲捧入之意,敢啓。傳曰,知道。
吏批,李顯英爲禮曹判書兼知經筵事,黃㦿爲宗簿寺正知製敎,尹烇爲司藝,廉友赫爲刑曹正郞,金始蕃爲直講,金忠淹爲禁府都事,尹坵爲兼文學,朴隨亨爲監察,金景杓爲昌樂察訪,李曄爲騏驎察訪,缺爲康翎縣監。
兵批,朴爲副摠管,申垓爲五衛將,缺趙元弼爲所江鎭水軍僉節制使。
以輪對官單子,傳于李德洙曰,勿爲。
李德洙,以都摠府言啓曰,副摠管睦長欽,以黃州迎慰使,已爲下去,還期遲速,未可預料。宿衛重地,曠闕未安,前頭連有擧動,睦長欽改差,其代及未差一員,今日政,竝爲差出,何如?傳曰,依啓。
崔惠吉啓曰,以禮曹迎勅吉日推擇單子,傳曰,二十六日若或入來,則其前凡事,勢難周旋,此擇日如何事,傳敎矣。以事勢言之,則今月內擇日,果爲太迫,措備之事,必未及期。但監軍之行,出於不意,且以簡約爲言,則設有未備之事,彼必不以爲咎,似不必故爲遲延,盡備接待之具,而聖敎如此,令該曹商量退定,亦似宜當。敢啓。傳曰,依啓。
崔惠吉,以禮曹郞廳,以大臣意啓曰,通信使齎去國書,更爲詳審,則忝在不勝區區心等語字,及禮曹堂上與奉行書中芹忱之芹字,俱未妥當,故改付標以入之意,敢啓。傳曰,知道。
李德洙,以義禁言啓曰,善立等分揀事,判下矣。善立·金得逸等放送之意,敢啓。傳曰,知道。
以左議政洪瑞鳳二十度呈辭,答曰,安心調理。
兵批啓曰,文臣兼宣傳官邊復一,每於擧動時,以本職奉禮隨參,未暇兼察宣傳官,缺差,何如?傳曰,依啓。
李德洙,以備邊司言啓曰,缺遽屆秋夕,王世子缺拜陵支待。方會各站缺發去,而此行夫馬,亦不得及還於數三日之內,百爾思量,種種難處,世子拜陵,不必節日爲之,監軍過後,改卜日退行,允合事機,群情恒在惶恐,敢啓。傳曰,依啓。
李德洙,以備邊司言啓曰,訓鍊都監啓辭,平安道例防砲手三哨外,今春仍備局啓辭,別擇四哨,入於五千防軍之數,不意入送,故事甚悤遽,資裝諸具,未及備持,而例防之軍,常以六朔爲期交替,今此若送四哨,準朔當前,交替之事,今當入送,而但此軍,則年例外別送之軍,以此爲例,則輦下侍衛之軍,有若恒防者然,何以爲之?敢稟。傳曰,問于備局定奪事,傳敎矣。別防五千交替之軍,今方分定於四道,極擇敎鍊,而替防之期,以明春二月定限矣。今此都監四哨,亦令二月交替,則衣資亦爲可慮,而已分定五千名外,冬前可送之軍,絶無出處,不得已都監軍四哨,入送替防,宜當。敢啓。傳曰,依啓。
李德洙,以備邊司言啓曰,侍從諸臣,秋夕拜掃受由者,皆蒙給馬之命,凡在瞻聆,孰不感激?但此時異於常時,監軍已到椵島,接伴·迎慰·問禮·問安等官冠蓋,踵接道路,通信使亦將發去,白副摠亦以十二日啓行,王世子拜陵,必與相値,昌陵改莎草亦卜十二日。畿內驛馬,厥數有限,無以周旋,臺侍給馬之命。缺
李德洙,以兵曹言啓曰,王世子拜陵時,陵所扈衛軍七百名,八月十三日結陣事,摠戎使處密符,京畿監司處兵符·標信,竝已下送。今因備邊司啓辭,拜陵停寢事,蒙允,陵所扈衛軍,勿爲結陣事,摠戎使·京畿監司處,更爲標信,下諭,何如?傳曰,依啓。
崔惠吉,以禮曹言啓曰,政院啓辭,以禮曹迎勅吉日推擇單子,傳曰,二十六日若或入來,則其前凡事,勢難周旋,此擇日何如事,傳敎矣。以事勢言之,則今月內擇日,果爲太迫,措備之事,必未及期,但監軍之行,出於不意,且以簡約爲言,則設有未備之事,彼必不以爲咎,似不必故爲遲延,盡備接待之具,而聖敎如此,令該曹商量退定,亦似宜當,敢啓。傳曰,依啓事,傳敎矣。監軍之行,已到椵島,慮或作急前來,如是擇日以啓矣。今承下敎,更遲十日,九月初六日以後,推擇付標之意,敢啓。傳曰,知道。
趙緯韓,以戶曹言啓曰,外方卜定之物,參酌定限,已爲下諭,而今者監軍之行,已到椵島,以日計之,則晦前當入京城,分定雜物,必未及齊到,極爲悶慮。前定限,近道晦日,進定于二十五日,遠道九月初十日,進定于九月初一日,隨所措備,連絡上送,無出於定限,缺急急更爲下諭,何如?傳曰,依啓。
崔惠吉,以缺,以提調意啓曰,今日仁政殿白副摠缺見時,假郞廳訓鍊院習讀官柳德淵·宋嶸缺案床奉進時,不爲跪進,訓鍊院習讀官徐協缺三味退出時,蓋兒落地,御前至近之地,俱爲失禮,請竝推考。傳曰,依啓。
李德洙,以戶曹言啓曰,監軍之行,不日將到,外方卜定之物,必有未及齊到之患,誠爲可慮。其中淸蜜,則必須前期造果,而卽今該司,無一斗餘存,市上亦甚稀貴云。奉常寺所在久陳淸蜜四石,爲先貸用,及時造果後,待外方卜定上來,還償之意,惶恐敢稟。傳曰,依啓。
李德洙,以戶曹言啓曰,近來各司官員,專不察任,色吏用奸日甚,還上上下之際,多有奸僞之事,故本曹詳審摘發矣。今年三月濟用監所報,八升白苧布二十六疋十七尺,本曹則以假上下未實入在外者上下,而本監以庫中所在上下,關字中假上下未實入等字,以濃墨點竄,情狀極爲奸巧。其時當該官員,從重推考,色吏,令攸司囚禁刑推,按律定罪,何如?傳曰,依啓。
崔惠吉,以肅寧殿參奉,以入番宗室意啓曰,七月令本殿薦新乾銀魚,今已過朔,尙不封進,當次慶尙道觀察使,請推考,使之趁速封進,何如?傳曰,允。
崔惠吉,以接待都監言啓曰,監軍之行,已到椵島,無論他事,只缺亦無可及之勢,極爲悶慮。白副摠發行之缺軍時,無前例,故不爲磨鍊矣。臣等缺待客之道,爲客者雖以除弊爲心,而主人如有慢忽之色,則爲客者反不悅矣。梁監軍之行已久,而勅使之行,纔經一年,中朝隨來之人,必以勅使接待之事,較其異同,所騎鞍子,似當下送,而卽今事勢,萬無及造之理,三名日進上鞍子,如有藏在德應方者,一部下送爲當,惶恐敢稟。傳曰,依啓。
崔惠吉,以接待所言啓曰,卽者副摠,使守備一人,率家丁三名,以問安詣闕之意,敢啓。傳曰,知道。
李德洙,以備邊司言啓曰,沈都督,以黃監軍供應夫馬,照常預備事,移咨缺應用夫馬,敢不預先整頓之意,令承文院速爲回咨,作速下送,宜當。敢啓。傳曰,依啓。
李德洙,以備邊司言啓曰,黃監軍出給告示,律己檢下,極其簡約,終始踐此告示,則誠爲多幸。監軍告示,一一繕寫,揭諸各站壁上,一路吏民,聚會叩謝,似爲無妨,依政院啓辭施行,凡干接應,十分敬謹,無一事慢忽之意,三道監司處知會,宜當。敢啓。傳曰,依啓。
崔惠吉,以接待所言啓曰,副摠前後所請發賣潞州紬·華絲紬等物一千六百三十五兩二錢折價內,八百兩則戶曹,八百三十五兩二錢則市民等,分半以買,而論價時,市民稱冤,則輒減之缺換貿之意,敢啓。傳曰,知道。
李德洙啓曰,副摠差人,以問安事持名帖詣闕,依例饋贈以送之意,敢啓。傳曰,知道。
李德洙啓曰,政府無郞廳,左相呈辭批答,遣史官傳諭之意,敢啓。傳曰,知道。
正言洪瑑來啓曰,國家設場,措語見上。答曰,已諭,勿煩。
持平李時楷來啓曰,罷榜一事,措語見上西路設科,蓋必得土着武士,亦出於慰悅軍情之擧也。今聞所取之數,已至九千餘,此後入格者,又不知其幾許,其中閑良·游手之徒無幾,而人吏·官屬,俾免館軍,得參者甚多,當此多事之時,列邑各驛,將無以成形云。雖得許多武士,關西一路,勢難支保,若不變通,則將來之患,極爲可慮。廣取之擧,例多僥倖,而今此規矩,亦爲太歇,冒入苟充,勢固然也。請依殿試例,更爲覆試,一以爲保全西路之地,一以革科擧混雜之弊。答曰,西邊科擧,濫雜太甚,爾等所論,誠有意見。但更爲覆試,涉於失信,毋庸煩瀆。罷榜事,已諭。
李德洙啓曰,諸道雜物催促事,宣傳官下去,請出標信八。京畿監司·摠戎使處下去宣傳官,來詣闕門外,諸道下送宣傳官出去,請出開門標信二,崇禮門·興仁門符驗。傳曰,知道。
判敦寧府事金尙容上疏,伏以,臣老病無用之狀,聖明旣已洞燭,而三上辭章,又下加由之命,臣誠惶感,罔知攸處。臣本庸駑,遭遇聖明,濫蒙收錄,擢置卿相之列,臣感激鴻私,盡瘁爲期,而才疎識劣,補蔑涓埃,徒積尸素,只自慙恧,況今犬馬之齒,將迫八耋,精神筋力衰耗,已到十分地頭,更無陳力就缺。伏惟聖明,使臣以禮,憐臣老病。缺
缺狼狽尤極,不得不再伸危懇,臣罪萬萬,臣罪萬萬。嘗聞用人之道,必因其材,其所不能,不强缺爲,故上無虛授之失,下無濫受之弊也。今臣駑劣,最出人下,而權衡進退之責,實係於治亂安危之機,則決非尋常闒茸所可承當,豈敢擿埴冒進,從他笑罵,重貽淸朝之羞辱哉?一國銓衡,非戲劇之地,固不當輕試於非人,僨敗國事,此臣之所以徊徨怵惕,必欲解不敢當之任也。臣雖至愚,自知已審,當此聖上大振作之日,雖欲秉鑑持衡,務恢公平,顧臣才識,不能辦此,不知殿下,以臣爲何如人而有是命乎?殿下倚毗之盛意,末由仰副,而冢宰重任,由臣始輕,則非但臣心大有所不安,其於傷國家之政體,何哉?數日屛縮,一味惶懼,召牌臨門,亦不敢趨詣,措身無所,只俟譴罰,肝膈所出,實非虛讓。伏願聖慈,俯察微悃,新授職名,亟命鐫改,以安愚分。臣無任激切祈懇之至。答曰,省箚具悉至懇。予意已諭,卿勿固辭。
司藝黃㦿上疏,伏以,臣頃者猥陳私懇,幸蒙恩暇,得見父母而歸,聖德如天,兢惶感激,至情所在,無復遺憾矣。臣於數日之前,聞臣祖母病勢危劇,已到十分地頭,奄奄垂絶,念及臣身,思欲一見,諄諄不已,日夜涕泣,方寸潰裂。臣祖母今年八十有四,缺必無須臾延命之理,鞠育臣身,卽同缺臣不得奔省以慰缺微末小臣,非不知濫瀆天聽,罪合萬死,情事悶迫,遑遑籲呼,自不能已。伏願聖慈,特垂憐恤,俾伸至情,則不但臣無茹痛而已,臣祖母雖死,亦且瞑目矣。臣不勝祈懇罔極之至。啓下兵曹。
權知訓鍊奉事黃大器上疏,伏以,臣生長草廬,仕至四品,國恩罔極,欲報者久矣。才德兼亡,徒懷鬱結,聖上問計,乃及負薪,由是感激,十七淺謀,惶恐敢達。一,胡賊,旣審我國之路邊城數與大小,及山川險夷遠近廣狹之形,而且賊之謀難測,或驚東而擊西,或欲春而秋來,則必有不及防備之失。一,胡賊之馬,雖五七日不飼芻秣,一日之行,幾至千里,出其不意,以某萬兵,各圍各城,以某萬精甲,缺指洛陽,則應塞前後左右相救之路而困窮。一,圍城之餘賊,散掠入城軍兵之妻孥及牛馬於無城避難處,則必有入城軍兵內顧之心而易散。一,自戊午至丁卯,被虜者不下五六萬,而古人云,岱馬不思越,越禽不戀燕。禽獸尙如此,況人而若有早晩思還之心,則必請自募爲先鋒而來,可不察哉?一,我國,背水之國也。旣在死地,而處處完厚之城,棄而不治,賊若橫行虜掠,則大小人物,何以避防?中有黃·平兩城,乃賊路初程,旣已廢棄,兩處人物,欲缺他城,則狹隘而不入,他無備防之處,此先爲賊缺兩城重修,而擧火有急,輒入守保。一,賊缺國用不乏,軍餉亦給缺。一,事急則使妻妾偏於行伍之間,或牛馬缺或草木結形,而況男子乎?只以數三卷之書缺釋,名稱儒生,終身免役者必多,各司·各官數外之下人,依稱游食者又多,自餘避役爲僧者,及各樣閑游之輩亦夥,總察此類,或爲作隊,或收糧布,或以運糧,則民力齊一,而庶有萬全之策。一,兩界·黃海之道,居民預入家藏于城內,隨時農業,有至率家孥以入其城,則一則以補軍餉,一則以守城軍,然則如待抄防軍之例乃可。一,賊圍之某城,則乃發老弱,潛遣各城,以助兵勢,極老極弱者,亦不發送。一,募得自願出戰者,或以一哨一旗一隊,任守險山要害之處,則賊力分,恐懼不知所之,兵法所謂十夫所守,千夫不過是也。一,師出某日,令曰,某屯募軍,有不成功者,我必盡斬,則豈有欺將欺君者乎?一,平安歇科,誠爲冗雜,然欲令一陣無兩心,以七道爲之廣取,未爲不可。一,若欲平地之戰,多備拒馬。又作山臺,或一層,或二三層,四面方牌,亂揷鎗戟,如蝟毛之狀,隨力造備,容人或一二哨,或三四以至十哨。又作戰車及板蒺藜,而以上中馬三千許,各持三穴銃及鞭·棍·鎗·劍,以追北賊,愼不出一馬場,擧陣前進,亦不可忽也。往在壬辰年之亂,我國請兵于皇帝,皇帝曰,北方之人善禦虜,南方之人善禦倭,調發南方缺賊未犯接之日,則所謂抄軍一萬缺,只信人事,不信勇力,明矣。一,世亂之日,缺老賤爲嫌,而有將略牧民者,不次擢除兼職缺任,使之牧民禦敵。中有虐民斂布者,從其輕重,或以斬之,或以充軍,貪奢之臣自抑,塗炭之民自復。一,同心同德之臣,共治國事,不惜黃金,多爲用間於被擄者,探知敵情,以俟其便而遂圖之。蓋天之立君,以爲民也,故天必命之,以安蒸民。今胡賊,欲以私智,窺竊九鼎,而殺戮萬民,惡貫已盈,獲咎于天,不攻自滅矣。臣本以昏殘不學,庸常武人,極知淺謀,無所逃罪。如是瞽言,敢觸闕下者,幸得愚慮之一,而苟有萬一之補。謹昧死以聞。答曰,省疏具悉。嘉爾爲國之誠。條陳之策,不無所見,當令該司採用焉。
巳時,上出御仁政殿,接見白副摠登庸。入侍,都承旨金慶徵,左承旨崔惠吉,右承旨趙緯韓,左副承旨李德洙,同副承旨韓興一,記注官琴是調,記事官沈世鐸,假注書鄭泰齊,記事官李之恒。副摠自仁政門入缺降階肅迎至中筵。上曰,適有病患,不卽接見,而大人至於送人問疾,深感深感。缺請行拜禮。副摠曰,領命。禮畢,上坐交倚,副摠亦坐。上曰,頃日大人枉臨之時,適値天雨,而該司趁未備呈雨具,未安。副摠曰,如是爲敎,多謝多謝。其日雨具,缺副摠曰,似是西犯,而渠若得志,則豈有缺擧也?上曰,大人之言誠是,但如是屢犯天朝,極可痛惋。副摠曰,掛念如是,多謝。上請行酒禮。副摠曰,領命。上曰,敝邦物力殘薄,自前天使時,收取民間,僅得成樣,今此勅使先聲,不意出來,凡具竭力措備,而恐不如前日,以是悶慮,幸以此意,歸告于監軍前,如何?金慶徵曰,副摠聞上敎,若或言及於監軍前則好矣。自上直請歸告,則恐未妥當。上曰,然則勿爲言及,可也。副摠曰,目見西路物力蕩殘,想內地亦同,接待之道,豈在於物之厚薄乎?上使通官勸酒。副摠曰,厚意如此,當盡量而飮,但恐貴恙未差,只飮此杯而辭退。上曰,寡人所患,已得快復。酒禮未半,情甚缺然,願更進一盃。副摠曰,殿下善攝玉體,則於俺之情,不趐如飮千鍾耳。上使通官又勸一盃。副摠曰,領命。上命金慶徵曰,雨若不止,衛士依前例入月廊下。上曰,雨勢如此,待晴還館,如何?副摠曰,雨勢卽今似止,不患沾濕矣。有若干物,願給樂工輩。上曰,渠等有何功勞而賞之乎?副摠曰,差晩則缺趁小晴時,欲還館所,且缺受之亦未安。惶恐不知攸處,缺。金慶徵以遠路好歸之意,措辭言之。副摠曰,多謝。恐殿下勞動,願長揖而別。上曰,相別之禮,不可廢。副摠曰,領命。上降階以送之,副摠至門傳言曰,願殿下上階。上曰,上階未安,當在此送別。副摠出門,上乘小輿還大內。燼餘
上在昌慶宮。停常參·經筵。
下直,昌城府使趙應立。
崔惠吉啓曰,明日常參·經筵,十五日儒生殿講,取稟。傳曰,停。殿講爲之。
崔惠吉啓曰,今此陳都督接伴之任,非卽常差缺洪霶相繼陳疏乞遞,俱涉未安,缺。傳曰,知道。
韓興一,以接待所言啓曰,卽者副摠出給靑布十疋·眞梳·鍼子·網巾繩等物,令均一分給於館裏待候譯官以下至役夫,無爲遺漏云。臣等一一分給後,使各人等齊入,叩頭稱謝矣。前日累次設宴,所給面皮等物雜物則分給下輩,毛段八疋,今番賣買時,雖曰平價,而市民自前多有稱冤之事,故分給市民之意,敢啓。傳曰,知道。
崔惠吉啓曰,白副摠昨已請宴於仁政殿,則今日別爲遣官。以聖候尙未快復,不得回禮於所館之意,措辭言之,似合優待回禮。敢稟。傳曰,依啓。
韓興一,以接待所郞廳,以上馬宰臣行副護軍閔馨男意啓曰,今日臣詣白副摠所館處,設行上馬宴,仍告曰,大人駐節未久,歸旌遄發,秋炎遠路,想多行邁之勞,無任奉慮之至。副摠曰,多拜謝,屢承國王之至意,累次受宴多感,歸有所幹之事,故不得久留矣。酒過四爵,副摠辭而起立。臣仍呈禮單單子,則副摠曰,累次受禮物,雖感國王之盛貺,心甚未安,馬則俺乃在職人也,當用於戰陣,樹功以報國王之惠也。臣答曰,此乃土産缺物,自前皆有應受之例,而大人固辭如此,俺缺國王不勝惶恐。副摠始領受。毛段缺。傳曰,知道。
韓興一啓曰,缺差人持謝帖詣闕言,累次受宴缺賜上馬宴,不勝感激,敢遣人回謝云矣。傳曰,知道。
韓興一啓曰,詣闕守備,依例饋贈以送之意,敢啓。傳曰,知道。
韓興一,以接待都監言啓曰,應辦色郞廳,雜物捧上上下之時,例用印信,今亦依舊例行用之意,敢啓。傳曰,知道。
韓興一,以接待都監言啓曰,甲戌年天使時,因平安監司狀啓,軍威軍三百五十名前後排立事,黃海·京畿兩道,竝爲一體施行矣。今此監軍之行,亦一天使,而所帶員役,又爲不多,則陪衛一事,尤不可不爲。依甲戌年擧行事,三道監司及接伴使處,竝爲行移,何如?傳曰,依啓。
李德洙,以都摠府言啓曰,今日入直軍士,中日習射,請出標信。傳曰,知道。
李德洙,以都摠府言啓曰,副摠管閔馨男,義禁府坐起後,以白副摠上馬宴宰臣進去晝仕,請出標信。傳曰,知道。
以備忘記,傳于李德洙曰,今下弓矢,昌城府使趙應立給送。
以領議政金瑬六度呈辭,左議政洪瑞鳳二十一度呈辭,傳曰,安心調理。
李德洙,以兵曹言啓曰,以曹啓目外方譯馬催促下諭事,傳曰,迎勅吉日,定於開月,則譯馬催促,在於今月,似爲不察,詳察爲之事,傳敎矣。監軍已到椵島,計其下缺。缺罷榜措語見上。答曰,已諭,勿煩。
正言洪瑑來啓曰,國家設場措語見上
李德洙啓曰,缺下去宣傳官李華岳·李碩耉所奉缺還入。傳曰,知道。
崔惠吉啓曰,政府無郞廳,領·左相呈辭批答,遣史官傳諭之意,敢啓。傳曰,知道。
兵曹判書李聖求,參議鄭基廣,參知李尙伋待罪啓辭,凡干事目,必須依前謄錄磨鍊,例也。今此平安道科擧事目,亦依近例磨鍊,而借射·代射者,身充水軍四字,落漏不書矣。今承聖敎,始爲覺察,臣等昏昧不職之罪,著矣。不勝惶恐,伏地待罪。傳曰,知道。勿待罪。
李德洙,以兵曹言啓曰,平安道科擧事目內,借射·代射者,當以身充水軍科罪,而落漏不書,以致論以邊遠充軍缺律。如以平安道軍兵言之,則邊上充軍,尤爲緊重,水軍則不過入番於老江等三鎭,其役反似輕歇,而法典旣有杖一百,身充水軍之律,今不可異同。前後代射·借射人,依法典科罪之意,平安監·兵使處,更爲行移,何如?傳曰,依啓。
李德洙,以訓鍊都監言啓曰,都監鞭棍手金仇大,戊辰年分逃亡,不知在處,久未跟捕,厥後多般物色,則京外出入諸處伏賊云,而不能的知所在處,故尙未捕捉矣。部洞居進士金大年家行廊來接,大年明知其逃軍伏賊事狀,昨夕進缺于都監,都監一邊招致捕盜,設機捕捉之時,缺拔劍亂斫,先手人大年奴子卽斃。缺
缺鹽菜價銀,及其到京,嚴束管下缺買頭,貨物發賣之際,一從市價缺市民頗幸。明日當爲發還,市民等,以江差毒虐,擧皆潰散,今逢老爺,無一毫貽弊,不勝感謝云云,詣衙門叩謝,似合機宜。接待之臣,亦爲來言。敢啓。傳曰,依啓。
李德洙,以右邊捕盜從事官,以大將意啓曰,慶尙監司狀啓據,兵曹啓辭,令捕盜廳捉囚嚴訊,期於得情,憑閱處置何如,啓,依允事,傳敎矣。書吏韓忠男,諸湜處成給僞帖辭緣,慶尙監司沈演狀啓之日,慮其失捕,移文本廳,本廳卽爲跟捕推問,則前以兵曹書吏,方爲立仕於吏曹云,而辛未年間,渠家來接軍士,率一兩班到其家,乃體府缺官,諸湜稱名者,渠問到京曲折,則諸湜言,要缺帖文,望須指揮云,渠則未諳首末,指示於全承吉,則承吉到渠家,與渠及諸湜共會一處,帖文價木二十疋,馬一匹持去,經年不給,諸湜不得已下鄕,經二年還來,承吉處帖文推尋,來示於渠,看其帖文張數,則幾至十度,而渠則只知其推去,元不知帖文出處,帖文所踏僞印出處,全承吉當問云。承吉捕捉推問,則以爲帖文一事,曾未聞知,而日不記,壬申年十二月。忠男使人招致渠缺姓名不知一人,遽言曰,我以本官癸亥年以後缺多備人情而來,欲爲更缺與筆蹟,果爲不似,然其眞的與否則缺戶·兵曹詳査覆啓後,乃有區處之事。大槪忠男之言,大涉奸僞,若諸湜因忠吉而圖出,則其所納招,何不言承吉而只以忠男爲引乎?年久後出去之時,來示忠男之言,亦涉可疑。以此兩人招辭,移文本道,更問于諸湜,待其回答,嚴刑窮問,得實科罪,宜當。戶·兵曹及本道監司處,移文,何如?傳曰,依啓。燼餘
上在昌慶宮。停常參·經筵。
崔惠吉啓曰,昌陵改莎草,視事不爲取稟。傳曰,知道。
金慶徵啓曰,監軍之行,本月初五日旣爲出來事,缺督接伴使李必榮,只一番啓聞,而厥後缺更爲馳啓,其間形勢,雖不可知,而緩忽缺
缺啓曰,逃軍金仇大,軍缺啓下,而此賊手刺其腹,氣息奄奄矣。缺不得梟示之意,敢啓。
正言洪瑑來啓曰,罷榜一事。措語見上答曰,已諭。
欽差登萊監軍道黃,爲奉旨宣諭事。啓得,本道自登船海已至東島,擇於本月十一日,繇島開洋前往鮮國,所有應用夫馬等項,俟到安州日,另行遣牌知會外,其啓行日期先知,爲此牌仰。館站處所衙門,遞得啓奏國王,照例迎接勅書,毋得臨期遲滯未便,須至牌者,馬上飛遞。右牌仰經過館站等衙門,準此。崇禎九年八月初六日,遣缺繇平島□王京徹。
以左議政洪瑞鳳二十二度呈辭,答曰,大臣係國安危,其進退未可缺。趙絅之言,出於乘時報怨云,卿若因此缺
缺宿衛之地,勢難顧見,公事郞廳則缺猶可爲之,索給公事郞廳改差,何如?傳曰,依啓。
掌令宋時吉來啓曰,擧子作亂。措語見上
李德洙,以缺以大將意啓曰,內醫院熊膽賊應缺引同儻崔希男。當初逃躱之後,賊口緊出,故招致其一族每香稱名者,問其希男去處,則渠缺內,逃匿於陰竹居其同生富希家云。而卽欲發馬啓請,軍官下送,而以渠招辭,未能取信,姑令本縣跟捕事,去七月十六日,密關于本道監司矣。同月十八日陰竹縣粘牒內,崔希男同生富希,移居陽智云,又令本縣尋捕事,同月二十一日,又爲移文。爲日已久,捕捉與否,頓無聲息,故今月初五日,再度移文催促,而亦無黑白,事甚怪訝。臣於今日,委送軍官,問其回報於監司,則初七日到付陽智縣牒呈內,賊人崔希男同生富希,以其父相見事缺出竹山摠屯里,今至一朔之久云。觀此所報內辭緣,則富希移去移來之狀,顯有率其弟希男隱避之跡,此賊必在三邑之間。令本道監司,期於跟捕之意,敢啓。傳曰,依啓。
韓興一,以接待都監言啓曰,內資寺牒呈內,本寺官員三員內,直長邊孝誠,奉事李奎男,則宴享廳造果監造官啓下,而只有主簿李馨益,棄官下鄕,米麪色次知,無官員,入啓處置云。本寺旣無他員,則令該曹處置,何如?傳曰,依啓。
崔惠吉,以接待所言啓曰,副摠缺守備一人,家丁二人,持名帖詣闕云云矣。敢啓。傳曰,知道。
崔惠吉啓曰,缺詣闕依例饋贈缺令譯官呈名帖缺副摠來入館中,受宴行三爵後,欲爲缺更爲請杯,則答曰,天晩風亂,行色甚忙,卽爲出去。呈御帖及禮單單子,則答曰,國王前欲爲拜辭拜謝,而國王玉體有恙,以此不敢云,使其家丁取交椅,置御帖于其上,向闕三揖而去。廚子等處,冒段一疋,靑布四疋出給,以不敢之意,再三辭之,則答曰,下人輩累日勞苦,不關例給之物,不須爲辭云,仍出給謝帖,而其所給之物,都監卽爲持去之意,敢啓。傳曰,知道。
崔惠吉啓曰,副摠出去時,依程副摠例,郊外,遣禮曹郞廳問安,則多拜上云。敢啓。傳曰,知道。
行判敦寧府事金尙容上疏,伏以,臣昨日伏奉聖批,溫諭丁寧,臣不勝感激隕越之至。臣雖無狀,生逢堯·舜,位至台鼎,當此國事危急之日,豈不知退去之爲未安也。第臣之情勢,有不得不退者,臣負二宜去。臣年至已久,老病日甚,不能陳力,一宜去也。處事昏謬,積謗如山,不容於時,二宜去也。負此二宜去,而貪戀遲徊,不自早決,則廉恥都喪,謬辱隨至,臣雖追悔,臍不及噬,到此地頭,殿下雖欲哀憐而保護之,亦不可得也。曾在先朝壬辰大亂之後,時事之艱虞,十倍於今日,而相臣沈守慶·鄭琢等,皆以老病乞退,宣廟,卽許缺,終得退死田廬,至今士大夫間,稱頌缺。答曰,省疏具悉。頃日之缺,俱涉未盡,而予過頗重,故心甚悔之。卿其勿爲固辭,以安予心。燼餘
上在昌慶宮。停常參·經筵。
下直,禮山縣監閔應慶。
崔惠吉啓曰,明日常參·經筵,取稟。傳曰,只晝講。
金慶徵,以吏曹言啓曰,承旨有闕,政事何以爲之?取稟。傳曰,明日爲之。
以領議政七度呈辭,左議政二十三度呈辭,傳曰,安心調理。
缺以禮曹言啓曰,東萊府使前後狀啓,彩船·騎行缺駿馬·唐物懇請等事,俱係重大,臣曹不敢奉缺回啓。元狀啓,移送備局,令廟堂議處,何如?傳曰,依啓。
崔惠吉啓曰,頃日禮曹啓辭,梁監軍時御帖,初以頓首再拜書送,而監軍回帖,減去再字,其後御帖,亦去再字,今則以頓首再拜書送事,蒙允。故問安及各處迎慰處下去時,依此爲之矣。卽見黃監軍所送名帖,則只書頓首拜,已送御帖,惟未及改,而此後依梁監軍時例,御帖中亦減再字,宜當。敢稟。傳曰,更觀謝帖,減去,可也。
崔惠吉啓曰,卽見沈都督接伴使李必榮狀啓,黃監軍中軍,以伴使譯官無一人來到云,故日三招問,多有不滿之色云。事極未安,接伴使則辭朝未久,勢不及往矣,差備譯官則初二日督促發行,所當罔晝夜兼程馳進,俾無不及之患,而平安兵使初八日成貼狀啓,有譯官等卽刻來到安州之語,其間稽緩遲留之狀,極爲可駭,請張禮忠等從重推考。傳曰,依啓。
掌令宋時吉來啓曰,若干悖妄之徒,作挐罷傷。措語見上答曰,毋煩。
正言洪琢來啓曰,罷榜一事。措語見上答曰,毋煩。
李德洙,以兵曹言啓曰,宣傳官韓晊,以妻父歸葬事,受由下鄕,過限未還,武臣兼宣傳官朴琳·趙純仁等,七月八月兩朔試射,稱頉不進。如此怠慢之類,不可任其私便,請竝汰去。敢啓。傳曰,依啓。
李德洙,以兵曹言啓曰,宣傳官韓晊等試射連朔不進者汰去事,已爲入啓矣。更加査考,則武臣兼宣傳官鄭倜,以子息成婚事,受由下鄕,亦已過限。近來此輩之托以歸葬·成婚,久曠職事之弊,極爲濫觴,鄭倜亦爲汰去,何如?傳曰,依啓。
韓興一,以工曹言啓曰,本曹郞廳六員內,正郞韓必厚,長生殿,琴是調,接待都監分工曹,佐郞,成櫟,接待都監內工曹,金鳴遠,宮墻修理所差定,只餘正郞朴知警,佐郞羅茂松,本曹三色該掌之事,未遑察任。而琴是調以兼春秋,晝夜入直闕內,分工曹之事,不能察任,當爲遞改,代定無人,至爲悶慮。闕內入直,他司春秋,猶可爲之,琴是調,限監軍回還間,勿爲入直,何如?傳曰,依啓。
韓興一,以接待都監言啓曰,都摠府啓辭,本府郞廳八員內,直宿·監軍·點考之外,或連續差祭,而黃監軍入來之後,則必多擧動,侍衛尤不可曠闕矣,今者都事李洽,接待都監公事郞廳差出,長立闕下,本府宿衛之地,勢難顧見,公事郞廳,則他司之員,猶可爲之,李洽缺差,何如,傳曰,依啓事,傳敎矣。郞廳二員缺無妨,李洽都監郞廳,勿爲改差,宜當。敢啓。傳曰,依啓。
崔惠吉啓曰,領左相呈辭批答,遣史官傳諭之意,敢啓。傳曰,知道。燼餘
上在昌慶宮。停常參,有晝講。
昧爽,流星出王良星下,入天倉星上,狀如拳,尾長五六尺許,色赤。自卯時至辰時,沈霧。
崔惠吉啓曰,明日儒生殿講爲之,視事不爲取稟。傳曰,知道。
崔惠吉啓曰,明日儒生殿講時,命官,何大臣進去乎?取稟。傳曰,右相進去。
有政。吏批,判書姜碩期進,參判未差,參議沈之源缺
兵批,判書李聖求缺
缺,沈諿爲刑曹判書,趙緯韓爲知製敎,金尙爲工曹參議,崔葕爲右承旨,李植爲大司成,許啓爲司藝,廉友赫爲司僕僉正,李尙馨爲刑曹正郞,柳莘老爲刑曹佐郞,沈健爲引儀,金守宗爲內資主簿承議郞行承文院著作,兪棨爲承文著作,李昌馨爲繕工參奉,鄭曙爲禧陵參奉,禹汝楙爲連原察訪兼校書著作,李灝爲聞慶縣監。
兵批,李顯英爲上護軍,趙緯韓·朴由憲·陳誠一爲副護軍。
崔惠吉,以接待都監言啓曰,應辦色郞廳,專掌貿易之事,出用戶曹米·布,貿辦銀·參·雜物,故郞廳長在戶曹,不爲來仕於都監者,乃是前例也。今此都監設立之初,亦依前例,使之分仕于戶曹事,捧甘結矣。今者李時雨·趙啓遠等,摘奸見頉,竝爲拿囚,監軍出來之日,甚爲迫近,雜物辦備之事,一日爲急,而元情處決之際,必費日子,都監之事,極爲可慮。此兩郞廳,竝爲改差,何如?傳曰,依啓。其中戶曹仕進者,令禁府放送。
崔惠吉,以接待都監言啓曰,卽見監軍頭目計開謄本,則數止七十六員,缺。傳曰,允。
崔惠吉,以接待都監言啓曰,監軍時房排所用衣香·紅梅香·中缺紫檀香·沈束香,依例措備事,知委于內醫院,則諉以缺啓下公事,不爲擧行。今此監軍之行,與詔使無異,一依前例,措備待令事,分付,何如?傳曰,依啓。
崔惠吉,以接待都監言啓曰,禮曹啓辭,取考梁監軍時謄錄,則頒勅禮畢之後,仁政殿月廊,有跟隨頭目飯供之事,本曹檢飭供饋,而如都司等將官,別遣宰臣設酌云。此雖其時已行之例,宰臣設酌,事體過重,且丙寅·甲戌等年天使時,皆無此例,令接待都監,參酌事體輕重,從長處置之意,敢啓。傳曰,知道事,傳敎矣。梁監軍時都司等將官,遣宰臣設酌,雖有前例,而天使時皆無此禮,則禮曹啓辭中,宰臣設酌事體過重之說,不無所見。依丙寅·甲戌年例,令該曹缺稟檢飭之意,敢啓。傳曰,知道。
崔惠吉,以接待都監言啓曰,西路五處迎慰,一依梁監軍時事例磨鍊矣事,戶曹已爲啓下。頭目以下贈給,梁監軍時所無,故不爲下送,而接伴使亦知此意下去矣。第念壬戌年事例已久,而甲戌前例,監軍一行及椵島之人,必有明知者。且中軍·游擊以下將官,皆是秩高之人,監軍到安州之後,如有喧爭之患,則接伴使想必援例開諭,而如或至於難處,則將官六員禮單,到京城追給事,相約無妨。敢啓。傳曰,依啓。
李德洙,以接待都監啓辭,傳曰,依啓,其中戶曹仕進者,令禁府放送事,傳敎矣。戶曹仕進者,本府無由的知,移問於戶曹,則戶曹牒呈內,本曹郞廳李時雨,禮曹正郞趙啓遠缺接待都監應辦色郞廳,自初五日分司于戶曹缺敢啓。傳曰,依啓。
缺以接待都監言啓曰,應辦色郞廳趙啓遠,旣已分揀,缺察任之意,敢啓。傳曰,知道。
吏批啓曰,接待都監啓辭內,內資寺牒呈內,本寺官員三員內,直長邊孝誠,奉事李奎男,則宴享廳造果監造官啓下,而只有主簿李馨益,棄官下鄕,米麪色次知,無官員,入啓處置云。本寺旣無他員,則令該曹處置,何如,傳曰,依啓事,傳敎矣。監軍之行已迫,內資寺事勢方劇,而主簿李馨益,棄官下去云,改差,何如?傳曰,依啓。
李德洙,以都摠府言啓曰,今日入直軍士,多爲中日習射,而政事相値,退行之意,敢啓。傳曰,知道。
以左議政二十四度呈辭,傳曰,安心調理。
掌令宋時吉來啓曰,若干悖妄之徒,措語見上答曰,予意已定,須勿堅執。
崔惠吉,以肅寧殿參奉,以入番宗室意啓曰,本殿明日望祭生獐,黃海道,秋夕祭生獐,江原道卜定,而兩祭兼行,故江原道所封生獐,已爲捧用,而黃海道生獐,則日已向西,尙無形影。該曹旣爲卜定之後,後有如此之弊,則莫重祭享,必致闕膳。黃海監司,請推考,以矯後弊,何如?傳曰,依啓。
缺以備邊司言啓曰,京畿監司瓜滿,當在今月,而缺委屬未妥,監軍回還缺未及之患,宜當。敢啓。傳曰,依啓。
缺以刑曹鄭有慶照律定配粘目,傳曰,缺是耶,承旨察啓事,傳敎矣。臣以代房,前後曲折,雖不能詳知,以此粘目觀之,則鄭有慶不盡吐實,故連請刑推,已至二十七次,而自得梁天南之後,歇看鄭有慶。旣請刑推依允之後,反請照律,有違格例,此公事還出給,何如?傳曰,依啓。
韓興一,以訓鍊都監言啓曰,鳥銃別造之役,始自四月中,而諸色匠人,僅僅輳合,定式監董,如無匠人出入之事,一月所造,可至百有七十餘柄,而江差及白副摠時,冶匠·錫匠等,被侵於接待都監,工役不專矣。今因監軍之行,尙衣院匠人八名,接待都監匠人六名,各皆督還,俱係緊重,不得已合十名移送矣。但聞監軍,十一日,已爲乘船云,到京不遠,兩處之役,必未久矣,缺罷卽還送之意,都監及尙衣院,移文,何如?傳曰,依啓。
正言洪瑑來啓曰,罷榜措語見上。殷山縣監李舜民,缺濫授臨民之官,貪婪之政,無所不至,缺如此之人,不可齒在缺。如戶曹·兵曹及司僕寺·掌樂院·宣惠廳等處,缺或稱分兒,月捧私用者頗多,其他諸曹·各司,雖多寡不同,亦有所捧。試以戶曹一事言之,則一官私捧,過於常祿,而不自知檢,此豈體上節省之道乎?請令該曹,査出濫觴之數,一一別單書啓,以補軍需。諸道各官元穀之耗,該曹只取耗而耗,其餘盡爲守令之私用。當此軍興乏財之日,豈可全然抛棄,任其虛費也哉?請令該曹,取其一半,以爲軍國之需。各官歲時進封一事,雖是自古流來之遺禮,而其爲民弊者不貲,況此御供節省之日,臣子何敢安心受此?請令諸道監司,一切禁斷。答曰,不允。李舜民事,此時西路守令,決不可遞易,更加詳察,勿復煩論。
晝講時,同知事李聖求所啓,臣冒忝典醫監提調,本監缺於禮曹,禮曹淸閑之故,自本監定送日守矣。反正後裁省之缺罷日守定送之規,而今者禮曹督立不已,極爲可悶。上曰,旣罷之事,勿爲,可也。
晝講時,同知事李聖求所啓,近來三醫司,絶無人才,抄得年少之輩而敎之,庶望其成就,而今聞生徒之始爲入屬者,移抄於中禁云,極爲可悶,旣屬之後,移定他役,亦似未妥,請奉承傳,俾無橫侵之弊,何如?無發落,取稟。傳曰,知道。使之後勿爲例,可也。
韓興一啓曰,梁天南,初爲愛春,圖出公文,今又僞造刑曹關子,圖脫上來,則果添一罪。而鄭有慶,亦與梁天南同事,仍爲逃亡,還卽現捉,則其罪果無異同,而鄭有慶,今以照律啓請,其間不察之失,著矣。請刑曹當該堂上·郞廳推考。傳曰,依啓。未承服之前,徑請照律,亦甚不缺。燼餘
晝講。入侍時,同知事李聖求,特進官李溟,參贊官韓興一,侍讀官尹坵,記注官琴是調,檢討官吳達濟,假注書鄭泰齊,記事官李之恒。講詩傳豳風,自我徂東山,止無一朝土崩之患也。內下日記
上在昌慶宮。停常參·經筵。
下直,海州牧使金素。
自昧爽至卯時,沈霧。
韓興一啓曰,明日以迎勅初度習儀,視事不爲取稟。傳曰,知道。
韓興一啓曰,公淸道標信齎去宣傳官鄭璘,本月初八日申時出去,初十日酉時,始到公州,則已爲稽傳缺得病,偃然馳啓,極爲猥濫。請鄭璘推考。缺
以咸鏡監司閔聖徵慶尙監司沈演待罪狀啓,傳于韓興一曰,勿待罪事,回諭。
以殿講儒生書啓,傳于崔惠吉曰,生員鄭曙,幼學洪朝海·趙翮,各給一分,進士金嶷,筆四柄·墨三丁·紙四卷賜給。
以左議政洪瑞鳳二十五度呈辭,答曰,當此艱危,大臣豈可辭退,頃日誣陷之言,其心之不公,予已洞燭,卿勿介念,體予意,速爲入來事,遣承旨敦諭。
韓興一,以接待都監言啓曰,軍色事務,最爲繁緊且急,郞廳二員,不得周旋,應辦色郞廳趙啓遠,移差察任之意,敢啓。傳曰,知道。
韓興一,以接待都監言啓曰,今此監軍一行員役,槪以一百五十員名斟酌磨鍊矣。今見計開則僅七十六人,誠爲可幸,第未知護行三差官所率兵丁幾何。磨鍊之數,所當減損,而凡物皆非卽日辦完者,姑以一百五十數仍存,以觀接伴使明白馳啓後,的當措備,宜當。且壬戌監軍,甲戌勅使支待之規,豐略互相不同,今番則參酌兩年謄錄,折衷從略。如非節物,則推移代用之意,敢啓。傳曰,知道。姑以百名磨鍊,可也。
韓興一,以接待都監言啓曰,今見禮曹移文,迎勅吉日,以本月二十一日進定,下諭矣。都監諸事,時未成緖,館舍修治,鋪陳造作,器皿修改之役,雖罔晝夜督促,萬無缺日可完之理。勅使之行,若遽到於晦前,則接待之事,缺華使迎勅之禮,一朝墜地,豈不大可寒心哉?缺
掌令宋時吉來啓曰,若干悖妄之徒,措語見上紀綱漸弛,怠慢愈甚,人不畏法,皆懷自便。今日肅寧殿陪祭時,東班則堂上以上只是九人,三四品亦各一人,其他各司之宦,來參者甚少,西班亦然,不成貌樣,事極寒心。衆所共知,老病人及有公故者外,東·西班無故不參人,請竝命從重推考。答曰,依啓。罷榜事已諭。
正言洪瑑來啓曰,措語見上答曰,不允。
夜五更,流星出北斗第三星下,入乾方天際,狀如拳,尾長三尺許,色赤。燼餘
上在昌慶宮。停常參·經筵。
午時未時酉時,日暈。
崔惠吉啓曰,明日常參·經筵,取稟。傳曰,停。
韓興一,以接待都監言啓曰,此監軍員役,一百五十人斟酌磨鍊事,草記,缺姑以百名磨鍊,可也事,傳敎矣。各色單子,逐一改書,似爲缺,減三分之一事,付標以啓。且將官初以五員磨鍊,缺今亦減去,宜當,付標之意,敢啓。傳曰,知道。
掌令宋時吉來啓曰,若干悖妄之徒,措語見上答曰,勿煩。
獻納李一相來啓曰,措語見上答曰,不允。各司分兒等事,査補禁斷,有傷國體,勿爲煩請,可也。
以監軍前進呈儀註,傳于韓興一曰,盡奉杯,則宰樞以再揖磨鍊,明倫堂茶禮儀註,以單揖磨鍊,前例如此耶?
韓興一,以戶曹言啓曰,本月初六日,以本曹草記,太平館所在雜物,出庫點現,然後可知其用缺用,而副摠方在館裏,未得點檢,極爲悶慮事。傳曰,知道。副摠發行後,卽爲點檢以啓事,傳敎矣。十二日副摠出去之後,卽爲反庫點檢,則床卓·器皿·遮帳等物,幾盡完具,雖有改漆·改色者,其數不多。至於鋪陳,則非但其時漢人等持去者數多,存留者亦皆陋破,不得不改造,而外方卜定席子,必未及到,今方市上貿得,恐有不齊之患,以此爲悶。其所有床卓·器皿·鋪陳雜物,可用與不可用,則都監各色,今方點閱,分秩開錄以啓之意,敢啓。傳曰,知道。
李德洙,以備邊司言啓曰,西路設科之意,固非偶然,而各官都目,守令任其奸吏行姦,人吏·驛屬,盡數參榜,別色各譯,蕩然無形,不可不變通,曾因本道監司狀啓,本司以或者之言,分段仰稟矣。今者臺論重發,又請覆試,公議缺槪可見矣。譯屬·人吏之參榜者過濫,則失信之嫌,有不可缺固無所傷,依前啓下,待其畢試,榜目來到缺敢啓。傳曰,依啓。
夜自初更至五更,月暈。燼餘
上在昌慶宮。停常參·經筵。
金慶徵啓曰,明日常參·經筵,取稟。傳曰,停。
金慶徵啓曰,來二十一日輪臺日次,而以國忌齋戒,不爲取稟。傳曰,知道。
金慶徵啓曰,監軍出來時,碧蹄問安,則依謄錄,臣當進去,而開城府缺進去乎?取稟。傳曰,右承旨進去。
李德洙啓曰,黃海監司狀啓,其中有守令·察訪·邊將等缺厭避故犯,隨其現著啓聞,准期充軍事,承傳施行之語。請奉承傳,非藩臣之所敢爲,而偃然馳啓,事甚非矣,請黃海監司推考。傳曰,依啓。
李德洙,以都摠府言啓曰,今日入直軍士,中日習射,請出標信。傳曰,知道。
以領議政九度呈辭,答曰,安心調理。
以左議政二十六度呈辭,傳曰,須速入來,以濟時艱事,遣承旨敦諭。
李德洙以司僕寺官員以提調意啓曰,自前唐胡差贈給馬匹,未免有累次點退之事,故入受後單子啓下矣。今此白副摠所贈馬,則政院有單子督呈之事,不得已以議政府甲戌年誕日進上仇郞騸馬禾八,單子以入矣,及到接待所,接待所堂上以爲,尾鬣不稱,改以色好有才馬擇來,更將黃海道丙子正朝進上仇郞,亦多雄馬禾六,入贈。受入之後,單子缺則政院謂必有接待所改給草記後,乃可入啓云,下吏卽以其意,往告接待所,則接待所慮其煩瑣,不爲啓知,本寺亦以煩瑣爲念,未卽書啓矣。昨承下問,不勝惶恐之意,敢啓。傳曰,知道。
掌令宋時吉,前啓。答曰,不允。
正言洪瑑,前啓。批答,缺
李德洙啓曰,以宗廟守僕單望單子,傳曰,各司奴子必無未滿九口之理,而如是稱頉,事甚可駭事,更爲下敎矣。臣又招色吏,詰問其所由,則前後變說,以爲新差守僕三人中二人,亦爲免賤者云,若然則本院招問之時,胡不直招?而以免賤·免役之人,塡差三望,實非難事矣。初以單望入啓,下問之後,多費辭說,又爲稱頉,及其窮問,然後乃服其罪,其欺瞞之狀,極爲駭愕。當該官員,任他色吏操縱之習,不能致察,亦可駭矣。請色吏囚禁重治,當該官員推考。傳曰,依啓。
李德洙,以接待所言啓曰,以軍色多事之故,應辦色郞廳趙啓遠,移差軍色矣。應辦色多事,亦難一人察任,前郞廳李時雨,今已蒙允放釋,使之仍察應辦之任,宜當。敢啓。傳曰,依啓。
李德洙,以接待都監言啓曰,內資·內贍兩寺,方以造果等事,日不暇給,而內資主簿金守宗,內贍奉事柳道三皆在外,不可待其還來,竝改差,以在京無故人,當日內口傳差出。且軍色郞廳嚴鼎耉,分長興庫主簿宋彬,病不能察任,以他可合人,改付標之意,敢啓。傳曰,依啓。
崔葕書啓,臣承命往諭于左議政臣洪瑞鳳,則遣承旨敦諭,今玆四度,臣之逋慢之罪,無所逃矣。區區危迫之情,不敢更陳,而宿疾復作,將臻難治之境,計不知所出云矣。傳曰,知道。
李德洙,以兵曹言啓曰,本曹郞官,事務煩劇,不可暫曠,缺修理所及監軍迎接都監各一員分差,現存缺。傳曰,依啓。
李德洙,以刑曹言啓曰,政院啓辭,以刑曹鄭有慶照律定罪粘目,傳曰,此回啓是耶,承旨察啓事,傳敎矣。臣以代房,前後曲折,雖不詳知,以此粘目觀之,則鄭有慶不盡吐實,故連請刑推,已至二十七次,而自得梁天南之後,歇看鄭有慶。旣請刑推依允之後,反請照律,有違規例,此公事還出給,何如?傳曰,依啓事,傳敎矣。梁天南·鄭有慶,皆以掌隷院色吏,行奸用手,各出一張公文之狀,已著於劉禹民之招。而鄭有慶在逃現捉之後,諱不直招,故受刑二十七次,而及其與梁天南一處質問之時,始以一張圖給吐實納段,雖聽天南指揮云,而知情同謀之罪,旣無輕重之分,一張二張之間,亦無加減之律,故認爲缺以照律爲請矣。政院啓辭如此,元公事改付標以入之意,敢啓。傳曰,知道。
李德洙,以軍器別造廳言啓曰,別造鐵缺鐵來之後,纔爲始役,三百部,某條歲前完了計料矣。今因接待都監所侵,匠人六名捉去,已極悶慮矣。只一郞廳,亦差宴享時進上官,未能專一看役。郞廳徐弘履及火藥色主簿李昌業,凡差祭及假郞廳等任,一切勿差,俾專軍物造作,火藥合劑之役,宜當。敢啓。傳曰,依啓。
李德洙,以司僕寺官員,以提調意啓曰,備邊司啓辭據,通信使之行,色馬二匹覓送事,傳曰,依啓事,傳敎矣。常時體大色馬,例爲擇送於內廏,故外寺,時無可用色馬,異域所送,不可不極擇以送,內廏缺五十匹外,亦有加入者,其中二匹擇送之意,敢稟。批答,缺
夜五更,月暈。燼餘
上在昌慶宮。停常參·經筵。
下直,舒川郡守具鳳瑞。
崔惠吉啓〈曰〉明日迎勅二度習儀,明明日宴享習儀,視事不爲取稟。傳曰,知道。
崔惠吉啓曰,卽見迎曙察訪缺啓,則漢人二名解風水者,騎驛馬取枉道,上下山坂缺之罪,該曹自當覆啓處置,而漢人缺請推考。傳曰,依啓。
崔惠吉,以接待都監言啓曰,缺接應之際,多有與都監議處之事,故自前例兼都監缺上矣。接伴使李敏求,都監堂上啓下之意,敢啓。傳曰,依啓。
崔惠吉,以訓鍊都監言啓曰,平安道替防砲手二百名,哨官洪敏立·金體乾等率領,今月二十六日當爲發送。俵衣次步木各一疋,三人竝刷馬一疋,每哨軍器載持馬各四疋,令兵曹題給,落幅紙令戶曹題給。且赴防軍,例爲別試才,論賞以送,今此軍兵,依前例試才論賞,何如?傳曰,允。
崔惠吉,以接待都監言啓曰,濟川亭舊基,只設帳幕,捉魚器具整備以待事,曾已啓下矣。今見接伴使李敏求狀啓,則監軍爲人嗜酒云。或不無乘興出遊之擧,若出往江上,而欲爲乘船,則事甚難處,雖不能如前整備,而軀結大船,或設帳幕以待,宜當。事雖忙迫缺亦無入京後卽日出遊之理,令各該司,急急整備蠶頭嶺缺爲之之意,敢啓。傳曰,知道。
傳曰,史官一員待命,騎馬三匹立之。
牌文,欽差登萊監軍道黃,爲公務事。照得,本道奉旨,宣諭鮮藩,的於本月十七日,自安州繇陸路起行,所爲應用夫馬護送事,宜合先遣牌預備,爲此牌仰。經過各道館站,如遇牌到之日,卽將後開夫馬,照數預備,於本衙門,一例更替護送勅印,毋得增減紊亂有違規制未便,須至牌者。計開。應馬二十匹,刷馬五十四匹,杠箱十二擡,馬上槓箱兩具安全備馳布馬十四匹,右仰經過各道館站等衙門,准此,馬上飛傳。崇禎九年丙子八月十五日,遣行繇安州至王京徹。
傳于崔葕曰,戶曹,色紙依例措缺問啓。
崔葕,以戶曹言啓曰,監軍之行,已到安州,若缺外方卜定之物,萬無及到之理。如市上所有之物,缺以藥房所儲造用,生鰒,海西所産,取用缺可也。且引鰒,當自內出給矣。
以備忘記傳于崔惠吉曰,佶之弟妹,婚嫁過時,予常矜念。今聞其母欲爲上來云,令兩道監司,人馬題給,各別優待。亦令禮曹,依前傳敎,趁卽定給。
崔惠吉,以禮曹言啓曰,卽見黃監軍接伴使李敏求狀啓,則監軍性度甚急,其行亦忙,迎勅日期加擇下送事,馳啓矣。本曹當初九月初六日定期,啓下下諭之後,聞監軍十一日自椵島發船,慮有臨時窘迫之患,以本月二十八日,九月初一日進定,啓下下諭,而又因都監啓辭,以初六日周旋定期事,下諭,則前後下諭,想皆到彼。接伴使必參酌周旋,定期馳啓,今無加擇下送之事矣。監軍張準決棍之事,未知緣何,而一路支待,不可不別樣謹愼,以狀啓缺京畿·黃海兩道監司處,急急下諭,何如?傳曰,依啓。
李德洙,以兵曹言啓曰,監軍外方驛馬,近道則以今月三十日,遠道則以九月初三日,定限上送事,已爲下諭矣。今見接伴使狀啓,則監軍已於十五日下陸,而翌日將爲前進云。迎勅吉日,以九月初六日擇定,而監軍不用此日,必欲於今月晦前入京,則狼狽之患,極爲可慮。江原·公淸道則以今月二十五日,全羅·慶尙道則以今月二十七日,上送之意,更爲發馬知委,何如?傳曰,允。
韓興一,以兵曹言啓曰,卽見平安監司洪命耉狀啓,則監軍護行軍,以馬軍·砲手數三百名,次次替送云。以此事意,摠戎使及京畿監司處,竝爲行移知委,使之一體施行,何如?傳曰,依啓。
掌令宋時吉,前啓。答曰,予意已諭,勿爲堅執。
韓興一,以備邊司言啓曰,紙甲·火箭造作,及西路軍兵紙衣下送,極爲緊切,各道落幅,沒數上納事,知會矣。慶尙右道儒生,入門之數,最多於他道,所送落幅,只十五軸,事極駭愕,本道都事,從重推考,宜當。敢啓。傳曰,依啓。
韓興一,以備邊司言啓曰,前月二十八日成貼,冬至使金堉書狀內,陳都督所在處,問于監軍,答應官,則方在皇城島云。而其後絶無先聲,若如缺之行,不意出來,則接應諸事,必致狼狽。西來唐船處,細缺問,得其實報,連續馳啓事,都督接伴使處,知會之意,敢啓。傳曰,知道。
韓興一,以備邊司言啓曰,江國正,不滿所欲,傍唆監軍,以遼民刷送事,監軍移咨又到矣。前者因江差所言,行文全羅道,已爲括出者,百有九十餘人,待農隙入送事,啓下矣。曾所査出者,別定差使員,一一領來,而其中女人,不可徒步而行,亦必有所帶行李,量發刷馬,公淸·京畿,次次交替,作急上送之意,三道監司處知會,宜當。敢啓。傳曰,依啓。
韓興一,以備邊司言啓曰,監軍以遼民刷還事,今有移咨矣。當初遼民,失所流離,轉入我國地方,有大害於村民,無少益於官家,而諉以上國之缺一一傳送。頃者因沈都督咨會,行文各人所在地方缺報來,遵依來咨內事意,細造花名文冊缺投屬上司,賜牌出宮缺餘存無幾。往在甲戌年詔使時,亦不得已奉常寺·成均館·四學·宗廟署及他各司奴婢,多數抽出,補用於房子房守之役。今亦依此例知委施行,而如此等役,人皆謀避,爲計稱頉,今則一切勿許,俾得成形,宜當。敢啓。傳曰,依啓。燼餘
上在昌德宮。停常參·經筵。
下直,价川郡守具賢俊,果川縣監金念祖,谷城縣監愼三俊。
金慶徵啓曰,今日迎勅二度習儀,臣與左承旨臣崔惠吉,進去,下直。傳曰,知道。
韓興一,以兵曹言啓曰,本曹佐郞嚴鼎耉,病不得察任,改差,何如?傳曰,依啓。
韓興一,以都摠府言啓曰,副摠管成夏宗,會同半行缺之意,敢啓。傳曰,知道。
崔惠吉以四行半缺磨鍊爲之乎?
正言缺來啓曰,罷榜之論,踰月論列,聖批一向牢拒,臣等實未知聖意之所在也。罷榜之變,出於若干悖妄之輩,非多士之所預,而作挐之徒,旣已被罪,則千餘多士之無辜停擧,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其宜矣。況出榜之際,摘去濫僞者,非至一二,而李東亨之巧詐,又爲發露,其冒入借述而混雜,明甚無疑,自有科擧以來,寧有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,則豈非苟且之甚者哉?擧國公共之論,皆以爲可罷,殿下何所惜而持難至此乎?請加三思,亟賜一兪。臣等,以一守令貪婪之事,累日論列,未蒙允命,臣等之悶鬱滋甚焉。舜民,以弓匠之子,濫授邑宰,不自謹飭,缺駭之事,不一而足。至令其父,造弓濟納,多取木同,以爲肥己之缺聞者莫不唾罵,其他潛奸邑婢,剝割民生之罪,有難一一煩數也。無恥縱恣之狀若是,則積失民心,從可知矣。臨亂得力,何可望於此人也?況遐方無告之氓,酷罹貪暴之政,如在得火,不得聊生,則拯救之策,可謂急矣。臣等之不避瀆擾,必欲得請者,良以此也。今若停論,則非但舜民之貪猾,無所自戢,武夫之出守劇邑者,亦將效此,而恣行貪殘之政矣,其於爲民除害之意,不亦左乎?請勿留難,亟命削去仕版。近來西北守令,皆以武弁差送,侵民肥己之狀,罔有紀極,而道路遐遠,聞見不及,貪縱之習,無所懲艾,極爲痛甚。請自今以有名望文官,隨闕交差,以爲憚缺之地。君父旣減御供,則臣子所當損其月俸,君父旣罷數三字缺當辭其歲遺,此實君臣上下,一體節省,以爲半行缺者,乃所以存國體而四行半缺月俸私用者頗多,數字缺寡不同,亦有所俸。請令該曹,査出濫觴之數,數字缺書啓,以補軍需。諸道各官元穀之耗,該曹只取耗缺其餘盡爲守令之私用。當此軍興乏財之時,豈可全然抛棄,任其虛費也哉?請令該曹取其一半,以爲軍國之需。各官歲時進封,雖是自古流來之禮遺,而其爲民弊者不貲,請令諸道監司,一切禁斷。今我聖上,念時事之艱虞,軫生民之困悴,特蠲朔膳,以施子惠之澤,玆實聖德事也。凡在瞻聆,莫不感悅。而慶尙監司沈演,不思宣昭德意,輕徭保民之道,乃敢以事體未安之說,投疏請復,嘗試聖意,非但失藩臣承流宣化之體,顯有逢迎媚悅之態。此事雖似微少,導諛之漸,不可長也。請命罷職。答曰,不允。沈演推考。
掌令宋時吉來啓曰,若干悖妄之輩,作挐罷場,而旣定其缺則千餘多士之無辜竝停,實非國家待士之道,矯弊風正士習,亦不在此矣。加取之事,實無所據,冒入之多,有難煩數。出榜時,參考錄名,摘發濫僞者,亦二十餘人,而復有李東亨之巧詐,則其未摘發者,未知有幾東亨也。況外方文武科初試,或出榜而罷之,或方設而罷之,此則旣已罷榜矣,何獨於京中監試,苟且仍存,使京外有所異乎?輿情益激,久而難遏,請亟命罷榜。答曰,勿煩。
韓興一啓曰,沈演推考事,命下矣。臺諫方以罷職論啓,推考承傳不得奉之之意,敢啓。傳曰,知道。
韓興一啓曰,傳曰,在前天使時,迎勅後由敦義門還宮,而有山臺,故天使不得見矣,今則無山臺等物勅使不見處,由敦義門還宮,如何事,傳敎矣,郊外迎勅後,由崇禮門還宮,數三字缺勅時勢,未及周旋,故自前必由經路,其意有在。今番半行餘缺以急於迎勅,不四行半缺別無可勸之事,勿缺下送,而遠方之人,爲國自奮,已爲上來,不宜還送,以數字缺愾之氣,依他例,令兵曹試才後,副元帥處入送,宜當。敢啓。傳曰,依啓。
韓興一,以備邊司言啓曰,卽接禮曹所報,則黃監軍等處秋夕問安,禮曹公事,皆初八日成帖,而監司處過五日始傳,時急之事,遲滯如此,報本司處置事,入啓,允下矣。自有監軍先聲,元撥之外,添立三撥,其意有在,而滯傳至此,委屬可駭,禮曹公事遲滯處,査出撥將治罪,京畿等三道監司處行會之意,敢啓。傳曰,依啓。
韓興一,以備邊司言啓曰,擺撥之設,專爲急報,如各行先文,不可付諸撥上,致令撥馬之疲困,而今者回還問禮官,乃於先文,書以撥上,已極可駭。問安處先文,亦以撥上上送,必是本官傳給撥兒之致,問禮官問安處及初回缺守令,竝推考,以懲他人,何如?傳曰,允。
韓興一,以接待都監言啓曰,天使所齎勅書,自前某條謄出上送矣。況此宣諭聖意,出於常例之外,未知有何旨意,令接伴使,攢圖於椽房用事之人,謄出上送之意,下諭,宜當。敢啓。傳曰,依啓。
韓興一,以接待都監言啓曰,監軍回還時,船上糧饌等物,依甲戌年例,平安·黃海兩道分辦,預先整齊待候之意,兩道監司及接伴使處,下諭,何如?傳曰,允。
韓興一,以接待都監言啓曰,卽見黃監軍移咨,雖出於威脅恐嚇,圖濟己私之意,而言辭悖慢,極爲痛駭。然而彼旣移咨,不可不回發,令廟堂議處,何如?傳曰,允。燼餘
上在昌慶宮。停常參·經筵。
崔惠吉啓曰,明明日國忌,明日齋戒,視事不爲取稟。傳曰,知道。
金慶徵啓曰,今此迎勅習禮,凡干節目,初·二度,不可不每次設行,俾無疏漏缺。而昨日二度習儀時,只行迎勅之儀,而過於茶禮節目數字缺饕洗,全然不爲擧行。臣等再三詰問,則該吏半行缺旣曰習儀,則豈如是乎?五行缺
韓興一,以備邊司言啓曰,接待都監啓辭內,黃監軍移咨,雖出於威脅恐嚇,圖濟己私之意,而言辭悖慢,極爲痛駭,然而彼旣移咨,不可不回覆,令廟堂議處,何如,傳曰,允事,傳敎矣。黃監軍初到我國地方,意謂接應頻煩,而伴臣·譯官,未及伺候,發怒於此,傲然自大,張皇咨會,威脅恐喝,辭語無倫,固不足與較,而彼旣有言,不可無覆。宜以貴道奉勅東來,而靈效順颿風一日,可踔千里。邊臣纔報,而高駕已迫於東江,小邦物力,自來殘薄,而事出急遽,儀不及禮,宜貴道之見訝也。曷勝惶懼,嚴飭所司,庶無負貴道盛誨之意,善爲措辭,回咨撰完以送,無妨。敢啓。傳曰,依啓。邊臣推治之意,亦爲言及,似可矣。
韓興一,以備邊司言啓曰,以黃監軍回咨草,傳曰,此咨語似未妥當,此意言于備局事,傳敎矣。當初遼缺散漫行走,朝夕轉徙,討食於閭,而今審咨草,有若自缺容受矜恤者然,語不老實,似未妥當。至於貴道按臨等語缺不爲穩,令承文院更加檃括,善爲撰出,宜當。敢啓。傳曰,依啓。
金慶徵啓曰。傳曰,今番勅使所當爲之說話,磨鍊爲之乎事,傳敎矣。臣等以此事,令備局磨鍊以入之意,欲預爲啓稟,而今此宣諭聖勅,出於常例之外,得見接伴使謄送勅書,詳知其旨意,然後方爲磨鍊,故姑爲等待矣。近觀監軍所爲,則伴臣之憀送此本,未易期也。本院所當爲之事,方爲磨鍊,而缺外,監軍所可聞之事,爲先磨鍊,勅書中旨意,則待其謄送,更爲添入之意,令廟堂定奪,何如?傳曰,依啓。
韓興一,以備邊司郞廳,以都體察使意啓曰,平安道入送火藥五千斤,下三道數三字缺全羅西道則已爲輸入,而慶尙道全不上送。風高時半行缺駭愕。慶尙監司四行半餘缺持鳥銃刻期,拜數字缺及新造鳥銃,分給砲手,任意試放等三款,不缺論還出給,使之改回,何如?傳曰,依啓。
韓興一啓曰,缺禁府朴璇照律公事,傳曰,此律是乎,承〈政〉院察啓事,傳敎矣。問于律官,且考律文,則大明律欺詐官私取財條,凡用計欺詐官〈私〉以取財物者,竝計贓准竊盜論,免刺云。大典禁制條,潛賣禁物,如闊細布·彩文席·豹皮等物者,杖一百徒三年,重者,如鐵物·牛馬·金銀·珠玉·寶石·焰焇·軍器之類則絞云。而用詐欺官私之律,則不知潛商物之多少。用潛賣禁物重者之律,則亦不知鐵物·軍器之物,亦在其中。故以杖一百徒三年律,以爲照斷云矣。傳曰,知道。
韓興一,以司饔院官員,以都提調意啓曰,假提調豐萊君瀿,本院宴享初·二度習儀時,皆爲稱病不進,請推考,以懲怠慢之習。傳曰,依啓。
韓興一,以備邊司郞廳,以都體察使意啓曰,去七月十九日晝講時,特進官李時白所啓,精抄軍兵給復習藝事,今當擧行,而但缺見形貌抄出給復,則渠等必不以給復之故,而盡心習藝。臣之愚計,竊欲用兵書等之自擇之法,今年試才而給復,明年又爲試才,因其入格而賞之以給復,則人人自勸,必皆盡心習藝矣。上曰,此言甚好,精抄事目中,入此條件,令體府量處,而京畿軍兵,則自所屬,爲先依此爲之,可也。又啓曰,凡軍中,必有腹心精銳之兵,乃可用於緩急之日,而南漢分軍,數雖萬餘,而皆分守城堞,故餘無閑遊之人。今若募得,不入編伍中,而自願入城中同事者,或稱假率,或稱牙兵,帶率,如何?上曰,問于體臣爲之事,傳敎矣。凡缺平之規,必復抄擇團束之後,加之以賞罰,以爲勸懲之方,數三字缺況我國人心不淳,避從軍之役,誰肯爲五十卜復半行餘缺又多給於乙者,則得者四行半餘缺莫得願入城中,亦甚四五字缺觀勢量處,宜當。敢啓。傳曰,依啓。其中試才藝之策,用之似可,畢抄後更議處之。
公淸監司成大重身死啓本。傳于崔葕曰,復職,使之趁卽禮葬。
韓興一,以承文院官員,以都提調意啓曰,黃監軍前遼民刷還事回咨中,初云准沈都督咨,行會各人所在地方,刷出之矣。更爲査考,則都督曾無刷還咨文,乃江國正有請刷之言,卽爲誤認爲都督咨,故今改稱爲江參將之言矣。敢啓。傳曰,知道。改定措語,亦未妥當,依前日回咨之意,撰出,可也。
掌令宋時吉來啓曰,若干悖妄之徒,作挐罷場,而旣定其罪,則千餘多士之無辜竝停,非國家試士之道,矯弊風正士習,亦不在此矣。加取之事,實無所據,冒入之多,有難煩數。出榜時,參考錄名,摘發濫僞者,亦二十餘人,而復有李東亨之巧詐,則此外未發者,未知有幾東亨也。況外方文武科初試,或出榜而罷之,或方設而罷之,此則旣已罷榜矣,何獨於京中監試,苟且仍存,使京外有所異乎?輿情益激,久而難遏,請亟命罷榜。答曰,勿煩。
正言洪瑑來啓曰,罷榜之論,踰月論例,聖批一向牢拒,臣等實未曉聖意之所在也。罷場之變,出於若干悖妄之輩,非多士之所預,而作挐之徒,旣已被罪,則千餘多士之無辜停擧,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其宜矣。況出榜之際,摘去濫僞者,非止一二,而李東亨之巧詐,又爲發露,其冒入借述之混雜,明甚無疑。自有科擧以來,寧有如此雜亂之時乎?至於外方文武科初試,或罷方設之場,或罷矣。何獨於京中監試,仍存其榜?豈非苟簡之甚者哉?臣等實未知,聖意之有何所惜而持難至此乎?四行半餘缺於此等細微之事,數三字缺,是殿下之意,以節損省約,皆以爲有妨於國體,而數字缺通也。此臣等之所大憂也。如戶·兵曹及司僕寺·掌樂院·宣惠廳等處,或稱丘債,或稱分兒,月俸私用者頗多。其他諸曹·各司,雖多寡之不同,亦有所俸。請令該曹,査出濫觴之數,一一別單書啓,以補軍需。諸道各官元穀之耗,該曹只取耗之耗,其餘盡爲守令之私用。當此軍興乏財之時,豈可全然抛棄,任其虛費也哉?請令該曹取其一半,以爲軍國之需。各官歲時進封,雖是自古流來之禮遺,而其爲民弊者不貲。請令諸道監司,一切禁斷。今我聖上,念時事之艱虞,軫生民之困悴,特蠲朔膳,以施子惠之澤,反實聖德事也。凡在瞻聆,莫不感悅。而慶尙監司沈演,不思宣昭德意,輕徭保民之道,乃敢以事體未安之說,投疏請復,嘗試聖意,非但失藩臣承流缺化之體,顯有逢迎媚悅之態。此事雖似微少,遵諛之漸,不可長缺。豈可尋常推考而止哉?請命罷職。我國素無敎養之兵,有訓鍊都監數千之卒,頒料給保而衣食之,定將束隊而敎鍊之,庶幾得力於緩急。而竊聞都監六七年來,專廢老除之法,白髮皤皤者,相雜於行間。今使該郞,査出其年滿六十者,其數至於三百九十餘人,其中亦有年過七十者。六七十老殘之卒,將安用於戰陣哉?昔者周世宗,謂侍臣曰,農夫百,不能養甲士一,奈何浚民之膏澤,養此無用之物乎?須大閱諸軍,斥其羸老,然後所向克捷,此實戎政之大要也。請令都監,急急汰去其老病,更抄精銳,以爲實用之地。訓鍊都監軍逃故·老除者之保,多至六百數字缺餘名,而時存砲·射手,三保未充者甚多。所當一一移給,以均缺仍踵舊習,例自故布,積置累百同,終歸閑漫之半行餘缺等未充者,俾無四行半餘缺其職事,物情莫不痛駭。請訓鍊都監大將缺禛,亟命罷職,其代各別擇差,一洗都監之積弊。頃日缺副摠之西還也,艱隨譯官,私自落後,率漢人二名,看山於臨津下流,翌日始乃追往云。其不有國法,恣意橫行之狀,極爲痛駭。請令該院,査出其姓名,拿鞫定罪。接伴使亦不無不能檢飭之失。請命推考。答曰,不允。軍兵老除事及保布移給事,竝令都監參酌處置。譯官拿鞫等事,依啓。
韓興一,以接待都監言啓曰,今見工曹啓辭,監軍遊觀馬子船,請以京江所捉船,擇其大者,編駄排設矣。遊觀之船,勅使及宰樞十二員列坐,必須廣闊,然後可以周旋。京江及水上船,雖極大者,決難排設,胚駄三四隻,勢甚難便。販鹽大芿朴船,雖非黃海道,而京江近處,亦必有往來者。如使一人乘船下去,搜擇於水下諸處,則數三日之間,不無可得之理。令該曹十分用力搜得,俾於四五日內,泊漢江,宜當。敢啓。傳曰,依啓。
韓興一啓曰,臺諫出去,請出開門標信。傳曰,知道。
夜四更五更,月暈。燼餘
傳曰,諫院啓辭,我國素無敎養之兵,只有訓鍊都監數千之卒,頒料給保而衣食之,定將束隊而敎鍊之,庶幾得力於緩急,而竊聞都監六七年來,專廢老除之法,白髮皤皤,相雜於行間。今使該郞,査出其年滿六十者,其數至於三百九十餘人,其中亦有年滿七十者,六七十老殘之卒,將安用於戰陣哉,昔者周世宗,謂侍臣曰,農夫百,不能養甲士一。奈何浚民之膏澤,養此無用之物乎,須大閱諸軍,斥其羸老,然後所向克捷,此實戎政之大要也。請令都監,汲汲汰去其老病,更抄精銳,以爲實用之地。訓鍊都監軍逃故老除者之保,多至六百六十餘名,而時存砲·射手,射保未充者甚多。所當一一移給,以均苦歇,而都監仍踵舊習,例自故布,積置累百同,終歸閑慢之費,極爲可駭,亦令都監査考軍案,移定於未充者,俾無無保偏苦之弊。答曰,軍兵老除事及保布移給事,竝令都監參酌處置云云事,捧承傳矣。諫院所論兩件事,實合事理,臣等固當奉行而已。第於其間,多有曲折,不得不更爲稟處焉。都監軍兵丁卯戰亡者二百十七名,庚午老除二百二十名,以此欠縮之數,多至四百三十餘名。各道式年例定之軍,則元數旣爲不敷,而今則五年爲限。而一年之內,物故者甚多。逃亡者亦有之,元額日漸減縮,故癸酉年京中砲保四百五十餘名,陞戶充補,僅成哨數,都合總數,則四千四百餘名矣。若一從老除之規,六十以上,悉爲汰去,則非但哨數益減,無以成形。加之以當初入屬時,渠必例爲添加年歲,以爲後日徑先免役之地。故此事泛然觀之,則誠爲未妥。而趁未老除者,其勢亦有所不得已者,而且有老軍使役之處,一朔定送六十七名,依入番軍例,四運分定,則至於二百六十八名,都監五色役處,皆是緊着不可已者耳。且奉足一事,則都監設立時,每名各給三保,已有事目,而自望充定,其勢不易。故目今三保俱無者三百五十九名,無二保者一百九十名,無一保者六百九十一名,而前後逃故軍奉足共六百六十四名,移給於一千二百四十名,無奉足之軍,則不滿二分之一,故收其價布,每於歲末,考其無保者,分給衣資矣。今依諫院啓辭,以其頉保,移給無保者,則得保者居半,而不得保者亦居半。其得保者,固以爲幸,而不得保者,竝與歲末應受衣資而失之,其冤不亦甚乎?從前未卽移給者,乃以此也。今則反覆思量,姑欲就元無三保者,定給二保,元無二保者,定給一保。一保則各其戶首,使之依前自望,似或便當,而頉保之數,未滿於應爲移給之數,以此爲慮。且保布事亦有一說,海西保砲,團束赴西,故名雖在案,前後不得收布者,一千二百餘同。今雖有捧,未滿其半。初則自兵曹量送布木,數年之後,卽爲停止。試以今年之事言之,則例防·別防前後赴西交替者,多至一千四百名,而資裝木分給之數,八十四同。且歲末無奉足軍,衣資分給之數,亦至七同九疋。以此計之,則無戶之布,一年所用,幾至九十一同,軍需之木,若無所儲,空手而坐,則不時之用,從何辦出乎?以六百餘名之保布,遍給於一千二百餘名之軍,而且有餘布,則其不歸閑慢,據此可知。大抵砲保收捧散給之事,至爲詳悉,各邑陳省,必得提調照訖。然後郞廳躬親捧之,卽爲分給,逐月會計,以報提調。且本局以權設衙門之故,自提調以下,本無丘債,則一丁之布,寧有空費之理也?然諫院啓辭,極爲嚴切,少待大將出仕,臣等會同商確,稟裁處置之意,敢啓。答曰,知道。訓局謄錄
上在昌慶宮。停常參·經筵。
卯時辰時,日暈兩珥。自午時至酉時,日暈。
韓興一啓曰,左議政洪瑞鳳上疏到院,而齋戒之日,不敢捧入之意,敢啓。傳曰,知道。
侍生黃孫茂,頓首拜首缺九月初一日捧勅入城,此後票文一度。
韓興一,以接待都監言啓曰,缺見接伴使李敏求狀啓,則九月初一日定欲進京半行餘缺彼必無德四行半餘缺語未妥當,依前數字缺出,可也事,傳敎矣。竊考前後文書,近年曾無數字缺事回咨之事,惟甲戌年因都督咨,刷還遼民,其時有回咨,而其咨意與今日回咨,別無異同,聖批所敎前日回咨者,伏未知指何咨也?敢稟。傳曰,知道。今番措語與前咨,稍似不同,一依前咨爲之,可也。
韓興一,以禮曹言啓曰,今此迎勅節目,依梁監軍時儀註,郊迎及闕庭行禮時,儒生勿爲隨參事,已爲啓稟磨鍊,監軍前所呈儀註,亦以此磨鍊書送矣。今見接伴使狀啓,則監軍甚自尊大,以接待體貌不重,生怒云。入京後節目,似當一依天使時例,不可有所差別,以致嗔怒。儒生隨參節目,御覽儀註中添入,知委館學,使之自三度習儀,依此施行,爲當。第此監軍前所呈儀註中所無,或不無疑問之弊,然答以逢迎皇勅,禮當極其祗敬,猶恐有所不盡。故雖儀註所不及者,亦爲之,亦似無妨。敢啓。傳曰,依啓。
司諫林堜啓曰,微末小臣,迂缺固陋,而十四年間誤恩非一,涓埃未效,罪積如山,常懷怵惕,若無所容。況此發譴之餘,自分終身於丘壑,不意玆者,新命遽下,驚惶感泣。力疾就道,行到井邑縣,又聞移除諫院,尤出夢寐之外,臣誠震懼,罔知攸措。滌瑕蕩垢,聖度如天,非臣糜粉,所爲仰報,而已試無用,聖明洞察,呼唱往來,臣亦自愧。矧今聖上,惕勵振作,籲俊圖治之日,如臣疲劣,豈合復叨言地?且臣素有狗馬之疾,頃於國葬時,趨赴郊哭,啼洛添傷,舊疾復發,經夜呻吟,蹇躄尤劇,行步難便。承命拜恩,因知一日爲急,而中途苦痛,又患寒熱感冒之症,調治淹滯,寸寸前進,登程二十餘里,始得達於闕下,程限已踰,稽慢罪極。以此以彼,決不可數字缺請命罷斥臣職。答曰,勿辭。
正言洪瑑來啓曰,半行餘缺甚重,中途留滯四行半餘缺司之任,亦姑三四字缺敢啓。傳曰,知道。
李德洙,以備邊司言啓曰,陳提督接待所缺諿,今明將爲發行,與提督相接時問答說話,曾於李敏求之將行,已爲啓下矣。今更思之,提督受命東來,體面尊嚴,專制一方,責任極重,請兵·請糧·請船·請馬,而一切不許,事理未安,以四件事,若爲提問,則小邦物力,自來殘薄,重以丁卯之變,澌渴無餘。所言之事,雖欲悉力曲副,有似刮毛龜背,而缺切同好,當啓知以處云。察言觀色,措辭善對,以存餘地,爲當。前問答加減,稟奪以送之意,敢啓。傳曰,知道。
韓興一啓曰,以備邊司平安監司狀啓粘目,傳曰,所謂善處云者,何意耶,承旨察啓事,傳敎矣。旣以自此指揮,亦無善策爲言,而終使邊臣觀勢善處,似欠指一分付之意矣。然此皆出於不得善處之缺有此云云,則臣何敢容喙於其間乎?敢啓。傳曰,知道。
韓興一,以工曹言啓曰,接待都監啓辭內,節該販鹽大芿朴船,雖非黃海道,而京江近處,亦必有往來者,如使一人,乘船下去,搜擇水下諸處,則數三日之間,不無可得之理,令該曹十分用力搜得事,已爲允下矣。本曹郞廳,出去江上,可合船隻,方爲執捉,而如水下諸處,則皆是京畿各官地方,該曹郞廳,發送捉船,事體不當。且無前規,只送吏卒,則必爲受賂故放,徒貽弊端,決無捉來之理,亦甚難便。如陽川·金浦·通津·高陽·交河·豐德等地,或有停泊之處,則各處本官,可以搜出。令京畿別定差使員,急急捉得,漢江回泊之意,觀察使處行移,何如?傳曰,依啓。
韓興一,以戶曹言啓曰,各日宴享時,大小膳當用牛肉,卽今牛疫大熾,病斃之中,人不敢食,雖欲擇其不病者用之,安知其畜病之有無乎?用之於宴享數字缺當以生鹿代用,應用預差竝十五首。令水原防半行餘缺海島,排日上納之四行半餘缺馬宴爲始,當爲贈三四字缺三等之上,有都司以下七將官。盧太監時,則一二三等之上,有劉爵·王惟政·盧廣敬·盧廣德等四人。今則只有一二三人。而中軍遊擊·內丁都司·旗鼓都司等三員爲一等,艱轎都司·勅印都司·管家書辦·沈鎭差官等二十一員爲二等,皂隷率朝祿等及轎夫竝七十名爲三等。今此一等三員,皆是秩高將官,似難以梁盧一等例待之。若以將官例待之,則今之二等爲一等,三等爲二等矣。臣等反覆參商,梁監軍時一等以下,贈給之數似略,盧天使時一等以下,贈給之數似多。今則參酌折中,此一等三人,則以梁監軍時將官例待之,而綿紬·白苧布,各減一匹,二等二十一人,則以盧天使時二等預待之,而白布一匹,代以白苧布一匹,三等七十人,亦以盧天使時三等例待之,而加給白布一匹,似爲宜當。梁·盧兩行,頭目贈給前例,竝別單書意。仰稟睿裁。傳曰,依啓。三等勿爲加給,似當更議處置。
李德洙啓曰,臺諫出去,請出開門標信。傳曰,知道。
夜自二更至四更,月暈。五更,月暈。白雲二道如氣,出自乾方,貫暈邊,直指巽方,長竟天,廣尺餘,良久乃滅。燼餘
上在昌慶宮。停常參·經筵。
自辰時至午時,日暈。
崔惠吉啓曰,明日常參·經筵,取稟。傳曰,停。
崔惠吉,以吏曹言啓曰,臺諫有闕,而今日國忌,政事何以爲之?取稟。傳曰,明日爲之。
李德洙,以都摠府言啓曰,副摠管尹暉,備邊司坐起,晝數三字缺信。傳曰,知道。
崔葕,以戶曹言啓曰,以監軍到半行餘缺傳曰,依啓。三等勿爲加給,四行半餘缺筆墨勿減數字缺傳于李德洙曰,史官一員待命,騎馬三匹立之。
李德洙,以備邊司言啓曰,卽接慶尙監司馳報,有云通信使登船已迫,船上雜物,公淸道所定者,尙不輸納。通問於公淸道,則回送內,該曹關內,只有盤纏雜物輸納之語,而船上什物,則不爲擧論。以此未及分定於各官,以本道沿邊所有,推移充給。價木輸送,以償其價云。當初該曹,不爲明白分付,以致狼狽,委屬未安。其時當該堂上·郞廳,各別推考。什物則不得已自本道推移備送,公淸價木,亦爲一一輸送,以酬其價事,慶尙·公淸監司處,更爲知會,宜當。敢啓。傳曰,依啓。
黃監軍平壤閱箕封有感韻,約法八章闢箕封,井田善政至今存,萬國衣冠俱殊缺,獨羡商裔華風同。文學風流追鄴下,山壑競秀竝溜缺,詰爾戎兵固彊圉,世守東藩稱上公。望箕塋有感韻,當年缺狂恥臣周,洪範九疇闢天經,八章約法流澤遠,萬年弓缺象新。
次韻,東隅壤界近先封,政賴箕疇九法存,城郭居民今日變,井田疆域舊時同。衣冠尙效殷人白,草木□連岱畝靑,聖世威靈方遠暢,忻依赤舃覩明公。三仁心迹去殷周,萬缺嘉言散六經,爲是衣冠封葬地,墓門松柏至今新。
夜一更,流星出危星下,入箕星上,狀如鉢,尾長三四尺許,色赤。自三更至五更,月暈。燼餘
兵曹啓曰,別抄騎兵各技試才入格者,別單書啓,居首者給米放送,之次·之之次,竝依前例論賞之意,敢啓。傳曰,居首者給米放送之言,似涉不察,此草記還出給回啓云事,傳敎矣。去六月念後試才居首者,爲先放送,而以其下番之日不遠,故特命給米放送。七月居首者,則前期一朔放送,故自本曹入啓,不爲給米矣。今此騎兵,亦於九月,將爲下去,立番之不多,故依六月朔試才居首者,給米放送之意,書啓,而試才論賞,已成規例,不必更煩睿裁,故次次施賞事,竝入於啓辭矣。今承不察之敎,不勝惶恐,敢此稟啓。傳曰,知道。終朔施賞規例,相考稟處回啓云云事,傳敎矣。臣來在接待都監,紛擾之中,不能思量,率爾回啓,屢煩聖敎,極爲惶恐。昨日筵中,臣聖求,親承傳敎,聖慮所及,極爲允當。今此騎兵下番之期,只隔數日,雖先放送,似無施賞之意,依前之次賞給例,米三斗,木一疋外,加給木一疋,似爲得宜,伏惟睿裁。傳曰,依啓。鳥銃三發三中者,兒馬一匹賜給。且今番軍士,入格者最多,此實衛·部將及敎師等,盡心敎鍊之功也。事甚可嘉,依事目施賞回啓云云事,傳敎矣。當初事目磨鍊時,以部將二員擇定,專掌敎鍊,責其成效,功勞最著者,雖未仕滿,六品遷轉爲辭矣。因傳敎,令訓鍊都監次知敎鍊,故中軍李顯達,別將申瀄,千摠李井吉·申應材,知鼓官金文男·金彦信等,主掌敎鍊之事,而敎師林莫生等八名,輪替敎習云。此人等,似當量其功勞,差等論賞,而敎鍊之事,只是數朔,功役不多。更觀後效,參酌施賞,似爲得宜,而係干恩命,自下不敢擅便,上裁,何如,傳曰,知道。朔數雖不多,旣有顯著功勞,不可不施賞矣,回啓云云事,傳敎矣。中軍李顯達,別將申瀄,千摠李井吉·申應材等,雖曰主掌其事,而不過定送敎師,間或輪往敎場,試閱而已。似當觀其終始勤仕,着實擧行與否,徐爲論賞,而知鼓官金文男·金彦信,自初長立檢飭。敎師八人中,姜得立·趙從曄等所敎砲手,成才者三十八名,林莫生·崔大浩等所敎砲手,成才者二十名,用劍敎師金全最·李聖佐等所敎,成才者八名,申貴立·金景信等所敎,成才者六名,以此差等施賞,宜當,而係干恩典,自下不敢擅便,上裁,何如,傳曰,依啓。金文男以下,自本曹參酌施賞,回啓云事,傳敎矣。金文男等十名,以米·布分等題給之意,敢啓。傳曰,依啓。兵曹謄錄
上在昌慶宮。停常參·經筵。
傳于崔惠吉曰,明日晝講爲之。
府啓,若干悖妄之徒,作挐罷場,而罪其人,則千餘多士之無故竝停,實非國家待士之道,矯弊風正士習,亦不在此矣。加取之事,實無所據,冒入之多,有難煩數。出榜之時,參考錄名,摘發濫僞者,亦二十餘人,而復有半行缺幾東亨也。四行半餘缺之任,特遞事,數三字缺悉卿懇,卿辭至此,宗宰之任,當勉副數字缺副提學鄭蘊辭狀。傳曰,遞差。
院啓,罷榜之論,逾月論列,聖批一向牢拒,臣等未曉聖意之所在也。今者罷場之變,實由於若干悖妄之輩,元非多士之所預,而作挐之徒,旣已被罪,則千餘士子之無辜停擧,非國家取士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其宜矣。況出榜之際,摘去濫僞者,非止一二,而李東亨之巧詐,又爲□露,其冒入借述之混雜,明甚無疑。自有科擧以來,寧有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,則豈非苟且之甚者哉?擧國共公之論,皆以爲可罷,殿下何所惜而持難至此乎?更爲三思,亟賜一兪。人臣事君之義,異於婦寺,豈可務豐缺奉,而不思宣昭德意之道乎?今我殿下特蠲朔膳·缺物,以蘇民命,德施之普,何可量也?慶尙監司沈演,乃敢陳疏請復,已極無謂,而其言曰,水陸各官,隨産封進,是豈責辦於民間者云。今夫進上物膳,分定於列邑者,無非土産而賦於民者,常收什百之價,缺魚一箇之直,至木一匹,銀口魚一箇,租一石,石榴一箇,租一石,他物類是。至於生鮑·全鰒等物,雖出於海率,而可合封進者絶少,或有防納者,或有價納者,或有□定民結者。全鰒一帖之直,至百斗之米,生鰒數字缺之。柿·栗·柏子等物,設或官備,而人情之費,亦甚不數三字缺上手持,人情馬載之語,自古有之。寧有半行餘缺甚於今年四行半餘缺終乎?及期四五字缺卽復,獨無民言乎?其言之不近無倫,一至數字缺臣,目覩民隱者,亦發如此之言,殿下深居九重,其何缺知蔀屋剜心之痛乎?殿下於此,若不痛斥,而少有假借,缺諂佞回諛之言,日進於前,此臣等之所大懼者也。請慶尙監司沈演,亟命罷職,以爲人臣容悅者之戒。臣等所論訓鍊都監之弊,實非尋常之事,變革之擧,不容少緩,而殿下不爲快缺,乃令都監參酌處置,臣等竊惑焉。凡所以參酌者,以其利害之難辨,是非之難明也。今此兩款之事,利害昭然,是非判然,有何疑晦之端,而必令參酌乎?況矯弊之道,必須得人而後可行,安有不易其誤事之人,而能革其弊者乎?申景禛,以與國同休戚之臣,受此莫大之任,其委寄倚仗之意,誠非偶然,而當殫心竭力,修擧廢墜,以徇國家之急,而顧乃放恣缺,不擧其職。至於年滿老除,乃是常法,而積年淹置,致令缺老卒,尙偏於行伍。逃故·老除者之保,自有移給於闕保者,以均缺歇,而利其收布,無意蘇殘。逐年所收,不知其幾百同,而多有缺於閑慢之費,此非可駭之大者乎?其他種種弊政,亦可以反隅缺。大抵景禛,爲人固滯,不通下情,處事乖謬,積失軍心,國言藉藉。皆以爲必僨國事,特以貴戚之故,人〈莫〉敢言,殿下獨〈未〉之知耳。況其疾病沈痼,累月不出,莫重軍政,淹滯已久。當此朝夕待變之日,豈可任其從容養病,曠廢職務哉?請訓鍊都監大將申景禛,亟命罷職。其代各別擇差,使之簡缺悉㑀老殘,更抄精銳,以爲戰陣實用之地。逃故·老殘數三字缺移定於無保者,以紓單丁偏苦之怨。答曰,不允。沈演六七字缺敢陳不安之中情,可謂迂矣,雖然啓辭之半行餘缺申景禛,才器非凡,今此下幾字缺。燼餘
有政。吏批,南老星爲兵曹佐郞,洪命一爲司書。春坊日記
上在昌慶宮。停常參,有晝講。
大司諫尹煌,獻納李一相,正言洪瑑·兪榥啓曰,臣等竊觀,今日民生內困,寇賊外狺,倫齎之禍,昭在目前,群臣上下,若不苦心極慮,痛絶宴安之私,缺膳之志,則萬無拯濟之望。而殿下之志,有歉於誠四五字缺忸於私便,徒以傷損體面爲未安,而罔念半行餘缺。敢以省約之四行半餘缺,而反令廟堂四五字缺弊,實是曉然明知之事。且論主將之失,而數字缺監酌處。至如沈演之疏,罔民諂上之態,甚可惡也。臣區區之誠,只欲斥藩臣容悅之非,彰君上勤民之實,非缺爲情外之言。而昨承聖批,至以時人所尙等語爲敎,顯示厭惡之色,前後振作節損之敎,因此曰字之批,盡歸缺文具,大聖人一哉之心,果如是乎?臣等不知當初特蠲之命,亦出於群下之所尙,而非殿下之本心耶?然則殿下節省之擧,本無由中之誠,而特是外施之仁也。噫,自古媚悅之輩,必借疑似之說,以迎合上心之所好,故其言似忠,其意似誠,人主自不覺陷溺於其中矣。今沈演之所爲,亦不免此缺故臣等直斥而不饒。申景禛之病廢職務,必僨國事之缺,臣等詳知而習聞,到今論之,亦已晩矣。而殿下以輕論缺之,無非臣等事君無狀,不能見信之致,不可一刻仍冒。請命遞斥臣等之職。答曰,勿辭。
院啓,罷榜之論,逾月論列,聖批一向牢拒,臣等實未曉聖意之所在也。罷場之變,出於若干悖妄之輩,非多士所預,而作挐之徒,旣已被罪,則千餘多士之無辜竝停,非國家試士至公之意也。一所加取之擧,雖出於處變之權,而創開無前之謬規,壞了取士之常憲,公議之譁然,固其宜矣。況出榜之際,摘去濫僞者,非至一二,而李東亨之巧作,又爲發露,其冒入借述之混雜,明甚無疑。自有科擧以來,寧有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,則豈不苟簡之甚者哉?擧國公共之論,皆以爲可罷,殿下何所惜,而持難至此乎?請加三思,亟賜一兪。殿下之特蠲朔膳五行餘缺之文具也。請數字缺命罷職,以爲人臣容悅者之戒。大將爲任,〈主〉一數字缺,所當修明軍政,敎鍊士卒,以爲國家緩急之備。申景禛以勳戚之重臣,受此莫重之任,驕恣怠慢,不察〈職〉事,遂使一軍精銳,變爲老殘無用之物。且其爲人固滯,不通下情,處事乖謬,積失軍心,脫有警急,必貽僨事缺患。況其疾病沈痼,曠廢職務,當此朝夕待變之日,豈不可寒心哉?請訓鍊都監大將申景禛,亟命罷職。其代急急擇差,使之簡閱軍兵,汰去老殘,逃故·雜頉之保,一一移定於闕保者,以爲戰陣實用之地。臣等曾聞白副摠之西還缺有一譯官,與漢人二名,看山於臨津下流,不勝驚怪,啓請拿鞫而蒙允矣。今觀戶曹參判李溟上疏,則以其墳山看定事,遣子偕行,乃於坡州路旁,相其葬地云。此雖出於缺至情,其擅率漢人,任意行走之狀,極爲可駭。秩高宰缺犯邦憲,其無識妄作之罪,決難容貸。請李溟亟命罷職不敍。答曰,已諭。李溟推考。
府啓,若干悖妄之徒,作挐罷場,而旣罪其人,則千餘多士之無辜竝停,實非國家待士之道。矯弊風正士習,亦不在此矣。加取之事,實無所據,冒入之煩,有難煩數。出榜時,參考錄名,摘發濫僞者,亦二十餘人,而復有李東亨之巧作,則此外未發者,安知有幾李東亨也?況外方文武科初試,出〈或出榜而罷之,或方設而罷之,此則旣已罷〉榜矣,何獨於京中監試,苟且仍存,使京試有所異乎?輿情益激,久而難遏,請命罷榜。近來風水之說,爲一世膏肓之弊,識者之寒心,久矣。戶曹參判李溟缺居宰列,惑於左術,私遣其子,邀致白副摠下人,歷缺道出入。至於經宿,已極駭愕。而臺論旣如是半行餘缺縱恣無忌,輕缺。燼餘
晝講。入侍時,知事姜碩期,特進官李時白,參贊官崔惠吉,侍讀官尹坵,檢討官李裯,記事官柳莘老,假注書金鋿,記事官李之恒。講詩傳豳風,自旣破我斧,止豈得而私文哉。內下日記
晝講時,特進官李時白啓曰,中日試才之時,若射砲,則易爲等第,至於用劍,則爲試官者,不知劍法,誤爲等第,非但取其笑侮,軍情亦不悅服矣。上曰,兵曹·都摠之官,不知用劍之法,徒以年少勇躍者爲能,殊甚不當,兵曹變通,可矣。今若考文於武夫,則何以解見?此事類於是。上曰,外方之軍,未有解劍法者,若觀此傳學則尤爲善矣。李時白曰,非但此也。兵·水使亦或有不解陣法者,若以習於能甲兒者,差遣兵·水營虞候。且以能解劍法者,差遣兵·水營軍官,使之敎鍊,何如?上曰,依爲之。訓局謄錄
上在昌慶宮。停常參·經筵。
院啓,罷榜之論,爭執踰月,而聖批一向牢拒,臣等實未曉聖意之所在也。罷場之變,出於若干悖妄之輩,非多士之所預,而作挐之徒,旣已被罪,則竝停千餘無辜之擧子,非國家試士至公之意也。一所加取之擧,雖出於處變之權,而創開無前之謬規,壞了取士之常憲,半行餘缺濫僞者非止一二,四行半餘缺請加三思,亟賜一兪。殿下數三字缺乃所以躬先節儉,勤恤民隱者也。沈演數三字缺請復,是不過貢其私悃,嘗試聖意也。臣等之累次論列者,蓋欲以廣聖上懷保之仁,而塞臣下迎合之路也。聖上不斥藩臣請復之罪,反下未安之敎,是殿下勤民之不誠,而諂媚之言易入也。擧國元元,豈復有信殿下之令,而懷殿下之德哉?臣等竊恐憂民十行之敎,終歸於無益之文具也。請慶尙監司沈演,亟命罷職,以爲人臣容悅者之戒。大將爲任,主一國之兵柄,所當修明軍政,敎〈鍊〉士卒,以爲國家緩急之備。而申景禛以勳戚重臣,受此莫重之任,驕恣怠慢,不察職事,遂使一軍精銳,變爲老殘無用之物。且其爲人固滯,下情不通,處事乖謬,積失軍心,脫有警急,必貽僨事之患。況其疾病沈痼,缺職務,當此朝夕待變之日,豈不大可寒心哉?請訓鍊都監大將申景禛,亟命罷職。其代急急擇差,使之簡閱軍缺,悉汰老殘,逃故·雜頉之保,一一移定於闕保者,以爲戰陣實用之地。臣等取觀戶曹參判李溟上疏,則以其父母墳山看審事,遣子偕行,乃於坡州路旁,相其葬地云。此雖出於爲親至情,其擅率漢人,任意行走之狀,極爲可駭。身在宰列,冒犯邦憲,豈但推考而止哉?請李溟,亟命罷職不敍。答曰,不允。
府啓,今玆罷榜之事,臣等竭意論列,而殿下終閟一兪,臣等竊惑焉。國家二百年來,未有罷京試,仍存其榜。槪科擧是選士之重規,不可一毫苟且爲也。今之倡缺若干悖妄之徒,旣定其罪矣。罷榜而更設,乃是缺苟且。存此無據之榜,然後矯其弊習半行餘缺雜莫甚,二所擧子四行半餘缺。戶曹參判李溟,數三字缺,私遣其子,邀致白副摠管下人,歷覽諸數字缺道出入。至於經宿,已極駭愕,而臺論旣發之後,乃偃然陳疏,費辭自伸,其蹤恣無忌,輕朝廷蔑國法,甚矣。此豈可尋常推考而止哉?請李溟削去仕版。答曰,不允。李溟已爲推考,不必深治。
弘文館啓曰,新除授副校理尹集,時在公淸道淸州地,經筵入番事緊,請斯速乘馹上來事,下諭,依前例館書吏給馬下送。傳曰,依啓。燼餘
夜四更五更,月暈。春坊日記
上在昌慶宮。停常參·經筵。
傳于崔惠吉曰,明日晝講爲之。
府啓,今玆罷榜之事,臣等竭意論列,而殿下終不一兪,臣等竊惑焉。國家二百年來,未有罷京試而仍存其榜。槪科擧是選士之重規,不可一毫苟且爲也。今之倡缺若干悖妄之徒,旣定其罪矣。罷榜而更設,乃是半行餘缺然後始矯其四行半餘缺罷榜。臣等將戶曹數三字缺其縱恣蔑法之狀,欲以防後弊杜來漸,數字缺不可以深治爲敎,臣等竊歎而且惑焉。李溟身居宰列,敢托風水而冒邦禁,誘致上國之人,歷覽諸處之山形,枉缺取路,疲驛馬而私自經宿乎?士大夫誰無父母妻子之墳山,誰無葬地吉凶之未定者,未聞邀漢人而周觀,則李溟缺乃爾臺論旣發之後,又敢偃然陳疏,費辭自伸,至缺傍暫看爲辭,其輕朝廷無忌憚,莫此爲甚。決不可推考而止。請李溟削去仕版。答曰,已諭。
院啓,罷榜之論,爭執踰月,而聖批一向牢拒,臣等實未曉聖意之所在也。罷場之變,出於若干悖妄之輩,非多士之所預,而作挐之徒,旣已被罪,則竝停千餘無辜之擧子,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其所也。況出榜之際,摘去濫僞者,非至一二,而李東亨之巧詐,又爲發露,其冒入借述之混雜,明甚無疑。自有科擧以來,安有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,則豈非苟簡之甚者乎?擧國公共之論,皆以爲可罷,殿下何所惜,而持難至此乎?請加三思,亟賜一兪。殿下之特蠲朔膳·方物,乃所以躬先節儉,勤恤民隱。沈演之投疏請復,是不過貢其私悃,嘗試聖意也。臣等之累次論列者,蓋欲以廣聖上懷保之仁,而塞臣下迎缺路也。今聖上不斥藩臣請復之罪,反下未安之敎,是缺勤民之心不誠,而諂媚之言易入也。擧國元元,豈復有數三字缺殿下之德哉?臣等竊恐憂民十行之半行餘缺慶尙監司沈演,亟命削去仕版,四行半餘缺疾病沈痼,三四字缺當此朝夕待變之日,豈不可寒心哉?請訓鍊都監大將申景禛,亟命罷職。其代急急擇差,使之簡閱軍缺悉汰老殘,逃故雜頉之保,一一移定於闕保者,以爲戰陣實用之地。臣等取觀戶曹參判李溟上疏,則以其父母墳山看審事,遣子偕行,乃於坡州路傍,相其葬地云。此雖出於爲親至情,其擅率漢人,任意行走之狀,極爲可駭。身在宰列,冒犯邦憲,豈但推考而止哉?請李溟亟命罷職不敍。頃者中學輪次課製之日,試官之外,學官進參者只二人,而其日文臣試射單字,四學官員,皆以進參輪次,懸錄入啓,以爲彼此俱免之計,事極可駭。請令該曹査缺竝從重推考。答曰,不允。學官推考事,依啓。燼餘
卯時,黃赤氣一道,起自東方天際,直指天中,長可五六尺,廣尺許,良久乃滅。未時,月暈。春坊日記
上在昌慶宮。停常參,有晝講。
崔葕,以備邊司言啓曰,以司諫院啓辭,傳敎矣。國事艱危,有如西日將暮,奄奄數字缺若不大更張,決難圖存,臺諫有人,國其庶幾。第內人數字缺之類,皆是掖庭使令之人,不去元數幾何,而各有四五字缺餘外冗官,似當汰減,而皆係內間任使,非六行缺宜,其人之弊,曾因賓廳會議,已經該部數三字缺事務比他司尤繁,而郞官,若得人而久任,則豈不省察文簿?當此省官之時,又何必加出剩員?算員·書吏缺則法典定額之外,一切減却爲宜,而此輩之犯罪者,隨其輕重而罪之,斷不饒貸而已。如元惡鄕吏例,歲抄徙邊,似非缺典本意。至於各官官廳所納,多少不等。嶺南一道則全無所缺只取耗穀而用之,不可與他道一體爲準,令各道監司詳缺各官所捧之數,參酌用度,亦爲不妨。諫院此啓,字字白缺誠,或拘於事勢之妨礙,雖難一一允從,更加三思,特賜缺處,不勝幸甚,敢啓。傳曰,知道。內人·內官使令雖不足,缺量減。且諸宮家所屬,皆是先朝賜與,予不忍一朝還奪矣。
崔葕,以備邊司言啓曰,臣等伏見諫院箚子,辭嚴缺言言直切,字字血誠,讀未終□,澟然有鼓動振作之氣。缺震之以威,以創其頑,縻之以款,以弭其禍,斯二者,莫非古意禦夷之大權。丁卯之和,特因勢力窮屈,未免與時消息,爲宗社也,爲生靈也。伊賊僭竊之後,據義斥絶,而頃者欲以咫尺之畫,缺送運價之胡者,不過責干名犯分之罪,詰先後盟約之意耳。豈有復事羈縻之計哉?浮議紛紜,傳聞遠邇,至於縉紳之人,亦爲揭瀾鼓波,以助其勢,此不知者之言,誠可歎也。賊逼城,君父危辱,而海外之傳,虛的相半,旋有敗退之報,亦在缺信之間。監軍·都督,致書慰問,似涉率爾,城池·器械·足兵·〈足〉食,許多句當,爲戰守大務,豈容一刻忘于懷也?猶且旋缺急急者,誠恐民力有所不堪,而或至於內潰也。國家數字缺,人心也。今若盡驅宗室以下諸班各人半行餘缺搖。至使四行半餘缺出於數字缺復有可爲也?平壤固是我國大都會也。數字缺力之富,當爲第一。監司洪命耉,方此經營,以爲缺要衝,而至於自上進駐,恐非今日所當輕議。澶淵之事,千缺美談。六軍之盛,豈如今日?人才之多,豈如今日?形勢之强缺,城池之壯固,亦非可擬於今日也。謀國之道,固出萬全,而諫缺諸臣,亦豈不諒?只緣憂憤所激,而爲此言也。然諫院此言,〈天〉下大義,不可無之議也。淸閑之燕,時加體念猛省,幸甚。敢啓。傳曰,知道。賊若深入,則體察使亦難免重責,勿爲如前怠缺宜矣。
院啓,罷榜之論,爭執逾月,聖批一向牢拒,臣等實未知聖意之所在也。罷場之變,出於若干悖妄之輩,元非多士之所爲,而作挐之徒,旣已定罪,則竝停千餘無辜之擧子,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其宜矣。況出榜之際,摘去濫僞者,非止一二,而李東亨之行詐,又爲發露,其冒入借述之混雜,明甚無疑。自有科擧以來,安有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,豈非苟簡之甚者乎?擧國公共之論,皆以爲可罷,殿下何所惜,而持難至此乎?請加三思,亟賜一兪。殿下之特蠲朔膳方物,所以躬先節儉,勤恤民隱也。沈演之投疏請復,是缺過貢其私悃,嘗試聖意也。臣等之累次論列者,蓋欲以廣聖上懷保之仁,而塞臣下迎合之路也。今聖上不斥藩臣數字缺之罪,反下未安之敎,是殿下勤民之心不誠,而諂媚之言數三字缺國元元,豈復有信殿下之令,而懷殿下之德缺民十行之敎,終歸於無益之文具也。請半行餘缺悅者哉?四行半餘缺當此待變之日,四五字缺,請訓鍊都監大將申景禛,亟命罷職。其代急急擇差,使之簡閱軍兵,悉汰老殘,雜頉之保,一一移定精銳者,以爲戰陣實用之地。戶曹參判李溟,身居宰列,不殫邦憲,以其父母墳山看審事,誘致漢人,遣子偕行,乃於坡州路傍,相其葬地。此雖出於爲親至情,私率漢人,任意行走之狀,漸不可長也。況臺論旣發之後,乃敢陳疏自〈伸〉,其縱恣無忌憚之罪,極矣。豈可尋常推考而止?請亟命罷職不敍。答曰,不允。
府啓,國家二百年來,未有罷京試,而仍存其榜者。槪選士之規,極嚴且重,不可苟且爲之。今之倡亂,出於若干悖妄之徒,而旣定其罪,則罷此榜而更設,乃是應行之事,何必存此榜,而始矯其弊習哉?加取無據,冒入雜亂,莫此爲甚。二所擧子之冒參,而不得摘去缺而借述·代書,行詐逞巧,亦豈特李東亨一人而已哉?況外方文武科初試,或罷旣出之榜者,或停其方設處,此則旣已罷場矣。何獨京中監試,苟且仍存,使京外有異乎?請亟命罷榜。以快輿情。戶曹參判李溟,身居宰列,托風水而冒缺禁,誘致上國之人,歷覽諸處山形,枉道取路,疲驛馬而私缺經宿。士大夫誰無父母妻子與葬地吉凶之未定者,未缺邀漢人而周觀,則李溟何得乃爾?臺論旣發之後,又敢爲陳疏,費辭自伸,至以路傍暫看爲辭,其輕朝廷無忌憚矣。決不可推考而止。請李溟削去仕版。今月十五肅寧殿祭時,進參之人,三四品只有一人,事極未安,無故不參人數字缺矣。今以當初進不進擧案及請推後改捧擧案,數三字缺通禮李祗先,尙衣正洪恕,軍器正趙景五行半餘缺今月十五日數三字缺西班則雖未詳知,至於東班堂上以上數字缺餘三四品,則各只一人而已。故與同僚相議請推矣。缺以其擧案追査,則其間不正之事頗多,臣不得不發簡請。訓鍊副正高得峻亦在其中。而持平李時楷初詳悉書送,及之諧長官構草還送之後,時楷於末端,書以詳悉。仍以缺之曰,高正有差祭命帖送之,幸撥去如何云。臣答曰,當缺而撥去爲計云。而此乃臣之來詣臺廳之後也。及來臺廳,更招吏,與文案査考,則有不然者。臣又答曰,高雖差缺其祭十六日也。受香在於十五日朝,肅寧殿陪祭則在於缺四日二更後,以法言之,似無不參之理,旣已構草,勢難更缺奈何奈何云。則時楷又答曰,凡參祭之人,致齋之日,例不參缺哭班,雖已構草,豈可不改?須卽通於長官,刪去如何?缺請罷,甚爲冤枉云。臣又答曰,凡謂哭班,爲其犯染也缺犯染耶?累承所敎,亦欲分揀,而此則不然。旣已入啓,盡缺云爾,則時楷又答曰,此非私事也。差祭旣是公頉,則法當分揀,況致齋者,不參公會,無論犯染與否,而以差祭爲重,缺簡通當回於他員,而經爲入啓,未知如何,鄙意則甚不然云,而卽催下吏,書呈辭單。此豈臣有秋毫私意於其間者哉?取考吏曹十五日以前差祭,則高得峻姓名無之,十六日差祭與否,臣何以知之?只塡十五日之無故不參者缺而且因此事,旣已歸一於僚員,而且復見礙於李時楷,缺更通於他僚,有此申覆於時楷也。凡往復通書槪至缺諸僚歸一之後,時楷之獨爲言及者,乃四度而一三四字缺臣初未料高得峻之請罷乃至此難,只半行餘缺率爾輕啓四行半餘缺甚孤陋,新除授司書臣洪命一請牌招。傳曰,依啓。
晝講。入侍,知事崔鳴吉,特進官李缺臺趙贇·吳達濟,承旨李德洙,假注書金鋿,史官李〈之〉恒·金弘郁。燼餘
侍講院啓曰,本院實兼官十員內,兼輔德兼弼善未差,兼司書金益熙出使,見存只七員矣。肅寧殿初一日朔祭已迫,執事·陪從,非但未免苟簡,書筵進講,日會校正,亦甚孤陋,新除授司書洪命一,請牌招肅拜。傳曰,依啓。
上在昌慶宮。停常參·經筵。
持平李時楷啓曰,凡臺諫缺非齊坐之日,則例回簡通,簡通之中,有僚員回復,則必盡回於同僚缺停當而入啓,乃是規例也。頃日肅寧殿陪祭時,東西班列,雖數字缺議請推矣。及査擧案,則或有書進而不進者,惡四五字缺之擧,然慮有誤義之事,言及於城上所。槪半行餘缺啓草送簡通四行半餘缺前例。臣不缺有所不安,冒呈辭單,掌令宋時吉,有何數三字缺至於引避,縷縷陳說,多有含慍底意思。臣竊缺,臣冒居言地,尸素已多,而見輕同僚,一至於此,何敢偃然仍缺請命罷斥臣職。答曰,勿辭。
院啓,罷榜之論,爭執逾月,而聖批一向牢拒,臣等實未曉聖意之所在也。罷場之變,出於若干悖妄之輩,非多士之所預,而作挐之徒,旣已定罪,則竝停千餘無辜之士子,非國家選士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其所也。況出榜之際,摘去濫僞者,非止一二,而李東亨之巧詐,又爲發露,其冒入借述之混雜,明甚無疑。自有科擧以來,寧有如此雜亂之時乎?至於外方文武科初試,或罷方設之場,或罷旣出之榜,獨於京中監試,仍存其榜,豈非苟簡之甚者哉?擧國公共之論,皆以爲可罷,殿下何所惜,而持難至此乎?請加三思,亟賜一兪。殿下特蠲朔膳·方物,乃所以躬先節儉,勤恤民隱也。沈演之投疏請復,不過貢其私悃,嘗缺聖意也。臣等之累次論列者,蓋欲以廣聖上懷保之仁,而缺臣下迎合之路也。今聖上不斥藩臣請復之罪,反下未安之敎,是殿下勤民之心不誠,而諂媚之言易入也。擧國元元,缺復有信殿下之令,而懷殿下之德哉?臣等竊恐憂民缺行之敎,終歸於無益之文具也。請慶尙監司沈演,亟命罷職,以爲人臣容悅者之戒。大將爲任,主一國之兵柄,數字缺明軍政,敎鍊士卒,以爲國家緩急之備。而申景禛以缺,受此莫重之任,驕恣怠慢,不察職事,遂使一軍三四字缺無用之物。且其爲人固滯,下情不通,處半行餘缺之患,況其疾病四行半餘缺路傍三四字缺情,私率漢人,任意橫行之漸,不可缺發之後,乃敢陳疏自伸,其縱恣無忌憚之罪,極矣。豈可尋常推考而止哉?請亟命罷職不敍。答曰,不允。李溟遞差。
府啓,國家二百年來,未有罷京試,仍存其榜者,槪選士之道,極嚴且重,不可苟且爲也。今日倡亂,出於若干悖妄之輩,而旣定其罪,則罷此榜而更設,乃是應行之事,何必存此榜,而始缺其弊習也哉?加取之無據,冒入之雜亂,莫此爲甚。二所擧子之冒參,而不得摘去者何限?借述·代書,行詐逞巧,亦豈特李東亨一人而已乎?況外方文武科初試,或罷其出榜者,或停其方設之處,此則旣已罷榜矣。何獨於京中監試,苟且仍存,使京外有所異乎?請亟命罷榜,以快輿情。戶曹參判李溟,身在宰列,托風水而冒邦禁,誘致上國之人,歷覽諸處山形,枉道缺疲驛馬而私自經宿。士大夫誰無父母妻子之墳與葬地吉凶之未定者,未聞邀漢人而周觀,則李溟何得乃爾?臺論旣發之後,又敢偃然陳疏,費辭自伸,至以路傍暫看爲辭,其輕朝廷無忌憚,甚矣。決不可推考而止,請李溟削去仕版。掌令宋時吉,持平李時楷,竝引嫌而退。吏曹差祭案中,旣無高得峻姓名,而問諸該吏,亦云未差。則其稱差祭,勢難委信,旣完缺議,不欲輕改,其意是矣。而但同僚以此相難,至於再三,則不爲缺議他僚,輕先入啓,有違常規。祭必有齋,若行於十六日缺,十五日入齋之言似是,而但十四日三更入班,四更而罷,罷後就數字缺爲未晩,雖與無緣不參而稱頉者有間,其托辭圖免數字缺有之,竝爲請罷,未爲不可,而欲伸己意,力爭不已,論數三字缺況此元非大段是非,而至於費辭引避,半行餘缺遞差。答曰,不允。此下不知幾字缺。燼餘
晝講。入侍時,知事崔鳴吉,特進官李楘,參贊官李德洙,侍讀官趙贇,檢討官吳達濟,假注書金鋿,記事官李之恒·金弘郁。講詩傳豳風,自伐如何止三章章三句。內下日記
夜一更,流星出貫索星下,入乾方天際,狀如拳,尾長四五尺許,色赤。二更,流星出危星下,入羽林星上,狀如鉢,尾長二三尺許,色赤。五更,白氣一道,起坤方,直指天中,長十餘丈,廣尺餘,良久乃滅。春坊日記
上在昌慶宮。停常參·經筵。
韓興一,以吏曹言啓曰,臺諫有闕,政事何以爲之?敢稟。
傳于崔葕曰,今日習儀時,庭排將缺意退休,行列亦甚不整,小無紀律。兵曹堂上·郞廳竝推考,以缺爲檢飭之失。
府啓,國家二百年來,未有罷京試缺選士之規,極嚴且重,不可苟且爲之也。今之半行餘缺罷榜而更設,四行半餘缺以悅數三字缺冒邦禁,誘致上國之人,歷覽諸處止形數字缺疲驛馬而私自經宿。士大夫誰無父母妻子之墳與葬地吉凶之未定者,未聞邀漢人而周觀,則李溟何得乃爾?缺旣發之後,又敢偃然陳疏,費辭自伸,至於路傍暫看爲辭,其輕朝廷無忌憚,甚矣。決不可遞差而止,請李溟削去仕版。答曰,不允。李溟事,所論過矣,勿復煩瀆。
院啓,罷榜之論,爭執逾月,天聽邈然,尙靳一兪,臣等之惑滋甚焉。罷場之變,出於若干悖妄之輩,非多士之所預,而作挐之徒,旣定其罪,則千餘士子之無辜停擧,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其所也。況出榜之際,摘去濫僞者,二十餘人,而李東亨之巧詐,又爲發露,其冒入借述之混雜,明甚無疑,自有科擧以來,豈有如此雜亂之時乎?至於外方文武科初試,或罷方設之場,或罷旣出之榜,獨於京中監試,豈非仍存苟簡之榜,以爲淸朝之一大欠哉?擧國公共之論,皆曰可罷,殿下何所惜,而持難至此哉?請加三思,亟命罷榜。殿下之特蠲朔膳·方物,乃所以躬先節儉,勤恤民隱也。沈演之投疏請復,不過貢其私悃,嘗試聖意也。臣等之累次論列者,蓋欲以廣聖上懷保之仁,而塞臣下迎合之意也。今聖上不斥藩臣請復之罪,反下未安之敎,是殿下勤民之心不誠,而謟媚之言易入也。擧國元元,豈復信殿下之令,而懷殿下之德哉?臣等竊恐憂民十行之敎,終歸於無益之文具也。請慶尙監司沈演,亟命罷職,以爲人臣容悅者之戒。大將爲任,主一國之兵柄,所當修明軍政,敎鍊士卒,以爲國家緩急之備。而申景禛以缺,受此莫重之任,驕恣怠慢,不察職事,遂使一軍缺無用之物。且其爲人固滯,下情不通。四行半餘缺士大夫誰無父母妻子之墳缺遣子偕行,乃於坡州路傍,相其葬地。此雖出於爲親至情,私率漢人,任意橫行之漸,不可長也。況臺論旣發之後,偃然陳疏,費辭自伸,其輕朝廷無忌憚之狀,極矣。但遞其職,不足以懲其縱恣之罪,請亟命罷職不敍。答曰,不允。
傳于韓興一曰,政事,明日爲之。燼餘
上在昌慶宮。停常參·經筵。
下直,全羅兵使金俊□。
有政事。吏曹,判書姜碩期進,參判未差,參議沈之□進,左承旨崔惠吉進。兵曹,判書李聖求都監進去,參判李時白病,參議鄭基廣病,參知李尙伋進,左副承旨李德洙進。
黃監軍例帖,侍生黃孫茂六行缺醫院香醞,隨宜取來,擇其好者用之意,敢啓。傳曰,依啓。
黃監軍例帖,孫茂頓缺例承貺祗登,紬四疋,布三疋,參觔,豹皮一張,四缺附壁。
崔惠吉,以接待都監言啓曰,卽見接伴使李敏求狀啓,則以三等頭目等茶啖惡草之故,缺臣至於逢辱受傷云。此實前古所無之變,極爲驚愕。凡干列邑支拱之物,所當一體措備,俾無不均之弊,本道不能檢飭,或以惡草,或以油果,致有計較生怒之患。本道監司及都差使員,竝推考,何如?傳曰,依啓。府使李坰拿推。
傳于李德洙曰,明日,亦不開霽,初二日迎勅便當,急速議定,俾無狼狽之患。
缺宮假注書望,林·柳淰·許博。柳淰落點。
崔惠吉,以吏批言啓曰,廣興副奉事郭弘祉,前任軍資參奉時,呈旬本監,私自下鄕。今過一朔,尙不還來。如此缺事之時,本職不可久曠,郭弘祉罷黜,其代令政差出,何如?傳曰,依啓。
李德洙,以軍器寺言啓曰,軍器寺官員,以副正以下主薄以上,在前多以武弁交差。近日判官一人外,餘皆蔭官,號令下人,收拾本寺之事,時缺官愈於武弁,而至於弓箭·甲冑等製造妙理,缺不如武弁之惟謹。適今副正及僉正二員有窠,令該曹武弁中擇差,何如?傳曰,允。
李德洙,以司僕寺言啓曰,常時擧動,本寺官二員,例以輦陪數字缺卽今正金世濂,以通信使出使,僉正廉缺權億以司饔院提擧進參,六行餘缺得持文書,凡干啓義公事,各別缺知委都監及六曹,使戒其下人及所屬各司缺此意,毋得持文書爲當。迎勅吉時,問於日官,則巳時爲吉云。監軍若必不欲早行,則以巳時行之,亦無妨,此意接待使處,下諭,何如?傳曰,依啓。
左議政洪瑞鳳,三十度呈辭。答曰,須體至意,從速出仕之意,遣承旨敦諭。
掌令金霱來啓曰,國家二百年來,豈有罷京試,而仍存其榜者?選士之規,不可苟且。令缺倡亂,出於若干悖妄之徒,而旣定其罪,則何必存此缺榜,而始矯其弊習哉?加取無據,冒入雜亂,莫此爲甚,借述·代書,行詐逞巧,亦豈特李東亨一人而已哉?缺外方文武科初試,或罷其出榜者,或停其方設處,缺旣已罷榜矣。何獨於京中監試,苟且存之,使京外有異乎?請亟命罷榜,以快輿情。答曰,不允。
崔惠吉啓曰,凡茶禮時,別無禮單之規,而初一日缺上監軍所館處往見時,雖以中朝忌辰,不爲設宴,只行茶禮,而與仁政殿茶禮有間,禮單一節,似不可廢,令該曹議處,何如?傳曰,依啓。
崔惠吉□□傳曰,前日天使時,雖盃禮使通事,先請後行矣。昨日缺議時,何以不請而行之乎?同副承旨韓興一回啓曰,適左承旨崔惠吉,以病不來,待來問啓之意,敢啓。傳曰,知道矣。該曹磨鍊儀注內,初盃時別無缺之語,而終盃下小註有曰,如第一盞儀,而四五字缺似相抵牾,招問該吏,則答曰。六行餘缺
〈臣等〉之惑滋甚。罷場之變,出於若干悖妄之輩,而非多士之所預,而旣定其罪,則千餘多士子之無故停擧,非國家試士至公之意也。一所加取之擧,雖出於處變之權,而創開無前之謬規,壞了取士之常憲,物議之譁然,固其所也。況出榜之日,摘去濫僞者,二十餘人,而李東亨之巧詐,又爲發露,其冒入借述之混雜,明甚無疑,自有科擧以來,安有如此雜亂之時乎?至於外方文武科初試,或罷方設之場,或罷旣出之榜,何獨於京中監試,豈必仍存苟簡之榜,以爲淸朝之大欠典?擧國皆曰可罷,殿下何所惜,而持難至此乎?請加三思,亟命罷榜。答曰,不允。
李德洙,以備邊司言啓曰,沈都督接伴使李必榮,呈牒缺本司曰,奴賊消息文報討出,非不盡力周旋,而缺知椽房,每稱耳目甚煩,不爲圖出,而行李掃如缺無握物,日後緊關事端,亦無相知之路。願得禮缺云。唐人交接之際,必以禮物居先,若無禮物,空言缺施,若干贈物參酌輸送事,監司·管餉使處,知會宜當。敢啓。傳曰,依啓。
李德洙啓曰,以修理缺役韓必震推考傳旨,傳曰,此監役兩處兼缺與否,問啓事,傳敎矣。問于繕工監掌務官,則缺必震崇禮門·南關王廟道路等處,果爲兼缺云。敢啓。傳曰,知道。監役官勿爲兼差事,缺不有上命,如是兼定,事甚駭愕。本四五字缺又啓曰,以刑曹鄭有慶照律公六行餘缺衙門,故當用此律云。敢啓。傳曰,知道。
崔葕啓曰,臣承命往諭于左議政洪瑞鳳,則承旨奉命下臨者,今至于六度,乃是無缺之異數,臣非木石,寧不感動震惕于中。第缺之情勢,到此十分地頭,罔知所爲云矣。傳曰,知道。
崔葕,以戶曹言啓曰,色紙各二卷缺貿得事,傳敎矣。朝來重價貿得桃花紙三缺黃菊紙五卷矣。卽者慶尙道分定雪花紙·黃菊·雲暗紙各十一卷,爲先上來之意,敢啓。傳曰,知道。
李德洙,以義禁府言啓曰,明日迎勅大禮臨迫,而新除授都事曺漢賓,遠在全羅道,上來未易,前頭擧動稠疊,曺漢賓缺以在京無故人,後政差出,明日擧動時,假都事一員,加差出,何如?傳曰,依啓。
又以吏曹言啓曰,各道敎養官,限明年權罷,則兼提督屬校缺,自當依例還設,而事係沿革,敢稟。傳曰,問于大臣定奪。
又以禮曹言啓曰,政院啓辭,凡缺禮時,別無禮單之規,而初一日自上監軍所館缺往見時,雖以中朝忌辰,不爲設宴,只行茶禮,缺與仁政殿茶禮有間,禮單一節,似不可廢,令缺議處,何如,傳曰,依啓事,傳敎矣。自前規例,缺宴有禮單,茶禮則無禮單之規,以前例言,則缺監軍所館處茶禮時,似不必有禮單缺之故,行茶禮與常時茶禮,不六行餘缺所騎馬。自前或有以外司僕馬缺用之時,今亦不得已依例施行,何如?傳曰,依啓。
吏批啓曰,司書加望事,傳敎矣。擬望之人乏少,兵曹郞官及時推竝擬,何如?傳曰,依啓。兵曹郞官勿擬。
以李敏求爲嘉善大夫吏曹參判缺同知經筵世子右副賓客,金光炫爲戶曹參判,李植爲通政大夫司諫院大司諫,金德諴爲嘉善大夫行成均館大司成,朴筳爲通禮院左通禮,李光春爲右通禮,宋時吉爲通訓大夫缺尙衣院正,李詠道爲通訓大夫軍資監正,尹烇爲通訓大夫濟用監正,李司祥爲通訓大夫掌樂院正,閔光勳爲通訓大夫司憲府掌令,廉友缺中訓大夫成均館司藝,尹兼善爲漢城府缺,韓必厚爲司僕寺僉正,金逷爲軍器寺僉正,缺恒爲禮曹正郞,金秀南爲工曹正郞,金壽翼爲司憲府持平知製敎,李時楷爲成均館直講知製敎,曺漢賓爲義禁府都事,尹集爲弘文館副校理兼經筵侍讀官,尹垣爲吏曹佐郞知製敎兼世子侍講院文學,嚴鼎耉爲世子侍講院司書,白孝民爲尙衣院主簿,鄭授缺爲禮賓寺別提,韓樸爲軍資監主簿,兪棨爲政院注書兼春秋館記事官,崔文漢爲義數三字缺,韓克曾爲校書館正字,柳晉三爲三四字缺亨吉爲濟用監參奉,李惟此下不知幾字缺。燼餘日記廳郞廳黃書。金光國校
上在昌慶宮。停常參·經筵。
黃監軍齎來勅使晝郊迎擧動,初嚴辰初三刻,未時,仁政殿行茶禮,畢後下雨。
下馬宴,以天朝國忌退行。內下日記
上在昌慶宮。停常參·經筵。
南別宮擧動時,三嚴巳初一刻,還宮申初。
辰時,有霧氣。申時,日暈。內下日記
迎接都監啓曰,監軍將送禮單于世子宮,譯官告以世子方在衰服之中,不宜送禮單之意,則監軍答曰,俺以情送禮,非無相見之意也。何妨之?故敢啓。傳曰,知道。
政院啓辭,卽者監軍進禮物于王世子,方在衰服之中,受此禮物,未知何如?傳曰,長者所進,不可不受。
又啓曰,受此禮物則必有回帖,何以爲之?傳曰,令差備譯官張禮忠,措辭答之,如何?回啓曰,監軍送禮單于王世子,則事係重大,似不可以譯官措辭以答矣。傳曰,世子修送謝帖,何如?回啓曰,世子方在憂服之中,領受回帖未安。臣等之意,以師傅回帖,似或無妨,而此出於無前之禮,令禮官急速定奪之。敢稟。傳曰,依啓。
禮曹回啓,凡居喪,有弔慰之禮,有賻送之禮,弔則受之,賻則謝之,自有與人酬答之禮。今此監軍所送,雖非賻送之禮,上國使臣,來之本國,致禮物王世子憂服之中,恐無不可而亦是厚意。王世子回答,似爲無妨。傳曰,依啓。春坊日記
上在昌慶宮。停常參·經筵。有擧動。
崔惠吉啓曰,明日常參·經筵,取稟。傳曰。停。
崔惠吉,以接待都監言啓曰,朝日監軍所出揭帖中,列聖御諱,竝皆直〈書〉,故不敢啓達之意,令張禮忠措辭還入矣。卽刻改書出送,故捧入之意,敢啓。傳曰,知道。令廟堂速爲議啓。
李德洙,以備邊司言啓曰,都監啓辭,監軍出送告示一道,乃全羅道遼民刷還事也。沈鎭差官張國泰等,卽爲持此下去云,非但有弊端,亦不可開例,亟令備局議處,何如,張國泰齎來沈都督咨文一道,亦爲出給,捧入之意,敢啓。傳曰,依啓事,傳敎矣。前因沈鎭咨會,以遼民刷還事,缺各道一一査發之際,續據監軍道行程缺各道監司,使之轉行郡邑,設法缺只緣道路窵遠,未缺實切慙懼,豈敢有缺督過,小邦寧容一缺花名文冊,一一發缺回咨磨鍊,宜當。且缺張國泰持此下去之言,缺豈可開例,重貽缺告示,謄寫八通,知會缺伴臣悉心周旋,亦宜。敢啓。傳曰,依啓。
崔惠吉,以禮曹言啓曰,缺鄭良弘狀啓,差倭平成春之缺旣蒙准許,不勝感激,而但白馬則缺羅紫騮等色,且缺善步者,又云所送缺錦段,然後可以生色。又云調興與缺錦段,稱以朝鮮所贈,以爲關伯處缺今者調興缺搆陷島主,今番禮單,若無缺調興之誣島主虛僞之狀,未免敗缺渴悶,朝廷若終始留難,則禮單別幅缺錦段二字,使島主自備呈納云。竊思義成,自前致誠於我國,於兩國通和之事,不爲無功,而調興搆陷義成,專以致誠於我國爲罪,如使調興之讒得售,則義成必不得保,而我國之憂,有不可測。幸而調興以此缺而義成得保,此誠我國之深幸也。然聞倭缺事貴,將多調興之黨,而義成之勢,猶甚孤危。義成之有此懇請,只欲取信於關伯,而爲自保計也。然則今日事勢,惟義成安而後,我國邊境安,義成自前效忠缺我,其危急,自當救援,以酬其誠,爲我國利缺亦不可使關伯致憾,而義成缺錦段疋數亦不多,實不難缺以阻義成向國之缺過慮,未免爲無事缺而二匹中一匹,赤多缺非其所求也。今日缺得其所求之色換給,而缺實合機宜。臣等反缺實爲得計,以義言之,缺計,恐未免爲非計,而於缺備局諸臣,再三請准許,缺臣等竊恐此事,事機不缺本道似難缺極擇買送,急缺事,依前定奪施行。缺
缺以接待都監言啓曰,傳曰,早缺都監依前例入給缺事,傳敎矣。朝者早飯缺別廚朝飯則今始供進,故未及啓缺監軍出給票帖曰,差官張國泰速速催送。國泰等恐被罪罰,立促夫馬,何以爲之?敢稟。傳曰,知道。依備局回啓,令張禮忠言于監軍。
崔惠吉,以接待都監言啓曰,登州缺摠所送差官,持副摠禮單詣闕之意,敢啓。傳曰,知道。
登州缺摠揭帖,恭惟賢王殿下,文獻各藩臣缺胄國號從古漸化順缺天之則,循良說禮缺書聲敎化之風,爲善效於東平績蒙同乎河間,徵缺八斗,造福一邦,懿哉。爲藩而爲屛,允缺爲王,僕逋梁浪迹,自許非才,缺督理江海各寨哨缺甲戌年推受登鎭缺蒙殿下拜貺缺不克適官造候缺海上護送王命千里隔朱門,缺惟冀大度以缺侍生祭裕頓首。
崔惠吉,以接待都監言啓曰,朝者,監軍索酒,卽入三甁,則問曰,何以無盃乎?又入金盃大小各一。監軍怒曰,賢王待俺極厚,供帳器具,無不整備缺酒盃,此是主此盃者,中間藏匿,中間藏匿不設,待俺等推尋然後,始爲呈納,此人心於俺之回還後,以俺爲持去也。極爲可惡云。將欲鞭之而止,仍出缺係館中大小排設之物,竝皆造冊開錄,缺自前房中雜物,則皆爲排設而缺索之,然後呈進,而監軍缺此說矣。敢啓。缺翌日宴上入小次,缺監軍入門而右,遂相揖就坐。上曰,天氣漸缺何如?監軍厚禮至此感缺遂行茶禮。上曰,卽因缺貴體勞苦,强請未安,缺請從容盡禮。監軍曰,禮貴缺請酌中行之。上曰,大人諒察下誠,缺感謝感謝。禮數磨鍊,初甚的當矣。監軍缺依先王朝舊例行之,上請宴,監軍遵命,遂行宴禮。李德洙啓曰,差官張國泰今將發行,都監措辭挽留,而不爲聽從,亂打通事輩,催促立馬,何以爲之?上曰,大臣必在外,問啓。李德洙又啓曰,領相則出門外,問于右相,則以爲都監措辭開諭,缺自上於監軍前措辭請之,何如云矣。上曰,予當請之。上請饋參隨官。監軍曰,盛禮逮下多謝。上顧謂金慶徵曰,張國泰勿爲發送事,欲言于監軍,何如?金慶徵曰,上敎允當。上曰,缺落小邦者,自毛鎭時,隨缺大槪終不能沒數缺來者連續不絶,故缺作乞丐,或爲盜賊,缺不勝其苦。頃見沈鎭缺盛敎至矣,發缺小邦,猶不敢違,況大人缺小邦,自當盡心爲之,而缺是有不信小邦之意也。缺相信之意,則在小邦敬待缺未安矣。監軍曰,俺則詳其曲折,缺而或疑各遵布政有缺今承勤敎,當勿發缺幸甚。上曰,差官若缺在差官無關於小邦,缺上國之於小邦,或有不缺不勝感謝。刷還一事,當急缺告沈鎭,勿使此後,更有逃來者,何必缺監軍曰,今雖査出,豈可一時盡缺得其邑有某名,記籍其數以相授,則庶有憑據之地矣。俺有急速句管事,當於初八啓程,若有不可以言語相通者,則當以文書傳達矣。上曰,大人遄歸之言,不勝缺然,願少遲留,以慰東人之望。監軍曰,一兩日之外,不可久留矣。上請宰臣行酒,右議政入,行第二爵。永安尉洪柱元行第三爵。缺軍請辭。上曰,禮尙未半,要得從容。李德泂行第四爵。監軍出古布二十疋,請賞工人等,且辭酒禮,缺天日尙早,微誠未洽,請更進數盃,缺請辭。監軍曰,以情言之,無有限極,請於座上行一盃。上曰,得蒙盛諾,感謝缺監軍起立辭酒,遂進缺監軍曰,遵命。遂行缺上曰,出儀器簿缺監軍曰,累次領受未安。上曰,物缺過厚,不勝未安。上請缺罷出。申時還宮。政院·玉堂問安。答曰,知道。
欽差登歲缺入鮮日期,倂兩鎭擣虛形缺聖鑑事,本道自出關缺風所阻,淹留各島,閱四旬而缺波涉險,颶風鯨浪,令人魂夢缺若斯之難也。本道在皇缺商確機宜,東江與沈鎭,規圖缺眞心任事,以圖報效缺胸中各有所主,陳主於計取,以敦缺主於力戰,以燮伐立奇缺各用其所宜而無苦缺重地分界如旅順·蓋套·長興等處,招降缺鎭主之,如鎭江·義州江上一帶缺擣虛之事,沈鎭主之,本道所以調度缺總受擣勦之全局也。今本道所調東江缺士驍健,器械犀利,一旅勁師,頗堪殺處缺馬匹不敷,使壯士裹糧負甲,含枚疾趨,深入不毛之地,嘗試虎狼之穴,缺勁卒短氣也。竊思請之於朝,與索之於缺經半載無缺緩急,乘此奉命諭鮮,當與鮮缺許以給價買馬,竝買鷹缺若干,權缺軍外急需,至於鮮藩之從命與否缺另行馳奏,今固不敢預必也。缺鮮將命鎭臣沈亦於缺除具奏外,理合具揭缺崔惠吉啓曰,以宰臣問安回帖,傳曰,宰臣無復命之規耶。何以都監郞廳來啓耶事,傳敎矣。甲戌謄錄,有問安宰臣,待開門親授御帖,而回帖時大臣日次,則郞廳代呈,諸宰樞則親呈之規矣。敢啓。傳曰,知道。
正言洪瑑來啓曰,前庶尹尹缺濫刑,及爲畿甸守令,因生疑似之忿,枉殺人命,物情之忿,至今未息,而復通仕路,至授京兆四品之職,殘酷蔑法之人,將何所懲?不可遞差而止。請命罷職不敍。注書爲參下淸選,必須十分愼擇,而或有以私意薦缺苟充之時,誠可寒心。承文權知李缺才而人望之外,遽爾擬望缺臣之此論,實循公議,誤薦者缺請削而勿用,使之缺燼餘
上在昌慶宮。停常參·經筵。
引見大臣·備局有司堂上。崔惠吉啓曰,明日常參·經筵,取稟。傳曰,停。
李德洙啓曰,以備邊司京畿水使粘目,傳曰,此回啓之辭,似非狀啓之意,承旨察見事,傳敎矣。取考其狀啓及回啓事意,狀啓之意則以緊急之地,不虞之變爲慮,且爲數少旗鼓,不欲久離信地,而回啓中,以時無緊急之事爲辭。此回啓公事,還爲出給乎?敢啓。傳曰,知道。不必還爲出給。
傳于李德洙曰,缺門,大臣·備局有司堂上命招,判尹崔鳴吉亦爲命招。
崔惠吉,以吏曹言啓曰,各道敎養官,限明年權罷,則兼提督屬敎官,自當依例還設,而事係缺革,敢稟。傳曰,問于大臣定奪事,缺大臣則領議政臣金瑬,右議政臣缺賓事在於實缺敎授曰提督立名,非不缺徒有其名,而終無其缺敎養官而不能缺臣等之意,則非但缺提督屬敎官,而擇人訓缺左議政洪瑞鳳病不缺上裁。傳曰,知道。名缺似爲不可矣。
崔葕以缺各處所用雜物,皆自應辦缺該用紙地筆墨,似爲缺啓下之數如此也。謄錄缺皆不可一從前謄錄缺注紙一卷,公事下紙缺二柄,眞墨二丁,自缺習儀及宴享時一度缺況筆墨非一日盡用之物,缺紙地則折半,筆墨則三度,一巡進排缺敢啓。傳曰,依啓。公事紙及羔毛筆,依前例給之,可也。
崔惠吉,以禮曹言啓曰,兩司罷榜之論,旣已停止,而東堂初試,定日已過,今當更爲擇日,而必須寬定日期,遠道設場,乃無窘迫之患,不得已以今月晦間擇定,而元孫誕生丙年重試,合兩事缺初試在□月,殿試在十一月,此別試,因大慶而缺退也。且爲丙年重試,則亦不可出今年也。別試仍行於取定之日,則監試·東堂會試,當退定於別試已過之後,而若定於十一月十二月,則非但日氣極寒,遠方儒生,來觀別試於京中,還家未久缺往來至於累月,非寒士之所能缺東堂初試與會試,相距缺擧子,以其間得致力於治經缺自前式年有故,則缺監試·東堂會試亦退定缺別單書啓。會試缺推擇以啓,而各道東缺或爲臺諫,令吏曹缺傳曰,依啓。
巳時,缺備局有司堂上。領議政缺戶曹判書金藎國,缺李聖求,行副護軍尹暉,缺承旨李德洙,缺假注書金振,記事官李之恒。缺備局回啓,其意似缺大計,而所答如是,缺金瑬曰,臣見監軍揭帖,則缺朝所講之事也。其所報答,不可謂缺承登對,當承聖算議處矣。上曰,缺雖不得發兵相助,而上國所言之事,不可不齊議對答。今此六條之言,與白副摠所言一樣,蓋中朝聞虜中內亂,欲乘此圖之,此實中朝本情也。今欲依其所言,設策用間,而不無疏漏之患,思量處置,何如?金瑬曰,此賊以天下不能抵當,今欲乘釁缺所陳六條,計亦好矣。上曰,中國欲設缺是得計也。陳平設間,初似甚迂而終能成功,若運通之時,則計雖迂闊,時或有中矣。金瑬曰,間牒一事,容有可成之理,遼陽之人,皆以勝敗爲向背,雖金·白之種,若勝勢在此,則或有應之者矣。上曰,空言不可缺量度可行之事。以實言之,則監軍缺誠,而在我道理,亦爲是矣。缺當逐條答之矣。崔鳴吉曰,缺急速講定,可也。上曰,卿缺李弘胄曰,偵探缺上意缺探虜情,而但我國之缺今則送人非便,不送缺金瑬曰,送人虜中,缺何可無端通使缺必送人乎?金瑬曰,凡間缺亦得其幾會,乃可缺金瑬曰,當徐觀缺亦當有面議之事矣。缺而後發言,可也。金瑬曰,缺入虜中,不知某金某缺自當行之,非所責於我國也。缺當先結其左右之人,不惜金缺兵家用間,貴得形劣心壯之人。若邊上之人,多給賞賜,胡服往來,庶有行間之路矣。上曰,諸卿各陳所見。金藎國曰,天朝大官來言天下大計,自上欲因此設策,聖敎至當。但天朝之人,例多虛誕,此事亦似無實,雖或勉從,恐難着實。且間諜一事,若探知虜兵招問,則或可知矣,至於離間腹心,決難辦得矣。上曰,若以爲難成而缺試,則世間豈有僥倖之事乎?今雖送人缺決無得探形止之理。予意則不須送人,別有料理。馬胡前有八月出來之言,若果出來,使義州府尹出見於中江,因言及中朝事曰,中朝近結金·白兩酋,子孫要賜大爵,汝等知之乎?前則遼民之歸順者,邊將多斬,以爲首級,故歸順者少矣。今則中朝大設賞典,嚴禁殺降云。故缺汝等云云。渠若信聽,而歸言於缺金·白必懷怨苦,難民亦將思歸,缺間之一道也。今日回揭中,略陳貢缺以此事意,言于監軍,於缺聖敎甚當,各別遣大臣,密議缺誠信而欣悅矣。藎國曰,上國之缺以携虜勢,而今如聖敎則缺大計爲未安,恐與上國之意,有憂而缺。上曰,此乃反間也。使虜信聽則大幸爲也。缺。金瑬曰,此天下大計,而天朝缺通者,蓋欲言語之廣布,使虜缺。金藎國曰,上國之意,欲招來金·白缺金·白,未知何如也。上曰,此缺則虜必疑金·白,金·白之中,若有傑驁者,缺或有因此向化之心矣。金瑬曰,中朝缺蓋欲自中離叛,使虜勢削弱耳。鳴吉曰,臣之言則不然。我國別無偵探實情,而如是則虜必疑之矣。上曰,雖不如此,虜豈信我乎?李弘胄曰,虜差若不出來,此計恐難諧也。上曰,早晩當來矣。鳴吉曰,臣意,中朝必不以我國爲絶和矣。若以爲絶和,則安有使我國行間之理?金瑬曰,此言不然。中朝必以我國爲絶和矣。李聖求曰,臣意,送人虜中,不可已也。直以信使缺亦似無妨。金瑬曰,若以信使送之,大害義理,缺未安矣。聖求曰,雖不可以信使送之,而使持國書以往,姑緩禍機,且探賊情爲可。鳴吉曰,當送無疑。上曰,然則以外托物貨推還之名,而實探賊中形止之意,議于監軍似可。鳴吉曰,不須相議,當直言送人矣。弘胄曰,必當議之。上曰,議之爲可。李德洙曰,相臣之意,在於行間,缺意在於緩禍,不可不分析結末也。上曰,缺意則同矣。金瑬曰,雖送人,當如聖敎缺檄書亦當持去矣。上曰,虜差八缺我國有送人擧措,而缺憤而不來也,亦欲姑缺鳴吉曰,賊豺虎不可玩缺當初檄書,亦當改送矣。缺若改之,損威莫甚。賊方犯缺若終無形影,始以間諜送缺送人,極爲不可矣。上曰,設缺人乎?鳴吉,金希參·申繼缺大夫,則不可復送此人,可以缺金瑬曰,聖算甚好,而臣則抑有一慮。缺天下密計,而如是顯然揭帖者,缺我國,若輕言於虜,則中朝反乘缺使虜疑我國而相絶,亦未可知也。上曰,此則似乎過慮。鳴吉曰,中朝不以我國爲絶和,今此奬勅,特嘉我國之誠耳。金瑬曰,天子勅書,何敢有疑?上曰,此則判尹之言,誤矣。藎國曰,今日大臣,往見監軍時,言我國使金·白圖虜則不易,使虜疑害金·白何如耶?以此意先議而後發言,何如?上曰,此意亦好,旣知其大旨,則此在措語中矣。上曰,聞賊入關內缺必窘急,小邦似當有奔問之擧,今此奬勅缺有謝恩之使。予意則欲急速差出一介使臣,趁今年入送,未知何如?金瑬曰,氷澌節迫,恐未及達,待明年入送,何如?上曰,待明年未安,予意欲預爲差出,使之治裝矣。金瑬曰,若及今年入送,則使臣所當速爲差出矣。鳴吉曰,若於今年內入送,則必有阻風塞氷之患,是陷人於缺待明年入送,何如?金瑬曰,揭帖六條,今當缺監軍所求之馬,至於三千匹,未知當給缺上曰,馬無出處,誠難。金瑬曰,以爲缺司僕馬推移給之,則庶可從略應求缺當給幾匹耶?領相曰,二□缺李弘胄曰,三百匹似可。上曰,三百匹缺金瑬曰,馬則或可充數,而生馬冬前缺馴用矣。上曰,給馬,必有藉寇之患。彼旣以缺爲言,其價今雖不受,旣開此路,後當何以爲之?鳴吉曰,此不過沈都督之意,而憑缺定於我國耳。金瑬曰,贈馬之數缺鳥銃亦當給之乎?上曰,先陳缺出處之事,略言應求之意,而缺不必決言,鳥銃則無依數許之矣。金瑬曰,缺雖不足敬畏,而所任重大,不可失歡缺言,則監軍來時,到處□宴,而歸時不無折銀之擧。今若優贈別禮單,贊揚淸德,則似無折銀之患云矣。上曰,此所見是矣。予意,別禮單,不可無名贈給,欲以贐行爲辭,而臨行前一二日,措辭給之,則彼豈有折銀之擧乎?金瑬曰,西邊防戍之事,多有稟定者。柳琳鍊習安州之兵,極其勤實。臣曾見其私書,則言遞防之兵,雖爲入來,必不如初巡鍊習缺兵,欲不用南軍,而厚養此兵,以爲恒住之軍,缺策似好。大槪安州本城兵二千五百,其餘外營兵亦一萬,分四番,三月替戌,則一番之兵,當爲二千五百,合本城兵,則五千之兵,恒留城中也。此五千兵,月給一疋木,使忘衣食之憂,則足以禦敵矣。下三道赴西之軍,其弊甚多。若計數作木,以給安州恒留之兵,則彼此兩便矣。上曰,缺在安州,則極爲得計,至於他城,亦可用缺。金瑬曰,安州,國家重鎭,與他城自別。上曰,缺比之安州,尤爲緊重矣。金瑬曰,義州舊缺頃日筵中,聖敎痛責其失。蓋義州形勢,今則與前不同,缺迫事之後,人民稍集,守備缺器械,庶有拮据之路。元帥柳琳缺皆如臣意矣。上曰,下三道赴西之缺義州農軍,亦在減去之中,缺當何以繼兵也?予非禁缺今事勢,多有難便者,今欲缺勢稍振,年穀稍豐,然後缺擧行矣。金瑬曰,臣等亦不敢保缺但今事機,庶有可爲,故敢達矣。缺義州修築之擧,姑爲停寢,以俟缺今番出身,亦不令趁卽赴防,待後日修築義州之時,始許赴防,亦似宜當矣。鳴吉曰,臣亦知義州之難守矣。但國家之計,和戰之中,不可不早定,故臣前日上箚,敢陳此意。蓋丁卯以後,十年持支,皆講和之力也。當初講和之時,群議紛紜,而到今皆以和事爲是。今之絶和,初非朝廷之本意也。春秋,龍·馬二胡,發怒而歸,人心大擾,苦待羅德憲之缺及聞德憲等無事出來,人心幾至於缺適會有洪命耉請斬羅·李之疏,浮議由此遂起,至今不定。臣之愚意,朝廷若斥和,則當進守義州,或直擣奴穴,可也。豈可挑禍强寇,而只恃安州缺孤城而已乎?故臣意若不講和,則義州缺守,奴穴不可不擣也。上曰,卿之必守義州之言,似乎過矣。金瑬曰,此乃邀來之缺。上曰,何必相較?觀判尹之意,實不在於缺其所云云,蓋語助辭也,非的當之言也。缺不在於此,而胡爲此言,豈不大謬缺是不當。聖求曰,虜已缺。鳴吉曰,若講定節目缺有何不可之理?上曰,今日所論,缺不須多言,春間待龍·馬兩缺可謂善矣。金瑬安·義等缺鳴吉曰,今番西路武科之數,極爲過多,何以處置耶?上曰,備局當從長議處矣。弘胄曰,臣訪問西路物情,則今若覆試,軍情必大缺望云矣。上曰,此則不言可知,然國事當觀是非而處之,豈暇顧此乎?想今番騎射之規,極爲無形矣。徐景雨當初臣等發論罷榜之時,以爲重難,數日後,當乃敢論啓,臣曾忝先朝舟師,及第缺其時有覆試之規矣。上曰,其時直以初試缺抑因臺論,而更爲殿試乎?景雨缺有初試·殿試之規,非因臺論也。缺
正言洪瑑來啓曰,司憲府缺金頔,年紀衰耗,爲人庸殘,不合殿中之任,缺人皆嗤點,請命汰去。宣傳官缺極選之職,爲他日遷授守令,以至將缺自祖宗朝,必須十分愼簡,不可以缺。近觀擧動時班列,多有冗雜缺瞻視莫不駭歎。請令該曹缺侍衛之班。答曰,依啓。
李弘胄,以司僕寺言啓曰,慶尙監司狀啓,禮曹缺傳曰,令司僕寺兩色月羅馬,極擇缺急急下送,以副其望事,傳敎矣。前送兩馬,一則赤多月羅,一則鐵靑驄,皆非純色白馬,以此送去,亦無不可。雖或未盡,且本道方爲廣求云,乘船日迫,必已措得矣。所請加羅騮馬及兩色花馬中,加羅騮馬則內立邊馬中,亦有體大有才者,花馬則有貿送之敎。故花馬二匹,各給百兩銀子,已爲貿得,四馬中擇送之意,敢啓。傳曰,知道。
崔惠吉,以接待都監言啓曰,今日監軍,將欲詣闕回禮,張禮忠以缺皇后忌辰,不可行禮之意,言之,則中止云。敢啓。傳曰,知道。
李德洙,以備邊司言啓曰,接待都監啓辭,沈鎭差官張國泰等不爲南下事,已爲停當矣。沈鎭咨文,速爲回答以送事,令廟堂處置,何如,傳曰,允事,傳敎矣。張國泰勿爲南下事,已爲停當,令承文院措辭回咨以答之意,敢啓。傳曰,知道。
傳于崔惠吉曰,明日仁政殿請宴,似當前例相考爲之。
白露迎寒缺逢三五之夕,金祗御崔,懋祉受百缺遑遣賀,先荷洪施,百拜登嘉,三薰缺籍使轉貢,伏冀汪茹缺世魁頓首拜。
謹具官孫雲段缺花段一端,月色花段一端,大紅機紗缺月色機紗一端,金扇二把,朱履一雙,缺香袋二枚,香皂二匣,息香二百,缺沈世魁頓首拜。
李德洙,以備邊司言啓曰,伏見監軍圖虜要着,敷陳大義,缺祖宗朝事則不論,而壬癸年間缺倭賊,秋毫皆帝力也。缺一則皇恩,二則皇恩,頃年伊賊,敢與缺遼城遽陷,其欲食肉寢皮,未嘗一刻缺就也。今者各項條示之事,實係天下大計,隨力所及,敢不悉心周旋。金·白之世效恭順,我國曾聞之,而地之相去,不啻數千餘里,語言不通,有同風馬牛之不相及。雖欲出計密圖,而茫如捕風,與賊對壘,先事間諜,兵家勝算,而至於變生肘腋,骨肉相屠,此正乘乖獵散之機也,而我國之人,本來無謀,偵探虛實,亦不能焉,安敢望使之離心離德,腹敗枝披乎,況今拒絶之後,行李亦阻,雖有智者,安能行之,缺苟有可乘之會,敢不遵依盛算,缺今之陷虜者,豈皆誠心服從,多是威脅折入之人,背逆向順之心,固未嘗須臾忘也。文法鼓之,冠蓋寬之,則革面效忠,以圖事功者,必將響應而群起矣。降者不殺,古之訓也。是以天朝之民,我國之人,無不撫存,先後出來者,無所阻礙,而但少邦,無招誘華人之權力,恐不能奉令承敎也。我國缺以來,人民死於賊,死於飢,死於疫,十室缺未成聚,古人所謂,今之存者皆死缺謂今日道也。義州,乃國之門戶也,缺固守,計無過於此者,顧以事力不逮,缺竭力經營,以爲東江掎角之缺貢馬則辛酉年間,緣遼路阻缺咸貢,其時具由奏聞,我國本缺使用,皆是果下駄的,曾前進貢缺所封,亦必前期三四年,別養調馴,缺今則宣·鐵等諸島牧場,無一馬缺華人無不知之,下三道島嶼缺實無戰馬可合者,缺當竭力收合,以助萬一云云。以此事意,令承文院善爲措辭,回揭缺意,敢啓。傳曰,依引見時定奪施行。
崔惠吉,以接待都監言啓曰,卽者監軍早飯,依例供進,則監軍以爲,昨日則深感國王懇勸,强意領受,而不過一二番承命之意,已陳於前日接見時矣。何必以不喫之物,每日浪費乎?却之不受,臣等令譯官再三開陳,則監軍曰,爾等自在安州,已知俺之行事,一定之後,不曾撓改,仍叱責,終始不許云。敢啓。傳曰,知道。
崔惠吉啓曰,臣承命馳往缺館處,先呈御帖,措辭請宴,則明日當缺又呈回禮禮單單子及御帖,則禮單過厚而賢王所送,不敢却領受云。且曰,中朝雖有冊子,而紙品不如貴國之紙,願得貴國四書五經各一部,通政司須以此意啓知云云矣。傳曰,知道。令該司擇入給。
崔惠吉啓曰,傳曰,明日仁政殿請宴,似當前例相考爲之事,命下矣。在前天使請宴外,別無回禮之規,而甲戌年缺固要回禮。其時因政院啓辭,以缺自有請宴之禮,待明日請宴時回禮之意,缺開諭,而接見時請宴禮單及回禮禮單,竝爲缺今此監軍,當日亦欲回禮,而以中朝國缺卽送近臣,先言明日請宴之意。則缺回禮可以因此兼行,庶無頻數之缺於禮兩便。何以爲之?敢啓。傳曰,依啓。
崔惠吉啓曰,考見梁監軍時日記,則端午節日,將爲接見,而因雨以退,只行晝奉盃,缺前,遣宰臣,別爲設酌矣。今此缺,亦似當有接見之禮,而將官設酌,缺自有承旨饋酒之例,不必使宰臣缺。且監軍前,當有節日禮單,而將官前,亦有缺給之規,竝令該曹預爲定奪施行,何如?傳曰,依啓。
李德洙,以接待都監言啓曰,自前勅使回還時,護送船二隻,至登州往還矣。甲戌年盧太監時,登州魏太監,以爲朝鮮則至椵島護送,不宜冒禁到登云,而至於上本,今此監軍回還時護送,尤不當至登州往還矣。回還糧饌則至登州磨鍊給送,而護行船則只送椵島,宜當。接伴使之意亦如此,故敢啓。傳曰,依啓。
李德洙啓曰,今日備局有司堂上引見時,上曰,聞奴賊已缺皇城,想必窘急,小邦當有奔問之擧,今此勅書,亦合有謝恩之使,今欲急出一介使,及今年入送,何如?領議政金瑬啓曰,氷澌節迫,恐未及達,預爲差出,待明年入送,何如?上曰,待明年入送未安,予意則欲急急差出,使之治裝矣。金瑬曰,賊逼皇城,似非虛報,謝恩·奔問,俱合有使,若定於冬前,趁卽入送,則使臣速爲差出矣。崔鳴吉啓曰,若及今年入送,則必有塞氷阻風之患,是陷入於死地也。待明年送之缺取稟。傳曰,依領相啓辭,使臣速爲差出。
領議政金瑬啓曰,今日往見缺,旣已承命矣。揭帖撰出,啓下繕寫之際缺至日沒。衙門事體尊重,燕息之後請謁,似爲非便,姑待明日,早朝進去,何如?敢稟。傳曰,依啓。
崔惠吉啓曰,盧天使缺請宴日,回禮禮單及請宴禮單竝給矣。今此監軍,別無强請回禮之事,明日仁政殿請宴時,只給請宴禮單,何如?傳曰,依啓。
夜一更,流星出牛星下,入南方天際,狀如拳,尾長三四尺許,色赤。五更,霜降。
平城府院君申景禛箚子,伏以,臣福過致災,人非旣集,鬼怒愈極,猝得難醫之疾,自分就木之期,專荷天地父母之恩,遣醫而救之,藥物垂之,至今苟延喘息,不啻起死回生,伏地流涕,昊天罔極。臣之待罪大將之任,已至十餘年于玆矣。感激圖報,雖不可謂不欲竭盡心力,以死爲限,而推其駑劣之才,固滯之性,旣不能彌縫善處。又不能動循事宜,徒召積謗,未有寸效,臣實自知,豈待人言?缺冒死呈告箚陳,叫呼不止,惟以遞免缺,蓋爲是也。物議之發,正合臣罪,殊非捃摭風聞,偶爾發論之比也。況臣狗馬之疾,尙在沈痼,針灸方急,呻吟未已。此何等時,此何等職,而虛帶等閒,荏苒時月,有若微感之症,指日望瘳者之爲乎?伏乞殿下,亟命鐫削臣職名及兼帶大將之任,以授其人,以濟國事。無任泣血懇祝之至。取進止。答曰,省箚具悉。缺之後,隊伍嚴整,兵甲堅利,與前頓殊,故予常悅。卿其勿爲控辭,調理察任。
領敦寧府事尹昉箚子,伏以,臣連年大病之餘,氣力銷盡,運步須人,近又添却眩症,缺今日有召命而不得趨造,不勝惶悚待罪。取進止。答曰,省箚具悉。卿其安心,勿待罪。
左議政洪瑞命箚子,伏以,臣缺自遭涼候,大肆毒惡,急於救死,三缺成腐,而痛勢愈苦。玆承缺趨赴,逋慢之誅,死不足贖。席藁私室,不勝惶恐隕越之至。取進止。答曰,省箚具悉。卿其安心調理,勿爲惶恐。
缺府事金尙容箚子,伏以,臣老病缺床席,不出戶庭之狀,人所共知。監缺勅入來,而不能趨參於郊迎之班,數三缺自上連有擧動,而亦不得一番扈從。心常悚懼,方俟譴罰之至,不意玆者,召命臨門,而病勢如此,未得趨詣,逋慢之罪,實所難逭。臣不勝惶恐,伏地待罪。取進止。答曰,省箚具悉。卿其安心,勿待罪。燼餘
上在昌慶宮。停常參·經筵。有擧動。
崔惠吉啓曰,明日常參·經筵,取稟。傳曰,停。
崔惠吉啓曰,卽者張禮忠來言,監軍欲親呈禮單,慮其難便,使張禮忠替代來呈云矣。傳曰,詣闕差人贈物,各別加給。張禮忠替代以來云,亦爲贈給以送。
傳于崔惠吉曰,領相與監軍從容相話後,請宴似當,接見時刻差退。
謹具牙仙一座,桂花缺圍,嵌銀如意一事,水晶勸杯一缸,缺裙一條,上用沈香三斤,川金扇十握,平筋二十雙,蘇長公墨妙一軸,花王衣扣十副,瑪琉衣扣十副,細羢睡單一床,綾深襪一雙,領絹一端,黃羢坐褥一具,紫羢坐褥一具,奉引節敬。侍生黃孫茂頓首拜。
謹具大紅蠎段一端,玄靑蠎段一端,天藍楊段一端,月白楊段一端,天靑楊段一端,大紅潞紬一段,官綠潞紬一端,玄色缺,牙色花綠紬一端,古色花綠紬缺花綠紬一端,紬綠秋羅一端,牙色缺秋羅一端,翠藍秋羅一端,缺紅花縐紗一端,月色花縐缺貢葛二端,東越貢葛二端,缺。侍生黃孫茂頓首。
崔惠吉,以接待都監言啓曰,昨因平安監司缺,落後都司徐彦隆作故事,使通事傳缺監軍矣。卽者監軍發公文一角,使之撥傳于平安監司處,乃是徐彦隆棺斂,暫寄缺以俟發回安厝事也。前次公文,卽付撥上馳送之意,敢啓。傳曰,知道。
領議政金瑬啓曰,臣承命平朝進去監軍所館伺候,則至日中始爲坐堂。邀見行禮後,卽設茶禮。監軍手持一緘,親授張禮忠,俾給于臣,臣答曰,寡君使臣,面稟指授,請辟左右,以紙筆書答云。則監軍曰,此事機關甚祕,不可至於稠人廣衆之中,以致宣露,須退去密看。明日回答。臣再請不許,遂起立,不得已辭出,所示六幅入啓之意,敢啓。傳曰,知道。
崔惠吉,以禮曹言啓曰,政院啓辭,考缺監軍時日記,則端午節日,將爲接見,而缺以退,只行晝奉盃,故將官等前,遣宰臣,別爲設酌矣。今此重九節日,亦似當有接見之禮,而將官設酌,則接見時,自有承旨饋酒之例,不必使宰臣別設矣。且監軍前,當有節日禮單,而將官前,亦有別贈給之規,竝令該曹預爲定奪,何如,傳曰,依啓事,傳敎矣。中朝人以節日爲重,監軍在館,値此重陽之節,缺無前例,不可虛過,依政院啓辭,缺當。或自上往見,或請來仁政殿,當臨時定奪,旣爲接宴,則自有禮單,而因節日接缺節日禮單,恐接宴禮單缺當更爲節日禮單也。將官前,亦不可無缺,令該曹參酌磨鍊以給,何如?傳曰,依啓。
崔惠吉,以禮曹言啓曰,泮宮儒生圓點,每式年東堂會試過後,卽爲之,乃及於後式年初試前,滿三百點矣。今丙子式年東堂會試,以例言之,則當在今春,而今至秋暮,而初試亦未得行,會試則退行於明春。若過會試而後,始爲圓點,則來己卯式年初試之前,勢難滿三百點。事異常規,不必缺今式年會試之後,今此初試過後,許爲後式年圓點,似爲宜當。以此知委擧行,何如?傳曰,依啓。
李德洙,以司僕寺言啓曰,常時濟州兒馬,例於一年一度,帖子分給。今年亦當分賜,而頃聞都督有求馬之奇,姑爲停止矣。昨見監軍揭帖中意,所求馬匹,似非徒言而還止者。雖非本寺所可獨當,而前頭用馬之事,必當浩大,而各場雖有些少馬匹,及時捉出,亦甚未易,捉出缺,半年之內,合用難期。今年濟州馬,體段,缺大,皆是五六禾可騎之馬,姑勿分賜。黃海一道,竝爲分養,以待日後酬應之用,宜當。敢此仰稟。傳曰,依啓。
崔惠吉,以禮曹言啓曰,今此生進初試,臺諫請罷,而終未蒙允,旣已停止。蓋臺諫之意,以二所罷場,初出於若干悖妄之徒,而千餘擧子,無故被停,合取一所,未免苟且。擧子參榜者,奸巧敗露,此誠不可不罷,而殿下終始不許者,乃欲革士習耳。然其作亂擧子,旣被充軍之罰,則其治之亦已深矣。其於革士習,已無不足,何必仍存其榜,而後乃革其弊乎?第目今京外公私物力,同然耗竭,而一番設場,爲弊極多。外方旣皆無事出榜,罷而更設,誠爲重難,竊恐殿下之所以不許者,亦必慮此也。第其中有不可不改者,兩所元額,竝生進,各二百六十人。今者以二百六十之額,合取於一所,其不可取而取者,豈不多乎?凡試場考文之規,三下以上,爲入等,不及於入等者,爲次等,次下之下,又有圓更,蓋更中稍勝者,爲圈而別之,其下爲缺圈更及外也。此則其最下者也,違則違格者也,此三者,皆決不可取者也。每監試,可取之作常少,有圈更以上,不能備其額數,令軍士缺取於更·外已棄之軸以足之,如是者恒然也。夫元額之內,猶取更·外已棄者,苟充之,則其額外加取之數二百六十,全是更·外等,決不可取者也。設科試士,本欲選擇而得才也。元額內苟充,猶是不得已也。今乃取其決不可取者,以充其數,至累百之多,此豈選擇之意也?蓋二所罷榜則減去其額,缺必取一所充數之外,以充其數,以失選擇缺乎?此固以元數之減,爲欠而然也。然減數雖曰欠闕,乃出於事勢之固然。宜棄而取者,如是之多,其害於取士之道,尤爲大也,此則決不可不改者也。在此加取之數,則初試元數,減縮多矣。至於會試,依聖敎,減數亦可。然自前有外方一二道罷場之時,未嘗減會試缺。外方每年有都會,京中亦有輪次,陞缺合,則其數不少。雖去加取之數,比缺增廣初試之額,則無不及焉,然則會試缺當減也。且二所擧子,非其罪而見停者缺實冤,抑令成均館爲大輪次,取四五十,一以補元數之縮,一以慰多士之心,竊恐爲宜。臣等區區之意如是,而科擧重事,不敢擅便,上裁,何如?傳曰,不允。
掌令金霱來啓曰,頃日監軍所館處擧動時,東西班旣序之後,德源君渾,以便服乘馬馳過,呵禁不下。極爲駭愕,請命罷職。德川郡守申柬缺泛濫,到任之後,刑杖過酷,山郡殘民,缺流亡,及爲東堂試官,多有麤鄙之事,聞極可駭,而當此國恤之時,張樂宴飮,聞者莫不駭愕。如此之人,不可苟在衣冠之列,請命削去仕版。答曰,推考。申柬事,風聞未必盡實,更加詳察,勿爲煩論。
韓興一,以吏曹言啓曰,守令多闕,政事,何以爲之?取稟。傳曰,明日爲之。
韓興一啓曰,德原君推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
崔惠吉,以司饔院言啓曰,監軍時所用沙器別燔造,原州白土缺掘取輸送事,啓下移文,而今者監軍缺無意掘送,不得已以前日御器燔造白土,先爲移用。前頭御器燔造之事,將無以成形,而寒節已迫,尤爲可悶。請本道監司從重推考,使之急急掘送事,發馬行移,何如?傳曰,依啓。
崔惠吉,以校書館言啓曰,監軍所求四書五經,擇好入給事,命缺本館所儲,只有四書·周易·春秋而請缺秩不齊,禮記則本來無有,雖欲缺求覓,勢難猝辦,聞成均館所儲缺禮記件數頗裕。使之先爲擇送事,請令該曹,隨後給價,貿得充償,何如?傳曰,允。
午時,監軍至自南別宮。上御仁政殿,行接見禮。上升自西階,監軍升自缺請拜。監軍曰,旣蒙就館,俺當回謝缺,監軍請揖,遂相揖就座如儀。缺連日得拜大人,是亦皇恩。監軍曰,承賢王見缺,不勝感激。上曰,前日不許別廚一事,非但缺,情甚缺然,請復舊例。監軍曰,無益之費,缺上曰,流來舊規,卒廢未安,所費亦不缺。監軍曰,百爾思之,終是無益,缺。上曰,誠意淺薄,未蒙盛諾,不勝缺。監軍曰,多謝賢王厚意,無益之費,減之何妨?上請行酒禮。監軍曰,遵命。遂行宴禮如儀。上請饋參隨官,監軍曰,不敢當。上請宰臣行酒,監軍曰,遵命。領議政金瑬,入行第二爵,海崇尉尹新之,入行第三爵,永安尉洪柱元,入行第四爵。監軍曰,酒禮已完,請辭。上曰,禮尙未半,要得從容。監軍曰,旣醉旣飽,請只領一巡。上曰,情禮未洽,請缺巡。監軍曰,遵命。全昌君柳廷亮,入行第五爵。監軍出古布二十疋,請賞工人等。上請辭,監軍曰,略表情耳,何用固辭?上令工人等叩謝。李聖求入行第六爵。金慶徵啓曰,此盃過後,當如前請座上行酒乎?敢稟。上曰,五爵已完,座上請酒,似乎難矣。監軍辭酒。上曰,天日尙早,微誠未洽,請從容。監軍又辭。上曰,缺恐勞貴體,請如前日座上行酒,缺謹領一盃,遂於座上行一爵,缺金慶徵曰,以我國早晩當被虜患,仰望缺。金慶徵曰,上敎允當,缺朝夕當被兵,而小邦力弱,無缺邦之極救矣。監軍曰,貴邦缺若善爲訓習,則實伯王之資缺文敎,不事武略,且不分兵農,故缺領會云矣。監軍曰,聞貴國欲復缺未得云,俺當歸議朝廷變通矣。此外若有欲言之事,幸須一一言於本道,可也。上曰,貢路一事,小邦切迫之事也。初見大人,卽欲陳告,而恐煩不敢矣。今承勤敎,不勝感謝。登州取路之時,無一人敗沒,而寧遠敗路之後,渰沒相繼,使臣去時,訣別父母妻子,極爲矜惻。大人若委曲歸奏,得蒙准許,則前頭使臣,皆大人賜之生也。如是委敎,感謝不已。上顧問金慶徵曰,金南重頗解華語乎?金慶徵啓曰,不能盡通,預差通事南銑,自少能解華語,小臣缺啓稟,惶恐不敢矣。上曰,南銑陞實。監軍曰,中朝不知貴國切迫事情,故不許改路矣。俺若歸奏,則必無不成之理矣。上曰,此是小邦缺,大人若宣力得請,則小邦缺敵急需,而非小邦所缺令,則一切禁斷,若缺。監軍曰,此不可一時缺庶可周旋矣。監軍缺因請行完杯,缺送至中門而還。缺。燼餘
上在昌慶宮。停常參·經筵。
下直,所江僉使趙元弼,龍仁縣監李命達,高城郡守洪茂業,仁川府使金鍊,宣沙浦僉使姜暹。
有政事。吏曹判書姜碩期進,參判李敏求病,參議沈之源病,都承旨金慶徵進。兵曹判書李聖求進,參判李時白進,參議鄭基廣進,參知李尙伋進,左副承旨李德洙進。
崔惠吉啓曰,〈明〉明日國忌,明日齋戒,視事不爲取稟。傳曰,知道。
韓興一,以接待都監言啓曰,卽者監軍,出送揭帖一角,故呈進之意,敢啓。傳曰,知道。
傳于韓興一曰,監軍前,重陽日,盆菊三四坐覓送。
韓興一,以接待都監言啓曰,卽者監軍標下將官三人,收合禮單,使其家丁三人,將爲詣闕,臣等令張禮忠,以頭目不可缺多般開諭,而渠等托以監缺終不聽從,敢啓。缺
李德洙,以備邊司領議政言啓曰,臣所答監軍之書,與備局諸臣,會議撰定,缺紙書啓,以備睿覽之意,敢啓。傳曰,缺道。其中馬匹一事,所送之數不多,冬前未及齊到之意,勿爲言及,似可矣。
韓興一以接待都監言啓曰,卽刻張禮忠出言,監軍以張國泰等停止不送事,懊恨不已。張國泰等追咎萬端。且曰,以刷還一事,行文已久,果能有意所送,則湖南地缺回報,至於廣州缺言于備局。燼餘
訓鍊都監啓曰,今此監軍宴享時所用山鳩·黃雀,使都監軍兵捉納,此事出於何時?非軍兵所可爲之事,已極不當,而況山鳩,則捉得爲難,故以家鳩代用無妨事,曾有啓下,載在謄錄。而再昨則山鳩·黃雀,納于都監,次知內資寺官員,無弊捧上,至於尺文成給矣。該掌郞廳,聽熟手無人情誣陷之言,鳩則非山鳩,雀則元數二十首內,四首死雀云,持納軍士,棍打二十度。接待都監,非棍杖使用之地,而無罪軍兵,偏聽熟手作弊之言,濫用刑杖,極爲不當。當該郞廳請推考,作弊熟手,令攸司囚禁科罪之意,惶恐敢啓。答曰,依啓。訓局謄錄
吏批,以金坽爲兼輔德。春坊日記
上在昌慶宮。停常參·經筵。
國忌齋戒。內下日記
侍講院啓曰,監軍所求詩·書·禮記,以弘文館及本院所儲,推移以給事,傳敎矣。本院書籍,本來不多,禮記則元無,書傳則只有數件,詩傳稍有餘件。故不得已以詩傳一件出給矣。其代依弘文館例,卽令該司備送,何如?傳曰,依啓。
又啓曰,新除授兼輔德金坽,時在慶尙道禮安地,請斯速乘馹上來事,下諭。依前例,院書吏給馬下送,何如?傳曰,依啓。
上在昌慶宮,停常參·經筵。
國忌。
夜五更,流星出王良星下,入婁星上,狀如鉢,尾長七八尺許,色赤。內下日記
接待都監啓曰,都監之設,專爲接待王人,事甚嚴急,公事書吏,例以各司輪定使喚。故今者亦以兵·戶·漢城府·掌隷院·司僕寺·奉常寺·掌樂院等書吏·書員,限日相替矣。伏見奉常寺啓辭,有不考刑曹成冊,侵責典僕云。公事回告,初非典僕之任,豈有侵及典僕之理乎?吏曹衙門奇別書吏,亦有輪定於奉常寺之時,至於上司及諸都監之吏,多以奉常下人定之,而擧皆甘心服役,獨於都監公事之吏,如是厭憚,未知其由。都監之使喚,只是一書員限日之役而已。何敢不計祭享重地,不識都提調衙門體面,多責典僕,一委下吏之手,使肅寧殿練主造成之擧,將不得磨鍊乎?臣等無任惶恐之至,不得不仰陳曲折焉。至於燕享時所用山鳩·黃雀,依前例,令訓鍊都監砲手,捕捉供進矣。山鳩則固是登進之味,而家鳩則人所不食,決不可代用,故不得不點退。小雀亦是至賤易得之物,而以死矣腐敗者來納,則何可捧用乎?郞廳徒知御供之爲重而不計其他,及爲哨軍告訴,豈非未安乎?大槪都監,號令各司,收捧雜物,使喚胥輩,不能無檢飭之事,而捩手得咎,隨處被推,將無以措手足而擧職事,誠切悶慮。今後則奉常下人,旣無使喚之事,山鳩·小雀,亦令京畿監司,破格急速進排,俾及九日之宴,似爲便當。敢啓。傳曰,知道。卒然分定,則必有貽弊之事,姑依前例爲之。訓局謄錄
上在昌慶宮。停常參·經筵。
黃監軍所館處,重陽別擧動時三嚴,午初一刻。
義州府尹林慶業初五日成貼中,江越邊,胡騎百餘名,擧火通事,而漢人據執船隻,不得送人,恐有出梗之患,極爲悶慮云云。內下日記
上在昌慶宮。停常參·經筵。
上在昌慶宮。停常參·經筵。
有政。內下日記
上在昌慶宮。停常參·經筵。
夜四更,蒼白一道如氣,起自乾方,直指坤方,長十餘丈,廣尺餘,漸移南方,良久乃滅。內下日記
上在昌慶宮。停常參·經筵。
下直,富寧府使朴尙俊。
韓興一啓曰,明日上馬宴,明明日餞宴,視事不爲取稟。傳曰,知道。
李德洙,以備邊司言啓曰,監軍鳥鎗價銀五百兩,誘以已經疏聞,屢次璧還,而終不許收,不得已以鳥鎗·倭刀各二十枝,別爲給送事,入啓蒙允矣。此兩物,亦甚草草,好鎗二十枝與鳥鎗·倭刀,一倂進呈,則監軍切於戰用,必喜而受之。令訓鍊都監缺鍊正,以此三器,措辭入給,宜當。敢啓。傳曰,加送之意,入于回揭中,似可矣。
李德洙,以備邊司言啓曰,伏見監軍移揭及開寫聖諭,其中有震汚園陵等語,讀未終篇,不覺憤涌如山。伊賊逼近皇畿,痛纏神人,鼎魚何逃?必當隻輪無返,而遠外傳聞,動不以時,無任鬱鬱。所幸沈鎭遣將遼陽,斬獲甚多,足以破驕虜之膽,勦巢之期,指日可卜。戰馬三百,竭盡國力,僅得圖副,實切慙恧,何論價爲?至於鳥鎗,邊上派送之外,餘存不多,所呈至略,而價銀甚多,仍置不可,璧還未安,授受兩難,只自沈思而已。各道逃漢,陸續解來,而上國之人,亦難拘繫,作挐逃還,難保必無,着令張國泰一一押回,則庶無此憂,此皆大人賜也。令承文院槪以此意,善爲措辭撰完,回揭以送,宜當。敢啓。傳曰,依啓。
韓興一,以接待都監言啓曰,監軍出靑布一桶,要換鹿茸·虎脛骨,又求膃肭臍。依其言覓納,則皆爲點退,昨夕改備以入,則以爲不關,還出給,故靑布還納之意,敢啓。傳曰,知道。
韓興一,以接待都監言啓曰,監軍發靑布五百匹,要換豹皮事,曾已啓達矣。市上無豹皮,故本曹所儲,入納看品,則曰,俺之所欲買者,非此品也。無則不須換買云,又發靑布一千九百匹,竝與前五百匹,要換銀蔘云。敢啓。傳曰,知道。
韓興一,以接待都監言啓曰,以備邊司啓辭,監軍揭辭中,有奴賊奄有三韓之語,令接待宰臣,從容疏辨事,允下矣。繼以政院以大臣言,捧入東江記事,其中有東望朝鮮,西望三韓之語。以此見之,則以遼·廣稱三韓,明矣云。中朝人,旣以遼·廣爲三韓,則聞見雖誤,似無我國缺。今若與監軍接話,則只陳古稱三韓,皆缺國境內,非遼·瀋之意,可也,而但臣等與監軍,無從容相接之時,疏辨一款,似爲難便,何以爲之?敢稟。傳曰,勿爲言及,可也。
韓興一,以接待都監言啓曰,今日空日,故依例請晝奉杯,則監軍答曰,明日國王,必來臨館裏,俺亦苦勞,晝奉杯不須爲之。仍曰,今日俺往辭王府,無乃合於禮乎?張禮忠對以,國王明日當行上馬宴,老爺於筵上辭別,似無不可云,則監軍曰,諾。且曰,前日書送疏草,今方改之,當呈覽矣。本國奏稿,俺亦欲得見,俾無相違之患云。其意欲與己疏舖張伐功之語,無異同也。令廟堂議處,何如?傳曰,依啓。
恭惟賢王殿下,一德存心,夷夏共瞻其模範,四維立極,臣庶擧式其儀刑。化行海表,忠格楓宸,九重之眷注正殷,邊疆之倚毗彌切。頃者,虜氛孔熾,慢語洊加。殿下以推戴之誠,堅忠貞之節,業旣聞於當宁矣。綸音重釋,勅使再臨,極念忠愛之至忱,故以一紙書,儼天顔對越也。不佞誼托同舟,歡深雀躍,奈戎馬在郊,正師行之倥傯,負橐在道,實親候而未遑。用遣一官,遄申瀉藻,伏冀海茹,不勝光寵,臨楮神往。
謹具大紅蠎紵一端,玄色蟒紵一端,天靑雲紵一端,玉蘭雲紵一端,月色花紵一端,沈香雲紵一端,朱色雲紵一端,官綠彭段一端,月色彭段一端,玉色彭段一端,雪色湖羅一端,月色湖羅一端,玉色湖羅一端,牙笏一軌,印綬一品,段靴一雙,蘇囊一箇,香袋二枚,金扇二柄,息香二百,奉申。侍生沈世魁頓首拜。
韓興一,以接待所言啓曰,自前缺規例,堂上則以戶·禮曹參議差出,郞廳則以禮·工曹·禮賓寺官員差出,四員各察該掌,而今此沈遊擊之行,出於急遽,以監軍接待都監兼察事,啓下。而遊擊入館之後,生怒於館舍·支應未及整待,重棍差備譯官二人。然後都監始覺兼察之難便,別設接待所,差出堂上,而郞廳則只出戶·工曹各一員,禮曹·禮賓寺,則尙未差出,禮單及支應·宴享等事,無次知之員。生事可慮,依前例,禮曹·禮賓寺官員,竝爲差出,使喚書吏·使令·庫直,亦依謄錄差定,何如?傳曰,依啓。
韓興一,以備邊司言啓曰,監軍處,以鳥鎗·倭刀及長鎗二十枝,至回揭中,別爲送呈事,啓下矣。卽者軍器寺·別造廳·摠戎廳三處長槍,取來見之,則長短不齊,柄刃不好。前日自上禮單所贈長鎗,監軍撫玩不置,出入之際,使家丁捧持而行云。今以此槍送之,監軍旣見前鎗,若有不滿之意,則似爲未安。內司如有遺在,則二十枝內,減其十枝,以內司所上呈送,監軍必喜之。惶恐敢稟。傳曰,依啓。
韓興一,以備邊司言啓曰,今此瀋陽送人之擧,出於監軍之請,想必天朝熟講而發此言,非獨監軍之意也。然沈都督處,不可不先事明言,而形諸文字,則不無透漏機事之患,此亦不可不思也。今者都督,出師江上,報捷監軍,我國應有致賀之禮,別差堂下文官,持揭帖·禮單入送,而兼帶解事譯官,以口語密傳送人之由,戒令勿洩,以重軍機,似當。敢啓。傳曰,依啓。
崔葕,以戶曹言啓曰,頭目等發賣,今方停當,而價銀之數,亦必不少,極爲可慮。一等三人,西路迎·餞慰禮單折價及人事物,竝七百七十缺飯折葷各處回禮書儀,竝已用之數缺至於西路往還時,頭目折宴·折茶啖應給之銀八百兩,則三道之所當出者。故自前勅使時,皆於歸路稱給矣。今則西路迎·餞至二三等禮單,張禮忠旣已周旋於一等三人,用計停止,故此輩皆有落莫之心,若於京中,無所得之物,則必益忿怒。今玆西路各站折銀八百兩,自京分給,庶可慰此輩之心,而各站過日,亦無紛挐之患矣。姑以常平倉銀子八百兩,爲先貸給後,其代則令三道充備輸送,宜當。且監軍所發靑布二千五百疋,折銀一千二百五十兩,當出於市民,而頭目等發賣之價,方極渴悶,靑布價銀,決難竝責於京市。前項靑布二千五百疋,其價亦不太高,輸送于開城府,使之發賣以納,俾均京外市民之役,亦當。敢啓。傳曰,依啓。監軍所發靑布,送于開城府,似未妥當,更議處之。
韓興一,以備邊司言啓曰,都監啓辭,監軍曰,前日書送疏草,今方改之,當更呈覽矣。本國奏稿,亦欲得見,俾無相違之患云。蓋其意欲與己疏,無異同也。令廟堂議處,何如,傳曰,依啓事,傳敎矣。前日以硝黃弓面許貿事,已爲咨會於監軍前,而別無我國題奏之言。雖有題奏之事,中原事奇,未聞端的,謝恩之行,亦未卜日,題草時未搆出,監軍明明日發回,雖欲呈示,似無所及,而監軍東出之際,適有沈鎭獻功之擧,奏稿撰完時,當與大人疏草,無令異同事,婉辭陳告,宜當。敢啓。傳曰,依啓。
以監軍前回帖,傳于韓興一曰,鎗十柄,似爲略少,十柄加送。
韓興一,以接待所言啓曰,遊擊之行,缺郊外迎慰宴,未及設行矣。卽者遊擊缺譯官曰,宴則雖難追設,而禮單則不可不給缺依啓下磨鍊數,御帖一時入給事,敢啓。傳曰,依啓。
韓興一,以禮曹言啓曰,昨日宴禮,旣停作樂,明日上馬宴及明明日餞宴,似當與昨日宴一體行之。故儀註中作樂一節,刪去之意,敢啓。傳曰,事涉無據,問于大臣定奪。
韓興一,以禮曹言啓曰,卽者伏見監軍抄報中,有震汚園陵之語,此實天下之所共驚痛者也。第未知震汚字,其取一杯土之謂也,或指焚掠園陵近地而言也。如或有不忍之變,則似當有遭變禮節,而此前所未有之變,無可據之例。第禮記有焚先人之室則三日哭,似當據此參酌,而未知眞的與否,不可遽議。此在疑信之間,而晏然不爲變動,亦似未安,姑爲減膳避正殿,恐或宜當,而事係變禮,非臣等淺見所敢節定,議大臣定奪,何如,傳曰,依啓事,傳敎矣。議于大臣,則領敦寧府事尹昉,領議政金瑬,右議政李弘胄以爲,賊逼皇陵,至有欽諭,誠是不忍言之變,聽聞所及,固不可晏然,而第未知逢變輕重,遽行變禮,亦似未安,更爲詳問于監軍,一邊移咨沈鎭,得其的確回答,然後應行節文,議處似當,伏惟上裁。領中樞府事鄭昌珩,行判敦寧府事金尙容,左議政洪瑞鳳,病不收議。大臣之議如此,上裁施行,何如?傳曰,知道。監軍旣言其所然,今又更問,似爲不可矣。
韓興一啓曰,昨聞皇陵震汚事,我國臣民,不勝驚痛。兩司旣請停樂撤宴矣。此後變禮,該曹議大臣定奪,而旣無可變之道,則明日上馬宴,明明日迎餞,皆有用樂節次,而卽見禮曹公事缺宴,皆不用樂,啓請改付標。臣意以爲,雖不用缺自當有日限。史記,太廟災,素服三日,我國陵寢失火,亦三日素服而止。皇陵變故,雖不可詳,臣民變禮節限,不過如此而已。初聞其變,旣停宴樂,更不變服,則至第四日後郊餞,亦爲停樂,未知其由,招問禮曹郞官,還給其公事,使之更議而來,則以昨已停樂,後設宴,依此行之爲當爲答,再度往復,不得已捧入矣,而憲府之啓觀之,只於其日,請爲撤宴,更不爲擧論,而大臣收議,亦無可變之事,則該曹之只爲設宴而不用樂之意,亦無所據,雖不變服,旣聞皇陵之變,不敢晏然云,則當過幾日後,乃如平日而更盡其禮乎?必須限定變禮日數,然後乃可容議,宴樂一節,速令禮官定奪,何如?傳曰,允。
韓興一,以備邊司言啓曰,灣上所留國書,還取以來,添入貨價一款事,已爲定奪啓下矣。仍更思之,前去檄文,邊臣已言於虜差,詳必詳細歸告於汗,今不可有所增損。別爲一書,陳其貨價領受之意,仍言前送檄文,欲以明絶和之端,不出於我者,而再次來差,皆不持去,故今竝付送云云。方以穩當。令承文院參酌措語撰出,數日後卽爲發送,何如?傳曰,依啓。
李德洙,以備邊司言啓曰,本司啓辭,答曰,依啓。但四隻過多,遠處勿爲行會可矣事,傳敎矣。統營物力最多,造船頗易,故赴京所騎船隻,欲令造送矣。統營水路最遠,時月之間,必未及上來,依上敎,統營則勿爲知會,而其餘全羅左右道及公淸水營,使之急急造作,務令完固,冬前缺意知會,宜當。敢啓。傳曰,依啓。
以缺望單子,傳于韓興一曰,此參望之人,皆能文耶?問于承旨以啓。韓興一回啓曰,近來試官,必以有文望者差送,以重考試,此數三人等,雖無文望,比之於他,亦未聞其不可矣。傳曰,知道。今後凡試官,使之各別擇差。
韓興一,以訓鍊都監言啓曰,諫院啓辭,我國素無敎養之兵,只有訓鍊都監數千之卒,頒料給保而衣食之,定將束隊而敎鍊之,庶幾得力於緩急,而竊聞都監,六七年來,專廢老除之法,白髮皤皤,相雜於行間,今使該郞査出年滿六十者,其數至於三百九十餘人,其中亦有年過七十者,六七十老殘之卒,將安用之,昔者,周世宗,謂侍臣曰,農夫百,不能養甲士一,奈何浚民膏血,養此無用之物乎?須大閱諸軍,斥其羸老,然後所向克捷,此實戎政之大要也。請令都監,汲汲汰去其老病,更抄精銳,以爲實用之地,都監軍逃故老除者之保,多至六百六十餘名,而時存砲射三保,未充者甚多,所當一一移給,以均苦歇,而都監仍踵舊習,例自收布,積置累百同,終歸閑慢之費,極爲可駭,亦令都監査考軍案,移定於未充者,俾無無保偏苦之弊,答曰,軍兵老除事及保布移給事,竝令都監參酌處置事,捧承傳矣。諫院所論,實合事宜,臣等固當奉行而已。第於其間,多有曲折,不得不更爲稟處焉。都監軍兵,丁卯戰亡者二百十七名,庚午老除二百二十名,以此欠縮之數,多至四百三十餘名。各道式年例定之軍,則元數旣爲不敷,而缺五年爲限,而一年之內物故者甚多缺有之,元額日漸減縮。故癸酉年京中缺百五十餘名,陞戶充補,僅成哨數,都合總計,則四千四百餘名矣。若一從老除之規,六十以上,悉爲汰去,則非但哨數益減,無以成形,加之以當初入屬時,渠必例爲添加年歲,以爲後日免役之地,故此事泛然觀之,則誠爲未妥,而趁未老除者,其勢亦有所不得已者。而且有老軍使役之處,一朔定送六七十名,依入番軍例,四運分定,則至於二百六十八名,都監五色役處,皆是緊着不可已者耳。且奉足一事,則都監設立時,每名各給三保,已有事目,而自望充定,其勢不易,故目今三保俱無者三百五十九名,無二保者一百九十名,無一保者六百九十一名,而前後逃故軍奉足共六百六十四名,移給於一千二百四十名,無奉足之軍,則不滿二分之一。故收其價布,每於歲末,考其無保者,分給衣資矣。今依諫院啓辭,移給無保者,則得保者居半而不得者亦居半。其得保者,固已爲幸,而不得保者,竝與歲末應受衣資而失之,其冤不亦甚乎?從前未得分給者,蓋以此也。今則反覆思量,姑欲就元無三保者,定給二保,元無二保者,定給一保,一保則各其首戶,使之依前自望,似或便當,而頉保之數,未滿於應爲移給之數,以此爲慮。且保布事,亦有一說。海西砲保,團束赴西,故名雖在案,前後不得收布者,一千二百餘同,今雖有捧,未滿其半。初則自兵·戶曹量送布木,數年之後,卽爲停止。試以今年之事言之,則例防·別防前後赴西交替者,多至一千四百名,而資裝木分給之數,八十四同,且歲末無奉足軍衣資分給之數,亦至七同九疋。以此計之,則無缺所用,幾至九十一同,軍需之木,若無所儲缺坐,則不時之用,從何辦出?以六百餘名之缺布,遍給於一千二百餘名之軍,而且有餘布,則其不歸於閑慢,據此可知。大抵砲布收捧散給之事,至爲詳悉,各邑陳省,必得提調照訖,然後郞廳躬親捧之,卽爲分給,逐月會計,以報提調。且本局以權設衙門之故,自提調以下,本無丘債,則一丁之布,寧有空費之理也?然諫院啓辭,極爲嚴切,少待大將出仕,臣等會同商確,稟處之意,敢啓。傳曰,知道。
韓興一,以備邊司言啓曰,以戶曹啓辭,傳曰,依啓事,傳敎矣。皇勅下頒,勅使回程,遣使謝恩,舊例然也。享上之禮,庭實居先,而兩規方物,元數浩多,不得容易措辦。其中席子織造着役,尤非時月可完,謝恩使發行,待方物整備後,卜日以送,宜當。事勢如此,敢啓。傳曰,知道。拜表日子,差退,可也。
正言洪瑑來啓曰,朝廷特於西路,別設一科,以爲選取武士,慰悅邊地之計,而人心不淑,國綱不嚴,試閱之際,詐僞濫冒之狀,有不可勝言。政院書吏,專管文書,逞其所欲,計其錄名之數,人收一疋之木,試才見屈者,必以紬段·銀兩,贈遺書吏,或移錄於他邑,或圖改於成冊,變名替入,至再至三,終必得遂而後已。差備官等,非但不能防奸,亦有符同用情之事,一道之內,群情齊憤,至於書吏,以所受銀紬,轉販貨物,駄送其家,國言藉藉,昭不可掩。承旨奉命,所幹何事,致令下吏,肆意行奸,一至於此?國家設科本意,盡歸虛地,一榜淆亂,終不成貌樣,可勝痛哉?卽罷其榜,急速更設,在所不已,請令廟堂議處,當該承旨罷職,差備譯官書吏,嚴刑得情,梟示試場,以快物情。近來郞僚之遷授外職者,輒稱不可代以手生之人,不顧事體,啓請仍任,將成規例,殊甚不當。都監郞廳,事務雖劇,監軍入京之後,亦有因私故改差者,況今監軍之還,只隔數日,而接待都監,請遞江原都事沈,至於蒙允。物議皆以爲怪,請都監啓辭,勿爲施行。答曰,依啓。西邊科擧,雖曰濫雜,必不如是之甚,更加詳察,可也。
韓興一,以兵曹言啓曰,政院啓辭,以兵曹帖目,傳曰,此回啓是耶,承旨察見事,傳敎矣。臣初見狀啓,貢生削去當否,議于院中,則皆以爲貢生應爲許赴者也。旣爲入格後,因本官使喚不足,又爲削去,於事理不當云云矣,及見兵曹回啓。缺。燼餘
上在昌慶宮。停常參·經筵。
夜四五更,月暈,沈霧。內下日記
上在昌慶宮。停常參·經筵。
自昧爽至巳時,有霧氣。申時酉時,日暈。內下日記
夜四更五更,月暈,沈霧。春坊日記
上在昌慶宮。停常參·經筵。
藥房問安。答曰,知道。
司諫缺啓曰,頃於本院席上,同僚極言胡譯持書入侍缺不可,欲爲論啓。此固嚴正之議,而臣之妄料,竊以爲灣上檄文,再付於貨價來傳之胡,特彼不受去耳。朝廷之上,未有爭執之臣,移書奴缺應,非有害於大義,自古兵交使在其間缺旣送我人,還寢已示之書,缺只憑譯輩之口,反失責諭之旨,則缺有難輕議,廟堂講定,亦豈無見,缺再三論難,諸僚以姑俟結末爲辭,缺日入直講院,仍齋宿陪。缺
缺持平閔應協啓曰,缺軍偵探之請,送差缺臣等不勝驚訝之至。缺待我以交際之道,大義所在缺當初布告八道,轉聞缺凡在瞻視,孰不感動?缺汲汲自强之不暇,區區更通缺已非截然第一義,而缺帝勅纔降,奬諭彌至,至以行間缺屬之於我,其所以責我者,深且切矣。缺齟齬未能奉承則猶可也。今乃乘缺欲送而不得送之書,外示送諜之名缺其爲擧措之失宜而有害缺言哉?廟堂謀國,雖曰有權宜之計,而臺閣缺臣不可不據義爭辨。臣於累次發言於僚席,而第以勅使在館,事涉難便,且緣長官意見,未免參差,以致遲延,昨與長官商議,則終不沕合。臣等旣不能趁卽論列,又不能早自引避,缺今者諫院之官,以此引避缺臣等何敢晏然仍冒缺請命罷斥臣等之職。答曰,勿辭。
大紅雲段一端,缺花段一端,米色花段一端,缺色綾一端,雪色花綾一端,缺綠潞紬一端,玄色彭段一端,缺彭段一端,印綬一付,缺金扇二柄,息香二泊,缺頓首拜。
侍生黃孫茂缺駑怠馬下乘,章句腐儒,叨荷缺賢王不以不肖爲翦爲拂,異數有加缺仰承燕昭金臺之築缺賢王隆此國士之遇,微生敢不缺虜着數,前所送呈覽,發賢王缺擧手加額,爲聖天子缺台諭,謂此賊方銳,未易爭鋒,缺天道有好還之理,缺焚。昔吳嘗破越,遂有輕楚之心,缺萌驕齊之心,旣勝齊卿缺備志黃池之會,而越兵已入缺今日奴賊,奄有三韓缺烏合之衆,誠以十萬缺元自無多,且地廣則兵分缺天子,勢均力敵,同室操戈缺肘腋,再得金·白諸酋缺兩鎭兵馬,乘機進取缺當如秋風之播露氣也。缺不便,助兵擊賊缺賢王有厚望焉。昔酈生缺仲連射一書,退却秦兵三萬缺所謂力戰不足計缺,目今東江島兵缺業承賢王兪允缺不勝銘感,卽將此意缺以報聖天子,第數之多缺聽王命,僕固不敢耑擅缺萬祈賢王留神,日飽缺望闕稽首,無任主臣。
崔惠吉缺啓曰,黃海道九月朔進上蟹醢·生小缺欲爲啓稟處置,而詳考缺院移文,則禮曹回關內,薦新之物,不在減損之中,九月朔節産蟹醢·生小螺封進云,故捧入矣。今承還下本院之敎,當爲送于該曹,而但旣是薦新節物,則似當依例封進,何以爲之?敢稟。傳曰,啓下公事,相考處之。
韓興一啓曰,監軍以偵探事,專責缺以言語,惟以文字相傳缺備局回揭等事,亦使下輩缺無謂然,此則不出朝報矣。缺一出朝報,則遠近傳播缺自今以後,事係敵情,則缺朝報之意,敢啓。傳曰,知道。燼餘
巳時,雷微動。夜二更,流星出立星下,入南方天際,狀如甁,尾長三四尺許,色赤。春坊日記
上在昌慶宮。停常參·經筵。
有政。吏曹判書姜碩期缺出使,參議沈之源進。
崔惠吉啓曰,明日常參·經筵,取稟。傳曰,停。
又啓曰,自前詔使例缺聲到日,都監移文公淸監司缺形影,以致都監請推本道缺監軍起程之日缺李澄時在京師,當日內給馬下送事,已爲蒙允矣。卽見伴臣狀啓,則尙不追往於長湍。國綱解弛,幺麽賤技之人,亦不奉行命令,缺李澄,令攸司從重推考。傳曰,依啓。
執義林堜啓曰,缺再昨隨駕出宮時,依幕缺論而僚意不齊,臣意欲歸缺擧動,未卽論啓矣。昨接諫院多聞缺悚然,當初奴酋之僭號致書也。缺斥而絶之矣。今者廟堂之計,雖出於缺斥絶,未幾旋有送差之擧,群情之駭惑,勢固然也。諫院之引避,其意無他,而自上不假優容,遽下嚴旨,殊非聖上待言官之道也。臣誠惶惑,不知聖意之所在也。同僚旣皆引避,臣不可一刻晏然在職,而適緣賤疾,今始來避,所失尤大,請命遞斥臣職。答曰,勿辭。
韓興一啓曰,執義林堜,再啓煩瀆,退待物論矣。傳曰,知道。
午時,沈遊擊至自太平館,上御仁政殿接見。旣就坐。上曰,都督大人萬安?沈曰,萬安矣。上曰,聞缺出師大捷,不勝喜賀。沈曰,出屯江上,得捷缺茶禮。上曰,聞監軍管下人,新自登州出缺賊尙在關內云耶?沈曰,已盡殺退云矣。缺沈曰,一路各帖,接待盡禮,不勝感謝。缺待恐不稱情,今承致謝,多愧多愧,缺多數刷還缺尙有未及盡刷者,亦望一一缺督府移咨,知會諸道,全羅道則缺其餘他道,未及收合者,當從後起送矣。缺沈曰,下人等有所齎之物,而歸期甚急,請許缺。上曰,當令接待宰臣議處焉。沈遂辭起,上贈請單。沈辭謝。遂罷出。
崔惠吉啓曰,監軍不知事體缺之言,發於接見之時,則御前通事缺瑣之事,不敢仰稟之意,防塞缺敢依所言缺達,極爲駭愕,請御前通事缺推考。傳曰,勿推。
崔葕啓曰,今日政事缺都承旨金慶徵吏批進去,兵房承旨李德洙,禮房承旨閔應亨竝出使,左承旨崔惠吉以監軍缺廳中只有臣及同副承旨韓興一缺敢稟。傳曰,右承旨進去。
金慶徵,以吏曹言啓曰,新除授利川府使鄭斗源呈狀缺上典半身不遂,食飮頓廢,決難赴任缺畿甸守令,不可久曠,改差,何如?傳曰,依啓。
韓興一啓曰,以赴西砲手崔得大乙亥夏三朔缺取才入格,賞賜兒馬帖字。傳曰,給送。
金慶徵,以吏曹言啓曰,孟山縣監薦望事,問于都體察使,則以爲往還碧蹄之後,方有病患,不得薦望云。今政不得差出之意,敢啓。傳曰,知道。
韓興一,以司僕寺言啓曰,監軍求請馬四五十匹,爲先平安監營入送之意,入啓矣。箭串場馬連次缺看審,加擇十匹,六十匹,押領禁軍任忠缺當日發送,押領禁軍及理馬一人給馬,缺敢啓。傳曰,依啓。
韓興一,以司饔院言啓曰,缺遊擊接見時,香醞味薄缺駭愕,請內資寺當該官員,從重推考,缺不謹之罪。傳曰,依啓。
韓興一以弘文館缺多官全數引避,本館當爲缺身有重病,修撰李稠與缺副修撰臣金益熙·李尙馨在外,只有缺趙贇,副校理臣朴遾,修撰臣吳達濟缺,未免孤陋,校理金光爀,副校理尹集,請牌招肅拜,使之同參。傳曰,依啓。
韓興一啓曰,以校書館缺進上件數,取稟單子。傳曰,勿爲進上,自本館缺進上,多數印出,各處一一分布。
韓興一,以備邊司言啓曰,體府從事官等,以巡缺將爲下送于各道矣。今者金光爀,見差缺京試官。從事官之任,不可續續遞易,請缺改差。事係軍務,不得已敢啓。缺
缺言啓曰,捕盜大將二員中一員缺爲兼察,而今此王世子拜陵,缺具宏以陪往大將出去,左邊大將缺將改差,使之兼察,何如?傳曰,依啓。
缺啓曰,臣等於本月初十日,開坐于本曹,取見囚缺至一百六名,非欲擇其輕囚,而分疏必須詳缺後,有所處置。乃於十二日,伏承聖批,以獄囚缺誠極駭愕,當該堂上·郞廳竝推考,使之速爲決放。臣等伏讀聖敎,方且驚惶待罪之不暇,而速爲決放之敎,乃聖人爲囚求生之至意。故卽聚郞僚,各其該掌罪囚,逐名査出,其中已經啓下者三十九名,各衙門直囚者四十五名,各該司移文囚禁者缺訟,自本曹囚禁者二十二名也。啓下及直缺非臣曹所敢遽放,而訟詞間可放,而不敢缺三人,已於開坐時商議,待後坐疏決之際,缺何敢暫延時刻,以孤欽恤之聖意,缺所當聚集於公廳,相議放釋缺公之文未到。臣諿,採聽缺卽許放送,而許放之人缺放送緣由而書塡別單以入。缺
又以尙衣院言啓曰,前頭凡事缺本院,係是御供重地,冕服奉安缺若干庫間,依他衙門例,發遣郞廳,自本院隨便趁各塞造缺于江都之意,惶恐敢啓。傳曰,知道。
又以校書館言啓曰,本館在於人家稀少之僻處,缺所儲書冊及外貢紙地捧置之所,甚爲虛疏,自前守直軍士二名,而年前減缺,又減一名。雖小各司,只有公廨之處,必有軍缺書之地,獨無守直之人,事甚可悶,缺書閣,亦非無事時之比。缺。傳曰,言于該曹。
又以兵曹言啓曰,缺閉門時,自金虎門入來缺極爲駭愕,令攸司囚禁治罪,同守門將缺以致闌入,極爲非矣,請推考。傳曰,依啓。
缺都監言啓曰,來十九日操鍊次例,臣尹昉缺提調,將爲會同試閱矣。都監軍兵赴西者缺哨,時存之數,僅居半餘,盤松敎場,可容缺王世子拜陵之行,當在其日,日夜陪衛之軍,不無治行之事,軍情不願遠出露梁。故今巡操鍊,盤松亭爲之,且自都監,備得十許同木綿,罷操後散給各哨,以爲投醪之惠。敢啓。傳曰,知道。
又啓曰,大司憲徐景雨呈辭受由,執義林堜,掌令金霱·閔光勳,持平閔應協避嫌退待,缺以監察茶時之意,敢啓。傳曰,知道。
吏曹,金槃爲通政大夫弘文館副提學缺,李後天爲通禮院相禮,閔光勳爲司憲府掌令知製敎,申悅道爲兵曹缺,李時楷爲成均館直講缺,尹世任爲司憲府監察,李尙馨爲弘文館副修撰,金益熙爲弘文館副修撰兼經筵檢討官,李興仁爲內資寺主簿缺,李明勖爲利川都護府使。缺
缺更,有霧氣。燼餘
以李行遇爲兼司書。春坊日記
上在昌慶宮。停常參·經筵。
韓興一啓曰,明日常參·經筵,取稟。傳曰,只晝講。
韓興一,以接待都監言啓曰,缺畫手李澄催促下送事也。缺十五日夕時啓下之後,卽爲發送缺宿所云,問于李澄主人缺行十六日早發云。缺
又以接待所言啓曰,缺貨發賣數目及又有票文,列書粧刀各樣皮物缺其數甚多。要得給價缺求請,則方令差備譯官,措辭防塞,而缺大約計之,近於千餘兩,許賣與否缺何如?傳曰,依啓。
又以接待所言啓曰,缺已爲啓達,而觀其所爲,缺遊擊亦無忌憚顧藉之事,缺勢固然矣。令司譯院秩高解事譯官缺使之周旋開諭之意,敢啓。傳曰,依啓。
又以接待所言啓曰,遊擊求請物目浩多,臣等令譯官抵死開諭,太半減數,其中五色紙,則尤難應副,且有後弊,故措辭專減,而遊擊自言,必欲給價貿得云。如是減數之後,一向防塞,亦似未妥。今將票文內元數及所減之數,別單書啓。令該曹以此參酌,就其中可得之物,或許買或白給,從速定奪,以副其願。傳曰,依啓。
又以接待所言啓曰,卽刻遊擊出牌文,前帖官四人,亦爲出去。且言明日當爲發行云,而發賣求請,時未停當,其意似在於催督此等之事。然上馬宴則明日觀勢設行,宜當。敢啓。傳曰,知道。
崔葕,以戶曹言啓曰,接待所啓辭,遊擊發賣物貨數目,近於千餘兩之價,許賣與否,令該曹急速定奪,何如,傳曰,依啓事,傳敎矣。島中差官發賣,無論小大,自前防塞,如或强請,則使之歸賣於管餉缺參將奉勅而來,故不得已許之矣。此路若開,則後弊難防,今此沈遊擊發賣,決不可許,令措詞開諭,宜當。且其求請之物,則缺粧刀·黍皮·馬皮·樺皮·花席缺以慰其心,何如?傳曰,依啓。
獻納李〈相〉缺,正言洪瑑·兪榥啓曰,臣等伏承聖批,辭意嚴截,以臣等妄論大事,殊極不當,又於政院之批,至謂憂其美名之缺,臣等不勝驚惶慙悚之至。蓋國家之設臺諫,缺榮其軀利其祿也。將以扶公論辨是非,而有補於國缺臣等雖駑劣無狀,旣叨言地,則缺圖報萬一,乃臣等素所蓄積者也。況缺繩愆糾謬,使上下無過缺及到今日,敢以不諱之忠,輕論大計,缺大臣不安,此雖臣等愚戇率爾之致,缺無隱之誠,反歸於沽名妄議而已。缺不可防者衆口也。匹夫處事,不可不缺況於朝廷莫重之擧措乎?一自此說之行,遠近傳播,群情疑惑,有耳皆聞,有口皆言,殿下獨未之審察耶?昨日政院之啓,至請勿出朝報,是果軍機神祕之意,而臣等以新進生疏,慮不及周,乃敢明言顯議,尤不覺其瞿然。若如政院之云爾,則因便送差之說,曾不出於外,而何其國言之稽播,已至此耶?且不量是非,不恤利害,徒知出而輕議,惟名是求,則此乃人臣之極罪,士夫之大恥,而殿下情外之敎,乃及於此,臣等竊有所不服於心焉。不避雷霆之威,自陷逆鱗之誅,亦人臣之所不欲,則臣等固非病風喪心之人,獨持美名,將安所歸乎?假令臣等之心,初出於掠名徼利,不思盡忠,而殿下或因臣等之言,更詢廟堂,十分講究,軍機之可以祕者祕之,義理之可以正者正之,如靑天白日,萬目咸仰,則異日國史褒之。天下缺臣等區區之誠,實在於此,而前後缺臣之箚又如此,臣等何敢晏然仍冒缺論列乎?請命遞斥臣等之職。答曰,勿辭。
缺掌令金霱·閔光勳,持平閔應協啓曰,缺必達,言官之職分。諫院之論,臣等之議,缺彼此之異,而大臣引咎,嚴批又下,諫院多官,旣以此引避,臣等何敢晏然仍冒?請命罷斥臣等之職。答曰,勿辭。
左議政洪瑞鳳,十七度呈辭。答曰,安心調理。
韓興一啓曰,獻納李一相,正言洪瑑·兪榥,執義林堜,掌令金霱·閔光勳,持平閔應協,再啓煩瀆,退待勿論矣。傳曰,知道。
又以弘文館言啓曰,新除授副修撰李尙馨,時在全羅道南原地,經筵缺,斯速乘馹上來事,下諭,何如?傳曰,依啓。
韓興一啓曰,大司憲徐景雨呈辭,執義以下避嫌退待,持平金壽翼在外,今日以監察爲茶時之意,敢啓。傳曰,知道。
又啓曰,臺諫出仕事,命下矣。今日夜深,明日待開門命招之意,敢啓。傳曰,知道。
夜四更,月犯昴星。
弘文館校理臣趙贇,修撰臣吳達濟等,伏以獻納李一相,正言洪瑑·兪榥等,以臣等伏承聖批,措語見上缺掌令金霱·閔光勳,持平閔應協,以隨事缺言官之職,諫院之論,臣等之意,固無彼此,而大臣引咎,嚴批又下,諫院以此引避。臺諫爲職,作君耳目,缺臣惟不言,卽有厥咎,上下缺爲名哉?況當國家擧措缺含糊不吐,以遜好名,則安用彼臺諫哉?缺所論,斷無他腸,而嚴批累降,大臣引咎缺何有於嫌?請獻納李一相,正言洪瑑·兪榥,執義林堜,掌令金霱·閔光勳,持平閔應協,竝命出仕。取進止。答曰,依啓。燼餘
上在昌慶宮。停常參,有晝講。
有政。吏曹判書姜碩期缺參判李敏求出使,參議沈之源進。缺
崔惠吉啓曰,明日常參·經筵,取稟。傳曰,停。
掌令金霱,正言洪瑑來啓曰,今此缺送譯之擧,缺監軍行諜之請,而附送文書,是前日缺其於謀國之策,雖曰權宜之道而已,非截然缺竊聞廟謀將以圖虜之計,以與虜酋云。此固缺將計就計,使之自相缺皇朝,至誠無間,而於虜則雖與缺以仇敵,以虜之凶狡,宜無所不知。今若缺我國與監軍謀議,欲以離間其上下缺生一釁隙,恐非得計也。且此事於缺令軍機,輕泄於虜中,皇朝聞缺極難處,況聞督府,方以漏謀,歸咎我國缺其搆虛巧誣,計甚叵測,以此推之,則今日送差行間之事,終無所益,而必爲見賣之歸,他日噬臍之悔,有不可勝言,請令廟堂更熟議處置。答曰,依啓。
崔惠吉啓曰,遊擊明日將發云。若然則世子拜陵還宮時,必有中路相値之患。令接待所開諭,差退一二日發送,俾無相値之事,何如?傳曰,允。
韓興一,以接待所言啓曰,遊擊發賣,決不可爲之事。使李膺等極力爭辨,則所謂中軍姓崔者,驅迫通官等,至臣等所在處,稱所持物貨,乃都督所送,決不可還爲載去,若終不許賣,則貨物卽當輸積于此地云。臣等十分開諭,而吼怒尤甚,一邊取其物貨,積置臣等所在廳邊,差備譯官等,猝入亂打,成一亂場,催立夫馬,將爲發行之狀。臣等百爾思之,終無善策。姑依戶曹啓辭,成給公文,缺餉臣處,則與全然防塞,似爲有缺。傳曰,其中可用之物,使缺
缺啓曰,今日上馬宴設行,接伴缺一事,不得停當,不爲發行之意,敢啓。傳曰,依啓。
崔葕,以漢城府言啓曰,屠牛之禁,缺近來奸濫之徒,憑附諸宮家,以爲藏庇之地,缺時發禁吏,則反訴於憑附之家,敺打缺目今牛疫大熾,孑遺之牛,又從而屠殺,缺寒心哉?自今如有憑藉恣缺所容庇勢家,勿論諸宮家缺處置,何如?傳曰,依啓。刑曹亦爲一體施行。
缺啓曰,兼弼善鄭太和,今日政缺明日王世子陵幸時,使之陪從。缺
缺啓曰,明日世子拜陵時,內局醫官堂上缺侍陪,自前兵曹馬騎往,而今番缺司僕馬騎去云云。不爲給馬,司僕則以爲缺馬騎去云云,互相推諉,不爲給馬缺斯速給馬,何如?傳曰,依啓。
韓興一,以兵曹言啓曰,昨日訓鍊院宣傳官·武臣兼宣傳官·訓鍊都監將官等朔試射分數,別單書啓矣。武臣兼宣傳官崔浣·金繼祖,稱病不進,李義健·尹重榮,把摠文載道,哨官玄太始·李應徵,無分,竝汰去,何如?傳曰,依啓。
又以兵曹言啓曰,諫院啓辭,宣傳官,爲武臣參下極選之職,而近觀擧動時班列,多有冗雜不似之人,令該曹澄汰事,傳敎矣。兼宣傳官李碩耉·金晩汰去之意,敢啓。傳曰,知道。
正言洪瑑來啓曰,朝廷特於關西,別設一擧,不但爲廣取武士,實出於慰悅邊地之意,而國法不嚴,人心不淑,試閱之際,詐僞冒濫,奸計百出。政院書吏,恣意用事,缺疋之木,旣試見屈者,必以重貨贈遣缺移錄於他邑,變名還入,終必得遂缺設科黃州之時,政院缺紀綱,幸免重律,人言藉藉,缺時之吏,豈意聖明之朝,缺無顧忌之心,貿販貨物,缺一至此哉?尤可痛心,差備官等,循私用情,缺設科之意,盡歸虛地,而奉命承旨,不能省察,缺終未防奸,一榜淆亂,不成貌樣,以致道內之缺有島中之譏笑,代射再射之紊亂缺步數之減縮,漏水之違格,缺因存其榜,不以爲罪,則將無以振國綱而缺設,在所不已。請令廟堂議處缺差備官等拿推,書吏嚴刑得情,缺。答曰,不允。
崔惠吉啓曰,缺傳香於明政殿階下,獻官親受缺朔望祭享,則依該曹事目,忠義缺去,而王世子祗迎於齋室門外矣。今此孝陵幸時傳香,似當有更爲定奪之事,而別無該曹公事,依朔望祭例爲之乎?敢稟。傳曰,依朔望例爲之。
韓興一,以侍講院言啓曰,新除授兼說書金弘郁,以春秋館下番,方爲入直,明日王世子拜陵之時,請使之陪從。傳曰,依啓。
韓興一,以兵曹言啓曰,本曹兩驛馬,騎·卜通計一百匹,而西路使行及各項公事把上·雜頉之數,至於五十匹之多。今番王世子拜陵擧動,將不能成形,內差備所騎之馬,不得已以卜馬分把。其中問安馬,最爲緊急,而不足之數,亦至於六疋,極爲悶慮。嬪宮問安馬,自前有司僕寺馬入把之規,今亦依例施行,何如?傳曰,依啓。
又以兵曹言啓曰,以校書館啓辭,守直軍士一名,依前例缺言于該曹事,傳敎矣。當初各處缺校書館,有諸員庫子等守直之人缺爲思之,則成均館最是典僕缺定送之數,多至四名,成均館缺校書館之意,敢啓。傳曰,知道。
吏批啓曰,判書姜碩期,以長陵獻官先詣,參判李敏求,缺小臣獨政未安,敢稟。傳曰,只出臺諫及講院缺
以李士祥爲通訓大夫掌樂院正兼司憲府掌令,缺大夫司諫院司諫兼侍講院輔德,鄭太和爲知製敎世子侍講院弼善,金光缺爲弘文館校理兼經筵侍讀官,金益熙爲弘文館缺兼經筵檢討官,鄭斗源爲龍驤衛副缺
缺馨元上疏回啓傳于韓興一曰。缺
晝講入侍時,崔葕啓曰,今日所講之缺講,溫繹間,經筵姑停之意,敢啓。上曰,知道。
韓興一,以御營廳言啓曰,本廳軍兵,時在防所者三千,而呼寒之報日至,故其所着冬衣發馬督送之意,纔已啓稟矣。卽者慶尙左右道襦衣領將李仁得·黃振緖等,呈狀于本廳,本道軍衣服三十七服押領,十四日已到京中,而刷馬未齊,未卽發去云。此時戍卒,寒衣入送,一日爲急,到京五日,尙未發送,極爲不當。當該刷馬差使員,從重推考,卽爲發送,宜當。公淸道軍士衣服,昨日亦到云,一體督運之意,敢啓。傳曰,依啓。
崔葕啓曰,臣以內醫院副提調,王世子陪往,下直。傳曰,知道。
午時,上御文政殿。知事崔鳴吉,特進官金大德,參贊官崔葕,侍讀官趙贇,檢討官吳達濟,記事官兪棨·李之恒·金弘郁入侍。上講前受音缺豳風狼跋篇,音釋一遍。上亦講音缺此篇以興爲訓,其意有在。凡詩之言缺似比而實興。此篇則以狼之跋缺反其說而言之也。詩云,赤舃几几,缺上章言赤舃几几,則缺下章言德音不瑕,則其德入人,而使人不能忘,於我周公之缺至是而極矣。吳達濟曰,大旨有疑謗二字,缺謗字指三監。上曰,成王之外,無疑周公者乎?趙贇曰,管·蔡流言,聞而信之者,豈無其人乎?吳達濟曰,當時豈無疑於周公者,而必曰指成王云者,取缺。崔鳴吉曰,自古眞僞,難辨於當時,而缺無人疑周公者,則成王何從而獨疑之乎?缺言日,王莽謙恭下士時,若使當年缺有誰知之?詩,自古人君,誰不欲辨缺患不悟耳。趙贇曰,此詩雖缺恰當也。若使周公·王莽,使死於恐懼流言,缺後世,豈不知周公之眞,王莽之僞乎?上曰,此言是矣。贇曰,臣之意以爲,人當自盡其道而已,雖有疑似之迹,不患其不卞也。鳴吉之意則以爲,雖有一時是非,而不可以此遽定是非云。二言皆好,採而用之,必有所益矣。上曰,范氏有神龍畜擾之言,龍固可畜而擾之乎?趙贇曰,古者有御龍·豢龍之官,或有是理矣。崔葕曰,小臣竊有所懷,敢此陳達。殿下臨御十四年,風俗當變而不變,民生當安而不安,邊備當固而不固。目今外方之民,皆無樂生之心,都下窮匱已極,而奢侈日甚,邊備疏虞,漸就無形,豈不寒心乎?凡規爲施設之方,當自上斷然行之,可也。若下該曹,則畢竟無成矣。上曰,事係變通,則當與廟堂相議,故不得已下於該曹,而承旨之言亦好,當留念缺責在君上,而予意以爲,朋黨缺工,庶革其弊,而予之德化不足,以缺有賢君,將奈之何?自朋黨缺成風,同於己則雖不肖者,奬拔之,缺賢者,反厭其才能而抑退之,缺爲,朋黨未去,則國之滅亡無日。缺頃日勿罪言者之敎書,親自撰出,缺天下豈有如此之是非乎?鳴吉曰,此事缺中涇渭,而事係朝廷大是非,故不敢輕發缺黨論則雖闒茸者,推薦獎拔,如守令缺率如此之輩而可以爲國?在上者缺應之,頃日薦人之敎,欲得人才缺多以私意援引,所薦者缺觀感乎?朋黨之議不息,則朝臣缺亦金時讓所謂鸚鵡而已。缺朋黨已過十年,而愈往愈甚,國何以缺偏臣之有無,臣亦不自知,而自上若欲缺何所難?崔葕曰,上敎至當,而臣或殿下剛斷不足而私意未去也。自上若克去己私,以身先之,則朋黨雖不能盡去,豈不稍減乎?上曰,承旨之言,苟且矣。何不可盡去之有?國家旣亡之後,則朝臣將爲朋黨於他國乎?予意則今之爲黨者,不過欲心而已。鳴吉曰,臣有愚見,恐駭俗不敢發矣。臣有破黨之策,請陳其槪。自有朋黨之後,朝廷士夫分而爲二,其數可謂多矣,而三司官職甚少,布置之際,爭端每起。往者聖敎,丁寧嚴切,故分占三司之官,如私家分財之爲,故彼此頗爲均平矣,近日則稍爲偏重矣。人君,若摠攬權柄,擇其賢者而進之,不肖者而退之,則朋黨自絶矣。上曰,知人甚難,致位卿相者,猶不可知,況年少之輩乎?若如一言進退,缺後世必有自用而不詢朝議之弊矣。缺有一事焉,蓋朋黨之出,本於進退缺握一時銓選之柄,公心之人,不可易得,缺年少之輩,從傍動搖,使不得違拂缺之人,一聞此言,必將咎臣矣。缺權柄專在此輩,何以爲國?上曰,缺人乎?鳴吉曰,人主之下,惟大臣缺可以爲國,而近來年少輩,浮議太盛,缺且臺諫避嫌之風不止,則朋黨亦難破也。缺陳所見,今則臺論必歸一而後入啓,故雖有缺立異,設使臺官之中,東人三西人二,而缺用,則庶有所益矣。年少之中,缺痼弊,不能自由矣。上曰,此皆缺朋黨之論,豈孝養父母之道,而缺曰,上敎未安。待士大夫不可如是之缺左相十餘年同朝,豈不詳知其爲人?缺文望過人,雖不得爲刻苦之人,亦缺憲與左相通家,慣識其爲人,故深以爲缺以風聞發言,亦不足深責。兪伯曾之言,亦國人之公論,而俱未免罪過,似爲未安矣。金尙憲,雖有重名,今此擧措,則不能無誤,然其長處甚多,臣爲左相·金尙憲·兪伯曾·趙絅,皆可收用而不可偏廢也。小臣所懷盡達,上意以爲,何如?上曰,予若明知是非,則朝廷豈如是乎?鳴吉曰,今番之事,兪伯曾則無所失而均蒙罪罰,是非不明矣。上曰,伯曾亦有過處,若以拿囚趙絅爲不可,則言辭當溫順,而觀其辭氣,專出於忿懥,似有所牽引處。且以護黨,語侵大臣。大臣若有過失,則彈論亦可,而尋常話頭,如是輕言,則極爲不可矣。且伯曾,何敢於姜碩期,直以爾汝稱之乎?此則殊甚縱恣矣。予之不罪趙絅,非以趙絅爲無罪也。頃日缺罪言者之敎,故不欲食言耳。鳴吉曰,缺趙絅之侵辱,宜不相營救,而今絅之缺可不收用也。金尙憲亦素不快缺然尙憲亦多長處,不可屛棄也。缺處矣。鳴吉曰,臣聞虜中送人缺議定云。臣意亦以爲不可不送缺是國家緊急事,而如是遷延缺可尙,而亦豈終是固爭乎?送差之擧缺所定,未知何如耶?上曰,予意初欲傳言於缺時,右相欲遣一介行李,領相亦以爲無妨缺臺諫所論,至有擧措缺曰,此事臺諫不須爭,而爭之缺朝欺吾民之說,豈不慙愧?鳴吉缺丁寧相囑,此蓋天朝本意也。缺上曰,中朝之意,亦不過使我國,傳播缺間諜也。鳴吉曰,我國之人,頻數缺乘便而行之,與奴相絶,何由施計缺之說也。上曰,雖曰一切之論,莫重至祕缺豈非無形乎?鳴吉曰,臺諫亦豈終始固爭?臣昨見缺及此事,則所見與臣不異矣。臣曾聞夏間筵席,自上有當書淸國汗之敎云,未知誠然乎?上曰,何以問之也?鳴吉曰,臣意極以此敎爲至當矣。彼旣改其國號,則當從其所改而書之國書,有何不可?自今以後,永爲定式,以淸國書送,宜當矣。上曰,予意亦以爲書淸字無妨,而群議如是,未知何如也?鳴吉曰,臣問於李景稷·朴,則皆言書之無妨矣。且皮島送人,乃國家軍機重事,而戶曹佐郞尹得說,雖有名稱,職秩不高,重臣及侍從中,各別擇送,何如?上曰,行間之計,旣已宣露,皮島差人,似不必送也。且予意只欲傳致檄書,而臺諫至以用心不正論之,今則不可以間諜送人,當直送之耳。鳴吉曰,我國之人,不知軍機。前在江都,夜擊缺誠可笑也。上曰,頃日承旨請以缺是矣,而廟堂先自傳播於文缺。鳴吉曰,今日之事,自上當與腹心大臣缺承旨·內官,亦不得參聽,然後缺一事當爲祕密,而以爲送人虜中缺辭及處置兩司,皆有所云云缺臺諫雖陳所懷,豈有好名之心乎?缺無他,臺諫欲有所論,則或請對缺莫重之事,如是顯斥,予是以云也。缺事首末者,雖或不以爲怪,外方之人缺勅而欲行私事矣。豈不駭怪缺見辱無異也。鳴吉曰,年少缺大臣因此避嫌,至於累日廢坐缺偶然之事。大臣聞此情外之言缺言官雖有所言,亦有何害?但不能缺無形,而賊若猝然出來,則何以爲之?缺慟哭而不得矣。殿下亦以臣爲殘劣,而慢缺亦反正元勳也,豈全無計慮乎?吳達濟曰,此事是非,姑不暇論,兩司論議方張,今若不聞者而直送差人,是何道理乎?言官旣以爭執,則勢不可不止也。鳴吉曰,此言極峻,臣當屈伏矣。崔葕曰,行間之事,旣不能愼密爲之,今雖送人,恐無所益。吳達濟曰,不能祕密則非矣。朝廷方欲復修和好之際,有此因諜送人之擧,人孰不疑之乎?趙贇曰,和事是非,不須多辨,事若太急,則請和援兵,亦無不可。但自丁卯以來,至今十年,自强之效,今若更修和好,日就偸苟,則國終必亡而已。我國今雖欲復修兄弟之禮,而賊萬無相許之理。況我國,立國有本,尊中國攘夷狄,實我國立國之本也。麗朝之末,有攻遼之擧,人心鬱拂,我太祖大王,因以班師創業,人心向背,可不懼哉?缺生民幾盡蒙天朝救濟,以至今日。至今缺中朝之事,則皆思自盡,人心所在缺送河瑞國往來虜中。反正之初,缺其中,今若更與僭處通好,則人心缺。吳達濟曰,今日乞和,雖或援兵缺終不免兵,則果何益哉?缺殘破,庶有恢復之望矣。缺一戰,何面目責戰於臣民乎?崔葕曰,缺自守,行間一事,言語漏洩,似難送人矣。鳴吉曰,缺漏洩,豈已入於虜中乎?吳達濟曰,三司缺,鳴吉不顧公論,如是陳達,極爲非矣。鳴吉曰,缺懷,君父之前,安敢不達?吳達濟曰,缺事體極爲未安矣。鳴吉缺年水災,誠是無前之變,缺愚見敢陳於登對之日。臣以敬天缺夫天者,人君之父母也。父母譴責缺撻奴僕,詰責詬怒,則必不能感缺變而不加修省,徒罪言者,則不幾於受父母缺撻奴僕乎?前歲兩陵之災,雖非雷震之變,缺自可變服望哭,而不此之爲。其時齋郞,至以搆陷重臣,受刑被謫,宋夢錫·羅萬甲,皆以言事,或補外或罷免。臣恐殿下敬天之實,未盡也。民者,國之本也,可近不可下,先王順其性而治,三代之享國長久者,以此也。國家自壬·丁經亂之後,朝廷權設大同,以除貢物之弊,而今則大同作米之弊,有倍於原稅。科外之徵,色目如蝟,上年量田,亦不均平,而去年大風,今年大水,民生安得以不困乎?古者不役市民,子産,以弱鄭事强晉,而猶不許韓起之買環。目今唐胡差,絡繹往來,抑賣物貨,市民愁怨,勢將潰散,而都監砲·殺手,專罔市利,利歸於此輩,而一應諸役,則專責於市民,此不可不變通缺漢城府,舊有非市民而亂市前之法禁。請申缺壟斷之弊,以保市上之殘民,缺自設營將,長主待令赴西之役缺其中老殘者,充定奉足缺之役,量宜減除,以爲缺骨肉之恩,特許其子女婚嫁,缺䘭有女子,落在民間云。若自缺定其婚嫁,以爲後日缺尤可盡言。在昔祖宗朝,缺皆以外裔奉祀矣。缺蓋經筵專爲講論經義缺視事一款,請復舊制,以爲勤政缺知其規矣。然則六承旨缺承旨各掌文書,皆於御前判付云缺上曰,然則其規如是矣。大德曰,自前缺四隻,蓋海路艱難,所以備缺出於倉卒,自上只許三隻,而統營缺今聞前日使臣洪命耉所騎船一隻缺若及今改槊,則可以備前四隻之數,此意,分付于備局,何如?上曰,依爲之。遂罷出。
夜一更,月暈,流星出天津星下,入牛星上,狀如鉢,尾長五六尺許,色赤。二更三更,月暈。燼餘
上在昌慶宮。停常參·經筵。
韓興一,以都摠府言啓曰,今日缺射而賓廳武臣講書相値,退行缺
崔惠吉,以接待所言啓曰,缺行陶都司,送行於郊外缺敢啓。傳曰,知道。
崔惠吉啓曰,缺發賣事,已爲停當矣。何以留缺事,傳敎矣。卽當問于本所回啓,而缺草記批答,其中有可用之物,使之換貿缺故本所必如是爲啓矣。傳曰,知道。所謂換貿以給者,指管餉而言也?
崔惠吉,以接待所言啓曰,遊擊旣已發行,則接待所缺但監軍差官陶都司等,以流漢缺類,則必有自前接待之規缺敢啓。傳曰,依啓。
又以接待所言啓曰,缺勿許發賣事,已爲停當矣。何以留言缺傳敎矣。當初發賣一事,開諭不聽,大生缺具由入啓,請依該曹啓辭,隨便換貿於餉臣處,則聖批,以其中可用之物,使之換貿以給,下敎矣。政院以此循例,分付于該曹,該曹亦許換貿。臣亦全不覺悟聖敎中使之二字之義,而以爲使該司換給,仍令平市官員,率市民貿換,而物貨之不中用者,遊擊許令除去,論價之際,一從市民言,相爲手記而退矣。今承聖敎,始知換貿以給者,乃指管餉也。臣等昏謬不察之罪,無罪逃矣,惶恐隕越,不知所爲。且遊擊初欲留家丁,收捧追來,而及其換貿之後,不留家丁,令市民領其物價,追給於開城府云。所留物貨,依市民相約,收價以送乎?依當初停當,還爲載送,使之換貿於餉臣處乎?敢此竝稟。傳曰,知道。旣已相約則似難還缺以給,可也。王世子在碧蹄,遣司書缺。傳曰,知道。
韓興一,以備邊司言啓曰,缺臣等俱以無似,待罪籌邊,缺不能畫一策,以紓聖明西顧之憂,臣等缺。前日義州留在檄書,無寄送於貨價缺以責偸盟在彼不在我之意矣。馬胡缺俱不取去。適於此時,監軍留館,行偵探計,屢次致懇,其意其切。極知其齬齟難成,而將計就計,是或一道,缺一譯,試令行諜,而仍以檄文付送者,初出於監軍缺亦係謀國之道也。至於君臣大義,棟樑宇宙者,則臣等雖極愚昧,講之有素,缺生於心發於事,以上負天朝,下欺吾民,缺今者臺論重發,至以上負天朝,下欺吾民,缺臺臣此言,雖極嚴正,無乃太急切耶?缺不宜更有所言,而第馬胡出來灣上,缺旣以差譯送書之意,相爲問答缺由矣。若因此而少有款兵之助,則缺昨聞沈鎭,以細作漏謀,移報監軍,今日形勢,與前似異。臣等亦難保其必無他日之悔,行間一款,徐觀事機而斥之,似或無妨,而國家大計,一定之後,遊移前却,亦非得計也。依前定奪施行,恐不可已。惶恐敢啓。傳曰,依啓。
左議政洪瑞鳳三十八度呈辭。答曰,安心調理。
以賓廳武臣講書望單子,傳于崔惠吉曰,前日落點後不用者爲之。
崔惠吉,以尙衣院言啓曰,本院係是御供重地,平時則軍士三十二名定送,亂後則七名定送,退計十餘年間,兵曹稱以軍士不足,三名除減,只送四名,而不幸連有見偸之變,極爲驚駭。大抵本院,在於昌德宮空闕西南邊墻外,則旣無人家,虛疎莫甚,前頭意外之患,亦不可不慮。令該曹軍士三四名,依前缺加定,使之警守。且數少軍士,大小缺御供重處,極爲悶慮,今後切勿缺守直之意,敢啓。傳曰,依啓。
韓興一,以兵曹言啓曰,以賓廳武臣講書單字,傳曰,落點後不用者爲之事,傳敎矣。前日落點十員中,缺時爲臺監者一人,汰去者一人,而今已日暮,何以爲之?敢稟。傳曰,知道。以無故者,明日爲之。
韓興一啓曰,今下上言中缺幼學李祥龜疊呈,其爲用心不正。缺令攸司治罪,何如?傳曰,依啓。
韓興一,以兵曹言啓曰,政院以仁慶·慶德兩闕守宮內官手本,兩宮守直軍士,皆以別抄騎士定送。故缺修掃除草,各衙門巡審等事,無他使喚之人,缺各衙門封庫五處守直軍士,依前缺捧甘于本曹矣。自前空闕定送軍缺後苑內,刈草刈柴,輸送其家缺別抄取鍊之事,不得任意使喚。故如是缺大內,則春秋一二番調入軍士,使之修掃缺各衙門封庫處,則別抄騎兵,自當守直巡審矣。上番軍士,各處分定,其數不足,故上自闕內,下至各司,皆爲裁減,兩宮許多處所,守直軍士,不得定送之意,敢啓。傳曰,知道。事勢如此,則每番到防軍,量宜定給,使之掃除。
韓興一,以刑曹言啓曰,典獄囚徒中,有啓覆罪人朴繼明者,乃是臣沈諿,癸酉年春夏間忝冒本曹時,因捕盜廳啓下移文受刑者也。初以沃溝邑吏上京,旣偸官木六十疋,猶爲不足,僞造本縣陳省,願爲貸出摠戎廳木綿十同。本廳軍士黃大振,乃能察其言也。以計捕得其僞造印信於朴繼明衣領之中,取服於捕盜廳,移送于刑曹,還諱而受刑。其所援引者,沃溝人盧奉也。盧奉之名,初不出於捕盜廳納招之時,則盧奉之有無,不當究問,故刑曹不問者,良以此也。缺以盧奉捉納爲限,國賊繼明缺上年啓覆時,盧奉捕捉事缺豈待年終,然後方可謂之滿限哉?缺繼明言,以沃溝居人煙軍都迎缺盧奉之姓名,所當卽問於同縣,急急捉送,以爲與繼明對辯之地,可也,而本曹移文到付之後,尙無皂白,委屬未安。缺速啓聞之意,全羅監司處行移,宜當。敢啓。傳曰,依啓。
政院啓曰,監軍以數件事,責缺極其愼密,而今此臺諫避嫌啓辭,騰播朝報,則日後意外之患,難保必無。故昨日缺今後雖臺諫啓辭,事係敵情,則不出朝報缺伏見聖批,辭意太露,極其嚴峻,恐非缺待臺諫之道也。臣等不勝未安,卽欲陳啓缺夜已向深,今始仰稟,無任惶恐之至。缺
黃澗縣監崔瑑上疏曰,伏以,臣於四月缺四日,伏覩殿下下哀痛之書曁改過之敎,缺讀未終,感淚先零,境內父老,扶杖而聽之者,亦皆揮涕而感泣,大哉一哉。王言王心。君一出言,民猶應感,矧於兩月之內,再下德音?臣今知殿下,可與安民而銷怨讟,可與格天而答災異,可與强兵而伏戎虜矣。有君如此,國家之隆,其自今日始乎。易感者最靈者,若如人心,則凡爲殿下臣民者,孰不欲洗心易德,務盡誠實,有懷必達於冕旒之下哉?今臣莅邑,僅一年于玆,而職是牧民,旣非言責,則其於君德修否,朝廷得失,非假臣一二談矣,而至於民間疾苦,則有可得聞言者,臣請擧其大略,爲殿下悉心論奏,伏願殿下垂聽焉。夫黃澗一境,四面皆山川也。東南僅三十餘里,西面則二十里,而北面則未滿十里,旣無缺嶢瘠之土。人民雖或間居,缺半是流人,借人田畓,糞田易耨缺勤苦,則一斗所出,不過十五斗矣。應其徭役,萬萬不逮,而又於量田之缺書員等,皆以他官之人,怯於威令,不卞新舊之陳起,不論土地之肥瘠,可以爲五等者,升爲四等,可以爲四等者,升爲三等,可以爲三等處,升爲二等,可以爲二等處,升爲一等,可爲舊陳缺今陳,今陳則與起無異。故量田後卜數之剩,多至四百餘結,是使我殿下爲民均田之盛意,反歸於不均缺人和之失,不亦宜矣哉?聞諸列邑,則卜數之剩,無如此縣,視諸列邑,則土地之瘠,無如此縣,而一二等居多。故今年收稅缺有下之上下之中,而加出之米缺多。是以出賦之日,上下人民,集于缺言曰,流民某人,借我之畓,二年耕食而去冬出去矣。又曰,流民某人,借我之田,一年耕食,而今者出去,其田其畓所出賦稅,何以當之?搥心叨胸,嗚咽不能言者,不知其幾,而當此之時,雖以臣愚,見之而不忍聽之於耳,聽之而不忍言之於口,咨嗟歎息,繼以不食者累日矣。加以今年水災,前古未有。臣出境內,周視田野,川原易置,水失古道,昔日田畓,變爲川澤者,十居其五,愁歎之民,哭聲振野,若使殿下,見其呼號之狀,則豈不感於宸衷乎?尤有甚於此者,步兵是已。以十室之邑,而步兵之數,至於百四十人之多者,抑有其說,蓋號牌設立之初,他方之民,缺避苦役流入是境,願爲之屬缺籍其數,而書之於步兵之案,缺稍稍逃走,至于今日,計其逃亡者缺八十人矣。步兵一人,一年所出價布二疋缺價布則其細七升,其長四十尺缺每年納于兵曹,而其逃亡八十人缺無以徵之,有一族則徵之於一族,無一族則徵之於隣保。一族之徵,勢有必至,隣保之徵,亦獨何缺逃亡步兵之一族·隣保而徵之,缺逃亡水軍之一族·隣保而徵之。又將以謂逃亡騎兵之一族·隣保而徵之,一人之身而徵之者三。一年二年,徵捧不已,則缺賣其田寶而償之,償之而不足,則繼以逃亡,逃亡之後則爲守令者,無以出計,不得已分徵於居民,居民亦皆荷擔而立矣。嗚呼,黃澗乃缺屬縣而復爲設立,今十七年缺物力之凋瘵,不特隣邑知之,一道之人,皆知之,不特一道之人知之,擧朝之人,孰不知之?邑中弊瘼,可言者多,而特擧此者,正爲目今可祛之急務,而其蠲減之幾,祗在於殿下一擧措之間,而民之聚散,實係於斯,不可少緩,而急爲之所也。蠲之則斯民得以奠居,不蠲則斯民散而之他,今日亡一民,明日又亡一民,一日二日,民散不已,則臣恐黃澗一界,必將空虛而後已。噫,莫非王民,而黃澗之民流散,莫非王土,而黃澗之土空虛,豈不惜哉?臣之所獻瞽言,殿下不卽乾斷而下于該司,則臣竊慮該司,將以謂此弊,列邑同然,從以防啓,則臣之愚計,終不得遂,而殿下求言惻怛之至誠缺。嗚呼,量田則事已完矣。藉已成而缺至於逃亡步兵,則豈無變通之擧?伏願殿下,軫念窮民之無苦缺隣保之徵布,快蠲缺慰悅生民,莫此爲大。是以臣自夏徂秋,思之反覆,懷不能已,卒進其說,惟殿下恕其狂僭焉。謹昧死以聞。答曰,省疏具悉。深用嘉尙。所陳者,令該曹變通焉。
羅州幼學鄭缺上疏曰,伏以,臣聞奴賊,自負戎馬,敢與中國抗衡,雄朔野而馳聲,僭大號以僞尊,意有所出,則不復待我以隣邦。必且加我以不遜之辭,望我以非禮之求。當此時憤國家取辱之缺臣子沐浴之義,誓心天地,議不旋踵缺然而帝王之兵,動出乎萬全,審幾料敵,先定必勝之計,然後足以抵當此寇,缺無僨事之患矣。第未知當今兵力,有以抗其方張之虜,而保無虞於萬一乎?我東方三國之際,能以一隅孤城,抗天下百萬之師,城中見兵且十萬,奮寡犯衆,克濟全城之功者,雖在乎人,其時兵力,亦不可謂不足。以三分土地,人物必不如今日之盛,而區區小邦,能自强如此,矧我全國之勢,以殿下之英略,苟能制治得宜,裒選有方,則兵食之不足,固不足慮也。調聚旣殷,蓄銳養勇,張我武烈,攝彼戎醜,一以保我疆宇,一以觀勢進勦,彼若自來送死,則世雲之雋功可就,契丹之隻輪靡遺,而以臣所聞,兵無十萬之聚,蓄闕數月之支,國計兵力,反有歉於三國分峙之日,麗末板蕩之餘,堂堂聖朝,一何拙耶?臣伏睹宣旨行文,殿下旣聽朝不怡,勞於圖議,求訪草野之伏勤,懇缺闕遺之欲聞,此是成湯日新之德,周宣求補衮職之意也。於戲,盛哉。有君如此,國其庶乎。缺伏惟齊之管甯,越之種·蠡,其轉弱爲强缺之道,必非謬於陳舊弊裂之規,齷齪迷亂之轍,而其保聚敎鍊之方,什伍相維之制,皆可爲法,然亦豈有奇謀異計,神馳鬼設而缺要在乎君臣相信,言議缺其計策,得施於一時焉。缺南陲,見聞孤陋,誠不知朝廷之上,擔當乎機務,朝夕乎謨猷者,有何施措,行何籌計,而姑以臣目及之事言之。分設營將,本爲操鍊,而客官權輕,與守令力勢不敵,尋常缺嘲傲,尙何爭論所操之不精,殘弱之或雜乎?一有死亡當易,便行改案缺減,變更無常,歲除年充,成效無日缺在於將吏掌握,賄賂豪勢,僕妾數百缺巨村,曾無一二名執殳,十餘家殘墟,或至七八人被侵。所用非其所鍊,而戎籍日益耗,徒相益爲弊耳,豈望實效於交戰之際乎?平時括軍之數,臣得聞之矣。壬辰龍仁之役,湖南一道之軍,什取五,猶且十萬云,則其都數槪可想矣。今雖殘破,經亂已久,生息已繁,豈少於平時之額哉?悉從大小家戶之數而十抽一,極擇壯勇爲戰軍,因使九家爲裝資之助,則輕悍勇銳之人,多在於遊食懶農之中,彼自以出衆爲勝,喜於爲軍,而得九家之養,其氣必倍,其藝必精矣。平日鄕邑之不文者,不問高下,皆入於戎籍,雖自謂豪家右族,鮮有脫者。今則雖有闕丁之括,抄軍之令,水陸軍困疲之家,偏被釣致,閭里巧黠之雄,稍持門戶者,優遊暇逸,不知征戍之艱辛,反求軍卒之倦極爲羞。彼軍卒者,每有獨賢之怨,不敢言而敢怒。又自見征戍之歲起,家業之缺庶幾於保存妻子之爲幸,親上死長之心,何從而生哉?唐太宗參酌古今之宜,設租庸調之法,而丁壯歲役,二旬爲式,每收人庸布缺是有身有滽也。我國則公私賤缺本管,而獨軍卒或身或布缺一家三四人,盡徭於國家缺死者,亦令自代,其不能得代者,雖在鬼錄之中,未免闕番之布。寡妻孤幼,不自支堪,隣里缺爲之騷屑,靡彫委薾,計不復生。有若涸魚之處陸缺就盡,而彼遊閑者流,幸乘網疏之世,名缺士農之版,迹不逮乎征戍之缺評議,抑折官吏庇民,封己而缺國家之利害,罪無過於此者,生民之困,兵額之減,亦未必不由於是也。更化初號牌之設,稍有收拾之道,失於煩碎,反致民怨,識務之士,未必不起恨於此也。臣有愚策,不大爲號令而紀綱自立,不撓民而自抵於兵强國富者,伏願殿下試焉。爲今之計,擇送各道都事,兼帶臺諫之號,明勅州郡,勉勵士民。使之先計其境內戶口之數,每五十家,以識理儒生,擇差里正而主之。管內大小人某業某役,至于公私賤,備詳姓名,使之年而記之,以爲里籍。爲設約條曰,癘病相救,有無相資,父子兄弟,自相敎詔,尊高年,禮有道,平易舒愉,不震不迫,先設維持之道,以立厚俗之方,仍使五十家,極擇壯勇五人,自望爲戰軍,四十五家各出布一疋,養其五人,則一人所得九疋也。平日缺又得九疋之助,足以專意於鍊藝缺米布,以爲行齎居送之費缺如此,每邑如此,然後缺聚里正于公館,必問戶口缺必試才藝成就,揚善彈惡,無不兼擧。每邑又設以正一人,以必名大夫巷處者爲之,俾自擧里正,如有傷風敗俗之事及諱惡不聞者,先缺里正之罪,里正非其人而不擧其任缺竝罪其擧主而易之。又問五十家所食田結之數幾何,一年米布之出幾何,御史擧其大略,上計版曹而照較同異。夫如是則丁壯不得幸脫,而巧黠作奸者自絶缺均平,而胥吏無所弄其奸,家興缺豪縮手,鄕風自正矣。缺十人,千家百人,萬家千人,缺統,爲隊爲旄,一如兵法,極擇其道中缺有計慮堪爲御衆者,擢爲千人之長。有如一道三萬人,則三十人其長也。以殿下信重臣爲大將而統之,平居專攻技藝,徵發則不待揀選,聞令卽赴,投之水火,惟將之聽,古人所謂敎士三萬,可以橫行天下者,此也。臣又慮壯勇之人,每聚於城府商賈之中,又有避役匿作於豪右之籬圍,假令農村窮巷,實無可用之軍。各令里正自望自募,推移足之,唯以必精爲主,則避身役匿作者,念久隱畏約無窮時,必喜於爲人而應募者有之。官屬庶孽之中,有豪才不自拔者,亦必因時而得矣。臣聞工欲善其事,必先利其器,武欲勝其敵,必先鍊其兵。鍊兵之中,所用亦異缺紓難應機,百千故事,有便宜缺制謀有奇詭,而不循前志缺奴虜之勢,殊異於他敵,平原曠野缺群蜂衆蟻,雜千百俱前,先騎缺若飄風,止如電收。此則我國之步卒駑馬,難以抵住,必使奇兵,阻險設伏,截其先後,衝其左右,或夜斫其營而廝殺戎馬,或散而自戰,進退徒搏,不使彼之鋒缺我,然後彼氣可挫而軍心正矣。缺臣竊料西北邊兵,風土相熟,習知虜性,識其氣力所及而無望風之聲,惟此輩可用於出奇衝搏,所謂徵兵缺不如土兵數千者也。想備局已得其勝算矣。至如行師出兵之際,搬運戰具,辦設營壘,而與戰軍分勞,蒙輪角壯足,逸走馬,越輸城,趫若死狖,乘夜銜枚,亂斫革囊,氣不暇息,勇不及怒,頃刻之間,全勝可辦,惟僧徒能之。自頃征賦煩興,民不堪苦,避役自安之所,惟在於山房,齊民幾半於服緇,荷鋤漸稀於南畝,且多剩置田畓,彌亘阡陌,土地所收,半入於山寺,較財量貨,與土着奚以異哉?若使各髡之所素推許於自中者,擢爲僧將,其副裨以下,次次召募,則下三道僧兵數千,可不勞而得矣。每兵給度帖十張,令各塡給於裝助之僧,因設用帖之法,則其勢不得不趨令而爲軍者自多矣。壬·癸之際,名僧惟政·處英爲義將,效勞行間,多爲一時之稱道,此輩易使以義,其功庸,著自前昔。況此賊,上以窺覬皇朝,又以侵犯隣國,凡有血氣,孰不憤惋,髡徒獨何敢優遊自便,而不以張我軍勢乎?因西屬帥府,聽其臨時調用,亦制勝之一策也。目今民風大壞,習於弛緩,而不卽趨令,如號牌·量田,雖不能無弊,而收拾散亂,經理阡陌,時政之不容已者,卽胥動怨謗,朝廷亦爲之搖動,或罷或疑,民情日益驕惰。苟以自便爲事,聞一令下,必曰不過三日乃止,自肆於法律之外,無復顧忌。一向如此,則果若慈母之有敗子,雖曰仁之,適所以害之缺本,而一於寬緩,不爲蕫率,則馴致缺不振。故識治之士,皆以振起頹綱爲急,而不拘於小弊。子産改紀,而謗言大起。諸葛治蜀,以嚴見憚,惟其不沮不撓,終能致名,此亦今日之所宜鑑戒者也。近者徵發雖頻,皆倉卒調聚,不但敎養無素,將卒又非撫循,一朝驅市人於戰所,所謂委肉於餓虎之蹊也。尙何望克敵制虜之功哉?論者謂我國之兵,實得精勇,養之有素,則强弓勁矢,無敵於天下,今又火砲成才,發無不中者,在在有之,所患者,調用駕御之術,未至耳。且臣妄自揣摩,軍餉之不足,皆由於損益更張,不得其宜。衣弊者補之以新,而尺度不愆,則稱穩於身,法弊者設權改弦,而隨時變通,則不悖於經,此因革救時之一道,烏害於理哉?竊以我國田結,下三道新量之數,不下五十萬結,上道行用,亦豈止二十萬哉?通共七十萬結,每結收米二十斗,則其大數當至百萬石也。農家一結所種,上田二十斗也,中田可三十斗,下田四五十斗也,上田一斗,出租四十斗,中田三十斗,下田二十斗,則大都一結所出,四十石也。一結四十石者,歲納二十斗之稅而無別賦,則民自以不冤而經用足矣。雖有旱田之相雜,其春秋諸種之出,比諸水田之租,不甚加減,而與中古什一之稅,大槪相準也。國家每歲經費之數,臣不敢懸料,而大略百官廩料,不過二十萬石,進上貢物·藥材等價,可十五萬石,諸道常用,倭館所結,竝不過四五萬石,合四十萬石許,常爲一年經費之用。山邑缺漕運處,可二十萬石,作木每石缺匹也。以其餘四十萬石,爲邊上軍餉之缺二十萬五月之支也。邊上無事則不三年,百萬石尙爲留儲,可用爲農民缺備矣。如御供·朔膳,必自所産官上納缺皆令裁處,而貢物·藥材之價,自版曹酌給於京司,缺貿諸市上,如異日防納者之爲,則遐荒陸海之珍,委積於都市而爭爲售矣。缺三結布,軍兵賞格之用,其數雖多,山邑八十萬疋之木,一萬六千同也,豈甚不足哉?如列邑官廳日用各種之物,或以土産例納者,隨宜補用,一禁加賦於民結,則每年一結二十斗之納,不輕不重,而裕食足用,救時濟急之策,莫過於此,令廟堂參酌利害而取舍焉,則幸甚。古者蕭·曹起於椽吏,而佐定天下,爲漢宗臣,衛·霍發於奴僕,而收功翰海之表,終得能將軍之名。或擧於牛口之下,或途覿卒遇而成功名,雖遇合有時,其用賢之道,果何如也?臣聞世必有聖智之君,又必有賢明之佐,故有風虎雲龍之喩。殿下有神聖之資,得與二三豪傑之佐,定神器於將傾,反慈儀於正位,是殿下旣已得之於前矣。然大廈之材,非一丘之木,帝王之功,非一人之略,可不廣求之博延之,必得賢才,以收功於後乎?我國雖曰一隅偏邦,識務俊傑之士,古亦有之,今豈無人?但爲朋黨所間,或以負俗而自阻,雖有出衆之才,向國之誠,懷抱利器,沈沒而不聞。殿下誠能不限於貴賤,無間於已仕未仕,實得邦國之楨,置諸左右,以咨諏善道,則弘益實多,惟此十家之兵,九斗缺賦,擧而任之,一賢足矣。安危不定,何以缺伏惟聖明留意焉。臣旣以養兵缺計,論列於前矣。抑有未盡之說。臣聞,古昔聖王之於天下也,一夫不獲其所,則若己納之於隍,故夏禹泣辜,殷湯罔罪,蓋出於至誠惻怛之意也。殿下屢降恩旨,求恤民瘼,海隅蒼生,庶幾有蘇復之望,瞻聆所及,感淚自下,第念苦則思息,鬱則思通,生人之大情,而聖澤尙有未究於下,軍民之苦鬱,猶夫前日,臣以耳目所接,更擧而詳之。每歲刷括閑丁,充補空戶,隨額多少,責出如數。所謂閑丁,頃年號牌之時,沒入於案籍,其時未壯者,亦於前數年,隨現充定。良家雖善孶息,安能朝生暮長,而年年應其責哉?滿十五應役之法,不行於今日者,理所必至,而鞭朴日施於殘羸,冤號之聲,不絶於蔀屋,生纔髫齕,已投於山寺,婚嫁不售,爭入於賤口,其勢不出數十年,良産自盡,豈非謀近而不謀遠者乎?嗚呼,抱負孩提,日造公庭,祈哀求免之不得,或至於結頂而死,守令雖有憐惻之心,姑務於塞責免罪,强冒其歲年而充之,一入軍案,闕布來徵。彼旅帥·等牌,皆有職乎鎭浦而備使令者也。排門剝戶,叫怒隳突,朝往暮來,守催不已。夫耕婦織,卒歲勤勞者,爲子輸官,然猶不足,鬻及釜鼎,晨炊不辦,撤去扉板,四壁徒立,悲呼行丐,求死不贍,明年時至,其家已墟矣。一父不支,三四子從之,一家逋役,四隣隨之,此皆稚年充補,自不能供役之故,所得之不補所失,章明矣。殿下哀憐赤子,痛燭時弊。缺充定之敎,而前額未充,新闕又出,缺勢難待滿,弊至於斯極,果不爲不忍之政乎?噫,我國征賦之所出,支司之所賴,用三南爲優,實惟國家之根本,況西關有事,徵役累役屢興,東南民力,已竭於資送,顧此根本之地,理宜優恤。伏願殿下,更憐軍戶之失所,限十年,停空戶之充,只令歲塡老故之本,則庶幾少者待壯,得遂其生業,而苦者樂,鬱者通矣。彼逐年新括歛怨之布,不至於大段補軍需,姑舍是,少紓倒懸之急,幸甚。揚湯止沸,莫如去薪而止火,惡影疾走,不如就陰而息影,亦惟聖明之俯察焉。嗚呼,豪家專利,小民失職,則計戶立約,固不可已,操鍊虛文,職冗多雜,則十家之兵,不得不選。民習弛慢,必須蕫之以律,則鄭·葛之治法可尙,料敵制勝,貴於奇正相乘,則僧兵之所長可取。收斂多門而稅入實少,食在兵前而繼餉無策,則卄斗之賦,所以用足也。蕭何調兵食而漢事以濟,衛靑得士心而邊功最優,則願使將相效之也。世不乏賢,政以人擧,則求以任之,爲殿下勉焉。疾痛困極,必呼父母而仁之,則閑丁之姑停待壯,恤窮紓急之休典也。凡此數說,雖若泛論,而安民利國,開物成務,莫此章切,伏願聖明垂採焉。臣,四民之稍有知識者也。自數十年來,父子兄弟,得以安居暇息,保有妻子者,寧可不知其所自耶?一室之內,每以忠義自勖,今當主辱臣死之日,臣弱於才而腐於力,雖不能自致於行伍之列,北首爭死敵,至於係戀君父,憤惓之誠,無間於肉食之家,區區一得,缺不盡於淸問之下哉?謹昧死以聞。答曰,省疏具悉。嘉爾爲國惓惓之誠。所陳之策,不無所見,當令廟堂採施焉。燼餘
上在昌慶宮。停常參·經筵。
王世子在長陵,遣說書兪㯙問安。答曰,知道。
韓興一,以兵曹言啓曰,賓廳武臣講書時,訓鍊院主簿崔弘達,病不進,訓鍊院奉事李廷樞,史略不通,請竝推考。傳曰,依啓。
崔惠吉,以禮曹言啓曰,接待所啓辭,遊擊旣已發行,接待所自當還罷,而監軍差官陶都司等,時方留館,此類,自前必有接待之規,令禮曹考例施行之意,敢啓。傳曰,依啓。
缺前例,唐差官卑者,令禮賓寺供饋,而缺檢察其事,守備·都司以上,則設接待所以待之矣。今此留館差官中,有官都司者,則接待所例當仍設。敢啓。傳曰,知道。
韓興一,以戶曹言啓曰,接待所啓辭,沈遊擊發賣物貨價,依當初停當,還爲載送,使之換貿于餉臣事,答曰,知道。旣已相約,則似難還送,收價以給,可也事,傳敎矣。卽今國儲之蕩竭,市廛之空虛,民力之澌盡者,專在於漢人之發賣。只以今年事言之,江國正·白登庸及黃監軍時,所用銀蔘,略計累萬,雖使晉楚之富當之,尙且難堪,況我國乎?差官發賣,自前搪塞不許,而江國正,奉勅而來,故不得不應副,繼而有黃·白之行,亦勢有所不獲已也。今此遊擊,不過島中之一差官,接待所不耐一時之侵辱,有此發賣之擧,無論物貨之善惡,價銀之多少,而若不硬塞此路,則將來之患,有不可勝言。臣等之意,遊擊所留物貨,別定譯官,還爲載送,使之隨便換貿于餉臣,以絶日後之弊,宜當。敢啓。傳曰,依啓。
崔惠吉啓曰,專經文臣殿講,退行於九月事,命下,而監軍,今十五日,始爲起程,且有世子拜陵擧動,故未暇爲之矣。今當以無故日稟定,而前頭有國忌·科擧,空日無多,何以爲之?敢稟。傳曰,其間空日爲之,可也。
王世子在坡州,遣兼司書李行遇問安。答曰,知道。
韓興一,以漢城府言啓曰,近來牛疫熾盛,京外之牛,幾盡殞斃,誠爲不少之變,而至於車牛,倒損尤甚,而上司督役,不少假借。以此案付車夫等日日訴悶,揆其情勢,果缺不虛。今若仍責其役,則無異於俾出童羖。牛疫未歇,他牛未及備立之前,不得責役之意,敢啓。傳曰,知道。
又以漢城府言啓曰,今月十九日本府啓辭,缺牛疫大熾,孑遺之牛,又從以屠殺,自今如有缺宮家恣行無忌者,勿論諸宮家,一一依法處置缺入啓蒙允矣。今月二十日,慶昌宮家奴徐馬直,禁內被捉。未及現告之際,徐馬直及宮家使令姜唜男及名不知竝三人,托稱宮家之令,到本府禁吏姜孝吉之家,扶曳亂打,至於缺申明法禁,未及數日,有此可駭之事。此非宮家所知,不過下輩中間操弄而已。若不隨現痛治,法不得行矣。前項犯禁人徐馬直,依律定罪,姜唜男等二人,令該曹捉囚,從重科罪,宜當。敢啓。傳曰,依啓。
正言洪瑑啓曰,伏以,臣駑劣微賤,猥蒙寵擢,聖恩如天,圖報無路。臨事盡言,冀或有萬一之補。前後論列,極知謬妄,而愚忠所激,蓋爲職耳。伏聞筵中說話,則聖旨極峻,至有臣子不忍聞之敎,區區願忠之誠,反歸於不測之罪。此無非臣事君無狀,誠未上格之致,驚惶慙悚,罔知攸措,寧欲鑽地以入而不得也。且臣素患痰火之疾,乘秋復發,氣力萎憊,勢難供職,而適緣多事,未敢言病,力疾隨行,已有日矣。再昨以城上所來詣臺廳傳啓聽批,仍致夜闌。重觸風寒,胸脅交通,扶曳還家,頓委床席。冒呈辭單,見却於政院。臣之情勢,實爲狼狽。本院前啓,昨日當爲連啓,而賤疾深重,不得詣闕,終致無端闕啓,逋慢之罪,至此尤大,決不可一刻苟冒。請命罷斥臣職。答曰,勿辭。
韓興一啓曰,正言洪瑑,再啓煩瀆,退待勿論矣。傳曰,知道。
王世子還宮後,政院問安。答曰,罔極。燼餘
上在昌慶宮。停常參·經筵。
下直,河東縣監金鳴遠。
大司憲徐景雨啓曰,臣以無似,久叨匪據,自顧疲劣,常懷慙懼,疾病又劇,冒昧請急,猥蒙恩由,出於格外,驚惶感激,罔知所措。惟當奔走供職,而第於頃日,同僚以送人虜中爲非,欲爲論啓,屢發於席上。此事,當初大臣諸宰,議定於榻前之時,亦臣預聞,今不敢更有後言。且臣妄意,以爲伊賊僭號之缺我旣據義斥絶,羈縻之計,固不可更論缺全無所爲。今此送差,實緣監軍咨意,而缺停當亦久,因以傳書爲辭,而入送胡譯,則差人無見疑之患,檄書非遣信之比,廟堂處置,蓋出機宜,實未知有害於大義也。設使此計不得行,意外之患,似是過慮。臣以此持難,再三商確,未卽歸一。適値賤病,呈告退伏,終使僚議不伸。至於引避,疲軟謬妄之失,臣實難逭,不可一日在職,而所患尙苦,今始來避,瀆擾於淸齋之日,臣罪大矣。請命罷斥臣職。答曰,勿辭。
正言兪榥啓曰,臣以愚劣,猥忝言地,罅鋒百出,無所裨補。祗以事君無隱,爲初程第一義,而微衷莫白,天鑑不照,遇事生梗,罪戾徒積,言計謬妄,咎責相環。臣方狼狽縮伏,無地措躬。及聞筵中之敎,魂不附軀,益增惶懼,爲人臣子,負此罪名,雖挽河倒漢,未足以滌其瑕纇也。且臣素患疝症,痛勢轉劇,冒呈辭單,輒爲見却,而連値同僚相繼呈告,城上所之任,臣當替行,而賤疾如許,終致闕啓,逋慢之罪,旣已多矣。家甚僻左,日且垂暮,今始來避,所失尤大。請命遞斥臣職。答曰,勿辭。
韓興一啓曰,大司憲徐景雨,正言兪榥,再啓煩瀆,退待勿論矣。傳曰,知道。
持平金壽益來啓曰,正言洪瑑,以駑劣微臣,猥蒙寵擢,圖報無路。臨事盡言,伏聞筵中說話,聖旨極峻,區區願忠之誠,反歸不測之罪,此無非臣事君無狀,誠未上格之致,驚惶罔措,且以賤疾,呈單見却。臣之情勢,實爲狼狽,本院前啓,當爲連啓,而賤疾深重,終致闕啓,不可一刻苟冒。正言兪榥,以臣愚劣,猥忝言地,微衷莫白,天鑑不照,言計謬妄,責咎相環,臣方狼狽縮伏,及聞筵中之敎,益增惶懼。且臣所患疝症轉劇,適値同僚相繼呈告,城上所之任,臣當替行,而賤疾如許,終致闕啓,臣之所失缺冒。大司憲徐景雨,以臣以無似,久叨匪劇,疾病又劇,冒昧請急,猥蒙恩由,出於格外,臣誠感激。第於頃日,同僚以送人虜中爲非,欲爲論啓,此事,當初大臣諸宰,議定於榻前,臣亦與聞,今不可更有後言。且臣妄意,以爲伊賊僭號之後,我旣據義斥絶,羈縻之計,固不可更論,謀國之道,豈可全無所爲。今此送差,緣監軍咨意,實未知有害於大義也。臣以此持難,未卽歸一,適値賤疾,呈告退伏,使僚議不伸。至於引避,疲軟謬妄之失,臣實難逭,竝引嫌而退。當國家擧措之闕失,盡言力爭,臺閣風采,有足可尙,而因一時匪怒之敎,各事引咎,終闕前啓,則俱不無所失。其於虜中送差之擧,與同僚旣異,而同僚所爭之論尙今張,則勢難竝容。請正言洪瑑·兪榥,大司憲徐景雨,竝命遞差。答曰,依啓。
李德洙,以備邊司言啓曰,今月十九日晝講時,崔鳴吉,以皮島問安官所送者,乃軍機莫重之事,而尹得說,職秩不重,似爲未合事,啓達,則自上以爲行間之計,旣已改露,則皮島不必送人事,下敎云。崔鳴吉,送言於臣等,而政院尙不抄出分付,時急莫重之事,以此延緩,極爲未安,當該承旨推考。傳曰,依啓。
政院啓曰,今月十九日晝講時,承旨崔葕入侍,其間說話,似有取稟擧行之事,而罷筵後,崔葕卽往兵批政廳還來,則日已垂暮。且王世子擧動臨迫,未及取稟,仍爲隨往長陵矣。卽刻備局送郞廳,言于本院曰,知事崔鳴吉啓辭,有曰,皮島問安官,今當入送,其所使之傳言於督府者,乃國家軍機重事。戶曹佐郞尹得說,職秩不重,似爲未合,重臣及侍從中,各別擇送,何如,上曰,行間之計,旣已宣露,則皮島差人,似不必送,此事似當自政院取稟,而何至今不爲耶,缺云。以注書所記上敎觀之,則似當不爲缺筵中說話,臣等旣不得親聞,崔葕今日適不仕進,故敢此仰稟。傳曰,令廟堂量處。
韓興一,以備邊司言啓曰,平安監司移牒于本司曰,朴仁範在副帥陣下,自五月以後得病,時方臥痛云。仁範病若差歇,可與命吉偕行則大善矣,而如不任遠行,必致狼狽,莫如自此預處之爲愈,極擇伶俐解事之人差送,宜當。敢啓。傳曰,依啓。
崔惠吉啓曰,沈遊擊發賣物貨齎去譯官李進郁肅拜單子,日晩之後,今始來呈,所當退送,而時急之事,不得不捧入,而其怠慢之習,不可不懲。請推考。傳曰,依啓。
崔惠吉,以禮曹言啓曰,陳慰兼謝恩使拜表吉日,以十月二十一日推擇啓下矣。頃者,備局啓辭,有日子差退之敎,今當退定日期,而以戶曹及備局啓辭之意觀之,以時月之間方物難備爲慮。如是則退定日期,不可差退旬月,必須退四五十日,其間庶可措辦,而退四五十日,則當至極寒,海水氷澌,難於發船,不得已拜表,以十二月推擇,而乘船則以開春推擇以入之意,敢啓。傳曰,知道。
韓興一,以都摠府言啓曰,副摠管鄭鳳壽會同分軍事,除標信,內兵曹進去之意,敢啓。傳曰,知道。
又以御營廳言啓曰,本廳慶尙右道軍兵,今已到京,他道之軍,亦於數日內齊到,而大將臣金自點在外,中軍臣黃緝,以五衛將今方入直,許多軍兵,點閱作哨等事,不可無中軍,黃緝五衛將改差,使之專管,把摠趙後寬,啓下後,移拜訓鍊院正。可合之人,得之未易,本院則無事閑局,足以兼察,除本司仕上直,勿爲差祭之意,敢啓。傳曰,依啓。
崔惠吉啓曰,右承旨崔葕,今日世子宮問安後,身病出去,左副承旨李德洙病不來。廳中只有臣及同副承旨韓興一,僚員不齊,極爲未安。李德洙病患,不至大段云。請牌招,使之察任。傳曰,依啓。
以通信使所齎去別單,傳于崔惠吉曰,別幅,前日則年號亦不書之,而今則至書御諱,事甚不當。只書年號,安寶,可也。
崔惠吉啓曰,專經文臣殿講,以今月內空日爲之事,命下矣。今二十五日爲之之意,敢啓。傳曰,知道。
韓興一啓曰,臣適感冒,夜來發汗,轉臥之際,不得屈伸,如木偶人。朝者,大司憲臣徐景雨來避,不得出待,則承旨請承傳色,於事體極爲未安。撥衾拭汗,艱難出待後,將此事情,構上一疏,以下官之故,雖有悶苦病患,旣不得入啓,則左承旨崔惠吉,代行臣事,亦極未安。卽者,金壽益以處置入來,臣不得已更起出待,而顚倒衣冠,不成貌樣之狀,一院皆知。如此而不可仍在直所而不得任意,悶迫狼狽之狀,有不可言,而臺諫體面,甚重且嚴,症勢如此,遲延出待,尤極未安,惶恐待罪。傳曰,知道。勿待罪。
崔惠吉,以吏曹言啓曰,臺諫有闕,而今日齋戒,明日國忌,政事,何以爲之?敢稟。傳曰,過國忌後爲之。燼餘
上在昌慶宮。停常參·經筵。
李德洙,以備邊司言啓曰,北塞胡譯,以公幹調來京師,旅寓之中,艱楚萬狀。只恃禮賓所給之料,而此月將盡,尙不得受食,不堪飢困,來訴本司。欲問其由,牌招禮賓官,則終無形影,委屬可駭。當該官員,從重推考,宜當。敢啓。傳曰,依啓。
金慶徵啓曰,以黃監軍·沈都督移咨草,傳曰,故爲訛言之故字,何如耶。承旨察啓事,傳敎矣。臣等更相察見,則故字雖非大段過誤,亦無平穩底意思,缺改之,宜當。敢啓。傳曰,依啓。
李德洙,以都體府言啓曰,各道軍兵軍器點閱之擧,一日爲急,頃緣缺軍之行,從事官等不得發送矣。今缺將盡,農務頗歇,來月旬前,分遣公淸·全羅·慶尙·江原等道,巡審之意,敢啓。傳曰,知道。
韓興一,以接待所言啓曰,卽刻陶都司,使譯官傳言,慶尙·江原道刷還漢人,尙未上來,而監軍乘船之日已迫,俺當於二十五日發行,及於其行未發之前,而摠督差官,亦當一時作行,所用夫馬,整齊待令,而持去咨文,竝速成給云。敢啓。傳曰,言于廟堂。
李德洙,以司僕寺言啓曰,監軍所求戰馬,以京畿·公淸牧場馬捉送事,定奪後,京畿南陽·仁川·江華三監牧所屬諸場,皆在絶島,非一員所可及時驅捉,本寺官員二員出送之意,入啓蒙允。判官權澺,主簿宋時榮,卽當發送,而適因本道監司狀啓,姑延七八日矣。今見禮曹甘結,今丙子式年初試時,二所應辦官,寺判官權澺啓下云。本寺正金世濂,以通信使出去,僉正韓必厚,方以箭串馬執捉分送各邑事,逐日奔走。只有主簿金壽昌直守,本寺無他推移之員。請權億應辦官改差,數日內發送之意,敢啓。傳曰,依啓。
李德洙,以備邊司言啓曰,判尹崔鳴吉箚中所陳,頗有意見。凡人改名之後,仍稱舊名,似無是理。但此賊旣以大淸改稱其國,僭竊皇帝之號。我國以此據義斥絶,而通書之初,遽用新號,不但事理未妥,此賊以爲,旣用新號,則何以去其大字,且不書皇帝字乎,詰問於差人,則必無辭可對。百爾思量,不如仍用舊號之爲愈。臣等之意終始如此,而且送差之擧,已爲停當,別無延拖之事。差人明日內擇定,火急發送,宜當。敢此竝稟。傳曰,依啓。
李德洙,以備邊司言啓曰,以政院啓辭,傳曰,令廟堂量處事,傳敎矣。當初欲送問安官於沈鎭者,沈鎭以多數禽斬誇張己功。故以此爲致缺監軍哨探之請,將送小譯於彼中,欲爲將計就計缺兼使言及矣。今者,機事宣露,此計參差,問安官似缺必送。第念漢人布列江岸,譏察往來,耳目之煩,有不可掩。若於小譯入去之際,爲漢人所覺,走報沈鎭,則沈之疑我,必加一節。今若入送問安官,先致賀意,以悅其心。且言差送小譯,以爲偵探之計,使之先知,則雖有後報,似無見疑之患。如以尹得說職秩不重,似爲未合,則極擇侍從中有計慮人,作急差送,似合機宜。敢啓。傳曰,依啓。
又以備邊司言啓曰,胡譯之入往虜中後,彼若有所問之事,則所答之說,不可不指揮以送。故若干條件,設爲問答,書給以送,而別單書啓之意,敢啓。傳曰,知道。
又以備邊司言啓曰,今日敗盟之咎,專在於彼,而前見虜書,反欲以此歸咎於我,此不可不辨。故曾爲檄文,會付於貨價差胡,而前後差胡,終不持去。差送一譯,持國書以往,仍察彼中情形之意,已爲定奪,差人方將發去矣。但念邊臣未知朝廷本意,或與漢人問答時,不無失對之慮。都副元帥·平安監兵使·接伴使·義州府尹處,竝爲行會,何如?傳曰,依啓。
又以備邊司言啓曰,朴仁範身病代,別擇伶俐人入送事,已爲啓下矣。可合之人,甚爲難得。金希參,似爲可合,而方在帥臣幕下,令帥臣優給資裝,以待權仁祿之下去,一時入送,宜當。但此行不可少緩,而金希參或有病故,勢難卽爲登程,則以帥臣所帶軍官中,別擇伶俐解事人以送,亦爲無妨。此意撥上行會,而權仁祿等,亦令明日內起程之意,敢啓。傳曰,依啓。其所答之語,善爲指揮以送,可也。
弘文館臣吳達濟·臣李裯等,伏以,今此送差通書之擧,大有所不可者。臣等職忝論思,所當趁早爭執,而缺廟堂更議,聚首翹待,庶見改圖。玆者伏聞,廟議已定,差譯將發。嗚呼,是亦不可以已乎?臣等竊痛缺可恃,匪今斯今,周不得免,宋以自愚,前車缺在目。丁卯羈縻,羞辱已多,而狡虜猖獗,益肆恐喝,金繒歲加,需索無窮。卒至肆然僭號,敢來試我,凡有血氣,孰不痛心?幸而天啓宸衷,神資睿算,不發凶書,峻斥逆价,播告八道,士氣自倍,敷奏上國,義聲足聽,勅使光臨,奬諭勤切,環東一域,拭目相賀。不意今者,異論橫生,托稱偵探,馳送差人,假辭責諭,委通書信。謀猷不臧,義理晦塞,聽聞藉藉,人心已潰,傍議洶洶,國事將去。伏想殿下,未及察歟?今之議者,托以權宜,動以利害,上以螢惑天聰,下以眩亂廟議,必欲再修前好,以圖苟安,噫嘻,其亦太甚矣。夫爲國之道,不思自强,而專務姑息,不顧義理,而甘心恥辱,則上事皇朝,何以有辭,下臨民庶,何以勸忠?徒貽萬世之譏,無救目前之急,得失之幾,奚待智者?人心憤怒,歸咎於上,士氣頹惰,莫肯效死,則脫有緩急,何以責臣民以戰乎?到此後,雖食議者肉,亦無益矣。且春初絶和,天下之大義也。我不先絶,何足以爲義?今反送人通書,以明其不先絶之意。噫,僭逆之虜,固當自我先絶,有何可愧之事,而必欲以是辨明乎?擧措之苟且,有不忍言,廟堂之成算,實未可曉也。況此送差,本爲行間,行間旣停,則更借何名乎?意在通信,而必欲外掩,推諉假托,觸處敗露,不直如此,何以服人?設令此擧,果出於偵探,則元戎出師,方駐西路,邊臣守土,各有戎務,貽書問罪,設計探情,一將足矣。何必國書?近聞督府,以我國連報虜缺陷其軍機,瞞報監軍云。初無影響,尙且如此,倘因疑似,釀缺在驗,則自招之謗,辨釋無路,日後之缺不可不慮也。伏願特加三思,亟寢送譯缺之命,以絶羈縻之計,以解國人之疑,不勝幸甚。取進止。答曰,省箚具悉所陳之事。送檄探情,於義無害,爾勿爲不察之言,可也。燼餘
上在昌慶宮。停常參·經筵。
下直,江原都事沈,同福縣監李迥。
有政。吏曹判書姜碩期呈辭,參判李敏求出使,參議沈之源進,都承旨金慶徵進。兵曹判書李聖求病,參判李時白病,參議鄭基廣病,參知李尙伋進,左副承旨李德洙進。
吏批啓曰,判書姜碩期呈辭,參判李敏求出使。小臣獨政未安,何以爲之?敢稟。傳曰,只出臺諫及西北守令。
崔惠吉,以弘文館言啓曰,本館上番見存四員內,副校理缺京試官在外,校理趙贇,副校理朴遾身病呈辭,缺只有臣校理金光爀入直,而曾以接待都監都廳儀軌一事啓下句管。今方磨鍊,刻日檢督,除本司仕直事,已爲捧承傳。至於都監所屬各該司用下之物,多有査勘之事,數日內當爲結局,而近緣僚員不齊,連日在直,事多稽曠,極爲未安。聞趙贇·朴遾,病患不至大段云,竝牌招推移入直,何如?傳曰,依啓。
崔惠吉,以春秋館言啓曰,史官只有上下番,而今以曝曬事,一員將爲出去。每以兼春秋入直,極爲苟簡,被薦中在京無故人,數日內催促應講,使之入直,何如?傳曰,依啓。
李德洙,以刑曹言啓曰,近來牛疫,將至絶種,臣曹痛禁屠殺,新承聖敎,多發禁吏,使之捉告。今日,寧城君奴子稱云者三名,以其宮傍近居人金莫同犯禁之故,書吏李士一家突入,士一妻捉出,將欲往告于王子之際,臣等急發使令,三人中一人,僅得捕捉而來。宮奴及金莫同,依律重治,以杜後弊。數日前,本曹郞廳,目見宮奴結縛禁吏而去,欲救不得。今又如此,不可不上瀆天聽。敢啓。傳曰,依啓。各別嚴禁事,諸道監司處,亦爲行會。
李德洙,以義禁府言啓曰,前碧潼郡守金榥,從馬濫駄,所載之物,可知其不少。平安監司狀啓,憑閱處置事,傳敎矣。金榥旣因其侄子冒錄赴擧事,方在囚推中,元情取招處置之意,敢啓。傳曰,知道。
崔葕啓曰,經筵罷後,無發落,卽爲仰稟,例也,而十九日筵中,筵臣等啓辭頗多,以致日晩罷出。臣則卽進兵批政廳,注書則書呈臺諫啓辭後,乃始抄出無發落啓辭,而夜深不得取稟。翌日曉頭,臣以內醫提調,承命往陪陵所。二十一日冒夜陪還,中路得病,至於昨日,尙未差愈,不得仕進。今始仰稟。伏地惶恐。傳曰,知道。
崔葕啓曰,今月十九日晝講時,特進官金大德啓辭,近日唐·胡差,絡繹往來,抑賣物貨,市民愁怨,勢將潰散,而缺專罔市利,利歸於此輩,而一應諸役,則皆責於市民,缺不變通處也。請禁砲殺壟斷之弊,以保市前之殘民,外方軍士,無保無料,而以操鍊等事,長在待令,赴西之役,亦甚偏苦。請除出其中老殘者,充定奉足,大同·煙戶之役,量宜減給,以爲養兵之地等事,竝無發落。敢稟。傳曰,知道。軍兵復戶等事,令該曹議處。
李德洙,以侍講院言啓曰,本院上番六員內,輔德申敏一呈辭到院,兼輔德金坽在外,弼善兪守曾身病上疏入啓,兼弼善鄭太和本職未肅拜,兼文學尹坵本曹入省記,只有文學臣黃一皓,方爲入直,而以皮島問安官,今明日當爲出去。請輔德申敏一,兼弼善鄭太和牌招,使之推移入直,何如?傳曰,依啓。
崔惠吉,以吏曹言啓曰,頃日,校書館,以本館博士金汝寬,病親呈辭,受由下鄕,過限未上來,依例改差事,牒報本曹,故入啓改差矣。今者,詳考受由文書,則由限未過,而如是瞞報,極爲駭愕。本館當該官,從重推考,何如?傳曰,允。
持平金壽益來啓曰,新除授大司憲李顯英,今在京畿楊州地,斯速乘馹上來事,下諭,依前府書吏給馬下送。國家遇臺閣之禮,誠非偶然,至以承旨出待臺廳者,非爲其人,蓋重其職也。再昨,臣以兩司處置,詣闕傳草後,移過多時,不爲入啓。臣怪問其由,則東·西壁承旨,互相推諉。朝者,大司憲徐景雨,避嫌之時,遲滯捧入,亦如之,不得已直請承傳色,然後始爲出受云。體面所關,瞻聽駭異。請其日推諉承旨,竝從重推考。答曰,依啓。
崔惠吉啓曰,明日專經文臣殿講時,命官,何大臣進去乎?敢稟。傳曰,領相進去。
左議政洪瑞鳳,三十九度呈辭。答曰,卿之呈告,今至四十度而不爲勉從者,洞燭其冤狀,故缺過之地也。願卿須體至意,更勿固辭。
李德洙,以備邊司言啓曰,公淸道赴西軍兵冬衣,本道差使員黃澗縣監,押領上來矣。當初兵曹啓下公事,則差使員押領,一一分給於軍前,而軍兵分戍,非一二處。此時湖西缺赴西邊防軍所,許多軍兵處,計數分給,則往返之際,必至數月之遲延。抛棄官事,未卽回還,委屬未妥。令兵曹擇定勤幹禁軍一人,與差使員眼同照點,缺押去西邊,而差使員則自此還送,宜當。敢啓。傳曰,使之傳給于兵使所在處,還爲上來,可也。
李德洙啓曰,兼弼善鄭太和因講院啓辭,牌招不進,依承傳施行,而旣爲上疏,何以爲之?傳曰,依承傳施行。又啓曰,兼弼善鄭太和,依承傳施行事,命下,而但鄭太和身病上疏,申時來呈,而廳中不齊,趁不入啓之際,講院牌招啓辭來到,然後不得已一時入啓矣。大槪上疏旣呈,批答未下之前,雖有牌招,似不敢承召。此乃情理之當然,與無端牌不進者有間。故極知惶恐,而如是煩稟。傳曰,然則推考。
李德洙,以備邊司言啓曰,以接待草記陶都司發行事,傳曰,言于廟堂事,傳敎矣。逃漢等已爲刷到者,二十三名,則陶都司,卽當押領發行,其餘未刷者,催促上送事,兩道監司處,行文申飭,非止一再,待其刷到,當連續下送之意,令承文院咨文斯速成給。且所入夫馬整齊待令事,京畿監司處,移文之意,敢啓。傳曰,依啓。
李德洙,以訓鍊都監言啓曰,因副元帥狀啓,備邊司覆啓,今此監軍之行,鳥槍旣以一百二十枝給送,都監遺在多少,時未得知,此處亦不可不送,着令都監優數下送事,傳曰,依啓事,傳敎矣。都監鳥銃色,本爲都監軍兵所授軍物而設。在前則別無外方分送之事,而自丁卯之變,兩西諸城,爭請不已。前年以上入送之數,姑爲勿論,而今年三月以後入送之數,已至一千九百二十柄。上番軍鍊習與本監新壯軍兵換器鳥銃及破銃換給之數,亦過千柄,舊儲已乏之意,前已啓知矣。近間所造之銃,亦爲應副監軍之歸,而所出價銀,則亦不得爲本色之用。都監之事,誠爲悶慮。在前入送一千九百柄中,量除缺移送副帥之意,本道監兵使處,行移何如?傳曰,依啓。鳥銃價銀,令該曹移給本色。
持平金壽翼來啓曰,虜中遣差,無據於義理,無益於事機,兩司之臣,論之備悉。至令廟堂更加熟議,已蒙允許,則王庶幾改之。祗在廟堂之一言,而未變前見,謂之大計,終至必送而後已。惜乎,其爲謀國,一何不思之甚耶?凡爲國家大計者,考諸義而無害,求諸理而不悖,臨機善處,隨事得宜,方可謂之大計。今此送譯,未知一出於此乎?姑以遠疑慮之端言之,和事之痛斥,旣已奏聞於天朝,曉諭於八方,而兩西之民,尤爲疑顧者,懲前日不戰被擄之禍,慮我國務爲姑息之計也。適於此時,奄有送差,則孰知其奉監軍咨意,而行間於彼虜乎?西土軍民之解體,未必不由於此也。且我國動靜,伊賊兇狡,無所不探。今若猝聞此說,則必知我國與監軍潛謀,欲以離間其上下,反增疑怒之心,無事中生一釁隙,難保其必無,而皇朝若以漏洩軍機,執言歸咎,則在我辨解,亦極難處。監軍如或瞞賣我國,退有後言,則他日噬臍,悔無可及,而況送譯之擧,萬無毫髮之益於我國乎?廟堂之必以此爲大計,亦獨何哉?噫,天下之大缺不淺,朝廷之斥和未幾。當此之時,雖有是擧,孰不曰缺壞乎大防,不復羈縻哉?人情一變,苟且成習,則一介來馳,適足以啓和議之因緣,而國勢人心,更難收拾,亦不可不慮。請更加三思,亟寢虜中遣差之命。答曰,缺勿爲煩論。
以李顯英爲大司憲,鄭太和爲舍人兼春秋館編修官,閔枅爲社稷令,姜煒爲平市令,申恦爲正言知製敎,洪處厚爲正言,兪榥爲典籍,洪瑑爲典籍,林承業爲孟山縣監,徐景雨爲副護軍,李缺爲副護軍。
弘文館副校理閔光勳上疏伏以,臣素有眩暈之症,發作無時,當其發作之時,則精神昏瞀,不省人事。頃當處置兩司之日,留門而出,冒夜還家,猝缺寒症又甚重。至今七八日,有加無減,眩暈之症,乘時交作,昏臥枕席,不能運身,旬日之間,頓無供仕之望。而家有七十老母,本以宿病之人,方在呻吟之中,臣之情事,實爲悶迫。且臣以體府缺方有巡檢之行,行期甚迫,而准事還朝,杳然無期,經幄之職,決不可帶去。情理事勢,俱難在職。故屢呈辭單,政院不受,同僚至於啓請牌招,臣誠狼狽,不知攸處。伏乞聖明,洞燭情勢之悶迫,亟命替臣職名,未發行前,使之救護母病,兼治身病,不勝幸甚。謹昧死以聞。答曰,爾其勿辭,調理察職。
弼善兪守曾上疏曰,伏以,臣猥以微賤,忝在春坊,筋力所及,惟思盡職,黽勉從仕,已多月矣。第臣十年之前,重得渴病,暫有勞動,飮水無節,軀殼雖存,形骸盡脫。比年以來,兩足酸痛,或如劍刺,或如火灸,發作無常,有時而劇,行步之際,必至蹣跚。此固深根之病,難治之症也。而監軍在京,不得呈告,旣還之後,王世子陵幸又迫,揆諸分義,不敢言病,抵死陪從,顚仆而還,舊證轉劇,浮氣又發,狼狽悶迫之情,可勝言哉?春坊之職,非閑慢之比,輪回入直,逐日開筵。且肅寧殿朔望祭時,陪從執事,而弼善爲贊相之任,決非有病之人所可堪也。君之於臣,猶天也,猶父也。人有疾病,必呼天而呼父。若避煩瀆之嫌,不陳悶迫之懇,是自絶於仁愛之天,而徒就於難救之地也。臣所患之症,如是缺書筵重地,不可久曠,冒呈辭單,政院缺事急者不徐行,疾痛者無緩聲。玆敢冒死,仰籲天聽。伏願聖明,俯察危懇,特命遞職,便于公私,不勝幸甚。謹昧死以聞。踏啓字而下。燼餘
上在昌慶宮。停常參·經筵。
金慶徵啓曰,今日專經文臣殿講時,左承旨崔惠吉進去事,昨已落點而病不來,牌招使之進參,同副承旨韓興一,亦以病不來,牌招察任,何如?傳曰,允。
崔惠吉,以接待所言啓曰,今日,摠鎭差官一人,領率流漢缺不行,陶都司及摠鎭差官一人,率流漢十四名,差後發行,流漢一名,病重留置。此則令禮賓寺,仍給廩料,宜當。敢啓。傳曰,依啓。
韓興一,以御營廳言啓曰,缺廳先運立番軍,已爲齊到,當自點閱缺敢啓。傳曰,知道。
以專經文臣殿講書啓,傳于崔惠吉曰,典籍趙珩,熟馬一匹,副司果朴守文,佐郞南老星,修撰李裯,各半熟馬一匹賜給。
崔惠吉啓曰,今日專經文臣殿講時,禮曹正郞李曼,吏曹佐郞尹坵·李行遇,司書嚴鼎耉,兵曹正郞李明傳·金始蕃,兵曹佐郞李時楳,弘文館修撰吳達濟,副司果徐祥履,承文院正字金鋿,奉常寺奉事尹瀁,副奉事盧尙義等,自不,奉常寺主簿車達遠,不通,直講趙錫胤,病不進。請竝推考。傳曰,依啓。
持平金壽翼,正言申恦來啓曰,虜中送差措語見上。答曰,已論,勿煩。
正言申恦來啓曰,朝廷缺設科擧,不但爲廣取武士,實出於慰悅邊地之意,而國法不嚴,人心不淑,試閱之際,奸計百出。政院書吏,恣意用事,赴擧試子,則指名收貨,旣試見屈,則行以重賂,圖改移錄,變名還入。曾在昏朝,設科黃州,政院之吏,受賂逞詐,罔有紀極。今聞此卽其時之吏,豈意聖明之朝麽幺小吏,復肆曩時之習哉?差備官等循私用情,不一其事,設科本意,盡歸虛地,而奉命承旨,不能省察,臨事防奸,以致一榜淆亂,道內齊憤。今若仍存其榜,不以爲罪,則將無以振國綱而服人心,卽爲罷榜,急急更設,在所不已。請令廟堂議處,當該承旨罷職,差備官等拿推,書吏嚴刑得情,梟示試場,以快物情。新除授大司諫鄭弘溟,時在全羅道昌平地,司諫金坽,時在慶尙道禮安地,竝請乘馹上來事,下諭,依前例,院書吏給馬下送。答曰,依啓。承旨及差備官等,竝推考。
金慶徵,以吏曹言啓曰,臺諫有闕,政事,何以爲之?取稟。
韓興一啓曰,當該承旨及差備官等推考事,命下矣。臺諫,方以承旨罷職,差備官等拿推論啓,推考承傳,不得捧之之意,敢啓。傳曰,知道。
政院啓曰,卽刻香室煙筒出火,卽招兵曹·都摠府,急急撲滅,而常時不能檢飭,致有此患,極爲驚駭。請上直正字及忠義,竝從重推考,守直軍士,令攸司治罪。傳曰,依啓。
夜二更三更,雷動電光。
司憲府掌令閔光勳上疏曰,伏以,螻蟻微臣,猥忝言地,疲軟空疎,無絲毫裨補。惟有恪勤奔走,是臣報效之地,而第以狗馬之疾,證勢深痼,萬無供職之路,不得不冒昧陳達。念臣所患,非偶然感冒,朝夕可瘳之症。頃差考官,累朔在外,以致積傷,轉成氣瘧,寒熱交攻,元氣澌敗。服藥圖瘳,未見少效,旬月之間,決難差復。呈單缺實非得已,而見阻政院,不至一再。臣誠狼狽,罔知攸處,露章籲懇,極知僭猥,而亦不可虛帶職名,累日退伏,益增瘝曠之罪。玆冒萬死,仰瀆宸聽。伏乞聖慈,俯察危懇,亟許鐫免,以便公私,不勝幸甚。謹昧死以聞。踏啓字而下。燼餘
兵曹啓曰,本月二十四日晝講時,特進官臣李所啓,上番騎兵,精抄試才,則砲技幾至成材,而無自持鳥銃者,後軍上番時,預爲分付,自備鳥銃者,則三發二中者,依三中例,爲先放送,何如?上曰,與判書相議爲之事,傳敎矣。今此騎兵,在京敎鍊之後,下番還家,不爲鍊習,則未免還爲生疎之技矣。若能自備鳥銃,在家恒習,則誠爲着實,而上番之初,以三發二中爲准,放送,則似爲過重。今後預爲知委,使之自備鳥銃,常行習放。上番之時,考其刻名,審察其借點與否,仍令放砲,明是自備,而技藝成熟,則勿論中數多寡,卽爲放還。又於後番,詳細觀點,俾無中間旣備還賣之弊,則不過數年,必皆爲有鳥銃精才之砲矣。依此施行,何如?傳曰,借點與否,似難詳知,徐議處之。兵曹謄錄
上在昌慶宮。停常參·經筵。
韓興一,以都摠府言啓曰,今日入直軍士中日習射,請出標信。傳曰,知道。
又以御營廳言啓曰,今冬應立先運軍八百名徵召之意,入啓行移後,追募未査之軍,竝入作哨中,使之一時上送矣。今到實軍八百名外,新査軍加到者二十八名,竝與本邑軍兵,仍令立番,以除後日哨外往來之弊,似當。敢啓。傳曰,依啓。
正言申恦來啓曰,今此東堂試期已迫,文監察當爲署經,而大司諫鄭弘溟,司諫金坽,竝在外,獻納未差。雖不備員,不得已臣與正言沈鎭,爲署經齊坐之意,敢啓。傳曰,知道。
韓興一,以兵曹言啓曰,前營將朴宗一,能馬兒敎訓堂上,已爲啓下,而時在罷散中,付軍職,冠帶常仕,何如?傳曰,依啓。
正言申恦來啓曰,關西科擧之雜亂。措語見上答曰,旣已推考,不必煩瀆。
傳于金慶徵曰,政事,明日爲之。
持平金壽翼,正言申恦來啓曰,虜中差譯,措語見上答曰,勿煩。
韓興一,以備邊司言啓曰,虜中入送胡譯發行,在於再昨合啓之前矣。旣發之後,兩司連日論執,玉堂亦爲陳箚,揆之事體,不可仍爲入送。使之停留灣上,以待結末後入送之意,平安監司及義州府尹,行移何如?傳曰,依啓。
韓興一,以侍講院言啓曰,本院上下番十員內,缺金坽在外,弼善兼文學未差,兼弼善鄭太和本職未肅拜,文學黃一皓出使,司書嚴鼎耉病親呈辭,受由出去,說書兪㯙呈辭受由,兼說書金弘郁,以春秋館下番入直。只有輔德臣申敏一。兼司書臣李行遇,時方入直,而非但病疾事故,未可預料,前頭肅寧殿陪祭時執事,太半不足,明日政,闕員盡爲差出,何如?傳曰,依啓。
弘文館校理趙贇上疏曰,伏以,臣以疾乞解,陳疏至再,而聖旨溫諭,猶不快許,臣誠惶感,不知所達。臣以一小臣,三上辭章,猥濫已甚,萬死之罪,終無所逭,而臣之病勢,非朝夕猝發之比,亦非朝夕差歇之症。玆敢不避瀆冒之誅,而畢伸由中之情,伏願殿下,少垂憐察焉。臣今年五十矣,稟氣素弱,自少多疾,加以從前有左邊偏虛之病。上年猝劇,解職歸家,終歲調治,猶未見效。及至天寒之後,一邊肢節,尤極蹇澁,閉戶三冬,不得出外,此人所共知者也。密室調救,僅得保護,去夏暑雨,驅馳遠路,前日之功,盡歸虛地。秋高以來,舊患復作,左面成浮,項領牽引,手足痿痺,氣血不通。今若感激洪恩,冒寒供職,則必成風蹇之人,終爲廢疾之歸。伏乞聖慈,悶臣衰病,許臣遞免,使之及時鍼灸,以專醫藥,仍至不廢,則天地生成之造,必有圖報之日矣。不勝血誠懇祈之至,謹昧死以聞。踏啓字而下。
吏曹佐郞兼世子侍講院文學尹坵上疏曰,伏以,小臣以體府從事,將有分遣之擧,而行期已迫。遍歷一道,點閱軍兵,往來遲速,難以時月期也。念臣所帶講院之職,實非閑慢之任。不但書筵重大,入番事緊,肅寧殿朔望之祭,執事缺不足。況宮官之奉使出外者,旣有缺此行,回期甚遠,朝夕侍講之地,不可久曠。伏乞聖明,遵依近例,許遞臣兼文學,以便公私。謹昧死以聞。踏啓字而下。
司憲府持平閔應協上疏曰,伏以,臣以駑劣,待罪下邑,聖明不諒臣之無似,除臣以風憲之任。寵擢踰分,圖報無路,惟思奔走供職,而長路驅馳之餘,積勞蓄熱,自今月二十日,腦後發腫,數日之內,大如鷄卵,痛勢極緊,鍼藥無效。呈告乞免,非止一再,而輒阻於政院。微臣危迫之私,末由上達,臣情狼狽,罔知攸處。顧臣腫患,已有成濃之漸,決非朝夕可治之症。伏願聖慈,憐臣之病,特許替免,俾延晷刻之命,不勝幸甚。謹昧死以聞。踏啓字而下。
修撰李裯上疏曰,伏以,臣稟賦庸駑,學識空疎,遭遇昌辰,早竊巍科,自知無用,甘處常流,猥蒙洪造,連忝淸班,密邇天顔,仰聆玉音。顧己揣分,感涕自零,聖恩如天,何以報答?寸心自期,糜粉而已。席寵踰涯,過福生災,胸腹熱痛,乘涼轉劇,痰火用事,膈間煩悶,有時窒塞,昏迷不省。昨日殿講之時,曉詣闕下,添得感冒之症,寒熱交攻,症勢非輕,旬月之內,決無差復之望。經幄重地,不可一日曠官。伏乞天地父母,察臣病勢之重,恕臣猥濫之罪,特賜遞免,以便公私,不勝幸甚。謹昧死以聞。傳曰,給由。
吏曹判書姜碩期箚子曰,伏以,臣之冒死請急,實出至懇,而恩遞猶靳,反下調理之命,臣誠悶迫,罔知攸處。今臣所患,非朝夕猝發之症,六七年來,積漸致傷,癃缺已極,筋力垂盡,加以中風之漸,日添月增,缺敗症,發作無常,病狀沈劇,斷無缺況此冢宰之任,尤非萬不近似之人所可久冒。伏願聖明,憐臣重病,察臣危悃,所帶本職及知經筵同知春秋館事,竝賜鐫改,使之專意調治,公私幸甚。臣無任激切屛營之至。取進止。答曰,省箚具悉卿懇,卿宜勿辭察職。燼餘
上在昌慶宮。停常參·經筵。
有政。吏曹判書姜碩期進,參判李敏求出使,參議沈之源進,都承旨金慶徵進。兵曹判書李聖求進,參判李時白進,參議鄭基廣進,參知李尙伋服制。
持平金壽翼,正言申恦來啓曰,虜中送差,有害於義理,無益於利害,而廟堂終信議者之說,不變前計之誤,必至送譯而後已。臣等論列,猶可及止,而尙不允兪,遲延日子,聖意所在,不過爲差行過江,則臺論自止矣。此豈所望於殿下缺小譯,苟可以利國家,則臣等所爭,何苦至此乎?缺傳書,無益於羈縻,有悖於大義,而猶且如此者,只缺縻以虛辭,因修舊好,以圖姑息而已,其亦不思之甚也。起此無名之行,反沮有爲之志,使中外解體,士氣沮喪,脫有不幸,更難收拾。差譯一擧,誠可痛哭,請加三思,亟命追還。答曰,勿煩。
崔惠吉啓曰,科擧開場,迫在明日,而近緣憲府官員不備,文臣監察,有未及署經之人,事甚緊急。新除授憲府官員,請竝命牌招,使之今日內,齊坐署經,何如?傳曰,依啓。
崔葕,以兵曹言啓曰,今月十九日晝講時,特進官金大德啓辭,外方軍士,無保無料,而以操鍊等事,長立待令,赴西之役,亦甚偏苦,請除出其中老殘者,充定奉足,如大同·煙戶之役,量宜減給,以爲養兵之地。傳曰,軍兵復戶等事,令該曹議處事,傳敎矣。近年以來,復戶之事,日漸增加,齊民之困於徭役者,職此之由。八道束伍軍操鍊赴西者,殆將十萬,勢難盡復其戶,故被抄赴西時,則各五十員復戶,皆有齎目擧行之意,敢啓。傳曰,知道。
韓興一,以禮曹言啓曰,伏見東萊府使狀啓,差倭平成者,言私主私通之意曰,倭中執政平掃部頭,送書于島主處云。執政·奉行等姓名,書送信使,書契外面,各各書塡,而執政處則措辭極其簡略,勿入被擄人刷還之意,奉行源伊呈守等處,各各書送,慇懃致辭,添入刷還事,而執政三人,奉行四人中,藤大吹頭·藤加資守·源周防守等,乃調興腹心也。信使之行,脫有一毫差誤之事,則執言生梗,現然無疑云。蓋平成者出來之後,旣送橘成供,又送此淸兵衛,以信使禮貌書契等事,往復講定,勤懇若此者,只恐調興之覓疵而成釁也,其危迫之情,亦可見矣。今此所請,則只欲於執政三人奉行四人等處,各爲書,而各書其名於外面,以送禮單則缺似無大段輕重,而更送差倭以請者,必是缺係爲急而然也。此旣無加費之事,於體面亦無所損,依其所請,令承文院,執政·奉行等處,各如其言,爲書下送,何如?傳曰,依啓。
又以侍講院言啓曰,新除授說書尹文擧,方在京畿水原地,書筵入番事緊,斯速乘馹上來事,下諭何如?傳曰,依啓。
正言洪處厚·申恦來啓曰,關西科擧之雜亂,聖明洞燭,已令廟堂議處,而差備官循私用情之狀,奉命承旨不能致察之失,不可推考而止。請承旨罷職,差備官等拿推,以快物情。謀國之道,必先明大義,不可回潏,而今聞知經筵崔鳴吉,曾於筵席之上,謂金汗爲淸國汗,請爲定式云。謬哉,鳴吉之言也。何其不思之甚也?彼以淸國爲號者,實非偶然之稱也。彼僭僞號,我因而稱之,則是與其僭也,浸然之弊,何所不至?鳴吉,身爲勳舊重臣,當公論方張之日,不顧大義,敢以不忍聞之說,仰溷於冕旒之下,其縱恣無忌,固已極矣。乃又曰,國家大事,當與腹心大臣密議,承旨·內官,亦可斥去。此言奚爲而至哉?承旨,喉舌親臣,出納唯允,不可使一刻離君側者,而今者,鳴吉敢以斥去爲言,其心所在,有不可測者。君·相,相與謀於細氊之上者,實是軍國莫重之事,正大光明之擧,有何隱諱於承旨者乎?鳴吉之挾數任術,恣行己志,乃其本來之心。至欲塗人耳目,不得有所見聞,塞聰掩明,必欲行其胸臆。若使其言得行於世,則國家之禍,殆無所不至。古來大奸慝所爲,不啻過之。請知經筵崔鳴吉削奪官爵。答曰,判尹之請用新號,事例當然,莫如密議云者,亦歎其輕輩妄洩大事也。若如爾等所論,則良·平皆爲萬古之罪人也。此人以元勳重臣,不求虛名,專務實事,其忠誠計慮,人皆莫及。爾等因此數語,欲爲構陷,使不得更爲登對,其計可謂疎矣。缺以勿爲循私護黨,下敎戒飭,而曾未缺此,今日國事,可謂寒心矣。他餘事,竝不允。
韓興一啓曰,傳曰,近日三司之官,陳疏辭職,極其紛擾,此何故耶事,傳敎矣。近來章疏紛沓,臣等亦知其未安,皆以切急病患言之,係是三司,故不得不捧入矣。今承聖敎,不勝惶恐。傳曰,知道。
韓興一,以備邊司言啓曰,因諫院啓辭,平安道科擧,卽罷其榜,急速改設,在所不已,請令廟堂議處事,允下矣。近來人心世道,日漸淆薄,科場莫重之事,亦不得無弊設行,誠可痛心。今此平安一榜,尤極多言,臺論之發,固其宜也。所當依啓辭罷榜改設,或爲覆試,而西路別擧,本爲慰悅民心,廣取武士而設也。今見該曹査出入格之數,一萬二百餘名內,鳥銃入格七百有餘,片箭入格三百有餘,其餘九千餘名,則皆是騎射入格者。以此觀之,鳥銃·片箭,其數不多而爲先取者也。似無雜亂之弊,騎射則如是數多,而射場排革步數,亦爲減縮,其間詐僞濫雜之事,專在於此矣。今若竝與鳥銃·片箭入格者,而或罷其榜,或爲覆試,則必有呼冤之弊。臣等之意,鳥銃·片箭則因存,而騎射步數,更爲釐正。入格人,使之再射,以定立落,改爲出榜,則冒忝者可以澄汰,落榜者亦必無辭。雖或少違格例,亦不至大段失擧,而科擧重事,不敢擅斷,伏惟上裁。傳曰,依啓。
以鄭蘊爲大司憲兼同知經筵事,呂爾徵爲禮曹參判,徐景雨爲京畿監司兼開城·江華府留守,李植爲大司成,金集爲執義,林堜爲典籤,兪守曾爲掌令,李行健爲弼善,趙贇爲掌令知製敎,惟善爲錦城副守,惟賢爲錦陵副守,閔光勳爲漢城庶尹,缺宋錫胤爲兵曹正郞,趙啓遠爲刑曹正郞,缺尹集爲獻納知製敎兼文學,鄭雷卿爲校理知製敎兼經筵侍讀官,鄭致和爲宗廟令知製敎,尹坵爲吏曹佐郞知製敎,李爾松爲禮曹佐郞,兪榥爲兵曹佐郞知製敎,李惟達爲刑曹正郞,閔應協爲典籍,李一相爲典籍知製敎,金寅爲校檢,尹文擧爲說書,魚尙儁爲濟用監參奉,李時馣爲司宰監參奉,韓撝謙爲里仁察訪,朴永喆爲永春縣監,尹履之爲同知,許靖兼五衛將,鄭鳳壽爲訓鍊都正,趙必達爲都摠經歷,洪霶爲副護軍,朴明榑爲副護軍,金槃爲副護軍,任忠幹爲副護軍,兪㯙爲副司正,陳誠一爲釜山僉使,李國琛爲蛇梁僉使,柳培爲慶興鎭管阿吾地兵馬萬戶。
修撰李裯上疏曰,伏以,臣猥將疾病危劇之狀,籲呼於天地父母之前,冀蒙恩遞,反有格外給由之命,臣誠感激,繼以涕泣。第臣之所患,非一時偶然感冒之比,積傷所發,症勢極重,鍼藥無效,死生可慮。玆敢申懇再瀆宸嚴,臣罪萬死,臣罪萬死。夫聖上之特賜恩由者,乃所以使之調治,揆以人臣分義,惟當感恩調病,以俟痊可,不敢更有煩籲,而顧臣幼弱之年,連喪怙恃,苫塊之餘,氣血俱虛,胸腹之痛,乘秋輒發,百方調攝,幾死復甦者,今五六年矣。頃者,勅使入京,連日陪從,病勢猝極,痰飮成塊,火鬱作祟,宿恙復劇,寒熱交侵。乃於殿講之日,添得外傷內感之症,熱候極盛,渾身如火,有時昏塞,不省人事,粥飮頓減,症勢漸重,深恐朝夕溘然,以孤聖上賜由之恩,以無以效涓埃之萬一也。何敢望若干日調治,能得回甦之路,而出入禁闥之中乎?且臣於二三日前,屢與修撰臣吳達濟,對話於直所,則達濟以爲,崔鳴吉所爲極駭,不可不箚論。臣曰,吾意亦然,箚論甚當,試與方外同僚,一會議處云爾,則唯唯而罷矣。其後臣卽以疾病呈疏,更無通議之事。今者,伏見吳達濟上疏,大槪則有同僚皆以臣言爲可,而有後日更議爲言等語,若以臣爲推諉退托者然。臣竊驚怪之至。臣旣以箚論甚當爲答,則臣之意,達濟已知之矣。卽以疾病陳疏,則不得更議者,勢也。而達濟乃反有此云云,臣竊惑焉。臣之病勢危重旣如彼,情事悶蹙又如此,調治行公,決無其望。伏乞聖慈,恕臣再瀆僭越之罪,察臣一疾危苦之狀,特賜遞免,以便公私,不勝幸甚。謹昧死以聞。踏啓字而下。燼餘
上在昌慶宮。停常參·經筵。
韓興一,以侍講院言啓曰,本院官員見存者,只有輔德臣申敏一,弼善李行健,兼司書臣李行遇,而兼說書金弘郁,以春秋館下番入直。其餘兼·實官,或在外未上來,或出使,或受由覲親,或入試場。前頭各享大祭,只隔四五日,執事之員,倍於朔祭時,而以此見存之員,將不成貌樣,極爲悶慮。似當有變通之擧,令該曹急急處置,何如?傳曰,依啓。
李德洙,以訓鍊都監言啓曰,明日操鍊當次,而大將具宏,以兼任缺與都提會同,內梓宮合木時進參,故操鍊不得爲之之意,敢啓。傳曰,知道。
正言洪處厚·申恦啓曰,臣等昨日,伏承聖批,至以構陷·循私護黨·處心若此等語爲敎,臣等不勝驚惶戰灼之至。竊自痛事君無狀,不能獲信於聖明,而有此情外之敎也。臣等固當屛伏俟罪,不敢塵瀆,而君臣猶父子也。苟有微懷,不容隱默。臣等之論劾知經筵崔鳴吉者,斷無他腸,鳴吉妄論大事,不顧義理,詭設計謀,終欲隱祕,深恐此言得行於時,則其流之弊,將無所不至。此誠古今所未有之事,而一言足以亡國者也。自我祖宗朝,上下密勿,豈無機閟之議,曾未有此等之說,而鳴吉乃敢創言之,貽國家後日無窮之禍,此臣等所大懼也。良·平之爲,只是奇計,何嘗去近密之臣也?鳴吉區區爲國之誠則固有之矣,而聖敎中所謂務實盡誠云者,果皆一出於正乎?臣等實意,其隨時順旨,以售己見者居多,而殿下未能深察,反以爲忠誠,無乃日月之明,或有所不照也?臣等非敢有一毫構陷之計,隨事糾慝,不敢不盡言,而殿下又疑其護黨,至以處心若此等語,爲臣等罪案,旣負此罪,則決難仍冒。請命罷斥臣等之職。答曰,爾等之憚惡此人,久矣。雖欲掩其不善,似不可得也。勿辭。
持平朴遾啓曰,臣之病勢,若不至十分苦劇,何敢累度控辭,自取逋慢之誅哉?旣陳章疏,又呈辭單,瀆擾之罪,固知難逭,而千萬夢寐之外,新命又加,牌召遽降。臣子分義,不敢偃然退伏,扶詣闕下,肅謝恩命,臣之狼狽,至此尤極。且臣以殿講不參,應在推勘之中,而特以有調理之命,故不入於抄啓之中,身爲法官,何敢以幸免爲幸,晏然而已乎?缺於監察署經,泯默開坐矣。昨承下政院之敎,兩司之官,陳疏辭職,至勤下問。臣以賤疾,旣犯紛擾之罪,以彼以此,決難苟冒。請命罷斥臣職。答曰,勿辭。
掌令兪守曾啓曰,臣曾在春坊,適因賤疾,冒死陳情,曲蒙恩遞。感激天眷,庶望調治,旋除風憲,召命又降。臣子分義,不敢退在,力疾出謝,因參署經之坐矣。昨承備忘,以三司紛紜呈疏爲敎。今見持平朴遾避嫌之辭,其一款,以陳疏之失,引以爲咎。臣雖不在於三司,其紛擾抗章之罪,臣亦有之,何敢晏然在職,處置同僚乎?請命遞斥臣職。答曰,勿辭。
掌令趙贇啓曰,臣之疾病之封章乞解,至再至三,前任校理,得蒙恩遞。不意異數,又畀風憲,至發命牌,催臣肅謝。臣感激奔走,重冒風寒,一身戰掉,虛汗遍體,扶曳歸家,不省人事,疾喘且劇,達夜未寐,朝又呈辭,政院不受。三司陳疏,至勤聖敎,同僚以此,亦皆引嫌,而臣方在私室,灼艾攻疾,裹瘡來避,又後於人,所失尤大。請命遞斥臣職。
李德洙啓曰,正言洪處厚·申恦,持平朴遾,掌令兪守曾·趙贇,再啓煩瀆,退待勿論矣。傳曰,知道。
李德洙,以備邊司都體察使言啓曰,義州府尹林慶業,馳報于臣處曰,義州軍器所儲中,鉛丸甚少,自前留在之數,未滿二千箇,帥府所送七千八百餘箇,本府親備七千餘箇,竝計只有一萬六千餘箇,鳥銃雖多,無丸則無用,極爲可慮。且火箭見存之數,只四百餘柄,甚爲零星,而所入草注紙·敦厚紙,無可得之路,竝優數入送云。義州舊城修復之擧,時未及料理,而白馬城,朝夕待變之地,火器所用,亦不可如是略少,所當急急輸送,而京中軍器寺等處,留在鉛鐵,其數不敷,不得已令咸鏡監司,各別拮据缺敦厚紙則備邊司所捧落幅紙除出,草注紙,令該曹量宜入送,宜當。敢啓。傳曰,依啓。
李德洙,以兵曹言啓曰,備局移文內,全羅道鎭安接前僉知邊應箕上疏,按節該,應箕募將忠義敢死之士五十餘人云,未知因何事募得乎?令兵曹問處事,啓下云云矣。招問應箕,則對以自上罷其和好,擧義斥絶,有旨下送,聞來不勝感慨,自願從征之計,逢人卽說,則願從之士,出身以下五十餘人,而不敢私自廣聚,欲受朝廷命令,募將出征云。此人爲國慷慨之誠,誠可嘉尙,而但頃者,自上下敎以爲,自募之人,別無可觀之事,竝勿爲許募。今此應箕所募之人,未知果爲有益於國事與否,而許令廣聚,恐不無弊端。伏惟上裁。傳曰,知道。
黃監軍揭帖,侍生黃孫茂頓首。祖道一別,過蒙郊勞贈賄,異數優渥。南國鄙人,遭此知遇,千載奇逢,三生夙緣,出晝三宿後,至今神魂,未嘗不刻刻執鞭王前後左右也。十日抵安州,念六揚帆而東,一路履送康莊,非邀賢王之靈不及此,回首魏闕,不勝悵然。王京出館時,車馬行色悤悤,館中什物器用,如金銀器虎皮褥帳竝大少銅器等項,俱張通官眼同交卸。止收紅段被一牀,豹皮相坐褥一箇等,其餘纖毫未動,恐看守人等,從中乾沒。聞諸君王,得無曰若是乎從者之廋也。羞簡書而辱使節,莫甚於此,僕所以不辭冒瀆,而縷縷爲王陳之也。李政府,博通經史,謀斷兼長,秉國首匀,凡所樹立,自應超出尋常萬萬。想賢王知人則哲,秦鏡燃犀,欲俟僕爲曹丘也。通官張,敏才練達,小心醇謹,侍從宣傳,卓稱冠軍,王國殷士周楨,濟濟多士,恐二人者,指未易多屈也。歸鴻之便,謹修寸楮佈謝,臨風依依馳神。
韓興一以缺言啓曰,信使齎去日本執政·奉行等處書中辭語缺送事,昨日該曹,入啓蒙允矣。平成春之言曰,執政二人,奉行四人等處,各爲書,而執政書,則勿入被虜人刷還之意,奉行書,乃添入刷還事云,而前言信使齎去書,則執政處,言刷還事,而奉行處則不之及焉。今其書辭則不必改撰,只當抽此刷還一款於執政書中,移之於奉行書,依此改書以送之意,敢啓。傳曰,知道。
李德洙,以兵曹言啓曰,備邊司啓辭,因諫院所啓,平安道科擧急罷改設事,令廟堂議處事,允下矣。備邊司回啓,鳥銃·片箭,勿爲改射,只騎射入格人,使之再射,不至大段失擧,而科擧重事,不敢擅便,伏惟上裁。傳曰,依啓事,傳敎矣。平安道榜目,已爲上來,今當還送,更爲設場改試,騎射通融已試取,鳥銃·片箭入格人,從分數等第出榜,而前見平安監司狀啓,則承旨閔應亨,已爲上京云,似當不久入來。或令閔應亨還爲下去,或令他承旨下去,試取,宜當,而臣曹不敢擅便。令政院稟處之意,敢啓。傳曰,知道。
持平金壽翼來啓曰,虜中送差。措語見上答曰,勿煩。
李德洙啓曰,卽見黃海監司李培元狀啓,正方山城定配罪人到配缺啓本二張,皆只以二帖紙成貼,又無印缺事涉太簡,所見埋沒。請推考。傳曰,依啓。
持平金壽翼來啓曰,新除授大司憲鄭蘊,今在慶尙道安陰地,執義金集,時在公淸道連山地。請竝斯速乘馹上來事,下諭,依前例,府書吏給馬下送。
正言洪處厚·申恦,以臣等伏承聖批,至以構陷·護黨·處心若此等語爲敎,臣等不勝驚惶,臣等之論劾崔鳴吉,斷無他腸,鳴吉論大事,不顧義理,設謀詭計,終欲隱祕,此誠古今未有之事,而鳴吉乃敢創言,貽後日無窮之弊,此臣等之所懼也。臣等非敢有構陷之計,隨事盡言,不敢有隱,而殿下至以處心若此,爲臣等罪案,決難仍冒。持平朴遾,以臣以賤病,旣陳疏章。又呈辭單,瀆擾之罪,固知難逭,夢寐之外,新命又加,牌召遽降,扶曳肅謝。且臣以殿講不參,應在推勘中,特以有調理之命。故不入抄啓中,身爲法官,何敢以幸免爲幸,昨承下政院之敎,以三司之官,陳疏辭職,至勤下問,臣以賤病,旣免紛紜之罪,不可苟冒。掌令兪守曾,以臣曾在春坊,冒死陳情,曲蒙恩遞,旋除風憲,召命又降,力疾出謝矣。昨承備忘,以三司紛擾呈疏爲敎。今見持平朴遾避辭,一款,以陳疏之失,引爲己咎,臣何敢晏然在職,處置同僚。掌令趙贇,以臣之封章乞解,至再至三,前任校理,得蒙恩遞,不意異數,又畀風憲,朝又呈辭,政院不受,三司陳疏,至勤聖敎,同僚以此,亦皆引避,方在艾灸,來避又後,所失尤大,竝引嫌而退。當此公議方張之日,判尹崔鳴吉之所見,若是其偏僻,心雖出於爲公,而其言之謬妄,甚矣。杜弊正本之論,斷不容貸,實無他意於其間,而情外之敎,一至於此,使臺閣之臣,將不得開口而說,此豈虛心聽納之道哉?因此聖批之未安,缺糾正之擧,在所不已。疾痛之極,必呼父母,勢固然矣,而況陳疏之擧,在前任之日,則不必以此追咎。請正言洪處厚·申恦,持平朴遾,掌令兪守曾·趙贇,竝命出仕。答曰,依啓。洪處厚·申恦,遞差。
持平金壽翼啓曰,臣誠昏謬,妄意以爲,諫院之臣,杜弊正本之擧,似無所失,敢請出仕矣。今承聖批,至有兩正言遞差之敎,臣之處置,乖當之失,著矣。臣何敢一刻苟冒乎?請亟命遞斥臣職。答曰,勿辭。
韓興一啓曰,持平金壽翼,再啓煩瀆,退待勿論矣。傳曰,知道。
李德洙啓曰,臺諫出去,請出開門標信。傳曰,知道。
夜一更,流星出句陳星下,入室星上,狀如鉢,尾長五六尺許,色赤,電光。燼餘
上在昌慶宮。停常參·經筵。
下直,北靑判官李純馨,公淸水虞候邊以惕。
金慶徵,以吏曹言啓曰,臺諫有闕,政事,何以爲之?傳曰,明日爲之。
李德洙,以訓鍊都監言啓曰,焰焇煮取之役,此時尤爲緊急,而所用吐木,僅得措備,積在水上。都監運木之船,只有腐敗一船,容載三四十駄,許多吐木,以此船隻,冬前決難運下。今若因此停役,則委屬可慮,令京畿觀察使,地土船數十餘隻,量其容載,缺各官,使之一時運致之意,敢啓。傳曰,知道。缺弊,自都監雇船運來,可也。
韓興一,以文科二所試官言啓曰,近來各司下人,故爲生事於官員,誠爲痼弊。昨日,謄錄官李久源,有擧子相避,故卽爲分付于應辦官色吏,差備官豫差,使之急速請來,終日催促,而不卽擧行,以至夜分之後,諉以皆有公故,無一員請來,不得已以枝·査同官,推移兼察。莫重國試,如是苟簡,極爲可駭。其下吏之欲爲生事,不爲請坐之狀,委屬痛惡。令攸司囚禁治罪,應辦官柳忠傑,雖以擧子入場,而當初不能檢飭之失,亦所難免,請推考。傳曰,依啓。
又以弘文館言啓曰,本館上下番見存五員內,副修撰金益熙出使,李尙馨在外未上來,校理金光爀以體察使從事官不久出使,只有校理臣雷卿,修撰臣達濟,時方入直,而臣達濟,病勢極重,決難久在直中。請於後政,上下番闕員,以在京無故人,盡數差出,何如?傳曰,依啓。
掌令兪守曾來啓曰,虜中見差。措語見上答曰,勿煩。
又來啓曰,持平金壽翼,以臣誠昏謬,妄意以爲,諫院之臣,杜弊正本,似無所失,敢請出仕矣。今承聖批,至有兩正言特遞之敎,臣之處置,乖當之失,著矣。何敢一刻苟冒,引嫌而退□諫臣之論,只欲明大義杜後弊,而前後聖批,已極未安,特遞缺出於意外,處置請出,別無乖當之失,持平金壽翼,請命出仕。答曰,依啓。
李德洙,以兵曹言啓曰,別抄騎兵各技試才別單,書啓之意,敢啓。傳曰,竝照例論缺鳥銃三發三中者,依居首例,施賞。
韓興一,以吏曹言啓曰,侍講院啓辭,本院官員十員,缺輔德金坽,說書尹文擧,在外未上來,兼缺鄭太和,方入試所,文學黃一皓,兼文學尹集,出使未還,司書嚴鼎耉,親病受由出去,見存之員只有四員。前頭以此見存之四員,決難缺反覆思量,似當有變通之擧。請令該曹商量處置。傳曰,依啓事,傳敎矣。若如本院啓辭,雖兼數事,決難周旋,則在外·受由·出使人員,竝爲改差,其代,明日內急速差出,何如?傳曰,依啓。
又以禮曹言啓曰,自初秋以後,有童子二輩各十數人,呈文於本曹,言師力於敎訓,童蒙等,幸得依歸,各自勉勵缺業不敢自怠,如是者已累月,從學者益衆,各得有進益之效,而其師窮困無比,不堪飢餓,勢將歸於田畝,若授以私敎之任,得霑斗祿,則童蒙等,幸得久於從學,成就有望。每坐輒爲來訴,今至三番而不止。觀其所爲,似出於至誠,所謂其師者,一則盧弼舜,一則閔廷瑞云。臣等廉問其實,則兒童從學者,果至數十人,逐日相聚,缺一時,洞中兒輩,以扶冊讀書爲俗,其所呈訴,實非虛語也。國家設敎官之職,以敎童子,其所以養蒙之道,可謂備矣。然爲敎官者,能使兒童勤於從學而有所成就,亦難矣。今此人等,初無職任缺爲童蒙所,從之者衆,亦必有過人者,甚可嘉尙。國家缺人固求其能於其職者也。童子之請,出於缺師之誠心,其言亦不可不從也。故此兩人等缺差下事,別單書啓,而童蒙敎官本四員,私敎官無定數,而私敎之祿,只有三遞兒,私敎已差者三人,今差此兩人,則以三遞缺付,其中二人,尙不得受矣。此人等均有敎誨之勤,而童蒙得賴以成就,則其食祿實非素餐也。此兩人,難於盡爲付祿,則加出一遞兒,以四遞缺亦或爲當。事係勸奬,敢玆冒稟。傳曰,知道。以兒輩所請,差任給祿,似未妥當。然啓辭如此,言于該曹。
左議政洪瑞鳳箚子曰,伏以,臣於呼籲乞免,情已竭矣,辭已極矣。慢上不敬之罪,亦固已積在矣。呈告四十之數,旣曰國朝以來所未有之事,不敢一向瀆擾,重速罪戾,囁嚅回徨,而停止有日矣。竊以臣之蒙被恩寵,前後綸綍,無非出於匿瑕掩過之至意,雖在家人父子間,尙何以加哉?顧惟廉恥者,居於四端之一,不可廢者也。人無是心,則不可以爲人,國無是道,則不可以爲國。有人於此,貪汚得名,笑罵從他,而銓曹甄拔,置在庶僚之列,則殿下以秉銓之官爲得人也否乎?臣之無狀,遭前未有之唇舌,是非之辨缺疑似間之一罪人也。缺薰沐之,振發之,其與責銓官缺廉恥,亦未嘗全泯於缺徒怙寵榮,甘受輿臺缺所嘲評,而雍容於具瞻之地乎?缺其於礪世磨鍊,爲國之體缺伏望聖明,更加三思,許遞職名,不勝幸甚。取進止。答曰,省箚具悉卿懇。予意已盡諭於卿,其勿爲固辭。
說書金弘郁上疏曰,伏以,駑劣如臣,荐蒙異數,兼帶春坊,已浹一旬,而本職務劇,不容一刻暫離,長陵陪從之後,一未得參於書筵。前頭又有肅寧殿陪祭之事,而勢難進參,虛帶職名,實甚未安。臣所帶兼說書,亟命改差,不勝幸甚。謹昧死以聞。答曰,爾其勿辭察職。燼餘
上在昌慶宮。停常參·經筵。
夜一更,流星出句陳星下,入北方天際,狀如鉢,尾長四五尺許,色赤。
有政。吏批,以鄭太和爲兼輔德,趙贇爲兼弼善,李裯爲文學,金光爀爲兼文學,徐祥履爲司書,兪棨爲說書。春坊日記日記廳郞廳黃書。金光國校。
上在昌慶宮。停常參·經筵。
自辰時至巳時,日暈。夜二更,電光。春坊日記
巳時午時,日暈。
上在昌慶宮。停常參·經筵。
上在昌慶宮。停常參·經筵。
夜三更四更,雷動電光。五更,雷動。春坊日記
上在昌慶宮。停常參·經筵。
平安監司狀啓,胡賊,山海關·永平府等處,衝突東西,自登州至北京,消息斷絶,已至月餘,通州漕船八百餘隻,爲胡盡爲燒破,椵島時病大熾,唐人連死,無日無之云云。內下日記
上在昌慶宮。停常參·經筵。
卯時,有霧氣。巳時,太白見於未地。夜五更,木星入太微垣端門內,流星出井上,入柳星下,狀如鉢,尾長四五尺許,色赤。春坊日記
上在昌慶宮。停常參·經筵。
巳時,太白見於未地。夜一更,流星出天弁星下,入狗國星上,狀如拳,尾長四五尺許,色赤。五更,流星出坐旗星下,入坤方天際,狀如鉢,尾長三四尺許,色白。春坊日記
下直,京畿監司徐景雨。內下日記
上在昌慶宮。停常參·經筵。
夜一更,流星出內廚星下,入乾方天際,狀如甁,尾長四五尺許,色赤,光照地。春坊日記
訓局啓曰,都監軍色,多有釐正之事,冬月則尤爲煩劇,而郞聽金始番,以兵曹正郞,兼仕本職,亦是事務之地,勢難兼察,閑官換差,專委都監之任,何如?答曰,依啓。訓局謄錄
上在昌慶宮。停常參·經筵。
視事停。
夜一更至三更,月暈。內下日記
上在昌慶宮。停常參·經筵。
自夜一更至三更,月暈。
上在昌慶宮。停常參,只晝講。
晝講。入侍時,知事姜碩期,特進官李時白,參贊官韓興一,侍讀官鄭雷卿,檢討官李曼,記事官金弘郁,假注書柳淰。講詩傳小雅,自雅者,止豈得樂而盡其心乎。
申時,日暈右珥,雷動。春坊日記
兵曹啓曰,監軍時,差備軍·修理軍,比前減定,而竝與刷馬價,分定之數,一百三同矣。因事勢急迫,以本曹所儲米布,推移先用,而所用之數,木綿七同,米三十石,以三種價木,還充此數,而餘木尙且九十同,不用於監軍之行,似當減捧,以除外方之弊,而已爲上納處,至於三分之一,今不可或捧或減。且本曹封不動木五百同,移送可焉。體府遺在甚少,上項監軍時三種價木,仍爲畢捧,移置封不動,以待不時之需,宜當,敢啓。傳曰,知道。當初濫磨鍊之事,極爲不當,此木姑爲留置本曹,用於後日天使時,可也事,傳敎矣。自前天使時,差備·修理軍及刷馬應入實數,未能豫知,故必依前謄錄磨鍊,例也。天使過後,該用價布之數及餘木,別無竝付謄錄之事,故亦不啓知矣。今此監軍時,亦不能預知應入實數,亦依前謄錄磨鍊,而差備·修理軍五百五十名及刷馬價遠道九匹內,二匹竝爲量減,價布之數,比前減縮者數十同。第緣南別宮修理之役,因急督畢,而監軍入京後,遊觀等事不爲擧行,故刷馬亦不費用,以致價布纔用十分之一,似當付書謄錄,以爲後日憑考之地。許留餘木,亦不可任意區處,故敢爲稟啓。當初磨鍊,別無過濫之由如此,今承嚴旨,不勝惶恐,敢啓。傳曰,知道。兵曹謄錄
上在昌慶宮。停常參·經筵。
只輪對。
平安道武科騎射覆試事,左副承旨李德洙下直。
夜自一更至三更,月暈。春坊日記
上在昌慶宮。停常參·經筵。
卯時辰時,有霧氣。夜五更,流星出軒轅星,入太微垣,狀如鉢,尾長三四尺許,色白。春坊日記
上在昌慶宮。停常參,只晝講。
夜自二更至三更,下雨。內下日記
李行遠啓曰,今十月初十日晝講時,參贊官韓興一所啓,左副承旨臣李德洙,以改試事,明將下去,革步數,當爲尺量以去,而周尺與營造尺,大相不同,卽見兵曹草記批答,則以用周尺未妥爲敎,若用營造尺,則不改京試本源之地,而先用於外方,似爲不可矣。上曰,此言不無所見,平安道科擧,則姑以周尺用之,其前日,營造尺變爲周尺之由,則問于武臣中詳知古事者,議處,可也。缺燼餘
上在昌慶宮。停常參·經筵。
侍講院啓曰,今此練祭執事之數,倍於常時云。兼說書金弘郁,春秋館入直不離,兼輔德鄭太和有故,上疏到院,兼弼善趙贇本司呈旬,而所患皆不至大段云。請竝牌招,使之參祭,何如?傳曰,依啓。春坊日記
上在昌慶宮。停常參·經筵。
視事停。
練祭後,藥房·政院·玉堂問安。答曰,知道。內下日記
有政。以李行健爲掌令,兪守曾爲弼善。春坊日記
上在昌慶宮。停常參,有晝講。
韓興一啓曰,明日常參·經筵,取稟。傳曰,停。
掌令李行健啓曰,今此送差,有悖義理,無益事機,廟堂竟違議者之說,終於送使後已。臣等論列,猶可及止,而尙不兪允,遲延日子,此豈臣民所望於聖明者哉。送此無名之行,反絶有爲之志,使中外解體,士氣阻喪,請加三思,亟停送使之擧。答曰,勿煩。缺以上燼餘
晝講。入侍時,特進官金藎國,知事趙翼,參贊官李行遠,侍讀官鄭雷卿,檢討官李曼,記事官邊虎吉·兪棨·金弘郁。講詩傳小雅,自皇皇者華,止能正君者也。
上在昌慶宮。停常參·經筵。
辰巳時,日暈右珥。太白見於未地。
藥房·政院·玉堂問安。內下日記
金慶徵啓曰,明日常參·經筵,取稟。傳曰,只晝講。
藥房啓曰,卽者,伏審自上有失音咳嗽之候,臣等不勝憂慮,敢來問安。與醫官等相議,則以爲此是初寒感冒之致,雖無大段未寧之候,必須卽進和解之劑,以爲豫防,然後可無後患云,故敢此竝稟。答曰,氣體平安,勿爲議藥。缺燼餘
忠勳府啓曰,知中樞府事沈悅呈狀內,其父靑林君忠謙,甲子年身死,永窆於通津,今將移窆楊根地,而其時未及策勳,故未有庇葬之擧,旣歿十一年,追賜扈聖二等功臣之號。近例身旣葬之後,始爲錄勳者,如有遷厝之擧,則例爲禮葬,依他例入啓施行云。往在先朝海成君崔滉遷葬時,自本府入啓,請題給造墓軍,則答曰,允。當有棺槨·石灰等物別賜,仍傳曰,本家倘有力所不逮之事,卿宜隨便助力事,下諭于京畿監司。厥後漢川君李,義昌君黃琳,完興君李幼澄,完陽府院君李忠元,上洛君金時敏等遷葬時,皆依此例,行之一樣。功臣不可有異同,似當依例施行,故敢啓。傳曰,依啓。兵曹謄錄
上在昌慶宮。停常參,有晝講。
金慶徵啓曰,明日常參·經筵,取稟。傳曰,停。
李行遠啓曰,大司憲鄭蘊,持平金壽翼·李時楷在外,掌令李行健避嫌退待,趙贇未肅拜,執義未差,今日以監察,爲茶時之意,敢啓。傳曰,知道。缺燼餘
晝講。入侍時,知事姜碩期,特進官金壽賢,參贊官韓興一,侍讀官鄭雷卿,檢討官李曼,記事官邊虎吉·兪棨·金弘郁。講詩傳小雅,自常棣之華,止宜深味之。
上在昌慶宮。停常參·經筵。
申時,白雲一道如氣,起自西方,橫過日傍,長十餘尺,廣尺許,良久乃滅。夜二更四更五更,月暈。五更,木星犯太微垣左執法星。春坊日記
上在昌慶宮。停常參·經筵。
昧爽,流星出星星下,入翼星下,狀如拳,尾長五六尺許,色赤。卯時,日暈左珥。巳時,日暈。
侍講院啓曰,本院官員上番六名內,輔德·弼善未差,兼輔德鄭太和,兼弼善趙贇,竝本職未肅拜,兼文學尹集,在外未上來,文學李裯,昨日政,移拜修撰,今日肅拜後出去,更無替直之員,而下番四員內,兼司書金益熙,本職未肅拜,說書未差,兼說書金弘郁春秋館下番,只有司書臣徐祥履,今方入直。疾病事故,未可豫料,兼輔德鄭太和,兼弼善趙贇,兼司書金益熙,竝牌招肅拜,使之推移入直,何如?傳曰,依啓。又啓曰,本院上番六員內,輔德·弼善·文學未差,兼輔德鄭太和,本職避嫌退待,兼弼善趙贇,呈辭受由,兼文學尹集,在外未上來,他無替直之員,下番一員,姑陞上番,推移入直,何如?傳曰,依爲之。已上春坊日記
大臣及六卿·三司長官引見。內下日記
引見時,大司諫李敏求所啓,西路之弊,夫馬最甚,而京砲手入去時,其作弊之事,無異唐人。哨官輩,以砲手奴子放料事,號令於所經各邑,砲手豈有奴子乎?頃日最後運領去哨官,行到平山,縱其軍兵,無數作弊,必須摘發,限朔罰防,然後可杜後弊。訓局謄錄
上在昌慶宮。停常參,只晝講。
晝講。入侍時,知事趙翼,特進官姜弘重,參贊官韓興一,侍讀官鄭雷卿,檢討官李曼,記注官宋錫胤,假注書李艪,記事官金弘郁。講詩傳小雅,自伐木丁丁,止今從其說正之。春坊日記
上在昌慶宮。停常參·經筵。
上在昌慶宮。停常參·經筵。
侍講院啓曰,本院上下番,實兼官十員內,輔德·弼善·文學·說書未差,上番兼官,皆有公故,方以下番,姑陞累日,事體苟艱。非但懸吐校正之時,甚爲孤陋,前頭朔祭,陪從執事,將不成樣。請前後政闕員,盡以在京無故人差出,竝卽牌招肅拜,使之入直,何如?傳曰,依啓。春坊日記
以兵曹粘目沈忠謙遷葬時造墓軍題給事,傳曰,前例如此耶?問啓。回啓。凡禮葬等事,非臣曹所可句管。當初忠勳府入啓蒙允,故因禮曹移文,只據造墓軍數,入啓而已矣。前例問啓事,令當初啓稟該曹,相考應行與否以啓,何如?傳曰,依啓。兵曹謄錄
上在昌慶宮。停常參·經筵。
有政。吏批,以林堜爲輔德,閔光勳爲弼善,黃一皓爲文學,兪棨爲說書。
侍講院啓曰,新除授輔德林堜,時在全羅道務安,弼善閔光勳,時在慶尙道慶州府,書筵入番事緊,斯速乘馹上來事,下諭。依前例,院書吏給馬下送,下番姑陞上番,已過累日,事極苟艱,兼輔德鄭太和,兼弼善趙贇,竝牌招本職肅拜,使之入直,何如?傳曰,依啓。春坊日記
兵曹啓曰,軍中所用旗麾新造,依新書之法,今月二十六日子時神武門後,放砲大吹打祭旗之意,敢啓。傳曰,知道。訓局謄錄
又啓曰,平安道替防砲手一百名,右司前哨官具陽升率領,來十一月初七日,當爲發送,而俵衣次步木各一匹,刷馬三人竝一匹,軍器載持馬四匹,令兵曹題給,落幅紙,令戶曹題給,且赴防之軍,例爲別試才論賞以送,依例試才論賞,何如?依啓。上同
上在昌慶宮。停常參·經筵。
辰時巳時,日暈右珥,右珥有白氣,長丈餘,良久乃滅。自午時至申時,日暈。春坊日記
上在昌慶宮。停常參·經筵。
侍講院啓曰,上番六員內,輔德林堜,弼善閔光勳,文學黃一皓,兼文學尹集,竝在外未上來,兼輔德鄭太和,以監試官,方入試所,兼弼善趙贇,因弘文館草記,移職弘文館,本院無他替直之員,不得已以司書徐祥履,姑陞上番,使之入直,何如?傳曰,允。春坊日記
元孫誕生別試,文科分三所,武科分二所,開場,文武各取六百。
上在昌慶宮。停常參·經筵。
夜一更,東方南方有氣如火光。二更,東方有氣如火光。春坊日記
上在昌慶宮。停常參·經筵。
侍講院啓曰,本院官員十員內,輔德林堜,弼善閔光勳,文學黃一皓,兼文學尹集,在外未上來,兼輔德鄭太和,兼司書金益熙,以監試官,方在試所,兼弼善趙贇,弘文館入直,兼說書金弘郁,春秋館入直,只有司書徐祥履,說書兪棨,時方入直,而來初一日肅寧殿朔祭時,陪從執事,將不成模樣。弘文館·春秋館,則自可以本館他員,推移入直,兼弼善趙贇,兼說書金弘郁,使之來參於陪從執事,何如?傳曰,允。春坊日記
上在昌慶宮。停常參·經筵。
下直。阿吾地萬戶尹垓,永建萬戶梁朱簿。內下日記日記郞廳趙處魯書。金光國校
上在昌慶宮。停常參·經筵。
兵曹啓曰,以訓鍊都監啓辭,別抄騎兵鳥銃習放時所用鉛丸令該曹量定事,及放砲處高築面墻事,傳曰,允事,傳敎矣。本曹費用各項價木,不記其數,而因別抄騎兵教鍊賞格一事,又有規外經費,而米則姑用皂隷餘米,木則拮据分給矣。今此鉛丸,一朔所用,其數不少也,無措備之路,不得已餘丁木,每朔一同,自今月輸送訓鍊都監,以爲繼用之地,宜當。且習放處,乃是崖岸之下,故不爲築墻矣。今見都監啓辭如此,更爲詳察地形,處置之意,敢啓。傳曰,依啓。兵曹謄錄
上在昌慶宮。停常參·經筵。
夜五更,有霧氣。春坊日記
上在昌慶宮。停常參,只晝講。
夜一更,電光。
晝講。入侍時,同知事李聖求,特進官李時白,參贊官李景曾,侍讀官趙贇,檢討官李曼,假注書尹瀁,記事官金弘郁·兪㯙。講詩傳小雅,自天保定爾,止天保六章。春坊日記
自昧爽至辰時,有霧氣。辰時巳時,日暈。夜一更,電光。內下日記
上在昌慶宮。停常參·經筵。
上在昌慶宮。停常參·經筵。
李行遠啓曰,明日常參·經筵,取稟。傳曰,停。缺
傳于韓興一曰,史官一員待命。
正言洪翼漢來啓曰,遂安郡守鄭信道罷職事,自上以到任未久,姑勿煩論爲敎,臣等不能無惑。凡人之有才而手生者,察任日久,容有著績之理。而鄭信道,本以闒茸之人,居官莅事,有同土塊,吏緣爲奸,民受其害。僻路稍完之邑,益就蕩敗。在官一日,只貽一日之弊。請亟命罷職,其代,勿論文武,各別擇送。答曰,已諭。
李景曾啓曰,臺諫出去,請出開門標信。傳曰,知道。燼餘
上在昌慶宮。停常參,只晝講。
昧爽,流星出乾位星下,入弧星上,狀如鉢,尾長四五尺許,色白。辰時,日有左珥。夜一更,東方有氣如火光,電光。春坊日記
晝講。入侍時,同知事李敏求,特進官尹墀,參贊官崔葕,侍讀官趙贇,檢討官李裯,假注書李天基,記事〈官〉金弘郁·兪㯙。講詩傳小雅,自采薇,止采薇六章章八句。春坊日記
參贊官崔葕所啓,臣見外方軍士價布徵捧之弊,竊嘗嘅痛,該曹上納尺數,例爲濫捧四十餘尺,故全羅監司李時昉下去時,榻前陳達,減定尺數,以三十六尺爲準矣。未久而今復如前捧之,木花今年大無,民怨必多矣。前旣再三傳敎,申明此事,而弊仍不祛,亦爲殊常矣。上曰,是何殊常之有,兵曹之不爲檢察故也。李敏求曰,夏間臣爲都承旨時,見南原所納之布,尺數不長,以此觀之,兵曹似無濫捧之事矣。上曰,其木以幾尺捧之耶,問于兵曹,可也事,傳敎矣。凡干價布,以三十五尺爲準事,曾已知委於外方,而外方所納長短不齊,或有長過數尺者,本曹隨其所納而捧之。頃日南原步兵價布,或三十五尺,或三十六尺,而亦不點退矣。大槪後續錄內,步兵番價,每一朔五升,木綿三匹半,不準升數,則加半疋云。今之所捧,比此稍輕,而外方之人,每以價布濫捧,爲怨咨之辭,上司下人,又以價布麤短,爲侵責之端,臣曹實爲難處。敢啓。傳曰,知道。承旨啓辭,極爲寒心。濫捧郞廳,姑先罷推,更爲行會,痛革此弊。且未納價布,私主人,以麤布換納。本曹點退,則本木還爲下送,故外方之人,未知中間弄術,怨其失信云。此弊亦爲嚴禁,現露者,論以重律。兵曹謄錄
上在昌慶宮。停常參·經筵。
下直,蔚山府使李後天。
大殿誕日,傳于韓興一曰,雨勢如此,賀禮權停。
韓興一啓曰,今日大小臣民同慶之辰,而自上慮其雨霑之患,有此權停之敎,滿庭臣僚,皆懷缺望。卽者,雨勢開霽,仍爲行禮,揆諸情禮,決不可已。不但臣等區區之望,大臣及禮官之意亦如此。敢啓。傳曰,雨雖開霽,庭陛猶濕缺
金慶徵,以吏曹言啓曰,守令多闕,政事取稟。
以一二所一等試劵,傳于韓興一曰,名紙中塗擦處有之,而何不踏印耶?
韓興一啓曰,傳敎矣。兩所試劵相考,則多有塗擦及挾書之處甚多,而皆不踏印。因此取考三所試劵,則挾書之處,亦有不爲踏印之處。不察之失,勢所難免,一二三所,當該試官,竝請推考。傳曰,依啓。燼餘
上在昌慶宮。停常參·經筵。
傳于韓興一曰,大提學差出,而堂上中可合人,亦令抄出圈點。
李景曾,以武科一所言啓曰,今此武科,兩所各取八百人事,傳敎矣。六兩俱入百步以上者,僅五百四十餘人,故不得已依當初啓下事目,取騎射四中以上,而猶未滿其數,又取一矢入百十步,而又不足,故又將兩矢俱入九十步及騎射三中者,而講經則都合百四十餘人,而雖未滿八百之數,仍爲出榜之意,敢啓。傳曰,知道。此未準之數,令二所加取,可也。缺
李景曾,以備邊司言啓曰,今月初六日晝講時,李敏求所啓,文希聖病勢頗重,若遞歸調治,則可以差蘇矣。上曰,言于體府,量處事,傳敎矣。文希聖初以助防將下去,仍以安州協守將留矣。今聞病勢非輕,不能察任云云。姑令上來調治,待差還送,宜當。敢啓。傳曰,依啓。
李景曾,以成均館言啓曰,因禮曹啓辭,金廈樑解削事,令成均館開諭事,允下矣。儒生等,已於去月間,解其削籍云。敢啓。傳曰,知道。
傳于韓興一曰,陪箋守令引見。上御文政殿,引見江華經歷張遇漢,寧越郡守權潓,天安郡守朴炳,高山察訪崔文湜,龍安縣監南烒,開城敎授朴慄等六人。同副承旨李景曾,假注書李天基,記事官金弘郁·兪㯙入侍。上曰,守令入侍者多,未辨誰某,令注書冊張書啓。上問張遇漢曰,本府弊瘼何事?遇漢對曰,還上一事,極可憫慮。公糶充數,各穀竝計九萬石也。民少穀多,故結卜所受,例患難償,若値凶歉,逋欠居半。以是欲不分給,則庫中陳腐,意爲無用之物,不得不放糶,而民生困苦如此矣。上曰,何如公私可以俱便耶?對曰,京畿沿海列邑,可便漕運之處,量宜分給,則本府之民,平分其苦,至於收納運路,亦爲不難。故前留守南以雄狀啓,竟成其意。今留守張紳,又爲狀啓,幸蒙允許。沿海數邑,已爲受糶,而他邑則時無受去之意,若依狀啓中定式,以春爲始分給,則公私幸甚。上曰,此外亦有民瘼耶?對曰,本府居民鮮少,閑丁不多,抄軍一事,最爲難便。李時白辛未年間狀啓,以海島男丁新經軍籍,更難搜括,而保障之地,理宜優恤,自今以後,砲保逃故,勿爲充定事,旣已蒙允,而都監移文內,辛未年前有頉者,使之充定,誠極悶慮,此可變通也。上曰,竝言于該曹。上問權潓曰,本郡有何等民瘼耶?對曰,江原道內寧越近處數三邑,本無水田,民仰田穀,而今年失稔,幾盡流散。夫絶戶之患,若物衆之處,則非大可憂者,而本郡則居民不滿百戶,結數不滿四五百結,流民若不刷還,境內將虛。此誠可悶,宜有變通之擧矣。上曰,刷還者,末也,不使流亡者,本也。何以則民不流亡也?潓曰,徭役不重,則免於此患,而地廣民稀,奔走應役,自多煩苦。爲守令者,非無保民之意,而其勢如此,不得不已。前於乙巳水災,民多流散,其時受敎,依兩西推刷例,盡爲刷還云。此法今亦申明,何如?上曰,政務字撫,民自安集,爲守令之道,必勤字撫,不使流亡,可也。上問朴炳曰,本郡民瘼有何事耶?對曰,臣到任未久,許多弊瘼,時未細知,而但見本邑三面皆山,一面通於浦口,自本邑抵浦口,歷溫陽·新昌,道里幾八十里也。比之沿海,大相遼絶,而戶曹以沿海之邑,一樣稱之,奴婢身貢貢物等役,皆作米船運,浦口八十里,運米一石之貰,又徵一石之米,民役以此倍苦。況上納未收,積以歲年,徵斂窮民,畢納無期。稍完之地,職爲凋弊,宜急變通也。上曰,言于該曹缺。燼餘
侍講院啓曰,本院上番六員內,輔德林堜,弼善閔光勳,在外未上來,兼輔德鄭太和,以武科監試官,方在試所,兼文學尹集,身病呈疏入啓,兼弼善趙贇,文學黃一皓,身有病患,不得入直。下番姑陞,已過累日,非但事體苟簡。司書臣徐祥履,自數日前重患傷寒,昏倒直房,今日書筵,說書臣兪棨,獨爲入侍,殊極未安。兼弼善趙贇,文學黃一皓,病勢不至大段云,竝牌招,使之推移入直,何如?傳曰,依啓。春坊日記
兵曹啓曰,竝言于該曹事,傳敎矣。都監上謄錄及備邊司上辛未年李時白江華留守時狀啓相考,則本府京砲手,不爲充定之意言,而今此張遇漢啓辭內,京砲手·砲保兩件事,皆以蒙允樣混同陳達,似在於不察,其時已有定奪,公事內啓辭,勿施之意,敢啓。依啓。訓局謄錄
上在昌慶宮。停常參,只晝講。
傳于韓興一曰,拜辭守令·邊將引見。
午時,上御文政殿。特進官申景禛,知事姜碩期,參贊官崔葕,侍讀官鄭雷卿,檢討官李尙馨,假注書李天基,記事官金弘郁·兪㯙入侍。上讀前受音一遍。鄭雷卿進講,出車音釋各一遍。上亦讀一遍。雷卿曰,采薇竝言戍役缺
韓興一啓曰,明日常參·經筵,取稟。傳曰,停。
李行遠,以都摠府言啓曰,今日入直軍士,中日習射,請出標信。傳曰,知道。
傳于李行遠曰,今下弓矢,仁遮外萬戶兪涉給送。
韓興一啓曰,文學黃一皓,牌招不進,依承傳施行事,命下矣。一皓身病上疏,初七日來呈,而以誕日前後一日,不緊公事,不得出入之故,未及入啓,因講院草記,有牌招之擧矣。一皓則以上疏留院之故,不敢入來,固也。似與無端不進有異。本院直員,似爲具由,取稟,而不能致察。敢此仰稟。傳曰,知道。然則勿爲罷職。缺。燼餘
晝講後,松禾縣監姜興載,仁遮外萬戶兪涉,引見。
申時,下雪。內下日記
上在昌慶宮。停常參·經筵。
重試初試,臺諫避嫌,故退定。內下日記
上在昌慶宮。停常參·經筵。
侍講院啓曰,本院上番六員內,輔德林堜,弼善閔光勳,在外未上來,兼輔德鄭太和,避嫌退待,兼文學尹集,身病呈疏入啓,文學未差。只有兼弼善趙贇,而來在闕下,將欲陳疏,不得入直。請下番一員,推移姑陞。近日下番姑陞,事甚苟簡。本院闕員,後日政,以在京無故人,差出牌招,使之入直,何如?傳曰,依啓。
夜五更,流星出昴星下,入胃星上,狀如鉢,尾長三四尺許,色白,光照地。春坊日記
上在昌慶宮。停常參,只晝講。
晝講。入侍時,同知事李聖求,特進官尹毅立,參贊官韓興一,侍讀官鄭雷卿,檢討官李尙馨,假注書李天基,記事官金弘郁·兪㯙。講詩傳小雅,有杕之杜,止凡四十六章二百九十七句。春坊日記
上在昌慶宮。停常參·經筵。
有政。吏批,以宋時吉爲弼善,李厚原爲文學。春坊日記
上在昌慶宮。停常參·經筵。
夜一更,流星出婁星下,入東方天際,狀如鉢,尾長五六尺許,色赤。二更,月犯昴星。春坊日記
武科重試開場。內下日記
上在昌慶宮。停常參·經筵。
辰時,日暈。夜一更,月暈。五更,月暈。春坊日記
上在昌慶宮。停常參·經筵。
卯時辰時巳時,日暈兩珥。自午時至酉時,日暈。春坊日記
大臣·備局堂上·兩司長官引見。內下日記
上在昌慶宮。停常參·經筵。
訓鍊都監啓曰,今日慕華館馬兵中旬試才之際,訓鍊奉事李進福·宋應春,俱以漏水執錚差備官,進福則中哨軍吳繼男,騎馬馳未及四騶,漏已渴盡,而不打馬鈍之錚,應春則右哨軍李仁金,馳馬能走五騶,徑打馬鈍之錚。雖無愛憎,用情之迹不小,國試不爲盡誠察任之罪,不可不懲。李進福·宋應春等,竝令攸司從重推考,何如?依啓。訓局謄錄
上在昌慶宮。停常參,只晝講。
晝講。入侍時,知事趙翼,特進官李時白,參贊官崔葕,侍讀官金壽翼,檢討官李尙馨,假注書尹瀁,記事官金弘郁·兪㯙。講詩傳,白華之什二之二,止說見魚麗。春坊日記
上在昌慶宮。停常參·經筵。
文武殿試爲之。內下日記
上在昌慶宮。停常參·經筵。
視事,以殿試罷場間,不爲取稟。
夜四更,小雪。內下日記
上在昌慶宮。停常參·經筵。
午時,日有兩珥。未時申時,日暈兩珥。內下日記
兵曹啓曰,以本曹草記,傳曰,承旨啓辭,極爲寒心,濫捧郞廳,姑先罷推事,命下矣。崔葕啓辭,因南原價布而發云。全羅監司李時昉下去後,崔葕啓辭前所捧價布,只七月九月二當番,而七月則自本道收捧,至於見樣木,別封上送,今其別封木,尙爲藏置,九月價布,亦爲依前自本道粘移,上納本曹,令依捧小無點退之事。蓋濫捧之事,出於點退,不爲點退,則何以謂之濫捧乎?至以南原價布,分給政院下人,則政院以其麤短,終不捧之,不得以庫中封不動木換給矣。大槪近來價布,絶無點退之事。非獨南原價布爲然,而崔葕啓辭如此,實未知因某當番布濫捧而發。當該郞廳,未得査出,姑令全羅監司,査問道內見退還去之官,覈出某當番啓聞後,摘發現告,宜當。惶恐敢啓。傳曰,依啓。諸道一體行會。
又啓曰,傳曰,日氣甚寒,薄衣軍士,令該曹依前例襦衣題給,各處直宿軍兵,空石分給事,傳敎矣。卽遣郞廳,分運點視,尤甚衣薄者三十五名,開錄以啓,令該曹給造衣,照數題給,空石則有廳軍士,曾已分給,其餘亦令該曹進排分之意,敢啓。傳曰,依啓。有廳軍士,加給,可也事,傳敎矣。軍士襦衣,依啓下數分給,而分給時,更爲査覈,則其中懷仁正兵朴永秋代身現點,鎭川正兵崔廷吉名字曾誤,自本曹治罪,而襦衣不爲分給,故二件還送戶曹之意,敢啓。傳曰,鎭川正兵崔廷吉名字曾誤云者,謂疊耶?何以曰曾誤耶事,傳敎矣。問于兵曹,則襦衣摘奸時,鎭川正兵崔廷吉逢點,而今日襦衣頒給時,出置上番成冊,一一呼名點給,則成冊中無崔廷吉名,詰問其由,則渠云吾是崔俊之奉足,故本官以吾起送,而本道兵使,以其戶主崔俊之名,依前成冊以送云云。本曹方欲査考都案冊,推問眞僞云矣。傳曰,知道。其言不虛,則仍爲題給,可也。襦衣二領還送事,知道。
政院啓辭,昨承備忘,有凍寒軍士,賜襦衣給空石之敎。細氊之上,特軫聖念,使衛卒咸被挾纊之恩,臣等亦不任感激之至。仍念近日痘疫大熾,外方軍士之染死者一人,方患者六人云。死者已不可及,而方患者,當此極寒,凍餒俱至,必難全活。令該曹題給藥物糧米,以爲救濟之地。且聞儒生之赴擧者,亦爲患疫於泮村云,遠方之人,無所救護,與軍士無異,亦爲題給藥物,俾蒙聖上軫恤之德,似爲宜當。惶恐敢啓。傳曰,啓辭甚當,使之速爲擧行。兵曹謄錄
上在昌慶宮。停常參·經筵。
夜一更,東方巽方,有氣如火光。內下日記
上在昌慶宮。停常參·經筵。
藥房啓曰,伏見昨日東宮下醫官之旨,今則已爲差復,咳嗽間發云。此症元因感冒而發,不可以向差而少忽,此時尤當十分愼攝。近來日氣斗寒,雖在平人,尙難調攝。況此冬至大祭,冒夜行禮,必有添傷之患。請勿親行,依前差出獻官攝行,何如?不勝區區憂慮,敢此仰稟。傳曰,依啓。
申時,虹見東方。夜昏,雨雹,狀如小豆。夜一更二更,電光。春坊日記
文武殿試罷場。
未時,下雨。內下日記
上在昌慶宮。停常參·經筵。
上在昌慶宮。停常參·經筵。
冬至望闕禮,三嚴罷漏後。內下日記
上在昌慶宮。停常參·經筵。
兵曹啓曰,別抄騎兵試才,別單書啓之意,敢啓。傳曰,照例施賞,優等四名放送,其餘入格人等,米布題給。兵曹謄錄
上在昌慶宮。停常參·經筵。
極寒,故視事不爲取稟。
未時,下雪。內下日記
上在昌慶宮。停常參·經筵。
辰時巳時,有霧氣。春坊日記
上在昌慶宮。停常參·經筵。
政事爲之。內下日記
上在昌慶宮。停常參·經筵。
有政。吏批,以尹烇爲弼善,李萬雄爲兼弼善。春坊日記日記郞廳趙處魯書。金光國校
上在昌慶宮。
上在昌慶宮。停常參。
視事不稟。內下日記
上在昌慶宮。
傳曰,召對爲之。內下日記
上在昌慶宮。
下直,秋信使朴。內下日記
上在昌慶宮。停常參·經筵。
李行遠啓曰,大司憲·執義未差,掌令閔光勳·林得悅,持平林墰缺在外,今日以監察茶時之意,敢啓。傳曰,知道。
鄭廣敬啓曰,臺諫有闕,不可不卽爲差出,缺趁速擧行,以遵舊規,而因吏曹缺稟,事甚未安。缺
缺廳言啓曰,明日當行常操,而缺相値,勢難行之,初七日退行之意,敢啓。缺
正言尹文擧啓曰,臣之不敢冒出之狀,聖明缺再出之命,出於意外,臣惶惑慙悚,若無所容,缺身無狀,甚至於自欺而欺君,安可負此重罪,而一刻仍冒,以玷辱名器乎?矧今大義不明,天理民彝,殆將泯絶,而臣旣不能極諫,以存大防。廟堂徑請送使,視臺閣若無,而臣又敢抗顔論列,以明公議。臣之罪戾,至此尤大。請亟命罷斥臣職。答曰,勿辭。
李行遠啓曰,正言尹文擧,再啓煩瀆,退待物論矣。傳曰,知道。
李行遠,以缺言啓曰,本月初三日,本曹與御營中軍訓缺先運御營軍兵試才後,分缺啓。傳曰,知道。
掌令閔光勳來啓曰,新除授掌令林得悅,時在全羅道昌平地,持平林墰,時在羅州地,請竝斯速乘馹上來事,下諭。答曰,依啓。
以內擲奸缺曰,有頉處,察推。
李景曾,以尙衣提調言啓曰,正朝各殿進上衣襨所入鼎紬及世子宮過小祥後所用紬。褥內外拱藍黑白三色鼎紬等,依前例報戶曹,則戶曹不爲依例備送,而乃令本院進排矣。本院平安道奴婢貢紬,盡屬管餉使之後,更無出處,故凡鼎紬,自該曹備給,已成規例。至於前日具由入啓蒙允,而今者缺之價,亦未周足,常患艱備。況丙子貢物缺鼎紬,辦出無路,依前例,令戶曹缺。燼餘
上在昌慶宮。停常參·經筵。
有政。
鄭廣敬啓曰,當日政事爲之事,命下,而右承旨臣李行遠病,同副承旨李景曾式暇,皆不仕進,廳中只有左承旨臣崔葕,右副承旨臣韓興一,兵批政廳,何以爲之?敢稟。傳曰,左承旨進去。
韓興一,以都摠府言啓曰,今日御營軍別中日試才,請出標信。且闕內入直軍士,今日習射,則別中日相値,勢難竝行,退行之意,敢啓。傳曰,知道。
兵批啓曰,五衛將朴由憲,受由下鄕,過限不來,孫泌病重在缺乞遞。宿衛事緊,勢難久曠,竝改差何如?傳曰,允。
□曹判書趙翼箚子。答曰,省箚具悉。箚子,當令該曹議處焉。
弘文館校理李時偕,副修撰李缺,伏以今日之朝廷,可謂流涕而痛哭者也。政令失度,缺無頭無緖,無儀無則,泄泄沓沓,趨於亂亡,欲言則缺矣。試以近日之施措言之。頃者之銳意絶和者,何歟?今日之汲汲請媾者,何歟?無乃視國家如萍梗,一任風吹,而任其東西歟?不然,吾君吾相,苟有拯溺之志,濟屯之心,不至如是之顚倒無形樣也。戰守和三字,自古有之,其利害禍福,明在簡冊,今不必歷擧。然而善戰善守爲上,而善和其下也。今我國家,置戰守於無可奈何之地,而亦不能善和,可謂缺枝窮也。自古與虜修好者,非保百年無事也。缺紵目前之急,而備我自强之策也。自丁卯缺器械無一可恃,軍情民志,日漸缺數十年其無自强之缺臺閣皆是毁瓦忘缺難側,非凡智所及歟。其爭之者以爲缺國脈可扶。皮幣犬馬,可以補我城池器缺,可以振我民心士氣,孰與夫頹靡委薾,專缺我皮幣犬馬,墮我民心士氣,而日後之辱,有難忍言,缺。至如姑勿稱淸之語,別使信使之說,尤不堪一笑而一歎也。旣稱淸國,則是尊其僭,而許其號也。若待明年而稱之,則何異朝三而暮四乎?臣等雖不得已,而通和,淸字則決不可稱也。旣通和好,則其爲送使一也。信別之稱,庸有擇乎?其所謂別使則可送,信使則不可送者,與五十步之笑百步者,何異?詖辭遁說,類多如是,反不如明白主缺不詭其言迹也。且念今之和議,若爲國家之大計,而缺則國不得保,非和則更無缺和則宜斥退缺與政,可也。何者?廟堂之主和,臺閣之爭執,有若缺之相反,未有黑白相淆,甘苦相糅,能均味而齊采也。缺勝悶鬱而憤慨焉。至若臺論未停之前,徑送使臣缺實前古所無之事也。國家之設臺諫,其意甚重。上自人主闕失,下至民生利害,朝廷之時政,軍國之重事,靡不料正而爭執,不以官尊而重其言,不以官卑而輕其論,有命而不得輒行,有敎而不得卽施,其尊重之義,蓋可想矣。今者臺議方張,而使价先發,聖明不以爲異,廟堂不以爲難,是無臺諫也。無臺諫則無言路也,無言路則無朝廷也,無朝廷而能國其國者,臣等未之聞也。臣等缺言路開,言路開則朝廷尊,朝廷尊則紀綱缺紀綱不立者,何莫非言路之壅缺。臺諫卑行其言,欲行道缺一冗官之語。旣不能行缺冗官,亦不誣矣。旣爲冗官,則缺以爲觀美之具哉?伏願聖明,缺臺諫之體面,追停信使之行,進待臺議之完,缺臣等俱以無似,忝叨論思,旣乏補衮之奇才,又無經綸之良籌。尋逐口談,以備進講之時,輪回直廬,以塞本職之責,素餐辜恩,亦已多矣。敢陳所懷,伏俟裁擇。答曰,箚陳之事,機不可失,勢難退待矣。
韓興一,以訓鍊都監言啓曰,焰焇煮取之局,自前設於門外,而本都監在於城東,凡干雜物,互相取用之際,彼此甚遠,勢極難便。故不得已買基城內,今將移設,物力掃如,故所出材瓦役糧,令該曹量宜以給,而始役之前,不可不先設假家,以爲工作及煮焰缺其搬移之地缺
韓興一啓曰,今見肅寧殿缺脫去昭告之昭字,則其與缺
韓興一啓曰,頒賜東醫寶鑑安印缺宣賜之寶燼餘
上在昌慶宮。停常參·經筵。
夜五更,流星出軒轅星上,入天榜星,狀如鉢,尾長五六尺許,色白。
缺以戶曹言啓曰,近來各司下人等,竊簿資缺益甚,極爲寒心。去八月日濟用監缺木綿二同上下事,據本曹缺竝推考,何如?傳曰,允。
執義李命雄缺有狗馬之疾,缺恭俟逋慢之誅,聖度包荒,缺恩稠重,至於新命尤出缺駑劣,報效埍埃,乃臣職耳。缺有大處分,和與不和之間,缺嚴旨日降,缺爲此不至大害於義理,缺是或□國之一道,此則缺國家之形勢固然,彼亦豈樂爲此,自陷於缺之罪,其情亦云慼矣。故臣以爲,爲是說者,亦似缺大不然者。今之和好之形,大異乎前,伊賊旣自强大缺稱帝,意非徒然,彼固凶狡有餘,豈有視此弱國缺以兄弟之舊好,猶爲可恥之甚,不然差跌,或加我以無禮,尤不忍言者,則今之爲此不得已之計者,更有何等議論耶?到此地頭,君臣上下,堅定此心,痛革前非,一於自强,寧以義斃,不期倖生,成敗缺一任助順之天,俾有辭於天下後世,終始不替缺一番送使,諭以義理,亦無大段得失,缺請亟命遞斥臣職。答曰,勿辭。
〈李行遠〉啓曰,大司憲金壽賢缺執義李命雄,掌令閔光勳,避嫌退待缺林墰在外,今日以監察茶時之意,敢啓。傳曰,知道。燼餘
上在昌慶宮。停常參·經筵。
李行遠啓曰,以備邊司平安監司狀啓,驛路變通事。傳曰,此回啓缺所謂今冬則依狀啓施行云者,何意耶?承旨缺傳敎矣。詳此回啓文勢,則似是缺今冬則依狀啓冬間本城之缺何如?傳曰,依啓。
大司憲金壽賢啓曰,缺犬馬之齒,已過懸車,四五年來重患腰痛,鍼藥無效,日加月增,出入起居,必須挾持,此則人所知也。自國恤初及殿行時,遠參哭班之際,病勢尤劇,肅寧殿大小缺掃地盡矣。不意竢罪之際,缺至被依阿之罪名,元疏未下,公論尙嚴,臣雖冥愚,將何顔面,復冒言地,玷汚名器乎?請命罷斥臣職。答曰,勿辭。
李行遠啓曰,獻納洪命一,大司憲金壽賢,正言李時雨,再啓煩瀆,退待物論矣。傳曰,知道。
李行遠啓曰,大司憲金壽賢,執義李命雄,掌令閔光勳,避嫌退待,掌令林得悅,持平林墰缺在外,今日以監察茶時之意,敢啓。傳曰,知道。燼餘
上在昌慶宮。停常參·經筵。
仁烈王后小祥。
大殿,政院單子問安。傳曰,知道。
世子宮,政院單子問安。答曰,罔極。
嬪宮,政院單子問安。答曰,罔極。
二品以上,大殿,單子問安。答曰,知道。
執義李命雄啓曰,臣於日昨,妄論國家缺聖上不以爲罪,公議不以爲斥,缺紛拏二字,此何等之稱,缺晏然仍冒乎?擧國臣民缺今日,而臣敢以身上之嫌,日來瀆撓,臣罪至此,缺請命遞斥臣職。答曰,勿辭,退待物論。
大司憲金壽賢啓曰,臣於今曉肅寧殿陪祭時,所患缺觸寒轉劇,顚仆於地,不能成禮。朝來問安,亦未趨參。身爲法官,先自失儀,其何以糾班行,而肅朝儀乎?且臣曾於冬至望闕禮時,亦以腰痛,不得進參,其時政府,以班列稀疎,至於請推,而臣精神昏耗,全未省得,昨日避辭中,未及據實自劾,到今思之,不覺悚然。臣旣在應据之中,又負失儀之罪,以此以彼,決不可仍冒言地,請命罷斥臣職。答曰,勿辭,退待物論。
李行遠,以都摠府言啓曰,今日入直軍士,當爲中日習射,而仁烈王后小祥相値,退行之意,敢啓。傳曰,知道。
李行遠,以都摠府言啓曰,副摠管閔馨男,會同分軍士,除標信,內兵曹進去之意,敢啓。傳曰,知道。燼餘
上在昌慶宮。停常參·經筵。
李行遠啓曰,大司憲·執義避嫌,掌令林得悅,持平廉友赫·林墰在外,掌令一員未差,今日以監察爲茶時之意,敢啓。傳曰,知道。
鄭廣敬啓曰,明日武科重試殿試,兩司缺大司憲金壽賢,執義李命雄,缺正言李時雨,呈辭。缺
正言李時雨缺屢叨匪據,未嘗開一喙論列是非,惟事缺死,第念頃者儒臣之疏,擧臣姓名,譏斥甚力,而缺置以出於泛論,不可一向嫌退爲言,臣未曉其意也。缺阿淟涊,指爲罪目,則此可謂泛論者乎?旣負此罪名,則安敢不爲嫌退,而强顔言地乎?今日臺閣之見輕,公論之不伸,莫非如臣依阿者,忝冒言責之所致也。寧被瀆撓之誅,萬無苟冒之理,而再昨就職之缺漏已深,未及自劾。加以素患痰厥之證,觸寒復劇,痰塞缺顚仆于地,不省人事。再呈辭單,政院不受。臣之情勢,缺來避,揆以彼此,罪戾尤大,請命罷斥臣職。答曰,勿辭。
李行遠,以兵曹言啓曰,重試武科殿試規矩中,講書落點矣。依別試殿試講書例,別單書啓,仰候睿裁。傳曰,依前例爲之。
李行遠,以兵曹言啓曰,本曹佐郞李袗落馬重傷,不能供仕,請改差。依啓。
李行遠,以兵曹言啓曰,訓鍊院習讀官元福·李缺劉彦浩老病,竝汰去之意,敢啓。傳曰,允。
以禮曹藏氷軍磨鍊啓目,傳曰,此軍缺與前不同耶?問啓。
李景曾以備邊司都體察缺曰,江原道下去從事官尹坵,巡檢後入來,其所開錄缺依例捧入,恭候睿裁之意,敢啓。傳曰,知道。自體府參酌處置,以爲勸懲之地。
吏曹判書姜碩期,伏以臣病纏床席,鬼事已迫。昨於肅寧殿陪祭之時,大小臣僚,咸造在庭,莫不攀號罔極,而缺致身於末班,瞻望象魏,顚隕而已。此外區區他念,有不可缺臣忝竊之職,皆非閑慢之地,頃日再上辭本,懇乞遄解缺前頭屬司褒貶節目大政俱係缺瀆擾申章縷縷者也。伏乞聖明,缺經筵同知春秋館事觀象監提調,竝賜遞改,缺務不至瘝曠,公私幸甚。答曰,省箚具悉至懇。卿之□辭如此,本職當勉副卿意焉。
弘文館校理臣金壽翼,副修撰臣鄭雷卿,臣李尙馨等啓曰,執義李命雄,大司憲金壽賢,獻納洪命一,正言李時雨,竝引嫌而退。泛然措語,實出無心,聽之者不必過疑,言之者更有何嫌?請推之啓旣別,老病因痛失儀,不足爲避。前避請出,公論可見。强爲再瀆,誠涉煩擾。請執義李命雄,大司憲金壽賢,獻納洪命一,竝命出仕,正言李時雨,遞差。傳曰,依啓。
李景曾啓曰,武科重試殿試,兩司長官進去事,依例缺諫院,則大司諫呈辭受由,只有獻納缺,洪命一進去乎?缺
獻納洪命一來啓曰,缺李景奭避嫌之敎,聖上不爲缺出於尋常萬萬,凡在瞻聆,孰不欽仰?缺仁歲·權儆己負犯情狀,前後兩司之啓,爭缺,不敢更溷天聽。請亟命査覈,據法論斷,缺傳曰,依啓。
獻納洪命一來啓曰,今此通使之擧,揆諸義理,實無所據,而廟堂必汲汲於此者,只爲目前姑息之計,而不量日後難處之端,此臣之所痛恨也。今若改通此虜,則不但殿下斥僭逆之義,沒而缺必至無疑,與其絶之於旣至之後,孰若斷之於未來之前?伏願殿下,毋撓於利害之端,勿惑於權宜之際,斷以大義,亟命追停信使之行。答曰,如是堅執缺。燼餘
上在昌慶宮。停常參·經筵。
鄭廣敬啓曰,缺宋時烈·李弘淵等受點之後,或稱有病,缺俱不進來,厭避之狀,極爲可駭,請竝推考。傳曰,依啓。
李行遠啓曰,小臣武科缺取稟。傳曰,知道。
缺啓,初面官二三年缺計簿,慶尙左道初面榮川官會付米太缺餘石,一息程,豐基米太,竝三千七百餘石,一日程,缺太,竝一萬四千三百餘石,合三官,米一萬二千七百十四石,太九千九十九石。右道初面尙州會付米太四千一百餘石,一日程內,醴泉米太三千五百餘石,善山米太一千五百餘石,龍宮米太一千五百餘石,聞慶米太一千四百餘石,咸昌米七百餘石,金山米太一千八百餘石,□寧米太一千八百餘石,合八官米一萬二千六百二十九石,太四千缺八十八石。全羅道初面官礪山會付米太一千四百餘石,缺全州米太七千□百餘石,萬頃米太一百五十餘石,缺太二千六百餘石,金堤米太缺十餘石,錦山米太四百餘石,龍宮米太二百餘石,沃溝米太七十餘石,咸悅米太二百四十餘石,缺米一萬一千□百七十石,太二千八百三十四石。公淸道初面官韓山會付米太六百餘石,一日程內,木川米太二百餘石,鎭川米太缺,溫陽米四百餘石,平澤米太二百餘石,全義米太缺餘石,牙山米太二百餘石,大興米太三百餘石,缺米太三百餘石,一日半程,淸州米太四千八百餘石,洪州米太二千一百餘石,德山米太三百餘石,沃川米太一千三百餘石,文義米太三百餘石,合十四官,米九千九百九十八石,太二千三百九十八石。江原道初面官原州米太四百餘石,缺程,橫城米太四百餘石,一日半程,春川米太三千餘石,合缺二百三十七石,太二千五百五十九石。此外四五息缺在此限矣。將諸道軍兵多寡,參以缺駐之時,似無乏絶之患。缺題給。
李景曾以禮曹缺磨鍊啓目,傳曰,此軍分定之數,缺問啓事,傳敎矣。凡藏氷軍分定,因各司缺多少,而各司殘盛,亦隨時而異,故各分定之時缺報,或官員親來請謁,言其司殘弊之狀,則或量減其數,缺有物力各司前定軍少者,或量缺之。故每年分定之數,亦有參差,不能如一矣。今番分定時,軍民等呈狀號訴,平市署牒報,其官員亦來缺民困,唐胡差抑賣,破其産業,罔有紀極,而今年又甚缺所以明知非是虛語。與他司有貢物處苦則缺其他二三司牒報,其苦役缺名,而稍實各司,或加一名,或半名缺數前者,或二十名,或十九名,缺不同之由也。敢啓。傳曰,知道。
李景曾啓曰,卽伏見禮曹藏氷磨鍊草記,雖曰,因各司缺移,凡差役之際,以貢物多寡,爲之輕重,缺典醫監貢物之數,不及惠民署,而缺惠民署及他各司,或不無全然落漏之處。中部人戶甚盛,而與西部所定之數,亦爲懸殊,藏氷缺價米,多至十餘石,貧殘下人,辦出斗米,有同剜肉,雖缺名亦宜均一分定,俾無偏苦之怨,敢啓。傳曰,啓辭甚當,使之更爲詳察磨鍊。
以戶曹慶尙監司狀啓帖目,傳曰,前日則京外缺用之之規,將問啓。
李行遠以備邊司都體察缺道鳥銃以定都會打造爲事目,啓缺備而所造一樣精好,無缺緩之狀,極爲可駭。監兵缺請監司及左右兵使,姑先推考,使之缺急急打造,而馳報中軍器無形處豐基·禮安·缺松等四邑,而豐基·禮安,則曾已見罷,奉化·靑松兩邑,缺當罷黜,故敢啓。傳曰,依啓。
李行遠,以備邊司言啓曰,政院啓辭,以備邊司平安監司狀啓帖目,驛路變通等事,傳曰,此回啓末端所謂今冬則依狀啓施行云者,何意耶?承旨察啓事,傳敎矣。詳此回啓文勢,則似是雖無新恩例防之意,缺冬則依狀啓,各守本城之說,而未能詳知,更問于備邊司,缺啓事,傳敎矣。武科出身,自有新恩赴防之缺參榜人所當赴防於邊上,而義州缺各守本城,終始無赴防缺勞逸不均,故以今冬日缺本城,而待義州舊城修復後,缺回啓,而措語未瑩,致勤缺敢啓。傳曰,知道。狀啓中所謂各守本城云者,例也。以臣缺狀啓施行,又令入送義州,則缺疊防矣。
李景曾,以吏曹言啓曰,管餉使從事官李應蓍,因管餉使狀啓,累度發牌催促,而身病已久,而下去無期云。從事官句管之事極重,不可久曠,請推考。傳曰,依啓。
南行假注書二望,李幼泗·安由愼·柳頲,權伉·鄭之虎·崔文漢。
李行遠啓曰,殿試差備官出去,請出開門。傳曰,知道。
椵島都督沈世魁所送大紅綿段一端·缺錦段一端·墨色錦段一端·缺玄色機紗一端缺。燼餘
上在昌慶宮。停常參·經筵。
李行遠,以都摠府言啓曰,今日入直軍士,當爲中日習射,而重試排設,退行之意,敢啓。傳曰,知道。
鄭廣敬啓曰,近因臺諫有缺未署經者,多至十餘員,其中鐵山府使,吳世缺除授,尙未署經,此時西路守令,不可缺兩司雖不備員,缺啓曰,缺有不勝權輿之憂,曾缺喋,內濟其私,無名無義,莫此甚也。此缺着,而其又不幸,虜待我人,無甚惡意,又許以缺到此地頭,誠難爲處。自我求之,從而迫不相應,則缺羊之疑怒,交際又不當如是。此所以別送使价,誠知出於不得已也。臣誠不知此行所幹,果何停當,而略聞傳說之言,國書之撰,巽懦太過,廟謨指授,終欠明白,只使使人臨機善應者,不過如斯而已。此爲國家萬世計也,豈容如是苟簡?雖曰,仍講舊好,事機大異,缺接應之禮與夫國書式樣,差了缺此臣之每欲少停使行,更加商確,應講節目,缺示之以截然不可犯之意,缺以處之之道。虜亦人也。缺辭義之嚴正,而遽加凶威,缺以義理,參以事勢,爲此趨下缺講,而誠意淺薄,天聽愈邈,臣罪萬殞。臣試以今日之事言之。殿下欲誅不奉法一吏,缺諫臣固爭,幾不免大悔。此何等大計,不幸缺奚啻殺一不辜,而殿下終始不納臣等之言,何也?臣誠萬不肖似,而職是言責,旣不得其言,而靦然仍冒,斷無是理。且臣適有犬馬之疾,冒呈辭單,見阻政院,莫重邊計,又致闕啓。臣且到闕門,祗承召命,守令署經事,倉卒承受,而臣負應缺之失,勢難行公。臣罪至此尤大,請罷斥臣職。答曰,勿辭,退待物論。
持平林墰啓曰,臣曾於缺地,因産病不意致死,千里聞訃,缺呼唱道路,內實慙恧,缺莫重除服之禮,臣旣未及來參,臣罪至此尤大,言責之任,決不可仍冒,請命遞斥臣職。答曰,勿辭,退待物論。
持平廉友赫啓曰,臣起身草莽,缺聖明,精忠不足,庸陋有餘,罪戾實大於前,而聖明包缺之,愆尤未悛於後,而聖明渙宥之,尋常屛伏,尙且兢惶。不意玆者,又蒙寵擢,召命遽下,感懼交集。聖朝恩榮,偏在臣身,非臣虀粉所能上報,唯當革心改慮,奔走就列之不暇,而竊惟進退缺廉恥所關,不得不附陳危懇,仰瀆宸嚴焉。臣之萬不肖似,國人共知,曾忝本職,前後狼狽之狀,聖明已盡洞燭,今不敢提起更擾,而臣之未安之心,豈以日月之久,而有所缺冒之勢審矣。況臣於本月缺擬及初八日入城,而臣之所缺上京便道,故取路歙谷,行至通川,則風雪大作,晝日晦冥。臣强行至十里許,人馬寒凍,無計前進。勢不獲已,投入所館,累日風止之後,大嶺塡塞,平路往往積雪,又至四五尺。多發郡人,僅通一條路,而缺或騎或步,艱澁踰嶺之間,日子遲稽,以致國恤祥制之禮,謹行於嶺底所館,而今始來激。夫祥制,乃臣子除服之日,閑班散秩,莫不來詣,而臣則頃以狗馬之疾,旣不能趁期上來,今以嶺路之阻,又不能趁期赴召。臣罪至此,無望容赦,其不可晏然僥冒之義,明矣。揆以彼此,決難在職。答曰,勿辭,退待物論。
李行遠,以御營廳言啓曰,缺在領率將官,勸課勤慢,故兵曹及缺賞罰之意,入啓蒙允,缺。傳曰,缺來人田士立論賞以送事,言于備邊司。
李缺以備邊司言啓曰,義州狀啓持來人論賞給事,傳敎矣。此人乃是閑良云,令該曹禁軍帖出給,而資木疋,亦令該曹優給以送之意,敢啓。傳曰,依啓。禁軍帖出給,似非重賞,更爲參酌處置。
李景曾,以備邊司都體察使言啓曰,全羅道下去巡檢從事官金光爀馳報內,本道臨淄·多慶浦·木浦等鎭,軍器什物,極爲無形。臨淄則長廳以前不用之數甚多,木浦則缺無面之數,多至八十九斤九兩大銃筒二坐,其他缺又非一二。戰船亦不堅緻,旗麾褪色汚,不忍缺陳舊,可用者甚少。三鎭僉萬戶缺前任人員,或瓜缺本營軍兵技藝最缺僉萬戶,竝拿致營門,從重決棍,缺前日之因循,而遞去僉萬戶,一一査出,竝爲罷職,缺器,劃卽生徵,右水使蘇文震,右營將金甲,竝罷職,其代,令該曹擇送,何如?傳曰,依啓。
李景曾,以備邊司言啓曰,缺日入來義州府尹林慶業狀啓,本月初九日寅時成帖,則賊兵動止,必有連續馳啓之事,而尙無繼來之報,未知其故也。且撥路必須加立,然後可無遲滯之患,各站二匹加立,各別申飭,俾無少滯之患,缺兩西監兵使·都副元帥處,竝爲行移,何如?傳曰,允。
李景曾,以左邊捕盜大將言啓曰,頃者習讀官張輔漢呈狀中,家婢元香,家藏及銀兩偸取逃去事,因告狀缺作問,則厥夫同倘數三人,相議穿破壁欌,缺故訊杖一次後,賊人等捕捉間囚禁矣。今者典獄署牒呈內,賊女元香,越獄逃躱,故上直刑房韓克忠,都使令李應立,重獄直龍男等拘留云。此雖壯實男賊,重杖足掌一次,不能行步矣,況殘弱女賊乎?聞來不勝驚駭。此必典獄署下人輩,重受賂物,卽爲放送之所致,極爲痛駭。此人等若不重治,則缺間逃躱之弊,日後難防,令攸司各別重治,缺職之失,推考何如?傳曰,依啓。
缺禁軍鄭忠元領,在缺禁軍李尙嚴·李承福等各各領缺三十六匹中,高陽以西平壤以東沿路各官,缺逃逸者三匹,餘皆到付于本道監營矣。今見接伴缺自京發行之日,旣無的當押領員役,各官互相替受缺傳授,以至瘦斃云。初運六十匹,則居半以濟州馬充送,厥馬越海千餘里,到京未久,其中無不瘦甚者。其後所送,則皆是牧場捉來之馬,所見充健,比初運頗愈。初二運所送,則百匹中見退者,只是七匹,三運馬六十匹中,所退者如是之多,未知其由,極爲可慮。各邑缺留馬,令各其邑,冬間善善,明春往納于平壤事,京畿·黃海兩道監司處,行移申飭宜當。敢啓。傳曰,依啓。燼餘
上在昌慶宮。停常參·經筵。
巳時午時,日暈兩珥,暈上有冠,色內赤外靑,蒼白雲一道如氣,起自艮方,直指坤方,長十餘丈,廣尺許,橫過日上,漸移南方,良久乃滅。申時,日暈兩珥。
下直,鐵山府使吳世彦·缺·三登縣監李禮範。
有政。
缺啓曰,黃海道觀察使李培元缺一人居下,殊無嚴明殿最之意。請推考。缺
鄭廣敬啓曰,昨日黃海監司李培元狀缺府使楊萬古,殿最居下,其代速爲下送事,啓下缺不拘常規,今政差出。平安道守令,亦必有居下者,其褒貶啓本,先爲入啓,一體施行,未知如何?目今事勢,與平日不同,故敢稟。傳曰,依啓。
李行遠,以御營廳言啓曰,今見備邊司啓辭,有缺道軍兵徵召之事。本廳軍兵在家者,他軍兵一時整齊缺亦入於下諭中,宜當。敢啓。傳曰,依啓。
李行遠,以備邊司言啓曰,缺其動靜形止,似當連續馳缺啓入來之後,動靜間至今尙無消息,缺絶於龍·鐵之間,副元帥·兵使,必有偵探馳啓,而漠然無聞,緊急邊報之事,甚爲怠忽。各別申飭,連續馳啓之意,都副元帥·監兵使·義州府尹處,竝爲行移,何如?傳曰,允。
李行遠,以備邊司言啓曰,平安監司狀啓,覆試參榜之人,各守本城事覆啓公事,答曰,然則依狀啓施行,一款,似爲有害而無益,勿入於回啓中,可也事,缺一款,付標以入之意,敢啓。傳曰,知道。
李行遠缺觀形事在呼吸之間,在我提備缺後運二萬之類,竝爲缺
李行遠缺體府所屬軍官等招集事草記,缺不爲明白,指出身而言耶?何樣人謂之武士耶?缺詳爲下諭事,傳敎矣。所謂各道武士云者,無論堂缺或罷散,或出身,未有所屬之通謂也。此是自前招集缺用文字,故如是啓之矣。傳曰,知道。
李行遠,以都體察使言啓曰,五衛將李英達,缺府兵房別將句管之事甚多,當此擾攘之時,缺五衛將自有他員,李英達除衛將入直,使之缺敢啓。傳曰,依啓。
李行遠,以備邊司言啓曰,缺英,今將發行,不可無稱號,以宣諭使啓下發送,何如?傳曰,依啓。燼餘
夜自一更至四更,月暈。內下日記
大臣及備局堂上·兩司長官,引見。上同
上在昌慶宮。
未時,動駕到崇禮門次,賊兵數百餘騎,陣于弘濟院,故到南漢山城。內下日記
上在南漢山城。
五更量,大駕幸江都,而出南門外,自上未寧,故還入山城。內下日記
上在南漢山城。
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
李景曾,以都摠府言啓曰,副摠管鄭鳳壽,病重落後,經歷趙缺,從事官啓下,都事權以明,秋信使缺當此艱危之日,侍衛缺勇敢,以爲協守之地,缺合無吝惜,量爲事目,掛榜知委,似當。敢啓。傳曰,依啓。
李景曾,以山城次知堂上意啓曰,缺〈卽今急〉務莫如撫軍激勵,城中所儲甘醬,幾至二百石,鹽缺〈亦九〉十餘石,以此爲先分給之意,敢啓。傳曰,依啓。
下諭于都元帥金自點,副元帥申景瑗曰,車駕方在圍城中,內無可恃之勢,外絶蟻子之援,國家存亡,迫在呼吸,賊情叵測,和事已絶,卿其急急親自領兵入援事。
李景曾,以兵曹言啓曰,本曹驛馬馬夫,俱三十七匹,步從書者竝十八名,臨亂顚倒,來赴山城,竭力奔走,而飢餒已至三四日,極爲矜憐。令戶曹趁卽付料,馬草太等物,使之題給,俾缺弊,何如?傳曰,允。
掌令李厚源來啓曰,缺大駕方在圍城中,內無可恃之勢,外絶蟻子之援,國家存亡,迫在呼吸,而卽聞諸道徵兵蠟書,已令收還。賊情叵測,和事難必,請諸道徵兵蠟書,急急下送。且前日請對時所啓都副元帥進兵入援事,亦令火速下諭。答曰,依啓。
假注書盧峻命病,代李晳。
事變假注書柳淰病,代金廈樑。
傳曰,史官四員待命,巡城,夜摘奸。
初昏,領相金瑬,左相洪瑞鳳,備局缺張維·崔鳴吉·李聖求·李景稷·洪霶·尹暉等請對。入侍,都承旨鄭廣敬,記事官李晳·兪㯙。上曰,何事入來乎?金瑬曰,今日見沈器遠狀啓,則賊兵又爲出來,其數甚多云。數之多少,雖未能的知,而一片孤城,勢甚危急。臣事殿下十餘年,今忽至於此,不知何以爲計。到此地頭,雖使古人當之,亦無奈何也。上曰,有何計策乎?金瑬對曰,事已至此,不知善策,百爾思之,不如微服而行也。初則以和爲羈縻,故或冀其萬一矣。今則和事已違,君臣上下,將不免一時俱斃,臣等之罪,萬死無惜。缺〈今若出〉軍抄擊,則雖似齟齬,若能一面撕殺,以缺强出,則不無萬一之幸,臣欲選缺擊之,似或,可也。缺。鄭廣敬曰,賊以些少之軍,散伏諸處,今若出缺〈兵擊之〉,則其勢必聚於一處,然後擊之,則庶或捕獲矣。崔鳴吉曰,在此圍中,號令不通,諸處援兵,雖或到來,缺〈又〉無指揮之人。若使沈器遠率領諸道兵,指揮赴援則,可也。上曰,沈器遠狀啓中,有何言乎?賊方在何處,而其數幾何云耶?崔鳴吉曰,狀啓中無軍數,不知其幾何,而時方連續出來云矣。金瑬曰,沈器遠宜速招來也。張維曰,賊之添兵,其數甚多云。今若來到,則其勢必盛,未知何以爲也。金瑬曰,賊勢甚盛,而孤城危急,缺芻糧不足,奈何奈何。昔宋高宗,一騎跳出,能超於缺善策,若發壯士,左右夾衛,飛騎馳出,則庶免於難矣。未知何如?上曰,伏兵處甚多,何能脫出乎?金瑬曰,伏兵雖多,一洞之伏,不至甚多,若效宋高宗缺〈之事〉,庶免於難矣。張維曰,事勢已急,不得已敢達。今日形勢,萬分危急,或有以死士抄擊之說,而彼賊用兵甚善,一或蹉跌,則頃刻促禍。城之險絶,雖或可恃,糧道不敷,有同網魚。事至於此,〈誠爲〉閔迫。金瑬曰,昨日今日以和字支持矣。今則已矣。更無所望,奈何奈何?張維曰,今日之計,和外無他策,不然則無一分保全之望,君臣上下,同在一城,豈可坐而待亡乎?金瑬曰,自上必思緩禍之策,可也。上有宗社缺自古無不亡之國,而豈有如此之時乎?缺賊發難從之請,而漸加一層,其意缺見時乃發王子以上之言,此則似有和意也。危亡缺罔極,豈忍坐而待亡乎?上曰,上爲宗社,下爲父兄百官,予所當爲之事,旣已極盡之餘,此後事則惟在卿等也。金瑬曰,臣等計竭,更無可爲之事也。金藎國曰,賊添兵出來云,若或圍住,曠日持久,則城中乏食,事將不測,甚可悶也。上曰,賊缺〈造〉雲擁云,今夜之事,亦甚可慮。自古無不亡之國,而安有如此可羞者乎?金瑬曰,有國必亡,自古皆然,而未有如此者也。崔鳴吉曰,國家以守義理之故,乃至於此,似無可羞之事也。張維曰,若思利害輕重,則一和字外,更無他策,今日料理之事,如斯而已。上曰,卿等有何料理乎?金瑬曰,自上若料理,則豈無緩禍之術乎?上曰,旣到極盡地頭,但當坐而待亡而已。張維曰,臣等欲有所啓達,而不忍發口,只自悶鬱而已。一坐因嗚咽痛泣。上曰,欲送世子於虜營之說乎?金瑬曰,交質之事,自古有之,設使世子,往于虜營,必不爲驅迫而入去瀋陽,亦必好還矣。上曰,安有是理,自古雖有交質之事,而此則非質也。張維曰,事勢危急,故不得已發此言也。此實徼幸於萬一,缺萬全之理乎?缺群情若此,則吾豈惜世子乎?缺更加一層,則將何以缺今夜必決,奚暇及他乎?金瑬等僉曰,事雖危急,豈有如此之理乎?缺上曰,南砲樓甚爲虛疏,而又不置砲手云。國之將亡,事至如此,豈非天乎?鄭廣敬曰,將壇後一處,城且卑低,亦甚虛疎也。上曰,人才將才之不出,何若是太甚乎?至上若賢,則必有人才,而今乃若是,不過君不賢之致也。金瑬曰,南砲樓則具宏守之,必無虛疎之患也。上曰,存亡當決於今夜,不可不夜擊,和好之言,更勿爲之也。洪瑞鳳曰,十三子所住處,甚爲虛疎云,若抄精壯砲手而擊之,則庶或有利也。上曰,存亡今夜必判矣。卿等宜善圖之。金瑬等缺〈告退〉。上謂崔鳴吉曰,吏判進來,鳴吉缺〈進前〉,上執手泣謂曰,國事至此,奈何奈何。此後與卿相見難矣。日者之事,卿亦見欺,事雖涉於謬誤,而卿之忠誠,人所罕侶。一心奉公,終始不懈。若使如卿者,多在於朝,則國事豈至於此也。崔鳴吉曰,今番之事,臣實見欺。然彼豈敢每每欺人乎?上曰,伊賊甚兇,朝者大臣之去也。馳騎而出,使不得見其營壘,極可兇也。李貴在世時,常憂此賊,欲使羈縻矣。今乃至於此。李貴若在,必不使予至於此也。罷出。
戌時,玉堂李時楷·金益熙,侍講院林堜·徐祥履·兪棨等請對。入侍,承旨崔葕,假注書李晳,記事官金弘郁·兪㯙。李時楷曰,彼賊有持久之勢,非爲和事也。漸出加一層之說,豈不痛哉。和之一字,勿信,可也。缺曰,自上勿復他念也。卽墨缺若能堅定聖志,專意攻戰,則豈難缺〈却賊乎〉。崔葕曰,日氣不寒,甚可幸也。自上巡城之日,軍卒頗有激厲之氣,今若出戰,則可以缺〈得〉勝,此時豈出他議乎?金益熙曰,今日別無講定之事,以和字上達者,必罪之,然後可以擊賊也。林堜等僉曰,吾君元良,必欲送之奴營,誰發此言缺不勝痛駭焉。遂出聲痛泣。林堜曰,今日之事,甚爲煩悶。自古奸臣誤國,必由和議,而未有如今日者。今之主和者,如不定律,則國家之事,更無可爲者矣。欲以吾君之子,乃爲之奇貨,豈不痛心哉?上曰,此豈爲自身計乎?實爲宗社生民缺〈而發也〉,然此事,予亦知其必不成也。林堜曰,天險之設,莫如此城,以此城禦賊,尙何難乎?李時楷曰,四大將皆束手而坐,旣無爲國施爲之事,沈器遠以缺亦不能偵探賊情,如此而可復恢復乎?林堜曰,臣之愚意以爲,重賞之下,必有死士,若以厚賞,以爲勸激,則尙亦有利矣。上曰,重給爵賞,予意亦以有定矣。崔葕曰,此賊必夜擊,可得勦滅之功矣。徐祥履曰,當此危急之時,爵賞豈宜占吝乎?兪棨曰,有賞必有罰,今日奸臣,必先定律,然後缺〈可成大〉事矣。
上招大臣·備局堂上,泣曰,國事至此,何以爲之?予雖才莽質微,在意則不欲爲不善,而今日之事,竟至於此。一身之死,不足惜也。父兄百官,滿城軍民,緣予之勢,將盡淪陷,古今天下,安有如此罔極之事乎?瑬·聖求等泣曰,殿下臨御十四年,缺決非亡國之主。昨日,若向江都,則可以得達,而玉體不寧,出門還入,安有如此悶迫之事乎?上曰,予病不至大段,豈以病而還入乎?中路思之,賊兵已逼矣。若逢要擊,則必未免罔極之辱,故還來矣。瑬等曰,事已急矣。殿下脫身,只率勳缺〈舊〉十餘人,微服而出東門,直向忠原,或踰嶺南,或駐湖西。聖求當留此,以死守之。上泣曰,是何言耶?從予缺族屬與父兄百官也。置之死地,而脫身缺事已至此,寧計缺事幾已急矣。當更無餘地,極其尊缺辭如何?僉曰,上敎至當,到此地頭,何暇爭名分?缺〈當極其〉尊事之禮,〈使〉臣往見時,亦叩頭再拜,無間於事中國之禮矣。上泣曰,勢當如此,三百年血誠事大,受恩深重,而一朝逢廢朝時所未有之事,諸卿諸卿,此何爲哉?當綸紀斁滅之時,幸與當時立節之諸賢,爲此撥亂之事業,居人君之位,行人君之事者,今十四年矣。豈料終歸犬羊禽獸也哉?然諸卿有何所失?緣予薄劣無狀,致有此罔極之變也。諸卿諸卿,奈何奈何?諸臣皆泣曰,緣臣等無狀而致此也。殿下有何得罪於天乎?上泣曰,春間年少之人,思慮短淺,缺致此禍,當時若不斥絶彼使,則設使有禍,其勢必缺〈緩矣,僉〉。曰,年少短慮之人,誤事至此矣。上泣曰,何獨其人之過哉?此論實是正論,故予亦不能拒缺實關時運,何獨歸咎於其人耶?缺李景稷。偕出見之耶?對曰,臣何敢辭?但伊賊欲見親王子,則何以答之?上曰,當深諭前日之罪,諭之曰,大君往在江都,大人若回兵少却,則當自江華,追及於路左云云,可也。事已至此,雖請東宮,亦何敢辭?但予意則和事難必其成也。瑬曰,渠旣孤軍深入,所望,只在於此,豈有不許之理?上曰,予意則不可必也。因出聲嗚咽曰,古今天下,有如此事耶?今日設或得生,將何顔面,以見中朝之人,將何顔面,以拜先王之廟耶?古今天下,有如此事耶?諸卿諸卿,何以爲之?諸卿諸卿,何以爲之?諸臣皆泣曰,和事萬無不成之理。瑬曰,崔鳴吉復可送之也。鳴吉曰,臣出去而苟有利於國家,雖萬缺〈死不憚〉第到此地頭,術數亦不可不念。臣之今年之數,缺以爲謀國謀家,每事無成,區區之意。缺燼餘
更爲和親事,左相·戶判·李景稷賊陣往還後,初更,引見。內下日記
上在南漢山城。
缺上招大臣命之曰,急送伶俐人,言于缺都副元帥入衛矣。今則和議已定,自我已送人還,使示汝輩,若或見之,亦可推還也。豫爲直言之,可也。瑬曰,幸若無事得達,則何先言於彼乎?上曰,若或見捉,有□與定和皆是今日事,將何以爲辭耶?謂申翊聖曰,此事甚爲關重。自我先發,則當有發明之辭,爲彼所獲,則是我未免欺彼之迹也。予意則使去人,佯爲彼所獲,言和事未定前,曾令八道及都副元帥入衛矣。今則和事已定,故七道有旨,則盡爲收入,而黃海道有旨,已爲發送,故爲其推還而去云云,則甚爲明快,若無端見捉於彼,則將何以爲辭耶?瑬曰,有旨齎去人,亦或未發矣。上曰,雖不爲彼所獲,佯爲見捉,以實告之,則缺止彼之怒,而明我之跡矣。已而海西有旨持去者,缺人送西路,知賊兵繼來與否如何缺如予意而然也。缺固不足言,對子亦汗顔,卿等亦何顔面缺。當朝綸紀斁滅之時,與一時立節之人,倡爲義擧,予雖缺劣,別無無狀之事,而猝逢廢朝時所無之事,君臣上下皆擧何顔立於世乎?予之生死,固不足恤,二百年宗社,至予身而將滅,縱使萬一苟活,如見中朝人,將何以爲辭耶?且彼向板橋者,何意耶?瑬曰,必欲絶三南之路也。謂申翊聖曰,天下安有如此事耶?卿亦厄重,他駙馬皆不來,而獨來辛苦耶?聖求請對曰,今曉和議已定,竊恐上心太惑也。自古誤事,每由和字,臣意招集四方勤王兵,使賊有所畏,而請和則和事可固。不爾則是宋朝之事耳。和事若終未成,則君臣上下,無寧背城一戰,若一向議和,賊來不討,竟有靑衣之辱,則其將若之何哉?上曰,卿備得何戰具耶?賊若犯城缺有此言耶?廣敬曰,聖求之言,緣何缺勤王之兵,是用爲悶耳。翊聖曰,聖求之言,善則善矣。勢已至此,無將奈何。賊若登城,則可以一戰,而圍而不攻者,蓋欲坐困也。上曰,以今觀之,前日胡譯之言,彼見敗於天朝者缺又謂翊聖曰,今番之事,成乎不成乎?對曰,以其所爲與所行見之,難必其聽從也。大槪渠知無深入之意,而緣西路無一人防禦,以致其如入無人之地。今若如是而不聽,則成敗之間,只有一戰也。廣敬曰,軍情切欲出捕零賊,可以許之也。大槪存亡之勢,決於今日矣。翊聖曰,國家存亡,是何等事,可容人爲於其間哉?只當聽天而已。
李曙請對,上曰,卿欲言何事而來乎?曙泣曰,臣等無狀,致有今日缺。翊聖曰,曙言甚誤矣。缺將帥例出於草莽,貴將則決不可使也。翊聖曰,缺富貴已極,所患在失,決難任之。翊聖曰,自古敗亡缺由於事勢不幸,自後視今,何以異哉?觀今日和事之成否,缺將不拘地望,使之擊賊,可也。曙曰,我國至誠事大,大小之事,無間於關內屛翰,今者代受其兵,若此之酷,縱或少屈,有何可愧?軍兵達夜堞上,飢寒已極,請令姑下煩食還上,如何?上曰,雖然,不可空城也。廣敬曰,所達之事皆不緊,請使退去。李之恒·金弘郁進曰,臣等以摘奸事,往城上,軍情則無不激動,若令從戰,是若可爲也。廣敬曰,所患者將帥出怯,軍兵則無怯矣。曙曰,軍則無怯也。弘郁謂曙曰,怯者誰也?曙不答而退。
李時楷請對曰,聞和議已定云,彼壑欲難塡,何以爲之?上曰,缺不得已也。缺景憲之奴入來,逢着賊人,則只奪人之衣服與馬缺云矣。上曰,逢着何陳兵云耶?曰,似是王子兵耳。李敬輿進曰,自古不幸而遇如此之變者,何可數耶?臣在缺陪奉外廷末議,而以臣所見,和與戰皆失策也。大槪自古有如此變,則必爲分將,而今已無及矣。然八路無事,號令缺通羽檄徵兵,鼓動忠義之臣,以和事若成,則不必入漸,不成則速爲勤王之意,下諭,可也。不成而後,方始下諭,則深恐緩不及事也。且最悶者,排堞軍卒,立於雪中,飢寒甚急,決不可堪。請下敎諸將,晝則分番休息,然後可以持久矣。倉卒孤城,無他賞格之物,請頻遣近臣,別加存問,以示慰撫之意。上曰,其言是矣。兵房承旨外二員,分去慰諭,可也。敬輿曰,缺已無及矣。似聞和事不遺餘地云,此可慮也。缺上曰,如此缺和字,則亦何以感動士氣乎?萬甲曰,請令缺措語,速爲發送。上曰,結末在朝前觀勢爲之,可也。缺,請令自募或二十爲群,或三十爲群,出沒要擊,則彼必有畏憚也。上曰,其使砲手下戰,引賊上來而擊之,可也。不然則彼不上來矣。萬甲曰,雉堞分軍,野城之謂也。此城天險旣固,而天又氷凍,渠難飛入絶險之處,則不須分排。晝則令軍兵休息,然後可爲長久之計也。臣見李曙所率軍頗精銳,自募者亦多,請令自募,誘以重賞,如何?體府軍兵,亦可用也。人情望見天顔,則無不動,自上若殿坐,招將士親諭激動,則雖頑迷如小臣者,亦且有死之心矣。因泣下沾襟。金槃進曰,缺尙不出送,時未知賊衆多寡,豈有如此而保存之理?缺曰,議和稍緩之際,渠若添兵出來,則事無可爲者,缺若得立功,則仍以此牒行公,爲實朝官〈云〉,則渠必激厲百倍。且三南軍卒,不日當到,亦以此意諭之。上曰,此言不可高聲大唱,以播於衆,指何以繼支語也。職牒之事,中朝亦行之,當預爲職牒及事目,先爲曉諭,隨功多少,卽爲出給,可也。李之恒曰,雖府院君,亦不惜之,如何?敬輿曰,各衙門軍官,缺自衛之兵,而壯健者皆屬,請專屬體府,以爲備缺西路募兵之日,各衙門軍官,或自募缺。上曰,姑待之,渠若要我出見,則其意缺然後,則當有一戰而已。
金尙憲·崔來吉請對。上曰,國事至此,尙復何言?來吉曰,無復可達。尙憲曰,到此地頭,萬事不須言,第未知目前之事,何以處之耶。今日之勢,惟當以和却敵也。然自古無不戰定和之理,而賊心又無厭,何用不備戰具,而只恃和事耶?守城分排及諸道勤兵聚會缺,姑爲羈縻則,可也。賊之多寡,實不能知,一向請和,不爲缺。尙憲曰,殿下使臣之日,久矣。臣本迂儒,素無謀策,所謂必示戰形而後,和事可固者,其計如何?上曰,是則是矣。將士無可堪之人,奈何?尙憲曰,勿謂無人,今人卽古人,豈無可用之人,卒徒之中,亦豈無可合中軍之人乎?必自我示戰形,然後敵可戢,一邊招諸路勤王兵,使之入衛。上曰,其言甚當矣。尙憲曰,守城之卒,亦各有忠義之心,缺均施賞典,益鼓其氣。上曰,予缺國事至此,深恐自上終誤於和字也。缺胡差云,未知其定奪如何,而第念自我加一層,則彼亦缺固知其終不成也。急令備戰具。上曰,緣我無狀,使卿有此事,奈何?尙憲曰,群下之罪也。前日之事,言之無及,請自今急備戰具,使賊有所畏而先乞和。來吉曰,如臣孱劣,亦足以當一堞,諸道勤王兵雖至,無糧不守,若或一敗,則更無以爲形,請分兵利峴等處,爲防禦之計。退出。
缺上曰,閑散武士輩,在何處耶?瑬曰,雜處閭閻,不能詳知,今之武士,無不有屬處矣。上曰,自募事書榜,令軍官持往各堞,缺。瑬曰,已爲掛榜矣。諸色軍兵,雖有城堞,賊勢時未甚急,缺暇乎?上曰,我國之人甚無實,不足缺竝爲收入,深用鬱缺,此事不足以激士氣,姑待今番處決後,送缺可也。鳴吉曰,今日之事不成,則彼賊或十餘各隊,或二十缺各處云,急縱兵擊其一處,如何?瑬曰,彼賊分力處多,而其兵缺〈數小〉故如是分屯,請募壯士,趁今夜擊之。上曰,然則可以速抄壯士也。鳴吉曰,有金淵者,最是壯士。瑬曰,南門軍中,一當百者十餘人,皆小臣軍官,此輩可以任此事也。上曰,使渠爲將,各率砲手或五六或七八往擊,可也。缺金瑬請閉闕門。上曰,何必閉之?瑞鳳曰,有報變砲,故閉之矣。仍曰,臣以朝者定奪之意,言於彼賊,則更加一層,要出世子。臣謂前後文書,未嘗稱世子,而今缺〈更〉爲此言,何耶云云。言未畢,上搖手止之曰,勿復說,不欲聞也。缺〈藎國曰〉,名分上,則渠不計之矣。其言曰,以國王之子,見皇帝缺。瑞鳳曰,渠頗知高麗時事而問答缺燼餘
上在南漢山城。
望月臺外力戰,射殺奴賊六名,馬四匹弓矢,箇箇無數取來云云。內下日記
李曙請對,缺京畿軍兵排堞,甚迂闊。缺上曰,自何門出兵乎?曰,出自北門矣。昨聞忠淸兵使李義培,率軍上來,再送人不得達。體府欲得壯士,往爲分付,臣選嶺東砲手十二名送之矣。朝出二十八人,逢賊大戰,頗有所獲。一人貪功,爲斬級而遇害,一人見失,今夜還來矣。上曰,胡兵分明死者,幾何?曙曰,一處四名見殺,一處六名見殺矣。且我軍見賊,少無怖缺上曰,壯哉。當賞幾何?曰,其中中賊而缺自上當出御將缺自彼通于各路矣。上曰,缺以爲中者,當加賞,雖不得獲中者,亦當差缺景曾曰,似聞其賊,甚爲零星云,縱兵擊之,如何?曙曰,用缺里之地,無一處間斷其賊甚多矣豈有零星之理乎?上曰,卿惑矣。豈無一處間斷?曙曰,不得已則當分路出擊,而外兵不來,則雖斷復續,無益於事,而徒斃我軍,豈不惜哉?上曰,諸道兵使中,能奮不顧身,而赴難者誰歟?曙曰,人心難可預度。閔廷鷹之子,深以爲憤,〈每〉欲挺身出戰,而臣姑不許出,以待徐徐矣。閔栐,年少有志之人,可仗也。李義培,雖無將才,頗得軍心,缺上曰,渠輩其知予入此城乎?曙曰,小臣軍官,自外來言,外方皆知大駕入城矣。忠淸兵使,昨日雖未缺〈達,今日〉或可入來。江原道軍兵,至今無聲息,極可怪也。上曰,缺得達乎?曙曰,出身中募得壯士,頒布各將缺賊之後,列處燃火依舊乎?曰,依舊而小臣所守,缺最爲多聚,蓋欲絶本郡及漢陽之路也。上曰,今日亦缺如何?曙曰,食後當觀勢爲之,而恐有失軍之患,昨日應募者,亦甚多而不爲出送矣。世子曰,閑良則給料如何?曙曰,缺臣今日出城中所備軍器,送于具宏處矣。景曾曰,銀子當給幾何?以不爲斬級者只給十兩,從征者給一二兩,其中或有願得職牒者,給之。上曰,從征者給二兩,有獲者給二十兩。
金藎國請對,啓曰,臣忝在備局,以爲捕得零星之賊,無益於却敵之大計,利峴爲賊所據,此爲南方通路處,臣意若奪據利峴,則缺〈三〉南之路自通,而渠無着足之處,是實扼其喉也。缺應之擧,然後外兵,可以有恃而進,臣以缺出城卒四百人爲難缺上曰,善招缺好矣,而但分兵則恐城內虛疎也。上曰,利峴·長谷遠近如何,由山脊而可相通乎?若是缺處,則眞是要害也。
趙壽益入來,曾望見昨日合戰,以其所見詳達。上問,所中之賊,分明墮馬乎?壽益曰,然矣。白晝對敵,略無畏色,眞壯士也。軍情則以爲官爵,不足望也,然不可不施賞典也。上曰,方爲論賞耳。聞李曙之言,則當賞者幾至七八十人云。此來銀子甚少,不可重給,何以爲之?壽益曰,某兵中殺賊者五人云,則給五級之賞,使渠輩自分之,某兵中殺賊者六人云,則給六級之賞,使渠輩自分之,如何?領將則出身云,給爵似好矣。瑬曰,渠雖無斬獲,旣以領將出去,給爵無妨,已令主張査報,依缺〈所報〉施行,何如?上曰,無財力,不可多賞,賞微則不足以勸士,何以爲之?瑬曰,殺賊者給十兩,從征者給一兩。上曰,一兩缺朴潢曰,小臣之意,不能殺賊者,不必給也。昨見軍情,則自募者甚多,雖不給賞,不患無募者矣。上謂瑬曰,卿亦聞戶判之言乎?對曰,臣亦聞之。眞所謂扼其吭也。形勢極好,而但臣之所慮者,若欲奪據,則所送軍卒,少不下四百名,而必須擇精銳之人,不但城中之事,似爲虛疎,賊若以大兵缺據,則缺之患,亦甚可慮。臣意湖西軍兵,今明當到,諸道軍兵,亦必鱗次入來,待外勢稍振,而徐爲之計,亦未晩也。聖求曰,不然。小小屯賊,可以縱兵急擊,使賊不敢肆也。安可專事守城而已乎?瑬進前密啓。承旨史官亦不得聞。聖求曰,臣意以爲,銀兩賞給事,計兩分紛,似爲瑣細,只定級價,而都封五十兩,或百餘兩,分送各將官,使之缺會減似便。送于厥將,則自當量功勞而給之,缺雖可明知,必其將官,問于同往諸卒缺潢曰,旣無獻馘,不須缺。聖求曰,缺旣承招討使之命,當缺臣兄同事矣。未有朝廷事目,敢請。上曰,缺小小零賊,擊排而前進。器成曰,若騎馬則可以如此,而缺〈旣無騎〉馬,勢當於月黑後,乘暗前進矣。且無與共事者,司僕寺正權澺,從事官啓下,率往如何?上曰,欲俟月黑,則定於何時出去耶?當往幾里而路通乎?器成曰,若出二十里,則可以登山得達矣。瑬曰,城中出入之人,亦不可不謹其出納也。藎國曰,本城形勢,臣時未及見,今日當欲往見耳。此雖非臣職,旣忝備局,不可不一番歷略也。上曰,依爲之。景曾曰,沈器成請令速去,如何?上曰,速爲出往,通此急報,可也。器成曰,臣將出往矣。別無可敎之事乎?上曰,予有何言?但事至罔極,速爲來援之意,諭之,可也。潢曰,江原道軍兵頗精,砲手亦多,而不日當來,速爲領率,聲勢相倚,則豈偶然哉?且鄕兵亦必有奮起者,諸道軍兵上來者,罔晝夜收聚,可也。檢察使二員,俱入江都,而尙無聲息,缺不用命者,雖守令亦可先斬後聞耶?上曰,出去缺〈依〉此爲事目,可也。潢曰,援兵亦當至矣。今日行賞勸勵,缺一向退保,終有何爲?瑬曰,請行城隍祭缺上問景曾曰,器成,可以得達乎?對曰,器成其步如飛,缺上曰,兩班,何能步如飛?缺
崔惠吉請對,啓曰,小臣缺雖頗險阻,猶有可緣處。且故郡在其面,食穀尙多,賊必專力於此,而軍士分排甚虛疎,且只排砲手,全無射手。臣以此意,言於大將,則答以軍數不及云。士大夫奴子,覓給軍器,使之同守,如何?景曾曰,士大夫奴子分排事,協守使自可任意爲之,何用至於請對乎?惠吉曰,激勵將士爲急,昨日戰士,分輕重施賞,何如?缺〈上不答〉。退出。
林墰請對,缺將士之意,皆欲下去一戰,請抄御營缺具仁垕·李廓定將出擊,則似好矣。南擊臺外最爲缺〈平夷〉,伊賊陣其近處,而使一枝兵擧旄,若將向南門者然,其意似在南擊臺耳。臣欲穿坑爲陷,鋪稜鐵於城下,而陷坑則地凍難穿。李曙言以釘穿之則爲好云。若得炭三四石,可以作釘,而得炭不易矣。林墰曰,小臣所守處,路雖少平,然二騎之外,不得竝進,且有坑塹,似難馳突。因歷擧形勢,以手畫地爲樣而白之。且曰,昨日缺〈則〉有必犯之形,軍兵及將官,曠日持久,而少無解怠。上曰,予有何言,但事至罔極,速爲見形止而去,此甚可疑也。缺上曰,仁垕之軍,爲捕賊而出乎?欲爲疑兵而出乎?墰曰,軍卒自請出戰,故仁垕亦出出戰之計矣。臣則以爲,不可輕易處之,而仁垕切欲出往征之耳。
以吏曹賞職事,景曾啓曰,有實職者,陞拜高職後,卽爲遞易,作闕則竝其本職而失之,以新陞職爲實,而本職則以兼越下批,如何?上曰,依爲之。
墰不知缺〈昨日〉已爲宣諭,請示賞典之意。上曰,已令承旨頒布缺不見承旨云矣。
上招昨日宣諭承旨缺
缺卿往見合戰形勢乎?曙曰,東南合戰則缺親往見之,越邊大山,賊兵多聚,臣與具宏,議出兵三四缺〈十名〉,鱗出百餘名,使之進戰。仍以手畫地,陳其形勢曰,有砲手〈一〉人追賊,以石投賊,賊舍馬而遁,遂奪其馬而來矣。因陳我軍解圍突陣之狀曰,軍兵奮勇,不可當也。奪馬來入之後,旋卽還出,終始力戰,此人則不可不重賞也。上曰,壯哉,當重賞之。曙曰,小臣軍官李光春,實主砲樓之事,而出去未還矣。缺上曰,卿可分付也。世子曰,挾贊砲手等,聞有出戰之令,亦莫不踊躍爭赴云矣。曙曰,賊兵若大來,則合戰之時,其數必多,而不滿七十餘騎,其數不多,蓋可想矣。上招楊州牧使沈器成曰,何時出往乎?對曰,出去之人,爲賊所阻,比比還來,臣亦不能自定矣。缺夜出晝伏,何望其無故得達耶?設或得達,不成貌樣,有若奔竄之人,招集軍兵,恐不易也。上曰,不可如是也。當今急務,惟在迎見勤王兵之上來者,使之出於南路,與之來援也。如見上來人,細陳賊之形勢爲可。景曾曰,據陣利峴,以通南路,最爲急也。上曰,某路中若得通則幸矣。器成曰,步往重繭,全無貌樣,恐無以行號令也。上曰,江都消息,絶不得聞,某條通諭,使之愼守爲可。器成曰,小逕缺〈臣當〉某條通之。景曾曰,江都則似不危矣。上曰,往彼缺豈不危乎?謂器成曰,江都則送人通之缺後往則明日可達也。缺
李植·洪柱一·李時楳請對。植啓曰,自上數爲巡城,而臣病不能從,今有所懷請達焉。臣爲承旨時,以築城不高,曾已啓達矣。賊若爲橋而上,則甚易登也。自丙砲射亦不易也。但形勢危峻,使賊若上岸而進,則砲射似便矣。若由平地,蟻附一處,則難可射也。諸將等亦未及思矣。巡城時詳問形勢,截到此等形便處如何?上曰,更指陳形勢。植以手指畫缺今雖地凍,令士大夫奴子及排歇處軍人,聚名以待,之也。賊若犯城,則游軍旣不足,堞卒亦不得捨信地而救他處,豈不可慮之甚乎?諸不緊處軍人,別爲團聚一處,爲游軍,似當矣。且使賊若蟻附於門樓,或破門而入,或衝火而入之,則亦甚可慮。若缺防患,則必鑿門底埋火炮,而諸將悠泛度日,置之尋常,誠可憂悶。且城中消息,無緣通外,是最可悶也。洪振道進曰,陽智軍士來言,陽智以下人民,皆恃和議,尙爲不動云,甚可慮也。請急將絶和之意,通諭如何?植曰,縱出騎兵五十餘名,亦可衝突賊陣,且今城中之馬,飢立數日矣。皆將居食,與其等缺〈棄,無〉寧定將帥給此馬,爲游兵出擊,則外路不通,而朝廷以守堞虛疎爲慮,竝馬隊而不放,至於朝廷中有勇力者,亦且束手而無所缺〈爲,是猶〉棄本幹而用枝葉也。備局論議,一向悠泛,伏願斷自聖衷,速爲之計。柱一曰,近來,砲手等殺獲頗多,城中人心,倍爲激勸,誠幸也。然以此難成大事,必穿一邊通命脈,使接兵得以前進,然後恢復可圖也。時楳曰,機不可失也。若失此時,人心一解,則大事難成。上曰,以守堞之虛疎,故不得分力矣。柱一曰,大將軍發甚多,何患無軍?時楳曰,士氣一激,以五六而當二十餘賊,此時何可失也?柱一曰,缺精兵,士夫奴子亦可守也。請抄馬軍官缺若至於三十名之外,則缺使之自募,則豈無願往之人乎?缺上曰,渠若願出,則使之出戰,未爲不可,但恐其不缺〈得出也〉。植曰,都元帥處,亦未送人。宣傳官中,有成俊洽者最壯也,使之出去,宜當。柱一曰,有許檍者,亦壯士也。振道曰,若壯士則白晝出去,亦可得達。景曾曰,聞僧人輩出去之時,亦逢賊不虜矣。上曰,然則募送僧人,可也。植曰,雖出十許人,亦可突擊出往也。振道曰,有人自京來,逢賊五六名於中道,以大杖擊之而得達矣。上曰,京中消息,如何?振道曰,京中則晏然云矣。上曰,留都大將安在缺賊雖據城,勢必孤弱矣。想京中之路?不至甚阻絶也。景曾曰,何獨京路,外路亦未必阻絶,而不能探知,故號令不得通也。柱一曰,被擄走回女,再昨入來言,賊夜睡之時,有同死人,倘使夜擊,渠亦足當云矣。時楳曰,此賊不足畏也。植曰,三四十缺〈軍卒〉有何損益,而不爲出擊乎?上曰,其言然矣。兵判招來。上使李植陳其計於兵判之前。聖求曰,與其無所爲而空坐,不如擊之爲便。今番新出身人,除赴防,使之出戰,則似好矣。植之言,似爲有理也。但晝擊則我馬不敵彼馬,似不可當也。夜則可以擊之,請出而議之,使沈器成試之,如何?上曰,擇一等壯士出送,可也。聖求曰,遊軍甚尠,壯士則一人甚缺〈關〉使沈器成,抄各寺下人有馬才者,出試,如何?植曰,畿伯亦欲出去矣。上曰,畿伯果欲出乎?聖求曰,必發憤之言也。年老無才,何可任此事?上曰,若欲排陣,當用幾人。京路似疎,可先開也。聖求曰,西門外故郡之路,可先試也。上曰,和親旣誤人矣。方來之人,誰肯上來?時楳曰,事〈之〉所以誤者,和字之害也。聖求曰,勤王兵若已上來,則豈可不爲馳報,而經先退去乎?上曰,勤王兵何間上來耶?聖求曰,聚集之間,勢必遲延,數日前似當上來缺植曰,元帥處,何不送人耶?缺天時效順,軍卒用命,缺捕賊,則士氣益倍,漸次加出,以擊大陣缺時楳曰,摘奸缺〈若〉頻軍士等晝亦不得休息,頗以爲苦矣。上曰,晝則不爲摘奸矣。聖求曰,此亦不知之言也。軍兵足指凍裂,躑躅不得睡,非緣摘奸而不睡也。上曰,出送軍人,諭以還入則論賞之意,可也。江都之奇,亦不得聞,深用鬱鬱。聖求曰,六日之前,賊兵尙不到路梁以西云。若一路得開,則諸路次次可通矣。柱一曰,近來,月已黑矣。意外之變,甚可慮也。城外埋伏事,預爲擧行,如何?植曰,伊賊已知製造雲梯,甚可畏也。時楳曰,預戒軍士,使勿出㤼,然後可辨偶人與眞人矣。植曰,缺〈潼關〉陷城時,馬亦踰入云矣。上曰,寧有此理?植曰,必其城不高,故如此矣。時楳曰,各門鎖鑰,必稟大內而開閉,恐以此而誤軍機也。上曰,已令變通矣。上曰,注書出去,招朴潢以來。時楳曰,廟堂失其體貌,紛紜不定,軍情皆願得金尙憲而鎭之矣。景曾曰,已爲啓下耳。時楳曰,尙憲足能以靜制動,伏願自上,一聽其策,而勿爲他議所動,如何?景曾進前密啓。上曰,委寄諸重臣與大將,而凡事不能成貌樣,何以如此?景曾曰,渠輩亦豈不欲盡心哉?事出倉卒,器械未備,心神驚散,不暇周旋矣。外人皆言此賊强悍,不及缺〈倭人〉,若使如高彦伯·韓明璉者在,不難突陳,而未聞有一人擔當者。蓋秩高之人,培養自尊,而年亦已老,筋力未及故然也。
朴潢入來。上曰,人言軍士等,晝亦不得睡云,然乎?潢曰,巡飭者甚多,故不得安也。上曰,無乃巡飭無節乎?且地形平易處,形勢可畏。聞伊賊方造雲梯云,應變之事,不可忽也。聚石幾何耶?潢曰,軍卒零星,力不能多聚矣。上曰,堅處則不可不多聚也。定送軍官及缺〈本官〉下人,十分着實爲之。潢曰,請令體府從事一人,專掌其事。缺北邊亦有緊處云矣。潢曰,何處不緊?缺自募出征。缺
缺〈李厚源〉鄭雷卿請對。厚源曰,小臣掌南擊臺與南門矣。前已啓達添兵,目今缺似爲不小,而京畿鄕兵,實不足用,自南至東,所備最踈,西北則地形絶險,雖無防備,賊難飛入,請以訓局砲手,推移換排,如何?上曰,旣已分軍,今難遷動。雷卿曰,小臣與厚源,同守一處矣。受敵之處,莫如南擊臺與東門,而守備最踈。且旣有砲樓,則當置大火器,而曾不預備,今難猝辦,則衝突之患,近在朝夕。臣意西北,最爲不緊,若使元軍,齊效移易,則彼必有辭矣。除出若干,與之相換,有何妨乎?上曰,大將安往,而爾等來言乎?朝見李曙,則以爲無虞,而爾等之言相反,何耶?且朝者業已加送砲手,未及往乎?雷卿曰,砲手雖來,其數甚少。若欲堅守一樓,當不下四百名矣。且今番分軍,極爲誤處,甚可慮也。上曰,當初分軍,何以如是耶?不問於李曙而分之者,亦何故耶?潢曰,今日換易,亦何妨乎?厚源曰,雖不多得,請加他,畿軍七十名·都監軍三十名,如何?潢曰,此則決難從也。上曰,其處最緊,故如是言之耳。厚源曰,臣之信地,比他處最廣且緊,不可不變通也。雷卿曰,昨日分醬,僅給一合,而亦未遍賜。若加得八斗,則可以均分矣。上曰,何不於昨日卽言耶?厚源曰,分給之時,方合戰戒嚴,故不及達矣。上曰,除煩說話,今日更爲遍給,可也。且軍情如何?雷卿曰,最可恃者,軍情也。上曰,士夫所聞處,雖有怨心,豈敢發口?必密察然後,其情可知也。雷卿曰,有一事可以易知者,當初六十餘騎之出戰也。李曙固令勿出,而爭先出戰,於此,可知其欲戰之心也。厚源曰,人和·地利,千萬無疑矣。潢曰,城險如此,故人心不動,此可缺〈喜〉也。雷卿曰,今日戰死者四人,而有砲手梁勝龍者,最爲忠缺挑戰,而賊二十餘騎,猝至圍之。勝龍跳出缺後軍所襲,亂斫而死,缺萬無生道,其餘中箭缺以示感動之擧,如何?賊之被殺者,亦二缺上曰,豈至如許之多乎?雷卿曰,此則定非虛張也。潢曰,侍衛之事,最爲虛踈,李曙所率別武士十餘人,使之侍衛,如何?上意非以侍衛爲虛也,欲得抗戰人耳。雷卿曰,比見軍情,皆欲大擧出戰,此則決不可爲也。小小屯賊,頻頻抄擊,則渠必團聚,道路可通,因以待接兵之來,可也。觀其馳突之狀,雖以孤軍可當也。上曰,軍情雖如是言之,亦豈可輕易爲之乎?雷卿曰,稜鐵,最爲禦賊之良具。當其馳進也。一馬顚仆而墮之後,及缺〈其回也〉,諸馬皆蹇矣。上曰,然乎?厚源曰,固守城內而外援隨〈至,則〉軍情自當百倍。此城形勢,已成貌樣,伏願堅定聖志,勿爲動撓。且觀賊數甚少分明,以一軍回轉,而芻人之狀,亦爲明白,缺以助其勢矣。不然則今日之戰,豈不大張缺入此城,實胡自亡之秋也。上曰,自今當一缺〈意〉爲之,但聞四人見斃云,可爲驚慘。厚源曰,今番將士,請令該曹論賞。上曰,論賞亦可爲之,死者屍身,不可不斂葬,其屍可得乎?雷卿曰,屍則在見殺處矣。奪馬之事,不至甚壯,而見一人逐賊奪騎而來,軍情無不踊躍矣。上曰,然乎?缺〈願見〉賊頭也。厚源曰,分軍之事,何以爲之?上曰,當初旣不善處,何以爲之?換砲手,當幾人耶?雷卿曰,若得百名,則雖不足,猶可爲也。
沈悅請對。上曰,國事至此,卿有何謀策耶?悅歔欷曰,小臣近以胸脅之痛,一不得入侍,而事機已急,欲達所懷而來矣。此城形勢,極爲險阻,而東南之間,有一高峯,俯瞰城中,賊兵必欲由此缺〈犯〉城,四門之中,此最緊地,不可不別爲添兵也。此賊自前攻缺本國牛馬人物爲前鋒,使我人虛發矢丸,然缺且東南門之間,必多缺有罔極之變缺率奴,雖給皮穀,亦可舂食,軍士則不可給皮穀,缺〈住〉此孤城,事勢危迫,募得此地壯士,急由山路,下諭江原監司,潛師夜行,則可以得達。都元帥及下三道監兵使等處,亦命取路水上,勿由直路,免爲賊兵遮絶,如何?城堞軍士,長立晝夜,目不交睫,今已五日,所噉又不得充腸,幾何其不爲自盡也?臣意令百官晝守,軍士夜守,〈可〉也。且使老病百官,晝夜守城,亦非長久之道也。上招戶判曰,沈悅言,百官之料,當以皮穀給之云矣。藎國曰,百官之料,一日以二七合磨鍊,而半則以米,半則以皮穀缺所達皆已陳之芻狗,而入城之後,初見君父,故敢達所懷耳。藎國曰,扈從之官,不關於守城者,皆稱扈從。此輩固不可使之飢也,繼料亦極難矣。悅曰,下道糧餉,速爲收入,如何?上曰,何以收入耶?悅曰,胡郡之賊,甚爲零星,豆尾之山,形勢缺〈甚高險〉夜縱勇士,擊其屯賊,輸致于山上,次次運入,則有何難乎?上謂戶判曰,此言如何?藎國曰,其言甚難行,臣所以請據利峴者,蓋爲此也。崔來吉請對曰,如是空坐,將何爲乎?孤城受圍,糧餉已竭,利峴之據,不可失也。上曰,利峴之路,何以得據乎?來吉曰,某條據之,可也。安能鬱鬱坐此乎?悅曰,運糧運兵,必由上游形勢,然後可以得達矣。來吉曰,軍糧實不知當支幾月矣。目今芻草已絶,馬將盡斃,將何復爲乎?藎國曰,聞人多有賣馬者云,以後日給價,成帖以給,取其馬殺以餉士,如何?悅曰,收城中得釜鼎,置於堞上,每値寒朝,則計軍數以一升粥饋二名軍,如何?上曰,此則勢不可爲也。來吉曰,安有如此可悶事乎?賊若添兵,則何以爲之耶?悅曰,臣之所憂者,東南隅也。大將駐彼,想不虛踈,然南臺越峯,俯瞰城中,被缺藏於彼云,深恐驅此爲先鋒而進迫也。缺上曰,以精易粗,人情必不悅。缺御營軍·都監軍,皆排歇處,故人言如此。厚源曰,西北雖云險阻,故郡往來之賊,亦爲甚多,不無侵犯之患。故已選自募軍,爲防備之具,亦不可輕換至此也。藎國曰,大事機有三,糧盡也·矢竭也·兵疲也。彼所以如許者,欲我之有三患也。今以小小軍兵,晝夜不息,貪目前之小利,虛發旣多,則將來大軍,無以防禦。故守城之法,以專守城內爲貴,不爲出戰矣。潢曰,其言甚是也。景曾曰,今見元斗杓書啓,應賞人等,將官則欲得准職告身,閑良則願得守門將·部將等帖,賤人願得兼司僕羽林缺誇躍之地,而銀子則不願受之云矣。且見一賊,而衆砲猝發,雖或中賊,不知某人所中云,此語似然也。私奴則欲爲免賤云,而免賤則其事太重。上曰,免賤則太重。良人除禁軍,領將除職,公私賤給銀,可也。景曾曰,良人京砲手,無不缺〈願爲禁〉軍者矣。上曰,送銀於將帥,使之參酌分給。景曾曰,嶺南軍兵,皆願得內禁司僕帖矣。上曰,然則私賤,何以償之?潢曰,良人以職牒賞之,則銀子有餘,公私賤則各給五兩銀,如何?上曰,賞格事,趁今日爲之。先鋒力戰者,一體施賞,從缺者當有差等。已得職牒者,次次陞職,如內禁衛則除缺〈守門長〉,守門將則陞主簿,可也。藎國曰,沈悅欲輸頭尾之穀,其慮得計,然古人則一邊合戰,而一邊運糧矣。今我國則軍勢甚弱,難可運糧也。設使出送,運卒一人,不過負米六七斗,而若逢要擊,則竝其軍而失之,豈不甚惜乎?且聞宣傳官自忠州來言,利川之民亦聞和議而不動云,甚爲可慮。不可不急速曉諭也。上謂景曾曰,京砲手則給銀,領將則除職,可也。出外磨鍊。燼餘
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
下諭于都元帥金自點,副元帥申景瑗曰,南漢被圍,今已七日,缺〈予在〉孤城危迫,已到十分地頭。聞卿已領大軍,缺以救君父之急,且道路缺
下諭于公淸監司鄭世規,缺全羅監司李時昉·兵使金俊龍,慶尙監司□□□·左兵使許完·右兵使閔栐等曰,賊兵危逼南漢,今已七日,君臣上下,寄在孤城,危若一髮,汲汲之勢,卿可想也。卽聞西北諸將,亦皆領兵,已到畿甸云。卿其星夜馳赴,前後合擊,期於勦滅,以救君父之急。且今送諸處有旨,或不無遲滯之患,卿甚急急傳送。
獻官金尙憲啓辭,凡祭享犧牲,皆當用牡,而昨日城隍祈告祭犧牲,缺進排。若使改備,則事勢未易,日又昏暮,祝文已塡,不得已以所進排者仍用,殊爲未安。當該進排官吏,待事定後推治,何如?傳曰,允。
下諭于江都檢察使金慶徵曰,賊兵屯圍十日,城中累發精砲,四面勦滅,所獲雖多,而尙無退兵之期。本島防備,不容少忽,下三道舟師,急徵集,一邊藏治戰船以待。且三江氷解,則事多可慮,凡事卿其與留守,相議善處。且諸道監兵使處,募死〈士〉事通諭,急急赴援事,已爲下諭,其能得達耶?在此孤城,日望援兵之至,星火傳諭,以救君父之急。
兵批,梁承龍爲訓鍊院主簿,金福龍爲守門將。
都體府啓曰,去夜巡邏,捉荒唐一人,問其根着,則城堞把守廣州抄軍也。以妻子推尋事,逃亡爲言,此時守堞軍卒,離了信地,逃亡設計缺過甚。梟示軍中,以爲懲戒之地,何如?缺
巳時,李景稷回自奴陣,上引見。入侍,假注書李晳,記事官兪㯙。李景稷曰,馬胡則在他處,鄭命壽與他胡一人進來。使具宏軍官解書者問之,則曰,非我爲非,爾國自爲非也。當初朴仁範之歸也。言之缺及十二月二十五日送使矣。不爲及期而送之,雖送朴,而此則例送之使也。以此不得已深入,許多軍馬,凍餒備至,而爾國不爲顧見,前日大臣所傳之言,亦不回報,今若不許,則我亦無奈何也。再明間,汗率大軍,當到松京,爾國若不顧見,則我豈惜爾民也哉?且命守曰,我則朝鮮人也。頭雖剃髮,心則朝鮮,雖欲近前相言,而馬胡必疑其密語,故不能也云云,缺〈此虜〉曾前少無遜辭,今乃如是,甚可兇也。缺責而送之,可也。缺尙今不來,甚可駭也。李景稷曰,守堞之軍,雖給衣服,而不可盡給,使本缺〈府釀〉酒,而亦無異於投醪,臣意則欲以漿水,溫給諸軍,而亦患無器也。上曰,諸寺中多有佛器云,何不取用乎?李景稷曰,臣與李聖求相議,則今年勢難藏氷,以其空石,散給軍卒,似可矣。上曰,休爲他說話。速出往見差胡,結末而送之。
朝,命招羅萬甲曰,爾句管糧餉矣。當支幾日耶?對曰,京畿各官軍兵,不及持糧驪州·楊州等官軍兵,自今日給料矣。然糧儲則頗多,雖多缺〈用足支〉六十日,節用則可支七十日矣。臣言於戶判,馬太則一日給一升,百官奴子,則以皮穀給之。目今見糧一萬四千三百餘石,足以支過,而所窘者芻草也。上曰,糧餉如此,誠非偶然,一日缺〈放料〉通計,幾何?曰,未及詳知。蓋初定五日給料之規,今二日而未盡給,畢給之後,方可知數矣。醬亦二百二十餘甕,而前後用下者,僅十五六甕矣。上曰,空石聚而勿散,則爲助不少矣。萬甲曰,今日自體府,亦上一千葉矣。上曰,爾所掌之任,缺謹愼爲之。萬甲曰,甲士倉穀,野也缺足以運來。江原道缺小臣等受任前,放糧之數,缺萬二千餘名矣。上曰,萬卒二月半缺景曾曰,一萬石爲五十日糧矣。上曰,皮穀幾何?萬甲曰,皮穀,分給百官,百官皆以爲便。後巡則當以赤豆,通數分料,又後巡則當以彔豆,通計分料。大槪糧餉,則五十日之內,無可憂者,勿以爲慮焉。醬之餘存者,亦二百餘甕矣。上曰,一甕容入一石耶?對曰,前日釀酒時,缺〈五〉甕釀七石米。以此見之,一甕之醬,必餘一石矣。且通路之缺〈事〉不可不急,等待援兵,恐失機會。今日,具宏軍所殺賊,亦甚多矣。景曾曰,今日之獲,實丁卯以後所未有之功也。萬甲曰,今日,聞賊多造器械云,甚可慮也。上曰,此言似虛矣。萬甲曰,新羅末世,四面見侵,而綿綿支過者,蓋無他策,戰亡者贈職,爵其子孫,故能使人忘死。今可擧此盛典也。上曰,體府多事,不能擧行,兵房承旨,次知擧行。
已而南門外捷報至。上曰,壯哉。萬甲曰,軍情倍激者,以主上在此也。勇缺〈氣〉如此,何事不可成?聞賊之用兵,必置後援云,使我兵亦效爲之,如何?上曰,人心極可嘉矣。目見同類被殺,而冒刃前進,此豈偶然哉?萬甲曰,廣州軍兵等,以其父母妻子,盡爲被擄,故無不灑泣,思欲復讎者,此輩可以募送也。聞將帥輩,以自募者爲欲缺不送,故軍心頗忿激矣。上歎曰,都元帥所率御營軍,亦五千,此非小軍,而置之無用之地,可勝痛哉?謂承旨曰,爾其出去,死兵恤典事,明査處之。且聞寺內有僧云,命僧瘞之,使立牌子,以待其子孫族黨之尋尸,可也。若或傳遞送葬,則其爲憾恨,如何?死者特給實僉知帖,以給其同類,他日子孫錄用時,以此當爲蔭。此事予與承旨共之矣。萬甲曰,私奴則免賤爲重賞,初番則只免賤,再番則給官職,如何?上爲承旨曰,赴戰之卒,欲爲饋酒,而不能覓酒,甚缺令本官釀酒,可也。罷出。
北城督戰御史尹集請對曰,缺
缺前萬戶李成翼力戰,缺御史在北城矣。當初北城,皆缺衆,不勝伎癢。再昨出戰,殺獲頗多,故益願缺下去。臣與元斗杓,親自挽留,則軍兵皆怨曰,出戰則可以成功,而空使排堞,坐視凍死者,抑何意耶?其情可以知之耶。晝則使睡,夜則候望,而累日候望,精力已疲,雖加嚴勅,有若死人,賊若猝犯,事無可爲。急發游兵,此正其時,而論議掣肘,尙不出兵。言於體府,亦不如意。臣之所望,只在聖斷。再昨之戰,臣實詳見,士氣百倍,萬無不勝之理矣。上曰,爾之所掌,乃御營哨耶渠等雖慷慨欲戰,亦不可輕易爲之也。集曰,使各衙門大將,除出軍兵,使之出戰則,似好矣。上曰,各門皆已除出軍兵出戰矣。雖然當詳細候望而出戰,可也。不爲候望,而輕易出戰,脫有不幸,大誤事機矣。集曰,賊方馳進時,雖鐵騎如飛,而一聞砲聲,奮遁不及,以此見之,則〈火〉攻甚好矣。上招戶曹判書金藎國曰,昨與再昨,三處出戰軍兵,已給銀兩,而尙未犒饋,誠爲埋沒。今欲犒饋,庶可爲之耶?藎國曰,牛馬則可以得之,而酒未及熟矣。上曰,些少之酒,亦不可得耶?藎國曰,再昨始釀,恐未及熟也。當出往見之。且軍兵之來到闕門者,可以饋之,衆軍則不可遍饋也。牛馬肉則雖遍饋,亦有得路矣。上見南擊臺缺生還矣。饋酒事當待熟爲之乎?景曾曰,酒雖熟,不可遍及,自上招見出戰士而饋之,如何?上曰,欲只饋自募出戰者矣。藎國曰,自募者亦難盡饋矣。
以摠戎使狀啓,上親示承旨曰,爾其觀之。景曾曰,當初以此屬爲必死,已有褒奬之敎矣。今旣生還,則當別有褒賞之事,何以爲之?藎國曰,壬辰之難,亦設軍功廳矣。體府多事,不能專一擧行,請依此法,別立軍功廳,如何?景曾曰,此法甚好。令李敬輿吏曹參議·鄭基廣兵曹參議,專掌其事,名以軍功廳堂上,如何?上曰,其法甚好。李敬輿·鄭基廣等招之。上謂藎國曰,羅萬甲言,軍糧缺皮雜穀僅萬餘石矣。缺戰人輩,無主掌行賞者,缺軍功廳,爾其次知,卽爲擧行,酬功報勞,缺冒受無落漏,着實爲之。敬輿曰,吏兵曹之職,除授一事而已。免役免賤給銀等事,亦爲次知乎?上曰,銀則言于戶曹,受來分給,可也。上謂景曾曰,昨日黑衣者,砲殺紅甲之賊,最爲分明云,此人則知之甚易,其令招來,依斬級例,論賞,可也。基廣曰,渠輩中亦未詳知,相爲爭功云矣。
許啓請對。
敬輿曰,最悶者軍兵凍餒事也。藎國曰,伊賊或十五爲群,或二十爲群,頻到城下,必欲使城內人,疲於防備,不得休息。敬輿曰,朝士中或有身外所着缺送于軍士處,如何?基廣曰,此則昨日已爲擧行矣。
林堜請對,啓曰,小臣以督戰御史,往城上見軍情,少無懈怠,實前古不易得之事也。若非聖德,何以致此?臣意竊以軍情,雖欲出戰,若或敗衄,則甚危事也。李曙·申景禛缺於事理,密敎此兩人,使於險阻處,誘引賊兵而討之,則可也。不可以大衆成群下戰也。昨日臣在南門,見具宏放送精砲,誘賊斬獲,至於二十餘騎,而旋軍之時,賊兵留後,殺害我軍三人,甚可惜也。上曰,御史等雖是空言,當慰諭軍兵,使之知感,可也。軍士等無炊飯釜鼎,是可悶也。堜曰,臣當缺釜鼎,而不聽臣言。不爲早處,悔之無及矣。城內亦不無釜鼎,而使之募納,使軍兵得喫熱湯,如何?上謂景曾曰,鄭鳳壽,何處去乎?景曾曰,渠以病未得侍衛,故不及來矣。上曰,鳳壽若來,則多有可問事,而病不得來,深可惜也。景曾曰,京中士大夫,聞自上移駐江華,半路狼狽,還到城下,不及入者,亦多云矣。堜曰,聞鄭鳳壽之守城也。女人童子,亦皆投炭下石,得以全城云,今可以依此法也。且南城,以他城見之,則亦非不險,而以此城論之則爲平坦。故黃一皓於昨日,啓請添兵,而苦無游軍矣。今聞缺游軍者甚多,而時白所守處,最爲險阻缺令添守南城,如何?缺上曰,本官有何煩缺羅萬甲,問曰,糧餉幾何?萬甲曰,米太豆竝一缺穀五千八百餘石矣。上曰,所謂異於戶判之言者,以此也。萬甲曰,本官官廳之穀,竝皮雜穀,亦有四百餘石矣。上曰,戶判則以爲僅支開月初旬,然乎?萬甲曰,軍兵之數,一萬三千有八百,足爲五十日之糧矣。體臣以爲士大夫則給五合或七合,亦無妨云,如此則當支六十日,六十日相持之時,豈不結末乎?芻草雖不足,馬匹不須關也。上曰,酒雖不熟,牛馬先爲烹熟,送于出戰軍兵處,諭以酒未熟,先饋肉之意,如何?萬甲曰,渠等亦必知酒之未熟矣。差待再明,則酒當熟矣。請一時犒饋,如何?上曰,依爲之。藎國曰,軍兵之數,已至一萬四千,宰臣以上七十餘員,堂上以上五十餘員,堂下以下二百七十餘人矣。上曰,若是其多乎?因謂景曾曰,賴天之靈,復睹日月,則扈從人員,當有恩典,竝使錄名以置。萬甲曰,醬亦二百餘甕缺足支過矣。士大夫亦未持醬,可以分給矣。上曰,士大夫處,亦爲分給。上謂承旨曰,聞軍兵等拔劍斫木云,將焉用鋩刃哉。其令城中人,持斧應募。
胡差三名,到南門外請和,上命招大臣。萬甲啓曰,缺議則軍情無復可爲矣。上曰,只當問其所以來而已。萬甲曰,分醬一事,令督戰御史爲之,俾無落漏之患。上曰,依爲之。且定樵採軍,出門外刈來。上謂瑬曰,聞胡差來到云,欲賣我以何事耶?瑬曰,送崔鳴吉問之,如何?上曰,鳴吉性甚踈,不可使也,送戶判與李景稷。瑬曰,姑使其處將帥答之,渠若以誠信來,則觀勢爲之未晩也。初頭則當峻斥曰,我之所以欲和者,蓋以十年相好,一朝毁之,於義不缺〈可,故〉不欲渝盟矣。汝今乃以難從之事相脅,是汝自缺有一戰而已。以試其誠僞,如何?缺待公淸兵上來,然陣於近峯,鼓噪相應,則缺引肆矣。上曰,出擊事,可以相議爲之,團束則連爲之。瑬曰,聞賊方造雲梯雜器云,必趁今夜擊之,可也。且其爲役者,皆我國之人,渠則坐休云,當詳細探知,欲爲出擊矣。上曰,我軍數爲出戰,故渠欲緩我而來請耳。許啓曰,扈來諸色軍,或有不緊者,如挾輦砲手及內禁衛不精者,分排城堞,如何?上曰,已送之矣。許啓曰,拾石一事,士夫奴子,則皆已排堞矣。且有無奴者,用此拾石,甚爲零星,臣以爲王子·駙馬所率最多,請令一體施行。上曰,王子·駙馬所率,能幾何哉?啓曰,渠欲緩我兵,則我亦緩渠兵,如何?上曰,當以何策?啓曰,聞兵法,當戰則以和緩之,當和則以戰威之云矣。
順平君請對,啓曰,閔震翼者,再昨特拜兼參軍,渠甚感激,言於小臣曰,天恩罔極,無以圖報,請受標信,往督全羅·忠淸等道兵使云。臣使缺〈渠〉言於體府中軍,則中軍答以缺不勝悶迫之至。聞臣兵上來,而缺〈迄〉無聲息,都元帥亦至今不來,誠爲渴悶。渠欲得同志四五人,排陣出去,分督下三道矣。上曰,沈器成已爲出去乎?景曾曰,必已出去矣。
東陽尉申翊聖請對曰,臣今聞胡差來到門外云。必欲賣我而更來也。當加嚴斥,以圖後功,可也。若令主和之臣接待,則缺〈必再〉誤事幾,使軍情解弛勤王者〈中止矣〉。自古狡虜,例以此術,亡人之國,伏願勿爲所動,廓然堅定,如何?上曰,卿言甚是,以我之連日分捕,故渠亦忌憚,欲爲緩我之計也。當以何辭答之耶?翊聖曰,臣意以爲,當答曰,當初三件事,皆是不可從之請,而此外又出不忍言之說,我國雖甚疲弊,豈肯終始見賣乎?設使我國不得支保,爲天朝得正而斃,亦無愧矣。速退去,休瞞我云云,可也。上曰,還招戶判來。
李景奭請對曰,臣常恐東暗門之受敵矣。昨往見之,比之當初,頗爲嚴密,缺將士無不揮淚,士卒皆願一戰矣。缺無知軍卒,認爲摘奸。父子兄弟之分揀,缺蒼黃排堞,不遑訪問。且朝士扈從者,皆令分排,露宿風櫛,旣非所閑,況其老者,尤有難堪。今者,繩以一勘之法,晝夜不得休息,則決非可生之道。至於督戰御史,常時則恤其飢寒,臨戰則督戰,可也。此等事合有所變通。上曰,然乎。決是難堪之事。朝官守堞,實爲無益矣。景曾曰,軍心以爲朝官尙爾云,則豈無助哉?上曰,言于協守使,使之分番。且賊人爲芻人助勢云,吾亦爲之,如何?廣敬曰,甚好矣。景曾曰,石車一事,可鏖數百之賊,缺〈臣〉自初言於諸將及督戰,而尙不擧行。石車非難造之物,一小木一板子,可以造之,而不爲斷意,甚可怪也。景曾曰,石車有可用處云矣。景奭曰,如東南門上堞,爲石車,懸於五六處,則賊雖迫城,無足可畏,而主事之人皆醉矣。人主獨斷,當平世則誤矣。此時則事已危急,若非聖斷,將不可有爲。京畿監司,頗有幹能,缺請招李溟言之。景曾曰,曲堞芻人,此實例事,而尙未擧行,極爲可悶。景奭曰,臣曾語於張維等矣,軍中氣像,當以談笑導之,務使人心鎭定,可也。今者,如申景禋輩,皆以爲國將亡也,朝不謀夕矣。遑遑奔走,以撓軍情,此豈理也?人之言者,皆以城孤爲危,而臣之愚意,竊以爲聖上之入此城,實是殲胡之機也。十五日出城還入,亦豈天誘其衷耶?以天文言之,今年實屬胡亡之運云,安知入此城乃爲幸也。
李溟入來。上問曰,卿近爲何事?對曰,號令不得出城外,臣空坐城中而已。
金藎國還來。上問曰,當以從前見賣事,直言之乎?藎國曰,當以汝自初反覆不定,而吾以爲十年和好,一朝背之不祥,故許之矣。汝每每出難從之言,今則決戰而已。更無他事之意,答之如何?景稷曰,渠必畏我矣。當不能逼來,臣等當擧義斥絶曰,爾等欲爲和事,當退舍遠去云云,如何?上曰,亦不缺當告之曰,汝之欺人,至於此極,欲伐人國,則缺天下笑乎云云,可也。
上謂缺專掌一事,可也。聞軍士樵採甚艱,以劍伐木云,缺城內民丁,營得樵採及石車事,且城內之木,不可以繼,送人城外,缺〈採撨〉以入。釜鼎最無出處云,亦爲覓給,可也。溟曰,小臣受命於危難之中,冒忝爲巡察之任,出外號令,調發責應,是臣職耳。欲爲冒死出城,經營凡事矣。招討使等,雖已出去,而臣實爲道主,不可不出外號令也。上曰,卿何以得出去耶?溟曰,小臣雖老,似聞故郡屯賊,僅百名云。若率精砲數百名逐之,則一路可通,如楊州·利川,皆將次第通路,因率軍兵,守其要害,則最善矣。縱使不能如此,亦可以通脈矣。沈器成,年雖少步雖善,間路潛行,安保其得達乎?上曰,此事當更思爲之。速爲出去,擧行所敎三件事,可也。景奭曰,畿甸守令輩率民丁,燃火諸峯爲疑兵,則渠必有懼心,偵探之際,馬亦疲困,豈無所補哉?溟曰,石車當必多造乎?造車必以木,而木無出處。若造十餘車,則可以爲之,必令多造,則恐不得爲也。上曰,率砲手捕逐伏兵,一邊樵採入城,可也。且此地亦有居民,諭以後日重賞之意,借其斧斤,伐取柴木。卿素有忠誠,到此不爲盡力,則何時效忠乎?溟曰,何敢當也?以臣所憂,城中無游兵耳。蓋賊必不蟻附四面,當由一處而入,如最險不足守之處,除其缺兵,如何?上曰,其言甚是,大將皆醉,不可說也。廣敬曰,人告之以好言,亦不聽從,尤可悶也。景奭曰,摘奸頻數,人不得睡,候望一人之外,其餘則請使輪回就睡。溟曰,目今最窘者芻草也。近村所儲,可以聚來,而夜不開門,極爲憂悶。廣敬曰,何必於夜間聚來乎?若率砲手而往,則雖晝亦可取來也。上曰,晝則彼必知之,知之則必爲燒火,夜間取來,可也。景奭請自大臣以下,竝脫一衣與軍卒。上不答。
上謂朴潢曰,聞老士大夫,皆守堞云,甚爲未安,何以如是耶?對曰,缺士大夫各自上堞,今則只定年少堂下人缺招爾而言之者,以爾年少能缺曰,伊賊不無其國往復之事,有旨去時,竝及缺意,如何?上曰,依爲之。景奭曰,唐德宗喫得草根,亦圖興復。缺〈此〉實大振作之幾也。勿以自阻。遂退出。廣敬曰,小臣在此,別無可爲之事,請往城堞,宣諭勤問之意,如何?上曰,依爲之。諭以夜來寒緊,何以經過之意,可也。
景曾以摠戎使狀啓進曰,此兩人當爲論賞,而梁勝龍功最多云矣。上曰,全福缺〈龍除〉禁軍,勝龍更爲問來。
金瑬引對,上曰,守堞之外,更無游軍云,缺〈令〉各哨除出游軍,如何?瑬曰,各有大將,豈不善處乎?兵事豈容缺〈人人〉議之耶?具宏以南擊無遊軍來告,臣給御營軍二十名,猶以爲不便矣。上曰,非謂除東送西也。各除其哨內軍兵,爲游兵,可也。瑬曰,業已如此矣。上曰,問之督戰御史。瑬曰,督戰御史亦怪矣。我國之人,孰有加於此將缺〈輩,而〉方外之人,皆以爲不足,故諸將缺必使人人議之也。上曰,雖然,策之善者擇用,何妨?瑬曰,聚造樵採處,責之哨官,則以爲手起凍石,勢甚不易,使之作炬,則以爲有爅代取,作稜鐵,則以爲有劍。都監軍士節制已久,不足患也。上曰,此則然矣。排堞時不能善處可恨。瑬曰,排堞,亦豈不知而分軍耶?上曰,軍心如何?瑬曰,近來人心頗堅,目見賊騎着甲馳進,而頓無畏色,可以有爲也。上曰,游軍之事須問之。雖外人之言,善則可用也。排堞之軍,臨時抄出,則其勢莫及,使於一哨中,各選若干兵人,持三稜杖,賊來而擊之,可也。瑬曰,平地城則四面受敵,難料缺〈賊〉犯處,此賊則有異焉,當專力於可慮處耳。上曰,每哨各選卄許人,不必遠離,暫爲退待,使五人立堞,而一人爲游軍,則若遇賊來,出入相救矣。瑬曰,石車事,畿伯言之,而以臣所見,無可用處,且不知其用法,無益徒擾耳,勿爲之,可也。李行遠曰,此城則別無用石車處,缺無可用處乎?李時白〈曰〉曾欲爲之,而受任未久,缺瑬曰,軍心如此,缺不亡何待?行遠曰,京城屯賊,亦僅五百餘名云矣。缺〈上曰〉時不焚蕩乎?曰,姑不焚蕩云矣。上曰,江都更欲送人耳。缺〈其處〉必須善爲防備,金慶徵其能辦得乎?瑬曰,臣之子雖不敏,人之所爲者,可以爲之矣。且李敏求與之同往,請無虞焉。上曰,其人果似唐突矣。凡事十分善處,臨時相議。且嬪宮亦往其處,解氷之後,則尤爲可慮,以此意通之,可也。
上招督戰御史李命雄等,將欲有言。瑬曰,此等多出參謀官,無定數甚不可也。上曰,參謀官,幾人耶?朝廷無命令耶?瑬曰,當身輩自定之矣。上曰,勿爲之,可也。督戰之任,常時則撫恤,臨陣則督戰而已。置參謀,何用哉?命雄曰,臣所守六堞,以其地險故,僅排二人矣。上曰,然則何不立芻人耶?曰,無器具可造矣。上曰,此等事,何待官家人?各率奴子,缺所爲,人皆笑之矣。上曰,晝則缺〈往見〉夜則退來,使軍卒〈知〉上下同苦之意,可也。古者,婦女亦守堞,豈無所補而然哉?我國兩班,素養安排,夜守生病,則甚爲未安,今後則勿爲夜守,可也。謂四面諸督戰曰,勿爲刻迫,勿爲虛踈,務得適中,使軍兵且休且立而,可久之道,別示撫恤之意。命雄曰,臣意此賊,其數不多,而我軍之聲勢稍張,迫城之患,似不足慮也。上曰,何以知其不爲迫城耶?勿爲迂闊之言,若云賊來足禦則,可也。如曰,賊必不來,則甚迂闊也。命雄更欲云云。上曰,勿爲閒說話。林墰曰,今日亦分給羹醬,如何?上曰,不可日日給之也。其令士大夫奴子,取給柴木乎?墰曰,各有火兵,柴木則不關也。仍達游兵事。上曰,已言于體府矣。命雄曰,今夜則賊陣燃火處,太半不燃,且爲竹柵,而出屯柵外,方防夜擊之患也。大槪賊情已動矣。
諸御史,各進陳其所見與所瞭望缺善爲撫恤。缺致此顚沛,是誰之過耶?缺亦不滿二十餘矣,其數甚少。自古變弱爲强者,缺我殿下非亡國之主。須擇砲兵,出戰甚當,而大將等不知爲缺〈何事〉自上招致自募人等,別加恤問,如何?且有一人,中箭而尙未受賞,吳子兵法不云乎?有功者賞之,中箭者與殺賊同賞矣。今觀此賊,燃火列處,而渠則往宿無火處。若出送一當百者三十餘名,夜擊則不足破也。請急急擧行。且日氣向溫,似有氷解之兆,而若或雨下,則賊必秉入,莎草亦不可不備也。上曰,爾等戰士之心,如何?曰,當初則未免有動心,今則只有勝心,更無他腸矣。上曰,壯哉。若得破賊還都,則酬功不淺。大丈夫生世,遭此時不成功,則將何用哉?今日賊勢,亦如昨日否?曰,與昨一樣,今方留駐北征巖矣。再昨驅馬出去,而婦人童子,皆爲牽馬,渠之騎馬者,僅二十餘矣。上曰,今日則自募軍等,不爲出戰乎?曰,臣何以知之?上曰,缺〈大將不〉爲出令乎?曰,請自上斷之缺戰者幾人。對曰,小臣則下部缺〈蹇澁〉不爲自願矣。且斷缺之際,我卒多傷,請勿爲獻級之法,如何?上曰,然故,不令獻級矣。汝之所言皆是,汝雖以寒日,不得出戰,勸汝同志者勉爲之,可也。還都之後,不忘汝功矣。退出。
上曰,勤王之兵,尙不來,深可鬱鬱。景曾曰,外人則皆得入來,而內人不得出往,極可怪也。日氣晴明,是則多幸。上曰,若或雨下,則深可悶也。
權曗請對,請多聚長木,以爲防禦之備,收合缺〈鼎〉器,以免凍餒之患。且請以諺文書榜,回示軍中,有獲賊將者,當給爵賞云云,則我人獨知,而彼賊全昧,可以奮士氣而殲賊奴也。昨日殿坐之時,宣傳官騎無鞍馬而出去。以傳缺急遽莫此甚也。請立傳語軍,俾無急遽之患。缺壯勇之人,請別抄作隊,而以李重光爲缺上曰,其言或可有施行之缺作隊矣。退出。
金藎國請對。上曰,卿來已久乎?對曰,自司倉纔還矣。太租始爲通缺〈計〉,節用,則可支二月望日矣。戰士則不可不准升給料,士夫則何必准升乎?上曰,誠非偶然也。藎國曰,此外亦有本官零星之儲矣。臣每以賞格之物爲憂。今聞守禦廳木有六十餘同,而銀兩則軍士以爲不關云。請以其木行賞,如何?上曰,卿可缺〈次〉知輸致於此而用之,可也。兵器亦有摠戎使所造云,而不知其數多少,良可鬱鬱。藎國曰,臣朝往南門見之,則軍卒不堪寒凍。雖夜,何必長立?言于具宏,使不爲遠離,少休堞下,或睡或覺,而只定一人,輪回看望,似爲便矣。一向如此,則疲憊難用,正墮賊計矣。上曰,已令如是爲之耳。藎國曰,犒饋之酒,亦於再明可熟,以再明擧行,何如?上曰,依爲之。若雨下則必生大事,何以爲之?藎國曰,城中缺上曰,缺〈然則〉問於馬胡,而回報云乎?藎國曰,馬胡則來在近處,而當問於大將缺〈云矣。〉臣言汝旣畏我,不敢近則何不送朴蘭英·權仁祿乎?馬胡高聲曰,其果如是言之乎?大槪渠甚畏我,遠留城下,我進一步,則渠退一步,言語之時,亦不近前,立二十餘間許外矣。上曰,避雨之事,更無善策耶?藎國曰,以今日所見之氣色,固難度其情狀。然以臣愚見,渠本非爲戰而來。見此城險之不可犯,且以渠軍多死傷,故更欲爲接辭耶?上曰,夫豈然哉?欲愚弄我耳。崔葕曰,寧有是理?今若言和,則軍情必散矣。上曰,避雨之事,何以爲之?
已而賊又來東北間請和。上曰,今者,賊又來言和云,其情極爲叵測。愚弄我國,至於如此,可爲痛心。
李曙請對,啓曰,協守使欲率士大夫三十餘人守曲城,其計不可從也。缺僅二十餘人,而如禮曹參議,亦在其中矣。士大夫缺城堞,決非所堪。使立軍士缺間間爲之,賊何必由石缺待之則好矣。上曰,然則依爲之。聚石與石,爲芻人而立之,如何?曙曰,芻人者所以誇賊,賊所見處,可以立缺〈之,而〉偶人必着人衣笠,當此眞人亦凍之時,何處得衣笠乎?小臣竝軍官別抄諸色軍,分排四百六十餘堞,無一人閑遊。昨日,南城請添兵,亦僅僅分送,臣之所守處,則一堞僅立三人,甚爲不足矣。上曰,卿之兵最精,雖三人,足當鄕兵五六人矣。昨日,行賞自募軍,其心以爲如何?曙曰,以敎意分賜,則向闕叩頭,各往信地矣。上曰,軍情悅乎,抑少之乎?曙曰,甚感矣。朝者,內出衣服等物,只給最寒者。其餘則不可遍及,故姑置之耳。又曰,小臣儲穀竝各色,僅一萬四千石,以城中人數計之,則僅過二月望間之糧。軍士則不可不飽餉,歇人則減升給之,如何?聞帝都受圍,亦六月而始解云。兵事難必遲速未定,言于戶判,別爲節用,如何?上曰,予缺〈亦累累〉言之矣。曙曰,戶判以賞格無數缺置於陽川作廳,若以此木帖給軍缺〈士,則〉必喜矣。缺賞,則渠不願受,欲得帖字,蓋以此地,別無用處,而莊輸不便,故欲待還都而受用也。若欲行賞,則以江都等所在木綿爲帖給之,甚便矣。且渠輩最以告身爲榮,而銀子則不願受也。上曰,然則爲空帖以給,公私兩便缺〈矣。〉自募軍等,今日亦欲出去乎?曙曰,然矣。此城凡十二門,每一而出百餘兵,或五十兵合戰,而從城上爲大鼓噪,則近伏賊兵,可以揚退。然後不須前進,還入城中,則似好矣。使賊公然到三十步之內,釘聲聞於城內,豈不痛心?昨日,見其用兵,眞不可及也。因陳其出戰形勢。且曰,賊兵日暮後,則還向書院村,多取燒木,潛散各處,一人各燃三柄火,而渠則進宿城底,若料賊宿燃火處而往擊,則必未免虛發矣。上曰,甚兇矣。使人出暗行,取燒木,可也。對曰,小臣亦思之而未遑,昨日僅爲防風之具矣。缺見賊可着足處,則皆曰無之,以此軍情亦緊定缺見獲於賊兵,則渠必生疑缺意如何?藎國對曰,此事臣不敢知,然恐無害也。缺〈上曰,無〉害矣。然彼必不信也。藎國曰,小小出兵,分三路爲左右翼擊之,缺〈可也。〉若竝開十二門,則恐爲危道也。上曰,一時上進,則何以爲之?我軍未入,而彼兵雜入,則不亦危乎?曙曰,若十人出去,則使五人合戰,五人設伏,何可任賊雜入耶?賊之慢我,不啻如婦人,豈不痛哉?上曰,勿爲大擧,小小出兵,擊其零賊,可也。景曾曰,卽聞賊兵九十九騎,來到南門外,有將帥者,送我國被俘人,傳于城外曰,吾等本以好意來,而進前,則輒爲破殺,何以如此云云矣。上曰,爲其言入來乎?此皆賣我之言,切勿信之,見〈則〉必殺之也。藎國曰,汗當出來之說,似爲誇張,而彼必有後援之來。見凡士氣,朝銳而暮怠,不可等待也。主客之勢,以大綱言之,則主緩而客急,今則主急而客緩,不可不急擊也。上曰,勿爲大出兵,專攻一洞賊,可也。但我國缺偵探,不知賊之所在,是可慮也。
協守使兪伯曾請對。廣敬曰,小臣自南門轉至北門,以上敎宣諭,則缺〈軍士或〉不謝,而將官則至有揮淚者矣。其中薄衣者二十二人,病者七人,東門哨官所持弓子甚軟,故願得强弓耳。上曰,覓給,可也。廣敬曰,東門最爲緊地,而只使哨官一人缺〈把守〉,大將·中軍,則遠在將壇。臣喩以輪回一人往守東門之意,則皆不肯答。或者其意欲乘昏來守,而臣徑責之,故心有不便,而終不答耶?是則未可知也。伯曾曰,東門曲城,形勢雖高,而築墻缺〈甚卑〉,且迤出城外,而當南路之衝。賊若先據,則城內之人,皆無缺〈所容。臣〉將此意,通于體府,則只給三十炮兵。蓋於當初,以其險阻故,分軍缺少,而城外之路,實居其中,甚爲可慮。上曰,曲城距大城,幾何?伯曾曰,幾至三百步矣。小臣所領,皆爲士大夫,除老病及督戰參謀,僅一百七人,缺一無禦敵之人,若止爲軍兵聳動之助,則可也。缺只示與士卒同苦之意缺難望得達,必趁此時決死生,然後事可圖也。缺已盡,則雖若干賊兵,呼聲而入,必未免潰散,須決死生一擊,如何?廣敬曰,沈器成亦尙在北門矣。北門之外,則峯峯屯聚,蹲坐咫尺,都監大將處,亦爲請和云,今夜之事,甚可慮也。上曰,今日擧止,比前尤異耶?伯曾曰,今日則稍稍進來,頗難測也。廣敬曰,意在掩襲,則必若無情者然,而如是爲之,其謀難可測也。上曰,蹲坐處,相距幾何?伯曾曰,坐於矢石所及處矣。廣敬曰,聚我國牛馬,而居其中,軍卒則皆以爲缺以臣所見,似不多矣。今日,士大夫皆納餘衣,請於明日分給,如何?臣錄其薄衣者之名而來矣。上曰,送于各將,使之分給。伯曾曰,伊賊不無後援之踵來,請於今日決戰,何如?廣敬曰,出戰軍士被傷者,書名以來矣。醫官朴泰元·柳達等缺使之往看,以示感動之擧。上曰,依爲之。缺上曰,何以爲之?廣敬曰,雖是缺斫也。上曰,賊數幾何?廣敬曰,處處屯聚者甚多,而太半我國之人,賊數則似不多矣。疊疊峯巒,無不屯聚,而通計僅數三百矣。大槪其兵不多,必無分屯之理,而若或分犯,則信地之軍,旣不可往來缺〈相救〉,又無游軍之缺是可悶也。退出。燼餘
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
傳于崔葕曰,田米一石·租一石,完豐府院君陣下輸送。
以僧缺〈三〉印,牛馬各一匹進上,傳曰,受用於犒軍缺
傳曰,留都大將狀啓齎來缺勒殺,或遮截歸路,俾不得缺下諭傳通耶?卿其各別依此施行。
體府傳令,朝廷以和見欺,今則專力戰守。賊兵四面圍住,兵分力弱,城中將士,咸願出戰,而援兵未集,苦待其來,以爲合攻之計,而內外阻絶,消息難通,收拾畿輔軍兵,節制諸道將官之責,專委於貴鎭。急急通諭諸道及都副元帥,星夜赴援,分據城傍,以砲火相應,相機協擊,可也。都城內外居民,不知和事已絶,多處城中。將遭屠戮之患,使人多般通諭,令速出避賊者。八道監兵使都副元帥處,各有促兵傳令,分遣軍官,星火馳傳。此亦中水原·楊根·驪州·利川·竹山·陰竹·楊州·坡州·龍仁九官缺兵馬皆不入城,缺〈急〉速移檄召集,以爲外援。斬賊一級者,公私賤免賤,良人及第,有職者陞遷,二級以上,加資論賞事,已有朝廷事目,京中及外方零賊,處處橫行,開諭民間,使之觀勢剿殺後,獻級官家,以爲啓聞缺
鄭廣敬,以吏曹言啓曰,行幸出於急遽,各司官員,未及扈從者頗多。勢雖使然,亦難在職,因公幹出去者外,竝爲査覈汰去,以扈從閑散人員塡差,慰其從難之勞,何如?傳曰,允。
開元寺僧人三印,進牛馬各一匹。傳曰,此牛馬用於犒軍時,此僧人論賞。
傳于李景曾曰,出戰時逢箭之軍,使之處於溫缺
以許啓逢箭軍被傷處,缺李景曾曰,覓給淸蘇·血蝎,此後則缺〈雖無傳〉敎,相當藥頻數覓給,盡心救療。
吏批,高弘建爲嘉善大夫行長湍都護府使,李信民爲長興庫主簿。
金瑬請對。缺〈上問〉,募士之事,何以知之耶?對曰,今則形勢,與前頓異,賊缺〈連營〉矣。出兵而若不利,則城中人心,必爲動撓。故姑爲停止,而方缺。上曰,應募之人幾何?曰,李曙之軍,八十有餘,申景禛〈軍〉三十有餘矣。上曰,然則午間當出戰耶?夜則難辨彼我,小小出擊,可也。瑬曰,自昨人心頗變。蓋見賊要和,皆以爲和事將成,稍稍解弛矣。上曰,自募將必擇人,可也。曰,小臣定之,則渠等不悅,必自中推以爲將矣。上曰,見沈器遠之事,亦惑於和議矣。不圖器遠之迷劣至此也。景曾曰,外方勤王之兵,以日勢思之,則固未及至也。亦未必不爲和議所誤耳。上曰,雖或上來,未知形勢,不亦可憂乎?景曾曰,賊以我國被擄人爲反間,若爲和親者然,故人皆信之矣。瑬曰,缺爲悔,自上以爲尤兇,今果然矣。缺上曰,必諳形勢,缺巡邏者云,尤爲兇慘也。我兵合戰缺此亦不可也。瑬曰,頃日則賊兵一時齊進,故缺若募得砲手二三萬,盡除雜軍,則可以橫行天下矣。上曰,聞東大門外屯賊,盡聚於此云。若使沈器遠擊其零賊,則此正其幾,而惑於和議,至此可歎。景曾曰,大將等不知其軍之死亡。夜間見有死者之同生,號泣於門外,考諸成冊,則不錄其名,臣使人問之,然後方始知之云。且南陽軍士,亦有死者,而不得知之云矣。上曰,南陽軍士,以束伍出去而死耶?對曰,然。上曰,壯哉。別加褒,奬可也。瑬曰,夜間賊至城下,炮火投之,則還爲走去云,凡夜間事最可虞也。沈器遠不可坐城中,請令出避。景曾曰,大槪堅忍矣。上曰,實爲有急人,豈無變通至此耶?上又曰,文書持去之人,雖爲賊所捉,欲使賊不見其文書,則當以何策耶?景曾曰,繩書最好矣。瑬曰,守城有節次,必放鳥銃·吹天鵝·懸燈火,而以軍容弱孤,故不爲節目矣,請自今擧行。上曰,可爲之也。但雖欲懸燈,無燈油,何以爲之?對曰,訓局則有油,而不可或懸或不懸,此則不爲擧行,宜當。上曰,夜操事我軍不素習,恐或取拙也。瑬曰,無此理也。上曰,賊若近城,雖一名,箇箇殺之,可也。瑬曰,賊方遠屯,而有一難事。彼若不爲近城,而有誘引之患,則甚可慮,必愼之,然後可免墮其計中矣。上曰,愼之。瑬曰,勤王之兵,日夜苦待,而尙無形影,極爲可悶。上曰,沈器遠軍官,送于都元帥處,如何?景曾曰,出傳于器遠所,轉向元帥處,則似好矣。瑬曰,使之直往,則必不相値矣。景曾曰,恐元帥新得毛裘之敎,以瀋陽入去王子·大臣,毛裘毛帳造給事,再昨已送有旨,故云。恃和而不動也。上曰,甚哉。和之害也。上曰,抄擊時,當用馬乎?瑬曰,用馬矣。上曰,此處有甲,何不用之耶?瑬曰,無之矣。上曰,李曙曾造甲一百二十部,此甲可以用之也。瑬曰,火藥亦有一萬八千斤,而八千斤,則無石硫黃。方使士夫奴子搗之,而似不精矣。上曰,弓子亦別爲點火,破弓亦令弓匠修補,可也。瑬曰,有火箭,而年久蠹傷,火筒亦有之,而陳久不可用,稜鐵最好,而無鐵不可造,可悶。上曰,弓匠有扈從者,當送于卿處,弓子修補事,十分着實爲之。瑬曰,守禦廳木綿,有六十餘同云,欲造布帳矣。聞賊攻城之時,彎弓上射,落地之時,中人頗甚云。若落帳上,則矢力不猛,所當速造,而針絲不易,可悶。上曰,當直射城中,何必上射?瑬曰,城高正面,故必仰射而送矢矣。上曰,自募軍幾何?瑬曰,人人自願矣。上曰,雖有自願,有虛語正語,不可不擇也。瑬曰,小臣軍官亦欲出戰,而渠等以非其同志,故不肯偕出矣。且於昨日,出送軍官,偵探十二處而來矣。上曰,其數幾何云乎?曰,多少不同,多者不過百名,少者或十五或十餘云。且一陣造器如槽,而缺其一面云,必欲冒而攻城也。上曰,渠何能詳知乎?瑬曰,延安之戰,倭用此器矣。昨聞伊賊載木而去,慮於去夜有攻城之擧,而無事過了。南門下洞,亦多屯聚,遮塞城路云矣。上曰,卿其出去,速爲分給甲衣,凡事須趁速爲之。景曾曰,沈器遠軍官,亦速成給職牒,卽日出送。上曰,依爲之。城中虛實,切勿煩及。恐爲賊兵所獲也。瑬曰,勝戰之事,則及之無妨。上曰,亦不必及之也。賊若見之,則必以爲勤王兵不至,故誇張如是云矣。以言語敎送,可也。瑬曰,留都大將處,亦通其意,如何?上曰,直送帥府,可也。景曾曰,言于器遠,而轉向帥府,則似便矣。上曰,聞都城只遣老弱云,器遠獨何能爲元帥可速招也?景曾曰,伊賊必有厥國傳通之事,設伏西路,捕其間使事,傳令于平安兵使及元帥等處,如何?上曰,其事則不緊。最急者,來救事也。金壽益請對。景曾曰,龍山有火氣者三日,必我國人盜其倉穀而焚之也。壽益曰,臣以摘奸事巡城,則南擊臺,最爲西風之所衝,軍卒不得堪,不可不急造假家,而計無所出。小臣別無所掌,無補於國事,而有奴子三四名隨來,請率而出去,敎諭居民,借其假家,撤毁以上,成給假家,如何?上曰,只造於其處,似爲不遍矣。景曾曰,其處當風最寒,而壽益之力,能造幾許假家乎?上曰,比他處最寒乎?若倍寒,則先爲之亦可,而軍情必以爲不均矣。壽益曰,城中人家,多有虛間,開諭主人,載上構給,似好矣。景曾曰,勒令毁之,則必有怨心,不可不善爲之也。上曰,然矣。十分開諭,使無民怨。
督戰御史林墰請對,啓曰,昨見賊兵設伏,臣等出射砲手,爲疑兵還入,而今日見之,則賊尙在其處,數則甚少矣。大槪各官各營軍兵,以不點火之火藥,放於不點火之鳥銃,以此決難用戰。必放出盛銃之藥,更入新藥,使銃內淨,然後可以應變,請試爲夜操節次,因放陳藥。上曰,其言是矣。然若欲放砲,雖使權宜分排,無使砲手有不立處,可也。大槪當初分排,甚爲不均,必使砲射竝立,砲手放砲盛藥之暇,射手發矢射之,可也。如使砲射,不爲竝立,而偏排於一處,則甚不可也。卽者,都體察使入來,亦欲夜操矣。墰曰,夜操雖好,鳥銃內磨整,則宜於晝而不宜於夜矣。上命招朴潢入來。墰曰,大砲難可猝辦,則稜鐵最要用,亦無打造之路乎?上曰,倉卒恐難造也。墰曰,雖使小造,使埋要路,則甚好矣。且昨日放料空石,姑給軍卒,芻絶之後,更爲取來無妨也。上謂潢曰,體府欲爲夜操矣。聞此御史之言,夜操則藏藥之時,不能使銃內精治云。其言亦善。欲爲夜操,問於體府,可也。前日巡城時,見砲手射手,不爲雜置,偏排於一處,此事亦如何?問墰曰,其處亦然乎?對曰,城中形止,或有宜射處,或有宜砲處,故如是分排,而臣姑令雜立矣。潢曰,軍兵各有其哨,變換甚難也。墰曰,遊兵最要得力,未知其數幾何。潢曰,南城則太多。東門西門,盡排京砲手。此屬最爲精兵無可疑者。北城則排御營軍,此屬比鄕兵雖優,而不及京砲之精。南城之軍,可以推移,而諸將各不肯捨矣。昨日則不爲捕賊,故軍情頗以爲欠。今日,李曙已放其軍出戰矣。臣登城上望見,賊屯雖多,而數則甚少,處處設屯,夜則移宿,其勢不可夜擊,而晝則可知其形勢,請爲晝擊。上曰,依爲之。爾其出去,問於體府。謂墰曰,今夜倍寒,軍兵何以經過。對曰,今夜,頗聞軍士戲謔聲,以此見之,似不太苦矣。今夜,作羹饋軍,如何?夜半之後,則寒氣徹骨,除食料,煮粥羹以饋軍士,在所不已。似聞城中,醬則多儲云矣。上曰,一番饋之,可也。亨吉曰,軍兵守堞,爲日已久,誠雖不衰,筋力必解。墰曰,驪州童子,爲其兄負糧而來,還去之際,爲賊所獲,言賊當夜則脫衣熟睡,不知人云矣。
吏曹參判鄭蘊請對,啓曰,小臣尙未一對。凡所區畫,各有主者,無復可陳,而只欲一望天顔而出矣。大槪城中將士,無不欲戰,此正恢復之大幾也。曠日持久,銳氣或怠,則甚可慮也。何不縱兵出戰,穿開一隅,使三南消息,得以相通耶?忠淸之兵,迄可上來,而尙無形影。臣聞外人之言,則閭閻皆以和事恃而不動云。前日蠟書,亦難保其得達。何不逐日送人,以促之耶?上曰,已爲出送,而未知得達否也。蘊曰,此則小臣亦已知之。今請欲更送人耳。緣軍律不嚴,都元帥尙不赴援,不可不用法施律。今若置之,則國無恢復之望矣。上曰,國事至此,尙復何言?蘊曰,小臣則不云乎?講和之說,誤國至此,請自今以後,堅定聖志,勿爲妄議所撓。一二零賊,設或砲殺,何益於勝敗哉?請命大將大擧出戰。古人曰,不入虎穴,不得虎子。欲使兵不刃血而殲賊,則不亦難乎?請快用明斷,勿事悠泛。上曰,善。
朴潢以體府言入啓曰,夜操事,非特爲藥銃而請也。晝則砲聲不壯,賊若以爲砲手不多云,則甚爲可慮,不得已當爲夜放矣。且射砲偏立事,各其大將,必有所見,而今承下敎,當更問申飭云矣。上曰,然不可有不立砲手之堞也。潢以無銃對。上曰,此地亦有摠使所造銃矣。潢曰,連三放則費藥甚多,分三次放之,如何?上曰,分連放之,則砲聲不壯,大將等各爲應砲,一時齊放,可也。體察使親上將壇爲之。崔葕曰,對峯之賊,已爲木柵云,不可不急擊,而臣人微言賤,不能見用。請出千餘兵,擊其大陣,使守柵之賊敗散,如何?上曰,今方議之矣。葕曰,對峯之賊,不可不先擊。斫稚松多枝者,爲鹿峯狀,載馬齊首,竝驅前進,使許多砲手,從其後進而放砲,如何?上不答。葕更請曰,犒軍之後,請出擊大陣。上不答。
金瑬請對,啓曰,今日,欲與諸大將爲約束,而正當乎晝,似無虞慮,請聚一處,議定約束。上曰,依爲之。瑬曰,李時白所偵探人來言,往獻陵見之,則只有避難人,構土室而在云矣。上曰,似是虛語也。瑬曰,渠言見獲於伏兵,則所謂伏兵皆是我國人,問其所以,則答以避難隱伏,不勝飢餓,出爲賊役,渠喩令速爲逃去云矣。大槪伊賊,自城內出去者則不禁,自外入來者則阻之,而還路見之,則賊兵皆宿,我國人獨坐,烹肉而食之。且賊多造芻人佩筒箇,騎之於牛馬,而本兵則甚少。伏兵人亦言若有數寸兵,則不難殺賊云矣。上曰,昨日何時出去乎?曰,夜出晨歸矣。渠往獻陵近處,則有胡人載六十餘駄而來,皆使我人牽馬,潛問之皆是廣州人,而爲其妻子,不能脫走云矣。上曰,夜則不能放砲云,奈何?曰,雖然,夜則賊亦散處,不爲合屯,今日當議于諸將。上曰,善爲之。廣敬曰,夜則砲手不得看望,未能用技矣。瑬曰,自募者皆可送也。以昨日見之,則不勞而獲賊矣。臣請退去議之。上曰,依爲之。
申景禛·具宏入對,歷陳昨日出戰形勢。上頷之,因問曰,有病之人,任此大事,何以支過?景禛等對曰,臣等別無病矣。昨見我軍捕賊,如良狗之逐蹇兔。略無畏色,足以有爲矣。景曾曰,軍兵賞職事,今方擧行矣。其中曾有筮仕者,何以爲之?上曰,曾有筮仕者,更爲査送,給守門將等帖,可也。
李溟請對,啓〈曰〉,昨承傳敎,芻人則已造一百,送于李曙,釜鼎亦爲募聚,今日犒軍後,當爲分送。石車則無可用處,使之拾石儲聚於各堞矣。且賊若犯城,則三稜杖最好,故毁氷庫家,多造稜杖矣。上曰,卿善思之矣。稜杖甚好,尖其頭便於觸賊,可也。溟曰,火炬則無器具可爲,而不可無夜察,故臣造炬千餘柄矣。上曰,若値雨雪,則軍器亦無庇處。不可不造假家。昨日,御史造得十餘間,軍士甚悅云,此事着力擧行。溟曰,臣已送氷庫蓋草,使爲假家,雖未遍及,想必間間造成矣。上曰,然則已爲之乎?曰,不敢遍造,略爲庇處,從蓋茨之多寡矣。上曰,卿須善料理。仍問曰,長湍府使被擄事,何以知之?曰,昨日軍官來言,府使爲賊所擄,使之養馬云,必非虛語也。上曰,拾石事,何處爲之乎?曰,臣親審可以受敵,而未拾石處,先爲積聚矣。各官下人,飢餒有日,不忍督役,而猶且盡力爲役,誠爲可幸。馬草最艱,夜間必放出砲手,使之捍後,收入城外儲草,可以支過,而諸將不許。城內莎草之可以餉馬者,人皆募取爲樵木,故今日方送各官人,使之刈取矣。上曰,此最爲切迫之事也。溟曰,太僕兵曹都監軍兵所持者在馬,若不喂養,則甚可慮也。上曰,金戒男陞遷。溟曰,明日請得砲手捍後,而出南門外,取入柴草。上曰,依爲之。溟曰,設使刈取,其數無幾,而此外則更無他策矣。且所造芻人與炬,當分於四營乎?上曰,炬子·三稜杖,分紛各營,芻人則乘夜送于體府,使立於險阻處。溟曰,釜鼎亦當言於體府,擇其無處而分送乎?溟曰,獻陵軍兵之說,亦爲不的云,甚可慮也。上曰,不知也。李時白軍官來言,而何可必也?若有忠信義士,豈不入來乎?溟曰,外方豈無一介忠義之士耶?必和事誤之而不來矣。亨吉曰,若見有旨,豈不動念乎?溟曰,臣意此賊必決其一隅,然後事可爲也。當事者雖以等待外援爲辭,臣以爲外援不至,而賊援先到,則何以爲之?昨見賊兵馳突以進,及聞砲聲,還走不及,若出精銳,鼓噪而進,則賊必驚駭,一隅可開。人雖曰危,臣則以爲不危也。亨吉曰,爲日已久矣。若過今日,軍士尤疲。溟曰,以此地利,又得人和,豈可沮抑士氣,只任凍餒耶?願戰不許,其氣一摧,則事無可爲矣。仍進曰,明日城外芟草時,開城門出砲手事,取稟。上曰,言于體府。羅萬甲入來,啓曰,朝者,自上敎以出戰人親臨犒饋,故已爲具辦矣。今者,體臣更爲分付,送于城堞云。何以爲之?上曰,賊迫城下,故改分付矣。速爲送之。
兩司請對。大司諫金槃,執義蔡裕後,掌令李厚源,正言趙壽益。槃曰,和事之不可成,明矣,而聞馬賊之來,使重臣出接云,極爲駭異。何可與彼更爲酬酢乎?上曰,其言是矣。彼旣來要,故欲爲試聞耳。大槪兵多,使在其中,只探其情,不爲見欺,則是亦一道也。槃曰,大凡和事,必我勢稍强,然後可以得成。守此孤城,事勢已急,而欲爲要和,則豈不難哉?上曰,然矣。在我之勢,必有難犯者,然後和事可成也。槃曰,交鋒一戰,勝勢在我,然後可以爲和。不然則徒解軍心而已。裕後曰,大司憲金壽賢,以病不得入,而兩司之意同然矣。槃曰,曠日持久,賊援猝至,則無復可爲,我援雖未及至,不可不出萬死而一戰也。賊兵少却,移駐江都,則雖或爲和,未爲不可,坐此要和,無是理也。裕後曰,此時雖曰艱危,忝爲臺諫,兼帶體府從事,趨蹌於政院,虧損體面旣甚,而且有最難事,廟堂之論,雖有拂意者,而方爲從事,事多掣肘。請遞臣臺諫之職。上曰,此時之官,豈有體面規矩,兼察可也。
午時,上出御大廳犒軍。自募出戰軍也。使承旨李景曾諭軍兵曰,爾等爲國忘身,血誠討賊,予甚嘉之。因親問將官姓名爲誰?對曰,臣名李成翼也。上命將官給槃。上問景曾曰,此爲南城軍卒乎?對曰,挾輦砲手及體府牙兵也。犒軍旣畢,上使景曾更諭曰,更加盡力,討賊立功。且火繩,常時則勿爲燃火,乏則難辦矣。使之一拜而出。且親敎之曰,山城倉卒未得物饌,犒饋未能如情,汝等其知之。
督戰御史金益熙入來,啓曰,賊收其伏兵及西南北屯軍,向慶安而去,必爲遮截南兵也。勤王之兵,未與賊慣,而出其不意,以鐵騎攻之,則必未免潰散之患。請自城中,出兵抄戰,使賊兵分力。上命招體臣。
行遠啓曰,想江原·忠淸等道軍兵上來,故賊爲此合兵以去耳。城中事機,每失於緩緩,今日則不可無一擧措也。上曰,具宏亦如此言之矣。益熙曰,深溝高壘,以待援兵者,其計甚迂矣。我援來時,賊援亦來也。上謂瑬曰,賊向慶安云,欲何爲乎?對曰,必其意欲遮南兵也。上曰,此時出兵擊之,如何?瑬曰,欲於明日出擊矣。上曰,何可失事幾乎?瑬曰,只二十餘騎下去云,將何爲乎?不須慮也。上曰,朝者,內官言,由東門而去者亦多云。雖少出兵擊之,此時不可失也。瑬曰,然則軍雖不多,試爲出擊。上曰,已有團束軍兵,卽刻出擊事傳令,可也。瑬曰,只令具宏出去乎?上曰,令各營盡出,可也。
申時,兵判李聖求入來,啓曰,體府親承上敎,方令兩處出兵矣。日勢已暮,而軍未得食,賊之形勢,時未詳知,不須遠出,只令近處抄擊,如何?上曰,不可遠出也。聖求曰,日勢若早,則遠出亦何難?朴潢進曰,雖早,亦何遠出乎?今日北門外,亦出兵,而賊聚入書院村云。想必有忌憚而然也。此距慶安亦不遠,姑爲偵探,明日擊之,如何?上曰,兵家之事,相幾爲之,可也。欲擊而還停者,亦兵家事也。上問聖求曰,侍衛武士等,無閑遊者乎?對曰,其數不多矣。上曰,侍衛何關?盡爲出用,可也。聖求曰,武兼有闕,則以各處軍官及無屬處武士塡差矣。
金藎國·李景稷,出接胡差後入來。藎國曰,胡差所言,已令備郞先爲入達矣。渠言中間多有間言,故俺等更來,和事之不成者,必以請慣而殿之事激之也。鄙諺曰,妻雖憎,不可終棄,豈可以此終至相激,或送王子,或送之次,亦無所妨。臣等以傳敎意答之,使送朴蘭英,則渠等答曰,此人從前誤爲傳語,以致乖張,故留之耳。當往見十王,而回報云。大槪渠等意,似欲爲和矣。上曰,詐也,千萬勿信。藎國曰,聞賊兵自朝向利峴·慶安而去云。其意似恐徵兵之來也。景稷曰,望月峯屯賊,亦盡向慶安,而只遺牛馬,而人數則零星云矣。上曰,渠自初備我。其意誠在於和,必不降前語,而卒然降二層爲請,可知其詐也。藎國曰,或者徵兵入來,而渠兵孤弱,故如是爲請耶?上曰,其術本來如此,從前緩我而賣之矣。景稷曰,從城上懸索而下去,則恐爲敵人所覘,故開暗門出去,而渠等不敢前矣。上曰,皆賊兵耶?曰,一人是義州校生之被擄爲㺚者,渠見臣而先言之矣。上曰,何處去乎?其意必欲迎擊也。藎國曰,趁此空陣之時,擊其一處,似好矣。景曾曰,今日則日勢已暮矣。景曾曰,自外來者,士夫婢子,亦爲得達,而由此出者,雖勇夫不能偵探,極可怪也。賊在城底,而末由探知,外方勤兵,未有倡起,寧有如此之時乎?上曰,我國人不能偵探,深可鬱鬱。景稷曰,尹煌之奴,自京而來言,江原道九郡軍兵,已到車越嶺云,而亦何可信也?上曰,今日入來乎?曰,今日入來,而渠言與五人偕來,一人則見殺,四人入來云矣。李景奭婢子,亦爲入來,而此地則無人出去,誠可悶也。上曰,沈器成亦不敢出矣。藎國曰,沈器遠爲都巡察,而十八日戌時,尙未離北靑門云,殊不可知也。近地守令之未入山城者,若募得軍兵,處處應火,則雖未助勢,亦愈於不爲,而尙未聞焉,深可歎也。上曰,和之一字誤之耳。器遠亦爲和字所惑而如此矣。渠等言朴蘭英等終不可送乎?曰,渠等以爲不善於傳語,故不爲還送云矣。上曰,以此見之,可知其兵少也。若如前日,則爲其誇張,亦當送矣。藎國曰,添兵若來,則事機漸難。和若不成,則請速決戰。退出。
沈悅上疏大槪,兵交,使在其中,請勿遽絶往來,似有苗脈事。入啓。
督戰御史鄭雷卿·趙珩請對。雷卿曰,臣等分守東南,最爲受敵之地。曾已上達,願換砲手,而旣不得請。軍士分堞者,皆是無將鄕兵,最爲庸劣,哨官亦爲迷甚。昨日,請于體府,則以李榏定將送之,而亦未經事,添兵雖不得,請換經事將帥。上曰,今日賊勢如何?雷卿曰,今日,與我兵交鋒於望月臺越邊。相望稍遠,不知賊兵見死者幾名矣。珩曰,賊馳突進來者三十餘騎,我軍放砲,則賊太半步歸。更爲馳進,而中丸而退,方與相持矣。上曰,我軍離城,幾何?若爲賊所圍,則何以爲之?雷卿曰,若爲見圍,則城上砲手,可以及救矣。珩曰,有紅旗之將,立於山上,似爲應援矣。雷卿曰,東門下洞,大軍結陣周行越邊,而不近城底,其意極兇,而城卑地平,最宜受敵。卽者,兵判李聖求,往見其勢,亦以爲危,欲爲加築,此則甚迂也。臣在西路,曾聞此賊攻城時,必仰射城上,乘虛而入,故布帳最好云。上曰,體府方爲布帳,先取用之。將帥則予未知可合人,亦問于體府。雷卿曰,地雷砲甚好,而如不可得,則用空匱,埋於城外,賊必疑惑,而不敢進矣。昨日,聞有芻人之命,當城上近賊處,高聲聞芻人之制,軍機之不密如此。今後賊必認眞人爲芻人矣。上曰,城外平地處,幾何?曰,幾至二馬場矣。上曰,其廣,幾何?曰,三四間之廣。如此平易處,城不高築,甚可恨也。上曰,排卒則多云矣。雷卿曰,諸將在將臺,不爲顧見,故誤達耳。軍兵豈有多排〈之〉理乎?上曰,諸將何不顧信地耶?雷卿曰,小臣欲累累言之,人微不聽矣。南擊臺則大將駐在,故器具軍兵頗實。小臣於昨日,親往固請,則大將送李廓看審。廓亦深以爲憂,言于大將,然後始請于體府,送李榏矣。珩曰,如此平易處,賊切不近來,極可怪也。雷卿曰,布帳自上爲之乎?上曰,予非自爲之,體府爲之矣。東門則不排京砲手乎?雷卿曰,申景禛守其越邊矣。上曰,如是虛踈,則甚可慮也。諸將當一體守之,何以分彼此耶?雷卿曰,自上特令定將,如李榏庸劣者,換之如何?上曰,將官亦已分排,無有餘者云矣。雷卿曰,李榏者甚爲迷劣。見李成翼出戰中箭,公然譏笑。如此而可以爲將乎?景曾曰,留都大將狀啓持來人,速爲出送。上招朴潢,潢已往將臺。景曾請招兵判。上從之。
大司諫金槃請對曰,似聞沈悅上疏陳和事,軍情極爲駭憤。請下其疏,焚之於軍士所見處。沈悅請遠竄。政院捧入,亦爲駭愕,請承旨推考。上曰,不用其言而已,何必至於罪之乎?槃曰,請下其疏,臣欲見之。上曰,其疏亦非欲徒事於和而不爲戰守也。槃曰,近來多有可論之事,而倉卒未遑矣。此疏則所關極重,請速焚之。上曰,何必焚之?不用而已。槃曰,其人雖不加罪,其疏則不可不焚也。雷卿曰,臣今始聞之,果爲駭愕。臺諫已爲請罪矣,不可不焚其疏也。昨日,伊賊請和於南門,而自上送重臣以接之,將士之輩,無不解體。若聞沈悅之疏,則尤必爲駭矣。槃曰,不得請則臣不退矣。臣性本頹靡,平生未嘗與人爭詰,而此事則關係非輕,請速焚之。上曰,不下其疏,則人或有不知者,若爲焚之,則徒播人耳目矣。槃曰,不可不焚也。上曰,焚之亦何難,當依爲之。槃曰,沈悅亦不可不罪也。上曰,此時何可防言路乎?彼言者亦各陳所見而已。景曾問雷卿曰,將官官敎已去乎?曰,不見也。上曰,何以如此耶?景曾曰,昨日,已爲成帖,送于體府。送與不送,非政院所知也。大槪軍官死亡,誠非細事,而各其大將,矇然不知,臣等先聞而問之,然後始爲報知,不可曉也。雷卿曰,諸將旣不出城外,則亦無由詳知矣。且間毁撤閭家,爲城廓云,當風極寒,南城爲最,請先爲造給。景曾曰,金壽益率其奴子,親自借撤,欲爲渠軍蓋覆矣。有何遍及之力?景曾謂兪㯙曰,不招兵判乎?曰,內官出去矣。上曰,史官更往招來,㯙出招聖求以入。上謂聖求曰,卿今日親往巡城云,未知形勢如何?曰,自南擊臺,至東二百餘步許,城卑地平,可容數十騎,成列突入,欲添送砲手,而無可得處。不得已以具宏所率挾輦砲手九名加送,而諸堞砲手,間間除送矣。其前有寺,故毁樓板爲戈,而亦不可恃也。此處最緊,而當初不爲嚴備,深可慮也。景曾曰,鄭雷卿等來言,李榏庸劣,欲易以他將矣。聖求曰,李榏爲人,臣實不知,自體府定送矣。當更定他將以送也。景曾又言布帳事。聖求曰,布帳造作不易,善放砲手等,各給三疋,二疋則裹頭,一疋則掩胸。如此則矢不得撤云矣。上曰,如此則何以容身乎?聖求曰,不是堅重之物。李廓曾在平安道,已見其效云矣。景曾曰,布帳雖不可遍及,其處則造給,如何?聖求曰,寺僧爲作寺聚木綿三同,當貸出以造,而倉卒無絲,恐難造帳也。上曰,當自此造給,勿爲歇後處之。聖求曰,何敢歇後?不得預知,故如此耳。上曰,其處比南擊臺,如何?聖求曰,此處尤難矣。挾輦砲手,已盡分排乎?若加出十餘名,則足以守之矣。景曾曰,沈悅箚子請焚事,已允矣。速下其箚。上親爲搜出更覽後,下其疏。招申景禛軍官李箕男,問合戰形止。
朴潢·李時楷請對。上問時楷以戰事顚末曰,今日殺敵幾何?時楷曰,軍卒則云卄餘見殺,以臣目見十一人見殺矣。因陳賊陣形勢曰,甲兵百騎,分路上來,終日相戰,而我軍一時放砲,更不見賊之出入,想必多死矣。潢曰,鳥銃藏藥,必以無氣故,今欲放之,而李曙以爲,其數尙多,頗爲可惜,不須虛放云矣。上曰,所藏之藥,無乃無氣耶?潢曰,還出改搗,則可以用之,不必虛放也。時楷曰,對峯,可以奪據,而兵少力不及,可悶。都監自願軍,已爲出戰矣。御營軍旣已給銀,則似當一體施行。上曰,都監銀子給之,可也。上謂潢曰,藏銃火〈藥〉,若可還出改搗,則甚好矣。潢曰,觸天火箭,則放之似可。上曰,依爲之。時楷曰,廣州火藥,爲色偸竊焰焇半不及都監之藥。上曰,虛放可惜。時楷曰,渠等爭功放之,不可止矣。景曾言速爲査功之意。上曰,有衆所共知二中者,速給及第,可也。上謂景曾曰,明日又爲分醬。時楷曰,醬則姑有餘者,而軍士無儲器,姑遲無妨。上謂景曾曰,明日,犒軍可以爲之乎?對曰,未知酒熟否也。時楷曰,自願軍士,其數甚多,排堞似疎,故不許出戰矣。景曾曰,晝則出戰,夜則排堞,何妨之有?時楷曰,出戰者,夜則休息矣。上曰,勿爲多出。時楷曰,望月峯則勢不可少出矣。觀今日之合戰,則軍卒輩履危險如平地,蓋已習於戰矣。景曾曰,今日除職將官,使之輪廻〈下〉來□肅。時楷曰,不可竝來,當令一人,相遞肅拜矣。近觀我國,竝得地利人和,若令援軍上來,則賊不足破也。因稟曰,大將有銀兩,則可自軍中分給耶?上曰,當自此送之矣。時楷曰,雖些少人情,以內賜爲榮,請自內給之。上曰,言于體府,送銀兩給之,可也。景曾曰,閑良則除禁軍,如何?上曰,初頭則一體施賞,此後議爲之,可也。景曾曰,閑良則當除禁軍,使其將各書功之上下及役名以送爲可。安大仁及朴俊,別命除職,如何?上曰,議于大將,趁明早啓知。上謂時楷曰,自募軍若多,則其處眞戰場也。對曰,誠合戰地,軍少,不敢生意矣。上曰,十分愼之,我軍若多死,則甚不可也。時楷曰,最悶者,賊處處設伏,壓近城下,將不得樵採也。上曰,此則必逐之,以通樵路,可也。時楷曰,都監御營兩軍之間,以楊州軍士排立,鄕兵極庸,是可慮也。但地勢則危險矣。此賊之意,欲爲遮路耶,欲爲進迫耶?自昨聚兵於峯上,牛馬則盡聚於北門,未知其意也。欲爲夜擊,送人探之,若五十人結屯,則十人在陣,四十人爲伏兵云。決難夜擊矣。景曾曰,李纘祚被擄不屈,故炙火而殺之云矣。時楷曰,道路阻隔,文書不通,誠爲渴悶。退出。燼餘
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
李景曾,以兵曹言啓曰,都摠府·兵曹,在法相避,而今日事勢,異於常時,勿論相避,以扈從人,推移塡差,何如?傳曰,依啓。
傳于李景曾曰,出戰領將安大仁等,五品除職,殺二級以上人金武臣等及第,殺十級人安貴生等,除職軍官,出戰人黃愛男等,除實職,出戰人柳光立等,各給銀子三兩,殺馬人金弘立〈等〉,各給銀子六兩事,言于軍功廳。
傳于李景曾曰,水原哨官訓鍊判官金繼男,椎殺其牛,犒賞軍兵,極爲可嘉。陞職事,言于吏兵曹。
李景曾,以兵曹言啓曰,侍衛虛踈,武臣兼宣傳官落後之代,爲先口傳差出,何如?傳曰,依啓。
李景曾,以都摠府言啓曰,副摠管閔馨男,老病不能仕進,李稷守禦廳協守,不得兼察,請竝改差,其代,以無故人員,當日內口傳差出,何如?傳曰,依啓。
李景曾,以司僕寺言啓曰,前因本寺草記,後運御營軍十七名及領來色吏隊摠等,竝以其銀論賞事,傳敎矣。負來人則各二兩,木一疋,領來人則各一兩分給之意,敢啓。傳曰,依啓。賞給之物,似爲略少,還都後,加磨鍊給之。
李景曾,以備邊司言啓曰,北邊督戰御史狀啓內,城中避亂人及無屬處丁壯,似難覓得,至於各司下人中,察任一二人外,計數抽出,士大夫所率奴子受料記相考,除帶率一名外,有餘數者,亦皆抽出,分送於元軍稀踈處,使之守堞,宜當。敢啓。傳曰,依啓。
李景曾,以備邊司言啓曰,摠戎使具宏啓請可堪將領人,兵曹已爲抄送十二人矣。此外閑散禁軍中,無可用之人,不得加送之意,敢啓。傳曰,知道。
兵批,以姜翻爲軍器寺副正。
傳于李景曾曰,守堞軍士中,御營軍尤甚無食鼎云,令京畿監司斯速覓給,其他軍士,亦令覓給。
朴潢請對,啓曰,小臣連日上城,詳望賊勢,可以易破也。但所難者,軍兵等各異其將,有掣肘之勢耳。都監·御營軍砲手自募者,幾至五百,以此五百,足以當賊。自上親臨將壇督戰,則殲賊不難矣。軍情日激,無事不成也。昨見賊兵,誘致甚易。且其屯處雖多,而多處不滿三十,山勢險阻,賊失長技,我軍萬無敗衄之理。軍兵皆有父母妻子,而不知死生,故人懷憤怒,咸願一戰。臣意則此時不可失也。上曰,然矣。承旨之意如何?景曾曰,外議亦皆如此。不蹈危地,終無有成。五百名軍兵出入,有甚難事?伏願斷自聖衷,銳意急擊。且獻陵之兵,又應火箭云,必是忠淸之兵也。李義培頗得士卒心,可與聲勢相倚。請速出五百兵,一戰決之。潢曰,士夫輩猶不和協,無同舟之勢,深可痛也。入此孤城,賊迫城下,而軍情無畏,此實天也。天可失乎?上曰,昨日,體臣亦言之矣。何以更無處置耶?潢曰,體臣亦當料理矣,不可不斷自聖衷也。定送斬退將,且定候望軍,一邊看望,一邊進戰,則賊必窮蹙,蕩掃可期。趁曉出兵,尤爲便好,而軍兵達夜凍甚,不能運其手足,故不敢出矣。上曰,東北中形勢,何處最好乎?潢曰,東門外則山谷稠疊,不便於看望,北門外則地勢危險,而無遮眼處,最宜用兵也。景曾曰,宣傳等每一更,定四人分巡矣。今日,宣傳官來言,水原哨官金戒男,適持牛而來,今夜,烹熟饋軍,軍情感悅云,極爲可嘉。其人曾已拜職,今不可不別爲論賞矣。上曰,極爲可嘉。所當褒奬,考其本職,可也。仍問曰,今日,當犒饋乎?曰,已爲具辦矣。上曰,趁早爲之。上招金瑬,敎曰,一寒如此,過時已久,卿之籌劃,將安出乎?對曰,久欲出擊,而以無外援,故不敢生意矣。今則忠淸之兵,似已來到,而時未得通,定約束耳。上曰,昨日,何處應火耶?曰,李時白送人,言於彼曰,若是忠淸之兵,則當見我擧火三柄,汝亦應火三柄云矣。果如其言,則明是忠淸之兵上來也。時白所送人,若使直還,則未明當來,而使之仍探全羅軍兵,故不及來耳。昨昏,又放觸天砲,而不爲相應,此則不與相約,故不應耳。大槪以日計之,當必上來。且今事勢已急,外援雖未及來,不可不擧大事,欲從西門出兵矣。上曰,必欲從西門出兵者,何耶?瑬曰,東北屯賊,便於相聚。我軍大擧,出擊西賊,而從東北門,又各耀兵,則渠等不能相救,可易破也。方欲定將送之矣。上曰,使各門皆出兵,而形勢好處,則大出兵擊之,可也。瑬曰,都監御營,各其大將,選將以送矣。上曰,予當親臨將壇督戰矣。瑬曰,幸甚。上曰,昨日,戰士賞銀,何不趁時分給耶?今日送于大將處,使之分給,如何?瑬曰,謹當依敎。上曰,何處最爲形便耶?予欲觀大陣合戰矣。瑬曰,西北門間,有便於觀望處矣。上曰,忠淸兵上來之說,予未信也。我國之人,豈有忠勇如此者乎?瑬曰,忠淸一道之兵,幾至滿萬,寧有不赴之理。上招金藎國曰,犒饋事,何以爲之?酒肉已具乎?對曰,已具而恐或不足,使之加備矣。仍請曰,當饋於何處乎?上曰,各營則分送。戰士則予欲親臨犒饋矣。景曾曰,日氣甚寒,今日則不必親臨也。上曰,今日欲爲決戰也。瑬曰,兵事不可輕,姑待明日,何如?上曰,日氣甚寒,相持已久,今日欲當決戰耳。景曾曰,自募軍亦爲招致,親臨犒饋,何如?上曰,善。予出坐大門,當親饋之矣。藎國曰,排堞之卒,不可一時招來,使之分二運來饋,如何?上曰,依爲之。藎國曰,飮食甚不豐腆可恨,今曉亦煮粥以饋矣。景曾曰,豐腆何關?只示德意而已。上曰,然則合戰事,以明日爲之乎?瑬曰,當議于諸將。上曰,何如是緩緩耶?有同一局角牴,不可不急圖之,明日則不可失也。瑬曰,以昨日見之,不爲勤勞,坐而中賊,克敵非難事也。景曾曰,李義培軍中,亦必有五百精砲,若自城中,備示形勢,使知殺賊之甚易,則似好矣。瑬曰,他日事定,不可不精鍊砲兵也。上曰,勿爲後日之計,姑爲急時之擧,可也。且各營亦諭犒軍時,相遞來饋之意,酒肉亦須溫暖,無令凍寒。藎國曰,四營布帳,或有或無,故以三同木,方爲造帳矣。景曾曰,具宏陣則方爲造作云。瑬曰,頭胸裹綿,足當甲冑,缺藎國曰,昨日由北門,至李時白所守處,望見城缺雖環城屯聚,而其數零星,以此計之,城外周廻缺十里,設使一里屯百名,猾不缺〈滿〉萬矣。上曰,不滿三千矣。藎國曰,缺起昨日之戰,小小放兵,小小捕殺,雖足以激士氣,不可以了大事。臣意分三路一大戰,以決勝敗,則可以散其屯聚也。如是持久,將復何爲?上曰,今日形勢復如何?卿料事明敏,必有所見矣。藎國曰,伊賊猝迫城下,其勢不易。知其不易而猶且侵之者,其計極凶。渠之初計,雖不已甚,而持久至此,必有轉通添兵之擧,不可不趁速決戰,破之於未添兵前也。縱使出千兵,而或有不利,亦何大損益於守城哉?臣之愚意,一面不可不開也。景曾曰,挾輦砲手等,昨日請出戰,當使屬于南門將乎?上曰,依爲之。藎國曰,僧人或在行伍間,所見甚不似矣。僧人善於餉人,請屬于羅萬甲,使任饋餉之事。上曰,事至於此,更無善策乎?缺〈相〉持累日,軍卒已疲,何以爲之?且曰,此城無山脊通路處乎?藎國曰,缺〈東連於〉利峴。小臣前日累請奪據者,蓋欲開路也。缺上歎曰,豈無一策乎?缺藎國曰,趁彼未添兵而擊之,是一策也。豈曰無策?缺〈上曰〉,明日日數如何?藎國曰,兵家亦有擇日之說矣,何可一從術數耶?上曰,古人亦有甲子日之說矣。藎國曰,近日小戰,軍士則願出,而將帥則無一人出征,此亦不可知也。燼餘
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
傳于李景曾曰,戰士所得之物,雖微細之物,卽給其戰缺大將等處,各別申飭擧行。
缺各有使喚之事,餘數必少,缺給軍拾石,上城等事,連有役事,皆非閑遊之缺守堞之事,必須調用,有器械鍊習之人,有可以赤手尖棍,間於軍伍之中,以致臨急搶攘驚動之患,此公事勿施,宜當敢啓。傳曰,抄出添送,不爲無益,更爲參酌處之。
兵批,金光炫爲嘉善大夫五衛都摠府副摠管,李景嚴爲嘉善大夫五衛都摠府副摠管,金汝溫爲禦侮將軍訓鍊院正,吳達濟爲副司果,李烓爲副司果,金璧爲兼宣傳官,李碩耉爲兼宣傳官,柳德涵爲兼宣傳官,李幼達爲武臣兼宣傳官,姜德褧爲武臣兼宣傳官,陳弘佐爲兼宣傳官,李澈爲兼宣傳官,趙尙弼爲兼宣傳官,鄭忠直爲兼宣傳官,劉應文爲兼宣傳官。
許啓啓曰,昨日出戰時,慶尙道出身金公立稱名人,出戰西門,逢箭被傷,而不至重傷,體府饋以酒肉,置之溫處救療矣。傳曰,知道。
政院啓曰,明日乃聖節也。方在搶攘中,雖不備禮,與扈從百官,行望闕禮之意,敢啓。傳曰,依啓。
傳于李景曾曰,昨日守堞軍分醬事,已爲畢給耶?回啓曰,三處則盡分後,旣爲復命,而獨李厚源所分處,時未復命矣。傳曰,李厚源所分處,何至今未分耶?回啓,其處之軍,最多於他處,故未及復命云云。傳于崔葕曰,內用紙地絶乏,言于本曹,數千丈使之覓入。
以出戰斬馘人,李秋男賞格事,傳于李景曾曰,此賞格,依事目爲之乎?從自願爲之乎?問啓,回啓曰,問于軍功廳,則從自願施賞矣。傳曰,知道。
午時,引見鄭基廣·李敬輿,入侍,同副承旨李景曾,假注書李晳,記事官兪㯙。
鄭基廣曰,昨日殺賊之人,斬二級者,皆給及第,領將則除五品職,殺賊者則皆給銀兩矣。今日殺賊者,有或四或五者,此則當以處之,所謂射賊者,則在於疑似之間,此則亦何以處之?依昨日例,五品職除授乎?必有事目而後,可以無煩瀆之患矣。上曰,所謂射賊者,無所依據力戰,例外更無他矣,且殺賊之數甚多,一人所殺,豈至於此多乎?
鄭基廣曰,草記中亦以此啓達,而未有事目,以此爲難也。
缺次次陞賞如何?若加二級,則無乃濫乎?
李景輿曰,賞功之事,必思可繼之道,無使失信缺濫賞之患,可也。倉卒之中,事目不能依備,故初頭施賞,似爲過濫,今不可依此爲之,射殺則宜以多少施賞,而必定事目,無煩瀆之患也。上曰,召兵判來,李聖求入來。
李敬輿曰,經三品者斬一級,宜陞堂上,而六品者亦陞堂上,則似無等級也。李景曾曰,此則過濫矣。上曰,軍功施賞,皆不分明,須講定善爲之。李聖求曰,若以首級而施賞則似易,而以殺賊施賞甚難矣。許多發射,不知何人,必射殺乎,然初頭則不可不施賞,若以眞僞,而有所區別,則似乖激勸之擧矣。鄭基廣·李敬輿曰,射賊二人者,皆給及第,而如有射殺四五者,則宜以何賞施之乎?上曰,二三則及第,而四五則除職似可矣。李聖求曰,一戰而得四五者似難矣。李敬輿曰,如有殺十餘者,則又何以施賞乎?上曰,五級以上除職,其餘良人,則賜及第似可矣。李聖求曰,雖曰四五,而無分明之迹,不無誇張者矣。鄭基廣曰,昨日則領將輩皆除五品,今則何以爲之?上曰,始雖如此,今後則次次陞賞。可也,李景曾曰,不無間隔矣。上曰,以其初頭,故如是矣。豈可每每如此乎。李景曾曰,射殺與出戰有異,亦不可無賞也。上曰,依他施賞,可也。李聖求曰,軍人等無畏怖之心,雖見人之死傷,而。缺
夕,上親臨中大廳,犒饋出戰軍士等。上下敎曰,爾等爲國力戰,而山城無物力,不能稱意犒賞,可愧之甚。爾等終始出力,以立大功,則當以重賞報之。一爵而罷。
金瑬請對,啓曰,軍兵達夜寒凍矣。當於日出後,犒饋出戰,而四營各出砲手二百,射手二百,或以五十名定將,或以百名定將矣。今日雖有風,而問之士卒,則不至飛藥云。且昨日申景禛所出軍,果大戰矣。上曰,守堞之軍,另加撫恤,可也。瑬曰,可悶者城中芻草,不支今日矣。,江原道九郡軍兵,先到車越嶺,今日尹煌之奴,逢見而來,車越之距平丘十里矣。景曾曰,挾輦哨官李參等出去,亦殺四賊,還奪被擄人四名而來矣。瑬曰,軍兵無不輕賊,臣之陣下,昨有迫戰之賊,而我兵以鳥銃打殺矣。且沈器遠軍官李舜民者,今日出去,而亦不得達,已爲還來矣。上曰,器成亦不得出耶?瑬曰,不得出矣,上曰,自外來者皆入,入來旣易,而出去缺何也?瑬曰,然矣。偵探及傳命者,皆似虛僞,缺旣出之後,更不還來,請自今缺探知,大將在處,往擊之似好,缺誠爲渴悶,西路將官,若上來則一國精兵,皆缺人之再度請和,雖似瞞我,而以計度之,或者當初渠甚易我,故發此難從之言,而今已勢窮,故實情欲和耶。朴蘭英等,不爲出送者,似是恐我知其虛實也。景曾曰,京城則無賊云矣。上曰,此時之言,何可取信?瑬言尹煌奴子入來事,上曰,尹煌來此乎,景曾曰,初日入來矣。沈器成來到闕門外,以不得出去之意,入啓,上曰,旣不得出去,則凡奇無緣相通,深可鬱悶。瑬曰,將臺多有可爲之事,小臣請出。上曰,愼爲之。瑬曰,出軍之後,則難可指揮,此外凡事,敢不謹愼,退出。
巳時,上親臨督戰,從北門內,至西城而還。
申時,李曙請對,上曰,今缺戰形止如何?曙曰,今日體臣命出四百,而自願者甚多,放出六百名,三處合戰,我軍之被殺者四人,中箭者二十三人,而殺賊則甚多矣。上曰,四處分戰,何處最爲着實耶?曙曰,連珠峯之戰,最爲善戰,三奪險而三失之矣。當賊兵之衝突也。一時齊放,則可以盡殲,而丸藥已盡,未免退却,然而合戰三次,賊之死傷者無窮,且右司把摠洪頤性之合戰處,則奪據賊陣,盡獲賊物,賊兵曳尸而歸,血流成川云矣。然四處合戰,我人亦多被傷,有李廷賢者最爲壯士,而爲賊所射,中肩幾死,有趙陽者拔劍逐賊,奪而入來矣。上曰,壯士也。聞其名久矣。今果然也。其人不可活耶?曰,見其創處,則箭入沒羽,生活似難矣。吳英發者昨拜宣傳官,而今日亦爲先登,柳秀林者亦前萬戶也。潛入賊戈下拔劍缺渠類,皆以爲壯,且有砲手三人,不詳其名,而將官等皆缺諸兵賴以破賊云,此人不可不缺還來逆戰,大槪步馬之形缺連珠峯下,昨日出戰,而不得有功,今日亦送其處缺最多,而地形不好,若造車齊進,以大砲相戰,則可以克之矣。上曰,善。曙曰,軍兵餒甚,故臣有農牛二首,今日分給左右司把摠,使之犒軍矣。奴兵雖强,我軍亦無敵,直擣戈下,如乘虛邑,彼豈無忌憚哉?上曰,然。曙曰,再昨中箭者,昨日竟死小臣之兵前後四戰,而死者五人,垂死者二人,再昨中箭之人,臨死猶不絶慷慨之言,眞壯士也。聞其人連殺二賊,臨殺三賊而退箭云矣。上曰,如此人詳細置簿,恤其子孫,可也。曙曰,今日合戰,有守禦使軍官忘其名,而連射四賊,遇箭致傷,本廳査功時未及來,而渠之同類,無不言之矣。上曰,犒軍何時爲之乎?曙曰,纔聞有犒軍之命,將官等將欲入來矣。然許多軍兵,將何物力,可以盡饋乎?上曰,欲只饋缺耳。曙曰,臣軍則非自募也。抄各哨而出送,所謂自募者,只挾輦砲手別監及左右相之奴七名而已。上曰,然則難可盡犒也。曙曰,十五哨每哨除出三十名,使之出征矣。上曰,今日已暮,缺爲之,曙曰,外援不來,深可悶也。上曰,今日合戰,賊之被殺者,大約幾何?曙曰,軍卒則以爲被殺者一百二十餘賊,而以臣目覩,亦不下五十餘賊矣。上笑曰,豈至若是之多乎?曙曰,三處則臣實目覩,一處則元斗杓目覩,賊之死者,實不下五十人,通前後計之,則表表目覩者,小不下百名矣。昨日之戰,被擄女人,亦爲還奪以來耳。且此賊必有去向處,不爲迎後軍,則定向南方,不然,城外留屯,豈若是略少哉?上曰,元數不多矣。行遠曰,若無後軍,則此賊不足畏也。曙曰,臣所以連日出戰者,渠來我應,則我疲矣。我去渠應,則渠困矣。此爲先發制人之計也。渠素以朝鮮軍爲恇㤼,而今番則人無不力戰,渠亦豈無畏憚哉?缺車不可不造。若造二十車,則可以用之,京畿監司處問之如何?缺曙曰,忠淸兵使,卽臣之同生妹夫,故欲某條通諭,缺若不爲迎進,則無可爲缺有律,故必爲上來矣。聞其將帥在處,則缺我國之衾,爲帳而居云耳。曙又曰,戰事似當持久,軍物亦不可不備也。上曰,虛放甚多,火藥恐難繼也。曙曰,一戰放砲,不過二十餘次,有何甚關?京中多有火藥,而未及持來,埋置於北靑門外事,分付留都大將,想已處置矣。此處火藥已搗者萬斤,未搗八千餘斤,而石硫黃無可得處可悶也。大槪今日軍卒,頗有欣樂之心矣。上曰,深可喜也。曙曰,今日適値南風,日氣溫煖良幸,退去。
申時末,上出御正堂,親自犒軍,將官則命賜盤。
上使李景曾,播告慰奬如昨日。
酉時,督戰御史李厚源請對,啓曰,今日風勢頗好,日氣溫煖,天意有若助順,臣與具宏同守,望見我軍追賊,如狗逐兔,渠等言斬賊十四中,馬三匹云矣。大槪,對峯胡兵,詳細計之,則其數一百十三名。李廓所往見三處屯賊,多不過三四十名云。若得板子,周立前面,如立戈而戰,則可以殲盡此奴,而本營之軍,不可獨戰。若於明日,通五營出兵五百,則一擧而可以盡殲矣。上曰,形勢好乎?曰,甚好。上曰,言于體臣。燼餘
上在南漢山城。
有望闕禮擧動。
政院啓曰,今日望闕禮,王世子當參,而議註中有舞蹈節次,而王世子方在心服中,何以爲之?令禮官議大臣急速定奪,何如?傳曰,依啓。
政院,以禮曹言啓曰,議于大臣,則領·左相以爲,今日乃國忌,故自前已爲定奪,不爲舞蹈云,右相以爲自缺王世子立於位,不爲舞蹈宜當云,缺傳曰,依領左相議施行。
傳于李景曾曰,前主簿朴翰男,都摠都事除授。
李景曾,以兵曹言啓曰,內三廳武士,自願出戰,分送城上者甚多,宿衛虛踈,武臣兼宣傳官十員加出,口傳塡差,使之推移侍衛,宜當敢啓。傳曰,依啓。
李景曾,以御營廳言啓曰,本營軍兵,前後出戰時,逢箭者多至三十餘人,而身死者五人,先登壯士重傷,幾至死域者二人,傷慘無比,軍士等死傷者,則隨後姓名成冊,備邊司移送矣。武士中戰死者金鳴達,恤典擧行,子孫錄用,宜當。病重將死武士李廷賢·金後吉等,爲先除職,以爲未死前蒙恩之地,何如?傳曰,允。
開元寺僧人浩悅,進蜜三斗。
李景曾,以御營廳言啓曰,本廳砲手三百名,射手一百名,繼援一百名,馬隊五十名等,今日平明,一半由北門出,一半由聯珠峯暗門出,北門所出之兵,則戰於同門外左右,而左邊峯下設防牌,所屯之賊,射砲中殺,幾至五十餘名,右邊路下所殺之賊,亦云八九名。聯珠峯暗門所出之兵,則戰於同峯東西山枝,所殺賊又至五十餘名云。以戰卒輩所言計之,四處所殺,已過百數,而渠等乘勝誇張之說,雖不可准信。防牌所設相戰之處,則血流滿地,餘賊不多,與在後屯賊,一時退北,我兵進據賊柵,戰卒之言,似不虛矣。査功啓達缺少緩,而許多軍兵,爭言中殺,倉卒之際,缺從容詳査後錄啓,而缺防牌三,留用於軍中之意,敢啓。傳曰,知道。
李景曾,以備邊司言啓曰,督戰御史吳達濟·李烓,時無職名,依他例口傳付軍職,何如?傳曰,依啓。
弘文館校理金壽翼,兵曹佐郞南老星啓曰,自將臺至玉井寺北水口,鳥銃摘奸,則楊根精抄軍希福不藏藥,天男不入丸,砥平右哨官金大秋·高戒民鳥銃無耳,精抄軍金季男破鳥銃,右哨軍車永進無藥,介福不入丸矣。傳曰,依他例治罪。
李景曾,以御營廳言啓曰,北城外來屯之賊,大小竝五處,而今日食後爲始,稍稍退屯,自松柵相距一馬場外,似是誘我下城之計,而卽今所見,與昨有變,故緣由,敢啓。傳曰,知道。
李景曾,以都體察使意啓曰,以府草記,士大夫奴子抽出,使之守堞事,傳曰,抄出添送,不爲無益,更爲參酌處之事,傳敎矣。依上敎抄出丁壯,各授器仗,分送諸營聽用,何如?傳曰,依啓。
吏批,趙光羽爲軍資監主簿者。
朝,上親臨中大廳,犒饋出戰軍。上曰,此何軍耶?李景曾曰,體府自願軍也。上下敎曰,爾等爲國力戰,而山城無物力,犒饋亦不得稱意,可愧之甚。爾等終始力戰,以成大功,則當以重賞報之。
李景曾啓曰,都監砲手四百餘名,亦當一時犒饋,而賊方見形於望月臺故不得招來,何以爲之?缺以饋何如?缺
尹之元伏地,上問何事乎?尹之元對曰,每以些少軍出戰,而又無將領,故皆不肯力戰。若合諸軍一處擊之,則可勝矣。上曰,明日當出軍矣。上命尹之元進來階上問曰,爾之忠誠慷慨,予極嘉尙也。仍謂李景曾曰,缺定將給軍,使之出戰,何如?言于體府,給軍定將宜矣。
午後雨下如注。
上引見朴潢。朴潢曰,李義培處傳令持來矣。上曰,始言其大志可矣。上謂承旨李景曾曰,缺如此罔極。上曰,安有如此罔極之缺上曰,予欲露禱矣。李景曾曰,然則當設祭物乎?上曰,焚香祝天外,更何爲乎?上率東宮及承旨·史官,露禱于後苑,焚香四拜,祝曰,入此孤城,所恃者天,而凍雨忽下,胥將沾死,予之一身,死無所惜,百官萬姓,何辜于天,少賜開霽,活我萬民。仍伏地痛泣,且泣且禱,缺衣服沾濕達體,猶泣禱不已。承旨等缺侍衛者,無不泣下沾裾,缺始起四拜而退。淚交兩頤,觀者嗚咽,因遣重臣,祈晴于城隍。
上御楹外,藉草而坐,招朴潢謂曰,何以庇軍士乎?穀物出置庫中,以其空石,庇軍,何如?朴潢對曰,出皮穀所儲空石及士大夫缺蓑衣,方爲料理矣。上曰,速令督促。
露禱後,政院·玉堂二品以上問安。答曰,知道。
世子宮問安。答曰,知道。
露禱後,上不入殿內,處於楹外,藉草藁席而坐,仍爲痛泣,都承旨鄭廣敬,左承旨崔葕,右承旨李行遠,右副承旨韓亨吉,同副承旨李景曾入請曰,當此危急之秋,玉候未寧,則臣民將何所恃乎?伏願勿爲過念,入內調攝也。上曰,爲此入來乎?廣敬等對曰,旣沾凍雨,久處冷地,臣等不勝憂悶,敢來陳達。上曰,守堞軍卒,無所依庇,雖處殿屋,豈安於心乎?憂悶罔極,而乃爲此擧,豈至於生病乎?勿爲憂慮,可也。崔葕曰,城上之軍,以松爲蔽,而各爲之所矣。上曰,四城之軍,皆有所蔽障乎?鄭廣敬曰,城西之軍,無所蓋障,而其他則皆有所庇矣。崔葕曰,久處冷地,恐傷玉體,甚悶甚悶。上曰,予當入處焉。遂退去。
曉,上行望闕禮,聖節也。除舞蹈。
忠淸兵使處,齎持體府傳令,僧人與體府軍官任夢得入來,言忠淸兵使,本月十九日領兵上來,入保竹山山城等待,湖嶺軍兵不爲前進云,夢得以私事,往江陵聞變上來云,自上招見夢得,全州人也,自言以體府軍官,在鄕爲推奴,往江陵,本月十四日聞變,馳到原州見監司,則尙在客舍,不爲進前,軍兵亦不聚集,渠言大駕播越,未知所向,而公受一道委寄之任,不爲勤王,方且安坐大廈,重茵而處,厚味而食,獨安於心乎云,則趙廷虎始離客舍,移坐鄕射堂,而無意前進,故不勝憤惋,脫身來赴云云,自上招見時,亦以此言啓達,而其言穿鑿破漏,有不可信也。上招金瑬曰,卿之軍官入來,誠爲可貴。瑬曰,渠以小臣軍官,能解文字,春間曾作罪除下,而今者聞變尋來矣。上曰,然則尤貴也。忠淸兵使上來云可喜。瑬曰,雖上來,留時不進,極爲痛駭。景曾曰,監司到水原云。瑬曰,兵使率四千兵而來云,其餘則想監司領來也。上曰,此後則聲勢稍强,良爲可幸。瑬曰,忠淸兵使之逗留不進者,亦必不諳賊勢而然也。上曰,其計亦未爲不可,輕進見挫,則甚誤事機矣。再昨賊兵之向外去者,亦必爲此也。瑬曰,今日欲募死士,出送于忠淸兵使處,告以師期及抄賊形勢耳。景曾曰,昨日來僧,亦送于都元帥處如何?瑬曰,亦當送之矣。上曰,使之入來則亦好,而若或不爲善處,中路見挫,則甚可懼也。瑬曰,聞忠淸兵,方待慶尙之兵云,想鱗次入來矣。明日欲擊望月峯之賊,城內床板,盡取作戈,如東車狀而擊之,則似好矣。上曰,李廓言東門外賊,亦可易擊云,如何?瑬曰,亦可擊之也。景曾曰,李廓以爲易,可知其無足畏也。上曰,李廓爲人,如是庸劣耶?瑬曰,李廓頗有計慮矣。仍曰,昨日李時白之軍,發憤爭先,不計地勢,軍官先於砲手,一人爲賊所斬而去,中箭者亦多,而不至重傷云矣。上曰,爲賊所斬乎?曰然矣。景曾問瑬曰,大監親見李廓而問之乎?瑬曰,李厚源言之矣。上曰,招李廓親問之,可也。瑬曰,賊在谷中,我軍若立戈,循山而下,則擊之甚易矣。上曰,戈不須多,若造十五六,則可以爲之矣。瑬曰,元帥所領軍最精,倘得入城,與此軍無異,而恐卒遇見挫也。上曰,其僧速送,可也。瑬曰,小臣軍官朴善男者,最爲壯士,屢度募戰,欲與此僧偕送耳。城中芻盡,方殺馬而食之,誠爲可悶,賊數不多,而受困如此耳。上曰,伊賊必等待援兵也。瑬曰,往還瀋陽,其勢不易矣。上曰,在義州越邊者亦多矣。且戈子令各營造之,則無器具不可爲也。瑬曰,監司亦無器具。上曰,各營尤無手足,決難造得,昨日李曙,亦欲使監司造之矣。瑬曰,然則匠人,貴於監司,材木則取各寺樓板造之,可也。今日此賊,必更來言和,出送武士,仍探其王子所在處如何。坐此圍中,不知賊之形勢,一邊緩之,而急出攻之,亦一策也。上曰,賊則不緩,而我墮術中,決不可爲也。景曾曰,渠使似當更來也。上曰,渠使若來,則可以爲之,不可自我先送人也。仍曰,其賊甚少矣。瑬曰,除其伏兵,則各陣皆不滿三十名,所謂伏兵,亦甚零星云,今日忠淸兵使狀啓持來人,到門外落後云矣。上曰,無乃見捉於伏兵耶?瑬曰,逢着伏兵,而駭散云矣。上曰,當今上策,趁其援兵未到,而急擊之,可也。瑬曰,我之援兵,來到近地,則聲勢尤好,且必持討賊器具也。上曰,予意則援兵,不必近迫,卒遇見敗,則甚可慮也。景曾曰,竹山則太遠,使之駐近,然後可以相倚矣。瑬曰,江原道軍兵,最爲精銳,若使進駐於檢丹山,則甚幸矣。上曰,卿其出去,各處分付及都元帥處傳令,速爲成送,可也。瑬曰,都元帥處,曾送立功自效之文字矣。今當更諭之也。景曾曰,各陣戰亡人,不卽馳報者何耶?瑬曰,未遑也。景曾曰,戰亡人已多矣。贈職及子孫錄用等事,何以爲之?上問金瑬,瑬曰,贈職則以武官職仕啓下,除主簿等職似可。上曰,子息有役者免役,無役者錄用事,書於官敎之末端,贈職比生者之賞,加一等,可也。退出。
朝,上御正堂,犒軍,問曰,此何處軍兵耶?景曾曰,京畿束伍之自募者也。守禦使軍官安有龍者請曰,臣之家在於廣州故郡,爲公爲私,欲爲一戰,願得砲手三百,決陣討賊,臣通前後三度扈從者也。上曰,爾屢度扈從,且願出戰,忠誠可嘉,當議于體府而處之也。仍使景曾,播告如昨。上曰,此來軍士幾名耶?景曾曰,三百餘名云,而未知的數。上問萬甲曰,軍士更有當犒者乎?曰今日當犒二千二百矣。上曰,非此之問也。門外無來者乎?曰姑無。景曾曰,來到門外者百餘名,而以領將未及來,故不得入矣。上曰,速招領將。景曾曰,雖無領將,先饋之如何?上曰,依爲之。犒軍有金士豪者請曰,出戰之時,將官則却立城下,不爲進前,只督諸軍,以此萬無殺賊之理,請自中推出領將。上使景曾諭之曰,言于汝將。
午時,崔葕請對,啓曰,自募軍兵曾已犒饋矣。似聞守堞之卒,皆以一體犒軍知之,而日氣甚寒,疲困已極。聞管餉使之言,則掃庫米亦四石云,竝此而釀二十四石,則可以均饋,請令管餉使次知,一體犒饋,如何?上曰,好則好矣。物力無之矣。葕曰,請招管餉使議之,今且下雨,不可不犒也。上招李廓問曰,聞卿昨往南門外,賊之形勢,如何?曰小臣登高望見賊兵多寡,則不能詳知,而申時載卜物板子而來者,百餘駄矣。上曰,賊數幾何?曰僅五十矣。賊在山乎在平地乎?曰,屯村里中,分三家而處矣。上曰,討賊形勢如何,曰不須論形勢,可以速擊也。上曰,何以如此云云耶?廓曰,賊迫城外,外兵難待,而方爲攻城之器械,不可不擊破其謀也。上曰,戰場形勢如何?曰形勢亦好。潢曰,渠在平地,我兵分山而圍,則形勢甚好矣。景曾曰,胡王子在其處乎?廓曰,王子則越一山而在矣。器械則造之於其處云。上曰,何以知之?廓曰,爲薪籬遮之,而丁丁之聲,聞於外矣。上曰,北門外賊,其數不多矣。潢曰,南門外則甚多云。廓曰,伊賊則望見我兵,輒爲遁走,以此攻之不易。上曰,何以如此耶?廓曰,昨日有騎白馬着紅甲之賊,衝突而來,我軍砲殺之,必是賊將也。其後上來者,一百三十餘騎,而見砲則輒走,我軍已習於戰,視賊甚輕矣。上曰,副將以下,當各出奇謀,何以則可以却敵耶?儒生雖解事,不如武將矣。廓曰,雖在邊方,討賊尙不可不盡其心,況置君父於孤城之中,何敢不竭其誠力耶?目今和事,已不可成,所當勉者,惟戰之一事而已。南門外賊,其數頗多,而臣所領砲手之中善放者,不爲二十名,若加得善放砲手三百餘名,緣山而下,逐其賊焚其器,則事可爲也。上曰,所謂器械者何物耶?廓曰,攻城之械也。小臣管下候望者,見賊吹囉㗶,分二路向京城云矣。上曰,向何之耶?廓曰,必聞軍官之來也。東南門賊盡爲急往遠地,看望不知其數,而行色似甚忙迫,且自北邊吹囉㗶,而諸軍一時竝下云。小臣不勝憤忿,請得精砲數百,趁今明不計利鈍,欲決一戰耳。上曰,我勢不重,若無奇謀好機,則不可動也。潢曰,伊賊甚畏夜擊云。上曰,更爲出往,察見形勢。廓曰,臣於昨日,已詳見之矣。上曰,東門外形勢平乎?廓曰,勝於南門矣。上曰,伊賊向何處去乎?廓曰,奔走顚倒而往云。潢曰,在我無攝賊之事矣,然以理勢思之,渠之深入,亦已失計,無乃撤還乎?上笑曰,寧有是理。景曾曰,將卒之欲戰如此,而三百軍兵,抄給不難,請從廓言如何?潢曰,今日則昨日戰罷軍士疲勞不可爲也。景曾曰,然則明日決戰,如何?潢曰,臣意則四門出兵似誤,若專攻一處,則四面分散之賊,何暇同聚乎?廓曰,雖然四門不可不各示出兵之擧也。上曰,此時不報國恩,何時可以立功乎?盡心爲之。廓曰,臣受恩已多,恒切死報之心,到此地頭,敢有愛身之念。潢曰,上意必欲得奇計,然後擊之矣。廓曰,臣亦言于將帥曰,此賊方造器械,凶謀叵測,不可不擊,且其形勢,不得竝驅,我兵三百,成行列立,賊兵多至,而攻殺益好矣。景曾曰,廓世受國恩,萬無惜死逗遛之理,請於明日,依其言願,使之出戰。上曰,此人素多計力,朝已言于體府矣。往與相議擊之,可也。景曾曰,朴潢在此,請命同出,與之議處。上謂潢曰,此地之僧多在,而無人統領云,其中定將一人當出,使偵候時,使其主將差定如何?潢曰,僧人等不堪上使之役,諸處責應,罔有紀極,有僧名眞一者,次知其事云矣。上曰,給摠攝帖,使之主幹。廓曰,軍不要多,必得可用者,然後可以成功,自募者雖多,不如京砲手御營軍之精矣。上曰,出與體府議爲之。廓退出。上曰,李廓在喪乎?景曾曰,其母新死矣,上曰,廓雖有勇力,而志或恇怯則可慮也。問李景曾曰,承旨請對,城上之卒,欲一體犒饋,物力可及乎?景曾曰,若釀二十餘石,則可以遍饋,臣亦在外,與之相議,或饋或否,實爲未安,而一石之米亦關重,當出與管餉使議之也。
金槃請對,啓曰,坐此圍中,已經一旬,而賊兵四集,等待其援,設使三道軍兵上來,不足當數百之騎,凡戰殺死相當,亦未爲敗衄,臣意請出各色軍兵,一與大陣相戰,設使賊兵百死,而我軍千亡,不可不開通一路奉車駕入江都,而諸將之輩,過爲愼重,似聞李廓請戰,而大將沮止云,此何爲耶?上曰,兵家之事,何可輕議?諸將亦豈無意思耶?槃曰,到此地頭,何可爲萬全計也?若入江都,則雖爲萬全之計,可也。坐此孤城,留時引日,甚不可也。葕曰,自外入來者頗多,而自內出去者絶無。沈器遠軍官,亦尙未出云,深可怪也。諸道必爲和事所誤,故忠淸之兵,亦到竹山而不進,不可不募人催赴也。景曾曰,募人出送事,朝已分付矣。牙兵中亦有勇怯,李義培送二名,而持狀啓者不得入,持文書者入來矣。上曰,然矣。犒饋事議爲之,賊多向京中云,欲爲何事耶。景曾曰,傳聞不足取信,而似聞都元帥來到水原,京城若空,則必爲入據,故爲此向京耶?上曰,元帥豈入京城,設使不入京城,賊必爲此而向京去也。昨日向慶安去,非是爲,遮截忠淸道之軍兵也耶?上謂景曾曰,見李廓聽其言語,似欠勇敢之氣,未知如何?景曾曰,雖欠勇敢,渠旣輕賊,想賊勢無可畏也。上曰,若不勇敢,何能有成?凡戰必有膽氣而後,可以有爲也。城中軍卒若多,則可以多出一戰,而苦乏守堞,每每小出可難。景曾曰,晝則似無迫城之患,排堞之卒,放戰何妨,其中願戰者亦多云矣。槃曰,聞李曙軍官甚多,而不爲登城,體府軍官,亦皆閑坐云。勞逸不同,甚爲未安。上曰,豈有不爲登城之理?槃曰,軍情素多猜,均是軍士,而大將軍官,則安坐而食,諸軍獨爲勤勞,豈無不均之歎乎?景曾曰,臣請出與管餉使議之。退出。
金藎國·朴潢請對,潢啓曰,臣與李廓,議于體府,則今日亦可擧事,而適値逆風,欲於明日出戰矣。上曰,李廓足以任之乎?藎國曰,聞廓言則距賊酋所,在五里許,有伏兵故,廓輕此而欲戰矣。臣之愚計,近來諸家小小所獲,豈足以了大事?聞有賊兵五百餘騎,抵向竝橋近處云,此則必爲迎擊南軍也。今日又爲多向京城云,此則必爲迎擊西兵也。臣意除出守堞軍數千名,直捧酋營,則事可爲也。渠若請添兵於其國,則援兵之來,只隔二三日矣。渠若通於其國曰,君王方入小山城云,則渠必踊躍而來矣。且忠淸之兵雖來,不足爲倚重,設若在道而遇賊,則亦不無潰散之患,今日不戰,明日不戰,使賊兵大至,則何以爲之?上曰,其言是矣,而兵力不足奈何?藎國曰,歷觀城上,多有不緊處,如此處不必守也。一萬守堞,三千出戰,則可以破奴營。李廓所言,乃是伏兵也。上曰,奴營則難可擊也。卿旣親見其數幾何。藎國曰,以臣所見,其數甚少,牛馬之外,僅數三百矣。上曰,豈至如許之小乎?藎國曰,實爲不多。若使滿千,臣豈不知?以日計之,添兵當至,臣竊悶焉。上曰,然矣。如是遲留者,必等待援兵也。欲破穿一隅,如何?景曾曰,聞軍官之言,其數不多矣。瑬曰,臣意昨日出兵時,欲專攻一隅,以通命脈,而必令各出者,未曉其意也。諸將之以爲四門出兵,則不能首尾相應者,其計甚誤。設使專攻一隅,奚暇來聚相救哉?藎國曰,四門不可不示形勢,而一隅專攻,計之得也。昨日之戰,自上亦親見之矣,其數果多乎?將帥則不爲出去,只令軍兵出戰,使坐作進退,各任其意,如是而可以有爲乎?臣意不可不一大戰也。上曰,我軍皆步兵,恐不當鐵騎之馳突也。潢曰,分爲二三運,前砲纔放,後砲繼放,則雖鐵騎將何爲乎?藎國曰,臣子分義,當聞難卽赴,而李義培來到竹山,等待兩南軍兵,豈可易知?人臣分義掃地盡矣,極爲駭愕。且犒軍事,命下矣,物力甚薄,無可出處,欲分米合與醬匙,分給各營,且給馬匹,使之屠肉作羹,可也,萬餘軍兵,難可遍犒也。潢曰,李義培亦恇怯,不得上來,請送人喩以此地形勢,使之引來,如何?體府軍官朴翰男,頗是壯士,曾經訓鍊主簿,陞拜都摠都事,往告形勢,似可。上曰,如此則好矣。但何以上來耶?若或潰散,則甚可慮也。潢曰,渠亦送八十名爲先鋒云,必已知形勢,而若中路遇賊,則恐不無此患也。上曰,今則渠在山城,似無危事,若出而遇賊,則甚可慮也。潢曰,雖然豈可使空坐山城耶?上曰,依爲之。必須善爲指麾也。
自午時末雨下。上率東宮及承旨·史官,露禱于後苑,焚香四拜,藉草伏地,祝曰,入此孤城,所恃者天,而凍雨忽下,胥將沾死,予之一身,死無足惜,百官萬姓,何辜于天?少賜開霽,活我萬民。仍伏地痛泣,且泣且禱,至于申時,衣服沾濕達體,猶且泣禱不已。承旨等進,伏請起,上猶不從。金瑬·洪瑞鳳·李弘胄·崔鳴吉等,自外入來,懇請起出,上猶不從。瑬等泣曰,群臣百姓,只恃殿下,而冒雨終夕,玉體大傷,若或成疾,更無所望,堞上軍卒,望見殿下,不以其身之沾凍爲慮,而惟以玉體之致傷爲悶,請速退入,以安群情。上猶不起,從官侍衛者,無不泣下沾裾。道長謂瑬曰,請進攀御衣固請。瑬更進前牽裾泣請,移時上始起,四拜而退。淚交兩頤,觀者灑泣,因遣重臣,祈晴于城隍,送內官慰撫士卒。
酉時,承旨·史官入對,上猶御楹外,不脫濕衣,藉草而坐,命招朴潢曰,何以庇軍士耶?穀物盛諸庫中,出其空石,以庇軍士如何?潢曰,出皮穀所盛空石及士大夫蓑衣障泥方爲料理矣。上曰,速爲出去,急急督送。燼餘
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
李景曾,以兵曹言啓曰,摠戎使移文內,自兵曹定送禁軍等,城堞晝夜守直,其勤苦無異將官,依他論賞云。依守城將官例,次次陞遷,何如?
禮曹啓曰,溫祚定都於此,歷年最多,必有其神,古人行師駐軍,必祭其地之神。今者大駕臨駐,城隍祀典,旣已擧行,致祭溫祚,似當竝行,敢稟。傳曰,依啓。
李景曾,以都體察使意啓曰,城中芻草已盡,而現存馬匹不知其數,數日之後,將盡飢斃,而瘦瘠旣甚,則又將爲棄物,不如急先屠翦,以饋將士之爲愈,令該曹約以事定後,各給價木收捧處置,何如?傳曰,依啓。
正言趙壽益來啓曰,孤城被圍,已過十餘日,諸道勤王之師,不容一刻暫緩,而公淸兵使李義培,來駐竹山,趁不前進,逗留不進之狀,極爲痛心,所當依軍律處斷,而姑先下諭,使之急速進兵,以爲立功自效之地。答曰,依啓。
李景曾,以都體察使意啓曰,臣從事官蔡裕後啓下之後,移拜執義,從事官所當改差,以存臺閣體面,而察任已久,事務亦多,勢難頻數遞易,在前從事官,有臺諫改遞之例,今則何以爲之?敢稟。傳曰,使之兼察。
許啓啓曰,城上軍被傷者,率來閭家,救療事,傳敎矣。被傷之軍,重傷者則不多,而被傷之人,甚爲煩憊,思欲飮酒,問于醫官,則飮酒不可云,故饋以菉豆粥矣。傳曰,知道。盡心救療。
管餉使羅萬甲啓曰,守堞軍分給空石事,傳敎矣。收拾若干空石藏置,而日氣淸明,若預爲分給,則必藉坐盡弊,徐觀日勢,以爲分給,何如?傳曰,觀日勢分給,可也。
午時,上親臨大廳,饋出戰軍士。
政院·玉堂·藥房·百官問安。答曰,知道。
朴潢引見,上問昨日空石分給幾何?曰僅僅分給,四營軍士,賴以無傷矣。景曾曰,摘奸宣傳官來言,沾者未半,而重衣者不沾裏衣云,今日風日亦溫良可幸也。上曰,豈有不沾裏衣之理乎?潢曰,小臣亦往見之,全濕者無之矣。上曰,昨日出送幾人,傳令幾處乎?潢曰,欲送朴翰男,而僧人三名,自願出去矣。昏登曲城,望見有燃火處,自我燃火則卽滅之,必我軍也。上曰,若是我軍,則何以滅火耶?潢曰,見我應火,故滅之耳。景曾曰,昨日入來僧慶雲者,最爲詳密,渠言登高望見,則賊數甚少,三十里之外,則賊兵不到云,其僧且有意氣者也。宣傳官趙珩·李信儉等,相値於龍仁,與之偕來,卒遇賊兵,失其所騎馬,此僧護與同來,宣傳等力盡不及來,留其上佐,使之率來云矣。上曰,其僧善矣。江都消息,亦因渠而得聞耳。景曾謂潢曰,今日更無擧措耶?潢曰,今日則凍濕之軍,形勢不便。景曾曰,日氣尙溫,午後何不出兵耶?潢曰,欲穿北門外賊矣。西營下屯賊,夜間甚喧聒,慮有犯城之擧,而且念意在犯城,則必不喧聒矣,終果無事經過矣。上曰,外援已來,自此可以出兵,何用等待如此乎?潢曰,待日氣昇煦,欲使出擊矣。上曰,專攻一隅,穿通道路,可也。從四門小小出兵,有同兒戲矣。潢曰,李廓言南門外賊,攻之甚易云,欲先攻此處矣。上曰,李廓似無謀矣。潢曰,雖然且有勇敢之才矣。上曰,援兵已集,自此先擊,使賊兵有所畏,而我援增其氣矣,何用留時引日,坐而待盡耶?潢曰,伊賊犯兵家之所忌者甚多,而我軍不知父母妻子之消息,人懷必死之志,願爲一戰,攻之似易矣。景曾曰,當初誤聞人民恃和不動矣。昨聞僧言,則皆已避亂矣。潢曰,謀夫孔多,令出多門,頃者胡差之來,當爲酬酢,仍知王子所在處而圖之,則亦是將計就計之一機關,而遽加斥絶,尙不知王子之在處,深爲可恨,而論議甚激,不敢發口可悶。上曰,此意則已言之矣。潢曰,機關甚密,當送使价,探知王子所在處,未爲不可,而論議太激,終不得爲之,臣實未曉也。上曰,愚弄我耳,何可信也?潢曰,古人有詐降而探賊者,兵家機謀,不拘常事,而我國之人,不習於此,可悶。上曰,沈器成亦未得出去,豈可責於他人耶?景曾曰,日氣似當溫煖,速令炊食出兵,如何?上曰,十分愼爲之。謂景曾曰,僧人三名已出去乎?曰已令出去,僧人習於山勢,可保得達。退出。
巳時,四大將引見,上曰,今夜軍卒,何以經過?景禛曰,僅以木枝蔽身而過矣。時白曰,腰下則盡沾。具宏曰,幸無凍死者。時白曰,累日凍寒,更被沾濕,無人不病,可悶。上曰,守禦軍最無依庇云,何以如此耶?時白曰,倉卒不得斧斤,亦無營將,故不及爲之矣。上曰,雖借於村家,豈有不得斧斤之理乎?斗杓曰,昨日所蔽,亦已燒火燎衣矣。上曰,所庇之木,不可撤燒,爲渠留置,則雖不得燒,有何怨乎?斗杓曰,所幸者四壁無一人凍死耳。上曰,猶有寒戰將死者云矣。卿等皆以病人,何以堪過?予獨處溫地,何嘗不悶?念軍士則常人也,卿等素養不如此,尤何以支過耶?景禛曰,小臣身病,不遑念及,自上意傳令望月臺及南門外中,欲爲出見形勢,則臣與景禛,可以知之,南門形勢,則具宏可以知之,請相與議定。上曰,卿等之意,如何?斗杓曰,望月形勢,戰場不廣,雖出兵四五百,可以却賊,而我兵未入,賊已還守,待他日援兵之來,奪而據之,然後可爲吾有矣,不然徒勞而無功也。景禛曰,不爲奪據,則逐而復聚,徒勞而已。近來月黑之後,抄出精兵,出巡城外以備之,今夜則幸而支過矣。斗杓曰,山麓之賊,則可以擊之,而伊賊輒下平野,誘引我軍,城堞守抄之兵,不過千餘,故每惜我軍之死,恐有蹉跌之患,不得下山麓之外,如此則終無結末矣。上曰,然則何以爲之?斗杓曰,必待外兵入援,軍兵有餘,然後可以出戰。城堞之卒,收抄出送,脫有蹉跌,甚爲可慮,此賊俯瞰城中,豈不知我收抄堞卒耶?夜斫亦欲爲之,而我兵不爲結屯,縱使出兵,不過抄一伏兵而已,大陣則無可爲之事矣。近日我兵,少有所得者,蓋緣得地之利矣。望月屯賊,不難逐之,而我兵纔入,彼卽還據,別無益矣。具宏曰,南門外賊,多造薪帳,我國人民,擄在其中,而賊數旣多,路險且遠,以小兵當之不易,在我形勢,似不好矣。上曰,無山脊可進之路乎?曰山勢峻急,攀緣而上,無可弄手處矣。斗杓曰,賊王所在處縱不得,大兵出擊,若爲探知,則有一策焉。聞賊夜睡甚熟云,送李曙別抄軍,爲夜擊則或可有爲,一邊通使于賊王處,知其虛實,如何?上曰,此言如何?景禛曰,必詳細知之,然後可以有爲,賊王亦未必宿於其處矣。時白曰,賊王則不宿其處云矣。因陳再昨出戰形勢曰,伊賊神出鬼沒,無一鎭處,引去大野松田,如魚之集,我兵大戰,而不爲出應,蓋其約束必如此也。今者欲擊東邊,則未知賊更犯何處也。小臣之軍,一無可用者,軍幾大事,臣不敢知,然以臣愚計,形勢旣如此矣。所得少而不關於大利害,賊來則應之,不來則休兵,可也。以達夜凍寒之軍兵,萬無擔當之理,而出送平野,且有危道,誠爲可悶之甚也。上曰,如是而終何爲乎?斗杓曰,欲戰則勢如此,持久則亦不可,臣未知何以則,可也。景禛曰,以臣所見近來之所謂戰者,有同獵夫之山行也。斗杓曰,軍多雖使物故相當,不可不戰,而以軍少爲悶耳。外報亦不得聞,未知西路賊兵已絶耶?諸將等抄捕間,使使不得通耶?深可鬱悶。時白曰,昨日初更末,臣步往西門,書院屯賊,頗有喧聲,無乃渠等出外還集耶?上曰,渠亦有畏心矣。斗杓曰,渠等亦移鎭入村家云矣。昨夜哨官黃皓,頗有戒心,臣以賊無此理鎭定耳。時白曰,援兵若到,則當下野一戰,以決死生,而目今軍兵甚小,誠爲可悶。斗杓曰,援兵若來,則可以戰矣。景曾曰,援兵何以入來乎?斗杓曰,雖不得入城,結陣於近處,則亦足以助勢矣。景禛曰,楊州軍士,立於都監·御營之間,而如此等軍,無足可爲也。斗杓曰,臣所守城,凡五百一堞,砲穴四百,而半排半空,誠極虛踈,而何處請得添兵耶?景禛曰,不須閑談,只論明日出兵之事,可也。時白曰,臣所守門外,則馬軍足以衝突,其餘則皆是氷板,難可着足,出兵擊之甚難矣。斗杓曰,廣州之民,詳知山下形勢,使之出去探知賊王在處,如何?時白曰,何以探知乎?景曾曰,小出兵則以爲無利,大出兵則以爲不可,將何以爲之?具宏曰,小出兵可以日日爲之也。上曰,南門外形勢若是其難乎?宏·斗杓指陳形勢。時白曰,山頂伏兵,可以潛擊矣。斗杓曰,然矣。望月南門中,當合四壁大戰耶?抑各出兵擊小賊,以待後援耶?上曰,小小出擊,有同兒戲,故欲合壁大擊,此事誠難乎?時白曰,此則甚難矣。景禛曰,若擊望月·對峯奪據,則甚好,而我軍還入,則復爲賊有矣。景曾曰,奪據則可以通路乎?曰,可通矣。時白曰,臣意已陳之矣。望月·對峯,則軍卒雖傷,奪據則好矣。景禛曰,來此榻前,何敢論軍士之傷不傷乎?爲將者只察其形勢而已。時白曰,南門外則乃是平地,其餘則皆峻急,決難用兵也。具宏·申景禛曰,南門外則非大戰之所也。一下山底,更無還路矣。景禛曰,賊王所在處,送此地人知形勢者,探知如何?景曾曰,守禦軍皆此地人,可以送之也。上曰,此輩豈能探知?若必欲知之,當送使价,可也。景禛曰,雖送使价,旣見之後,更移他處,則何以知之?朴蘭英尙不來耶?宏曰,以不送蘭英見之,可知其軍小也。時白曰,觀其負柴爲圍眞撻十八,則我民幾五十人矣。上曰,擇形勢好處而出軍,不好處小小覘兵,可也。景曾曰,送武人爲使价,探知賊王在處及虛踈,如何?上曰,今日則雨初晴,似爲有妨,明可送之也。景禛曰,午後當送之,豈可遲待乎?上曰,兼偵探欲爲送使,而新經雨雪,形迹似拙,是用爲難也。景曾曰,渠必以我爲窮蹙而送使,明日送之,何如?上曰,其有能善爲察伺者乎?景曾曰,豈無其人?退出。
巳時末,上招朴潢曰,今日送人于外處乎?曰,沈器遠·都元帥處,各送僧人,器成則時未出去矣。今日出兵事議于體府,定討對峯之賊,四營各出一百名,竝御營軍八百名,欲先擊對峯,次討南門外矣。上曰,日勢似更有雨徵,何以爲之?曰,空石更有餘者,欲加分給矣。上曰,依爲之。且出去僧人,每一人持數處文字以往,可也。如此則一處雖未達,一處則或可得達矣。
林堜請對,啓曰,小臣細察軍情,無不欲戰,又察賊形,堅城之下,無復可爲,而孤軍深入,勢難久留,渠於十七八九日,已知我拒絶,不無請援之擧,宜爲速戰却之,而尙今無一擧措,我之援兵,來在三息之外,而不爲進前,想不知賊勢而然也。西路軍兵,尙無皂白,湖嶺軍兵,則以日計之,似未及來矣。大槪列邑將相,擁兵不進,必須自內,喩以切迫之狀,而一送蠟書之後,更無擧措,設使使价相望,亦云難矣,而徒以義理責之,夫義理者,豈可責之於人人乎?僧人等持蠟書往還者,其功不少,壬辰之難,有功僧人,亦除堂上嘉善,今雖不能如此,特除八道都摠攝,使之感動,如何?上曰,往還僧人,不爲論賞乎?景曾曰,他僧皆以私事往來,惟忠淸兵使處,出往僧人還來,而似聞其出去時,已除都摠攝云矣。上曰,招贊畫使,且僧人還來後,更加論賞,可也。堜曰,軍情無不血誠欲戰,而以無首級,故有一人分明中賊殺馬,而不得與於査功,稱冤於小臣矣。景曾曰,何陣軍耶?曰,李時白之軍也。上曰,査功之事,自有大將,何可人人爲之乎?朴潢入來,上問曰,出去僧人論賞乎?曰出去時已除摠攝矣。上曰,入來後當別有論賞矣。堜曰,未除摠攝云。潢曰,然則必未受帖也。上曰,此時賞罰不可不明,穿過賊陣,其功不細,而無勸勉之擧,則將何所爲乎?潢曰,昨日入來僧人,請令復送。此處僧人不多,曾出者已五人云。且沈器成今日亦爲出去云矣。上曰,何可必乎?景曾曰,聞慶尙監司沈演,亦到可與云,許完則臣實不知,聞其衰老難進,沈演若進來,則足以有爲矣。堜曰,與賊相對十日,尙未知賊陣形勢,廣州人民,習知山下形勢,諸大將等當募人下送,探知形勢,而尙不擧行,深可鬱鬱。潢曰,臣請出去,送人于沈器遠及元帥處。上曰,依爲之。退出。景曾曰,當犒軍人,已爲聚來,而此處狹窄,當出御大廳乎?上曰,依爲之。
午時,上出御大廳,親自犒軍,使景曾播告慰奬如昨日。有尹之元者進曰,四門出兵,其數甚少,而又無將領,使軍兵各任其意,請定送將帥,一處合戰。上使之上階喩曰,爾之忠勇,久而不衰,予甚嘉之,因傳曰,此人定將給軍事,言于體府。
未時,李曙請對。上曰,軍兵何以堪過耶?曰,朝聞傳敎,而臣於其時,作粥饗士,故不及來矣。昨日所達陳戰事,賊已移鎭,今不可爲也。上曰,何以如此?曙以指畫地,而陳其形勢曰,今則事機已變,不可爲矣。西門外賊,五處結陣,迫近城外,作松柵不動,此賊若退,則更無可戰之處。請選臣軍二百,與之合戰,別選勇敢,欲爲夜擊耳。北門外則自女墻至城底,爲一氷板,賊無着足之處,近來數日,則可保無虞矣。上曰,賊若爲雲梯,則何以爲之?曰,城底危險,人不得竝行,而築城甚高,渠何能犯乎?若待後日,軍兵飢甚無力,則無如之何矣,此時來犯,則我之福也。但臣之所慮者,賊已下屯平地,下擊則步馬異勢,俯攻則丸矢不及,恐有留時引日,不通人迹之患,是用爲悶,望月峯近處之賊,自今日爲籬云,槪賊當初視我如女子之房,今則頗有畏心,故如此也。禍迫肘腋,不可不討,明日視戰勢,欲爲夜擊矣。景曾曰,何必待明日,今日不可爲之乎?曰,軍士凍餒,何可出戰乎?凡軍戰還,當作粥饋之,以示優待之意,而今旣不能,然臣覓給落幅紙數十張,使之衣之矣。江之越邊禿音,必有我國軍兵來到也。上曰,何以知之?曰,臣昨日欲試火箭,放於城上,則越邊擧火,且爲放炮,臣則耳聾,而他人皆聞之云矣。上曰,何不送人探知耶?曰,已爲募人,今欲出送耳。沈器遠使之來鎭其處,小臣軍官落後者,亦使之相應於此,未知爲誰,而必不出此二者也。昨日僧慶雲者來言,自來人民,始爲追捕零賊之計,且聞此入來人復戶之說,皆以爲如此之功,亦且有賞,則我輩捕賊,必有重賞,相與約束云,且念城糧未盡之前,萬無迫城難支之理,賊所以專力於望月峯者,所以絶三南道路也。且以我軍,難於仰攻故也。賊屯處雖似稍廣,城底則甚隘,當初築城時,臣欲穿鑿,而恐傷地脈,只削去二旁,當中僅容二間許矣。今當欲盡鑿耳。上曰,爲日此久,何以爲之?曰,以堂堂帝都,亦且五六月受圍,縱使持久,何必動念?故臣言於餉臣,使之十分節用,而軍情則少無怨言矣。景曾曰,王子所在處人以爲,當送人探知,其意如何?曙曰,臣意亦然。前者雖已據義斥絶,今則歲時已迫,當送歲饌。仍諭之曰,我則本無戰心,而汝敢相厄至此,今則當有一戰,而歲時相問禮也。故玆送物饌云云,則似好矣。大槪意在於戰,則懇乞而驕其志,乃是兵家之奇法,虛虛實實,載在兵法矣。且令諭之曰,汝若降等如丁卯年,則吾當從之,不然則有死而已似可矣。上曰,其言是矣。渠來請我時,旣不送使,則歲時存問之說似近矣。曙曰,胡人最以歲時爲重,若送歲饌,渠必善之矣。因及道山倭戰事上賜酬酌仍曰,恐渠不見欺,而吾入渠術中也。爲武將者,當專爲討賊之事而已。曙曰,臣非敢請和也,欲試權謀耳,必設此機關,然後可以討賊也。今者佯爲文書於管餉使曰,賊中之粟,足支數月,諸道軍兵,亦令退住,而加其軍號,若爲持久之計,則亦一機關也。上曰,其言善矣。彼賊信與不信中俱好矣,卿何不與體察使議爲之耶?文字中當曰,糧足以支十朔,諸道軍兵,亦加軍號,可也。曙曰,爲此文書密封,佯落若爲見失者,然使賊見之,則甚有功也。上曰,然則今番僧人出去時及爲之,可也。曙曰,沙峴以西消息,切不得聞,深可鬱鬱,臣欲送人于安州矣。不知賊後消息,則應變之道,亦爲甚踈,豈不閔哉?上曰,平山人已出往耶?景曾曰,昨日必已出往矣。曙曰,此地人習於山路,故能出去,平安等道,則人不知道,故不得來耳。上曰,卿每言張紳矣,其才果如何?曙曰,臣善將兵,有將帥才,使守江都,則雖不能大爲布置,必有撫百姓幹約務之才矣。今番元帥之未來,人以爲過,臣意則元帥不可空手而來,惟遂安郡守可率而來,其餘則無可將千名者,金自點獨何爲哉?智固不敢望,如洪戒男,亦不可得,誠爲可悶,昨日李秀林,請陞堂上,定將如何?此人則不下於洪戒男矣。上問景曾曰,秀林何如人耶?曰,再昨之戰,進於賊戈下,拔劍擊賊者也。曙陳其進前擊賊之狀上曰,甚壯哉。曙曰,右司把摠洪有吉,亦有功矣。上曰,李秀林前職何階?曰,前權營也。景曾曰,以規外故不陞堂上矣。上曰,破規陞堂上,定將專委,可也。曙曰,秀林中箭不知其數,而以其裏着長衣,表着短衣,故中箭甚多,而不至於死傷矣。上曰,李秀林入送,可也。曙曰,有吳英發者亦壯士也。行伍之間,無踰於兩人也。上曰,如此等人先除守令,則可以激發,堂上則姑除之,可也。曙曰,李光春者築城儲穀,其功甚多,不可不賞。上曰,李光春入來乎?曰,時未及入來矣。景曾曰,光春卽緣坐於李夢鶴獄事之人,而臣往北道之時,聞其諳於築城矣。來此聞之,則其功果多也。上曰,非緣坐也,乃身犯者,故不爲全釋矣,今當有賞矣。景曾曰,李秀林·吳英發,使之招來乎?上曰,依爲之。退出。上招李秀林·吳英發敎之曰,爾等盡誠討賊云,極用嘉歎。秀林曰,時事至此,不計死生而已,有何義氣而然乎?上曰,將相寧有種乎?何以則討賊乎?各陳謀策。秀林曰,欲小有爲,據險舖稜鐵,則先鋒之馬必蹶,從而斬之,欲大有爲,送馬兵追逐,則屯聚之賊必散,豈有不勝之理?賊所以慢我者,以丁卯以後,我軍望風卽潰故也。若斬其退者,直爲突擊,則不難破之矣。上曰,汝等所見形勢,如何?英發曰,賊見我軍,必爲誘引,若爲追去,則可以擊之,而我軍退却不前,故任賊橫行耳。北門之戰,臣旣擔當,賊矢最易看望,俟其矢盡,足以大挫,而後軍退立不進,臣只率十名,入其陣中,還爲見却,若得拒馬槍排立以進,而分前後運連放砲,則可以殲賊矣。上曰,賊數若少,則砲手等可以盡殺,而何以不得盡捕耶?英發曰,以無統領,故諸軍一時齊放,未及藏藥,所以不得盡殲也。秀林曰,若主之則賊必迫近而後,精放火砲,不爲虛發矣。體府每加軫恤,而累日凍寒,士氣日挫,極爲可慮。上曰,如此之人不多,良可嘉歎,命賜之酒。且曰,我國之人,不慣與賊戰,故無正將帥,汝等須爲正將帥也。討賊之時,必先登者爲勇猛,若在後觀望而已,則何足可取?秀林曰,上恩罔極,不知攸措,雖得一卒,請願盡力所至。景曾曰,此屬新入御前,惶恐不盡所懷矣。臣在外聞其言語頗有理,且有膽氣,吳英發鄕人故語訥,不能盡其辭矣。聞其前所獲賊亦多,而以其時無給科規矩,故不得及第帖,請一體給科。上曰,考見査功而爲之。景曾曰,言於李曙,給軍爲將,如何?上曰,依爲之。秀林眞壯士也。英發似殘而有膽矣。景曾曰,秀林家世將種,而前任權管之外未蒙賞,必未及査功而然也。上曰,査功之事,不可不趁卽爲之,李秀林考其査功,比他戰功,加一等除職。燼餘
上在南漢山城。
傳于崔葕曰,內用米三石入之。
大殿,政院·玉堂·二品以上問安。答曰,知道。
世子宮問安。答曰,知道。
李景曾,以都體察使意啓曰,守禦使牙兵私奴徐欣男,爲人伶之意,敢啓。傳曰,依啓。
傳于李景曾曰,折衝金慶仁,實職除授,南陽營將差下,卽爲出送。
李景曾,以御營廳言啓曰,朝者有煙氣於廣津上灘越邊,金臺山日黑後,又爲熱火五處,而渡迷倉後劍端山上北門西邊曲城最高處,擧火應之,則劍端之火,連續加熱,橫亘六七里,火光照耀於遠山,必是某道外援之兵,故敢啓。傳曰,知道。
吏批,金百祿爲軍器寺判官。
兵批,金慶仁爲僉知中樞府事,金慶仁爲南陽營將。
李景曾啓曰,守禦使軍官金慶仁來言,南陽所屬十一邑軍兵將,至三千餘名,而營將趙脩齡,蒼黃不及領來云,而自願出去招聚,領率來故敢啓。傳曰,引見。
未時,上引見金慶仁。入侍,承旨李景曾,假注書李晳,記事官兪㯙。上問于李景曾曰,此人誰人之軍官乎?對曰,守禦使軍官,而爲堂上云矣。上曰,爾自願出去,欲奬率軍兵而來,忠誠可嘉,何由得出率軍來乎?金慶仁對曰,臣不知此處道里。願得一僧人率去,如得出去,則庶幾領率而來矣。聞其軍人,屯結於富谷云,若然則何難率來乎?上曰,爾若領軍而來,則其功可言。仍謂李景曾曰,此人授營將而送之。李景曾對曰,營將趙脩齡十四日辭朝,故悤據未及率軍,獨身入來云矣。上曰,然則宜遞趙脩齡,此人除此任送之,可也。上謂金慶仁曰,爾若領軍而來,則此時必有上賞矣。上謂李景曾曰,此人堂上云,授實職兼營將而送之,使建大功。仍命饋酒,入謂曰,伏兵甚多,何得出去乎?慶仁對曰,伏兵雖多,冒死欲出去也。聞賊向曉則牢睡云,此時庶幾或可出去矣。金慶仁曰,前營將趙脩齡,盡率下人而來云,今不可多率而去,臣欲只率一人而去也。
朴潢入對曰,奴營送牛酒事,大臣旣已定奪,出外相議,則或以爲若送宰臣,而彼若不受,則羞辱之甚也,以前往大臣言,私送於馬胡處,語以欲送王子處,而不敢直送云爾,則似或便當云,未知如何?上曰,此事豈可狐疑乎?李景曾曰,雖以大臣言,送亦何妨乎?上曰,以大臣言送之,尤不近似,渠每以恐喝爲主,雖不受亦何傷乎?以朝廷言,送之無妨矣。內有銀甁·銀盒,以此盛酒果而送之,仍爲餽遺,如何?朴潢對曰,當以下敎之意,議于廟堂,我國之事,每患失機,今日內預爲講定,明早送之,何如?上曰,人皆以爲急,而明日則似太早矣。李景曾曰,歲時已迫,明日亦不早矣。朴潢曰,聞李植言,則若爲此擧,軍情必懈怠云矣。上曰,不害於事而已,送人何妨?無多談,速爲出去,擇人以送。李景曾,以都體府言啓曰,奴營牛酒持去,宰臣以李景稷定送之意,敢啓。傳曰,知道。
上命招羅萬甲·朴潢問曰,今日出戰何以爲之?潢曰,日氣甚寒,軍士凍慄,不能發用,故姑令散歸,以待稍煖矣。上曰,然則今日不爲出兵耶?潢曰,日寒如此,軍士戰慄,勢不能操兵矣。上謂萬甲曰,糧餉何如?曰,分五日給料,而政丞以下,以七合放料,奴子則五合放料,自初至今凡十五日,用下千餘石矣。一五日放料之數,通計僅九十石也。今有留租四千石,凡下人晝夜不離者外,以皮穀給之,而米穀最窘,欲令僧人及各家諸奴,舂正作米,累言于體府,體府亦以爲可,而以守堞爲難,不爲擧行耳。上曰,皮穀幾何?曰,合米豆太凡萬石,皮穀四千石矣。上曰,士夫奴子,以皮穀給料耶?曰,以皮穀給之,每一五日用下百石矣。上曰,管餉之任極重,善爲之。減其合數,頗有贏餘否?曰,減其三合,贏餘甚多。臣啓請從事爲未安,而洪瑑·安廷燮同爲次知之後,頗能善處矣。
大臣·備局堂上請對。上曰,日氣甚寒,老病之人,何以堪耶?瑬曰,臣等有何所傷?軍士等雖無死亡,而手足凍坼,不能屈伸云,無策可溫。今日出兵事,已定約束而軍士不能操兵,風勢更作,火藥又飛,姑待日溫風止,午後欲出,而風寒一樣,則何以爲之?上曰,卿爲大將之任,相機爲之。瑞鳳曰,此日形勢,何可盡喩?日夜所望,惟在勤王兵之上來,而湖西兵雖來,結陣於四息之外,露兵若來,頗爲精銳,可以得力,而時無消息,下三道軍兵,則設使上來,曾未嘗胡,難望其摧鋒,所恃者城中士氣之不衰,而凍餒累日,血氣已盡,則雖有至誠,無能爲也。臣以爲從前見欺於此賊,蓋亦多矣。然孤軍留留或有思歸之心,而以其名爲難,則或不無許和之理,前日渠使亦來矣。試爲送人於斥候,通於馬夫,則似有萬一之望,滿城人情,無不如此,而金瑬則方爲大將,不敢直達,請下問於金瑬·李弘胄以下諸臣,姑解倒懸之苦。上曰,請送馬胡,則其能許送乎?瑬曰,臣爲主兵之官,故不敢先啓,當初見圍之時,豈料有今日乎?賴聖上激勵士卒,若干砲手,連戰有獲,故群情鎭定,得到今日,而曉事者,皆以爲若干上來之賊,雖得捕獲,而不能大戰,賊勢一樣,故人人督過,臣以不爲尾擊,臣旣主兵,固不敢出此說也。忝居相位,而又値左相之先發,則亦何敢不陳所見耶?芻草已盡,馬匹久飢,目今馬兵,則更無可用矣。上曰,此間形勢,須不多言,予豈不知?但今日形勢,已到萬分地頭,送使與否,固不足論,而從前見欺者甚多,頃有渠雖送人,而其言有不足取信,渠無所困,而先爲要和者,萬無其理,卿等更思和事之成不成而處之,可也。送使而不得和,則徒貽人笑,有害無益,無乃終歸於無形也耶?以頃日之事見之,大臣往見時所言,不爲降殺,則猶可信也。猝下三層,此豈理也?當初崔鳴吉之往也,予以爲必加一層而不加云,故深以爲疑,終歸於見欺矣。瑬曰,渠當初以爲,自上必入江都,故欲一擧㤼和,卒入孤城,四面受圍,知我一刻爲急,故有言耳。上曰,諸卿各言所見,送使與否,固不關也,第未知和事成乎?不成乎?弘胄曰,臣意渠若添兵,則吾雖請和而不許矣。意在捲歸,則或可以許之矣,群情亦皆如此。上曰,勿言群情,予亦豈不知之?只論和事之成不成而已。弘胄曰,渠若思歸,而以無名爲難,則不無退去之理,然亦何可必乎?上曰,各陳所懷。藎國曰,使渠少有勝勢,則必不許和,然臣意則欲送使价,觀其兵勢及氣色,或有欲歸之心,則可以爲之矣。然渠使再來而不答,今始送之,則雖有歸意,恐不輕許也,臣意則和事必難成矣。自我招集援兵,克壯形勢,使渠知懼而欲退,可以言和也。此時已到十分地頭,先爲請和,豈肯卽許?鳴吉曰,臣亦與此論,同而其外,則與相臣之言無異,蓋賊或有歸心,而以無名爲難,則不無因此退歸之理,縱不得請,仍知賊將所在,爲夜斫等事,未爲不可矣。張維曰,當初渠旣至,而大駕入此,渠以爲在其掌握中,故發此難從之請矣。今則賊之死者亦多,而且聞外援之來,則不無許和之理,故雖難度其必許與否,而一番送人,恐未爲不可,送人而不許,則雖曰見辱,亦何大害?瑞鳳曰,此事之成,在十分之一二,而亦無大妨於事機,滿城人心,無不如此矣。瑬曰,渠之兵力,亦不甚盛,安知其必不許也?上曰,戶判所見甚分明,實與予意同,而父兄百官,同此顚沛,事勢已到罔極,所當送使,而亦不可無端送之,昨聞李曙之言,似爲有理,歲時已迫,送遺物饌,喩以兩國本來相好,而何以相厄如此云云,而聽其言辭,可也。自我送人而請和,則誠如戶判之言雖已生歸心,而故爲不歸矣。渠若先言送人不報之意,則答以汝每每欺我,我亦豈能每每見欺云,而渠若以誠意言之,始爲發言曰,十年和好之餘,何以如此相厄耶?我國則雖至於此,猶不忘舊情,送遺歲饌云,則似爲有據矣。如是則豈非乞和之迹,而亦足以察其色聽其言矣。藎國曰,然則送酒米·粘米等物,如何?上曰,可也。瑬曰,欲送文官。上曰,誰可往乎?瑬曰,當論堂上·堂下乎?上曰,必送宰臣,可也。與渠有面分者,可不齟齬。且此事在渠,必有厭憚之心,然後可以得成矣。瑬曰,申景禛欲抄精兵八百出戰矣。臣有愚計,獻陵往還人瓦匠徐欣男者,曾入賊陣,望見將帥在處,外固藩籬,內油遮日,爲甁陣而居,而伏兵則不過數三云,請得敢死士,分四隅以往而後,立聲勢軍衆,砲聲發,則雖未獲巨魁,而主陣大驚矣。瑞鳳曰,今聞偵探人之言,王子則不移故處云矣。瑬曰,更欲得誠實人出送耳。假使不能盡鏖,豈不愈於小出兵,擊零賊耶?上曰,善矣。十分詳察爲之。藎國曰,以渠之不送蘭英見之,則似無率我使入去之理,若或率入,則必無不送矣。上曰,然矣。瑞鳳曰,朴蘭英不在賊酋處云矣。藎國曰,依上敎不請和,只言其事,則雖中路招馬胡言之,亦可也。瑬曰,以其不爲進薄見之,則渠亦知我形勢之難犯也。藎國曰,城險則固難犯也。第以持久爲悶。瑬曰,藎國每欲出大兵決一戰,而此則甚難矣。上曰,此地有牛酒可得處乎?羅萬甲曰,酒則曾釀二甕,而下人等言其味甚好,請於今日倒淸,何如?上曰,速爲之。仍歎曰,武士中無忘身出戰者,奈何?瑞鳳曰,壬辰以後,我國之遭兵者數矣。未有若此軍之輕敵者,誠爲可嘉,勇敢前進,多致死傷,極可矜惻。瑬曰,臣等皆經壬辰矣。其時縱有斬級,未有如此軍之勇敢者也。上曰,使勤王之兵處處來,則賊必畏懼,而無人入來奈何?瑬曰,冒死入來,則寧有不達之理?極可痛憤。瑞鳳曰,申景瑗無防守處,而其軍最精,金自點若來,則可以領送矣。上曰,毛裘之敎,誤事至此,良可歎也。瑞鳳曰,尹昉等入於江都,可以規劃矣。上曰,江都之事,亦不善爲之矣。汝稷曰,渠曾言欲爲送使,則先招伏兵而言之云,今日招其伏兵,問朴蘭英·權仁祿,何不送來云云,如何?藎國曰,此則已言之矣。上曰,所送使臣,不可不擇,若送如沈湒者,則甚不可也。藎國曰,雖送牛酒,自上送之而見却,則尤爲恥辱。臣等與馬胡有面,臣等以上意,爲書於馬夫大,使之轉送於王子,如何?上問其言如何?瑞鳳曰,聞渠言則其王子,以義同兄弟言之,直送于王子,何如?上曰,左相往時之言,憤不欲聞矣,今且更言之。瑞鳳曰,臣言世子,國之儲君,國君有故,則世子當立,故自古無世子入朝之禮,貴國新立,當以禮法治天下,而何責無禮之事乎云矣。藎國曰,聞其言辭,非原昌君入送之比也,欲以因爲質矣。瑞鳳曰,渠言叔來,則姪何不來見云矣。今以歲饌,送於王子,則必喜而受之,似無見却之理也。瑬曰,先爲送人,喩馬胡通納使之意。上曰,此時不可也。謂瑞鳳曰,結末何以答之來耶?藎國曰,以必不可從,答之則渠言勿復出來云矣。瑞鳳曰,臣以春生秋殺之義言之曰,有過而伐之,知過而容之,乃天道也。大國順天道,則天下悅,不順天道,則天下不服矣。渠答云然,不復出來,朝鮮自以爲知古事,每事必遲緩,不須更來云云,馬胡大·杞靑古·鄭命水,入言於王子,而金汝良在其間傳語矣。上曰,金汝良何人也?瑞鳳曰,義州校生之被擄者也。鳴吉曰,渠言渠稱大淸皇帝,而使我稱朝鮮國王云,非是輕言也。植曰,臣意當曰,綾峯君,雖非親弟,君之至親也。使臣不敢相欺,直言之矣。汝若欲得親王子,則當送云云無妨矣。張維以爲言辭,當置餘地,東陽尉以爲,必加一等矣。伊賊果及靑宮之事,蓋以我之語勢,過爲半屈,至於唯大國所命云,故渠敢出加一節之言,而其後城守旣嚴,又多抄殺,故渠或欲和而送使耶?在我當送之曰,汝等每每欺我,故欲得朴蘭英矣,何不出送乎?仍爲探試其欲和與否,可也。若送牛酒,則渠必以我爲情勢已屈也。臣意則渠之來時,當爲酬酢,而旣不能然矣。今後若或失利,則更難送人矣。請只招馬夫大,言朴蘭英出送之意,如何?上曰,此則渠已絶之,何必更言?設使許和,蘭英不送矣。鳴吉曰,若誠信則和固我願,而不知誠信,故不得許之之意答之,而一邊備戰具,如何?上曰,李植言牛酒不當送,其意如何?瑬曰,我國之人不知故事,故如此言也。瑞鳳曰,送牛酒而探其意,亦何妨乎?鳴吉更進前言。上曰,此則無據,前旣不答,今始送人,有何義理?聖求曰,送人探試猶之,可也。豈可送牛酒於賊,有若勞其師者乎?上曰,牛酒則無害也。渠來而不答,今始先要,有若窮蹙而懇乞者,則其亦拙矣。且問曰,此城之軍,入來者亦多,而管餉使何以曰一萬四千耶?予未之知也。瑬曰,小臣退去,令軍士今日不爲出戰。上曰,依爲之。謂藎國曰,軍士之數,似爲不實,更爲査問。藎國袖出軍兵置簿曰,元數一萬三千八百四十矣。賊兵旣無二三屯聚處,又無相援者,臣雖迂儒,請專攻一隅。植曰,前日之戰,軍士欲進,而將官不下,故不能逐賊。有一軍卒挽執將官之手而下去云,如是而可以討賊乎?藎國曰,若出千名軍卒,則豈不開一隅乎?惟聖求曰,必待援兵之來,然後可以出擊。以此守堞之卒,與之交鋒,設若蹉跎,何以爲之?瑞鳳曰,以臣愚見,牛酒之送,似無所害,而諸人如是防啓,未可知也。藎國曰,出數千兵攻一隅,設或蹉跎,有何大妨,終豈可坐而待亡乎?今雖晩矣,利峴之路,必開然後,南軍可通矣。瑞鳳曰,舍我長技,放兵平野,與賊枝梧,則豈不難哉?鳴吉曰,若送馬兵百餘於王子所在處,臨宿卒擊,則可以蹙踏,黑夜卒入,以枝歐擊,則渠何能應之乎?聖求曰,招馬胡來則言送,不來則不言,亦何妨乎?上曰,若不來則寧非辱耶?豈不無聊乎?瑞鳳曰,今日送徐欣男及廣州人二名,探其二陣,詳其形勢如此。上曰,此則體府爲之矣。藎國曰,僧人舂正事,不可不急爲也。上曰,此事重大,何不早爲之耶?速與體府議爲之。鳴吉曰,扈從落後不多,窠闕甚少,故軍功之人,一時除拜未易,以空職除下望單,出入似煩,請每日輪除,如何?上曰,依爲之。景稷曰,臣自壬辰,見戰事矣。兵家勝敗,不可逆覩,芻糧已盡,軍兵凍寒,而歷觀城上,莫不感奮,雖無殺級,人願一戰,頃者登城望見,則有李秀林者,拔劍越戈而殺賊,此古所未有之事,而李植以爲,無人下戰,棄此天險,下去平野,欲與賊爭長技,則不亦難乎?人皆曰,背城一戰者,臣實未曉也。諸道援兵,不日當至,以無窮之我兵,豈不當有限之賊兵,而輕爲背城一戰耶?奴之鐵騎,平野則不可當,明矣,以些少砲手,一爲蹉跌,則事有罔測,徐欣男偵知後,乘夜出擊則,可也。藎國之請擊一隅者,其勢誠難,脫有不幸,置國何地,我國之軍,自晉或夜擊,或據險而成功者有之矣,未聞爭賊長技而有獲也。萬甲曰,小臣糧餉之外,不敢論兵事,而近日之事,深可鬱鬱。我國之事,專在於文具,君父入孤城,已經十二日,白登七日之圍,誠是少變,而諸將悠泛,曾不得一策行一事,事事皆稟於上前,不和不戰,恬然度日,昨日則云以雨而不戰,今日則云以寒而不戰,明日必以和而不戰矣。以不知進退之將,終何能爲乎?軍卒聞自上軫念其沾寒,至於感泣云,必無怨叛之心矣,然兵者,以氣爲主,氣挫則將何爲哉?諸道援兵處,亦當逐日送人,分付其來路,通諭師期,可也。備局諸臣,不此之思,悠悠泛泛,只事浮談,小小凡事,必待稟定。凡一擧措,措一施爲,爲兒童走卒,無不知之,使奴或爲間蹀,則何事不知乎?和戰之間,當爲速決,而合日亦無結末,臣民不足措,置宗社於何地。自上不可不夬決也。上曰,何以爲之?萬甲曰,小臣有計策,但只出軍卒,任渠自爲,則人情惡死,誰肯冒赴?大將雖不出去,不可不定將以送也。芻糧道絶,事機已急,一隅之路,不可不通,利峴爲三道之要地,若奪而據之,則命脈可通也。孤軍深入,兵家所忌,而古人以爲女眞,本不知兵,臣意東西南中,不可不通一路也。僧人諳熟山勢,可合通諭諸道監兵使,定其期會處也。若只令催赴而已,則外方之人,必不知從何處而可入矣。臣意都城,亦不可不守也。武士之馬,飢立將死,縱出敢死士百餘騎,突陣而出,率忠淸兵使以來亦,可也。聖上曾無失德,必非亡國之主,而誤了事機,每每如是,恐不可收拾也。前者胡差之來,可以酬酢,而年少之論太激,遽可斥絶,亦失一機矣。南山·白岳之形勢,與此城無異,除送軍兵,守其四門,捕其伏兵,則賊必畏憚,而西路將帥處,可以通命矣。令不須四門出兵,而專攻一隅,計之得也。上曰,曾已送人矣。景曾曰,人之所見各異,備局之論,亦有同異,請斷自聖衷。上曰,已決送人矣。不送牛酒,而問答之說,極爲無據矣。萬甲曰,兵不厭詐,一邊爲和形,而一邊爲戰具,實兵家之事也。上敎至當,若有解圍之路,則雖和何害?漢高祖以天下之大,亦不免焉,渠若降層,則和之何害?景曾曰,牛酒不可送之說,臣實未曉也。送使請和,而不見許,則恥辱豈過於此哉?上曰,人之所見,不同如此,牛酒之送,則以爲辱,請和見却,則不爲辱耶?萬甲曰,上意合當,則可以爲之,何必每議乎?退出。
李景稷入對,啓曰,大臣以爲,奴營送使事,今日可以爲之,而酒不倒淸,體臣以爲胡兵,方向利峴者甚多。若迎擊忠淸軍兵,或爲敗衄,則明日送人,形迹似嫌。今日先爲送人於鄭命壽,使之上來,諭以明當送使之意似可,故令臣入啓矣。上曰,卿言如何?〈□□〉曰,臣意亦然,先爲送人,邀馬胡及鄭命水,而言之似可矣。上曰,予意則不然。設向利峴,李義培方在山城,似無敗事之理,欲必先爲送人,明朝送之,而差晩進去何妨?且鄭命壽等,不爲問事於我,缺陪人之理,若言城中窘迫之狀,甚不可,缺從者以去,可也。景稷曰,郞廳亦欲率去矣。缺郞廳有何所益乎?景曾曰,所帶軍官,必擇缺上曰,精擇以去,且卿與彼接話,何以爲之?景稷曰,臣當曰汝雖背約,吾則不忘舊情,歲時已迫,王子亦來,故持牛酒以來云云,缺外,則當隨問隨答矣。臣前日言於馬胡曰,我國曾無背約之事,而汝等何以至此云。則答曰,我國書不爲開見,來人不爲給席,此非背約乎?以此出來云云。今亦當責其每每加層之說,而渠若詰相殺之事,以迫近城下,故不得不殺之意,答之,可也。仍曰,贈給之物,當以何物耶?曰,牛及酒也。上曰,豬亦可給也。且本官無實果乎?景曾曰,京畿殘邑,寧有實果?上曰,此太守素有儲畜之才,問之,可也。且此處有銀盒·銀甁,盛燒酒,以銀盒盛實果給之,如何?景曾曰,以上意傳給則好矣。上曰,渠雖獰惡,必不以此生怒矣。予亦非所以要悅也。旣爲送使,則必示待援之意,可也。景稷曰,伊賊言語,不能相通,只憑胡譯,此爲鬱鬱。且前日則待馬胡時,有此變通事,而今則只憑鄭命壽之口,尤爲鬱悶,然則明日入去事定奪乎?上曰,依爲之。牽馬持饌之人,所率去人,詳細申飭,使勿爲雜說話。燼餘竝南漢日記
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
傳于鄭廣敬曰,原州牧使李重吉加資。
吏曹啓曰,因都體府,取稟,原州牧使論賞事,已爲命下,而論賞輕重,自下不敢擅便,敢稟。禮曹判書趙翼不得扈從,其代似當速爲口傳差出,大臣之意如此,竝稟。傳曰,依啓。
都體察使啓曰,江原營將權鼎吉論賞事,傳敎矣。本道軍兵營缺無大將,進退之際,號令不一,巡察使亦以□難臨陣,權鼎吉陞授防禦使之任,使之統領諸軍,以示褒奬之意,似是得宜,敢啓。傳曰,依啓。
御營廳啓曰,各道外援兵,每以催至爲務,未有指示信地之事,而賊兵迎擊,已分兩路,初頭先來,恐未免觸破之患,若使敗聲,遠聽諸道,則隨後勤王之師,必不得如意以集,實爲可慮,凡兵必爲先不可勝之勢,以待敵之可勝,又使糧道不絶,然後可爲持久之計,臣之妄見,則全羅之兵分二路,一助竹山,一據禿城,又使嶺南之兵,來住婆娑,據興元粟,資檢丹之兵,南道軍兵,則來住抱川山城,待北兵合勢,輸運嶺西之糧,各爲信地,各抄精銳,分兵迭出,侵撓城外之賊,則其勢不得不勢分形敵,無所不應,則無不寡,此所謂兵家,我專爲一,彼分爲十,不猶愈於無糧,遠道之兵,無計妄進,隨到隨敗者乎,城中之兵,務爲持重,勿爲妄出,明知虛實,必得脫免之勢,然後可破此賊,惶恐敢稟,請廟堂商量以處,何如?傳曰,允。
吏曹啓曰,臺諫有闕員,曾已啓稟矣,當此蒼黃時,不可依常例爲政,口傳差出,而在外竝爲遞差,其代差出,何如?傳曰,依啓。
備邊司啓曰,朝者送人于伏兵處,語以歲時臨迫,故爲送牛酒,以爲歲饌之資云爾,則渠乃宣言曰,馬將有欲言之事,將爲上去,此意告知朝廷云云,故敢啓。傳曰,依啓。
傳于李景曾曰,望月臺守堞哨官及暗門把守御營軍一人有病云,遣醫看病救療。
都體府啓曰,原州牧使李重吉褒奬事,當依下敎擧行,而營將權鼎吉,亦當有論賞之事,敢稟。傳曰,領兵先登,誠爲可嘉,竝爲褒賞。
傳于政院曰,當播越之中,御供饌物,不爲獨厚,宜從裁減,生雉等物,亦勿捧入。回啓曰,傳敎矣,有則用之,無則不必用,生雉勿入事,不得奉行之意,敢啓。傳曰,此物予本不嗜,勿爲入之。
朝,大臣引見,上曰,奴中送使事,不遣宰臣者何意歟?瑬曰,自我送使,旣未合當,而宰臣入去,或有拘留之患,則大傷國體,故欲使伏兵,先通牛酒出送之意於馬胡,而送使耳。如此則事有次第,似爲便當。上曰,聞諸處或爲應砲,或爲應火云,其事如何?瑬曰,麻喜川屯兵,不是湖南兵則必是湖西兵也。江原道之兵,則來屯檢丹,此距其處二十里矣。上曰,沈器成尙未出去乎?留都大將處,幾度送人乎?援兵雖來,不可不接濟也。瑬曰,器成則時未出去。景曾曰,留都大將處,則李信民昨已出去矣。江原道出去僧入來。監司趙廷虎狀啓,使原州營將權鼎吉,領原州鎭管軍兵,先爲赴難,臣則更督未到軍兵,鱗次進去云云事。原州牧使李重吉上疏,大槪,聞變痛哭,罔知所爲,謹率手下牙兵三十名,與權鼎吉偕赴,而監司分付,還向本道,接濟軍糧云云。因上乾雉二首,僧人帶還。上曰,勤王兵已來,自此亦爲放砲,以助聲勢,如何?瑬曰,放砲則不關,而出送牛酒,正其幾也。上曰,非敢使賊畏懼也。欲激勤王兵之氣也。瑞鳳曰,刻期定約,援兵到近,然後可以爲之,不必爲虛放也。上曰,自我不助聲勢,則士卒豈有奮發之氣耶?瑬曰,江原之軍,已爲應砲,若到近處,則可以內挾〈外〉攻也。
大司諫金槃請對,啓曰,出送牛酒事,臣於昨日聞之矣。無害於大義,而事可以救急,則到此地頭,窮蹙已極,廟堂所爲,固不敢爭,同僚皆欲爭執,而臣以此意止之矣。今日則事幾已異,姑先出擊,牛酒雖或送之,待歲時出送,如何?上曰,其言是矣。凡事不可不詳細思之,從前淺慮之人,誤事已多矣。槃曰,聖敎當矣。然宰臣入送,似爲未安。上曰,此則大臣亦言之矣。上曰,當送何人?瑬曰,有李箕男者,卽鰲城府院君李恒福之妾子,爲人伶俐,善爲辭令,可以送之矣。上曰,聞鰲城之子,皆不若人云,此人則如何?弘胄曰,嫡子則果不及人,而此則妾子,爲人甚伶俐矣。上曰,今日令各營放砲,以助援兵之氣,如何?瑬曰,今日則方送牛酒,姑待之似當。昨夜李曙選募二十人,爲夜擊之擧,賊之形勢已變,終夜喧噪,不爲就睡,故不得爲之。廣州軍兵,爲復讎請出者十八人,而臣姑止之,先送六名偵探,而時未及來矣。上曰,江原道軍兵,想必不多,未知其數幾何?瑬曰,文報不及軍數矣。景曾曰,咸鏡南道之兵,亦到抱川云,而未知的報也。瑬曰,穆陵之內,亦有我國軍兵之狀矣。江原道之軍兵,分八百爲三運,而砲手皆爲山尺,故最爲精銳矣。上曰,往還僧人,功勞甚多,卽爲論賞。狀啓持來人,亦爲論賞送之。聞其人出身云矣。瑬曰,西路之事,極可駭痛,將帥輩各保山城,不爲出戰,軍士則無不願戰云矣。上曰,牛酒早送,可也。牛豬幾何?瑬曰,牛一豬二矣。酒幾何?曰,酒十甁。上曰,一駄可載乎?曰,路險且凍,當載二駄矣。景曾曰,任夢得之言,分明害廷虎之言也。渠云十四日在江陵聞變云,十四日何可及聞乎?聞其人訟於監司而不利云。瑬曰,必聞犯境之奇耳。景曾曰,原州牧使上疏,入此之後,新所得見極可嘉。上曰,先爲赴難,誠爲可嘉,當加褒奬,可也。景曾曰,營將軍兵,亦捕得賊兵云,雖未知爲誰某,而亦當褒奬,以激士氣也。上曰,其言是矣。亦爲褒奬,以勸士氣。退出。
崔葕請對,啓曰,奴中送人事已定,而事機頓異,今若送使,則必言和事,言和而相戰,似無其理,東軍昨至,又有所獲,此時機關,所係甚重。若送牛酒,則人必解弛,必以爲和事將成,而孤軍新到,不聞此地砲聲,則亦將有懈怠之患矣。請牛酒則迫歲時而送之,今明日專事出擊,以助援兵之氣。上曰,雖送牛酒,豈不爲援兵之聲息乎?葕曰,送牛酒則必不戰,何以爲聲息乎?上曰,雖送牛酒,何必不戰?上謂景曾曰,李秀林殺賊,旣不分明,則賞加事何以稟之耶?對曰,與自言殺賊有間,故敢稟耳。戰亡人亦不一一牒報,殊未可知也。李秀林則先登突入,故以殺賊類施行,而加一等論賞矣。上曰,渠旣先登,故入於殺賊類耳。自言殺賊者,與力戰者同賞,先登者比力戰,加一等論賞,可也。給銀亦依此差等,且將官則與軍士當異矣。景曾曰,然則將官當授職乎?上曰,依爲之。崔葕更申前請。上曰,僉意以爲送牛酒,此其幾云,如爾之言,恐失此機也。命招朴潢下敎曰,崔葕言歲時尙遠,今日則出戰,明日送之未晩云,其言不無所見,問于體府以來。潢還啓曰,問于體府,則伏兵處已爲送人言之,今難中止云。上曰,已送乎?曰,曾已早送,卽當還來云矣。彼賊必不以此爲信,然後擊之何妨?援兵來到者,惟江原·忠淸兩道云耳,豈以此而撓動乎?且都城中多有砲聲,必我軍與賊相戰也。上曰,若放砲則或是我兵也,若是大砲則不可信也。送牛酒事,縱不及今日,未爲不可,而軍情以氣相激,城中寥寥,則外兵不無沮抑之弊,而旣言於伏兵,則已無可及矣。且從見欺於彼者,旣非不足,今若聞甘言,而更爲見賣,則深可慮也。李箕男足以當辭命耶?潢曰,臣暫與相見,未知其爲人之如何也。上曰,若怯懦則不足以任此事,必精擇而送之,可也。上招羅萬甲問曰,皮穀已爲舂正耶?曰,昨日僧人六名來到,而以其在堞凍餒,故還送之,使於今日更來矣。上曰,舂正人來會者幾何?曰,僧人六名及各家奴子及戶曹下人皆聚,自今日爲始,舂正於村家矣。上曰,着實爲之,五六僧人,足以舂精乎?曰,僧人則只令幹事,以士夫奴子舂之,每日舂精二三石,則無不足之患矣。上曰,軍兵之數,似爲過實,必大將等亦不知實數,一任哨官之瞞報也。此時斗米尙重,迷劣之輩,要一日之足食,不計孤城之事勢,哨官·把摠,不爲瞞報,則不無色吏操弄之弊矣。放糧之後,則管餉使別無所爲,親往五大將處,訪其實數,而分料可也。似聞軍人,或有置酒者,或有買絹袋者云,必有濫受之弊,雖百名虛受,其費不少,況非特百名而已乎?此事不可不詳細爲之也。萬甲曰,臣亦知此,而預疑將帥及軍兵,似爲未妥,臣親自持醬,往大將所,傳上撫恤之意,不示査考之迹,而因知其實數,則似爲便當,而悤擾未及矣。上曰,其言甚好,分醬放糧,何時爲之乎?曰,五日一給,而今才三日,雖未及期持奬,往見之如何?上曰,依爲之。爾爲放糧官,勿擇親疎,軍號糧數,敷衍言之,以鎭軍情,可也。萬甲曰,聞被虜人之言,則賊無犯城之意,只問城中糧餉之多少,渠答以糧草,則甚多云矣。軍士等或有以糧醬之少爲言者,臣親諭以事勢如此,不得優給之意,則軍情不以爲憾矣。上曰,此則可嘉。萬甲曰,軍兵等前日雖未蒙實惠,到此知自上軫念之意,故少無怨言矣。景曾進曰,卽聞伏兵,聞我使之來,以馬將亦將欲上來矣,卽當通之云矣。上曰,自我無乃逕送之乎?萬甲曰,我國之兵馬四集,彼必有懼心,自我當降三層曰,今者援兵四集,若降等則和可成也,不然則當有一戰而已,以此言之,則彼必動念矣。上曰,送人之事,諸宰皆以爲當,故不能違拂,而和事則決難成也。在我無一事稍强,而欲使敵人請和,則不亦迂乎?萬甲曰,然則放糧,臨時當爲計數耶?上曰,預爲知之放糧臨時察而計之。退出。
是日,使李箕男持牛酒,往奴營見却而還,牛酒之送,專爲歲時人事,而箕男惶怯失辭,以爲自上,以日氣甚寒,而舊情不忘,故特遣牛酒云,則奴將答曰,天以東方八道,界我酒肉,百物惟我所欲,而國王方處石穴,內外不通,從臣以下,無不飢餒,俺每欲送所得之物,恐國王不受,故不敢送也。今者未知何處得此牛酒而送我耶?還爲持去,以給飢餒之臣,卒仍却之不受,而誇張其勢以爲,援兵之來到某處,吾以二千石鏖之,來到某處,吾以三千石鏖之云,且曰,皇帝已爲出來,今明當至爾國,其不聞知乎云云,馬夫大又問此後,當更送人乎?箕男不能對而還。
平明,領議政金瑬,左議政洪瑞鳳,右議政李弘胄引見,入侍,同副承旨李景曾,假注書李晳,記事官兪㯙。上曰,欲不送宰臣於奴營者,是何意耶?金瑬對曰,事體似重故也。自此先送使臣,於事理本未妥當,而若送宰臣,脫有拘留之患,則大傷國體,若使伏兵,先通送牛酒之意於馬胡,而然後送使,則事有次第,似或便當也。上曰,援兵來住處,與火放砲云,其勢如何?瑬曰,見狀啓則江原之兵,來在檢丹云,檢丹去此二里許,砲聲相應,而忠淸之兵,亦到竹山云矣。上曰,援兵雖來,自此接濟而後,可以得力也。沈器成其已出去耶?留都大將處送幾人乎?金瑬曰,沈器成尙未出去矣。李景曾曰,留都大將處,則昨日李信民出送云矣。上曰,勤王兵已到,自此放砲,示以形勢則,何如?金瑬曰,臣意則以爲不可放砲,隱然而處,似當矣,且此時送亦甚好機也。上曰,所以欲放砲者,非爲必使賊有所忌也。若如此則外軍必有所恃也。洪瑞鳳曰,待援兵來,而可以有爲,不必虛事也。上曰,若隱伏而不聲勢,則士卒其有生氣乎?瑬曰,聞砲聲而知其爲江原道兵,此軍若來,則可以內外挾攻也。
大司諫金槃請對曰,奴營送牛酒事,臣意以爲未妥,而事至十分地頭,若不害理,則事之利害,有不暇顧,故昨日同僚相議,欲爲啓辭,而臣意止之矣。今聞江原之兵,已到近地,士氣百倍,可以出擊。請勿送牛酒,雖或送之,觀勢爲之,何如?上曰,其言亦然矣。前日短慮之人,致誤國事,今宜勿爲輕發也。金槃曰,雖送使臣,宰相則勿送,可也。上曰,大臣之意亦如此矣,武臣中誰可往者?金瑬曰,有李箕男者,故相臣恒福之妾子也,群議欲送此人也。上曰,李恒福之子皆云不慧,此人何如人耶?李弘胄曰,人言恒福之妾子,勝於嫡子云矣。洪瑞鳳曰,此人以進士業武者也。金瑬曰,此人捕賊,陞堂上而亦能文能寫也。弘胄曰,只送牛酒而已,大事則不必與議,此人可以送之也。瑬曰,援兵雖到,此事則甚好也。上曰,然則送之。上又曰,援兵接濟事,相議爲之,可也。瑬曰,今日將送使,今日則不爲出兵,似當矣。上曰,江原之兵,想必零星矣。瑬曰,文報中不言其數,未知其幾許,而聞江原之兵,分八百爲三運,而砲手則甚精銳云,今者援兵四集,賊必疲於奔走矣。李景曾曰,南道之兵,到於抱川云矣。瑬曰,西路之事,甚可痛也。各率軍兵投入山城,其軍雖欲出戰,而終不出兵云,極可痛駭也。李景曾曰,任夢得之言,必是浮言也。十四日在江陵聞變云,安有此理乎?金瑬曰,聞犯境之奇云矣。上曰,任夢得論賞狀啓持來人,亦爲施賞,卽爲出送。李景曾曰,聞馳報則江原之兵,捕得賊兵云,未知誰人之必捕,而亦宜褒奬矣。上曰,依爲之。洪瑞鳳曰,送牛酒事,宜速定奪矣。上曰,速定宜矣。仍問曰,所送之物幾許耶?金瑬曰,牛二頭酒十甁矣。上曰,一時持去乎?金瑬曰,或負或牽一時送之矣。
未時,督戰御史黃一皓·林堜請對,入侍,右副承旨韓亨吉,假注書李晳,記事官兪㯙,同副承旨李景曾,追入。黃一皓曰,臣在信地,日日巡城,時或夜巡矣。今日登城見賊形勢,則伊賊情形,有異於前日,衝東擊西,乃彼之長技,實未知其情迹之如何,而我必先挫其銳氣,使不得橫行,此乃先發制人之術也。伏聞明日當爲出兵云,臣意則簡發四營兵,各出四門,以爲夜斫,似可矣。上曰,夜斫,當用何策耶?黃一皓對曰,本陣所置之軍,皆是芻人,與若干軍,而其所伏兵,我人居多峽中要路,則皆是騎兵也。今夜若能出斫,則雖不能覆巢,暗地以進,先知設伏之處,然後設奇進兵,以蹂其陣,則雖未盡馘,庶幾有別矣。上曰,自有主者,言于體府,可也。上問曰,賊聚在何處乎?一皓曰,聚于東城與南北三城之外,此則大陣,而書院之賊,其數不知,前矣大槪此賊,曠日持久,玩愒度日,主客之形,今反易置,彼反爲主,此反爲客,一日二日,雖殺零賊,而一未能鏖殺胡,渠敢圍住,使不得通命,而外兵逗留,尙不進援,城上之軍,日益疲弊,若不速定,則前頭之事,有不可測也。兵必以氣爲主,而尙無定算,使其氣日至摧沮,此可甚㦖也。且我軍初無恐怯之心,一與交戰之後,皆知其易,與將士皆欲出戰,以報國恩,當此賈勇之時,不爲之大挫,則師老之後,尙何爲哉?韓亨吉曰,夜斫亦不可容易爲之,彼賊變着我衣服,皆處於他云,何以辨其眞假哉?一皓曰,兵家事,貴不失機,若能察機而爲之,則有何難焉?雖或如是,豈可以此,不爲使喪士氣乎?若議于大臣,則可知其利害,而臣之妄意,則如此也。林堜曰,臣連日巡城,備聞軍人之言,則無人不憤,少無懈怠之心,而第緣凍寒,軍不能操弓執銳,此甚可悶。臣昨見東邊山上,列炬甚盛,意謂江原之兵必到矣。今聞果是李重吉之軍云,此則甚幸,而險川山上,此去三十里許,又有軍兵,雖不知彼我之軍,而昨夜張火甚盛矣。今見昨日結陣處,烟焰漲天,想有接戰之事,深以爲疑。今晩賊自利北峴大路,連續而來,至今不絶,度甚多少,不下千餘,彼賊掠得我人,盡爲剃頭云,我國之人,不無相雜於彼,觀其情形,大有異於前日,以此險絶之城,固無足可畏,而但軍士凍疲,夜又甚長,以此凍餒之卒,決難待變也。今以單弱之物力,雖不得饋酒,若以粥各犒饋,則庶可得力,如以二合米,和醬水煮粥,則一營所饋不過一石,若以此分送五營,使爲粥飮,又遣中使存問,而開諭之,然後申命督戰御史,各守信地,使之待變,則軍情必爲感動,而亦有賴於城守也。黃一皓曰,鄕兵或着袷衣,凍皺尤甚可矜,而怨色則無之,誠爲可尙。林堜之言,極其有理,誠若如此,則軍情豈不感激乎?至愚而神者,民也,開諭懇惻,則人必願死矣。上曰,招兵房承旨李景曾入來。上謂曰,林堜言,日寒軍凍,今夜欲以醬爲粥,以饋軍士云,問于戶判,煮粥以饋。一皓曰,昨夜二更爲敦諭,上城之所管處,可三千軍,而病者則不多而病重者七人,輕者五六也。聞信地各有醫員,往來救療,而如此病者,別遣使或分藥物,以爲救療,則豈不感激乎?上曰,蒼黃中未及持來矣。一皓曰,山行砲手中一人,甚爲壯健,才藝且妙,頃日出戰時,亦能先登中賊者也。此人衣服甚薄,袴襪盡弊,將至凍死,臣脫衣衣之,使處溫處,時方救療,而如此壯勇者,病危將死,甚可惜也。又曰,平地有依處,則稍免凍寒,而曲城最高,尤甚凍縮,手不能握,口不能語。頃得若干空石,分給諸軍,而不能周及,軍皆露處,無所依庇,氣盛之人,尙難瞭望,而氣弱者難免凍斃,切急之事,有愈於此者乎?上曰,空石有無,當問于管餉,而曾聞管餉使言,則空石亦無云矣。一皓曰,府內居民,與人吏官屬等,或給影職帖,或給免賤帖,使之出財力,造給軍幕,則如何?上曰,此則必不成之事也。其身尙不可恤,遑恤其他乎?一皓曰,所可寬心處,軍人皆有戰心,無不欲立功報國,而志不摧沮,以此見之,則天心亦可回,而功業亦可成也。臣之所陳,無他善策,乘此機會,乃可出擊,而夜斫亦不可不爲。若以火箭蕩焚其所居閭巷,則彼賊亦必露處,夜夜如此,則彼亦疲弊,而於我亦豈無利乎?上曰,夜斫則只宜一番爲之,豈可每每爲哉?倘或如此,則彼賊亦必愼密矣。一皓曰,彼賊常時亦謹密,何必以此,而更加謹密哉?利在連戰,而援兵尙不來到,內外挾攻,迫無其期,賊之凶狡,日以益甚,大可悶慮也。上曰,此處之民有食云乎?韓亨吉曰,姑未聞乏絶之言,而圍城累日,强寇未退,芻草不久將絶,此亦可悶也。上命招體府使金瑬入來,上問曰,賊今日出沒云,其形止何如?瑬曰,聞賊答李箕男之言,則其勢必自歉也。當初則馬胡言欲通言而往,則諸處發砲,使不得接足云云,今乃不起此說,敢爲大言,誇張至此,以此見之,則其勢必不張。上曰,此則旣聞之矣。瑬曰,誇張其勢,使人眩惑,乃其所長也。今日都人在城上見之,則十人之中,賊堇一二人,而餘皆我人云矣。上曰,何以知彼我乎?瑬曰,物色而知之矣。上曰,連日不爲出兵,士氣摧沮,明日必欲出兵乎?瑬曰,明當出兵,今日已爲傳令,且於今夜欲爲夜斫,募得十七人,而尹之元亦在其中矣。上曰,尹之元有能不能,雖未知之,而慷慨則有之矣。瑬曰,不但有志,亦且强健者也。一日着甲冑,亦所難堪,而今已累日夜,被甲不解,其氣力甚健矣。李景曾入告曰,以下敎事,言于戶曹判書,則再昨已爲分粥,今日亦已傳令,而醬則管糧使,亦爲分付云矣。亨吉曰,夜斫時,我人不無混雜之患,不可不愼密。景曾曰,雖是我人,旣投奴中,聽其號令,則與賊奴,奚擇哉?上曰,如此者雖捕之無惜,金瑬煮粥饋軍事,再昨以米二合醬一合,已爲分給,今日亦爲傳令,以三合米一合醬,均分於諸處,使之分饋矣。上曰,明日出戰事,不可不善爲方便也。□者割不可無,雖不得遍及軍人,先鋒則必可給之也。瑬曰,造得五十件,當以此給之也。上曰,彼賊不受牛酒,安有如此可痛者乎?瑬曰,誠可痛甚。上曰,寒威甚緊,軍卒何以堪苦?此甚可悶。瑬曰,甚爲悶迫也。李景曾曰,聞狀啓齎來人之言,則平安監司前後狀啓,將至十餘度云,而一不來達,未知何故也。瑬曰,狀啓持來人,招致謂之曰,賊來而不與戰,深入而不赴援,爾之主將,難免重律云,渠言張別將·韓別將,各領軍出來云云,而其言亦未可准信也。上曰,所送僧人,已爲出去乎?景曾曰,得出與否,雖未知之,而出去之後,時未還來矣。上曰,送僧傳命,此爲上計也。瑬曰,賊之擒得兩節度之言,未知信否,而必以我爲不知,而乃爲此恐喝之言也。亨吉曰,昨夜京城之砲,此何故云耶?瑬曰,不知所以,而無乃捕零賊然耶?上曰,此必捕零賊也。亨吉曰,彼賊凶狡不測,今夜防備,不可疎慮矣。上曰,此言是矣。李景曾曰,林堜言賊之軍兵,自南大至,未知然否。瑬曰,東門望月之賊,盡下於南門,西門之賊,向東而去云,未知其情迹之如何,而公淸之兵,住於竹山,無乃往竹山者,還來而然耶?亨吉曰,被圍累日,賊之多少,尙未能的知,大可悶鬱也。上曰,多募州人,使之偵探,何如?瑬曰,當如下敎也。瑬曰,昨夜,李曙之軍,爲夜斫出去,賊旣爲備,故不得見而歸,獨金彦林,與其同官一人,各斬一級而來,見其劍鋒上有血痕矣。上曰,此人施賞乎?對曰,今晩守禦使馳報,而與其所言不同,然旣送軍功廳,使之論賞矣。上曰,軍功廳何不磨鍊乎?李景曾曰,軍功廳磨鍊,亦不明白,未可知也。上曰,如此者宜賞以銀,而爵則似過矣。李景曾曰,賊自言漢今明當到云,則必是愚弄我,而爲他日恐喝之餘地也。上曰,今若出擊,則甚善,而奈不能出戰,何哉?瑬曰,日漸凝寒,軍益凍疲,以此甚悶也。亨吉曰,夜斫必須愼密,而四門開閉,亦宜明察也。罷出。
吏批,金尙憲爲禮曹判書,李命雄爲司諫,金慶餘爲獻納,黃一皓爲掌令,李稠爲修撰,李重吉爲原州牧使。兵批,趙翼·徐景雨·趙後寬·愼天翊·林得悅爲副護軍,洪命一爲副司直,崔厚石·任夢得爲守門將。燼餘
辰時巳時,日有重暈,內暈有兩珥。內下日記
上在南漢山城。
大殿,政院·玉堂·二品以上問安。答曰,知道。
世子宮問安。答曰,知道。
禮曹啓曰,來正月初一日,將爲日食,常時則各司皆於本司救食矣。今則勢難依此爲之,食時,百官會闕門外,救食,何如?傳曰,依啓。
又啓曰,本朝正朝陳賀,群議皆以爲,當此播越之日,依常時爲之未安云,大臣之意,亦如此,何以爲之?敢稟。傳曰,勿爲。
又啓曰,聖節望闕禮,舞蹈一節,以國忌停廢矣,前頭正朝望闕禮時,儀註中似當磨鍊以入,而大臣之意以爲,此時戎服行禮,禮儀未備,舞蹈一節,今亦姑停爲宜云,儀註,依聖節望闕禮磨鍊以入,何如?傳曰,依啓。
都體察使啓曰,李景奭箚陳之事,實合軍機,夜襲之擧,臣與諸大將,已爲面議約束,用兵節次,從長指揮矣。至於懸賞募士一節,依箚內事意施行,何如?傳曰,依啓。
備邊司啓曰,水原物重地大,調兵運糧,皆係緊急,他道軍兵經過時,亦有接應之事,而府使具仁垕領兵來此,本州之事,無他主管之人,判官急急差出,使之馳往察任,宜當,敢啓。傳曰,依啓。
都體察使啓曰,南兵使徐佑申軍官前內禁衛李以立,持狀啓冒死得達,極爲可嘉,今又願爲還出,以報將命,守門將除授出送之意,敢啓。傳曰,六品實職除授。
都體察使啓曰,僧人天森,則江原監司·原州營將等處傳令持去後,昨日回來。僧人道方,則江原監司處有旨,自願齎去,昨夜回來。當此道路不通之時,兩僧能爲傳命而回報,所當另加褒賞,以勸他人,而僧人施賞之典,不過摠攝,卽欲成給帖文,則渠等皆不願,天森則欲免其姪子張天男水軍之役,道方則渠之同生弟閑良朴繼任,時未定役,願得守門將帖以爲免役之地,令軍官廳,依願處置,何如?傳曰,依啓。
備邊司啓曰,摠戎使具宏,以京畿中營將趙脩齡,不可遞易之意,馳啓矣。金慶仁,則因傳敎,營將稱號,已爲出送,使之收拾中營所屬軍兵救援,而趙脩齡,因察本任,領率軍兵,掌印行公之意,體臣已爲傳令,今此狀啓,啓下於金慶仁,出送趙脩齡,仍任之後,故不爲回啓矣。營將雖出二員,別無相妨之事,姑待事定後,減下一員,宜當,敢啓。傳曰,知道。
招討捕使兼楊州牧使沈器成上疏,伏以臣猥以庸才,當此危急之日,特蒙天恩,除拜本職,回遑感激,淚下如雨,受命之後,思欲登時出圍,以報方寸之效,而顧臣方在草土中,新經大病之餘,運身行步,非復昔日之筋力,臣之行色,且與僧徒下卒輩,獨身出入者有異,數升糜食,一襲襦衣,必待下人之負持,然後庶免凍餒之患,從事官之行,亦在其中,故一行之人,不下於四五人,行不簡便,抵賊薪城,輒爲賊伏所覺,僅得退避者數三矣。雖然臣若不顧一身,冒死而出,則或不無得達之理,而其爲危道,實在於十分之七八,臣之死生,有不足恤,而其於無益之死,而有辱於國家,何?此臣之所以不敢輕出,而方且日登城上,察見形勢,欲乘其罅隙而出矣。第念近日朝廷命令,已通于中外,臣之兄留都大將器遠,亦行號令於諸處云,臣之所事,今已後時矣。臣恇怯畏事,奉命稽滯之誅,實所難免,請鐫削臣職名,且治臣緩不急之罪,以警他人,不勝惶恐云云。答曰,勿辭,更爲觀勢出去。
吏批,羅萬甲爲工曹參議,金希儉爲水原判官,李以立爲軍器主簿。兵批,洪振道爲副摠管。
夕,贊使朴潢請對,入侍,同副承旨李景曾,假注書李晳,記事官兪㯙。朴潢曰,賊陣送人事,大臣相議,本欲送尹暉矣,昨日不送宰臣,而今送宰臣未妥,故欲以許僩,假銜堂上而送之,後次之行宜送,衆議皆如此。上曰,許僩有口乎?潢曰,臣則未詳其人,而聞引見時酬酢,則所言皆有條理,且其爲人完實,足以當之矣。上曰,此人年紀甚老也。潢曰,聞甲戌生云,年雖老,豈可以貌取之?此人不無所見,必有前定者也。上曰,聞其言大志則似好,而措語不善也。上曰,此人無㤼乎?對曰,人云無㤼,而居官亦多能事也。上曰,此役只取口才而已,居官能不能,非所言者也。上謂李景曾曰,此人無乃不能乎?景曾曰,臣不能詳知其人,而其爲口辨,則必不在於蔭官之能不能也。朴潢曰,賊若無和志,則雖送使祈請,必不肯從矣。今者旣已深入,必不無端退師,必緣其事而得機欲,然後可以退去,今之必成與否,雖未知之,而許僩之所見,必有所定也。且不受牛酒之事,亦可疑也。其言雖誇大,其勢之孤弱,據此可知,今者援兵四至,彼雖有欲退之心,必不得其端,今若送人,則亦必從之矣。上曰,許僩雖獨往,亦能辦事乎?朴潢曰,此行必不入其陣,獨往庸何妨乎?人之有才,實未易知,而當事不爲厭避,以此見之,則雖獨往,亦或可能也。上曰,賊之來時,必二人偕至,而今之獨行,無乃不可乎?潢曰,賊則必不獨來,此行則多往乎?上曰,此行無大段講定事,獨往亦何妨?上曰,許僩言不支離乎?夫言之支蔓者,必有失言者矣。潢曰,言語則不爲支離也。上謂景曾曰,此人之稱,謂如何耶?景曾曰,臣則不知,而蔭官中有名字者也。金時讓與此人連家有分,審知其爲人,亦嘗稱道云矣。潢曰,此人本以口辨得名者也。上曰,髥髮盡白乎?潢曰,髮則雖白,眼有精彩。上曰,明日當招問而送之,出去,與大臣預爲講定。景曾曰,章服,何以處之?上曰,以堂上章服而送之,可也。罷出。
命除御供生鷄等物。宣傳官閔震益,與僧人持忠淸監司鄭世規狀啓入來,世規領本道近官軍官,先進結陣於麻喜川,兵使李義培,入保竹山之城,將進之際,賊兵猝至,前營將李根永死之,故仍退縮不敢進前云。鄭世規上生雉二首。上招李景曾曰,狀啓持來僧人等,不可不卽賞也。曰,旣已施賞,更無可賞,一僧則欲以其姪免役云,私事往來僧人,則時未論賞矣。上曰,雖以私事往來,能知外奇來者,不可不賞,以木綿等物,給之,可也。
招救療使許啓曰,救療人等得活否?對曰,已得生道者多矣。上曰,御營軍被傷者,不在山寺,而在於土幕云,何以如此耶?曰,必其將官,不爲下送,故臣。
