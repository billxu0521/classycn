庚寅正月初一日辰時,上詣太廟擧動入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨趙,同副承旨金勉行,假注書李心休·黃宅仁,記事官兪漢謹·金夏材以次隨駕。上具翼善冠·袞龍袍,以乘輿出通陽門,至延和門外,降輿乘輦時,得雨曰,藥房提調,持湯劑來待矣。上曰,入侍。出榻敎都提調韓翼謩,提調趙雲逵,進前請進湯劑。上曰,建功以爲三重大匡乎?其止之。得雨曰,時·原任大臣,以承候來待矣。上曰,入侍。領議政洪鳳漢,左議政金相福,右議政金尙喆,領府事金致仁,判府事金陽澤·李昌誼進伏曰,歲聿已新,聖體調攝,若何?上曰,一樣矣。鳳漢曰,中宮殿氣候,何如?上曰,一樣矣。鳳漢曰,聖上氣候,當此新年,益復康寧,臣等,不勝萬幸矣,□□□謂康健何有哉?命時任大臣先退。上詣太廟,至興化門,□□□各色戶長待令矣。上召見下敎曰,八道之民,皆予赤子,□□□吾則皆令安居焉。上到太廟御路前,下敎曰,祗迎儒生□□□上,到□□門外,下馬□□降輦乘輿,至齋室門外,降輿入齋室,上具□服率世孫,詣入太廟,展拜奉審後,仍詣永寧殿展拜奉審。上曰,前年命大臣替行,予心憧憧,今年則此心少紓矣。上俯伏神門口奏曰,於賀臣雖勉循,於宴臣何敢受也?仍良久俯伏,諸大臣進伏曰,冷地久伏,恐損聖體,伏願深察焉。上乃起立,副提學李潭,率諸儒臣請對。上敎曰,莫重神門外,何敢求對乎?命書傳敎曰,噫,今日添年,歲首展謁,寔是千千萬萬料表,況昨年奉番之禮,其未皆行,今年皆行?噫,太室隨駕,予年十八歲時始爲,年七旬行□禴,其後與展謁而皆未能,昨春歲禮與今日僅行,是誰之賜?雖然,憶再昨與昨年,豈曰孝乎?阼階之內,恐或瀆褻,禮畢之後,伏於門外,以俟日昃,噫,海東朝鮮,祖依於孫,孫依於祖,俯伏之際,孫□入於祖袖,難强起,此亦不肖,噫,予則正諭,其若一刻可悶,奚特大官?噫,予今此擧,馳騁乎過去乎?其若不耐俯伏,前後懇請,可也。莫重神門之外,有何請對之聲乎?有此之心,國有近八其君,常時何百般稱頉乎?昔辛亥年舊長陵,以諸臣黨習,仰體慶運宮下敎,皆逐紅門外,今則浮囂者流外,此習目前少息,年少儒臣,不恩近八其君,自行自止之狀,昭昭俯鑑,何敢若此於莫重咫尺之地乎?若此諸臣慢蹇,予亦求對於神門乎?然今日非比他日,初欲一竝遞差,十分參酌,求對儒臣,一竝從重推考。上仍起立,乘輿至齋室門外,命書傳敎曰,人君用人,其先齟齬之人,堂後假官李心休,自釋褐以後,至于昨年而莫知其面,今日乃見,今於此年,已見者乃用,特爲陞六。上仍詣昌德宮,下敎曰,右副承旨,詣徽寧殿奉審以來。駕前下敎又下敎曰,詣昌德時,前後廂道上留駐。出榻敎上入璿源殿行禮後,賜饍侍臣。上曰,人子以親心爲已心,況昔年御製首篇誦論者乎?歲饍旣輸送于安國洞,則三公主房何?今日內一體擧行事,分付該曹。上乘輿出泰秋門,詣皇壇奉審後,親鎖奉室內門,且奉審壇上,自洌泉門·朝宗門,入見齋殿,門外乘輿時,翼謩曰,聖慕無窮,展拜禮成,又審皇壇,不瑕有損乎?上曰,僅僅爲之矣。今日展拜,少伸萬懷,又拜毓祥宮,則予心快伸,還宮時當進劑矣。至敦化門外,命書傳敎曰,噫,昌德展禮展拜,其有可行之時,歲首春展謁,今猶料表,噫,昔年愛恤,軍與民也。今日隨駕入丹門內挾輦·挾輿軍,再明日替直後,令訓將鳥銃試取,書啓武藝廳,亦禁中親兵,一體試取事,分付,丹門內左右二洞,昌德宮洞口居民,本洞居民,今日予與世孫轎子差備,一體特爲限一年免役。又命書傳敎曰,噫,癸未·甲申·乙酉年度禴後,五年展謁,亦未能,昨春歲首,雖行奉審,則只行太室,今年千千萬萬料表,歲首亦行此禮,而前後殿皆奉審,此亦千千萬萬料表,其猶僅爲行禮,是誰之賜,旣眷慈乎不肖,何無表意?今雖詣昌德齋室殿下敎,道理當然,左通禮具㢞,右通禮柳善養,依頃年謁陵例,特爲加資,隨駕諸承旨與相禮,各半熟馬一匹,春坊官員翰·注,本署待令官員,各兒馬一匹,贊儀以下門部將,各弦弓一張賜給,守僕金重呂,孝昭殿三年待令,今日前後殿亦爲前導,特爲加資,諸守僕,令該曹米布題給,書訖。翼謩曰,俄者聖上,旣許進劑,一貼湯劑,進服於展拜前,伏望矣。上曰,予旣不待請而特許,則展拜之前,何復若此?命書傳敎曰,都提調韓翼謩所奏駭然,都提調韓翼謩,提調趙雲逵,一竝施行不敍之典。上詣毓祥宮時,前後廂軍,一體道上留駐事。駕前下敎左通禮,今日內口傳下批事。駕前下敎上到景福宮洞口。錫定曰,耆老堂上,依下敎來待矣。上曰,耆老堂上退去。駕前下敎上詣毓祥宮大門下馬碑前,降輦乘轎,入東門,下敎曰,禁喧郞廳,從重推考。又下敎曰,騎判從重推考,禁喧,以京郞廳改差。駕前下敎上入毓祥宮,率王世孫百官行禮後,諸臣少退訖。上曰,諸司豫備。出傳敎上以乘輿,出大門外,降輿乘輦時,上曰,藥房提調,持湯劑入侍,副提調尹得雨進湯劑,進止訖。上曰,今日千千萬萬料表,皆伸禮而回,萬懷之中三少伸,末稍欲進建功,蓋體昔年之意,而展拜之前,其請可乎?雖然,究其本愛君,都提調·提調下敎,特爲安徐。出傳敎上曰,回駕時,當道由夜晝峴,百官行禮後,只夜晝峴祗迎。出傳敎上曰,嗚呼,國依於民,民依於食,今朝下敎雖諭,昨年穡事,猶不若初,今春祈年,其豈泛然?雖不詣社壇,何敢便寢於堂中?明日香祗迎後,依頃者例宿於典設司,聞祭畢後,當回內,禮房知悉。出傳敎上曰,再明日入直軍犒饋後,今日祗迎儒生,當崇政殿月臺試取,分付太學,試官金判事趙雲逵·李潭·李命植·尹東昇·任希敎·林鼎遠爲之,試所,承旨禮房入侍。出傳敎上曰,兩處守僕,一體米布題給,三處守僕,限一年免役,明禮門部將皇壇守直中官,景福殿守直中官,宮守直中官,一體弦弓一張賜給。出傳敎上曰,禮房承旨,馳往孝章廟·懿昭墓,看審以奏。駕前下敎上遂還宮,駐輦興化門,降輦以乘輿,至延和門,王世孫亦隨入。得雨曰,湯劑一貼,又爲待令矣。上曰,持來。得雨奉進。上進御延和門外,召宣傳官,隨駕軍·挾輦·挾輿軍,持標信令解嚴,由通陽門入。諸臣遂退出。
上在慶熙宮。停常參,只晝講。
右副承旨趙啓曰,大司憲執義未差,掌令高裕在外,一員未差,持平李昌任在外,一員未差,今日以監察茶時之意,敢啓。傳曰,知道。
藥房副提調尹得雨啓曰,三陽回泰,聖候康寧,月正元日,祗謁太廟,次詣璿源殿,次詣毓祥宮,聖孝克伸,群情胥悅,當寒勞動,侵夜還宮,伏未審此時,聖體調攝,若何,痰候,何如?寢睡·水刺之節,亦何如?臣率諸御醫,趁早入診,詳察聖候爲宜,世孫隨駕之餘,氣候,何如?臣不任區區憂慮,敢來問安,竝此仰稟。答曰,知道。千千萬萬料表,添一歲萬懷雖冞切,其皆伸禮於歲首,微忱少紓,氣何諭乎?世孫氣候一樣矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
興化門殿坐罷後,政院·玉堂·藥房口傳問安。答曰,知道。
李性遂,以內醫院言啓曰,今日問安都提調韓翼謩陳箚,提調趙雲逵不爲仕進,臣獨來參,事體苟簡,提調趙雲逵,卽爲牌招,何如?傳曰,允。
備忘記,今日祗迎後,崇政殿晝講,德游堂當齋宿,政院知悉。
以承傳色,口傳下敎曰,今日德游堂齋宿,意爲軍也,今當歲首,雖祗迎食代,依例爲之。
以承傳色,口傳下敎曰,初五日當爲香祗迎,禮房知悉。
以承傳色,口傳下敎曰,昌德宮弘化門□□御製謄來,入侍時持奏,整待後卽稟。
魚錫定,以兵曹言啓曰,今正月初五日,乃崇政門百官朝參日次,而春享大祭齋戒相値,在前如此之時有退行之例,而法典內,當月十一日·二十一日·二十五日,皆是應行之日,此三日中,何日定行乎?敢稟。傳曰,以十一日爲之。
藥房都提調韓翼謩箚曰,伏以三陽回泰,寶算彌隆,月正元日,有事太廟,歷謁殿宮,聖孝備伸,凡在瞻聆,孰不欽頌?矧臣職忝保護,昵陪周章,仰瞻天顔之勝昔,更覩步履之愈健,下情慶忭,倍百恒品,仍念臣待罪藥院,全蔑忱誠,未能感格天心,致使常進之劑,有時間斷,賤心自頌,如負大何,至於昨日,則連日停撤之餘,只幸進御之有命,未暇審思,率易忘奏,貽惱聖衷,屢勤嚴敎,律以典憲,誅殛猶輕,薄罷旋寢,別是殊渥,又況兼帶依舊,嘗藥體重,在臣分義,顧何敢輒事撕捱,第伏念其時筵敎,辭旨截嚴,實非臣子所敢承聞者,終夜追思,惶汗浹背,今若諉以恩敎之開釋,晏然復進,則人之無忌,孰甚於此?今日問候,異於常時,而負罪之蹤,末由趨參,情虧禮觖,尤增死罪,玆將短章,仰首,鳴呼。伏乞聖明,亟降威譴,以勵臣分,千萬幸甚。取進止。答曰,省箚具悉卿懇。予旣不待請而命煎,而乃有此請,追慕之中,雖因慨而敎許,其愛君心無芥滯,君臣之間,貴相知心,卿須安心勿辭,亦勿引咎,卽爲入來焉。仍傳曰,遣史官傳諭。
庚寅正月初二日辰時,上詣延和門外。香祗迎入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨趙,假注書李心休·黃宅仁,記事官兪漢謹·金夏材,以次侍立訖。上具翼善冠·袞龍袍,以乘輿出通陽門外,至延和門外,降輿就板位,祗迎後,步詣興化門乘輿。得雨曰,同副承旨金勉行,今日病不入來矣。上曰,同副承旨金勉行許遞,其代前左通禮具㢞除授,牌招察任,房順房。出榻敎上又下敎曰,禮房馳往社壇,奉審以奏。得雨曰,藥房都提調韓翼謩,陳箚入啓矣。上曰,讀之。讀訖賜批,仍爲下敎曰,都提調批下,提調趙雲逵更爲牌招,同爲入侍。出傳敎提調趙雲逵持湯劑進前。上曰,三提調備員後,當進劑矣。仍下敎曰,諸儒臣入來乎?得雨曰,昨有問備之命,故不入來矣。上曰,昨日擧措,其涉駭也,而不過問備,則何可若此?事之可駭,莫此爲甚,任希敎外諸儒臣許遞,其代,輔德徐浩修,副應敎除授,先入侍後謝恩。出傳敎上以乘輿,仍詣崇政殿晝講入侍時,知事鄭弘淳,特進官宋瑩中,參贊官李性遂,侍講官徐浩修,檢討官金鍾秀進伏訖。上曰,持入者何書乎?浩修對曰,小學矣。上曰,七十七歲,講灑掃應對,好矣。上講小學題辭訖,浩修讀新受音至半。上命鍾秀繼讀,鍾秀對曰,法講體重,臣安敢繼讀乎?上曰,言雖是矣,已有前例,勿辭而讀之。鍾秀讀訖,浩修陳文義曰,誦詩讀書,咏歌舞蹈者,所以習禮樂也,聖人踐禮奏樂,所以繼述也,今則歲已改,萬物皆暢,藏樂之敎,三思反汗,伏望矣。鍾秀曰,周禮,有日奏樂之制,禮樂,豈可斯須去身哉?今之樂,猶古之樂,動盪其血脈,消融其渣滓矣,豈不美乎?上曰,諸臣所奏,予不爲非,而已有固心,五月前,決不復樂矣。命儒臣讀兩漢詞,命御評賑貸詔。上曰,昨年此月,賑四民乎?弘淳曰,正月三四日間矣。上曰,昔漢文豈不云乎?今當三陽回泰之時,草木群生,皆囿春意,吁嗟,其君追慕之中,其衰益焉。吁嗟,小民,顚連蔀屋,可勝歎哉?噫,昔年澤水齋圖寫文,至恤四民圖,予嘗仰覩,今當歲初講筵時,儒臣賑貸二字興感,昔周文,聞呂尙之言,不踰日而行焉,況今當新年,不恤四民而何?其令京兆,卽爲招來,予當臨門恤焉。出傳敎上曰,禮已順成,雖問備,歲初豈可仍施行一竝勿施?出傳敎得雨曰,右副承旨趙,病難行公云矣。上曰,右副承旨趙許遞,其代前右通禮柳善養除授,牌招察任,房順房。出傳敎命宅仁持入詩傳蓼莪篇,上讀二大文後,命浩修繼讀訖,上興感不已曰,人孰無永感者,而未有如予者也。經筵官先退。上曰,今日興化門外殿坐時,儀注置之,以時服爲之,盡爲待令後,待下敎只入正時。出傳敎書訖,上還入大內。諸臣以次退出。
庚寅正月初二日申時,上詣興化門殿坐恤民入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,記事官兪漢謹·金夏材,以次侍立訖。上具翼善冠·袞龍袍,以乘輿出通陽門,至興化門降輿,殿坐後,上曰,判尹·惠堂入侍。判尹蔡濟恭,惠堂鄭弘淳進前,上命濟恭讀恤民御製。上曰,四民使之率入作門內。仍下敎曰,凡幾人乎?聖圭曰,百餘人矣。上曰,喧呼之聲誰也?聖圭對曰,流丐云矣。上曰,皆率入作門也。命各賜四民米三斗訖。弘淳曰,流丐曾以一斗給之,今亦依此例乎?上曰,然矣。仍各賜流丐米一斗後,皆令退出。上曰,藥房提調,持湯劑入侍。都提調韓翼謩,提調趙雲逵,醫官方泰輿·許礈·李以楷·鄭允協·金季良·吳道亨·鄭允悅·柳光翼·徐命煒進前。翼謩曰,昨日勞動,今又臨門,聖體調攝,不瑕有損乎?上曰,一樣矣。中宮殿氣候,若何?上曰,頗有滯氣,肥膚亦瘦,如予戊戌年矣。遂進湯劑,上進止訖。翼謩曰,今日診候,當依例爲之矣。上曰,爲之。泰輿等以次皆進診候曰,脈度六部調均,滑體益勝矣。翼謩曰,今聞醫言,不勝幸矣。翼謩曰,臣昨日,只喜進劑之敎,率爾仰請,以致嚴敎,至今惶懍矣。上曰,往事勿說,其止之。上曰,五衛將李璟入直乎?聖圭曰,然矣。上曰,五衛將李璟入侍。駕前下敎璟進前,上曰,八十二歲,除拜五衛將,汝心好乎?對曰,然矣。命退出。上曰,訓局試放,再明日爲之。出駕前下敎上曰,藥房提調,持湯劑更爲入侍。翼謩進湯劑,上遂進止。上曰,明日犒饋時,五衛將李璟入侍。上還入大內,諸臣退出。
上在慶熙宮。停常參,只夕講。
辰時巳時,日暈。
下直,楊州牧使金和澤,寧海府使朴性善,德川郡守白東毅,寧遠郡守鄭世柱,兔山縣監申光勉,注文僉使金鎭國,柔院僉使安擎國,多大浦僉使申旭,永興府使柳鎭夏,瑞川府使尹光億,寶城郡守閔源,沃溝縣監金容,利城縣監李光洙,谷城縣監洪儆,順川府使李哲培,泰安郡守尹世英,大靜縣監李胤汲,禮山縣監沈宗之,恩津縣監尹遇東,尼山縣監李益烇,洪原縣監具埉,平山萬戶李亨道,洪川縣監鄭東淵,任實縣監金敏材。
具㢞啓曰,大司憲執義未差,掌令高裕在外,一員未差,持平李昌任在外一員未差,今日以監察茶時之意,敢啓。傳曰,知道。
藥房都提調韓翼謩,副提調尹得雨啓曰,昨日臨門恤民,侵夜還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。添一歲至三日,心一倍懷萬重,氣何道哉?月臺入侍。
中宮殿·惠嬪宮,藥房口傳問安。答曰,知道。
親臨犒饋後,人日製罷後,政院·玉堂·藥房口傳問安。答曰,知道。
尹得雨啓曰,卽者吏曹郞廳來言,今日爲政事,命下,而判書申晦,參判鄭尙淳,參議李徽之,俱以病不來,不得開政云,判書申晦,參判鄭尙淳,參議李徽之,竝卽牌招開政,何如?傳曰,允。
有政。判書申晦牌不進,參判鄭尙淳呈辭入啓,參議李徽之進,同副承旨柳善養進。
吏批啓曰,判書申晦,參判鄭尙淳,竝牌招不進,小臣獨政未安,何以爲之?敢稟。傳曰,只出緊任。
以洪重孝爲大司憲,申大脩爲執義,黃㝡彦爲司諫,尹弘烈爲獻納,李益普爲掌令,安聖彬爲持平,金鍾秀爲輔德,李得臣爲文學,吳鼎源爲說書,行副司直鄭惟一,年八十今加嘉善,曾經參知行副護軍李泰詳,年七十今加嘉義,閫帥南兵使李漢昌,侍從臣前承旨李漢豐父,李蓍延年七十,侍從臣前注書李範濟父,通德郞尹命彦年七十,侍從臣尹勉升父,幼學尹東斗年七十,侍從臣前司書尹光禮父,幼學李倚明年七十,侍從臣前掌令李師曾父,以上今超通政加資事承傳。兵批,判書朴相德病,參判金鍾正病,參議洪啓遠病,參知徐有良入直進,承旨柳善養進,同知單徐尙郁,僉知單沈墩,副護軍李璟·鄭象仁,副司直李溵·具庠·趙·金勉行·洪樂任,副司果兪岳柱·洪樂恒·韓光近·李鼎運。
柳善養,以吏批言啓曰,年九十夫人抄啓封爵事,載在法典矣。年九十夫人,別單書入之意,敢啓。傳曰,知道。此單亦淹滯,故今知,噫,年過九十者乎?今雖過政,今日內卽爲口傳啓下,亦令政院,卽爲安寶。
以承傳色,口傳下敎曰,俄者下敎,懸板漆上塡金畢役後以稟,則當自內懸之矣。又下敎曰,今日蔘橘茶煎入,其止之。
柳善養,以戶曹言啓曰,因大臣筵奏,全羅道順天·興陽·康津等地,發遣本曹郞廳,風落松摘奸事,旣已定奪矣。下往時,依例給馬之意,分付該曹,何如?傳曰,允。
具㢞,以禮曹言啓曰,每年親耕,歲首以稟事,曾已定式矣。來二月十六日先農祭親行及親耕等節,方在靜攝中,不敢循例取稟,何以爲之乎?敢稟。傳曰,攝行。
魚錫定,以兵曹言啓曰,依下敎,大殿玉轎陪,世孫宮轎子陪等處,依前例,木綿各二疋施賞之意,敢啓。傳曰,知道。
咸鏡監司趙榮順狀啓,安邊等官癘疫死亡事,傳于李聖圭曰,令本道恤典擧行。
傳于魚錫定曰,夕講爲之,次對,進定於明日。
傳于魚錫定曰,政事當日爲之。
庚寅正月初三日辰時,上御崇政殿月臺。親臨入直新舊番軍兵犒饋入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,記事官兪漢謹·金夏材,以次進伏訖。上具翼善冠·袞龍袍,以乘輿出資政門外,至月臺降輿,殿坐訖。召入軍兵犒饋後,上曰,儒生盡爲來待於門外乎?得雨曰,聞儒生,擧案外多聚云矣。上曰,傳云濟濟多士,文王以寧,噫,彼靑衿卽昔年扶植之士,今聞其來之多云,其何取此抑彼?兼行人日製,其令皆入,俾無向隅之歎。出傳敎得雨曰,藥房都提調韓翼謩,持湯劑來待矣。上曰,入侍,翼謩進前曰,運日勞動,聖體若何?上曰,無傷也。翼謩曰,湯劑今當進御矣。上曰,止之。上曰,試官趙雲逵,代蔡濟恭爲之。出傳敎上曰,提調趙雲逵許遞,其代判尹蔡濟恭除授。翼謩曰,湯劑今不進御,然則科次時當進之乎?上曰,然矣。得雨曰,五衛將李璟,昨有今日入侍之命,故來待矣。上曰,入侍。璟進前,上曰,去夜賜饌矣,食之乎?對曰,然矣。遂退出。上曰,儒生入之,人日製設行,試官入侍。試官金陽澤·蔡濟恭·李潭·尹東昇·李命植·任希敎·林鼎遠,以次進伏。上命書賦題直而溫寬而栗,懸板後,上下敎儒生曰,今番當取京鄕各一人,正草上,皆書京鄕字以納。上還入資政門時,命戶房承旨隨入,至長樂殿,命聖圭奉審訖。上手書以下于聖圭曰,刻于板,待下敎懸揭,如此然後,後人可知長樂殿三字,乃予御筆也。命退承史,遂退出。
庚寅正月初三日午時,上御集慶堂。夕講入侍時,知事元仁孫,特進官兪彦民,參贊官具㢞,侍講官尹養厚,檢討官金鍾秀,假注書黃宅仁,記事官兪漢謹·金夏材,以次進伏訖。上講大學經一章,養厚讀新受音,仍陳文義曰,大學一篇,無過知行,伏願殿下,以此體念焉。鍾秀曰,成湯雖聖,猶有日新之盤銘,臣敢以日新之意仰勉焉。上曰,俱好矣,明明德之義,何也?養厚曰,本體雖明,而明之則在人矣。經筵官先退。㢞曰,藥房提調來待矣。上曰,藥房提調,持湯劑入侍。出榻敎都提調韓翼謩,副提調尹得雨持湯劑進前,上進止訖,藥房退出。上曰,政事,當日爲之。出傳敎上曰,試官持先捧試券入侍。出榻敎㢞讀政事望筒,上曰,噫,海東有近望八其君,而於兩司,雖除輒違,無一行公者,其若自好者,其踐若坑坎,其他,非謀免則無端違召,甚至於見望卽趨近畿稱在外,若此不已,史官,將書無侍從之國,可勝寒心,尤爲駭然者,噫,頃者初政之時,以臺臣,無見君之日,爲君之咎,復政之後,雖不爲宜趨,而噫,復政之後,頃看政院日記,豈特無闕?其皆進定,而昔則次對時長官無人,以次官入侍,入侍座目入啓時,例有微稟,今則皆闕,故無此稟,此可見國之衰矣。若許傾軋,挾雜人皆樂赴,而禁此故,竝與官師相規而含默,此豈臣分?況歲首展謁,若不儒臣之濟濟,侍臣何以成樣也?噫,千千萬萬料表,加一年,旣行朝夕講,歲首次對,亦命進定,故今日開政,意蓋深也。噫,其君近八十爲政者,漢·唐果有,不然,其臣焉敢若此,況今年乎?若然,朝鮮可謂無臣,予何牌招?新除臺臣,皆令待開門謝恩,次對備員,聞此敎在京不謝恩者,非今日臣子也。政院知悉,先捧遞差傳旨,下金吾,嶺沿投畀,勿齒縉紳,三司辭狀,限今朔政院亦勿呼望,使海東之臣,咸知近八有君焉出傳敎上曰,中官朱好一,敍用。出傳敎諸臣退出。
庚寅正月初三日未時,上御集慶堂。人日製科次入侍時,試官金陽澤·蔡濟恭·李潭·尹東昇·李命植·林鼎遠·任希敎,右承旨李性遂,假注書黃宅仁,記事官兪漢謹·金夏材,以次進伏訖。上曰,今番賦題,何如?陽澤曰,若遵繩墨,貫條理則甚難,而近來科作,多苟充其句,甚可悶矣。上曰,初欲出八音克諧,而儒生,必知當今製之,故不出矣。上曰,收券數幾許也?對曰,七百餘張矣。上命考券,至酉時,命分考,至更畢考後,上曰,合考,尹東昇讀之,東昇讀訖,上親自柝榜,得金時默。上笑曰,此人誠奇幸矣,又得鄕壯元朴瑞良。上曰,京首進士金時默,鄕居首生員朴瑞良,竝直赴殿試,之次生員丁載遠,幼學鄭晢吾·金樂道·鄭文啓,各給二分。出傳敎諸試官先退。上曰,坐直承旨入侍。出傳敎右副承旨具㢞進伏,上命讀各道歲饌狀啓訖。上曰,今聞全羅道臣與兵水使狀聞,與啓本適到,同時一事,而朴世業事,狀聞啓本異焉,兵使所請是,當依此施行,而非特未竣事,歲初數遞可悶,道臣,當竣事後決棍,此則分揀事,回諭於兵水使,是則擧職,而道臣十六人姓名後,錄兵使·水使,莫重漂風人,只報備局,啓本不爲擧論,其涉疎忽,當該帥臣緘辭,從重推考。出傳敎上又曰,今覽海伯狀聞,樂興君金光鍊百三歲,前僉知韓翕百歲,其亦異也。頃者畿甸,亦有百歲者,其中若有致身京輦者,依昔年金尙信例欲見,率其子上來事,兩道下諭。出傳敎上又曰,海西啓本,已下敎,依此例擧行事,下諭于湖西道臣。出傳敎上又曰,噫,奉朝賀李喆輔,君臣同老,同在耆社,今年爲八十,誠是料表,元歲饌雖擧行,令該曹特爲加給,以示予尊年之意。見吏曹草記,淑人李氏,恭人李氏,年或九十一或九十,其亦異也,元歲饌若有加給,若無者特給,亦示尊年之意。出傳敎上又曰,江原道臣敎書,今已製下,其令明日辭朝,次對同爲入侍。出傳敎上又曰,製述入格人,明日其令待令。出傳敎書訖。諸臣以次退出。
上在慶熙宮。停常參·經筵。
申時,日有左珥。
下直,吾叉浦僉使李廷柱,大興中軍沈禧鎭。
藥房都提調韓翼謩,提調蔡濟恭,副提調尹得雨啓曰,昨日親臨月臺,犒饋試士,侵夜酬應,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,次對同爲入侍。
中宮殿·惠嬪宮,藥房口傳問安。答曰,知道。
以承傳色,口傳下敎曰,開門已久,謝恩單子寥寥,今日當踐下敎申飭,雖次次入來,盡來則安徐,若一人如未入來,則依下敎擧行。
以承傳色,口傳下敎曰,儒臣徐浩修·李命彬,亦一體製進。
備忘記,三明日,今番丹門內侍衛及班列隨入堂上·堂下·武臣·將臣以下,駕前·駕後挾輦·挾輿將·蛟龍旗·標旗奉持人,三軍門政院待令,敎鍊官隆堂柳葉箭一巡試射試官,騎判·禦將·摠戎使,入直騎郞·其時守宮摠郞·宣傳官爲之,只該房承旨入侍,時刻隨時,只入正時。
魚錫定,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
魚錫定啓曰,大臣·備局堂上,依下敎來待矣。傳曰,引見。
傳于魚錫定曰,夜對爲之,持大學衍義入侍,單子先入。
李性遂,以侍講院言啓曰,本院新除授司書金履禧,自鄕上來云,卽爲牌招察任,說書吳鼎源,時在全羅道昌平地,書筵入番事緊,斯速乘馹上來事,下諭。傳曰,允。
魚錫定,以兵曹言啓曰,新除授恃寨僉使李夏益,老母今年七十六歲,法不當遠離赴任,呈狀乞遞,邊將之親,年七十五以上者許遞其任,已有定式,依例改差,何如?傳曰,允。
魚錫定,以兵曹言啓曰,禁衛營哨官禁軍遞兒窠,今方有闕矣。依節目,該營中軍與禁軍別將,眼同試取後,以其居首者塡差之意,分付,何如?傳曰,允。
以承傳色,口傳下敎曰,吏曹郞廳招來,祭官齋宿摘奸後以奏,開陽門引留,吏曹郞廳來奏後下鑰。
敎江原監司徐命善書曰,方岳宣化,實籍才地之俱優,朝廷用人,必究內外之歷試,肆輟喉舌之邇列,庸侈藩翰之寵除,惟卿,自在蔭塗,已許國器,文學政事之優長,世其家聲,識慮才猷之周通,蔚有時譽,入則臺省經幄,裨益弘多,出而北市西州,勞效茂著,惟前後已試其可,顧閑劇何適不宜,睠彼東方一區,寔我上游重地,八百里形勝邐迆,尙傳濊貊之墟,卄六州民物樸愚,殊異畿·湖之俗,野無白渠之沃,租稅何從?山有黃腸之封,奸弊所自,嗟,昨歲饑癘之荐至,矧比年迎送之屢經,疵瘼有甚於他方,誰任矯捄之責?保釐莫難於今日,政須綜練之才,玆授卿以江原道觀察使兼兵馬水軍節度使·巡察使·原州牧使,卿其祗膺寵章,懋殫嘉績,治專撫字,峒戶漁村之咸懷,政嚴科條,山厲海防之必飭,至於檢田而釐賦,悉具其便,若夫興學而樹風,當務之急,律已則清謹自守,考績則黜降以公,凡諸稟裁,厥有典憲,於戲,旄節坐鎭於海嶽,寧緩綏輯之圖,襜惟行遍於隰原,佇聞咨度之效,予旣委一路之寄,卿可分九重之憂,故玆敎示,想宜知悉。副修撰李命彬製進
庚寅正月初四日辰時,上御集慶堂。藥房入診入侍時,藥房都提調韓翼謩,提調蔡濟恭,副提調尹得雨,假注書李心休,記注官申光翰·金夏材,醫官方泰輿·許礈·李以楷·鄭允協·慶絢·金季良·吳道炯·鄭允說·柳光翼·徐命緯進伏訖。翼謩曰,夜來聖體調攝,若何?上曰,一樣矣。翼謩曰,痰候,何如?上曰,亦一樣矣。翼謩曰,寢睡·水刺之節,亦何如?上曰,一樣矣。翼謩曰,請命諸醫入診,何如?上曰,然矣。諸醫入診訖,遂命進湯劑,進服訖。命諸臣退出。
庚寅正月初四日辰時,上御集慶堂。大臣·備局堂上引見入侍時,領議政洪鳳漢,左議政金相福,右議政金尙喆,行吏曹判書申晦,行司直李昌壽,綾恩君具允明,司直韓光會·元仁孫,右參贊沈鏽,知敦寧鄭弘淳,禮曹判書李景祜,戶曹判書洪麟漢,司直金時默·李溵,刑曹判書具善復,知中樞徐命臣,行大司諫鄭運維,執義申大脩,副應敎尹養厚,左副承旨魚錫定,假注書黃宅仁,記事官申光翰·金夏材,以次進伏訖。鳳漢曰,聖體調攝,一向萬安乎?上曰,一樣而憊苶,則甚矣。鳳漢曰,昨日又往武德門望拜禮,何可勞動至此也?相福曰,保嗇之方,尤貴平心息慮矣。尙喆曰,新年臣等所仰望者,恒戒一過字,追慕却湯,無非過中,小寬聖心,伏望矣。上曰,此言於予建功,而但至於不得已之事,則惟恐其過中也。鳳漢曰,各色糶糴加分,禁令至嚴,而近來或不無違越之患,事之痛駭,莫此爲甚,窮民接濟,專在於此,苟有事勢之切迫者,則報于巡營,狀聞稟旨,可也,守令其何敢私自加分?自抵重科,方伯何敢視若尋常,不爲請罪乎?今當歲首,當伸舊法,如有朝令外加分者,則勿論多少,當該守令,施以當律,泛過之方伯,亦爲嚴處事,別爲申飭,何如?上曰,依爲之。出擧條鳳漢曰,諸臣習操,連爲停止,詰戎之政,極爲疎虞,蓋行操時,則不但軍兵之習其坐作進退,各營邑軍器,亦不得不修改,如當停操時,軍伍玩愒,姑捨勿論,竝與軍器而更不經意,一任其杇鈍頹廢,任一營·任一邑之責者,安敢如是溺職乎?今年雖不行操,營閫及各邑鎭軍器,一竝隨毁隨補,俾無備郞摘奸時執頉抵罪之意,嚴加申飭,何如?上曰,所奏誠是,依爲之。出擧條鳳漢曰,元朝動駕還宮時,陪從百官中,繕工副正洪大源,執闕於捧擧案之時,事體極爲未安,新年有罪者,自上皆命分揀,而在下道理,則不敢私自弛張,且大源,雖過七十云,而旣有其失,則亦難有恕,所當直請汰去,而捧供之後,處之未晩,令該府拿處,何如?上曰,今番則分揀,可也。出擧條麟漢曰,稅船之愆期與無面當該差員及守令論罪事,曾有筵稟定式,而近來法久解弛,愆期無面之弊,間多有之,雖以今番長興事言之,亦可驗矣,漕運事目,今將頒下,如有此弊,則依前定式論罪之意,豫爲知悉,至於過時裝載晩時發船,自有其律,其他種種奸僞,不加不嚴加防塞,以此意,爲先出擧條,另飭諸道,何如?上曰,所奏誠是,依爲之。弘淳曰,晚發過載,同爲臭載之根祗,而犯用縻費於裝發之前,終爲故敗掩迹之計者,卽從前所未有之奸弊也。再昨年之樂安,昨年之珍島·長興事,尤其甚者,其時守令,或爲定配,或被禁錮,而沿邑守令,未必盡能畏法知警,苟有現發,則從重勘斷,斷不容貸之意,令各道道臣,申明嚴飭,俾列邑,圖所爲懲前礪後之道爲宜,以此分付,何如?上曰,其亦誠是,依爲之。出擧條上曰,因戶判·惠堂所奏,尋常慨然者,而以今番長興事觀之,可謂目覩,今番若有此等之事,若李興宗添載之事,則奚待該曹·該廳之草記?予當嚴飭,亦豈特守令?當該道臣嚴處,以此另飭諸道,尋常慨然者,括吾民口中之物,或投於船格之私橐,或藏於海中,以靈光米臭之聞,尙今不忘,其臭若觸於鼻,噫,效金縢之事,已命藏其文於史局,爲民憧憧之心,自今月雖至歲暮,此心何弛?今因兩奏,雖有誠是之敎,亦不過外方休紙,可勝歎哉?噫,以涼德無能,今七十七年,是誰之賜?以予不肖,旣受其賜,不恤元元,此負陟降也。今年若有不謹守令,年雖衰心不衰,豈比常年?周之歲首懸法,非必欲用法也。可謂刑期無刑,今予之意,非來頭欲樹此敎,期其無頉,嗚呼,七十七歲之君,爲元元若是下敎,而道臣·守令,其若視以尋常,曰有八道,亦曰有三百六十州乎?其宜若德津萬戶安正福,能誦宣諭,今者此敎,銘於心而誦於常,於今年無一船過裝載,無一船愆期,吁嗟,海東,可謂有道臣有守令,豈可只使地部·惠廳?循例申飭,今當歲首次對,令備局嚴飭諸道。出傳敎麟漢曰,北道·湖西癘疫狀啓,有恤典擧行之命,而取考前例,無可據者,何以爲之乎?上曰,置之。出擧條上命允明讀自醒翁自敍。上曰,御製自敍,刊印作帖,一件內入,一件入于東宮,一件藏于史局。出榻敎上曰,慶運宮修理戶郞監役官,卽爲書啓。出傳敎上曰,戶房承旨入侍。出榻敎錫定曰,入格儒生,依下敎來待矣。上曰,入格儒生入侍。出榻敎金時默·朴瑞良·丁載遠·鄭晢吾·金樂道·鄭文啓,以次進伏,命各誦所作訖。上謂時默曰,爾父知之則大好矣。仍皆命退。上曰,頃者之事,意在飭勵,而意常惜之,今因鄭文啓入格召見,乃知此人,寅平都尉直孫,申大權,平城之孫,而慶運宮特除者,此兩人,豈因此坎坷?令該曹隨窠卽爲次第懸注調用。出傳敎錫定讀全羅監司金致讓狀啓,上曰,見湖南狀聞,中國之人,漂來于此,必經深冬,分付地方官,十六人襦衣卽爲題給,亦問其便,修葺般隻,當以水路回程乎,抑亦陸路詣北京乎?其問漂來人,擧行聞啓事,令備局當日,分付于道臣。出傳敎鳳漢曰,趙明寅之母,年今九十四,而見漏於封爵抄啓云矣。上曰,今聞相臣所奏,參奉趙明寅之母,年今九十四歲,而遺於昨日封爵,書啓中云,令該曹今日卽爲一體口傳擧行,以此觀之,不無遺於歲饌之弊,分付京兆,果然,卽爲抄啓。出傳敎運維啓曰,臣伏見去夜傳敎,以臺閣之含默,極爲嚴截,臣之忝居是職,亦已久矣。未嘗出一言論一事,裨補治化,若論含默之罪,臣實爲最,聖敎之下,愧悚靡措,何敢晏然於臺次乎?請命遞斥臣職。上曰,其所引嫌,不若自勉,其若薇垣長懃懃供職,予甚嘉尙,其勿過辭,亦勿退待,運維請還寢鍾城府爲取罪人天大酌處之命,依律處斷。措辭見上上曰,勿煩。又啓曰,新除授司諫黃㝡彦,時在江原道平康地,請斯速乘馹上來事,下諭。上曰,依啓。大脩啓曰,臣於昨歲,添叨諫職,自犯妄言之罪,合被誅戮之典,而薄竄未久,獲蒙滌蕩之恩,感祝之極,隕結爲期,而今玆憲職,乃是蒙宥後初除,則以臣情勢,豈復以言官自處?唐突出脚,而逖違之餘,歲色又新,倍切瞻天之願,而加以飭敎連下,義分是懼,冒没肅命,仍參賓對,少伸犬馬之誠,嗤點之來,雖未暇顧,廉防之壞,殆無餘地,其何可抗顔於臺次乎?請命遞斥臣職。上曰,古人云,人孰無過?改之爲貴,本事雖昨年事,而予則忘也,而昨雖不能,今若能,亦豈非與歲俱新之意乎?其勿辭勿退待,大脩請還寢定配罪人金柱泰減等之命。措辭見上上曰,其爭過矣,歲已翻,其勿復煩。又請東呂·址淳等定配之命,更令王府,嚴鞫得情。措辭見上上曰,勿煩。又啓曰,新除大司憲洪重孝,時在江原道原州地,掌令李益普,時在忠淸道天安地,請竝斯速乘馹上來事,下諭。上曰,依啓。命江原監司徐命善入侍。上曰,鬱陵島蔘,嚴飭,可也。對曰,臣姑未知形便,到營後,當隨事狀聞矣。上曰,可也。仍命退。上曰,今當歲初次對,君宜有敎,臣宜有奏,而幾乎若常時次對,是誰之愆?卽予衰也,連日酬應,幾乎循例,因下敎而不耐于中,嗚呼,今番歲首下敎,耕蠶旣飭,稅船亦飭,一則本,一則飭勵,而靜而思之,有民然後,可曰耕可曰蠶,須看海東朝鮮,其民樂乎,困乎?可謂觀今之世,無一樂有十困,吁嗟,其君,雖亦年近八,吁嗟,臣僚,喜君之年,咸曰慶,而嗟哉嗟哉,吁嗟,小民,困窮蔀屋,朝不食·夕不食者多,加以貪官汚吏,剝割爲事,豪强與奸吏,侵我元元,俊民膏血,中夜興思,慟若在已,亦例語也,以此推思,豈云七十七歲?雖至七百七十,何濟何惠?此負陟降負元元也。心雖若此,以一人,三百六十州之民,其何能便乎?其所望,在於道臣·守令,悶此近八君之心,誠心恤民,誠心撫民,吾民其庶幾,吾赤子庶可賴活,眷眷于中,申申有諭,欽體此惕于心事,令備局申飭諸道,勤與不勤,予有繡衣,雖在九重,八道若此眼前,今當歲初次對,若是下敎,雖坐衙中,若吾君之臨焉,懃懇欽體欽體之意,一體嚴飭。出傳敎書訖,上進湯劑。上曰,中宮殿進御香砂六君子湯,五貼式自今日煎入。出榻敎上命退諸臣,以次退出。
庚寅正月初四日初更三點,上御集慶堂。夜對入侍時,參贊官魚錫定,侍講官徐浩修,檢討官金鍾秀,假注書黃宅仁,記事申光翰·金夏材,以次進伏訖。上講大學衍義,儒臣承史轉讀訖,浩修陳文義曰,臣以緝熙光明仰勉焉。上曰,夜對勝晝講,眞西山所言,眞格言矣。上又誦淇澳章,又講董生行曰,朝耕暮讀,山樵水漁,而猶能養父母,予則享一國之富,而靡所養,只有追慕,藏樂一節,猶未足盡吾誠也。仍賜饌侍臣曰,昔則夜對,有宣醞之事,予則猶嫌其張大,故只賜饍矣。命書傳敎曰,昔眞西山云,夜對勝於晝講,以玉堂故事言之,經筵夜對同稱,今日儒臣所奏,眞西山大學衍義,先正文成聖學輯要,先賢後賢意同云者,誠是之,況高皇帝殿廊書此書,癸亥西宮,亦講此書,頃者慶運宮讀此,今年七十七,集慶堂中命夜對,長在枕席之人,整衣而坐,又講此書,意雖深也,此亦僞文,其亦口讀,可勝歎哉?再昨崇政殿晝講時,先讀蓼莪二章,命儒臣繼讀之,此暮年追慕冞切而然,今日歲首便對也,命飭諸道,故今夜講畢後,且誦韓文公董行一篇,一則吁嗟,董行,朝耕暮讀,山樵水漁,而若西河王延之親極滋味,能具甘旨,而予則只誦,誰爲孝誰爲悌,而又至此年,望西郊而追慕冞切者也,一則若叔程子經筵單瓢陋巷文義,嗟哉,今世董生,莫知幾人,而無韓文公之作行者,追慕雖切,其何及也,其何能也?此則若飭諸道,爲道臣·守令者,其若誠心求訪,纔不借異代,豈無其人?人君講學,豈誦讀而已?必也體行,今當歲首,令銓曹申飭諸道,宜戒壽州安豐刺使,其效雍守,若聞以聞,其令莫替予深夜勤勉之敎,此則令銓曹宣諭,非下諭之比,亦若孔聖所云繪事後素,其勿使祗受狀啓,果得其人,然後乃聞事,亦爲一體,分付諸道,噫,近者若稱孝子,氷魚冬荀,處處皆然,若稱固窮,咸寧注信民過爲褒奬,今者此諭,非求此之類也,亦令知悉,莫替予暮年務實之意。出傳敎書訖,諸臣退出。
上在慶熙宮。停常參·經筵。
具㢞啓曰,大司憲洪重孝在外,執義申大脩呈辭,掌令李益普·高裕在外,持平李昌任在外,一員未差,今日以監察茶時之意,敢啓。傳曰,知道。
藥房都提調韓翼謩,提調蔡濟恭,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。伸禮纔五日,春享祗迎,今在丹門,氣何諭乎?待下敎入侍,宜矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色,口傳下敎曰,懸板姑置政院,祗迎後,自延光門入,隨入揭板。又下敎曰,昨日御製刊印後,內入件,裹褓盛函先爲入之。
以承傳色,口傳下敎曰,聯句帖·中字帖與逢字帖,各各作貼以入,御製亦於今日內作貼以入。又下敎曰,承旨入侍,內局近侍。
柳善養啓曰,卽者兼司書李秉鼎,以其親病,陳疏徑出,原書以大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
柳善養啓曰,備邊司文郞廳洪纘海·申景濬,依下敎來待矣。傳曰,入侍。
柳善養,以侍講院言啓曰,本院兼司書李秉鼎,連日入直矣。以其親病,陳疏徑出,司書金履禧傳旨未下,說書吳鼎源在外,兼說書未差,下番他無推移之員,不得已上番姑降入直之意,敢啓。傳曰,知道。
具㢞,以訓鍊都監言啓曰,挾輦軍·挾輿軍及武藝別監等,依啓下單子,施賞之意,敢啓。傳曰,知道。
具㢞,以訓鍊都監言啓曰,依傳敎挾輦軍·挾輿軍及武藝別監等,鳥銃一巡三放,試取後入格之類,單子書入之意,敢啓。傳曰,知道。
庚寅正月初五辰時,上詣延和門。香祗迎入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,記事官申光翰·金夏材,以次侍立訖。上具翼善冠·袞龍袍,以乘輿出通陽門降輿就板位,祗迎後,步詣興化門內,命禮房承旨馳詣太廟,奉審以奏事下敎,以乘輿入延和門,至興明門。上曰,戶房承旨,持入御筆懸板,先詣長樂殿懸揭回奏,聖圭奉命擧行後回奏。上又曰,戶曹郞廳入侍,戶曹佐郞金恒柱進前。上下敎曰,將此御筆刻于碑,立于蠶壇,仍手書丁亥親蠶四字以下之,上詣長樂殿奉審,又詣龍飛樓奉審後,詣光明殿。下敎曰,此乃昔年奉歡處也。仍以御筆,書下七字詩曰,君臣同會光明中,命承史及文臣侍衛賡進,諸臣皆賡進口奏。上乘輿時,又書下今年此日誠稀逢七字詩,又命賡進,諸臣隨輿,口呼賡進。上下敎曰,都尉及藥房提調,亦一體賡進,可也。又下敎曰,此詩作帖頒賜焉。上還入大內,諸臣以次退出。
庚寅正月初五日未時,上御集慶堂。禮房承旨入侍時,右承旨李性遂,假注書黃宅仁,記事官申光翰·金夏材,以次進伏訖。性遂曰,臣俄者伏承下敎,馳進太廟奉審,則前後殿皆無頉矣。上命讀祭物單子及祭官擧案單子訖。上曰,戶郞金恒柱入侍。出榻敎恒柱進伏上曰,蠶壇豎碑時,堅築地碇,而又閣之,可也。仍命退,上曰,慶運宮看役戶曹郞廳李敬倫,半熟馬一匹賜給,監役金茂澤陞六,員役工匠,使該曹米布題給。出傳敎上曰,安聖彬之隨除撕捱,分義寒心,傳旨宜乎踏下,而其父安之年近七十,予已知,今當歲首,猶宜參酌,而特敎嚴飭之下,事非無端也,果若此,以孝爲治之道何?且安,以己卯分承旨特加者,特爲參酌,以不敍傳旨奉入。出傳敎上曰,申景濬·洪纘海,持出草草冊入侍。出傳敎上曰,明日試射時,日傘差備道路差備,同爲擧案。出榻敎上命退諸臣,以次退出。
庚寅正月初五日初更四點,上御集慶堂。備邊司文郞廳入侍時,文郞廳申景濬·洪纘海,同副承旨柳善養,假注書黃宅仁,記事官申光翰·金夏材,以次進伏訖。上曰,有所奏者乎?景濬曰,凡例姑未完正,無所仰達矣。上曰,第言其大略。景濬曰,中原人,欲量地則先尺天,北極出地上入地下,皆按而知之,不差毫末矣。上曰,予雖不解此理,聞其言,工夫極精矣。景濬曰,西洋曆法出後,東方曆書精矣,以地理言之,則如江界之大,陽川之小,皆隨形地,以成其圖,但高低橫直不同,以一張言之,則或有不滿一張處,或有犯入二張者矣。纘海曰,臣父聞之,以爲此篇若成,則實爲東方之寶云矣。命讀奏名目,至軍制。景濬曰,易云地水師,蓋藏於九地之中,不念敵人見也。上曰,予以汝,置侍從多年,而不知何狀矣,今聞所奏,實恨相見之晩也,日後消詳入侍,可也。命退,諸臣退出。
上在慶熙宮。停常參·經筵。
下直,咸陽府使韓師吉,雲峯縣監崔錫佐,玉果縣監洪樂彬,肅川府使金樂淳,旌善郡守洪樂宜,靑陽縣監嚴思敏,同福縣監洪忠海,三和府使李性默,伐登萬戶李秉三,朔州府使崔朝岳,明川府使李壽鵬,龍安縣監洪啓瑞,釜山僉使具明謙,井邑縣監任瑗。
具㢞啓曰,行大司憲洪重孝在外,執義申大脩呈辭,掌令李益普·高裕,持平李昌任在外,一員未差,今日以監察茶時之意,敢啓。傳曰,知道。
大殿·中宮殿·惠嬪宮口傳問安。答曰,知道。
以承傳色口傳下敎曰,欲知其行事,兼欲早爲之口傳問安,仍爲來待。
以承傳色口傳下敎曰,此後內局,勿爲問安。
又下敎曰,明日殿坐時刻,辰正三刻,單嚴,宗班喉箭下吏置之,此標信,開陽門·崇禮門留門,尹弘烈擧行後以稟。
柳善養啓曰,卽者檢閱金夏材,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于柳善養曰,禮房知行祀早晩,內局同爲入侍。
備忘記,今下弓矢,釜山僉使具明謙,伐登萬戶李秉三處給送。
傳于魚錫定曰,試官以下入侍。
魚錫定,以兵曹言啓曰,景福宮衛將徐尙郁,病難供職,呈辭乞遞,輪番之任,不可久曠,今姑改差,何如?傳曰,允。
魚錫定,以兵曹言啓曰,去冬三朔能麼兒考講時,中樞府都事呂善泰,都摠府都事元啓弘,刑曹正郞吳載徽,宣傳官李弘鼎·許俊·朴光翰,部將鄭宗周,司憲府監察柳翼星,一次講不通,一次陣不通,訓鍊僉正李命鎭,宣傳官元綮鎭,武臣兼宣傳官南宮贇·金載泰,守門將安宗爀·丁錫相,一次講不通,部將崔景,守門將李復元,一次陣不通,依定式竝從重推考,何如?傳曰,允。
柳善養,以漢城府言啓曰,尹弘烈永刊仕版,免爲庶人事,命下矣。依傳敎,尹弘烈免爲庶人之意,敢啓。傳曰,知道。
慶尙兵使李廷壽狀啓,巨濟等官居募軍丁乭發等渰死·燒死事,傳于柳善養曰,令本道恤典擧行。
傳于柳善養曰,內局入侍。
檢閱金夏材疏曰,伏以歲籥載新,寶算彌高,展拜禮成,追慕克伸,臣民慶忭,曷有其極?仍念臣百無肖似,早竊科名,簪筆登筵,昵近耿光,恩榮已極,涯分亦溢,區區所自勉,惟欲夙宵禁直,義效彈竭,欲圖塵露之報,第念臣母,年踰六旬,素抱貞疾,每當換節,輒致添劇,近因日候之不適,前症挾感重發,委頓牀笫已有日,而近値淸齋,未敢瀆撓,卽接家信,諸症一倍越添,促臣歸覲,臣以終鮮之身,雖左右扶將,未恐其未盡子職,尙何望離側而供仕哉?玆敢忙陳短章,徑出禁扃,乞削臣職,以便救護,以安私分,不勝幸甚。答曰,省疏具悉。爾其勿辭護焉。
副司直李燮元疏曰,伏以歲籥新開,寶算益添,聖候康吉,清福竝臻,臣民慶忭,曷有其極?仍念臣狗馬之齒,已至七十矣。恩榮所被,官秩亦至宰列矣。出入從班,殆至四十年,而可幸無小大釁瑕,見棄清時,從今以後,臣知免矣。噫,禮曰,七十而致仕,夫人臣之所以事君者,不過以禮行止,聖主之所以使臣者,亦惟以禮進退,顧今聖治光華,雲慶星景,群賢彙征,星羅雲布,正宜以漫漫之禮,賁飾治化,故臣不揆猥煩之罪,敢陳懇迫之辭。伏乞天地父母,俯垂矜察,特令該曹照例許退,俾臣得以安意飮啄於丘樊之下,歌詠聖澤,以卒餘生,則結草之報,將在不遠矣。更乞聖慈,特以天從人願之德,曲遂微懇焉。答曰,省疏具悉。頃年見朴弼琦,今春聞卿章,其心可嘉,特許此請焉。
獻納尹弘烈疏曰,伏以歲籥載新,寶算彌隆,祗謁太廟,聖孝益伸,臣民慶忭,曷有其極?仍伏念臣於臺地,豈有一分可强之勢,而昨者除旨纔下,繼以特敎截嚴,他不暇顧,冒没出肅,自顧初心,冞增愧恧,噫,臣自來骫骳之實,已著前後見職,曾未有一言仰裨,徒事逡巡而止,臣之負殿下,多矣。臣雖無狀,又何忍一向循默,以益其媕婀之罪哉?草草一語,非敢自附於言事,而區區獻曝之誠,有不容自已。伏願殿下,恕其愚而察其衷焉,洪惟我殿下,以不世之姿,奮有爲之志,臨御五紀于玆,聖學旣隆,聖心靡懈,陳勉不聞,而法筵下求助之敎,玩愒已成,而中朝發無臣之歎,歷選往昔帝王以八耋之齡,講學求治,夫誰如我殿下之亹亹不已哉?第臣愚死罪,私竊有爲殿下惜之者,夫崇儒重道,自是列聖朝家法,我殿下卽阼以後,未嘗不眷眷於斯,而夫何近年以來,天心有激,處分非常,名在抄選,擧被錮廢之律,事關斯文,顯示貶斥之意,雖幸除其罪籍,略示開釋,而悔悟之實,不形於絲綸,招延之禮,久靳於草萊,國子之銜雖仍,而終欠眷遇之意,弔祭之典亦廢,而不施隱卒之恩,士氣摧沮,朝野觖歎,苟使史氏書之,垂示方來,則其爲聖德之累,當如何哉?以殿下之明聖,豈不念及於此,而竊恐我殿下克己之方,未復乎純粹之天,典學之工,未踐乎篤實之地,聖智之高出,而病根,實在於獨運明察之太勝,而偏處每欠於寬假,況彼在庭臣僚,自三事以下,無不撫摩而成就之,無復有嚴憚之意,雖在山林宿德之士,亦一例輕蔑,不少留難,推以之於百事百爲,聖意所向,必遂乃已,以言乎典禮,則創爲無於古之制,以言乎刑政,則輕施不當爲之法,爵賞之頻而名器太褻,驅策之過而廉愧都喪,赫赫金貂,反貽行路之嗤點,干干貂冠,徒取輿儓之譏笑,朝著不嚴,人心日下,世道之憂,誠非細故,倘殿下,穆然深思,惕然改圖,則其爲聖德賁世敎者,孰大於此?惟殿下澄省焉。且臣於目下一事,亦有所憂歎者,夫銓衡之職,責任甚重,人才進退,治化汚隆,咸於是係焉,且不以輕佻鄙賤之人,苟然充位也,明矣。吏曹判書申晦,前後兩銓,厚招醜謗,雖以今番都正言之,不恤公義,一任私意,守令差備,多非其人,而甚至於松都大賈,濫除兼鎭,畿甸巨富,遽得雄府,鴻臚初仕,亦歸於有財無唱之閭井賤流,其他用意分排,一味阿附之態,有不忍正視,若其貪饕無恥之習,獨屬餘事,如此之人,何可置之於秉銓之任哉?臣謂亟命刊削,斷不可已也。參議李徽之,自在蔭路,已多鄙鎖之誚,及佐銓部,惟以諂媚爲事,隨人桔槹,甘心趨附之狀,益露於大政同參之後,噫嘻,其所處之地如何,不自顧念,放倒至此,其在懲厲之道,亦不可無譴責之罰也。
庚寅正月初六日辰時,上御集慶堂。藥房入診,禮房承旨同爲入侍時,藥房提調蔡濟恭,副提調尹得雨,假注書李心休,記注官申光翰,記事官金夏材,醫官許礈·李以楷·鄭允協·慶絢·吳道炯·鄭允說·柳光翼·徐命緯,進伏訖。上曰,承旨已知行禮與否而來乎?得雨曰,然矣。上曰,已行享事乎?得雨享事已畢,獻官以下,已出去云矣。上曰,都提調入來乎?入來則入侍後口傳問安,可也。上曰,申景濬該博之才也。得雨曰,凡於諸技,無所不通矣。上曰,質實北道人矣。上曰,承旨入來則入侍,可也。同副承旨柳善養,都提調李昌誼,追後入侍進伏。昌誼曰,此時聖體調攝,若何?上曰,一樣矣。昌誼曰,痰候,亦何如?上曰,亦一樣矣。昌誼曰,寢睡·水刺之節,亦何如?上曰,一樣矣。遂命諸醫入診訖。上曰,今番賡韻,以資級次書之乎?得雨曰,然矣。昌誼曰,夜來行禮之時,聖心憧憧,聖體必多傷損,伏不勝憂慮之忱矣。上曰,今月之事,已盡行之,予心開快矣,申景濬全是材矣。昌誼曰,臣見今番編輯凡例,則儘有條目,果是有材矣。上曰,洪奉朝賀,謂以海東文獻通考爲名,恰好云,此名,何如?輿地便覽·疆域誌等名,皆是偏獨,靑丘文獻之名,似好矣,判尹意,則何如?濟恭曰,其名皆可用,而名以海東文獻便考,亦好矣。上曰,然乎?昌誼曰,再貼進御,何以爲之乎?上曰,下敎時入侍,可矣。上曰,仁陽君韓光會,騎判摠戎使代爲試官。出傳敎上曰,今番編輯之名,初以輿地便覽下敎,輿地卽一事,名曰海東文獻便覽,一曰只海東文獻,可也。以此令郞廳,問于原任後,入侍以奏,定公廨然後,有書寫便考覽,況各在其家,何時凝聚?此正作舍道傍,其令相臣先爲講定後,入侍以奏,後入侍時,奉朝賀洪啓禧同爲入侍。上曰,藥房提調,持湯劑更爲入侍,遂進湯劑訖。命諸臣退出。
庚寅正月初六日巳時,上御隆武堂。親臨將臣·武臣試射入侍時,右副承旨魚錫定,假注書李心休·黃宅仁,記事官申光翰,編修官金聖猷,試官行司直韓光會·金時默,禮曹判書李景祜,兵曹佐郞金蓍耉,都摠經筵李運昌,宣傳官許俊,以次進伏訖。上曰,訓將·禁將·龍虎將及五營中軍,分東西偶射,偶射訖。上曰,隨駕人次次入射,得中者留,不中者退。仍命訓將·禁將先退,射員呼名射,至鄭亨濟,上曰,彼誰也?錫定對曰,關西人矣。上曰,玉堂有闕耶?注書知入。宅仁出來知奏曰,修撰金鍾秀,移拜輔德,其代有之矣。上曰,近八逢今年,誠是千千萬萬料表,今當歲首,其宜與春俱新,況是誰之孫?今適有窠,前輔德金尙默,修撰除授,牌招察任。出傳敎上曰,金尙默,向來事後初除此乎?錫定對曰,然矣。上顧試官曰,今日此擧,誠爲展拜而設,繖扇日傘差備忠衛,皆令射案,宮中·府中俱爲一體,中官亦令試射,射畢,閑良三中,呼新來付殿試,堂上出身三中四分,或守令或邊將除授事承傳,二中一中,各馬帖弦弓賜給。上曰,書曰,以親九族,況宗臣零替者乎?明日自內,當宗臣喉箭,以此分付宗親府。出傳敎上曰,羅星五父天祺,年今八十,尙無一資云,有功之人,特爲加資,令該曹辰物題給。出傳敎上禦營中軍趙啓泰,曾爲軍職,頃者北城之役效勞,今年七十,其子若閫帥,豈止此乎?特加一資,以示顧年之意。出傳敎上曰,中官吳命來,當受賞之際,對答之低微,極爲驕蹇矣,從重推考。出擧條上曰,戶房承旨入侍,戶曹郞廳金恒柱入侍。出榻敎上曰,蠶壇碑石得置乎?對曰,然矣。上曰,其年親蠶事,書之,可也。遂命退,上還內,諸臣以次退出。
庚寅正月初六日辰時,上御集慶堂。藥房入侍時,藥房都提調李昌誼,提調蔡濟恭,副提調尹得雨,假注書李心休,記注官申光翰,編修官金聖猷,進伏訖。昌誼曰,夜來聖體調攝,若何?上曰,一樣矣。昌誼曰,痰候,何如?上曰,亦一樣矣。昌誼曰,寢睡·水刺之節,亦何如?上曰,一樣矣。遂進湯劑訖。上命濟恭,讀諸臣應製睡覺東窓白玉界七言律,又讀可見造化心五言律,被抄人各賜紙筆。命藥房先退,入直承旨具㢞,假注書黃宅仁,代入藥房。諸臣退出。
庚寅正月初六日初更三點,上御集慶堂。右副承旨入侍時,右副承旨具㢞,假注書黃宅仁,記事官申光翰,編修官金聖猷,以次進伏訖。上命入應敎詩考訖。上曰,製述兩律入格人,各紙二卷·筆三枝·墨二笏,一律入格人,紙一卷·筆二枝·墨一笏賜給。出傳敎又命讀江華留守黃景源狀啓訖。上曰,今覽江華留守歲饌啓本,同知金堂年九十五歲,妻羅氏亦九十二,八十偕老,其猶異也,況近百乎?此誠初聞,金堂特爲加資與妻,歲饌外,加磨鍊題給後啓聞,以示予意,同知李善載年九十,妻李氏年八十一,其亦異也。加給歲饌,僉知鄭次宗妻徐氏,年皆八十七,噫,六十甲子中,夫妻首同年,鄭次宗亦爲特加一資與妻,歲饌加給,同知崔俊命九十九歲,可謂希有,其亦加一資,歲饌加給,此亦擧行後,一體啓聞事,回諭。出傳敎上曰,故參判任妻尹氏,年七十二,故監役柳師一妻朴氏,年八十四云,遺於歲饌云,令該曹卽爲擧行。出傳敎㢞讀檢閱尹弘烈疏訖,上愀然不樂。命書傳敎曰,歲律已更,其君益衰,于今在庭諸臣,其宜精白一心,以輔其君,而尹弘烈之章首陳者,其專舊習,已涉寒心,而噫,彼冢宰,於黨有何立隻者,而前後齗齗抑何心也。噫,彼冢宰,悶國事而許其君,今於歲初,此何心也?至於李徽之,熟知其人,沈於下大夫,猶可惜也,豈忍此言,豈忍此言?聞其章無狀二字,不耐而再諭,今何贅敎,亦何開釋?摠而言之,卽元月黨習也。旣奏於何而纔拜而回,不施此人,將何爲君?所謂刊削,於渠可謂自道,滿腔黨人,何稱其職?尹弘烈永刊仕版,依所奏免爲庶人,此章給之。上曰,至于今年,夙宵心隕,尹弘烈黨章,適到於元月,噫,予雖衰矣,旣諭領相,其雖忍矣,何心服湯?莫知本事,一不足而再飮,命讀而聞,是誰之愆?卽予也,卽予也。初欲明召輔相,此心亘中,其宜廣會諸臣而諭心,十一日朝參,進定於明日,金商門擧行,侍衛仍,禁軍只入直排立。出傳敎書訖,諸臣以次退出。
上在慶熙宮。停常參·經筵。
自昧爽至未時,有霧氣。
下直,京畿水使金範魯,安骨萬戶高廷斌,楊口縣監李善海,彌串僉使張泰軫,慈山府使李長燁,德山縣監李敬一,順興府使金相說,鹿島萬戶具善德。
具㢞啓曰,行大司憲洪重孝在外,執義申大脩呈辭,掌令李益輔·高裕,持平李昌任在外,一員未差,今日以監察茶時之意,敢啓。傳曰,知道。
朝參罷後,政院·藥房口傳問安。答曰,知道。
魚錫定啓曰,今日內三廳,武兼禁軍及軍兵等,當爲中日習射,而朝參相値,不得爲之之意,敢啓。傳曰,知道。
備忘記,今下弓矢,彌串僉使張泰軫處給送。
李性遂啓曰,藥房三提調,有稟達事,來詣請對矣。
以承傳色,口傳下敎曰,其止之。
備忘記,噫,逢今年添一歲,豈特追慕,予心若何,而今日爲臣子若此,今日下敎亦若何,則亦何敢以循例勸進乎?予見誠心者,故相申晚爲判書時,故判書李德壽,今見蔡濟恭也。噫,今日若此者,問而默默,召而亦寥寥,一隅海東,謂有臣子乎?良可寒心也。
備忘記,噫,臨御今四十六載,予年亦七十七歲,憶昔年心若隕,顧涼德且靦然,今日諸臣,雖同寅協恭,誠難誠難,況於歲初,黨人跳踉,是誰之愆?卽予也,冥然到此,復逢黨人,且三銓官之中,擧首尾而辱,其心若見,此用心于若余而不若余志者也。此非舊習而何?浮囂也·躁競也,以此觀之,非黨而何?吁嗟,暮年,此類逞志,何顔以拜,何心曰君?已冷之中尤氷,大抵其中猜克,近者叵測,此豈他哉?以建功支撑,故歲初受困,此正若一子弟勸其護,一子弟角立沮戲者,問其本,今予受困,卽一此湯,昨夜以後,其謝定于心,何守閤而困予乎?今則予自予湯自湯,速休速休。噫,予年二十歲時,崇政門外朝參侍衛,後未能,此心若何?旣欺庭中,何敢踐其位?況於此門,意亦深也,笑哉,曰脈勝心異,果有造物矣。
備忘記,今日臣子,若知其君千千萬萬添歲,豈有尹弘烈?以此心何心問候,予何受焉?承旨先拜,置之。
傳于李性遂曰,戶房承旨,持懸板來詣于資政門。
以承傳色,口傳下敎曰,延和門當爲殿坐,今日班列入來,文侍從皆入來,而雖軍銜,一體入來,堂下在京侍從,盡令入來,無軍銜者,令該曹口傳付軍職。
以承傳色,口傳下敎曰,延和門殿坐時,砲手排立置之,服色以時服爲之。
又以承傳色下敎曰,侍從盡來卽奏,雖一人,若不來,承旨當知申飭。
又以承傳色下敎曰,今日入來之臣,焉敢若此?若此則興化門當殿坐申飭,當該承旨爲先遞差,輿地編覽郞廳拔之。
又以承傳色下敎曰,俄者口傳下敎置之,以此頒布。
延和門殿坐罷後,政院·玉堂·藥房口傳問安。答曰,知道。
以承傳色,口傳下敎曰,鄭文柱·張綻處分太歇,竝永刋侍從案。
藥房口傳啓曰,臣等,於昨夜,伏見下政院傳敎,有勿爲問候之命,驚惶罔措,趨詣闕外,待曉求對,及伏見批旨,十行絲敎,丁寧懇惻,聚首奉讀,因不勝感激隕越,而至於速休止之之敎,臣等,於此抑塞,尤當如何?惟願蹔借方寸之地,俾陳懇迫之悃,千萬顒祝,惶恐敢啓。答曰,今難酬應,其退去。
藥房口傳再啓曰,俄者還內時,伏承召見之敎,臣等,留待閤外,顒俟召音,退去之命,遽降匪意,臣等,聚首愕貽,罔知攸措,顧此竟夕勞動之餘,湯劑之間斷,實爲焦迫,夜色雖已向深,乞賜暫時引接,千萬懇祝,惶恐敢啓。答曰,夜深酬應甚難,其退休。
敎京畿水使金範魯書曰,一隅任關防之重,固難其人,三路統備禦之權,今屬之子,陞秩以受,注意者深,睠彼喬營,寔我重鎭,三浦通舟楫之利,介沁都要衝之交,四面控襟帶之雄,壯神京表裏之勢,同晉陽保障之地,仍付字牧之憂,値河東饑饉之餘,疇任撫摩之責,惟卿,承乃兄業,有古將風,湖關佩符,利器屢試於盤錯,嶺塞伏鉞,威望允叶於干城,苟論諳治體而鍊戎機,無出其右,方當擇良帥而畀重寄,捨子伊誰?玆授卿以京畿水軍節度使兼三道統禦使·喬桐府使,卿其深惟簡擢之恩,益厲報效之意,擁千艦龍驤之士,恒若對壘之時,撫一島魚鼈之氓,俾見安堵之效,故玆敎示,想宜知悉。副校理林鼎遠製進
右議政金尙喆箚曰,伏以臣,偶因觸冷挾食,痰入胸脇,左右牽疼,屈伸甚妨,而昨於享事罷歸之後,渾體灑浙,寒熱交攻,有非一時偶感之比,服藥求汗,達宵叫苦,此際伏聞有朝參進定之命,臣子分義,固當顚倒之不暇,而卽今痛狀,實無自力之路,欲起還仆,竟闕常禮,論臣辜犯,合被萬殞。伏乞重降威罰,使具僚警而私分安焉,至於傳敎中內局勿爲問候之敎,尤不勝萬萬焦迫之至,每當聖心煩惱,輒致御藥之停却,噫,群下有罪,罪之而已,何不念聖躬之至重,國體之有損乎?臣竊爲聖明慨惜也。惟願亟許診筵,以副群情焉。取進止。答曰,省箚具悉卿懇。一時若此,自可勿藥,不赴何傷?附陳者,今予之意,非弘烈也,幾十年苦心,暮年歲初若此,此予所以自恧自訟者也,他何可論?卿其安心勿辭,亦勿引咎,其須善攝焉。仍傳曰,遣史官傳諭。
庚寅正月初七日辰時,上詣金商門。朝參入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,編修官金聖猷,記事官申光翰,以次進伏訖。上具翼善冠·袞龍袍,以乘輿出通陽門·金商門內降輿,殿坐訖。領議政洪鳳漢,左議政金相福,領府事金致仁,判府事金陽澤·韓翼謩,藥房都提調李昌誼,行司直李昌壽,右參贊沈鏽,戶曹判書洪麟漢,行司直韓光會·元仁孫,刑曹判書具善復,行副司直李㝡中·鄭存謙行拜禮訖,諸大臣進前問候。上曰,文臣堂下,有職無職間欲爲舊習者,知委畢陳。仍擊節厲聲曰,今日擧措,何如耶?鳳漢曰,冢宰至公,今番之政,臣謂甚善,至於吏議,出身之初,事多奇嘉,一疏皆打,怪且惜矣,銓堂用人,勿論貧富,必擇其人,松人·畿人之論,尤未知得當矣。上曰,此莫非建功之所使,此後則更不進湯劑矣。諸大臣曰,因一尹弘烈而有此下敎,此莫非臣等之罪也。上擊案曰,豈但一弘烈?滿庭皆弘烈也,予不知時·原任也,此輩之擧,必有窩主,卿等如不請討,其皆不忠也。諸大臣曰,臣等,前後請討,非止一再,豈護一弘烈而不爲也?藥房都提調李昌誼,提調蔡濟恭,副提調尹得雨,仍請進劑,上不許。濟恭曰,殿下聖學,旣明且高,而有此遷怒,每有却湯之敎,恐不及顔子工夫矣。上曰,彼言,是矣。鳳漢曰,旣是其言,則宜用其言,何不進湯劑乎?上曰,此如一子勸劑,一子詆毁,決不復進,還御崇政門,爲晝講,可也。致仁曰,臣等,承此下敎,無端起居,則國不國臣不臣矣。昌誼復請進劑,上曰,姑止。仍命書傳敎曰,朝參事體,何等重也?亦無朝講之命,則臺臣之默默退去,其涉駭然,當該臺臣遞差。又命書傳敎曰,朝參後,崇政殿當爲晝講,今日入參諸儒臣,盡爲來待。上仍御崇政殿晝講入侍時,特進官李景祜,同知事金時默,參贊官李性遂,侍講官徐浩修,檢討官徐有隣,校理朴相岳,副校理任希敎·林鼎遠,副修撰李碩載·李命彬伏訖。上講自古者小學,至吾必爲之學矣,儒臣次次輪讀訖。上召中官,授冊子曰,此冊傳于儒臣,暮年法講,造物若戲,此後則決不復講矣。諸大臣進伏曰,儒臣豈敢受此乎?上乘輿促入,諸大臣及三提調,持湯劑力請進御。上厲聲曰,群下必無請討之人,予不復飮湯劑矣,今日大臣以下,皆非矣。仍爲下敎曰,今日入侍諸玉堂,一竝罷職。出榻敎上乘輿到通陽門外,濟恭遮伏駕前曰,若不進劑,則臣不敢退去矣。命住輿,遂進湯劑。還入大內,諸臣以次退出。
庚寅正月初七日申時,上詣延和門外。殿坐入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,假注書李心休·黃宅仁,記事官申光翰,編修官金聖猷,以次侍立訖。上具翼善冠·袞龍袍,以乘輿出通陽·延和門外降輿,殿坐訖。上曰,諸侍從皆召入,吏曹正郞李世孝·柳匡國,佐郞呂善亨,宗簿正鄭文柱,相禮羅忠佐,兵曹正郞李亨元,副司果權穎·張綻·黃榦·李鎭恒·林德躋,以次進前。上曰,汝輩之心,予豈不知,爲黨乎否乎?無隱畢陳。鎭恒曰,前後聖敎之下,如懷黨心,是無臣節,乃逆心也。上曰,然則尹弘烈之擧,公心乎黨心乎?對曰,非公而黨也。上曰,何以知黨?對曰,論斥銓地,專出黨心矣。上曰,爾言,是矣。亨元曰,臣亦謂尹弘烈萬萬非矣。上曰,何以知其非也?對曰,當寒殿坐,皆由於弘烈,以黨心,貽惱聖心,豈不非乎?上曰,予有此二臣,無慮他日矣。次問世孝,對曰,果是黨心矣。上曰,汝亦爲黨乎,鄕來何斥姜必履乎?對曰,因人心之拂鬱,果爲之矣。次問忠佐曰,論斥銓地,汝以爲公心乎?對曰,豈是公心?皆出黨心矣,近來專尙科目,而人多窠窄,每人悅難,有此擧措矣。上曰,其對甚善。次問榦曰,尹弘烈之事,汝心謂何?對曰,非黨則不必爲此擧矣。次問德躋,對曰,臣不知本事,而似出黨心矣。上曰,其對詐也。次問文柱,對曰,果是黨矣。上曰,然則汝何曾彈駁具允明耶?對曰,不過官師相規矣。上厲聲曰,如此之時,焉敢曰官師?斯速退去。次問淀,對曰,臣不知弘烈,而亦未詳其所懷矣。上厲聲曰,汝懷黨心者也,如汝之臣,將焉用哉?次問匡國及穎,對曰,皆出黨心矣。上曰,噫,七十七歲,千千萬萬料表,今於歲首,豈特自嗟?爲沖子不憚其憊,臨門意在,數百侍從十一人應召,可謂寒心,然李鎭恒·李亨元所對,衰年若服建功,其知何晚?李世孝,則於親政時已下敎,而靜而思之,事非無端,今問果若所料,自此以後,予何礙用,而羅忠佐·柳匡國所奏信實,亦何疑也?權穎,自翰苑已知,予無可飭,呂善亨,予亦莫知,今聞所奏,予心弛,噫,與呂善長八寸云,憶舊嗟惜,其況黃榦,今日快知其人,此亦榦之秋也。林德躋,予旣知爲人,今日所對,其雖欠誠,噫,彼德躋,亦豈負國何不曰不負予,曰不負國乎?爲後之意,深也。至於鄭文柱,聞其來聞其名,心自謂曰,此人若何云?雖與所料有異,所對頗欠白直,噫,此時若此,況他日乎?然其豈坎軻,擬望宜愼?其令自新,至於張淀所奏,萬萬可駭,此人若得志,甚於弘烈,此正開國承家小人者也。一弘烈猶然,況再弘烈乎?令銓曹勿復檢擬於臺望,以示予暮年新歲擧直措枉之意。出傳敎上曰,因慨而雖諭,此等之時,能卞黑白,入侍法講,其心可尙,諸儒臣下敎,特爲勿施,當該承旨,今聞其名,柳善養,卽頃年熙政堂特資柳得養之兄,今日宜記勿遞,與儒臣一體牌招察任。出傳敎藥房都提調李昌誼,提調蔡濟恭,副提調尹得雨,持湯劑進前請御,上曰,止之。上曰,俄者下敎,其因慷慨,安心勿待命事,令史官傳諭于時·原任。噫,其於法講,雖下敎,次對何辭?今有編輯者,其名不可不較正,報春前欲行焉,卿等與奉朝賀洪啓禧,明日同爲入侍事,其令一體傳諭于領左相,命召亦令史官傳授。出傳敎上曰,在外臺臣·都憲外,一竝遞差,今聞朝參,申大脩陳章不來云,此非投章之時,此時欲免可駭,施以不敍之典,李鎭恒執義除授,黃榦司諫除授,呂善亨持平除授,待開門牌招察任,備局次對,進定於明日。出傳敎書訖,上還入大內,諸臣以次退出。
上在慶熙宮。停常參·經筵。
具㢞啓曰,大司憲洪重孝在外,執義申大脩呈辭,掌令李益普·高裕,持平李昌任在外,一員未差,今日以監察茶時之意,敢啓。傳曰,知道。
藥房都提調李昌誼,提調蔡濟恭,副提調尹得雨啓曰,昨日朝參,旋開法筵,向夕臨門,侵夜還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,志旣定氣何諭,亦何許侍?知道。
中宮殿·惠嬪宮,藥房口傳問安。答曰,知道。
李性遂啓曰,今日常參,兩司長官當爲進參,大司憲申晦,大司諫李徽之,竝卽牌招,以爲進參之地,何如?傳曰,允。
又啓曰,今日常參,六曹長官當爲進參,而兵曹判書朴相德病不進,卽爲牌招進參,何如?傳曰,允。
常參罷後,政院·玉堂·藥房口傳問安。答曰,知道。
備忘記,噫,幾百侍從,京中豈有十一人?昨日在京違召人,卽問皆付侍從案,若欺者,依尹弘烈施行。
備忘記,昨聞鄭文柱官師相規,靜而思之,若仲子之鵝肉,心不能耐,令內局煎進薑茶而止焉,申飭銓曹,雖非文柱,此等之人,其宜愼擬。
備忘記,今歲予心,誠萬倍于中,今日以後氷且冷,靜臥以思,五十年苦心,新春蕩然,何顔以拜,何心對軍民?宜乎端本,故俄者下敎,更以思之,若調琴絃,當定可爲之道,彼靑衿昔年遺衿,渠雖釋褐之後,慢蹇者多,噫,多之一字,亦爲諸人之意,至於浮囂躁競,自釋褐而皆然,雖然,凡於科場,勿論知與不知,皆願高登,此豈予心?體昔年之盛德,且頃年嗣服初庭試時,慈聖臨見謂予曰,願皆登第,玉音若今聞,猗歟至哉,今日定式,其宜可久矣,此亦一弛一張之道,於講經則大比科外,獨有春到記一條道,而製述大科外皆闕,此正若盛暑着綿衣,深冬着單衣,其本雖由渠,噫,近八暮年,豈忍如此?節製中三日製,依春到記例,特爲賜第定式,何以皆春?此乃漢文春詔之意,其亦曾點春服初成之意也,其令靑衿,咸知予體昔年之意,呼寫及此,以予今日益衰,其猶涕沾于衫,聞此敎,舊習不若春雪消,此鄒聖所云飽食煖衣者也,予何道哉?
備忘記,噫,四十六年臨御,予豈樂爲?七十七歲之年,亦豈料哉?以此之故,于今歲初,黨人復起,甘心跳踉,尹弘烈,豈外方者類?卽巨族,以此觀之,莫知幾百,此何故哉?朝鮮文臣多故也。其問直赴帖者甚多,故徐判府事之奏,今南泰濟之言,怳然覺矣,今後大科外,凡於節製,依古例以直赴會試擧行,日次殿講,亦依此例爲之,只春秋到記殿講,雖依例爲之,春則賜第,秋則會試,大抵科道多故若此,傾軋躁競,皆由乎玆也。噫,予則爲其親,而渠則負其君,此正范質詩物盛必衰者也,今者此敎,乃理也。噫,一卷晝講昨已舍,于今只朝參·常參一月六對而已,量其氣其欲盡行,今日崇政殿,當爲常參,侍衛只入直,禁軍列立置之,時刻,待下敎只入正時,噫,其於暮年講筵,猶强爲之,報春幾臨,誦講亦停,心庸悵然,豈云造物?此亦理也,然海東黨人,勝於其君,亦甚於前朝權臣矣。噫,歲初請復樂,兼請宴,果有造物,是誰乎?皆今日庭臣也,知此機請宴乎?復樂,爲復黨徵兆乎?予自臥笑,屋漏亦笑矣。
傳于李性遂曰,中官關西人外,不知淸濁,分付內侍敎官,詳敎淸濁。
備忘記,噫,吏判幾年事我,爲國之心,予已知之矣。吏議亦自蔭官,知其人雅尙,卽予取者,而黨人甘心銓地,歲初若此,其惜曷諭?其傾軋之言,豈特予知?無黨心者孰不知也?彼蒼昭昭,此輩焉敢逃也?雖然,其在禮使,本職勢難强迫,在外都憲許遞,前判書申晦,都憲除授,前參議李徽之,薇垣長除授,韓光會冢宰除授,趙重晦吏議除授,崇政殿常參後,當爲親政,三堂牌招入侍。
李性遂啓曰,今日親政爲之事,命下,而吏曹判書韓光會,參判鄭尙淳,參議趙重晦牌不進罷職傳旨及推考傳旨,今當捧入,而開政命下之後,如是違牌,事甚未安,判書·參判,更卽牌招,何如?傳曰,允。
以承傳色,口傳下敎曰,吏曹參議趙重晦只推,三堂一體牌招,今日親政命下之後,敢如是乎?此後牌去來,勿爲呼望。
有政。吏批,判書韓光會未肅拜,參判鄭尙淳牌不進,參議趙重晦進,都承旨尹得雨進,以洪秀輔爲執義,李迪輔爲司諫,任瑎·崔爲掌令,李溎爲持平,權穎爲獻納,李長老·趙鎭衡爲正言,洪樂仁爲左尹,趙榮弼爲吏曹佐郞,李商進爲安岳郡守,趙載翰爲錦山郡守,護軍趙啓泰今加資憲。
兵批,判書朴相德病,參判金鍾正病,參議洪啓遠病,徐有良入直進,承旨魚錫定進,副護軍具顯謙·黃㝡彦·高裕·李益普·朱炯質,副司直洪重孝·鄭光忠·鄭運維·李昌任·柳薰,副司果金普淳·金敍九·崔範重,奉朝賀單李燮元,同知單文聖輔,僉知單李璟。
李性遂,以弘文館言啓曰,新除授修撰金尙默,時在京畿廣州地,經筵入番事緊,斯速乘馹上來事,下諭。傳曰,依啓。
領議政洪鳳漢等率百官啓曰,惟我聖上五十年陶鑄之治,實在於彌綸世道,全保群臣,凡爲今日臣子者,孰不欽誦感歎於功化之中?噫,彼尹弘烈,抑獨何心,乘其臺銜,投進駭章,敢售舊習於歲初欣祝之時,以致淵衷,鎭日煩惱,藥院之問候不許,保護之湯劑不進,至如俄者下敎,有不忍聞不敢承,臣等,焦迫罔措,固不暇言,而其於宗社何,其於聖躬何?於是乎弘烈之罪,無所逃而決難容矣。聖上雖薄施爲民之輕典,在臣等齊憤之情,何可不亟請其加律乎?請免爲庶人罪人尹弘烈絶島栫棘。答曰,噫,千千萬萬料表,今逢此年,此心已氷,而諸臣咸曰,爲慶?每聞甚苦,果有造物,歲初無事世界,魑魅跳跟,予雖衰矣,太阿在手,豈可借卿等?雖然,噫,臨御四十六載,固心在此,而今者若此者,非他也,卽予不能建極,亦無成功而然也,顧八字而自恧,豈徒此也?今予之心,雖輿儓,孰不知也,此無他,一則予,二則予,遙望西郊,已氷之心且隕,豈特爲黨人?不答問候,亦豈特爲魍魎而却藥乎?予心固定而然也。卿等以予之言,若爲慶事,歲初造物作俑,豈比見無禮於君?一日三勸建功,果若爲君是心,却湯之時,爲今臣子者,其心若何,而以此觀之,鷹鸇逐鳥雀,施於何?昨日一貼强飮因其提調之誠懇,今日一貼亦飮,亦感都提擧之懍然,昨非樂飮,今亦非樂飮,心則不受,今朝命欲進薑茶之敎,蓋此也,雖晩今請,海東君君臣臣之綱,庶可不泯,予雖衰焉,豈可聞此而例應乎?今日百官,睡覺而來乎?昨日此殿半日,門外侵夜幾百侍從,苟充十一人之外,無一人有無,今因常參命下,申牌已報,乃有此擧,予則不睡,臣則幾睡乎?栫棘之典,在予手,海島之律,亦在予手,何惜於此時?氣雖衰心亦冷,素志不衰,坐法殿而苟且答,可謂仰愧俯怍,今者此答,予則曰,仰不愧俯不怍,其何答乎?令百官退去焉。
庚寅正月初八日辰時,上御崇政殿。常參次對入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,記事官申光翰,編修官金聖猷,以次進伏訖。上具翼善冠·袞龍袍,以乘輿出資政門,御崇政殿,殿坐訖。領議政洪鳳漢,左議政金相福,領府事金致仁,判府事金陽澤·韓翼謩,右參贊沈鏽,禮曹判書李景祜,戶曹判書洪麟漢,行司直金時默·趙明鼎,工曹判書邊致明,行司直元仁孫·李章吾,刑曹判書具善復,禮曹參判李最中,行副司直鄭存謙·洪樂仁·李重祜·金光國,淸川君韓又壽,執義李鎭恒,司諫黃榦,次次進前訖。上曰,政官入來乎?得雨曰,首堂·亞堂,懸牌不來,參議入來矣。善養進前,讀侍從付籤案訖。上曰,玉堂入來乎?性遂對曰,昨日下敎嚴截,故陳箚徑出矣。上曰,儒臣聯名疏還給。出榻敎上曰,昨今下敎,非爲儒臣,則今者此擧,其何意也?旣以撤講,若此猶可,而況無端乎?下敎之際,聞諸儒臣章捧納云,此有擧措,爲弘烈而右袒乎?豈特捧納諸承旨袖手傍觀?況都承旨,一邊勸湯劑,一邊不能擧例挽止,都承旨·同副承旨,從重推考,諸承旨推考,諸玉堂亦爲從重推考,一竝牌招入侍,昨日在京不進侍從,一竝來待。出傳敎藥房都提調李昌誼,提調蔡濟恭持湯劑,進前請進。上曰,昨感蔡濟恭之誠,强進一貼,而今則決不進矣。時·原任進伏問候,上厲聲曰,其勿問候,滿庭之臣,皆弘烈之心也,絶島栫棘,何難之有,而卿等庇護至此乎?鳳漢曰,臣等豈護一弘烈而不爲奉行乎?下敎至此,不勝惶悶矣。上曰,復講與建功,本末判異,而不思勸湯,强請及講,儒臣之箚,亦可笑矣,鄭文柱官師之說,竝又論斥,可也,而不此之爲,反以弘烈之疏,把作相規耶?鳳漢曰,弘烈處分,惟在上裁之如何矣。上曰,予非難處,而下敎之後,諸臣默默,彼其巨族而亦有窩主故也。鳳漢曰,臣等,曾有金熤之請討,今何愛一弘烈乎?上曰,備局堂上洪奉朝賀,備局文郞廳入侍。出榻敎奉朝賀洪啓禧,備局文郞廳申景濬·洪纘海進伏。上曰,編輯冊名,曰海東文獻編覽,何如?啓禧對曰,好矣而編覽改以通考,則似好矣。鳳漢曰,臣等,有悶迫事,請先仰達矣。仍啓曰,尹弘烈豈可免庶而止?請絶島栫棘。上曰,如欲請討,則率百官,可也。時·原任先退。榦啓曰,請還寢鍾城府爲奴罪人天大酌處之命,依律處斷。措辭見上上曰,勿煩。鎭恒啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又啓曰,請還寢定配罪人金柱泰减等之命。措辭見上上曰,歲亦更,其勿復煩。上曰,子曰棖也慾焉得剛萬古欽誦,李鎭恒·黃榦昨日特除,意蓋深矣,而予雖衰矣,當以設以身量之之大臣,雖以百官庭請,退去,在臺臣之道,必曰臣等旣以耳目入侍,其何待大臣之庭請而默默,殿下亦何以當許大臣不許,是豈置耳目之道乎?其若有與我同志者,當與進前合辭,不然,獨啓,可也。予若若此而待大臣之請不從,此輕臺閣也,當引嫌而退,臺體卽然,而碌碌瑣瑣,代臺臣羞,雖不能爲此,目今事,予則有可言者,況官師相規四字欺君者,可謂誣弄,其何刊版而止,而憲府亞長,只謄傳而默默以待,薇垣亞長,亦默默而去,只謄傳故紙,歲初特命常參殿座法殿之意焉在,若無前一啓,薇垣其將若何?當闕啓爲之,其涉駭然,執義李鎭恒,司諫黃榦,竝施削職之典。出傳敎上曰,今日海東,有學士乎?暮年消日,其雖苟且,心則固也,而雖一番一篇之講,歲初旣輟,於學士之心何?然事有本末,輟講末也,却藥本也。儒臣之道,其宜先勸湯而末勸講,聞下敎而默默,隨承宣而進前,故特命下敎,諒其不周,特寢其命而牌招,初何以而膺命,後何以而尋章?此無他,尹弘烈下敎之後,一場默默,恐異於古,作此擧措,唐時十八學士中楮遂良,其爲此乎,志寧亦爲此乎?豈特不可使聞於隣國,亦不可聞於畿甸?諸儒臣一竝施以削職之典,以存君綱。出傳敎昌誼奉湯劑固請。上曰,予有所定,決不復飮也。濟恭曰,都提永夜守闔,焦煎飮水,其舌皆坼矣。上曰,然乎?其誠可感。命進一貼,進止後,上曰,今見都提調見悶,內局提擧許副,其代領相爲都提擧。出傳敎鳳漢進前問候而退,吏曹參議趙重晦啓曰,判書韓光會,參判鄭尙淳牌招不進,小臣獨政未安,何以爲之乎?上曰,今者親政,意蓋深,初入仕通淸外,依例爲之。出傳敎上曰,聞其章給之下敎,其章猶爲藏置,其涉無據,當該中官,越俸五等。出傳敎庭請啓辭入,聖圭讀訖。上曰,雖造次之間,古例宜守,承旨替行承宣色之事,從重推考。出傳敎時·原任以下諸臣進前。上曰,予當處分,皆退去。命書傳敎曰,昨日伈伈,其猶自媿,今日庭請,人其勸乎,鬼其勸乎?予則曰,人鬼莫辨矣。噫,今年七十七若何慶?造物之來,其宜待食無肉,今日建功,亦曰一貼,決不可闕,則昨日下敎之後,諸臣亦無仰首丹陛之人乎?予見予見,所謂見者,其曰誠也。一席三建,今日已知,諸臣果若有此,以其君下敎,若何?却湯幾日,今乃庭請乎?此等義理,白首初見,今日庭請,大官以下備堂入參者,一竝施以削職之典。出傳敎上曰,於國豈可一日無將?禁衛營,令都提摠察事,郞廳發牌,分付,行司直具善行,訓將除授牌招,傳授命召,扈衛一廳二廳,大將兼察,御營廳,令訓將兼察。出傳敎上曰,訓將兼佩御將命召,察任事,分付。出傳敎濟恭·得雨進湯劑,上勉從進御。仍以乘輿還內時,得雨曰,前參判金器大,遭母喪云矣。上愕然住輿,命書傳敎曰,首歲問候不參,故欲聞而心方憧憧,未及問,今聞此時,此心何抑?噫,慈聖同氣夫人,只有二人,於貞夫人朴氏,何聞此報?嗚呼,貞夫人今侍仙馭,而予則何聞于此?追憶丁丑年永慕堂,此心何抑?凡諸等事,令該曹一依故金左尹夫人例,卽爲擧行,以示予慕昔之意。書訖,還入大內,諸臣以次退出。
上在慶熙宮。停常參·經筵。
具㢞啓曰,行大司憲申晦未肅拜,執義洪秀輔在外,掌令任瑎未肅拜,崔在外,持平呂善亨呈辭,李溎在外,今日監察茶時之意,敢啓。傳曰,知道。
大殿·中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
李性遂啓曰,檢閱金夏材,由限已過,卽爲牌招入直,何如?傳曰,允。
備忘記,詣舊邸見我子·我婦·我孫然後,當服建功,捨新春何時?留營留陣置之,時刻辰正三刻,單嚴,駕轎待令。
備忘記,三陽已回,此何景像?添年則其苦,其況造物,豈特造物?觀今國事,吁嗟,儒臣,引經傳義,初默自恧,作怪謝世,若請講筵,其宜求對,其對萬拒,尋箚一道,吁嗟,二臺,特援何意?只謄古紙,予豈負臣?臣實負予,須問庭請,先耶後耶?昨歲猶然,今歲若何,其曰有君,亦曰有臣,今當新春,欲見子孫,三嚴辰正,侍衛入直,前後廂軍,八十挾輦,皆令入直,訓將都領,豈可亦令?新營標下,當以駕轎,道由夜晝,世孫祗迎,其令安徐。
傳于李性遂曰,時刻單子置之,待下敎擧行。
傳于李性遂曰,儀註置之。
傳于魚錫定曰,副駕轎置之,馬則二雙待令。
備忘記,動駕有命,禮堂宜備,吏判韓光會禮判除授,參判鄭尙淳禮參除授,牌招察任。
備忘記,騎判旣是許遞,其代判尹蔡濟恭爲騎判,卽爲牌招,傳授命召,前騎判爲判尹。
備忘記,南泰濟爲吏曹判書,尹東暹爲吏曹參判,牌招察任。
傳于尹得雨曰,都承旨入侍,編次人同爲入侍。
以承傳色,口傳下敎曰,近者中官,莫知其君,只知朝臣,越捧三等。
又下敎曰,今已豎碑乎,治石乎?回駕時當見之矣。
又下敎曰,隴臺幾盡治石耶?知入。
又下敎曰,聞豎隴臺基址,然後當臨見以回,以此卽爲申飭。
又下敎曰,今日莫建戶卽,當重棍而回,以此分付。
又下敎曰,今日下敎時,宜有亞堂,參判李得宗許遞,其代參議金漢耆除授,牌招謝恩,馳詣景福宮,其令監董。
又下敎曰,何時下敎,而駭然,戶郞記過,雖値夜,皆爲之後,看審還宮,以此申飭。
又下敎曰,前面已刻云,今日姑爲立之,雖日後復刻,欲見其所豎,卽爲豎立事,分付。
又下敎曰,御製已下敎,建功湯一貼封入。
備忘記,昔年內班院·戴恩院,一夜造成,故諸承旨廳坐見此昔有之云,景福宮·先蠶壇建碑,意若何?今日拜西陵氏下問,今僅地碇云,事之寒心,莫此爲甚,若古人之言,建立卽吉日,今何復來?今見碇礎樹礲臺以入,發牌戶郞,分付前戶判,可謂寒心矣。
備忘記,雲坮報春,予年果添,是豈孝乎?其於此時,造物何來?亂我朝廷,亂我國事乎?內局問候,待三提調備員爲焉,況磚石洞報,追惟昔年,此心何抑?
備忘記,東國文獻備考編輯處,爲平市署紙筆墨,令度支上下,書寫吏隷,令本處便宜取用。
魚錫定,以兵曹言啓曰,今此景福宮擧動時,光化門石築處,依例令漢城府撤毁,亦令繕工監,紅箭門豎立之意,分付,何如?傳曰,允。
庚寅正月初九日辰時,上詣彰義宮擧動入侍時,行都承旨尹得雨,左承旨李聖圭,右承旨李性遂,左副承旨魚錫定,右副承旨具㢞,同副承旨柳善養,假注書李心休·黃宅仁,記事官申光翰·金夏材,以次侍立訖。上具翼善冠·袞龍袍,以乘輿出通陽門,至興化門降興乘轎時,命得雨書御製文。上曰,禮判謝恩乎?得雨對曰,不爲謝恩矣。上曰,如此之時,用謀非矣。仍勵聲曰,彼蒼照臨,海東無臣矣。乃乘轎出興化門外。上曰,奉常寺歷臨。駕前下敎上曰,前後廂道上留住。駕前下敎上詣奉常寺,展拜神室,命承旨奉審後,上曰,今日太常神室展禮,待幾年親行也,入直郞廳,特爲陞敍,太常守僕,特爲限一年免役,執事守僕二名,令該曹米布題給。出傳敎上曰,近八立春日,拜太常神室,此亦料表,洞口內左右居民,特爲限今年免役。出傳敎上詣彰義宮,以乘輿入大門內住輿,命都承旨尹得雨,兵曹判書蔡濟恭入侍,命書興慨御製,命濟恭校正後,上入內次,回駕時,上曰,還宮時,以六曹洞口作路。駕前下敎上仍詣景福宮,親審先蠶壇豎碑處,命戶曹參判金漢耆持入御製陰記,命濟恭讀之。上曰,戶曹郞廳記過,置之。出傳敎仍詣勤政殿月臺下駐輿,呼寫勤政記後,藥房提調蔡濟恭進湯劑,上進止。上還宮,至延和門,降轎乘輿時,濟恭又請湯劑,上曰,止之。濟恭曰,臣等强勸,極甚惶悚,而如此勞動之時,不可不進矣。上許之,三進湯劑。濟恭曰,誠極忭幸矣,明日亦依例進之乎?上曰,不必然也。還入大內,諸臣以次退出。
上在慶熙宮。停常參·經筵。
具㢞啓曰,行大司憲申晦未肅拜,執義洪秀輔在外,掌令任瑎未肅拜,崔在外,持平呂善亨呈辭,李溎在外,今日以監察茶時之意,敢啓。傳曰,知道。
藥房提調蔡濟恭,副提調尹得雨啓曰,昨日動駕伸懷,侵夜回鑾,伏未審夜聞,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。爲入直軍與百官,其雖回駕,心猶在於舊邸舊闕,雖躡國事若此,豈特慷慨?心若氷,前則伸懷氣勝,今誠苶然,其何添一歲?心萬億而然也,昨日三貼,慰三靈也,待備員入侍,宜矣。噫,其觀海東,此何景像?心氷,其若資改經夜之時也。中宮殿·惠嬪宮,藥房口傳問安。答曰,知道。
魚錫定,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
尹得雨啓曰,左承旨李聖圭,右承旨李性遂,今日不爲仕進,竝卽牌招,何如?傳曰,允。
以承傳色,口傳下敎曰,右副承旨,下敎時入侍。
藥房口傳啓曰,朝伏承問候批,爲有備員後入侍之敎,故臣等,不敢更爲煩瀆,聚首以待,今卽日已過午,湯劑尙未進御,區區下情,不勝悶迫,玆敢仰籲,雖未暫備員賜對,俾臣等持湯劑入侍之地,千萬顒祝,惶恐敢啓。答曰,昨日之進服,憶昔而然,今則皆已下敎,朝鮮朝廷,爲朝廷然後,可以入侍,如欲服建功,則吏曹開政催促。
尹得雨啓曰,假注書黃宅仁,身病猝重,勢難察任,今姑改差,何如?傳曰,允。
傳于具㢞曰,右副承旨入侍。
備忘記,此忱憧憧何以伸忱?十四日延和門當祗迎,禮房知悉,儀註置之,當與沖子同爲。
備忘記,御製懸板,書寫都尉,豹皮一令賞給。
備忘記,歲首儒臣皆闕直,此何景像?金鍾秀校理除授,洪相簡修撰除授,牌招入直。
備忘記,旣已本館錄以其才,其遺可惜,洪相簡,代館錄人李昌任爲修撰,一體牌招察任。
備忘記,若范質詩,凡物,皆有物盛必襄有隆有替之義,而甚矣黨習,其君七十七歲復起,此正望衰而復盛,宜替而益隆,其故何?此是國運,其亦造物,問其本,其君不德,其君誠淺,然可勝歎哉?今之諸臣,咸曰慶事,予則日只口唇之言,大小臣工,若咸有此意,豈有弘烈之叵測黨心?文柱之無狀欺君,張淀之滿腔小人,德躋之負國挾詐,見鷹鸇而不逐,隨其事而彌縫,觀今擧措,有君乎,有臣乎?予雖益衰,豈爲此等輩之君也?建功三貼,若飮冷水,氣誠苶,小拾心氣者,當諭朝命,留待承旨入侍時,而先諭此意焉,何問䳱字?此闕䳱,舊闕䳱,古盛今衰,夏蛙秋蟬,小時其聲雜耳,今則寥寥蒼蠅,古文亦諭,而今予昨冬,只見二蠅,此則皆衰而黨何復起,小人亦何跳踉?此皆由予,此皆由予,可勝歎哉,可勝歎哉?
備忘記,其命在相,備堂何異焉?再昨下敎,慷慨而然,爲先竝敍用,其中訓將旣代,其餘本兼將任·諸任·備堂皆仍,兩將牌招,傳授命召,耆社之臣,銓曹宜諒,旣有其人,南泰濟特授判尹,前騎判爲冢宰,尹東暹下敎置之,副提學李潭復授銓職,與諸備堂有實職人,一體牌招察任。
備忘記,古人云,當局者迷,正今者然,爲其時相,宜欲一伸廉隅,前領相洪鳳漢,前左相金相福,前判府事金陽澤竝敍用,置處政事爲之,竝付西樞,前領府事金致仁,敍用拜領相,前判府事韓翼謩,敍用拜左相,歲初景像寒心,況復拜予意亦深,卽爲安心謝恩事,令史官傳諭于領·左相,政官牌招開政,三原任待下批,業已諒矣,且伸廉隅,況此時乎?安心謝命事,亦爲遣史官傳諭,諸大臣兼帶扈衛將諸都擧,擧皆仍前。
備忘記,於卿何有,而今者此擧,予則曰過,然諸大臣若此之時,難以强迫,默默今已下敎,本事帖然,弘烈,予雖衰矣,豈付於臣,方欲處分,旣命該房,以待此事,亦無可言,卿須安心勿胥命,體予意其卽偕入,聽我面諭事,傳諭于右相,仍卽偕來,命召兼傳。
以承傳色,口傳下敎曰,卽爲擧行後,右副承旨入侍。
又下敎曰,前都提調李判府家,遣御醫看審以來。
又下敎曰,吏批大臣置處體重,先爲擧行。
又下敎曰,史官傳諭,仍爲偕來。
又下敎曰,左議政世孫,傳單子,卽爲入之,同爲安寶。
尹得雨啓曰,吏曹判書朴相德再牌不進推考傳旨,今當捧入,而參判李潭在外,參議趙重晦,以親嫌陳疏入啓,判書所當更請牌招,而係是三牌,則傷事體,何以爲之?敢稟。啓下休紙
以承傳色,口傳下敎曰,其他原任史官不往乎,其知入。
又下敎曰,今却水刺而待之,卽書傳諭,若或遲滯,則當該史官,當下敎,卽爲擧行。
又下敎曰,其君却食待之時,傳諭之注書兼春秋,何處宿乎?送院隷見之而來。
又下敎曰,俄者下敎,領左相處爲之者,而中官拔二字知入。
又下敎曰,原任大臣入來與否知入。
有政。吏批,判書朴相德進,參判李潭在外,參議趙重晦陳疏入啓,同副承旨柳善養進,吏批啓曰,今日政廳,考見慶尙道褒貶啓本,卽醴泉郡守沈鏞,以可惜衰倦爲目,咸昌縣監趙廷瑗,以飭在公穀爲目,義興縣監洪述祖,以事或太銳爲目,靈山縣監洪紳漢,以杖或稍過爲目,卽宜置下考而置諸中考,致勤點下,殊無嚴明殿最之意,道臣推考警責,四邑守令,竝依定式下考施行,何如?傳曰,允。又啓曰,士族婦女年九十抄啓封爵事,載在法典矣。年九十夫人,別單書入之意,敢啓。傳曰,知道。又啓曰,新除授漢城府判尹南泰濟,資級乃是輔國,依例兼判尹下批之意,敢啓。傳曰,知道。領議政金致仁,左議政韓翼謩拜相事傳敎,承文都提調二單,領議政金致仁,左議政韓翼謩,宗廟都提調領府事洪鳳漢,奉常都提調領府事洪鳳漢,內醫院都提調領府事洪鳳漢,禦營都提調領府事洪鳳漢,司僕都提調領府事洪鳳漢,軍器都提調判府事金相福,社稷都提調領議政金致仁,司譯都提調領議政金致仁,軍資都提調領議政金致仁,訓鍊都提調領議政金致仁仍任事承傳,世孫傅左議政韓翼謩,右議政金尙喆,以鄭象仁爲副應敎,金魯淳爲校理,李得臣爲副校理,金履禧爲副修撰,申景濬爲掌樂正,徐命敏爲義城縣令,李邦緯爲仁同府使,李鎭翼爲義興縣監,金相孝爲靈山縣監,曺允迪爲山陰縣監,金履鐸爲咸昌縣監,具世仁爲興海縣監,林世載爲彦陽縣監,李明中爲醴泉縣監,李道徽爲沙斤察訪,任希雨爲注書,洪述海爲戶曹參議,蔡濟恭爲軍器提調,待敎單兪漢謹。
兵批,判書蔡濟恭病,參判金鍾正病,參議洪啓遠病,參知徐有良入直進,承旨柳善養進,領府事單洪鳳漢,判府事二,金陽澤·金相福,副司直李得宗。
事變假注書金重爕書啓,臣敬奉聖敎,馳往傳諭于議政府右議政金尙喆處,則右議政金尙喆,今方承命入來,故臣先爲入來之意,敢啓。傳曰,知道。
記注官崔宗謙書啓,臣敬奉聖諭,馳往傳諭于敦義門外議政府領議政金致仁,左議政韓翼謩所住處,則以爲臣等罪在罔赦,罰止不敍,逬伏城外,日夕兢蹙,千萬匪意,敍命遄降,仍有台司特拜之命,臣等感惶之餘,繼以萬萬戰懍,近日臣等不職之罪,有非薄罷所可贖,則必也戢以重律,然後庶可嚴國體而安臣分,而不惟不加之罪,又有此非常之命,噫,臣等之罪惟均,而時任則許付西樞,俾申廉隅,臣等則以原任而進拜其職,私心惶恧,姑不暇言,其於聖朝綜核之政,何如也?恩命之下,無以趨膺,謹當冒入文字,仰暴肝血之懇云矣,敢啓。
備忘記,噫,今予七十七歲,卿等謂何,此豈新拜於卿等,亦豈比時任,若此予何顔對軍民乎?對水刺却之,宜思七十七歲之君,安心卽爲偕入事,更爲傳諭,仍爲偕來。
備忘記,予於戊戌秋,因朴致遠之章,自直處退邸,雖陳章,其時靜攝之中,故旣呈其章之後,不敢偃處其邸,來待此闕門外直房,受書批而詣闕,今月前領相,再昨首相,而豈特內局,先到已久,此乃前日之誠,領左相雖非初受,五相之中若此,故一欲陳章,亦三讓之意,聞宣諭而卽入,可謂得相之體,而噫二原任,雖因史官兼傳之致,一何稽滯,皆在南北咫尺而若此,無乃兼傳而然耶,本是一事,予之苦待五相之畢到,雖近八,造次不欲苟且而然,呼寫紙無餘而夜深,故因僅寫以下,此亦衰年苟且也。
傳于具㢞曰,領左相,受命召後入侍。
傳于具㢞曰,原任大臣,肅拜後入侍。
具㢞,以刑曹言啓曰,庶民尹弘烈,南海縣定配永爲庶人事,分付秋曹,當日內倍道擧行事,命下矣。罪人尹弘烈,依傳敎慶尙道南海縣定配,永爲庶人,卽爲倍道發送之意,敢啓。傳曰,知道。
假注書黃宅仁改差,代以崔顯珌爲假注書。
具㢞,以侍講院言啓曰,本院輔德金鍾秀入直矣,移拜校理,上番闕直,事甚未安,新除授弼善金熤,文學李得臣,自鄕上來云,竝卽牌招,推移入直,何如?傳曰,允。
又以弘文館言啓曰,本館下番闕直,事甚未安,今日政新除授玉堂,待下批仍卽牌招入直,何如?傳曰,允。
校理金鍾秀箚曰,伏以停講之命下已數日,而適値館中一空,尙未效繳還故事,臣旣冒膺新除,卽當首以此事爲請,而第伏念近日天心激惱,辭敎非當,以至有停講之命,則爲今之道,只當以開廣聖心之道,積誠納約,獲覩轉圜之盛,則復講,實次第事耳。臣請冒死略陳之,惟聖明,平心垂察焉。臣伏覩前冬御製戒沖子文,有曰,人以非意之事,觸予心不能耐,晩後思之過矣,至以覺今是而昨非爲敎。臣奉讀再三,有以仰見大聖人進德之勇,不勝感歎欽聳,竊自幸從今以後不復過中之擧矣。曾未幾何,又有此事,聖人應物之量,須於難耐處耐過,難容處容得,然後方可見與天地同大。奈之何因一觸激,過煩聖慮,筵席之上,絲綸之間,率多不敢聞之敎,以至侍從之臨門迫問,大臣之奉行庭討,其爲累聖德而損國體,已無可言,而此於貽謨垂裕之道,又何如也?若夫寒殿之終日臨御,湯劑之屢命停却,尤非所以保嗇聖躬之道,殿下縱自輕,獨不念上貽陟降之憂耶,殿下之前後煩惱,非不多矣,而未嘗不事過卽悔,以至作爲文字,垂示東宮。倘殿下於事成之後,追思今番之事,則又安知不如昨冬之悔前事乎?伏乞聖明,淵然深思,飜然回悟,前後過中之敎,一倂還收,降復講之命。卽臣謹當挾冊登筵,更竭愚忠,仰獻頻復之戎,惟殿下裁之,取進止。答曰,今覽此箚,除他奉行二字無狀,當處分矣。
庚寅正月初十日酉時,上御集慶堂。藥房入診,右副承旨同爲入侍時,提調蔡濟恭,副提調尹得雨,假注書黃宅仁,記事官申光翰·金夏材,右副承旨具㢞,醫官許礈·李以楷·鄭允協·吳道炯·慶絢·許溫以次進伏訖,上命書尹弘烈傳敎曰,尹弘烈,渠何敢爲朝鮮士夫,當以庶民終身,庶民豈有荐棘,此亦不察,況都事往來,亦當貽弊,庶民亦豈用都事,且庶民,以士夫律用之者,大虧國體。予則曰,荐棘之律,當施於咈鬱指揮者,雖然,旣請之後,國體不可中止,亦不可偃息於牗下,庶民尹弘烈,南海縣定配,永爲庶人事,分付秋曹,當日內倍道擧行。出傳敎上曰,右相入侍。出榻敎宅仁出來,召入右議政金尙喆進前,上曰,卿之胥命過矣。尙喆曰,臣有狗馬之疾,伊日雖未進參,分義所在,至今惶懍矣。濟恭·得雨,持湯劑請進,上進止訖,命得雨讀慶尙監司李瀰殿最狀啓訖,上曰,今聞嶺南道臣殿最啓本,居下者多,亦有點下,至於九人,歲初守令,豈可曠官,今日政擇差,其令明日辭朝,不爲署經者,亦令備擬。出傳敎上曰,大臣置處,何等重也,而吏判之無端違牌,其涉寒心,況三提調備員,然後進湯其下敎,而今則只有判書,則尤焉敢若此,從重推考,更爲牌招,卽爲開政。出傳敎上曰,如是乎更爲牌招。出傳敎上又命讀全羅監司金致讓漂風狀聞訖,上曰,未下直守令邊將,其令今日辭朝入侍。出傳敎上曰,再昨次對,命而未能,明日爲之事,分付。出傳敎諸臣小退。
庚寅正月初十日四更二點,上御集慶堂。時原任大臣藥房入侍時,領議政金致仁,左議政韓翼謩,藥房都提調洪鳳漢,提調蔡濟恭,副提調尹得雨,右副承旨具㢞,假注書黃宅仁,記事官申光翰·金夏材以次進伏訖,鳳漢曰,聖體調攝,若何?中宮殿氣候,何如?上曰,一樣矣。致仁·翼謩問候訖,鳳漢請進湯劑,上默然不答,屢請良久,上進劑。鳳漢曰,臣罪大罰輕,如無所歸,曲副所願,不勝惶感。致仁·翼謩曰,臣等罪同而恩異,一則釋負,一則不惟不罪,又叨新命,實無措躬之所矣。上曰,前相雖惜,新拜意深,皆勿過辭。致仁曰,原任未見傳諭,西樞下批,亦未卽知,故自然遲來矣。上曰,然乎?使之入侍。判府事金相福·金陽澤,進伏問候訖,得雨讀校理金鍾秀箚子,上曰,此儒臣晚後乃見廣庭,見面聞聲,以外任特除內任,聞其文義,卽讀書之士,故今日特除,意亦此也。聞箚到,先問大略,中官泛答以復講云,故果若此,此得體之箚也。雖衰俯循,亦暮年勉沖子之道,故命讀聞其箚,身爲玉堂,復講爲第二件,已涉駭也,而臨門召見,專由苦心,今何云傳問,大臣請討,其亦晩也。奉行二字,何心爲此?下端所請無嚴,他不暇顧,萬古世間,於請討有奉行者乎?豈特護逆亦逆,所當同律以處,十分參酌。校理金鍾秀,先施刊版之典,此箚捧納承旨罷職。出傳敎書訖,得雨曰,護逆亦逆四字,下敎過中,改之伏望矣。上厲聲曰,非矣,速退。仍命㢞書傳敎曰,噫,今日海東,興耶亡耶?歲初一弘烈,可謂國孼,七儒臣媿其默默,借復講而陳章。噫,彼金鍾秀,以二十年協贊元輔之從孫,左袒七人之不能,有此駭箚,不思其君苦心,亦不思今年歲首,且不念其從祖幾十年協贊,甘心黨習,相若營護焉。何以謂護,奉行二字,萬萬無狀,雖謂之護逆,猶不過,豈特護逆二字,蓋暮年審愼之語,則都承旨尹得雨所奏其涉駭然,其負恩暗護,豈比林德躋,事當嚴處,而然此人,豈忍負恩,特爲末勘,略施以不敍之典。出傳敎上曰,宋瑩中爲都承旨,金致恭爲承旨,牌招察任,房順房,三院副提調例兼。出傳敎上曰,今夕下敎,領左相旣已拜相,故令宣諭三原任,宣諭待處置下批五字遺漏,以致錯了,才下敎二原任,而由莫知而然也,非承宣之過,當該中官,越捧一等。出傳敎鳳漢請進湯劑曰,曉鼓將動,速爲進御伏望,上良久乃進止。諸大臣先退,上曰,自國初,待玉署之道已然,其雖無狀,裕昆之道,豈有無答之箚,竝書下焉。仍命書金鍾秀箚批以下之,上曰,箚與章有異,承旨何爲?雖然,不可無飭,當該承旨只遞差,竝出傳敎命守令邊將入侍。出榻敎宅仁出來,召入綾州牧使洪鑰,安山郡守李商進,慶源府使申大謙,穩城府使李燁,錦山郡守趙載翰,益山郡守李益培,平海郡守朴尙淳,平壤庶尹金持默,坡州牧使張志豐,加德僉使李宇平,馬梁僉使洪履基,鉢浦萬戶李宗恒,越松萬戶裵贊鳳進伏。上命各誦七事後,上曰,朴尙淳·李益培七事做錯,從重推考。出傳敎上命㢞讀宣別諭訖,諸臣以次退出。
上在慶熙宮。停常參·經筵。
藥房都提調洪鳳漢,提調蔡濟恭,右承旨李性遂啓曰,伏未番夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。黨人復起,護黨而接跡,陽何心服?氣何諭哉?次對同爲入侍宜矣。
中宮殿·惠嬪宮,藥房口傳問安。答曰,知道。
金致恭啓曰,行大司憲申晦牌不進,執義洪秀輔在外,掌令任瑎牌不進,崔在外,持平呂善亨牌不進,李溎在外,今日以監察茶時之意,敢啓。傳曰,知道。
李性遂啓曰,新除授注書任希雨在外,代假注書崔顯珌,姑令仍察,何如?傳曰,允。
又啓曰,新除授注書任希雨,時在江原道原州地,斯速乘馹上來事,下諭,何如?傳曰,允。
又啓曰,新除授待敎兪漢謹,時在忠淸道洪州地,斯迷乘馹上來事,下諭,何如?傳曰,允。
以承傳色,口傳下敎曰,三相備員後,當爲次對之意,招致備局郞廳,傳于兩相。
金致恭啓曰,今日次對,兩司當爲進參,除在外疏批未下外,未肅拜不爲行公人員,竝卽牌招,以爲推移進參之地,何如?傳曰,允。
又啓曰,大臣·備局堂上,依下敎來待矣。
以承傳色,口傳下敎曰,右相入來後詣閤。
備忘記,相臣敦召,況正卿來堂問來?今番敍用諸堂闕來者多,敍用諸堂中闕來者,申勅備局。
以承傳色,口傳下敎曰,何時下敎,而權潁一人外,皆寥寥,承牌申勅。
以承傳色,口傳下敎曰,玉堂春坊,只有一人之時,政官敢若是乎?更爲牌招,卽爲入來開政,編輯廳堂郞省記,何如?是遲滯,卽爲申勅。
鄭運維啓曰,吏曹判書朴相德牌不進推考傳旨,今方捧入,而參判李潭在外,參議趙重晦疏批未下,開政命下之後,不卽擧行,事甚未安,判書朴相德,更卽牌招開政,何如?傳曰,允。
以承傳色,口傳下敎曰,何時下敎,而政官牌去來遲滯,當該承旨推考。
又下敎曰,皆卽爲牌招,門外留待,待明朝卽爲謝恩,若一人闕則禁推,過三朔後擧行。
又下敎曰,政院豈不得如此號令乎?斯速擧行。
又下敎曰,今日已晚,晝講明日爲之。
金致恭啓曰,密符親納,例也,而江原前監司洪名漢,謂有其勢,使其偏裨替納,依定式推考傳旨捧入之意,敢啓。傳曰,知道。
傳于李性遂曰,明日朝講爲之,儒臣牌去來申勅。
備忘記,李最中爲副提學,待明朝牌招,朝講入侍。
李性遂啓曰,明日朝講,兩司長官,當爲進參,大司憲申晦,大司諫李徽之,竝待開門牌招,以爲入侍之地,何如?傳曰,允。
李性遂,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
備忘記,今當暮年,自勉則深,心雖歉乎明,志則或也昏,昨日儒臣下敎,曉前乃覺,何則?其時仍慷慨,特召諸侍從,其欲廣諭,只十一人來,故略諭,而觀末梢若廣問,再昨擧措,予意亦然,曰,奉行而猶有慨然,人君御下,宜自斟量,比諸于護,近於抑料,從孫二字亦欠於溫,昨日儒臣下敎,特爲置之,旣下敎,況知申?知申下敎亦安徐,近者光景若何,君心若何,而爲今日食君之祿者,良欲溘然,而混淪爲說,皆請其寢,孝理勸勉之臣,豈爲此乎?若皆請寢,追慕之心,其亦請寢乎?此誠駭然者,且予雖迫問,奉行等說,亦豈讀書人之下筆?昨敎雖寢,其宜飭厲,限六朔付籤,其令今日海東臣子務實焉。
備忘記,今日海東,有其君乎,有紀綱乎?柏府薇垣,申前牌招,更鼓後承命,齊請復講,講筵命下,而儒臣置牌偃臥,旣開政之政官玉堂·春坊,皆只有一人,而再次牌招,凝然違牌,雖年少之君,人臣分義,何敢若此?而國有近八其君而若此若此,此何道理,此何分義?吏判越俸一等,嚴飭膺命,違牌儒臣,高山察訪差下,下標信光熙門留門,其卽爲謝恩,倍道赴任,時任察訪,遞付京職。
備忘記,金熤之今日下敎之後,若是違牌,萬萬可駭,沙斤察訪差下,卽爲謝恩,留門水口門,倍道赴任,此違牌二人,以弘烈者類若此,察訪亦寬典也。
李性遂,以侍講院言啓曰,本院實兼官十員內,輔德兼輔德,文學兼文學,司書兼說書俱未差。弼善金熤牌不進傳旨未下,兼弼善尹泰厚,說書吳鼎源在外,當此逐日開講之時,上番闕直,事甚未安,在外人員及未差之代,令政院稟旨變通,以在京無故人,一體差出,待下批仍卽牌招,以爲推移入直之地,何如?傳曰,在外人許遞,令政院,政官牌招開政擧行,待下批牌招察任。
金致恭,以備邊司言啓曰,卽見全羅監司金致讓狀啓,則枚擧靈光郡守李邦一牒報,以爲大國人十六名,漂到荏子島二黑巖村前洋,而考其票文,見其問情,則乃是商船之漂流者,而渠輩情願,船隻旣已定固,欲得糧資,從水路還歸云矣。渠等果欲從水路還歸,則依例捧手票後,從海路直爲還送。而衣袴,旣因特敎製給,待風間糧米及越海糧,以沿邑儲置米,從優計給,鹽醬魚藿等物,亦爲優給,以示朝家矜恤之意,本道道帥臣處,竝爲嚴飭,分付,待其還送狀聞之來,令槐院撰出咨文,別定禁軍,下送灣府,使之傳給鳳城事,亦爲分付槐院,何如?傳曰,依爲之。旣下敎,襦衣造給,糧饌題給,着實擧行。聞狀聞,其船雖完固云,而漂風之時,不無罅隙之弊,令我國船匠看審,果然着實修補,雜物二三種,亦有造備者云,嚴飭造給事,分付道帥臣與地方官。
有政。判書朴相德進,參判李潭未肅拜,參議未差,同副承旨具㢞進,以黃㝡彦爲輔德,洪樂信爲文學,南柱老爲司書,趙英鎭爲說書,李得臣爲兼文學,申尙權爲右通禮。
兵批,判書蔡濟恭病,參判金鍾鼎病,參議洪啓遠病,參知徐有良入直進,右承旨李性遂進,副司直沈鏽·宋瑩中,副司果李蓍廷,副司正吳鼎源。
金致恭,以兵批言啓曰,前領議政洪鳳漢,前左議政金相福,前判府事金陽澤敍用,竝付西樞事,命下矣。領中樞一窠,判中樞二窠,今方有闕,依例從座目,洪鳳漢領中樞下批,金相福·金陽澤判中樞下批之意,敢啓。傳曰,知道。
傳于金致恭曰,此時焉敢若此?爲尹弘烈而然耶?此章給之,牌招使之謝恩。
金致恭,以兵曹言啓曰,今正月十一日武臣賓廳武經講書日次,兩賓廳次對相値,不得爲之之意,敢啓。傳曰,知道。
以承傳色,口傳下敎曰,更進難,卿等退去。
藥房口傳啓曰,伏承下敎,敎以難於更進,仍命退去,此時三貼,不可不進。伏乞依筵中稟定,特命臣等入侍,千萬伏望。答曰,內局勸進諸臣慢蹇,七十七歲,豈有如此朝臣乎?其過去。
藥房再啓曰,伏承下敎,下情焦迫,臣等待罪保護,只知進湯劑而已,不得請則不敢退,更此仰籲。伏乞亟許臣等暫爲入侍,千萬至祝,惶恐敢啓。答曰,欲就寢,蔘橘茶煎入,其止之。
全羅監司狀啓,漂人問情記中以誤字,惶恐待罪事。傳于具㢞曰,勿待罪事,回諭。
左議政韓翼謩箚曰,伏以臣至愚極陋,夫豈近似於三事之職?前歲叨冒,蓋云僥倖,中間人言,備受危辱,因仍蹲據,跨歷年歲,至今追思,愧汗浹背,優游西樞,莫非聖恩,則私分粗安,更無餘念,千萬不自意,重拜之命,乃下於郭外俟勘之中,史官踵臨,俾卽謝命,曾不移時,恩旨荐頒,至有不敢承聞之敎,臣於是他不暇顧,顚倒趨承,因得入侍診筵,威顔咫尺,慰藉甚厚,臣誠且感且惶,無地措躬。仍念臣之日昨所坐,與兩相等,同參庭者臣也,同入前席者臣也。論其罪負,何間彼此,而在兩相則解免,在賤臣則甄復,揆以典章,宜不若是踳駁,何況前左相通猷雅望,實非臣跂及其萬一者,而今卒易置,此不幾於將適千里,緤騏驥而策駑駘者乎?噫,有國汚隆,專係置相,況今聖算彌隆,庶政益勵,此時此任,尤宜愼簡,乃以衰疲如臣,負罪如臣,而冒廁其間,百僚何以儀刑,世道何以鎭服?思之及此,實爲寒心,代斵之懼,倖免之愧,交切于中,卽者次對有命,末由趨參,臣罪至此,尤無所逃,短箚陳懇,言出肝膈。伏乞聖慈,俯垂矜諒,亟許鐫免,以尊國體,以安私分,千萬幸甚。答曰,省卿之懇,旣面諭復何若此?卿須安心視事,仍參次對焉。仍傳曰,遣史官傳諭。
右議政金尙喆箚曰,伏以臣罪旣獨逭,義難自安,屛營頓首,恭俟嚴誅,而聖度天大,曲加涵覆,特下勿胥之命,仍有偕入之敎,臣誠感惶靡措,不敢不顚倒承命,煌煌銀燭,慰諭勤摯,臣是何人,乃敢得此?第臣一遞之懇,前後筵中,輒有陳暴,庶幾天日之明,亦必有俯諒矣。噫,臣之無狀,受恩如天,夷險燥濕,何敢爲一毫便身之計,而誠以冒據匪據,首尾五年于玆矣。涓埃莫效,短拙畢露,伴食妨賢,義在當退。出而成說於僚席,入而祈免於君父,不得遞則不敢止者,豈但在尸素之爲愧,孤負之爲罪而已哉?些少筋力,漸無餘地,奔走自效,亦無其望,而猶且鍾漏不休,終不免爲決性命之人,則臣身雖不足恤,於國事何補焉?噫,人臣事君,貴在誠實,苟於去就之際,內懷顧戀之心,外爲辭遜之語,徒自歸於一場飭讓之科,則是不誠也。臣雖無狀,豈忍爲此?倘蒙天地父母,曲垂矜憐,許臣鞶帶之褫,畀臣樞府之銜,則區區願忠之道,時·原任何間也?瞻望雲天,只自伏地顒祝,而賓對有命,獨未入參,此時瀆擾,罪合萬殞。伏乞聖明,亟許鐫免臣職名,仍命重勘臣辜犯,以警具僚,以安私分,公私不勝兩幸。答曰,省卿之懇。卿心予雖諒,此時豈若此?爲卿慨然,爲卿慨然,安心入來,同入次對。仍傳曰,兼春秋傳諭。
右參贊沈鏽疏曰,伏以臣與議政府左議政臣韓翼謩,有婚嫁應避之嫌,臣所帶參贊之職,在法當遞,次對有命,不得趨參,敢此陳籲。伏乞卽令攸司,照法遞改,以存公格焉。臣無任惶恐祈懇之至,謹昧死以聞。批答在筵說吏曹參議趙重晦疏曰,伏以三陽回泰,萬品載新,聖算彌高,寶籙方隆,臣民慶抃,曷有其極?臣於昨年,猥忝銓部,揆分量才,萬萬不稱,違召例勘,私分粗安,不意日昨,忽奉除旨,復以臣爲吏曹參議者,噫,此是何等職任?臣是何等庸陋,而誤恩之荐辱,乃至於此,臣聞命震越,無地措躬,方當聖心煩惱,百僚焦遑,親政有命,嚴召再降,仍有牌去來勿爲呼望之敎,情窮勢迫,逃遁不得,黽勉出肅,冒沒參政,自顧靦面,人謂斯何?臣竊伏念人物進退,專係天曹,副貳之職,雖與居首席主銓柄者有異,而緊任差除,或自專焉,淸選通塞,亦與聞焉。則其爲任,不其重歟?是故國朝以來,必重是選,擬差之際,其難其愼,其不可人人而冒授也,明矣。臣本質魯而才無寸長,稟薄而身嬰痼疾,直是聖朝之一棄物耳。平居杜門,罕與人接,朝士姓名,百不知十,藻鑑甄別,非所擬議,如是而付之以銓衡之重,是何異於强僬僥以擔萬石,策跛躄以馳千里也哉?顧今世道漸降,物情難平,雖使一代名勝望實俱隆者當之,猶皆逡巡而退避,況如臣庸陋,本末素輕者,尙何可廁跡於其間哉?臣之冒昧一出,只爲副急之計,而今若憑恃寵靈,因仍盤礴,不思所以自處之道,則臣之一身狼狽,固不足恤,而其所以累聖簡而玷名器,豈細故也?玆敢略暴血懇,仰瀆宸嚴。伏乞聖慈,天地父母,察臣肝膈之悃,特許鐫削,以重官方,以安微分,不勝幸甚。臣治疏將上之際,伏見傳敎下者,新除授本曹參判臣李潭,與臣有從娚妹應避之嫌,揆以公格,在下當遞。伏乞竝賜諒察,亟命照例遞改焉。臣無任屛營祈懇之至,踏啓字。
大司諫李徽之疏曰,伏以臣行己無似,涉世昧方,臺言峻發,聲罪狼藉,自顧慙恧,無面可顯,臣雖至愚,粗聞古訓,非不欲居官自飭,事君以誠,而旣無氷蘖之操,而潦倒於爲貧之仕,則譏之以鄙瑣者,罔非滄浪之水,且非骨鯁之姿,而翶翔於淸要之職,則疑之以諂媚者,亦是他山之石也。至若庸拙之性,本非斬截之行,雖或有守於內而亦自無竸於外,則不知者,謂之趨附,臣猶不以爲怪,諒皆考覈以非誣,惜乎言之晩也。噫,以臣臲臲之蹤,宜避榮顯之途,而感聖朝如海之恩,昧古人循墻之義,有除輒膺,殆若平常之人,無狀不忠,意忝穀似之訓,夙夜憂懼,不遑寧處,彼乃論以處地,責之放倒,良醫本心,雖未知出於愛臣,臣之受賜則多矣。受恩罔涯,未效涓埃之報,過福成災,自速衊辱之來,自此永謝淸班,退處荒郊,飮啄隨分,形跡阻朝,則庶可以贖臣罪而解人怒也。臣方縮伏俟譴之際,薇垣新除,又降於千萬慮外,聖諭鄭重,恩眷隆渥,滓穢之跡,何以得此於君父?只有感淚之被面而已。伏乞聖明,俯諒危苦之懇,特遞本兼之職,仍命有司,永刊仕籍,以靖私義,以謝公議,不勝大願,臣無任屛營祈懇之至。答曰,省疏具悉。何待爾章?業已下敎,予之慨歎者世道也。特除此仕,意蓋深矣。爾其勿辭,從速察職。
行都承旨宋瑩中疏曰,伏以臣卽伏承知申特除之命,在臣分義,固當顚倒趨造,以參承候之列,而第臣於月初講筵退歸之日,得病甚重,今已涉旬,尙在危境,食飮殆至全却,坐臥亦須傍人,以此病狀,雖房闥之內,旣無自力起動之勢,顧此晨夕供劇之任,初非可論,召牌之下,承膺無路,玆敢倩構短章,擧實仰籲於天地父母之前。伏乞聖慈,俯諒病勢之難强,亟命鐫遞,俾得調治,以尋生路,千萬幸甚。
庚寅正月十一日辰時,上御集慶堂。藥房入診入侍時,都提調洪鳳漢,提調蔡濟恭,右承旨李性遂,記事官柳翼之·申光翰·金夏材,醫官李以楷·鄭允協·慶絢·吳道炯·鄭允說·柳光翼·李養善·李長周進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,以楷等以次診候,退伏曰,脈候左右三部調均,滑體則不足矣。上曰,藥房提調,持湯劑更爲入侍。出榻敎濟恭更進湯劑,諸臣退出。
庚寅正月十一日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,禮曹判書韓光會,戶曹判書洪麟漢,行副司直金時默·元仁孫·李㝡中,禮曹參判鄭尙淳,行副司直鄭存謙·李重祜,副校理李得臣,右副承旨金致恭,假注書崔顯珌,事變假注書金重爕,記事官申光翰·金夏材以次進伏訖。致仁進前曰,聖體若何?上曰,一樣矣。中宮殿氣候,何如?上曰,一樣矣。致恭曰,都承旨宋瑩中,雖已承牌,而謂有情勢,來待政院矣。上曰,副提調許遞,其代前薇垣長鄭運維除授,牌招察任,房順房。三院副提調例兼。出傳敎致仁曰,行司直李景祜,右尹洪樂仁,竝還差備堂,使之察任,何如?上曰,依爲之。致仁曰,此江華留守黃景源,平安兵使李殷春,黃海兵使尹泰淵,喬洞水使趙,南兵使李漢昌,慶尙左兵使李廷壽,永宗僉使朴奎晃春操,取稟狀啓,而諸道停操之敎,已下於此啓未到之前,今無可以覆奏矣。竝置之,何如?上曰,置之,可也。致仁曰,此慶尙左水使李觀夏狀啓也。蔚山府大雲等三處封山失火,中小松多數被燒,該府座首色吏及禁火山任等,拿致決棍,放火奸民,今方機捕,而地方官論罪,依事目安徐爲辭矣。地官不爲論罪,固是事目,而松田體重,故自前失火狀啓,例擧事目,以請稟處,而今此狀聞,則直自論斷,不請稟處,事體殊涉未安,當該帥臣,從重推考,不能檢飭之地方官,亦爲推考警責,何如?上曰,依爲之。致仁曰,頃日湖南帥臣,以靈光郡漂海人問情疏忽事,狀請荏子島僉使朴世忠罷職,而自上特軫數遞之弊,只命決棍而分揀矣。其後道帥臣,又皆加請,令攸司稟處,而當初分揀,旣出特敎,此亦姑令安徐乎?上曰,依爲之。以上出擧條上曰,李景祜·洪樂仁還差備堂事。榻敎致仁曰,臣始入廟堂,別無廟謨之可奏矣。都提調洪鳳漢曰,今此編輯廳,他處設廳有弊,設於備邊司,則似甚便宜矣。且堂郞孤單,加出可堪人,則可期成效。上曰,文獻備考,平市署令堂郞看檢云,而靜而思之,時御所近處,可也。故今番次對下詢前,領相以備局議定云,果是,依此擧行,序文亦有作舍道傍之語,今則旣定其處,自今日會同於此爲之,而今筵中,前者主管領府事,自以謂原任,問而不答,方欲下敎,領相所奏是,時原任一體句管,若領府事之言,郞廳二人孤單,堂上亦然。其堂李潭·金應淳·洪名漢,加定於郞廳,爲國重事,勿拘職有無,徐浩修·洪龍漢·李得一·趙㻐·金鍾秀·黃榦加定,自今日堂郞各一人,修省記直宿備局,吏隷柴油等,令備局單子,磨鍊啓下,郞廳中或付籤或無職名者,散料以給,冠帶常仕,或有削職者,內局亦有此例資級者,亦以堂下,行公於堂上,則尤無拘礙之端,一體冠帶常仕,當初文獻之名苟且,雖處備局,名曰,編輯廳,堂上八人,以編輯堂上啓下,郞廳八人,以編輯郞廳啓下,其於無故堂郞,編輯畢役間,勿擬三司之望。出傳敎尙喆曰,必須區別條目,分授堂郞各一人,則事易成矣。得臣曰,臣惶恐有所懷矣。殿下寶算彌隆,聖學益深,固不待講磨,而自聞日前輟講之敎,臣等抱書愕然,不知攸措矣。玉堂所奏,辭不達意,而所懷與臣等一般矣。只有處分,而未有復講之敎,臣等惶恐待罪矣。上曰,小學立敎篇,大學經一章,講之何益?尙喆曰,儒臣所奏,職責當務。翼謩曰,立敎篇,大學之根本,經一章,乃治樂之要。仁孫曰,儒臣所奏,與臣等一般,惟其勉從。尙淳曰,抑戒詩,不過史人諷誦,而大小學,殿下親自吟詠,其功,何如?惟望允從。上曰,頃者下敎,意蓋深矣。諸經筵儒臣之言若此,旣報春而已加一歲,勉强以從焉。上曰,噫,七十七歲,復講漢唐,豈有於予?不過小學立敎篇·大學經一章誦講,故自恧輟講,因今日之請雖强從,玉署只有一人,雖欲講,其何爲?此際金履禧之違牌,其涉駭然,只從重推考,更爲牌招,其若入來,雖晚,今日晝講爲之。上曰,歲初次對,今幾巡?臺臣若是違牌,此何分義,此何事體?況權潁·呂善亨,頃者臨門時下敎若何?而除拜臺職,又復違牌。任瑎違牌,亦涉無端。若此不已,海東柏府薇垣,其將減省耶?竝只推,更爲牌招察任,若復違牌,直捧嶺沿投畀傳旨,以存國綱。上曰,修撰金履禧,下敎之後,乃知曾經春坊時違牌傳旨未下之故,仍問未有傳旨而中官不奏,今日其亦掩置,事之可駭,莫此爲甚,當該中官金時輝,越捧五等,司書違牌傳旨只推。上曰,今授此任,意蓋憶昔,則違牌春防,其涉寒心,從重推考,牌招入直。上曰,開政有命,昨日殿最有下等者,都目後久未開政,西銓一體開政事,分付。以上出擧條上曰,京畿監司狀聞,忠淸監司啓本,年百歲而其能致身京輦者,竝子第已有起送之命,分付邸吏,若來,卽爲來告于政院,政院亦隨聞以奏。出傳敎上曰,入侍中官,鼻聲狼籍,從重推考。出榻敎大臣及備堂先退,命留待守令入侍,宣諭而退,上問致恭曰,與金鍾秀幾寸乎?對曰,七寸矣。領相則五寸矣。仍命退。
上在慶熙宮。停常參,只朝夕講。
藥房都提調洪鳳漢,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。噫,七十七歲君,古豈有哉?日三服湯,於予今見,而只內局之臣,勸湯爲事,侍從儒臣,便臥違牌,萬古豈有此等國綱?此時其君苦湯,若飮蜜水,內局三煎其若常膳,澈宵其苦,君與內局,豈徒羞聞隣國?聞於鄕邦,其亦羞焉。氣何諭哉?內局煎待本院,其君帖身堂中,此亦歲首美景像,氣何諭哉?待下敎入侍宜矣。
中宮殿·惠嬪宮,藥房口傳問安。答曰,知道。
傳于具㢞曰,城門已開,而金熤,尙不謝恩,開陽門先爲開門催促。
傳于李性遂曰,朝講時刻單子置之,座目單子先爲入之,待下敎只入正時。
備忘記,昔則中官開門前起,食粥以待,今則朝臣若此,故中官亦甚,欲下敎召而久矣,而皆寥寥,方臥而聞開門之聲,今日朝鮮之苦,惟近八其君,事之寒心,莫此爲甚。當該諸承傳色中官,越二等。
備忘記,國有近八其君,干尺沖子,而玉署·春坊,其職何,豈撤宵違牌?命牌立待於其門,驕臣便臥過時,萬萬寒心,高山察訪金履禧,沙斤察訪金熤,倍三道赴任,到任日字令道臣狀聞,使北南道人,咸知國有君焉。
備忘記,其君飭勤,闇豎驕甚,聽一下敎復召,莫知有處,其或聽瑩,而書則讀時復問,羞而諱其字而莫奏,幾次苦問苦問,然後喉中僅聲,誠苦誠苦,中官安國來·韓聖揆,皆越二等。
備忘記,昨日之擧,其誠駭也。七十七歲之君,雖闕大庭獻賀,一何苦君?違君命之時,若高蹈之士,而浮囂競之時,卽小人也。鄙夫二字猶默,臣雖若此,君猶體者也。噫,予若樹紀綱,豈見此等光景?亦若誠心導率,亦觀此等駭狀?嗟哉,今日海東臣子,少知近八其君。
備忘記,今日予臨君與民,旣饋入直軍,且臨門恤四民,午後當召見貢市人,其令午後待令。
李性遂啓曰,今日殿坐時,承旨不可不備員,而左副承旨魚錫定,式暇在外,不爲仕進,卽爲牌招,何如?傳曰,允。
李性遂,以弘文館言啓曰,本館下番,連日闕直事甚未安,新除授修撰李昌任,自鄕上來,卽爲牌招入直,何如?傳曰,允。
李性遂,以侍講院言啓曰,本院新除授輔德黃最彦,時在江原道平康地,書筵入番事緊,斯速乘馹上來事,下諭,何如?傳曰,允。
金致恭,以濬川司言啓曰,本司都廳李邦緯外任,代以御營廳千摠李周爀差下,使之察任,何如?傳曰,允。
鄭運維,以吏批言啓曰,新除授興海郡守具世仁戶奴呈狀內,奴矣上典,今年六十九歲,法不當冒赴,斯速入啓變通云,年限已滿,不可仍置,依例改差,何如?傳曰,允。
李性遂,以弘文館言啓曰,本館下番,連日闕直,事甚未安,修撰李昌任,疏批已下,卽爲牌招入直,何如?傳曰,允。
李性遂,以內醫院官員,以都提調副提調言啓曰,院御醫金孝儉,已爲關服,依例還屬本院,口傳付軍職,冠帶常仕,何如?傳曰,允。
領議政金致仁箚曰,伏以臣罪旣幸逭,恩則偏被,台司新命,處下意外,臣誠感激驚霣,不知所出,乙夜臨筵,特諭洊降,而至有却膳以待之敎,則臣不得不冒沒出肅,賓對久曠,群情悶鬱,而及承朝日爲之之命,則又不得不顚倒趨詣,去就郞當,有靦面目,噫,頃當法殿罔措之時,未效古人碎首之義,不忠之罪,臣實莫逃,薄譴未足以少贖,恩命旋紆於匪據,揆諸憲章,此已乖舛,而況臣所坐與諸相等耳?在時任則許解相職,俾伸廉隅,在臣身則反假寵除,視若差殊,其爲關國體而駭聽聞,又當何如也?顧今世道日下,時艱日殷,災沴荐仍,而消弭無策,位著解弛,而靖恭未聞,此時輔相之責,尤非人人所堪承當,如臣無似,本末俱著,黔技已殫於曾試,蚊力無望於負重,加以蒲柳先衰,神精漸耗,雖於尋常事爲,猶自十記九遺,如是而尙更擬議於廊廟訏謨之地乎?捨彼係重望之大臣,未究其用,取此乏寸長之賤品,俾代其斵,覆餗之憂,縱曰在臣,獨奈於國事何哉?思之及此,實爲寒心,前愆旣重,自量且審,憑藉暫膺,仍因蹲據,非臣之所敢出,玆敢略控危懇,仰首呼籲。伏乞聖慈,俯垂矜諒,亟賜鐫改,以尊國體,以安私分,不勝幸甚。答曰,省卿之懇。復拜此任,意蓋深矣。噫,追憶先卿元輔時,今年卿復此任,誠料表,卿何辭與,卿須安心體此意,輔我暮年焉。仍傳曰,遣史官傳諭。
修撰李昌任疏曰,伏以歲籥載新,寶算冞隆,慶溢宗祊,歡均動植,臣甫闋喪制,遽縻臺銜,未及疏籲,幸蒙鞶褫,含恩訟辜,祗增踧踖,迺於千萬夢想之外,伏奉瀛館特授之旨,是何窮蟄無似之賤,叨此曠絶非常之渥?以感以惶,自不覺汗淚之交逬也。嗚呼,臣命途奇薄,釁罰深重,失怙以後,將母爲命,私情未忍暫離,至願惟欲卒養,不幸數旬在謪,遽致千里戴星,罪積君親,恨結幽明,酷禍餘喘,沈頓牀玆,忽忽無人世之念,不意我殿下,憐臣哀苦之中,拔臣於望分之外,一朝畀之以經幄華貫,苟有一分才識,可以祗承盛眷,仰答殊私,則豈不欲追先臣未卒之志,效餘生欲報之誠哉?又況逖違軒陛,三年于玆,犬馬之戀,一覲爲急,而見叨職名,係是淸選,所被除命,又出中批,謏才無稱塞之望,異數有䙝猥之懼,顧何敢視若儻來,唐突趨膺,以辱聖簡而招物議也哉?昨從先隴,纔還私次,而反覆揣量,轉動無路,坐違嚴召,兢蹙益深,玆敢瀝陳肝血,冒瀆崇聽,惟聖明,俯垂怜察,亟許還收,以重公器,俾安賤分,不勝幸甚。答曰,省疏具悉。今者此任,予欲試爾,其勿辭速察任。
刑曹判書具善復疏曰,伏以歲籥載新,茀祿鼎臻,寶算彌高,玉體愈康,臣民慶抃,曷有其極,臣於日昨,獲蒙譴罷,曾未數日,恩敍旋下,職名如故,臣聞命隕越,罔知攸措。仍念臣受恩最偏,驟躋卿班,司冠長席,尤非其任,特授之下,分義是懼,雖不得不黽勉承膺,而仍因蹲冒,非計之所敢出,且臣於將任復授之命,尤有所私分之萬萬難安者,臣之從兄臣善行,新除訓局,夫將任,何等重大,而同堂兄弟,一時竝據,闔門之震恐悚懍,已不可言,而國體之苟簡,物情之駭惑,當如何哉?曾於年前,臣兄按訓局之時,臣適冒叨摠戎,而猶且瀝血祈免,矧今所叨,又非摠廳之比,其體貌責任,與兩局等耳。揆以公法私義,宜不待臣辭之畢,而必有以處臣者矣。受符體重,天牌踵臨,雖不敢不顚倒趨命,而百爾揣量,萬無冒據之勢,玆敢不避猥越,冒控血懇。伏乞聖慈,俯垂諒察,將臣本兼兩任,亟命遞改,以存公格以安私分,不勝幸甚。答曰,省疏具悉。予未覺料,今聞卿章,其事固然,所辭將任,特許其請焉。
吏曹判書朴相德疏曰,伏以臣賤疾苦劇,無望供仕,委頓牀簀,惟大何是俟?聖度天大,不惟不罪,乃反曲察臣實,特解臣本兵,此誠愛欲生之恩,臣庶幾優游散班,尋問醫藥,以誦祝我聖上遂物之德意,不料數日之內,復有此東銓特授之命,臣是何人?乃敢自西復東,纔解旋進,周流兩銓,若固有之哉?臣誠惝怳震悚,不知所出,而第緣開政有命,召牌三降,重以飭敎嚴截,臣到此地頭,他未暇顧,雖不得不力疾趨承,而自顧私心,愧忸徒切,噫,臣才器空疏,鑑識儱侗,銓衡人物之地,顧何嘗一毫髣髴?而受恩如天,圖報無地,凡於除命,未敢力辭,出入銓曹,前後非一,而亦於年前,忝叨是任,冒當大政,瘡疣百出,每一追思,惶愧至今,臣雖欲貪榮戀寵,亦何可重入於已試蔑效之地,以益其一世之嗤點也哉?雖以日昨政注言之,玉署之望,排擬甚艱,金魯淳,與新除亞堂,有宜避之嫌,而亦不審察,終至擬望而受點,其昏憒之狀,於此益彰,其何可仍冒於職次乎?且臣稟賦虛脆,素抱貞疾,纔經草土,精力頓銷,年未五十,衰相已多,居常凜凜,藥餌爲命,此實通朝之所共知,而政廳觸冷之餘,症情越添,肢體癱瘓,頭目眩暈,茫然若墮在雲霧之中,不但職名之難冒,顧今病狀,亦末由自力,昨違召命,荐被嚴敎,擔舁趨造,冞增懍惕,玆敢冒死仰籲於仁覆之下。伏乞聖慈,諒臣之懇,怜臣之病,亟命鐫改臣新授職名,以安私分,仍治臣瀆擾之罪,以嚴邦憲,不勝幸甚。答曰,省疏具悉。頃解西銓,爲卿調理,復授東銓意爲國事,今者冢宰,捨卿其誰,卿勿過辭行公。
傳于尹東昇曰,吏判昨日違牌,事非無端,越俸之敎,特爲勿施。
司書南柱老疏曰,伏以臣於昨夜之政,除拜侍講院司書,天牌儼臨,辭敎截嚴,臣分義是懼,章皇出肅,而臣與都承旨臣鄭運維,有應避之親嫌,擬望之時,不爲啓請,則揆以公格,勢難仍冒,玆敢陳章自列,徑出禁門。伏乞亟賜依例遞改,仍治臣瀆擾之罪,千萬幸甚。踏啓字
李性遂啓曰,卽者司書南柱老,與都承旨鄭運維,謂有相避,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。以承傳色,口傳下敎曰,午後,當延和門殿坐矣。
又下敎曰,特進官李福源,持手書往眎奉朝賀後,夕講入侍。
又下敎曰,今日夕講後,當受世孫殿講,春坊官員來待,只都提調先爲入侍事傳之。
又下敎曰,夕講崇政殿爲之,貢市人東月臺當招見,入侍單子先入之,待下敎只入正時。
又下敎曰,今日貢市人待令時,貢市堂上,亦令入侍。
吏批口傳政事,以趙國鎭爲平海郡守。
備邊司薦望,以李在國爲坡州牧使。
兵曹判書蔡濟恭疏曰,伏以獻歲發春,寶算彌隆,適忝保護之班,益切舞蹈之悃,仍念臣本以無似之賤,濫荷不世之恩,前後敡歷,何莫非非臣之分者,而至今日中權之除而極矣。夫有國所重,六部爲最,而六部之中,夏官爲尤重且要,銓衡萬武,管轄五營,書所謂平邦國,卽其任耳。苟非知足以周物,才足以應機,無可以堪此職者,念臣雕蟲腐儒,安能知軍旅事也?涵泳於我聖上建極之化,節次陞擢,滾到崇班,寤寐怵惕,無地措躬,而惟以優遊散秩,可幸無罪,爲八字符矣。今若以聖眷難孤,圖報有地,晏然承命於人望之外,終不免爲僨國事而累聖簡之歸,則臣雖萬殞,無以自贖。且念臣之頂踵毛髮,全保至今,罔非殿下之賜,顧以羈孤之蹤,冒居權要之地,人非鬼猜,顚沛隨至,則於是乎殿下,雖恤臣而憐臣,亦無及矣。生成之澤,貴在終始,體諒矜念,何必待臣言之畢乎?日昨除命,忽降於內院嘗藥之際,而繼以有卽日動駕之命,故回旋不得,章皇出肅,有若固有之者然,歷日慚恧,背汗猶浹,玆將肝膈之懇,仰瀆崇嚴之聽。伏乞聖慈,特賜鑑燭,將臣本兵之任,快許鐫免,回授可堪之人,以重公器,千萬幸甚。答曰,省疏具悉。今者此任,豈由乏人?予意在焉,卿勿過辭。從速行公。
傳于魚錫定曰,騎判批下,牌招察任。
左承旨李聖圭疏曰,伏以臣之老母,素抱貞疾,居常凜惙,近因時候不調,將攝失宜,重得寒感,彌日沈劇。顧臣情私,誠難離側,而此時言私義所不敢,抑情供劇,亦有日矣。夜來諸症,一倍添苦,頭疼而寒熱交攻,膈痞而飮啖專却,宛轉牀席,氣息奄奄,臣方左右扶護,五內煼灼,以此情理,實無頃刻離捨之勢,玆不得不冒陳情懇,仰瀆辰嚴。伏乞聖明,俯垂鑑察,亟遞臣職,以便救護,仍治臣罪,以肅朝綱,千萬幸甚。
庚寅正月十二日辰時,上御集慶堂。藥房入診入侍時,都提調洪鳳漢,提調蔡濟恭,副提調鄭運維,記事官柳翼之·申光翰·金夏材,醫官李以楷·鄭允協·慶絢·吳道炯·鄭允說·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,以楷等以次診候,退伏曰,脈候左右三部一向調均,滑體則不足矣。鳳漢曰,昨日未進三貼,今日則連進好矣。上曰,依。更進湯劑,諸臣退出。
庚寅正月十二日辰時,上御熙慶堂。朝講入侍時,領事韓翼謩,同知事鄭尙淳,特進官李福源·洪趾海,參贊官李最中·金致恭,掌令任瑎,獻納權穎,侍讀官李得臣,假注書崔顯珌,記事官申光翰·金夏材以次進伏訖。上誦新授音大學篇題,至經一章訖。最中進詣,上命文義,最中曰,止於至善,荷有一毫之不善,一事之未盡,則不得爲至善,而至於所以止,以文王敬止章爲人君止於仁其下四止觀之,文王之止,得其至矣。今番以儒臣下敎四字之還收言之,此聖上爲人君止於仁之意,而近來淵衷煩惱,事多急遽,使臣等,不得盡止忠之道。伏願聖上,體文王止於仁之德,使臣等,克盡爲忠之方焉。上曰,好矣。而如爲人父,使子孝難矣。趾海曰,大學條目則八,而摠言之則明明德新民而已,若論用功處,則止至善三字而已,必於明明德,要至十分至善,使其見於新民者,毋有一分欠缺,是所望也。上曰,所奏好矣。當體念焉。翼謩曰,經一章,不過二百餘字,而該括萬善,四書三經,皆此中出來,勿以爲淺近而忽之。上曰,是矣。當服膺焉。尙淳曰,新民之本,在於明德。今逢新年,惟望聖德,與歲俱新。上曰,好矣。福源曰,大學,乃孔門正脈,勿以經一章爲小。上曰,好矣。致恭曰,大學之中,經一章爲先,當此新年,惟冀益加明德。任瑎曰,講官先盡,臣別無奏矣。瑎曰,請還寢東呂·址淳等還配之命,更令王府,嚴鞫得情。措語見上上曰,勿煩。瑎曰,請還寢定配罪人金柱泰減等之命。上曰,歲已飜矣。其勿復煩。瑎曰,新除授執義洪秀輔,時在江原道原州地,掌令崔,時在忠淸道淸州地,持平李溎,時在京畿楊根地,請竝斯速乘馹上來事,下諭。上曰,依啓。權穎曰,請還寢鍾城府爲奴罪人天大酌處之命,依律處斷。上曰,勿煩。瑎曰,臣之出入臺地,積有年所,跡旣疏遠,才又鹵下曾不能出一言論一事,以副淸朝耳目之責,而區區所自勉,惟在於奔走供職,小伸義分,粗效報答之地,前後臺職,有除輒膺,不敢爲逡巡之計,祗緣臣忱誠淺薄,去就無謂,月前責敎,極其嚴截,殆非爲人臣爲人子者,所敢承聞者。噫,忠君愛親,乃是秉彝之常情,臣雖至愚,亦忝從班之末,而不肖無狀,終陷於不忠不孝之科,撫躬慚慟,無以自立於世矣。昨違召命,萬不獲已,嚴敎特降,天牌復臨,怵分畏義,黽勉出肅,而衷情未暴,惶恧冞切,尙何敢自同平人,晏然抗顔於臺次乎?昨緣日暮,今始爲避,所失尤大,請命遞斥臣職。上曰,若有過違,有何勅敎?往事勿說,爲今日臣者,當其君此年,其宜與歲俱新,復何過自撕捱?卽前席勿辭,亦勿退待。權穎所懷,文義講官悉陳別無可達,而蓋六經群書義理之頭腦,咸萃此書,此書十傳八條之總要,皆在於經一章,所謂三綱領者,而三綱領之歸宿,又在於止至善之一語。所謂至善者,卽下文所謂爲人君止於仁,爲人父止於慈,爲人臣止於敬,爲人子止於孝,與國人交止於信,卽其大目。而推而廣之,則無論大事小事,莫不有當然至善之理,苟能知此,則日用之間,其可泰然而定,淵然而靜,雖處至難之事,亦沛然行其所無事,而無所動於其中。竊覸殿下,聖學高明,度越百王,而或於政令之間,不無輕遽之失,事過之後,屢形追悔。臣愚死罪,或恐殿下,於知止之工,猶有萬分之一欠闕處也。益進竿頭之工,俾無可悔之事,是臣區區之望也。上曰,所陳,於予可謂頂門之一針,當體念矣。穎曰,臣於言責,本不近似,且有自來情勢,新除之下,承膺無路,不得不違逋嚴召,席藁俟勘之際,更牌之命,出於匪意,臣驚惶感激之極,他不暇顧,章皇出肅矣。卽伏見傳敎下者,以申前牌招,更鼓後承命,辭敎截嚴,至有臣子所不敢聞者,授此罪狀,合被誅戮,尙何可晏然於職次乎?請命遞斥臣職。上曰,君則知時,臣不知夜多少差遲,殊非異事,臨門時旣論,宜卽膺命,然往事勿說,自勉爲貴,勿辭亦勿退待。穎曰,臣久未入侍,筵體生疏,傳啓之際,未免做錯,何可晏然於臺次乎?請命遞斥臣職。上曰,雖非一事再嫌,一時做錯,何傷之有?勿辭亦勿退待。穎曰,守令之歷辭臺諫,法意有在,其來已久,自非因特敎仍下直者,則未有不見臺臣者矣。平海郡守朴尙淳,坡州牧使張志豐,以都政除拜之守令,皆不見臣而去,且聞志豐,則重宰當見者,亦皆不見云,朝體所關,殊甚可駭,請平海郡守朴尙淳,坡州牧使張志豐罷職。上曰,依啓,於張志豐兄弟,若此其涉駭也。入侍諸臣下問,非特臺臣無見面者,事之寒心,莫此爲甚,關係國家,不可以此而止,命該府處之。穎曰,新除授司諫李迪輔,時在忠清道瑞山地,正言趙鎭衡,時在舒川地,正言李長老,時在京畿廣州地,請竝斯速乘馹上來事,下諭。上曰,依啓。以上出擧條上曰,張志豐·朴尙淳允臺啓,代令備局銓曹卽爲擧行,待下批辭朝,其令帳殿入侍。上曰,左承旨許遞,前承旨尹東昇除授,牌招察任,房順房。上曰,晚後見貢市人,崇政殿當爲夕講,分付。上曰,禁將許遞,代前訓將李章吾授此任,牌招傳標命召。以上出傳敎上曰,內局入侍。出榻敎諸臣以次退出。
庚寅正月十二日未時,上詣崇政殿座入待時,行都承旨鄭運維,左承旨尹東昇,右承旨李性遂,左副承旨魚錫定,右副承旨金致恭,同副承旨具㢞,記事官柳翼之,假注書崔顯珌,記事官申光翰·金夏材以次進伏訖。上命經筵官入侍,知事洪麟漢,特進官蔡濟恭,參贊官李最中·尹東昇,侍讀官李得臣以次進伏訖。上誦新授音大學傳首章,至傳三章及堯典二大文訖。最中讀傳三章,至穆穆文王章,上曰,有所疑問處。使之讀註,上曰,此先言子後言父,如咸卦有男女然後有夫婦之類也。得臣讀堯典二大文,最中曰,聖上,俄以七十七歲前只如此,七十七歲後亦如此,法講無所益發歎,歷考往牒,望八人君,日開講筵,豈有如殿下者乎?臣六七年前,以此職侍講,今又入侍,仰聆玉音洪亮,講誦孜孜,蓋聖人,血氣則雖衰,而志氣未嘗或衰,殿下則志氣亦不衰矣。目今聖壽無疆,四方寧謐,此可謂昇平之運,而夫何近日,聖心連致煩惱,多有過擧,雷霆之下,無不擢折,擧朝遑遑,臣於大學誠意章毋自欺三字之訓,有所懍然,今番之擧,臣有欺心欺君欺天之罪,慙悔若無容矣。上曰,何事?最中曰,此乃昨日庭請事也。臣之心中,若以庭請,爲不非而參之,則可也。此則心知其爲非而隨衆參之,此而爲之,何事不可爲?此實欺心欺君欺天,亦豈非以二心事君乎?以是心而事君,罪不容誅矣。上曰,豫讓云,將以愧天下後世爲人臣懷二心者也。言雖善矣,不無計較之意,予嘗不取矣。最中曰,伊日天威之下,大小臣僚,莫不震盪,失其本心,乃爲此擧,其時一大臣,今方入侍,其果以此擧,爲可於心而爲之乎?上曰,此則原任似不當矣。上曰,金鍾秀奉行云者,豈不非乎?最中曰,金鍾秀之言,雖似過矣。此後若有意外事端,聖心煩惱,天威震疊,則聖心之所欲爲之事,雖有大於此者,蒼黃急遽之際,安知何等事之惶怯不奉承乎?上默然良久,進湯劑,上曰,金鍾秀之言,雖慨然,有所思而參酌,尹弘烈亦用寬典,而予則有苦心,卿謂予過擧何也?停講却藥,而諸臣,無一人碎首力爭者,豈不慨然乎?最中曰,停講却藥之擧,果爲臣子焦遑罔措之事,此則固當碎首丹陛,力爭乃已,而臣亦不然,爲此甚惶愧矣。得臣曰,工夫在敬之一字,止字,乃皐陶謨安汝止之止,臣恐安汝止工夫,或有未盡,故時有過擧矣。上曰,好矣。濟恭曰,湯之所以爲聖者,在於日新。殿下當新年,又復講,惟望日新。上曰,今日之擧,實爲世孫,況寅年寅月寅日乎?命都提調入侍,世孫誦論語堯曰篇,上甚喜悅,顧謂鳳漢曰,音聲雅亮,可謂刮目相對矣。上問曰,百姓有過在予一人何也?對曰,聖人厚於責已,而薄於責人故然矣。上曰,是矣。上問于最中曰,今日之擧,何如?最中曰,誠百世太平之基,目覩盛擧,下情喜悅無地矣。上又謂世孫曰,此章何處,協於心乎?對曰,堯曰初大文洽好矣。上曰,誠然誠然。又問曰,爲君易乎難乎?對曰,后克艱厥后,以此言之,誠難矣。上曰,然矣。命進警世問答二卷持入,賤臣顯珌,承命持入。上曰,此問答,猶有精神,與抑戒之詩,可爲表裏矣。上又誦孟子靈臺章,又誦小學董生行,命李福源入侍,上曰,今日之擧,誠好矣。命右執義金昌翕,右副學李秉泰兩人致祭,仍親製祭文以下,藥房提調,持湯劑更爲入侍。出榻敎上曰,聞也豈特可駭?數朔之內,兄弟若此,武臣此習,不可不懲故也。更而思之,禁牌之時,王府亦囹圄,飭已行,歲時外方貽弊,亦不可不顧,張志豐拿處分揀,亦不可循例依啓而止,特弛準期不敍之典。出傳敎移詣月臺,招貢市人進伏庭下,各擧姓名役名後,各陳所隱。上曰,訓局摠戎廳禁義營造紙署昨年諸負債,蕩滌時遺漏云,其中已捧本債者,卽爲蕩滌,今日內尺文成給後草記,其中造紙署,其豈給債之署?其名不正可知,若此而民受困,此不嚴勅,典說司亦將給債,豈特蕩滌?當該提調,問名罷職,此署勿論本債有無,蕩滌草記事,一體分付。出傳敎都提調洪鳳漢,提調蔡濟恭持湯劑進伏,上進御訖,藥院先退,上曰,舊闕親蠶壇豎碑監役戶郞金垣柱陞敍,監役李端會陞六,摹寫寫字官,令該院高品付料,算員畫員工匠等,其令該曹,分等參酌賞給。上曰,光武封卓茂爲褒德候,此所以爲中興也。今日祖孫講讀,同席勸勉之時,宜行實政,以予所知先褒,若問山野人,故執義金昌翕,固窮讀書,果志在於山林,曾聞昔年,凡於除授,府吏院吏,持官旨而若知在處,予嘗欽歎,而止於執義。故副提學李秉泰,廉潔剛直,予常嘉尙,饑餓而終,若求廉吏,捨此何先?故執義金昌翕,故副提學李秉泰,特遣禮官致祭,以示予暮年表奬之意。上曰,今於纂輯文獻備考之時,僭越者宜正,昔年見之,政府樞府錄事,非王子大臣錄事,而無其職者,例以平頂巾條帶,而近者一無,爲錄事則皆着帽着帶,若此,吏兵曹執吏,其將平頂巾乎?此非特僭濫職品無漸者,亦若頃者忠贊衛,羞着紙紗帽,皆着烏帽者,忠贊衛曾已申飭,而其於平頂巾條帶,今無見者,可勝寒心,申勅政府樞府,依遵古例。上曰,蔘契人中寫字官譯官,令各其本院推還。以上出傳敎上曰,碑閣看役戶曹郞廳入侍事。榻前下敎上還入大內後,諸臣以次退出。
上在慶熙宮。停常參,只晝講。
夜一更,流星出天中淡雲間,入東方天際,狀如拳,尾長二三尺許,色赤。
藥房都提調洪鳳漢,提調蔡濟恭,副提調鄭運維啓曰,昨日法殿臨講,月臺詢民,當寒勞動,侵夜還內,伏未審此時,聖體調攝,若何,痰候,何如?寢睡·水刺之節,何如?臣等,率諸御醫,趁早入診,詳察聖候爲宜,世孫宮侍講之餘,氣候,亦何如?臣等,不任區區憂慮,敢來問安。竝此仰稟。答曰,知道。氣則一樣,而初八日內入六君子湯闕焉。此必初三日聽瑩之致,今日五貼劑入,此後下敎前日次劑入,世孫氣亦一樣,下敎時入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講爲之又有當爲之事,盡來後卽入入侍單子,卽爲詣閤。
以修撰李昌任牌不進罷職傳旨,口傳下敎曰,只推,更爲牌招入侍。
又下敎曰,儒臣若不備員,副學宜牌招入直,而入侍副學,不爲入直,而該房不爲請牌,該房承旨遞差。
又下敎曰,李秉昇修撰除授,牌招入直,晝講,副學入侍,入侍單子,卽卽修入。
金致恭啓曰,大司憲申晦陳疏入啓,執義洪秀輔在外,掌令任瑎呈辭,崔在外,持平呂善亨呈辭,李溎在外,今日以監察茶時之意,敢啓。傳曰,知道。
魚錫定啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李性遂曰,守令,內局入侍,同爲入侍。
傳于具㢞曰,經筵官特進官先爲詣閤,入侍單子,卽爲入之。
備忘記,今日宗臣帿箭,當自內爲之,其令午後待令。
傳曰,內局入侍。
李性遂,以弘文館言啓曰,本館下番連日闕直,事甚未安,副應敎鄭象仁,自鄕上來,卽爲牌招,姑降入直,何如?答曰,豈比他儒臣,而三載見其君也,而況今年乎?前月則隨近規雖若此,今日何心待牌?今日侍從之臣,予何牌招?給此草記。
鄭運維,以吏曹言啓曰,通禮院左通禮李澤遂呈狀內,身病甚重,勢難察任云,依例改差,何如?傳曰,允。
李性遂,以吏曹言啓曰,明月香祗迎時,通禮不可不備員,左通禮有闕之代,口傳差擬以入之意,敢啓。傳曰,知道。
吏曹口傳政事,以申五淸爲左通禮。
備忘記,鶴城君楡,安昌君燝,海溪君,鶴林君焴,雲南君榗,西春君爗四中,竝加資,已資窮人,各熟馬一匹面給,全春君堦·安豐君·安興君橏·靈川君壄·安恩君烷·雲山君楢·雲峯副守杺三中,各熟馬一匹,密安君煒,恩彦君相,茂林君塘,河淸君檺·安原君烠,凝善副守爔二中,各半熟馬一匹,恩信君禛,廣陵副守埏一中,各兒馬一匹賜給,全恩君墩·順義君烜·密興君栴·河南君垙·安川君烓·原溪君,樂林君埏·安春君烿,雖不中,各鹿皮一領賜給。
魚錫定,以訓鍊都監言啓曰,本局負債麻布鹽廛人處,錢文四百五十五兩,依傳敎蕩滌後,尺文成給之意,敢啓。傳曰,知道。
魚錫定,以禁衛營言啓曰,依傳敎麻廛市人等處,未捧本債錢文六百兩蕩滌後,尺文出給之意,敢啓。傳曰,知道。
魚錫定,又以摠戎廳言啓曰,昨年諸負債,蕩滌時遺漏云,其中已捧本債者蕩滌,今日內尺文成給後草記事,命下矣。本廳債錢中,弓角契本錢外利錢四百兩,內匙竹廛本錢外利錢八百七十兩,依傳敎蕩滌後尺文成給之意,敢啓。傳曰,知道。
具㢞,以兵曹言啓曰,今正月十三日樂安居幼學安鼎富稱名人,自興化門入來,差備門外擊錚,依例令攸司囚禁治罪,當該守門將李遂漸,依定式推考,何如?傳曰,允。
大司憲申晦疏曰,伏以臣罪,臣自知之矣。綿薄之材,偏荷洪造,崇顯之位,實踰微分,招損生災,理固必然,累柄銓衡,積犯猜怒,謗辱之來,勢所難免,而顧戀明時,未忍便訣,此皆臣之罪也。向日辭章之衆望未厭易加情外等語,非敢曰,逆覩,而蓋以閱歷已久,飽諳世態,故肝膈之言,寫出實狀,只緣忱誠之薄,未蒙鞶帶之褫,臣之狼狽危迫,不啻如坐針氈,而其矢心自畫,則惟以限死必遞爲期,果然臺言之闖發矣,臚列平生,醜詆狼藉,前後居銓地而遭人言者何限,而豈有如臣今日所遭者哉?其心專出詬辱,其言殆無倫脊,臣雖無似,豈數與之呶呶較挈,而其揑虛鑿空,以無爲有者,亦安得無一言也?噫,銓職藩任,人孰不經,苟以貨賂而構誣,可謂汚衊之妙方,而眞贓每漏於實地,餘波混及於虛舟,今欲以此而成臣罪案,則臣死且不瞑矣。松人差倅,乃指崔錫佐,而論其踐歷,旣準守令,知其爲人,可合一試,且於每政,有松都檢用之飭敎,而松都之人差除是邑,前後非一,此非越格循私也。畿甸武倅,聞以朴性善爲言云,性善曾經府使,且有治績,而本不饒給,擧世所知,以次勒加,人孰信之?至於鴻臚之窠,區別中庶,曾有定式,有非政官之所可移易者,而若以閭井之人,輒稱賤流,則其將廢中路之窠乎?其所差出者,謂之以自其渠祖渠父,出入臣之門下,而爲臣之罪,臣固有之,而加以富名,漫漶說去,欲售眩惑,吁亦甚矣。夫握銓柄而進退人物,孰非取怨之資,況其排擬之際?喜怒立見,取捨之間,恩讐斯判,豈不戞戞乎難哉?惟其通塞之地,狷直之性,不解周旋,先後軒輊,自信已見,其不能副人願而拂人意,則臣雖煞有勘量,而駴機之發,未必不由於是也。若其用意阿附等語,要售沽眩之計,故作隱映之語,言之者,自以謂指意緊密巧下句語,而當之者,反顧惝怳,全沒把捉,彈劾直節之風,固如是耶?惟臣最切自傷者,冥行不止,孤立無據,所仰恃者,惟聖朝之在上,而白首殘齡,僇辱備至,苟使臣,力避重擔,早決一退,則危鋒毒螫,必不至此,撫躬慚痛,無面可顯,宜其屛出城外,恭俟重勘,而將符在身,不敢擅行,尙此淟涊於京輦之下,悚懍之極,添一大何,不料體下之仁,曲軫欲生之念,恩敎鄭重,許解選部之銜,除旨旋降,特移長憲之職,感極涕零,不知死所。顧此滓穢之蹤,更不可擬議於官職之去就,此則不待臣猥煩控籲,而聖鑑必有以俯燭矣。惟願亟刊臣所帶本兼諸任,仍治臣孤恩負國之罪,以謝人言,以靖私義焉,臣無任屛營祈懇之至。答曰,省疏具悉。豈待卿章,已諭黨人之心,若見肝肺,復何令讀卿章?初欲特爲賜批,强令讀之,卿心予悶,卿心予矜,白首君臣,何以逢此?噫,於卿何有?寔由誠淺,五十年苦心,其若誠也。今於歲初,豈有弘烈?此予非卿也。雖然,歲首爲此者,其心叵測,揑合誣卿,何足道哉?今年以前,猶不忍捨卿,況今年乎?予何聞卿章而許副特授乎?卿勿辭焉,卿勿辭焉。
戶曹參判金漢耆疏曰,伏以臣才本空疎,性又鈍滯,百無一能,最居人下,而偏荷洪造,歷敡通顯,涯分已溢,懍惕恒深,滿盈招損,過福爲災,千里嶠南,痛纏孔懷,而特蒙許遞之恩,得遂歸哭之私,悲號之中,感涕交零,顧臣孤露餘喘,惟兄是依,晝夜相守,未嘗暫捨,遽遭凶變,心摧腸裂,萬念都灰,無意榮塗,而若其該司佐貳之任,不敢爲辭免之計者,祗以聖恩如天,報答無地,供職趨走,時覲耿光而已。忽於千萬夢想之外,伏承亞卿特擢之命,臣於是且惶且愧,莫知攸爲,而時在陪扈之班,又有監蕫之命,逃遁不得,章皇出肅,悚恧冞切,人謂斯何?夫命德之器,品秩旣隆,責任且重,苟非才望素著,公議允叶,則上不可以輕授,下不可以濫叨。今乃出自特簡,不少難愼,在朝家惜名器之道,恐不當如是刺僇也。臣若徒恃寵靈,晏然蹲據,則負乘之譏固所難免,冥升之災,理亦必至,私心兢懼,歷累日而靡定,今者壇碑載豎,蕫役已訖,若復仍因盤礴,視若固有,則豈不重爲一世之嗤點,淸朝之玷辱也哉?反復揣量,萬無承當之路,衷情所迫,不避猥越,悉暴肝膈,仰讀宸嚴。伏乞天地父母,特察由中之懇,亟收陞資之命,以重官方,以安私分,千萬幸甚。答曰,省疏具悉。今者陞擢,追憶卿兄,且有體面,卿何辭焉?宜卽察職。
校理金魯淳疏曰,天休迓新,聖壽添籌,禮展拜廟,頌謄祝崗,臣民慶抃,曷有其極?仍伏念臣之逖違天陛,倐已三歲矣。區區犬馬之誠,雖在苫塊之中,惟是一息未氓之前,何嘗一日忘我殿下哉?今則星霜荏苒,表制已畢,煢煢餘生,靡所憑依,從玆以往,耿結一念,惟在移孝爲忠四字而已。向來柏府除命,遽降於禫期未盡之際,而適緣署經相値,特蒙遞改,且悚且感,一味銓蟄,曾未幾何,又叨館職,臣是何人?纔經草土,得此寵除之頻繁也,手奉恩誥,益增摧咽。今我殿下,寶算彌隆,而歲籥又新,以臣夙宵仰戴之心,曷敢不卽日入肅,一覲耿光?而喪戚之餘,萬念都灰,飄纓就列,已無其望,念臣命途險釁,獲戾神明,從前祿養之計,全無所施,官銜如舊而誰與爲榮,寵眷猶昔而誰與共詑,此臣所以怵惕徊徨,不忍揚揚而冒膺者也。且臣與吏曹參判臣李潭,有內外兄弟親避之嫌,則其在公格,不宜檢擧,而銓曹初無啓辭,直爲擬望,今此所叨,自在應遞之科,臣雖欲復登前席,獲瞻天顔,少伸經年戀結之衷悃,而亦不可得矣。伏乞聖明,亟令選部,照例遞改,以存國典,以安賤分,不勝幸甚。踏啓字。
司直鄭宲疏曰,伏以三陽回泰,萬品昭蘓,伏惟我殿下,茂膺洪休,聖體益康,凡在含生之倫,擧切崗陵之祝。念臣無似,曩被譴罷,聖度包容,敍命旋降,縻以西樞閑秩,得以隨分飮喙,臣含恩感激,圖報無地。迺者元朝問候,百僚咸造,在臣分義,敢不蹶趨詣,而臣於前秋,爲參候班,留滯京邸,偶嬰奇疾,匝月彌重,幾爲逆旅之鬼,幸得少間,擔舁而歸,多般調治,尙未蘇完,近又添得寒疾,一倍呻痛,目下症情,起動無路,不得隨諸臣後,獲參起居之列,虧分闕禮,只切罪訟之際。伏聞日前,有食物題給之命,又有耆杜新入人入侍之敎,而臣身在外,不得入覲耿光,兼伸叩謝之忱,臣罪至此,尤無所逃。抑臣有一端私懇者,每欲仰陳於黈纊之下,而旋伏念不待年至之限,徑陳乞休之請,心有所不敢,泯默因循,以迄于今矣。不意螻蟻之命,又添一齒,犬馬之年,洽滿七旬,名忝耆社,榮耀已極,此非臣所自期者,而惟是乞得殘骸,歸休田園,卽臣之平生至願,今不仰首一呼,而更待何時乎?夫引經援例,七十致仕,其意豈偶然哉?人臣事君,忠愛根性,豈欲圖占身計?便訣明時,而弟老不自力,病亦難强,則裁之禮訓,參以人情,許令致事而歸者,其亦尙矣。間或朝廷夙夜之賢,筋力精神,至不甚衰,猶可以陳力就列,則朝家之不許其退者,容或有之,如臣稟賦,本來脆弱,雖在少壯之時,精力已有不逮,則到今衰老之境,豈有振起之勢?方其强仕之年,從官蓋亦無幾,則顧此癃廢之狀,實無奔走之望,聖人所以設禮防而行之者,似若爲今日準備也。臣本鄕人,生長草野,與世齟齬,釋褐通籍,餘三十年,其所立朝而供仕者,可數而知也。年紀許多,疾病侵尋,從今榮利之塗,已無餘念,庶幾樵牧之社,以了此生。自傍人觀之,投閑處散,偃息田廬,無非自在時節,則宜若無所事於引年告歸,而第姓名尙在於朝籍,蹤疏未脫於名韁,則無論職事之閑劇,其羈縻則一也。是以時承恩召,輒事撕捱,點檢平生,長爲逋命之踪,歷數愆尤,莫非待勘之日,此臣所以苦心血懇,必欲遂懸車之願也。倘蒙我殿下,俯念簪履之舊物,特憐桑楡之暮景,其所不能,不强使爲,俾得奉身而退,則人必曰,聖上之不枉人之志如此,又曰,某也使吾君,退之以禮如此,瞻聆皆聳,上下俱榮,庶爲昭代之美事矣。伏乞聖明,憐之察之,亟允所請,優遊田里,以送餘年,則實天地生成之澤也,臣無任瞻天望雲潛心默禱之至。答曰,省疏具悉。逢此年予心萬億,而今年耆社之臣二人,一人則卿,指日以待,卿雖入焉,在鄕予庸悵焉。今聞卿章,若見卿焉。今當春日,卿本精剛,豈特耆社?自可愈矣。卿須善攝待差,卽爲上來,拜靈壽閣,入來見予。又答曰,省疏具悉。近者精神愈索漠,百事皆若此,至於卿章之答,其亦同然,歲首入耆社,今日願見卿,只諭乎此,卿懇不答,知申不奏,幾乎差矣。復令讀之,嘉其卿心,纔入耆社,復請休致,予於今日法講,方講七十致仕,豈特此也?適當宣麻,今答此章,其亦豈偶?以故相之孫,位止冢宰,今於歲首,引年請休,予今不許,更待何時?先宣麻於時奉朝賀,體卿意而許奉朝賀,可謂一日之內,三美具焉。特許所請,而心則悵然。噫,旣遂卿志於前席,卿何逡巡於近湖?卿須體近八其君爲卿之心,其卽登途,受予宣麻,以奉朝賀拜靈壽閣,噫,此亦予遂卿晩節之意也。
副司直洪名漢疏曰,伏以歲聿更籥,聖算添籌,臣民歡抃,率普惟均,念臣冒據藩寄,重速人言,醜詆狼藉,身名僇辱,撫躬自悼,寧欲無生?伏惟我聖上,日月於臣,父母於臣,天鑑所照,無幽不燭,臺疏批旨,俯察臣心事,殆無餘蘊,卽許恩遞,俾伸廉隅,雖使自辨,無以有加,負累賤臣,何以得此於聖明之前也?莊誦感激,涕血交逬,向來囚供之後,卽封短章,略陳實狀,而臺評已發,職名旋解,疏未入徹,還爲下送,故前後委折,尙未一暴,蹙伏須代,去益臲卼,替納之章,又爲見阻,玆敢不避瀆擾之罪,更申危苦之情,惟聖明,少垂察焉。道內濱海之邑,距營門絶遠,而上年夏間,商船之潛入鬱島,旣有風聞,故關飭沿邊諸處,另加禁防,拿致潛入奸校,嚴訊繩律,臣若有一毫交關之意,則初何必不待邑鎭之報,先行廉査之擧乎?近來蔘料,便同絶寶,各邑捉報之數,雖甚零星,營門屬公之規,亦難創開,故犯者則隨現定罪,蓋欲懲後,蔘貨則出給許賣,寔出遠嫌,臣之本意,斷斷如此,苟使臣,眞有染指之意,則顯言屬公,盡數取用,夫誰曰不可?而何苦爲此崎嶇僥倖,掩耳偸銓之計乎?此則三尺童子之所不可欺也,自有公案,何待臣言?沿邑所報之數,都不滿數斤,狀牒俱在,焉可誣也?而今此臺疏中累數十斤現發於地方官者,果如其言,則營門所知之外,必有許多斤歸屬處矣。此則臣未及知,而臺臣有所獨聞而然耶?首唱人之刑配道內,蓋亦有由,鬱島潛入,初無可據之律,大明律中無公文度越關塞者杖徒之文,最爲襯合,故以此傍照,而徒年之配於道內,多有前例,非臣創爲。且念漁採之往來鬱島,非今斯今,商舶之現露蔘貨,亦已有年,而曾無鉤覈置法之事,今若散配他道,則或不無張大騷擾之慮,故刑配道內,蓋出懲礪鎭安之意,若以此謂之過於審愼,則容或可也,反爲執言之欛柄,實非意慮之所及也。三陟前府使之狀罷,不過因其控辭,不欲相持之致,則曲引他事者,其果成說乎?狀罷本倅,亦已有月,其後彌縫,果是何事?誠不滿一哂,而莫曉其旨意之所在也。至於囚供中私書之截去首尾,惟事漫漶,報牒之揑合前後,必欲眩亂者,寔爲臺疏之張本,而臣何必呶呶辨詰,以傷事面也哉?念臣遭遇聖明,過蒙簡擢,前後敡歷,竊祿防賢,辜恩負國,亦已多矣,欲加之罪,何患無辭?至於此事則竊自附於在得之戒毋擾之意,而今忽因此而反陷辜負之科,吹覓於沒把捉之地,詬辱於無形影之事,若使臣,每人而悅,見幾而作,則潛毒之鋒,必不至此,滄浪自取,尙誰尤哉?臣於此際,忽伏承編輯堂上差下之敎,而衷情莫暴,踪地至危,束帶出入,初非可論,申暴血懇,仰首鳴號。伏乞聖慈俯察,亟降威命,以昭國法,以快人心,不勝大願。答曰,省疏具悉。授卿東藩後,嘉其誠而恃焉。料表遞來,其惜勝言,若有實職,見卿以待,今於此廳,意蓋深矣。卿勿辭,速察任。
敎致仕奉朝賀李爕元書,知製敎臣鄭晚淳製進,王若曰,引年陳懇,素心莫回,以禮許休,成命斯降,式遵彝典,誕敷德音,惟卿,廉直家聲,詞華時譽,屢分州牧,不負字牧之憂。及長省垣,輒陳忠愛之悃,退守一壑,恬操久謝於榮塗。進由兩魁,顯秩遽超於宰列。乃値稀齡謝事之日,遂上古人乞骸之書,年至懸車,行藏欲循於前軌,思深拄笏,悃愊實露於來章。官差耆司,亦有朴弼琦之舊例,恩許朝賀,宜畀李世瑾之華銜,斯推使以禮之恩,特許致爲臣之願,古禮寔重於致事。不須羈縻,雅志難回於歸田,卽許恬退,蒼顔白髮,好占魚鳥之居,靑瑣丹墀,永謝鵷鷺之列,何妨成就於晚節,俾便優游於餘年。於戲,追想四十年從官,豈無便訣之懷?遂與一二臣同休,須體優惠之眷,故玆敎示,想宜知悉。
庚寅正月十三日辰時,上御集慶堂。晝講入侍時,特進官鄭在謙,知事李重祜,參贊官李最中·具㢞,侍讀官李得臣,假注書崔顯珌,記事官申光翰·金夏材以次進伏訖。上誦新授音小學書題及題辭訖。最中進讀,最中曰,小學一書,卽殿下一生受用者,臣別無仰達,而衆人蚩蚩,惟聖斯惻一字,可見聖人惻隱之心矣。殿下任君師之責,必存斯惻之念,是臣區區之望也。上曰,言雖好矣,予無能焉,只自愧恧。最中曰,此聖上過謙之敎矣。昨日法講時,東宮侍坐,諄諄訓誨,凡在瞻聆,孰不感動,而第念言敎不如身敎,凡於言動政令之間,以身先之,俾有觀感之效,則誠東方無彊之休矣。上曰,所奏是矣,當體念焉。得臣曰,小學,不但童子之學,所包甚大,宜加體念焉。存謙曰,元者,天地生物之始,卽當三陽開泰之時,中和位育之功,尤宜體念。上曰,當體念。重祜曰,有順無彊之順字,最切,殿下使之各順其性則好矣。上曰,好矣。然浮囂躁競,各順其性則難矣。重祜曰,浮躁有異性矣。最中曰,性則本善,浮躁豈可以性言之?若云物慾交蔽則可矣。上曰,此言是矣。具㢞曰,臣別無所奏矣。上曰,朝者承旨下敎,特爲置之,牌招入直。上曰,今聞尹事査聞,果若下敎,特爲分揀事,分付。上曰,內局入侍。榻前下敎賤臣顯珌承命出,引都提調入侍,上曰,編輯廳堂郞在外人,皆令卽爲上來。上曰,明日崇政門奉朝賀李爕元宣麻時,侍衛禁軍,以入直擧行。上曰,嗣服後予意則此資以下,爲此者只有朴弼琦與李爕元,今聞敎書,至有李世瑾,因此而思,亦有朴聖源,今誦七十致仕之文,每於此不覺聲高,今見此人,歲首休致,與重臣金尙翼同,金尙翼·朴聖源旣臨宣麻,則況暮年此人乎?明日祗迎後,當於崇政門親臨宣麻,禮房知悉。以上出傳敎坡州牧使李柱國追後入侍,誦七事後,宣諭而退,經筵先退,承史以次退出。
庚寅正月十三日午時,上御集慶堂。藥房入診入侍時,都提調洪鳳漢,提調蔡濟恭,副提調鄭運維,記事官柳翼之,記事官申光翰,記事官金夏材,醫官許礈·李以楷·慶絢·鄭允協·吳道炯·鄭允說·柳光翼·徐命緯進伏訖。鳳漢曰,夜間,聖體調攝,若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部一向調均,滑體則不足矣。上曰,進御蔘劑,不知幾斤,蔘價似高矣。鳳漢曰,不必以此關聖慮矣。上曰,文獻備考因洪啓禧所奏,改以海東便覽,何如?鳳漢曰,似好矣。上曰,藥房提調,持湯劑更爲入侍。出榻敎濟恭更進湯劑後,諸臣以次退出。
庚寅正月十三日申時,上御集慶堂。藥房入診入侍時,都提調洪鳳漢,提調蔡濟恭,副提調鄭運維,記事官柳翼之,記事官申光翰,記事官金夏材,醫官許礈進伏訖。鳳漢曰,俄間,聖體若何?上曰,一樣矣。進湯劑,鳳漢曰,明日湯劑,依例進御矣。上曰,可也。諸臣以次退出。
上在慶熙宮。停常參,只晝夕講。
藥房都提調洪鳳漢,提調蔡濟恭,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。予則一樣矣,祗迎入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日則開政早爲之,平海郡守,宣諭下送。
又下敎曰,頃者爲之者,初十日次對,明日次對,進定於今日事,招備局郞廳,分付。
又下敎曰,此代卽爲口傳擇差,待下批卽爲辭朝。
魚錫定啓曰,今日次對,兩司長官當爲進參,而大司諫李徽之,傳旨未下,大司憲申晦,卽爲牌招,何如?傳曰,允。
又啓曰,臣依定式進詣崇政殿月臺,入直禁軍等軍裝服色點考則無頉,仍以傳敎內辭意勞問,則亦皆好在云矣,敢啓。答曰,知道。
傳于李性遂曰,宣麻後,崇政殿當爲晝講次對矣。
備忘記,頃者耽羅貢人,猶有來者云,今日乃覺,問于廚院,自十五運,至十六運,尙今稽滯云,二十運旣來之後,漂風可知,問于本州,貿米亦皆到泊乎?一體以問本道地方官,亦問湖南·嶺南兩道貢果船,令備局一體探問。
李翼元啓曰,吏曹判書朴相德牌不進推考傳旨,今才捧入,而開政命下之後,如是違牌,不卽擧行,事甚未安,更卽牌招,何如?傳曰,允。
備忘記,田益顯下敎之後,復問前府使尹珖,亦然云,其涉可駭,今無可論,道臣不能申飭,事當問備,而今番參酌,以此嚴飭畿營,中官吳命來,莫見甕家造成,亦不取土而來,豈遵古例特命之意乎?分付畿營,待城開,立馬開陽門諸門前下鑰,其令馳詣看檢。
備忘記,古人云,使者雖卑,君命可尊,中官,承君命乘官騎而看檢,則爲守令者,焉敢以便服以待,?長湍府使田益顯所爲,其涉驕縱,若此而何事致勤?亟施不敍之典,中官吳命來,亦不擧理,視若尋常,辱君命大矣。以此觀之,凡事不謹可知,越俸一等。
備忘記,寥寥中有此,故宜引東門事,而誤引細柳事可尙,更以思之,頃者因海儒充軍,囑耳目而彈果川,今以金熤事,其時下敎,有曰,城門開久亦至開門時開陽門爲先下鑰之意下敎,今則不過差早也,有何標信而平明寥寥?故因此下敎,以此亦囑耳目彈承宣,及於下敎者,若此不已,此誠促充軍之敎,其彈至及於傳下敎人也。以此觀之,充軍補外之類,其勢勝於君命,此國不國綱不綱之一端,可勝寒心,若此君命,其何施也?誰將奉行?承旨中官傳旨勿施,以嚴君命。
魚錫定,以兵曹言啓曰,忠翊衛將李德遇,素患疾癖之症,挾感添劇,無望供職,呈狀乞遞,輪番之任,不可久曠,今姑改差,何如?傳曰,允。
庚寅正月十四日辰時,上詣延和門外,香祗迎入侍時,行都承旨鄭運維,左承旨尹東昇,右承旨李性遂,左副承旨魚錫定,右副承旨金致恭,同副承旨具㢞,記事官柳翼之,假注書崔顯珌,記事官申光翰·金夏材以次侍立訖。上具翼善冠·袞龍袍,與王世孫,出通陽門,降輿于延和門外,仍詣板位,香祗迎後,隨香步詣于興化門外乘輿,少歇于興化門內,藥房都提調洪鳳漢,提調蔡濟恭進前進湯劑,上進御訖,鳳漢請診候,上曰,置之。上曰,上元乃觀燈日,而中原則以是日尙今爲之云矣。上曰,踏橋則盡踏城內橋乎?東昇曰,只踏十二橋矣。上曰,二十四橋明月夜此何也?濟恭曰,此則地名,非謂踏橋數也。仍呼寫記懷戒沖子文,仍詣崇政殿殿座,命行宣麻禮,鄭象仁讀敎文,奉朝賀李爕元陪謝箋上堦,李秉鼎讀謝箋,爕元退立東庭四拜,上曰,奉朝賀使之入侍。爕元進伏,上曰,潔身鄕居,今又休致,此後難見,殊悵然。爕元曰,聖恩如天,報答無地,惶感之至,敢有所懷矣。上曰,何事耶?對曰,臣之兄弟,幸遇聖明,濫叨亞卿,而推恩之典,未及于先,莫非臣不肖之罪矣。東昇曰,前席仰請似過,請推考。上曰,置之。鄭運維曰,昨日司直鄭宲之疏,有請休致之語,而批旨無此語,故敢達。上曰,然乎?命還入其章,更令讀之,許其休致。上曰,吁嗟,同品晩節,頃年見李世瑾,今日見李爕元,今將講小學七十致仕之文,而先宣麻於正門,可謂稀矣。奉朝賀之祿卽三品祿也。齟齬鄕村,予用戀深,令本道,今朔奉朝賀祿俸,特爲輸送,歲饌亦給,表予悵然之意。再入啓騎曹亞堂許遞,其代前摠管李翼元除授,口傳啓下,其令當日謝恩,使之以弟從兄,亦示予眷戀奉朝賀之意。上曰,昨批有遺其批勿施,以今批更布於朝紙,職在喉院,昨頒布而今乃奏,欠於惟允,當該承旨遞差。上曰,承旨有闕,代參判李翼元除授,今當殿座,方帶內局,牌招察任,三院副提調例兼,房順房。上曰,公然解職,今適有窠,前都承旨尹得雨,兵曹參判除授,牌招察任。上曰,奉朝賀鄭宲上來後,予當於此門更爲宣麻,噫,一朔之內,兩宰竝許休致,於兩臣可謂遂志,予暮年不覺悵然。以上出傳敎特進官韓光會,知事鄭尙淳,參贊官李最中·金致恭,侍講官鄭象仁,假注書崔顯珌,記事官申光翰·金夏材以次進伏。上誦新授音小學篇題,至國有學。最中進講,最中曰,自胎敎至致仕,皆以正爲本,殿下正心,以正朝廷。上曰,好矣。然有疑焉,堯·舜之子皆不肖,胎敎之說,未可知也。最中曰,是運氣所使也。上曰,堯·舜之時,運氣豈不好乎?最中曰,養得仲尼,已是多,旣生堯·舜,更生堯·舜,難矣。象仁曰,周之太妊以後,鮮有胎敎矣。尙淳曰,自胎敎次第有敎,以故人才日盛,殿下在君師之位,惟望振作。上曰,好矣。光會曰,七十致仕雖古禮,可用之臣,不可爲此例矣。上曰,然矣。致恭曰,臣別無所奏,經筵先退。領議政金致仁,左議政韓翼謩,右議政金尙喆,行司直具善行,禮曹判書韓光會,行副司直元仁孫,仁陽君李景祜,戶曹判書洪麟漢,行副司直金時默,刑曹判書具善復,行副司直李章吾,副提學李最中,禮曹參判鄭尙淳,掌令任瑎,獻納權穎,假注書崔顯珌,事變假注書金重燮,記事官申光翰·金夏材同爲入侍,藥房提調,持湯劑更爲入侍。榻敎都提調洪鳳漢,提調蔡濟恭進伏,上進御湯劑訖,致仁進前,問,聖體若何?上曰,一樣矣。上曰,編輯之役,今皆始事乎?致仁曰,臣於昨日見之,今方廣求博採矣。致仁曰,頃日前領相,以樂安郡逋欠解由事,筵稟査問於本道矣。本道監司金致讓狀啓,今纔來到,而以爲前郡守田光尹,身爲官長,不有法意,或稱以防給民役,或歸於擅自犯用,其所逋欠,至於一千四百九十七石零之多,被罪蒙宥之後,亦不卽備納,故分付同郡,捉囚其奴子及由吏,使之督捧,而今年所捧,不過十餘石,其餘許多穀物,收煞無期,前後官之解由拘礙,專由於此。其罪狀,請令廟堂,稟處矣。光尹身爲官長,國穀犯用,至此之多,設令略防民役,此是朝家所不知之事,其若全然入己,則尤是各邑所未有之變。又重以暋不畏法,尙不備納,亦極萬萬痛駭。當初勘律,固似太輕,而到今更配,其雖不請,永爲廢棄,渠安得辭?分付攸司,施以限已身禁錮之律,其逋欠穀物,則一時盡徵,其勢末由,前後守令之未出解由,非但當之者可矜,因此而本郡亦將爲廢邑,此亦不可不念,自今爲始,限百石每年徵捧於光尹處,依此數準捧守令,許出解由,雖一石,未準於此定數者,依前拘礙事,依式分付,前前郡守等,則時任郡守逐年準百後出由時,一體許出事,亦爲分付,何如?上曰,依爲之。若是下敎之後,其若違令,奚特禁錮而止,更配以終其年。致仁曰,朝臣兼帶中文任及經筵賓客,毋得捧納呈辭,曾有定式,至今遵行,而今日藝文提學鄭存謙呈辭,無端捧入,不察甚矣。此而不問,則凡係定式,必將漸次蕩然,其呈辭勿施,當該承旨,爲先從重推考,何如?上曰,依爲之。致仁曰,掩骼之政,有國先務,自前朝家,累下飭敎,而目今癘氣熾蔓,尤宜軫念,至於婚嫁失時,亦足爲傷和之道,申勅諸道,凡係過期未葬,過時未婚之類,一一搜問,隨便顧助後,形止枚擧狀聞,京則自賑廳擧行之意,一體分付,何如?上曰,所奏誠是,申飭諸道。致仁曰,將臣例不得兼帶摠府矣。都摠管具善行,纔除將任,所帶摠管之任,許遞,何如?上曰,依爲之。致仁曰,行副司直洪名漢,備局堂上差下,使之察任,何如?上曰,依爲之。致仁曰,春坊官金熤,沙斥特補之後,前察訪李道徽,所當依例遞付京職,而除拜屬耳之故,前職典設別提,姑未出代云,分付仍任,何如?上曰,依爲之。致仁曰,坡州前牧使張志豐,以不爲歷辭,初臺諫及重宰,臺啓請罷,而自上特命施以準期之典矣。聞志豐,適有難赴之故,呈狀備局,及承當日下送之特敎,始爲辭朝,而旣辭朝之後,防禦使,例不得蹔留城內,其未及歷辭,勢也,非慢蹇也。宜有參恕之道,故敢達矣。上曰,分揀,可也。掌令任瑎曰,請還寢東呂·址淳等還配之命,更令王府,嚴鞫得情。措辭見上上曰,勿煩。瑎曰,請還寢定配罪人金柱泰減等之命。措辭見上上曰,其勿復煩。權頴曰,請還寢鍾城府爲奴罪人天大酌處之命,依律處斷。措語見上上曰,勿煩。穎曰,闕門事體,何等嚴重?非標信則不得開閉,而日前補外察訪之入謝也,司謁口傳上敎,敢爲開門,承旨以無標信不許,則司謁輒取開金以去,而承旨不能挽止云。昔漢文帝,至細柳營門不得入,使使持節詔將軍,然後乃開壁門,闕門之重,不啻壁門,彼以白晝親詔,猶必以節而施行,況此暮夜口傳,安可無標信而奉行乎?事未前聞,慮在後弊,請當該承旨罷職,當該司謁,令攸司科治。上曰,承旨事依啓,此非司謁之事,其咎在於中官,當該中官韓聖揆,施以不敍之典,不能周旋中官金完碩,越俸三等。以上出擧條藥房都提調洪鳳漢,提調蔡濟恭持湯劑入侍,上進御訖,藥院諸臣先退。上曰,承旨依臺啓,代前承旨柳善養除授牌招察任,房順房。出傳敎上曰,夕講爲之。出榻敎上曰,不能擧職當該開陽門守門將,過明日後,令兵曹決棍。出傳敎上曰,政官牌招開政。榻敎上曰,行副司直洪名漢,備堂差下。榻敎上曰,編輯堂上洪名漢,申飭仕進。榻敎翼謩曰,聖明在上,治具畢張,其於化民成俗之方,殆無所不用其極,而京外有司之臣,未能對揚其萬一,只以小學考講一事言之,當初法意非不爲美,近年以來,有名無實,不過爲校生輩頉役之資,固已慨然,而至於下戶細民,則尤無敎導之法,故氓俗貿貿,殆不知倫彝之爲何物,如是而何望其化行而俗美乎?故相臣鄭澈,爲是之懼,作訓民歌凡爲十八章,而其言,不出於民生日用彝倫之間,欲使村閻婦嬬,尋常諷誦,有所感發,其曲,載於警民篇矣。今若以此,申飭八路,使民習誦,則雖愚夫愚婦,庶幾皆知大意,不猶愈於三南兩西山有花等俚曲之都無義意蕩人心志者乎?然後如陳古靈勸諭文,眞西山歸俗文,磨以日月,次第敎習,則其有補於我聖上化民成俗之方,爲如何哉?臣謂,分付諸道,申明小學考講之法,無徒應文備數,俾有實效,訓民歌,亦於小民中,擇其稍有知識者定爲訓長,使之敎習,此乃至近至易之事,不過數朔,可驗其擧行之勤慢,竝以此意嚴飭,何如?上曰,所奏好矣。其令申飭諸道。上曰,訓鍊大將具善行,兼帶摠管許遞事。榻敎上曰,藝文提學鄭存謙呈辭勿施,當該捧納承旨,從重推考事。出榻敎上還入大內後,諸臣以次退出。
庚寅正月十四日申時,上御德遊堂。夕講入侍時,特進官韓光會,知事元仁孫,參贊官具㢞,侍講官鄭象仁,檢討官李秉鼎,假注書崔顯珌,記事官申光翰·金夏材以次進伏訖。上誦新授音大學衍義,自曰若稽古,止於變時雍,又誦經一章訖。象仁講衍義二大文,秉鼎講經一章。上曰,古之欲明明德於天下者,先治其國。又曰,物格而後知止,不但順推逆推,文法好矣。上曰,放勛是號耶?仁孫曰,言其功業之大,非號也。命進守令薦單子,賤臣顯珌承命持入,仁孫曰,克明峻德,兼新民言也。無所不用其極,兼明德言也。上曰,然矣。上問仁孫曰,洪纘海輿地考,何以爲之耶?仁孫曰,方今鳩聚可據文籍,而方無可見矣。臣所掌官部,而各司,無文籍可攷,必博採而後,可以爲言之矣。上曰,申景濬爲人,頗有北道風,可貴,頃言箕子來東時五千人隨來,皆有伯夷之風云,此言好矣。上曰,兵判職任緊,且兼編輯廳,朝竟夕日三監煎之時,本廳相妨,兼帶內局許遞,其代禮判爲內局提調。上曰,卽聞中國,明日後始開弔云,此古昔美典,予亦遵此,已皆申勅,而再明日卽若開弔,用牌衙門伈伈十五日,其餘隷屬,皆亦沓沓,官長用牌洗伈伈,隷屬持牌滌沓沓,吁嗟,小民等,此時必也思予,若問過限,若有爲官長者,欲快其隷屬者,得牌揚飛之弊,予當嚴勅,以此先爲申飭,以示予暮年雖臥禁中心在閭巷之意,而政院春坊,先爲戒焉。上曰,噫,今七十七歲,莫見熙皡世界,予心若何?此猶小事,上元日踏橋,自古有之,明日左右巡廳,左右捕廳當該軍門,弛夜禁,示予與民同春之意,噫,四十六載臨御,涼德無能,雖不能與民同歡,一時與民同春,其何靳也?以上出傳敎上笑曰,明日踏橋,人皆爲之,而今日予先踏禁淸橋矣。具㢞進講守令薦單子,諸臣以次退出。
上在慶熙宮。停常參,只朝講。
藥房都提調洪鳳漢,提調韓光會,副提調李翼元啓曰,昨日臨門臨殿,向晚還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。氣則一樣,朝講同爲入侍。
中宮殿·惠嬪宮,藥房口傳問安。答曰,知道。
李翼元啓曰,左承旨尹東昇,右承旨李性遂,今日不爲仕進,竝卽牌招,何如?傳曰,允。
以承傳色口傳下敎曰,暮年講臨,隨時爲之,而不入時刻單子,而先呈正時,果誰爲之?知入。
柳善養啓曰,明日文臣殿講試官中,時無職名二人,令該曹口傳付軍職,何如?傳曰,允。
吏批口傳政事,以沈爲長湍府使。
兵曹口傳政事,以鄭運維·金致恭,付副司直。
以承傳色口傳下敎曰,文臣舉案,尙今不入,該堂從重推考。
具㢞以奉常寺官員,以都提調意啓曰,本寺國用栗木封山,新定於湖南順天·光陽連界處曹溪白雲山之意,草記蒙允後,發遣郞廳摘奸,則山勢幽淨,栗木亦爲森密,可合於封山,故已爲往復於巡營,封標定界,而其所禁養之道,專屬於僧民,然後可以培植守護,標內僧民,移屬本寺,一依鷰谷封山例,成節目下送,凡干雜役,一竝蠲減,以爲長養栗木之意,分付道臣,使之知委施行,何如?傳曰,允。
具㢞啓曰,今正月十五日竹山居業武朴萬才稱名人,自興化門入來,差備門外擊錚,令攸司囚禁治罪,當該守門將李斗周,依定式推考,何如?傳曰,允。
具㢞,以御營廳言啓曰,依定奪箭串石橋,今方修改,而所入石子浮出,然後可以始役矣。東郊道修菴近處所在石子,浮出以用之意,敢啓。傳曰,知道。
傳于柳善養曰,講官單子,明日入之,中官越俸置之。
傳于柳善養曰,開陽門仍留,儒臣下直後,下鑰。
具㢞啓曰,卽者副應敎鄭象仁,修撰李秉鼎,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,副校理一體牌招,推移入直,何如?傳曰,允。
修撰金尙默疏曰,伏以臣行壞忘先,罪重負國,放跡田野,甘心畢命,向者宮銜除旨,遽及於滓穢之身,辜負如山,收錄依舊,自以逬黜之餘,未敢揚揚而進,不得不冒入文字,略陳感悚之忱。嚴敎又降,譴責備至,臣實愚迷,無往非罪,殆若臣命數所關,只有蹐跼屛營,撫躬自悼而已。乃於千萬夢想之外,又承玉署特授之命,霜雪雨露,倐變於俄頃之間,臣於是駭惶驚惑,莫省攸措。噫,臣之自初逡巡於官職,非敢自踈於明時,誠以責任非常,稱塞無望,首尾四五年之間,不過十數日就職,曾不足以備顧問而補絲毫,則天日之明,亦應俯燭其空空無所取也。新除縱出於剪拂,餘愧尙切於尸素,況此刊名縉紳之餘,復敢廁身清華之班,以益其放倒無忌憚之罪也哉?其不可冒膺恩命,不待臣言之畢,而抑臣情私,有萬萬悶隘者,臣母年今洽爲七十,平居多病,日夕憂懍,而荒山經寒,將攝失宜,夙抱痰症,一倍作苦,飮啖全却,轉輾須人,臣方左右扶護,煎熬度日,縱使臣,無可言之情勢,有可用之才具,此際離捨,遠入脩門,子道虧矣,何資事君?馹召遠辱,趨承無路,逋慢之罪,尤無所逃,敢將肝膈之懇,仰暴紸纊之下。伏乞聖慈,察臣踪地之危蹙,諒臣情理之懇迫,亟遞臣職,仍治臣罪,以肅朝綱,以安微分,臣無任惶恐祈懇之至。答曰,省疏具悉。特敎甄用,何敢撕捱乎?勿辭,俟少間來謝恩。
庚寅正月十五日辰時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之,記事官申光翰,記事官金夏材,醫官許礈·李以楷·鄭允協·吳道炯·鄭允說·許溫·慶絢進伏訖。鳳漢曰,夜間,聖體調攝,若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部一向調均,滑體不足矣。上曰,提調持湯劑更爲入侍。出榻敎光會更進湯劑後,諸臣以次退出。
庚寅正月十五日辰時,上御集慶堂。朝講入侍時,領事金致仁,同知事金時默,特進官安·洪樂仁,參贊官柳善養,侍讀官鄭象仁,掌令任瑎,獻納權穎,檢討官李秉鼎,假注書崔顯珌,記事官申光翰·金夏材以次進伏訖。上誦前授音大學經一章訖,象仁進講,命陳文義,象仁曰,大學之工,在明明德於天下,而堯·舜·禹·湯之極工,惟望體念。上曰,好矣。秉鼎曰,格致誠正之工,在於止於至善四字,益加體念。上曰,當體念。藥房都提調同爲入侍。致仁曰,物有本末,凡天下事事物物,皆有本末,惟望於本末上加勉。上曰,所奏是矣,當體念。時默曰,大學之治平,本於小學之德崇業廣,宜加留念。上曰,好矣。樂仁曰,明德新民,非有二也。明德則新民在其中矣。上曰,好矣。瑎曰,請還寢東呂·址淳等還配之命,更令王府嚴鞫得情。措辭見上上曰,勿煩。瑎曰,請還寢定配罪人金柱泰減等之命。措語見上上曰,其勿復煩。穎曰,臣賦性愚拙,不合言責,而迫於嚴敎,黽勉膺命,昨以承旨司謁事,有所論啓,幸蒙允可,且有嘉奬之敎,大聖人擇蕘之德,臣方誦感矣。卽伏見傳敎,十行辭旨,至爲嚴峻,臣不勝惶悚震越,直欲鑽地而不可得也。噫,闕門至重,無標信則不得開者,例也。雖曰,開門時近,諸門旣不一時早開,獨此一門早開,則當有標信,不可只以口傳開門,且凡事,一番之行,或遂成例,則後弊之慮,實爲深長,執法之臣,若不執爭,則罪當如何?殿下雖以彈及傳敎下人爲敎,臣之據法論劾,亦所以奉君命也,扶國綱也。而殿下,疑之以受曯,責之以寒心,臣固不足言,而殿下之待臺閣,無或太薄乎?至於補外勢勝之敎,尤非臣子所敢聞者,臣本孤立無援,所欲忠者,惟殿下耳,補外者,與臣有何干涉,而乃反循私而負國乎?大臣卿宰,皆在於此,臣不敢一言假飾也。臣行己無素,不能見孚於君父,願忠之意,反歸於負國,方將鈇鉞之是俟,何敢官職之冒居乎?上曰,遠竄退去。出擧條上曰,旣下敎,靜以思之,決非臺臣之意,由於浮囂而然,故深夜下敎,以今日權類荒雜引嫌推之,與人不相接之人,或聞開陽門之先開,傳啓猶或,可也,若司謁之渠自持去云者,人非傳也,渠何聞之?況玆事,不過開門大體而言者,何其直攻司謁而若此者乎?其聽浮囂的然若見,故靜思不耐而諭者,而雖然,猶待臺閣,不爲處分,待今引嫌,單辭引嫌,有何不可,而若宜比東門事,比細柳,以田翊顯下敎,公然自當,欲掩聞囂,萬古臺臣,右顧大臣而曰,非所知,左顧重宰而曰,非所知,世豈有此?君臣之分大墜,手脚忙亂極矣,事當遠竄,而今當歲首,景像不佳,一弘烈其亦世怪,況有其已十分參酌?獻納權穎,特施不敍之典。上曰,近者講冊,其或做錯,不是異事,時刻詣閤,亦不過不察,今日儒臣,從重推考,旣已處分,何敢過自撕捱?下番闕直二儒臣,一竝牌招察任。暮年講規,與前有異,違例亦不是異事,方當歲初,且値今日,下吏分揀勿治事,亦爲分付。上曰,請由承旨及左承旨尹東昇,竝許遞,其代前承旨李性源·李在協除授,待朝牌招察任,房順房。藥房入診時,藥房提調更爲入侍。榻敎領議政金致仁進前問候,上曰,今年則腰痛,甚矣。久立則似若蹲坐矣。中宮殿氣候,何如?上曰,水刺不進憫憫。經筵及臺臣先退,上曰,憲臣當有避嫌,而伈伈而退何也?致仁曰,臣亦微示其意,而聽瑩而然矣。上曰,金熤·金履禧連日違牌,近日吏判亦違牌,使予不卽就寢,皆非矣。致仁曰,方今冢宰之任,舍此何求?此人年少精明,且曾無所遭,實爲可堪,使之嚴飭行公而不可舍也。鳳漢曰,此人生長便逸,少有勞動,輒生病,然不至大段,間或給由,使之調治而不可遞矣。上曰,然矣。儒臣先退。上曰,領事不出而儒臣先退,非矣。致仁曰,恐有處分而然矣。上曰,申晦亦見彈乎?致仁曰,年前雖有所遭,而未若今之所遭矣。鳳漢曰,方今改正二字,實爲固弊矣。上曰,鄭宲雖許休致,思之可惜,予欲遂其晚節矣。鳳漢曰,此人,身與名俱完而退,可尙矣。致仁曰,此人必感泣聖敎,而同朝之誼,實爲悵然矣。命各司久任郞廳入侍。賤臣顯珌,承命出引司僕僉正李聖模,判官金相直,軍資監直長金致誠,廣興副奉事朴基正,兵曹正郞李漢一·李亨元,宣惠廳郞廳李憲鎭·李章祜,漢城庶尹李廷恢,掌樂主簿趙鎭容,戶曹正郞沈公猷,佐郞趙載述,成均學正任玉以次進伏,各擧職姓名及所掌該司時存數爻,皆以無所懷,次次退出。任玉,對以明經科,命誦九經章而退,上曰,明日此堂,當專經文臣殿講,時刻,待下敎只入正時,繖扇侍衛置之。試官金判府事,行副司直金時默,前都承旨鄭運維·李昌儒·金致恭·洪啓遠·朴起采爲之,同副承旨爲試所承旨,只試所承旨入侍,編輯廳郞廳置之。出傳敎諸臣以次退出。
庚寅正月十五日申時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之,記事官申光翰,記事官金夏材,醫官許礈進伏訖。鳳漢曰,俄間,聖體若何?上曰,一樣矣。進湯劑,上曰,注書出外,警民篇訓民歌搜入,可也。賤臣承命出外,還奏曰,玉堂·政院·春坊皆無云矣。上曰,此是左議政所奏,則左相,必知有處矣。更爲問之,臣翼之承命出外,未及復命,諸臣退出。
上在慶熙宮。停常參·經筵。
藥房都提調洪鳳漢,提調韓光會,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。今月過半,此心隨加,氣則一樣,殿講時入侍宜矣。
中宮殿·惠嬪宮,藥房口傳問安。答曰,知道。
柳善養啓曰,大司憲申晦未肅拜,執義洪秀輔在外,掌令任瑎呈辭,崔在外,持平呂善亨呈辭,李溎在外,今日以監察茶時之意,敢啓。傳曰,知道。
具㢞,以都摠府言啓曰,今日入直內三廳武兼禁軍及軍兵等,當爲中日習射,而親臨專經文臣殿講相値,不得爲之之意,敢啓。傳曰,知道。
傳曰,試官金致恭,代柳成模爲之。
以承傳色,口傳下敎曰,同副承旨下敎置之,牌招入直。
傳曰,內局先爲入侍。
備忘記,頃者下敎,近日開東前開門,此豈六典之意乎?此後,必也見開東開門。
以承傳色,口傳下敎曰,明日晝講爲之,而當早爲之,早令來待,座目先入之,待下敎只入正時。
備忘記,開政命下,今幾日若此,國有近八其君,而政廳之門,何時開乎?事之寒心,若今予氣,政官更爲牌招,今日則必也開政。
以承傳色,口傳下敎曰,政官傳旨若捧入,則承旨當下敎,若有牌去來呼望,則牌則限開政懸于政院。
柳善養,以吏批言啓曰,新除授咸鏡道都事金蓍耉呈狀內,矣身今月望間,重患毒感,寒熱交作,將至一旬,有加無減,萬無差復往赴之望云,身病旣如是危重,則不可强令赴任,依例改差,何如?傳曰,允。
有政。吏批,判書朴相德進,參判李潭未肅拜,參議未差。
吏批啓曰,玉堂·春坊闕員,今當差出,而擬望之人乏少,相避外任竝擬,何如?傳曰,允。
以李恒祚爲獻納,金尙默爲校理,金觀柱爲副校理,李澤遂爲弼善,洪禛爲司書,尹養厚爲兼輔德,申晦爲右參贊,李得一爲司僕正,洪龍漢爲軍資正,李宬鎭爲掌樂僉正,李一曾爲奉常正,趙鎭容爲宗廟正,李禹圭爲掌樂主簿,金頤柱爲造紙別提,朴敬行爲興海郡守,吳鼎國爲泗川縣監,洪周萬爲江原都事,徐命臣爲校書提調,李溵爲觀象提調,李鼎勳爲蔚珍縣監,安昌君燝今加嘉德,鶴林君焴今加崇缺雲南君榗今加承缺西春君爗今加承缺以上帿箭四中加資事承傳,左參贊申晦,右參贊尹汲。
兵批,判書蔡濟恭病,參判尹得雨病,參議洪啓遠入直進,參知徐有良病,同副承旨柳善養進,奉朝賀單鄭宲,副護軍李昌儒·李碩儒·李鎭璧,副司直趙重祜·李聖圭·尹坊·尹東昇·魚錫定·金魯淳,副司果南柱老。
傳曰,內局入侍。
以承傳色,口傳下敎曰,金尙淳名字何字,李樸名字亦何字,而李樸入侍,在於丁亥年與否,知入。
庚寅正月十六日辰時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之·申光翰·金夏材,醫官李以楷·鄭允協·慶絢·吳道炯·鄭允說·丁志泰進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,上曰,醫官診候置之。諸臣退出。
庚寅正月十六日辰時,上御集慶堂。專經文臣親臨殿講入侍時,試官金陽澤·金時默·鄭運維·李昌儒·柳成模·洪啓遠·朴起采,同副承旨柳善養,記事官柳翼之,假注書崔顯珌,記事官申光翰·金夏材以次進伏訖,專經文臣李得臣·李秉鼎·洪樂任·趙英鎭·金重玉·李翼相·全佐天·金麟瑞·朴宗擧·康文祥·李範濟,各自願一書以次進講,而李得臣·李秉鼎·趙英鎭·金重玉·李範濟不通。上曰,暮年歲首殿講,其豈文具,況只爲一書乎?今番講不通者,卽席當更製述,其令待令。出傳敎時默曰,御覽講經冊,不卽修整以入,試所承旨推考,何如?上曰,依爲之。時默曰,御覽冊,當以詩傳付籤以入,而誤以書傳入之,承旨推考,何如?上曰,依爲之。上曰,同副承旨遞差事。榻敎右副承旨入侍事,宣傳官入侍事。榻敎右副承旨具㢞入侍,藥房提調持湯劑更爲入侍事。榻敎講畢後,不通五人,仍命詣廷而懸題,試官少退。申末,禮曹佐郞魏興祖,入殿庭收券,命試官入侍,賤臣顯珌,出引諸試官入侍,李秉鼎以三下入格,上曰,殿講通,南營訓導金麟瑞,兒馬一匹賜給,修撰李秉鼎,殿講雖不通,製述入格洗不通,弦弓一張賜給,此後其令第二卷應講,李得臣·李範濟·趙英鎭講不通,製述不參,事當依例,而歲初勸奬,只從重推考,更以一卷,此後殿講,金重玉本有經工,且臨講,卽是偶然越讀,經工之人,表文其何開弦?白文呈券亦眞實,特爲分揀,此亦非不工者之比,伊後亦令第二卷殿講。出傳敎試官先退,廣州居百歲老人來待之意,中官進達,上曰,使之卽爲扶護以入。別監等挾扶以入,立于前庭,上曰,此人役名及居住知入。賤臣出問于老人之姪子,則果是私奴,而住廣州北門外之意進達,上詣門內起立,俯視曰,奇哉,異哉?問生年月日,對曰,不知也。使別監等明燭考視,則有種種黑髮,而甚柔軟云矣。仍賜糆後,使之扶護出送,命宣傳官李運祥,出授敦化門標信,與老人偕往旅邸後,下鑰事,分付。上曰,頃年見李樸,今日見金海祥,數年之內,士夫常漢雖異,皆百歲老人,一則此堂房中見,一則元月旣望此堂庭中見,亦是異事,米斗令題給,特爲免賤,亦令該曹,今日內通政帖成給,以副予意。出傳敎仍命退,諸臣以次退出。
庚寅正月十六日申時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之·申光翰·金夏材,醫官李以楷進伏訖。鳳漢曰,俄間,聖體若何?上曰,一樣矣。鳳漢曰,連日殿座,水刺之節,亦何如?上曰,一樣矣。鳳漢曰,明日湯劑,依例進御乎?上曰,依。諸臣退出。
上在慶熙宮。停常參,只晝講。
藥房都提調洪鳳漢,提調韓光會,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。予則一樣,晝講時入侍宜矣。先呼寫而少睡,夢遊隆慶,追慕萬億,心何耐乎?
李性源啓曰,大司憲未差,執義洪秀輔在外,掌令任瑎呈辭,崔在外,持平呂善亨在外,李溎在外,今日以監察茶時之意,敢啓。答曰,知道。
中宮殿·惠嬪宮,藥房口傳問安。答曰,知道。
以承傳色,口傳下敎曰,御製一件作帖內入,一件書示內局,又令諸臣知之。
又下敎曰,三明日次對,進定於明日。
又下敎曰,編輯廳有抄出者,堂上持來,同爲入侍。
備忘記,春等看勢待令旗牌官李廷泰,片箭三分,依例直赴殿試。
傳曰,內局入侍。
具㢞,以兵曹言啓曰,不能擧職當該開陽門守門將,過明日後,令兵曹決棍事,命下矣。依傳敎當該開陽門守門將宋碩臣,決棍十度之意,敢啓。傳曰,知道。
具㢞,以備邊司言啓曰,編輯廳吏隷柴油等物,依下敎書入之意,敢啓。傳曰,知道。
柳善養,以奉常寺官員,以都提調言啓曰,東籍親耕所種九穀,當於先農大祭後,起墾付種之意,敢啓。傳曰,知道。
李性源啓曰,卽者說書趙英鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
說書趙英鎭疏曰,伏以臣母,素有貞疾,多年沈綿。臣豈有一日離捨供職之勢,而除旨纔降,飭敎繼下,嚴畏義分,黽勉出肅,仍卽持被,已多日矣。卽接家信,近以日候之不適,臣母宿病之外,又添感毒,痰眩膈滯,食飮全却,種種症形,比前尤劇,促臣歸視,臣自聞此報,私心煎迫,按住不得,玆敢短章,徑出禁門。伏乞聖明,亟遞臣職,仍治臣瀆撓之罪,以肅朝綱,以便救護,千萬幸甚。踏啓字
副司直金應淳疏曰,伏以臣爲省臣父,陳疏還鄕,纔有日矣。乃者文獻編輯之命,出自特簡,顧臣蒙謏,何以得此?揆分量能,宜不冒當,而第伏念此執役也。精力所及,義不敢辭,行且不俟乎駕,氷厓墜馬,忽作籧篨,以砭以焫,俱未收效,今則復起爲人,非時月所可期,編輯重任,不容虛曠,猥入文字,疾聲仰籲。伏乞聖明,俯垂矜憐,亟賜遞改,仍治臣逋慢之罪,以嚴朝綱,千萬幸甚。臣方貼身牀玆,而一段耿耿者,幸不至於全昧,敢此附陳焉。我東文獻,以訛傳訛,今不可徵,箕子以前,雖存而無論,或可也。由箕子而逮于箕準,爲四十二世,則其間事蹟,傳之宜詳,而不得傳者居多,自是厥後,沿革始終,其說不一,雖以一事言之,朝鮮二字,可見於中國史,則以有汕水,故曰朝鮮,載於東史,則地在東表,日先明,故曰朝鮮,國號之義,易知也。猶未詳如此,況其他可疑者乎?今欲是書之速成,則訂訛之際,無以盡其精,不則必淹至一年二年,方可以就緖,臣意則更加博選文學之臣,分屬數件事,期以幾朔,俾各散處,專意攷正。待其攷正旣畢,集諸臣而參互爛商,合成一書,則事速而功必倍,亦可以省得多少耗費也。臣伏覩聖敎中,有以路傍作舍爲慮,而臣下雖無狀,一時編輯,孰敢不盡誠而爲之,此則決知其無慮也。病裏神錯,言不知裁,惶恐惶恐。答曰,省疏具悉。業已諭,雖不若此,卿心已諒,俟卿差愈,其可將來,依下敎而遵焉,雖不然,在於近畿,此文意在,初名疆域,又命輿地,今曰,文獻,而備考二字,意亦在焉。我東文獻之踈略已知,其若廣求,何時了當?疑者闕之,古人所謂,雖或不備,依本文獻例,自可續編,此則待卿來當諭矣。卿須俟愈登途焉。
兵曹口傳政事,副司果徐浩修·趙㻐·黃榦·金鍾秀。
持平呂善亨疏曰,伏以歲籥載新,寶算彌隆,慶溢宗枋,歡均率普,仍念臣頃於待罪郞署之日,伏聞侍從入侍之敎,猥隨諸臣之後,密邇尺五之天,恭承恩諭,仰佩德音,繼以有栢府特除之命,乃降於前席纔退之餘,自惟踈賤之蹤,荐荷記識之渥,恩私所被,不暇他顧,章皇一出,少伸叩謝之忱,而顧此素劃之地,斷無仍冒之望,且臣區區情理,實有不可按住供職者,臣之八耋病母,居在鄕廬,牀褥委頓,藥餌爲命,臣又終鮮兄弟,獨自扶持,近因事故,久離病側,將護無人,常懷煼煎,卽接鄕信,則臣母宿病,日來越添,專人走報,促臣歸視,臣旣縻爵曠省,亦阻新年之覲,及聞病報,倍切焦煎之私,玆不得不投進短章,徑尋鄕路。伏乞聖慈,特垂俯諒,鐫遞臣所帶之職,俾便救護,以治臣擅行之罪,以肅朝綱,千萬幸甚。踏啓字
庚寅正月十七日辰時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之·申光翰·金夏材,醫官許礈·李以楷·鄭允協·慶絢·吳道炯·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部調均,滑體則不足矣。上命編輯廳堂郞入侍,堂上蔡濟恭,郞廳洪纘海,申景濬進伏,上命濟恭讀兵制,鳳漢曰,此編一成,可以利國用矣。濟恭曰,高麗崔光潤善治兵,人號爲光軍矣。上曰,然矣。鳳漢曰,我朝則洪啓禧,可以當此矣。上曰,白翎地,有中國鷹隼來到之言,此語誠然乎?景濬曰,世人相傳以爲然矣。上曰,追慕峴,入於編輯似好,而或慮彼人之知矣。鳳漢曰,決無此理,或有之,則以先陵追慕言之,亦何害焉。上命提調,持湯劑更爲入侍。出榻敎光會更進湯劑,編輯廳郞廳先退,諸臣以次退出。
庚寅正月十七日辰時,上御集慶堂。晝講入侍時,同知事李重祜,特進官鄭昌聖,參贊官李性源,侍講官鄭象仁,檢討官李秉鼎,假注書崔顯珌,記事官申光翰·金夏材以次進伏訖。上誦小學新授音,自孟子曰人之有道也,至子夏曰賢賢易色訖。象仁進講,象仁曰,以小學言之,立於禮成於樂,及禮樂不可斯須去身,無適而非禮樂,二者不可偏廢。上曰,有故則當去之。象仁曰,藏樂,前旣進達,況今年乎?秉鼎曰,春夏敎以禮樂,今當歲首,又令復講,今又復樂,則群情胥悅,可以與歲俱新矣。象仁曰,莊樂,乃是無於禮之禮矣。上曰,此言則然矣。秉鼎曰,旣知其無禮之禮,則何不復也?上曰,悅而不繹,末如之何矣。秉鼎曰,溫恭自虛,惟望虛以受之。上笑曰,人君納直,好矣。予則內已虛矣,更何益哉?重祜曰,一此不懈,卽成湯日新之意,惟望體念。上曰,好矣。昌聖曰,逸居無敎,卽敎以人倫,殿下每以躁競爲憂,昨又著之於課題,蓋躁競之習,專由於無所事而然也。士則以科爲主,決科之人有此躁競之習,殿下以科第之多爲憂,新立規典,可謂慮患之得其要矣。秉鼎曰,本來躁競之人,未科亦躁競,豈必登科之人,有此躁競也?特進官之言,可謂失言矣。性源曰,朝益暮習,小心翼翼,衛武之抑戒,成湯之銘盤,莫非小心翼翼矣,惟望加勉焉。上曰,好矣。藥房提調,持湯劑入侍事,編輯廳郞廳入侍事。榻敎諸臣以次退出。
庚寅正月十七日申時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之·申光翰·金夏材,醫官許礈進伏訖。鳳漢曰,俄間,聖體若何?上曰,一樣矣。進湯劑,鳳漢曰,明日湯劑,依例進御乎?上曰,依,諸臣退出。
庚寅正月十七日酉時,上御集慶堂。編輯堂郞鄭存謙,申景濬入侍時,同副承旨柳善養,假注書崔顯珌,記事官申光翰·金夏材以次進伏訖,存謙進讀所掌選擧條。存謙曰,方廣求檀君以下至三國必得文獻之可信者,採而錄之,而至若野史等所記,不經先賢之取信者,亦不錄也,而我東文獻不足,至于我朝彬彬矣。上曰,勝國三韓,信無可攷矣。目錄何以爲之耶?存謙曰,目錄則與洪奉朝賀相議爲之,而至以樂章言之,我國,與中國有異,其間亦不無存削之事,而如我朝龍飛御天之歌,則登之矣。上曰,軟巾襴衫之制,則錄之矣。存謙曰,此則美制,雖隣國,必來取法矣。上曰,凡例必謹嚴,可也。存謙曰,臣等亦恐有踈漏之失,常存謹畏之心矣。上曰,若有未備,則當有續編,此意已諭於金應淳批答矣。上曰,今覽江原道臣狀聞,原州同中樞沈師勛,年九十三,妻年亦九十一,可謂稀有,百歲者,至於九人之多,亦異事,元歲饌外加給帛肉,以示予效漢文春詔之意,令禮曹卽爲回諭。上曰,歲首勸農,何等重也,而況暮年,耕蠶竝勅者乎?初六日祗受,越二日修啓,其涉稽忽,全羅監司金致養,從重推考。以上出傳敎仍命退出,諸臣以次退出。
上在慶熙宮。停常參,只朝講。
藥房都提調洪鳳漢,提調韓光會,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。氣則一樣,建功誠苦矣。次對同爲入侍,可也。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日朝講爲之,兼行次對。
具㢞啓曰,今日次對,諫院無進參之員,除在外傳旨未下外,正言李長老,待開門牌招,以爲入直之地,何如?傳曰,允。
具㢞啓曰,大臣·備局堂上,依下敎來待矣。傳曰,同爲入侍。
柳善養,以弘文館言啓曰,新除授副修撰金觀柱,卽爲牌招察任,何如?傳曰,允。
柳善養,以侍講院言啓曰,本院說書趙英鎭,以親病,陳疏入啓,司書權禛在外,兼司書李秉鼎本職入直,玉堂兼說書未差,下番他無推移之員,不得已以上番,姑降入直之意,敢啓。傳曰,知道。
以承傳色,口傳下敎曰,先進建功,尙在喉間,其休焉。
又下敎曰,前判書李昌壽,內局提調除授。
藥房口傳啓曰,夕湯劑,待下敎入侍之意,旣已筵中稟定,而今伏承其休焉之敎,臣等不勝悶鬱,此時三貼,不可不進。伏乞暫許臣等持湯劑入侍,千萬伏望,惶恐敢啓。答曰,多服困矣。其止之。
藥房再啓曰,下敎之下,累次煩瀆,極爲惶恐,而此時三貼,不可不進。伏乞俯諒悶鬱之忱,亟降入侍之命,惶恐敢啓。答曰,已知如此而靜固矣。其止之。
吏批口傳政事,以李弘濟爲江東縣令。
庚寅正月十八日辰時,上御集慶堂。藥房入診入侍時,都提調洪鳳漢,提調韓光會,副提調李翼元,記事官柳翼之·申光翰·金夏材,醫官許礈·李以楷·鄭允協·慶絢·吳道炯·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部調均,滑體則不足矣。上曰,提調持湯劑更爲入侍。出榻敎光會更進湯劑,諸臣退出。
庚寅正月十八日辰時,上御集慶堂。朝講次對入侍時,領事金尙喆,知事元仁孫,特進官具善復·蔡濟恭,參贊官李在協,掌令任瑎,侍講官鄭象仁,檢討官李秉鼎,正言李長老,假注書崔顯珌,記事官申光翰·金夏材先爲入侍,領議政金致仁,左議政韓翼謩,綾恩君具允明,行副司直具善行,吏曹判書朴相德,行副司直李章吾·鄭存謙·李重祜,事變假注書金重燮以次進伏訖。上曰,大報壇齋殿懸板,禮判奉審後入侍事。榻敎上誦大學篇題及經一章,至傳十章篇題訖,象仁進講,命陳文義,象仁曰,知止而後有定止字,卽至善之極,極卽皇極之極,中庸之中,惟望體念。上曰,好矣。秉鼎曰,不曰始終,而曰終始,卽貞則復元之義。上曰,所奏好矣。尙喆曰,大學一部,殿下得力處,三綱,明德爲本,勿以聖德已極而加勉焉。上曰,所奏是矣。當服膺。仁孫曰,平天下之平,卽平章之平,王道平平之平,殿下四紀臨御,惟以一平字爲務,惟望益勉。上曰,當體念。濟恭曰,明德,乃大學之頭臚,人皆有之,而衆人自昏,聖人自明,自明二字,聖人戒人之意深矣。上曰,文義則好,雖老當加勉。在協曰,以大學工夫言之,安而後能靜,須於安靜二字體念。上曰,好矣。尙喆曰,老而好學,如秉燭,非講筵,則諸臣何以進咫尺之地?上曰,然矣。上曰,江原道百歲老人,至於九人之多,大德必得之言,未可知也。尙喆曰,雖無德而亦被涵濡之德矣。仁孫曰,堯民皆壽,此皆由陶鑄之聖德矣。上曰,是必有運氣矣。致仁進前,問聖體若何?上曰,一樣矣。中宮殿氣候,何如?上曰,此時氣何諭乎?上曰,文獻備考,朝鮮之號,受於皇朝,其可錄矣。如有踈漏,則當有續編矣。致仁曰,自可周詳編輯,不可以續編豫期也。致仁曰,行副司直洪趾海·閔弘烈,戶曹參判金漢耆,地望材猷,俱合與聞廟議,備局堂上差下,使之察任,何如?上曰,依爲之。致仁曰,此統制使李國賢,慶尙右兵使申大顯,全羅兵使閔趾烈春操,取稟狀啓,而此亦停操下敎未承受前所封也,一體置之,何如?上曰,依爲之。允明曰,濬川司年前貿得海西詳定小米一萬石,仍爲會錄於各其邑,每年取其耗條一千石,作錢輸來,以爲濬川築石時支用資矣。其中黃州所在二千四百石,竝入於昨年本邑逋欠蕩減之中,耗條所失,以穀則爲二百四十石,以錢則爲七百二十兩,在本廳,所關不細,海西某樣穀中,依本數區劃充補,然後可無苟艱之患,下詢大臣處之爲好,敢此仰達。領議政金致仁曰,重臣所奏,事勢似然,宜有某樣區劃之道矣。上曰,令備局,消商草記,稟處。任瑎曰,各邑刑杖之過濫,實爲民命之所關,前後勅敎,丁寧懇惻,實出於我聖上視民如傷之盛意,爲守令者,孰敢不欽仰奉承?而江東縣監具世德,莅任以來,專事威虐,毒杖所及,受傷甚多,吏民搔撓,怨聲載路,如此狂妄之人,不可置之於字牧之任,請江東縣監具世德罷職。上曰,依啓,瑎曰。請還寢東呂·址淳等還配之命,更令王府,嚴鞫得情。措辭見上上曰,勿煩。瑎曰,請還寢定配罪人金柱泰減等之命。措辭見上上曰,其勿復煩。瑎曰,近日時候不調,癘氣熾蔓,在在皆然,誠非細慮,朝家之設置活人署者,法意甚美,固當住接病人,以爲救活之道,而近來法綱解弛,病人之出去者,下吏輩任自操縱,不許來接,疲殘方痛之類,彷徨道路,死亡相續,事之可駭,莫此爲甚。請當署提調,從重推考,此後各別申飭,以爲安接救活之地?上曰,依啓。長老曰,臣才識譾劣,旣不能以言責自居,每於見職,曾無一言之效,冞增愧恧之忱,今當歲初,獲侍講筵法座,顒仰玉音琅琅,區區寸忱,實不勝其欣忭之至,第臣伏念大聖人喜怒之機,沈深凝濬,貴不顯於形氣之間矣。殿下以八耋之齡,憂勤過甚,觸事煩惱,每或事來觸心,不無過中之擧,臣以爲殿下涵養之德,或有所未盡底處而然耶?繼自今,殿下凡於事物酬應之際,辭敎發出之間,克加省察之工,必期於含弘廣大,寬穆淵凝,如止水之無波,玄縡之運物,則惟周文不大聲之德,罔俾專美,顧禹禹致中和之化,亶不外是。倘殿下,於此體念焉,則聖德益光,聖學益新,而斯實爲臣民之福也。此臣所以區區之望也,上曰,述編問答旣諭,予本一躁字,心常戒之者,而暮年特甚,此自古帝王之恒事,況予乎?今者歲初勉戒,爲予藥石,予涉嘉之,其宜猛省焉。長老曰,請還寢鍾城府爲奴罪人天大酌處之命,依律處斷。措辭見上上曰,勿煩。長老曰,新除授獻納李恒祚,時在京畿通津地,請斯速乘馹上來事,下諭。擧條上曰,依啓。上曰,編輯郞廳中削職人,竝給牒敍用,付籤者蕩滌,口傳付軍職,此已下敎,其何事同而勅異?其他人,一依此擧行。出傳敎致仁曰,昨年二重臣陞擢時,同薦二人,尙未區處矣。上曰,誰也?致仁曰,趙曮·李最中也。致仁又曰,工判邊致明,判尹南泰齊,俱以耆社之臣,供職實難,竝令許遞,其代二臣陞授,何如?上曰,工判判尹許遞,頃者皆入其望,前後領相已奏,何待其望?前望中行副司直趙曮,工判除授。行副提學李最中,判尹除授。上曰,此時守令,豈可曠焉?江東縣監代,令該曹,以已署經者口傳擇差,其令今日內辭朝。前守令已署經人,亦令今日內一體辭朝。出傳敎上曰,行副司直洪趾海·閔弘烈,吏曹參判金漢耆,備局堂上差下事。上曰,編輯堂上李潭,牌招察任事。出榻敎致仁曰,頃者故執義金昌翕家致祭,誠爲美典,此人淸秀高節,隱遯遐標,無愧前賢,若降易名之典,則扶植風敎,聳動人心,其在斯矣。上曰,故執義,眞個隱逸也,其地處何如,而終身山林,予常欽歎。有前例乎?致仁曰,花潭·土亭,皆是數學之士,而亦被節惠之典,此人則文章學業,猶愈矣。趙龜命常曰,三代後一人矣。上曰,然則此言公論矣。上問左相之意,何如?翼謩曰,臣等曾已相礭於外,實爲美典矣。上曰,嚴子陵,亦有是乎?致仁曰,子陵則未知其有無,而至若陶靖節·文仲子,則私諡矣。上曰,如此之事,後必有援例矣。尙喆曰,此後豈有援例乎?翼謩曰,若有如此之人,雖用援例,可也。上曰,予非靳持於此人,而凡事必謀始,姑俟之。備堂經筵,以次退出。禮判韓光會,奉審齋殿懸板回奏曰,花邊朽傷落下,而金字則完然矣。上曰,卿與寫字官洪相述,同爲模寫于典祀廳上懸後,舊本藏于木櫃中,而以芎蒲末藉之,勿令蠹破,置于樓上庫。命具㢞讀守令薦單子,仍命退,以次退出。
上在慶熙宮。停常參·經筵。
藥房都提調洪鳳漢,提調李昌壽,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。予則一樣,明日入侍宜矣。
中宮殿·惠嬪宮,藥房口傳問安。答曰,知道。
李性源啓曰,左參贊申晦,除授後過三日不爲出肅,依定式推考警責,仍卽牌招察任,何如?傳曰,允。
具㢞啓曰,大司憲未差,執義洪秀輔在外,掌令任瑎呈辭,崔在外,持平李溎在外,一員未差,今日以監察茶時之意,敢啓。傳曰,知道。
具㢞,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
上在慶熙宮。停常參,只晝夕講。
藥房都提調洪鳳漢,提調李昌壽,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。春牟稍長,東風解凍,予則一樣,晝講時同爲入侍。
中宮殿·惠嬪宮,藥房口傳問安。答曰,知道。
以承傳色,口傳下敎曰,傳香後馳詣南山,摘奸以來。
又下敎曰,進太學,持朝食堂到記,留待政院事,傳于左承旨。
具㢞啓曰,大司憲未差,執義洪秀輔在外,掌令任瑎呈辭,崔在外,持平李溎在外,一員未差,今日以監察茶時之意,敢啓。傳曰,知道。
傳于李性源曰,今日晝講爲之,待下敎只入正時,入侍單子,先爲入之。
李翼元啓曰,禮曹判書韓光會,齋殿揭板後,依下敎來待矣。
以承傳色,口傳下敎曰,編輯廳堂郞,其後有抄出者,持而來待。
又下敎曰,在京堂郞,使之盡爲入來。
又下敎曰,殿講學儒,依例一體應講事,分付。
傳于具㢞曰,騎馬三匹立之,宣傳官一員待令。
具㢞啓曰,編輯廳郞堂,依下敎來待矣。傳曰,入侍。
傳于具㢞曰,今日夕講爲之。
李性源,以侍講院言啓曰,本院新除授司書權禛,自鄕上來云,卽爲牌招察任,何如?傳曰,允。
李性源,以禮曹言啓曰,皇壇壇上及祭器祭物,每年孟春,戶曹堂上奉審事定式矣。今正月二十二日臣曹堂上奉審後,稟處,何如?傳曰,允。
備忘記,曾已諭三次臨門三次臨殿,然後一疋之政乃成,其雖誠淺,心誠欲濬,故能猶庚辰地平,今八堂八郞其能同心聚精,然後此事,可以了當。只一堂一郞,以修省記度日,則豈特三百六十日?雖三萬六千日,一般而已。予當八堂一日所抄召問,其慢者,豈云一堂?雖二三人,當令一件直宿,玆事先廣取,若髢髻束,可束者束,可拔者拔,然後庶可有鍊砂之效,八堂八郞修省記者甚鮮,於郞,只見洪纘海·洪龍漢等若干人,此豈近八其君飭勵之意哉?況若此,則與昔年輿地勝覽欲爲續成中止何異?可勝歎哉?其中慢蹇堂郞,令備局申飭,少知於予暮年其君成此書裕昆之意。
左副承旨李性遂疏曰,伏以臣母,年過八耋,素抱貞疾,臣之情理,豈有離捨供職之望,而向日除旨,特下於元朝動駕之際,義重陪護,不敢言私,雖爲黽勉趨承,而近日以來,寒暄不適,調攝失宜,本病之外,添得毒感,諸般症形,比前層加,臣以終鮮之身,獨自扶將,躬執藥餌,情私煎迫,供劇無路,玆以疾聲呼籲於仁覆之下。伏乞天地父母,憐臣至懇,亟許鐫改,以便救護,不勝幸甚。踏啓字
戶曹參判金漢耆疏曰,伏以臣兄葬日已卜,靷期不遠,在臣情理,固當隨往,以洩至情,而職名在身,不敢擅離,臣旣不得相面於屬纊之時,又未得永訣於掩坎之日,則私心悲迫,當復如何?格例所拘,不可以仰請由暇,玆不得不冒死哀籲於天地父母之前。伏乞聖慈,俯察臣懇迫之私,特遞臣所帶之職,俾得往來,以伸至情焉。且臣向來一出,非爲仍因之計,而籌堂新命,又下於此際,訏謨宥密之地,責任甚重,苟非通才博識諳鍊事務者,莫宜居之,如臣譾劣愚迷,尤何敢晏然承當也哉?更乞竝命鐫改,以安私分,千萬幸甚。答曰,見卿章憶昔年,予意若此,許解籌司,期日在近,此心何抑?卿須隨詣焉。
工曹參判李彦衡疏曰,伏以新除授本曹判書臣趙曮,與臣有友壻應避之嫌,揆以法例,臣當見遞,乞命攸司,劃卽刊改,以存公格,不勝幸甚。答曰,省疏具悉。在下當遞,本職許遞焉。
庚寅正月二十日辰時,上御集慶堂。藥房入診入侍時,都提調洪鳳漢,提調李昌壽,副提調李翼元,記事官柳翼之·申光翰·金夏材,醫官許礈·李以楷·鄭允協·慶絢·吳道炯·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部調均,滑體則不足矣。上曰,提調持湯劑更爲入侍。出榻敎昌壽更進湯劑,上曰,禮曹判書韓光會入侍。出榻敎光會進伏,上曰,奉審懸板,則果何如?光會曰,年未久而致傷,蓋由木性之不好矣。上曰,然矣。光會曰,粧板塗金,今朝懸之矣。上曰,舊件,藏于樓上庫,可也。上命承旨入侍。出榻敎李在協進伏,上命讀太學儒臣到記,諸臣退出。
庚寅正月二十日巳時,上御集慶堂。晝講入侍時,同知事金時默,特進官李應協,參贊官柳善養,侍講官鄭象仁,檢討官金觀柱,假注書崔顯珌,記事官申光翰·金夏材以次進伏訖。上誦前授音大學,自經一章,至傳三章訖,命象仁進講,觀柱讀大學衍義補序文,命文義,象仁曰,湯德至矣。無所事於盤銘,猶且盤銘自警,殿下聖德,非不至矣,惟加日新之工。上曰,所奏好矣。觀柱曰,克明德之克字,最有意味,惟望體念。上曰,所奏好矣,當留念。時默曰,周雖舊邦,其命惟新,惟望日新,以新邦命。上曰,是矣。應協曰,洛·閩工夫,惟一敬字,湯之聖敬日躋,文王之緝熙敬止,皆是敬字工夫,殿下四紀工夫,靡不用極,而血氣雖衰,志氣不衰,惟望敬字體念,則聖益聖矣。上曰,當體念。善養曰,經筵已盡,臣別無所奏矣。上曰,到記儒生,明日當爲親臨殿講,試官領相禮判韓光會,前都承旨鄭運維·趙·柳成模·李得臣·朴取源爲之,只禮房入侍,侍衛繖扇置之,時刻,待下敎只入正時。上曰,近者有纂輯廳朔試射,置之。上曰,承旨李性遂許遞,其代邊得讓除授,牌招察任,房順房。以上出傳敎經筵及諸臣,以次退出。
庚寅正月二十日巳時,上御集慶堂。藥房入診入侍時,都提調洪鳳漢,提調李昌壽,副提調李翼元,記事官柳翼之·申光翰·金夏材,醫官許礈進伏訖。鳳漢曰,俄間聖體若何?上曰,一樣矣。進湯劑,鳳漢曰,明日湯劑,依例進御矣。上曰,依,諸臣退出。
庚寅正月二十日申時,上御集慶堂。夕講入侍時,同知事金時默,特進官李應協,參贊官柳善養,侍講官鄭象仁,檢討官金觀柱,假注書崔顯珌,記事官申光翰·金夏材以次進伏訖。上誦新授音大學衍義,自曰若稽古至時雍訖。象仁讀衍義二大文,觀柱讀註,命文義。象仁曰,堯之平章,莫非明德之極工,惟望體念。上曰,好矣。觀柱曰,欽明文思,莫非堯之德,而欽字最宜喫緊處,惟望以欽字加勉。上曰,好矣,當留念。時默曰,大學衍義一部,自三綱領至于平天下,撮其大旨,則修身爲本。上曰,所奏是矣,當體念焉。應協曰,欽字,下番已盡,而堯之峻德,莫非一欽字工夫。上曰,然矣。善養曰,臣別無所奏矣。經筵先退,命編輯堂郞入侍,具允明·元仁孫·蔡濟恭·鄭存謙·李潭,郞廳徐浩修·洪龍漢·金鍾秀·趙㻐·李得一·黃榦·申景濬·洪纘海以次進伏,上曰,郞廳八人盡來,誠非偶然矣。各持所掌選抄草本,以次進讀。上曰,毋使汗熳,必從簡謹嚴爲之,可也。上曰,此與文獻備考有異,只錄我國,而三國則有杞不足之歎矣。各講所選略干而退,上曰,試官,領相代左相,朴取源代朴起采爲之。出傳敎仍命退,以次退出,夜已二鼓矣。
上在慶熙宮。停常參·經筵。
未時,日上有冠。
藥房都提調洪鳳漢,提調李昌壽,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。雖服建功湯,自予自下敎時入侍宜矣。
中宮殿·惠嬪宮,藥房口傳問安。答曰,知道。
柳善養啓曰,工曹判書趙曮,漢城府判尹李最中,除拜後過三日不爲出肅,依定式推考警責,仍卽牌招察任,何如?傳曰,允。
以承傳色,口傳下敎曰,太學生盡爲入來,延和門外食堂後使之來待,食堂時先稟擧行。
又下敎曰,歲首食堂,頃亦同食,資政殿月廊,自內欲見,食堂崇政殿東庭爲之,而爲時先稟,待下敎擧行。
又下敎曰,頃者同食,今日見食堂太學齋直及下人,令惠廳米一斗式,郞廳持入分給,此下敎勿出朝報。
邊得讓,以兵曹言啓曰,今正月二十一日武臣賓廳講書日次,而親臨儒生殿講相値,不得爲之之意,敢啓。傳曰,知道。
具㢞,以兵曹言啓曰,今正月二十一日寧邊居幼學高鴻逵稱名人,自興化門入來,差備門外擊錚,依例令攸司囚禁治罪,同門守門將洪鏶,依定式推考,何如?傳曰,允。
工曹判書趙曮疏曰,伏以臣空疏譾劣,百不猶人濫蒙洪造,歷敭淸要,榮耀旣極,涯分已溢,居常愧懼,若隕淵谷,乃於病伏江郊之日,忽伏奉傳旨下者,以臣擢授工曹判書,臣聞命驚惕,莫知置身之所。噫,六官之長,秩高而望隆,任大而責專,苟非宿德全才有關世道者,莫宜居之,自古遴選之難愼,蓋以此也。今反如臣蔑效於內外者,遽爾授之,其爲駭物情,固已多矣。不審聖朝,何取於臣而乃有是耶?伏惟我殿下,追念先臣,不棄遺孤,前後誤恩之及於臣兄弟者,如山如海,臣雖至愚,豈不感激殊私?彈竭心力,以圖萬一之補,而不幸奇疾嬰身,便成癃廢之人,凡有公會,欲起還仆者,十居七八,此誠同朝之所共知也。筋力奔走,已無其望,將不免爲孤恩負德之歸,每自循省,祗增悼憐,蓋臣病根,祟於水土,十數年來,轉益膠固,胸腹之間,有物成形,其大如盂,其堅如石,有時衝上,幾乎昏窒,中腕因以痞滯,水飮亦不順下,一日所啖,不至數匙,肥肉換脫,精神消耗,雜試湯焫,徒傷眞元,醫言江心水,可以導滯而消積,臣爲是軀命所關,就飮江上,而病源旣深,速效未易,若磨以歲月,則庶得以安意調治,少延危喘矣。意外新命,及於此際,病裏憂憫,已不勝言,而人器不稱,尤切愧恧,玆敢悉暴肝膈之懇,仰瀆崇嚴之聽。伏乞天地父母,俯賜諒察,亟收臣新授爵秩,以重官方,以安私分,千萬幸甚。答曰,省疏具悉。今者陞擢,實循公議,卿勿過辭,從速行公。
漢城府判尹李最中疏曰,伏以臣於歲首法講,忽蒙館職特除,挾冊登筵,乃在七年之後,仰瞻天顔溫粹,玉音洪亮,孜孜典學之工,五紀如一日,猗歟盛哉。以臣空疏蔑聞,無所裨補,不過備員而止,辜負聖恩,退切慙恧,不料京兆寵擢之命,遽下於千萬夢寐之外,驚感之極,莫省所處。噫,朝廷用人之道,或以德望,或以才器,或以文學,夷考其實,各當其任,然後方可免僨轅之歎,覆餗之患,臣本庸騃鄙下,於此三者,無一近似,眞是倥侗無用之物,八座之班,是何等地位,是何等隆顯,而何爲而遽加之臣哉?臣之前後踐歷,踰越涯分,已萬萬矣。人不稱器,每懷過福之懼,病且纏身,未堪供劇之勞,齒髮之凋落,精神之耗削,殆無餘地,雖欲竭駑鈍而服任使,其勢末由,區區至願,惟在於早謀引退,畢命於松楸丘壑之間者,未嘗不耿耿肚裏,祗是愛君一念,得於秉彝,至今徊徨於仁壽之域,未遽爲明時之訣,情亦苦矣。至若名塗進取之志,已久灰冷,高位速謗之戒,炳然如丹,而乃反節次推排,冥升而不止,有進而無退,回顧宿心,寧不靦顔,獜楦鵜梁,不知有譏,揚揚九棘之列,視若固有,則自壞廉防,爲辱淸朝,誠非細故也。況自孤露之餘?告榮無處,手奉恩誥,益增悲咽,一向泯伏,亦甚悚蹙,略入文字,仰瀆崇嚴。伏乞聖明,俯察微諒,亟收新授職秩,以重官方,俾安私分,不勝萬幸。答曰,省疏具悉。今者陞擢,實循公議,卿勿過辭,從速行公。
庚寅正月二十一日辰時,上御集慶堂。藥房入診入侍時,都提調洪鳳漢,提調李昌壽,副提調李翼元,記事官柳翼之,記注官趙亨謙,記事官金夏材,醫官許礈·李以楷·鄭允協·慶絢·吳道炯·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑,上曰,醫官診候置之,命提調持湯劑更爲入侍。出榻敎昌壽更進湯劑,諸臣退出。
庚寅正月二十一日辰時,上御集慶堂。太學到記儒生親臨殿講時,試官韓翼謩·韓光會·鄭運維·趙·柳成模·朴起采·李得臣,右承旨李性源,記事官柳翼之,假注書崔顯珌,記注官趙亨謙,記事官金夏材以次進伏訖。太學儒生生進六十人,幼學四十人,次次呼名,班首魚必溟先入,上問曰,年幾何?對曰,八十三。上曰,强健矣。上謂翼謩曰,卿勸八味元,欲進御矣。翼謩曰,八味元建功湯,交相進御,而勿爲作撤,則爲效甚多,凡事作徹則無益矣。上曰,八十服藥,有何益哉?藥房都提調洪鳳漢,提調李昌壽持湯劑入侍,上進御訖,藥房諸臣先退,上命試官少退,待下敎,試官及藥房同爲入侍,上進御湯劑訖,藥院先退。明燭後,命開陽門仍留。幼學韓弘世·朴聖鉉得純通,上曰,幼學韓弘世·朴聖鉉,竝直赴殿試。幼學李基崧·宋民載·白舜徽·沈埉,竝直赴會試。進士林蓍喆,幼學金鳳仁·安文玉·許楠·洪夏烈,各給二分。出傳敎試官及試所承旨先退,同副承旨柳善養入侍,上命韓弘世·朴聖鉉二人呼前庭,問年歲居住後,命翰林金夏材,使之進退,仍命退出,上曰,今番純通,皆於京畿,可奇。上曰,歲初六部之一京兆劇務,俱豈曠焉?工判·判尹批下,待開門牌招察任。出傳敎諸臣以次退出,夜已三鼓矣。
上在慶熙宮。停常參,只晝·夕講矣。
藥房都提調洪鳳漢,提調李昌壽,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。予則一樣,下敎時入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝·夕講爲之,使之卽爲入來後,直入正時。
邊得讓,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以承傳色,口傳下敎曰,一貼之進,厭矣。蔘橘茶煎入,其退出。
庚寅正月二十二日巳時,上御集慶堂。晝講入侍時,知事元仁孫,特進官李章吾,參贊官邊得讓,侍讀官李得臣,檢討官金觀柱,假注書崔顯珌,記注官趙亨謙,記事官金夏材,以次進伏訖。上誦前授音小學書題至題辭訖,得臣讀書題,觀柱讀題辭,得臣曰,天道之常,人性之綱,綱常二字,最有深意,人臣以修身爲本,人君兼導率之任,惟望體念。上曰,所奏好矣。觀柱曰,敎人必於幼時者,欲其無扞格之患,而非但蒙養而已,間或抛棄,則必有不勝之患矣。上曰,是矣。修齊治平之本,皆自灑掃應對中出來,而今則小學之道亡矣。仁孫曰,此云風化萬一之補者,朱夫子不在其位,故以書敎之,殿下在君師之位,躬行於此,則治平,乃次第事矣。上曰,所奏好矣。自古帝王不勝於此者,皆不爲也。于今四十餘年而無實效,誠愧矣。當體念。章吾曰,臣武臣,無所奏矣。上笑曰,雖武臣,豈不知灑掃應對乎?得讓曰,臣別無所奏矣。經筵先退,藥房入侍事,賤臣顯珌,傳命而退。
庚寅正月二十二日巳時,上御集慶堂。藥房入診入侍時,都提調洪鳳漢,提調李昌壽,副提調李翼元,記注官趙亨謙,記事官金夏材,醫官許礈·李以楷·鄭允協·慶絢·吳道炯·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。鳳漢曰,中宮殿氣候,何如?上曰,一樣矣。進湯劑,礈等以次診候,退伏曰,脈候左右三部調均,滑體則不足矣。鳳漢曰,臣自己卯以後,與國舅情義實深,今於大歸之日,職在保護,無由往見,而情則抑鬱矣。上曰,都提擧許副,左相爲都提調。出傳敎命提調持湯劑更爲入侍。出榻敎昌壽更進湯劑,諸臣退出。
庚寅正月二十二日未時,上御集慶堂。夕講入侍時,知事元仁孫,特進官李章吾,參贊官李在協,侍讀官李得臣,檢討官金觀柱,假注書崔顯珌,記注官鄭亨謙,記事官金夏材以次進伏,上誦小學立敎篇訖,得臣進講止學記曰,觀柱講自孟子曰至賢賢易色。得臣曰,道合則服從,不合則去,君臣必道合而後,可做至治。上曰,好矣。高宗恭默,夢得良弼,材不借於異代。燕惠無誠,故樂毅去齊。誠心求之,何患無才?觀柱曰,見善從之,聞義則服。非但弟子,自天子至庶人皆然,堯之舍己從人,舜之取人爲善,此乃聖學工夫,惟望加勉。上曰,然矣。不但堯·舜,禹拜昌言,好問則裕,自用則小,所奏當體念。仁孫曰,聖志尙存不懈,則無鮮克有終之患矣。上曰,當猛省焉。上曰,昨日儒生,以爲山九仞功虧一簣之文義未瑩,未得通牲,此義,何如?仁孫曰,雖至九仞,一簣不足,則前功盡棄,如所謂百尺竿頭,更進一步之義也。上曰,然則昨日左相之言是也。在協曰,小學敎人之方,在寬之一字,必優遊不迫,然後可矣。上曰,好矣。命得臣讀小學指南序,觀柱講下序,仁孫講篇下諸臣姓名職號。上曰,其中作故者,已三人矣。上謂仁孫曰,俄者都提調,言欲往見國舅之大歸,而身在藥院未果云,故許遞。卿亦欲往見乎?對曰,明日當往見矣。上謂觀柱曰,其家服人甚少,雖已省記,必於今日內往見,可也。觀柱曰,明欲下番矣。上敎如此,今當出去矣。上曰,內殿常在愁心中,米飮不進,誠可悶。仁孫曰,日月居多,則庶可寬抑矣。上曰,朝者令慶絢,持粟米飮往待于府夫人,而府夫人安然後,內殿亦安矣。上又曰,明日自內有照管事,故今日畢講立敎篇矣。經筵先退,賤臣傳命藥房入診而後,退出。
庚寅正月二十二日未時,上御集慶堂。藥房入診入侍時,都提調韓翼謩,提調李昌壽,副提調李翼元,記事官柳翼之,記注官趙亨謙,記事官金夏材,醫官許礈進伏訖。翼謩曰,夜間,聖體若何?中宮殿氣候,何如?上曰,一樣矣。進湯劑,翼謩曰,忠州牧使鄭景淳,臣以爲得人矣。今聞道臣狀罷云,仍任好矣。上曰,今聞左相所奏誠是,道臣狀聞勿施,忠州牧使鄭景淳仍任,其令當日還官,到官日子,令道臣狀聞。出傳敎諸臣退出。
上在慶熙宮。停常參·經筵。
藥房都提調韓翼謩,提調李昌壽,副提調李翼元啓曰,伏未審夜間,聖體若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。暮年今日,此心何抑?氣則一樣,下敎時入侍,此時爲內殿,予心亦悶矣。
中宮殿·惠嬪宮,藥房口傳問安。答曰,知道。
李翼元,以禮曹言啓曰,鰲興府院君發靷,定於今正月二十四日隨時,安葬,定於同月二十八日辰時云,發靷時及安葬時,中宮殿當有望哭之禮,儀註磨鍊,以入中宮殿之意,敢啓。
以承傳色,口傳下敎曰,禮曹儀註置之,此後則當自來知而爲之,此後儀註及時刻單子置之,中宮殿,朝廷若問安,則以口傳爲之。
備忘記,復政後次對,其皆爲之,今月內連有相値者,五日次對,今日爲之,晦日次對,七日爲之事,分付備局。
備忘記,噫,三朔瞬息,逢此日,追惟昨年仲冬以前,近八暮年,此心若何?分付畿營,申飭地方官,凡諸等事,着實擧行,祭奠多,必也精備事,分掌該郡,一體申飭。
李翼元,以弘文館言啓曰,校理金尙默,自鄕上來,卽爲牌招察任,何如?傳曰,允。
具㢞,以禮曹言啓曰,臣光會,與戶曹判書洪麟漢,進詣大報壇奉審,則壇上壇下方甎,庫庫破傷,饌卓巾一件,尊卓巾五件,竝渝色。洌泉門仰土剝落,籩五個,篚四個,尊羃十一個,竝破傷。黃帳幕東道里,庫庫破傷,黃帳五浮色渝,白布遮日一部,白布帳一部破傷。油遮日五浮,從享位油遮日一部,竝庫庫破傷。大束乼五艮衣,中束乼五艮衣,中束乼九艮衣,小束乼二艮衣,竝破傷。黃綿絲大束乼四艮衣色渝,黃帳幕道里木一個缺傷。饌卓牀十二坐,尊卓牀十二坐,隅板二立,竝渝色,典祀廳地衣一部破傷。工人所着紅紬衣三件,皂紬衣十二件,白紬衣一件,進賢冠一部,介幘冠一部,干五個,角鎚三個,照燭衣一個,竝破傷。改備改染仍修補等事,趁卽擧行之意,分付各該司,何如?傳曰,允。
具㢞啓曰,大臣·備局堂上,依下敎來待矣。傳曰,引見。
傳于柳善養曰,內局入侍。
備忘記,凡此時隨詣中官,大殿中官外,皆止於門外,例也。若今番者,當殿承傳色一體隨詣,則二承言色,皆分付畿營,此前所未聞者,一竝越俸一等,卽爲分付畿營,馬與供饋,皆令勿施。
備忘記,今日若此,中官此習勝言,不稟於予,渠等自爲之,若不申飭,將至於一使其氣,李允點·李秀采,豈付內府?竝施不敍之典,行首中官李維新,不能擧職,一體依此捧傳旨。
備忘記,爲近傳中官,此時其敢有辭,事之可駭,莫此爲甚,安國來·朴昌文,令內府刊名,其呈辭勿施事,政院,分付海西。
邊得讓,以兵曹言啓曰,今正月二十三日,平壤居童蒙全弘祚稱名人,自興化門入來,差備門外擊錚,依例令攸司囚禁治罪。當該守門將李濟豊,依定式推考,何如?傳曰,允。
邊得讓,以刑曹言啓曰,前監察高鳳允子登聞,萬萬可駭,其供辭勿施,關東竄配事,命下矣。依傳敎高鳳允子鴻逵,江原道橫城縣定配,發配之意,敢啓。傳曰,知道。
以承傳色,口傳下敎曰,西小門四更一點留門,事過後還閉事,分付騎曹。
又下敎曰,大中殿中官,則馬與支待爲之,其外則馬與支待皆置之事,卽爲分付。
又下敎曰,雖差早開門,須勿太早開之,非常時少早,而見人時開之,闕門亦一時開之。
庚寅正月二十三日辰時,上御集慶堂。藥房入診入侍時,都提調韓翼謩,提調李昌壽,副提調李翼元,記事官柳翼之,記注官趙亨謙,記事官金夏材,醫官方泰輿·許礈·李以楷·鄭允協·慶絢·金季良·吳道炯·鄭允說·柳光翼·徐命緯進伏訖。翼謩曰,夜間,聖體調攝,若何?寢睡·水刺之節,亦何如?上曰,一樣矣。進湯劑,泰輿等以次診候,退伏曰,脈候左右三部調均,滑體則不足矣。翼謩曰,丸劑若進御,則必有益於靜攝矣。上曰,松節茶亦止之,可知予苦矣。今此丸藥,亦似甚苦,進御誠難矣。翼謩曰,漸次進御,則豈有所妨乎?上曰,近來眼前黑花森森,似是眼昏之致矣。仍命藥房提調持湯劑更爲入侍。出榻敎昌壽更進湯劑,上曰,詣臺臺臣入侍。出榻敎掌令任瑎進伏啓曰,請還寢定配罪人金柱泰減等之命。措辭見上上曰,勿煩。又啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。諸臣以次退出。
庚寅正月二十三日申時,上御集慶堂。大臣·備局堂上引見入侍時,領議政金致仁,左議政韓翼謩,禮曹判書韓光會,行司直元仁孫,吏曹判書朴相德,戶曹判書洪麟漢,刑曹判書具善復,行副司直李章吾,兵曹判書蔡濟恭,淸川君金鍾正,行副司直鄭存謙,吏曹參判李潭,行副司直洪趾海,掌令任瑎,應敎鄭象仁,正言李長老,左副承旨邊得讓,假注書崔顯珌,事變假注書金重燮,記注官趙亨謙,記事官金夏材以次進伏訖。致仁曰,日氣稍緊,聖候若何?寢睡·水刺之節,何如?答曰,一樣矣。中宮殿氣候,當此時更若何?上曰,此時所見,須悶矣。致仁曰,下情不勝焦迫矣。進御之節,亦何如?上曰,內疚于心,尤難矣。翼謩曰,粟米飮其果進御乎?上曰,已進而不如六君子湯云矣。致仁曰,頃日濬川司堂上具允明,以本司穀物在黃州者二千四百餘石,入於逋欠蕩減中,請得其代之意陳達,有令備局,稟處之敎矣。追更聞之,則本司此穀,初非朝家所劃給也。卽以濬川餘財,私自買得於惠廳者,則到今區劃給代,實無義意。然本司事勢,亦不可不念,海西詳定米一千石,特爲劃給,其餘則本司錢財,見方有裕,貿辦充數,亦似不難,以此分付,何如?上曰,依爲之。致仁曰,頃日各衙門用牌,申飭之傳敎,聖意蓋慮其不當用牌而用牌之弊也。非謂諸法司禁牌,而法司果爲畏愼,十五日定限已過之後,亦不出應出之禁牌,以致白晝街路之上,屠殺買賣,狼藉無忌。其在觀聽,萬萬可駭,秋曹京兆十五日以後開座諸堂,一竝從重推考,依例出禁之意,嚴飭分付,何如?上曰,勿爲推考,依例出禁事,申飭,可也。致仁曰,行司直具善行,方帶將任,且兼金吾,而俱係劇務矣。判義禁之任,今姑許遞,何如?上曰,依爲之。致仁曰,備堂洪樂仁,還差已久,而前後備堂賓對,一不進參,事殊未安。新啓下備堂閔弘烈,今日次對,亦爲懸病。一體推考申飭,俾卽察任,何如?上曰,依爲之。致仁曰,通禮院兼假引儀,各有定數,而昨冬都政,兼引儀一窠,數外加出矣。不察之該堂推考,兼引儀玄啓寅望單,勿施,何如?上曰,依爲之。致仁曰,卽今編輯之役,郞廳尤緊,而朝夕往來,勞而不專,此後則每日兩郞省記入直之意,分付,何如?上曰,依爲之。洪麟漢曰,奉朝賀李燮元今朔祿俸,令本道輸送事,命下矣。宰臣致仕後,例以八品祿磨鍊,而日昨傳敎中,有三品祿之敎,故該道,難於擧行云,何以爲之乎?上曰,依前例爲之,可也。麟漢曰,今番則因特敎知悉本道,自可擧行,而從前祿俸,例以京倉頒給,初無外方擧行之事,來朔以後,則依前例,自大倉擧行,何如?上曰,依例爲之。李長老曰,請還寢鍾城府爲奴罪人天大酌處之命,依律處斷。上曰,勿煩。已上出擧條任瑎曰,臣一日再啓煩瀆,他無所懷。上曰,秋曹京兆,申飭出牌事。上曰,訓將具善行,兼帶判義禁許遞事。上曰,編輯廳郞廳,自今日八員入直事。上曰,備堂洪樂仁·閔弘烈,推考申飭行公事。已上榻敎上曰,頃年藏樂之時,士民許焉。昨年特資入耆社前判書邊致明,今月回婚事曾聞,今日其子在院,故召問日子,今月晦日云,問其生則癸酉也。夫妻同年,予心一倍,特欲給回婚之需,月前已給云,於當日依例過焉。過今月後,亦行小酌,以表予意。出傳敎致仁曰,近來國綱解弛,高鳳允爲監察,則同官羞與同列,不許供仕,鳳允不勝其憤,使其子擊錚,事之寒心,莫此爲甚,宜有竄配之典,以懲其後。上曰,近者國綱解弛,心常慨歎者,今聞前監察高鳳允子登聞,萬萬可駭,其供仕勿施,令該曹,關東竄配。出傳敎致仁曰,具善復,以爲當春凍旣解之時,欲奉審昨年所築圓峯形止而來,勿令下直,往審以來,何如?上曰,依爲之。上曰,編輯堂上進前。元仁孫·蔡濟恭·李潭進伏,仁孫曰,各目中田部選擧條,日日漸增,書手不能及書矣。上曰,勝國與三韓事,能無遺乎?濟恭曰,三韓無可徵,而勝國稍勝矣。我國以禮立國,故禮部最多,儀章服色,亦多追入者矣。上曰,皇壇事亦入乎?致仁曰,臣等不知爲嫌,將有辭於天下後世,而天下義之矣。上曰,予亦以爲然。致仁曰,淸人,亦知我東,偏受皇明眷恤之恩,以爲父母之邦矣。翼謩曰,苟有心腸者,孰不以爲義乎?上曰,禮考誰掌?李潭曰,臣掌之。上曰,如寶鑑,當別錄之。致仁曰,金漢耆許遞備堂,伏未知聖意之若何?而此人淸簡知大體,宥密之地,不可舍也。上曰,知大體三字,可謂着題矣。凡事專依國舅,今也則亡,欲代國舅用之。致仁曰,驪陽府院君,以國舅猶爲備堂,不可以此爲嫌。上曰,雖非此人,豈無備堂?姑置之。命進春官誌,賤臣承命持入,使李潭讀高麗時異斯夫伐鬱陵島事,上曰,此書誰作?致仁曰,李孟休所作。上曰,孟休有晩節,予今思之。致仁曰,臣稟質虛弱,眩氣尤甚,實難任事,聖恩優渥,義不敢辭,今雖黽勉趨命,而實無可强之勢,乞賜鐫遞,置之於樞府閑散之地,是所望也。上曰,過矣。何其急也?大臣·備堂先退。得讓進讀北伯漂海人問情開市等狀啓及海伯歲饌狀啓,仍退出。
庚寅正月二十三日申時,上御集慶堂。藥房入診入侍時,都提調韓翼謩,提調李昌壽,副提調李翼元,記事官柳翼之,記注官鄭亨謙,記事官金夏材,醫官方泰輿進伏訖。翼謩曰,俄間,聖體若何?上曰,一樣矣。進湯劑,翼謩曰,明日湯劑,依例進御矣。上曰,依。諸臣退出。
上在慶熙宮。停常參·經筵。
藥房都提調韓翼謩,提調李昌壽,副提調李翼元啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,中宮殿氣候,何如?臣等不任區區憂慮,敢來問安。竝此仰稟。答曰,知道。瞬息三朔,今逢此日,憶昔懷倍。予則一樣,而爲內殿心氣心悶矣。下敎時入侍。
驁興府院君發靷日,大殿·惠嬪宮·世孫宮,政院·玉堂口傳問安。答曰,知道。
中宮殿,政院·玉堂口傳問安。答曰,罔極。
大殿,朝廷二品以上·六曹堂上·奉朝賀口傳問安。答曰,知道。
中宮殿,朝廷二品以上·六曹堂上·奉朝賀口傳問安。答曰,罔極。
中宮殿,藥房口傳問安。答曰,罔極。
惠嬪宮,藥房口傳問安。答曰,知道。
以承傳色,口傳下敎曰,今則幾至開門之時,開陽門差早開門。
又下敎曰,今已解凍,國舅喪行,以船渡江乎?詳知以奏,船隻以堅固者,多數待令與否,知奏。
又下敎曰,御製作帖,一件入于予,一件入于世孫宮,一件送于國舅家,紬衣井間。
具㢞啓曰,大司憲未差,執義洪秀輔在外,掌令任瑎呈辭,崔在外,持平李溎在外,一員未差,今日以監察茶時之意,敢啓。傳曰,知道。
傳于李性源曰,內局入侍。
李性源,以侍講院言啓曰,本院新除授輔德黃㝡彦,自鄕上來云,卽爲牌招察任,何如?傳曰,允。
傳于柳善養曰,明日晝講爲之
邊得讓,以兵曹言啓曰,新除授森森坡萬戶金邦彦老父,今年七十一歲,且無兄弟,雲頭權管朴致範老母,今年七十五歲,法不當遠離赴任,俱爲呈狀乞遞,邊將之親年七十五歲以上·七十歲以上·無兄弟獨身者,許遞其任,已有定式,竝依例改差,何如?傳曰,允。
以承傳色,口傳下敎曰,更進難矣。蔘橘茶煎入,其退出。
庚寅正月二十四日午時,上御集慶堂。藥房入診入侍時,都提調韓翼謩,提調李昌壽,副提調李翼元,記事官柳翼之,記注官趙亨謙,記事官金夏材,醫官方泰輿·許礈·李以楷·鄭允協·金季良·鄭允說·柳光翼·徐命緯·吳道炯進伏訖。翼謩曰,夜間聖體,何如?寢睡·水刺之節,亦何如?上曰,一樣矣。進湯劑,泰輿等以次診候,退伏曰,脈候左右三部調均,滑體則不足矣。翼謩曰,昨日憶忠御製,臣亦奉玩,辭旨惻怛,長逝者亦當感泣矣。上曰,所係不輕,而今焉如此,誠爲痛惜矣。仍命提調持湯劑更爲入侍。出榻敎昌壽進湯劑,諸臣退出。
上在慶熙宮。停常參,只晝講。
藥房都提調韓翼謩,提調李昌壽,同副承旨具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。氣則一樣,晝講時入侍宜矣。
中宮殿·惠嬪宮,藥房口傳問安。答曰,知道。
備忘記,兵曹單子,其猶差早,況承傳色下敎乎?幾乎開門,先命開陽,則學於權潁,不當稟而稟,當該承旨遞差,諸門一體下鑰,此時開門而不進,承旨待漏之意,焉在?一竝遞差。
備忘記,前都承旨李惟秀,前左承旨尹東昇·金致恭·魚錫定·趙承旨除授,牌招察任,房順房。三院副提調例兼。
具㢞啓曰,大司憲未差,執義洪秀輔在外,掌令任瑎呈辭,崔,持平李溎在外,一員未差,今日以監察茶時之意,敢啓。傳曰,知道。
以承傳色,口傳下敎曰,李惟秀代,柳脩除授,牌招察任,房順房。三院副提調例兼。
金致恭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于趙曰,戶房承旨入侍。
以承傳色,口傳下敎曰,內入粟米飮置之,內局入侍。
又下敎曰,中日弓,非內下弓,則砲聲今始出,摠管誰也?知名以入。
金致恭,以禮曹言啓曰,大報壇祭,每年三月上旬日內擇日擧行事,曾已定式矣。吉日,來三月初六日爲吉云,而初雖以親祭磨鍊,多有攝行之例,今番則何以爲之乎?敢稟。答曰,歲初雖展拜奉審而風泉之心少伸,而幾年未能躬行,豈曰忠乎?今年亦令大臣攝行,而諸執事,依親祭例另擇,其日當祗迎矣。欲下敎而未果,拱北門懸板,令前左相金判府事,更爲書揭,舊板,自其處淨潔處付丙。
趙,以兵曹言啓曰,今正月二十五日,中部居私婢連伊,自興化門入來,差備門外擊錚,依例令攸司囚禁治罪,當該守門將牟光興,依定式推考,何如?傳曰,允。
執義洪秀輔疏曰,伏以歲籥告新,寶齡添籌,匝域臣民,益切無彊之祝。臣於昨夏,待罪館職,隨衆陳病,竊附憂愛之義,而忱誠未格,威怒遽震,嶺海斧鉞,自知難逭,聖度曲庇,洪造偏隆,畢竟薄譴,乃在鄕居至近之地,投畀之典,視如受暇,去國之行,無異還家,同朝爲之艶歎,闔門莫不頌戴,行吟日月,只是感君恩之句而已,曾未幾何,宥命旋霈,甄敍繼降。向來臺除之荐辱,實出抆拭之殊眷,霜雪雨露,罔非造化,雖幸不日鞶褫,粗安私分,而自惟負累之身,重齒朝籍,已是意望之外,復玷榮塗,尤豈夢寐所期?臣父子相對,攢祝聖渥,縮伏田廬,念絶當世,不自意亞憲新命,又下此際,馹召遠辱,促臣上來,數朔之間,寵旨聯翻,驚惶感泣,措躬無地,顧以禁近出入之蹤,當此歲首歡忭之日,犬馬之戀,自倍他時,其所情禮,尤豈不欲竭蹶登途,一謝恩命,少伸微忱?而臣有私義之終不可冒膺者,夫人臣事君,惟在於勿欺而無隱,苟使有果有所犯,固當卽地現告,恭俟處分,顧何待下吏而笞奴,然後方可爲實哉?此莫非言行無素,誠信未孚之致。至今追惟,惶恧轉深,其不可以歲月稍久,而抗顔彈冠於三司之列也,決矣。區區難進之義,參於倚衡,官職去就,非所可論,且臣竊有切急私悰,敢此哀籲焉。臣父所患久泄,兼以長時羈旅之苦,衰年行役之勞,轉輾彌留,已成痼祟,遇暑則上壅而爲痢,當寒則下虛而成溏,眞元內鑠,形神外脫,通計一歲,曾無旬日之寧,近緣將攝失宜,毒感添發,頑痰橫膈則達夜作咳而目不交睫,剌〈?〉遍體則終日厭進而口不知味,昏昏貼席,頃刻難支,而左右扶護,晝宵焦煎,雖非踪地之危蹙,而目下情理,實無離捨之勢,恩召之下,末由祗承,玆敢從縣道略控短章。伏乞聖慈,俯垂諒察,亟命鐫削臣職,兼治逋慢之罪,以靖私義,仍得以安意救護,俾伸至情,不勝萬幸。
庚寅正月二十五日辰時,上御集慶堂。藥房入診入侍時,都提調韓翼謩,提調李昌壽,右承旨魚錫定,記事官柳翼之,記注官趙亨謙,記事官金夏材,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯進伏訖。翼謩曰,夜間,聖體若何?寢睡·水刺之節,亦何如?上曰,一樣矣。進湯劑,泰輿等以次診候,退伏曰,脈候左右三部調均,滑體則不足矣。上命提調持湯劑更爲入侍。出榻敎昌壽更進湯劑,諸臣退出。
庚寅正月二十五日巳時,上御集慶堂。晝講入侍時,知事洪麟漢,特進官具允鈺,參贊官金致恭,侍讀官李得臣,檢討官李秉鼎,假注書崔顯珌,記注官趙亨謙,記事官金夏材以次進伏訖。上誦前授音大學篇題至傳三章訖,得臣進講經一章,秉鼎講傳三章。至前王不忘,上曰,每讀此章,輒切感愴,聖考至德,浹于海東,正副此章旨義。而予則臨御幾年,旣不明德,又不新民,予甚愧焉。命使文義,得臣曰,止而後定,未發之中。定而後靜,存養之工。安而後慮,省察之工。慮而後得,時中之工。此與中庸,相表裏,惟望省察,上曰,好矣。秉鼎曰,作新民,蔡傳以爲作新斯民槪聖王之新民,有非法令以驅之也。人君能新其德於上,則百姓自新於下,人君特因其自新而振德之而已,末章結之以無所不用其極,臣以用極二字,竊有望於聖明也。上曰,所奏是矣。然旣不明德,何望用極?麟漢曰,此章言詩者,多至於賢其賢,親其親,没世不忘,皆自明德中出來,惟望體念。允鈺曰,臣別無所奏矣。致恭曰,向者臣以明德而後新民,有所陳達矣。今曰,旣不能明德,又何以新民?今日若明德,則新民,如風行而草偃矣。上曰,其於漸漸銷鑠何?今日講大學,明日講小學,三百六十日,少不下百餘番矣。秉鼎曰,聖敎每以篇章之不多,慮或無實,臣意則不然,大學經一章爲樞紐,經一章,三綱領爲樞紐,雖只講此章,若以實心行之,則可謂暮年秉燭之工,而若以篇章不多,每日無實,則此特文具觀瞻而止耳,惟望加勉於實下工夫。上曰,儒臣此言,近於抑揚,而言則是矣。當留念焉。上曰,國依於民,民依於農,若問農夫,其牛最緊,大抵,歲時禁肉,則民不能食肉。若弛禁則濫屠太甚,其弛其張誠難,故歲末欲爲下敎而未果,頃聞前領相所奏,今聞新領相所奏,非特街上遍肉,太學典僕,十百號訴云,雖下敎,更以思之,皆非也。一日二十四屠,若不禁則庶可買食,而其欲謀利,濫爲私屠,其非也。懸榜之人,十五日除贖錢,庶不窘也。而禁亂廛而十百號訴,比貪利也,亦非也。然勿論牟利貪利,屠牛特甚,可知。噫,以成湯解三網之意,亦不思齊宣觳章意,其弊一至於此。噫,皇朝蔣冕老牛詩,豈不云乎?老牛用力已多年,飮破皮穿只愛眠,鋤禾以後春雨足,主人何事又加鞭?此詩亦感御筆。噫,彼農牛,爲人終身勤勞,而人則莫知其勞,及其屠宰,毛骨不遺,奚特齊王觳觳之牛?今於暮年爲民,歲肉弛張,而其牛偏被其害,大抵,御史廉問,宰殺農牛首縧,亦聞一古相,以禁肉,終身不食牛肉云。而昔則諸臣,饋酒不設肉,予之禁內班院歲屠,每春入直軍犒饋,昔年宰四牛,近年除之,亦此意也。聞其奏,靜思之,二十四屠,莫知幾倍加,是果仁術歟?予心惻然。於今春煦長而氷亦解,今春農事,勢將早矣。內局封進酪粥,自明日特爲停止,耆社亦一體停止,其牸牛竝雛,卽放事,分付。上曰,新除五承旨皆謝恩,而只同副承旨具㢞,政院請牌,事勢固然,許遞,其代前承旨具庠除授,牌招察任,房順房。上曰,耽羅貢果中,自十三運十六運未到,故下敎。今聞湖南道臣狀聞,只稱十五十六運,其涉訝之。令取讀下敎,十三運十四運,其果遺漏,其涉可駭。當該書中官,越俸二等。上曰,今則事勢雖然,凡於除旨若此,事體寒心,洪秀輔施以不敍之典,其章下送。以上出傳敎
庚寅正月二十五日申時,上御集慶堂。藥房入診入侍時,都提調韓翼謩,提調李昌壽,副提調柳脩,記事官柳翼之,記注官趙亨謙,記事官金夏材,醫官方泰輿進伏訖。翼謩曰,俄間,聖體若何?上曰,一樣矣。進湯劑,翼謩曰,明日湯劑,依例進御矣。上曰,依。諸臣退出。
上在慶熙宮。停常常,只晝講。
未時日暈,暈上有冠。申時酉時,日暈兩珥。
藥房都提調韓翼謩,副提調柳脩啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。氣則一樣,晝講同爲入侍。
中宮殿·惠嬪宮,藥房口傳問安。答曰,知道。
傳于李性遂曰,今日晝講爲之。
邊得讓啓曰,大司憲未差,執義未差,任瑎式暇,崔,持平李溎在外,一員未差,今日以監察茶時之意,敢啓。傳曰,知道。
傳于具㢞曰,承旨入侍。
以承傳色,口傳下敎曰,莫重更點誤下,當該更點軍,令騎曹郞廳決棍,拘留開陽門,待開門逐送門外。
備忘記,隆冬盛暑莫知,以經一章立敎篇法講,而三百年豈有?此亦暮年用心,近者法講,豈有時刻單子?其若時刻午正初刻,三百年古規,午正三刻,近八初見,晚到待漏院,故晝講時刻亦晩乎?若此有同爲入侍之命,建功其將午後進乎?其涉駭也。當該承旨遞差,卽爲詣閤,只入正時。
魚錫定,以都摠府言啓曰,都摠管鶴林君焴,以社稷祭亞獻官肄儀事,議政府晝仕出去之意,敢啓。傳曰,知道。
具㢞,以弘文館言啓曰,本館下番,他無推移之員,不得已以上番,姑降入直之意,敢啓。傳曰,知道。
邊得讓,以兵曹言啓曰,依傳敎,別監朱仁範決棍十度,當直政院劉錫亮·劉匡鎭·金載鉉·石世琓,使令千聖仁·崔福仁等,各從重決棍十五度之意,敢啓。傳曰,知道。
邊得讓,以訓鍊都監言啓曰,依傳敎,政院使令朴明采,沙場決棍二十度後,出付秋曹之意,敢啓。傳曰,知道。
邊得讓,以刑曹言啓曰,更以思之,充軍之律,非渠所施,南海縣終身爲奴事,命下矣。依傳敎,南海縣充軍罪人朴明采,終身爲奴事,更爲發關,分付道臣之意,敢啓。傳曰,知道。
修撰李秉鼎疏曰,伏以寶算彌高,聖學愈勤,春寒未解,法講連開,以臣陋劣,備員經幄,莫效絲毫之補,徒切欣抃之忱,臣於直中,得接家信,臣父寒痰,夜來倍添,今朝起居之列,未克進參。蓋自月初,患感匪輕,浹旬彌留,而適當保護之任,不敢言私,自力供職,以致風寒外襲,榮衛內損,症形沈重,非比曩時。醫藥調治,一時爲急,而臣旣掩直,扶護無人,區區情理,有不能頃刻按住,玆敢冒控煎迫之狀,仍犯擅離之科。伏乞聖慈,曲垂鑑諒,亟賜鐫遞臣本兼兩任,俾便救護,仍命重勘臣罪,以昭法紀,不勝幸甚。答曰,省疏具悉。爾其勿辭護焉。
吏曹參判李潭疏曰,伏以臣猥以不才,濫承編輯之命,再登前席,頻荷顧問,有懷可以畢陳,執役又非可辭,在臣賤分,安敢言私?而卽者鄕伻,以臣母病至,蓋臣母年迫七耋,虛勞宿痰,積有源委,身不離牀褥,口不絶藥餌,今將三十年有餘矣。每當換節之際,輒致如期而發,自在盛壯而已然,況今衰老之境乎?向臣別來之時,已有形現之症,而猶不至於苦重,不意旬日之間,忽聞添劇之報,臣本終鮮,他無兄弟,遙想病裏,屈指懸望,惟在臣之卽日歸見,而臣身不得自由,醫藥無以及時,徊徨抑塞,五內焦灼。玆敢仰恃仁孝之治,疾聲呼籲,仍尋鄕路,情私所迫,雖不顧他,臣受任未久,遽犯擅行,孤負特簡之聖意,徒貽工課之間斷,公私無補,去留兩妨,臣心兢蹙,已不勝言。至於本職之累試蔑效,宜卽避嫌之義,有不容不暴於黈纊之下,而神思慌亂,未暇煩陳,惟願聖明,俯垂鑑諒,亟將臣所帶本兼諸任,盡行鐫免,許令安意往護,仍治臣任情徑歸之罪,以警具僚,千萬幸甚。答曰,省疏具悉。卿其勿辭往護焉。
李性遂啓曰,卽者修撰李秉鼎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色,口傳下敎曰,前排待令,開陽門守門將記過待令。
具㢞,以刑曹言啓曰,今秋判,其犯大釀捕捉者,坐於本曹大門,聚衆民勿爲徵贖,決杖一百·囚十日而放事,命下矣。依傳敎,犯釀罪人田夏芳·車鐵水,各決棍一百,竝嚴囚十日之意,敢啓。傳曰,知道。
備忘記,次對有命,李最中爲柏府長,李徽之許遞,鄭昌聖爲薇垣長,待開門牌招察任,待朝政官開政。
同副承旨李昌儒疏曰,伏以歲籥載新,寶算彌隆,慶溢宗祊,歡均動植,臣於三年逖違之餘,忽膺參試之命,幸遂昵近之願,聖敎至及於愴感,私心冞切於摧咽,匪意銀臺除旨,又辱此際,驚惶震惕,益不知所以自措也。顧臣舋殃至深,永失怙恃,祥禫已闋,徒增悲廓,孑然孤露,靡所依仰,一息未泯之前,區區自效,惟在於移孝爲忠也。況以窮蟄之蹤,猥荷記識之恩。揆以義分,尤當竭蹶。而酷罰以來,隆殘忒甚,形殼雖存,神精都銷,尋常應接,猶爲不逮,夙夜驅策,實無其望。且臣與都承旨臣柳脩,有婚家避嫌,法在應遞,理難竝授,玆於召牌之下,略控當遞之義,乞令該曹,照例鐫改,公私不勝幸甚。
庚寅正月二十六日辰時,上御集慶堂。藥房入診入侍時,都提調韓翼謩,副提調柳脩,記事官柳翼之,記注官趙亨謙,記事官金夏材,醫官許礈·李以楷·鄭允協·金季良·吳道炯·柳光翼進伏訖。翼謩曰,夜間,聖體若何?寢睡·水刺之節,亦何如?上曰,一樣矣。進湯劑,礈等以次診候,退伏曰,脈候左右三部調均,滑體則不足矣。上曰,提調持湯劑入侍。出榻敎翼謩更進湯劑,上曰,提調不來乎?翼謩曰,病不進矣。上曰,提調李昌壽許遞,其代戶判洪麟漢除授。出傳敎命提調持湯劑更爲入侍。出榻敎翼謩更進湯劑,諸臣退出。
庚寅正月二十六日巳時,上御集慶堂。晝講入侍時,知事元仁孫,特進官沈墢,參贊官趙,侍講官鄭象仁,侍讀官李得臣,假注書崔顯珌,記注官趙亨謙,記事官金夏材以次進伏,藥房都提調韓翼謩,提調洪麟漢,左承旨尹東昇同爲入侍,趙奏曰,俄者下敎,以鄭昌聖爲承旨,而此人乃嘉善,故副提調柳脩退出,其代左承旨入侍矣。上曰,然乎?命都承旨入侍,賤臣顯珌,承命引都承旨入侍。上曰,莫重講筵,參贊官有酒臭,施以不敍之典。上曰,訓將入侍事。上曰,宣傳官二員入侍事。以上榻敎上誦前授音小學立敎篇訖,象仁講題辭,得臣講立敎篇,命使文義。象仁曰,元亨利貞,乾道之不息,純亦不已,聖學之不息,大哉乾元之化,惟望體念。上曰,所奏好矣。得臣曰,殿下導率之化,不待庠序學校,惟望躬行,以爲民先。上曰,好矣。仁孫曰,復其初則皆爲堯·舜,明明德則復初之本,益加體念。上曰,幾巡講讀,猶未踐行矣。墢曰,臣別無所奏矣。東昇曰,講官已陳,臣無所奏,而爲敎之法,不以漸摩,而卒然爲之,則必有扞格之患,必匡直輔翼,優遊不迫,則民日遷善而不自知矣。近來殿下,於施爲之間,恐有急遽之擧,惟望反隅留念。上曰,躁字,予常戒之,而今則躁亦無之,萬念俱灰矣。上曰,予欲諭之而未果,昨者請標,專由於怯權穎而然也。如此而君令可行乎?古者鍾樓乞人,以承旨爲苦云,而如今則誰謂苦乎?待漏之意無矣。然其後差遲而明遞差則似過矣。上曰,國綱解弛,莫若近日,今夜事極矣。今講八刑,此亂民也。關係則非細,初則將嚴處,更以思之,此非他,因一酒字,若此重法繩之,豈暮年所爲?此闕中使酒者,不可尋常處之,令訓將初欲回眎,十分參酌,當該使令,令沙場決棍三十度,南海縣充軍,政院待令,何等重也?而近者名雖待令,不爲故有此五呼之境,政院待令別監成仁範,令兵曹決棍十度汰名,司謁請謁則此等駭擧,宜卽以啓,而視若尋常,事之寒心,莫此爲甚。當該承旨金致恭,特施不敍之典。當直政院書吏與使令,亦令兵曹從重決棍。以此觀之,不擇而以無賴人充之可知,不飭諸承旨,從重推考,此使令充立注書汰去,雖此外,以筵臣所奏觀之,咫尺政院,罔測可知。承旨照管無根着人,一竝沙汰。以有根着者,今日內擇定,以示淸禁中之意。出傳敎上曰,古者政院之法甚嚴,請出承傳,過三聲不應,則請推中官,中官鼾睡則亦請推,今日咫尺之地,酒臭觸鼻,入侍諸臣,必無不知之理,不待予言而請推,可也。古者則中官,以近侍之故,朝臣亦敬待之。今則政院使令,敢辱別監,何處使喚,渠何敢凌辱乎?此皆酒也。承旨若是沈醉,渠必得餘瀝而飮之,所謂上濁下不正也。趙曮曾請嚴禁矣,今乃不能禁其弟乎?翼謩曰,臣之告君,當盡其道,豈以我飮而不諫乎?上曰,是則忠矣。上曰,沈醉而能尋常,可謂巨量矣。翼謩曰,雖飮而不及亂矣。上曰,此則難矣。翼謩曰,飮而能知節約則無害矣。上曰,不飮第一,醉則不知約矣。命宣傳官李運祥·金處升,分遣城外城內,摘奸多釀以來事下敎。上曰,飮者誠愧矣。翼謩曰,誠然。上曰,貢果其雖沈水,無事來到,領來人亦無弊而來,此心雖喜,昨見耽羅設賑狀聞,玉食奚甘?且累百石沈水以極,其將用乎?欲問昨日陪持領來人,亦令延和門待令,貢果今日若到,再次往來,其涉可矜,依頃日例,當臨門賜米,分付惠廳備待。上曰,承旨有闕,代前承旨李性遂·李昌儒·洪良漢除授,牌招察任,房順房。上曰,歲首封箋,何等重也?而更封以來,則其宜營近守令察訪中定差員上送,而以古群山僉使塡差,其涉不審,當該道臣推考。出傳敎上曰,因此有飭敎之事,京兆尹率五部有識部民,待令於延和門。出傳敎上曰,判尹誰也?東昇曰,李最中也。上曰,此人必善爲之矣。上曰,事件異,故處分者已下敎,而頃者帳殿,已知殊常,今日法講,莫重咫尺,酒臭觸鼻,此則已處分入侍儒臣,其臭予亦知之,則法講何等重也?而中官鼻臭,其亦請推,況參贊官乎?坐次相連,當請推而不爲,入侍侍講官與檢討官,從重推考。其夜入侍承旨,若是沈醉,使令之得飮使酒,理勢固然,以此觀之,近密之臣若此,酒之恣行可知,酒誥之意,焉在?可謂寒心,其勿以此問釀酒使酒人,令諸法司,隨現勿爲徵贖,決棍一百事,分付。出傳敎翼謩曰,糜穀之害,多釀者,近至百餘石,此則宜禁矣。上曰,然。上延和門殿坐時,時服入侍事。榻敎諸臣以次退出。
庚寅正月二十六日申時,上詣延和門殿坐入侍時,行都承旨柳脩,左承旨尹東昇,右承旨李性遂,左副承旨魚錫定,同副承旨具㢞,記事官柳翼之,假注書崔顯珌,記注官趙亨謙,記事官金夏材以次分左右侍立訖。命前排待令,拿入開陽門守門將崔壽彭,下敎曰,禁令雖弛,祭酒不封,犒饋不用,而汝爲門將,莫知禁政院狼藉,汝豈不知其出入乎?對曰,非不知之,而果無持酒往來及使酒者矣。嚴敎之下,更何仰達?上曰,安在?對曰,在豊德縣。上曰,過幾朔爲邊將?兵判蔡濟恭曰,履歷則可爲邊將。上曰,以三令五申之規,欲使洞知,此後則各門中有入酒者,酒則贖公,持酒人,移兵曹草記,可也。問年幾何?對曰,三十。問善射乎?對曰,六兩五十步易射,而何敢曰能乎?上曰,然矣。使之退出帽帶而入,摘奸宣傳官二人還入,奏以城外城內各得四甕釀。上曰,甕之大小,何如?對曰,皆容十二十三斗矣。上曰,何如漢耶?對曰,城內則田夏芳,城外則金鐵金。命退,前排守門將崔壽彭入侍,上曰,此人容貌,何如?兵判濟恭曰,好矣。使引兩弓,容易引彎,又添一弓,又能引彎。上曰,登科,幾年?對曰,七年。上曰,守門將崔壽彭,登科七年陞六,以守門將,陞守門將,已涉可矜,聞其聲觀其擧措,可謂豊德健兒,旣見其人,寧無奬拔?令該曹,善地僉使除授,以示予暮年奬一聳百之意。命秋判,釀酒現捉人,決棍一百,囚十日後放送。而酒則遍賜祭以無酒者,宣傳官退出。判尹李最中入侍,招五部民人等,各擧姓名及役名。上曰,汝輩年老,卽今酒賣,比於乙亥年前,何如?對曰,愈加矣。其弊不少,或有女人行路而見辱多矣。上曰,人多飮之故然乎?對曰,爲生理而然矣。上曰,此言然矣。酒家比於草廛,何如?對曰,加於草廛矣。上曰,此言過矣。上曰,酒家必懸燈,何也?對曰,有燈然後,人知酒家矣。命宣傳官二人,騎馬出往城內外洞,禁懸燈事下敎部民等使之退出。上曰,其使令充立注書誰耶?東昇曰,此乃代立者,故果無定立之事云矣。上曰,然則勿施。上曰,凡事禁濫,可也,今問部老,酒弊甚於乙亥云,豈其然乎?予雖不信,亦非令諸法司設禁,以貽民弊者,其可有止息者,若藥鋪,近年五彩玲瓏,其牌狼藉,一番申飭之後,衆牌自銷,若此庶可飭濫。今後則動駕懸燈燈夕外,家前懸燈,勿論晝夜,一切嚴禁,不遵者,令當部其令決杖。上曰,左承旨洪良漢,同副承旨李昌儒許遞,前承旨具㢞·邊得讓除授,牌招察任,房順房。上曰,禁雖弛,其猶餕餘不封,歲首入直軍兵犒饋,內試射,亦不用酒,其意深也,凡事若弛禁則蕩然,雖有飮者,意謂其豈特甚云矣,今番許踏橋時,恐或酒亂,無之,予心弛矣。頃者輿前聞其臭,尋常訝之,無乃一時,今日莫重法講,一間之間,酒臭觸鼻,因此乃覺,蕩然可知,而其若下令,民之受弊大,故特命宣傳官二人,門內門外抽栍摘奸,皆得四甕之大釀,若今不飭,尾閭勝言?令秋判,其犯多釀捕捉者,坐於本曹大門,聚衆民,勿爲徵贖,決杖一百,囚十日,而於其酒贖屬公,令該部,城內城外當祭而無酒者,遍給後草記。雖飭於守門將,此後闕門內入酒壺與甕者,令兵曹嚴飭,若有執捉,其酒贖屬公,持來者,卽付秋曹,決杖六十以放,以官爲名犯者,草記限五年禁錮,中官亦然,令內部,五年放逐本鄕。上曰,近者紀綱雖解弛,政院使令之高聲呼別監,語及辱說,三百年所無者。初意此乃禁中不嚴,雖不準律,今先回視而重棍,旣覺使酒,故雖參酌,更以思之,充軍之律,非渠所施,南海縣終身爲奴。身爲掖隷,高聲呼之,語及辱說,則雖莫重者,何敢捧也?或言於私謁,或言於承傳色,不捧,可也,而俛首捧來,其辱差備門大矣。朱仁範亦不可棍汰而止,此後闕內各處入屬嚴禁,亦不敢復踐闕門事嚴飭。此三百年所無之事,則宜告承傳色以奏,可也,而不此之爲,若不入番請謁,循例爲之,見侮該房,伈伈縮伏於司謁房,不職可駭,事當嚴處,而徐興進,有其本者,卽昔年泰秋門差備待令者,故雖十分參酌,亦不可無飭,分付掖庭署越三等。傳敎上曰,畿伯,其令帳殿入侍。京畿監司金華鎭進伏。上問國舅喪行,臨津江伐氷時,多用民力耶?對曰,江邊民人等,習於伐氷,故略用其力,而遠地民力則不用矣。上曰,遠江船姑留,事過後卽爲還送,可也。判尹·畿伯退出。上曰,大釀人決杖事,下敎已久,而尙無草記,事之寒心,莫此爲甚,該堂從重推考。出傳敎命招濟州官吏二人,下問曰,羅尼浦破船拯米形止,汝必詳知,其數爻,何如?對曰,石子破傷,爲沙所混,雖拯出而所食不多矣。上曰,其中有私穀云,然乎?對曰,商賈輩貿販二百餘石,同載一船,雖非賑穀,入去則本土人當食。上曰,然矣,賑恤幾何?對曰,十一月所賑穀,近千石矣。上曰,雖計口給賑之,不至如此之多。對曰,其中尤甚者賑之,而十二月則幾二千石矣。上曰,此言未可知矣。上曰,十三運至十六運更來云,汝見之乎?對曰,臣乘此船而來矣,臣則直來,貢果則遞傳,故差遲矣。破船處,與濟州相距幾何?對曰,五十里許矣。命使退出。東昇進讀朴明采南海縣爲奴草記。上謂翼謩曰,一月所賑近千石,然乎?對曰,豈其然乎?且其水沈穀,旣非大洋,卽爲拯出則可食矣。上還大內時,又招承旨立於輿前。上曰,昔先正趙光祖,一爲都憲,男女異路,而今聞部老所奏,其使酒者,侵逼婦女云,朝鮮其有法司,法曹法意,豈有此弊?該曹該府堂上,竝越俸一等,至於兩司,僅備入侍,何足道也,而不擧職,甚矣,兩司行公臺諫,一竝施以不敍之典,以示飭礪之意。諸臣以次退出。
上在慶熙宮。停常參·經筵。
藥房都提調韓翼謩,提調洪麟漢,副提調柳脩啓曰,伏未審夜來,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。近密院恣酤酒官耽飮,隷使酒,大釀復酒燈續,何暮年見此像以閤內爲閤外,嗟其昏辨乎?差湯何功,氣何然?苦其口飮冷水,誠苟且,慷慨中氣何諭?次對時同入焉。
中宮殿·惠嬪宮,藥房口傳問安。答曰,知道。
傳于李性遂曰,編輯堂郞,持其後所抄入侍。
邊得讓啓曰,大臣·備局堂上,依下敎來矣。傳曰,引見。
傳于邊得讓曰,大臣·備局堂上,先爲入侍。
李性遂,以弘文館言啓曰,本院上番姑降入直,事甚未安,今日政新除授玉堂,待下批仍卽牌招,推移入直,何如?傳曰,允。
以承傳色,口傳下敎曰,文任·銓曹亞堂,同經筵旣爲之,而此時乃如此乎?此章給之,牌招入侍,鄭昌聖亦爲牌招,備員後使之入侍。
備忘記,更爲詳問此事,專由於承旨只聞先入之命,不待殿坐而輕先直入之致,若此凡於引見,何有殿坐之傳?其涉駭然,當該承旨遞差。中官金好大,途中見當該承旨而不傳,越傳政院,以致錯了,無識,甚矣,越俸一等,中官申德龍,承旨其雖做錯,旣到月廊之後宜稟,而任自中止,輕着亦甚,越俸一等,俄者中官,令該俯下敎勿施。
備忘記,崔台衡爲承旨,待開門牌招察任,房順房。
邊得讓,以兵曹言啓曰,莫重更點誤下,當該更點軍,令騎曹郞廳決棍,拘留開陽門,待開門逐送門外事,命下矣。依傳敎,當該更點軍貞福,決棍十度,開陽門拘留,以待開門逐送之意,敢啓。傳曰,知道。
邊得讓,以義禁府言啓曰,忠州牧使鄭景淳,卽其地投畀,倍三道押付,到配日字,令道臣狀聞事,承傳啓下矣。鄭景淳,卽其地投畀,而以承傳內辭意,具罪目,依例發遣府羅將,卽爲倍三道,押送配所之意,敢啓。傳曰,知道。
邊得讓,以漢城府言啓曰,依傳敎,屬公酒,令該府,城內城外當祭而無酒者,遍給之意,敢啓。傳曰,知道。
李性遂,以吏批言啓曰,曾經閫帥年八十人,每於歲初抄啓加資事,曾有定式矣。曾經閫帥年八十人,別單書入之意,敢啓。傳曰,知道。
有政。判書朴相德進,參判李潭受由在外,參議未差,右承旨李性遂進。
以吏批言啓曰,玉堂闕員,今當差出,而擬望之乏少,相避竝擬,何如?傳曰,允。
以權噵爲吏曹參議,金時默爲判尹,鄭存謙爲工曹參判,洪名漢爲左尹,趙雲逵爲判義禁,李德師爲兵曹佐郞,李潭爲同成均,趙埈爲宗簿正,徐浩修爲司成,兪彦鉉爲廣興守,金斗恒爲軍資奉事,崔顯珌爲萬寧殿別檢,李行源爲執義,鄭彦暹爲掌令,李思祚爲持平,李翼運爲正言,金魯淳爲校理,洪相簡爲副校理,李碩載爲修撰,徐有隣爲副修撰,李春輔爲說書,權啓述爲監察,宋樂爲咸鏡都事,朴道天爲兼春秋,兼漢學敎授單沈頤之·李得臣,忠州牧使鄭景淳,仍任事承傳,以李憲鎭爲忠州牧使。
兵批,判書蔡濟恭進,參判尹得雨入直進,參議洪啓遠病,參知徐有良病,同副承旨具㢞進。以趙啓泰爲知事,以邊致明爲都摠管,以李敬懋爲摠管,以鄭惟一爲同知,以李蓍延爲僉知,以李泰善爲僉知,以尹禧東爲宣傳官,以李圭鎭爲義禁將,以柳鎭琡爲五衛將,以金漢燁爲忠翊將,以鄭允喆·李德雨爲景福將,以申益齡爲昌德將,以李壽郁爲昌慶將,以金養曾爲茄波知僉使,以朴泰鳳爲恃寨僉使,以趙齊崙爲慶茂山萬戶,以洪受澤爲永達萬戶,以申英澤爲森森坡萬戶,以張再富爲廟洞權管,以梁時淸爲雲期里權管,副護軍張志豊,副司直邊致明·李彦衡·李翼元·李在協·李性源·洪良漢·李昌儒·具庠·柳善養·李徽之·呂善亨,副司果林鼎遠·李柱華,副司直趙英鎭,僉知單金漢謙·田見龍,及第李漢明今加折衝,科前已行上護軍。
具㢞啓曰,左副承旨魚錫定,遞差事,命下矣。伴直無人,右副承旨邊得讓,所當牌招入直,而拘於廳規,不得請牌,何以爲之?敢稟。傳曰,牌招。
以承傳色,口傳下敎曰,此時果難,蔘橘茶煎入,其退出。
又下敎曰,蔘橘茶煎入後,開陽門下鑰。
兵曹口傳政事,副司直李最中。
具㢞,以禮曹言啓曰,卽接穆陵參奉所報,則本陵忌辰祭,兩官不可不備員參祀,而別檢權漢緯,受由在外,未及上來,當爲變通。莫重祭享,兩官不可不備,別檢權漢緯,今姑許遞,其代,卽令該曹口傳差出,以爲備員將事之地,何如?傳曰,允。
吏曹口傳政事,以鄭濡爲穆陵別檢。
大司憲李最中疏曰,伏以臣於昨日,入侍帳殿,承諭部民,退伏直所,方切自訟,忽奉特旨,以臣移拜司憲府大司憲,俾參今日次對,召牌遽辱,在臣分義,固當竭蹶祗承,而第伏見所下傳敎,實有恧蹙不自安者,以使酒者之不能糾禁,至有該曹該府越俸之命,該府卽臣也,惶愧靡容。況兩司被罪,亦由於此,則當禁不禁,彼此均耳,以京兆而移栢府,殆近以臣而攻臣,臣安敢爲此哉?嗚呼,世級已降,人心漸溺,傷風敗俗之事,不一而足,肆我殿下,慨然發歎,緬懷先正,甚盛意也。然在庭群僚,無一人可以奉令承敎,挽回世道,故畢竟長憲之任,乃歸於如臣疲劣不足有無者,此其故何也?臣愚死罪,以謂殿下,明睿冠古,閱歷旣多,聖意之所咈,則無論言之是非,而一例摧折,聖意之所向,則無論人之賢否,而每事假借,言路閉塞,士氣消沮,私意橫流仕道混淆,奉公盡節,未見其人,懷祿保位,曾莫之恥。如是而風俗安得丕變,綱紀安得畢張?殿下雖有過中之擧,亦安得不一一承順也?由今之俗,無變今之道,則雖使先正,復生於今日,竊恐無以展布其四體,豈不惜哉?念臣庸陋,受恩最偏,致位至此,而曾未效絲毫之補,論其事負,臣實爲首。今若先治臣罪,以勵頹俗,則草野之賢,忠良之士,必將日進於前,而男女異路之美,庶幾復覩,惟殿下,穆然深思,大開賢路,益光聖德焉。至若臣見職之必遞,不待臣言之畢,而聖鑑亦有所俯燭者矣。伏乞亟賜鐫遞,以安私分,千萬幸甚。批答在筵說。
庚寅正月二十七日辰時,上御集慶堂。大臣·備局堂上引見入侍時,左議政韓翼謩,吏曹判書三字缺禮曹判書韓光會,仁陽君李景祜,行副司直李章吾,兵曹判書蔡濟恭,工曹判書趙曮,副司直鄭存謙·洪趾海,應敎鄭象仁,左副承旨魚錫定,假注書崔顯珌,事變假注書金重燮,記事官兪漢謹·金夏材以次進伏訖。翼謩曰,夜來,聖體若何,水刺之節,亦何如?上曰,一樣矣。中宮殿氣候,何如?上曰,一樣矣。茶飮進御乎?上曰,進御矣。上問政官入來乎?翼謩曰,入來開政矣。上曰,昨日下敎矣,酒家懸燈已輟乎?翼謩曰,已輟矣,酒亦隨而廢則好矣。藥房持湯劑入侍事,編輯郞廳入侍事。榻敎翼謩曰,領相未參,且無覆奏矣。上曰,四百餘石穀破船,雖拯出,似不過半矣,後雖加請,何處推移?翼謩曰,後日消詳以奏矣。編輯郞廳金鍾秀·黃榦先爲入侍。上曰,兩司長官來不來知入。賤臣顯珌承命出來,以大司諫鄭昌聖在外,大司憲李最中出牌未及進來事,入奏。金鍾秀進讀禮考草本。命韓光會往考崇義殿古例以來事,下敎。至國朝待王氏條,上曰,今聞編輯廳所奏,此亦暮年歲首體先繼述之意。噫,有勝國然後有我朝,三代已有此例,至於漢·唐·宋,於宋,恰似予於前朝,心不敢忽,故於童蒙先習,稱王某不君,予更之曰,恭讓,類皆此也。今聞寶鑑謄本,國初列聖德意,若親承只聞,于此,若無繼述之意,豈曰後昆?建殿奉享,配享其臣,至矣盡矣,何敢加一事?今以微事,當述昔,前朝王氏子孫,若有尙在軍伍賤籍者,亦令諸道尋訪以聞,予當下敎,此等慕前朝之事,何可曠持?亦令諸道,卽訪以聞,在京中者,亦令京兆搜聞。且於禁異端事,有廓然大覺者,聖敎至矣而默默者,雖不可論,柳廷顯外,皆請因循,奉恩寺亦此類,而今有此故。近有奉國寺,此亦雖不敢論,依聖敎當自我始,此後非古刹而有欲創陵寢至近者,陵官報禮曹嚴禁,循顔私而有助成者,當該陵官,隨現永錮其身事,奉承傳施行。噫,此暮年備考之一助也,令編輯廳,節該付中。出傳敎翼謩曰,正月始和,懸法象魏,卽隆周之美制也,經國大典·續大典,我朝之關石和勻也。續典頒行之始,必令有司,明習施行,而有司之臣,不能遵用,有法不行,不如無法,爲小民者,安知法意?近來人輕犯法,未必不由於是,請令六官之長,自今爲始,申明法意,更飭所屬各司,遵用大典,無或踰越。如有違者,臣等,隨其所聞,仰請責罰,無或饒貸,則宜有其效,敢此仰達。上曰,所奏切實,依爲之。出擧條上曰,高麗俗,有僧然後謂之名家,國初猶有其風,今此傳敎,亦一禁令,必節該登錄於備考之末,可也。翼謩曰,允當。禮判韓光會奏曰,崇義殿,乃在國初,故無籍可考,而少有所錄,故收來矣。命讀。上曰,配臣多於君,以此觀之,皇壇配以三臣,是也。命都憲入侍。賤臣承命引入。最中曰,臣本來言議巽軟,加以志氣摧頹,固不合於淸朝耳目之列,而特除之下,再辱命召,分義是懼,冒没出肅,而第於昨日傳敎,以使酒者之不能糾禁,至有該曹·該府越俸之敎,該府之首堂,卽臣也,罪重罰輕,已極惶愧,而兩司特罷,亦出於此事,則當禁不禁,彼此均。今以臣溺職蒙勘之身,反廁於同罪被譴之地,其於朝家綜核之政,固已壞矣,而在臣廉隅,尤何可一刻仍冒於臺次乎?請命遞斥臣職。上曰,精神索漠,昨已誤除,今雖乃覺,莫重次對,不可無臺,故待其入侍,今聞引嫌,其雖若干日,旣已赴衙,其嫌固然,豈特此也?本事已誤,特許遞而專意編輯焉。出擧條朴相德·蔡濟恭追後入侍。黃榦讀刑考,洪龍漢讀選擧條,申景濬讀彊域考。以李惟秀爲大司憲。上曰,中官做錯,推考,可也。出擧條上曰,以近者心神,況十餘年前事乎?全未覺得,公然錯了,嗟惜勝言?於今兩闕·奉安閣,皆揭板,而承文院昌慶宮,只有閣名,此闕無焉,故頃者散仙閣縣板,持來欲揭,而思壬午,命仍揭舊,今思散仙之名放浪,莫重閣處乎?於此院,名曰考文館,昌慶承文院,更名守文館,竝令前吏判申晦書揭。出傳敎至禮考養老宴條,上曰,曾見實錄中,有今日日氣和暢明日內宴時亦然則好矣,其令藝文館,考見其時日記,可也。翼謩曰,祖宗朝盛典聞之,則聖心亦啓矣。上曰,然。上曰,忠州牧使,意謂已下去,下問不爲云,事之寒心,莫此爲甚,卽其地投畀,而且聞曾於長城,亦違命云,不可尋常處之。倍三道押到日字,令道伯狀聞,其代今日政卽爲擇差,亦令當日辭朝。上曰,昨已誤故,都憲旣已許遞,令該曹卽爲付軍職,專意編輯廳,都憲代,李惟秀敍用除授。上曰,昨日下敎,莫能記而然,其下敎勿施,其板本欲見,其書內入。上曰,莫重下敎誤傳,事之可駭,莫此爲甚,當該中官,令該府處之,此無異於閤門操縱,亟施削典,有違私律,勘處事,分付。以上出傳敎命洪麟漢往審皇壇拱北門懸板來,奏曰,已揭新刻懸板矣。上笑曰,何其速也?金石之文,傳之後世,亦有數也。仍命退。諸臣以次退出。
庚寅正月二十七日巳時,上御集慶堂。藥房入診入侍時,都提調韓翼謩,提調洪麟漢,副提調柳脩,記事官柳翼之·兪漢謹·金夏材,醫官許礈·李以楷·金季良·鄭允協·吳道炯·柳光翼進伏訖。翼謩曰,夜間,聖體若何,寢睡·水刺之節,亦何如?上曰,一樣矣。翼謩曰,中宮殿氣候,何如?上曰,府院君靷行以後,不進食飮,可憫矣。進湯劑。礈等以次診候,退伏曰,脈候左右三部調均,滑體則不足矣。上問季良曰,中宮殿粟米飮,自今日進御,何如?季良曰,甚好矣。上曰,中宮殿進御二錢重粟米飮,自今日至三明日煎入。出榻敎命提調持湯劑更爲入侍。出榻敎麟漢更進湯劑。諸臣退出。
庚寅正月二十七日午時,上御集慶堂。藥房入診入侍時,都提調韓翼謩,提調洪麟漢,副提調柳脩,記事官柳翼之·兪漢謹·金夏材,醫官許礈進伏訖。翼謩曰,俄間,聖體若何?上曰,一樣矣。進湯劑。翼謩曰,明日湯劑,依例進御矣。上曰,依。諸臣退出。
上在慶熙宮。停常參·經筵。
藥房都提調韓翼謩,提調洪麟漢,副提調柳脩啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。光陰若過隙,長湍事已訖,追惟己卯,此心何抑?氣則一樣,而內殿氣候,今何暇諭?與庭候來時原任,同爲入侍,宜矣。
中宮殿·惠嬪宮,藥房口傳問安。答曰,知道。
鰲興府院君下棺時,大殿·惠嬪宮·世孫宮,政院·玉堂口傳問安。答曰,知道。
中宮殿,政院·玉堂口傳問安。答曰,罔極。
大殿,朝廷二品以上·六曹堂上口傳問安。答曰,知道。
中宮殿,朝廷二品以上·六曹堂上口傳問安。答曰,罔極。
大殿·惠嬪宮,藥房口傳問安。答曰,知道。
中宮殿,藥房口傳問安。答曰,罔極。
邊得讓啓曰,大司憲李惟秀在外,執義李行源在外,掌令鄭彦暹未肅拜,崔在外,持平李溎在外,李思祚在外,今日以監察茶時之意,敢啓。傳曰,知道。
以承傳色,口傳下敎曰,莫如昨日魚錫定之直入,先詣閤,待殿坐入侍。
又下敎曰,耽羅貢果,雖今日來到,當爲頒米,惠廳備置來待,以三斗入者爲之,膳狀若來,稟之。
備忘記,聞近五百石之臭載,豈特爲耽羅·湖沿?粒粒皆辛苦,穀入於海中,聞此之後,玉食奚甘?雖拯得,豈若全四百九十石必拯得?決無是理,拯得數爻,其令濟州牧使,卽爲狀聞,四十隻中,二隻內一隻若此,聞餘船必到然後,近八暮年,此心少弛,令全羅道臣,陸續探問以聞。其聞臭載之船,同載私穀云,莫重此船,焉敢若此?下重而然,當該監運差員,令道臣,營門決放,當該監色,亦令該水營從重決棍,以謝數百石之米差員,其若侍從,令該府處之。
備忘記,堂下紛競,近者止息,於吏郞則今爲該郞,今何道哉,而其於兼校書校理若嗜酒者,飮酒則欲食肉,食肉則欲飮酒,有酒名必欲復其舊例。雖有看弔之事,儒臣自可兼任於樞府,代直,可也,此時何可加設?今日樞府郞加設,兼校理復舊依爲之,特爲置之。
李性遂,以侍講院言啓曰,本院新除授兼輔德尹養厚,時在黃海道黃州地,書筵入番事緊,斯速乘馹上來事,下諭,何如?傳曰,允。
傳于李性遂曰,明日延和門外,當爲香祗迎,儀註時刻單子置之,待下敎只入正時。
備忘記,今聞嶺南歲饌抄聞,前令權墉,以朝官,旣經壽職,年八十六尙在陽界,特爲加資,今日內下批,官敎亦令今日內下本道。
傳于尹東昇曰,身爲承傳色中官,不爲待令,韓聖模,越俸十等。
柳脩,以議政府言啓曰,每於歲首,例爲觀察使·節度使薦,而西壁俱有故,限內不得議薦之意,敢啓。傳曰,知道。
柳脩,以戶曹言啓曰,觀察使·節度使薦,每於歲首擧行,而堂上不備,限內不得爲之之意,敢啓。傳曰,知道。
柳脩,以刑曹言啓曰,觀察使·節度使薦,每於歲首,合坐擧行,而堂上有故,限內不得爲之之意,敢啓。傳曰,知道。
柳脩,以工曹言啓曰,每於歲首,例爲觀察使·節度使薦,而堂上有故,限內不得爲之之意,敢啓。傳曰,知道。
傳于具㢞曰,宣傳官一員待令,騎馬三匹立之。
以承傳色,口傳下敎曰,今日貢人來,則欲見之矣。此時酬應甚難,蔘橘茶煎入,亦文具,置之,湯劑入之,其退去。
副校理洪相簡疏曰,伏以臣自知不肖,未足以效尺寸於明時,只欲有召則進,有命則趨,以自附於奔走之恭。向因館僚有嫌,一肅無路,罪犯逋命,跡近不恭,沿海薄竄,猶屬末減,而卽日反汗,罰止不敍,以至一時付籤,亦卽收還,聖恩如天,隨處曲庇,臣仰佩眷私,感鏤心骨,而若其惶蹙之情,抑又甚焉。不意除旨聯翩,庚牌隨下,臣於是豈不得竭蹶趨承,以圖鯨劓之補,而臣母所患虛勞之症,居常懍綴,惟恃粥,行必須扶,日來將攝失宜,一倍添越,勺水不下,尺地難動,兼以失血過多,昏昏不省。臣方左右扶將,煼煎度日,此時離側,尤無可望,玆不得不略控私懇,仰徹崇嚴。伏乞聖慈,俯加諒察,亟削臣職,以便救護,不勝幸甚。踏啓字。
庚寅正月二十八日辰時,上御集慶堂。藥房入診,時原任大臣同爲入侍時,都提調韓翼謩,提調洪麟漢,副提調柳脩,記事官柳翼之·兪漢謹·金夏材,領府事洪鳳漢,判府事金相福,領議政金致仁,判府事金陽澤,右議政金尙喆,醫官許礈·李以楷·鄭允協·金季良·吳道炯·柳光翼進伏訖。翼謩曰,夜聞,聖體若何,寢睡·水刺之節,亦何如?上曰,一樣矣。翼謩曰,中宮殿,粟米飮果進御乎?上曰,進御矣。進湯劑。礈等以次診候,退伏曰,脈候左右三部,一向調均,滑體則不足矣。鳳漢曰,數日間,聖體,何如?上曰,一樣矣。鳳漢曰,中宮殿當此時氣候,何如?得無損節乎?上曰,食飮雖或爲予進御,而未免過傷,可憫矣。致仁曰,世孫進講之中庸,今將垂畢矣。繼講冊子,當爲稟定,而未及重講之書傳,似好矣。上曰,四書盡爲重講乎?致仁曰,四書與一經,已盡重講矣。上曰,多讀矣。依爲之。出擧條上曰,提調持湯劑更爲入侍。出榻敎麟漢更進湯劑。時原任大臣先退,諸臣退出。
上在慶熙宮。停常參·經筵。
宣祖大王忌辰齋戒。
未時申時,日暈。
藥房都提調韓翼謩,提調洪麟漢,副提調柳脩啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。仲春在近,亦料表,氣則一樣,祗迎後入侍,宜矣。今予每爲此,意在暮年代拜也。
中宮殿·惠嬪宮,藥房口傳問安。答曰,知道。
邊得讓啓曰,大司憲李惟秀,執義李行源在外,掌令鄭彦暹未肅拜,崔,持平李思祚·李溎在外,今日以監察茶時之意,敢啓。傳曰,知道。
尹東昇啓曰,今日殿坐時,承旨當爲備員入侍,而右承旨李性遂,纔以式暇出去,卽爲牌招,右副承旨邊得讓,以特敎出去矣,何以爲之?敢稟。傳曰,置之。
以承傳色,口傳下敎曰,長湍中官吳命采,一狀聞外,凡擧行皆寥寥,從重推考,分付畿營,使之,分付。
備忘記,耽羅貢人待來,而卄一日到全州,尙今寥寥,此必刷馬稽滯之致,此當問貢人,令廚院先問消息。
李性遂,以弘文館言啓曰,本館上番,連日姑降入直,事甚未安,修撰李秉鼎,由限已過,卽爲牌招入直,何如?傳曰,允。
傳于具㢞曰,編輯堂郞,待下敎入侍。
柳脩,以吏曹言啓曰,今此宗廟朔祭大祝,皆以侍從塡差,而時無職名人,令該曹口傳付軍職,何如?傳曰,允。
以承傳色,口傳下敎曰,貢果捧入後,延和門當頒米,承旨待下敎,以時服來詣,亦爲分付惠廳。
備忘記,中官吳命采,申飭之下,僅以狀聞,而鱗次二字,其涉可駭,雖十年,可謂鱗次乎?看役人更觀勤慢,當令畿營決棍,吳命采爲先越俸一等,以懲慢忽。
備忘記,旣下敎,而申宅夏,書啓已到,吳命采狀聞杳然,事之可駭,莫此爲甚,越俸三等。
兵曹口傳政事,副司果李敬玉·宋鍈。
香祗迎罷後,政院·玉堂·藥房口傳問安。答曰,知道。
殿坐罷後,政院·玉堂·藥房口傳問安。答曰,知道。
庚寅正月二十九日辰時,上具翼善冠·袞龍袍,乘輿出通陽門,詣延和門外。香祗迎入侍時,行都承旨柳脩,左承旨尹陳昇,右承旨李性遂,左副承旨崔台衡,右副承旨邊得讓,同副承旨具㢞,記事官柳翼之,假注書崔顯珌,記事官兪漢謹·金夏材,分左右以次侍立。上祗迎訖,隨香步詣建明門,仍入中樞府少次。上曰,雖年少其君,身爲扶侍,其宜敬扶,而以一手扶持,一臂以垂,若行人樣然,事之放恣,莫此爲甚,當該中官金好大,越俸一等。上曰,同副承旨,進詣社壇奉審,進排官摘奸以來事,右承旨進詣太廟,奉審以來事,下敎。藥房提調,持湯劑入侍。柳脩,使政院使令,傳于都提調。上曰,雖由生疎之致,都提擧卽大臣,而宜令注書傳之,而召政院使令召之,體統所關,其涉寒心,當該承旨遞差。上曰,承旨下敎,代金光國除授,牌招察任,房順房,三院副提調例兼。以上出傳敎都提調韓翼謩,提調洪麟漢持湯劑入侍。上進御訖,翼謩請診候。上曰,置之。翼謩曰,勞動之餘,聖體若何?上曰,一樣矣。中宮殿氣候,何如?上曰,一樣矣。藥院諸臣退出。上曰,今日晝講爲之,來待編輯堂郞,同爲入侍。出傳敎上曰,兵判入來乎?東昇曰,入侍矣。上曰,編輯入直誰也?蔡濟恭曰,元仁孫也。上曰,卿與入直,入侍,可也。上曰,邊得讓,其父重牢宴爲之乎?東昇曰,爲之云矣。得讓曰,不能張大,而略設獻壽之禮矣。上曰,然。先退去,可也。兄弟幾何?對曰,三兄弟而得仁·得義矣。上曰,昨夜御製作帖,何以爲之乎?東昇曰,同副承旨次知矣。上曰,使之持入。命東昇進讀,使濟恭校正。右承旨李性遂,進講各司擧案,具㢞又講進排官擧案。上曰,其御製,何如?濟恭曰,聖意奮勵之意,藹然矣。上曰,欲見編輯堂郞于此矣,甚疎冷,還宮後入侍,可也。藥房提調,持湯劑更爲入侍。都提調韓翼謩,提調洪麟漢,持湯劑進伏。上曰,苦哉苦哉。進御訖,還入大內時,齋宿注書待令,騎馬二匹待令事,下敎。及至通陽門外,上曰,晝講下敎,置之,編輯堂郞入侍事。出傳敎上還大內後,諸臣以次退出,
庚寅正月二十九日申時,上詣延和門。濟州貢人賜米入侍時,行都承旨金光國,左承旨尹東昇,左副承旨崔台衡,同副承旨具㢞,記事官柳翼之,事變假注書金重燮,記事官兪漢謹·金夏材以次侍立。上具翼善冠·袞龍袍,乘輿出通陽門,詣延和門,仍爲殿坐。命內局入侍。都提調韓翼謩,提調洪麟漢進伏訖。翼謩曰,俄間,聖體若何?上曰,一樣矣。進湯劑。翼謩曰,再湯劑進御時,有御髯落瓢,故裹封敢進矣。上曰,進之。命貢人待令。東昇曰,貢人經歷遠途,時氣不淨,使之殿庭待令,有所未安矣。上曰,然矣。於門外待令,都承旨出去頒米,而臭載處拯米與否,渠等必目見,亦爲詳問以奏。光國頒米後入奏曰,大洋臭載,不能拯取云矣。上曰,不怪矣。命編輯堂郞進前。堂上元仁孫·蔡濟恭·李最中,郞廳徐浩修·申景濬·洪纘海·趙埈·李得一·黃榦,以次進伏。命纘海讀職官考新羅金庾信事。上曰,此忠臣也,至高麗時三公無其人則闕焉。上曰,此官不必備,惟其人之意也。翼謩曰,然矣。命濟恭讀。以下一行蠹絶列聖御製,旣皆載錄,則此御製,亦不敢不錄矣。上曰,錄之則好矣。命浩修讀,□□□上曰,申景濬夜氣□□□汝亦知之乎?浩修曰,臣未詳知而日已入地,影出地上者,似理□□□仍命景濬進前。上曰,夜氣□□□汝更詳奏。景濬曰,□□□書□□□之說矣。命埈讀學校□□□太祖創□□□年基業也,命書御□□□編輯堂郞先退。上還□□□諸臣遂退出。
上在慶熙宮。停常參·經筵。
宣祖昭敬大王忌辰。
藥房都提調臣韓翼謩,提調臣洪麟漢,副提調臣金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今已二朔,只□□□料表,千萬料表,氣則一樣,下敎時入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
邊得讓啓曰,大司憲閔弘烈,執義李行源在外,掌令□□□未肅拜□□□在外,李思祚在外,今日以監察茶時之意,敢啓。傳曰,知道。
檢閱單吳鼎源。
金光國啓曰,檢閱吳鼎源□□付職,卽爲牌招入直,何如?傳曰,知道。
以承傳色,口傳下敎曰,明日崇政殿當爲常參朝講,儀註時刻單子,置之,待下敎,只入正時,只入直禁軍排立,砲手排立,置之。
金光國啓曰,明日常參,六曹長官,當爲進參,而工曹判書趙曮病不進參,待開門牌招,以爲入侍之地,何如?傳曰,允。
又啓曰,常參朝講,憲府無進參之員,除在外,掌令鄭彦暹,待開門牌招,以爲入侍之地,何如?傳曰,允。
以承傳色,口傳下敎曰,承文院懸板,已爲刻懸耶?知入。
金光國啓曰,漢城府左尹洪名漢,除拜後,過三日不爲出肅,依定式推考警責,仍卽牌招察任,何如?傳曰,允。
以承傳色,口傳下敎曰,□□飮至初三日煎入,詣閤。
又下敎曰,今日事過後,當自資政門,詣承文院,先拜敬奉閣,仍爲奉審懸板,引儀待令,仍來于崇政殿東月臺,當召見前朝宗室王氏,分付惠廳待令,米石綿布,亦爲待令事,分付。代口事,旣已下敎,帳殿,使之卽呈草記,分付該曹,補充隊,亦令今日內擧行,承旨以時服來詣,禁軍砲手排立置之,明日禁軍排立,亦置之。
又下敎曰,今日爲此,意何在焉?代口者,勿以有名無實者爲之,擇其着實者爲之事,分付該曹。
金光國,以禮曹言啓曰,永禧殿酌獻禮,三年一稟事,曾已定式矣。今年當次,而聖候方在靜攝中,推擇日子,有不敢循例仰請,何以爲之乎?敢稟。傳曰,待下敎。
又以吏曹言啓曰,本曹每於歲首,例爲節度薦,而堂上有故,限內不得擧行之意,敢啓。答曰,知道。
又以兵曹言啓曰,依傳敎,私奴王聖道·王允金·王彦墨·王占奉等,補充帖文成給之意,敢啓。答曰,知道。
又以刑曹言啓曰,因漢城府啓辭,勿論京鄕,令該曹給代口免職事,判下矣。私奴王聖道·王允金·王彦墨·王占奉等,依傳敎免賤後,立案成給,而給代口一款,令戶曹擧行,補充隊立案,令兵曹成給之意,敢啓。傳曰,知道。今日內,卽爲擧行草記。
金光國,以濟州防禦使狀啓,啓曰,頃以莫重陳賀箋文及節果進獻,輕先放船,有此致敗,以至改封之境,惶恐待罪事。傳曰,勿待罪事,回諭。
庚寅二月初一日辰時,上御集慶堂。藥房入診入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈·李以楷·鄭允協·金季良·吳道炯·柳光翼進伏訖。翼謩曰,夜間,聖體若何,寢睡·水刺之節,亦何如?上曰,一樣矣。翼謩曰,中宮殿氣候,何如?上曰,一樣矣。進湯劑。上曰,兩廳行首入診。礈·允協,診候退伏曰,脈候左右三部調均,滑體則不足矣。上命提調,更爲持湯劑入侍。出傳敎麟漢更進湯劑。諸臣退出。
庚寅二月初一日午時,上詣承文院。敬奉閣奉審入侍時,行都承旨金光國,左承旨尹東昇,左副承旨崔台衡,右副承旨邊得讓,同副承旨具㢞,記事官柳翼之,假注書崔顯珌,記事官金夏材·吳鼎源以次侍立訖。上具翼善冠·袞龍袍,乘輿出通陽門,仍詣承文院外降輿,步詣板位。上四拜,命本院守直官開門奉審訖,仍詣本院廳。上親審新揭考文館題額訖,仍詣崇政殿東月臺殿坐。命招前朝子孫王氏京居者老弱竝十五人進前,以次問姓名年歲及役名,各給米二斗,綿布二疋,而其中賤役命戶曹,計口給代,而卽使補充隊,其他三人,特使禁·御兩營敎鍊官別武士調用事。命書傳敎曰,王允道,令禁衛營加設敎鍊官,王漢佐令御營廳,待闋服,敎鍊官差下,其時若無窠,依禁衛營例,加設,王漢平·王得俊,令禁·御兩營,別武士傳令。出傳敎上曰,此乃頃見文獻備考之故也。藥房提調持湯劑入侍。都提調韓翼謩,提調洪麟漢進伏。上進御湯劑訖。上問韓翼謩曰,今日之事,何如?翼謩曰,此實前古所無之晟典也,迓續景命之基,其在斯矣。上曰,卿言過矣,王氏似不止此,而未得盡知矣。翼謩曰,博施濟衆,堯·舜猶病矣,呼寫近八,示沖子文。使兵判蔡濟恭,校正奉讀訖。上曰,今覽騎省觀察使薦單,可謂精矣,令東銓,先爲調用。出傳敎上曰,今者下敎,追寶鑑而然,十五人中,無故者,其令待令,若有貧窮者,當賜米與綿布,亦令待令。出傳敎上曰,儒臣竝只推,更爲牌招。出傳敎上曰,今逢此年,誠是千千萬萬料表,而元月吉日,拜奉室,仲春吉日,拜朝奉閣,此忱庶伸,而其猶闕禮者,卽南殿與儲慶宮也。禴祀蒸嘗,俱未能行,酌獻之禮,何敢若意,曠禮已久?況戊辰問奉之後,展禮皆闕,初八日,當先展謁於南殿,次展拜於儲慶宮,少伸此忱,三嚴,以辰正三刻單嚴,侍衛仍,世孫今番,同爲行禮事,分付儀曹。出傳敎上曰,初八日展謁時,前後廂軍各一哨,挾輦·挾輿軍,以內入直軍擧行,留營·留陣,置之,世孫當日內隨詣,隷軍置之。出傳敎上還入大內後,諸臣以次退出。
上在慶熙宮。行常參,只朝講。
藥房都提調韓翼謩,提調洪麟漢,副提調金光國啓曰,昨日移時勞動,侵夜還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。憶古心倍,氣何諭乎?朝講後,宜進建功湯。
中宮殿·惠嬪宮,藥房口傳問安。答曰,知道。
常參罷後,政院·玉堂·藥房口傳問安。答曰,知道。
尹東昇,以都摠府言啓曰,今日入直內三廳武兼禁軍及軍兵等,當爲中日習射,而崇政殿常參相値,不得爲之之意,敢啓。傳曰,知道。
金光國啓曰,今年年例京外守令·邊將薦擧單子,旣已啓下矣,其中應薦不薦人,令該曹察推,何如?傳曰,允。
尹東昇,以御營廳言啓曰,〈依〉傳敎,王漢平,本廳別武士差下之意,敢啓。答曰,知道。
又以禁衛營言啓曰,〈依〉傳敎,閑良王允道,本營敎鍊官差定,閑良王得俊,別武士差定之意,敢啓。答曰,知道。
又以戶曹言啓曰,刑曹草記內,私奴王聖道·王允金·王彦墨·王點奉免賤後,給代口一款,令戶曹擧行事,據今日內,卽爲擧行草記事,命下矣。王聖道等四口給代,待本主望呈,依例定給之意,敢啓。答曰,此非賜牌,何待望定?昨夜已下敎,自本曹,今日內直爲定給,而此乃爲前朝孫之意,其勿名存實無焉。
李性遂,以戶曹言啓曰,私奴王聖道·王允金·王彦墨·王占奉,免賤後,代給奴,以慶尙道醴泉案付奴太順年二十三,奴德男年十二,奴惡只年二十二,奴萬男年二十二等,四口定給之意,敢啓。答曰,知道。
又以禮曹言啓曰,觀察使·節度使薦,正月內當爲議薦,而堂上有故,不得爲之之意,敢啓。傳曰,知道。
崔台衡,以兵曹言啓曰,去正月朔各廳武臣等試射,連因有故,今已逾月,不得爲之之意,敢啓。答曰,知道。
又以兵曹言啓曰,本曹佐郞李德師,身病猝重,勢難供職,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,今二月初二日,羅州居良女具召史稱名人,自興元門入來,差備門外擊錚,依例令攸司囚禁治罪,當該守門將金大礪,依定式推考,何如?傳曰,允。
下敎曰,此時酬應甚難,建功入之,早爲退去,可也。
右議政金尙喆箚曰,伏以臣,自經大冬風寒,又値節候交換,素患痰症,種種作祟,每當一番呻吟,輒致一番瀆撓,下而積偃慢之罪,上而貽酬應之煩,私心悚悶,寤寐何安?噫,臣之事殿下,三十五年,頂踵皆造化,誠切願忠,而才不逮矣,計在陳力,而病已痼矣。蓋臣受賦脆弱,宿抱貞疾,前歲危症,必無幸矣,而生逢仁壽之域,偏被涵育之恩,至今延活,罔非洪私。向於筵席罷歸之後,寒疾猝發,頑痰塞胸,咳喘苦劇,吐咯無數,聲音重嘶,腸肚衝亘,晝不能臥,夜不能寢,多少傍生之症,雖不敢一一盡溷,最是食治專却,神氣漸敗,旬日之間,便作別人,賓筵之阻對,候班之闕禮,豈臣義分之所敢安哉?臣之此病,發必辛苦,輒費數月之久,如不得及今釋負,安意調治,則實有轉輾難醫之慮,螻蟻殘喘,固不足恤,其奈職名之虛帶,國事之瘝曠,何哉?夫以臣從前一遞之至願,不幸狗馬之疾,又若是難强,臣安得不仰首呼號,而以聖上生成之仁,亦豈靳終始之惠也?倘蒙天地父母,曲垂矜諒,許解臣本兼諸任,使得優游將息,以尋生路,則從今至死之年,皆我聖主賜也,臣不勝伏地隕越,瞻天顒祝之至。臣方請急,今日常參,亦末由自力,臣尤萬萬惶恐,惟願重勘臣前後廢禮之罪,使朝綱肅而具僚警焉。取進止。答曰,省箚具悉卿懇。頃者次對不參,聞領相所奏,其雖微恙,爲卿悶焉,今見卿箚卿意,其自默量,入侍時旣諭,國有近八其君,凡臣決不若此,況股肱乎?卿意果若此,予竊爲卿慨然,其所不參,亦第二件事,從容調治,自可勿藥,卿豈忍有此心乎?卿須體小子之此意,顧今日之國事,安心勿辭,亦勿引咎焉。呼寫及此,顧問元輔所對,正若予意,卿何過讓,卿何過讓?其卽造朝,共濟國事,莫孤小子暮年之意。仍傳曰,遣史官傳諭。
司憲府持平李思祚疏曰,伏以臣父病沈淹,轉成癃痼,自昨冬以後,又添風痺之症,手臂不仁,言語艱澁,飮啖起動之節,一皆須人,臣方扶護不暇,頃刻難捨,而此際又以臣爲司憲府持平者,臣聞命驚惶,罔知攸措。且臣兄臣恒祚,方帶諫院之職,揆以格例,自歸應遞。臣之去就,已無可言,而第伏念耳目之地,爲任不輕,排擬之際,亦宜審量,而前政擬臣兄於納言,今政又擬臣於柏府,有若非臣兄弟莫可者然,臣實未曉其所以也。臣之以此援例陳懇,每蒙恩遞者,比年以來,殆至數四,私情惶悶,已難自容,而在銓家用人之道,似不合如是,乃謂臣憒憒而然耶?臣誠慨然也,玆入文字,冒瀆崇嚴。伏乞聖慈,特賜鑑諒,照例遞改,千萬幸甚。臣無任屛營祈懇之至,謹昧死以聞。答曰,省疏具悉。兩司竝擬,已非違例,爾其勿辭,俟少間,卽來察職。
庚寅二月初二日辰時,上御崇政殿。朝講·常參同爲入侍時,行都承旨金光國,左承旨尹東昇,右承旨李性遂,左副承旨崔台衡,右副承旨邊得讓,同副承旨具㢞,記事官柳翼之,假注書崔顯珌,記事官金夏材·吳鼎源,以次進伏訖。常參諸臣四拜訖。上曰,有啓辭官升殿。仍爲朝講。領事韓翼謩,特進官趙明鼎,同知事金時默,特進官李彦衡,行大司諫鄭昌聖,參贊官具㢞,掌令鄭彦暹,侍讀官金魯淳,檢討官李得臣,領府事洪鳳漢,領議政金致仁,兵曹判書蔡濟恭,刑曹判書具善復以次進伏訖。上誦前受音大學篇題,至傳三章訖。魯淳奉讀經一章,得臣奉讀傳三章。命陳文義。魯淳曰,知止而后有定,此乃學文次第,而殿下臨御四紀,聖學高明,臣何敢獻誡,而近日或有煩惱,事過則悔,臣願安詳二字,加勉焉。上曰,頃已諭之,而勉沖子,亦言之矣,旣不能安靜,安能有得?得臣曰,緝熙敬止,卽文王之純亦不已,文王之壽考作人,皆自敬字中出來,惟望加勉焉。上曰,所奏好矣。翼謩曰,臣別無所奏,而復講中庸,中和位育之功,深有望焉。上曰,當體念矣,然幾講中庸,而無其實,誠愧矣。時默曰,物有本末,又曰,修身爲本,末章又言其本亂而末治者否矣,本字體念焉。上曰,所奏好矣。本非不難,而鮮克有終,終亦難矣。明鼎曰,文義,經筵已盡,臣無所奏,而近八人君,御寒殿,臨法講,臣乃三十年帷下舊物也,苟無一言而退,則不但道理之不當,下情亦不無耿結之心,仍文義而略陳之矣。以大學言之,格致誠正爲本,修齊治平爲用,而用人爲尤難,周禮鄕三物之敎,尙矣無間,而我國則專以科第取人,明經之科,法意深重,必取製講兼備,而近來明經,專事口誦,不能通書札者,間或有之。以製述言之,庭謁之科,萬餘張試券,頃刻出榜,何敢取人才乎?被參科目者,率多無名氏,雖目不識丁之類,猶有希望,官數不增,科第倍出,上自公卿,下至末官,皆有患得之心。至若守令之窠,則勿論豐薄,視作利窟,一得外方,再得難期,故謀爲妻孥之養,營作子孫之業,無所不爲,害及生民,向者聖敎,亦以科第之多爲憂,誠爲允當矣。以國用言之,方今雨暘時若,幸無大無之歲,而設有數年連饑之患,則萬無推移支堪之勢。殿下自奉之淡薄,無異匹庶,無愧於衛文公大布大帛之儉,而良丁有減役之惠,濬川無汎溢之患,此亦未行之前,不無甲乙之論,而斷然行之,已作令憲,聖明在上,何事不爲?伏願量入爲出,商度便否,以作永世之規範焉。上曰,此人耳聾,何如?致仁曰,一樣矣。彦衡曰,文義則玉堂諸臣已盡,臣別無所奏矣。昌聖曰,知所先後則何事不做?三代及漢唐,各有所尙,而尙文之弊,莫此爲甚矣。上曰,然矣。昌聖又曰,勞於求賢,逸於任人,殿下若得人,則垂拱之治,可做。上曰,得人誠難矣。彦暹曰,修齊治平,在敬之一字矣。上曰,所奏略而盡矣。具㢞曰,格致,比諸治平雖小,而格致爲本矣。上曰,好矣。上謂明鼎曰,大學經一章·傳三章,小學立敎篇,所包不小,而暮年復講,不過觀瞻而止,誠愧矣。卿以局外之人,必有所究,則曾經備局與文任,備陳捄弊之策,可也。對曰,聽瑩恐有妄發矣。上曰,浮躁之弊,專由於科甲之多云,以百爲十,以十爲一,則無此弊乎?明鼎曰,人人各得其職,則無此弊矣。致仁曰,如此則雖不全無而猶愈矣。上曰,向日鄭昌聖,亦言此弊,而李秉鼎非之矣。明鼎曰,此後親臨科,卽日唱榜之規,廢之則,似好矣。上曰,卿爲文任,考官之任,難乎易乎?明鼎曰,臣若從容考取則非難矣。上曰,自領相以下,各陳所見,可也。洪鳳漢曰,此言是矣。致仁曰,捄弊未知的當,而言則是矣。翼謩曰,所奏誠然矣。時默曰,此言孰不爲是,而但無捄弊之策矣。蔡濟恭曰,此言切中時弊矣。昌聖曰,此弊臣於講筵已陳矣。彦衡曰,大體科第稀貴則庶可矣。彦暹曰,捄弊之策,擇人爲先。上曰,增式年,不請減數何也?明鼎曰,增廣則不常有,而式年乃大比之科,不可更張矣。上曰,儒臣之意,何如?魯淳曰,張皇陳達,雖甚悶然,而言則是矣。得臣曰,此乃不治其本而治末之論也。致仁進前問,連日勞動,聖體若何?上曰,一樣矣。中宮殿氣候,何如?上曰,日月居多,庶可寬抑矣。致仁曰,禮節有限,固當以禮節之矣。上曰,承旨先拜置之。出傳敎上曰,藥房提調持湯劑更爲入侍。上進御後,上曰,中宮殿進御香砂六君子湯,觀一日次,更稟事。出榻敎上曰,昨日王得祥帳籍未瑩,故其令退去,夜而靜思,此乃獨戶故。雖然,王氏則王氏,豈特此也?亦四民中一也,無端以逐,其欠王政,令惠廳·該曹依王廷佑例,一體給二斗米,二匹綿。出傳敎致仁啓曰,此濟州牧使安宗奎狀啓也,備陳營本官及兩邑官供米,因歉歲大縮之狀,仍請其不足米三百三十四石二斗,依例以沿海穀物,準劃入送事,令廟堂,稟處矣。本府每當歉歲,輒有此請矣,今亦以沿海邑穀物,依己卯年例,劃給之意,分付,何如?上曰,元數不多,依其請準給,可也。出擧條又啓曰,冬春以後,癘氣漸熾,農節將近,死亡相續,北道·關東及三南尤甚道臣狀聞,行路傳說,殊極驚慘。癘祭不宜少緩,分付五道道臣,依例設行於各其道中央,而虔誠致潔,期有實效之意,另加嚴飭,何如?上曰,所奏誠是,依爲之。致仁曰,京中則雖不至大段,而近來出幕之類,多云,申飭東西活人署,使之各別救濟,俾無死亡之患,何如?上曰,依爲之。出擧條濟恭啓曰,初八日動駕時,禁軍以幾哨擧行乎?敢此仰達。上曰,以一哨擧行,可也。出擧條善復啓曰,各道殺獄罪人月三同推,前後申飭,非不嚴明,而近多有闕推之弊,誠極未安。此後則依準式擧行之意,出擧條,更爲嚴飭,何如?上曰,依爲之。出擧條昌聖啓曰,臣伏奉諫長除旨於有事先壟之日,而拘於格例,旣不得請由,急於私故,終未免徑情。恩命之下,不克趨承,擅行之罪,有難自掩,首實陳章,竟致喉院之阻却,歷日縮伏,尤切私心之兢蹙。適値常參朝講之命,他無推移之員,不得不冒沒祗肅,而論以公法,當在應避之科,臣何敢晏然於臺次乎?請命遞斥臣職。上曰,勿辭。邊得讓啓曰,大司諫鄭昌聖,再啓煩瀆,退待物論矣。上曰,知道。彦暹啓曰,殷山縣監徐行德,昏庸殘劣,全不事事,政令憒憒,奸吏弄權,鄕任差出之際,賄貨公行,如此之類,不可置諸字牧之任,請徐行德罷職。上曰,依啓。又啓曰,請還寢定配罪人金柱泰減等之命。上曰,其勿復煩。又啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,新除授大司憲李惟秀,時在京畿高陽地,執義李行源,時在陽智地,持平李思祚,時在通津地,請竝斯速乘馹上來事,下諭。上曰,依啓。已上出擧條諸臣以次退出。
上在慶熙宮。停常參,只晝講。
藥房都提調韓翼謩,提調洪麟漢,副提調金光國啓曰,昨日法殿臨講,仍行常參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,晝講同爲入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講爲之。
又下敎曰,盡待後,只入正時,入侍單子先爲之。
邊得讓啓曰,編輯堂上蔡濟恭,郞廳李得一·申景濬,依下敎來待矣。傳曰,內局入侍,同爲入侍。
備忘記,入直禁軍差備參謁,爲承旨點考,我國凡事,皆爲文具,故今日內,令龍虎將,月臺前親審,意蓋深也。猶若此,其亦料表,令該曹,體予憶昔年申飭之意,修補等節,另加着意。
金光國啓曰,今日殿坐時,承旨不可不備員,而左承旨尹東昇,今日不爲仕進,同副承旨具㢞,以式暇,亦不仕進,竝卽牌招,何如?傳曰,允。
以承傳色,口傳下敎曰,耆社守直傳旨,有下問者,明日入侍持入。
備忘記,今番內摘奸時,代直之類皆略,而耆社闕直駭然,李衡弼依例捧傳旨。
備忘記,近者南行宣傳官比較居首爲美計,文雖飭濫,況武乎?今番試射時,復若此,當皆以會試施行,以此先飭。
傳曰,夜對爲之,持夙興夜寐箴入侍。
李性遂,以弘文館言啓曰,本館上番,連日姑降入直,事甚未安,副修撰徐有隣,自鄕上來,卽爲牌招入直,何如?傳曰,允。
又以禮曹言啓曰,今二月初四日,宗廟·永寧殿春奉審時,永禧殿當爲一體擧行,而本殿內外有頉等處,今二月初六日修改事,纔已啓達矣。更無執頉之處,本殿奉審,不爲擧行之意,敢啓。答曰,知道。
副修撰徐有隣疏曰,伏以臣,濫廁經幄,三歲于玆,奉除旨者近十,膺召命者過半,而補蔑絲毫,動輒瘡疣,尋常慙恧,不熱而汗。雖以向來事言之,亦可見不職之一端,而聖度包容,罰止譴削,恩敍踵降,除命又臨。噫,臣之魯莽譾劣,百不肖似,非獨臣自知之,聖明亦旣俯燭,而旬月之內,遞授相屬,官職如故,夫何誤恩,若是聯翩也?臣固當感激趨膺,竊自附於奔走爲恭之義,而第是蔑效之地,面無可顯,已僨之轍,義難再蹈,揚揚彈冠,如舊供職,非臣之所敢安也,庚牌之下,自犯違傲,臣罪至此,亦云難贖。且臣區區情勢之外,有萬萬懇迫者,臣之承重祖母,虛勞宿疾,到衰轉劇,藥無停日,帶小解時,前後請急之章,屢致瀆擾,而亦多蒙體下之仁矣。日前幸因其少間,往省先墓,在途而添重之報,趲程歸視,則本症之外,又兼嘔泄,氣息綿綴,寢啖俱廢,達宵叫楚,昏不知省,臣方左右扶將,五內煼灼,頃刻離側,萬無其望,玆不得不疾聲仰籲。伏乞天地父母,竝受諒察,亟削臣職,以便救護,仍治臣逋慢之罪,以肅朝綱焉。臣無任屛營祈懇之至,謹昧死以聞。踏啓字。
司諫李迪輔疏曰,伏以三陽回泰,萬品咸新,聖算彌高,玉體愈康,臣民慶忭,曷有其極?仍伏念臣,久違天陛,跧伏鄕廬,忽於此除,獲承恩旨,以臣爲司諫院司諫,繼有乘馹上來之命,臣誠惝怳感激,罔知攸措。其於義分之所在,固當趨承之不暇,而臣之老父,年今八旬,衰病俱至,長在牀褥,轉輾沈淹,積有年所,而又自前冬,重添寒感,舊症新恙,一時俱劇,食飮全却,氣息懍綴,若不能支保者然。臣終鮮兄弟,又無長息,藥餌之所需,轉側之所須,非臣在傍,則更無替護之人,以此情私,實無暫時離捨之勢,玆從縣道,敢陳短章。伏乞聖明,曲賜俯諒,亟遞臣職,以便救護,仍治臣罪,以肅朝綱,千萬幸甚,臣無任屛營祈懇之至,謹昧死以聞。踏啓字。
庚寅二月初三日巳時,上御集慶堂。藥房入診入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈·李以楷·鄭允協·慶絢·吳道炯·柳光翼進伏訖。翼謩曰,夜間,聖體若何,寢睡·水刺之節,亦何如?上曰,一樣矣。進湯劑。礈等以次診候,退伏曰,脈候左右三部調均,滑體則不足矣。翼謩曰,當此日,中宮殿氣候,何如,而粟米飮,連爲進御乎?上曰,然矣。翼謩曰,中宮殿粟米飮日次,只今日矣,香砂六君子湯,更劑入,何如?上曰,中宮殿進御香砂六君子湯,前方,人蔘減五分,五貼式,限十貼劑入。出榻敎諸臣退出。
庚寅二月初三日巳時,上御集慶堂。晝講入侍時,知事洪麟漢,特進官閔弘烈,參贊官邊得讓,侍講官鄭象仁,侍讀官金尙默,假注書崔顯珌,記事官金夏材·吳鼎源以次進伏訖。上誦前受音小學書題,至立敎篇。象仁曰,幸玆秉彝,極天罔墜,孰無秉彝,而物慾交蔽,乃失其性,殿下在君師之位,克盡導率之方,使人人,各復其性焉。上曰,當留念焉。尙默曰,敬敷五敎在寬,凡於政令施爲之間,不用寬裕之道,則其害,甚矣。上曰,所奏不無諷意,而古人曰,責人則明,恕己則昏,予當留念,而在下者,亦易惕念焉。麟漢曰,萬善足焉,雖足而自以爲足,則恐有怠慢之心矣,以此留念焉。上曰,所奏好矣。閔弘烈曰,一此不懈,不懈二字,體念焉。上曰,好矣。得讓曰,灑掃應對,雖小子之學,而大學治平之本,不外是矣。上曰,然矣。象仁曰,下番闕直,上番姑降,事體未安。上曰,誰也?命書傳敎曰,將欲下敎而未果,因下番闕直儒臣旣奏,三儒臣一併違牌,其涉非矣,而徐有隣今將牌招,豈不承命,而一儒臣,曾已行公者,而復授此任,其何違牌?一儒臣,今方行公人,公然違牌,似由於爲同僚之意,分義則不然,一倂從重推考,更爲牌招察任。二窠未差云,其代前修撰林鼎遠,副校理除授,前修撰李昌任敍用,副修撰除授,一體牌招察任。出傳敎上曰,昨日趙明鼎言,正卿近五十云,然乎?韓翼謩曰,臣以爲,其言過矣,退思數之,雖不滿五十,而四十則逾矣,其人聽瑩,未能領解下敎,而所奏則實出一段忠款矣。上曰,捄弊未盡,而所奏則是矣,南泰齊前言此弊,必有所究矣。翼謩曰,必有理會者矣。經筵先退。上曰,詣臺臺諫入侍。掌令鄭彦暹進伏訖。彦暹曰,行司諫院大司諫鄭昌聖所啓,伏奉諫長除旨於有事先壟之日,而拘於格例,旣不得請由,急於私故,未免徑情,恩命之下,不克趨承,擅行之罪,有難自掩,首實陳章,竟致喉院之阻却,歷日縮伏,尤切私心之兢蹙,適値常參朝講之命,他無推移之員,不得不冒沒祗肅,而論以公法,自在應遞之科,臣何敢晏然於臺次乎?請命遞斥臣職。引嫌而退,軍銜擅行,旣違定式,揆以公法,勢難仍在,請大司諫鄭昌聖遞差。上曰,依啓。出擧條彦暹曰,請還寢定配罪人金柱泰減等之命。上曰,其勿復煩。出擧條又啓曰,請還寢東呂·址淳等還配之命,更令王府,嚴鞫得情。上曰,勿煩。出擧條上,下敎曰,噫,七百禁軍設置,可謂宏遠,初日差備門參謁,卽古例,而去之者亦非偶然,而以此之故,軍裝甚爲疎闊,令該房承旨代點,意亦在也,不無徒遵其名之弊。況文獻備考中,此亦當入者,今日午後,當殿座崇政殿月臺,察其勤慢,令龍虎將率入直,禁旅百人,來待殿中,時刻待下敎直入正時,砲手排立置之,侍衛以入直侍衛,承史亦以時服入侍。禁軍則皆着直中軍服待令,而常時內摘奸時,除甲胄,恐或夜中雜踏而然,今番此亦直中,戎器之大者,依常例,其令先着而受點,次着軍服而受點。出傳敎又下敎曰,編輯入直堂上一人,郞廳二人入侍事。出傳敎以次退出。
同日未時,上御崇政殿月臺,入直禁軍戎器點考入侍時,行都承旨金光國,右承旨李性遂,左副承旨崔台衡,右副承旨邊得讓,記事官柳翼之,假注書崔顯珌,記事官金夏材·吳鼎源以次侍立。入直禁軍百人,具甲胄序立於東庭,龍虎大將張志恒,追後入侍,禁軍跪而叩頭,宣傳官,令起居,卽應聲而立。上命志恒,點閱軍裝服色。左承旨尹東昇,同副承旨具㢞,追後入侍,左通禮申五淸,右通禮申尙權,亦追後入侍。上曰,通禮誰也?台衡曰,申五淸·申尙權也。上曰,騎郞誰也?兵曹判書蔡濟恭曰,金晩耉而年今六十餘矣。上命志恒,彎三正軍所佩弓,一弓翻弦。濟恭,請記過弓主徐景福。上曰,此皆自騎曹改備乎?對曰,然。上曰,然則非渠之過也。志恒曰,弓矢則三年一次,甲胄則十五年一次改備矣。上曰,久勤幾朔後,遷轉乎?濟恭曰,例以四十五朔後遷轉,而今則朱得彪,過四都目,而渠不自願,故不得遷轉,其下積滯者多矣。上曰,此後有當窠則遷之,可也。上還大內後,諸臣以次退出。
庚寅二月初三日申時,上御集慶堂。藥房入診,編輯堂郞同爲入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈,編輯堂上蔡濟恭,郞廳李得一·申景濬進伏訖。翼謩曰,俄間,聖體若何?上曰,一樣矣,進湯劑。上曰,編輯堂郞入來乎?翼謩曰,入侍矣。命進前。濟恭進伏曰,兵制有未奏者,皆是我朝事,而前朝事,亦少有之矣。上曰,讀之。濟恭讀兵制。至尹灌事,上曰,此有功人矣。濟恭曰,然矣。至獨子歸養編,上命光國事,書傳敎曰,今聞編輯廳抄集前朝吳延建白,親年七十獨子者,此時雖免從軍,以此,有可以傍照者,此後赴防,而有若此之類,除赴防,除納米事定式,一戶內,三四人從軍者,減一人,我國亦有此例否?令備局,問於諸道,雖有此,另加嚴飭,無此,依此施行。上曰,李得一,誠好人矣。翼謩曰,有識佳士矣。上曰,申景濬,亦質實人矣。翼謩曰,見識爲人,皆可用矣。濟恭曰,景濬今因編輯事,累次登筵,此亦數也。上曰,然矣。前或爲臺官,而不識何狀,今始知之矣。命提調持湯劑,更爲入侍。出榻敎麟漢更進湯劑。上曰,今月不爲次對矣。仍命書傳敎曰,初五日次對,以當日爲之,其雖當日,與前有異,進不進單子,置之。編輯堂郞先退,內局因退出。
同日二更一點,上御集慶堂。夜對入侍時,參贊官崔台衡,侍講官鄭象仁,檢討官李碩載,假注書崔顯珌,記事官金夏材·吳鼎源以次進伏訖。象仁讀夙興夜寐箴御製序文,碩載讀箴,台衡讀下序文。象仁曰,鷄鳴而寤,思慮漸馳,此乃善惡之幾,此時,當思何事爲善,何事未善,尤宜猛省焉。碩載曰,日暮人倦,魂氣易乘,必齊莊精明而後,乃無放逸之患,眞德秀所謂夜對勝晝講,惟望益加夕惕之工焉。上曰,常參·經筵·夜對,此乃常制,而書自我自,誠愧矣。此箴雖小,略而盡,可見貞則復元,可見循環不息之理矣。上曰,此箴幾章?對曰,八章矣。上曰,注書讀二大文,上,下番翰林,各讀三大文。命掩卷賜饌。上下敎曰,林鼎遠之旣已行公之人,焉敢撕捱?若以一時處分違牌,分義所在,其涉寒心,李昌任則旣已承批,又授此任之後,其焉敢若此?一併只推,待開門牌招察任。出傳敎仍命退出。
上在慶熙宮。停常參·經筵。
藥房都提調韓翼謩,提調洪麟漢,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,待下敎入侍,宜矣。
中宮殿·惠嬪宮,藥房口傳問安。答曰,知道。
又下敎曰,內局入侍。
備忘記,今日內乘·軍職·宣傳官春等試射時,南行宣傳官趙象錫,柳葉箭十巡二十分居首,直赴殿試,李煜十五分,之次直赴會試,軍職陳喆輝,片箭二中加資,宣傳官閔百彬,片箭三中陞六。
又下敎曰,中官越俸下敎,置之。
又下敎曰,明日次對,晝講兼行。
李性遂啓曰,假注書崔顯珌,身病猝重,勢難察任,今姑改差,何如?傳曰,允。
庚寅二月初四日辰時,上御集慶堂。藥房入診入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈·李以楷·慶絢·鄭允協·吳道炯·鄭允說進伏訖。翼謩曰,夜間,聖體若何,寢睡·水刺之節,亦何如?上曰,一樣矣。翼謩曰,中宮殿氣候,何如?上曰,一樣,而今日始復膳矣。進湯劑。礈等以次診候,退伏曰,脈候左右三部調均,滑體則比近日差勝矣。翼謩曰,臣自前亦仰奏,而丸劑若兼進,則建功補氣,丸劑補血,聖躬節宣之道,大有所補矣。上曰,服之誠難矣。上曰,昨日以禁軍得表事,欲傳敎而未果矣。仍命書傳敎曰,西北禁軍,因靈城所奏特抄,亦設久勤窠,問西北人,因一久勤,多人停滯云。大抵久勤之類,薄地不顧,例也,而此付護軍祿,故待登科陞資,若此云,其一人之故,多人若此,設此,爲此人而然乎?雖常愛武士,此等之習,不可不飭。兵判則後都目,必擬之意,雖奏,若此則沈滯者,又過一都目,都目前散政,此人不拘其資,先差權管,餘沈滯者,自六月都目,依例陞付。於渠,勝於見汰,沈滯者,自可進進,以此,分付銓曹。命提調持湯劑,更爲入侍。出榻敎麟漢更進湯劑。諸臣退出。
上在慶熙宮。停常參,晝夕講。
藥房都提調韓翼謩,提調洪麟漢,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣日衰,建功苦苦亦甚,言之何益?次對時,同入焉。
中宮殿·惠嬪宮,藥房口傳問安。答曰,知道。
具㢞,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
金光國啓曰,右副承旨邊得讓,今日不爲仕進,卽爲牌招,何如?傳曰,允。
具㢞啓曰,大臣·備局堂上,依下敎來待矣。傳曰,引見。
備忘記,今日軍號爲臣子,雖若此,壽域二字,豈可循例踏下?令更書入,中官誤稱,濃墨,二字復入,更爲書入。
兵曹口傳政事,以閔弘烈爲都摠管,茂林君塘爲都摠管,柳脩爲副摠管,副司直李潭。
假注書崔顯珌改差,代以崔鈺爲假注書。
金光國,以吏曹言啓曰,本曹佐郞趙榮弼呈狀內,身病猝重,勢難察任云,依例改差,何如?傳曰,允。
又以刑曹言啓曰,因兵曹啓辭,擊錚罪人私婢連伊,囚禁治罪事,命下矣。所當依例施刑,捧供以啓,而婢連伊之夫卞世基,以御寶僞造罪人,獄情無疑,完決刑訊,已多年所,而頑忍不服,乃使其賤畜,肆然擊錚者,殊甚猥越,其供勿施,嚴刑懲勵,何如?傳曰,依爲之。其雖猥濫,旣爲其夫,只勿施,以此呼寫,更以思之,以永嘉縣事,卽命一體編輯,其宜審愼,卞世基本文案,及其妻登聞草,秋判夕講時持入焉。
具㢞,以義禁府言啓曰,京畿廣州府良才驛徒三年定配罪人閔百奮,楊州牧平丘驛徒三年定配罪人金履長等,竝放送,承傳啓下,卽爲放送事,分付該道道臣之意,敢啓。傳曰,知道。
校理金尙默疏曰,伏以臣,以三載放廢之蹤,荷一朝洗拂之渥,起自田廬之中,復登金華之席,襯日月之光,而聆金玉之音,怵惕而進,惝怳而退,不知負罪賤臣,何以得此?臣旣一伸微忱,涯分滿足,固宜歸伏故山,歌詠聖澤,至於仍因蹲據,復圖榮進,決非私義之所敢出。況臣老母病狀,已蒙聖慈下燭,一自遠離,情理之所不忍,而誠以恩除洊降,召命屢辱,有不敢一向跧伏,以益逋慢之罪,乘其少間,趨肅天陛,而荏苒一望,寢息不寧,鄕信卽至,報以病添,蓋緣病側無人,將攝失宜,宿患諸症,一倍苦劇,飮啖全却,眞元益敗,病懷易弱,促臣遄歸,臣之方寸,又可知矣。焦灼之極,按住不得,玆敢略控至懇,徑尋鄕路,所仰恃者,惟逮下之仁,而擅行之罪,焉敢自逃?伏乞聖明,俯賜諒察,亟削臣職,仍治臣罪,以肅朝綱,以安私分,千萬幸甚。臣無任惶恐俟譴之至,謹昧死以聞。答曰,省疏具悉。爾其勿辭往護,俟少間將來焉。
綾恩君具允明疏曰,伏以臣,以空疎之姿,膺編輯之命,豈不欲殫竭心慮,以效一分之助,而第臣情理,有萬分難强者。臣之偏母,年今八耋,病已累朔,根委已痼,進退無常,轉側須人,扶將藥餌,隨症變改,臣晝夜管護,無晷刻離捨之勢,方寸擾亂,無照檢文字之望,而顧此爲役,極其汗漫,以臣之卽今心神,雖欲抖擻裒輯,其可得乎?有時考閱,數板輒止,頭緖未定,汗靑無期。登筵有命,則郞官獨入,輪直當次,則僚臺輒替,私心之不安,固不足言,其反貽害於公役,誠爲不少,此臣所以憂遑之中,一念耿耿,有不能自已者也,臣之情私,自初已然,而遽然冀免,不但惶悚而已。且以事役,非可時日了當,僚郞,方且恪勤董事,庶冀母病稍間,得以效勞末梢,到今形症,有添無減,數月之內,蘇起無望,徒守嚴畏,未早祈懇,不進不退,一向羈縻,使莫重事役,未免緣臣而稽誤,則尤無所逃其罪矣,玆敢不避煩猥之誅,仰籲孝理之下。伏乞天地父母,俯賜矜諒,許解臣編輯之任,俾得以專意救護,仍治臣瀆擾之辜,以肅綱紀,千萬幸甚。臣無任屛營祈懇之至,謹昧死以聞。答曰,省疏具悉。頃聞康健,近者若此,爲卿悶焉。姑許遞此任,以便護焉。
庚寅二月初五日辰時,上御集慶堂。藥房入診入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈·李以楷·鄭允協·慶絢·吳道炯·鄭允說進伏訖。翼謩曰,夜間,聖體若何,寢睡·水刺之節,亦何如?上曰,一樣矣。進湯劑。礈等以次診候,退伏曰,脈候左右三部調均,滑體則不足矣。上曰,提調持湯劑,更爲入侍。出榻敎麟漢更進湯劑。諸臣退出。
庚寅二月初五日午時,上御集慶堂。晝講,大臣·備局堂上引見入侍時,知事元仁孫,特進官鄭光漢,參贊官具㢞,侍講官鄭象仁,檢討官李碩載,假注書崔顯珌,記事官金夏材·吳鼎源,領議政金致仁,左議政韓翼謩,禮曹判書韓光會,吏曹判書朴相德,行副司直李章吾,兵曹判書蔡濟恭,淸川尹金鍾正,工曹參判鄭存謙,掌令鄭彦暹,事變假注書金重燮以次進伏訖。上誦大學篇題,至傳二章訖。象仁讀經一章,碩載讀傳三章。象仁曰,知止而后有定,知止,卽至善之極處,然但知而不能行,則如曾點漆雕開之行不掩也。碩載曰,克明德,他人不能,而文王獨能之,克字體念焉。上曰,好矣。仁孫曰,克明峻德,比於克明德爲至矣,惟望體念焉。上曰,好矣。光漢曰,臣別無所奏矣。經筵諸臣先退。上更命碩載讀補亡章訖,命退。致仁進前問,聖候若何?上曰,一樣矣。中宮殿氣候,若何?上曰,三月之後,始進常膳,今見用匙矣。致仁曰,朝氣稍冷,窓戶可掩。上命閉兩戶。致仁曰,行禮不遠,連日勞動,恐非節宣之道,竊以爲慮矣。上曰,着冕,誠難矣。上曰,今日耆社之臣鄭宲,不老矣。致仁曰,然。上曰,春等人日及一番殿講,皆不賜第,只給初試,而明經人外,皆爲無用處云矣。致仁曰,然矣,特令從自願許赴於增別會試則,似好矣。上曰,是矣。多士其好之乎?致仁曰,增別初試極難,人皆願之矣。命書傳敎。上曰,今番節製定式,意蓋深矣,而意謂無乃觖望云,暮因李熤事下問,領相所奏,果起予心。今聞昔則勿論明經·製述,會試給分者皆赴,中年以下,製述會試給分,文具而已。此後依講經會試與給分例,有初試者,勿論增式年別試,從自願許赴會試事,依定式施行,以慰多士,自今年定式後,施行事,分付。出傳敎致仁曰,金應淳承批多日,尙不上來,編輯事緊,催促上來,何如?上曰,依爲之。致仁曰,李潭亦受由下鄕,由限已過,其意似以本職之在身,有所圖遞之望矣,前年四登銓席云矣。上曰,皆特除乎?致仁曰,一番外,皆特除矣。上曰,李潭可用之人也。命許遞本職,命書傳敎。傳曰,編輯堂上金應淳所奏,今日次對,問其來堂,初欲下敎而泯默,編輯廳猶飭,況籌司乎?洪樂仁·閔弘烈,頃因相臣之奏,旣飭,今日次對,亦不參,其涉過矣,一倂從重推考,牌招察任。金應淳旣已申飭,則李潭之尙今在鄕,亦過矣,旋聞不無所執,非特幾次,銓堂一番望外,皆特除,以禮使臣之道,豈可强迫?本職今姑許遞,令該曹,口傳付軍職,其令卽日入城,專意編輯。出傳敎上曰,右相入來後,欲爲次對,而姑令調治,八日則必來矣。致仁曰,臣意亦然。上曰,徐浩修以年少之人,習於象魏考,誠非偶然,黃榦亦習於此等事矣,申景濬則恨見之晩也。致仁曰,昨年徐有祜,以羅州事,徒配卽放,今者閔百奮,以國舅奉祀孫,徒配經年,放釋,何如?上曰,依爲之。致仁曰,與此同罪,有金履長,一倂放送,何如?命書傳敎。傳曰,頃者旣有徐有祜之諭,況此人乎?閔百奮以黃州事,飭已經年,特放事,分付該府。豈可事同飭異?金履長一體特放事,分付。上曰,閔百奮容貌,何如?致仁曰,俊雅而美鬚矣。韓光會曰,初八日動駕時儀節,當磨鍊,展謁時,以何服行之乎?上曰,以袞龍袍行之矣。蔡濟恭曰,昨日抄上禁軍久勤者,以權管備擬之意下敎,而時無空窠,有窠擬之乎?上曰,雖萬戶,有闕則擬之,可也。彦暹啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,東呂·址淳等還配之命,更令王府,嚴鞫得情。上曰,勿煩。彦暹曰,金泰柱,卽賊潤之子,只施定配之律,亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。已上出擧條致仁啓曰,編輯廳堂上金應淳陳疏承批,殆近二旬,昔疾庶已今瘳,而一向無動靜,事體殊涉未安。卽今編輯事甚緊,不可一任其在鄕,從重推考,各別催促,使之卽日上來,何如?上曰,另加申飭,可也。出擧條上,下敎曰,動駕在近,侍衛不可不備,在外摠管許遞,與有闕代,令該曹口傳擧行。出傳敎又下敎曰,頃者耆老朝參,以科弊,有南泰齊所奏,再昨常參,趙明鼎亦奏,而問其救弊,雖無可對,南泰齊則將書奏云,而尙今杳然。曾經冢宰,今爲耆堂,豈比於巖下貫珠者,而猶若此,孰能有懷而陳,用與否,在於君,其令書進,俾無漆室之歎。出傳敎又下敎曰,今日夕講爲之。出傳敎諸臣以次退出。
庚寅二月初五日申時,上御集慶堂。藥房入診入侍時,都提調韓翼謩,提調洪麟漢,副提調金光國,記事官柳翼之·金夏材·吳鼎源,醫官許礈進伏訖。翼謩曰,俄間,聖體若何?上曰,一樣矣。進湯劑。上曰,都提調許副,其代李判府事爲都提調。出傳敎諸臣退出。
庚寅二月初五日申時,上御集慶堂。夕講入侍時,知事元仁孫,特進官鄭光漢,參贊官李性遂,侍讀官林鼎遠,檢討官李昌任,假注書崔顯珌,記事官金夏材·吳鼎源以次進伏。刑曹判書具善復,追後入侍。上誦新受音大學補亡章訖。鼎遠進讀。鼎遠曰,必求至于極,極字,卽至善之地,益勉于此,則千緖萬絲,若火之始燃,泉之始達矣。上曰,好矣。其曰衆物之表裏精粗,無不到,而吾心之全體大用,無不明矣,非紫陽,孰能如是形容?昌任曰,表裏精粗,萬物皆然,而以格字着工,則萬理通暢矣。上曰,好矣。仁孫曰,明明德,最初工夫,格致,末後工夫,惟聖上體念。上曰,好矣。命進十三經註疏。賤臣承命持入。鼎遠進讀。光漢曰,臣別無所奏矣。性遂曰,文義經筵官已盡,臣無所奏矣。性遂進讀祭報府。仍命少退。上,下敎曰,同副承旨與秋判入侍事。出榻敎又下敎曰,錢文伍十貫輸送于龍洞宮事,分付該曹。出傳敎諸臣以次退出。
同日初更二點,上御集慶堂。秋判入侍時,刑曹判書具善復,同副承旨具㢞,假注書崔顯珌,記事官金夏材·吳鼎源以次進伏訖。上命具㢞讀僞造御寶卞世基·趙希聃前後納招文記。上曰,河漢長甚於此人,而猶有酌處矣。上曰,卞世基之妻,負土於鸎峯之役,一如漢長之妻乎?善復曰,漢長之妻,二十餘日負土,而世基之妻則不過十五日矣。命書傳敎曰,因秋曹草記,初則以卞世基妻登聞,只勿施事下敎,纔呼寫而更思,其於殺人,有看證,有實因,而其猶審恤,況僞造之類,干連者多,捕廳承款,此正桁楊之下,何求不得者也?尤爲審理處,無乃有至冤而若此乎?本文案及世基妻登聞供辭草,特命持入侍命讀,果非偶然,若無此,何以知世基妻頃者負土乎?噫,其時因此特放者有二,一則河漢章,一則金德源,德源則其中,可謂薄物細故,不足道者,而至於河漢章所犯非細,亦減一律酌處者而特放。今者世基所犯一也,其妻負土亦一也,而一則減律編配,故蒙放,一則日次訊問,故尙在囹圄。噫,漢章,非爲無故而放,世基今詳問,僞造藏置金雲興,同謀朴尙位,俱皆物故,同情使喚恒大,亦已酌處,只世基與趙希聃,竝受六十二次之刑,互相推諉,而希聃之藏置帖文數十餘丈,於渠亦若雲興,可謂贓物,雖然本事,世基卽希聃,希聃卽世基,設有世基,雖甚於希聃,減律定配者河漢章,旣已白放,則予忍何惜酌處乎?莫云人或終此乎?一負土,誠是料表,況再有乎?其妻負土一也,本事僞造亦一也,其無可問者,初若酌處,世基亦爲白放之類,而事體旣異,宜因其事而差等。卞世基特貸一律,南海縣定配,趙希聃若下敎數十餘丈帖文,旣已贓物,豈可尋常,因世基而酌處乎?以此,更爲十分盤問加刑,世基旣酌處,渠何敢隨漏?嚴加訊問,復勿如他例呈,秋判持奏。出傳敎善復曰,一秋判入侍,有此酌處之命,獄體至重,詢問大臣而後處分,何如?上曰,其妻負土,予豈忍不施?大臣若是非,則大臣亦非矣。上又曰,王貴贊,亦前朝之孫也,況其罪案,不過權允平之使喚,宜有酌處事矣。命書傳敎曰,今因卞世基事,此等之事,不可不詳審,故僞造日次之囚徒取來,命讀,此中權允平事,卽未完決者,而干連一人,是王貴贊,以一人,知二人,今者之事,決非偶然。噫,爲前朝之孫,而今有免賤之事,況此乎?設有是事,今日則宜審,況非元犯者乎?命讀文案,且問本事,權允平可謂元犯,況僞寶,亦得於允平云,以允平,爲元犯完決,王貴贊與他人,不過使喚者,而今聞其宜因此徵他日者,而與他有異,特配三陟府,林遇春北靑定配,竝當日押付。出傳敎秋判先退。具㢞讀金尙默疏。仍命退出。
上在慶熙宮。停常參·經筵。
自辰時至未時,日暈。
端懿王后忌辰齋戒。
藥房提調洪麟漢,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,待都提擧備員入侍,宜矣。
中宮殿·惠嬪宮,藥房口傳問安,答曰,知道。
備忘記,左相都提擧許副,金判府事爲都提擧。
以承傳色,口傳下敎曰,再明日擧動,何年行之,知入。
傳于邊得讓曰,今番動駕時,副輦置之。
傳于李性遂曰,內局入侍,儒臣持問答,同爲入侍。
假注書崔鈺在外,代以金景行爲假注書。
李性遂啓曰,假注書金景行,時無職名,令該曹依例付軍職,冠帶常仕,何如?傳曰,允。
傳于金光國曰,禮判使之入來,編輯廳入直堂郞入侍。
具㢞啓曰,禮曹判書韓光會,編輯堂上李最中,郞廳金鍾秀·洪龍漢,依下敎來待矣。傳曰,與內局,竝入侍。
邊得讓,以都摠府言啓曰,新除授副摠管柳脩,時無職名,令該曹口傳付軍職,以爲備員侍衛之地,何如?傳曰,允。
兵曹口傳政事,副司直柳脩。
以都摠府守宮及寶劍望筒,傳于邊得讓曰,依前擧行。
傳于具㢞曰,夜對爲之。
李性遂啓曰,卽者檢閱金夏材,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,待敎兪漢謹,卽爲牌招入直,何如?傳曰,允。
邊得讓,以刑曹言啓曰,卞世基特貸一律,南海縣定配,王貴贊,特配三陟,林遇春,北靑定配,竝當日內押付事,命下矣。臣馳往本曹,罪人卞世基·玉貴贊·林遇春等處,各各宣布德意後,竝卽發配之意,敢啓。傳曰,知道。
庚寅二月初六日巳時,上御集慶堂。藥房入診,儒臣同爲入侍時,提調洪麟漢,副提調金光國,記事官柳翼之·兪漢謹·吳鼎源,校理林鼎遠,修撰李昌任,醫官許礈·李以楷·鄭允協·慶絢·吳道炯·鄭允說進伏訖。麟漢曰,夜間,聖體若何,寢睡·水刺之節,亦何如?上曰,一樣矣。進湯劑。上曰,只兩廳行首入診。礈·允協,以次診候,退伏曰,脈候左右三部調均,滑體則不足矣。上命儒臣讀警世問答。鼎遠·昌任各讀一大文後,上曰,承史亦爲讀之。光國讀盡後,翼之·漢謹·鼎源以次讀。上曰,提調,持湯劑更爲入侍。出榻敎麟漢更進湯劑。諸臣退出。
庚寅二月初六日申時,上御集慶堂。禮判入侍時,禮曹判書韓光會,都承旨金光國,記事官柳翼之·兪漢謹·吳鼎源進伏訖。上曰,動駕時儀注爲之,而展禮時百官,三門內行禮乎?光會曰,然矣。上命內局及編輯堂郞入侍。藥房都提調金陽澤,提調洪麟漢,編輯堂上李最中,郞廳金鍾秀·洪龍漢,醫官許礈進伏訖。陽澤曰,俄間,聖體若何?上曰,一樣矣。進湯劑。內局先退。上命鍾秀·龍漢,各讀所抄編。上曰,編中五十丁三字,何謂也?龍漢曰,五十人丁也。上曰,崔忠獻之法,何足載錄也?最中曰,善惡皆錄,以備參考好矣。上曰,檀君時,有可證事蹟乎?鍾秀曰,七年,有遣子扶婁朝夏文蹟矣。上曰,此則載錄,無妨矣。上命編輯郞廳徐浩修·申景濬入侍。出榻敎景濬進伏。上命讀所抄編。浩修未及入侍,諸臣退出。
庚寅二月初六日申時,上御集慶堂。編輯堂郞入侍,假注書追後入侍時,假注書金景行進伏訖。申景濬曰,徐造修則俄者出去,使之追後入來矣。上曰,所抄皆好,眞文獻備考矣。地圖何以爲之乎?景濬曰,汨於抄集,故未及始地圖矣。景濬讀山水考。上曰,禹貢法矣,何郞廳所管,頭緖最勝乎?景濬曰,各汨於所掌,故他人所管,未能詳知。上曰,抄設,爲十分之幾分乎?景濬曰,似爲十分之四分矣。上曰,此編輯,誠好矣。光國曰,不可無矣。上曰,凡例倣元文獻通考乎?景濬曰,不無異同,而大體則同矣。命退出。諸臣以次退出。
庚寅二月初六日初更四點,上御集慶堂。夜對入侍時,參贊官邊得讓,侍讀官林鼎遠,檢討官李昌任,假注書金景行,記事官兪漢謹·吳鼎源以次進伏訖。上命儒臣,讀夙夜箴。鼎遠·昌任輪續,各陳文義訖。上曰,警世問答持入。景行出來,問答持入。上命儒臣讀之。承史輪讀訖。上曰,庚寅正月二月三月日記持入。命承旨讀奏。上曰,四月五月日記持入。命承旨讀奏。上曰,其間有次對耶?得讓曰,無之,晝講數次矣。仍讀四月二十五日日記。得讓曰,其日進宴矣。上曰,其下連讀。至二十九日,得讓曰,其日都政爲之矣。命書傳敎曰,噫,重逢之年,日記命讀,而今年初春,在靜攝之中,故今月,乃取命讀。噫,憶其年事,有平復之慶,季春開三次法講,孟夏稱觴之禮,而予亦與焉,追慕萬倍,而於次對日,見諸臣所奏,可謂盛際,豈比今日?心竊恧焉。莫云連爲,一二日萬機,其於承宣,不覺慨然,豈特今年?前則承旨多月供仕,若南致薰·許玧·元聖兪,其中多年人,而其仕最多,近者只數日,則頉奏輒聞,此豈遵故例之意?況備局次對,長官皆入,而今則一朔六對,豈特長官?無兩司之日多,可勝寒心?大政行於孟夏,雖不知冬政夏政,其時連在靜攝中,故此必冬政,而邊將雖多,守令則縣監,新昌一人外,其無守令之不數遞,可知,亦豈非盛事乎?噫,甲年重逢,其猶異也,其後十六年再逢,此亦萬萬料表,心何抑,懷何耐?況許多兩銓大政之人,今無一人,事勢雖同,然豈特此也?其時知申申銋,其壻兪奉朝賀入耆社,今作故人,五朔之內,最久知申,卽南致薰,而爲孫行南泰齊,今在耆社,亦奏事,許玧亦其時承旨,而皓鬚,予見其從孫許宇,得參於昨年耆耉科,其時薇垣長,予嗣服後拜相,而其孫鄭宲,今年亦入耆社爲奉朝賀請,吁嗟,異事,一何多也?憶昔追慕之中,此心萬倍,聞此日記,昔年若今,莫知更漏之深,有此呼寫。嗚呼,此心再明,庶可少伸,聞此敎,其不恪恭,曰有臣分乎哉?噫,丙戌秋事,雖因追慕而然,猶可謂盛事,而庚寅夏事,歲初旣奏之後,今可論,而豈比丙戌?憶其年,此心愈隕,若逢其月,心亦何堪也?
上在慶熙宮。停常參,只夕講。
自初昏至夜一更,月暈。
端懿王后忌辰。
藥房都提調金陽澤,提調洪麟漢,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。已下敎于政院,此心惟在其年,氣何諭?殿座時入侍。
中宮殿·惠嬪宮,藥房口傳問安。答曰,知道。
金光國啓曰,左副承旨崔台衡,今日不爲仕進,卽爲牌招,何如?傳曰,允。
殿座罷後,政院·玉堂·藥房口傳問安。答曰,知道。
以備忘記,傳于李性遂曰,昨夜令讀庚寅日記,予心何抑?追惟其時,臘冬初春,三月三巡晝講,可謂盛事,撤宵呼寫,餘懷憧憧。今日崇政殿,與文侍從·耆社人,與金玉人·太學生,年八十七十人,效先正童子之言,耆舊君臣,爲童子,當小學講。其令食後來待,儀注時刻,徹扇侍衛,禁軍排立,皆置之,待下敎,以時服入侍,時任一體入侍。
以備忘記,傳于邊得讓曰,旣臨殿,衛儀宜備,入直軍排立,依下敎置之,侍衛只入直,只殿內入侍,摠府騎曹堂郞入侍,五衛將以下,置之。
邊得讓,以兵曹言啓曰,明日擧動時,本曹郞廳侍衛及陪衛各差備,不可不備員,正郞·佐郞未差之代,令該曹,以在京無故人,口傳差出,以爲備員之地,何如?傳曰,允。
吏曹口傳政事,以李泰齡爲兵曹正郞,以李範濟爲佐郞。
邊得讓,以義禁府言啓曰,明日擧動時,大駕各差備都事九員,王世孫左右考喧都事二員,合以十一員分差,而無以推移備數,假都事二員,令該曹依例差出,以爲分排之地,何如?傳曰,允。
領議政金致仁箚曰,伏以臣伏見卽下備忘,聖上追感昔年,將行耆老講於法殿,仍有時任入侍之命,其盛擧也。臣卽當趨詣之不暇,而日昨强疾登對之餘,表感又乘,頭疼身重,中痞下瀉,委頓牀笫,一味叫楚,今方服藥求汗,擬趁明日陪班强起,而此猶難必,今日蠢動,尤無其望。玆陳短箚,仰暴實狀,伏枕惶隕,如添一病,伏乞亟降威譴,以警具僚焉。取進止。答曰,省箚具悉卿懇。今卿不參,爲卿若何?聞卿箚,雖一時微恙,爲卿悶焉。業已諒,明雖不參,何傷之有?卿須安心勿辭,從容善攝,因副此意。仍傳曰,遣史官傳諭。
掌令崔疏曰,伏以歲籥載新,寶算彌高,茀籙方隆,玉體萬康,臣民慶忭,曷有其極?仍伏念臣,姿魯識蔑,百不猶人,而濫竊科第,居然二十有一年矣。自天釋褐之初,過蒙拂拭之恩,前後筵敎,屢及先故,至使臣家藏臣祖遺像,猥塵淸覽,恩諭鄭重,榮褒曠絶,闔門感祝。涓埃莫報。區區寸忱,只在於筋力奔走,隨事盡分,而家在鄕曲,身有貞疾,不得爲處寓旅邸,瞻依象魏之計,犬馬微誠,亦無由自售,居常懍惕,若負大何。不自意,掌憲除旨,遽下於病伏涔涔之中,繼而有馹召之命,榮光所被,鄕閭動色,臣且惶且感,莫省攸措。臣豈不欲來趨造,以謝恩命,獲瞻耿光,俾伸逖違耿結之忱,而第臣,病在胸腹,積年沈痼,胃不受食,噉旋致痞,形貌尫羸,榮衛柴削,多方醫療,終無分效。自客冬以來,舊疾添苦,新症尤劇,頑痰結凝,浮脹彭亨,呼吸俱難,屈伸皆牽,房闥之間,便旋須人,當此春和之時,尤謹坯蟄之戒,少有轉動,一倍兟兟。似此病狀,萬無自力登途之勢,瞻望雲天,冞增悚蹙,久宿君命,義分是懼,玆不得不猥從縣道,呈狀辭本。伏乞聖慈,天地父母,俯垂諒察,亟許鐫遞,俾遂生成之澤,千萬幸甚。臣官旣乞免,宜不敢以言自居,而略效芹曝之誠,惟幸芻蕘之擇焉。夫國家之待臺閣,固不輕而重矣。人未必皆賢,言未必皆是也,而然且假之威而猶恐或損,養其氣而猶恐或傷,賞其言而勉其不言者,非爲寵其人也,乃所以重臺體而彰君美耳。今我聖上,堯齡方邵,禹志益勤,躬董率之道,行丕變之政,其於臺臣警勵尤至,責之以媕婀,斥之以含默,凡在群下,孰不欽聳,而諫諍之地,宿套依舊,謇諤無聞,婾墮日甚,此實諸臣奊怯之致,亦豈無所以然而然哉?噫,近來諸臣之說時務論君德者,必須先下幾句好語,宛轉說去,左看右看,一無圭角然後,始敢投進,聖上亦必以予用嘉尙,可不留意等語,例賜溫批,下無進言之風,上無採用之實,只爲太平之文具,聽聞之美談而已。一或有語非常腐,意不冗陳,則輒示聲色,過加譴斥,初出愛君之忱,而終遭情外之敎,諸臣將何所利於身家,而必進其逆耳之言哉?臣於昨夏,待罪本職時,猥以帝舜闢四,大禹拜昌之意,仰副,則批旨隆摯,至以一建功爲敎,臣伏地感歎,尙不勝莊誦察邇之盛意。惟願殿下,勿以不言,責之於群下,而深以聽言,反之於躬,則鳥卵不破,鳳凰華止,死馬買骨,騏驥騈至,四方之嘉言嘉猷,無不畢陳於前矣,何患於群下不言也?且伏念近年以來,事或不槪於淵衷,則特加激惱,辭敎非常,保護湯劑,至命退却,效古繳覆,輒施譴罰,擧朝遑遑,觀聽憂懼。其人可罪則罪之而已,不宜迤及他人,此事旣處則處之而已,豈可轉及他事,而辭氣之間,未免過中,擧措之際,或致失當,聖學高明,已臻於克復之工,而遷怒貳過之地,猶有此爐雪之累,臣竊不能無憾於天地之大也。何幸事過之後,每示開悟,大聖人轉環之量,臣實欽仰,而如欲悔之於後,無若愼之於初。繼自今,深軫物來順應之理,益思廓然大公之道,平心穩處,物各付物,則菱鏡不疲於鑑照,金枰自在於稱量,不但有光於聖德,抑亦有保於聖躬,宗社幸甚,臣民幸甚。抑有一事,略此附陳焉,夫牛·松,國之大禁也,守令宰殺,罪至罷官,生松一株,律有徙邊,大典之意,固可知矣,國綱漸弛,民不畏法,屠殺益甚,斧伐轉酷,視瞻俱駭,有識寒心。噫,虞衡之政,三代所重,斧斤以時然後,可以養生送死,而斫伐隨意,樵蘇日甚,故山林濯濯,到處皆童。況自頃年,蟲災以後,尤宜申飭,而至於耕牛,卽稼穡之本,勞其力而屠其肉,君子之所不忍,故程子至以年凶,爲殺牛之致,此實惻傷切至之言也。然我國賓祭之需,無他野味,只以牛肉爲上品,雖難以斷絶不殺,其不可任意宰屠則,明矣。比來收牌之命屢下,此皆同樂之盛意,出於賜酺之遺義,而下民頑蠢,忸於無禁,私自椎屠,殆同日攘,風聞所及,中外同然。此不但有害於耕作,抑亦大關於紀綱,特命該司申加痛禁焉。臣無任云云。答曰,省疏具悉。今者附陳,可見愛君。頃者旣諭,一自弛禁,犯屠特甚,往者雖不可追,來者亦不可禁,故纔申飭內局,酪粥亦命停焉,意蓋此也。今則禁屠若前,豈有此弊?其於禁松,只設其弊,亦無救弊,予將諭矣。若禁此弊,不若嚴禁牟利之軍輩,其令備局,或有此報,當該此類,嚴加痛懲,可也。爾其勿辭,速來察職。
庚寅二月初七日午時,上御崇政殿。耆社侍從人·太學儒生年八十七十人,小學講入侍,大臣同爲入侍時,行都承旨金光國,左承旨尹東昇,右承旨李性遂,左副承旨崔台衡,右副承旨邊得讓,同副承旨具㢞,記事官柳翼之,假注書金景行,記事官兪漢謹·吳鼎源以次進伏訖。上具翼善冠·袞龍袍,以步輿,出資政門外降輿。殿座後,耆社諸臣入侍。左議政韓翼謩,知事李益炡,行司直南泰齊·沈星鎭·金始煐·李之億·李光溥·徐命臣·邊致明·李長夏·李廷喆·鄭基安·李鉉玉·趙台祥·李奎應·申一淸,兵曹參議洪啓遠,五衛將申絅,儒生李景和·李聖源·徐世潢進伏訖。翼謩曰,日間,聖體調攝,若何?上曰,一樣矣。上曰,退休,明日隨詣,可也。上曰,昨見庚寅日記,心猶悵然。上講小學篇題訖。上曰,老人氣苶,不可多讀,只以二大文讀之。益炡先讀,泰齊讀之。申絅進讀。上曰,年幾何?對曰,八十一。上曰,陳文義。對曰,別無文義,治平之道,盡在此矣。啓遠進讀。上曰,年幾何。對曰,年七十六。上曰,陳文義。對曰,今讀小學,而諸臣與其子弟,元無小學之道,自此以後,實爲小學之道焉。一淸進讀。上曰,此則以侍從臣,近爲加資,文義善爲之。始煐進讀。上曰,今亦確矣。光溥進讀。上曰,年幾何?對曰,年七十七矣。上曰,最老矣。命臣進讀。上曰,此則少矣。致明進讀,之億進讀。上曰,今餘幾大文耶?承旨曰,三大文矣。上曰,然則南泰齊·徐命臣·邊致明三人讀之。以次讀訖。奎應進讀。上曰,其聲音强健矣。鉉玉進讀。上曰,此亦耆老科耶?承旨曰,非矣,草龍舟墻壯元也。奎應曰,今之讀小學者,元無實效,自此以後,以小學之敎,行八道焉。聖源進前。上曰,何處人耶?對曰,居稷山矣。上曰,年幾何?對曰,七十五矣。上曰,汝所讀箴銘頌誦之。誦夙夜箴訖。景和進前。上曰,年幾何,何在?對曰,年七十五,居安山矣。讀初大文。世潢進讀。上曰,年幾何,居何地?對曰,年七十,居肅川矣。命書傳敎曰,昨夜興懷,今朝此擧,而噫,七十一歲建明門,行耆老科,今七十七歲,崇政殿,行耆舊講,此誠千千萬萬料表。今日君臣,爲童子講,豈可講誦而止乎?入侍耆社之臣,各賜表裏,其餘金玉人靑衿,各賜帛一疋,申絅年過八十,依耆社臣例,具表裏賜給,以示予意。行司直李之億所奏,可謂其本,令禮曹申飭諸道,勸課小學,莫使今日之擧,爲文具,洪啓遠所奏,亦甚端的,其先今日入侍耆舊諸臣,勸子弟與孫,而俾有實疑焉。之億曰,灑掃應對,入孝出恭,小學者,八歲人生之學,而推之則至於治國平天下之道,殿下以小學之敎,下於一國內,以化成俗焉。臣以次伏祝。上曰,最好矣。長夏進讀。上曰,陳文義。對曰,別無文義矣。廷喆進讀。上曰,陳文義。廷喆曰,小學之方,自兒時爲之矣,殿下以此爲勉,而修齊治平之道在此,益加勉焉。基安進讀。上曰,陳文義。對曰,別無文義矣。台祥進讀。上曰,陳文義。對曰,別無文義矣。藥房提調洪麟漢,持湯劑入侍,進湯劑。上進御訖。上曰,所賜之物,各賜其家,退休焉。耆社諸臣先退。命書傳敎曰,夕講爲之,知經筵特進官,以編輯廳來待,堂上入侍。命書傳敎曰,內局都提調許副,其代洪領府事爲都提調,都提擧旣命,且度支劇務,兼宜休,提調許遞,其代左參贊申晦除授。命書傳敎曰,明月詣儲慶宮時,前後廂軍道上留住事,分付,不緊侍衛,亦一體留住。上曰,夕講除座目入侍。知事元仁孫,特進官事最中,參贊官李性遂,侍讀官金魯淳,檢討官李昌任進伏訖。上先講大學補亡章。儒臣輪讀,各陳文義訖。上曰,下番讀大學序,可也。下番讀之,陳文義。儒臣先退。上曰,編輯郞廳入侍。徐浩修進伏訖。上曰,注書出去,觀象監官員率來。上曰,日日運氣測候乎?對曰,今日末番有之而測候,臣未之知也。命浩修讀象緯考讀訖。命先退。藥房都提調洪鳳漢,持湯劑進前。上進御訖。命書傳敎曰,內局提調申晦許遞,其代李溵除授。命書傳敎曰,五月初一日日食時,當親臨救食於崇政殿月臺,以此分付,儀註臨時書入。命書傳敎曰,趙希聃已下敎,更思之,直爲訊問,有欠王政,令秋官消詳文案後,更奏擧行。權潤平以是窩主,而一自完決之後,何逃日次?亦宜審愼,諸堂更加消詳,待下敎入侍以奏後,擧行事,分付秋曹。上還入大內。諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕詣永禧殿,入齋室後,政院·玉堂·藥房口傳問安。答曰,知道。
世孫宮,政院·玉堂口傳問安,答曰,知道。
展拜罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李性遂曰,諸司預備。
李性遂,以吏曹言啓曰,今此文宣王釋奠祭終獻官及從享獻官,皆以侍從塡差,而時無職名,令該曹口傳付軍職,何如?傳曰,允。
大駕詣儲慶宮,入齋室後,政院·玉堂·藥房問安。答曰,知道。
世孫宮,政院·玉堂口傳問安。答曰,知道。
展拜罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色,口傳下敎曰,儲慶宮行禮時,都尉及爲內外孫人,入于內庭行禮事,分付。
傳于李性遂曰,諸司預備。
崔台衡,以訓鍊都監言啓曰,宣傳官金處升,持標信來傳,傳敎內,大駕詣編輯廳後,卽爲罷陣事,來傳於臣,而大駕未還宮之前,先爲罷陣,雖涉重大,旣承標信之後,不敢一刻遲滯,自是重師律之意,一邊擧行號令,一邊言送政院,則宣傳官之誤傳標信,的實矣。結陣其雖不罷,輕擧號令,臣亦昏謬,惶恐待罪,而莫重傳命,若是做錯,極爲驚駭,宣傳官金處升之罪狀,令該府處之,何如?批答在筵說
大駕詣景福宮,入幕次後,政院·玉堂·藥房口傳問安。答曰,知道。
世孫宮,政院·玉堂問安。答曰,知道。
還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
吏批,判書朴相德進,參判未差,參議權噵進,右承旨李性遂進。吏批啓曰,大司諫今當差出,而擬望之人乏少,外任竝擬,何如?傳曰,允。有政。閔弘烈爲大司憲,申光履爲大司諫,鄭枋爲司諫,金鍾正爲吏曹參判,李徽之爲刑曹參議,姜潤爲副修撰,趙曮爲同義禁,韓後裕爲刑曹正郞,金茂澤爲掌苑別提,朴師欽爲掌樂主夫,鄭好仁·具修溫爲典籍,徐有隣爲殷山縣監,李命彬爲兼弼善,鄭景仁爲吏曹佐郞,知事李山斗年九十一,今加正憲,副護軍張聚五年八十七,金弘濟年九十一,宋徵啓年八十一,以上今加資憲,金龜禎年八十八,康弘濟年八十二,李齊嵒年八十一,以上今加嘉義,徐海朝年八十,申絅年八十一,以上今加嘉善,前監役徐命哲年八十,今加通政,副護軍柳發年八十,今加資憲,前知事申晙年八十一,今加正憲,副護軍黃運河年八十三,今加資憲,趙基晙年八十五,今加嘉善,李普寅年八十四,今加資憲。判書蔡濟恭病,參判尹得雨病,參議洪啓遠入直進,參知徐有良病,右承旨李性遂進。有政。副護軍韓師浹·成埜·李迪輔,副司直李惟秀·鄭昌聖·魚錫定·邊得讓·崔台衡·洪相簡,副司果徐有獜·金觀柱·金履禧·金鍾協·洪益弼·權漢緯,副司正金景行,同知單申益齡,僉知二單柳鎭琡·鄭允喆。
以承傳色,口傳下敎曰,開陽門姑留,下批後下鑰。
又下敎曰,來日當爲釋菜祗迎,而仍於崇政殿晝講,以此擧行。
備忘記,承旨有闕,代李在協·洪良漢爲承旨,待朝牌招察任,房順房。
庚寅二月初八日辰時,上詣永禧殿·儲慶宮。擧動入侍時,行都承旨金光國,左承旨尹東昇,右承旨李性遂,左副承旨崔台衡,右副承旨邊得讓,同副承旨具㢞,記事官柳翼之,假注書金景行,記事官兪漢謹·吳鼎源以次隨駕。上具翼善冠·袞龍袍,以步輿,出延和門外,降輿乘輦。藥房都提調洪鳳漢,提調李溵進前訖。鳳漢曰,夜間,聖體調攝,若何?上曰,一樣矣。進湯劑。上進御訖。上詣永禧殿,王世孫隨駕,入小次少休。還爲出小次,就板位展拜,行四拜,仍奉審。命守僕,盥洗設鋪陳。又命入直兩儒臣·錦城尉·開城留守,盥洗入陪像就位。上親審良久還陪,上就殿庭,跪伏興,入幕次。小頃,還爲乘輦。命書傳敎曰,噫,此殿展拜,今已曠矣,豈意六年之間,復拜奉審?此誠千千萬萬料表,歲初拜太室,今日禮此殿,復何餘憾?旣有歲初前例,今日奉審時,入侍都尉·留守各熟馬一匹,入侍諸承旨,大祝代儒臣殿官半熟馬一匹,左右通禮,春坊官員,各兒馬一匹,相禮·翰注,入內庭贊儀·引儀,各弦弓一張賜給,引導守僕朴相杓,依金重呂例,帖加成給,本殿守僕,亦依太室守僕例,米布題給,此殿洞口內人,亦爲限一年免役。命承旨書勤政殿宣諭大小臣工。王若曰,嗚呼,以否德無能,臨御旣四十六載,年亦七十七歲,而徒位徒壽,何事繼述,何事揄揚?嗚呼,國初洪武壬申,受皇命,定都漢陽,聖繼神承,今已三百七十九年,猗歟盛哉?須看漢唐繼體之君,其能兢兢業業,能守先業,豈有唐,亦豈有宋?至於我國,檀君朝鮮,渺茫難言,箕聖八條之敎,可見仁賢之化,而三國相繼,文物質之前朝,太祖統合三韓,歷年五百。以此觀之,勝國至今考,可也,此正若古人之所云,成立之難,如昇天,覆墜之易,如燎毛者也。天命歸於我朝,我高皇,錫命朝鮮,仍賜九章八音,乃至于否德無能,如履薄氷,卽例語。噫,人心世道,雖不至此,其猶懍然,況國勢若此,吾民若此,人心若此,世道若此,有一於此,其難其難,況此乎?況此乎,靑丘相依,惟祖若孫,而其祖夢裏,其孫沖年,中夜興思,可謂懍然。其聞今日大小臣工,其思此,其思此,於宿豈可弛心,於食亦豈弛心?予則曰宿弛心,食亦弛,何以言之?日事浮囂,日事躁競,君命視若弁髦,時體日益甚焉,若予之衰,尙今支撑,寔陟降之攸賜,以世道人心,猶若是扶持,此亦是陟降之攸賜,祖功宗德,何以至此?亦無昔年盛德,亦何有今日?歲初拜太室,仲春復拜眞殿,洋洋如在,何敢放忽,穆穆仰瞻,亦何敢忽也?況再昨年何年,一歲藏樂,諸臣其果知乎?予則曰不知也。若思其忱,豈不警惕,而非徒不難,以請復樂,踰其年若此,而暗室講究,卽浮囂索筆,陷人亦躁競,其看其看,以周言之,積德千有餘年,文王始受命,乃成八百年周室,而及其末,可勝言哉?繫于苞桑,羲經攸載,予雖否德,其亦衰矣,此心夙宵,不能弛也。吁嗟,今日大小臣工,亦知此道否?興惟及此,何甘玉食?起懷萬倍,舊闕宣諭,依孫其祖,依祖其孫,前坐後侍,廣諭舊殿基,列朝照臨于上,萬姓咸聽于下,靜聽此諭。快滌舊習,其若有效,陟降想必忻豫,而曰有後昆涼德,其亦有辭,而仰籲有臣矣。咸聽此諭,莫替今日興感,兩朔展謁,宣諭於舊闕殿庭,臣若愓念,君亦有賴,不然,今日舊庭投石而已。予雖衰矣,沖子侍坐,今日朝鮮,予恃世孫,復將餘意,申申以諭。噫,昔人誡子弟,猶曰爾宜刻骨,此猶若此,況今日乎?大小臣工,今日此諭,銘佩于中,幾臨舊闕,可無喪意。年八十人,其有稀也,九十以上,尤宜尊年,于今臣庶,卽昔所遺體列朝之德意,朝臣年八十以上,士庶年九十以上,特加一資,示予同耉之意。故諭示,想宜知悉。命書傳敎。此擧誠是料表,再昨,聞日記,而興懷於國初,此忱何?噫,再昨年何年?一歲藏樂之餘,千千萬萬夢想之外,加二年拜此殿,此忱何抑,此忱何抑?具奏榻前,嗚呼,以不肖無能,到于此,卽陟降攸賜。昨日耆舊講,其亦文具,雖若水投石,豈伈伈而回?儲慶宮展拜後,當詣國初舊闕,勉飭群工而回,先後廂,其亦道上留駐。上詣儲慶宮,行展拜後,還爲乘輿。上曰,隨駕百官,來詣勤政殿,聽下敎。上曰,禁喧郞廳記過。上詣勤政殿殿座,世孫侍座。百官分東西班,行四拜。宣敎官副校理林鼎遠,讀宣諭訖。百官行四拜禮畢後,藥房都提調洪鳳漢,提調李溵進伏曰,早朝勞動,聖體若何?上曰,一樣。進湯劑,上進御訖。命書傳敎曰,還宮時,當召見,編輯堂郞待令。上曰,儲慶宮守僕,米布題給。命書傳敎曰,今見故道,予心愴然。其文製下,明朝禮房承旨致祭于國舅家。上曰,此擧,豈可踰月?朝鮮士庶加一資者,政官牌招開政,其未及者·在外者,鱗次追後擧行。上詣備邊司殿座。上曰,編輯堂郞皆進伏。洪龍漢進伏。上曰,盡抄乎?對曰,未及抄矣。申景濬進伏,奏山水考,洪纘海進伏,奏文獻備考,李得一進伏,奏政考,徐浩修,奏衆緯考訖。上還爲乘輿。上曰,挾侍中官申德龍,駭然莫甚,從重推考。上曰,訓鍊大將具善行拿入。上曰,不審宣傳官做錯之失,一邊打錚,一邊留軍律,紀律所在,極涉駭然,罷職。命書傳敎曰,禁衛大將李章吾,訓鍊大將除授牌招,傳授命召。命書傳敎曰,禁衛大將具善復,復授前任牌招,傳授命召。命書傳敎曰,做錯,甚矣,該房承旨遞差。上曰,傳語部將金挺垕汰去,宣傳官李義賢,令兵判決棍五度。出榻敎命書傳敎曰,今者編輯廳書役,極其浩多,而凡都監有料布書吏,不設加料事,雖定式,旣臨書寫,十五日散料,其令題給。上詣延和門外,更轎乘輿。藥房都提調洪鳳漢,提調李溵進湯劑。上進御訖。上曰,明日晝講爲之。上入大內時,上曰,左承旨入侍。尹東昇進前。上曰,讀宣諭。讀訖。命書傳敎曰,今者宣諭安寶,置諸政府,謄諸朝紙,布諭中外,今日下批後,鱗次爲之者,不待都政書入。噫,八十九十,可謂稀有,同中樞者,待下批追榮,卽爲書入。諸臣以次退出。
上在慶熙宮。停常參,只晝夕講。
藥房都提調洪鳳漢,提調李溵,副提調金光國啓曰,昨日早朝動駕,展禮伸孝,仍臨舊闕,誕宣飭諭,侵夜還宮,勞動旣多。伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。世孫宮陪從之餘,氣候,何如?臣等,不任區區憂慮,敢來問安,竝此仰稟。答曰,知道。今雖伸禮,心則萬倍,氣何暇諭?世孫氣候一樣。晝講時同入。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色,口傳下敎曰,次對同爲之。
李性遂啓曰,今日次對,兩司長官,當爲進參,大司憲閔弘烈,大司諫申光履,竝卽牌招,以爲進參,何如?傳曰,允。
李在協啓曰,大臣·備局堂上,依下敎來待矣。傳曰,大臣·備局堂上引見。
尹東昇啓曰,檢閱金夏材,由限已過,卽爲牌招入直,何如?傳曰,允。
傳于尹東昇曰,夕講爲之,持大學衍義入侍。
李在協,以備邊司言啓曰,今此傳敎中,濟州賑資四千餘石未入送者,令備局,卽爲區劃,草記分付事,命下矣。今此守臣狀請之數,爲折半四千九百六十二石,依此數,以羅里鋪及濟民倉餘在牟粗,與沿海各邑某樣穀物,從便區劃,依前定差員,卽速入送後,形止狀聞之意,分付道臣及守臣,何如?傳曰,允。
金光國,以吏曹言啓曰,宗簿正趙㻐,翼陵別檢魚錫齡呈狀內,身病甚重,勢難察任云,依例改差,何如?傳曰,允。
李在協,以兵曹言啓曰,五衛將柳發·柳鎭琡,俱以病難供職,呈狀乞遞,宿衛輪番之任,不可久曠,今姑改差,何如?傳曰,允。
李在協,以兵曹言啓曰,宣傳官趙蒙錫,日昨內試射,猥蒙直赴之恩命,所帶之職,係是南行窠,不可仍帶,呈狀乞遞,依例改差,何如?傳曰,允。
又以兵曹言啓曰,依傳敎,宣傳官李禹鉉,決棍五度之意,敢啓。傳曰,知道。
李性遂,以刑曹言啓曰,大釀罪人田夏芳·車鐵水,囚十日而放事,命下矣。罪人田夏芳·車鐵水等,嚴囚已滿十日,依傳敎放送之意,敢啓。傳曰,知道。
以備忘記,傳于李在協曰,今下弓矢,乫坡知僉使金養曾,恃寨僉使朴泰鳳處,給送。
以全羅監司狀啓,順天等官呂水面居申德秋及沙格等渰死事,傳于洪良漢曰,令本道恤典擧行。
左議政韓翼謩箚曰,伏以臣於日昨,卒患急癨,中焦閼塞,轉動不得,職忝內局,末由趨參於起居之列,誠虧禮缺,罪合萬殞,幸蒙聖慈曲諒,特賜免副,俾得以隨便調理,賤心惶感,固當如何?旋因藥物,探吐痞塞者,猶可以運動,故翌日入侍,又明日動駕,雖不得不章皇趨造,顧其病情,蓋未始夬去也。昨夜陪班罷歸,前症復作,雖不如日昨之苦劇,胸痞而膈滿,肚腹絞痛,委身牀席,宛轉叫苦,卽者次對有命,而蠢動無路,玆敢短箚哀籲。伏乞聖明,亟降威譴,以安賤分焉。卽見小報,右揆終至尋單矣,大臣之私無可去之情,公有難捨之義,日昨首相,已陳於筵中,臣何敢更贅?槪聞僚相此擧,專以乞遞筵席,成言知舊,作爲第一義諦云,苟如是則近日大臣,孰非可去者乎?各別敦勉,期於造朝,固知聖上,必已留意於此,而言念國事,自切憂歎,竝此附陳焉。取進止。答曰,省箚具悉卿懇。再昨爲其同拜,勸卿先休,神明所相,卿果陪班,心雖喜焉,恐或若何?今覽卿箚,其不大損其用慰焉,不參何傷?箚中所陳,已諭右揆,而爲國之心,其亦感歎,須觀右揆辭單之批,予何多諭?卿須安心勿辭,亦勿引咎,其宜善攝,用副此意。仍傳曰,遣史官傳諭。
庚寅二月初九日辰時,上具翼善冠·袞龍袍,出延和門外,詣板位。釋奠大祭香祗迎入侍時,行都承旨金光國,左承旨洪良漢,右承旨尹東昇,左副承旨李在協,右副承旨李性遂,同副承旨具㢞,記事官柳翼之·任希雨·兪漢謹·吳鼎源,諸臣以次侍立。上命光國讀奏祭報府後,命東昇馳詣文廟,奉審以來,可也。上曰,次對爲之,晝講兼行,可也。賤臣希雨出來。傳命備邊司郞廳來言,領相受由,右相呈辭,左相今方陳箚,竝不得入來云故,賤臣以此還奏。上曰,右相呈辭讀奏,可也。在協讀記。上曰,承旨書之。答曰,噫,今日其君,衰乎,不衰乎?今日國勢,擧乎,不擧乎?謂其君則日衰無餘,謂其國則萬事不擧,奚徒此也?卿必見昨日之廣諭。噫,穆穆眞殿,煌煌若臨,再昨藏樂之餘,料表加二年,六年乃拜,餘懷憧憧,不憚其憊,特臨舊闕,坐三百年前殿基,廣諭群臣,亦豈夢想攸料?雖然,若水投石,廣諭旣諭,今日次對,意蓋深矣,而祗迎之後,來坐此殿,雖開法講,旣命次對,其果闕焉,投石之敎,今果驗矣。初則悶卿苦心,呼寫例批,觀今國勢若此,而將何思之及此。例批且文具,況三度不允,四度敦諭,而雖欲手諭,眼不能視,志不帥氣,將何將何?須觀今日,須觀今日,此是法講之,君講,亦一篇輪誦,此等苟且,萬古豈有,而心許宗國,不暇顧身,若紫陽,答弟子之言,氣雖難强,心則苦矣,昔豫讓,雖戰國之士,必也國士報之。嗚呼,今日靑丘,卽乃祖乃久世祿之臣,君雖不衰,可謂麾不去之日,則卿父是誰,卿叔是誰?三昆弟皆入耆社,今卿五寸叔,卿之從兄,皆入耆社,問於國中,若卿者,可謂鮮矣。百人雖若此,於卿,予則曰,決不若此。噫,予年猶不至此,國事亦不若今,思卿父,思卿叔,豈無隨時闊狹,而顧予氣,顧國事,爲輔相勉許,是負宗國,亦負四十六年爲國苦心,將呼寫此意,左揆之箚適到,其勸于予,不覺笑焉,何以謂笑,一則莫知予心,一則恐或心弛者也。噫,昨日舊闕舊殿之基,宣諭大小臣工,陟降洋洋,俯臨萬姓,咸曰吾君有意,而曾未幾何,景像若此,是誰之過?其由不穀,今日風日,予則曰非偶,衰君若此,而輔相若此,而吁嗟,衰君,何望群工,只誦王褒得賢臣頌,而自歎且愧。董子正心之文,大扺曾於中年,捨其文,必欲致,況今日乎?特遣入侍知申內局副提擧,諭予此意。奚效古君臨軒十使?坐此殿,行次對然後,乃四入而釋衣尋朝饍,須體小子心腹之諭,亟寢其單,卽與偕入,小副此意焉。上曰,承旨書之。上曰,此批答,都承旨傳于右相,仍爲偕來。上曰,晝講先爲入侍。同知事金時默,特進官李潭,參贊官李在協,侍讀官李得臣,檢討官李昌任,記事官任希雨·兪漢謹·吳鼎源以次進伏。上讀前受音,自古者小學敎人,止吾必謂之學矣。講訖。上曰,上番讀之,可也。得臣讀一遍訖。上又命下番讀之。昌任讀一遍訖。上曰,文義,可也。得臣·昌任各陳文義。上曰,經筵班,先退,可也。上曰,右相入來,次對後,當還內矣。都提調洪鳳漢,持湯劑入侍。上進御理中建功湯一貼訖。上曰,右相尋單,可悶矣。鳳漢曰,此時豈可如是乎?惟在於聖明之敦勉矣。上曰,家貧思良妻,國亂思良相矣。東昇復命。上曰,諸執事進排官無頉乎?對曰,濟濟無頉,而祭需亦精備矣。上曰,君命當信,次對後,當還內矣。上製述懷文,命編次人校正。濟恭進前校正訖。濟恭曰,日氣陰濕,移時殿座,不勝焦迫,姑爲還內,待右相入來之稟,便殿,行次對,似好矣。上入小次,移時還御崇政殿。製下國舅致祭文。上曰,左承旨進去,可也。上曰,左承旨誰也,在協曰,洪良漢矣。上曰,再次進去,其不偶然矣。光國復命曰,右相今方入來矣。上曰,次對爲之。右議政金尙喆,司直元仁孫,仁陽君李景祜,戶曹判書洪麟漢,判尹金時默,禁衛大將具善復,訓鍊大將李章吾,兵曹判書蔡濟恭,司直李最中,工曹參判鄭存謙,司直李潭,左副承旨李在協,校理李得臣,掌令鄭彦暹,記事官任希雨·兪漢謹·吳鼎源,事變假注書金重燮以次進伏。尙喆進前曰,數日間,聖體調攝,若何?上曰,氣何諭哉?寢睡·水刺之節,亦何如?上曰,一樣矣。中宮殿氣候,若何?上曰,近來則稍勝矣。尙喆曰,以臣之未卽入來,久御寒殿,聖體必有損矣。伏乞還內便殿,仍行次對幸甚。上曰,坐處爲之何妨?尙喆曰,臣之前後盤礴蹲仍,罔非欲報聖恩之萬一,而終始冒據,實非本意,臣身顧不足恤,職是大官,而徒恃寵靈,尙此蹲仍,反貽累於聖德,則臣罪尤大矣。伏乞曲諒,得遂臣至懇,千萬千萬矣。上曰,一次呈單,卿之處義,已伸矣,何必更此縷縷乎?尙喆曰,左相之有德望者,陳箚引入,而箚中有各別敦勉之語,此則太欠恕字矣。上曰,不必縷縷,次對爲之,可也。尙喆曰,臣伏聞朝水刺,尙未進御云,臣他不暇顧,而入來,而日勢已晩,卽速還內便殿,行次對伏望。上曰,昨有舊闕宣諭,而今日備堂,默無一語,竝推考,可也。上曰,不可推考而止,今日入侍諸備堂,竝罷職。出榻敎諸備堂竝退出。尙喆曰,今日默默,臣亦其中之一人,而諸備堂之被罪,臣獨免之,臣不勝惶悚矣。上曰,何傷乎?尙喆曰,臣不敢以獨免罪罰而晏然,今將出往胥命矣。上曰,過矣。上曰,諸備堂罷職,置之。出榻敎諸備堂以次,更爲進伏。尙喆曰,此濟州牧使請穀狀啓也,宜有趁時區劃入送之道矣。上曰,然矣。上曰,承旨書之。今覽濟州牧使安宗奎狀聞,頃者延和門召見本州陪持人,快許之意下敎,而其時領相有所奏,故擧條自在中止,有此聞,王言當信,民可欺乎?四千餘石未下者,令備局卽爲區劃,草記,分付。出傳敎上曰,聞八十以上加資中,有遺漏者云,然乎?㢞曰,李德師父年過八十,而亦未蒙一視之恩矣。上曰,承旨書之。今聞不無在京遺漏者云,分付該曹廣問,今日內,一體口傳啓下。出傳敎上曰,承旨書之。擧措雖可駭然,此亦朝鮮一武士,宜體昔日愛恤之意,部將金挺垕,勿汰事,分付。出傳敎善復曰,陵所役處,今年又將趁解土時,一次奉審,而臣所帶之職,與他有異,何以爲之乎?上曰,承旨書之。禁衛大將具善復,陵所役處看審耶,仍佩往來。出榻敎金尙喆曰,此濟州牧使安宗奎狀啓也,備陳前劃給賑資一萬石,排巡不足之狀,依前請折米四千九百六十二石,及時入送,種太一千五百石,亦以沿海新捧穀,可作種子者,區劃入送事,竝請令廟堂,稟處矣。賑資一萬石劃給外,不足折米四千九百餘石,又因特敎,向有依所請準許之事,而自備局未行會之前,似有此更請之擧,此則今無可論,而至於種太,今番賑穀區劃之中,太則不入,此是爲嗣歲播種之資,所關尤緊。一千石以沿海邑所在,精實可作種太者,從便區劃,斯速入送,形止狀聞之意,分付道臣與守臣,使之着意擧行,何如?上曰,所奏是,依爲之。奏御文字,何等重也,而字句間,誤稱壬午前事,不可無飭,當該濟州牧使安宗奎,從重推考。出擧條洪麟漢曰,續典中,此邊浦落處,旣懸頉,則彼邊泥生處,査出加錄,覆沙處當年則給災,翌年掘沙收稅事,載錄矣。非但法意如此,每年事目中,論列申飭,不啻嚴明,而一番懸頉之後,各邑守令,視以稅外之地,無所査得,是豈設法之意哉?方當開春,起墾在前,自今以後,各別搜括,一一査錄,另加申飭於諸道道臣,何如?上曰,依爲之。出擧條麟漢又曰,守令交遞後,觀察使定差員,與新官眼同,必閱各庫後,啓聞事,載在續典矣。兩西及北道,依例擧行,嶺南則只以成冊報來,至如兩湖·京畿·關東啓聞與成冊,俱不擧行,事甚斑駁,有違法典,揆以事體,誠極未安。自今以後,依續典,一體擧行之意,另飭諸道,何如?上曰,所奏誠是,依爲之。出擧條鄭彦暹曰,金柱泰,卽賊潤之子,只施定配之律,在渠亦云幸矣,今此感等處分,雖出於霈澤同流之聖意,減等則爲徒年,而徒年則遇赦卽放。此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。出擧條彦暹又曰,物故罪人得輿以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈。請還寢東呂·址淳等還配之命,更令王府,嚴鞫得情。上曰,勿煩。出擧條彦暹又曰,新除授司諫院司諫鄭枋,時在全羅道昌平地,請斯速乘馹上來事,下諭。上曰,依啓。出擧條彦暹又曰,臣爲人疲劣,言議巽軟,淸朝耳目之任,豈有堪承之望,而前後恩命之下,有除輒膺,亶出於粗伸義分之計,而不敢出一言論一事,自損臺風,恒切愧懼之忱矣。今於聖敎之下,不敢晏然者,請命遞斥臣職。上曰,俄者下敎,非謂入侍臺臣,而公然引嫌,此何分義?勿辭亦勿退待。出擧條彦暹又曰,近來法綱解弛,民不畏法,盜賊肆行,穿窬之患,比比有之,而捕廳視之尋常,不能譏捕,誠爲駭然。請左右捕將,竝從重推考,另加申飭,俾有實效之地。上曰,依啓。出擧條上曰,次對先退,夕講仍於此處爲之事,注書出去,分付,可也。賤臣出來,傳命。尙喆及仁孫以下諸備堂退出,同知事金時默,特進官李潭,參贊官尹東昇,侍讀官李得臣,檢討官李昌任,記事官任希雨·金夏材·吳鼎源以次進前。上講大學衍義前受音,自曰若稽古,止經一章。上曰,上下番輪讀,可也。得臣·昌任分讀一遍訖。上曰,放勳,堯之名乎?得臣曰,非堯之名,而以訓誥觀之,似美稱之號矣。上曰,然矣。上曰,諸臣竝退出,可也。遂還內。
上在慶熙宮。停常參·經筵。
夜一更,月入東井星。
藥房都提調洪鳳漢,提調李溵,副提調金光國啓曰,伏未審夜間,聖體調攝,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,建功入之而退去。
又以承傳色,下敎曰,開陽門仍留,其餘下鑰。
李在協啓曰,大司憲閔弘烈呈辭,執義李行源在外,掌今鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
傳于洪良漢曰,內局入侍。
李在協,以弘文館言啓曰,新除授副修撰姜潤,時在慶尙道安東地,經筵入番事緊,請斯速乘馹上來事,下諭。傳曰,依啓。
洪良漢啓曰,禮房承旨尹東昇,方爲齋宿矣,昨以遞職出去,右承旨李在協,卽爲牌招入直,何如?傳曰,允。
以漢城府老人單子,傳于洪良漢曰,分付兩銓,今日內,卽爲擧行。
李在協,以備邊司言啓曰,濟州入送賑穀未拯代,今日內,區劃草記事,命下矣。今此未拯之數,折米爲四百二十四石零,毋論某樣穀物,以沿邑所在者,依前從便區劃,一體定差員,卽速入送後,形止狀聞之意,道臣·守臣處,竝爲分付,何如?傳曰,允。
同副承旨具㢞疏曰,伏以臣本以無似,濫蒙洪造,猥躋緋玉,獲廁近密,首尾供劇,今已累十餘日矣。感激圖報,惟在筋力奔走,則顧何敢爲言私祈免之計,而第念臣母,宿祟痰眩之症,近當節換之時,一倍添劇,症形非細,而卽聞夜中,外觸風冷,添感忒重,寒熱交攻,神精昏憒,膈痞而食飮全却,痰壅而嘔吐兼發,雜試藥餌,了無動靜,急足連至,促臣來視。臣於是,方寸煎灼,按住不得,忙陳短章,徑出禁扃。伏乞聖慈,俯賜矜諒,亟削臣職,俾便救護,仍治臣罪,以肅朝綱,不勝幸甚。臣無任屛營祈懇之至。踏啓字
同義禁李彦衡疏曰,伏以臣與新除授知義禁府事臣,有友壻應避之嫌,臣所帶金吾之任,在法當遞。伏乞聖明,亟命攸司,照例遞改,以存公格,不勝幸甚。臣無任屛營祈懇之至。踏啓字
大司諫申光履疏曰,伏以臣,性本庸魯,百無肖似,濫通朝籍,自愧匪分,而最下拂拭之恩,遽陞緋玉之列,私心兢懼,若無所容。卽者諫長新命,出於意外,噫,是職也,其所遴揀,比他自別,則雖使有骨鯁風采者居之,其猶逡巡,念臣骫骳巽軟,本不合於清朝耳目之列,則今於一院之長,豈敢爲揚揚冒玷之計哉?反復揣量,堪承無望。且臣八耋老父,素患痞膈之症,每當換節之際,輒致添劇,而近因脫着失宜,重得寒感,飮啖專却,眞元漸脫,委身牀笫,轉側須人,目下情私,實無離捨之勢,賓對有命,天牌儼降,隨詣闕外,自犯違傲。伏乞聖明,諒臣情理之不可供職,亟命鐫遞,仍治臣逋慢之罪,以肅朝,綱,以安私分,不勝幸甚。臣無任屛營祈懇之至。踏啓字
檢閱金夏材疏曰,伏以臣於日昨直中,得聞母病之報,情私焦迫,疏雖未徹,歸護是急,敢自徑出,惶隕之心,歷日靡定。顧今僚員替直,日限已滿,豈不欲遵例持被,無曠職事,而不但母病,尙未差歇,臣父重患毒感,累日彌留,至遞藥院之任,擔舁歸家,諸症一倍沈篤,內而胸膈痞塞,食飮不下,外而寒熱交攻,精神昏瞀,臣方左右扶將,焦熬度日。以此情理,頃刻難捨,召牌之下,末由承膺,敢陳短章,仰瀆崇聽。伏乞聖慈,俯垂矜察,亟命鐫削臣職,仍治臣逋慢之罪,使公法微分,兩得其所,不勝幸甚。臣無任屛營祈懇之至。踏啓字
庚寅二月初十日申時,上御集慶堂。藥房入診入侍時,都提調洪鳳漢,提調李溵,副提調金光國,記事官柳翼之·兪漢謹·吳鼎源,醫官許礈·李以楷·鄭允協·慶絢·吳道炯·鄭允說·柳光翼進伏訖。鳳漢曰,夜間,聖體若何,寢睡·水刺之節,亦何如?上曰,一樣矣。鳳漢曰,中宮殿氣候,何如?湯劑亦進御乎?上曰,進御矣。進湯劑。礈等以次診候,退伏曰,脈候左右三部調均,滑體不足矣。上命書傳敎曰,興懷國初,舊闕宣諭,若水投石,予已知之。昨於次對,申飭之後,度支長一人具善復,以奉審事所奏外,其皆默默。聞庚寅日記,飭政院若何,而一日之內,幾章捧納,足以須資者若比,此嘉言善謨乎?予雖衰矣,舊闕宣諭,意豈此也?其皆踏下,而當該捧納承旨,亦解見任。上曰,當該承旨誰也?光國曰,臣也。上命代房承旨入侍。出榻敎左承旨尹東昇進伏。上命讀畿伯王氏搜問狀啓後,仍命書傳敎曰,覽畿伯狀聞,名在賤役者,一何多也?其中以奴爲名者,一依頃者京中下敎,代口免賤,而請以代口者許給,不然者,米布間代給,若有軍官模樣者,亦自其官,鄕將校差下,以示予思前朝之意。今月內,卽爲擧行狀聞,而近者良役難得之時,今日頉賤役,明日充良役,豈予之意乎?一體勿侵,補充隊亦勿徵錢,而卽爲擧行事,今日內,下諭于畿伯,該曹,一體分付。鳳漢曰,絲綸中,鄕將校差下處分,尤好矣。上命讀全羅道臣拯米狀啓後,命書傳敎曰,今覽湖南道臣狀聞,拯米已了當,昨已諭,民可欺乎?其未拯代,今日內,卽爲區劃,草記分付事,言于備局。上曰,請由承旨鄭運維,前承旨金光默·柳善養爲承旨,牌招察任,房順房,三院副提調例兼。仍命提調持湯劑,更爲入侍。出榻敎溵更進湯劑。諸臣退出。
上在慶熙宮。停常參·經筵。
藥房都提調洪鳳漢,提調李溵,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則差勝,明日入侍,宜矣。
以承傳色,口傳下敎曰,建功湯依例入之。
中宮殿·惠嬪宮,樂房口傳問安。答曰,知道。
金光默啓曰,大司憲閔弘烈呈辭,執義李行源在外,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
鄭運維啓曰,吏曹參判金鍾正除拜後,過三日不爲出肅,依定式推考警責,仍卽牌招察任,何如?傳曰,允。
李性遂,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
鄭運維,以吏曹言啓曰,今此宗廟告由祭,皆以玉堂塡差,時無職名人,令該曹付軍職,何如?傳曰,允。
兵曹口傳政事,副司果任希敎·洪景顔。
李性遂,以兵曹言啓曰,新除授森森坡萬戶申英澤老父,今年八十歲,法不當遠離赴任,呈狀乞遞。邊將之親年七十五歲以上者,許遞其任,已有定式,依例改差,何如?傳曰,允。
上在慶熙宮。停常參,只晝講。
藥房都提調臣洪鳳漢,提調臣李溵,副提調臣鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,晝講時,同爲入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講爲之。
又下敎曰,禮房馳詣南壇,奉審摘奸以來,請承傳色以奏。
又下敎曰,送院隷於承旨摘奸,所以致精之意,承旨飭于獻官,奉安時,亦爲致精事,承旨,申飭以來。
洪良漢啓曰,卽者注書任希雨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金光默啓曰,憲府連日監察茶時,事甚未安,除在外式暇外,未肅拜人員,竝卽牌招,何如?傳曰,允。
金光默啓曰,大司憲未差,執義李行源牌不進,掌令鄭彦暹式暇,崔在外,持平李溎·李思祚在外,今日以監察茶時之意,敢啓。傳曰,知道。
傳于柳善養曰,內局入侍。
備忘記,傳于金光默曰,旣下敎之下,今日開門,有若留門,當該知申特遞,其代閔弘烈除授,三院副提調例兼,牌招入侍。
傳于閔弘烈曰,房順房。
傳于柳善養曰,編輯堂郞入侍時,坐直承旨入侍。
柳善養啓曰,編輯廳堂上蔡濟恭,郞廳徐浩修·洪纘海,依下敎來待矣。傳曰,入侍。
注書任希雨陳疏,代以崔鈺爲假注書。
柳善養啓曰,刑曹判書具善復,補土所看審後來待矣。傳曰,入侍。
金光默,以侍講院言啓曰,本院新除授兼弼善李命彬,時無職名,令該曹口傳付軍職,卽爲牌招察任,何如?傳曰,允。
兵曹口傳政事,副司果李命彬。
閔弘烈,以吏曹言啓曰,本曹佐郞鄭景仁呈狀內,身病猝重,勢難察任云,依例改差,何如?傳曰,允。
注書任希雨疏曰,伏以臣,卽接家信,臣之老母,素患痰眩之症,添劇於近日日候之乖常,食飮全却,元氣澌頓,實有頃刻難言之慮云。臣得聞此報,方寸煎灼,按住不得,忙投短章,徑出禁扃。伏乞聖慈,鐫遞臣職名,以便救護,仍治臣擅離之罪,以肅朝綱,不勝幸甚。臣無任屛營祈懇之至,謹昧死以聞。踏啓字
庚寅二月十二日辰時,上御集慶堂。晝講入侍時,知事元仁孫,特進官南泰耆,參贊官柳善養,侍讀官林鼎遠,檢討官李碩載,記事官任希雨·兪漢謹·吳鼎源以次進伏。上講大學前受音,自子程子曰,止此謂知之至也訖。命上番讀之。鼎遠一遍讀訖。上又命下番讀之。碩載讀一遍訖。上曰,上下番各陳文義,可也。鼎遠曰,定而後能靜,靜而後能安,定之於靜,靜之於安,有次第之工,而安字與止於至善,相爲表裏。伏乞益勉竿進之工,盤銘新字之效,無處不可,益軫作新之義,俾有實下工夫,千萬千萬。上曰,所奏甚詳備,可不益勉?碩載曰,周雖舊邦,其命維新,殿下以大德,已軫新又新之工,而益加又新之工,祈永億萬斯年,千萬幸甚。上曰,周雖舊邦,其命維新之意,其深矣。后稷之德,推及於成·康之時,以至于八百年之久,實祖宗積累之功,非繼體之君,所以善繼善述也。所奏切實,可不體念?上曰,知事文義,可也。仁孫曰,古之欲明明德一句,實包括一篇宗旨,而推究則莫過於致知二字,致知之本,亦在格物矣,此等處,益軫聖工焉。上曰,所奏好矣,可不益勉?上曰,特進官文義,可也。泰耆曰,一是皆以修身爲本,士庶猶然,而況人主,爲四方標準,尤宜體念矣。上曰,所奏誠是,而四十年爲標準,而無董率之效,心切愧恧,益加自勉矣。上曰,參贊官文義,可也。善養曰,經筵特進官所奏,已詳備,臣無可達之辭矣。藥房都提調洪鳳漢,持湯劑入侍。上進御理中建功湯。上曰,堂下醫官,誰也?鳳漢曰,李長周矣。上曰,此是李長夏之弟乎?鳳漢曰,然矣。上曰,今開門差早,如此則各司進排衙門炬燭,何以支當乎?鳳漢曰,今日似差早矣。上曰,具善行事,非矣,昔日獻陵行幸時,歷臨華陽亭,以軍務失措,其時臺臣,請軍律該營大將矣,一邊打錚,一邊草記,極非矣。鳳漢曰,大段失措矣。上再進湯劑。鳳漢曰,夕湯劑,當待下敎持入矣。上曰,依。上曰,命香室官員,持入儀軌,可也。香室官員奉入儀軌。上命承旨讀文廟啓聖祠·先蠶壇諸祝文訖。諸臣以次退出。
庚寅二月十二日巳時,上御集慶堂。藥房入診入侍時,都提調洪鳳漢,提調李溵,右承旨李在協,記事官柳翼之·兪漢謹·吳鼎源,醫官鄭允協·慶絢·吳道炯·鄭允說·柳光翼·金光國·李長周進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑。允協等,以次診候,退伏曰,脈候左右三部調均,滑體則不足矣。鳳漢曰,聞領相言,初八日備局廳殿座後坐起,有所未安,尙今不爲云矣。上曰,何妨乎?仍命書傳敎曰,備局依前用之事,分付。上命提調持湯劑更爲入侍。出榻敎溵更進湯劑,副提調閔弘烈進伏。在協先退,諸臣退出。
庚寅二月十二日申時,上御集慶堂。藥房入診入侍時,都提調洪鳳漢,提調李溵,副提調閔弘烈,記事官柳翼之·兪漢謹·吳鼎源,醫官鄭允協進伏訖。鳳漢曰,俄間,聖體若何?上曰,一樣矣。進湯劑。上曰,編輯廳入直堂郞入侍。出傳敎內局先退。右副承旨金光默,編輯廳堂上蔡濟恭,郞廳洪纘海·徐浩修進伏。上命纘海·浩修各讀所抄編訖。纘海·浩修先退。上曰,浩修誠難矣。濟恭曰,若非家學所習,則豈能如此乎?上曰,編輯郞廳金鍾秀入侍。出傳敎鍾秀進伏。上命讀所抄編訖。鍾秀先退。上曰,觀象監官員文光道入侍。出傳敎光道進伏。上曰,汝與徐浩修,往審漏閣時,浩修謄出舊來文書耶,見其制而自述其文乎?光道曰,自述矣。上曰,難矣。上曰,儒臣持宋名臣錄入侍。出榻敎校理林鼎遠,修撰李碩載進伏。上命讀謝深甫卷。鼎遠曰,名臣錄元無謝深甫,故謝良佐卷入來矣。上命讀謝良佐傳訖。鼎遠·碩載先退。上曰,編輯冊子,各蓄置于房中乎?濟恭曰,然矣。上曰,若成則可至幾卷?對曰,可爲累十卷矣。上命書傳敎曰,編輯文獻備考,豈特備考?於後於今,覺悟者垂勉者,多以象緯,考一事言之,至於輿地勝覽,散付紊亂,今則總成一編,至理雖難測,名物度數,可謂開卷瞭然,蓋於二典,只言大略,而文獻通考,此條見漏,今皆錄焉。以漏水之制言之,前則不過載於漏籌筒儀,今則二十四氣,二十四箭亦錄,此正尙書篇題中,古文無,今文有,義同,今者編輯,豈不有益也哉?此亦不過儀文,而今日職官考,所讀成廟朝十五年下敎起聞,先謂堂郞曰,此誠盛際云,畢讀,不覺欽歎。嗚呼,當此之時,民可比,屋可封,此亦傳所云,於戲,前王不忘者也,況此等末世,此等之弊,難以毛擧,而衰君頹臥堂中,吾民困窮蔀屋,雖呼吾王,吁嗟,九重何聞?興惟及此,此心難耐,特爲索笠,呼寫以飭,此亦若周禮獻民數於王,王拜受之,亦堯典敬授人時之意也。噫,四紀臨御,莫能繼志述事,吾民長在嗷嗷之中,父兄妻等,環坐漆室,其相謂曰,吾等,卽昔年遺民,而若是困,若是窮,而吾王其知之否乎?思之及此,其聲若聞。嗚呼,七十七歲,莫能一事惠·一事恤,吾民若此,此聶夷中詩,不照之義同,以予不德識淺,何敢贊一辭乎?其下敎中,自親民至于勸懲,令備局謄書,頒布八道,莫替予憊苶中起感之意。又命書傳敎曰,欽哉欽哉,惟刑之恤哉,漢文亦云,刑者不可復續。壓烙二刑旣除之,而其後,雖下敎,今於編輯,宜載其中,而頃者下敎,亦皆詳備。此後,雖關係鞫囚,治盜之刑,切勿復用,莫云此不過付諸捕將,其流之弊,可勝言哉?且雖非鞫囚,頃者李夏濟事,豈關治盜?尙今悔之,況京外用此刑者,快其手,徑先用之者多。古將李浣,見鴉取雞卵,試以杖奴,及其承款,有深戒之言,曾雖申飭,非强竊,而用亂周之刑者,內以耳目糾繩,外以道臣隨聞以聞,使吾無辜之民,勿陷焉。濟恭先退。上命禁將具善復入侍。善復進伏。上曰,看審前年役處,果何如?善復曰,莎草多浮凍,此則例,然所植之木多生矣。上曰,使之加植乎?善復曰,望後臣當出去,使之更爲植木補莎矣。上曰,禁將今十七日,陵所補土看審時,仍佩往來。出榻敎善復先退,諸臣退出。
上在慶熙宮。停常參·經筵。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,明日入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,建功入之。
金光默啓曰,大司憲未差,執義李行源傳旨未下,掌令鄭彦暹式暇,崔在外,持平李溎·李思祚在外,今日以監察茶時之意,敢啓。傳曰,知道。
李在協,以吏曹言啓曰,成均館典籍鄭好仁呈狀內,身病猝重,勢難察任云,依例改差,何如?傳曰,允。
柳善養,以兵曹言啓曰,今二月十三日,楊州居幼學李景信稱名人,自興化門入來,差備門外擊錚,依例令攸司囚禁治罪,當該守門將金大礪,依定式推考,何如?傳曰,允。
李性遂,以兵曹言啓曰,內禁衛將趙圭鎭,景福宮衛將金國杓,俱以病難供職,呈狀乞遞。領軍之將,輪番之任,不可久曠,竝今姑改差,何如?傳曰,允。
柳善養,以戶曹啓曰,今二月初十日藥房入診,代房承旨入侍時,傳曰,覽畿伯狀聞,名在賤役者,一何多也?其中以奴爲名者,一依頃者京中下敎,代口免賤,而請以代口者許給,不然者,米布間代給,若有軍官貌樣者,亦自其官,鄕將校差下,以示予思前朝之意。今月內,卽爲擧行狀聞,而近者良役難得之時,今日頉賤役,明日充良役,豈予之意乎?一體勿侵,補充隊亦勿徵錢,而卽爲擧行事,今日內,下諭于畿伯,該曹,一體分付事,命下矣。刑曹啓目內,私奴王福才等,竝依傳敎免賤爲白遣,給代口一款及補充隊帖文成給等事,亦令各衙門擧行事,允下是白有亦,王福才等二十口,代口一款,固當郞爲擧行是白乎矣,王福才等本主姓名,自臣曹,有難憑知是白乎所,本主姓名及給代口,與米布間代給願不願,姑待本道道臣査問馳報後,擧行之意,敢啓。傳曰,知道。
上在慶熙宮。停常參·經筵。
貞聖王后忌辰齋戒。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。追憶甲申二月吉禮時,壬辰二月就邸時,丁丑此月,近八且逢此月,此可謂以德得壽乎,其亦爲建功之功乎?氣則一樣矣,次對同爲入侍。
中宮殿·惠嬪宮,藥房口傳問安。答曰,知道。
備忘記,傳于李在協曰,二十三日延和門,與世孫當祗迎,儀注置之,時刻隨時,只入正時。
傳于李性遂曰,次對進定於今日。
又傳于曰,宣傳官一員待令,騎馬三匹立之。
李在協,以吏曹言啓曰,今此宗廟徽寧殿望祭大祝,以玉堂侍從塡差,而時無職名,令該曹口傳付軍職,何如?傳曰,允。
李性遂,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又啓曰,大臣·備局堂上,依下敎來待矣。傳曰,引見。
吏曹口傳政事,以朴民瞻爲濟州判官。
檢閱單金夏材,兵曹口傳政事,副司直具善復。
知事南泰齊箚曰,伏以臣,癃衰無用,杜門窮巷,不復與明庭之末議者久矣。向來臨殿乞言之敎,辭旨懇惻,不覺愚衷之自激,略陳當今之科弊,不意聖念記識,飭敎屢勤,至下書進之命,義難終默,不揆荒拙,敢採輿論,兼附一二愚見,以備財擇,伏願殿下博詢而進退之。臣取考挽近二十年科榜,則其數殆近千,入朝廷官爵,上自卿列,下至六品之職,通計內外文臣元定之窠,只是百三十餘,雖以此數槪之,在官者不過十之一二。若初不登科則已,旣通籍而久不疎滯,則恒人之情,安得不抑鬱乎?白首坎軻,抱空牌而終身者,固可爲感傷和氣之端,扳援奔競,傾軋浮囂之習,多從此出,雖溫音而敎之,嚴法而禁之,亦恐末如之何矣。蓋其頻設科而廣取之者,出於一時之慰悅,而反啓無窮之弊源。況今赴擧之人,幾至萬餘,每一榜出,輒多倖濫,此俗漸廣,擧懷匪分,時象之潰製,人情之紛蕩,實爲世道之大可憂者。今自薦紳大夫,以至婦孺輿儓,莫不以變通科制爲當今急先務,而其捄正之策,甲乙雖異,均有意見,集衆論而用其長,惟在聖斷,臣請歷數而陳之。一,或者曰,國初科制,只有式年大比,而其規七書純通者直赴殿試,七粗已上者許赴生劃,蓋古之擧子,兼治講製,故準劃者絶稀,而生劃者居多矣。中世以降,利其直赴,專尙句讀,背講諸經,如誦己言,若問文義,無異面墻,尙何製述之可論哉?此所以製與講,判爲二岐,而與當初設科之本意,大相逕庭者也。今若一依古制,式年會講,專以問難文義爲主,講與義,融會貫通者,許其直赴,口雖熱誦,其於文義,一或未盡者,勿許高栍,皆赴生劃,則口讀之習可變,而通經能文之士,可得,雖盡停他科,只存他科,祖宗朝得人之盛,庶幾見之云。此誠務本守經之論,而臣意則專治經工者,猝難以製述入格,專事程文者,亦難以七書應講,勢有相礙,恐難容易行之。一,或者曰,明經科之有名無實,最爲痼弊,宜先通變,而或先講而後製,或半講而半製,或依光廟朝壬午·戊子式年故事,間或舍講而取製云。此說亦皆有見,而臣意則方今製述科,旣有許多弊端,則以製易講,不幾於抱薪而救火者耶?一,或者曰,每當一科,京之遊惰失學文武無當者,鄕之緣畝力業不識一丁者,莫不汲汲如狂,惟恐或後,甚至於一人赴擧,隨從寫手,動以十數,清禁至嚴之地,叫噪闌入,互相蹈躪,此弊不祛,實非嚴科場之道。宜倣唐宋及皇朝故制,每式年,京則令在朝文臣,各薦幾人,鄕則令各其官及觀察使廣搜精選,以定應擧之數,則可以杜科場紛挐之弊云。臣意則用薦許赴,雖合古法,以今習俗,求薦者之奔走請托,主薦者之挾私謬擧,雖以漢罰之遺賢,宋法之同坐罪之,恐無以防其弊矣。一,或者曰,近來一科呈券之數,多至萬餘張,人才之盛,豈有倍於古也。蓋由於一人操觚,十人環謄,爭先呈券,分入各軸,爲主司者,片晷之間,目不暇遍閱,手不暇書等,雖使古之賢主司當之,無以試其藻鑑之明。況今人之鑑識,不及古人遠甚,而公私之念,錯於中,取舍之分,眩於外,又何責其專精考較,辨主客而揀實才也?毋論某科,皆設初試,以防殿庭闌入之弊,以爲精揀得才之道,而小則三百,多則不過五百,則殿試時七試官,足以合坐精考,而雷同倖占之習,不敢售於其間,雖親臨大庭,卽日放榜,亦無窘急之患云。臣意則此說最爲得之。但近來士習不古,向於庭試初試之時,每以此爲錄名科,一榜纔拆,象口囂然,此法,非法之罪也,人之罪也。若另擇考官,必以有文望·惜身名者處之,豈有煩言之可執乎?一,或者曰,士子不讀書之習,一世滔滔,徒事游談,全抛實工,惟冀一第之倖得,向時一經之講,不爲無益,今宜復其已行之制云。臣意則能通一經,果有勝於矒無知識者,而專務口誦,罕究旨義,間或有優於文而短記性者,撫卷茫然,徒抱坐停之歎,毋寧臨講一篇,不但習其句讀,亦須問難文義,而旣許臨講,則自顧一經,大涉輕歇。雖難如朱子貢擧議中九經輪講之法,今宜略取其意,初試入格後,大科以三經,小科以四書,臨時稟旨,如殿講某經落點之例,庶幾士皆以通經爲己分內事,數歲之間,蔚然有成效,而但畢竟無實,或如照訖學禮講之徒有虛名,則豈不重可惜哉?若於立法之初,嚴其科條,隔帳糊名,一如背講之規,如有犯者,律之以科場行私之律,則庶可爲久遵無弊之道矣。大抵今之科弊,夫人能言之,若論矯捄之策,說時甚易,做時甚難,實無端的可行之術,惟是罕設科而簡其額,當爲第一義。諸科之設初試,七書之行臨講,可救目前之弊,而苟究其本,則徒法,不足以自行。上心若不堅定,則難望其久而不撓,群下若不精白一心,克祛其私,則雖有良法美制,不過爲文具而止。臣今耄矣,無以自效其萬一,而區區所仰望於朝廷者,不在於法,而在於法之外,惟聖明少垂察焉。取進止。答曰,省箚具悉。頃者月臺,乞言於耆耉,嘉其卿之誠款,而側聽屢日,尙今寥寥,前後提醒,蓋以此也,豈特此事?今予憶昔興慨者,萬倍近者,下敎已諭,而慕昔取來前庚寅日記,命讀座目,其時知申,卽卿祖,而未詳於法殿耆耉講時,問卿誠然。嗚呼,昔歲春,卿祖爲知申,千千萬萬夢想之外,重逢此年,再昨年卿入耆社,耆耉講常參開端,法殿耆耉講後,有此箚,可謂稀有。此豈特稀有?昔庚寅卿祖知申時,予年十七歲目睹,今於七十七歲,卿年七十二歲,同在耆社,有此箚,憶古興懷,何云萬倍?箚陳五條,卿雖條陳,卿亦難也,今予衰耗,十記九遺,何能取捨,而其中罕設科,簡其額,可謂語簡而切實。近者因此弊,有定式者,庶可符於此,而予亦有二事飭此者,何則,爲擧子,篤實工夫,無望倖第,於渠實底道理,於試官則爲國公心,無雜私意,可謂當今第一道,何區區於節目,亦何煩於勉飭?雖然,此敎若無其效,孔聖若在座,我知無觀其行之飭,然予已日衰,人心日渝,呼寫及此,不覺慷慨于中也。
庚寅二月十四日午時,上御集慶堂。藥房入診入侍時,都提調洪鳳漢,提調李溵,副提調閔弘烈,記事官柳翼之·兪漢謹·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間,聖體若何?寢睡·水刺之節,亦何如?上曰,一樣矣。進湯劑。上命兩廳行首入診。礈·允協診候,退伏曰,左右三部調均,滑體則不足矣。上命提調持湯劑,更爲入侍。出榻敎溵更進湯劑。上曰,藥房三提調持湯劑,更爲入侍。出榻敎鳳漢·溵·弘烈更進湯劑。諸臣退出。
庚寅二月十四日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,禮曹判書韓光會,司直元仁孫,戶曹判書洪麟漢,判尹金時默,刑曹判書具善復,司直李章吾,兵曹判書蔡濟恭,工曹判書趙曮,工曹參判鄭存謙,司直洪趾海,掌令鄭彦暹,副校理林鼎遠,左副承旨李性遂,假注書崔鈺,事變假注書金重燮,記事官兪漢謹·吳鼎源,以次進伏。致仁進前問候。上曰,一樣矣。致仁曰,聖上興感,日記宣諭舊闕,實仰盛擧,而賤疾適苦,未參陪班,下情悚缺矣。上曰,以疾未參,何傷乎?投石闕庭而來,無效可愧矣。上命濟恭進前,讀奏編輯問答御製及編輯御製小序校正訖。上曰,洪纘海,臥而見之則多髯,而爲人好矣。致仁曰,爲人勤幹有氣力矣。上曰,其父奉朝賀,聞此編輯,必以爲好矣。致仁曰,然矣。上曰,六月後則必請復樂,而此月用心處多,其時豈可許之乎?致仁曰,情雖無窮,禮則有節,萬萬過矣。且以來頭事,豈可預煩聖慮乎?上曰,若以八月當復樂,則可謂過矣,而六月卽爲復樂則難矣。命讀奏知事南泰齊箚子。上曰,問難幾條乎?對曰,五條矣。上曰,儒生浮囂輩,必多騷動,宜卽賜批矣。命書批答。批答見日記命讀奏濟州牧使狀聞。上曰,噫,耽羅運米,夙宵用心之中,頃聞臭載,豈特爲濟民,寒心?湖沿數百石,吾民艱辛之米,沈於風濤中,聞此,玉食奚甘?然此何關於船格?該牧使雖因格式盤問,風濤中,僅生活之民,何若是深問?卽放,他船回送,旣有丁卯前例,未拯者何待回啓?亦爲蕩滌。頃者狀聞,下語,欲飭而未果,于今此狀,此非大同,則宜請備局,稟處,而請其該廳,其涉不察,當該牧使推考。今覽狀聞,爲本島,令聞此報不效,韓弘何心,稱退處乎?以此心,豈能賑民?判官韓尙裕,施以不敍之典,其代令該曹卽爲口傳擇差,今日內,除署經給馬下送。出傳敎致仁曰,以濟州平役廳補賑米事,濟州御史朴師崙,有以革罷奏啓,而臣意則以爲依前勿罷,似好矣。上曰,不然。此事罷之,可也。命性遂書之曰,因濟州御史朴師崙所請,以前領相所奏,問于本牧,今者筵中,以其數小,雖請仍置,初覽其單,予以爲苟且,雖他處,無古之事,爲民宜除弊,況本州乎?以中間彌多全減,近而觀之,島民之弊可知,況連歲荐飢者乎?且及今不除,必將復濫,依朴師崙所請施行事,分付。以此推之,今日左相所奏,正合予意,此後雖御史·牧使所請,無古例者,備局切勿許施,其若有牧使·守令創開者,雖一升之穀,此無異於浚民膏血。吁嗟,島民,亦足嗷嗷,況彈丸海島,王化遐遠者乎?近者因編輯,特敎申飭之下,亦宜嚴察,他日御史廉問時,隨其犯,勿論牧使三令,當施禁錮之律,一體嚴飭。頃者欲下敎而猶漏,涼臺驄髯,許民買賣,可也。一經遞易,滿載先正漁父詞,月雖載,其不過光也,琴鶴自隨,雖不可望於此等之人,以御史補賑者推之,此貪乎,廉乎?一邊請穀,一邊運此,其何國體?此後官供及私商買賣外,其官載來者,施以贓律事,亦爲定式施行,而此一款,似已下敎,若飭,其勿疊飭。出傳敎致仁啓曰,頃日傳敎中,有一戶內三四人從軍者,減一人之敎,從軍之軍,卽正軍之如關西壯十部,北關親騎衛,海西之騎士,諸道禁御軍,巡牙兵束伍之類,而其所減一者,當以三人爲準乎,抑以四人爲準乎?或三或四間,明承下敎然後,可無眩於擧行之慮矣。上曰,從多爲之,可也。出擧條又啓曰,松田,有國所重,非百餘年長養,無以成材,而各道舟艦之新造改槊,相續不已。以慶尙右道昨年所斫成冊見之,其數至於六千餘株之多,一處如此,諸道可知,以有限之松,資無已之用,是豈可繼之道乎?思之,誠可寒心。凡船隻新造改槊之時,許斫株數,曾有定式,而詳問其容入之實,則定式之數,未免太濫,每造一船,輒多餘材云。旣知之後,不可仍置,分付諸道帥臣,各樣船隻新造與改槊所入之材,區別大中小,一從實入,更爲磨鍊,修成冊報于備局,而若是,申飭之後,如或因循濫定,不以實報,則當該帥臣,自有其罪,以此一體嚴飭,何如?上曰,所奏是,嚴飭,可也。出擧條又啓曰,李正吾,以帶臺職在鄕,卽其地定配,鄭福煥,以召試前未及上來,所到處定配,而聞福煥則纔入城而處分下,未果應試云。今旣經年,飭亦已行,竝宜有參恕之道矣,上曰,一體分揀,可也。出擧條又啓,五道癘祭,旣令設行,而畿內時氣,又方熾蔓云,亦於道內中央,一體虔誠擧行之意,另加申飭,何如?上曰,一體爲之,可也。出擧條麟漢啓曰,因京畿監司金華鎭狀聞,日前有王哥等,以奴爲名者,代口免賤,而請以代口者許給,不然者米布間代給事,命下矣。當待道臣査出往復後擧行,而至於米布代給,則數爻元無已行之可據前例,筵中稟定,有所煩瑣,從當就議廟堂後擧行,何如?上曰,所奏大體誠是,依爲之。出擧條時默啓曰,明年乃式年,而帳籍庫,已充滿無可積處,預爲通變然後,可無臨時窘急之患,且本府無添造之餘地,可悶矣。致仁曰,本籍府,旣已充滿,又無添建之餘地,則勢須有及時變通,保民司,今方空閑,略加修葺,推移用之,似好矣。上曰,依大臣所奏,置於保民司,可也。出擧條致仁曰,秋曹劇務,而判書具善復,將以兩陵役處看審事出去,又帶將任,似宜有許解之道矣。上命書之曰,秋判具善復,大臣旣奏,特爲許遞,口傳付軍職。出傳敎致仁曰,向來臨門召見侍從時,不來者,初不扺罪,而鄭昌順等四人入來,反爲被罪,而已經年,似宜收敍,洪檢·朴相老亦在未敍中矣。上命書之曰,鄭昌順·李養遂·沈觀之·李益烍·洪檢·朴相老竝敍用。出傳敎光會曰,臣以獻官,入參太學釋菜,而方外儒生,全不入參,事體寒心。臣意則擇差掌議,申飭京儒然後,似無今番未濟濟之弊矣。上命書之曰,今聞釋菜獻官所奏,可謂寒心,儒冠儒衣,莫重國學釋菜,若此,豈曰靑衿?予雖衰也,宜飭具綱。頃者禮房承旨,欲問執事儒生而若此,必有希覬之事,故默默,其時設有此敎,其若有希覬之事,此非釋菜也。以啓倖心。頃年釋菜時御苑見之,清齋儒生,充於丕闡堂,亦可見世衰處。且聞編輯,皆抄三國與前朝,其皆遣子入學,觀今擧措,不可使聞於隣國,當該大司成,爲先從重推考。出傳敎致仁曰,金吾首堂在外,坐起久未爲之,滯囚可悶矣。上命書之曰,該府口供者,令次堂,過國忌後,卽爲擧行事,分付。出傳敎鄭福煥·李正吾放送事。出榻敎上曰,朴師崙敍用乎?僅僅回生之人,豈置於罪中乎?命書之曰,前獻納朴師崙,特爲敍用,若有其時同處分者,一體敍用。出傳敎府前啓,以國忌齋戒姑停。備堂先退。命讀奏祭報府後,命書之曰,憶再昨年親耕·親蠶,若昨日,明當延和門祗迎,禮房知悉,時刻待下敎,只入正時。出傳敎又命書之曰,耽羅貢人回糧,令該廳卽爲題給。出傳敎又命書之曰,其雖請由入直,自可須資,翰林金夏材,令該曹口傳付職。出傳敎命讀奏兵曹啓目訖。諸臣以次退出。
上在慶熙宮。停常參·經筵。
貞聖王后忌辰。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,明日入侍,宜矣。
中宮殿·惠嬪宮,藥房口傳問安。答曰,知道。
金光默啓曰,大司憲未差,執義李行源傳旨未下,掌令鄭彦暹呈辭,崔在外,持平李思祚·李溎在外,今日以監察茶時之意,敢啓。傳曰,知道。
備忘記,傳于李性遂曰,今下弓矢,昌洲僉使金景洙處,給送。
以承傳色,口傳下敎曰,建功,依例入之。
又下敎曰,今日攝行傳香後,禮房馳往奉審摘奸後,請承傳色以奏。
李在協啓曰,檢閱金夏材,旣已付職,卽爲牌招入直,何如?傳曰,允。
閔弘烈,以吏曹言啓曰,今此先農壇祭執禮大祝,皆以侍從塡差,而時無職名,令該曹口傳付軍職,何如?傳曰,允。
上在慶熙宮。停常參,晝夕講。
世宗大王忌辰齋戒。
二更三更,月暈。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予以誠謂內局建功,建功誠悶誠悶,自今日,日進二貼,其若加勸一貼,予何應乎?因此建功,水刺僅數匙,水刺加進可乎,建功加進可乎?古人亦云,蔘茋性偏,若此然後,蹙眉可敍,自今日,只待令二貼。晝講時,同爲入侍。
中宮殿·惠嬪宮,口傳問安。答曰,知道。
金光默啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
以承傳色,口傳下敎曰,今日晝講爲之,徐浩修與文光道,往見景福宮簡儀臺,晝講同爲入侍。又下敎曰,今日晝講,經筵特進官,以編輯廳入來堂上中塡入。
備忘記,傳于李性遂曰,追憶戊戌此月,庚子六月,此心萬倍。來月初九日,前一日先詣而宿,翌朝展禮,六月初八日,前一日先詣而宿,翌朝展禮而回,守宮侍衛仍,世孫祗迎,隨駕百官行禮,留營留陣,皆安徐,皆以乘駕轎。來初八日,道由夜晝介,百官景福道上祗迎,前後廂軍二百名,禁軍二百名隨駕,餘皆安徐,時刻三嚴,皆辰正三刻,單嚴。
傳于李在協曰,資政殿夕講爲之。
以承傳色,口傳下敎曰,金聖應家,禮官致祭畢後,貞敬夫人處存問,欲見之,金時默率其子弟與姪冠童者,盡爲入來事,分付。又下敎曰,中官何時受香,而尙今寥寥,當該應進排官,一倂從重推考。又下敎曰,該曹有闕,昨日下敎者,卽爲口傳備擬以入,俄者進排官下敎,置之。
李性遂,以兵曹言啓曰,今二月十七日武臣堂上朔試射日次,而國忌相値,不得爲之之意,敢啓。傳曰,知道。又以義禁府言啓曰,忠淸道公州牧投畀罪人鄭福煥,京畿抱川縣投畀罪人李正吾等放送〈事〉,承傳啓下矣。竝放送事,分付各該道臣之意,敢啓。傳曰,知道。
庚寅二月十六日辰時,上御集慶堂。晝講入侍,編輯郞廳·觀象監官員同爲入侍時,知事元仁孫,特進官金應淳,參贊官洪良漢,侍讀官林鼎遠,檢討官李昌任,假注書崔鈺,記事官金夏材·吳鼎源,編輯郞廳徐浩修,觀象監官員文光道以次進伏訖。上誦前受音,小學自古者,止吾必謂之學矣。上番讀一遍訖,下番讀一遍。上命上番陳文義。鼎遠曰,立敎篇第一義,乃聖功神化也,伏望加意體念焉。上曰,所奏是矣,當體念矣。昌任曰,性本上,不可添一字,以聖之一字故也,學文工夫,盡載於立敎一篇,而上烈女傳,亦有意也,伏望體念焉。上曰,是矣,當體念矣。仁孫曰,行有餘力,自學行上出矣,孝悌信仁然後,可以學文,則古者進學之道有序矣,伏望體念焉。上曰,所奏是矣,當體念矣。應淳曰,元亨利貞之常字好矣,乃是不易之位,體天道然後,可傳於後世,伏望留念焉。上曰,當體念矣。良漢曰,諸臣旣有所奏,臣別無所奏。經筵先退。浩修進前。上曰,簡儀臺往見乎?浩修曰,往見而入侍矣。上曰,予所曾見,而不知其味矣。浩修曰,有陳蕃之碑矣。命浩修讀奏簡儀臺圖文及徐居正所作之銘。上曰,浩修眞讀書之人也,以讀書之聲,可知矣。然其父若入來,則其子縮矣。仁孫曰,古有父子堂郞者,其子之學,學於其父之學也。文光道亦有所學得處矣。徐浩修·文光道先退。上曰,今夜夢見金聖應入侍,而緋衣者三人,亦隨後入來,實怪異矣。命書致祭祭文,仁孫較正訖。命書之曰,今幾年而夜夢見故判敦寧金聖應,怳若年前,予懷曷諭?特製祭文以下,遣禮官,當日致祭。出傳敎諸臣以次退出。
庚寅二月十六日巳時,上御集慶堂。藥房入診入侍時,都提調洪鳳漢,提調李溵,副提調閔弘烈,記事官柳翼之·金夏材·吳鼎源,醫官許礈·李以楷·鄭允協·慶絢·吳道炯·鄭允說·柳光翼進伏訖。鳳漢曰,夜間,聖體若何,寢睡·水刺之節,亦何如?上曰,一樣矣。進湯劑。礈等,以次診候,退伏曰,脈候左右三部調均,滑體則不足矣。上曰,提調持湯劑,更爲入侍。出榻敎溵更進湯劑。諸臣退出。
同日申時,上御資政殿,夕講入侍時,知事元仁孫,特進官金應淳,參贊官李性遂,侍讀官金魯淳,檢討官李昌任,假注書崔鈺,記事官金夏材·吳鼎源以次進伏訖。上誦大學衍義,自堯典曰,止時雍。上番讀一遍,下番讀一遍。命陳文義。諸臣各陳文義。命賤臣入直編輯郞廳入侍。經筵先退。編輯廳入直郞廳入侍事及坐直承旨入侍事。出榻敎判尹金時默,率其子弟姪入侍事及編次人元仁孫更爲入侍事。出榻敎編次人元仁孫,編輯郞廳李得一·洪龍漢,坐直承旨柳善養入侍,李性遂先退。命仁孫進前,讀奏致祭祭文。上曰,御將家致祭後入來人,當爲幾許人乎,持默之子二人乎?仁孫曰,然矣,而皆冠矣。上曰,緋衣者無乃金光默乎?仁孫曰,光默則似碩大矣。命得一·龍漢進前,讀奏所考文數丈訖。命先退。金時默率其子姪與弟峙默·基大·基厚,童蒙基胤入侍。命進前。時默曰,殿下記念先臣,親下祭文,辭旨懇惻,闔門感泣矣。上曰,致祭時,有誰來見乎?時默曰,金光默·洪鳳漢兄弟,李溵·金漢耆·洪趾海·洪樂仁矣。上曰,今聞明日,祠宇下去平壤云,而曉夢如此,是來見予而辭歸也,甚愴然矣。夜夢先卿,明明見之,後隨三人,一則似卿二人,亦皆衣緋,可怪矣,君臣相對,脈脈不語矣。上謂基大曰,汝像似夢中所見矣。命基厚進前。上曰,此人亦似夢中見矣。命基胤進前。上曰,此兒前頭可貴矣。命書之曰,曉夢興懷,特命致祭召見,今乃聞焉,故摠戎使,故判敦寧祠宇,明將下去平壤,嗚呼,今曉入夢,以恒日爲國忠心,眷戀予拜辭故也。聞此,不覺涕濕衮衣,旣聞故摠戎使與夫人遣內侍致祭,今日內擧行旣召,而無表意?幼學金基厚特爲除職,童蒙金基胤,特賜通鑑一部。出傳敎上曰,祠宇明將西下云,貞敬夫人亦下去乎?時默曰,日氣猶未解,故四月初,欲爲下去矣。上曰,下去時,來見予與嬪宮而去,可也。命入紙筆,手書五言絶句一句,命時默親授。上曰,持此手書,往見世孫與嬪宮而出去,可也。親製摠戎使夫人致祭祭文及贈贊成夫人致祭祭文後,命仁孫校正讀奏訖。仁孫先退。命書之曰,旣祭兩代,一位何闕?西下同也,贈贊成家,一體遣內侍致祭。噫,此果罕見,仰懷于昔,呼寫及此,予心一倍。出傳敎又命書之曰,旣聞貞敬夫人洪氏,夏初,將西下云,一路顧助,以表予意事,分付三道。今者此擧,豈無表意?亦令該曹,當日內,給帛米于其家事,分付。出傳敎時默曰,聖恩罔極,一日之內,三代致祭,臣等,感泣無地矣。諸臣以次退出。
上在慶熙宮。停常參·經筵。
世宗大王忌辰。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心則倍焉,氣則一樣。
李性遂啓曰,禁衛大將具善復,以明陵補土所看審事,今方出去矣。將兵之任,不可無一刻摠察之人,何以爲之?敢稟。答曰,都提調兼察事,分付郞廳。
備忘記,傳于曰,頃見惠民署洞,見童蒙,欲試能講,令漢學訓長領來。
傳于李性遂曰,騎馬三匹立之,宣傳官一員待令。
李在協啓曰,卽者吏曹郞廳來言,金基厚今日內,口傳備擬事,命下,而判書朴相德受由在外,次堂不得擧行云,何以爲之?敢稟。傳曰,旣有前例,令次官擧行。
吏曹口傳政事,以金基厚爲寧陵參奉。
備忘記,傳于柳善養曰,明日漢學文臣殿講,兼吏文製述編輯八郞安徐,繖扇侍衛,置之。試官領相·韓光會·南泰耆·尹東昇·魚錫定入直,而兩儒臣,只右副承旨入侍,時刻待下敎,只入正時。
李性遂,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
庚寅二月十七日辰時,上御集慶堂。藥房入診入侍時,都提調洪鳳漢,提調李溵,副提調閔弘烈,假注書崔鈺,記事官金夏材·吳鼎源,醫官許礈·李以楷·鄭允協·慶絢·鄭允說·柳光翼以次進伏訖。鳳漢曰,夜來,聖體調攝,若何?上曰,一樣矣。鳳漢曰,中宮殿氣候,若何?上曰,悶悶矣。鳳漢曰,惠嬪宮氣候,若何?上曰,一樣矣。鳳漢曰,世孫宮氣候,若何?上曰,一樣矣。鳳漢曰,嬪宮氣候,若何?上曰,一樣矣。上曰,使臣幾乎入來矣。鳳漢曰,必離來矣。上曰,譯官訓長待令,而童蒙幾許待令乎?鳳漢曰,臣入來時,待令於閤門外矣。命賤臣偕入。進湯劑,請診候。上曰,二人診候,可也。礈曰,脈候左右三部度數調均,滑體一樣好矣。以楷曰,脈候左右三部度數調均,滑體一樣好矣。鳳漢曰,昨日進御二貼,下情悶然矣。上曰,二貼足矣。鳳漢曰,連日二貼,非愼重之道矣。溵曰,一日可悶矣。命譯官訓長申漢禎進前,誦奏老乞大。上曰,洪相簡善讀矣。鳳漢曰,具㢞亦善讀矣。兒譯十人,次第進前。命誦奏所誦訖。命書傳敎曰,頃者六年後,今年竹廛洞,見此輩,雖莫知三譯生徒,而旣見暮年,其欲勸奬,令訓上率來十人內,二果編髮,雖着巾,皆童蒙也。其中李光緯,以編髮人,能讀漢學可語早成,特賜紙三卷·筆三枝·墨三笏,金世宙亦讀八歲兒論,紙二卷·筆二枝·墨二笏,賜給,其餘八人,各賜紙一卷,以示予暮年勸奬之意。領來訓上申漢禎,曾聞其名,果若其聞,此後燕行,與齎咨官先差事,分付譯院。上曰,藥房提調持湯劑,更爲入侍。出傳敎溵持湯劑進伏。上進御後,諸臣以次退出。
上在慶熙宮,停常參·經筵。
夜三更四更,月暈。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,殿座時,同爲入侍。
中宮殿·惠嬪宮,藥房口傳問安。答曰,知道。
金光默啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
李在協啓曰,試官尹東昇,時無職名,令該曹口傳付軍職,何如?傳曰,允。
兵曹口傳政事,副司直尹東昇。
傳于李在協曰,參奉金基厚,謝恩後留待。
備忘記,傳于李在協曰,明日晝講次對,再明日隆堂文臣朔試,而編輯郞廳安徐。試官禮判·訓將·入直騎郞·摠郞,侍衛亦入直,承旨只該房入侍,時刻待下敎,只入正時。
兵曹口傳政事,副司直洪名漢。李性遂啓曰,知義禁趙曮,同義禁安,持趙德鎭·洪雨輔口招,依下敎來待矣。傳曰,入侍。
李在協,以承文院官員,以都提調意啓曰,本院寫字官預差,訓長張壽仁有頉,代李宗賓差定,以爲勸奬之地,何如?傳曰,允。
李性遂,以兵曹言啓曰,昌德宮衛將申益齡,病難供職,羽林衛將李殷福,以其父病沈重,勢難離捨供職之望,俱以呈狀乞遞,竝今姑改差,何如?傳曰,允。
又以御營廳言啓曰,依定奪,箭串石橋,今二月十八日爲始修改之意,敢啓。傳曰,知道。
庚寅二月十八日辰時,上御集慶堂。漢學文臣殿講,兼吏文製述,藥房入診,同爲入侍時,右副承旨金光默,記事官柳翼之,假注書崔鈺,記事官金夏材·吳鼎源,試官領議政金致仁,禮曹判書韓光會,副司直南泰耆·尹東昇·魚錫定,校理金魯淳,副修撰李碩載,藥房都提調洪鳳漢,提調李溵,副提調閔弘烈,醫官許礈·李以楷·鄭允協·慶絢·鄭允說·柳光翼以次進伏訖。光默曰,金吾坐起,殿講相値,今日不得爲之云矣。上命書之曰,其雖殿座,金吾開坐,依例爲之。出傳敎鳳漢曰,聖體調攝,若何?上曰,一樣矣。進湯劑,請診候。上曰,二人爲之,可也。礈曰,脈候左右三部,度數調均,滑體一樣好矣。以楷曰,脈候左右三部,度數調均,滑體一樣好矣。內局先退。寧陵參奉金基厚入侍事。出榻敎基厚進前。上曰,初着紗帽,而有貌樣者此人也,髯多乎?光默曰,始生矣。上曰,然則果是夢中見矣。基厚先退。懸板後,應講諸臣,次第讀之。畢講後,上曰,今則不偶然矣,昔日則不成貌樣矣。命書之曰,殿講純通李一曾,非特居首,頗有講法,半熟馬一匹賜給,不通人李得臣·李昌任·李世孝·韓鼎運,其於各直本處,能誦試講後替直。康文祥,命收栍後能覺,有工夫可知,特爲分揀。出傳敎命讀奏奉朝賀鄭宲敎文。上曰,誰作也?致仁曰,李普觀也。命書之曰,代撰王言,何等重也,而敢以八耋之君,七旬之臣,一行聯書乎?非徒人事未周,大虧臣分,知製敎李普觀,先罷後拿,此敎書勿施,以他知製敎製進。出傳敎上曰,文雖善作而大非矣。命試官及承史小退。收券後,更命入侍。命書之曰,噫,其雖日衰,於紀綱,恐或弛矣,李普觀所撰敎書,誠果駭然,故乃有處分,而衮衣纔釋,忽思近者百事謀免之時,所撰亦若此,則人孰能代撰?亦非對吏可供者,特寢俄者處分,只施不敍之典。出傳敎命諸試官進前,讀奏合考文訖,命書等坼榜。上曰,洪彦喆誰也?致仁曰,故監司洪葳之從孫,而本來善文云矣。命內局入侍,進湯劑。藥房三提調持湯劑,更爲入侍。上曰,洪領府,見洪彦喆之文乎?鳳漢曰,臣今見之,而果善作矣。命書之曰,製述入格洪彦喆,豈特超登九人之中?閣臺制度備詳,命見謝語分明,其雖大科,必也爲首,特命該曹,右職調用。出傳敎入庭不作人,竝分揀事。出榻敎命內局·諸試官先退,命領相留待。上命賤臣金吾堂上偕入。趙曮·安進前,讀奏洪雨輔供辭。上曰,該備矣。致仁曰,洪雨輔旣已落空,則洪名漢可謂毛將焉傅矣。命書之曰,初非若此者,其時前領相强奏,故有此命,旣聞洪雨輔供辭,毛將焉傅?已諭雨輔,其時道臣,尤無可論。事已了當,編輯廳,其欲飭勵行公,領相所奏是矣。左尹洪名漢,旣呈初度,其見任,特爲許遞,令該曹卽爲口傳付軍職牌招,自今日,其令專意本廳。出傳敎領相先退,領府事,領議政更爲入侍事。出傳敎命賤臣醫官偕入。致仁·鳳漢進前。上曰,俄間便道頗活矣。許礈診候,伏奏曰,小有滯氣矣,建功湯,桂枝·乾薑各減五分事。出榻敎命讀奏各道狀聞訖。命書之曰,今覽湖南道臣狀聞,今番備局公事,可謂速下道臣,結語亦是,而噫今予之心,豈特耽羅一事?兼有二事,一則四千石穀物,豈自步登船,以分排聞之?許多沿海之民,其苦勝言?此一也。一則四千石穀物,越海船運,昨冬雖順風,今春何風?四千石穀物,無事船運然後,寢可便而食可甘,此一也。令督運二守令,其若運穀於同胞,健實監色,必也載船,留岸以待,道臣亦已申飭,而船隻必取完固,雖一升之穀,數外,切勿添載事,令備局更爲嚴飭道臣。出傳敎又命書之曰,今聞忠淸道臣啓本,前朝孫,其在賤籍者六人云,一依京畿例擧行事,令該曹卽爲分付。出傳敎又命書之曰,當該中官申德龍,輕着特甚,其君臥前,恣意衝過,其涉可駭,越俸一等。出傳敎諸臣以次退出。
上在慶熙宮。停常參,只晝講。
藥房都提調洪鳳漢,提調李溵,副提調閔弘烈啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講時,同爲入侍,宜矣。
中宮殿·惠嬪宮,藥房口傳問安。答曰,知道。
李性遂啓曰,大臣·備局堂上,依下敎來待矣。傳曰,同爲入侍。
備忘記,傳于李性遂曰,咸監北閫狀聞,旣問領相,此何擧條?擧條置之,皆依狀聞擧行事,令備局卽爲分付。
又傳于曰,頃年赴燕時,見李庭禧於德游堂,昨見其孫,憶其祖之勤實,令該院着實勸奬,其令成就。
洪良漢啓曰,今二月十九日,以京畿監司狀啓,廣州等官居良人金以山子五歲兒等燒死事,傳曰,令本道恤典擧行。
吏曹口傳政事,以黃德彬爲濟州判官。
李性遂啓曰,臣與同副承旨柳善養伴直矣,因獻納李恒祚上疏,謂有情勢,陳疏出去。今日伴直無人,右副承旨金光默式暇,右承旨李在協所當牌招,而拘於廳規,不得請牌,何以爲之?敢稟。傳曰,牌招。
備忘記,傳于李性遂曰,前承旨李壽鳳爲承旨,待明朝牌招察任,房順房。
又以備忘記,傳于曰,旣有申飭,則一體捧納,其涉駭然,皆踏下,而捧納承旨,遞差,其代魚錫定除授,待開門,一體牌招察任,房順房。
以承傳色,口傳下敎曰,都承旨次知呈辭,則何爲都承旨現告?其時申後則又何以都承旨捧現告乎?知入。
備忘記,傳于李性遂曰,見傳旨然後,知都承旨魚錫定,下敎置之,尹東暹爲承旨,房順房,三院副提調例兼,試射時,左承旨入侍。
獻納李恒祚疏曰,伏以臣於昨冬,連拜諫職,趨謝恩命,輒復乞歸,槪以臣父病之一時難捨故也。不意納言除旨,又下於一朔之內,恩諭旋降,促臣登途,臣於是,惝怳悶蹙,莫省攸措。臣父年迫八耋,常時筋力,已甚危綴,而自冬寒以來,忽添風痺之症,手臂不仁,語言艱澁,飮啖起動之節,一皆須人,臣之情勢,誠無容頃刻離側,情私所迫,再陳請急之章,而一向見阻於喉院,臣誠不勝其訝惑也。夫人子懇迫之章,臺臣縣道之疏,何嘗有從中阻却之事,而不少見恕,終始斥退,一之猶怪,再斯何心?噫嘻,人孰無父母哉?如臣疲巽,徒抱煼灼之懇,終無以得徹於孝理之下,臣實痛之。且臣弟思祚,方帶司憲之職,兄弟之竝據臺地,亦爲難冒之一端,玆不得不更瀝肝血,冒瀆崇聽。伏乞天地父母,諒臣危迫之私,察臣悶迫之忱,特賜鐫免,俾便救護,千萬幸甚。臣無任屛營祈懇之至,謹昧死以聞。踏啓字
同副承旨柳善養疏曰,伏以臣,卽見獻納李恒祚縣道之疏,則以其辭章之退送,費辭張遑,謂臣無端沮却,至有侵逼之語,臣不勝駭惑也。蓋兩司,本無通避之法,故向因持平李思祚之疏,以司司竝擬,已非違例爲批,曾未幾何?諫臣之章,雖陳請急之意,末端又以兄弟之竝列兩司爲引,故臣果據例不捧矣。今此疏語,有若臣不諒情理,阻搪陳懇者然,臣誠莫曉其意也。雖然,臣旣被臺臣之詆斥,則其不可晏然在公也,明矣,玆敢忙陳短章,徑出禁門。伏乞聖明,俯賜諒察,亟削臣職,以安私分,仍治臣擅離之罪,以昭法紀,千萬幸甚。臣無任屛營祈懇之地,謹昧死以聞。踏啓字
李性遂,以義禁府言啓曰,時囚罪人盧勛相原情公事,施以告身一等之律放送事,判下矣。盧勛相依例杖六十收贖,奪告身一等放送之意,敢啓。傳曰,知道。
庚寅二月十九日辰時,上御集慶堂。藥房入診入侍時,都提調洪鳳漢,提調李溵,副提調閔弘烈,記事官柳翼之·金夏材·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間,聖體若何,寢睡·水刺之節,亦何如?上曰,一樣矣。進湯劑。上曰,診候置之。命提調持湯劑,更爲入侍。出榻敎溵更進湯劑。鳳漢曰,明日湯劑,依例進御乎?上曰,依。諸臣退出。
庚寅二月十九日辰時,上御資政殿。晝講,大臣·備局堂上引見入侍時,同知事李重祜,特進官金漢耆,參贊官李在協,侍讀官李得臣,檢討官李昌任,假注書崔鈺,記事官金夏材·吳鼎源,領議政金致仁,左議政韓翼謩,右議政金尙喆,禮曹判書韓光會,戶曹判書洪麟漢,判尹金時默,行副司直李章吾,兵曹判書蔡濟恭,司直李潭·金應淳·李重祜,掌令鄭彦暹,左副承旨李性遂,事變假注書金重燮以次進伏。上誦大學,自子程子曰,至補亡章。上番讀傳三章,下番讀補亡章。命陳文義。得臣曰,物有本末,事有終始,本末終始,宜有體念之道矣。上曰,是矣,當體念矣。昌任曰,爲人君,止於仁,爲人臣,止於敬,仁敬二字,實爲聖上體念之地矣。上曰,所奏是,當留念矣。重祜曰,堯之明德,至矣大矣,將法堯·舜,當行堯·舜之道,伏望以堯·舜明德之意,體念焉。上曰,予豈敢望堯·舜乎?當體念矣。漢耆曰,知事所奏之言,好矣。臣不敢更奏,而自新之新字,伏望體念焉。上曰,所陳好矣,當體念矣。經筵先退。致仁曰,此平安監司閔百興狀啓也,枚擧平壤庶尹金持默牒呈,以爲本府煙竹匠風爐,偶然失火,延燒七十戶民家,誠極驚慘,失火民人等處,會付耗米,考例題給事,請令廟堂,稟旨,分付矣。民家延燒,殊極驚慘,會付耗米,區別中小殘戶,依例題給,亦令本府另加顧恤,俾爲安接之地,申飭分付,何如?上曰,依爲之。出擧條又啓曰,會寧·慶源開市,旣已完畢,撰出咨文,騎撥傳送等事,竝令依例擧行,何如?上曰,依爲之。出擧條又啓曰,畿伯金華鎭,求遞曠務,已多可悶,而各陵園春奉審,尤爲體重,各別申飭,使於不多日內,擧行,何如?上曰,申飭,可也。出擧條又啓曰,自前新除守令,雖當日辭朝,大臣則例必歷見,而濟州判官朴民瞻,日昨辭朝之後,不見臣等,直爲發去,臣等,固未知其人之爲何狀,而事體所在,不可仍置,朴民瞻罷職,何如?上曰,依爲之。出擧條濟恭啓曰,昨年庭試出身中,遐方人赴防與納米間,從願施行事,下敎矣,各該道,竝從其願,分防啓下,已爲狀聞發送矣。尼山出身金載鈺·金樂水兩人,俱以中路病重,勢難及期到防,依他例納米除防之意,屢度呼訴。渠輩情勢,甚可矜,旣係該道狀聞之事,臣曹不敢擅便,敢此仰達矣。上曰,特許。出擧條彦暹啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈。請還寢東呂·址淳等還配之命,更令王府,嚴鞫得情。上曰,勿煩。又啓曰,金柱泰卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放。此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。又啓曰,畿邑稅米之納于京倉者,非水運處,則民自陸運以納,故編戶殘氓,或負或戴,艱辛到倉,而倉官不卽隨運隨納,民亦不能一時盡輸。故各倉皆有列邑稅米主人,爲其主人者,稱以雜費,以倍入之大斗,私自濫捧,應納外,公然偸食者,過於公稅,貧殘鄕民,不堪其苦。欲革此弊,則各邑守令,躬自徵捧,領率親納之意,預爲馳報于該倉,指日爲期,眼同捧上,則民樂於倉底雜費之減省,必爭先運到矣。請自今以後,嚴飭各邑守令,一齊輸致後,與倉官,會同捧納,一以使鄕民,無中間糜費之弊,一以主人,無從中橫斂之患。上曰,坐法殿,聞新啓,爲元元,請除弊,誠是。依啓。又啓曰,近來官方淆雜,至於監察而極矣。監察,卽古之殿中御史也,我朝設置,尤爲自別。蓋太廟陵寢各祭享時,點視祭物,主管凡節,擧動時,押班東西,檢飭朝行,內外倉庫,開閉之主張,大小公會,與大臣抗禮等節,尙守古規,則其任之重,於此可知,而近者銓曹,視同該司,不顧來歷地處,混同擬差。至於武監察而尤甚,畢竟署單中冒竊科宦之弊,往或有之。故縉紳之間,傳說狼藉,貽羞朝廷,姑舍勿論,而凡於祭享時,以諸執事之不擇,致有嚴敎,則況此臺監之所掌於祭享者乎?旣往勿論,來頭宜飭,請申飭銓曹,毋論文·南·武十三監察,另擇檢擬。上曰,所啓誠是,依啓。另飭銓曹。以上竝出擧條上曰,監察乃押班者,而聞古則有難監察云矣。命書之曰,耳目寥寥之時,其雖入侍,不過謄傳古紙,掌令鄭彦暹,兩件所啓,豈云錚錚?俱爲切實。今方坐法殿,憶昔年,其宜奬一聳百,特賜鹿皮一令。出傳敎上命李潭,讀奏北伯陵殿節目印進冊子後,命金夏材寫題目,藏諸史閣事下敎。上曰,昨日洪彦喆之表,善作矣。卿等皆見之乎?尙喆曰,臣等亦皆得見,而果善作,本來以善文,得名矣。命賤臣,持入彦喆試紙,命濟恭讀奏,至大德得壽之句,上曰,此句則可憎矣。重祜曰,其父洪昌震,亦以善文,有名矣。命書之曰,吏曹佐郞洪彦喆,今因科作,乃聞其父昨年推恩家貧云,令銓曹,善地守令,待窠懸注調用,以示予絜矩之意。出傳敎上曰,今日予欲更出表題,以試彦喆矣。命書表題,擬本朝北伯,進陵殿官定制印本箋。又命書之曰,書題書下,令玉署·春坊·東西銓郞,翰注應製。出傳敎上又命書之曰,濟州判官,大臣旣奏,已許其代,卽爲口傳擇差,今日內,其令仍爲辭朝,依前下敎給馬。諸臣以次退出。
上在慶熙宮。停常參·經筵。
藥房都提調洪鳳漢,提調李溵,右承旨李在協啓曰,伏未審夜間,聖體調攝,若何?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。晝夜將平,仲旬何日?宿此以度,是何是何?氣則一樣,待敎入侍。
中宮殿·惠嬪宮,藥房口傳問安。答曰,知道。
李在協啓曰,新除授都承旨尹東暹,方在罷散中,何以爲之?敢稟。傳曰,敍用。
又以內醫院官員,以都提調意啓曰,副提調尹東暹,卽爲牌招,以爲備員入侍之地,何如?傳曰,允。
以承傳色,口傳下敎曰,都承旨卽爲牌招入侍。
李壽鳳啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
傳于李在協曰,內局入侍。
李在協啓曰,禁衛大將具善復,兩陵役所看審後,來待矣。傳曰,入侍。
傳于洪良漢曰,俄者入侍承旨入侍。
李在協啓曰,藝文提學鄭存謙,應製箋科次後,依下敎來待矣。傳曰,入侍。
以承傳色,口傳下敎曰,明日當香祗迎,儀注置之。時刻待下敎,只入正時。
又下敎曰,日已晩,以五巡爲之,戶房,御製監寫隆堂入侍,李壽鳳爲之。
備忘記,傳于李在協曰,明日祗迎後,崇政殿朝講,編輯廳堂·郞皆入侍。
李在協,以侍講院言啓曰,本院兼司書李秉鼎,時無職名,令該曹口傳付軍職,何如?傳曰,允。
兵曹口傳政事,以李秉鼎爲副司果。
備忘記,傳于金光默曰,一時之事,雖誤,二城之功宜憶,前訓將具善行敍用。
李性遂,以都摠府言啓曰,今日入直內三廳武兼禁軍及軍兵等,當爲中日習射,而親臨文臣朔試射相値,不得爲之之意,敢啓。傳曰,知道。
庚寅二月二十日辰時,上御集慶堂。藥房都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·柳光翼·鄭允說進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等,以次診候退伏曰,脈候左右三部調均,滑體則不足矣。鳳漢曰,臣三年後,仰瞻天顔,而顧勝於昔矣。上曰,豈然乎?上曰,應製文,有入來者乎?東暹曰,姑未盡爲入來矣。上曰,今者製箋皆來,依帖子例,牌招藝文提學,先科次後持奏。出傳敎上曰,昨日李思祚,柳善養之疏俱過,而政院之捧納,亦非矣。命書傳敎曰,噫,其君衰矣,庶務宜簡,些少侵斥,何敢捧納?以此强嫌,其涉太過,對擧之章,亦何例捧?都台同副,先後受納,一時之間,二章竝到,頃者特遞何人,其後代授亦誰而前五章,後二章,彼已過,而此亦循,幺麽若此,大者何言?人君飭勵,宜先于小,同副之踏下,都承之特遞,烏可已乎?意蓋深,豈偶然?吁嗟,諸臣,宜體乎此,戒於細,不至大,命提調,持湯劑更爲入侍。出榻敎溵更進湯劑,諸臣退出。
庚寅二月二十日午時,上御隆武堂。文臣試射入侍時,右副承旨李壽鳳,記事官柳翼之,假注書崔鈺,記事官金夏材·吳鼎源,試官禮曹判書韓光會,訓鍊大將李章吾,兵曹佐郞李範濟,都摠經歷任逅,都事徐㬦,以次侍立。上命就坐,五巡畢射後,諸臣以次退出。
同日午時,上御集慶堂。禁衛大將入侍時,行都承旨尹東暹,假注書崔鈺,記事官金夏材·吳鼎源,禁衛大將具善復,以次進伏。上曰,畢役乎?速來矣。善復曰,畢役矣。上曰,所役處,皆完固,而鸎峯,亦如何?善復曰,鸎峯極爲完固,而昨年種稷之力,大有益矣。且本陵官員,種樹等事,亦爲勤幹矣。上曰,今年亦爲種稷好乎?善復曰,然矣。上曰,稷穀何處輸來乎?善復曰,以京畿監營耗穀,坡州·高陽兩邑,運納矣。上曰,昨年所種,或有枯松則拔去,以他木改種乎?善復曰,然矣。上曰,參奉誰也?善復曰,金文柱矣。諸臣以次退出。
同日二更二點,上御集慶堂。藝文提學入侍時,同副承旨金光默,假注書崔鈺,記事官金夏材·吳鼎源,藝文提學鄭存謙,以次進伏。上命存謙,讀奏應製文後,命拆皮封。上曰,洪彦喆又爲之矣。存謙曰,壯元則知解題而作,彦喆則猶不知解題而作,故不爲壯元,而此則不怪異矣。上曰,洪彦喆果實才矣。李昌任以講經文臣爲之,不偶然矣。以前日所奏文義觀之,非口讀矣。上曰,此外,無善作者乎?存謙曰,文則或有善作者,而今番,多不知解而作,故未入於見抄中矣。上命書之曰,居首檢閱金夏材,近者表箋疎虞,昨今連爲居首,不負其祖撰儷文集成之意,其可尙也。特賜貂皮笠耳掩一部,之次洪彦喆,數日之內,連爲入格,大鹿皮一領賜給,李碩載·李昌任·李得臣各紙二卷·筆三枝·墨三笏賜給。出傳敎上曰,金夏材昨年翰林召試,爲壯元,而今番又爲壯元,奇矣。予欲更出題以試矣,如此則南泰齊之所奏救弊,實矣。命書之曰,大抵昔年則崇尙表箋,其文蔚興,近者爲鄕儒,以賦,皆取於表,以頃年觀之,可謂寒心。故文臣製述,翰林召試,皆以表題,今則雖勝於其時,奚比於盛時?以洪彦喆·金夏材推之,因此時,其宜勸奬,凡事,勤則進,怠則退,勢固然矣,其何忽也?題且命今入格五人,與正字次上十四人,明朝,咸造闕中空廨製進,此雖一事,以示予遵昔之意,日後節製,宜復古制,其令京外章甫,先爲知悉。出傳敎應製人,一齊預進闕下,待開門入來事。出榻敎存謙先退,諸臣以次退出。
上在慶熙宮。停常參,只朝夕講。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。夜夢講五常文,朝前,讀五倫書,近八有助,可謂渺然。氣則一樣,同爲入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
尹東暹啓曰,今日香祗迎時,承旨當爲備員,而左副承旨李性遂,不爲仕進,卽爲牌招,何如?傳曰,允。
金光默啓曰,王世孫進講中庸畢講,依傳敎,書傳繼講之意,敢啓。傳曰,知道。
傳于金光默曰,夕講爲之。
又傳于曰,夕講時,戶判及騎判徐浩修,同爲入侍。
金光默啓曰,戶曹判書洪麟漢,依下敎來待矣。傳曰,留待。
傳于金光默曰,戶判入侍。
傳于李壽鳳曰,編輯廳入直郞廳入侍。
李壽鳳,以兵曹言啓曰,忠翊衛將柳鎭恒,病難供職,呈狀乞遞,輪番之任,不可久曠,今姑改差,何如?傳曰,允。
又以刑曹言啓曰,今聞忠淸道臣啓本,前朝孫,在賤籍者六人云,一依京畿例,擧行事,令該曹卽爲分付事,命下矣。忠州私奴王萬卜·王千萬·王者斥老味,淸州私奴王春金,鎭川私奴王松白,連山私奴王旕男等,依傳敎免賤後,給代口,補充隊等事,一依京畿例,令各該衙門及各該道道臣,竝卽擧行事,分付之意,敢啓。傳曰,知道。
庚寅二月二十一日辰時,上具翼善冠·袞龍袍,出延化門,詣板位,香祗迎入侍時,行都承旨尹東暹,左承旨洪良漢,右承旨李在協,右副承旨李壽鳳,同副承旨金光默,記事官柳翼之,假注書崔鈺,記事官金夏材·吳鼎源,以次侍立。香祗迎後,乘輿詣崇政殿,朝講入侍,領事金致仁,知事洪麟漢,特進官李溵·洪名漢,參贊官李壽鳳,侍讀官李得臣,檢討官李昌任,掌令鄭彦暹,以次進伏。禮房承旨馳詣寧陵,奉審以來事。出榻敎上誦小學,自古者小學,止吾必謂之學矣。上番讀一遍,下番輪讀一遍訖。命陳文義,諸臣進文義。彦暹啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳還配之命,更令王府,嚴鞫得情。上曰,勿煩。又啓曰,金柱泰,卽賊潤之子,只施定罪之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。以上竝出擧條命賤臣,編輯堂·郞偕入。蔡濟恭·李最中·李潭·鄭存謙·金應淳·趙晙·金鍾秀·洪龍漢·徐浩修·李得一·洪纘海·申景濬·黃榦入侍。命內局入侍。都提調洪鳳漢進前曰,聖體調攝,若何?上曰,一樣矣。進建功湯一貼,請診候,上曰,置之,可也。鳳漢曰,今日三貼進御好矣。李得臣·李昌任進前讀老乞大,各遍訖,上曰,勸奬之效,大矣。承文院入直官員入侍事。出榻敎韓鼎運進前,讀老乞大一遍訖,玉堂李得臣·李昌任·韓鼎運免直事。出榻敎得臣·昌任·鼎運先退,命編輯郞廳皆進前。趙㻐讀奏學校考,命書之曰,今聞學校考,前朝太學受業者,以數百計之,而嗟哉,我東君,不能師焉。今番釋菜觀之,執事莫能成樣,比諸前朝,不勝慨然。噫,才不借於異代,吁嗟,安文成,豈只在於配麗朝乎?申飭國子長,莫云君衰,俾有實效。出傳敎金鍾秀進前,讀奏二丈,李得一進前,讀奏三丈,申景濬讀奏一丈。上曰,此考,付諸申景濬外,無他道矣。洪纘海進前,讀奏承政院考二丈,命書之曰,今聞職官考,頃者王禹偁待漏院記,令書付賓廳,於成廟朝親寫待漏院記,下政院而勉飭之敎。吁嗟,否德,飭賓廳之意,偶然相符,追慕萬倍,昔則飭政院,予則勸籌司,當今末世,俱皆自勉處也,于是以飭。出傳敎又命書之曰,備考中,仰聞中廟,下政院之敎,猗歟盛哉,豈特導言?賜以筆墨,其尤盛者,且賜筆墨於藝苑,此特令直書之盛意也。頃年予之大公史筆四字,書付翰苑之意,敢與偶符,冞切追慕。嗟哉,諸秉筆之臣,左史記動,右史記言,必也直書,使其君之過,無遺於國乘。噫,此何意也?於問答,已諭五畏,觀今可謂六畏,史筆,卽人君善惡俱載者,其畏千載,豈特予?爲後昆者,可以朝夕警畏者也。今也呼書,敢繼昔年至訓焉。出傳敎致仁曰,中廟朝,下政院之下敎如是,而今日又如此下敎,實盛德事,自古人君所畏者,惟史筆也。上曰,然矣。徐浩修進前,讀奏象緯考一丈。上曰,使臣非久似來矣。鳳漢曰,四月當入來矣。洪龍漢進前,讀奏二丈訖,命編輯堂·郞先退。藥房提調持湯劑,更爲入侍,再進湯劑一貼。上命兵曹佐郞李範濟進前。上曰,汝與徐浩修,往見景福宮石刻日影之長短高低,仔細見之,夕講入侍,奏之,可也。上乘輿由資政門,還入大內後,諸臣以次退出。
同日未時,上御德游堂。夕講,兵曹判書編輯郞廳同爲入侍時,知事洪麟漢,特進官李溵,參贊官洪良漢,侍讀官林鼎遠,檢討官李碩載,假注書崔鈺,記事官金夏材·吳鼎源,兵曹判書蔡濟恭,編輯郞廳徐浩修,以次進伏。上誦大學衍義,自堯典曰,止如左,上番讀一遍,下番讀一遍,命陳文義,諸臣陳文義,經筵先退。上曰,李得臣·李昌任,免直速矣。良漢曰,自上申飭之後,故其效速矣。濟恭進前,上曰,日影石刻,何處在乎?濟恭曰,在衛將所墻邊矣。上曰,能無不潔乎?濟恭曰,不無雜人踞坐之患矣。浩修進前讀奏石刻序文,命觀象監官員,持天文圖入侍。出榻敎命浩修,讀奏天文圖。麟漢曰,景福宮日影石刻,同置于昌德宮觀象監好矣。上曰,好矣,好矣。命麟漢,往景福宮,其石刻,移置于觀象監而後,來奏,可也。麟漢·浩修·光道先退。命賤臣,持入應製文二丈,濟恭讀奏訖。命書之曰,應製畢捧後,提學牌招,科次以置,明日入侍持入事。出傳敎命書欽敬閣記御製,濟恭校正訖,諸臣以次退出。
同日初更三點,上御集慶堂。戶曹判書入侍時,同副承旨金光默,假注書崔鈺,記事官金夏材·吳鼎源,戶曹判書洪麟漢,以次進伏。上命麟漢進前,上曰,何如?麟漢曰,前日動駕時,雖隨駕陪從,而不知在於衛將所之庭矣。長則雖不長,而廣則甚大矣。上曰,運置於觀象監乎?麟漢曰,果運置,而御筆則北壁南向揭之,似好矣。上曰,然矣。麟漢先退,上命光默,讀關東·湖南狀聞。命書之曰,關東·湖南道臣狀聞,前朝後孫,爲賤役者,關東三人,湖南四人云,依他道例擧行事,卽爲分付該曹。出傳敎命賤臣,編輯廳入直郞廳偕入。洪纘海,黃榦入侍,讀奏所考文,命書之曰,今日忽憶,編輯廳或取野史否云。今聞果有,其任謹嚴之道,若何?野史則勿錄事,分付編輯廳。出傳敎吏曹佐郞李世孝,明日診筵,同爲入侍事。出榻敎纘海·榦先退。上曰,應製文,俱皆呈納,而今方科次乎?光默曰,今方科次,而兩翰林連爲入侍,故未及書納云矣。上曰,然乎?命書之曰,應製今方科次,而翰林皆入侍,入直騎郞爲兼春秋,應製間代入。出傳敎上下番應製書呈後入侍,兼春秋李範濟先退。上命賤臣,應製見抄試券持入。光默讀奏訖,命坼皮封,洪彦喆爲壯元。上曰,壯矣。比昨日文,尤爲善作矣。光默曰,然矣。上曰,金晩耉六十騎郞乎?光默曰,似然矣。上曰,誰也?侍臣中,有知之者乎?賤臣曰,前掌令金蓍耉之兄矣。上曰,明經科乎?賤臣曰,癸未增廣矣。命書之曰,居首佐郞洪彦喆,三日皆入格,兩居首,可見其工之簡實,特除宗簿正,其令待朝謝恩入侍。之次校理金魯淳,虎皮一令賜給,佐郞金晩耉,年六十稀有,令該曹右職調用,副校理林鼎遠,大鹿皮一令賜給,修撰李碩載,今日此擧,可謂意深,而連日入格,特賜織毛馬裝,待敎兪漢謹,檢閱吳鼎源,各賜紙二卷·筆五枝·墨三笏。出傳敎諸臣以次退出。
上在慶熙宮。停常參,只晝夕講。
辰時,日暈。
夜五更,月暈兩珥。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,晝講時,同爲入侍。
中宮殿·惠嬪宮,藥房口傳問安。答曰,知道。
洪良漢啓曰,新除授右副承旨朴弼逵,方在罷散中,何以爲之?敢稟。傳曰,敍用。
李壽鳳啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
以承傳色,口傳下敎曰,今日晝講爲之。
李壽鳳啓曰,編輯廳入直郞廳洪纘海·黃榦,依下敎來待矣。傳曰,入侍。
傳于洪良漢曰,夕講爲之。
吏曹口傳政事,以金履素·慶再觀爲吏曹佐郞。
兵曹口傳政事,副司果趙㻐。
傳于金光默曰,騎判及徐浩修,夕講同爲入侍。
敎致仕奉朝賀鄭宲書,王若曰,引經義而告休,素履冞堅於介石,遵禮典而勉許,至懇用副於懸車,初服是修,晩節益尙。惟卿,恬雅素性,詩禮遺風,居則有澹泊寧靜之工,允爲一代之矜式,發以爲端方正直之操。尙存故家之典型,詞垣主盟,煥乎擅黼黻之譽,箕都宣化,泊然著氷蘖之稱。第雅志戒滿而懼盈,而平日難進而易退,佩玉形如枯木,孔戣之簪組非心,拄笏意在東山,歐陽之田園入望。纔喜入社之年始屆,果見謝事之章遽登,世臣與同於戚休,豈宜林下之占便,恬操惟切於謙退,要丐分外之就閑。精力尙强,非欲黃耉之遽捨,行藏各適,無奈素志之難回,肆推使以禮之恩,特許致爲臣之懇。悃愊可見於遜牘,曲副循墻之初心,休致式遵於彝章,俾遂歸田之晩計。名懸北斗,乞骸之志縱諧,舟遠終南,回首之戀應切。於戲,予實悵悵如失,卿則綽綽有餘,田畝之樂自多,遂成野老之生理,江湖之憂不忘,宜追乃祖之忠貞。故玆敎示,想宜知悉。
庚寅二月二十二日辰時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·柳光翼·鄭允說進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等以次診候退伏曰,脈候左右三部調均,滑體則不足矣。鳳漢曰,昨日殿座後,氣體一樣,以此伏想聖候勝昔矣。上問醫官曰,中宮殿,香砂六君子湯,丸劑兼進,何如?礈等對曰,湯劑十貼進御後,繼進丸劑好矣。上曰,中宮殿進御香砂六君子湯十貼,自今日,日次製入。出榻敎東暹曰,明日香祗迎,承旨當備員矣。上曰,承旨李性遂許遞,前承旨朴弼逵除授,牌招察任,房順房。出傳敎命提調,持湯劑,更爲入侍。出榻敎溵更進湯劑。上命吏曹郞廳李世孝,持漢學冊入侍,世孝進伏,上曰,畢讀乎?世孝曰,急於句讀,未暇及諺解矣。上曰,恭順人也。命講漢學訖,上曰,有代番者乎?世孝曰,無矣。上曰,吏郞有闕代,令該曹,口傳擧行,仍令謝恩替直。出傳敎諸臣退出。
庚寅二月二十二日辰時,上御集慶堂。晝講入侍時,特進官李思觀,同知事金時默,參贊官洪良漢,侍讀官林鼎遠,檢討官李碩載,假注書崔鈺,記事官金夏材·吳鼎源,以次進伏。上誦大學,自子程子曰,止補亡章,上下番輪讀,命陳文義,諸臣陳文義。上曰,特進官相見久矣,今年幾何?思觀曰,六十三矣。經筵先退,編輯郞廳金鍾秀,宗簿正洪彦喆入侍事,及編輯郞廳趙㻐,口傳付軍職事。竝出榻敎內局進前後,良漢與賤臣退出。
同日未時,上御德游堂。夕講入侍時,特進官李思觀,同知事金時默,參贊官金光默,侍讀官林鼎遠,檢討官李碩載,假注書崔鈺,記事官金夏材·吳鼎源,以次進伏。上誦大學衍義,自堯典言,止如左,上下番輪讀,陳文義。經筵先退,命賤臣,編輯堂郞蔡濟恭·徐浩修入侍。賤臣回奏,皆有實故,出直在家之意,編輯堂上蔡濟恭,郞廳徐浩修入侍置之事,及編輯堂上元仁孫,郞廳申景濬·趙晙·洪龍漢·洪纘海入侍事。竝出榻敎宣傳官二員入侍事及左承旨洪良漢入侍事。竝出榻敎光默先退,宣傳官二員進前。上曰,汝等一則往江村,一則往城內,搜得四五六大甕酒,知名以來。小甕賣食勿問,宣傳官承命退出,龍漢·景濬·㻐,次第進前,讀奏所考文數丈訖,退出。纘海進前,讀奏至殿下請先王朝入耆老所上疏。上曰,果有之矣。良漢曰,貴矣。宣傳官回奏大甕四五,酒賣者各得一人,知名而來矣。上曰,承旨退出後,分付各部官,決杖放送,可也。諸臣以次退出。
上在慶熙宮。停常參,只晝夕講。
仁宣王后忌辰齋戒。
辰時,日有右珥。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,下敎時入侍宜矣。
中宮殿·惠嬪宮,藥房口傳問安。答曰,知道。
傳于金光默曰,香祗迎後,崇政殿晝講,次對爲之。
傳于洪良漢曰,晝講,以編輯堂上二人入參。
朴弼逵啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
尹東暹啓曰,開城留守啓本,王氏子孫姓名開坐事。傳曰,一體擧行事,分付該曹。
又以吏曹言啓曰,今此儲慶宮·毓祥宮·孝章廟·垂恩廟·懿昭廟·春享祭執禮大祝,皆以侍從塡差,而時無職名人員,令該曹,口傳付軍職,何如?傳曰,允。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
庚寅二月二十三日辰時,上具翼善冠·袞龍袍,出延和門,王世孫侍立。香祗迎入侍時,行都承旨尹東暹,左承旨洪良漢,左副承旨李壽鳳,右副承旨朴弼逵,同副承旨金光默,記事官柳翼之,假注書崔鈺,記事官金夏材·吳鼎源,以次侍立。香祗迎後,步詣建明門,上曰,寧陵奉審承旨,何日當入來乎?良漢曰,去來當費五日矣。上乘輿,御建明門內,藥房提調持湯劑入侍。出榻敎上曰,今日多有事,一貼此處當先飮矣。進建功湯一貼,上曰,一日飮建功三貼者,萬古人君,必無之矣。鳳漢曰,豈以建功,爲無效乎?脚力比前差勝,臣民莫大之慶矣。上曰,以建功爲靈丹乎?鳳漢曰,然矣。上曰,卿等則姑待崇政殿,可也。同副承旨,馳詣獻陵奉審以來事。出榻敎因詣光明殿,王世孫隨詣侍坐。上曰,只承史侍衛入侍,可也。左承旨馳詣開氷祭壇,奉審以來事,及右副承旨馳詣儲慶宮,左副承旨馳詣毓祥宮,進排官摘奸以來事。竝出榻敎命書近八中春記意御製,命侍衛臣兵曹判書蔡濟恭校正訖。上曰,世孫今日畢講中庸云,當於崇政殿殿講,其時春坊入侍,可也。命書之曰,今日擧措,可謂稀有,入侍春坊官員,各半熟馬一匹,桂坊官各兒馬一匹賜給,司鑰繖扇差備,各弦弓一張賜給。又命書之曰,世孫宮挾侍中官,各半熟馬一匹,凡長番中官各兒馬一匹,差備中官各弦弓一張賜給。以上竝出傳敎上曰,此殿,卽仁穆大妃殿,所御之殿,且昨年,予與內殿,受宴於此殿,今日世孫之講於此殿爲之好矣。命中官,持入中庸,上曰,世孫畢講中庸,豈不貴乎?今日汝祖,則當背講,汝則臨講,可也。上誦中庸初大文,世孫讀中庸初大文。上曰,讀聲近來則稍大矣。多讀則自然如此乎?濟恭曰,然矣。上曰,前日汝雖不讀解,今日則讀奏,可也。世孫微聲讀之,上曰,汝初不讀解,故聲微如此矣。予當更誦,汝又更爲讀奏,可也。上又誦,世孫讀奏音解,上曰,予當三次誦之,汝亦三次讀之。上又誦,世孫讀之,上曰,此非殿講也,乃敎也。今番則讀解之聲,頗高矣,諺解時時入見好矣。命陳文義,上曰,何謂天命之謂性?世孫曰,化生萬物,如天命之者然,性則聖凡皆同,而氣稟各異,有過不及之差。故修道然後,天性可來復,而能至於聖人之境矣。上曰,何如?濟恭曰,好矣。上曰,何以修之?世孫曰,日用所當行者,品節之然後,可謂修矣。上曰,品字,爲一品乎,爲六品乎?世孫曰,隨其厚薄輕重,以爲品節矣。上曰,可用乎?濟恭曰,好矣。上曰,品節云者,果幾節乎?世孫曰,尊尊親親,皆節矣。上曰,奇矣,好矣。能於衆會中,似不出醜拙,故試問文義,而所答能如此,豈不奇哉?上曰,敎字之義,何如?世孫曰,禮樂刑政之屬矣。上曰,汝旣讀大學,庸學難易如何?世孫曰,相爲表裏,而中庸,言天道人道,似尤難矣。上笑曰,似字,殊常矣。命讀中庸篇題,世孫讀奏訖,上曰,近來着實工夫,故讀聲頗熟矣。終身用之,有不能盡者,何謂也?世孫曰,聖人,非爲不能盡,而每有未盡底意,乃自謙之德也。上曰,文義好矣。予欲先製而試聞世所之所作矣。因製下一隻押中字之詩,命世孫賡進,摘奸承旨洪良漢·李壽鳳·朴弼逵,回奏無頉,世孫賡奏,聖誨欣承一部中之句,上曰,好矣。一部,無乃一部中庸耶?命承史侍衛賡進,諸臣賡進後,上又製押同字,一隻詩,手書以下,世孫賡奏,陪歡侍講後先同。上曰,奇哉奇哉。亦命諸臣賡進後,上曰,作帖,入侍諸臣處分給一件式,可也。因詣長樂殿,命承史入瞻殿額,因詣崇政殿,晝講入侍時,知事元仁孫,特進官李潭,參贊官朴弼逵,侍讀官林鼎遠,檢討官李碩載,以次進伏。上誦小學,自古者,止敬授此書,上曰,日已晩,此下,夕講當爲之矣。上下番輪讀,諸臣陳文義訖。經筵先退,大臣·備局堂上引見入侍事。出榻敎左議政韓翼謩,右議政金尙喆,戶曹判書洪麟漢,判尹金時默,禮曹判書韓光會,副司直元仁孫·具善復·李章吾,兵曹判書蔡濟恭,工曹參判鄭存謙,副司直李潭·金應淳·洪趾海,掌令鄭彦暹,校理林鼎遠,以次進伏。藥房提調持湯劑更爲入侍。出榻敎都提調洪鳳漢,提調李溵進伏,進建功湯一貼,請診候,上曰,置之。翼謩進前曰,聖體調攝,若何?上曰,一樣矣。大臣二人,似入來,而不知某大臣之不入矣,領相不入來矣。翼謩曰,然矣。藥房提調持湯劑更爲入侍。出榻敎進湯劑,翼謩曰,此平安監司閔百興狀啓也。備陳本道兵營凋弊之狀,道內會付米留庫中,限四萬石劃給,使之取耗補用事,請令廟堂,稟處矣。西閫年來,屢經大役,且債錢釐正之後,從前需用於利條者,更無出處,自朝家,宜有各別顧助之道。然但四萬石太,多就其中,劃給一萬石,使之取耗補用,似好矣。上曰,右相之意,何如?尙喆曰,此於元還分外,應留中區劃者,雖似不費之惠,關西穀物,旣係單餉,留庫屢萬石,爲其取耗,何可一時許分乎?自外,已有相議,左相所請之數,恐似得宜矣。上曰,依爲之。又啓曰,前後處分,三司之只給牒,而未敍用者多至數三十人云,合有疏通收敍之典。尙喆曰,未蒙敍者雖多,臣取見銓曹所抄出者,則當初所坐,或以其違牌,或以其在外,罪名不甚重者,似宜有處分矣。上曰,依爲之。又啓曰,卽今農節已近,而癘疫滋蔓,必多廢農之民矣。隣里相助,疾病相救,自是王政之所當勸行者,爲守令者,果能方便勸誘,使有農牛者借耕,有傭力者通工,俾不至於廢農,則病者復起,亦豈無相報之道乎?以此意,分付諸道道臣,申飭列邑,俾有實效,何如?上曰,依爲之。以上竝出擧條上曰,北道狀聞來到,大臣之意,何如?翼謩曰,北路昨年穡事,猶不免告歉,荐飢民事,誠多可慮,今者道臣,狀請加分矣。留庫中,除交濟久置外,尤甚邑則三分一,之次邑四分一,許令道臣,量宜加分,何如?尙喆曰,依左相所請,許施好矣。上曰,依爲之。出擧條麟漢啓曰,觀象監今番天文圖,石移置處,極其窄陋,且近閭家,御製御筆奉安,甚爲未安,本監領事,與臣往復,欲爲稟建數間閣矣。領事未及登筵,臣不得不仰稟,而本監之內,亦有淨僻處云,自臣曹,議于領事,從便擧行,何如?上曰,依爲之。勿設丹靑,可也。出擧條時默啓曰,軍餉保米,每有晩時裝載之弊,故不但繼用之苟艱,臭載之患,亦由於此矣。今已氷解,申飭諸道,使之趁春裝發,而如或愆期,自本營,草記論罪之意。出擧條申飭,何如?上曰,依爲之。善復曰,臣營軍餉米,亦依御將所奏,一體申飭,何如?上曰,依爲之。章吾曰,餉米事,御將旣奏,都監亦一體申飭,何如?上曰,依爲之。出擧條光會曰,各陵園墓火巢內,樹木稀疎處,使各其官員,多數種植後,自本曹,有時摘奸,申飭事,昨年有所稟定矣。樹木蔥鬱之後,則有難分辨,當此解凍之時,發遣本曹郞廳,抽栍摘奸,考其勤慢,何如?上曰,依爲之。出擧條府前啓,以國忌齋戒姑停,命書之曰,夕講爲之。上乘輿,由資政門,還入大內後,諸臣以次退出。
同日未時,上御德游堂。夕講入侍時,知事元仁孫,特進官李潭,參贊官李壽鳳,侍讀官林鼎遠,檢討官李昌任,假注書崔鈺,記事官金夏材·吳鼎源,以次進伏。上誦小學,自子思子曰,至吾必謂之學矣。上下番輪讀後,諸臣陳文義訖。儒臣先退,命書大小學問答御製,命元仁孫·李潭校正。上曰,金宏弼何地人乎?仁孫曰,嶺南人矣。上曰,嶺南多賢人矣。仁孫曰,五賢中,四賢嶺南人矣。上曰,朝者平安兵營一萬石劃給,使之取耗用之,不小乎?仁孫曰,一萬石似足矣。上曰,今日始得詳見金光默之顔面,而尙默則異於其弟乎?仁孫曰,差異矣。上曰,最精矣。仁孫曰,然矣。諸臣以次退出。
上在慶熙宮。停常參,只晝夕講。
仁宣王后忌辰。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安。答曰,知道。予則一樣,晝講同爲入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講夕講爲之,而晝講入侍單子,卽爲入之,正時詣閤後入之,夕講午後,待下敎爲之,編輯廳堂上中,在近者,卽時入來事,分付。
朴弼逵啓曰,大司憲未差,執義李行源傳旨未下,掌令鄭彦暹呈辭,崔在外,持平李溎·李思祚在外,今日以監察茶時之意,敢啓,傳曰,知道。
庚寅二月二十四日巳時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等以次診候退伏曰,脈候左右三部調均,滑體則不足矣。鳳漢曰,朝者有編輯堂上來待之下敎,故蔡濟恭來詣云矣。上命入侍,濟恭進伏。鳳漢曰,編輯中,大報壇之不錄,聖慮無乃太過乎?濟恭曰,誠然矣。上曰,置之。濟恭曰,三貼進御,則三提調以下,出閤外而相賀矣。上曰,何益之有?鳳漢曰,太廟樹木,前則太稠密。故庚午年間,有姑勿種植之命,其間已爲二十餘年,西邊林樾漸疎,今春則別爲種植,何如?上曰,所種之木,自何取來乎?鳳漢曰,自前,四山監役,例爲採納矣。今則各營參軍,當擧行矣。上曰,今年依爲之,此後,亦稟後種之,可也。出擧條命提調持湯劑,更爲入侍。出榻敎溵更進湯劑,諸臣退出。
庚寅二月二十四日巳時,上御集慶堂。晝講入侍時,特進官李得宗,同知事李重祜,參贊官金光默,侍讀官林鼎遠,檢討官李昌任,假注書崔鈺,記事官金夏材·吳鼎源,以次進伏。上誦大學,自子程子曰,至補亡章,上下番輪讀,諸臣陳文義。上曰,特進官不見久矣,近來則得字行多矣。內局進前後,退出。
同日申時,上御德游堂。夕講入侍時,特進官李得宗,同知事李重祜,參贊官李壽鳳,侍讀官林鼎遠,檢討官李昌任,假注書崔鈺,記事官金夏材·吳鼎源,以次進伏。上誦大學衍義,自堯典,曰若稽古,至未之有也。上下番輪讀,諸臣陳文義,命鼎遠,讀奏陳西山註。上曰,親九族而後,平章百姓,其序正正方方矣。命賤臣,持入大學衍義譜,命鼎遠,讀序文,又讀奏衍義序文表訖,諸臣以次退出。
上在慶熙宮。停常參,只晝夕講。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,晝講同爲入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講爲之。在編輯廳堂上,爲經筵特進官塡入,詣閤後,只入正時。
洪良漢,以戶曹言啓曰,今二月二十一日,編輯郞廳入侍時,傳曰,今覽湖西道臣狀聞,前朝後孫,爲賤役者六人云,依他道擧行事,命下矣。代口與米布間,代給願不願,及本主姓名,自臣曹,有難憑知,一依京畿例,待該道道臣査問馳報後,擧行之意,敢啓。傳曰,知道。
李壽鳳,以兵曹言啓曰,今二月二十五日,公州居幼學趙思齊稱名人,自興化門入來,差備門外擊錚,依例令攸司,囚禁治罪,當該守門將金大礪,依定式推考,何如?傳曰,允。
傳于李壽鳳曰,未下直守令及受由上京守令入侍。
又傳于曰,來待守令,明日入侍。
朴弼逵,以刑曹言啓曰,關東·湖南道臣狀聞,前朝後孫,爲賤役者,關東三人,湖南四人云,依他道擧行事,卽爲分付該曹事,命下矣。江原道鐵原私婢王順化·王順每,私奴王順男,全羅道光州私奴王者斤老味,全州私婢王暹·王分每·王分祥等,依傳敎免賤後,給代口補充隊等事,依他道例。令各該衙門及各該道道臣,竝卽擧行事,分付之意,敢啓。傳曰,知道。
又以刑曹言啓曰,因開城留守啓聞,一體擧行事,分付該曹事,命下矣。府奴王福乭,府婢王必嫏,私奴王猉獜·王儉乭,私婢王鳳大·王鳳德·王臥乎連伊等,依傳敎免賤後,給代口補充隊等事,依他道例。令各該衙門及本府,竝卽擧行事,分付之意,敢啓。傳曰,知道。
開城留守鄭厚謙疏曰,伏以臣,受任居留,行且半年,一味淟涊,愧懼徒積。噫,臣雖蒙騃無似,不至全沒省覺,凡於匪分之職,豈昧循墻之義,而每不能固決去就,必守微諒者,抑亦其情慼焉。就以見職言之,當初陞資之時,固已祈免莫遂,未及保釐之命,又復逃遁不得。仍且自解于中曰,此身之兜攬至此,卽以所處之地,異於他人,其於辭受之節,亦何敢自擬於諸臣?其行其止,固當一聽造化,而一切高資膴任,看作蔭仕祿仕,所以京司例兼,未嘗與聞於訏謨,本府庶務,不敢下手於通變,只以官廩之餘,往來榮養而已。此不過爲一時計者,區區此心,固自冒赴之日,而已矢于中,今則歲律已經矣,便養亦足矣。若不及此卸解,又欲因仍盤礴,則是眞所謂若固有之不識羞恥者。臣雖無狀,豈忍爲此哉?伏惟殿下之於臣,義則君臣也,恩則父母也。自初苦懇之靳許,雖不能無憾於天地之大,及今黥劓之得補,竊庶幾有望於生成之澤,愛之欲榮其身,罔非聖化,哀之俾伸其志,尤是恩造。伏乞聖慈,俯賜矜諒,特許鐫免,則終始曲保之渥,臣當銜結圖報,臣無任屛營祈懇之至,謹昧死以聞。答曰,省其章,顧其心,此豈讓者?其志可嘉,特許請焉。
庚寅二月二十五日辰時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等以次診候退伏曰,脈候左右三部調均,滑體則不足矣。上曰,講筵雖退,左承旨仍留,可也。進伏,上命東暹出外,書入御製,東暹退出。上命書近八翁自歎御製後,命書傳敎曰,夕講爲之,命提調持湯劑更爲入侍。出榻敎溵更進湯劑,諸臣退出。
庚寅二月二十五日辰時,上御集慶堂。晝講入侍時,知事元仁孫,特進官鄭存謙,參贊官洪良漢,侍讀官林鼎遠,檢討官李昌任,假注書崔鈺,記事官金夏材·吳鼎源,以次進伏。上誦小學,自古者,至吾必謂之學矣。上下番輪讀,命陳文義,鼎遠曰,愛親敬長,此節好矣。秉彝之性,出於自然,孝悌忠信,非勉强爲之,而如子路負米,出於至孝。且天生蒸民,有物有則,好是懿德,皆是體念之處矣,伏望加念焉。上曰,所奏是,當體念矣。昌任曰,仁義禮智四端,不言信,有誠心則信在其中矣。每事,必以誠字,爲第一義矣,伏望體念。上曰,所陳切實,當體念矣。仁孫曰,窮理修身,卽學文之方矣,伏望體念焉。上曰,當體念矣。存謙曰,浩浩其天,與天爲一,天與文王爲一,堯與文王爲一之德,加念焉。上曰,當體念。良漢曰,元亨利貞,天道之常,常字好矣。體天道,可傳於後世然後,爲聖人矣。臣之所望於殿下者,在於此矣。上曰,於予可愧,而當留念矣。諸臣以次退出。
同日午時,上御德游堂。夕講入侍時,知事元仁孫,特進官金應淳,參贊官朴弼逵,侍讀官金魯淳,檢討官李碩載,假注書崔鈺,記事官金夏材·吳鼎源,以次進伏。上誦大學衍義,自堯典曰,至未之有也。上下番輪讀,命陳文義。魯淳曰,允恭克讓,克字,是堯之大德,不大聲以色然後,有克讓之德矣,伏望加意焉。上曰,所奏是,當體念矣。碩載曰,黎民,於變時雍,變化之工,至矣大矣。帝王之克治,學者之至治,一也,伏望體念焉。上曰,當體念矣。仁孫曰,欽明文思安安,浩浩其天,惟天爲大,天與聖人,一也。皆自明明德而後,至於聖人之極,伏望體念焉。上曰,所奏是,當留念矣。應淳曰,明明德於天下者,乃是用工之道,丁寧反復,節節有可觀處,徹上徹下,亦有極用工夫處,以此體念,臣之望也。弼逵曰,諸臣已奏,臣別無所奏矣。儒臣先退,命賤臣,持入田賦考及靈壽閣上樑文,應淳讀奏田賦考,至世宗朝,講大學衍義。上曰,聖祖亦講此冊矣。古事亦載,聖祖所講之冊,此冊不尋常矣。仁孫讀奏靈壽閣上樑文訖,諸臣以次退出。
上在慶熙宮。常參,只朝講。
藥房都提調洪鳳漢,提調李溵,副提調尹東暹啓曰,夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,朝講入侍宜矣。中宮殿·惠嬪宮,藥房口傳問安。答曰,知道。
備忘記,傳于金光默曰,資政殿常參,兼爲朝講,而儀注安徐,時刻,待下敎只入正時。
李壽鳳啓曰,以別雲劍望筒。傳曰,餘者三人盡爲之,預差以李潭爲之。
有政。吏曹判書朴相德呈辭在外,參判金鍾正進,參議權噵式暇,右副承旨金光默進,兵曹判書蔡濟恭進,參判尹得雨病,參議洪啓遠入直進,參知徐有良病。吏批啓曰,判書朴相德受由在外,參議權噵式暇,小臣獨政未安,何以爲之?敢稟。傳曰,仍爲之。又啓曰,黃海監司今當差出,而擬望之人乏少,承旨竝擬,何如?傳曰,允。吏曹尹得養爲大司憲,安杓爲大司諫,姜潤爲執義,洪應輔爲獻納,洪相簡爲修撰,申益彬爲文學,沈觀之爲兼弼善,李最中爲刑曹判書,鄭厚謙爲左尹,趙榮進爲京畿監司,洪良漢爲黃海監司,任希雨爲注書,洪纘海爲兵曹正郞,宋益中爲監察,吳尙顯爲司藝,李師濂爲典籍,具允斌爲義盈直長,宋述孫爲連源察訪,李致中爲中學敎授,李得一爲東學敎授,鄭昌順爲南學敎授,元仁孫爲同義禁,金煹爲監役,學諭單李松心,耆老所守直官鄭澤孚,結城縣監李爀今加通政加資事承傳,折衝朴聖郁今加嘉善加資事承傳。兵批,宋徵啓爲知事,李彦衡爲副摠管,李周爀爲內禁將,姜五成爲羽林將,金良弼·閔永喆爲五衛將,金鴻瑞爲景福將,田景祥爲訓鍊主簿,具翼遠爲宣傳官,具大勳爲忠翊將,黃策爲訓戎僉使,朱得豹爲防垣萬戶,金甲達爲森森坡萬戶,柳大源爲武兼,李蓍延爲五衛將,副司直具善行·趙榮進·李心源·嚴璘·鄭運維·金華鎭·尹得養·鄭厚謙·閔弘烈·李性遂·申光履·柳善養·李恒祚,副護軍李漢明,副司果朴誠源·吳命儉,別軍職陳喆輝,前縣監鄭宇璧,前虞候金弘濟,前僉使金文周,及第沈趾賢,以上今加折衡賞加,同知單申絅,副司直洪樂任,備邊司薦望,以趙重晦爲開城留守。
備忘記,傳于李壽鳳曰,今下弓矢,永達萬戶洪受澤處給送。
李壽鳳啓曰,以羽林衛將望單子。傳曰,前府使姜五成敍用。
備忘記,傳于尹東暹曰,雖平順之劑,日再猶過矣,況三乎?今予所進之劑,卽大劑也,久久其猶,可也。近者氣勝,而必也日三,抑何意也?況大小之臣若此,豈特局房?輿儓亦然,建功湯爲一時體,近八其君,一日六錢蔘,中乎過乎?此予能受,故若此,今者亦豈特以理諭哉?朝進二貼,水刺僅二匙,其皆耽耽,於今專指建功者,爲予之苦,今日殿中,於再飮,僅以下之,而持鈔者,從傍以囑,强勸其三,其果護聖躬,此苦其君也。旣諭而雖若此,必欲準三,此誠乎,此何道理,此何道理?此豈特苦苦湯,予則曰文具湯,一則曰時體湯,一名則予猶默安君之心,可謂護聖躬也。將此意,令內局知悉,其猶加者,日勸二兩乎?令內局宜愼宜愼。
朴弼逵啓曰,以房望筒。傳曰,順房。
備忘記,傳于金光默曰,壬午所奏,尙今爲是,今日此人之入此,料表也。豈可闕也?且思其父,思其叔,宣政之功特點,而權噵,其父乙年,爲副使,其子,己年爲書狀,此可謂稀有。今筵中已諭,君諭當信,特爲加資,以示予憶其父之意。
金光默啓曰,未下直守令蔚珍縣監李鼎勳,受由上來守令善山府使趙載萬,高靈縣監金獻柱,依下敎來待矣。
以承傳色,口傳下敎曰,招致內局掌務官,聽傳敎,使內局之人,有耳有目者,皆使聞而見之。
備忘記,傳于金光默曰,李性遂爲承旨。
吏曹,左承旨李在協,右承旨李性遂。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而資政殿常參相値,不得爲之之意,敢啓。傳曰,知道。
金光默,以吏批言啓曰,士族婦女,年九十抄啓封爵事,載在法典矣。年九十夫人,別單書入之意,敢啓。傳曰,知道。
李在協,以戶曹言啓曰,京畿居私奴王馬不里等,本主處,代口與米布間,代給願不願,區別成冊,自本道修正,纔到臣曹,而王貴金等六口之本主,則代口與代給,竝爲不願是白遣。王卜三則崇義殿奴是白遣,王萬金等二口則無主是如是乎等以,上項九口叚,代口與代給間,不爲擧論是白遣,其餘楊州私奴王馬不里等八口,及長湍私奴王次同等三口,合十一口,本主叚,俱以代給自願是白如乎?依筵中稟定,議于廟堂,定以每口米三石式代給事,分付道臣,知委各該邑某樣穀中,卽爲推移頒給後,狀聞會減之意,敢啓。傳曰,知道。
又以戶曹言啓曰,刑曹啓目內,關東·湖南道臣狀聞,前朝後孫爲賤役者,關東三,湖南四人云,依他道擧行事,卽爲分付該曹事,命下矣。江原道鐵原私婢王順化·王順每,私奴王順男,全羅道光州私奴王者斤老味,全州私婢王暹·王分每·王分祥等,依傳敎免賤後,給代口補充隊等事,依他道例,令各該衙門及各該道道臣,竝卽擧行事,允下是白有亦,代口與米布間,代給願不願及本主姓名,自臣曹有難憑知,一依他道例,待該道道臣査問馳報後,擧行之意,敢啓。傳曰,知道。
又以戶曹言啓曰,刑曹啓目內,因開城留守啓聞,一體擧行事,分付該曹事,命下矣。府奴王福乭,府婢王必嫏,私奴王猉獜·王儉乭,私婢王鳳大·王鳳德·王臥乎連伊等,依傳敎免賤後,給代口補充隊等事,依他道例,令各該衙門及本府,竝卽擧行事,允下矣。代口與米布間,代給願不願及本主姓名,自臣曹,有難憑知,一依他道例,待該府留守査問馳報後,擧行之意,敢啓。傳曰,知道。
尹東暹,以忠勳府言啓曰,本府書寫忠義衛李世文有頉代,忠義衛高萬說差下,依例以假郞廳稱號,何如?傳曰,允。
朴弼逵,以刑曹言啓曰,今聞海伯狀聞,私賤爲名者三人云。一依畿甸例擧行事,分付該曹事,命下矣。信川私奴王二金,私婢王正月,殷栗私奴王得龍等,依傳敎免賤後,給代口補充隊等事,依畿甸例。令各該衙門及該道道臣,竝卽擧行事,分付之意,敢啓。傳曰,知道
黃海監司尹得養疏曰,伏以臣,猥以無似,謬膺藩寄,絲毫莫效,愧懼雖切,報瓜不遠,納節有期,臣何敢爲此時祈免之計,而第臣目下情私,實有萬萬悲苦者,玆不得不冒死仰籲焉。念臣賦命險釁,早失怙恃,孤露人世,賴以爲命者,惟諸兄是依,而今忽聞臣兄前大司諫臣得孟之訃矣。年來弟兄,各自遊宦,二載睽違之餘,臣兄歸自關外,而臣獨尙滯海曲,每見兄書,以其久離之難耐爲苦,以臣歸期之在邇爲幸,屈指數月,庶可相面,而豈意人事之嬗變,至於此也?屬纊之際,旣未面訣,幽明之間,兩相爲恨,而及其未入地前,終不得撫極一哭,則不惟爲臣之一生至痛,逝者有知,亦難瞑目,臣情到此,寧不悲哉?且臣痰癖之症,重爲海瘴所傷,時當換節,種種作苦,而喪威所剝,諸症越添,閉戶涔涔,委身牀席,公務浹月,無以酬應,春巡過時,末由起動,如是而猶欲任廢職事,挨待瓜限,則其於一路民命,亦何益哉?以公以私,時日爲急,齋沐封章,字字肝血。伏乞聖明,俯垂矜憐,亟許遞改,使重任無曠,至情得伸,則天地終始之恩,臣當隕結以報,臣無任屛營祈懇之至,謹昧死以聞。答曰,省疏具悉。豈特聞卿之章,疏到,若見卿心,留其章,問今日相臣之意,亦若此,藩任特爲遞焉。
庚寅二月二十六日辰時,上具翼善冠·袞龍袍,御資政殿,常參兼朝講入侍時,行都承旨尹東暹,左承旨洪良漢,右承旨李在協,左副承旨李壽鳳,右副承旨朴弼逵,同副承旨金光默,記事官柳翼之,假注書崔鈺,記事官金夏材·吳鼎源,領事金尙喆,同知事金時默,特進官兪彦述·兪彦民,參贊官李在協,掌令鄭彦暹,侍讀官金魯淳,檢討官李碩載,以次入庭四拜畢,進伏,東西班諸臣四拜畢,有奏事者上殿,無奏事者皆退出。上誦大學,自子程子曰,至補亡章,上下番輪讀,命陳文義。魯淳曰,淇澳詩,衛武公陳戒之詩,而自卿以下,以交戒我殿下,常參兼行朝講,宜有實效之道,恢廣言路,無專美於武公,臣之望也。上曰,所陳是,體念矣。碩載曰,八條目中,誠意正心,尤大矣。學者修己之外,人君之道,亦在於此道,體念焉。上曰,當體念矣。尙喆曰,小學,乃大學之本,殿下反復大·小學之本意,如成湯刻盤之意,而其中誠字,加意體念焉。上曰,當體念矣。時默曰,周雖舊邦,其命維新,此文王新民之誠效,以此觀之,天人感應之一般,殿下連講大·小學,伏望與天感應焉。上曰,我國,與周似同矣。周則實賴文王之德,我國則聖聖相承,尙今支撐,莫非列朝積德之效矣,當體念矣。彦述曰,臣別無所奏矣。上曰,與兪彦民幾寸乎?對曰,十四寸矣。彦民曰,以誠敬二字,體念焉。上曰,當留念矣。在協曰,顧諟天之明命,顧字,有所體念處矣。上曰,是矣,體念矣。彦暹曰,臣無所奏矣。藥房都提調洪鳳漢進前,聖體若何?上曰,一樣矣。二貼進服,八味丸似不緊矣。鳳漢曰,自今進御,臣之所望也。上曰,大學,八味丸存乎?姑爲置之,好矣。進建功湯一貼。上曰,自大官,下至郞官,盡有勸意,此是時體也。尙喆曰,有實效故如是矣,請診候,上曰,置之。領議政金致仁曰,近來事固多,名實之不孚,而雖以惠民署言之,凡民疾病,濟以醫藥,使朝家德惠,至及於下賤者,當初設署之意,可見也。今則舊法全廢,貢價所下,其數甚多,而終年閱歲,元無一料一材之及於民者。顧名思義,乖戾莫甚,況今時氣盛行,病者相續,分付五部,活人署所須藥物,隨卽報本署覓給,俾有一分實效,何如?上曰,是矣,依爲之。出擧條又啓曰,都城外,五部內,山腰以上,禁耕樹標,長養樹木事,昨年稟定,申飭,自備局,亦已覓給松子,使之播種,而方當東作之時,難保其無犯耕之患,更加,申飭京兆,時時遣部官摘奸,俾有以警惕,何如?左議政韓翼謩曰,首相所奏儘好,山腰以上,禁耕禁火,載在法典,而近來外方,隨處山童泉渴者,專由於民不畏法,官不知禁。高山絶頂,亦不免焚燎而耕犂,一經水潦,沙汰隨之,沃土良田,化爲磽确,事之寒心,莫此爲甚。嚴飭各道,申明法意,一體痛禁,似好矣。上曰,所奏是,依爲之。出擧條兵曹正郞李泰齡汰去事,及左參贊申晦,刑曹參議李徽之,牌招察任事。竝出榻敎致仁曰,已陞四品以上者,不得爲東西銓郞,卽政例,頃日政,以司藝李泰齡,移擬兵郞而受點。此固銓曹之不察,而泰齡不思自處,昧然出肅,今日常參,又爲入侍,其在觀瞻,殊可駭然,當該銓官推考,李泰齡則汰去,何如?上曰,依爲之。出擧條又啓曰,左參贊申晦,刑曹參議李徽之,頃日所遭,固不尋常,而今則時月已久,不可一任其引入,竝另加申飭,使之行公,何如?上曰,從重推考,牌招察任,可也。出擧條禮曹判書韓光會曰,臣待罪禮官,凡係倫彝,隨其曲直,當爲處決,而湖南安姓人,以爭宗事,屢次登聞,互相勝負,究竟無期。今番則問議大臣,覆啓,何如?致仁曰,時原任大臣問議後,自上,特爲處分然後,可無更爭之患矣。上曰,依爲之。出擧條兵曹判書蔡濟恭曰,日前於慕華館,點閱禁軍,則諸般戎器,別無大叚傷毁,而但軍馬之體小玄黃,不敢生意馳驟者,殆過其半,不特國威甚輕,脫有緩急,將何以得力乎?臣詰問其由,則蓋自備納馬者外,皆是官馬,而分養馬之入司僕寺也。自該寺,先擇其稍涉壯大,有日後步驟者,竝歸之寺用,其中疲劣不堪用者,始許分給禁旅,故其體小玄黃者,皆官馬也。國體所在,誠極寒心,自今爲始,凡外邑分養馬之上來也。自該寺,必先許禁旅之一一自擇以去然後,始乃分給他處,雖係賜與之用,及他軍門當給之處,禁旅擇執之前,無敢先取之意,各別定式。如是申飭之後,若復有如前之事,則當該司僕寺官員,從重論罪,以重詰戎政,斷不可已,敢此,仰達矣。上曰,聞甚駭然,依此,申飭,而給馬時,必先禁軍,若是下敎之後,其不遵行,該寺官員,當重處,動駕時及習操時,若有此弊,當該寺官員,當棍汰,監牧馬來屬耳。其不肥,而有此弊當該監牧官,令道臣決棍事,定式施行。致仁曰,凡事先飭其本然後,可以責效,太僕兼管之大臣,方入侍,諸處牧場之荒廢者,一竝收復,俾盡養馬之政,似好矣。翼謩曰,領相所奏儘好矣。我國冀北,素稱濟州,近不如舊,臣謂太僕牧場,昔有名稱,而今不放牧,如端川牧場者,宜非一處,分付太僕,皆復其舊,購得良種,善爲放牧,則不十年,馬畜繁殖,軍國必賴其用矣。上曰,所奏是,一體申飭,可也。出擧條戶曹判書洪麟漢曰,貢市人等,雖諸上司及各軍門,不得私自拘囚,或結縛事,曾有特敎,申飭矣。日前鹽廛市民,來訴於臣,宗臣安原君烠,受囑於無賴一常人,誘以負債,無罪市民,拘囚之不足,至於足鎖,又以別杖猛打,經夜放送云。故聞甚驚駭,査問委折,則果如廛人等所告,所謂無賴者,雖以移送秋曹,以爲如法重繩之地,而方當我聖上軫恤民隱之日,旣聞之後,有難掩置,敢此仰達,特加嚴處焉。上曰,噫,爲貢人,臨門以問幾次,而聞者皆曰無矣,而予不信然,今聞所奏,其涉寒心。所謂無賴者,令秋曹,今日內,嚴刑一次定配,當該宗臣,令該府處之,直以制書有違私律勘處以放。出擧條掌令鄭彦暹啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。又啓曰,金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。又啓曰,毋論京外小民之築室居生者,田主不能禁斷,自是法典,而近來城內城外之毁家空垈,皆爲有主之物,小民雖欲作舍安接,而不敢生意,間或有立柱上樑,而田主多率僕隷,毁撤新搆,破傷材瓦者,事之無嚴,莫此爲甚。請申飭京兆,各部,或有如前之弊,田主各別論罪,嚴明禁斷。上曰,聞甚可駭,所啓誠是,此後有若此者,自刑曹,作俑者海島終身定配,非士夫者,嚴刑定配。又啓曰,稅船臭載者,若於大洋致敗,漂蕩渰沒,則誠爲矜惻,而近來破船者,梢工沙格輩,暗地偸食,餘存無幾,則欲爲揜迹漫漶之計,潛開水桶,使之自沈,稱以破船者,滔滔皆是,而朝家處置,不過囚禁沙工而已。餘皆保放,使自乞糧,挨過三年,亦皆蒙放,罪罰甚輕,爲利甚大。故巧惡奸民,無所懲畏,惟利是趨,姑犯其律,視若常事,誠極駭痛,如此奸細之徒,雖以嚴法重繩,難以懲戢,況所治之律,不足以贖其罪乎?百萬生民,粒粒辛苦之物,一朝消融於奸騙巧猾之手,豈非哀矜惻怛之甚者乎?請自今以往,或有破船處,令地方官,親審摘奸,非大洋致敗及沙格渰死者,梢工船格,施以絶島終身充軍之律,偸食穀物,使其船主,擔當代納,而今當漕運方張之時,嚴立科條,另加,申飭,毋爲紙上空言,俾有實效之地。上曰,依啓。以上竝出擧條藥房提調持湯劑,更爲入侍,命讀奏海伯狀聞,命書之曰,今聞海伯狀聞,私賤爲名者三人云,一依畿甸例,擧行事,分付該曹。出傳敎又讀奏海伯上疏,上曰,大臣之意,何如?致仁曰,想其情狀,其兄未入地之前,必欲來見矣。上曰,然矣。命書批答。批答見日記致仁曰,畿伯金華鎭謂有情勢,春奉審,尙未爲之,似宜有處分之道矣。上曰,必欲遞之矣。命書之曰,今聞相臣所奏,勢難强迫,況奉審體重,畿伯許遞,其代政官牌招開政,而判書方在受由中,參判·參議,卽爲牌招擧行。出傳敎上曰,當該中官,從重推考。出擧條吏曹參判金鍾正,牌不進呼望。命書之曰,今聞牌望,吏曹參判金鍾正,此何分義,坐法殿而特旨,焉敢若此?從重推考,更爲牌招開政。出傳敎又命書之曰,當該中官,放恣特甚,令該府處之,直以不應,爲公律,勘處以放。出傳敎鳳漢進前曰,二貼進御,下情極爲悶迫矣。上曰,何其强勸若是耶?速速退去,可也。首醫許礈,除名內局事。出榻敎諸臣以次退出。
上在慶熙宮。停常參·經筵。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。苦建功,食頓減,氣何諭乎?下敎時入侍,前則一貼,氣勝則減,於今以三貼,必也准八元,其進一日當勸一升,此予所以難,欲進心趄者也。
中宮殿·惠嬪宮,藥房口傳問安。答曰,知道。
尹東暹啓曰,左副承旨李壽鳳,今日不爲仕進,卽爲牌招,何如?傳曰,允。
以備忘記,傳于李壽鳳曰,次對進定於今日。
傳于李壽鳳曰,內局次對,同爲入侍。
李壽鳳啓曰,大臣·備局堂上,依下敎來待矣。傳曰,引見。
傳于李壽鳳曰,編輯廳入直堂上,使之入來後下鑰。
傳于李壽鳳曰,編輯廳入直郞廳,亦爲入侍事,分付。
又傳于李壽鳳曰,申景濬亦令入侍。
李性遂啓曰,編輯廳堂上鄭存謙,郞廳李得一·洪龍漢,依下敎來待矣。傳曰,夜對爲之。持夙夜箴入侍,編輯堂郞同爲入侍。
傳于李性遂曰,明日晝講爲之。
吏曹口傳政事,以沈重奎爲高山察訪,趙宗復爲沙斤察訪。
以備忘記,傳于李壽鳳曰,梁得中,予在銅闈時,爲桂坊,嗣服後爲南臺,勸予實事求是,書付殿中,尙今其惟,令該曹,錄用其後。
以備忘記,傳于尹東暹曰,旣戒其過,許礈之敎,可謂過矣。其敎置之,中官則此輩何足道哉?其旨亦置之。
李性遂,以侍講院言啓曰,本院新除授文學申益彬,時在京畿陽川地,書筵入番事緊,斯速乘馹上來事,下諭,何如?傳曰,允。
尹東暹,以吏曹言啓曰,新除授咸鏡道都事宋樂呈狀內,身病甚重,勢難遠赴云,依例改差,何如?傳曰,允。
李在協,以戶曹言啓曰,因海西狀聞,刑曹啓目內,信川私奴王二金,私婢王正月,殷栗私奴王得龍等,依傳敎免賤後,給代口補充隊等事,依畿甸例,令各該衙門及該道道臣,竝卽擧行事,允下矣。代口與米布間,代給願不願,及本主姓名,自臣曹,有難憑知,一依他道例,待該道道臣査問馳報後,擧行之意,敢啓。傳曰,知道。
李壽鳳,以義禁府言啓曰,安恩君,令該府處之,直以制書有違私律勘處以放事,傳旨啓下矣。下去京畿廣州地云,依例發遣府書吏,拿來後勘律,何如?傳曰,允。
李壽鳳,又以義禁府言啓曰,安恩君,令該府處之,直以制書有違私律勘處以放事,傳旨啓下矣。今已拿囚,以制書有違私律,杖一百受贖,盡奪告身,而依承傳,功議各減一等放送,何如?傳曰,允。
李壽鳳,又以刑曹言啓曰,今聞所奏,其涉寒心,所謂無賴者,令秋曹,今日內,嚴刑一次,嶺沿定配事,命下矣。依傳敎,罪人金仁福,嚴刑一次後,慶尙道昆陽郡定配所,卽爲發配之意,敢啓。傳曰,知道。
李性遂,以內醫院官員,以都提調·提調意啓曰,醫人元命述,術業精明,依筵中稟定,議藥同參差下,令該曹口傳付軍職,冠帶常仕,何如?傳曰,允。
知義禁元仁孫疏曰,伏以臣於昨政,伏奉金吾新命,而臣之內舅左參贊臣申晦,方帶判金吾,論以公格,在下應遞。伏乞聖明,亟命有司,照例裁處焉,臣無任屛營祈懇之至。答曰,省疏具悉。在下當遞,兼帶金吾許遞焉。京畿監司趙榮進疏曰,伏以罪積逋慢,罰止薄罷,杜門屛伏,自訟愆尤,不意收敍之恩纔下,畿臬之命,繼辱,臣聞命惝怳,莫省攸措。夫方伯之任,孰非緊重,而畿輔一路,最宜難愼,況復民貧役重?凋弊日,甚,方春勸課之政,隨便周恤之策,雖使年富力强,才志俱優者當之,猶憂其難副重寄,豈可責之於如臣衰老,百無可堪之人哉?伏聞陵園春奉審,尙未擧行,尤宜竭蹶趨命,不俟駕屨,而反復揣量,承膺無路,與其負乘而僨事,莫若量已而後入,玆敢冒入文字,仰瀆宸聽。伏乞聖慈,特收新除職名,使公務無滯,私分粗安,幸甚,臣無任屛營祈懇之至。答曰,省疏具悉。今者此任,意蓋在也。方有重事,卿勿過辭,速往欽哉。
庚寅二月二十七日辰時,上御集慶堂。大臣引見入侍時,領議政金致仁,左議政韓翼謩,右議政金尙喆,禮曹判書韓光會,戶曹判書洪麟漢,行副司直具善復·李章吾·金孝大,吏曹參判金鍾正,工曹參判鄭存謙,行副司直李潭·李重祜·洪趾海,左副承旨李壽鳳,應敎尹養厚,掌令鄭彦暹,記事官任希雨·金夏材·吳鼎源,事變假注書金重燮,以次進伏。藥房都提調洪鳳漢進伏問候,仍進湯劑,上進御湯劑。診候筵話載上注日記致仁·翼謩·尙喆進前曰,數日間,聖體調攝,若何?上曰,一樣矣。致仁曰,寢睡·水刺之節,何如?上曰,寢則少勝,而水刺所進甚少矣。致仁曰,中宮殿氣候,若何?上曰,一樣,而間有腹痛,臍間時時有汨汨之聲矣。諸醫曰,此是濕痰流注而然矣。致仁曰,諸醫之以濕痰流注云者,不怪矣。鳳漢曰,外醫元命述,自前在國舅家,頻診內殿脈候云,雖無可差之窠,以加差入,屬於議藥廳,似好矣。上曰,依爲之。致仁曰,趙重晦·權噵之特資,實欽仰矣。上曰,又有欲除同義禁者矣。致仁曰,松留末擬,亦文學才胥人矣。眞可用者,前頭擢用好矣。上曰,誰也?致仁曰,尹東昇矣。上曰,果好矣。致仁曰,昨下傳敎中,時體湯爲敎,臣等已極悚惶。又有文具湯之敎,尤不勝惶懍,靡所容措矣。上曰,然矣。今日予當開釋,卿等當快知予心之不激惱矣。上親書黃茋性偏大小宜審八字,仍又命壽鳳,書諭海東臣庶御製曰,今海東臣庶,若知近八其君之心,同寅協恭,精白一心,各守其分,務耕務蠶。近八其君,氣雖衰,心可安,而其雖粉飾,古習若知,日事浮囂,日爲躁競,互相時體,務奢嗜酒,百隷怠慢,偃便爲事,違命爲能,勤職深恥。農夫惰農,蠶婦惰蠶,遊衣遊食,遍於京鄕,若此若此,更須盛壯,心何心何?其況近八,日益衰耗,正若孔訓,日雖三牲,其何益哉,亦何效乎?今海東人,日三建功,祝君其年,其雖百歲,此等之世,此等之時,心可便乎,食可甘乎?中庸中字,紫陽善釋,堯·舜相傳,亦一中字,加時則加,減時則減,或一或二,或二或三,隨時損益,可謂理中。今年以後,以三代七,七旬年故,必也請三,華扁若聞,其宜鼓掌,臣日爲事,君日受困,昨年欲黑,今歲欲銀,聞其問候,心先動矣,見其鈔來,眉先蹙矣。其問大小,果爲近八,若此之故,飮若冷水,昔一貼效,今二貼寥,日服三貼,爲建功若有時,可期五貼,雖於學問,貪多宜戒,鄒聖之訓,準備今日,可笑今日,若尋儒醫,日蔘多服,必也見效,或請三錢,或請一兩,予之脾胃,雖異凡人,日服一兩,過乎,中乎?今之對者,云何用兩,日服九錢,加一爲兩,雖云三貼,日服將兩,興懷于此,豈不懍惕?因予脾胃,目下靡頉,雖過雖過,孰知孰知?今以一事,曉諭諸臣,予之脾胃,若今講聲,聲雖若此,氣則憊苶,苦勸苦勸,氣何氣何?諸臣宜效,昔紫陽焉。今予拒之,二貼二貼,其惟三貼,宜將一貼,其勸用時,比諸嬰孩,一勸一長,比諸黃耉,三勸三强,謂以臣僚,其迷日甚,謂以衆庶效此,咸可笑可笑。迷也其愚,只隨脾胃,雖美,一頉何知?其曰冀百,專諭一世,若聞其弊,自時體來,若問其類,無乃躁躁,雖務時體,只渠之過,雖或躁也,亦在于渠,時體勸予,予何耐苦?若近於躁,果護其君,片片誠心,字字理言,咸須其聽,以安君心。上曰,尹東暹,曾爲亞銓乎?鳳漢曰,曾有特除之命,而旋下置之之敎,故不入於擬望中云矣。上曰,然乎?與遞差有異乎?上曰,承旨書之,上曰,於亞銓頃者特除,方未敍用,故置之之命,卽指其時也,而今聞竝與本事而置之云,非也。此後,以前望施行事,分付銓曹。上曰,承旨書之,上曰,昨日許遞,意蓋在矣。新除海伯,其令從近辭朝。以上出傳敎致仁曰,備堂洪名漢,尙不參廟務,申飭,何如?上曰,承旨書之,上曰,方欲下敎,領相旣奏,備堂洪名漢,從重推考,卽爲牌招入侍。出傳敎上曰,未下直守令及受由上京守令入侍。出榻敎上曰,承旨書之,上曰,將欲下敎,其章適到,而批下畿伯,其令當日謝恩,仍爲下直,亦卽奉審事,令付。上曰,承旨書之,上曰,同義禁許遞代,權噵除授,牌招察任。以上出傳敎尙喆曰,有被謫者補外者,今已經年,宜有疏釋之道矣。上曰,誰也?致仁曰,李宜哲·金熤·金履禧矣。上曰,承旨書之,上曰,前大司成李宜哲,特爲放送,補外,察訪金熤·金履禧,特爲分揀,其代,令該曹口傳改差。出傳敎致仁曰,該曹方有差祭事,堂上侍從違牌坐罷人,竝敍用,何如?上曰,一竝敍用。致仁又曰,吏判朴相德,頃以省墓,受由出去,而身帶重任,許久在外,殊非所以體自上董飭之意,推考,申飭,俾卽上來,何如?上曰,依爲之。致仁又曰,日昨三司之給牒未敍用者,竝蒙收敍之命,而其中尹師國·李壽勛·金養心·尹正烈,當初所坐,同是違牌,而特以未給牒之故,不免獨漏,合有一體收敍之道矣。上曰,竝給牒敍用。彦暹曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。彦暹又曰,金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。彦暹又曰,新除授大司憲尹得養,時在黃海監營任所,執義姜潤,時在慶尙道安東地,司諫院大司諫安杓,時在京畿楊州地,獻納洪應輔,時在忠淸道忠州地,請竝斯速乘馹上來事,下諭。上曰,依啓。都憲交龜後,自當上來,勿爲,下諭。以上出擧條壽鳳曰,在京守令,待令云矣。上曰,注書出去,使之入侍。賤臣出來傳命,善山府使趙載萬,高靈縣監金獻柱,蔚珍縣監李鼎勳,以次進伏。上曰,以次奏職姓名,可也。善山府使進前曰,趙載萬矣。上曰,還穀,昨冬已盡捧乎?載萬曰,小臣待罪本邑,在今年正月矣。上曰,前官盡捧乎?載萬曰,盡捧矣。上曰,先退。高靈縣監進前曰,金獻柱矣。上曰,誰也?壽鳳曰,國舅之一家矣。上曰,爲國舅家葬事,上來乎?獻柱曰,然矣。上曰,年事,何如?獻柱曰,免凶矣。蔚珍縣監進前曰,李鼎勳矣。上曰,七事,可也,鼎勳誦奏七事。上曰,雖未赴任,年事,何如云耶?鼎勳曰,堇堇免凶云矣。光會曰,各陵植木處,抽栍摘奸,則皆能勤幹云矣。上曰,諸陵植木處,一竝摘奸乎?對曰,然矣。藥房入侍後,諸臣退出。
庚寅二月二十七日午時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·金孝儉·許溫進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等,以次診候退伏曰,脈候左右三部調均,滑體則不足矣。上親書蔘茋性偏,大小宜審八字。鳳漢曰,作懸板于內醫院,好矣。上曰,依。鳳漢曰,議藥同參元額十二,而近多老病醫官,其數至於十五員矣。今此元命述,雖不得不差下,此後則雖有窠,竝與老病者而計之,十二員之外,毋得輒爲加差之意,自本院,奉承傳遵行,何如?上曰,依爲之。出擧條命提調,持湯劑,更爲入侍。出榻敎溵更進湯劑,諸臣退出。
庚寅二月二十七日,上御集慶堂。夜對入侍時,右承旨李性遂,應敎尹養厚,修撰李碩載,記事官任希雨·金夏材·吳鼎源,編輯堂上鄭存謙,編輯郞廳洪龍漢·李得一·申景濬,以次進伏訖。上曰,夜寐箴八章,兩儒臣分讀,可也。養厚先讀四章,碩載繼讀下四章訖,命陳文義。養厚曰,此箴,雖以本圖觀之,敬字爲本,貞則復元,爲肯綮,而殿下望八,復講貞元之義,臣不敢加勉,至於事應旣已我則如故八字,非有涵養心神之工夫則難矣。雖酬酢萬變,心不走作,如古人所謂如懸鏡照物然後,方可謂極工矣。上曰,所奏好矣,當留念矣。碩載曰,靜存動察,勿貳勿參之句,其旨深奧矣。夫聖學工夫,在於存養省察兩件事,而用工之道,不過一敬字,勿貳勿參,卽主一之謂也。能敬而後,可以表裏如一,動靜不違,此等處,益加體念焉。上曰,所陳是,當留念矣。仍曰,此箴,卽故相之所陳箚仰勉者,文約,而旨則妙矣。以帝王爲治言之,則孤單云,而未必然矣。養厚曰,貞則復元,卽體用工處,豈可謂孤單乎?上曰,下番之意,何如?碩載曰,帝王之學,亦不外此,臣亦以爲不爲孤單矣。上曰,以此觀之,南塘陳柏,有工夫之人矣。養厚曰,然矣。上曰,貞則復元一句,可以知循環之理矣。養厚曰,然矣。上曰,承旨讀奏卷末所附故盧守愼箚子,可也。性遂讀訖,上曰,元疏多陳人君爲治之道,而此則只抄其進書一款,附之矣。養厚曰,然矣。上曰,上番儒臣之父,曾於嗣服初,夜對應製居首,特賜貂皮耳掩矣。儒臣知之乎?養厚曰,知之矣。上曰,伊時文衡則援例不作矣。養厚曰,然矣。上曰,不但四韻而已。養厚曰,五七律五七絶矣。上曰,能記誦否?養厚讀奏數三句,命進紙筆,手書軟紅深緣一堂中一句爲題,押中字,命入侍諸臣,卽席製進七律一篇。上曰,暮年復與舊儒臣之子,爲此事,貴矣。養厚曰,前後上敎,屢及先臣,臣實惶感,不知所達矣。上曰,下番儒臣所賜之鞍,已乘之否?碩載曰,以榮君賜之義,出直時,果乘之矣。上曰,上番翰林所賜之耳掩,亦已着之否?夏材曰,此乃笠耳掩,旣未出直,故姑不得着之矣。上曰,然乎?上曰,應製諸臣篇成後,各自讀奏所作,可也。諸臣製進讀奏訖,命進草紙十張及筆墨,手書御製十句於十張紙,每張御製爲十四字內外二句,命分賜諸臣。仍曰,承旨持十張御製,次第讀之,則諸臣自當知之而受去矣。性遂每讀一幅,諸臣相續奉置懷中。上曰,事非偶然,其各寶藏傳後,可也。仍前召諸臣,各下念舊之敎,仍曰,下番儒臣之父,予每思之矣。注書則任珽之姪乎?希雨對曰,然矣。上曰,吳鼎源則其祖爲癸亥科矣。初未聞,非偶然矣。諸臣祗受訖,上曰,此御製合書一貼,而每句輒寫賜某官某,諸臣應製作,亦爲一貼,書以某官某製進,令注書書入,而今日事,詳錄於日記中,可也。命持入提學鄭存謙所製。上曰,文任之作,予當親爲科次矣。仍以御筆書三上,諸臣應製,命提學科次訖。上曰,承旨書之。上曰,夜對應製提學鄭存謙,依古例,科次三上,虎皮一令。應敎尹養厚,四十六年內父子應製三下一居首,可謂稀有,依例乙巳年例貂皮笠耳掩一部。修撰李碩載,軍資正洪龍漢,司僕正李得一,掌樂正申景濬,檢閱金夏材·吳鼎源·任希雨,各紙二卷·筆五枚·墨二笏賜給。出傳敎命內侍,進三盤賜饌,諸臣嘗啖訖。命儒臣先退,編輯郞三人進前,讀奏所抄編訖,諸臣以次退出。
上在慶熙宮。停常參,晝夕講。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,晝講時,同爲入侍宜矣。
中宮殿·惠嬪宮,藥房口傳問安。答曰,知道。
李壽鳳啓曰,大司憲尹得養任所在外,執義姜潤在外,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
以備忘記,傳于金光默曰,爲八十人,進七十人,王政,若何?都摠管趙啓泰,仍任未謝恩,副摠管許遞,已有前例,都摠管一窠,姑爲加設,以宋徵啓啓下事,分付銓曹。
李壽鳳啓曰,密符親納,例也,而前京畿監司金華鎭,謂有身病,使其褊裨,替納,極爲非矣。依定式,推考傳旨捧入之意,敢啓。傳曰,知道。
全羅監司狀啓,三月朔進上物種中,洗鱗石首魚,節候尙早,限內不得封進,惶恐待罪事。傳于金光默曰,勿待罪事,回諭。
尹東暹,以吏曹言啓曰,今此大報壇祭,諸執事皆以侍從塡差,時無職名人員,令該曹口傳付軍職,何如?傳曰,允。
兵曹口傳政事,副司直金相翊,副司果洪檢·李壽勛·李致中·朴師崙。
金光默,以義禁府言啓曰,全羅道珍島郡定配罪人李宜哲,特放承傳啓下,卽爲放送事,分付該道道臣之意,敢啓。傳曰,知道。
黃海監司洪良漢疏曰,伏以臣,才本凡下,迹又孤畸,無足備數於百執事之末,而偏蒙我聖上洪恩大造,拂拭之,庇覆之,前後踐歷,已踰涯分,出入近密,亦且十數年矣。未有絲毫之報,仰答山海之渥,每自循顧,徒切懍愧,乃於待罪喉司之日,伏承海臬除命,臣尤驚惶感激,不省攸措。噫,方面之任,卽古連帥之職,苟非威望足以彈壓,才猷足以剸理,莫宜居之。況此一路,壤地之廣,雖遜三南,力役之煩,竝稱兩西,實非如臣綿薄疎鈍者,所可堪承,伏未知則哲之明,何取於賤品,而有此誤恩也?念臣平日所矢心而圖報者,惟在殫竭奔走,不憚燥濕。故凡有除命,未嘗敢隨衆例讓者,抑或聖明之所俯燭,而今此所叨,責任自別,揣分量才,無計稱當,顧何敢憑依寵靈,晏然冒膺,以僨國事而辱隆知也哉?玆敢猥入文字,仰暴微懇。伏乞聖慈,俯垂諒察,亟命鐫改,以重藩選,以安賤分,不勝萬幸,臣無任屛營祈懇之至。答曰,省疏具悉。予嘗取卿,卽其忠實,覽海伯望,豈忍捨卿?今者此任,予則曰晩矣。前伯許遞,意亦曲審,卿勿過辭,速往欽哉。
同義禁權噵疏曰,伏以臣之無似,遭逢盛際,弱植晩第,揚歷華顯,頂踵毛髮,無非聖恩,前後筵席,記臣先故而垂敎者,亦已屢矣。臣每一承聞,感涕無從,自顧譾劣,報答無階,區區所勉者,庶幾以先臣之心爲心,殫竭魯劣,粗效涓埃,而年力衰薄,志氣摧頹,尋常任使之間,亦無自殫之望,惟以揣已量能,辭尊居卑,爲義分之安,不意寵擢之命,忽出夢寐之外,念及先臣,恩言鄭重,繼以有金吾特除。臣伏奉恩旨,驚惶感激,罔知所以自措也。噫,卿班峻秩,非德不命,臣之長短,臣自知之,蓋自立朝以來,實無片善可記,緋玉淸塗,僥濫已多,今於一朝,擧此而加之,奚徒臣身?大犯負乘之戒,其爲仰累綜核之政,亦非細故,反復揣量,無望承膺,不避猥越之誅,悉暴肝膈之懇。伏乞聖明,俯賜諒察,亟收臣新授職秩,以重名器,以安私分,千萬幸甚,臣無任屛營祈懇之至。答曰,省疏具悉。特擢之時,業諭,四紀之內,父爲正卿,子爲亞卿,其豈偶然?卿勿辭,速察職。
傳于尹東暹曰,同義禁權噵牌招察任。
庚寅二月二十八日辰時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,礈等以次診候退伏曰,脈候左右三部調均,滑體則不足矣。鳳漢曰,丸劑進御乎?上曰,試進丸劑,不至甚難,自今,欲連服矣。鳳漢曰,今承此敎,不覺慶抃矣。上命提調,更爲持湯劑入侍。出榻敎溵更進湯劑,諸臣退出。
庚寅二月二十八日辰時,上御集慶堂。晝講入侍時,知事洪麟漢,特進官宋瑩中,參贊官金光默,侍讀官尹養厚,檢討官洪相簡,記事官任希雨·金夏材·吳鼎源,以次進伏。都提調持湯劑入侍,上講小學前受音,自小學敎人,至吾必謂之學矣。上曰,上番讀之。養厚讀一遍訖,上曰,陳文義,可也。養厚曰,小學·大學,連爲輪講,別無可陳之文義,而大體小學學其事,大學窮其理,參看此等節次尤緊,而君師之責,專在標準一國,興效之本,亶由於此矣。上曰,所奏誠是,當留念也。相簡曰,性之一字,在人爲性,在天爲理,惟聖性者,浩浩其天,一句,自有藹然底意,一或放過,則性豈謂性,而理可謂理乎?尙書所云,極天罔墜,亦不過推此以言者,聖學已軫此等處,而益加自勉焉。上曰,所奏切實,予無所得,當體念矣。上曰,知事文義,可也。麟漢曰,强以習之之句,在凡人,爲間斷,爲停沈,而殿下寶算彌隆,不撤三講,臣無更爲仰勉之辭矣。上曰,所奏好矣。雖不得排日爲之,當體念矣。上曰,二周甲,爲幾年乎?都提曰,一百二十年矣。上曰,卽今亦有百歲人乎?都提曰,方當壽域,百餘歲者甚多矣。上曰,特進官文義,可也。瑩中曰,經筵已敷陳無餘,臣無更達之辭矣,而凡讀書之效,推實行實,爲第一要道矣。上曰,所奏好矣。上曰,參贊官文義,可也。光默曰,經筵已皆陳之,臣無可達之事矣。麟漢曰,日前,以宗臣之私治市民事,有所陳達矣。卽聞,非安恩君也,乃安原君也云。原擧條中,改付標以入,而古人,以一點之誤,猶稱死罪,況此奏語之錯誤乎?臣不勝惶恐待罪矣。上曰,改付標以入,勿待罪,可也。出擧條上製下,三講暮年三日內,昨今甲乙忱何抑?兩句御製,命入侍諸臣賡進,自都提以下,竝卽席賡進。上曰,各讀奏所作,可也。以次讀奏訖,上曰,使之作帖入之,可也。上曰,每以一秩三講,似無義矣。鳳漢曰,然則以小·大學及衍義,輪次進講,似好矣。上曰,承旨書之。上曰,夕講爲之。都提調旣奏,此後小·大學與衍義,當參酌講讀。大學前講者,畢讀後,小學持入,小學畢讀其卷後,大學持入。皆置自止,擧行,夕講時衍義,則堯典與經一章,當作二次以講,此亦自止置之,依此知悉事,分付弘文館。出傳敎上曰,宋徵啓年今幾何?鳳漢曰,年今八十餘,而今日知事謝恩矣。上曰,貴矣。上曰,知事宋徵啓入侍。出榻敎光默讀奏洪良漢疏,上曰,迹又孤畸過矣。鳳漢曰,良漢之至有今日,罔非拂拭之恩,如是爲辭,不怪矣。上曰,承旨書之。上曰,海伯批下,其令卽爲謝恩。出傳敎諸臣以次退出。
庚寅二月二十八日申時,上御德游堂。夕講入侍時,知事洪麟漢,特進官宋瑩中,參贊官李在協,侍讀官尹養厚,檢討官洪相簡,記事官任希雨·金夏材·吳鼎源,以次進伏。上講大學衍義,前受音,自堯典曰,止於變時雍訖。上曰,上番讀之。養厚讀一遍訖,上曰,文義,可也。養厚曰,欽明之效,以至乎克明,克明之效,以至乎昭明,此等處,益加體念。上曰,所奏好矣。下番亦陳文義,可也。相簡曰,自欽明,以至於變時雍,皆有條理,自然沕合於道理者,深加體念焉。上曰,所奏好矣,當體念。上曰,知事文義,可也。麟漢曰,克明峻德,以親九族,明德之效如此矣。此等處,益軫聖工焉。上曰,所奏好矣。上曰,特進官文義,可也。瑩中曰,經筵已皆敷陳,臣無所仰達之辭矣。上曰,參贊官文義,可也。在協曰,臣亦無可達之辭矣。上曰,經筵班先退。在協曰,知事宋徵啓來待矣。上曰,命入侍。賤臣傳命,徵啓進伏,上曰,昔之儒臣,又得入侍,於心,何如?徵啓曰,臣積違之餘,昵覲耿光,不勝幸甚矣。上曰,予當讀書,使卿聞之矣。上讀自堯典,止於變時雍訖。上曰,卿又讀之。徵啓亦自堯典曰,止時雍,讀奏訖。上曰,予之聲音,比昔,何如?徵啓曰,猶勝昔矣。上曰,怪矣怪矣。徵啓曰,臣耳聾,未能詳聞聖敎,抑鬱之極矣。上曰,予年七十七,復見八十一舊儒臣,使聞舊講聲,亦怪矣。徵啓曰,臣雖耳聾而講音則分明,誠不勝慶忭之忱矣。上仍以手書,書下七十七年憶昔日,卿年今日八旬一,一句,徵啓奉納懷中。上曰,承旨書之。上曰,噫,今七十七,見八十一歲舊臣於一堂中,可謂稀有。都摠管趙啓泰,年過七十許遞,其代宋徵啓除授,一則令休,一則使得其名。上又曰,承旨書之。上曰,知中樞宋徵啓,數十年前見焉,今日復見,可謂稀有。漢文豈不云乎?老者非肉不飽,非帛不暖,令度支,特賜帛五疋·肉五斤,仍命勿謝。以上出傳敎上命徵啓先退。上,下標信曰,注書持此出去,令宣傳官,入直將官四員,使之入侍。上曰,尙瑞院·司饔院·典設司入直官員入侍。出榻敎尙瑞副直長李文源,典設別提李道徽,司饔奉事趙思觀,以次進伏。上各問職姓名職掌,先命退出。入直將官吳載衡·黃世中·李大興·金應錫進前立,上曰,以次講陣法,可也。載衡進前奏陣法,上曰,九宮八陣五行六花,卽某某之創制乎?載衡不能對,上曰,汝毋耽午睡,而讀習,可也。世中·大興·應錫進前,奏陣法後,亦陳太公·孔明·李衛公所創設,上曰,汝等皆善爲之矣,予當賜弓,出而受去,可也。竝先退出,上曰,承旨書之。上曰,其欲飭勵,召見入直將官,把摠吳載衡,身爲武弁,莫知九宮八陣六花,何人之制?其涉駭然,事當令騎曹決棍,而以三令五申之意,今番參酌,其令入直,能誦陣法後替直,哨官黃世中本漢人,能誦陣法,李大興·金應錫,皆誦陣法號令,對詳,令下弦弓三張賜給。出傳敎上曰,承文院官員,使之入侍,賤臣出來傳命,槐院書員來告,入直官員,俄以完市奏文回公事,姑未還來云云。賤臣,以此還奏後,諸臣皆以次退出。
上在慶熙宮。停常參,晝夕講。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,晝講時,入侍宜矣。
中宮殿·惠嬪宮,藥房口傳問安。答曰,知道。
朴弼逵啓曰,大司憲尹得養,任所在外,執義姜潤在外,掌令鄭彦暹呈辭,崔在外,持平李溎·李思祚在外,今日以監察茶時之意,敢啓,傳曰,知道。
李壽鳳,以都摠府言啓曰,今日入直內三廳禁軍及軍兵等,中日習射,請出標信。傳曰,知道。
傳于李性遂曰,今日晝講爲之。
李壽鳳,以濬川司言啓曰,本司郞廳李周爀遷轉代,以御營廳千摠金光宇差下,使之察任,何如?傳曰,允。
李壽鳳,以兵曹言啓曰,卽接南所衛將牒報內,都摠府前柳木一株,今日腐傷折落,昌德宮衛將牒報內,永肅門外小松二株,因風顚仆云,依前例各該所,所去之意,敢啓。傳曰,知道。
朴弼逵,以義禁府言啓曰,因戶曹判書洪麟漢所啓,私治市民者,非安恩君,乃安原君云,原擧條中,改付標以入,傳旨更爲啓下矣。烠今方待命於本府,卽爲拿囚後,依當初擧條,以制書有違私律,杖一百收贖,盡奪告身,功議各減一等放送,而雖已勘律,依例勿施之意,敢啓。傳曰,知道。
兵曹口傳政事,副司直權噵。
副司直金孝大疏曰,伏以臣之亡父墳山,在於京畿廣州地,距京師不滿一舍,而身縻將任,請由無路,曠闕省掃,周歲于玆,每當節序之改,常切雨露之感,矧今時値凍解,塋域圮缺,勢須及時修改,而臣無他兄弟,可使幹事,區區情私,試極悶迫。伏念將臣之蒙恩省墓,已多近例,抱此切懇,誠不敢自阻於仁覆之天,玆敢冒入文字,仰瀆崇嚴。伏乞聖慈,俯垂矜諒,特許由暇,俾至情獲伸,不勝大願,臣無任屛營祈懇之至。答曰,省疏具悉。卿其依請往來焉。
開城留守趙重晦疏曰,伏以臣於日昨,伏奉敎旨,以臣擢授嘉善大夫開城留守者,臣聞命惝怳,五內震越,誠莫知置身之所也。繼伏聞傳敎下者,辭旨鄭重,至及於先臣兄弟,臣尤感激惶隕,不覺涕淚之被面也。臣竊伏念國家官爵,孰爲不重,而至於亞卿之秩,卽是命德之器,其於授受之際,必加難愼,或以才望之素著而進之,或以績用之可紀而擢之,夫然後,公論行而私路淸,人心服而國體尊矣。臣本姿性,鈍劣無當,旣乏寸分之才,內外任職,塵露莫行。又無絲毫之績,臣之本末,非但同朝之所知,實亦聖鑑之俯燭,而今忽謬加寵命,而其所以累聖簡而羞當世,誠非細故。況此居留之職,地望自別,出而保釐舊都人而與聞廟謨,其爲責任不輕而重,必須才幹望實,允叶輿議而後,方可以處之,而乃以如臣庸陋無才蔑效者,擢而授之,是何異於强僬僥以千勻之擔,而不憂其顚跌覆敗者也?抑臣,猥以無似,濫蒙洪造,前後踐歷,罔非踰分,而今此寵擢之命,又出念舊之恩,非臣縻粉,所可仰酬,而第念量己受任,人臣常分,臣若不揆才具,貪榮冒進,徒被玷汚,僨誤重寄而止,則其所以感激圖報者,反爲孤恩之歸,此又臣之所可懼也。反復揣量,堪承無望,玆敢悉暴肝膈之懇,仰瀆宸嚴之下。伏乞聖明,俯賜鑑諒,將臣新授職秩,亟命改正,以重官方,以安微分,不勝幸甚,臣無任屛營祈懇之至。答曰,省疏具悉。中夜每思卿,見名而豈曠點?思先卿而授此,體君心恪勤,其授非偶,卿何過辭?卿勿辭,速察任。
吏曹判書朴相德疏曰,伏以臣,獲蒙恩暇,往省先壟,瞻依松楸,少展霜露之感,私心隕結,庸有極哉?宜卽返面,以伸叩謝之忱,而第臣於行役之際,觸冒風寒,痰眩宿祟,挾感陡劇,膈痞而飮啖全廢,氣厥而夜睡都失,精神昏瞀,肢體癰瘓,種種醜穢之狀。雖不敢縷陳,而蓋臣所以脆虛之質,素多疾病,自經草土,益復沈痼,形殻雖存,筋力已謝,源委旣深,外氣易乘,諸般症勢,有非一時偶感之類,擔舁還城,實無其路,在今之計,惟宜快解擔負,亟加調息,然後庶尋生路,而顧此所叨之職,責任緊重,尤非臣淟涊養痾之所也。與其一向虛縻,以致瘝曠之誅,孰若早賜遞解,使之專意療治之爲公私兩得之哉?噫,人臣無病而欲偸安者,欺也,有病而隱忍不言,以至曠官誤事者,亦欺也。今臣因疾病而曠官,因曠官而增病,臣之情私,實爲危迫,臣雖在牀褥困頓之中,亦安能一息安也?且臣受任以來,纔經數政,做錯多端,醜拙畢露,以此昏憒,其不可苟冒也,亦已,明矣。浹旬泯伏,冞增罪戾,玆憑縣道,露章呼籲。伏乞聖慈,俯賜矜諒,亟遞臣職,俾得以安意醫藥,少延危喘,以公以私,不勝幸甚,臣無任屛營祈懇之至。傳敎在筵說
庚寅二月二十九日卯時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈·李以楷·鄭允協·慶絢·鄭允說·柳光翼進伏訖。鳳漢曰,夜間聖體若何?寢睡·水刺之節,亦何如?上曰,一樣矣。進湯劑,上命兩廳行首診候。礈·允協以次診候,退伏曰,脈候左右三部調均,滑體則不足矣。鳳漢曰,夕湯劑,依例進御乎?上曰,依。諸臣退出。
庚寅二月二十九日辰時,上御集慶堂,晝講。藥房同爲入侍時,特進官金孝大,同知事鄭尙淳,參贊官李壽鳳,侍讀官尹養厚,檢討官洪相簡,記事官任希雨·金夏材·吳鼎源,以次進伏,藥房三提調,亦以次進伏訖。上講大學前受音,自子程子曰,止序次如左訖。上曰,上番讀之。養厚讀一遍訖,上謂鳳漢曰,七十七,復講,若水投石,人或問予,以爲明德乎否,則予以不能答之之外,無他辭,而以此一句,代之以衛武抑詩,實無效矣。鳳漢曰,聖敎至此,臣等實爲欽仰矣。上曰,上番陳文義,可也。養厚曰,經一章,連爲進講,今無更陳之辭,而臣嘗見異同條辨,皇朝呂晩村所論,則止於至善,專論於自明自新。故載於異字下,其言雖不得完備,其意則以爲自明自新,苟能至於至善之域,則作新民·明明德於天下,皆可以擧而措之也。雖與正義不同,歸重於本與始,亦不無可觀者矣,凡於工夫,專以身心爲主,好矣。上笑曰,好矣。儒臣必得一條來言矣,此與一是皆以修身爲本之意,同矣。養厚曰,然矣。上曰,儒臣必逐日來問於予曰,今日明德乎?如此則好矣。鳳漢曰,此則爲難,以向日八條御製,書納懷中而仰勉,以爲朝夕諷誦之規,亦何妨耶?養厚曰,逐日仰質,則甚惶悚而亦難矣。上曰,然矣。吾之過處,每每提勉,好矣。養厚曰,上敎至此,臣等雖無似,敢不竭其所知乎?上曰,下番亦陳文義,可也。相簡曰,明一己之明德,以新其億兆民庶,若甚遼遠,而維彼民庶,亦各有明德,非彼之所無,吾與之,彼之所少,而吾益之也,特祛其舊染之汚而已。今殿下能明自己之明德,導德齊禮,以啓其去惡遷善之機,綏來鼓舞,以作其舍舊從新之心,則黎民時雍,止於至善之效,可期於今日矣。上曰,好矣,而於予,若俟河之淸矣,仍笑曰,鼓舞,適値藏樂中,非其時矣。上曰,特進官文義,可也。孝大曰,上下番敷陳甚詳,臣無可達之辭矣。上曰,同知事文義,可也。尙淳曰,明德新民,儒臣已陳矣。止至善之功,及於事事物物,則何者非明德之效,何者非新民之效乎?上曰,所奏是矣。群下居官職,亦豈外於至善之功耶?上曰,參贊官文義,可也。壽鳳曰,以三綱領爲目,其意甚大矣。深察次序之精微,無所間斷,則明德新民之功,自在於其中矣。上曰,所奏好矣。諸臣竝陳文義後,養厚曰,俄者殿下,以過處仰勉之意,下敎,而言端旣出,臣敢仰達矣。卽此藏樂一款,亦未免太過矣,禮者,節文天理者也,無節則豈不過乎?上曰,予亦非不知過矣,而可謂觀過,知仁處矣。相簡曰,殿下旣欲聞明德之合不合,擧措之過不過,聖意藹然,臣實激仰,藏樂一事,上番旣陳其過,殿下亦以自知其過爲敎,旣知其過,則兪音之下,必有日,而不但藏樂一事,凡於一動作·一擧措之間,必加自省曰,此不過乎否乎,合於明德乎否乎?必不過而合於明德然後,發而行之,則不待如臣藐然仰陳,而自合于中矣。上曰,好矣。上進湯劑,上命承旨,讀孝大請由疏訖。上曰,有事於先壟而然乎?孝大曰,然矣。上曰,卿往先壟云,予心愴然,仍命書金九衍致祭祭文訖。上曰,承旨書之。上曰,循例省掃,不過例批,而噫,追憶昔日,計其干支,再昨甲戌,來月初二己卯,今不致諭,何待他日?其墓俱在咫尺,況憶貞夫人同窆,予懷何抑,且況來月何月?因摠戎使下去二墓,遣禮官致祭,摠戎使下去時,仍佩往來事,分付。上又曰,承旨書之。上曰,今因批答,乃聞贈參判金九衍墓,將有事云,葬需,令該曹輸送,造墓軍·擔持軍,亦令該廳該道顧助。以上出傳敎鳳漢曰,山行砲手,捉得二頭山猪來納矣。自內局,宰烹乎,納于廚院乎?上曰,何處得來云耶?鳳漢曰,一則捉得於抱川,一則捉得於加平云矣。上曰,內入,可也。上曰,金思穆方在何處乎?孝大曰,今在殷栗任所矣。上曰,承旨書之。上曰,夕講爲之,經筵特進官,以編堂上入侍。出傳敎上曰,經筵先退,特進官姑勿退去,可也。諸臣以次退出,提調持湯劑,更爲入侍。
庚寅二月二十九日午時,上御集慶堂。藥房入診入侍時,都提調洪鳳漢,提調李溵,副提調尹東暹,記事官柳翼之·金夏材·吳鼎源,醫官許礈進伏訖。鳳漢曰,俄間聖體若何?上曰,一樣矣。進湯劑,鳳漢曰,明日湯劑,依例進御乎?上曰,依。諸臣退出。
庚寅二月二十九日未時,上御集慶堂。夕講入侍時,特進官洪名漢,同知事鄭尙淳,參贊官朴弼逵,侍讀官尹養厚,檢討官洪相簡,記事官任希雨·金夏材·吳鼎源,以次進伏訖。上講大學衍義前受音,自堯典曰若稽古,止於變時雍訖。上命上番讀之,養厚讀一遍訖。上曰,上番文義,可也,養厚曰,安安,聖人之極工,定而后能正,正而后能安,便是安安之工,此等處,益加體念焉。上曰,所奏好矣。下番文義,可也。相簡曰,安安二字,上番之所陳文義,實好矣。寂然不動,能慮者之所可爲,感以遂通,便是一得字之工矣,益軫靜定安安之工,則不動感通之效,亦將至矣。上曰,所奏是矣。上曰,經筵文義,可也。尙淳曰,以敬以爲本,故欽字爲一章之頭矣,聖德日躋,明德新民之工,自然在其中矣。上曰,所奏是矣,當以所陳文義,留念矣。上曰,參贊官陳文義,可也。弼逵曰,諸臣已各陳文義,臣無可達之辭矣。上命讀朴相德疏。上曰,承旨書之。上曰,雖請由,庶可諒,申飭纔下,其章隨到,一國冢宰,五日豈止?君今近八,臣何便身?重推下送,申飭造朝。上又曰,承旨書之。上曰,同義禁權噵,令該曹,口傳付軍職。以上出傳敎上曰,藥房提調持湯劑,更爲入侍。出榻敎諸臣以次退出。
上在慶熙宮。停常參·經筵。
藥房都提調臣洪鳳漢,提調臣李溵,副提調臣尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。
以承傳色,口傳下敎曰,建功湯,依例入之,有匣生鰒來到,則入于水刺間。
又下敎曰,所下常目八帖,使都承旨書進,而一件竝標題,以八分書之,一件竝標題,以篆字書之,八帖粧䌙以入。
又下敎曰,明日三講爲之。
又下敎曰,禮房,馳詣太室,進排官諸執事摘奸以來,請承傳色以奏。
金光默啓曰,大司憲尹得養任所在外,執義姜潤在外,掌令鄭彦暹式暇,崔在外,持平李溎·李思祚在外,今日以監察茶時之意,敢啓。傳曰,知道。
尹東暹,以吏曹言啓曰,今此宗廟·徽寧殿朔祭大祝,以侍從塡差,時無職名人員,令該曹,口傳付軍職,何如?傳曰,允。
備忘記,傳于李性遂曰,日氣春和,三日製,當進定於朔朝,侍衛只入直,試官,前大提學,金判府事,提學鄭存謙,前文任蔡濟恭,國子長李命植·尹東昇·林鼎源·李碩載,崇政殿月臺懸題後入來,當爲三講,試所承旨,都承旨入侍,時刻,待下敎只入正時。
敎京畿監司趙榮進書,王若曰,眷彼畿藩,寔我邦本,襟帶百里,環湖海於西南,管轄三都,壯關防於左右。奉園陵而修輦路,徭役寔繁,納總銍而進御供,責應亦大,惟八路按察之任,孰非重歟?顧一方牧禦之才,尤所難者,與我共理,舍卿其誰?惟卿,氣宇寬弘,才猷練達,宅心謹厚,綽有古家之風,臨事周通,備識當世之務。迭長銀臺柏府,資歷旣優,薄試南州西藩,績用克茂,豈宜投閒而置散?允合理劇而剸煩,玆授卿以京畿觀察使·兼兵馬水軍節度使·開城府留守·江華府留守·巡察使,卿其勉恢令猷,祗服寵命。春審之行方啓,詎忽灑掃之誠,旬宣之責斯存,宜體眷注之意。察民隱而盡懷保之政,固知寬大之已能,考庶績而嚴黜陟之方,所貴剛毅之相濟,凡厥裁稟,率循典常。於戲,錦玉軫蔀屋之艱,予則有宵旰靡懈之念,牙纛處脩門之近,卿須殫朝夕如侍之忱。故玆敎示,想宜知悉。知製敎李碩載製進
上在慶熙宮。停常參,三講。
未時,日暈。
章敬王后忌辰齋戒。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,依下敎,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今姑進定,朝講時入侍宜矣。
中宮殿·惠嬪宮,藥房口傳問安。答曰,知道。
殿坐罷後,政院·玉堂·藥房口傳問安。答曰,知道。
以承傳色口傳下敎曰,都承旨入侍時,欲見之,皂莢末持入。
以承傳色口傳下敎曰,招內班院掌務中官,只聽傳敎。
又下敎曰,試官,提學,代李潭爲之。
又下敎曰,□□軍官招致詳問後,軍官及譯官□□副承旨入侍時以奏。
以備忘記,傳于李性遂曰,□□便臥人與內班院不許式暇日。
戊寅三月初一日辰時,上具翼善冠·袞龍袍,御崇政殿。三日製入侍時,上先御月臺,行都承旨尹東暹,左承旨李在協,右承旨李性遂,左副承旨李壽鳳,右副承旨朴弼逵,同副承旨金光默,記事官柳翼之·任希雨·金夏材·吳鼎源,以次侍立訖。上曰,開門,儒生使之入門。東暹曰,試官李潭,身病不得入來云矣。上命書傳敎曰,試官李潭,代李溵爲之。出傳敎上曰,入門之喧譁太甚,儒生中如有喧譁者,號牌持納,可也。
上曰,大司成不能檢飭,將下敎,而號牌何時,分付?尙不持納一牌,終若喧譁,則不爲設場,以此,分付儒生。
上命書傳敎曰,號牌之法重,雖大君王子,皆有牌,以今觀之,非特不佩,不造可知。此後凡於此等時,無牌入場人,雖取拔去事,定式施行。出傳敎上曰,皇壇誓戒二十九日,而六日爲當日乎?東暹曰,然矣。
上命書傳敎曰,二十五日當香祗迎,儀注置之,凡事依前擧行,初五日·二十五日皆待下敎,只入正時。出傳敎
又命書曰,初五日香祗迎後,仍宿典設司,聞祭畢後入內,政院知悉。出傳敎
上御崇政殿。試官判府事金陽澤,兵曹判書蔡濟恭,行司直李溵·尹東昇,大司成李命植,修撰林鼎遠·李碩載,殿庭行四拜後,以次進伏。陽澤進前曰,近來日氣不調,聖體若何?上曰,一樣。寢睡·水刺之節,何如?上曰,一樣矣。中宮殿氣候,何如?上曰,差勝矣。王世孫氣候,何如?上曰,一樣矣。上曰,書題紙持入。鼎遠·碩載持書題紙進伏,上命書擬本朝湖南伯承命刋進史記評林箋。上命東暹,讀奏三使臣先來狀啓訖。藥房都提調洪鳳漢,醫官許礈·李以楷·鄭允協·慶絢·鄭允說·柳光翼,持湯劑入侍。上進理中建功湯一貼訖,鳳漢請診候,上曰,置之。遂還內。
庚寅三月初一日巳時,上御集慶堂。朝講,藥房同爲入侍,仍行晝講入侍時,領事韓翼謩,特進官金鍾正,同知事李重祜,特進官安,參贊官李性遂,侍講官尹養厚,檢討官洪相簡,掌令鄭彦暹,記事官任希雨·金夏材·吳鼎源,以次進伏。性遂曰,下番儒臣,以試官進去,故他儒臣入侍矣。上曰,然矣。上講大學前受音,自康誥曰,止傳之三章訖。命上番讀之,養厚讀一遍訖,上曰,文義,可也。養厚曰,朱子以爲大學一部,如行程錄,節次瞭然,比諸行者,則行者之至於止處,如大學之止於至善,此訓甚切寶,留念伏望。上曰,所奏是矣。相簡曰,上番之以止字敷陳文義,誠好矣。邦畿之止,黃鳥之止,緝熙之止,各有其止,事事物物,各止其至,聖人作新之工,亦不外於一止字矣。上曰,所奏是矣。上曰,領事文義,可也。翼謩曰,顧諟天之明命,顧常目在之之謂也。聖人工夫,無所間斷,於此可見矣,此等處留念伏望。上曰,所奏好矣,當體念。上曰,特進·經筵,各陳文義,可也。重祜曰,湯之浴盤,可見自修之工矣。上曰,所奏是矣。鍾正曰,經筵各陳文義,臣無可達之辭,而維新二字,可見文王作新之盛德矣。維新則挽回之功自臻矣。上曰,所奏好矣。曰,克明之克字,有肅然底意,一克字體念伏望。上曰,所奏是,當體念。上曰,臺臣及經筵班先退,而經筵則留待閤外,晝講更入,可也。上曰,藥房都提調,持湯劑更爲入侍。鳳漢·性遂,醫官許礈·李以楷·鄭允協·慶絢·鄭允說·柳光翼進伏。上進御理中建功湯一貼,鳳漢請診候,上曰,置之。上曰,中宮殿湯劑,連用六君子湯乎?礈·以楷·允協等曰,不必連用,前日入侍,伏承膈間滯候之敎,六君子湯今姑停止,正氣散更爲進用好矣。上曰,中宮殿,進御香砂六君子湯停止,藿香正氣散三貼製入。出榻敎上命書傳敎曰,崇政月臺傳香後,仍爲動駕,禮房知悉,六月初七日,亦依此擧行。出傳敎右承旨,馳詣禧陵·孝陵·昭顯墓,奉審以來。出榻敎上曰,藥房先退,注書出去。晝講入侍,同知事李重祜,特進官金鍾正,參贊官李性遂,侍講官尹養厚,檢討官洪相簡,以次進伏。上講大學前受音補亡章一遍訖。命上下番讀一遍訖,又命諸臣各陳文義,諸臣陳文義訖。以次遂退出。
庚寅三月初一日申時,上御集慶堂。夕講入侍時,同知事李重祜,特進官安,參贊官金光默,侍讀官李得臣,檢討官洪相簡,記事官任希雨·金夏材·吳鼎源,以次進伏訖。上講小學前受音,自古者小學敎人之道訖。命上番讀之,得臣讀一遍訖。上曰,諸臣各陳文義,可也。得臣曰,灑掃應對,雖是蒙學小事,而恪謹不息,則誠正格致之工,亦不外此,聖人之道,貴在不息,雖有大小之別,貴不息則不過一般意思。上曰,所奏是矣。相簡曰,小學之道,雖若未可丕變一世,而以一夫一婦,使之皆知此道,則實有效於後世。上曰,所奏是矣。重祜曰,儒臣已皆敷陳,臣無更達之辭矣。曰,書題下,書三月朔朝,今日卽三月朔朝,親講書題,理會一部,治平之工,自在一部中矣。上曰,所奏是矣。光默曰,儒臣經筵,已陳無餘,臣無可陳之辭矣。上曰,經筵先退。上曰,試官入侍。出榻敎判府事金陽澤,兵曹判書蔡濟恭,行司直李溵·尹東昇,大司成李命植·林鼎遠·李碩載持試券進伏,三更諸臣退出。
上在慶熙宮。停常參·經筵。
章敬王后忌辰。
李壽鳳啓曰,大司憲尹得養任所在外,執義姜潤在外,鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
藥房都提調洪鳳漢,左副承旨李壽鳳啓曰,伏未審夜間,聖體調攝,若何,痰候,何如?寢睡·水刺之節,亦何如?臣率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今日隷儀,心在于此,先令考試聞畢見,待拆封後入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,日氣如此,建功入之,明日入侍。
又下敎曰,儒生亦於明日延和門殿坐時待令。
又下敎曰,試官元仁孫,代金時默爲之。
又下敎曰,明日奉去時,致精奉安事,分付。
又下敎曰,明日製述時,編輯八郞廳,擧案中拔之。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳于金光默曰,試官入侍。
以備忘記,傳于李性遂曰,明日延和門,文臣製述試官金判府事·元仁孫·權噵·魚錫定·尹冕東·具㢞·柳善養,時刻,待下敎只入正時,承旨禮房入侍。
李性遂啓曰,明日文臣製述試官尹冕東·具㢞,時無職名,令該曹口傳付軍職,何如?傳曰,允。
注書柳翼之呈辭,代以韓鼎運爲假注書。
以備忘記,傳于李性遂曰,旣以竪石,明日延和門先爲祗迎後,文臣製述,禮房知悉,儀注置之,時刻寅正三刻。
以備忘記,傳于金光默曰,因一時內局之奏,數日之內,三軍門得納二猪一鹿,今講盤銘,豈成湯之心,亦豈予恤曰之意乎?況聞雌鹿云,或有孕雛,聞知然後心弛,卽予之食應日供與物膳,而雖物膳,生者畜御苑,豈爲一時之食爲此乎?雖下敎,更爲申飭,卽令停獵。
以備忘記,傳于李性遂曰,擧措駭然,故雖下敎,若許礈,敎只許式暇,此豈古有之例?其下敎,特爲安徐。
李壽鳳,以御營廳言啓曰,惠化門南邊體城二間半許頹毁處,令分授軍門,急速修築,把守軍兵,亦令該軍門多數定送,嚴加守直事,自兵曹已爲草記矣。修築則卽當擧行,而今日爲始,本廳將校,率領京標下軍二十名,限修築間,晝夜輪回守直之意,敢啓。傳曰,知道。
又以兵曹言啓曰,卽接東道參軍牒報,則御營廳所授惠化門南邊體城二間半許頹落云,依例令繕工監,爲先把子圍排,分授軍門,急速修築,而把守軍兵,亦令該軍門量宜定送,限修築間各別守直之意,分付,何如?傳曰,允。
兵曹口傳政事,以尹冕東·具㢞爲副司直。
庚寅三月初二日辰時,上御集慶堂。科次入侍時,判府事金陽澤,兵曹判書蔡濟恭,行司直李溵·尹東昇,大司成李命植·林鼎遠·李碩載,記事官任希雨·金夏材·吳鼎源以次進伏。上曰,皇壇隷儀禮畢與否,注書出去,知入,可也。賤臣承命出來,還奏曰,隷儀,俄纔禮畢矣。上曰,進前考試券,可也。陽澤進前曰,夜間聖體若何?上曰,逢今日,自不禁風泉之感矣。陽澤曰,寢睡·水刺之節,何如?上曰,一樣矣。諸試官考試券訖,上曰,合考幾幅乎?陽澤曰,十幅矣。上曰,出榜,可也。陽澤曰,五幅則置落科,五幅則停當矣。上親拆壯元券,上曰,崔致白誰也?濟恭曰,以善文名,而不知爲誰某矣。上曰,南潚誰也?年少而居溫陽矣。東昇曰,胄寬之子矣。上曰,胄寬誰也?東昇曰,曾經實官矣。上曰,然矣。都提調洪鳳漢,副提調尹東暹,醫官許礈·李以楷·鄭允協·慶絢·吳道炯·鄭允說進伏。鳳漢曰,夜間聖體若何?上曰,一樣矣。鳳漢曰,中宮殿湯劑已進御,而咳嗽差減乎?上曰,咳嗽比昨差減,而明日則予欲勸診候矣。鳳漢曰,元命述,有名譽於閭巷,心甚多幸矣。使之一次診候,似好矣。上曰,依。鳳漢進理中建功湯一貼,上進御訖。鳳漢請診候,上曰,依。醫官許礈·李以楷等診候,各奏曰,脈候左右三部度數調均,活體不足,少有差勝之候矣。上曰,少勝則減一貼,何如?鳳漢曰,不然矣。豈可以一時少勝,遽然停止乎?八味元連爲進御乎?上曰,從當服之矣。鳳漢曰,未卽進服,下情悶迫矣。雖略略進服,不息之功,必大矣。上曰,當服之矣。
上命書傳敎曰,三軍門猪鹿所捉軍兵,令該軍門施償,此後勿捉事,分付。出傳敎
又命書傳敎曰,三日製居首生員崔致白,直赴殿試,之次幼學南潚,直赴會試,生員林啓濬·趙雲紀,幼學柳憲周,各給二分。出傳敎
又命書傳敎曰,節製入格五人,皆令來待。出傳敎諸臣以次遂退出。
上在慶熙宮。停常參·經筵。
李壽鳳啓曰,大司憲尹得養任所在外,執義姜潤在外,掌令鄭彦暹呈辭,崔在外,持平李溎·李思祚在外,今日以監察茶時之意,敢啓。傳曰,知道。
藥房都提調洪鳳漢,提調李溵,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,殿座時入侍宜矣。
中宮殿·惠嬪宮,藥房口傳問安。答曰,知道。
尹東暹啓曰,今日香祗迎時,承旨不可不備員,而右副承旨朴弼逵,不爲仕進,卽爲牌招,何如?傳曰,允。
香祗迎罷後,政院·玉堂·藥房口傳問安。答曰,知道。
以承傳色,口傳下敎曰,將晚矣,建功入之,早退休焉。
藥房口傳啓曰,湯劑有入之之命,而製述幾盡收券,姑少俟科次入侍,臣等依前下敎持入之意,惶恐敢啓。答曰,時則漢文春詔之時,而予衰隨月而甚,隨日而甚,記一事起一步輒遺,中年則有眉稜之氣,近年此則愈矣。近者特甚,氣先自于眉稜,因此而心苶,此正衰苶之常事,而其苦則甚,是亦建功之功,亦衰而然也。何以言飮苦特甚,飮後若冷水,此所謂功衰者也。若此而日再飮冷水,眉稜之氣,亦由於此矣。明日問候欲答,而先書建功命入,其請隨至,眉稜之氣復作,脈勝而復何請,君苦而一何强,其宜誠,何文具之有乎?旣飮一貼,以書者代此答。卿等其休焉。
藥房口傳再啓曰,伏承縷縷下敎,不勝惶悶,雖有區區微忱,不敢煩瀆,姑俟科次入侍,臣等同爲入承候,有不可已,特賜允許,千萬伏望,惶恐敢啓。無批答
備忘記,旬前晝講,只有明日與六日,明日晝講爲之,次對兼爲進定,內局亦此時同入焉。
金光默啓曰,卽者說書李春輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色,口傳下敎曰,所下御製,都承旨以八分書入。
傳于金光默曰,試官入侍。
以江原監司狀啓,江陵等官居盲人張泰延妻元召史等燒死事。傳于金光默曰,令本道恤典擧行。
李壽鳳,以弘文館言啓曰,副修撰李昌任,連呈辭單,不爲行公,卽爲牌招察任,何如?傳曰,允。
又以訓鍊都監言啓曰,依傳敎,山猪所捉軍等處施賞,而不爲出送之意,敢啓。傳曰,知道。
又以御營廳言啓曰,依傳敎,山猪所捉軍兵等處施賞,而不爲出送之意,敢啓,傳曰,知道。
又以禁衛營言啓曰,依傳敎,捉鹿砲手處施賞後,更不出送之意,敢啓。傳曰,知道。
又以兵曹言啓曰,去二月朔各廳堂下武臣等試射,連因有故,今已逾月,不得爲之之意,敢啓。傳曰,知道。
黃海監司洪良漢疏曰,伏以臣猥膺藩宣之命,行將受節西出矣。臣之父母墳山,在於湖左鎭川地,而身係朝籍,久曠省謁,今當遠離,誠切拜掃,況復冷節在近,雨露增感,前後道臣之許由省墓,寔出孝理殊恩,自有常例之可據,玆敢冒陳短章,仰暴私懇。伏乞聖慈,俯垂矜諒,特許往來之暇,以伸至切之情,不勝伏願,臣無任屛營祈懇之至,謹昧死以聞。答曰,卿其依請往來焉。
說書李春輔疏曰,伏以臣才本鹵莾,學又空疎,猥被鴻造,再叨見職,前後趨承,殆近數朔,每登講筵,無一分開發之益,惶汗被面,愧懼冞切,一向遵冒,固無其理。且臣有情私之萬萬切急者,臣之八十偏母,宿抱貞疾,居常澟綴,近當換節之時,將攝失宜,諸症越添,雜試藥餌,未見動靜,氣息奄奄,若將有朝夕之憂,家僮踵至,促臣來視。臣得聞此報,方寸焦灼,按住不得,忙投短章,徑出禁扄。伏乞聖慈,俯賜矜諒,亟遞臣職名,以便救護,仍治臣擅離之罪,以肅朝綱,不勝幸甚。答曰,省疏具悉。爾其勿辭,護焉。
庚寅三月初三日辰時,上御延和門外先蠶壇。香祗迎入侍時,行都承旨尹東暹,左承旨李在協,右承旨李性遂,左副承旨李壽鳳,同副承旨金光默,記事官任希雨,假注書韓鼎運,記事官金夏材·吳鼎源以次侍立。上具翼善冠·袞龍袍,乘輿出通陽門,至延和門外降輿,就板位,行祗迎禮,仍隨香,步詣興化門外祗送,乘輿時,命性遂讀祭報府。上曰,禮房承旨,馳詣先蠶壇奉審後,諸執事·進排官摘奸以來。同副承旨,馳往懿昭墓看審後,諸執事摘奸以來事。出榻敎東暹曰,都提調來待矣。上曰,入侍。藥房都提調洪鳳漢進伏曰,聖體若何?上曰,一樣矣。進湯劑,上進御後,鳳漢退。命東暹書記懷御製訖,上曰,昨日入格儒生,召入,可也。崔致白進伏,上命誦所製科文後,退出。上曰,其聲似飢矣。東暹曰,聞甚貧云,而其文有名矣。上曰,能文之士,飢餓若是,豈不可矜乎?東暹曰,今則登科,似可免矣。上曰,不過承文權知,則烏能免飢乎?南潚·林啓濬·趙雲紀·柳憲周以次進伏。命各誦其文後,退出。上還詣延和門外,仍爲殿座,命諸試官入侍。判府事金相福,御營大將金時默,副司直權噵·尹冕東·魚錫定·具㢞·柳善養進伏。相福曰,聖體調攝,若何?上曰,氣則連爲一樣矣。命書題,上曰,今年則淸明·寒食,同日乎?東暹曰,然矣。上乘輿,東暹曰,都提調來待矣。上曰,入侍。鳳漢進伏曰,殿座移時,聖體若何?上曰,一樣矣。進湯劑,上進御,上曰,中宮殿進御藿香正氣散,三貼加製以入事。出榻敎上曰,提調誰可爲者乎?鳳漢曰,趙雲逵·趙暾·金時默,皆好矣。上曰,金時默實矣。命承旨書之曰,藥房提調許遞,判尹金時默除授。上還內,諸臣退出。
庚寅三月初三日初更五點,上御集慶堂。文臣科次入侍時,試官判府事金相福,御營大將金時默,副司直權噵·尹冕東·魚錫定·具㢞·柳善養,右承旨李性遂,假注書韓鼎運,記事官金夏材·吳鼎源以次進伏訖。上曰,試券入之,四人各讀五張,可也。時默曰,都提調來待矣。上曰,姑置之。善養·㢞·錫定·冕東以次進讀訖,命拆榜。上曰,居首奉常主簿南玉,半熟馬一匹賜給。出傳敎上曰,坐直承旨眼同,修榜目以入,可也。諸試官退,上曰,藥房提調,持湯劑更爲入侍。出榻敎都提調洪鳳漢,提調金時默,副提調尹東暹進伏。鳳漢曰,夜來聖體若何?上曰,一樣矣。中宮殿氣候,若何?上曰,咳嗽怪異矣。進湯劑,上進御。上曰,中宮殿進御藿香正氣散停止,人蔘飮子,依本方五貼製入事。出榻敎藥院先退,以副修撰李昌任牌不進罷職傳旨。上曰,只推。出傳敎上曰,昨已下敎,而更以思之,猶有未喩意者。噫,宋神宗不食燒羊,御製旣載,因一下敎,公然捉納三獸,豈體昔之意?噫,彼齊宣,應釁鍾之牛,矜其無辜而猶不忍,況此乎?且以七月篇觀之,冬月行獵,意蓋在,三春獵捉,是豈仁政?非徒今番,此後非其冬而行獵,京外禁焉。出傳敎上曰,承旨朴弼逵許遞,其代具庠除授,待朝牌招察任,房順房。出傳敎上曰,明日晝講時,編輯郞廳徐浩修·洪龍漢·金鍾秀·申景濬同爲入侍。雖思易忘,甲子年入耆社後慈宴時,有瞻拜寶閣廳新製樂章外,宴畢後亦有新製戒太康文,令唱者令洪龍漢,一體考奏。出傳敎命讀嶺南未捧還狀文,上曰,嶺南此狀文,其令次對時,稟處。出傳敎諸臣退出。
上在慶熙宮。停常參,只晝夕講。
藥房都提調洪鳳漢,提調金時默,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,依下敎晝講時入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,己亥冬及慈殿人蔘飮子進御時日記與標紙與否考出,入侍時以奏。
又下敎曰,吏曹郞廳招來,堂下諸執事摘奸,盡在與否知來事,分付。
又下敎曰,入直宣傳官武兼部將,當指南講,只三廳待令,訓將禁將爲試官,繖扇侍衛置之,時服爲之,本廳郞廳待令,承旨,以夕講入侍承旨爲之,只引儀待令。
備忘記,人蔘飮子,己亥年予見神效者,而其時在邸,而聞慈殿,亦進御收效,尙今記焉。故昨夜有此敎,初則有趦趄之答,今日稟加五分,以請趦趄,此人今稟,此人若建功,初則爲駭,近者雖勝,日勸三湯,三貼正氣之劑,蔘豈有一分而用一錢?其有意也。昨日闕今日請加,且內殿之候,比昔日勝焉。以此觀之,則八字下敎,可謂知也。
具庠啓曰,大臣·備局堂上,依下敎來待矣。傳曰,引見。
傳于李性遂曰,詣閤,晝講次對,同爲入侍。
備忘記,追慕萬倍之中,況今日何日?强爲講對,其雖誦講,復政復講後,卽予苦心,且憶九日,其惟禮拜,追憶卄六,以予之氣,若何?故領相雖在隷儀之中,有此命則今問正卿有司堂闕者,當該承旨宜進,遺者察推。
傳于具庠曰,夕講後,當爲入直武臣講,訓將·禁將留待,訓鍊院差備官行令。
備忘記,今者之氣,其雖然矣,以此消日,此亦運氣,朝鮮果有臣乎?良可慨然矣。
備忘記,近八講筵,儒臣則備員,造物闖起,講筵若此,此亦運氣,觀其氣像,其皆逡巡,近八今月,何爲苟且?夕講停,諸儒一皆遞差,儒臣若此,其將武講,詣閤入正時。
李性遂,以侍講院言啓曰,本院說書李春輔,入直矣,以其親病,陳疏徑出,下番闕直,事甚未安。司書權禛,兼司書李秉鼎,竝卽牌招,以爲推移入直,何如?傳曰,允。
又以侍講院言啓曰,本院新除授文學申益彬,自鄕上來云。兼弼善沈觀之,時無職名,令該曹口傳付軍職,一體牌招察任,何如?傳曰,允。
又以弘文館言啓曰,副修撰李昌任,旣有只推之命,卽爲牌招察任,何如?傳曰,允。
以封進官咸興判官狀啓,今二月令薦新生松魚,限內不得封進,惶恐待罪事。傳于李性遂曰,勿待罪事,回諭。
吏曹口傳政事,以李世孝爲全羅都事。
具庠,以備邊司言啓曰,本司書郞廳朴長瀗,奔走勤仕,已滿十五朔,依例六品遷轉事,奉承傳施行,何如?傳曰,允。
又以兵曹言啓曰,今三月初四日,康津居童蒙黃仁聃稱名人,自興化門入來,差備門外擊錚,依例令攸司囚禁治罪,當該守門將金大礪,依定式推考,何如?傳曰,允。
河南君垙疏曰,伏惟璿牒奉安,我朝家莫重莫大之事也。凡於奉安之所,必盡敬謹之道,屋宇堂廡,非不奕奕翼翼,而至於門路,亦當嚴整,不可少有苟且之意也。往在甲戌,故宗臣綾昌君橚,以宗簿寺提調,陪璿源錄,奉安于江華府寶閣。臣於是時,適隨其行,奉安後,看審寶閣之前後左右,則閣之址,在於本府牧場之內,門仍牧場之門,而別無正門,路亦牧場之路,而別無正路,當初設建之歲,雖未知其何由而至於如是,而臣竊不勝其訝惑之,甚也。仍伏念我國家,自列聖朝以來,凡係譜錄,莫不盡其誠極其敬,而獨於此奉安之地,若是簡易而苟且,則恐非朝家所以欽奉之道也。臣於是乎私與綾昌君臣橚,有所酬酢,以爲奉安時出入門路,事當別設,與牧場隔絶,然後庶無愧於我朝家敬奉之禮矣。容俟後日,欲一建白矣。不幸今者,綾昌君臣橚已逝,其時目見者,只有臣矣,臣又因循含默,則實非有懷無隱之道也。玆敢以區區一得之慮,仰瀆黈纊之下。伏乞聖明,亟加三思,令守臣奉審形止,馳啓變通,以伸朝家尊敬之儀,千萬幸甚。答曰,省疏具悉。噫,近者人皆不若古,宗臣草野之章,絶然無聞,心常慨然。今覽此章,其誠可感,予已曾見,所請非稟處者,非徒此也。旣曰重其處,則非本寺提調而何以奉審于此?予果未曉也。
庚寅三月初四日巳時,上御集慶堂晝講。大臣·備局堂上·編輯郞廳同爲入侍時,特進官李景祜,同知事金時默,參贊官李壽鳳,侍讀官金魯淳,檢討官洪相簡,假注書韓鼎運,記事官金夏材·吳鼎源,領議政金致仁,左議政韓翼謩,右議政金尙喆,禮曹判書韓光會,戶曹判書洪麟漢,行副司直具善復·李章吾,兵曹判書蔡濟恭,刑曹判書李最中,吏曹參判金鍾正,副司直洪名漢,開城留守趙重晦,掌令鄭彦暹,左副承旨具庠,事變假注書金重燮,編輯廳郞廳徐浩修·洪龍漢·金鍾秀·申景濬以次進伏訖。上曰,進講只今日與六日矣。仍讀小學,自元亨利貞,至賢賢易色章,魯淳,自元亨利貞,至古之敎者家有塾章,相簡,自人之有道也,至賢賢易色章訖。上曰,朱子以子夏之言,置之篇末,其義何也?魯淳曰,臣未能詳知,而似無別義,第賢賢易色之言甚好,臣切伏望殿下之留念焉。上曰,儒臣之言,有意矣。命承旨書之曰,噫,予苦心四十年若一日,況暮年氣衰乎?故益勉益强。噫,立敎一篇,輪回以講誦之長,事近文具,讀之臣豈不異哉?意非强求,其中此篇雖少,紫陽編次,篇篇有意,十三講此,近八復誦,昔之未覺者,不無今覺,旣因都提擧分三篇而誦。今日下番所讀者,卽後日所講者,而況若子夏彈琴,非特做錯者多能誦之,題辭亦然,而畢讀後已者,卽光武之心故也。予意人皆曰,子夏抑揚,而紫陽,先取夫子則以學文之文,其言則是。故無乃若編尙書而然,文義之前先問,予問者無心,而所對者有心,今雖日衰,予何見欺?卽二字也,此頃日李謙彬之心也。因文義闖私意,豈特十八學士,雖八十學士,何益於予?慈聖垂涕之敎,若今日親承。嗚呼,二十六日,在今月內,若過二月,卽六月,因予誠淺,近者懷萬倍之敎幾下,而若此若此,是誰是誰?若此不已,大訓亦將投諸水中歟?若此而國能爲國,君能爲君,一猶怪也,況再乎。吁嗟,暮年,其宜防微杜漸,況其兆自見,豈特防微?然其若深飭,非所以抑自消,頃於昔年鄕儒處分,心常欽誦,亦不可循例推考而止,校理金魯淳,特施不敍之典,以示予略治而深堤防之意。魯淳退出,相簡曰,上番,因文義得罪而出,小臣不勝惶悚矣。上曰,汝以洪啓禧之孫,敢如是乎?汝亦出去。命承旨書之曰,下番儒臣遞差。上曰,經筵退而備堂爲國事,可也。致仁·翼謩·尙喆進曰,聖體調攝,若何?上曰,一樣矣。致仁曰,嶺伯新舊還捧未捧狀啓,依下敎持入矣。昨年南農,不至失稔,而新還未捧之邑,鎭驛亦多有焉,事之可駭,莫此爲甚。還軍餉居末居二居三,令道臣,更爲論列啓聞,依事目論罪,舊還全未捧守令邊將,亦依近例,計其居官朔數,勘以越等之律,何如?上曰,依爲之。致仁曰,近來重宰臣,投疏擅行,本非古規,而重臣元仁孫,日前又襲謬例矣。有老親陳情之章,或値齋日,雖未見徹,不以其擅行爲咎者,蓋出於聖朝孝理之政,而此則不然,呈告請由,旣有其路。且方身任編輯之役,而不待由暇,有此徑行,事體至爲未安,行司直元仁孫,從重推考,使之卽日上來,此後則非世所共知不得已之故,還給之疏,初勿呼望事,申飭政院,何如?上曰,不飭則已,旣聞之後,近者百隷懈怠之時,其在懲他之道,不可問備而止,事當施以制書之律,而其宜五申,特施不敍之典,此後此等之章,切勿呼望事,申飭政院,可也。致仁曰,知敦寧鄭弘淳,三朔受由,尙不出仕,身帶緊任,寧容若是?從重推考,申飭行公,何如?上曰,依爲之。致仁曰,三重臣鍼灸由單之一時竝捧,有關朝體,亦涉曲循,當該捧納承旨,爲先重推警飭。上曰,依爲之。致仁曰,今日次對,不進正卿察推,傳旨中特命徐命臣分揀者,有以見優老之聖意矣。年七十人許解備堂,曾有定式,重臣之今年後一不進參,似以此也。察推旣已區別,則無寧姑爲許遞其備堂矣。上曰,依爲之。麟漢曰,九營繕之軍契,乃爲國家大小役而設也。元分差一百八處,隨毁隨補之軍價,曾於辛酉年,以每年四十同木酌定。故通以分排,則每處軍價,不過爲十八疋,契人輩,輒以不足稱冤,而此則旣有定式,固非可論,至若元定外種種別役,則俱是時急擧行者,而元無恒定貢價,則契人輩東西出債,先爲雇軍竣役後,兵曹所下者,每爲減削,一年二年,負債甚多,設立後契人輩,不勝支當,前後敗散換易者,至於十一次之多,而若永罷其契則已,旣存其契,不給別役之價者,誠是行不得之事。亦有違於年前貢弊釐正時定式本意,臣意則泝考辛酉以前十年軍價上下大數,以元貢四十同外餘數,折衷酌定,定等上下,則公無濫下之慮,契有可支之望,而且今應役契人,乃是戊子後新募者,其後別役價未受者,又近二百同云矣。曾前如此之時,亦有筵稟上下之例,故契人輩,以此呼訴,雖未知渠輩所負者,果如此數,而若是應下之物,則此便爲先應役後受價者,目下經費,雖曰可悶,在朝家恤貢之道,似不可靳持,令該曹,參酌上下,以存事面似好,故敢此仰達,下詢大臣處之,何如?上曰,時原任之意,何如?領府事洪鳳漢曰,臣於此軍契,常有未曉者,凡物種進排,固可自惠廳作貢,至於該監役軍,自兵曹酌定作契,甚不成說,有餘而爲其囊橐,可笑矣。不足而使之稱冤,可矜矣。如或諒宜先下,隨用會減,猶之,可也。若其契價酌定之法,在所當罷,其所謂元定外別役,其事面,安可謂以濫報,減削不下,任其白地自備乎?此則亦不可不依前例從實,且凡各役上下之道,只關戶料,而至於此契所下,則戶料,欲從兵布,此亦事理不然矣。戶判其若算摘先下,兵判何可獨爲不下乎?惟在兩曹相議善處矣。致仁曰,別役之實外濫報,固可駭也。該曹之專事減削,亦爲不可,自地部從實算摘,隨役隨下,則自可無濫下與稱冤之弊,此惟在於兩曹之相議處之也。尙喆曰,當初九營繕軍契,定給四十同木,一年內分差百餘處隨毁隨補之役,使之擔當擧行,而若其功力稍大,係是別役者,一諉之於元定本價,專責軍契,無所査實,所謂兵布戶料,惟以減削爲事,則亦爲行不得之政,此在兩曹之相議善處矣。上曰,兵判之意,何如?濟恭曰,當初以一年四十同定式上下,此必由於渠輩量入自願之致,決非本曹勒授之事,則似無隨報加磨鍊之意,而至於別役之稍大者,亦不可全然不顧,憑準戶料,量宜上下,已成近規,以臣愚見,未見其有可以稱冤之端矣。渠輩所謂二百同未上下者,此是年年濫報之見削於算摘之時者,而以其所削,聚以成數,仍謂之二百同,若或依其所告,隨卽聽施,雖竭一曹之力,無以支當矣。上曰,此非自上所可與知者,其令有司之臣,相議爲之,可也。以上竝出擧條上曰,藥房提調,持湯劑更爲入侍。出榻敎上曰,編輯郞廳,各進讀所考,可也。浩修·龍漢·鍾秀·景濬以次進讀訖。上曰,今此冊名,以文獻備考爲之,何如?濟恭曰,文獻備考之備字,與通字雖有間,而似涉過大,小臣之意,則以編略爲名,似好矣。名漢曰,小臣之意,則備考二字似可,而文獻二字如何矣。致仁曰,洪名漢之言,似是矣。名以海東通典,何如?上曰,然則定以東國通典,似好矣。尙喆曰,臣等退出,消詳講定,何如?上曰,依爲之。致仁曰,卽今編輯之役,或就緖,或未就緖,而類例多端,搜考浩汗,芸閣分館中能文者一二人,差下校正官,使之專意助成,何如?上曰,依爲之。出擧條上曰,臺臣進前。彦暹曰,請還寢東呂·址淳等還配之命,更令王府,嚴鞫得情。上曰,勿煩。彦暹曰,請還寢定配罪人金柱泰減等之命。上曰,其勿復煩。措辭竝見上彦暹曰,動駕在近,而兩司諸臣,一倂在外,已爲,下諭者,計其日子,可以還朝,而終不上來,其在事體,誠爲寒心,請在外兩司諸臣,竝罷職。上曰,將欲下敎,所請得體,依啓。上曰,今日晝講,意蓋深矣,而公然中撤,其涉慨然,一大文其闕,其猶再讀,況此乎?夕講爲之。出傳敎大臣諸臣以次退出。
庚寅三月初四日未時,上御集慶堂。武臣指南講入侍時,試官禁衛大將具善復,訓鍊大將李章吾,郞廳李海臣·盧以漸·李格·金宗漢,左副承旨具庠,假注書韓鼎運,記事官金夏材·吳鼎源以次進伏訖。上曰,入直宣傳官·武兼部將·把摠哨官等,皆盡入來乎?卽爲呼名開講,可也。庠曰,玉堂來待矣。上曰,然則注書出去,特進官以下待令閤外事,分付,可也。宣傳官以下以次進講訖,上曰,多能講者,甚不偶然矣。善復曰,然矣,而臣等更爲,申飭,則皆將善爲矣。上曰,試官先退,經筵使之入來,可也。賤臣還奏,玉堂以未見書下之敎,不敢入闕門而待於闕門外之意。上曰,此則似然矣。命承旨書之曰,俄者儒臣遞差下敎,特爲勿施,其令卽爲入侍,特進官李景祜,同知事金時默,侍讀官尹養厚,檢討官李碩載以次進伏訖。上讀大學衍義堯典章,命養厚讀之。命碩載讀眞西山表文訖,上曰,文義陳之,可也。養厚曰,欽明文思四字,堯之德備矣。欽爲體,明文思爲用,欽卽敬也。聖學之切要,在於敬之一字,伏願聖上之加意焉。上曰,儒臣之言是矣,予當留念。下番亦陳之,可也。碩載曰,協和云者,和乃中和之和也。自吾性情之德,致極其和,則心和氣和,以至於協和萬邦,而位育之功極矣,伏願殿下之加意焉。上曰,是矣,當留念焉。特進官亦陳之,可也。景祜曰,儒臣之言盡之,臣無所仰達矣。經筵先退,命承旨讀全羅監司狀啓。上曰,全羅都事,今日內口傳擇差,其令明日辭朝。出傳敎上曰,今番入庭不作,白文呈券,一倂分揀事。出榻敎上曰,今番動駕時,百官,景福宮洞口祗迎事,分付。出傳敎承史退出。
上在慶熙宮。停常參·經筵。
藥房都提調洪鳳漢,提調金時默,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。噫,其令攝行,今幾年?今月內予心若何,而頃者駭擧,追憶昔年,一倍隕心,今日海東,國有國君有君,焉敢因文義而若此乎?中夜靜思,一猶駭也,況再乎?近者食衰特甚之中,豈有下箸之心乎?對夕食而停匙,只食粥數匙而已。此二人之心,一則因予衰,乘時挑予者,一則知予衰,及此時爲此者,於此於彼,其心可知。噫,雖有百人,何敢售其計,而若此之時,其慕萬倍,渠等若有毫分思近八其君之心,焉敢若此,焉敢若此?若此而服建功,孝乎孝乎?心少靜然後更進,雖某時,待下敎入侍宜矣。
左副承旨具庠,以都摠府言啓曰,今日入直內三廳武兼禁軍及軍兵等,當爲中日習射,而大報壇祭齋戒相値,不得爲之之意,敢啓。傳曰,知道。
中宮殿·惠嬪宮,藥房口傳問安。答曰,知道。
大報壇香祗迎罷後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
以承傳色,口傳下敎曰,禮房馳詣,見進排官之盡待與否,申飭監察,拱北門內雜人,一切嚴禁,中官厥弊多矣。中官留在處,茹葷與否,亦爲知來也。
又下敎曰,越俸下敎及儒臣林鼎遠入直下敎,置之。
備忘記,今者編輯廳,以文獻之名,有此議,正可哂也。若韓愈諱辨詩文之名,通稱若此,君詩稱何名,君文稱何名?且靜而思之,有可奇者,昔此闕營九樑閣命名文獻,可謂今日編輯之錫名。且備考二字,亦若仁者仁·智者智,見大則大,見小則小,雖一器膳,有味則可飽,雖雄粧盛飾,有美然後可稱,正類此也。思其名眩其實,此猶愈於疆域,依前其名之意,分付編輯廳。
右承旨李性遂,以禮曹言啓曰,卽接翼陵參奉所報,則本陵寒食祭,兩官當爲備員,而別檢有闕未差,卽速變通云,莫重祭享,兩官不可不備員,別檢有闕代,卽令該曹口傳差出,以爲備員將事之地,何如?傳曰,允。
吏曹口傳政事,以崔鈺爲翼陵別檢。
備忘記,今日此心萬倍之中,金亮行已無謂,陋矣李謙彬,何足道哉,而公然問文義二字之說,卽第三亮行也。以此觀之,吁嗟,海東,莫知幾人,遙望西郊,一倍隕心,今日庭中,已諭沖子,復售此計者,當施背君死黨之律,其令大小臣僚知悉。
備忘記,近八誦講,乃召造物,何心復講,而今者之氣,可謂誠難,雖忍以此心服建功,忠乎孝乎?內局令休。
備忘記,此心雖憧憧,事有先後,聞禮畢後,拜敬奉閣,少伸追慕之懷入內,政院知悉。
藥房口傳啓曰,臣等恭俟入侍之命矣,日勢已晩,不勝悶菀,敢此瀆擾。伏乞暫許入侍承候焉,惶恐敢啓。答曰,已下敎,其止之,不知其君之心,因文義闖志稱賢之人,使診脈,可也。
再啓曰,焦惶之極,嚴不敢問候,惟奉待下敎之命,退以顒俟矣。日勢已晩,乃敢煩瀆矣。及承批旨,尤極悶迫,咫尺阻對,自爾罔措。又不得不冒死更籲,俯燭微忱,暫許入侍,千萬伏望,惶恐敢啓。答曰,旣有初批,沖子勸之,故雖臥此,此亦不忠不孝,予心已冷,其止之。
三啓曰,連次煩瀆,未奉兪音。又承下政院之敎,下情焦迫,當如何哉?湯劑姑未可言,而此時承候,尤不可緩,玆又相率仰籲,不獲命則不敢止,少賜下諒,暫許入侍,至祝至祝,惶恐敢啓。答曰,其止之。
四啓曰,此時不得承候,而瀆擾是懼,晏然止之,則其何有臣分乎?區區所望,惟在暫時登筵仰問,聖明體下之仁,豈忍使臣等,陷於虧分廢職之罪乎?更加三思,亟降一兪,千萬顒祝,惶恐敢啓。答曰,其止之。
五啓曰,我殿下,如不以臣等全無臣分,則此時,豈可以其止之三字之敎,拒臣等懇迫之情耶?此莫非忱誠淺薄,不能孚感之致,徊徨抑塞,無地自容,不敢顧累瀆之罪。又此冒死仰控,伏願勉賜兪音,以副此區區之望焉,惶恐敢啓。答曰,其止之。
六啓曰,二貼湯劑,尙未一進,而臣等其若休焉,則是豈臣分之所敢安乎?咫尺天陛,訖未一對,而臣等其若止焉,則是豈人理之所敢出乎?日勢已曛,寸心如煎,伏願憫之憐之,亟許臣等暫時入侍焉。煩瀆之罪,伏地以俟,惶恐敢啓。答曰,噫,復樂,翌月何月?追憶庚子,此心萬倍,噫,晦前何日?憶魚藻望懿陵,欲諭猶默,海東以忠臣之孫·世祿之臣,近八御製,欲刊版雖不請,心則此也,何以作此?已冷之心,昨亦隕矣。其猶着衣起動,所重在而然矣。心若此而其月復樂,是曰孝乎,亦豈曰悌乎?莫云造物,勸予未能,予心固定,其若强請,予有量矣。何心服建功,何心對群下?卿等勿復困我,其休其休。
七啓曰,累控懇迫之忱,尙靳矜可之音,至於今下答之敎,惶憫之極,繼以激感。我殿下風泉之思,羹墻之慕,雖以臣等之愚迷,亦豈不仰體,而臣等之此時必欲承候者,亦由於保護之有倍於常日也。更鼓將下,微悃難抑,又此冒死仰籲,伏願亟賜允許,以副顒望焉,惶恐敢啓。答曰,其止之。
入啓曰,七次煩聒,一切牢拒,密邇之天,忱誠未達,保護之地,職責莫效,臣等之罪,益無所逃,而敢特優假之私,復控嗚呼之悃,殿下如以臣等,爲可已而不已,則亟降威譴,如其不然,則暫許進對,俾得以趁時承候,千萬伏祝,惶恐敢啓。答曰,其止之。
九啓曰,臣等忱誠淺薄,辭語拙澁,何望感回天聽,而常日再進之劑,尙未一進,寒夜移次之時,亦未承候,苟使臣等,果有一半分誠意,則宜其惶悶罔措,豈可徒懷嚴畏,不思所以盡分盡職乎?更鼓將深,强聒不知止。伏願更加曲諒,暫許賜對焉。無批答
備忘記,嗚呼,今日只誦風泉,季夏在先,何復樂?逾六月後,其令復樂。
院議啓曰,臣等卽伏見備忘下者,有六月後復樂之敎,臣等聚首奉讀,竊不勝愕然也。前冬藏樂之命,已是無於禮之禮,不能積誠回天,終至昧然奉承,此固群下之罪,而今此下敎,此又何爲哉?噫,樂之爲用,所關甚大,不可以斯須去也。一日無樂,爲一日之欠典,二日無樂,爲二日之欠典,半年藏樂,又加數月,尤豈非過中之過乎?臣等若諉以不能爭之於前,又復泯默,則臣等之罪,尤大矣。玆敢冒萬死繳還,伏乞留神澄省,亟回成命焉,惶恐敢啓。答曰,已諭何答?
再啓曰,臣等猥陳迷見,恭俟兪音,及承下敎,諭以已諭何答?臣等相顧愕眙,不勝其抑鬱之至也。當初藏樂,一則追慕,二則追慕,今此季夏在前之敎,亦出於羹墻之思,臣等雖愚迷,豈不知聖意之所在,而第念過中之禮,君子攸戒,無故不輟,聖經所載,玆事之過,國人皆言之,殿下亦知之矣。旣知其過於前,而不惟終始靳兪,又從以加以日月,徒以孝思之不匱,創行禮經之所無,豈意我聖上平日典學之工,每有此過而又過之擧哉?臣等,雖承已諭之敎,而所爭者,有國之重典也。不避煩瀆,更此申籲,伏乞快許還收焉,惶恐敢啓。答曰,已諭何答?
副校理林鼎遠,副修撰李碩載等箚曰,伏以卽伏見備忘下者,有六月後復樂之敎。噫,殿下何爲此過中之擧也?臣等,於小學書中,以禮樂不可斯須去之意,屢有所仰陳矣。五月藏樂,已是無於禮之禮,臣等之不能爭執,誠有罪焉,而復樂之期,不過數朔,臣等,方屈指企待,今者下敎,又出萬萬意外,臣等旣知其過當,而不效覆逆之義,則是負殿下也,負其職也。玆敢略陳短箚,仰控微懇,伏乞聖明,亟收成命,以光聖德焉。
以承傳色,口傳下敎曰,此豈陳箚之處,此大臣之箚乎?儒臣遞差,其箚給之,捧入承旨遞差。
又下敎曰,昨日處分所謂儒臣,刋名侍從案,永刋仕版。
備忘記,人君下敎,欲刋渠名,其何分揀,況忠臣之孫,不忠時君,昨日不敍之敎,可謂末勘,墨名侍從案,永刋仕版。
備忘記,政院一何鄕闇,復樂加月,其何一時緊也。雖相箚,先稟待下敎,例也,則一邊稟一邊入,其君幾時在庭,幾時俯伏,而此猶默默,於儒臣之箚,恐或逾時,豈不駭然乎?此後一遵前例,其勿若是忙忙。
以承傳色,口傳下敎曰,此時雖大臣之箚,當稟矣。不稟而捧入,當該承旨,施以不敍之典,諸承旨一倂遞差。
備忘記,淸恩君韓必壽,前承旨尹冕東·魚錫定·崔台衡·具㢞,右通禮申尙權爲承旨,牌招察任,房順房,三院副提調例兼。
庚寅三月初五日辰時,上御延和門外大報壇。香祗迎入侍時,行都承旨尹東暹,左承旨李在協,右承旨李性遂,左副承旨具庠,右副承旨李壽鳳,同副承旨金光默,記事官任希雨,假注書韓鼎運,記事官金夏材·吳鼎源以次侍立。上具翼善冠·黑圓領袍,乘輿出通陽門,至延和門外,降輿就板位,行祗迎禮,隨香詣興化門祗送。上曰,騎馬三匹立之。出傳敎上曰,宣傳官入侍。具翼遠進伏,上曰,馳往大報壇,墻內外灑掃潔淨與否,摘奸以來。翼遠退出,上乘輿時,命夏材,持常訓·大訓·裕昆錄以來,還詣典設司前庭,降輿就席地俯伏,夏材持常訓·大訓·裕昆錄進伏。上曰,兵判讀之,可也。壽鳳曰,世孫出來矣。上曰,好矣,仍命設席。上曰,玉堂上番誰也?壽鳳曰,尹養厚替直出,而其代姑未入來矣。上曰,今之臣僚,不思其君,只爲取便,其不可矣。上曰,林鼎遠從重推考,限今朔入直事。出榻敎兵曹判書蔡濟恭讀至牛弘,上問世孫曰,汝知牛弘事乎?對曰,小學有之矣。上曰,牛弘賢矣。然有未盡處乎?對曰,似未盡矣。上曰,兄弟敦篤,則婦人何敢有言乎?予故曰,牛弘猶未盡矣。讀訖,上曰,玉堂下番,使讀大訓,可也。李碩載進讀訖,命東暹讀裕昆錄。上曰,注書出去,洪領府使之入侍,領府事洪鳳漢進伏。上曰,所厭於裕昆錄者,何事乎?鳳漢曰,裕昆錄二板,而此則後出昨年本也。命進前本,東暹讀之。上曰,其賢則彼賢矣。因顧謂世孫曰,此後或有人,不問曲直,而以先王任賢之義,更聒於汝矣。大學豈不曰?賢其賢乎,事則異,汝須勿聽,可也。庠曰,摘奸宣傳官來待矣。上曰,入侍,具翼遠進伏。上曰,所見,何如?對曰,環視墻內外等處,則灑掃精潔矣,退出。鳳漢曰,湯劑入之乎?上曰,置之。鳳漢曰,地氣甚冷,伏望還御齋室焉。上曰,予之爲祗迎而來,而且有意而然矣。二字聽之,忠乎孝乎?仍俯伏,連下不忍聞之敎。鳳漢曰,方此換節之時,地氣上升,豈爲如此之擧乎?臣等,不勝萬萬焦迫矣。東暹曰,豈爲如此過中之擧乎?上曰,此非過矣。世孫撫席連達曰,地甚冷矣。庠曰,時任大臣來待矣。上曰,領議政·左議政·右議政入侍。出榻敎領議政金致仁,左議政韓翼謩,右議政金尙喆進伏曰,地氣甚冷,豈可如此乎?雖親享,此時則御齋之時矣。鳳漢曰,此言誠然矣。東暹曰,初八日,豈非將伸聖孝之日乎?鳳漢曰,諸臣之情則勿論,而世孫之情,豈不憫乎?濟恭曰,三皇陟降,洋洋下臨,視殿下如此之擧,豈不憂惱乎?上曰,予且立矣。世孫及鳳漢共扶,上還入典設司,諸臣退出。
庚寅三月初五日四更一點,上自典設司還內入侍時,行都承旨韓必壽,左承旨尹冕東,右承旨魚錫定,右副承旨崔台衡,記事官任希雨,假注書韓鼎運,記事官金夏材·吳鼎源以次侍立。上具翼善冠·黑圓領袍,出典設司前庭俯伏。上曰,咳唾之聲禁飭,可也。上曰,將事幾許爲之?宣傳官馳往知奏,可也。領府事洪鳳漢進伏曰,臣連續探知,則禮已畢云矣。上曰,然則宣傳官停之。鳳漢曰,夜深而久在冷地,下情不勝焦悶矣。今已禮畢,還內伏望。上曰,當往敬奉閣,瞻拜而歸矣。鳳漢曰,夜氣甚冷,此時湯劑,尤不可已,伏望進御焉。上曰,厭矣。仍乘輿,詣敬奉閣,行瞻拜禮,乘輿還至通陽門。必壽曰,時任大臣來待矣。上曰,入侍。領議政金致仁,左議政韓翼謩,右議政金尙喆進曰,夜久暴露,聖體若何?上曰,無害矣。鳳漢曰,此時湯劑,豈可已乎?上曰,豈可此時飮湯乎?其止之。致仁曰,湯劑不可不進御矣。翼謩曰,進御湯劑,豈不有光於聖德乎?尙喆曰,夜氣甚冷,伏望進御焉。鳳漢曰,此時臣等,終未得進湯劑,則臣等之罪莫大矣。殿下豈忍陷臣等於不忠之科乎?切望矜憐臣等而進御焉。上曰,予爲諸大臣,當三嗅矣。仍執器不御,諸大臣交請,上少御,仍卽還內,諸臣退出。
上在慶熙宮。停常參,只晝請。
大駕還內後,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以承傳色,口傳下敎曰,此老人,若只歲饌而未及加資,則今日卽爲下批。
備忘記,承旨有闕代,尹東昇·金相翊爲承旨,房順房。
韓必壽啓曰,新除授左承旨尹東昇,右承旨金相翊,竝卽牌招,何如?傳曰,允。
備忘記,昨朝已喩,而豈特命名,文獻通考,國初中州攸賜,何敢曰賤名?仍其名亦宜也。
金相翊啓曰,禮曹判書韓光會,參判鄭尙淳,有稟達事,來詣請對矣。無批答
以寶劍望筒,傳于金相翊曰,之次爲之。
韓必壽,以吏曹言啓曰,今此城隍發告祭獻官,行副司直沈墢塡差矣。稱以身病,日已向晩,終不受香,事體所在,極有未安。本曹請推之外,他無可施之罰,何以爲之?敢稟。傳曰,其涉駭然,特施不敍之典。
金相翊,以吏曹言啓曰,再明日動駕時,通禮不可不備員,右通禮有闕代,口傳備擬以入之意,敢啓。傳曰,知道。
吏曹口傳政事,以鄭昌順爲右通禮。
傳于金相翊曰,老人加資單子入之。
又以備邊司言啓曰,本司武郞廳閔光晉,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
弘文館副校理林鼎遠,副修撰李碩載等箚。箚見昨日日記中答曰,予意已喩,而待玉署之意,諒愛君之誠,賜批而時原任入侍時,特寢其命,從堂箚之意,亦在其中矣。
藥房口傳啓曰,夕湯劑,日晚後待下敎持入之意,旣已稟定,故方此顒俟,卽下傳敎,至命止之,臣等愕然失圖,繼以憂悶,此時湯劑之進,尤不可少緩,亟命臣等持入,千萬伏望。答曰,一貼猶强進,又何如是?若如是,水刺亦不進,其止之。
藥房口傳再啓曰,纔陳懇迫之忱,恭俟許可之命矣。及承批旨,只自抑塞,殿下試思之,昨今聖躬之勤動,果何如?臣等之焦煎,亦果何如?所進湯劑,宜加於常時,而昨今全然不進,使臣等,已失保護之責,今日只進一貼,而不許旣稟之餘貼,反令臣等止之,臣等苟有一分憂愛之誠,其可徒畏瀆擾之罪,不思感回之道乎?更鼓將下,衷情轉切,又詣閤控籲。伏乞亟賜恕諒,卽降兪音,俾臣等暫時持入,千萬至祝,惶恐敢啓。以承傳色,口傳下敎曰,今日憊矣。其止之。
庚寅三月初六日辰時,上御集慶堂。晝講入侍時,特進官韓光會,同知事鄭尙淳,參贊官尹冕東,侍讀官尹養厚,檢討官李秉鼎,假注書韓鼎運,記事官金夏材·吳鼎源以次進伏訖。上讀大學,自子程子曰,至序次如左,命養厚讀至如左,命秉鼎讀註,至今不盡釋也。上曰,文義,可也。養厚曰,新民,卽絜矩之義,而新民之功,必自己德施矣。所謂推己及物也。上曰,所奏是矣,下番亦陳之。秉鼎曰,新字,本則親字也。親字非不成說,而但不如新字之好矣。上曰,親字,終不如新字之完備矣。特進官亦陳之,光會曰,儒臣已盡達矣,而新民之道,必自明明德工夫中流出矣。上曰,所言當矣,同知事亦陳之。尙淳曰,自天子至於庶人,貴賤雖殊,性分則一,故處君師之位者,有作新之功,則民皆歸於善,所謂明德而新民也。上曰,是矣,參贊官亦陳之。冕東曰,明德新民,一件事,自明其德,則新民之道,自此而成矣,伏願聖上之加意焉。上曰,誠愧矣,而所奏是矣,予當留念。冕東曰,時原任大臣來待矣。上曰,時原任大臣入侍。出榻敎領府事洪鳳漢,判府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,藥房提調金時默,副提調韓必壽進伏。鳳漢曰,夜深還內,聖體若何?上曰,甚苶然矣。中宮殿氣候,若何?上曰,一樣。致仁曰,五月藏樂,又延數月,豈爲此過中之擧乎?還收伏望。翼謩曰,是何必不得已之事乎?尙喆曰,循情則豈有限乎?上曰,大凡忌日,本在閏月,後値閏月之年,以本月行祭乎,以閏月行祭乎?致仁曰,以本月行之矣。上曰,生日則如何?尙喆曰,生日則或然,而忌日則不可以閏月矣。上曰,予豈不知過哉?初意則雖諸大臣懇請,而決不可聽從矣。更以思之,文具爭之不誠,然則合五六月,可聽者聽之,不可聽者,陳而不作,可也,其依所請從焉,僉曰,上敎至此,臣等不勝感幸矣。上曰,頃年曾諭,故金奉朝賀,若有可聽者,奚待强請?予當下敎云,今者加藏樂之敎,意蓋深矣,而今曉乃聞,知其有閏,若此於禮,不無掣肘之端,特寢昨日之敎,而噫,其敎雖特寢,六月之內,其無樂聲,此忱可伸矣。出傳敎經筵退,鳳漢曰,湯劑進御乎?上曰,厭矣,其置之。致仁等曰,豈可如此乎?上曰,予有所誦,卿等聽之,仍誦小學董生行。上曰,予且爲文義矣。董生隱居行義,非韓文公,則誰能知之乎?今三百六十州,安知有幾董生在乎?金亮行之後,有李謙彬之陋,而儒臣賢賢之說,有心而發,又繼謙彬矣。致仁曰,下問之下,惝慌不知所對而然矣,渠豈有深意乎?鳳漢曰,日又晩矣,進湯伏望。上曰,不可飮矣。致仁等曰,何乃若是乎?進御伏望。鳳漢曰,小臣當躬自持入矣。仍出持湯劑,進伏曰,進御伏望。上曰,蓼莪篇入之,必壽讀訖,上誦之。仍曰,進御湯劑,孝乎不孝乎?鳳漢等曰,誠孝之大,豈有光於此哉?仍力請,上進御。鳳漢曰,夕湯劑待下敎乎?上曰,日暮時,當觀勢下敎矣。藥房及諸大臣退。上曰,申飭若何,而此日何日,則承牌後去就,卽一道,不然,雖此日違牌,可也。若玉署陳箚,承旨捧納,其敢投章,事之寒心,莫此爲甚,承旨具㢞,特施不敍之典,同副承旨牌招察任。上曰,昨日玉署之箚,求對,可也。箚非其時,事之做錯,在於政院,而頃者亦諭,堂箚不答,非裕昆之道,先賜其答,亦於儒臣,究其心則愛君,亦寢特遞之命,牌招入直,仍令受批。竝出傳敎上曰,畿伯狀啓,承旨讀之,必壽讀訖。上曰,畿伯啓聞中加資人,今日內口傳啓下,其中年百歲者,兼同知中樞下批。出傳敎必壽曰,因言端,敢達矣。聞百歲老人印斗樞,以曾有上來之命,故今入城云矣。上曰,注書出去,召入,可也。賤臣還奏以在鍾閣未及入來之故。上曰,然則退俟其入來,以奏,可也。承史退出。
庚寅三月初六日三更,上御集慶堂。藥房入診入侍時,都提調洪鳳漢,提調金時默,副提調韓必壽,記事官任希雨·金夏材·吳鼎源,醫官許礈·鄭允協·慶絢·吳道炯·金孝儉以次進伏。鳳漢曰,午間聖體若何?上曰,一樣,而不知不覺中,一次水泄矣。鳳漢曰,昨日濕地,移時俯伏,受損而然矣。驚慮焦迫何達?進理中建功湯,上進御。鳳漢曰,使諸醫診候,何如?上曰,依。許礈診訖曰,脈候左右三部度數調均,痰候一樣,而無外氣矣。允協診候曰,左右三部度數調均,外氣無形顯之症矣。絢曰,左右三部度數調均,外氣無形顯之候矣。道炯·孝儉亦以此陳達。上曰,諸醫詳論泄候,可也。礈等曰,昨日移時處濕,因濕冷,有泄候矣。上曰,連用建功乎?礈等曰,三白湯,加入人蔘·橘皮,進用好矣。上曰,建功湯,卽予根本之劑矣。上曰,都提調更爲入侍。出榻敎提調持湯劑入侍,上進御理中建功湯。上曰,人蔘三白湯煎入。上曰,儒臣持問答入侍。校理林鼎遠,修撰李碩載進伏。上曰,副提調留在,都提調·提調監煎以來。上命兩儒臣,讀問答十餘板,鳳漢·時默,率許礈等,持三白湯進伏。鳳漢曰,俄間進何水刺乎?上曰,小進白粥矣。鳳漢曰,其間無泄候乎?上曰,然。鳳漢曰,蜜棗不善藏置,每變眞味,自義州貿易封進,似好矣。上曰,姑置,依前爲之。提調先退。上曰,藥房提調,持湯劑入侍。出榻敎時默率礈等,持入人蔘三白湯,上進御。鳳漢曰,雀舌生薑煎茶,間間進御,何如?上曰,置之,砂糖小許持入。礈持入砂糖,進獻訖。上曰,明日人蔘三白湯,更爲煎入。出榻敎諸臣以次退出。
上在毓祥宮。停常參·經筵。
夜一更,流星出天柱星下,入艮方天際,狀如拳,尾長三四尺許,色赤。
藥房都提調金時默,副提調韓必壽啓曰,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣候入侍時下敎,下敎時入侍。
中宮殿·惠嬪宮,藥房口傳問安。答曰,知道。
大駕詣毓祥宮後,政院·玉堂·藥房口傳問安。答曰,知道。
大殿,王世孫遣宮官口傳問安。答曰,知道。
左承旨尹東昇啓曰,同副承旨崔台衡,今日不爲仕進,卽爲牌招,何如?傳曰,允。
傳于右承旨金相翊曰,內局入侍,儒臣持心鑑入侍。
以承傳色,口傳下敎曰,編輯廳官制次知堂郞,使之入來。
金相翊啓曰,編輯廳郞廳洪纘海,依下敎來待矣。傳曰,內局入侍,同爲入侍。
傳于金相翊曰,明日動駕時刻,辰正三刻,單嚴擧行,單子置之。
金相翊,以侍講院言啓曰,本院司書權禛,入直矣。以其親病,陳疏徑出,下番闕直,事甚未安。兼司書李秉鼎,說書李春輔,竝卽牌招,以爲推移入直,何如?傳曰,允。
又以吏曹言啓曰,本曹佐郞金履素呈狀內,身病甚重,勢難察任云,依例改差,何如?傳曰,允。
左副承旨崔台衡,以兵曹言啓曰,在前經宿擧動時,闕內巡檢使·兵曹都摠府·入直堂上,申飭事,例爲啓稟,分付矣。今亦依此擧行之意,敢啓。傳曰,知道。
又以兵曹言啓曰,今日大駕詣毓祥宮,再明日回駕事,命下矣。軍兵結陳,凡諸等事,一依今番啓下節目擧行之意,分付各軍,何如?傳曰,允。
金相翊啓曰,今日動駕時,承旨當爲備員,同副承旨魚錫定,卽爲牌招,何如?傳曰,允。
備忘記,噫,予若爲孝,一猶心隕,況再乎?然三日綺宿,少伸此忱,待畢整齊,奏初嚴。
備忘記,權噵爲都承旨,李性源·沈勗之爲承旨,牌招察任,房順房,三院副提調例兼。
以承傳色,口傳下敎曰,明日禮房,早爲進去,傳香早爲之。
司書權禛疏曰,伏以臣之偏母,素抱貞疾,每當春夏之交,寧日常少,忽自數日,重添毒感,症勢危劇,而臣於禁直,嚴畏義分,抑情供職,卽接家信。臣母之病,朝來益加,促臣來視,臣無他兄弟,凡藥餌救護之道,專在於臣,臣及聞此報,方寸煎灼,按住不得,玆敢忙投短章,徑出禁扃。伏乞聖明,俯垂矜諒,亟削臣職,以便救護,且治臣擅離之罪,以肅朝綱,千萬幸甚。批答在筵說
庚寅初七日辰時,上御集慶堂。藥房入診,儒臣持心鑑同爲入侍時,都提調洪鳳漢,提調金時默,副提調韓必壽,記事官任希雨·金夏材·吳鼎源,醫官許礈·李以楷·鄭允協·慶絢·吳道炯·柳光翼,修撰林鼎遠·李碩載以次進伏訖。鳳漢曰,夜間聖體調攝,若何?而泄候亦差勝乎?上曰,氣則一樣,而泄候則似闊矣。鳳漢曰,寢睡·水刺之節,何如?上曰,寢睡則穩,而水刺厭進矣。進人蔘三白湯,上進御,進蜜棗,鳳漢請診候。上曰,依。礈等以次診候曰,脈候左右三部度數調均,滑體比前似不足矣。上曰,勢所固然,三白加入薑桂,則便是建功矣。礈曰,然矣。上曰,然則薑桂之力,亦大矣。上曰,三白湯停止,理中建功湯前方中,乾薑·桂枝,各加五分煎入。出榻敎上曰,注書出去,持入御製孝悌篇。上曰,中宮殿外氣和解後,則當用六君子湯乎?礈等曰,人蔘飮子,前已進御,而加入貝母一錢,加製五貼以入。出榻敎上命書傳敎曰,同副承旨,代前承旨具庠除授,牌招察任,房順房。出傳敎上命兩儒臣讀心鑑訖。上曰,藥房提調,持湯劑更爲入侍。出榻敎鳳漢·時默持入湯劑,上進御理中建功湯訖。上曰,金判府,昨日勸予加進湯劑矣。今日果爲加進,而今則齋日,猶不知減,此可謂孝乎?鳳漢曰,湯劑旣非肉味,則齋日進御,何傷於聖孝乎?午後待下敎,更進一貼矣。上曰,依。鳳漢曰,中宮殿湯劑,今日內當製入矣。上曰,依。上曰,藥房則先退,又命兩儒臣,讀奏孝悌篇訖。上曰,儒臣先退,上番考高麗長壽王享年及在位,以奏,可也。必壽讀奏畿伯刑曹參議李徽之疏本上送狀啓。上命書傳敎曰,本事,業已俯燭,秋曹佐貳,尤何若此?其勿辭速來察職事,回諭。出傳敎必壽讀奏湖南伯狀啓,上命書傳敎曰,此乃民事,今日內卽爲草記回啓事,分付備局。出傳敎鼎遠曰,臣取考麗史,則長壽王享年九十,在位七十二年矣。上曰,猶未百歲矣。上曰,右承旨入侍。出榻敎必壽讀奏諸道老人姓名狀啓訖。上命書傳敎曰,僞帖之弊,每於安寶時作俑。故凡安寶時,承旨該堂,眼同看檢事,申飭,意蓋此也,而昨日京畿加資者,單子,申飭,則答以此只以狀啓施行云。萬萬無狀,狀啓中加資,卽本加資也,其加者,豈無啓下文迹而擧行耶?當該郞廳,事當施以制書有違之律,執吏其亦杖配,而今番十分參酌,狀啓中諸人,隨品條列,單子啓下,其中白徒,況初加也,尤豈無啓下之事?卽爲,書啓,若過門限前,當該執吏,冷節後,令該曹勿爲徵贖,從重決杖,以此嚴飭。出傳敎諸臣以次退出。
庚寅三月初七日申時,上御集慶堂。藥房入診,編輯郞廳同爲入侍時,都提調洪鳳漢,提調金時默,副提調韓必壽,記事官任希雨·金夏材·吳鼎源,醫官許礈·李以楷·鄭允協·慶絢·吳道炯·柳光翼,編輯郞廳洪纘海以次進伏訖。鳳漢曰,晩後聖候若何?上曰,一樣矣。鳳漢曰,更有泄候乎?上曰,不然。進湯劑,上進御理中建功湯,時默進蜜棗。鳳漢曰,使諸醫診候,何如?上曰,置之。鳳漢曰,泄候之餘,不可全然不爲診候,只令兩廳首醫入診宜矣。上曰,依。鳳漢曰,午水刺已進御,而口味一樣乎?上曰,已進御,而口味亦一樣矣。礈診候曰,脈候左右三部度數調均,滑體不足,比朝診時差勝矣。允協曰,脈候左右三部度數調均,滑體比朝診時差勝矣。鳳漢曰,明日則出宮時,當口傳問安乎?上曰,依。鳳漢曰,明日則湯劑,當以三貼擧行矣。上曰,比常日加進,非孝,以二貼擧行,可也。必壽曰,編輯郞廳待令矣。上曰,誰也?必壽曰,洪纘海矣。上曰,聞昨日招問內侍府書員云,所問者何事?纘海曰,慮或有沿革,而自外未可詳知,故招問該府書員矣。上曰,此則不必問,一依經國大典爲之,可也。諸臣退出。
庚寅三月初七日巳時,上御集慶堂。右承旨持老職加資單子入侍時,右承旨金相翊,假注書韓鼎運,記事官金夏材·吳鼎源以次進伏訖。上曰,單子讀之,相翊讀之。上曰,自湖南來後初見矣。民瘼,何如?對曰,民瘼見甚難矣,而弊多有之矣。上曰,今爲禮房乎?對曰,然矣。上曰,明日崇政月臺親傳香,追後動駕,明日傳香處,皆親傳香,而再明日則禮房承旨,先爲入來傳香。上曰,再明日毓祥宮香奉來時,予當祗迎於中門內西邊,政院知悉。竝出傳敎上曰,祭報府,注書持入,可也。賤臣承命持入,相翊讀奏訖,退出。
庚寅三月初七日未時,上御集慶堂。藥房入診罷後,令他注書入侍時,假注書韓鼎運進伏。上曰,人君製述刊印者,爲臣子敢欲下手,此亂臣也。噫,亂之一字,其亦參酌而言者,以背君私黨律用之爲敎者,此君不君臣不臣之張本也。昨日下敎勿施,若有金若行·李謙彬者,其當準律處之,以此嚴飭。上曰,人君之令,宜當若金石奉行,而曾已下敎,今日乃是三日之制,何敢投章,政院亦豈例捧?噫,近八其君追慕一倍之時,事之寒心,莫此爲甚,司書權禛,亟施削職之典,捧納承旨,特罷其職。雖非當該,宜飭不察,今日在院諸承旨,一倂遞差。上曰,噫,予若有孝,豈有今日內法講?憑文義亂我心。噫,來朝動駕,予心若何,而違令投章,此皆由於爲先誠淺之致,今日將詣,少伸欲隕之心,三嚴,以酉正三刻擧行,依前年昌德宮八日留宿之例,再明當回駕,政院知悉。竝出傳敎上曰,退去注書,以從容擧行之意,分付,可也。諸臣退出。
庚寅三月初七日酉時,上詣毓祥宮擧動入侍時,行都承旨權噵,左承旨李性源,右承旨具庠,左副承旨魚錫定,右副承旨沈勗之,同副承旨李碩載,記事官任希雨,假注書韓鼎運,記事官金夏材·吳鼎源以次隨駕。上具翼善冠·黑圓領袍,乘輿出通陽門,至延和門外,降輿乘轎時,上曰,藥房提調,持湯劑入侍。出駕前下敎都提調洪鳳漢進湯劑,上進御後退。上曰,喧嘩之聲,何乃若是乎?禁喧郞廳拿入。上曰,誰也?性源曰,李範濟也。上曰,朝鮮有君,喧嘩之聲,如是乎?所當決棍,而今日異於他日,故只汰去,汝其知之。上曰,禁喧郞廳汰去。出駕前下敎上曰,從容擧行之事,已下敎,而三嚴旣下之後,喧嘩之聲,聲徹御所,禁喧郞廳雖處分,該房承旨,其不能聞乎?巽軟忒甚,當該承旨遞差。上曰,不聞溫室樹古人之言,大典所載,雖尙箭尙茶等名,通稱長番差備,今於編輯,此則只擧舊例而已。況長番無定數,而頃者甚多,故癸亥後,此以某朝長番下敎,德游堂中官宣醞時,不過若干,心常仰慕,於今亦多,此無他。年八十七十者多,故只有名,而使令則乏人,而非特此也,昔之長番中官,不過休沐而已。近者狹闕門而一齊任去來者多,其常慨然,以減爲期,旣有料付,考此可知,何敢以今之中官幾何不稟?只問於內侍府,而府有司則怯於其問,以內豎爲名者,其欲書付,問于予曰,欲書送其將數百,以若何稟,此以八十七十之人,亦計而然矣。究其本,其郞之不稟而直問內侍府,不若頃者申景濬之令見闕中諸堂引溫室樹辭之者,不可同日而語,其涉汎濫,郞廳洪纘海罷職。上曰,承旨有闕代,前承旨李性遂,修撰李碩載除授,先隨駕後謝恩,房順房。以上竝出傳敎上曰,右承旨李性遂牌招。出駕前下敎上曰,今日前期三日六日,何敢只留二日?初六日詣昌德,初八日當回駕,該房知悉。出傳敎至毓祥宮下馬碑,上降轎乘輿,入宮門行禮後,諸臣退出。
上在毓祥宮。停常參·經筵。
自初昏至二更,月暈,廻土星。
大殿,王世孫遣宮官口傳朝問安。答曰,知道。
政院·玉堂·藥房口傳問安。答曰,知道。
大殿,王世孫遣宮官口傳夕問安。答曰,知道。
以承傳色,口傳下敎曰,雖一時行禮,百官就次宜稟,況齋宿之時,百官就次不稟,如此之時,百官各在其家乎?申飭使之就次,禮房承旨從重推考,該房承旨,解見任。
傳于李性遂曰,更思之,行禮前,事當然矣。禮房承旨推考,該房承旨解見任下敎,置之。
又傳于曰,來此後思之,今日異於他日,騎曹郞廳汰去,置之。
又傳于曰,思養正齋明日回駕時,當爲奉審餘慶坊,政院知悉。
左副承旨具庠,以御營廳言啓曰,依傳敎,隨駕別抄等處,設粥分饋之意,敢啓。傳曰,知道。
又以禁衛營言啓曰,依傳敎,隨駕槍劍軍等處,設粥以饋之意,敢啓。傳曰,知道。
又以訓鍊都監言啓曰,依傳敎,朝食前隨駕將校軍兵等處,設粥分饋之意,敢啓。傳曰,知道。
又以兵曹言啓曰,依下敎,禁軍及駕後標下軍兵等處,設粥以饋之意,敢啓。傳曰,知道。
備忘記,噫,今日予心萬倍,噫,三年內所得,只和順,噫,七十七歲,豈料復過北墻?況今日,和順初度日也。月城家米綿,令該曹,今日內輸送,月城孫昨年受職,今休其家,況小科者乎?桂坊若有當窠,先爲擧行。不然,吏曹當窠,今日內口傳擧行,其令行在謝恩。
備忘記,噫,今日何以寫懷?軍職趙德崙,予五寸親也。何拘久勤,邊將窠善地,今日內口傳擬入,其令卽其處謝恩。
以承傳色,口傳下敎曰,今日下敎聞之,則海東臣子,可謂一字一涕,戶曹草記,尙今寥寥,該房怠慢所致,該房承旨遞差。
又下敎曰,近八今日人君,何時下敎,而有闕無闕,尙不知奏,此亦承旨耳聾而然耶?兩銓該房承旨爲先遞差,他承旨卽爲知奏。
又下敎曰,承旨該房代,參判金漢耆,前承旨李昌儒,承旨除授,牌招察任,房順房,三院副提調例兼。
兵曹口傳政事,以趙德崙爲宣沙浦僉使。
傳于李碩載曰,前承旨申尙權敍用,承旨除授,牌招察任,房順房。
金漢耆,以吏曹言啓曰,今此各陵殿獻官及典祀官兼大祝,時無職名人員,令該曹口傳付軍職,何如?傳曰,允。
又以吏曹言啓曰,寧陵參奉金基厚,受由過限未上來,依例改差,何如?。
以吏曹草記,傳于沈勗之曰,下敎之下,焉敢若此?如此苟艱者不爲之,此草記給之。
吏曹口傳政事,以金魯永爲假監役。
傳于金漢耆曰,今欲見之,使之卽爲謝恩。
以承傳色,口傳下敎曰,有闕而焉敢如此乎?吏曹判書朴相德,忠淸水使除授,當日辭朝,倍道赴任,時任水使,遞付京職。
傳于李昌儒曰,忠淸水使謝恩催促。
又傳于曰,忠淸水使謝恩,連爲催促。
以寶劍望筒,傳于李昌儒曰,之次爲之。
傳于沈勗之曰,明日朝廷問安,以口傳爲之。
以承傳色,口傳下敎曰,有向時氣,三提調入侍。
庚寅初八日二更五點,上御毓祥宮齋室。藥房三提調入侍時,都提調洪鳳漢,提調金時默,副提調金漢耆,記事官任希雨·金夏材·吳鼎源,醫官許礈·鄭允協以次進伏。上曰,忽有嘔吐之氣,仍一次泄候後,氣甚不平,故召卿等矣。鳳漢曰,腹部症候,如數日前乎?上曰,與前日之症,一樣矣。鳳漢曰,使諸醫診候宜矣。礈診候曰,左右三部度數一樣,與常時無異矣。允協曰,左右三部度數之調均,闊體一樣,如昨日矣。礈曰,五積散加減進用好矣。允協曰,小臣之意,亦如此矣。上曰,五積散本方中,麻黃代蘇葉,加人蔘三錢·吳茱萸·茴香各一錢,一貼煎入。出榻敎鳳漢曰,提調先退,監煎湯劑宜矣。上曰,依。鳳漢曰,夕水刺,無失攝之事乎?上曰,藿羹調白飯進御矣。昨日來此後,卽換着薄袴,此似爲祟矣。鳳漢曰,日候常冷,致此觸冷而然矣。上命允協更診,允協診訖曰,度數比前似緩,而無沈數之候矣。鳳漢曰,全是寒氣,非滯氣也。上曰,掌務官誰也?鳳漢曰,康命徽矣。上曰,使之入侍診脈,可也。命徽診候訖曰,脈候度數調均,闊體緩矣。鳳漢曰,無滯氣乎?命徽曰,有滯則緩矣。鳳漢曰,無外氣乎?命徽曰,無外氣矣。上曰,卿等暫出窓外,留待,可也。上曰,諸臣入來,可也。諸臣以次進伏,鳳漢曰,其間寢睡乎?上曰,頗穩睡矣。鳳漢曰,湯劑煎入矣。上進御五積散,提調進蜜棗,鳳漢曰,此湯劑,比理中湯,似辛苦矣。上曰,辛苦甚野俗矣。鳳漢曰,諸醫之意,以爲進御藿香正氣散,正好云矣。上曰,礈·允協之意,何如?對曰,正氣散,卽調和旋氣之劑,進用好矣。上曰,好矣。以此加減,則似茹藿湯矣。礈曰,然矣。上曰,五積散停止,藿香正氣散本方中,加人蔘三錢·桂枝二錢·神曲·縮砂各一錢煎入。出榻敎鳳漢曰,煎湯劑後,待下敎入侍乎?上曰,依。鳳漢曰,此後水刺等屬,似不可輕易進御矣。上曰,予亦操心矣。上命書傳敎曰,軍兵經夜,朝食前饋粥事,分付,都監禁衛營·龍虎營駕前,亦一體,分付。出傳敎諸臣以次退出。
上在慶熙宮。停常參·經筵。
大殿,王世孫遣宮官口傳問安。答曰,知道。政院·玉堂·藥房口傳問安。答曰,知道。
朝廷二品以上·六曹堂上口傳問安。答曰,知道。
大駕還宮後,政院·玉堂·藥房口傳問安。答曰,知道。
以承傳色,口傳下敎曰,勅已行,前承旨具㢞敍用。
傳于李昌儒曰,香祗迎停,依例奉進。
傳于沈勗之曰,內局入侍。
傳于李昌儒曰,軍兵雨具。
傳于沈勗之曰,當自此乘駕轎,承旨百官雨具。
庚寅三月初九日巳時,上御毓祥宮齋室。藥房入診,原任大臣追後入侍時,都提調洪鳳漢,提調金時默,副提調金漢耆,記事官任希雨·金夏材·吳鼎源,醫官許礈·李以楷·鄭允協·慶絢·吳道炯以次進伏。鳳漢曰,其間泄候若何,而湯劑進御後,腹部之氣,更不發作乎?上曰,諸症頗減,寢睡亦穩矣。鳳漢曰,日昨典設司冷地,移時俯伏,受損而爲祟矣。上曰,其後氣似不平矣。鳳漢曰,雖出於聖孝之藹然,而臣等萬萬焦迫,有不勝言矣。上曰,氣似少勝,故俄入廟中行禮矣。鳳漢曰,臣承此敎,不覺驚喜交極矣。展孝之地,則不念保嗇之方,臣等每每焦迫,而今番則意以謂決難行禮,又不闕禮,臣實欽仰慶祝之不暇,而第深焦迫矣。上曰,予之筋力精神,猶能如此,全是多服建功之力矣。鳳漢曰,湯劑持入矣。上進御藿香正氣散,鳳漢請診候,上曰,置之,三提調按診脈候,可也。三提調以次診退,鳳漢曰,臣雖未詳於脈理,今則脈候似平舒,眼彩亦滋潤矣。上曰,比昨夜則頓勝矣。鳳漢曰,時原任大臣,爲承候來待,而比他所有異,故不敢求對矣。上曰,時原任大臣入侍。出榻敎上曰,此後則進御理中湯,似好矣。諸醫曰,諸般症候差勝,則更進理中湯,好矣。上曰,藿香正氣散停止,理中建功湯前方中,陳皮加五分,藿香加二錢。出榻敎鳳漢曰,提調先退,監煎,何如?上曰,依。時默先退。領議政金致仁,左議政韓翼謩,右議政金尙喆,判府事金相福,判府事金陽澤,判府事李昌誼以次進伏曰,伏承有上候之敎,臣等焦迫,曷有其極?旋卽快臻康復,忭祝慶幸,萬萬矣。上曰,數次有泄候,氣甚昏苶,朝則頗勝矣。時默持入湯劑,上進御理中建功湯,進蜜棗。鳳漢請診候,上曰,置之。上曰,此後予欲進腎瀝湯矣。諸醫曰,此劑性味似潤,泄候快止後,當進御矣。鳳漢曰,朝廷問安,依例爲之,還宮後,當直宿矣。上曰,不可矣。來此欲服腎瀝等語,莫非不忠不孝矣。鳳漢曰,悠悠萬事,莫如保嗇聖躬,泄候少止,則腎瀝湯,豈可一日遲緩乎?上命書傳敎曰,明日次對,依爲之事,分付。出傳敎又命書傳敎曰,直問內侍府,其雖迂闊,此豈可付諸生乎?況思其父爲此任,洪纘海下敎,特爲置之。又命書傳敎曰,昨日處分,意蓋在也,而飭已行,其草記特敎之下,不無思量,倍道下敎,爲先置之。冢宰有闕,旣有政稟,開政明日擧行,待窠其政卽爲內擬,內擬之後,前水使特爲仍任。又命書傳敎曰,旣下敎,況至於餘慶坊,今日此心若何,而以予之氣,猶不能若意行禮,以此怱怱回駕,豈心無二用之意乎?餘慶坊已下敎。嗚呼,初四日其何日?亦欲爲歷臨,此所謂心無二用者,一竝安徐。以上出傳敎
庚寅三月初九日酉時,上還宮入侍時,行都承旨金漢耆,左承旨李性遂,右承旨沈勗之,左副承旨李昌儒,右副承旨申尙權,同副承旨李碩載,記事官任希雨,假注書韓鼎運,記事官金夏材·吳鼎源以次隨駕。上具翼善冠·黑圓領袍,乘轎時,上曰,當自此乘轎,軍兵雨具。出駕前下敎藥房都提調洪鳳漢持湯劑進,上進御後,退至延和門外,鳳漢更進湯劑,上進御。上曰,挾輦軍,自其營門,再明日試放。出駕前下敎上以乘轎,由資政門還內,諸臣退。
上在慶熙宮。停常參·經筵。
辰時,日有左珥。巳時,日暈。未時,日上有冠。
下直,連源察訪宋述孫。
藥房都提調洪鳳漢,提調金時默,副提調金漢耆啓曰,展拜經宿,孝思克伸,向晩還安,勞動旣多,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。噫,七十七歲,復逢昨日,追慕萬倍,比諸昨年六月,闕禮雖伸,莫能若意伸禮,是豈孝乎?此亦由衰,回駕之後,心猶憧憧,氣何暇諭?下敎時入侍宜矣。
中宮殿·惠嬪宮,藥房口傳問安。答曰,知道。
傳于沈勗之曰,開城留守,內局同爲入侍。
又傳于曰,開城留守,是京職,從後多入城,今日則勿爲入侍,使之卽爲交龜。
又傳于曰,內局入侍。
沈勗之,以弘文館言啓曰,本館上番,連日姑降入直,事甚未安,今日政新除授玉堂,待下批竝卽牌招,推移入直,何如?傳曰,允。
有政。吏批,判書李溵牌不進,參判金鍾正進,參議未差,右承旨沈勗之進。吏批啓曰,新判書命招,同參政事,何如?傳曰,允。又啓曰,判書李溵牌招不進,參議未差,小臣獨政未安,何以爲之?敢稟。傳曰,仍爲之。又啓曰,耆老所守直官鄭澤孚呈狀內,親病甚重,勢難察任云,依例改差,何如?傳曰,允。
以李溵爲吏曹判書,李世演爲大司諫,李顯祚爲執義,李東遇爲正言,金光緯爲掌令,閔游·安廷玹爲持平,呂善應爲司諫,朴師崙爲獻納,申光緝爲校理,金基大·趙昌逵爲修撰,黃最彦·趙載俊爲副修撰,李致中爲副校理,李潭爲戶曹參判,李溵爲司䆃提調,鄭存養爲司圃別提,洪趾海爲同義禁,鄭忠彦爲奉常判官,朴相德爲知經筵,李得一爲兼文學,朴相岳爲兼司書,兪漢謹爲說書,李鎭衡爲司書,宋載經爲兼弼善,金鈍爲吏曹正郞,權恢爲吏曹佐郞,姜聖鳳爲直講,李範濟爲咸鏡都事,尹師國爲江東縣監,金相定爲廣興主簿,耆老所守直官單趙貞相,學諭單李敏佐。
兵批,判書蔡濟恭進,參判尹得雨病,參議洪啓遠入直進,參知徐有良病,同副承旨李碩載進,以權噵爲都摠管,嚴璘爲副摠管,趙鐸爲同知,徐命哲爲僉知,李宜柱爲忠壯將,李宙爲昌德衛將,沈鍒爲宣傳官,李澄萬爲武兼,閔光洙爲守門將,李蓍延爲曹司衛將,同知單李成春,僉知三單李蓍延·金良弼·閔永喆,副司直尹東暹·權噵·尹東昇·李性源·具庠·具㢞·金相翊·李得臣,副司果洪相簡,副護軍金弘濟·鄭宇璧·沈趾賢·鄭必淵爲長山別將。
傳于沈勗之曰,內局入侍。
備忘記,公然違牌,特補察訪,因相奏,其雖參酌,一日之內,擧玉署春坊,今日朝鮮,則名官朝鮮乎?此爲其人,自驛乘馹乎?事之寒心,莫此爲甚。當該銓官,越俸一等,以存君綱。
備忘記,金熤頃者處分,豈有忤旨而然乎?以金相奭之子,莫思近八其君,公然違牌,特補亦參酌,權穎之爲其狂忙,已涉駭然,則銓堂之一政兼擧,爲老類則可矣,顧分義則掃矣。若此今朝察訪,來朝將爲亞長,此何分義,此何事體?銓官越等,國體若何?施以不敍之典,使海東臣子,少知近八其君焉。
備忘記,尹東暹爲吏曹參判,牌招察任。
李碩載,以備邊司言啓曰,卽下傳敎內,湖南伯狀啓,卽爲草記回啓事,命下矣。昨年本道綿農之全失,誠如道臣狀辭,大同上納,事面雖別,純錢代捧,間亦有例,其在朝家矜恤民隱之道,宜有闊狹,淳昌等二十三邑大同木,及茂朱府田稅木,依道臣所請,竝令以純錢上納事,該廳該曹,竝以,分付,何如?傳曰,允。
敎開城留守趙重晦書,王若曰,眷彼松岳一域,實我漢師配京,地連箕城,人民物貨之所聚,潮通沁府,緩急保障之相須。位則尊於居留,必須雅望,責亦重於管理,思得全才,舍卿其誰?曰予有定,惟卿,風度溫厚,性質端良,杜門謝馳逐之途,恬靜自守,立朝盡獻替之義,夷險不渝。遍歷華銜,聲望克著,累試雄府,績庸可觀,惟向來銀臺之除,已示予意,顧舊都鎭鑰之任,允叶僉謀。玆授卿以開城府留守兼管理使,卿其益恢令猷,祗服明命。亞卿有晉秩之寵,嘉乃不忘,分司任需世之才,與我共理。使价相屬於道路,毋致廚傳之煩民,商賈皆藏於市廛,宜念錢幣之生蠹。馭衆則尙簡嚴而必濟以寬裕,莅事則貴綜核而先挈其綱維。瞻楸宮之舊基,詎忘興王之迹,緬竹橋之遺躅,庶贊培節之圖,其餘稟裁,自有彝憲。於戲,一方之保釐甚重,須殫乃心,兩世之恩澤猶存,克趾先美。故玆敎示,想宜知悉。知製敎李碩載製進
庚寅三月初十日巳時,上御集慶堂。藥房入診入侍時,都提調洪鳳漢,提調金時默,副提調金漢耆,記事官任希雨·金夏材·吳鼎源,醫官許礈·李以楷·鄭允協·慶絢·金季良·吳道炯以次進伏。鳳漢曰,夜間聖體調攝,若何,而泄候亦差勝乎?上曰,氣則一樣。大便則二次登溷,而非泄而滑矣。鳳漢曰,寢睡,何如?上曰,穩睡矣。鳳漢進湯劑,上進御理中建功湯,提調進蜜棗。鳳漢曰,使諸醫診候宜矣。上曰,依。礈·以楷等診候曰,左右三部度數調均,滑體差勝後一樣矣。礈曰,滯氣快減後,則理中湯,去藿香·陳皮好矣。上曰,理中建功湯前方中,去藿香·陳皮減五分煎入。出榻敎鳳漢曰,原任,爲承候入來矣。上曰,注書出去,次對爲之。原任大臣入侍,賤臣出來。傳命,次對入侍,藥房退出。
庚寅三月初十日巳時,上御集慶堂。大臣·備局堂上引見,原任大臣同爲入侍時,判府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,判敦寧趙雲逵,禮曹判書韓光會,副司直李景祜,戶曹判書洪麟漢,副司直具善復·李章吾,兵曹判書蔡濟恭,刑曹判書李最中,副司直洪名漢,工曹參判鄭存謙,副司直李重祜,禮曹參判鄭尙淳,副司直李潭·洪趾海,掌令鄭彦暹,應敎尹養厚,同副承旨李碩載,假注書韓鼎運,事變假注書金重燮,記事官金夏材·吳鼎源以次進伏訖。上曰,藥院退,備堂爲廟謨,可也。致仁等曰,聖體調攝,若何?上曰,昨夜水泄矣。向晨少差而睡矣。然氣甚苶,而眩氣則比昨年不甚矣。致仁等曰,眩候比前不甚者,聖候稍勝而然矣。湯劑連爲進御,而以食補爲主,則功效豈不大乎?上曰,然矣。上曰,備堂誰某入來乎?致仁歷數以對,且曰,洪樂仁·閔弘烈,以爲似有瞰其無之嫌,不爲行公云矣。上曰,其涉過矣,有近例乎?致仁曰,先臣爲相時,臣爲備局提調矣。上曰,此爲明的可據之例矣,而閔弘烈,則其父在關西,尤爲過矣。命承旨書之曰,備堂洪樂仁·閔弘烈,差下之後,尙不仕進。頃者,申飭之下,亦不入侍,故欲爲下敎而未果。今聞其處義,萬萬太過,雖因予頃者定式而然,此則尤不然。若如翰林,其父爲領事,應嫌時則應嫌,不然時則行公,理之常也,强爲撕捱,其涉過矣。兩備堂從重推考,牌招察任。致仁曰,今日別無稟定之事,而第漕轉,國之大政,實爲千萬生靈命脈所係,則其重顧,何如?而近來紀綱日下,奸僞百出,船人輩偸食故敗之弊,踵相接焉,是豈不萬萬寒心乎?各道沿海之差出護送官,法意可見,而今作文具,事事如此,弊安得不然?此後則無論漕船與他船,凡係稅大同上來時,護送官看飭護送,一遵事目。去來形止,日字遲速,一一馳報於道臣,限其到泊京江,次次擧行,如前之爲,道臣則憑考勤慢,隨加責飭,船過其道,卽爲狀聞,而當境內不謹臭載之爲先拿問,重勘其罪之意,出擧條,分付諸道,何如?翼謩曰,船行遲速,專由風勢,故船人輩,隨處淹留,諉之以不利行船。今令差員,每日風勢逆順,船行遲速,一一馳報於道臣,俾爲照管勤慢之地,則宜有其效,亦爲,申飭好矣。上曰,今日次對,雖謂無稟定之事,此奏,可謂于今第一義。俄者纔諭,頃者一海近五百石運米臭載,以此懲創嚴飭矣。近聞湖南道臣狀聞,無事船運,至於近萬,豈特此也?頃年交濟運穀,其可驗也。所奏誠是,此弊可勝言哉?一則居民,粒粒辛苦之粟,幾千幾百,臭載海中也。一則奚特粒粒辛苦,或負或載,萬千石穀,運置海邊,則一自載船之後,亦豈特浪費,至於全船偸食也?一則甲者偸食,乙者受困,不可食之朽米,遍及臭載海邊之民,强授無辜之民,於秋反受生新之穀,此豈仁政也?一則或數外多載,而有臭載之弊。一則本官不能檢飭,未到海邊,公然潛取,此守令鄕色,豈聾瞽乎?守令則抑或不知,監色則同心作俑,至頃者長興事而極矣。此後,以地方官若此者,勿論文蔭武,終身禁錮,依所奏次次護送以報,而若不謹而因其地臭載者,當該護送官,限十年禁錮,船主之弊,嚴飭而永革。此後守令,不爲詳審,或拘顔私而有此弊,則此有甚於禁錮十年者,加五年禁錮,雖解禁錮,此類勿復檢擬於守令。今後京司,於此等事,有關文者,或爲士夫有請囑之弊,則此雖爲私人,何異於竊國穀?一體嚴飭,若有此弊,備局隨現重繩,亦令耳目之官,隨聞以劾旣奏,而於道臣何?只請狀啓,若然則此不過文簿去來,道臣何以爲宣化承流,地方官之不謹,其本在於道臣,護送之不謹,其本亦在於道臣。今者下敎中,只稱守令,不及鄕色者,亦只稱大者之意也。此後若有此弊,其勿止於去來,當該守令,爲先狀聞,請以嚴處,當該座首,捉致監營,嚴刑仍囚後,仍爲狀聞,以待朝家處分。噫,今者年暮氣衰之中,不止於依爲之,若是申申下敎者,一則樹紀綱,一則重民食也。爲諸道道臣,聞此敎,只聞祗受狀,若不惕然,近八九重,予何有所恃?呼寫及此,寢中不覺慷慨,以此另加嚴飭諸道。翼謩曰,積儲者,民命所關,而近年以來,無論京外,公私匱竭,至於湖南,纔經年前大賑,重以接濟耽羅,每歲入送穀物,動以萬計。故沿海各邑,穀簿蕩然,來頭之慮,誠爲罔措,不可不預先經紀,以備不虞。臣於年前,筵稟定式,畿湖夫刷價,以錢代下,米則上納,行之數年,不無其益矣。大抵三南,米賤錢貴,大小需用,以米會減,故年穀稍登,民苦錢荒。今若就其中不可不用米者外,皆令以錢代下,本米則儲留各邑,民無錢貴之歎,官有米裕之效。一年二年,行之不已,則庶幾蓄積漸增,京外俱賴。爲先自三南·畿內始,使惠堂,往復道臣,稟旨定式,俾爲及時擧行之地,何如?上曰,領·右相之意,何如?致仁曰,年前夫刷價變通,已有實效,而今此所奏,不啻如夫刷價而已,則其於廣儲蓄之道,爲益不細,依僚相言施行,恐宜矣。尙喆曰,左相所奏誠好,依此施行,得宜矣。上曰,依爲之。尙喆曰,漕運飭敎,若是截嚴,諸道奉行,必有其效,而但稅大同貢米,雖得準數畢捧,勿論地部·惠廳,一年之入,不能當一年之出,東西塗抹,厪厪支放,若此而尙何暇及於三年蓄儲之道乎?國計之哀痛,實無可言,當今之急務,莫大於此。凡係儲穀之方,固宜靡不用極,而左右思量,實無他生穀之策。雖以關西言之,向因朝令,道內還穀最多之邑,除出發賣之錢,爲十五萬兩。故前道臣在營時,爲先封置庫中,方爲備局之所句管,當初變通。雖出於還作穀物裒益多寡之意,聞關西沿邑,姑無還穀,不足更宜添數之處云。若以此錢十五萬兩,付之惠廳與地部,內而京司,外而沿邊,苟有可以從便作穀之道,則辦得數三萬石米穀,以備日後不時之需者,似有勝於以錢留置,以此酬酢於僚相,敢此,仰達矣。上曰,領·左相·戶判之意,何如?致仁曰,僚相儲穀之議,誠爲目下急務,而以錢貿穀,反貽民弊,其外好策。臣未思得,使地部·惠廳之臣,從容講究以奏,似好矣。翼謩曰,僚相所奏,誠好矣。以錢貿穀,或不無其弊,善爲之則尤好矣。麟漢曰,今此關西之錢,非他。卽昨年還穀最多者發賣而作錢者也,十五萬之數,非不多矣。以此數,買置當初所賣之穀數,然後可見設施之實效,而謂之作穀,濫價則有違於本意,廉價則爲害於小民,此非時日緊急者。且當窮春,尤爲難便。稍俟秋成後,其時有司之臣,承命擧行,則,似好矣。上曰,卿其善爲之,可也。麟漢曰,王姓人免賤事,湖西狀聞,纔又來到,米·布自願及俱不願者,固當依京畿例擧行,而至若請以代口者,曾有不至於有名無實之飭敎矣。聖上軫念之德意,無微不及,臣曹亦豈不仰體擧行?此後代給之類,從本主自願而劃給,則庶可免虛實相蒙之弊,故敢此,仰達矣。翼謩曰,今若從自願給代,則取舍操縱之間,必有許多貽弊於公賤,決不當開路矣。致仁曰,僚相有弊之言,實有深意。臣意則依頃日例,一倂以米代給好矣。上曰,勿問其自願與否,以米給之,可也。麟漢曰,然則此後他道,亦皆依此例擧行乎?上曰,依爲之。以上竝出擧條彦暹曰,臣於昨日,祗迎回還之際,路遇大僚,而人馬雜踏,轉回不得,未及隱避,至有陪隷捉囚之擧,規以公體,勢難仍在。且昨緣日暮,今始來避,所失尤大,臣何敢一刻仍冒於臺次乎?請命遞斥臣職。上曰,勿辭。尙喆曰,臺臣事面,與他尤異,而筵席下問之際,原任大臣,以洞名仰對者,雖緣率口而發,做錯大矣。罷職,何如?上曰,將欲下敎,所陳是矣,依爲之。彦暹退出。上曰,古有兪奉朝賀矣,今有左相之誠實於國事矣。致仁曰,有誠於國事,故如是矣。大臣·備堂先退,命承旨讀黃腸敬差官狀啓。上曰,領議政更爲入侍。出榻敎致仁進伏。上曰,今此黃腸敬差官狀啓,若何?致仁曰,纔見道臣所報,差官善幹,除弊甚多,常別制封進準數,而病棄板䂨伐減前,誠可喜幸。頉棄之木,曾有稟定,竝令該道,船運上送,僅可者,留儲於本殿西下庫,不可用者,出給地部,使之就議本殿,何如?上曰,依爲之。出擧條上曰,黃腸木敬差官,勿待罪事,分付。出傳敎又命讀忠淸監司狀啓訖。上曰,今聞湖西道臣狀聞,其中印斗樞,頃日旣已加資勿論,今者特加,旣爲士庶,則私奴二人渾爲登聞,道臣推考。私奴拔去,而令該曹,依畿甸例,今番先啓下。啓下之日,政院安寶,名爲士夫者,同僉中樞一體下批,百歲者,今日內先爲下批,私奴拔去者二人加資,今無可論。旣聞名,令該道米布題給後狀聞事,分付,安寶時承旨着實看檢,俾無混雜之弊。出傳敎上曰,私奴何可入乎?致仁曰,士庶中私奴之混入,甚非矣。上曰,藥房提調,持湯劑更爲入侍。出榻敎諸臣退出。
庚寅三月初十日申時,上御集慶堂。藥房入診入侍時,都提調洪鳳漢,提調金時默,副提調金漢耆,假注書韓鼎運,記事官金夏材·吳鼎源,醫官許礈·李以楷·鄭允協·慶絢·金季良·吳道炯·柳光翼以次進伏訖。鳳漢曰,午間,聖體調攝,若何?上曰,氣似勝於朝間矣。進湯劑,上進御。鳳漢曰,敢請診候。上曰,依。許礈診訖退伏曰,脈候左右三部度數調均,而滑體,亦少勝於朝時矣。諸醫所對,與礈略同。鳳漢曰,明日湯劑依例乎?上曰,依。諸臣以次退出。
上在慶熙宮。停常參·經筵。
魚錫定啓曰,大司憲尹得養任所在外,執義李顯祚,掌令金光緯在外,一員未差,持平安廷玹·閔游在外,今日以監察茶時之意,敢啓。傳曰,知道。
藥房都提調洪鳳漢,提調金時默,副提調金漢耆啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。正當三春,予心猶挑,誠悶誠悶,氣何時勝?憶八明日,何伸微忱?二十六日預思心隕,氣何諭乎?
以承傳色,口傳下敎曰,下敎時入侍。
中宮殿·惠嬪宮·藥房口傳問安。答曰,知道。
大殿·政院·玉堂口傳問安。答曰,知道。今者問候,其意何在?在於臣而君受苦,予自笑焉。
中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮·藥房口傳問安。答曰,知道。
備忘記,批答旣諭,而六日若此,建功若飮冷水,昔則薑·桂賴效,多服故若此。若昨日原任之奏,皆爲進食先務,而今月內,日甚一日,此亦益衰之徵,先爲講定進食之道,然後入侍。
傳于李性源曰,內局入侍。
魚錫定,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
吏曹口傳政事,待敎單兪漢謹。
備忘記,冷節日祗迎皆闕,咫尺命攝以來少伸,然後此心可舒,三明日當爲祗迎,儀注置之,時刻,待下敎,只入正時。
李性源,以弘文館言啓曰,新除授校理申光緝,自鄕上來,卽爲牌招察任,何如?傳曰,允。
又以侍講院言啓曰,本院上番,連日姑降入直,事甚未安。新除授兼司書朴相岳,時無職名,令該曹,口傳付軍職。說書兪漢謹,竝卽牌招,以爲推移入直,何如?傳曰,允。
兵曹口傳政事,副司果朴相岳。
備忘記,一何奇哉,一何奇哉?今日氣若此,而其煎差晚,故欲爲消日,取讀問答,奇哉奇哉,聞閏五,予心若何?幾巡下問,一何昧也。再昨藏樂,抑由於何?嗣服四十六年,幾逢此月,誠是異事,況再昨逢此年?今年逢此月,孝耶忠耶?若此而豈强豈强,閏五若此,況六月乎?依初五日下敎,初秋復樂事,分付儀曹。其下亦有相持問答,可謂準備者,誠奇也,誠奇也。
都承旨金漢耆啓曰,諸承旨有稟達事,請對矣。
以承傳色,口傳下敎曰,今日下敎,豈比頃日?予志固定,此何相持者,諸承旨一倂解見任,都承旨有入侍之事,令該曹,口傳付軍職。
備忘記,李惟秀·李性源·具庠·柳成模·朴弼逵·尹冕東爲承旨,牌招察任,房順房。三院副提調例兼。
兵曹口傳政事,副司直金漢耆。
備忘記,頃者許之,可謂昏矣。今者覺悟,其誠指導,頃日雖矇然,今日何敢再也?其若苦爭,予有諒矣。今日大小臣僚知悉,況初五日祗迎,十一日乃大覺,豈偶然也哉?且十二朔中,此閏月予旣三逢,而一則甲戌,一則今年,此心亦萬倍矣。
備忘記,今日承旨,豈違牌之時,李惟秀特遞,其代嚴璘,朴弼逵遞差,其代魚錫定,尹冕東,代李在協除授,牌招察任,房順房。三院副提調例兼。
傳于柳成模曰,內局入侍。
柳成模啓曰,密符親納,例也,而前忠淸水使朴相德,謂有身病,使其褊裨替納,事甚未安。依定式推考,傳旨捧入之意,敢啓。傳曰,知道。
具庠,以訓鍊都監言啓曰,依傳敎,挾輦軍等鳥銃一巡三放試取後,入格之類,單子書入之意,敢啓。傳曰,今番入格人,一何少乎?旣入格者,自都監,依前例施賞。
魚錫定,以御營廳言啓曰,本廳分授惠化門南邊體城頹毁處,今當改築,而所入石子浮出,然後可以始役矣。東郊蘆原近處所在石子,浮出以用之意,敢啓。傳曰,知道。
又以兵曹言啓曰,景福宮衛將鄭允喆,以其母病沈重,勢難離捨供職之望,呈狀乞遞。不可强令察任,今姑改差,何如?傳曰,允。
校理申光緝疏曰,伏以臣孼自己作,罪犯妄言,嶺海薄譴,不足以贖其萬一,而恩宥遽降,收錄如舊,臣是何人,得此異渥。噫,臣本愚魯,百無有似,徒藉門廕,濫叨淸顯,論思之職,豈臣可堪,而不免怵畏而承命,匡救之責,非臣可議,而終致妄作而速罪,前後嚴敎,有非臣子所敢承聞者,天地高厚而若無所容,闔門悚懍,久而冞切,不意聖度寬假,不忍終棄。旣垂沛釋之命,又加剪彿之恩,經幄新除,出於望外,臣手擎恩旨,五情驚越,直欲鑽地以入而不可得也。霜雪雨露,罔非至敎,糜粉湯火,有所不辭,則臣豈敢徒事逡巡,以重犯僭越之罪哉?第其罪累至重,衷情莫暴,至今追思,寸心抑塞,雖恢山藪之量,復置禁近之列,而在臣自處之義。惟有屛跡周行,杜門訟愆,以爲息黥之圖,則諉以時月之久,自同無故之人,揚揚冒進,無小忌憚,決非私分之所敢出,而此猶屬臣一身私意而已。臣父近日所遭之駭怖,聖明雖已俯燭,而臣心之痛迫冤憤,尙今寢夢招驚。噫,世路至險,人慾無限,銓衡取捨,自是怨怒所歸,或得情外之謗,或遭橫逆之來者,前後匪一,而豈有若弘烈之專事架鑿,恣意醜誣也哉?其情態之巧密,言意之憯毒,固難逃於天日之下。雖與臣家素所不悅者,亦皆曰,噫,其甚矣。況臣崩迫之私,方將辨,暴之不暇,豈忍以此時,抗顔颺纓於金華淸切之地也。今於恩召之下,實無轉動之勢,敢具短章,悉暴危懇。伏乞聖明,俯垂諒察,亟命鐫削,仍治臣瀆擾逋慢之罪,以昭法紀,以安愚分,不勝幸甚。答曰,人君飭勵之下,焉敢若此?此章給之,卽爲牌招。
庚寅三月十一日巳時,上御集慶堂。藥房入診入侍時,都提調洪鳳漢,提調金時默,副提調金漢耆,記事官任希雨·金夏材·吳鼎源,醫官方泰輿·許礈·李以楷·鄭允協·慶絢·吳道炯·金季良·徐命緯·鄭允說·柳光翼以次進伏訖。鳳漢曰,夜間聖體若何?而泄候快止乎?上曰,便道似滑,而非泄矣。鳳漢曰,寢睡·水刺之節,何如?上曰,一樣矣。進理中建功湯,上進御訖。命漢耆讀御製自歎訖,鳳漢曰,使諸醫診候宜矣。上曰,依。泰輿等以次診候曰,左右三部度數調均,滑體或以比昨一樣爲奏,或以差勝後一樣爲奏。上曰,進御腎瀝湯,何如?季良曰,自外與諸醫,已有相議者矣。泄候快止後,則當進服矣。上曰,大劑矣。季良曰,雖云大劑,於殿下,不過尋常湯劑。鳳漢曰,泄候快止後,可以進用腎瀝湯矣。泰輿曰,正氣散加進數貼,以爲疏通好矣。礈曰,今番問安,專由於典設司俯伏觸冷矣。以楷曰,滯氣未及快差,實由於典設司俯伏時,寒氣入胃部而然矣,湯劑亦宜溫服。上曰,黃茶欲試服,何如?鳳漢曰,閭巷試用多有效,而御藥,不可以未詳根本者,輕易進用矣。上曰,然矣。上曰,理中建功湯停止,藿香正氣散本方,加入人蔘三錢桂枝二錢吳茱萸一錢煎入。出榻敎上曰,重蒸飯,自內局封進,可也。以楷曰,苦椒醬,亦入之乎?上曰,依。以楷曰,中宮殿鮒魚蒸,亦封進乎?上曰,依。鳳漢曰,半乾鰒,發關封進好矣。上曰,依。正氣散,今日當更進乎?諸醫曰,然矣。上曰,多服建功,何益之有乎?鳳漢曰,諸節比前康健,故臣等,每以爲建功之效,與諸醫,相語忭祝矣。上曰,建功已多根基矣。鳳漢曰,建功,非對症進御之劑,於聖躬,奏效無窮。臣等,每以爲,宗社無疆之劑。上曰,豈如是乎?上曰,儒臣持問答入侍。出榻敎應敎尹養厚,修撰林鼎遠持問答進伏。上曰,上番儒臣,已着賞賜耳掩乎?養厚曰,出番時,已着之矣。上曰,上番翰林,亦着之乎?夏材曰,未及出番,故姑不得着之矣。上命書傳敎曰,此時藝文館翰林,不可不備,而今聞說書兪漢謹,以右位故莫能招云,此是館規。令該曹卽爲付職,牌招入直。出傳敎上曰,藥房提調,持湯劑更爲入侍。出榻敎都提持入湯劑,上進御藿香正氣散。鳳漢曰,夕湯劑,待下敎持入乎?上曰,依。鳳漢曰,臣等,自今日,當爲輪直矣。上曰,夕診時,當下敎矣。上命兩儒臣·承旨·翰注讀問答,諸臣各讀四五板訖。上曰,藿香正氣散停止,理中建功湯前方,加白豆蔻一錢,縮砂七分煎入。出榻敎諸臣以次退出。
庚寅三月十一日酉時,上御集慶堂。藥房入診入侍時,都提調洪鳳漢,提調金時默,副提調金漢耆,右承旨具庠,記事官任希雨·金夏材·吳鼎源,醫官方泰輿·許礈·李以楷·鄭允協·慶絢·吳道炯·金季良·徐命緯·鄭允說·柳光翼以次進伏。上命書傳敎曰,自初五日,有水泄,或歇或否,至今日尙未快愈,故氣甚憊苶,依今朝內局所請,自今日輪直,此不過一時之恙,無時問候,非靜之之意。自明日,朝廷只口傳問候事,分付。出傳敎鳳漢曰,午間諸節,何如?而泄候快止,寢睡·水刺,亦何如?上曰,氣則一樣。泄候快止,寢睡·水刺,亦一樣矣。鳳漢進理中建功湯,上進御訖,鳳漢請診候。上曰,置之。鳳漢曰,提調輪直,則醫官,亦令待令矣。上曰,體面宜備矣。上曰,醫官方泰輿·李以楷·慶絢·金季良·吳道炯,各廳加入直。出榻敎上曰,今則一日必欲勸三貼,將來則當勸六貼矣。鳳漢曰,近年連爲進御,故戊寅以後,無大段問安矣。上曰,有勸必進,藥房則好八字。鳳漢曰,好八字之敎,誠至當矣,每副進謁之請,聖候康寧,臣等,欣忭,自知八字之好矣。提調持入湯劑,上進御理中建功湯,進蜜棗。上命承旨讀湖南伯啓本,命書傳敎曰,湖南啓聞,有下敎,明日內局入侍,時原任同爲入侍。出傳敎上曰,蔘之害,予知熟矣,多進則厭水刺矣。命書傳敎曰,論語云,肉雖多,不使勝食氣,肉猶然,況陳根乎?常時下敎,豈特聞矣。製述亦云,本院揭板,而曾已諭,擧世迷惑,若水投石,其不信也。此輩之若此其有弊也,況擧國而迷乎?於今已見,何則?建功大劑,故昔則進一貼,腹中若用熨刀而溫。其後用再貼,然後少溫,又其後用三貼,然後猶少溫,日服三貼之後,若飮冷水,甚至於薑桂,亦無臭。設有故氣,四貼五貼然後庶可效,以此觀之,氣雖不大下,一日將用一兩半,然後其效可望,而若然則於不可不用處,將用數兩重,可勝言哉?幾巡下敎而不聽,以今觀之,予言是乎,迷惑者是乎?雖局方之人,其欲無限用之,傍聽者其宜審愼,而今則擧皆若此,故雖三頭六臂之太醫,孰能請減其貼乎?以此之故,都城動駕,雖遠不過五里,而去時飮一貼,來時飮一貼,若有中住處,又進一貼,至於三貼,恐或一闕,此則其猶三次,甚至於水刺前一,入侍其再飮,予之脾胃,異於他人。故雖服六錢,其猶受也,而苦口之湯,再飮入內之後,雖食水刺,常時本少,而藥臭留於喉中,腹中已藏近一升水。故欲食誠難,旣飽何能闖入,以此觀之,其雖爲也,誠受苦也。然予之脾胃,故幾食一升而入,猶下數匙,聖人,肉猶不勝食氣,而予則陳根反勝梁肉,此首末倒置,豈不量淺?臣之量淺,雖不可顧,此甚於勞於萬幾,近八其君,豈不苦哉?以此之故,雖一時水泄,一日三貼,若飮冷水,醫之甲乙者無他。甲者,建功不足,必也多進,乙者,必有滯氣而然,必進正氣湯,俱莫曉多服無靈,可勝慨然。昔則議藥時,甲乙雖互爭,莫能定也,提調則爲其御藥,難以取捨,今則藥路一而已。故兩廳諸醫,不過診脈,亦不過煎進爲事,今日局方,可謂無事世界,大小諸臣,亦勿論氣之勝否。惟以日三貼勸其君,故十諭百諭,莫曉莫知,以至於今番而極矣。噫,予之今番欲大補者,意爲宗國。以此之故,建功豈不大劑,而其有附子腎瀝詢問之擧,此亦衰中助衰之一兆也,不參量乎?二貼三貼之間,以至於用附子腎瀝之擧,何異於强弩末勢?雖華·扁在前,謂其過也。小則圓眼熟視,甚則叱之諂諛,華佗雖在,今必將挾靑囊而走,於士夫必然,況其君乎?凡事窮則通,今者泄候,於予無乃美機關,以食道言之,陳根之臭,撑於喉腹。故本少水刺,日減月少,近來至於時減,其若嘔氣頓生,則將何將何?噫,多服之故,近日雖三劑日三服,尤莫效而氣益下。今日則怳若丙戌春,雖予之氣,亦難亦難,甚至於輪直之命,此正今日諸臣懲創而警戒者,局方之類,亦宜戒俛首聽命之態,其各知悉,使近八其君,不受甚困。噫,此雖時體,凡諸時體,不過都付其笑,至於蔘茋,末弊勝言,八字下敎,雖付調和院,其不覺悟,非特不覺悟,亦不奉承,何異於浪經乎?莫重手筆,其或若此,此亦敬君之義乎?心不然矣,奉納,可也。只揭美觀瞻,亦豈誠實底道理乎?予亦哂之。今日雖益衰,瀉懷呼寫,氣隨頓勝,甚矣猶在其氣也。目今思之,輪直之命,亦知徑先,莫重君命,不可續續,故其默默,雖悔何及?出傳敎鳳漢曰,明日湯劑,亦待下敎煎入乎?上曰,依。諸臣以次退出。
上在慶熙宮。停常參·經筵。
魚錫定啓曰,大司憲尹得養任所在外,執義李顯祚,掌令金光緯在外,一員未差,持平安廷鉉·閔游在外,今日以監察茶時之意,敢啓。傳曰,知道。
藥房都提調洪鳳漢,提調金時默,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢此問安,竝爲仰稟。答曰,知道。昨夕氣果若此,無異頃年貴閤春,暮年近八,一水泄公然,日三建功腸胃,於其當用,其效頓然,衰中當然,若棖也之慾,甚矣猶强,夜分少勝能睡,而曉前自尋粥,而然對案數匙而止,笑矣。此多食餘一貼建功之功乎,雖勸覺食,正氣之功乎?予亦莫知。雖然,氣衰心苶,其倍於前,而此則衰暮常事,惟願海東諸君子,以此懲創,深悶近八君,此後於朋甕,量灌其水,無事世界局方之人,亦俛首聽命於諸君子,莫顧其君之苦,以奉鈔爲能焉。
以承傳色,口傳下敎曰,下敎時入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂,口傳朝問安。答曰,知道。朝廷二品以上·六曹堂上·奉朝賀口傳朝問安。答曰,知道。
傳于李在協曰,內局入侍。
大殿·中宮殿·惠嬪宮·世孫宮·嬪宮,政院·玉堂,夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
備忘記,其苦矣,今之內豎,衰耗之君,强氣呼寫,而呼藍寫靑,其猶彷彿呼,賢寫愚,呼寫之君,初雖呼賢,誤寫愚之後,則莫知呼某字,半晌相持,能覺較正。不然則更呼他字,若此之際,氣憊隨甚,內侍敎訓,前則寄食雜類差定,故此弊離祛此類。今之敎訓,師與弟一般,故其敎者,不過高山景行。今恃者,惟內恃敎官,且此人,皆赫赫士子,與師傅等,曾已下敎,敎講時必也誠敎,使近侍其君之類,有效焉。
傳于魚錫定曰,承旨入侍。
傳于柳成模曰,內局入侍。
具庠,以訓鍊都監言啓曰,依傳敎,挾輦軍等處,依前例施賞之意,敢啓。傳曰,知道。
又以兵曹言啓曰,昌慶宮衛將李成春,除授在外,過限未上來,依法典改差,何如?傳曰,允。
庚寅三月十二日辰時,上御集慶堂。藥房入診入侍,時原任大臣同爲入侍時,都提調洪鳳漢,提調金時默,副提調嚴璘,領議政金致仁,左議政韓翼謩,右議政金尙喆,判府事金相福·金陽澤·李昌誼,記事官任希雨·金夏材·吳鼎源,醫官方泰輿·許礈·李以楷·鄭允協·慶絢·吳道炯·金季良以次進伏訖。鳳漢曰,夜間,聖體調攝,若何?上曰,一樣矣。鳳漢曰,寢睡·水刺之節,亦何如?上曰,亦一樣矣。鳳漢進理中建功湯,上進御。鳳漢曰,使諸醫診候宜矣。上曰,依。泰輿·礈·以楷·允協·絢·道炯·季良等,診候曰,脈候左右三部度數調均,滑體不足,一樣矣。上曰,建功湯連爲進御乎?泰輿等,皆曰,連爲進御宜矣。鳳漢曰,中宮殿湯劑,以人蔘飮子,又當製入矣。上曰,中宮殿進御人蔘飮子,限十貼日次製入。出榻敎鳳漢曰,臣等,先退,監煎午湯劑,以待入侍之敎矣。上曰,依。上命書傳敎曰,十四日祗迎,勢難爲,勿爲擧行事,該房知悉。出傳敎時原任大臣進前,致仁等曰,夜間泄候,何如?上曰,差勝矣。致仁曰,寢睡·水刺之節,何如?上曰,寢睡則穩,而水刺則尙未常飯矣。致仁曰,饌品改種,則有益於開胃之道矣。上曰,然矣。致仁曰,臣等,伏見昨日所下傳敎,抑鬱罔措矣。陽澤曰,情雖無窮,禮則有節。上曰,予之過於追慕,予亦知之。上命承旨,讀湖南道臣舊還餉捧未捧啓本,上曰,何以處之乎?致仁曰,依嶺伯狀聞,隨等科治,似好矣。致仁曰,銓曹無行公者,可悶矣。上命書傳敎曰,銓曹無人,吏曹長官牌招,亞堂其亦更爲牌招察任。出傳敎上曰,守廳承旨入直,儒臣持警世問答入侍,編輯廳入直郞廳二人,竝入侍。出榻敎上命書傳敎曰,今日庭候,不過事體,亦不竝直,夕問安勿爲,昨日雖然,二提調入直闕中,面目張大,副提調本院直,自今日置之,三提調依舊例輪直,內局各司坐起,內外中日依例擧行事,亦爲,分付。出傳敎尙喆啓曰,諸道舊還穀之多年未捧,漸成積逋者,今不知爲幾十萬石矣。若値稍豐之年,而不能捧於可捧之民,則國穀,決無收拾之望,若遇告歉之歲,而必欲捧於難捧之類,則窮民,徒受椎剝之苦,上下損益之間,關係誠不細矣。況當災年,雖有定分數均徵之朝令,及其歲末,每下停捧之特恩,故民懷觀望之心,官無催科之意,畢竟所捧,有若塞責,事之寒心,孰甚於此。今若每年秋成之後,察其穡事之得失,量其舊還之多寡,自廟堂,區別八道之災實,酌定當捧之斛數,發關行會於各道,則道臣,以廟堂酌定之數,區別災實,分排各邑,一如廟堂之分排各道,而若其被災尤甚決難徵捧之邑,雖全然勿論,可也。各邑守令,以道臣酌定之數,分排各面,逐戶査實,量宜分徵以準當之限,而其中指徵無處,決不可捧者,區別勿論,亦如道臣之於各邑,可也。取捨各邑,在於道臣,取捨各面,在於守令,可捧者捧之,不可捧者不捧,在公穀則有實效,在窮民則蒙實惠,而各道當年所捧之舊還,不失廟堂酌定元數,則於國於民,兩得其便,今因言端,以平日所相消詳者敢達矣。上曰,諸大臣之意,何如?判府事金相福曰,前領相,曾發此議於筵中,而前道臣元仁孫之議,亦如此,其時雖未及停當,而徵捧舊還之要道,莫過於此矣。領議政金致仁曰,廟堂之有此議久矣,此如近來貢物及舊逋蕩減時計石數之規,裕穀便民之實政要道,實在於此矣。判府事金陽澤曰,舊逋査捧之道,若如右相所奏而爲之,每年酌量民間之形,均排數爻而收合,則頑鄕觀望者,自可督納,窮氓無依者,自可減除,官有善捧之效,民有實受之惠矣。左議政韓翼謩曰,外方還穀逋欠,太半入於豪鄕猾吏,此輩初皆假名而廣受,終雖督捧而不納,甚或以其冒受者,分錄他人名下,巧免官家之摘發,官或不察而混徵,則致使良民,替受其困,一年二年,仍成舊逋,終又入於停捧蕩滌之中,事之可惡,孰甚於此。今若定限徵捧,而守令明察,不少優假,則豪强者,無倖免之弊,貧賤者,有蘇息之望,僚相所奏,事在必行而無疑矣。判府事李昌誼曰,舊逋痼弊,諸大臣旣有所備陳,變通酌定,亶爲今日之急務,核實均惠,莫過於是矣。上曰,頃日漕運事下敎,爲國大政,今日此奏,亦爲民實政,自今年,依此施行,予亦因此有下敎者。凡外方舊逋,無勢殘民,皆督捧,土豪官屬,未捧者多,而予則曰,此亦吾民,其何吝惜,其中萬萬無狀者,凡蕩滌徵捧之時,土豪官屬之逋欠,委諸無勢小民,其弊滔滔皆是,此定式之後,必將勝於前日。若有此弊,道臣隨聞狀聞,當該守令,施以告身五等之律,道臣雖未及覺察,繡衣廉問時,若聞此弊,奚特告身,隨其犯之輕重,重者投畀,輕者以徒三年律施行事,一體預爲,分付諸道。出擧條上曰,領相更爲入侍。出榻敎致仁進伏,上曰,此乃狀請也,何以則爲好耶?致仁啓曰,觀其狀辭,民情可想,雖非歉歲,亦多近例,尤甚邑四分一,之次邑五分一,特許加分,雖在稍實邑,而民多穀少不得已處,則亦令依之次邑例施行,似宜矣。上曰,依爲之。出擧條又啓曰,全羅監司金致讓舊還餉捧未捧啓下,依下敎持入矣。上曰,何如?致仁曰,舊還停捧之歲,居末雖不論,至於全未捧,曾有定式論罪。昌平縣監尹光絢,同福前縣監李渭,海南縣監白師誾,雲峯前縣監呂趾永,靑巖察訪金學洙,碧沙前察訪沈雲成,蟾津別將鄭相說,令道臣,計其居官朔數,施以越等之律,何如?上曰,依爲之。出擧條又啓曰,頃日湖南伯狀請,淳昌等二十三邑大同木,及茂朱府田稅木純錢代捧事,自備局,草記許施矣。追問之則稅木,比大同尤爲體重,曾無代捧之近例云。民情雖急,事面宜顧,茂朱府稅木代捧一款,置之,以此更爲,分付,何如?上曰,依爲之。出擧條同副承旨柳成模,校理李致中,修撰金基大,編輯郞廳李得一·洪龍漢進伏,藥房遂退出。
庚寅三月十二日巳時,上御集慶堂。守廳承旨玉堂上下番,編輯郞廳同爲入侍時,校理李致中,修撰金基大,編輯郞廳李得一·洪龍漢,同副承旨柳成模,假注書韓鼎運,記事官兪漢謹·吳鼎源以次進伏訖。藥房退,上曰,儒臣誰也?成模對曰,李致中·金基大也。上曰,問答讀之。致中·基大及承史輪讀訖。上曰,儒臣退去,編輯郞廳,進讀其草,可也。得一讀戶口考,龍漢讀樂考訖。上曰,今三日節製時下敎,今覽編輯廳抄奏,前朝號牌亦嚴,此後大小科入格者召見時,無號牌者當拔,雜科入格人,亦依此例,令禮曹更爲另飭,夜禁被捉人無號牌,亦當充軍,令兵曹嚴飭。況內府近君者生徒中官入闕人,當令承傳色中官考牌,無牌者,令府有司,報兵曹,各其本鄕水軍充定,時仕中官不持號牌者,承傳色照管次知錄案,顔私不奏中官,當施同律,一體,分付。出傳敎上曰,吏曹參議有闕代,前承旨金相翊除授,牌招察任。出傳敎上曰,藥房提調,持湯劑更爲入侍。出榻敎命退,諸臣退出。
庚寅三月十二日午時,上御集慶堂。藥房入診入侍時,都提調洪鳳漢,提調金時默,副提調嚴璘,記事官任希雨·兪漢謹·吳鼎源,醫官方泰輿·許礈·李以楷·鄭允協·慶絢·金季良·吳道炯以次進伏。鳳漢曰,午間,聖體若何?上曰,一樣矣。鳳漢進理中建功湯,上進御訖。鳳漢曰,使諸醫診候宜矣。上曰,依。泰輿·礈·以楷·允協·絢·季良·道炯等診候曰,脈候左右三部度數調均,滑體不足,比朝診時一樣矣。鳳漢曰,夕湯劑,待下敎持入乎?上曰,依。諸臣遂退出。
庚寅三月十二日未時,上御集慶堂。藥房入診入侍時,都提調洪鳳漢,提調金時默,副提調嚴璘,假注書韓鼎運,記事官金夏材·吳鼎源,醫官方泰輿·許礈·李以楷·鄭允協·慶絢·金季良·吳道炯以次進伏訖。鳳漢曰,午間,聖體調攝,若何?上曰,氣似少勝,而不甚快矣。鳳漢曰,湯劑連爲進御,則似當收效矣。上曰,卿固勸,予當飮矣。進湯劑,上進御。鳳漢曰,敢請診候。上曰,依。方泰輿診訖退伏曰,脈候左右三部度數則調均,而滑體之不足,與朝時無異矣。諸醫所對,與泰輿略同。上曰,久逋酌定之意,卿亦云矣。鳳漢曰,俄與右相,有所酬酢矣。命退,鳳漢曰,夕湯劑,待下敎乎?上曰,依。諸臣退出。
庚寅三月十二日申時,上御集慶堂。藥房入診入侍時,都提調洪鳳漢,提調金時默,副提調嚴璘,記事官任希雨·兪漢謹·吳鼎源,醫官方泰輿·許礈·李以楷·鄭允協·慶絢·金季良·吳道炯以次進伏。鳳漢曰,晩後,聖候若何?上曰,一樣矣。鳳漢進理中建功湯,上進御訖。泰輿·礈·以楷·允協·絢·季良·道炯等診候曰,脈候左右三部度數調均,滑體不足,一樣矣。上曰,明日湯劑,亦依例爲之乎?鳳漢曰,決不可間斷,當依例爲之矣,上曰,依。諸臣以次退出。
庚寅三月十二日酉時,上御集慶堂。守廳承旨入侍時,同副承旨柳成模,假注書韓鼎運,記事官兪漢謹·吳鼎源以次進伏訖。上曰,狀啓讀之,可也。成模讀義州牧使·平安兵使·京畿監司狀啓訖,退出。
上在慶熙宮。停常參·經筵。
具庠啓曰,大司憲尹得養任所在外,執義李顯祚在外,掌令金光緯在外,一員未差,持平安廷玹在外,今日以監察茶時之意,敢啓。傳曰,知道。
藥房都提調洪鳳漢,提調金時默,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。衰氣雖一樣,近候差勝,輪直置之,侍下敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安,答曰,知道。勿爲問安。
大殿·中宮殿,朝廷二品以上·六曹堂上·奉朝賀,口傳問安。答曰,知道。勿爲問安。
嚴璘啓曰,吏曹判書李溵,參判尹東暹,昨日特敎之下,今日又不出肅,事甚未安。竝卽牌招察任,何如?傳曰,允。
李性源,以內醫院言啓曰,鍼醫金履固有頉代,以曾經入侍之醫官前監牧官朴泰均差下,令該曹付軍職,冠帶常仕,何如?傳曰,允。
柳成模,以戶曹言啓曰,忠淸道居私奴王千萬等六口,本主處代口與代給願不願,區別成冊,自本道今纔來到,而一口之本主,則代口與代給俱不願。故不爲擧論是白遣,其餘五口本主,則依筵中定奪,每口米三石式定給事,分付道臣,知委各該邑,某樣穀中,卽爲推移頒給後,狀聞會減之意,敢啓。傳曰,知道。
傳于嚴璘曰,內局入侍。
傳于李性源曰,內局入侍。
備忘記,今復酬應,其豈孝乎?輟直止候,雖有次序,憶昔庚寅,予懷萬億,何循常例,特寢起居,令予便攝。
備忘記,氣雖若此,追慕敢衰,興懷睡覺,以明日爲今日,冷節祗迎皆闕,料表氣勝,命停祗迎,特命復爲中官提問今日乎云。始乃覺寢此命,此亦由心憧憧,然頃者庚寅何年?噫,昔則今月康復,今則今日庭候,憶昔心隕,千千萬萬,且逢此年,聞庭候見院直,氣雖勝心萬億,何復交睫,仍以呼寫,靜攝然後,庶可愈矣。止問候撤直後,心可靜矣。然近者之氣,予則當然,氣雖一樣,候則旋愈,孝乎孝乎?雖然十九卄六,復何耐復何耐,呼寫及此,臥自飮涕。卿等量予心,特寢庭候焉。
備忘記,旣示予意,其遞新閫任,其本卽冢宰,入金吾門然後,可謂令施,前忠淸水使朴相德下敎,特爲置之。
以黃海監司尹得養狀啓,今三月朔生石魚薦新及進上,限內不得封進,惶恐待罪事,傳于李性源曰,勿待罪事,回諭。
吏曹判書李溵疏曰,伏以臣於日昨,忽伏承天官除旨,此周官所謂冢宰之職,其責任之重,顧何如?而乃及於如臣之百無肖似者,臣始焉惝怳,繼以懍悚,不知所以自措也。凡今之在庭臣僚,孰不被我聖上五十年陶甄之化,而若臣家三世之叨受是任,尤是不世之洪造,其所感激圖報之心,湯火猶不敢避,夷險有不可擇,矧又縻之以顯秩,被之以渥恩,如使臣,無必辭之情勢,有可堪之材力,則顧以何心,瀝肝膈之懇,冒鈇鉞之誅,苦爲此辭避哉?噫,權要勿居之義,悉暴於前後章牘,冗漫自效之意,亦陳於思賢夜筵,自來斟量,良有然者,而臣旣荏弱,不能固守初心,畢竟狼狽。亦未必不由於懷璧之罪,則銓地一步,卽臣之機穽,在佐貳尙然,況進於此者乎?以臣鑑識之昧,力量之淺,固不可擬議於此任,而加以曲木之驚,去而彌甚,鐵限之畫,久而愈堅。今若諉以資給之稍異時月之屢經,視如弁髦,自壞廉防,則臣雖不足言,其如辱朝廷何?聖明所以愼名器者,由臣而玷壞,聖明所以寵臣身者,在臣爲菑咎,臣豈敢徒恃寵靈,趨走爲恭,上以累則哲之明,下以重顚沛之患哉?今臣籲呼之辭,流出片片腔血。伏惟天地父母,亦必哀其情而遂其願,日夕祈望,惟此而已。臣之處義,苟有一分容議於去就之間,則當此藥院輪直之時,何敢以區區之私,仰聒於靜攝之中,而荐逋嚴召,郵罰不降,情窮勢隘,益無所容,玆不得不仰首哀鳴。伏乞聖慈,察人器之萬萬不稱,矜情踪之萬萬難强,亟行鐫改臣新授職任,以安私分,仍治臣瀆擾之罪,以嚴公紀,不勝大願。答曰,省疏具悉。今者冢宰,於卿晩矣。往事其何介意,況其君近八,三世此任,古豈有哉?卿若思此,撕捱一心,其將自消。卿勿過辭,從速行公。
吏曹參判尹東暹疏曰,伏以臣頃叨喉司,自速譴免,追省愆尤,第切兢恧,不意玆者,忽伏承參銓之命,臣尤惝怳隕越,誠莫知措躬之所也。夫朝家命職,何莫不重,而銓衡之地,爲任自別。故其所難愼,無間佐貳,從前居是職者,率皆儲望而漸進,莫或循資而苟授,則凡以重其選也。念臣庸下,素乏才望,僥倖晩第,猥塵宰列,區區始願,蓋不過浮沈冗散,與世無爭,庶幸免末路之尤悔而已。至若淸塗膴仕,甄品人物之責,不惟人不以見待,臣亦未嘗敢夢寐及此也。乃殿下,不加稱量,過勞抆拭,向來初授,旣係誤恩,伊後特敎,尤是異渥,而今玆新命,乃又出自中批,不識聖明,何取於無似一賤臣,而寵顧之隆,一至於此,感泣洪造,縱荷陶甄之恩循顧拙分,冞切倖濫之愧,至於鑑識有無,政注難易,猶屬辭銓之例語,而非臣之所敢暇論也。滯守難變,冒膺無路,連犯逋慢,未蒙譴何,嚴召又降,窮隘轉甚,玆不得不猥入文字,仰暴血懇,瀆冒輪直之日,臣尤死罪。伏乞聖明,念名器之不輕,察臣言之匪飾,亟命刋改臣新授職名,以重銓任,以安賤分,不勝大願。答曰,省疏具悉。雖待檢擬,卿何遺乎?今者此任,意欲試卿。卿勿過辭,速察職。
庚寅三月十三日辰時,上御集慶堂。藥房入診入侍時,都提調洪鳳漢,提調金時默,副提調嚴璘,記事官任希雨·兪漢謹·吳鼎源,醫官方泰輿·許礈·李以楷·鄭允協·慶絢·金季良·吳道炯以次進伏。鳳漢曰,夜間聖體若何?而更無泄候乎?上曰,氣則一樣,而更無泄候矣。鳳漢曰,寢睡·水刺之節,何如?上曰,一樣矣。鳳漢進理中建功湯,上進御,鳳漢請診候。上曰,置之。鳳漢曰,時原任大臣,爲承候來待矣。上曰,時原任大臣入侍。出榻敎領議政金致仁,左議政韓翼謩,右議政金尙喆,判府事金相福·金陽澤·李昌誼以次進伏。致仁曰,泄候今已差安云,臣等,實爲慶幸矣。陽澤曰,觸冷於典設司俯伏時,有泄候矣。翼謩曰,前頭則節宣之方,十分警戒,千萬伏望。相福曰,水刺等屬,切勿以過冷者進御伏望。尙喆曰,自典設司還內時,臣不勝悶迫,仰瞻玉色,則有不舒之候,故臣私竊悶慮矣。泄候屢日,不爲差安,臣以爲專是觸冷受損而然。上曰,然矣,予亦悔之矣。昌誼曰,聖敎每如此,而當受損處,不念保嗇之方,臣等,每以此焦迫矣。諸大臣竝起伏曰,孝思雖靡抑,昨日又以二朔藏樂爲敎,豈不萬萬過中乎?前日旣承嚴敎,故不敢以復樂等說,更爲仰陳,抑人情,實欠於聖人絜矩之道矣。上曰,予於卿等,將使得伸分義矣。命書傳敎曰,吏判批下,莫重冢宰,不可曠任,牌招察任。又命書傳敎曰,此時糶政方殷,通津府使方泰輿,陽川縣監金季良,草芝僉使徐命緯,皆令還宮。以上出傳敎上曰,通津府使,今日口傳擇差,待朝辭朝。出榻敎上曰,坐直承旨入侍,儒臣持問答入侍。出榻敎承旨·儒臣進伏,藥房遂退出。
庚寅三月十三日申時,上御集慶堂。藥房入診入侍時,都提調洪鳳漢,提調金時默,副提調嚴璘,假注書韓鼎運,記事官兪漢謹·吳鼎源,醫官方泰輿·許礈·李以楷·鄭允協·慶絢·金季良·吳道炯以次進伏訖。鳳漢曰,午間,聖體調攝,若何?上曰,泄止而俄者少睡矣。進湯劑,上進御,鳳漢曰,敢請診候。上曰,依。泰輿診訖退曰,脈候左右三部度數調均,而滑體亦勝於朝時矣。諸醫所對,與泰輿略同。上曰,內局先退,注書出去,守廳承旨及儒臣,持問答使之入侍,可也。賤臣承命,與右承旨李性源,儒臣李致中·金基大進伏,命儒臣,承史輪讀問答訖。上曰,今日已諭,予則解見任,輕於遞差,因相奏已知諭矣。復聞此則越一望云,今番解見任下敎,特爲安徐。出傳敎上曰,再昨前下敎,誠由若忱,諸大臣苦請,予有諒者,許之,十一下敎,因其問答,予心萬倍,復有此敎,諸承宣求對,不然,具請難止,故雖知臣分當然,有處分而然。凡於此時,或遞或解見任,予有酌量者,其後以解見任爲重云,而予意不然,特遞果處分,解見任難,以相難解其任者,其雖若此,予意前者雖遞,後者宜默後若此,其後意欲隨遞,此亦非,其後承宣之未逮,因予所拒,何則,有四字而然矣。聞此敎大官承宣,有懷不敢者,其亦臣分,雖然,古有貫珠者,昔年仰睹,有所懷則微官草野亦爲,而近者渺然,雖有慨然,而亦有欲陳者,立於無事世界,故皆欲無事度世而然也。是誰之過,卽予之過,若此而國爲國乎?今日領相開導,左·右相所陳,皆得相體,知此而仍拒,是豈九經之義?予意若初六日十一日下敎,亦依此特寢。噫,必也一藏字爲名然後,予忱可伸也哉?出傳敎上曰,儒臣退去。注書隨出,朴相德·申晦入參候班與否知奏,賤臣還奏以皆不入參之故。上曰,參贊不爲謝恩,可知其不來矣。命承旨書之曰,頃年不遠遊之意已諭,況于今近八者乎?品高之類,以有撕捱,其雖多月,備局請飭之事少,故以左參贊申晦言之,除拜已久,尙無動意,況兼將任而若此,君不申飭,此等之臣,於京輦,不過慵下縉紳,國體所在,決不然矣。況其君暮年輪直之時,焉敢若此,衰中欲見,卽爲牌招入侍。又命書之曰,其初特敎,無他深意,特命旋寢,可謂曲軫,則況雖帶知經筵,其本閫任,莫重密符替納,事體寒心。因予靜攝,未能覺悟,今聞近者候班,亦不參焉。爲人臣,其君一飭,過爲撕捱,則其將當飭不飭乎?人臣分義,無所逃於宵壤,況將臣不然,外閫乎?以閫任,替納其符,不參候班,朴相德下義禁府推考,命書吏曹判書,參判疏批訖。上曰,銓堂無行公者,則明日祭官,誰當差出乎?璘曰,有前例,故臣以吏房替當矣。上曰,金相翊兩次違牌乎?璘曰,初牌踏下矣。上曰,莫重銓曹,三堂皆無,此何國體,吏判旣命牌招,參判亦批下。參議金相翊,頃者初牌卽踏,可伸其意,復授此任,何敢再違?只推,與參判一體,牌招察任。上曰,莫重獻官塡差,三堂俱無,該房替行,雖有前例,亦何國體,況今日政院·玉堂·朝廷起居,一日同命勿爲,輪直其亦命撤,古豈有此例,興懷發庚寅而然也。於今海東臣,國有近八其君,豈敢以此解心?今日三堂違牌去來,政院勿爲呼望。竝出傳敎上曰,癸未後夏禴,更未親行乎?性源曰,乙酉四月行之矣。上曰,癸甲乙三年三月四月日記,注書持入,可也。賤臣承命持入,上命考出讀奏訖。上曰,因其考取覽癸申乙三年日記,乘轎門名已誤,此只修以書,莫重親祭時冕服,人孰不知,而皆書絳紗袍,不書神灌,只書初獻禮,豈有此等記注?當該注書,特施不敍之典,禮房看檢校正。出傳敎命書興懷御製訖。上曰,明日謂今日,欲諭中止,已下敎旣頒布中外,期獵宜信,況莫重祗迎乎?明日延和門當祗迎,儀注置之,待下敎只入正時。出傳敎性源曰,今纔撤直,方在靜攝之中,明日豈可行祗迎禮乎?上曰,所奏雖是,而予氣足可行之矣。此傳敎,待都提擧入來示之後,卽爲頒布,可也。仍命內局入侍,鳳漢等進伏。上曰,湯劑入之,可也。進湯劑,上進御。鳳漢曰,俄間聖體若何?上曰,一樣矣。診候乎?上曰,止之,仍命示傳敎。鳳漢曰,纔撤輪直,而氣候猶未快復,聖人之孝,恐不在區區小節矣。明日豈可行祗迎禮乎?上曰,病已愈矣,烏可已乎?鳳漢曰,臣等,不勝焦迫矣。上曰,事有本末先後矣。鳳漢曰,上敎至此,小臣猶未覺悟而惶恐矣。上曰,明日祗迎後,當言之矣。上曰,予欲進御腎瀝湯,何如?鳳漢曰,臣意亦然,請與諸醫講定,何如?上曰,依。泰輿對曰,腎瀝湯,春夏則甚好,前已進御,今進甚宜矣。上曰,極爲非矣。方泰輿罷職,可也。仍命承旨書之曰,有下敎者,而今日下敎,則予勸爲也,來朝伸禮後,當下敎,而量予氣,其有欲大補之敎,非爲予也,卽宗國也。噫,重臣下敎已諭,今日命止三問候,同日亦命撤直,非徒於予今初,誠於國所無,此豈心燥而然乎?只慕昔庚寅而然也,朝雖撤直,晝雖竝直,予意可伸故也。況不待其請,先命輪直,次命庭候,予量深矣,予量深矣。其泄快愈,予何遲待,所謂大補者,卽腎瀝也。此亦非欲多服,只欲醒今氣,況此劑,必也前期預爲講定,然後可爲者,下詢首醫,方泰輿所奏無狀,旣聞今番之敎,何敢泛泛,何敢以前已進御今進宜可云。予年其雖六十七,於渠之道,猶不敢泛忽,況七十七歲之君乎?其奏若是漫應,予則爲國,誠心以問,此類若此,予何復問?此誠在於無事世界局方故也。若此何心勸三貼,且予意暮年,欲惜建功少其間之意也。局方不諒,予何復問,腎瀝二字,雖不復問,事之可駭,莫此爲甚。方泰輿施以削職之典,今職宇牧,爲糶糴而令下去,反有此命,民事可悶,通津府使,今日內口傳擇差,其令待朝辭朝。鳳漢曰,方泰輿則如此,而下詢之下,豈不講定乎?上曰,諸醫講定,可也。礈曰,明日製其材料,再明日進御好矣。上曰,附子加入,何如?季良曰,附子加入,甚好矣,礈請。出榻敎上曰,旣下敎之後,初不提稟,末乃强勸,都提擧强請。榻敎事之泛濫,莫此爲甚。許礈亦爲罷職。出傳敎鳳漢曰,祗迎下敎,小臣惶恐,而伏不勝下情之悶迫矣,伏乞三思焉。上曰,已定矣,無多言。仍命退諸臣,以次退出。
上在慶熙宮。停常參·經筵。
藥房都提調洪鳳漢,提調金時默,副提調嚴璘啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣已快愈,氣何諭乎?內局入侍,當諭下敎時矣。
中宮殿·惠嬪宮,藥房口傳問安。答曰,知道。
備忘記,今日國綱,雖曰,寥寥,昨日下敎特寢之後,初雖慢蹇,其宜懼然。問其知經,謝恩寥寥若此,南北閫任,必將效則朴相德經筵之任,爲先特遞,納符慢蹇前忠淸水使朴相德,記過待令,少樹君綱。
備忘記,閫任納符,與方伯體貌異焉,則軍官,何敢替納於政院?前忠淸水使,已記過處分後,納符裨將,令騎省郞決棍。
李命植,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
傳于徐有良曰,大臣·備局堂上引見,海伯同爲入侍。
李重祜,以吏曹言啓曰,今此宗廟·徽寧殿望祭大祝,皆以侍從塡差,時無職名人員,令該曹口傳付軍職,何如?傳曰,允。
徐有良,以扈衛別將,以兩大將意啓曰,一廳大將領府事洪鳳漢,今有罷職不敍之命矣。其所帶軍官,當有區處之道,何以爲之?敢稟。傳曰,令二廳大將兼察。
備忘記,嘉禮後提調,且兩闕,御服閣書揭御製,興懷昨年冬,予心一倍,旣憶兄宜用弟,且職二品,副司直金漢耆,爲尙衣提擧。
備邊司薦望,以金漢耆爲御營大將。
傳于徐有良曰,御將牌招,傳授命召。
又傳于曰,守禦使望,置之。
吏曹口傳政事,以具明遠爲通津府使。
徐有良,以兵曹言啓曰,羽林衛將姜五成,病難供職,呈辭乞遞,宿衛輪番之任,不可久曠,今姑改差,何如?傳曰,允。
有政。吏批,判書趙曮牌不進,參判未差,參議金相翊進,左副承旨徐有良進,吏批啓曰,判書趙曮牌招不進,參判未差,小臣獨政未安,何以爲之?敢稟。傳曰,只出緊任。又啓曰,慈山府使,今當差出,未準朔禁軍將,竝擬,何如?傳曰,允。又啓曰,通禮院引儀廉聖達,受由過限未上來,依例改差,何如?傳曰,允。以趙曮爲吏曹判書,南玄老爲大司諫,鄭擇爲掌令,朴取源爲應敎,洪秀輔·鄭昌順爲副校理,沈頤之爲修撰,宋志淵爲輔德,趙英鉉爲說書,朴相德爲工曹判書,李景祜爲判尹,宋文載爲兵曹參知,金魯鎭爲刑曹參議,南泰齊爲判義禁,李萬軾爲兵曹佐郞,金光白爲淮陽府使,李周爀爲慈山府使,邊得讓爲豐川府使,李興遠爲鳳山郡守,宋煥五爲玄風縣監,金文淳爲京畿都事,知經筵朴相德仍任事承傳,兵曹參議宋文載,參知洪啓遠。
兵批,判書蔡濟恭進,參判尹得雨病,參議洪啓遠病,參知未差,同副承旨申尙權進,兵批啓曰,領中樞今方有窠,判中樞金相福,依例從座目陞付之意,敢啓。傳曰,知道。以金華鎭爲副摠管,李徽遠爲兼羽林衛將,金魯永爲侍直,李日成爲景福將,鄭彦忠爲副摠管,李克誠爲衛率,副司直李惟秀·朴弼逵·李性遂·沈勗之·李昌儒·李碩載·林鼎遠·李致中,副司果金基大,領中樞單金相福,同知單李璟,副護軍姜浩溥·申鏶·尹養厚·宋載經,忠淸水使田光勳,仍任事承傳。
徐有良啓曰,刑曹判書李最中,持慶尙監司啓本回啓,依下敎來待矣。傳曰,入侍。
申尙權啓曰,玉堂上下番俱空,事甚未安。今日政新除授玉堂,竝待下批牌招,以爲推移入直之地,何如?傳曰,允。
副司直金漢耆疏曰,伏以天神默佑,聖候漸臻康復,臣民慶忭,曷有其極?臣於千萬夢寐之外,伏承御將新除,聞命驚惶,卽欲鑽地以入而不可得也。夫將兵之任,非他漫職之比,管轄戎務,撫御軍卒,其爲責,至重且大。苟非才略兼備,望實俱著者,則上不可以輕授,下不可以冒膺也,明矣。噫,臣是一書生耳,性本鈍滯,才亦空疎,而偏被洪造,驟躐卿班,區區所自勉者,惟在於筋力奔走承問起居而已。今朝尙方提擧之命,實出於追念臣兄之聖意,臣方以惶以感,涕淚自零。今者此命,又奚爲而至也,固知大僚之筵奏,聖上之特授,非謂臣才之可堪是任,只以臣地處之異他而有是擧也。然僬僥之負千斤,駑駘之取千里,揆之事理,實無可强之勢,則今乃以戎垣重務,付之於百無肖似者,非但臣心之萬萬懍惕,其爲損國體而駭聽聞,非細故也。將臣違牌,非不知分義之惶悚,而情事所急,自犯違逋,慢蹇之誅,固無所逃,而反覆揣量,承當無路,一向偃伏,尤增死罪。玆不得不略陳短章,仰暴衷懇。伏乞天地父母,俯垂諒察,亟命鐫削,臣新授職名,以卒生成之澤,不勝伏願。答曰,省卿之章,嘉卿之懇。筵中旣諭,夏之文德之事,予常美矣,今日見焉。許卿之請,特授守禦閑局,卿宜體此意,來受密符。
備忘記,御將旣許其請,特授守禦使之任,牌招傳授密符。
以承傳色,口傳下敎曰,御將,代姑令訓將兼察。
申尙權啓曰,御將以訓將兼察事,命下矣。訓鍊大將李章吾,卽爲牌招,以爲聽傳敎之地,何如?傳曰,允。
敎黃海監司洪良漢書,王若曰,共理惟良,掄揀尤嚴於比日,承流宣化,責任亦大於觀風,肆撤喉舌之班,庸畀屛翰之寄,睠彼黃海一路,亦我靑丘重藩,若唇齒輔車之形,畿甸最近,富魚鹽銅鐵之産,水陸相連,唐舶屢警於海邊,慨防守之易忸,燕价相續於境上,嗟供億之難支,而鎖鑰要在得人,匪盤錯何以別利?惟卿,珪璋雅望,簪紱故家,端良之資,純慤之風,予固知其忠實,贍敏之才,淹博之識,世共推以文華,由經幄而長薇垣,踐歷幾遍,佩嶺符而畀灣塞,績用亦彰,惟眷知之旣深,宜方岳之先試,玆授卿以守黃海道觀察使兼兵馬水軍節度使巡察使海州牧使。卿其祗服寵命,益恢令猷,戒戎備之漸疏,須盡綢繆之策,念生民之困悴,宜先懷保之方,惟公可以服人,黜陟毋憚大吏,惟明可以制事,聽斷母係偏私。於戲,專畀一方,自弛西顧之慮,乍離九陛,想切北望之誠,故玆敎示,想宜知悉。知製敎李在協製進
庚寅三月十四日辰時,上御延和門外。香祗迎入侍時,行都承旨嚴璘,左承旨李在協,右承旨李性源,左副承旨具庠,右副承旨魚錫定,同副承旨柳成模,記事官任希雨,假注書韓鼎運,記事官兪漢謹·吳鼎源以次侍立。上具翼善冠·袞龍袍,乘輿出通陽門,至延和門外。降輿就板位,行祗迎禮,隨香步詣建明門外祗送,乘輿時。上曰,右承旨進詣太廟奉審後,諸執事進排官,摘奸以來。出榻敎命承旨書近八翁御製訖。上曰,噫,予雖衰矣,國體不衰,況內局乎?噫,昨日政院·玉堂,朝廷問候,一時命止,此三百年初有,豈徒此也,內局亦命撤直,是豈心躁而然乎,抑亦使氣而然乎?其觀再昨心躁,非所云人非觸予,其何使氣,曉來靜臥,憶昔庚寅今月,心隕膽墜,亦歇後語也。故有是命,而然庭候其已二日,前猶若此者,其輟固然,而政院·玉堂問候,雖亦然,以古例言之,雖有輟直之命,卽其地口傳以請,古例班班,而今當入侍。故雖不能爲,朝者入侍,其請不過輪直之後三人中未及一人云,而因時原任酬酢,更竝退去,予意夕入侍,無乃請乎,然則一兩日闊狹,予何靳允矣?其亦泯泯泄泄,內局之道,決不若此。若此之故,無狀方泰輿,苦心欲補之時昨春已進今宜進御,漫應以答,愚者許礈,予何復問,命書之後,敢動都提擧請書榻敎。其所放恣,孰甚於此?噫,今日此擧,豈氣勝而然乎?切由追慕而然,初意內局若仍直,將何爲不請仍直,請寢祗迎,予之所謂事有先後四字,意在此也。若問其先,卽請仍直,若問其後,從允後隨請,可也。先後二字,再次下敎,其莫曉焉,予雖衰矣,今世知熟,然其在國體,豈可苟且,內局三提調,一倂罷職不敍。出傳敎上曰,御將則隨大臣後,而同被罪,曖昧矣。璘退出。上曰,頃諭月城,豈云翁壻,卽君臣云,世界若此,故我壻亦甚。內局入侍前,摠戎使先見,以此而見壻忘之,晩後入召,朝者之來六人,入侍之時只三人,雖庭候已輟,輪直旣止,旣來之後,不見予而去何意。頃年有此等事,心以慨矣,近八復見,可勝寒心·此三壻,所謂何所聞而來,何所見而去者也。昔年五都尉詣闕,留熙政堂前,以其日暮請退,竝逐熙仁門外,以此觀之,先退可乎?綾城尉具敏和,光恩副尉金斗性,興恩副尉鄭在和,竝罷職,以懲年少之自行自止之習。上曰,頃者復爲藏樂之命,無異指導,而然旣有定式,封納雖難,求對當然,而其若酬應,必也蜂起。故一倂解見任,後來者若此,欲以此爲法,其躁雖不可,其命將奉承。予有量焉四字,不過禁躁,仍止默默,其果惟允,予有四字,若是恐怯,若中庸其雖白刃可蹈。予則曰,湯不可赴,予已衰,世道若此,將來何,莫云下敎之過也。聞古之傳言使臣廻奏庭杖,下敎曰,然則其無言。對曰,連有云,庭杖猶然,況四字乎?今於暮年,宜礪衰氣,十二日諸承旨,一倂罷職。竝出傳敎上曰,右副承旨金致恭敍用。出榻敎上曰,行副司直李重祜,前承旨尹東昇·金致恭·徐有良,大司成李命植,前承旨申尙權除授,牌招察任,房順房,三院副提調例兼。出傳敎上曰,噫,國有近八其君,特命輪直之時,在京不參者,分義掃盡。今番庭候時,無論已謝恩未謝恩,實職軍職,一倂罷職,兩司在外,莫若近日,事之可駭,莫此爲甚。政院申飭,過限未來者,直捧禁推,過三朔後勘律。出傳敎上還詣延和門外,仍爲殿座,上曰,龍虎營前排入之,朴相德拿入。上,顧問承旨曰,政院請推,乃例推乎?庠曰,然矣。性源曰,相德,以未付軍銜之故,替納密符,不參候班矣。上曰,軍銜,何不付之乎?庠曰,除拜經筵後,無開政事,故未付矣。拿入後,上曰,莫重密符,焉敢替納乎?相德曰,臣所帶,卽兼銜而無軍職,故不得已替納矣,亦未謝恩矣。上曰,今乃聞之,事勢似然,分揀,經筵仍任,汝其卽爲謝恩,可也。仍命拿出,上曰,前水使朴相德,仍任知經筵,口傳付軍職,其令當日謝恩。出榻敎上曰,今日次對爲之。上曰,左相爲內局都提擧,趙雲逵爲提調。出傳敎上曰,注書出去,原任大臣使之入侍。領議金致仁,左議政韓翼謩,右議政金尙喆進伏曰,靜攝之中,行此祗迎禮,聖體若何,泄候,亦如何?上曰,尋常而泄亦止矣。上曰,承旨處分,何如?致仁曰,此實過於嚴畏之致,而處分當然矣。上曰,銓堂,皆掛牌開陽門乎?致仁曰,命勿呼望,故留直房待勘云矣。上曰,金相翊之出肅,貴矣,參判何爲撕捱?致仁曰,初除故然矣。尙喆曰,前頭如欲任用,則使之一伸廉隅,好矣。翼謩曰,湯劑進御乎?上曰,依。提調趙雲逵持湯劑進伏,上進御。翼謩曰,有先奏之言矣。上曰,何事乎?翼謩曰,腎瀝湯,非大補之劑,姑觀數日,以待聖候快復,然後進御則好矣。上曰,所奏是矣,依爲之。翼謩曰,聖候猶未平復,豈可仍爲撤直乎,敢請自今日更爲輪直,何如?上曰,依。仍曰,若輪直則必爲庭候,問安字苦矣,不可更爲輪直矣。致仁等曰,輟直,誠莫大之慶,而顧今聖候,猶未快復,豈可輕輟直宿乎?上曰,此後又有十九日,豈無輪直之時乎?致仁等曰,此乃故爲自輕之事,非可下敎者矣。帝王之孝,與匹庶有異,豈可如此乎?翼謩曰,特許輪直,千萬伏望。上曰,予已愈矣。輪直何爲,其止之。命承旨讀黃海監司敎文。上曰,藩任不可稽滯,黃海監司洪良漢,其令當日辭朝。出傳敎上曰,昨日下敎若何,而左參贊銓曹亞堂,凝然不動,此何分義,此何道理?然其中不無闊狹,而分義事體,亦不可不飭,左參贊申晦罷職,吏曹參判尹東暹,特施不敍之典。出傳敎上曰,李溵何爲乎?兵曹判書蔡濟恭曰,以下敎,在罷職中矣。上曰,吏曹兩堂具闕,政官牌招開政。出傳敎致仁曰,御營·守禦二窠,當出新望,而頃於筵中,旣陳之矣,新陞資宰臣,允合此任矣。上曰,可矣。上還入大內,諸臣退。
庚寅三月十四日未時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯以次進伏。翼謩曰,其間聖體若何?上曰,一樣矣。翼謩曰,泄候,何如?上曰,快止矣。翼謩進理中建功湯,上進御,翼謩請診候。上曰,依。以楷·允協·絢·季良·道炯以次診候曰,脈候左右三部度數調均,滑體一樣矣。上曰,今則進御腎瀝湯可乎?諸醫曰,然矣。上曰,建功湯,自明日停止,腎瀝湯本方中,減川芎,加人蔘五錢·白朮·鹿茸各一兩,附子五錢煎入。出榻敎翼謩曰,提調先退監煎,再湯劑持入好矣。上曰,宜矣。雲逵先退,持入理中建功湯,上進御訖。翼謩曰,明日則進御湯劑大劑矣,輪直不可不爲之矣。上曰,提調一員,旣入直藥院,則何必以輪直,備體面乎,提調入直,便是輪直矣。翼謩曰,一劑當分三次進御矣。上曰,依。諸臣遂退出。
庚寅三月十四日未時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆·綾恩君具允明,禮曹判書韓光會,知敦寧鄭弘淳·仁陽君李景祜,戶曹判書洪麟漢,行副司直具善復·李章吾,兵曹判書蔡濟恭,工曹判書趙曮,刑曹判書李最中,工曹參判鄭存謙,行副司直金應淳·洪趾海,左副承旨徐有良,假注書韓鼎運,事變假注書金重燮,記事官金夏材·吳鼎源,黃海監司洪良漢以次進伏訖。致仁曰,靜攝之中,行祗迎禮,晩後還內,聖體若何?上曰,一樣。翼謩曰,秪迎時仰瞻玉色,則不異前日,下情不勝慶忭矣。上曰,豈能然乎?氣似漸下矣。進湯劑,診候後。上曰,御將此任,實非內殿本意,今若强迫,則恐有負矣。雖他人,尙欲成美,況內殿盛意乎?致仁曰,此宰臣爲人,廉簡周通,實合大用,內殿盛德,豈不欽仰,而如此之人,豈可捨諸?上曰,非渠則無人乎?且禁·御兩營,尤重於守禦矣。致仁曰,將任何間乎?致仁曰,嶺伯假御史狀啓,取讀,何如?上曰,依。有良讀之。上曰,怪矣。此乃小說也,其捉若是難乎?致仁曰,臣聞之,本官嚴喝縛之,而人皆戰慄,不敢下手云矣。尙喆曰,旣已捉之,速爲處分好矣。上曰,秋判持此出去,卽爲回啓以入侍,可也。最中承命退去,致仁曰,聞今番黃腸敬差官下去後,列邑守令,各皆盡心擧行,而惟淮陽府使李彦熙,初不關由於敬差官,濫數斫伐,任意作板,處事不美,傳說可駭,其在重國體之道,決不可掩置,先罷後拿,何如?上曰,依爲之。出擧條翼謩曰,船人輩,藉重軍門,持關文空手下往列邑,受出國穀。以此造船,船格糧費,亦從此出,元穀安得不欠縮,有數上納,無以充補,則故敗之弊,職由於此。日昨筵中,臣以各別痛禁之意仰陳,則兩將臣,發明以本無是事,咫尺筵席,臣不欲身質言語,泯默而退,追聞戶判洪麟漢之言,則曾按湖南,目見此弊,不一而足,各邑請頉之報,紛然來呈,不但都監爲然。守·摠兩營,亦不無其習云,臣旣有聞,事關漕弊,不敢不仰聞矣。上曰,戶判奏之。麟漢曰,臣之待罪湖南,今已十餘年矣。卽今軍門之船隻下送,未能的知,而其時果有此弊。雖以目見事言之,羅州·務安等數邑,謂以京軍門關文,來到兵營,有所知委,頉報甚多,而至於守·摠兩營之弊,臣不能的見矣。上曰,其時將臣,皆曰,旣無云,而左相則猶有云,心以爲駭。今日復奏,深歎卿之聞欲除弊之意,往事雖不可說,此後其宜嚴飭,以戶判所奏推之,十餘年前訓局,果有此弊云。此後若此者,令道臣,其關封送備局,當該將臣,直施制書有違之律,干囑人,令刑曹嚴刑三次後,海島爲奴事,定式施行。弘淳曰,訓局船十隻,從所願許載事,自惠廳行關,爲前例,而此後則恐難循例爲之矣。致仁曰,此船十隻,旣自惠廳,行關許載,則不可與各軍門之爲私人干囑,比而言之,況當列邑船隻艱得之時,下去運來,事甚便好,此則依前令惠廳,行關分付,十隻之外,一切嚴禁,宜矣。上曰,此船十隻則依前勿禁,其外嚴禁,可也。出擧條有良曰,俄有政官牌招開政之命,而吏議金相翊,以傳旨未下,不參候班矣,俄有不參者罷職之命,故不敢開政云矣。上曰,下敎已久,尙不開政,故訝之,今聞所奏,此傳旨未下者,不在此中,其令卽爲開政。出傳敎上曰,備堂幾許入來乎?尙喆歷數以奏訖。上曰,藥房提調,持湯劑更爲入侍。出榻敎命海伯進前。上曰,今番此除,予欲試卿矣。良漢曰,今除便是特簡,惶隕感泣,敢不思一分報效乎?命承旨讀宣諭帖,賜弓矢訖,備堂及海伯先退。上曰,坐直承旨入侍。出榻敎申尙權進伏,有良退。上曰,今日下敎之後,儒臣之撕捱,勢所固然,自十一日入直儒臣,特遞其職,令伸廉隅,此外儒臣,毫無撕捱之端,牌招入直。申光緝則往事何敢撕捱,況特敎者乎?只捱,一體牌招察任。出傳敎命讀江華留守狀及黃海監司狀訖。上曰,新判書牌招,同參政事。出傳敎上曰,庚寅四月日記,注書持入,刑判入來,與之偕入,可也。最中持回啓進伏,承旨讀奏。上曰,事當如此矣。命退,最中退出。命承旨讀日記後,命退,諸臣退出。
上在慶熙宮。停常參·經筵。
藥房都提調韓翼謩,提調趙雲逵,副提調李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。喜雨徹宵,心雖喜,氣則一樣矣。
中宮殿·惠嬪宮,藥房口傳問安,答曰,知道。
以承傳色,口傳下敎曰,下敎時入侍,宜矣。
傳于申尙權曰,內局入侍。
又傳于曰,內局入侍。
備忘記,近者之氣若此,雖服此劑,豈特本湯,卽爲加入,然今予腸胃若漢。不然,都是蔘效何必乎?
備忘記,時雨徹宵,爲民心喜,予之夙宵一心,唯在追慕與民,其雖喜雨,雨若此,此日其若庭候,許多輿儓,亦吾民也。若昔相之意,用心果寥,心亦喜體此意,雖此後此等之時,雖令,其令旋止焉。
備忘記,其雖下敎,朝亦諭,意謂與建功一樣,其服之後,若服焉,食且加匙,此稀闊故也。當止三劑,昔宋仁宗,猶惜夜一羊,意亦在焉,餘羊,令軍門畜。
備忘記,以今下敎觀也,予氣可知,予量可知,朝者聞都提擧所奏,初欲今日庭候云,予氣已諭,朝已諭若此,其命切勿爲,以便君心焉。
備忘記,其雖甘雨,猶望其霽,水標若何?禮曹問奏。
李命植,以侍講院言啓曰,本院新除授輔德宋志淵,時在忠淸道懷德地,司書李鎭衡,時在京畿楊根地,說書趙英鎭,時在廣州地,書筵入番事緊,竝斯速乘馹上來事,下諭,何如?傳曰,允。
申尙權,以戶曹言啓曰,黃海道居私奴王二金等三口,本主處代口與米布間代給願不願,區別成冊,自本道今纔來到,而一口本主數代口代米,俱不願,故不爲擧論是白遣,二口本主,則米布間願受是白如乎,依筵中定奪,每口米三石式定給事。分付道臣,知委該邑,某樣穀中,卽爲推移頒給後,狀聞會減之意,敢啓。傳曰,知道。
以承傳色,口傳下敎曰,俄者踏下傳旨,亦爲爻周,一體牌招,牌去來申飭,皆於二更前,竝令承牌,若遲滯,則當該承旨,當下敎,承牌入來者,連續以奏。
備忘記,鄭衆仁今乃承牌,一門多人,驕蹇忘先,良才察訪差下,其令雇馬廳三朔入直,申光緝年少使驕,高山察訪差下,待城門開,倍三道赴任。
以承傳色,口傳下敎曰,開陽門仍留承牌儒臣,皆令謝恩,察訪仍爲辭朝,出去後,下鑰。
備忘記,申光緝,宜有參酌之道,特寢察訪之命,復授前任牌招,其令待開門謝恩,兩儒臣,城門已開,一體牌招,皆令開門時謝思,使朝鮮學士,少知有近八其君。
庚寅三月十五日辰時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯以次進伏。翼謩曰,夜間聖體若何,寢睡,何如?上曰,一樣矣。翼謩曰,泄候,何如?上曰,今夜則無登溷之事矣。翼謩進腎瀝湯,上進御。翼謩曰,湯劑進御後,移時起坐,利於湯劑順下之道矣。上曰,依。上曰,建功雖連服,甚無力矣,此劑進御後,顯有眞液矣。翼謩曰,勢似必然矣。翼謩曰,臣觸事憒憒,昨請輪直,而臣以爲承發落矣。退出後欲爲頒布,而以榻敎之不書出來,諸議皆以爲不可遽然頒布云云。故旣承成命,而不得奉行,臣罪臣亦自知。伏乞遞臣所帶之職,治臣昏憒之罪。上曰,事歸順便矣,昨日予亦漫應,而非眞的下敎矣。翼謩請診候,上曰,依。以楷·允協·絢·季良·道炯診候曰,脈候左右三部度數調均,滑體不足,比昨一樣矣。上曰,丙戌年,予服腎瀝湯十三劑矣。以楷曰,然矣。上曰,內殿前年十二月初五日以後三朔,則雖水刺之時,不用匙箸,而時進粥飮,予以爲難矣。舟梁十一年,再次進宴,予則曰,料表。翼謩曰,殿下遵節情禮,然後可以正內殿之過於孝處矣。上曰,卿言是矣。翼謩曰,輪直之命,不得頒布於昨日,專由於臣之昏憒,而方進大劑之時,豈可因此不爲輪直乎?上曰,此不必更請矣。翼謩曰,事體道理,決不當若是,故敢此縷縷,仰達矣。上曰,予志固矣。翼謩曰,再湯劑,待下敎持入矣。上曰,依。諸臣以次退出。
庚寅三月十五日酉時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯以次進伏。翼謩曰,午間聖體若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩進腎瀝湯,上進御,繼進蜜棗。上曰,諸醫診脈,可也。以楷·允協·絢·季良·道炯診候曰,脈候左右三部度數調均,滑軆,比朝診時一樣矣。上曰,坐直承旨入侍。出榻敎翼謩曰,朝診,以輪直事仰請,而未能蒙允,安有如許國體道理乎?雲逵曰,進御大劑之時,提調之輪直,斷不可已矣。重祜曰,方外之論,以臣等爲泄泄矣。翼謩曰,非但外議,國體決不然矣。昨承下敎,未卽擧行,臣之罪也,前後縷縷順瀆,未承兪音,實有憾於天地之大矣。上曰,卿言則是矣,而置之,可也。上曰,雨勢不爲頻數乎?翼謩曰,付種,甚適中矣。上命書傳敎曰,連聞畿湖狀聞,雨暘適中,今日之雨,可謂時雨,雖然,一心操舍,豐歉可戒,今雖雨,明不雨,焉可必也。凡事修人事而已,其亦有備無患,申飭諸道,況今年,一龍治水,尤宜酌水若金,亦飭諸道,貯水灌漑等事,另飭另飭。出傳敎上命讀統制使狀啓訖,上命書傳敎曰,舊逋全未捧,已有定式,嶺南·湖南,皆已稟處,而今聞統制使啓本,軍餉何等重也,而其中醴川前郡守沈鏞,全未捧四石,彦陽前縣監成箕柱,全未捧一石,況皆壬午條,今已八年,若有毫分擧職之心,其雖月廩充數,焉敢以此載於未捧乎?其或指徵無處者,已不然,事之無據,莫此爲甚。此不過只載其名,望其蕩滌之意,此等慢忽守令,雖其官監色何用,一竝終身禁錮,以懲此輩放肆之弊。噫,堂堂千乘之國,豈可以四石一石,載於奏御文字乎?其羞朝廷大矣,特爲蕩滌事,分付。以此觀之,年年此會錄可知,萬古豈有一石四石全未捧之錄於啓本中?壬午以後八年統制使,一竝越俸五等,雖遞,自京擧行,以懲擁聲色合眼坐洗兵館之閫帥。出傳敎又命書傳敎曰,頃者學士濟濟,一自靜攝,莫知去處,此何事體,此何分義?況其思近八其君,尤焉敢若此,明日當爲晝講,違牌儒臣,一竝從重推考,今日牌招,留於待漏廳,其令待開門謝恩。出傳敎翼謩曰,明日湯劑,亦依例爲之乎?上曰,依。諸臣遂退出。
上在慶熙宮。停常參·經筵。
藥房都提調韓翼謩,提調趙雲逵,副提調李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任憂慮,敢來問安,竝此仰稟。答曰,知道。已下敎,此劑其雖若飮,三劑纔畢,三明相値,若何若何?於予斷斷在予之道而已,然氣則一樣,晝講時同爲入侍,宜矣。
中宮殿·惠嬪宮,藥房口傳問安。答曰,知道。
金致恭啓曰,大司憲尹得養任所在外,執義李顯祚,掌令鄭擇·金光緯,持平安廷鉉·閔游在外,今日以監察茶時之意,敢啓。傳曰,知道。
以承傳色口傳下敎曰,腎瀝湯十三劑進御時日記考出,同副持之,而先爲入侍。
申尙權,以禮曹言啓曰,卽接穆陵參奉所報,則本陵大王陵上北邊曲墻,蹲縮成隙矣。去夜風雨,曲墻外邊,高二尺五寸,廣五尺,深六寸許,頹圮云,陵上曲墻外邊頹圮,則曾無慰安之例,今亦依前例,只本曹郞廳進去奉審後,稟處,何如?傳曰,允。
又以弘文館言啓曰,新除授應敎朴取源,時在京畿道豐德地,副校理洪秀輔,時在江原道原州地,修撰沈頤之,時在京畿龍仁地,經筵入番事緊,請斯速秉馹上來事,下諭。上曰,依啓。
又以禮曹言啓曰,今二月二十六日朝講常參入侍時,禮曹判書韓光會所啓,臣待罪禮官,凡係倫彞,隨其曲直,當爲處決,而湖南安姓人,以爭宗事,屢次登聞,互相勝負,究竟無期,今番則問議大臣後,覆啓,何如?領議政金致仁曰,時·原任大臣問議後,自上特爲處分,可無更爭之患矣。上曰,依爲之事,命下矣。問議于時·原任大臣,則領議政金致仁,以爲今此安鼎富·安植之所訟,實關倫紀之重,而其事誠若可疑,然決疑之法,莫要於以其人還破其人,是所謂不易之公案也。據安植辛巳呈議送于本道,則曰,矣伯高祖伯孺無後,故矣高祖第二子國胄,過房爲後,又無子而歿故矣。祖萬里,雖獨身,不得已宗家奉祀。又曰,宗家旡后,無與受立後之道,則支孫奉祀,此所謂兄亡弟及,矣身之宗家奉祀,理所當然云云。其所謂過房與弟及云者,已見其卽地矛盾,而及夫道臣,決給立案,以爲伯孺無子,而以仲孺,爲兄亡弟及則事或近理,而伯孺,旣以國胄爲后,而國胄死,亦將易其昭穆而還用兄亡弟及之例乎?況萬里,旣有所奉之祀,兩家祀事,何可兼付一人云爾。責退,則丙戌,植上言駕前,乃曰,國胄召萬里,謂之以吾有一子而病,無他立后之人,汝承宗祀當然,萬里,卽矣身祖父也云云。六年之間,一人之言,判若楚越,夫植之所執,以爲命脈本領者,惟在其祖出繼一款,而其言之窮遁變幻,至於此極,則其他,夫何論哉?其於丙戌變辭之後,寶城郡所納供辭,有曰,五代祖重威家廟,養曾祖喪畢後,以矣祖萬里名,傍題埋安,是則植不知,凡祧主埋安者,無改書傍題之禮,而特以地中之木不可復考,故爲此說耳。然則國胄之死幾年,國胄之主,何獨不改題,國胄之殤子七大傍題,始於載信定后之時耶,此皆以植而破植言者也。凡人之長子,雖大宗,不得爲后,禮經之法,蓋以爲子者,不可以絶父之嗣故也。世或有兩家父俱存,而所重,命爲之子者,然此特一時之權宜,非可以著爲典式,況其父祖旣死之後,爲其子孫者,輒稱大小之別,欲移其父祖之天,而絶其所生之嗣,則其爲乖倫亂常,當如何也?公家所考信,則莫大於帳籍,而萬里戶籍,以慶胄爲父,仲孺爲祖而已。更無一紙稱國胄爲父者,又無禮斜可證,此則又以植之祖而破植之言者也。以植破植,可一言而決,其他譸張粧撰之節節破綻,有不可枚論,若其祖母與母之遺書,植之籍口,最在於是,而雖使國胄妻在,欲爲之移宗,遺書而付植。大倫旣定之後,尙不足爲其輕重,況彼支派之一二寡婦,何與宗事,而乃爲其憑質之資乎?如植所稱,載信本族疎遠,與門長,出於遠屬者,世之士大夫家如此者,顧亦何限,尤不足多辨也。植旣如此,而若載信者,擧宗定之,成命昭然,其爲國胄之後也,明白正大,無容復議矣。辛巳道臣決案,至爲允當,而惜其過於仁敎,不痛治植之罪狀,致令跳踉未已,再煩天聽耳。丁亥·己丑,該曹覆啓之謬引禮義,盡反舊案,誠不可曉。臣以爲,安載信爻周禮斜,更令該曹成給,安植爭財撼宗賣祖罔上之罪,恐不可不照律嚴斷,伏惟上裁。行判中樞府事金陽澤,以爲今此安植爭宗事,領議政臣金致仁獻議,逐段辨破,靡有餘蘊,臣無容贅議,而第念遐鄕頑民,汨蔽私慾,干犯倫彞,種種變怪,肆然發作。此等之類,若例勘而止,則人紀將無以立,國法將無以行,植之亂倫悖義之罪,繩以重律,以礪頹俗,恐不可已,伏惟上裁。領中樞府事金相福,左議政韓翼謩,右議政金尙喆,以爲與領議政議同,行判中樞府事李昌誼,病未收議云矣。大臣之議如此,上裁,何如?上曰,聞禮判所奏,心駭,今聞領相獻議,可謂痛快。條列甚詳,而予則曰,非徒本事,植之以埋主籍口者,尤萬萬無狀,苟且莫甚。其計欲巧,自綻於倫理,不可不校正者,則豈可以此勿論乎?況此等之習,深以爲駭者,然植雖無狀,本曹其無誤決之事,則渠焉敢若此?其時判書,特施不敍之典,金判府事獻議,其亦嚴正,不可循例。令該府勘律,奚異諺所謂放蟹入水,此等末世,亦豈可付諸循例有司,滅倫敗義,敢欲欺君,安植,三水府勿限年定配,以礪風化。以安載信,爲國胄之後,令該曹立案成給,前後誤文案,倂取爻周事,一體,分付該曹。
李重祜,以吏曹言啓曰,新除授豐川府使邊得讓戶奴呈狀內,矣上典八耋老母,宿病之外,重添毒感,症狀危篤,時月之內,萬無離捨遠赴之望云。親病旣如是危重,則不可强令往赴,依例罷黜,何如?傳曰,允。
金致恭,以義禁府言啓曰,淮陽前府使李彦熙,先罷後拿事,傳旨啓下矣。李彦熙,時在任所云,依例發遣府書吏,拿來,何如?傳曰,允。
以慶尙左水使狀啓,蔚山等官居主鎭軍金可同等渰死事,傳于申尙權曰,令本道恤典擧行。
以江華留守狀啓,本面居軍官嚴哲夢等燒死事,傳于申尙權曰,恤典擧行。
判義禁南泰齊疏曰,伏以春氣方和,聖候益康,臣民慶祝,曷有其極?仍念臣年至不退,低徊散秩,區區所自效者,惟在於起居之禮,而一切官職,意念已冷,今玆金吾新命,何爲而及於臣也。以臣衰竭之精力,雖處以冗司之尠事務者,猶懼其難辦,況王府議讞之最係緊嚴者乎?且年過七袠,勿任獄官,頃年聖敎,已成定例,前後一二臣,輒皆引例許免,今臣鞶帶之遞,亦可以不俊終日矣。惶感雖深,格例難越,玆申至懇,仰瀆宸嚴。伏乞聖慈,俯垂矜諒,亟許鐫免,以幸公私焉,臣無任屛營祈懇之至,謹昧死以聞。答曰,以卿之筋力,其何過辭,而旣已下敎。故兼帶金吾,特爲許遞焉。
庚寅三月十六日辰時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯,以次進伏。翼謩曰,夜間,聖體調攝,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩進腎瀝湯,上進御訖。翼謩請診候,上曰,依。以楷等診候曰,脈候左右三部度數調均,滑體一樣矣。翼謩曰,時原任大臣,爲承候入來矣。上曰,禮房承旨入侍。出榻敎上曰,守廳承旨入侍。出榻敎上曰,注書出去。諸大臣入侍事傳諭,他承旨及時原任大臣進伏,藥房退出。
庚寅三月十六日辰時,上御集慶堂。晝講入侍時,知事朴相德,特進官具善復,參贊官金致恭,侍講官金尙默·趙載俊,假注書韓鼎運,記事金夏材·吳鼎源,以次進伏訖。上誦大學,自傳之首章,至傳之三章,命尙默讀之訖。上曰,文義陳之,可也。尙默曰,首章言自明,二章言自新,可見明新之妙用,在君師之位者,誠能自明自新,則新民之功,亦在其中矣。上曰,所奏是矣,而幾年輪講,書自我自,甚愧矣。下番亦陳之,可也。載俊曰,上番盡達,而日新之要,在於無間斷矣。上曰,二層工夫,且猶未能,居常懍然,知事亦陳之。相德曰,聖學已極高明,而臣願百尺竿頭,更進一步之功焉。上曰,所奏是矣,而前日所到處,今亦未能,予甚愧矣,參贊官亦陳之。致恭曰,上下番已盡奏,臣無仰達矣。上曰,紫陽勸學文云,勿謂今日不學而有來日。且言雖淺近,古人詩一日不讀書,口中生荊棘,誠爲予準備者,頃年三講時展讀,故其無差錯。近者小學立敎篇,大學經一章·傳三章,輪回誦讀,庶乎通暢,而連日誦讀之時,其猶勝也。不讀幾乎一望,故誦時,怳若前世事,此猶若此,況一日萬機乎?以此觀之,以成湯之聖,日新又新,其聖不自聖之意,讀此不覺欽誦。今以學問,比諸政事可乎?莫云疆域無事,邦內少靜,古人亦云,今日行一事,明日行一事,豈特此也。今日行一難事,明日行一難事,久則自然浹洽,難字意深切矣。其雖益衰,講亦雖講,不敢無端闕焉,一朔六對,或預則預,亦不敢闕一。噫,此豈他哉?嗚呼,壬午復政之後,此亦苦心,此亦苦心。然一朔六對,不過儀文,柏府·薇垣,只於臺廳,日鎖其門,鎭日監察茶時,政院視若例事,乘馹雖有命,鄕臺便臥家,其雖開政,輒稱在外,一守令未署經,今已三月,近者添一,而京臺無人,故喉院,其亦默默,纔以今世界今世人,自問自答。此何世界,此何世人,良可寒心,其君已衰,世界世人,隨衰而然耶。予則今服腎瀝湯,其衰庶可少助,吁嗟今世,將用何湯乎?無睡靜夜,只切自嗟,若水投石,予何復諭焉。出傳敎藥院進湯劑診候。上曰,申光緝承牌乎?尙默曰,光緝,以褒貶居中,不得行公云矣。上曰,今日乃聞申光緝違牌,非本事也。卽格例云,然謝命,分義當然,遞差,黃最彦傳旨踏下,其代除授,牌招察任。出傳敎上曰,上番儒臣金尙默,傳旨未下之前,銓堂遽擬於春坊之望,有違政格矣。政官推考,可也。出擧條上曰,禮房承旨入侍。己丑三月日記,亦爲入之,右承旨李命植進伏,命讀日記,經筵官退。上曰,時原任大臣入侍。出榻敎領府事金相福,領議政金致仁,判府事金陽澤,右議政金尙喆,判府事李昌誼進伏曰,聖體調攝,若何?上曰,氣似少勝矣。僉曰,伏見批望下者,臣等不勝慶幸矣。上曰,腎瀝湯似少有效,而醫曰,大勝,若然則豈不苦哉?致仁曰,行步之勝,湯劑之力也。上曰,然矣。水刺,何如?上曰,粥則飮之而苦厭矣。寢候,若何?上曰,有時昏困矣,中宮殿氣候若何?上曰,一樣矣。致仁曰,水刺湯劑,連爲進御,則功效豈不大乎?上曰,不可如此,十九日且近,若然則功虧一簣矣。且齊宣隱牛,而予則食羊,豈不愧乎?羊腎,亦第二件事,持氣然後,可以行素,而今日進御時,只泡醬矣。僉曰,此誠爲下情之悶迫矣。上曰,非爲羊腎而然,雖進御,必無功效矣。僉曰,殿下,豈不思宗社之托,而自輕乎?行素之敎,恐未宜矣。上曰,沈鏞事,何如?致仁曰,臣等,亦言之於外,而甚怪矣。上曰,今此統制使狀啓,卿其卽其地覆奏。致仁曰,軍餉事軆尤重,而自有定式,全未捧守令邊將等,一倂計其朔數,施以越等之律,何如?上曰,依爲之。出擧條上曰,三明日望拜禮正時,以卯初三刻爲之。出傳敎命退,都提調韓翼謩曰,湯劑待下敎乎?上曰,依。大臣諸臣,以次退出。
庚寅三月十六日申時,上御集慶堂。同副承旨入侍,藥房三提調追後入侍時,同副承旨申尙權,記事官任希雨·金夏材·吳鼎源以次進伏。上命讀丙戌年腎瀝湯進御時日記訖。上曰,其時服十二劑矣。上曰,注書出去,藥房持湯劑入侍。都提調韓翼謩,提調趙雲逵,副提調李重祜,醫官李以楷·鄭允協·慶絢·金季良·吳道炯以次進伏。翼謩曰,午間聖體若何?上曰,晩後一樣矣。欲詳知丙戌進御時事,俄者命讀日記,則建功湯,如冷水矣。翼謩曰,腎瀝則大劑矣。上曰,使諸醫先爲診候,可也。以楷診候曰,脈候左右三部度數調均,滑體比朝診時一樣矣。允協·絢·季良·道炯診候曰,脈候左右三部度數調均,滑體差勝矣。上曰,往來之氣,間欲發作矣。諸醫曰,此是痰候,而非此劑之害矣。鎭墜之功甚大,專利降舒上升之氣。翼謩曰,臣當以常理仰陳矣。殿下,不有少愈之戒,今日日氣陰濕,而香祗迎後,終日酬應,往來之氣,專由於不念節宣之方而然矣。上曰,卿言是矣。仍進御腎瀝湯,繼進蜜棗。翼謩曰,臣等雖宿闕下,而夜則不能以時承候,實有傷於國體,雖略干日,特許輪直之命。上曰,不必相持,更勿煩陳,好矣。雲逵曰,進御大劑,而特許輪直之命,俾存國體,得伸臣分,千萬千萬矣。上曰,多妨礙之事矣,更勿煩陳,可也。諸臣遂退出。
上在慶熙宮。停常參·經筵。
藥房都提調韓翼謩,提調趙雲逵,副提調李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。昨日一次登溷後,仍以妥帖,氣亦勝焉。可見其能,下敎時入侍焉。
中宮殿·惠嬪宮,藥房口傳問安。答曰,知道。
傳于李命植曰,內局入侍。
金致恭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李命植曰,坐直承旨,與儒臣入侍。
又傳于曰,左承旨,持百行源入侍。
傳于同副承旨申尙權曰,開陽門留門臺諫,使之入來署經。
備忘記,莫重之禮,其宜備員,柏府薇垣在鄕人都憲外,一倂遞差,元在外外,在近畿者,一倂禁推,過三朔後勘律,政官卽爲牌招開政,而以在京無故人擧行。
備忘記,身爲承傳色,其君服大劑酬應之時,其敢解衣便睡,事之可駭,莫此爲甚,一皆越俸一等。
備忘記,吏判其拜幾日,皀白渺然。近者以此爲美計,其君中年則已,況暮年乎?從重推考,待城門開,牌招察任。
備忘記,飭者宜飭,尹著東之初政檢擬,其時傳旨未下儒臣檢擬,春坊居中人誤擬,右職皆飭,不飭當該銓官推考。申光緝,其時則苟且,故雖不諭,今爲例職,宜無礙於他日,居中蕩滌。
傳于金致恭曰,如此之時,司謁敢爲昏睡乎?當該司謁,從重推考,使之差備待令。
傳于尹東昇曰,城門幾將開矣。吏判,待開門卽爲出牌,若又來報稽慢,則其書吏,令秋曹決棍。
以承傳色,口傳下敎曰,正言李東遇,家在城外,今始來稟,當該承旨遞差,其代前承旨李碩載除授,牌招入直,房順房。
又下敎曰,臺臣今始入來,以何好勝,喝道之聲,極爲倨慢,兩司喝道,政院捉致懸之,明日此時放送。
又下敎曰,以此標信,西小門留門李東遇,使之卽爲入來謝恩。
又下敎曰,今則城門開矣,吏曹判書·參議,卽爲牌招開政,鍾聲熹微,宣傳官送于鍾閣,守直官在直與否,探知以來。
大司諫南玄老疏曰,伏以臣於杜門跧伏之中,忽伏承諫省新命,臣之出入言地,今幾年矣。惟其寡陋之識,銷愞之氣,未嘗一言自效。以裨我聖上策勵耳目之盛意,臣每自循省,惶恧交中,矧玆薇垣長席,責任尤大,一除再除,惟以冒膺爲事,則豈不孤聖恩而羞臺閣哉?伏乞聖明,亟賜斥免,以爲有言責而不言者之戒,第臣於目下一二事,有不敢終默,略此附陳焉。頃年藏樂之命,雖出追遠之聖念,不過因情創行之禮,有違斯須不去之義,而視若常典,特敎累降,以殿下無窮之孝思,將不免過中之歸。臣竊惜之,雖幸聖心開悟,卽收初六十一之下敎,而藏之一字,猶未盡祛,則此豈大聖人動遵聲律導達中和之意哉?竊願竝寢昨冬之成命,以光聖德焉,以禮使臣,卽我朝家法,而殿下之平日軆下而優待之者,深有得於九經之義。凡在廷紳,孰不欽歎,而日昨重臣之拿入,實非群情所期望者,閫符替納,誠有罪焉。譴罷默削,無所不可,而秩在卿列,事異軍法,則殿庭捽入,景色遑遽,是豈聖朝禮待群工之道,而亦恐有歉於觀理忘怒之戒矣。今殿下一言一動,皆爲後昆之柯法,則其在身敎貽謨之方,尤不可不隨事省察,動合規度,惟殿下,念之哉。以承傳色,口傳下敎曰,予雖衰,闕納符之前帥臣,豈不爲記過乎?旣知之後,已爲分揀,今已過矣。所爲己駭然,其事雖異,今日豈請復樂之時乎?大欠人事,遞差,其章給之。
備忘記,南玄老,莫知其君服大劑,爲一邊閫若此,臣分掃矣。關係莫重,永刋侍從案。
庚寅三月十七日辰時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯·鄭允說·柳光翼以次進伏。翼謩曰,夜間聖體若何?上曰,一樣矣。翼謩曰,寢睡·水刺之節,亦何如?上曰,一樣矣。仍進腎瀝湯,繼進蜜棗,上進御訖,翼謩請診候。上曰,依。以楷·允協·絢·季良·道炯·允說·光翼以次診候曰,脈候左右三部度數調均,滑體比昨一樣矣。上曰,腎瀝湯今姑停止,何如?翼謩曰,雖以丙戌年進御之數言之,姑未及其半數矣,決不可間斷矣。上曰,依爲之,可也。翼謩曰,夕湯劑,待下敎持入乎?上曰,依。遂退出。
庚寅三月十七日辰時,上御集慶堂。坐直承旨儒臣,持問答入侍時,左承旨尹東昇,校理金尙默,副修撰趙載俊,假注書韓鼎運,記事官金夏材·吳鼎源以次進伏訖。上命承旨,書忠孝問答御製。上曰,他承旨入侍。出榻敎同副承旨申尙權進伏。上命東昇曰,持出作帖,一件入之,一件進之東宮,可也。東昇退,命讀問答,玉堂上下番及承史輪讀訖,退出。
庚寅三月十七日申時,上御集慶堂。左承旨持百行源入侍時,左承旨尹東昇,假注書韓鼎運,記事金夏材·吳鼎源以次進伏訖。上曰,百行源讀之,東昇讀訖。上曰,故奉朝賀金興慶之家,何在乎?注書知來,可也。賤臣還奏曰,在於筆洞云矣。上曰,古人云,家貧思良妻,國亂思良相,今予則氣衰思良醫,暮年思故相,心若此,故夢亦若此乎?近歲以後,日衰月衰,故夢亦衰焉。噫,以夫子之聖,亦有吾衰之歎,況予乎?昨夜夢見一故相,其誰,卽故奉朝賀金興慶也。初睡而見,後睡而見,若是徹宵,見於何處,卽崇政殿也。曉來睡快醒之後,初則謂以予衰故見故相云矣。更以思之,甲子年都提擧,卽故相也。于今日衰,夢見豈偶然?此予所以暮年思故相者也。李泰遠卽局方精醫也,頃者以腎瀝湯,時或進御爲請,年今近八服此,無奈起感而見予乎?亦非偶然,況金奉朝賀入夢,適在於其曾孫桂坊謝命之日,益用愴然。祭文特製以下,過再明日後,遣禮官致祭。李泰遠,豈特前日之多功,乙酉用氣連之功,尙今思之,爲人勤實,其亦惟焉。令該曹,特給食物於其子,以示予思良醫之意焉。出傳敎又命書致祭文,上曰,內局入侍。出榻敎都提調韓翼謩,提調趙雲逵,副提調李重祜,醫官李以楷·鄭允協·慶絢·金季良·吳道炯·鄭允說·柳光翼進伏。翼謩曰,午間聖體若何?上曰,氣差勝矣。水刺,何如?上曰,亦勝矣。腹部一樣安穩乎?上曰,然矣。進湯劑,上進御。請診,上許之。以楷診候退伏曰,脈候左右三部度數調均,而滑體,亦與朝時無異矣。諸醫所達,與以楷同。命承旨讀傳敎及致祭文。翼謩曰,故相,若九原有知,則必感泣矣。上曰,承旨持去,東昇退出。翼謩曰,昨今日連達,而決不可行素矣。上曰,當日則腎瀝湯,亦不可飮矣。翼謩曰,自古無却湯之事矣。上曰,予以眞心云矣。翼謩曰,父祖以上,皆爲大父母,而聖人爲之品節矣。上曰,子貢,獨築場三年,各在其人矣。翼謩曰,子貢,亦未知果合於禮也。上曰,異於於陵仲子矣。翼謩曰,過不及,皆不中矣。雲逵曰,都提過不及,皆不中之說,甚好矣。上曰,然矣,予亦自知過矣。翼謩曰,旣知其過,則何乃若是乎?上曰,曾於當日,進御建功,而至今追悔,況腎瀝乎?翼謩等曰,豈爲如此下敎乎?上曰,可見卿等之苦心,而予獨何不苦心乎?重祜曰,行素却湯之敎,臣等,不勝焦迫矣。上曰,然則不爲行素,而腎瀝則決不可飮矣。翼謩曰,常膳及腎瀝湯進御,而春和日暖,聖體康寧,則雖展拜皇壇,臣等豈敢止之乎?上曰,歷思往事,心胸鬱結矣,其止之。翼謩曰,臣等,切不勝下情焦憫矣,命退。翼謩曰,明日湯劑依例乎?上曰,依。上曰,坐直承旨入侍。出榻敎內局退,同副承旨申尙權進伏。上曰,朴相德下敎,所重深矣。其若不飭,弊何勝言。雖然,亦惟諒先遞知經筵,不過一前忠淸水使,予雖衰矣。於一閫任,豈可碌碌?且其時承旨雖旁奏,此乃分疏,故若不聞,拿入後,聞其奏參酌,而一則重軆統,一則量本事。若此以替納,循例請推,亦不爲乎?此不過靑爲藍之意,事體駭然,至於復樂,意雖在矣。今日雖無三日之制,於予有行三日之義,則今日此請,果其是乎?此所謂欠人事者也。卽此二事,不過國體,而其君服大劑之時,除拜幾日,擬然不動,況在望拜在近而,乃敢若此,更以思之,不可特遞而止。君臣分義,無所逃於霄壤。前大司諫南玄老,亟施削職之典,使海東臣子,遙望莫重,亦少知其君暮年用大劑之意。出傳敎上曰,爲侍從,人君服大劑之時,何敢待牌謝恩,況再明何日,焉敢若此,監察茶時,其亦末節。執義李顯祚,獻納朴師崙,正言李東遇,卽爲牌招謝命,今日內署經。若此薇垣已署經,一司除署經,皆令待朝辭朝入侍。出傳敎命退,遂退出。
上在慶熙宮。停常參·經筵。
下直,淮陽府使金光白,慈山府使李周爀,玄風縣監宋煥五,蔚山縣令李鼎勳。
藥房都提調韓翼謩,提調趙雲逵,副提調李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳,問安。答曰,知道。
以承傳色,口傳下敎曰,同爲入侍。
傳于李命植曰,今日晝講爲之。
傳于左副承旨徐有良曰,今日次對爲之。
備忘記,噫,近八其君,其將何禮,而以九經中一。今惟寥寥,特召違牌,以此觀之,今日朝鮮,有冢宰乎,有侍從乎?初當此任,隨兄固執,此何分義,此何道理?吏判趙曮,特施不敍之典,參議金相翊,已下敎。勢難强令察任,二事雖誤錯,先擧尹蓍東,今可宜抑,故傳旨循例踏下,而近八其禮,豈可苟且。判書朴相德,復授冢宰,牌招開政。
李命植啓曰,吏曹判書朴相德牌不進推考傳旨,今方捧入,而開政命下之後,如是違牌,不卽擧行,事甚未安。更爲牌招開政,何如?傳曰,允。
備忘記,今日此人爲冢宰者,一則爲備九卿,一則爲開政備侍班。若有國有君,豈敢若此?雖十牌,開政後已,承旨焉敢稟也。若南玄老之言,以此事爲撕捱乎?若以此撕捱,則此霄壤可謂倒置,前三牌勿施。卽爲牌招開政,此由於冢宰氣勝,然予雖衰矣,身爲臣子,焉敢樹其勝。
徐有良啓曰,大臣·備局堂上,依下敎來待矣。傳曰,引見。
備忘記,今日諸中官,皆木人着帽帶者,一則詐驕,一則庸劣,一則鈍滯,是申德龍·安國來·韓聖揆,以木人着帶者金好大,近八其君憧憧之中,爲開政臥而猶覺,則以銓官違牌,曰以開政,此滿腔驕詐金完碩也。其臣若此,中官若此,其君何堪?金完碩越俸三等,申德龍·安國來·韓聖揆越俸一等,欺君差備中官,令內侍府,永刋其名。
備忘記,古人云,爲君難,而今日朝鮮之君誠難。今日此心若何,而其臣佯若不知,雖服大劑,其臣猶以若其君飮冷水,朝臣無狀,卽侍從矣。朝臣若此,故中官亦效,着笠守直,待令之時,皆勤皆恭,而着帽之後,倨慢驕縱。噫,其君惟倚藍輿,而昔之陶潛,其子門生挾輿。今之驕內豎,左驕右蹇,雖秉藍輿,受因此輩,朝臣慢蹇,內豎驕駭,不若靜臥,此何國體,此何道理?良可寒心也。以此之故,挾輿中官,莫知挾輿,垂袖以隨,朝臣雖難飭,此類宜飭,令內侍府,申飭。
有政。吏批,判書朴相德進,參判參議未差,都承旨李重祜進,以洪樂仁爲吏曹參判,沈勗之爲大司諫,洪景彰·李一曾爲掌令,鄭景仁·洪相聖爲持平,尹養厚爲副應敎,金基大爲校理,趙明鼎爲左參贊,趙暾爲右參贊,安允行爲工曹判書,權噵爲禮曹參判,金華鎭爲同敦寧,金應淳爲知義禁,朴道仁爲禮曹正郞,李敬玉爲右通禮,趙來鎭爲漢城判官,魚錫齡爲典籍,李端會爲引儀,姜世東爲中部奉事,黃仁廉爲假監役,鄭述祚爲豐川府使,具善行爲判義禁,任希敎爲執義,趙載俊爲獻納,柳匡國爲正言。
兵批,判書蔡濟恭式暇,參判尹得雨病,參議宋文載入直進,參知洪啓遠病,右副承旨具㢞進,同知單金鴻瑞,副護軍鄭擇·金光緯,副司直申尙權·安廷玹·閔游,副司正李格。
以承傳色,口傳下敎曰,近八其君,方服腎瀝湯之意,使朝臣知之,牌去來催促。
又下敎曰,牌去來,申飭,此後違牌呼望,勿爲捧入。若不申飭,則當該承旨,當爲下敎,以此申飭。
傳于具㢞曰,昨日已申飭,今日承牌如是乎?更爲申飭。
以承傳色,口傳下敎曰,違牌望之兩司吏,一倂懸於政院。
掌令李一曾,持平洪相聖,大司諫沈勗之,獻納趙載俊牌不進罷職傳旨,以備忘記傳于李碩載曰,洪景顔外若此,國有君,焉敢若此。今者之氣所重在焉,則焉敢若此?見謝恩後就寢,竝只推,更爲牌招,此輩若此,故中官無狀。安國來·韓聖揆·金好大,令該府處之,過三朔後勘律。
備忘記,國有近八其君,身爲重臣,焉敢若此,此非予重臣,若鄕長官,卽鄕重臣。趙暾施以不敍之典,其代趙雲逵爲參贊,坐次卽爲書入,卽爲牌招,明朝備員。
李碩載,以刑曹言啓曰,因禮曹啓目,此等末世,豈可付諸循例,有司滅倫悖義,敢欲欺君,安植三水府勿限年定配事,判下矣。罪人安植,卽在全羅道寶城地,令道臣,依判下。咸鏡道三水府勿限年定配所,發配後卽爲啓聞事,發關,分付之意,敢啓。傳曰,知道。
備忘記,今日豈可闕一,林鼎遠爲趙載俊代,牌招察任。
以承傳色,口傳下敎曰,守令昨今同爲入侍事,下敎矣。不爲入侍,若留待,則次對,使之同爲入侍。
又下敎曰,持一運入侍。
又下敎曰,當與世孫同禮,其令春坊知悉,儀注置之。
庚寅三月十八日辰時,上御集慶堂。晝講入侍時,知事洪麟漢,特進官金華鎭,參贊官李碩載,侍讀官金尙默,檢討官申光緝,假注書韓鼎運,記事官金夏材·吳鼎源以次進伏訖。上誦大學補亡章,命尙默讀之。上曰,文義陳之,可也。尙默曰,格物致知,乃大學第一工夫,而先儒所謂夢覺關也。至於豁然貫通處,則理明心定,如鑑空衡平,及其應事也。無所差錯,匹庶猶然,況帝王乎?上曰,所奏是矣,下番亦陳之。光緝曰,上番之言盡之,而莫不因其已知之理而益窮之者,乃下學上達工夫也。上曰,此與成湯苟日新日日新之義,似矣。尙默曰,上敎至當矣,知事亦陳之。麟漢曰,本末終始,無所間斷,然後可至於豁然處矣。上曰,是矣。大抵不爲故不至此境,予今近八十,未至豁然處,是誠愧矣。參贊官亦陳之。碩載曰,儒臣及經筵官,已盡之,臣無所,仰達矣。上曰,注書出去,內局使之入侍,可也。都提調韓翼謩,提調趙雲逵,副提調李重祜,醫官李以楷·鄭允協·慶絢·金季良·徐命緯·金孝儉進伏。上曰,經筵官退,上番持潛谷集,更爲入侍,可也。麟漢等退出。翼謩曰,聖體若何?上曰,一樣,而今日久坐,稍勝於前矣。翼謩曰,湯劑之效也。水刺,何如?上曰,如前矣。進湯劑,上進御。請診,上許之。以楷曰,脈候左右三部度數調均,而滑體之勝,亦與昨日一樣矣。諸醫之言,與以楷同。上曰,今日三貼,而明日則止之,可也。翼謩曰,此何下敎也?上曰,忠則盡心,故予當如此矣。僉曰,進湯,所以爲盡心也。上曰,已定矣。見予服色則可知,予爲三日之製矣。諸臣仰瞻,則黑團領袍也。翼謩曰,殿下爲此齋居之服,聖心盡之,而豈可復爲行素而却湯乎?此疏節也,決不可如此矣。上曰,行素之說,其止之,予不爲行素矣。尙默持潛谷集,留館日記,進讀訖。上曰,猗歟盛哉,被皇朝如此之恩,而予之常膳湯劑,豈忍爲哉?翼謩曰,爲毅皇而爲齋服,行望拜禮,聖心可遂,而乃爲此疏節乎?上曰,旣不能盡心,故欲爲此疏節也,明日則雀舌茶,亦不可進御矣。翼謩曰,殿下聖學高明,豈爲此過中之擧乎?敢請下詢于今日次對諸臣焉。上曰,此豈足下詢者乎?若思洪武及壬辰,則豈非沒世不忘之思乎?翼謩等曰,臣等,亦有秉彞之性,豈不知皇恩之如此,而事則有異,豈可以此而不進常膳湯劑乎?上曰,其止之,仍下不忍聞之敎。翼謩等曰,豈爲如此下敎乎?命退,翼謩曰,伏願更加三思焉。今日次對,臣與諸宰當更達矣。大臣諸臣竝退出。
庚寅三月十八日午時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·徐命緯·金孝儉以次進伏。翼謩曰,夜間聖體若何?上曰,一樣。翼謩曰,寢睡·水刺之節,亦何如?上曰,一樣矣。進腎瀝湯,上進御訖,翼謩請診候。上曰,依。以楷·允協·絢·季良·命緯·孝儉診候曰,脈候左右三部度數調均,滑體一樣矣。上曰,夕湯劑,待下敎入侍宜矣。諸臣遂退出。
庚寅三月十八日未時,上御集慶堂。大臣·備局堂上引見,守令同爲入侍時,領議政金致仁,左議政韓翼謩,右議政金尙喆,禮曹判書韓光會,漢城判尹李景祜,江華留守黃景源,戶曹判書洪麟漢,行副司直李章吾·洪名漢,戶曹參判李潭,行副司直金應淳,開城留守趙重晦,校理金尙默,執義李顯祚,獻納朴師崙,淮陽府使金光白,慈山府使李周爀,玄風縣監宋煥五,蔚珍縣令李鼎勳,左副承旨徐有良,假注書韓鼎運,事變假注書金重燮,記事官金夏材·吳鼎源以次進伏訖。致仁曰,聖體若何?上曰,一樣矣。頃者有眉稜之氣,而今則漸愈矣。致仁曰,此則湯劑之效也,伏望連爲進御焉。上曰,明日則雖雀舌,不可進矣。僉曰,下敎如此,臣等,不勝悶迫矣。腎瀝欲間一日,則以建功代之好矣。上曰,非但腎瀝也。雖他劑,決不可進矣。致仁曰,風泉之感固切,而湯劑之進,豈可間斷乎?翼謩·尙喆連爲力請,而上終不許允。仍曰,爲國事,可也。致仁曰,外邑別還,本有朝禁,頃年特敎,申飭,尤爲嚴截。在其時則人知其不敢犯,而凡事久則易解,近聞外邑間,不無此弊云,事之寒心,孰甚於此?分付諸道道臣,果有犯禁之守令,則卽爲馳聞請罪,或有之而掩置不聞,則廟堂,亦當隨所聞,論責道臣,以此出擧措嚴飭,何如?上曰,此事曾已嚴禁,意謂今無此弊,今聞所奏,乃覺有此弊云,事之無據,若此爲甚。予有繡衣,豈可無得,而然抽栍故比之近畿,假令水原,雖得已飭,於振威幸免,豈有效哉?此予雖不知,爲道臣其何不知?噫,粒粒辛苦之米,因其守令之顔私浪費,此類雖比於阿,亦云重矣。阿則不過求譽,此則取吾民之物,浪施顔私,莫云非已食,正若以刃刺人也。旣循顔私,何異自取,不過以依爲之頒布,君已暮矣,綱亦解矣。豈有其效,申飭諸道,若有此者,必也狀聞,而狀聞之時,亦若有隨人闊狹之弊,此阿之首也。予雖衰,法綱不衰,狀聞到後,分遣諸繡衣廉問,當該道臣,當施欺君之科,以此嚴飭,爲守令雖有所犯,其能還實者分揀,雖云還實,名存實無者,同律勘處事,亦爲另飭諸道,可也。出擧條上曰,元仁孫,以何事罷職乎?致仁曰,以不待由暇徑行之故也。上曰,飭已行矣。前司直元仁孫敍用,復差編輯堂上·大臣旣奏,備堂亦爲還差。出傳敎上曰,編輯堂上進前,洪名漢·李潭·金應淳進伏。上曰,幾許就緖耶?名漢曰,郞廳徐浩修,呈辭出去,故尙未就緖矣。上曰,何敢呈辭久外乎?致仁曰,病親呈辭,雖不待批而亦出,未知其病之如何,而只爲,申飭上來則好矣。上曰,曾有作舍道傍之敎,予未覺得,編輯郞何敢呈辭?雖曰,覲親,父將自西來,其何向東門,今聞不過東郊外云,呈單過矣。徐浩修,申飭,其令俟間卽爲上來。出傳敎上曰,入侍中官,白晝昏睡,呼之不應,其涉可駭。令該府,施以不應爲公律勘處放送,入侍承旨宜請推,而不爲推考,可也。出擧條上曰,吏判持政望入侍。出榻敎吏曹判書朴相德,持政望進伏,上命付籤。致仁曰,承旨讀奏政望之後,不待下敎,乃以聖意之所擬議,遽傳於付籤之中官,事雖出於疎率,關係則大,承旨徐有良罷職,何如?上曰,依爲之。出擧條上曰,坐直承旨入侍。出榻敎李命植進伏,有良退,付籤訖。上曰,政官親受下直,可也。相德退。上曰,左副承旨,代前承旨具㢞敍用除授,牌招察任,房順房。出傳敎顯祚曰,臣庸愚鈍劣,本不合於耳目之任,而柏府新除,適下於冷節省掃之際,聞命驚惶,蒼黃上來,隨牌入肅,而所居稍遠,自致稽遲,及承聖敎,以今始入來,誨責嚴截,至有府隷懸罰之命,惶震踧踖,靡所容措,卽宜引避,而府隷未放之前,其在分義,不敢自引。今始來避,所失尤大,其何敢一刻晏然於職次乎?請命遞斥臣職。上曰,其在臺體,勢難仍冒,依啓。師崙曰,臣於昨冬,罪犯違傲,罰止薄竄,恩宥旋降,特敍有命,惶隕感激,莫知攸措。薇垣除旨,忽下於冷節省墓之日,繼而有催促之下敎。臣聞命驚惶,卽日馳還,召牌儼臨,飭敎至嚴,他不暇顧,章皇出肅矣。以今始入來,至有喝導懸罰之命,惶蹙震越,無地自容,臣豈敢一刻抗顔於臺次,而昨値夜深,且院隷未解懸之前,分義不敢,今始來避,所失尤大,請命遞斥臣職。上曰,與柏府無異,勢難仍冒,依啓。竝出擧條顯祚·師崙退出。上曰,兩司旣已引嫌,許遞。正言李東遇,勢難飭異,一體遞差,莫重侍臣班,不可不備。今日政,以在京無故人擧行,與新除臺臣,卽爲牌招察任。九卿中新除者,亦爲牌招察任,其令明日進參。上曰,新除玉堂,一體牌招,參於侍從班,竝出傳敎上曰,守令進前。光白·周爀·煥五·鼎勳進伏,命承旨讀宣諭帖訖。上曰,汝下去後頒還,只百姓乎,或於顔私乎?對曰,別還則朝令至嚴,不可爲顔私虛費,而只給百姓,爲農糧矣,竝退出。上曰,編輯郞廳中幾垂畢郞廳,其令入侍。出傳敎李得一·申景濬持文獻備考草進讀。上曰,編輯郞廳洪龍漢·洪纘海入侍。出榻敎龍漢·纘海進伏,各讀其草訖。上曰,六月則可畢乎?得一等,對曰,累次抄出,時日漸拖,姑未知畢於何月,誠爲悶矣。上曰,藥房提調,持湯劑更爲入侍。出榻敎藥院入,大臣諸臣以次退出。
庚寅三月十八日酉時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官李以楷·鄭允協·慶絢·金季良·吳道炯·徐命緯·金孝儉以次進伏。翼謩曰,俄間聖體若何?上曰,一樣矣。進腎瀝湯,上進御訖。翼謩請診候,上曰,置之。上曰,明日則湯劑不緊矣。翼謩曰,大聖人享先奉神之道,在誠敬,不在湯劑之不進矣。上曰,卿言是矣。翼謩曰,明日禮畢後,則卽當奉進湯劑矣。上曰,雖奉進,決難進御矣。翼謩曰,禮畢後,豈不奉入湯劑乎?上曰,依。翼謩曰,中宮殿進御人蔘飮子,日次已滿,今則當以六君子湯繼進矣。上曰,中宮殿進御人蔘飮子停止,加味六君子湯,爲先限十貼,五日一次製入。出榻敎諸臣遂退出。
庚寅三月十八日二更三點,上御集慶堂。儒臣持明紀編年入侍時,副校理鄭昌順,修撰申光緝,左副承旨金致恭,假注書韓鼎運,記事官金夏材·吳鼎源以次進伏訖。上命昌順,讀至魏忠賢事。上曰,毅皇之不動聲色,而雖誅魏忠賢,豈不韙哉?至任贊化上言事,上曰,此等則黨論乎?對曰,然矣,其言或有直者,而大體則黨矣。上曰,其文法亦怪矣。至流賊事,上曰,明雖亡於流賊,而實疲於淸矣。對曰,然矣,而淸則自以爲,得天下於李自成,而非得之於明朝云矣。上曰,豈其成說乎?至東廠事,上曰,用宦者乎?對曰,至是初用,而大抵明之東西廠,漢·唐所無之事矣。其法,以宦者爲譏察朝士,朝士之見忤於宦者,必爲其所參,則更不得辨白,而直籍其家矣。至大學士乞休。上曰,此豈乞休之時乎?命下番及承史讀之。上曰,明之所以亡者,何事?昌順曰,其亡在於流賊,而流賊之所以起,由於銀礦矣。上曰,銀礦之弊,甚矣。昌順曰,銀礦之民,非農非賈,一失其利,則無以資生,乃爲結黨爲賊矣。讀訖命退,遂退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
皇壇望拜禮罷後,政院·玉堂,藥房口傳問安。答曰,知道。
世孫宮·政院·玉堂口傳問安。答曰,知道。
具㢞啓曰,大司憲尹得養任所在外,執義李顯祚呈辭,掌令二員未差,持平二員未差,今日以監察茶時之意,敢啓。傳曰,知道。
備忘記,今日臣子,若有君之心,焉敢若此?任希敎·李一道·洪相聖·柳匡國·趙載俊·鄭景仁,三人配嶺沿,三人配湖沿,皆令待開門,倍三道押付,其代必準後已。政官牌招,以在京無故人差代,待下批牌招進參。
備忘記,李一道南海,鄭景仁機張,柳匡國熊川,趙載俊康津,洪相聖巨濟,任希敎靈巖定配所,卽爲押付,三中官,待城門開,竝逐本鄕,以懲小豎驕慢之習。
以承傳色,口傳下敎曰,該府草記,何至今不爲,政官之入來開政與否,知入。
以承傳色,口傳下敎曰,今日則關於彼中公事,竝留院,勿出朝報。
以承傳色,口傳下敎曰,欲備員爲之,薇垣有二人,柏府長許遞,洪名漢除授,通禮李敬玉,執義除授,卽爲牌招進參。
又下敎曰,弼善李澤遂爲通禮,先爲之後謝恩。
又下敎曰,明日試射捧銃擧案時,皇壇守僕,一體捧擧案。
有政。吏批,判書朴相德進,參判洪樂仁進,參議未差,行都承旨李重祜進,以安聖彬爲持平,呂善亨爲持平,洪彦喆爲掌令,趙㻐爲正言,洪樂仁爲同成均,鄭存謙爲司宰提調,元仁孫爲知春秋,韓光會爲觀象監提調,李命植爲吏曹參議,權以綱爲吏曹正郞,徐有元爲獻納,金魯鎭爲大司成,李景祜·李潭·金應淳爲同經筵,知經筵李景祜,同經筵洪麟漢。
兵批,判書蔡濟恭病,參判尹得雨病,參議宋文載入直進,參知洪啓遠病,左副承旨金致恭進,李顯祚爲副護軍,元仁孫·朴致崙爲副司直,李東遇爲副司果。
傳于李重祜曰,俄者出牌人,皆已承牌,則先爲行禮後,使之謝恩。
傳于李碩載曰,同副承旨入侍。
傳于具㢞曰,儒臣持明紀編年入侍。
具㢞,以司諫院言啓曰,新除授正言李翼運,除拜已久,尙未署經,臺諫署經,備三員爲之者,自是古例,而獻納臣徐有元,正言臣趙瑍俱在外,只有大司諫臣沈勗之,司諫臣呂善應,在前如此之時,亦有二員開坐啓請署經之規。今亦依此例,開坐署經之意,敢啓。傳曰,知道。
金致恭,以兵曹言啓曰,今三月二十日文臣朔試射日次,故試官望,備擬以入矣。中日廳親臨皇朝人祿試射相値,不得爲之之意,敢啓。傳曰,知道。
藥房口傳啓曰,玉候少愈,新劑奏效,稽之醫理,固當連續請進,以收全功,而臣等忱誠淺薄,辭語拙訥,至於茶飮,亦不進御,此實臣等之罪也。今日過費聖心,過勞聖躬,不知不覺之中,玉體之受損,當復如何?旣伏承縷縷下敎,則嚴畏分義,雖不敢更請湯劑,區區下懷,惟在於蹔時登筵,仰承聖候而已。焦迫之極,冒罪陳乞,惟願少賜體諒,暫許入侍,千萬至祝,惶恐敢啓。傳曰,求對時爲之,今日則其止之。
具㢞,以禁府言啓曰,李一道南海,鄭景仁機張,柳匡國熊川,趙載俊康津,洪相聖巨濟,任希敎靈巖定配所,卽爲押付事,命下矣。右人等,以傳敎辭意,具罪目,卽爲發遣府羅將,倍三道押送于各其配所之意,敢啓。傳曰,知道。
又以義禁府言啓曰,中官申德龍,令該府,施以不應爲公律勘處放送事,傳旨啓下矣。申德龍旣已拿囚,以不應爲公律,杖八十收贖,而依承傳功減一等,放送,何如?傳曰,允。
又以禁府言啓曰,三中官,待城門開,竝逐本鄕事,命下矣。中官安國來·韓聖揆·金好大等,卽爲竝逐本鄕之意,敢啓。傳曰,知道。
庚寅三月十九日卯時,上御崇政殿月臺。皇壇望拜禮入侍時,行都承旨李重祜,左承旨尹東昇,左副承旨金致恭,右副承旨具㢞,同副承旨李碩載,記事官任希雨,假注書韓鼎運,記事官金夏材·吳鼎源以次侍立。上具翼善冠·黑團領袍,由資政門步出,至崇政殿月臺。上行望拜禮,仍俯伏,世孫進伏。藥房都提調韓翼謩,提調趙雲逵,領府事金相福,領議政金致仁,判府事金陽澤,右議政金尙喆,判府事李昌誼進伏移時後。相福等交請曰,行禮已久,而雨勢若此,地氣冷澈,伏望還御焉。上聞喝導之聲曰,臺隷拘囚,可也,世孫連達。相福等曰,豈不顧世孫悶迫之情乎?吾皇在天之靈,視殿下此時之爲,寧不憂惱乎?今日石上,尤悶於頃日之地上矣。上曰,予當終日於此,卿等其止之。九卿·玉堂·兩司交進力請,上不應。相福等齊聲曰,臣等,忱誠淺薄,不能回天。臣等不勝焦煎,不敢他顧,敢共扶掖還內,然後臣等當被罪罰矣,仍齊進共扶。上曰,擧措乖異,姑俟之,可也。兵曹判書蔡濟恭曰,莫重行禮,恐不可久。殿下豈爲如此乎?上曰,此則誠然矣。仍升殿撤後,出東月臺乘輿,翼謩進湯劑。上曰,今日豈可進湯乎?仍覆之。翼謩曰,豈爲如此乎?更進,相福等力請,上少許進御。又覆之曰,今日則決不可進御矣。仍命東昇,書慕吾皇御製訖。上曰,作帖以入,可也。翼謩曰,明日進御藥方,敢請書出焉。上曰,腎瀝湯,依前煎入。出榻敎上還入大內,至肅成門,命中官召承旨,碩載·鼎運·夏材·鼎源承命入侍。上曰,噫,今日此心若何?況此人等來寓本國,卽昔年盛德也。頃年已爲,況今日乎?皇朝人孫曾經實職與今之閑良,當於明日中日廳,柳葉箭試射,漢牙兵與其能持銃者,當試射銃三放。令該曹預爲,分付。試官兵判訓·禁兩將,入直騎郞摠郞爲之,侍衛只入直擧行,時刻,待下敎只入正時。上曰,明日臨中日廳時,先拜敬奉閣殿坐,禮房知悉。竝出傳敎退出。
上在慶熙宮。停常參,只晝講。
夜一更,二更,有霧氣。
藥房都提調韓翼謩,提調趙雲逵,副提調李重祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。于今近八,過昨日,此忱何抑,氣何暇諭,殿座時入侍宜矣。
中宮殿·惠嬪宮,藥房口傳問安。答曰,知道。
親臨試射罷後,政院·玉堂·藥房口傳問安。答曰,知道。
尹東昇,以都摠府言啓曰,今日入直內三廳武兼禁軍及軍兵等,當爲中日習射,而親臨試射相値,不得爲之之意,敢啓。傳曰,知道。
兵曹口傳政事,以金時默爲副司直。
李重祜,以吏曹言啓曰,咸鏡道都事李範濟呈狀內,矣身老父,年過七十,所患痰癖之症,近添危篤,時月之內,萬無離捨遠赴之望云。親病旣如是危重,則不可强令往赴,依例改差,何如?傳曰,允。
有政。吏批,判書朴相德進,參判洪樂仁陳疏入啓,參議李命植牌不進,都承旨李重祜進,吏批啓曰,前領府事洪鳳漢,敍用事,命下矣。當爲置處,而本曹無相當窠,依例送西之意,敢啓。傳曰,知道。以呂善德爲持平,朴相老爲弼善,李基敬爲左尹,柳善養爲刑曹參議,前領府事洪鳳漢爲奉常都提調,洪鳳漢爲御營都提調,金相福爲宗廟都提調,洪鳳漢爲司僕都提調,元仁孫爲掌樂提調,金時默爲濟用提調,李鎭衡爲宗簿正,金鍾秀爲奉常正,金東淵爲兵曹佐郞,金相茂爲思陵令,洪純輔爲繕工副奉事,李德中爲莊陵參奉,李普行爲社稷令,左尹鄭厚謙,右尹李基敬。
兵批,判書蔡濟恭病,參判尹得雨病,參議宋文載病,參知洪啓遠入直進,同副承旨李碩載進,兵批啓曰,前領府事洪鳳漢敍用,送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,領中樞金相福,加設判中樞下批,其代洪鳳漢下批之意,敢啓。傳曰,知道。領中樞單洪鳳漢,判中樞單金相福,同知單李德雨,副護軍許礈·方泰輿,副司直尹得養·嚴璘·李在協·李性源·具庠·柳成模·崔台衡·安聖彬。
李碩載,以禁府言啓曰,靈巖郡定配罪人任希敎,康津縣定配罪人趙載俊,巨濟府定配罪人洪相聖,南海縣定配罪人李一曾,機張縣定配罪人鄭景仁,熊川縣定配罪人柳匡國等,從前配所,竝於湖西中道,更定配所以入事,命下矣。任希敎忠淸道溫陽郡,趙載俊公州牧,洪相聖新昌縣,李一曾槐山縣,鄭景仁忠州牧,柳匡國淸州牧,竝中道定配,而以傳敎內辭意,具罪目,更爲發遣府羅將,所到處執捉,仍令押送于各其配所,何如?傳曰,允。
敎守禦使金漢耆書,王若曰,保障爲國家所重,鈐轄仗文武之才,寔難其人,疇膺是選,惟卿,性質重厚,器度宏深,篤忠孝而絶去浮華,克守傳家之訓,長文學而旁通政事,蔚爲需世之姿,才猷叶淸顯之班,進用非藉於肺腑,聲譽著州藩之職,眷注久托於腹心,不幸國舅之云亡。賴有佳弟之是繼,儀容永闃,每切宸陛之興思,典刑猶存,方擬戎垣之授任,若辭司三軍之命,嘉乃退讓之風,庸畀當一面之權,示予倚毗之意。惟玆南漢之巖阻,實是東國之金湯,作畿甸之屛藩,緩急可恃,控水陸之形勢,關防是憑,營府之制度屢更,罷留司而遙加管領,衙門之體統稍別,置元帥而專責保釐,蓋職任不比他焉。故掄簡無踰卿者,玆授卿以南漢山城守禦使,卿其祗承明訓,克恢令猷,操鍊不發於春秋。母曰軍旅之未學,綢繆必先於陰雨,勿恃邦域之姑安,積峙餱糧,須思鞏固之策,撫禦兵校,宜盡捍衛之方,其餘設施,自有裁稟。於戲,尹玆之舊地復管,備諳戎機,伯兮之遺志是追,庶殫忠悃。故玆敎示,想宜知悉。知製敎李碩載製進
庚寅三月二十日辰時,上御中日廳。親臨皇朝人孫試射入侍時,行都承旨李重祜,左承旨尹東昇,左副承旨金致恭,右副承旨具㢞,同副承旨李碩載,記事官任希雨,假注書韓鼎運,記事官金夏材·吳鼎源以次侍立。上具翼善冠·袞龍袍,以乘輿出通陽門,至承文院門外降輿,步詣敬奉閣,行禮奉審,降復位。俯伏良久,藥房都提調韓翼謩,提調趙雲逵進伏曰,今日則有湯劑之敎,聖心之追感,豈有未盡而又爲如此乎?上親書一詩曰,昨日伸忱在啜粥,今辰追憶敬奉閣。仍步詣門外,乘輿時,命兵判進讀。蔡濟恭曰,昨日進御粥乎?上曰,然矣。濟恭曰,小臣惶恐,而竊恐過於禮矣。上曰,千古幾有如吾皇乎,予安得不然?又書一詩曰,遙望燕京漠漠雲,回瞻東國明明界。上曰,今下御製,入侍諸臣亟賡進。出榻敎上至中日廳,仍爲殿座,翼謩·雲逵進伏曰,聖體若何?上曰,一樣矣。寢睡·水刺之節,何如?上曰,粥則啜矣。進湯齊,上進御。請診,上許之。醫官李以楷·鄭允協·慶絢·金季良·吳道炯以次診候,退伏曰,脈候左右三部度數調均,而滑體,亦與再昨日無異矣,諸醫之言同。上曰,脈候之如此怪矣。試官兵曹判書蔡濟恭,禁衛大將具善復,訓鍊大將李章吾,兵曹佐郞李萬軾,都摠經歷朴載文·任逅進伏。上曰,尺量除之,貫五邊三事,分付。上曰,其所下敎,不過存國體,當局者迷,古人亦云,前內局三提調,竝敍用。出傳敎上曰,大臣置處政事,當日爲之。上曰,前御將金時默,除授前任。令該曹口傳付軍職,卽爲牌招,傳授命召。上曰,其聞伎倆,已示飭勵,方泰輿是誰之孫,許礈是誰之子,竝敍用,令該曹付軍職,復屬內局。竝出傳敎翼謩曰,藥房啓辭時,上下番翰林,皆不參,新進怠慢之習,不可不飭,竝推考,何如?上曰,內局問答,翰林不參云,新進怠慢之習駭然,竝禁推。出傳敎金夏材·吳鼎源退出,記注官韓民敎,記事官兪漢謹,替代進伏,內局退。上曰,政官竝牌招開政。出榻敎上曰,試官崔台衡敍用。出榻敎上曰,堤防不可不嚴,而今日不無參酌。前校理金魯淳,只以初下敎擧行。其後永刋侍從案下敎,特爲勿施。上曰,頃者下敎承旨,飭已行,竝敍用。上曰,前承旨魚錫定,承旨除授,牌招察任,房順房。上曰,諸臣慢蹇,故中官亦效尤,其涉可駭。雖已處分,而大抵因其朝臣,中官同受,有若近例,其人纔所謂一則庸闒者,一則木人着帽者,何足深治,逬逐鄕里下敎,特爲勿施。上曰,噫,其雖萬萬無狀,吁嗟近入,直逐沿海,其有參酌。任希敎·趙載俊·洪相聖·李一曾·鄭景仁·柳匡國令該府,從前配所,竝於湖西中道,更定配所以入。上曰,今日此擧,意非偶然。昔年忠臣之孫,勿論有職儒臣,職東儒西,明日延和門,當親臨製述,其令待令,侍衛入直擧行,時刻只入正時。試官領相李最中·洪樂仁·柳成模·崔台衡,入直兩儒臣爲之,試所承旨,禮房爲之。上曰,明日製述時,文臣東庭,蔭儒西庭,自金商門,至興光門外,設布帳事,分付。以上竝出傳敎上曰,擧子入射射後,以次進前奏姓名,可也。至田得雨,上曰,東萊船艙,何如?得雨曰,大川六十里沙堙作島,若潮退則船掛不運矣。上曰,其船甚大,不合運用云矣。得雨曰,然矣。近來對馬島生理甚艱,倭之可慮,甚矣。故相兪奉朝賀,爲移營之計,而機張有一處,與判書李溵往看,則形地甚好,運船無慮矣。上曰,頃見慶尙左水使田得雨狀聞,特推置之。今日試射時召問,可見其誠,非徒此也。聞其所奏,有寒心者,其令明日大臣入侍時,入侍宰臣金應淳,吏曹參議李命植同爲入侍。出傳敎試射訖,上曰,柳葉箭貫革却之,銃貫革立之,上入小次,少頃還御,試放訖。上曰,賞格之最厚,前例考奏施行,可也。致恭曰,良人之不干軍門者,自何營施賞乎?上曰,此則禁·御兩營爲之,可也,頒賞訖,試官以下退出。上曰,卽於此處當晝講,以此,分付。上曰,晝講爲之。出榻敎知事朴相德,特進官趙雲逵,參贊官魚錫定,侍講官鄭昌順,檢討官申光緝,假注書韓鼎運,記事官金夏材·吳鼎源進伏。上誦小學書題及題辭,昌順·光緝讀之,各陳文義訖,經筵退。上曰,昨日拘留憲隷放送。出榻敎上曰,詣臺臺臣入侍。出榻敎持平安聖彬曰,臣於見職,萬不近似,而昨以陪班,召牌儼臨,其在義分,他不暇顧,章皇趨造之際,愚迷顚錯,至有下隷拘囚之敎,莫非臣昏謬不審之罪,惶隕靡措,譴何是俟。昨陳避辭,見阻喉院,今始來避,所失尤大,其何敢一刻冒據於臺次乎?請命遞斥臣職。上曰,旣有下敎,則今者引嫌,勢所固然,勢難例批,本事未勘之前,若是張皇,大損臺體,依啓。出擧條上曰,飭已行,單子亦來,何待其供,禁推翰林,特爲分揀放送,其令卽爲仕進。上還內時,至內局廳仍爲殿座,都提調韓翼謩,提調趙雲逵進湯劑,上進御,請診。上曰,止之。翼謩曰,明日湯劑依例乎?上曰,依。上還入大內,諸臣退出。
上在慶熙宮。停常參·經筵。
下直,江東縣監尹致國。
具㢞啓曰,大司憲洪名漢呈辭,執義李敬玉呈辭,掌令洪景顔·洪彦喆呈辭,持平呂善亨,呂善德在外,今日監察茶時之意,敢啓。傳曰,知道。
藥房都提調韓翼謩,提調趙雲逵,副提調李重祜啓曰,昨日親臨試藝,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。三日將過,五明且近,此何人哉,氣何諭乎?殿座時入侍宜矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂,藥房口傳問安。答曰,知道。
傳于李命植曰,祗迎後當殿座,知悉。
又傳于曰,試官,洪樂仁,代李潭爲之。
傳于尹東昇曰,易書未畢云,此科與他有異。試所承旨留在,易書畢後入侍,他承旨與試官入侍。
傳于具㢞曰,同副承旨入侍。
李碩載啓曰,今三月二十二日,祿都目政事爲之之意,敢啓。傳曰,知道。
金致恭,以弘文館言啓曰,修撰沈頤之,自鄕上來,卽爲牌招察任,何如?傳曰,允。
尹東昇,以戶曹言啓曰,全羅道居私奴王者斤老味等四口,本主處代口與米布間願不願,査問馳報。今纔來到,而俱以米布間願受是白如乎?依筵中定奪,每口米三石式定給事,分付道臣。知委各該邑,某樣穀中,卽爲推移頒給後,狀聞會減之意,敢啓。傳曰,知道。
金致恭,以兵曹言啓曰,今三月二十一日武臣賓廳講書日次,而親臨製述相値,不得爲之之意,敢啓。傳曰,知道。
又以兵曹言啓曰,景福宮衛將金鴻瑞,病難供職,呈狀乞遞,輪番之任,不可久曠,今姑改差,何如?傳曰,允。
具㢞,以禁府言啓曰,湖西中道更配罪人忠州牧鄭景仁,溫陽郡任希敎,槐山郡李一曾,公州牧趙載俊,新昌縣洪相聖,淸州牧柳匡國等,特放事,命下矣。竝放送事,分付該道道臣之意,敢啓。傳曰,知道。
以承傳色,口傳下敎曰,夜深故欲於建明門殿座,以此排設,初次聽傳敎郞廳記過待令,龍虎營前排待令。
以承傳色,口傳下敎曰,左右從事官,亦爲記過待令。
以承傳色,口傳下敎曰,左右捕將記過,納命召後拿入。
又下敎曰,若有朝鮮,則豈尙今不捕耶?當直都事,令該府處之,左右捕盜從事官發牌,使之多發捕校,卽爲捉來。
又下敎曰,判義禁·金吾諸堂皆待乎?卽爲牌招入侍。
又下敎曰,左右廳行首部將,令該曹決棍十度。
庚寅三月二十一日辰時,上御延和門外。香祗迎後,親臨忠臣孫製述入侍時,行都承旨李重祜,左承旨尹東昇,右承旨魚錫定,左副承旨金致恭,右副承旨具㢞,同副承旨李碩載,記事官任希雨,假注書韓鼎運,記事官金夏材·吳鼎源以次侍立。上具翼善冠·袞龍袍,乘輿出通陽門,至延和門外降輿。就板位,行祗迎禮,隨香步詣建明門外祗送。乘輿時,上曰,右承旨,馳詣英陵·寧陵奉審以來。出榻敎命承旨書記萬懷御製。上曰,噫,旣憶中州遺民,況我朝世臣乎?昨日其雖參酌,有若減等者,況其中一人是誰,卽昔年外裔,豈可層階?鄭景仁·任希敎·李一曾·趙載俊·洪相聖·柳匡國竝特放事,分付。上曰,飭已行,年少之類,何足深治,前綾城尉具敏和,光恩副尉金斗性,興恩副尉鄭在和,竝敍用。竝出傳敎藥房都提調韓翼謩,提調趙雲逵進伏問候。進湯劑,上進御。上曰,湯劑何以爲之乎?翼謩曰,將爲稟定矣。上曰,藥材已煎之乎?雲逵曰,然矣。上曰,腎瀝湯,附子減二錢煎入。出榻敎翼謩曰,夕湯劑,待下敎乎?上曰,依。翼謩等退。上曰,入試庭或官或儒,使之隨輿入來,可也。東昇曰,上番翰林,當入試庭,而今方入侍,何以爲之乎?上曰,赴試,可也。上還御延和門外,仍爲殿座。上曰,試所承旨,左承旨爲之。出榻敎記事官兪漢謹進伏,夏材退。命承旨書之曰,文臣製述,已有例,況今日乎?前校理金魯淳·權着入庭,此外有若此者,一體入參事,分付。在於咫尺,都事金文淳,亦一體入庭,若此之類,雖外任,來京者,皆令一體入參。上曰,雨勢若此,赴試人,使之入于崇政殿東西月廊,可也。上乘輿,自麗春門,入崇政殿,仍爲殿座。呼唱四拜後,試官領議政金致仁,刑曹判書李最中,戶曹判書李潭,副司直柳成模·崔台衡,校理金基大,修撰申光緝進伏,致仁問候。上曰,一樣矣。上曰,右相入來乎?致仁曰,傳敎中,只大臣入侍時入侍,故右相不來矣。上曰,時任三相·金應淳·李命植·田得雨,明日晝講,同爲入侍。上曰,明日晝講爲之。竝出傳敎命書題。上曰,試所承旨,盡捧試券後,與試官偕入,可也。上乘輿,由資政門還內,至淸商門,命中官,召同副承旨碩載·鼎運·漢謹·鼎源入侍。上曰,人君之命,當如信四時,今番入庭儒臣中,生進黃楊木牌,儒生山柚子牌,雖另券入格,無牌者其將拔去,以此,分付場中,勿論兩木牌,其持號牌者,當許施,一體,分付。出傳敎命退,遂退出。
庚寅三月二十一日申時,上御集慶堂。忠臣孫科次入侍時,試官領議政金致仁,刑曹判書李最中,戶曹判書李潭,副司直柳成模·崔台衡,校理金基大,修撰申光緝,同副承旨李碩載,假注書韓鼎運,記事官兪漢謹·吳鼎源以次進伏訖。上命考試券,上曰,洪領府事,何爲而胥命云乎?碩載曰,俄聞以儒疏之故,胥命金吾云,而臣等未見疏本,俄使覓入則已去云矣。上曰,怪矣,注書出去,使其儒,持疏以入,可也。賤臣還奏,以已去未知處,故尋其去處,使之來待矣。上曰,又去,使當直都事,覓以待令于興化門外,可也。又命曰,非爲親鞫,只使待令,必以從容來待于門外,一羅將守之之意,更爲,分付。又命曰,儒生來待,何其遲也。若不得,則金吾郞當有罪責,以此,分付。又命曰,延和門外當殿座,其儒待令,承旨只入直擧行,宣傳官召入,宣傳官具翼遠進伏。上曰,持此標信,西小·水口兩門仍留,以待其儒入來後下鑰,左承旨尹東昇捧試券進伏。碩載退出,考券訖拆榜。上曰,噫,今日此擧,意蓋深矣。然君令當信,豈可一朔之內撓攘,況五十四人中爲此,可謂僥倖,亦非忠臣之孫所可始也。然其文果絶等,予何惜也,而不能宜愼,居首金履復,直赴會試,之次金履寅·李範和,各給二分。上曰,今日製述,豈比乎他等,三下翰林金夏材,大鹿皮一令賜給。竝出傳敎諸試官退,上曰,藥房提調,持湯劑更爲入侍。出榻敎退出。
庚寅三月二十一日初更,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·兪漢謹·吳鼎源,醫官方泰輿·許礈·李以楷·鄭允協·慶絢·金季良·吳道炯·徐命緯·金孝儉以次進伏。翼謩曰,向晩勞攘還內,聖體若何?上曰,一樣矣。進腎瀝湯,上進御訖,翼謩請診候。上曰,只兩廳爲之,泰輿·允協診候曰,左右三部度數調均,滑體與昨一樣矣。翼謩曰,明日湯劑,亦依例爲之乎?上曰,依。諸臣遂退出。
庚寅三月二十一日,二更,三點,上御建明門。親鞫殿座入侍時,行都承旨李重祜,左承旨尹東昇,同副承旨李碩載,記事官任希雨,假注書韓鼎運,記事官金夏材·吳鼎源以次侍立。上具翼善冠·袞龍袍,乘輿出通陽門,至建明門,仍爲殿座。上曰,龍虎營前排入之,今日聽傳敎,當直都事拿入。上曰,誰也?碩載曰,金克行也。上曰,來到闕外之儒生,終不捉得,故依法三棍,拿出時。上曰,事當嚴治,而姑爲安徐,若不速得,則旌義縣當投畀,各別搜問捉入,羅將,一倂決棍五十度,卽卽捉來,可也。上曰,左右捕廳從事官拿入。上曰,姓名,誰也?對曰,左則徐範中,右則金履煥也。上曰,此儒非捕廳所捉,而該府過時不得,故令捕廳捉來,則至今遲滯,依法五棍,拿出時。上曰,斯速捉入,可也。上曰,左副承旨金致恭,右副承旨具㢞牌招。出帳前下敎致恭·㢞進伏。上曰,此疏云云久乎?兵曹判書蔡濟恭曰,厥儒通文館學,而人多見之,蓋其來久矣。致恭曰,臣等,則以爲禁令事,而私言曰,承旨有厄,故有此疏儒矣,値殿座故,使之明日來呈矣。上曰,通文館學,則館學何不罰之乎?守僕使之待令。上曰,疏儒何時通文於館儒耶?守僕對曰,通文不到於館,而聞學庫直之言,則來到四學云矣。上曰,汝不探知其所留處耶?對曰,果爲探知,則頃住新橋李福祥家云矣。上入小次,連下催促捉入之命,少頃還御,命拿入左右捕將。上曰,何時下敎,而若是遲滯乎?邦曄對曰,家家搜覓,而尙今不捉,遲晩矣。上曰,邦曄則對,而志恒不對,此汝常時驕蹇故然矣,君父之前,敢如是乎?志恒曰,邦曄旣達,故小臣不敢疊對而然矣。上曰,疊對何言乎?上曰,右邊捕將張志恒罷職。出帳前下敎命竝拿出。上曰,右捕將,左捕將兼察。出帳前下敎上曰,疏儒捕捉間,夜禁弛禁。出帳前下敎重祜曰,內局來待矣。上曰,姑置之。命讀己丑九月日記訖,藥房都提調韓翼謩,提調趙雲逵進伏。上曰,彼似又及壬午事,予何堪焉。翼謩請進湯劑。上曰,予不飮矣。上曰,當該都事拿處。出帳殿下敎上入小次,昧爽時,從事官來告以捉罪人於紫煙巖,付之金吾郞之故,上還御帳殿,翼謩進湯劑,上進御。上曰,兩司長官牌招,問郞,爲先以入直兩玉堂爲之。出傳敎金吾郞捉致罪人韓鍮于庭,領議政金致仁,右議政金尙喆,判義禁具善行,同義禁金應淳·洪趾海,大司憲洪名漢,大司諫沈勗之,問事郞廳金基大·申老緝,義禁府都事金斗衡·趙毅鎭·洪鳴漢,事變假注書金重燮進伏。上命脫罪人蒙頭。上曰,無事世界,汝何爲此,而又爲隱避,何也?供曰,矣身目見國家之危,不勝忠憤。有此疏擧,而政院,以殿座相値,稱托不捧,仍爲申退,故矣身且飢,不得已還出門外。將爲翌日更呈之計,豈爲隱避乎?上曰,汝之疏何說乎?供曰,排斥洪鳳漢之疏也。命承旨納其疏讀之,具㢞讀訖。上曰,噫,人非聖人,每事安得盡善。洪領府事,苦心爲國,而豈易事事盡善。汝何不就事論事,而乃以一筆,張皇論斷。且汝在鄕,若非指嗾,則何以知洪領府之所爲乎?供曰,事事無非如此,矣身未見可擇之事,而矣身雖在窮鄕,聞於傳說而知之,豈有指嗾乎?上曰,汝旣曰,求忠臣於孝子之門云,而乃以一筆,斷其父子兄弟,若是者何也?供曰,旣知爲亡國之人,則雖祖子孫,何惜之有?上曰,汝之疏,欲以䝮直乎,出於亘中乎?供曰,亶出於爲國之衷,豈有雜心乎?矣身實未知聖敎之穩當矣。上厲聲曰,咫尺帳殿,汝何敢出未穩當之說乎?依法刑推。上曰,庚戌年李潛之疏,亦不知如此,而汝爲萬古所無之事,乃於咫尺帳殿,敢出未穩當之說,是何臣節乎?供曰,輕率錯言,萬死無惜矣。上曰,指嗾奏之。供曰,矣身實赤心,而無指嗾矣。命更刑準次後,上曰,汝終不可奏指嗾乎?罪人不能言,上命解縛,救療官視之。上曰,噫嘻,人心世道,一何至此?今者韓鍮,莫云十分,昨年有韓鏶,今年有韓鍮,問其心,前鏶後鍮,一而二,二而一。況處分申暻,豈由相奏?黨人竄配,黨儒停擧,皆由於君,而莫敢售於其君,甘心其時輔相,此可謂路人所知,其他句語,不足道者,而此等大槪,此等駭疏,豈特嗣服後初聞,求諸三百年,決無二也。然帳殿所供,與疏一般,則心雖無狀,其可酌也,而逐條盤問,語涉窘遁,以指嗾爲塗聽,挾雜爲傳聞,俄頃之間,判若二人。此正是可忍也孰不可忍者?此則於渠,猶薄物細故,條條無狀者,聞其君大補之敎,效乙亥·戊申餘黨之心,敢用一氣字於其君。此非朝鮮臣子,卽右袒黨人者,事當嚴刑究問,宜施誣人之律,而吁嗟頃年。辭語叵測,不忍言者,其猶當日逐送,其若不服,而物故處分,莫伸於渠,爲何人,旣嚴刑於帳殿,宜竄配於窮海,通文中所謂兩件事,一則指裕昆錄也。無嚴無倫,莫甚於此。削名靑衿錄,黑山島定配,倍三道押付,使指嗾黨魁,落膽焉。出傳敎書訖,命判義禁讀,使罪人聽之,仍命拿出。又命判義禁焚其疏,命金吾郞焚其搜探文書。上曰,臺臣進前。名漢曰,請還寢東呂·址淳等還配之命,更令王府,嚴鞫得情。上曰,勿煩。名漢曰,請還寢定配罪人金柱泰減等之命。上曰,其勿復煩。措辭竝見上名漢曰,新除授持平呂善亨,時在京畿龍仁地,持平呂善德,時在廣州地,請竝斯速乘馹上來事,下諭。上曰,依啓。勗之曰,請還寢鍾城府爲奴罪人天大酌處之命,依律處斷。措辭見上上曰,勿煩。勗之曰,新除授獻納徐有元,時在京畿廣州地,正言趙瑍,時在楊州地,請竝斯速乘馹上來事,下諭。上曰,憲府乘馹之請,其人果在鄕故依啓,而旣有不遠遊之敎,其君服腎瀝湯之時,焉敢在外?本以京人,聞望越江,其心可駭,亦無臣分。臺臣雖依例請召,予何不飭,可謂適中其意,而徐有元·趙瑍,先遞差後禁推,過三朔後勘律。勗之所懷曰,臣承牌蒼黃,未知韓鍮疏語之,何如?而以帳殿問目辭語觀之,殿下幾年倚任之臣家,陷之於罔測之地,其兆朕不可測也。鍮是鄕人,渠何以自知,雖以渠招中道路風聞言之,渠旣爲此重大之擧,而傳說之人,決無忘置之理,嚴問之下,抵牢不服,至有酌處之命,此不可如是略治者,伏望更令王府,多般盤問,快明誣人之罪焉。上曰,其請雖得體,處分亦有意,其何傷也。名漢·勗之退。㢞曰,今此親鞫,雖有問目供辭,而無問郞書出之事,事變日記,恐難爲矣。上曰,無足爲事變日記矣。上曰,頃者特除,所重雖在,旣有下敎,編輯豈曠,大司憲洪名漢,特遞本職。令該曹口傳付軍職,其令專意纂輯。出傳敎命書領府事洪鳳漢疏批訖。上曰,噫,自古難者,君臣際遇,其況末世浮囂躁竸之時乎?雖然,韓鍮今疏,可謂萬古所無。予雖衰矣,渠焉敢中其計,於今處分旣嚴,復何提此,卿其體此意,安心勿待命,卽爲入來,聽我面諭。上曰,承傳色中官申德龍,擧措驕重,從重推考。上曰,於今可謂毛將焉傳者,以此撕捱者嚴禁,而自政院,申飭。上曰,今日晝講停,明日爲之。上曰,帳殿所對,其雖駭也,旣示飭意,特寢罷職之命,捕將張志恒牌招,傳授命召及大將牌傳令牌,從事官旣棍,亦勿汰。以上竝出傳敎以吏曹參議李命植牌不進罷職傳旨。上曰,只推。出傳敎重祜曰,大司成金魯鎭,除拜後過三日不爲出肅,推考警責,仍卽牌招察任,何如?上曰,允。上曰,大司成金魯鎭牌招,禁府都事金克行分揀,藥房提調,持湯劑入侍。竝出帳殿下敎翼謩進湯劑,上進御。命讀黃海監司狀啓訖。上曰,海西啓本啓下,依他道例,今日內官敎成給。出傳敎上入小次,仍乘輿,還入大內。諸臣退。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
親鞫罷後,政院·玉堂,藥房口傳問安。答曰,知道。
行都承旨李重祜,以內醫院官員,以都提調意啓曰,內醫李文載,爲人躁妄,事多駭悖,其在懲他之道,不可仍置,汰去,何如?傳曰,允。
左副承旨金致恭,以兵曹言啓曰,依傳敎,左邊捕盜廳行首軍官韓壽福,右邊捕盜廳行首軍官金萬鍊,各決棍十度之意,敢啓。傳曰,知道。
又以兵曹言啓曰,依傳敎,當直書吏金德行,決棍十度之意,敢啓。傳曰,知道。
又以兵曹言啓曰,依傳敎,主人李福祥,決二十度之意,敢啓。傳曰,知道。
同副承旨李碩載,以兵曹言啓曰,本曹入直佐郞金東淵,因玉堂疏劾,不意徑出,莫重宿衛之地,入省記後決不當徑出之意,據理責諭,而終不回聽,蒼黃出去。宿衛重地,不可一刻曠闕,以他郞廳,今方別省記以入,而郞官徑出,前所未有。本曹請推之外,無他可施之罰,何以爲之?敢稟。傳曰,先汰後拿。
右副承旨具㢞,以義禁府言啓曰,罪人韓鍮,黑山島定配,倍三道押送事,命下矣。以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
備忘記,三相金應淳·李命植·全得雨,今日入侍。
李碩載啓曰,領議政金致仁,左議政韓翼謩,右議政金尙喆,副司直金應淳,吏曹參議李命植,前水使全得雨,依下敎來待矣。傳曰,入侍。
傳于李碩載曰,守廳承旨入侍。
兵曹口傳政事,副司直洪名漢。
有政。吏批,判書朴相德進,參判洪樂仁病,參議李命植未肅拜,都承旨李重祜進,以金華鎭爲大司憲,任希簡爲司書,金時默爲右副賓客,宋翼漢爲萬寧殿參奉,雲峯副守杺爲司饔副提調,崔光璧爲萬頃縣令,李得臣爲獻納,尹勉升爲正言,折衝兪巚·李興潤·李成述·金弘星今加嘉善賞加,綾城尉具敏和,光恩副尉金斗性,興恩副尉鄭在和,竝敍用事承傳,贈吏曹參判宋光涑贈吏曹判書例兼,知事宋徵啓考。
兵批,判書蔡濟恭進,參判尹得雨病,參議宋文載病,參知未差,同副承旨沈勗之進,以尹得養爲副摠管,鄭光忠爲同知,李之晦爲曹司衛將,呂趾永爲全州營將,姜德裕爲景福衛將,權栻爲內禁將,同知單蔡景錫,僉知沈墩·金纘魯·朴致德,副司直金華鎭。
假注書金重燮啓曰,臣敬奉聖旨,馳往傳諭于中樞府領中樞府事洪鳳漢所住處,則以爲臣於泥首待命之中,史官儼臨,旣傳溫批。又宣別諭,辭敎懇惻,迥越尋常,雙擎感泣,莫省攸處,鄕儒之疏,聖上旣已俯燭情狀,嚴加處分,則在臣私義。只當頌祝惶感而已,而第其原疏,雖未得見,以其疏槪之傳播者言之,目之以權奸,請之以極律,勿論其言之虛悖與否,身爲大官,不恤此罔極之人言,束帶冒入,決無是理。恩諭之下,雖不敢更爲胥命,危怖之蹤,有不可仍留城闉。今方逬出城外,恭俟處分,瞻望雲天,只自隕越云矣,大臣今方還出城外,故臣旣承偕來之命,亦爲隨往之意,敢啓。
領中樞府事洪鳳漢疏曰,伏以臣罪在罔赦,罰止不敍,張皇逬退,且惶且悚,訟愆之蹤,猶復低徊於近城之地,區區寸衷,祇爲承候之便,伏願大劑連進,玉體康安,雖在屛伏之中,曷勝忭幸之忱?迺者特宣溫綸,爲示寬恕之意,仍下恩敍,復授西樞之銜,負罪賤臣,何以得此,感與愧竝,莫知自措。念臣猥添保護之任,晨夕所自勉者,惟在於憚誠盡分,而只緣愚迷之性,短於周思,傳敎之下,未能更稟,終自陷於溺職昧分之科,是豈罷官薄罰,所可少贖者,而曾未一旬,敍復如舊,聖恩雖恢於曲貸,臣心冞恨於倖逭,玆敢略暴危懇,冒瀆崇聽。伏乞聖明,更令有司,準勘臣當被之律,以嚴朝綱,以安私分,不勝萬幸。答曰,省疏具悉卿懇。今悉處分,不過國體,予何有深意,仍此乃有此擧,雖悔何及,在於城外云。故方欲敦勉,于今此事,今無可謂,卿須體君臣之大義,顧小子之此意,安心勿辭,卽爲謝命。仍傳曰,使偕來史官傳諭,仍與偕來。
吏曹參判洪樂仁疏曰,伏以天曹佐貳,自知不稱,方擬陳章控辭,期於必遞,適値事會嚴急,冒沒肅命,顧其心,雖出於嚴畏分義,執其跡,自歸於放倒廉隅,其何可諉以已出,不忍自處乎?噫,世道之責,專在銓曹,亞堂視長席,雖有間,隨參而有可否,莫不與聞,獨赴而無緊漫亦皆差擬,其任之重,從古已然,而況今俗習日痼,私意日熾,不齊之人心,無以齊矣,難平之物情,無以平矣。以臣鈍滯,當此要任,其雖欲少殫綿薄之力,以效絲毫之補,奈僨國事何,奈累聖簡何?此猶屬銓家去就之例語,而若臣尤有所可言者,以才則無足比數,以識則最出人下,而湔拂出常,超遷踰涯,敡歷內外,致位宰列,頂踵毛髮,皆殿下賜,涓埃圖報,湯火不辭,則筋力奔走。卽臣之分,有除輒膺,未敢言私,而只緣國恩隆重,私門盛滿,不知之中,物理難圓,無形之間,冥災易乘。臣用是憂慄,隨處畏約,自甘散班,苟勉大戾,以爲一分知足之戒,而至於進退人物,非臣所敢擬議。區區此心,雖以日月之明,猶有所未燭,又辱誤恩,乃至於此,古人所謂美官要職,安坐而必致者,不幸近之。臣若憑恃寵靈,弁髦素心,揚揚仍冒,若固有之,則是自欺而欺天,此臣所以俯仰踧踖,不敢爲進身之計者也。昨仍開政,天牌儼臨,而末由祗承,自犯危逋,今當設場,試役有命而拘本職。又未趨參,惶悶之極,無地自容,玆不得不略暴血懇,仰瀆崇聽。伏乞聖慈,俯垂矜察,將臣見職,亟賜鐫削,以安私分,千萬幸甚。答曰,省疏具悉。今者此任,其欲試卿,所辭太過,卿勿辭速察職。
大司成金魯鎭疏曰,伏以臣於千萬匪意,伏奉國子新命,此乃前輩名碩之所逡巡者,臣以何人,敢當誤恩,且惶且愧,歷日靡措。仍念臣家,世受國恩,與天無極,圖報一念,寤寐如結,而愚魯之性,文質無當,不足化淸朝任使之末,矧玆師儒之長,卽古所稱敎胄成均之任也。今雖世級寢降,遴選隨輕,歷數前後,曷嘗有如臣無似,濫竽其間哉?噫,培養儒敎,風礪士習,尙矣無論,下此而課試考講,亦其責重耳。臣旣早竊科名,長益荒嬉,尋常功名之文,尙且茫昧,其何以冒據皐比之席,重貽多士之譏也。自量已熟,承膺無路,猥入文字,隨詣陳懇。伏乞聖慈,諒臣言之匪出飾讓,念臣職之不宜輕授,亟許鐫改,以幸公私,區區不勝大願。答曰,省疏具悉。其勿過辭,從速察職。
同敦寧金華鎭疏曰,伏以臣於日昨周廬直中,伏奉敦府除命,身在禁省,雖不得不祗肅,旣無敦寧,義難仍冒,玆援公格,短章自列。伏乞聖明,亟命該曹,照例遞改,不勝幸甚。答曰,省疏具悉。旣無敦寧,許遞焉。
副校理鄭昌順疏曰,伏以庭候纔撤,講筵連闢,邵齡典學,玉候萬康,臣於是時,以眇末之賤,叨經幄之賤。叨經幄之列,忭頌之忱,實倍恒品,揆諸義分,豈敢逡巡,而念臣八耋母病,三朔沈痼,向承除命之日,正在焦煎之際,嚴不敢以區區祈懇之私,輒溷於重宸靜攝之中,冒犯違傲。誠非獲已,不意飭敎申嚴,繼以庚牌踵臨,禁扄夜啓,促令入謝,他不暇計。章皇趨承,强抑情私,旋復淹直,而每當門鑰之下,益覺方寸之亂,憧憧煎熬,夜不成寐,似此情理,已難供職,而退自前席。又接家信,則臣母素患宿症,粤自昨夜添劇,癖痞轉肆,胸膈脹滿,氣息綿綴,神識昏窒,凜然憂懼,有不可言,臣聞此報,精爽飛越,玆控急懇,徑出禁門。伏乞聖慈,俯賜曲諒,遞臣之職,俾便救護,治臣之罪,以勵頹綱。答曰,省疏具悉。爾其勿辭護焉。
掌令洪彦喆疏曰,伏以臣庸魯滅裂,最居人下,倖竊科第,濫蒙洪造,前後踐歷,涯分已濫,而向來恩私,尤非臣夢寐之所到,恩言隆重,華銜超擢,榮耀冞極,報答無路,反顧循省,靡所容措,不自意柏府新命。又下於此際,除命才頒,召牌踵至,顧此風憲之任大,豈如臣謭劣之所可濫叨,而惟是感激恩數,怵畏義分,他不暇顧。章皇出肅,而曾未出一言論一事,以效一日之責,辜恩負國,臣罪萬死。仍伏念臣之父母,年近八耋,衰老侵尋,疾病連仍,而臣母痰眩之症,又是數十年貞疾,居常懍綴,藥餌爲命,臣以終鮮之身,豈有離捨從宦之望,而秖緣恩命難孤,黽勉供職,而晨昏之曠,今已屢朔矣。卽接鄕信,則臣母本病之外,又添毒感,委頓牀笫,轉側須人,飮啖全却,湯焫靡效,病中囈語,惟問臣來否云。臣自聞此報,方寸煎灼,按住不得,玆敢忙投短章,徑尋鄕路。伏乞天地父母,俯垂矜諒,亟削臣所叨之職,以便救護,仍治臣擅行之罪,以肅朝綱,千萬幸甚。答曰,省疏具悉。爾其勿辭護焉。
正言李翼運疏曰,伏以臣人微望輕,百無肖似,而謬被天地之洪造,出入近密,一年于玆,陞敍未幾,濫通臺選,私心愧縮,恒切于中,迺者重臣對辯,臺章之疏出,而臣之情勢,益不能自安矣。其疏語及持銓時臺通一事,有曰,罪罷夥然,排議極艱,採取僚議,略略疏通,而何敢曰,盡協公議,且斥其時言事之臣,直以彼亦新通中一也。不思自反等語,顯加譏侮,彼主通者,旣曰,不協公議,其新通者。又欲必思自反,則其所排擬之不顧人望,苟然充數也,明矣。彼雖不的指臣身,而若論其不稱者,則臣實爲最,顧何敢獨處以協公議,而遽然出脚,內以自喪其廉隅,外而適中其譏斥哉?噫,顧今臺省重地,便作遞免之傳舍,銓曹之揀選,漸有不如古之歎,而顧其名則諫官也。苟使朝廷之上,少有重臺閣之意,則彼雖急於自辨,豈敢以出於自家之手而肆然下語,不少顧忌,至此之極哉?向於薇垣之初拜也。署經有拘,陳章無例,徒事違牌,遽蒙勘罷,及夫再叨柏府也。由限未過,獲蒙恩遞,其後言地,有除輒謝,而亦因徑遞,區區情地,無路一暴,不意除旨荐降,華銜依舊。今若以日月稍久,而恬然便置,則去就顚倒,全沒義理,煩瀆是懼,一向泯默,則情跡自阻,亦涉慢蹇,以此以彼,臣身之臲卼益甚。伏況近日嚴敎之下,臣何敢復事違傲,而一身廉防,有關世道,則臣雖無狀,豈忍抗顔自據,甘作無耻之類哉?且臣區區情勢之外,有萬萬懇迫者,臣之父母,年過七耋,而素抱疾病,筋力澌脫,居常凜綴,寧日恒少,每値換序,諸症輒苦,委頓牀席,左右扶將,焦迫度曰,臣之情理,實無曠日遠遊之勢,而職名縻身,久未往見矣。纔聞鄕信,近仍日候之不調,將攝失宜,重得寒疾,臣父痰癖之症,臣母咳喘之氣,挾感添劇,轉側須人,目下焦灼之私,比前一倍,疾痛之呼?不容緩聲,玆敢略撤數行,兼暴至懇。伏乞聖慈,俯賜矜察,特推孝理之化,克施體下之仁,亟遞臣所帶職名,以伸廉防,以便救護,千萬幸甚。答曰,省疏具悉。往事不必介意,反其語而爲嫌,亦涉太過,爾勿辭速察職。
校理金尙默疏曰,伏以臣於疏儒親鞫之擧,有不勝憂歎者,臣未見其疏本,姑未知其有何條陳,而草野叫閽,從古有之,言可用則採之,言不可用則斥之,卽我列聖朝家法也。今殿下,只凭大僚之胥命,始聞儒生之有疏,而未及徹覽,遽命金吾,拿致捕廳,發捕繼之以桁楊竄逐,若治惡逆,此是前古所未有之事也。傳之八方,書之吏冊,其爲累君德而傷國脈,當如何哉?鄕曲儒生之語及朝廷,固可謂枉妄,而若以觸犯大臣,遽加威怒,一至於此,則臣恐草野進言之路,自此阻絶,而雖有危亡之機,殿下莫之聞也。臣適添邇列,不敢終默,玆以草草數語,略效匡救之忱。往雖不諫,來猶可追。伏願殿下,淵然深思,飜然回寤,以光聖德,以裕後昆焉。名以疏儒,伏闕終日,登徹之後,處分則在上,而自下牢拒,任自揮斥,事未前聞,有關後弊,臣謂入直堂郞,從重勘處,以絶壅蔽之患焉。批答見筵說
都承旨李重祜,左承旨尹東昇,左副承旨金致恭,右副承旨具㢞,同副承旨李碩載等疏曰,伏以臣等卽伏見校理金尙默疏本,則以疏儒,伏闕終日,目下牢拒,至有入直堂郞重勘之請,臣等於是,實不勝瞿然悚懍之至。昨日儒疏未卽登徹之由,略已陳暴於前席,竊庶幾聖明之俯諒,而以外面言之,大臣有胥命,原疏則未徹,其溺職之罪,實在於喉院。臣等方且自訟,而此際糾劾之言,至發於論思之地,其不可專諉於騎省而晏然在職也決矣。玆敢相率陳章,徑出禁門。伏乞聖明,俯賜諒察,亟削臣等之職,以安微分,仍治臣等之罪,以肅朝綱,不勝幸甚。批答見筵說
庚寅三月二十二日酉時,上御集慶堂。同副承旨入侍時,同副承旨李碩載,假注書韓鼎運,記事官金夏材·吳鼎源以次進伏訖。上命讀偕來注書,書啓,及金尙默疏諸承旨疏訖。上曰,職在儒臣,若是狂惑,他尙何說,以昨日事逐條下敎可乎?噫,近日殿坐何事,追慕轉深而然也。製述未久,大臣胥命遽聞,莫知何事,而以錄事來言推之,罔測可知。噫,其相,非洪領府則已,是洪領府,則頃者朴致隆之疏,尙今心酸,無乃語及其年乎?若此關係非輕,而然其疏旣不聞,則擧條不可輕先,而莫知去何處,此儒,令史官召之乎?然雖莫知何樣說話,而關係則重,故非爲相也。重國體,旣稱伏閤,則公然逃去,無異匿名故事,命捕來,而處分之前,儒名猶在。故其猶參酌,從容搜問以來,而下敎半日,其至侵夜,終莫尋焉。此亡命者,雖得勿縛,其可謂從容也,而殿座之後,乃聞大槪,可謂罔測。若此之後,豈循常例,初不欲若是,而轉輾至此者,國無君則已,焉可已也,況復問四學通文,一則裕昆錄,二則頃者處分充水軍者也。第二件事,予何動氣,而裕昆錄,關係莫重。故以至準法親問,然先令讀其疏,此猶從容之意也。及聞其疏,無此也,專在一大臣,於渠亦問,人皆豈可盡美,隨事論列。夫誰曰,不可,而噫彼辛壬年,持斫刀而有伏閤之儒,今日持斧而來闕者,聞甚危駭,關係國綱,本事比初料心弛,粤在丙戌年,李潛,論其時領相申琓,而語意駭悖。故其年八月,親鞫仁政門,其時事若昨日,而此稱觴不數日,故料表復蹈此年稱觴,亦與昔同。凡事類此者多,今年無乃復有此等事乎?當此等世界,心切憧憧,其年無此,今年有此,事非偶然。且韓鍮之疏,比潛之類,仍爲嚴問,烏可已也,而況疏與供,判若二人,擧措無狀。通文中一稱關係重大,一番訊問,焉可已也?旣問之後,渠旣不服,則親鞫二次,卽是古例,而猶不爲之。於丙戌年翌日,則命庭鞫,而逡巡不爲,故復爲親臨六載日記,而今番處分中旣諭,豈惜鍮乎?意亦在焉,卽其席酌處,則今尙默之敢稱儒生桁楊二字,萬萬狂悖,其意不無帶惑,此予所以狂惑者也。此決非潛谷之孫,予何復用?今欲處分,若慷慨陳疏,豈特騎省堂郞,金吾捕將·政院一也,則若是略略,輕重倒置,本末眩亂,甚矣,難化其質也。其章給之,校理金尙默末勘,施以不敍之典。噫,方服腎瀝湯,而惡其君之大補,敢爲此而有此擧。此帳殿已諭,卽戊申餘黨用一氣字,尙默抑何心,稱儒生稱桁楊乎?尤萬萬無狀矣。上曰,昨日之疏,萬萬危駭者多,以昨聞者推之,鍮之起疏,蓋已久矣。則予雖不知,今日臣僚,孰不知也?而政院之慢應拒之,半日相持,使鍮莫知去處,其本政院之不職,見大槪,見其疏却則却捧則捧,而乃有此境,儒疏中斥喉院,焉可已乎?昨日,在院承旨,一竝特遞其職,其中金致恭,再次所奏,已涉無嚴,罷職,騎省堂郞,旣見此等罔測大槪。又知持斧伏閤,而非徒不言,喉院已諭昔兵曹參判尹慤故事,其宜自兵曹去來草記,而彼不爲此不爲,殿座下問之後,乃奏其職大矣。尙默雖爲鍮此請,予則以國體當嚴處,昨日入直騎省堂郞,施以削職之典,左右捕將,此非亡命者,不過寄食門外者,而在於紫煙巖,則徹宵後乃得,此等捕廳,將用於何?左右捕將,越俸二等,從事官竝汰去,金吾有命,其堂亦有待令之敎,則牌招後來待,至令郞廳羅將,竟夜待令,事之寒心,莫此爲甚,金吾諸堂,一竝罷職,承旨已處分,其章給之。上曰,卿之拜相,今已十載。共贊于予,其亦多年,因其君之日衰,乃造物之闖生。噫,人豈可盡美乎?雖有不叶于時者,隨事論斥,夫孰曰,不可,而噫豈有若今番韓鍮者乎?古聞持斫刀者,今聞持斧者,予聞猶駭,其況卿心?嗚呼,予日益衰,人心亦至此,其復何言?初則意或若朴,雖隆心動,其雖不然,以何心專在于卿,一何至此,卿之兄弟本末,予已知,一筆竝擧,可謂叵測,豈特此也,亦至卿子,亦何殘忍?方服腎瀝湯,徹宵臨門,氣益苶然,入臥昏睡,今少定而諭焉,卿諒予心,靜而思焉。噫,今卿所依,卽予與沖子,而觀今擧措,予非爲卿,其誰爲卿?嗚呼,幾十年大官卿宰,護卿扶卿,終乃曲保,可謂終始卿之意,卿無事便過,然後吁嗟惠嬪,其將有依,思之及此,予有所思,許奉朝請便卿餘年,可謂終始曲保也。卿若入來,予當面諭,聞此諭,卿其不感動乎?須體此意,安心卽爲偕入事,更爲傳諭,期於偕來。嗚呼,此心專由于中,須諒須諒事,一體傳諭。上曰,鄭運維·李世演,竝爲敍用。上曰,大司憲金華鎭,大司諫沈勗之,前承旨具庠·李在協·李聖圭·李命植爲承旨,房順房。牌招察任,三院副提調例兼,此時兩司長官,不可不備。鄭運維爲大司憲,李世演爲大司諫。以上竝出傳敎上曰,注書出去,內局及三相及李命植·田得雨,使之入侍,可也。領議政金致仁,右議政金尙喆,都提調韓翼謩,提調趙雲逵,右副承旨李命植,前水使田得雨,醫官方泰輿·許礈·李以楷·鄭允協·慶絢·金季良·吳道炯·鄭允說·柳光翼以次進伏。碩載退出。翼謩問候,進湯劑,上進御。請診,上,許之。泰輿曰,脈候左右三部度數調均,而滑體亦一樣矣。諸醫之言,與泰輿同。上曰,腎瀝湯前方中,去附子煎入事。出榻敎雲逵以監煎退,諸醫亦退。致仁·尙喆問啓。上曰,氣憊且眩矣。致仁曰,洪領府事許休之敎,臣等,不勝愕然。領府事盡心國事,才量度越,而精力未衰,豈可使之退休乎?翼謩·尙喆亦奏。上曰,卿等之言是矣,而予有深意,其止之。上曰,昨聞田得雨之言,實多可憂之事矣。倭船之飄風往來,極爲殊常,而顧我陰雨之備,未免疏闊,將何以爲之?而移營之好不好,果,何如耶?致仁曰,非獨汎濫出入之爲可憂慮,近來對馬島之貧窮甚,故橫行出入以求利,此實可憂矣。上曰,倭人之居常留館,平時則無事,而若風行草動則奈何?翼謩曰,倭情嚴秘,莫可測矣,而我國動靜,無細不察,置之邊方,實爲悶矣。命植曰,倭人之視我國,如朝廷,我國之視渠輩,如邊方,臣則決知其必不作亂矣。得雨曰,末世人心,實難窺測,而與彼狡獪之輩,相接一境,來頭之慮,臣實憂之。翼謩曰,以李溵·田得雨之狀啓看之,則移營似好,而臣未見形地,未知何以則好矣。尙喆曰,田得雨之所見,亦似有理,而今若移營於機張,則百里之內,有諸營,似甚有弊,移營之計,不可輕先定行矣。命退,致仁曰,臣有痰疾,欲爲治療,敢請六七日之由焉。上曰,依。大臣諸臣以次退出。
上在慶熙宮。停常參,只晝講。
昭憲王后忌辰齋戒。
自昧爽至辰時,有霧氣。
下直,森森萬戶金甲達。
具庠啓曰,大司憲鄭運維未肅拜,執義李敬玉,掌令洪景顔呈辭,洪彦喆陳疏在外,持平呂善亨,呂善德在外,今日以監察茶時之意,敢啓。傳曰,知道。
藥房都提調韓翼謩,提調趙雲逵,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。入侍時當下敎矣。
中宮殿·惠嬪宮,藥房口傳問安。答曰,知道。
具庠,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于具庠曰,都承旨,左承旨入侍。
備忘記,以左相爲扈衛大將。
兵曹口傳政事,洪麟漢·洪樂仁爲副司直。
具庠啓曰,明日次對,兩司當爲進參,除在外外,未肅拜不爲行公人員,竝待開門牌招,以爲推移入侍之地,何如?傳曰,允。
有政。吏批,判書朴相德進,參判·參議未差,左承旨李聖圭進,以尹東昇爲吏曹參議,金時默爲戶曹判書,金履素爲校理,具㢞爲兵曹參知,趙雲逵爲判義禁,邊致明爲同義禁,金漢耉爲同經筵,李師濂爲兵曹佐郞,金斗衡爲宗廟令,洪愼猷爲典籍。
兵批,判書蔡濟恭病,參判尹得雨入直進,參議蔡文載病,參知改差,右副承旨具庠進,奉朝賀洪鳳漢,副司直李重祜·尹東昇·具㢞·李碩載,副司果李致中。
注書任希雨書啓,臣敬奉聖敎,馳往傳諭于南部開說里領府事洪鳳漢所住處,則以爲從古人臣之遭罹罔測者,前後何限,而豈有若臣,今日所被誣衊之萬萬慘毒者乎?骨顫膽悼,直欲溘然,惟我聖上之嚴加處分者,實有過於覆盆之回照,深坑之極危,兄弟父子,聚首頌祝,繼以感泣也。原疏雖未得見,若其指意,欲以權勢二字,爲臣湛滅之重案,臣之本末,殿下常素俯燭,何敢强辨?究其所由,不過低佪恩寵,未卽告退,積招群忌,竟遭此境,方以切骨之冤,乞身之請。明燭草疏,不自意半夜荒郊,史官遠臨,數十行絲綸,字字懇惻,可以貫金石而泣豚魚,負罪賤臣,何以得此?北望稽首,雙涕成血,至於奉朝請之下敎,特軫終始曲保之寬,體下之德,曠前之寵,尤不勝欣聳攢忭,固當卽地趨承,親聆面諭,而臣之蒼黃出城者,不敢以官而自居也。恩命雖許以休致,臣身尙帶其樞銜,姑不敢抗顔赴朝,恭俟三字銜判下之後,卽當顚倒入肅,以覲耿光,略訴衷裏而退,恩命之下,不免乍致遲稽,惶恐罪死云矣,敢啓。
答偕來史官書啓,傳曰,今覽史官,書啓,知卿兄弟父子,俱在于此,予甚悵然。噫,十年事我居相,乃有此境,嗟惜曷諭?近者益衰之中,見此罔測造物,只切深駭,歷三日而未已。何可多諭,使卿至此,卽予誠心不能調劑之致,而氣益衰懷昔日,先便卿心,然後惠嬪,可依於卿,其亦終始曲護之道,故有此命,是豈一時偶然,而不謂卿聞此,其將不日偕來,聞書啓卿心可諒。故於此旣諭意,誠難相持,特許三字之命,泛稱三字者,心切惕然而然也,今旣諭,卿何遲待。噫,幾十年眷注之意,因此畢矣。呼寫及此,不覺掩抑,卿心亦若行宣麻,過二十六日後,當親宣,而下批政官牌招。今日擧行,卿須體此意,偕弟與子而卽爲偕入事,更爲傳諭,期於偕來。噫,頃年故奉朝賀元景夏,擬卜相而未能,因一請,不下輿而卽兪。今卿此意,事卽異心卽同也之意,一體傳諭。卿弟卿子,於今勢難行公,特爲一體許解。嗟乎,卿兄弟與子,同入侍聽我面諭。
事變假注書金重燮,書啓,臣敬奉聖批,馳往傳諭于奉朝賀洪鳳漢所住處,則以爲恩諭之下,他不假顧,今方造朝云。故臣先爲入來之意,敢啓。傳曰,知道。
領議政金致仁箚曰,伏以臣於前夜筵席,伏見領府事洪鳳漢處所下別諭,憫念備至,辭旨諄複,至有許奉朝請之敎。臣誠愕然驚歎,仰陳其不可之意,而退而思之,不勝耿耿,玆復以餘意陳之。竊念原任大臣,受聖上特達之知,任世道彌綸之責,協贊聖治,勤勞國事,卽上下之所知也。其於進退之際,關係如何,而特以曲保之恩,遽示許休之聖意,今其所遭,雖曰,罔極,聖明在上,照燭無餘,又安有他慮而預爲之所乎?臣恐睿慮所及,反失於左右輕重之間也,況以其年則懸車之期限尙遠,以國勢則艱虞方殷,以此以彼,其不可使在朝廷之上者,明矣。伏願聖上,更加三思,亟收前敎焉,取進止。答曰,省箚具悉卿懇。昨夕已陳,今日尋箚,感卿爲國之誠,今予此擧,意非尋常,且聞史官,書啓,直以三字定去就,故快許以召,豈特卿心,予意悵然,此豈他哉?其意則深,呼寫箚批,慷慨曷諭焉。
判中樞府事金相福·金陽澤·李昌誼等箚曰,伏以臣等於今朝晩後,始得見朝紙,聖諭之下於領府事臣洪鳳漢者,有將許朝請之敎,臣等不勝愕然也。聖上此敎,固知出於曲爲大臣之地,而獨不念大臣進退,關係國事乎?臣等與大臣,同周旋者久矣。自夫釋褐,擔當世務,及至秉軸,尤荷委毗憂國如家,殫心圖報,今其所遭,誠爲罔極。殿下更加慰諭敦勉俾遄造朝,隨事報效,而今者之敎,聖意雖急於曲庇,處分恐欠於深思也。噫,殿下以今時爲,何如而欲捨此體國之大臣乎?臣等義難泯默,略陳愚見,伏乞特垂察納,以幸國事焉,取進止。答曰,省卿等陳箚,歎卿等爲國之誠,而今者此擧,予意亦深。仍傳曰,遣史官傳諭。
庚寅三月二十三日辰時,上御集慶堂。藥房入診入侍時,都提調韓翼謩,提調趙雲逵,副提調李重祜,記事官任希雨·金夏材·吳鼎源,醫官方泰輿·許礈·李以楷·鄭允協·慶絢·金季良·吳道炯·鄭允說·柳光翼以次進伏。翼謩曰,夜間聖體若何?上曰,一樣矣。翼謩曰,寢睡·水刺之節,亦何如?上曰,寢睡少勝,而水刺則一樣矣。進腎瀝湯,上進御,翼謩請診候。上曰,只兩廳首醫爲之,可也。泰輿·允協診候曰,脈候左右三部度數調均,滑體差勝後一樣矣。上曰,夕湯劑,待下敎入侍,可也。諸臣遂退出。
庚寅三月二十三日辰時,上御集慶堂。晝講入侍時,知事李景祜,特進官缺參贊官沈勗之,侍講官尹養厚,檢討官林鼎遠,假注書韓鼎運,記事官金夏材·吳鼎源以次進伏訖。上誦小學,自子思子曰,天命之謂性,至子夏曰,賢賢易色章,養厚·鼎遠讀之,各陳文義訖。養厚·鼎遠曰,前大司諫沈勗之,帳殿所懷,以究覈言根,至請王府盤問,豈有如此臺體乎?關係後弊,有不可置之,前大司諫沈勗之,亟施譴削之典,何如?上曰,儒臣所奏得體,當下敎矣。命退,諸臣退出。
庚寅三月二十三日申時,上御集慶堂。藥房入診入侍時,都提調韓翼謩,提調趙雲逵,副提調金華鎭,記事官任希雨·金夏材·吳鼎源·方泰輿·李以楷·鄭允協·慶絢·金季良·吳道炯·鄭允說·柳光翼以次進伏。翼謩曰,向晩聖候若何?上曰,一樣。進腎瀝湯,上進御訖,翼謩請診候。上曰,依。泰輿·以楷·允協·絢·季良·道炯·允說·光翼等診候曰,脈候左右三部度數調均,滑體差勝後一樣矣。上曰,明日湯劑,亦依例爲之。遂退出。
庚寅三月二十三日申時,上御集慶堂。都承旨,左承旨入侍時,行都承旨金華鎭,左承旨李聖圭,假注書韓鼎運,記事官吳鼎源以次進伏訖。上命華鎭,書三月二十六日,六月初八日忌辰祭祭文。上曰,祭文正書與否,注書知奏。賤臣還奏,以昨年祭文,今年只改干支以用之意,曾已下敎,故如此奉行矣。上命聖圭曰,持此祭文,往香室,使之正書以用,而昨年祭文,則用之明年,可也。聖圭承命退出,上曰,再明日,當月臺親傳香,六月初八,亦依此例,禮房知悉。出傳敎上曰,藥房提調,持湯劑入侍。上曰,坐直承旨入侍。竝出榻敎左副承旨具庠,隨內局進伏。上曰,洪領府事旣許休致,政官卽爲牌招開政,判書缺參判洪樂仁,亦爲許解而令入侍,亦令該曹,口傳付軍職。出傳敎都提調韓翼謩曰,領府事,精力不衰,豈可許休乎?上曰,予欲使之便休矣。翼謩曰,聖意所在,臣亦仰揣,而領府事盡心爲國,年又未老,不可使之退休矣。上曰,昨日則卿不甚言,乃爲今日如此之計矣。翼謩曰,臣亦昨有仰達,而僚相交請,故不敢多言矣。上曰,予有深意,卿其止之,騎堂·喉院,予自處分,而騎堂非矣。翼謩曰,騎堂·政院,以殿下方進御大劑故然矣。上命讀使臣狀啓,庠讀訖,命退。遂退出。
庚寅三月二十三日酉時,上御集慶堂。坐直承旨入侍,奉朝賀追後入侍時,左副承旨具庠,假注書韓鼎運,記事官金夏材·吳鼎源以次進伏訖。藥院退,上命承旨,書偕來史官,書啓批訖。上曰,宣傳官入侍。出榻敎宣傳官具翼遠進伏。上曰,持此標信,出去南大門仍留,命少退更進。上曰,呂州奉命承旨,令該曹,口傳付軍職,使之明日復命。出傳敎上曰,沈勗之所懷入之,承旨讀之,可也。庠讀之訖,上曰,沈勗之昨日所懷,予則莫聽,不過漫答,因儒臣所奏,其所懷,復令讀之,非徒欠於臺體,措語異常,特施刊版之典,昨日金尙默,下敎之後思之。言可用則用之之言,亦萬萬異常,韓鍮大槪,何等叵測,而若用之,將至何律?沈勗之旣已處分,則尙默,亦不可只施不敍之典,一體施以刋版之典,因此靜而思之,凡此等之事,起於微而至於大。噫,十九日夜,令儒臣讀明紀編年,予嘗昧於明史,故其夜乃知三案,今者此事,止於沈勗之·金尙默,可也。以此若互相務勝,其流之弊勝言,此後復提此事者,當施重律,以此嚴飭。上曰,承旨有闕,代前承旨李性源除授,待開門牌招察任,房順房。竝出傳敎上曰,吏·兵批政官,持望筒入侍。出傳敎吏曹判書朴相德,兵曹參判尹得雨,持望筒進伏。命付籤訖,庠奏政官下直。上曰,知道。相德·得雨退出,上連下奉朝賀入來與否知入之命。上曰,奉朝賀洪鳳漢入侍。出榻敎鳳漢進伏問候,上曰,見卿予甚愧矣。鳳漢曰,臣之所遭,誠如聖敎萬古所無之事也。臣未見疏語,而聞傳聞之說,則他事不須說,而其中一節語,最爲臣之至冤,而不忍提擧矣。仍涕泣曰,召命之下,豈不欲顚倒入來,而分義所在,不敢如是。聖上曲保之恩,至於如此,臣誠感泣無地,更無,仰達矣。上曰,予之待卿,若終始如一,則豈有此自古所無之事乎?此予所以自愧也。諸大臣皆言其不可許休,而卿無事便過,然後惠嬪,其將有依,非但爲卿而然矣,卿弟卿子,亦爲許解,以安其心矣。鳳漢曰,殿下曲護之恩,非止臣身,竝與臣家而至於如是,臣何不感泣乎?上曰,卿亦知予心矣。鳳漢曰,欲達而抑塞不能達矣。小臣之視殿下,誠如慈父,天日照臨,而所可痛者一節語,極爲叵測。小臣不勝憤抑,不欲生矣。仍涕泣曰,一節語,用孟子如草芥之對語,此臣所以極痛者也。上曰,予雖其時聽而不覺矣,無形矣無形矣,萬古所無矣。鳳漢曰,歷覽相臣錄,則無十年爲相者,臣爲閑人,然後可無慮矣。上曰,缺等何不入來乎?鳳漢曰,不敢入來云矣。上曰,卄六後,當卽宣麻矣。鳳漢曰,然則以卄七日乎?上曰,然矣。奉朝賀洪啓禧,頻爲入侍矣,卿雖許休,豈可不頻爲入侍乎?鳳漢曰,臣則又與洪啓禧有異,敢不頻爲入侍乎?命退,遂竝退出。
上在慶熙宮。停常參·經筵。
昭憲王后忌辰。
自初昏至夜一更,有霧氣。辰時·巳時,日暈。
藥房都提調韓翼謩,提調趙雲逵,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今日憶昔年,何待再明,此忱萬億,氣何諭乎?次對時同爲入侍。
中宮殿·惠嬪宮,藥房口傳問安。答曰,知道。
李性源啓曰,大臣·備局堂上,依下敎來待矣。傳曰,引見。
兵曹口傳政事,以尹養厚爲副司果。
傳于李在協曰,內局入侍。
金華鎭,以吏曹言啓曰,今此宗廟徽寧殿夏享大祭,執禮大祝,皆以侍從塡差,時無職名人員。令該曹口傳付軍職,何如?傳曰,允。
正言李翼運疏曰,伏以臣於日昨情勢之疏,兼暴懇迫之私,束理行裝,恭俟兪音,及承批旨,辭敎隆摯,許臣察職,感祝天恩,無地自容。臣非不知聖恩至重,不敢違傲,而情急歸護,勢難蹲仍,疾病之呼,不容少緩,荐犯瀆擾,自速重誅。伏乞聖慈,俯賜矜察,亟削臣職,以便救護焉。臣於請護之章,未遑他說,而事係目下,有不忍終默,玆敢略貢愚見,以備澄省焉。噫,日昨鞫儒事,殆前古所未有者也。親臨訊囚,何等重大,鄕曲一儒,何難招致,而半夜臨門,輕先發捕,許多隷卒,肆意縱橫,致有無辜儒生,混被就捉,結縛敺打。其他擧措,一依拿來,拘留闕外,以至于殿坐罷後,而目下放送,景色愁慘,道路切嗟。臣未知其捕其放,孰使之然哉?竊恐殿下平日,政令急遽,眩於擧行,待士厭薄,少不顧惜之致,在睿念,尤當穆然深思,惕然改圖者也。伊日儒臣匡救之言,臣竊自幸,而惟此該府該廳做錯之失,尙在不論,臣謂不可無現出嚴處之律,而當該隷卒,亦爲從重科治,以昭法紀,以防後弊,千萬幸甚。批答在於筵說
庚寅三月二十四日辰時,上御集慶堂。藥房入診入侍時,都提調韓翼謩,提調趙雲逵,副提調金華鎭,記事官任希雨·吳鼎源,醫官方泰輿·許礈·李以楷·鄭允協·慶絢·金季良·吳道炯·徐命緯·金孝儉以次進伏。翼謩曰,撤宵勞動之餘,聖候若何?上曰,甚憊矣。翼謩曰,寢睡·水刺之節,亦何如?上曰,一樣矣。進腎瀝湯,上進御訖。翼謩請診候,上曰,至吳道炯診候,可也。泰輿·礈·允協·季良·道炯診候曰,左右三部度數調均,滑體差勝後一樣。翼謩曰,夕湯劑,以理中建功湯爲定矣。上曰,腎瀝湯停止,理中建功湯,依前煎入。出榻敎以次退出。
庚寅三月二十四日辰時,上御集慶堂。大臣·備局堂上引見入侍時,左議政韓翼謩,右議政金尙喆,禮曹判書韓光會,判尹李景祜,行副司直李章吾,兵曹判書蔡濟恭,行副司直金器大,工曹參判鄭存謙,戶曹參判李潭,副應敎尹養厚,司諫呂善應,左副承旨李性源,假注書韓鼎運,記事官吳鼎源,以次進伏訖。藥院退,翼謩曰,備堂金漢耆,業已承命,向前籌堂,今日次對,俱不進參,事體未安,牌招察任,何如?上曰,依爲之。翼謩曰,度支自是劇務乍曠,事多積滯,新除判書金時默,乃是宿趼,宜無撕捱,卽爲牌招行公,何如?上曰,依爲之。竝出擧條上曰,備局堂上金漢耆,戶曹判書金時默牌招。出榻敎翼謩曰,大祭大祝,每有臨時苟充之弊。今番夏享,豫爲申飭擇差,似好矣。上曰,國之所重,在祀與戎。今聞左相所奏,諸執事可謂濟濟,而至於大祝,莫重大祭,有警戒後苟充之弊,事之寒心,莫此爲甚。今番大祭,其或若此,當該享色郞廳大祝,當重繩,以此嚴飭。上曰,祭文旣奏,明日月臺親傳香後,仍留典設司,奉審承旨來奏後,當入內,以此禮房知悉,初一日當秪迎,一體知悉。竝出傳敎尙喆曰,自外聞之,則摠戎使,求差獻官云矣。上曰,昨日祭報府,知永城尉求差,今聞摠戎使求差云,以摠戎使爲獻官,仍佩往來事,分付。出傳敎尙喆曰,入而聞之,則洪領府事,已許退休,聖德至矣。其弟亦爲許解,此時勢所固然,而豈可仍爲放棄乎?上曰,然矣。予亦悵然矣,豈可因此而竝放其弟乎?洪龍漢,於編輯何以爲之耶?尙喆曰,病不進云矣。此雖閑漫之役,而猶是公事,亦難强迫矣。上曰,其草幾許就緖耶?濟恭曰,起草多而在暗草中,他人難看,必使之極草好矣。上曰,前戶判旣許遞,故洪龍漢編輯廳,其何過嫌,而莫知若何,下問其果撕捱云,使一伸廉隅豈過乎?亦減下該廳任,其代以入直儒臣代差。洪龍漢,已抄暗草者,令代察郞廳,使之中草呈納,本任許遞,令該曹口傳付軍職,其令專意察任。出傳敎上曰,韓鍮之疏,予聽其讀而不覺,聞奉朝賀之言,則以如仇讐爲言云矣。尙喆罔測矣。上曰,此李潛之類也。予若窮治,則渠自爲朱雲矣。上曰,明史,予未熟矣。頃夜命讀,則三案怪矣。翼謩曰,然矣。上曰,凡事由於細微,故予爲調劑之計,沈勗之·金尙默,竝爲處分矣。上曰,備堂有可奏之事,奏之,可也。濟恭曰,出身兪鉉商,爲人頗有可取,故臣擬之宣傳官末望矣。自其廳,以拔薦事來報,蓋鉉商之入薦久矣,而尙無是非,及其擬望後來報,此雖小事,國綱所在,不可置而不論。行首宣傳官,罷職,掌務宣傳官,汰去,何如?上曰,甲子年,已處分,其後,雖無此弊,意謂銓曹不擇,苟充以差,而宣廳,其若懲創於甲子,俛首定軸,亦非受敎廳風之意,一欲申飭。今聞兪鉉商,其果不似,受點後以公可否,可也,而報廳拔薦,雖云有古例,此亦謬習,而此無他,浮嘵所致。故豐原奏予曰,文官之執筆,黨論釀成,戊申持弓矢而爲此,其弊勝言云。其言確實,尙今在耳。噫,文官之以浮嘵相爭,猶有叵測之事,靺鞈武士,倡浮嘵陷人,則其流之弊,將至於罔有紀極,豈特防杜?兵判所請,予則曰,太輕,何則?兵判旣見而備擬,則此非拔薦也。卽拔望也,關係非細,過國忌後,不能檢戢。肆然報曹,當該行首宣傳官,令兵曹決棍五十度,怯於浮嘵,俛首着署者,亦令兵曹,從重決棍三十度,一竝汰去。噫,予雖常愛武士,此等之處,必欲嚴處浮嘵,作此擧一也。諸宣傳官,事當不踰日決棍,而相値齋日,故有此命,勿令次官,兵判龍虎營擧行。出傳敎善應曰,臣草土餘喘,病蟄鄕廬,薇垣除命,忽及此際,以惶以感,靡所容措。念臣賦性頑鈍,言議拙訥,前後居營,莫效絲毫。況今衰老特甚,言責之任,非所可論,而區區之誠,欲一仰瞻耿光,不待下諭,章皇上來,獲參陪班,分義粗伸,忱誠略效,從今以往,謝跡朝行,退塡丘壑,亦無所恨。且新除持平臣呂善德,卽臣之親弟,兄弟之竝列兩司,揆以私分,萬萬不安,以此情勢,臣何敢一刻仍冒於臺次乎?請命遞斥臣職。上曰,其初爲嫌,非特張皇,已無意義,末梢爲辭,亦非法例,勿辭亦勿退待。善應退出。上曰,憲府則誰也?性源曰,憲府則捧入傳旨,而無入來者矣。上曰,違牌者,幾人乎?性源歷數以奏,至李翼運曰,陳疏不入矣。命入其疏,性源讀奏之。上曰,此羅率輩所爲矣。讀訖,上曰,今番韓鍮事,以通文言之,不可不問,以大槪言之,不可不嚴處。其中雖有混被者,可謂薄物細故,而爲海東侍從,不思近八其君,徹宵不睡,敢爲此輩,非特無嚴,輕重倒置,而於金尙默,奬詡其辭,擧此請飭。噫,人臣分義,無所逃於霄壤,焉敢若此。正言李翼運,其章給之,亟施永刊仕版之典。出傳敎上曰,噫,其雖今日,强命次對,意蓋深矣。兩司多臺,不過無言,入侍之日,其頉夥然,事之寒心,莫此爲甚。未謝恩者,從重推考牌招,其令當日內謝恩,違牌者,先遞差後禁推,過三朔勘律,使此等之人,少知國有近八其君焉。出傳敎命承旨讀全羅監司農形狀啓訖。上曰,奉朝賀宣麻之日,旣下敎製述官,今日啓下。其令今日內製進,宣麻處所,崇政門擧行。出傳敎命退,諸臣以次退出。
庚寅三月二十四日申時,上御集慶堂。藥房入診入侍時,都提調韓翼謩,提調趙雲逵,副提調金華鎭,記事官任希雨·吳鼎源,醫官方泰輿·許礈·李以楷·鄭允協·慶絢·金季良·吳道炯·徐命緯·金孝儉以次進伏。翼謩曰,臣等,入侍罷後,或就寢乎?上曰,一次穩睡矣。進理中建功湯,上進御訖。上曰,此湯劑似無力矣。翼謩曰,比腎瀝湯則必然矣。請診候。上曰,只兩廳首醫爲之。泰輿·允協診候曰,脈候,左右三部,度數調均,滑體,比朝診時一樣矣。上命提調先退,上曰,昔年承慈敎從權,而不禁感涕矣。翼謩曰,體昔年慈念之至此,今番亦從權,則實有光於聖孝矣。如此之時,豈可行素乎?上曰,內局本無兼金吾之事矣。翼謩曰,然矣。上命書傳敎曰,判金吾旣無同兼之例,趙雲逵內局提擧之任許遞,其代戶判除授。出傳敎翼謩曰,昨日傳敎中,奉朝賀之朝字,書以正字,曾無奉正賀之號矣。上曰,其時承旨,非誤書者,必聽瑩而然矣。以朝字改之,可也。奉朝賀進箋器具,自本家備來云乎?翼謩曰,封監該各司,而無自本家備來之事矣。華鎭曰,驪州奉審承旨,入來矣。上曰,奉審承旨魚錫定,入侍。出榻敎錫定進伏,上曰,各處奉審無頉乎?錫定曰,無頉矣。上曰,祭需自外方備來,而能精潔乎?錫定曰,自奉常寺,備來矣。上曰,然乎?讀奏祭差單子,可也。錫定讀訖,命先退,上曰,藥房提調,持湯劑,更爲入侍。出榻敎雲逵進伏,上進御理中建功湯訖。翼謩曰,明日湯劑,依例爲之矣。上曰,依。諸臣遂退出。
上在慶熙宮。停常參·經筵。
仁元王后忌辰齋戒。
申時·酉時,日暈兩珥。
藥房都提調韓翼謩,提調金時默,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今當祗迎,憶昔萬億,氣何諭乎?下敎時,入侍。
中宮殿·惠嬪宮,藥房口傳問安。答曰,知道。
親傳香罷後,政院·玉堂,藥房口傳問安。答曰,知道。
備忘記,今日入直將官,擧措雖駭然,皆由於迷劣之致,決棍下敎,特爲安徐。
以承傳色口傳曰,儒臣上下番,持蓼莪篇,入侍,御覽冊亦入之。
庚寅三月二十五日辰時,上御崇政殿月臺。親傳香入侍時,行都承旨金華鎭,左承旨李聖圭,右承旨李在協,左副承旨李性源,右副承旨具庠,同副承旨李命植,記事官任希雨,假注書韓鼎運,記事官吳鼎源,以次侍立。上具翼善冠·黑團領袍,乘輿出資政門降輿,步詣崇政殿月臺,獻官進。上親傳香,仍下庭,行祗迎禮,隨香步詣建明門外祇送,乘輿時,上曰,禮房承旨,馳詣明陵陵上及丁字閣奉審,歷路諸陵,則只陵上奉審以來,可也。在協承命出,上曰,昨日騎判所奏兪鉉商,使之待令。出傳敎命華鎭書永慕御製訖。華鎭曰,藥院來待矣。上曰,入侍,可也。藥房都提調韓翼謩,提調金時默進伏問候,上曰,氣何諭哉?翼謩曰,敢請進湯劑。上曰,止之。此日進湯劑,是乎,非乎?明日則或可,而今日則不可,昨日旣進御二貼,今日不御,何害之有?翼謩曰,殿下,豈爲疎節而不思聖躬之重乎?大劑,豈可間斷乎?連續進御,豈不有光於聖孝乎?上曰,卿之固執,似終日勸予,終日相持則有所未安,予當進御矣。仍爲進御,上曰,韓鍮涅臂,有明見者乎?騎堂知奏,可也。兵曹參議宋文載承命出,還奏曰,無明見者矣。上曰,涅背出題之日,有此涅臂之人,豈不怪乎?此不難知,使地方官知奏,可也。命承旨書之曰,聞洪奉朝賀言,韓鍮有涅臂之事云。欲知意深,而渠旣自在,其何廣問,所到處,令當該地方官,親審後書報,卽爲狀聞事,分付。所到處道臣騎驛,卽爲分付。鍮則雖有三倍道之命,仍留所到處,以待下敎事,一體分付。上曰,兪鉉商,來待乎?使之入侍,可也。鉉商進前,上曰,其身手,何如?翼謩曰,頗好矣。上曰,諸承旨所見,何如?對曰,俊矣。上命宣傳官進前,任嵂·具翼遠·沈鍒·閔百彬進,上曰,兪鉉商,何爲而拔薦乎?嵂對曰,以其行身不謹,故拔之矣。上曰,其行身不謹之事,奏之,可也。嵂曰,當初宣傳官閔百彬·朴龍煥,伴直矣。百彬,私語龍煥曰,兪鉉商入薦,可謂善矣。此言仍爲傳播,及於鉉商之耳。鉉商卽往百彬家,逼問之曰,吾之門閥,汝何以知之,而有此貶言乎?若不直言,則當以一劍同伏云,故自廳中,爲拔薦之擧矣。上曰,拔薦之擧,在於入望前耶,入望後耶?嵂曰,拔薦之論,在於入望前,而報曹則入望後,事勢則不先不後矣。上曰,汝焉敢咫尺詢問之下,有此不先不後彌縫之說乎?拔薦首唱,誰也?嵂曰,鄭信達也。上曰,報曹着署宣傳官,誰也?嵂曰,行首及朔掌務也。上曰,宣傳官任嵂,咫尺莫重下問,前欺後實,以將家子弟,焉敢若此?因此以聞,其亂本,卽閔百彬也。李宅胄事,殷鑑不遠,則焉敢若此。況其七寸叔行首時薦單者,亦何敢公然鬧端。任嵂事,當汰去,而十分參酌,令兵曹入直堂上,決棍二十度,今則事件定矣。閔百彬·朴龍煥,一則造浮嘵,一則傳浮嘵,此正周之八刑造言者,決棍五十度汰去。兪鉉商,宜愼口氣,而作此悖言,起此駭擧,造化之權,在於其君,懲其悖抑浮嘵,亦爲決棍五十度,其報勿施,其圈自如。令該曹勿拘調用。尹僖東,身爲行首,不能調劑,有此駭擧,而今聞本事,不無參酌,只決棍二十度,皆以再明日,令兵判於慕華館擧行,而武臣此習,武臣此氣,不可尋常處之。閔百彬·朴龍煥·兪鉉商,回示三匝後,決棍,使此輩,少墮驕膽焉。出傳敎上還御典設司,諸臣退出帳外。
庚寅三月二十五日午時,上御典設司。儒臣持蓼莪篇入侍時,左副承旨李性源,校理金基大,修撰沈頤之,假注書韓鼎運,記事官吳鼎源,以次進伏訖。上曰,奉審承旨入侍。右承旨李在協進伏曰,奉審以來,則皆無頉矣。命讀祭需記祭官記訖,在協退,上曰,予當先讀,儒臣承史賡讀,爲三遍,可也。上誦蓼莪篇,諸臣,以次讀之,如是者三訖。上又三復之曰,古人,實獲我心矣。命退,諸臣退出。
庚寅三月二十五日未時,上自典設司還內。入侍時,行都承旨金華鎭,左承旨李聖圭,右承旨李在協,左副承旨李性源,右副承旨具庠,同副承旨李命植,記事官任希雨,假注書韓鼎運,記事官吳鼎源,以次侍立。上具翼冠·黑圓領袍,出典設司,乘輿時,上曰,奉朝賀敎書分排乎?鼎源曰,分排於尹坊,則稱以在外,而該房承旨奉審出去,故未得更爲啓請矣。上曰,卽爲改付標,可也。鼎源付標以入,上曰,誰爲乎?鼎源曰,鄭昌順也。華鎭曰,都提調來待矣。上曰,入侍,可也。藥房都提調韓翼謩,提調金時默,進伏問候,請進湯劑。上曰,止之。翼謩曰,大劑,豈可間斷乎?伏望翻然進御焉。上曰,左相之堅確,誠難矣,提調亦然矣。命承旨,書六復蓼莪御製,上曰,奉審承旨,來甚速矣。翼謩曰,殿下方御典設司,臣下豈敢閑歇乎?上曰,今日奉審承旨,料表趁卽復命,特賜大鹿皮一令。出傳敎命入宣傳官處分傳敎,校正訖。上曰,靜而思之,閔百彬事,誠極寒心。昔一宰臣,以匿名譏書,請飭作俑者,其時一人云。此誦傳,與製一般,何敢逃也云?今番閔百彬,卽造言者,朴龍煥,卽傳之者,而其亦思焉。百彬雖有不滿之語,龍煥若不傳,兪鉉商雖有九耳,何可聞也?旣聞之後,一劍之說,無識者之例語,今日下敎中,比諸用履過矣。渠雖新進武夫,豈可比之於叵測之人乎?其下敎入而校正,百彬則可否猶飭,言何不謹?雖然,究其本,亦不過輕淺之致,而朴龍煥,以奎煥之至親,不思頃年事,聞此言傳于彼,此則擧世浮嘵者類,文浮嘵難矣。況武浮嘵,予則曰,三人中龍煥爲首,今方講周禮鄕八刑,造言卽第七也。百彬,雖其本不過輕淺,龍煥,耳可聞口不可言之義,難謂此人,而樞機浮嘵,焉可免也?再明日,只龍煥施三匝之律,三人決棍,一軆擧行,百彬·龍煥,限今年特拔宣望,以示予暮年飭武士之意。出傳敎上曰,近者報漏頗精,昨日太促,故已申飭,而今日報申,其涉殊常,令中官往審,聞守影官之言。回奏曰,今果申初云,彼此往來之際,初刻將過,故其影若何云復不敢欺?幾到初刻前云。以此觀之,其預報已涉無狀,此無他,留此故意謂待申,若此敬授人時之義,此輩雖不可言,莫重報時,任自闊狹,放恣無狀,莫甚於此。予當棍汰,而今日故參酌,當該禁漏官,分付本監汰去。見中官欲敢欺隱,守廳禁漏官,過二日後,令入直騎堂決棍,當該中官,渠雖或稱未諳,旣見之後,漫聽漫奏,從重推考。出傳敎上曰,高皇時忌辰干支與今年干支,考奏,可也。希雨曰,高皇時戊寅閏五月丙子朔初十日乙酉,而今年閏五月,則丙午朔初十日乙卯也?上曰,頃者,聞時原任獻議,雖是,噫,予於甲戌,初逢閏五,其後再逢,于今三逢,而朔干日干,決非偶然。今番望拜禮,當於本日爲之,以此,分付儀曹。出傳敎上曰,鄭昌順則當製進乎?在協曰,聞以親病,勢難製進云矣。上曰,予固意之,今果然矣。命承旨書之曰,宣麻定日,尹坊敢稱在外,鄭昌順其雖受由,在家製進,其何難也,而今聞其亦稱托云,今日朝鮮,若有紀綱,焉敢若此?不可循例付標,一倂施以刊版之典,此等驕慢知製敎,得用於何處?特拔卽令付標,而其若復頉,自政院,直捧禁推傳旨,亦令該府特施甲山府充軍,何以謂充軍?不文知製敎,非充軍而何?一體嚴飭。出傳敎命鼎源改付標入之。上曰,以誰爲之乎?鼎源曰,以沈頤之爲之矣。上曰,以今景象觀之,今番下敎,可謂暮年先見。噫,予雖衰矣,此等之習,焉敢售於其君?初以尹坊·鄭昌順,前後書納,末乃强以沈頤之付標,不言之中,其態自露,翰林吳鼎源,身爲小官,焉敢若此?特施不敍之典。出傳敎上曰,近日氣甚疲困,初意祗迎,似不能行矣。有志者事竟成,故果能爲之矣。翼謩曰,聖候如此,而豈可不進御湯劑乎?仍力請,上不許。翼謩曰,臣等,忱誠淺薄,不能格天。臣等之罪大矣。仍退,上曰,禁軍將扈衛將及延和門·興化門入直哨官,召入,可也。禁軍將等進前,上曰,予在典設司,終日忘之矣。禁軍輩爲食代乎?對曰,半則爲食代,半則不爲矣。上曰,爲禁軍輩則善矣,而汝等之任意出食代,豈其分義,再明日當自兵曹決棍,汝等知而退去,可也。華鎭曰,都提調,以湯劑之未進,不勝惶恐,退請當律云矣。上曰,非如此之事矣。華鎭曰,俄者將官等,自兵曹決棍下敎,當出榻敎乎?上曰,姑待之,可也。上還入大內,諸臣待出。
上在慶熙宮。停常參·經筵。
仁元王后忌辰。
卯時·辰時,日暈。
藥房提調金時默,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。此日何日,若是冥然?豈曰,孝乎?昨日諭,心在西郊,此心丁丑,何心酬應,何心建功?只誦蓼莪,只自心隕,氣何諭乎?明日入侍。
中宮殿·惠嬪宮,藥房口傳問安。答曰,知道。
金華鎭啓曰,吏曹參議尹東昇,除拜後過三日不爲出肅,依定式推考警責,仍卽牌招察任,何如?傳曰,允。
以承傳色,口傳下敎曰,昨日禁漏官員下敎,置之。
傳于具庠曰,內局入侍,禮房承旨,同爲入侍。
傳于李性遂曰,承旨入侍。
李性遂,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于具庠曰,儒臣持蓼莪篇入侍。
左議政韓翼謩箚曰,伏以聖孝出天,近八猶慕,矧在是日,尤當如何?區區下情,實不勝憂慮。仍伏念玉候新復,是豈停藥之時?孝思難抑,則却而不御,寶算郅隆,是豈進素之時?諸臣苦懇而一例牢拒,臣誠焦迫,罔知所措。古人云,陛下縱自輕,其於宗廟何?今殿下過於追慕,罔念保嗇之道,固知神天默佑,保無他慮,萬有一榮衛乍愆,或涉小愈之戒,則其於宗廟何?懇乞亟回聖心,卽復常膳,仍進湯劑焉。臣本憒憒,無職可辦,前後藥院,莫效絲毫,畢竟忱誠淺薄,不能仰格天心,半日殿庭,强聒不已,情有迫切,言或不擇而妄發,事到急滾,分或有時乎僭越,顧其罪已難容貸,緣臣瀆擾,致使乘輿,旣戒而旋駐,自未至酉,始乃還內,失職犯分,無此爲大。惶愧之極,敢以退請當律之意,仰陳於輿前矣。今日問候,末由抗顔進參,玆敢席藁私次,短箚哀籲。伏乞亟降威譴以嚴國紀,以勵臣分,千萬幸甚。取進止。答曰,昨卽入侍,今何尋箚?歎卿之誠,諒卿之心。噫,今予之心,豈特萬倍?先書內局批答,卿若此故仍置,已書之答,先下內局,而卿若入來,予當召見,卿須體此意,安心卽爲入來焉。深得大臣之體,予亦欽歎,故以批答矣。
庚寅三月二十六日申時,上御集慶堂。藥房入診入侍時,都提調韓翼謩,提調金時默,副提調金華鎭,記事官任希雨·兪漢謹,醫官方泰輿·許礈·李以楷·鄭允協·慶絢·吳道炯·柳光翼,以次進伏訖。翼謩曰,夜間,聖體若何?上曰,一樣矣。寢睡·水刺之節,亦何如?上曰,一樣矣。翼謩請進湯劑,上曰,今日,豈可進御湯劑乎?翼謩曰,湯劑關係何等,而尋常有不進之日,臣等之焦迫,姑勿論,於聖德,豈不萬萬過中乎?上曰,爲卿而進矣。仍進御理中建功湯,上曰,不孝矣。翼謩曰,實有光於聖孝矣。翼謩請診候,上曰,今日豈可診候乎?上命庠讀奏奉朝賀敎書,上曰,善作矣。五營盡爲之乎?華鎭曰,然矣。時默出去,持入湯劑。上曰,今日豈可再進湯劑乎?三提及諸醫,以大劑後決不可間斷,縷縷陳勸,上進御理中建功湯訖。翼謩曰,今後湯劑,當待下敎入侍矣。上曰,他承旨,入侍。出楊敎右副承旨李徽之進伏,上命讀奏公事訖。諸臣以次遂退出。
庚寅三月二十六日初更,上御集慶堂。藥房入診入侍時,都提調韓翼謩,提調金時默,副提調金華鎭,記事官任希雨·兪漢謹,醫官方泰輿·許礈·李以楷·鄭允協·慶絢·吳道炯·金孝儉,以次進伏。翼謩曰,午間,聖體若何?上曰,一樣矣。上曰,欲進三貼湯劑,召儒臣俄講匪風章,而僅僅爲之矣。上曰,已夜深,進湯後當診候矣。進御理中建功湯,上曰,今日三貼,因三提之苦勸,皆進御,而尤感於副提矣。三提調起伏曰,聖敎至此,臣等,不勝榮感矣。泰輿·礈·以楷·允協·絢·道炯·孝儉,以次診候曰,脈候左右三部,度數調均,滑體一樣而右關胃脈,少似不足矣。上曰,當連進湯劑乎?諸醫曰,然矣。翼謩曰,明日湯劑,亦依例爲之乎?上曰,依。上命坐直承旨入侍,藥房遂退出。
庚寅三月二十六日初更四點,上御集慶堂。儒臣持匪風·下泉章入侍時,右副承旨具庠,校理金基大,修撰沈頤之,假注書韓鼎運,記事官兪漢謹,以次進伏訖。上曰,予則當誦蓼莪篇,儒臣承史,讀匪風·下泉,可也。上七復蓼莪,命讀匪風·下泉,諸臣輪讀訖。上命頤之讀敎書訖,命承旨書之曰,四昨只以在直儒臣,爲間郞,皆初也。何以成樣?校理金基大,無異曾經,其可尙也。特賜玆弓一張,今番敎文,意謂規避初二人皆稱頉,果若所料,而於文義,亦謂難以無弊,聽讀其文甚精,其於末句,令再讀已示其尙。大抵此人,自儒知其人,果今匪誤,亦賜弦弓一張。出傳敎上曰,今番敎文難製,而能善作矣。末句甚好矣。上曰,藥房提調,持湯劑,更爲入侍。出榻敎諸臣退出。
庚寅三月二十六日三更一點,上御集慶堂。左直承旨入侍時,右副承旨具庠,假注書韓鼎運,記事官兪漢謹,以次進伏訖。上命承旨,讀統制使海毒遍發進上半乾全鰒,不得封進,惶恐待罪事,狀啓。上曰,統制使李國賢,勿待罪事,回諭。出榻敎命入宣敎官·宣箋官單子,庠讀奏訖。上曰,明日,侍臣班應參在京無故人,待開門牌招進參。出傳敎上曰,注書出去,儒臣持文獻備考序及麗史宣麻卷,使之入侍,可也。校理金基大,修撰沈頤之進伏,讀奏序文訖。上曰,麗史宣麻卷入來乎?頤之曰,臣歷考而無宣麻處矣。上曰,明日,待下敎,只入正時。出傳敎命退,諸臣退出。
上在慶熙宮。停常參·經筵。
下直,高山察訪沈重奎,廢茂山萬戶趙濟崙,鳳山郡守李興遠。
藥房都提調韓翼謩,提調金時默,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。且過昨日,豈曰孝乎?六復蓼莪,僅成其音,其衰益判,於粥於麪,欲食僅下匙,氣亦可知也。建功,殿座時以進,禮畢後入侍,宜矣。
中宮殿·惠嬪宮,藥房口傳問安。答曰,知道。
親臨宣麻罷後,政院·玉堂·藥房口傳問安。答曰,知道。
延和門殿座罷後,政院·玉堂·藥房口傳問安。答曰,知道。
以承傳色,口傳下敎曰,殿坐還來時,崇政殿當爲晝講,經筵特進,以編輯堂上爲之。
李性源啓曰,憲府連日監察茶時,事甚未安,除在外外,大司憲鄭運維,卽爲牌招,何如?傳曰,允。
以統制使狀啓,巨濟古縣面我州里居黃善堂戶內,子婦崔召史等三十七名,海毒物故事。傳于李聖圭曰,令本道恤典擧行。
傳于金華鎭曰,畿伯留待。
傳于李聖圭曰,承旨入侍。
假注書望,以任煜爲假注書。
李在協,以弘文館言啓曰,新除授校理金履素,卽爲牌招察任,何如?傳曰,允。
又以侍講院言啓曰,本院除授弼善朴相老,說書趙英鎭,自鄕上來云。兼弼善宋載經,除拜累日,尙未出肅,竝卽牌招察任,何如?傳曰,允。
又以成均館官員,以大司成意啓曰,臣馳詣泮宮,依聖敎他儒生勸入後,仍設夕食堂,臣則退去之意,敢啓。傳曰,知道。
又以刑曹言啓曰,囚徒案中罪人安景祿放,私奴泰協,當日勿爲徵贖,決杖一百以放,良女朴召史。今日內卽爲問奏,依例先放,私奴福男放。令外騎省郞,決杖五十度事,命下矣。依傳敎,罪人安景祿放,私奴泰協,勿爲徵贖,決杖一百放送,私奴福男,出付兵曹,擊錚罪人朴召史,卽爲供放送之意,敢啓。傳曰,知道。
又以兵曹言啓曰,登馬人私奴福男,令外騎省郞,決杖事,命下矣。依傳敎,登馬人私奴福男,決杖五十度之意,敢啓。傳曰,知道。
又以刑曹言啓曰,秋曹登馬之囚,自本曹決杖六十度,命下矣。罪人私奴福男,纔因囚徒案中書下傳敎,出付兵曹矣。自兵曹,已爲決杖放送之意,敢啓。傳曰,知道。
金華鎭,以兵曹言啓曰,奉常寺正金鍾秀呈狀內,身病甚重,勢難察任云。依例改差,何如?傳曰,允。
李性源,以兵曹言啓曰,兼司僕將鄭彦衡,病難供職,呈狀乞遞。宿衛輪番之任,不可久曠,今姑改差,何如?傳曰,允。
又以兵曹言啓曰,今月將官朔試射時,闕內入直訓鍊都監把摠哨官等,依前例以先射人員代直,出射之意,敢啓。傳曰,知道。
又以兵曹言啓曰,今三月二十三日,楊根居朴召史,自興元門入來,差備門外擊錚。依例令有司囚禁治罪。當該守門將李濟豊,依定式推考,何如?傳曰,允。
具庠,以義禁府言啓曰,黑山島定配罪人韓鍮押去羅將,令畿伯於江邊,從重決棍五十度後,三水府限己身爲奴,卽送他羅將。依前下敎,三倍道押付事,命下矣。卽使他羅將,罪人所到處執捉,仍令三倍道押送事,嚴飭發送之意,敢啓。傳曰,知道。
以承傳色,口傳下敎曰,開陽門,仍留。
敎致仕奉朝賀洪鳳漢書,王若曰,諒情勢之難强,何待引年。示恩禮之有終,特許致政。予則扶護之甚力,卿可優游而自安。惟卿,豐山世家,穆陵外裔,禁掖聯戚,克殫休慼之與同。王室許身,遑恤毁譽之交至。摠五營之兵,長六官之席,功名則古今之所稀聞,均八路之役,濬百年之渠,才猷則內外之所歷試,惟綜核鍊達之具備,故倚毗協贊之兩專。十載黃扉,幾歎勤勞之獨任,雙髮華髮,可憐精力之漸衰。巨細之機務一埤,終始之眷注靡替。嗟人言之罔極,不忍復提,念世路之至危,若爲曲保。三字之名特賜,實爲卿身之全安,十行之綸誕敷,可想予心之悵缺。君臣之際遇旣盛,寧無造物之猜。門闌之華顯亦多,庶弛履滿之懼。今得投閑之樂,應感體下之恩,於戲,爵祿虛縻,何如?退以禮之眷,富貴外物,莫若保其身之方,故玆敎示,想宜知悉。知製敎沈頤之製進
判中樞府事金相福·金陽澤·李昌誼等箚曰,伏以臣等於日前,敢陳聯名之箚,追伏聞聖敎,俯及於此。臣等,不勝慙惶悸恐之至,臣等,俱以原任,同處一府,見其年未至而將退,倉率迷錯,遽有聯陳,跡涉猥越,事近煩擾,合被重譴,而乃荷寬容,其在追訟之心,何敢晏然而自恕乎?適値淸齋追慕之時,不敢以此瀆冒,繕箚以待,今始自引,尤切悚懍。伏乞亟降譴罰,以安私悰焉。取進止。答曰,省卿等之箚,爲卿等而深慨然,雖處分儒臣,其猶賜批。況大官乎?予將諭矣,於此何諭焉?
副司直邊致明疏曰,伏以臣猥以癃杇之賤,最荷曠絶之渥,特擢旣隆於八座之列,寵賚便蕃於婚甲之辰,前後所被恩榮,罔非濫溢於涯分。臣於病伏㱡㱡之中,惟有仰戴洪造,一念耿結,迺者金吾新除,又下於千萬蔓想之外,臣誠驚惶踧踖,靡所容措。顧此王府議讞之地,職務緊嚴,非漫司散秩之比,雖使臣精力不衰,固難冒膺。況臣今年七十有八,病日益侵,氣日益耗,宛轉牀笫,不省戶外事久矣。雖欲一肅恩命,以伸叩謝之忱,而無望自力。且伏聞年過七袠勿任獄官,曾有成命,向者一二耆臣,旣已引例遞免,則今臣鞶帶之褫,亦庶幾憫念而矜許矣。玆敢略構短章,仰瀆宸嚴。伏乞聖慈,俯垂諒察,亟賜鐫遞,以存格例,以便公私,不勝幸甚。答曰,省疏具悉。卿若此,兼帶金吾,許遞焉。
副修撰申光緝疏曰,伏以臣向承嚴命,違傲是懼,張遑出肅,粗伸分義,而臣之情理,實有所懇迫難强者,不得不仰首呼籲於仁覆之下,惟聖明,俯垂察焉。臣之病母,宿疾沈淹,寧日常少,而每當寒暑交劇之際,輒致一倍添劇,膈痰爲祟。飮食專却,宛轉牀笫,藥餌扶將,而臣無他兄弟之可以扶護病側,離捨供職,實非私情之所可强,當此聖心舊厲,講筵頻開之時,旣無絲毫之裨補,重速瘝曠之罪戾,豈可徒縻華銜,廁名於經幄之列而已哉?玆敢仰恃體下之仁,略暴由中之懇。伏乞聖慈,特賜錫類之心,亟許鞶遞之恩,俾臣安意救護,千萬幸甚。答曰,省疏具悉。爾其勿辭護焉。
檢閱金夏材疏曰,伏以臣母病,積有源委,恒少寧日,春夏之交,如期輒劇,自數日以來,添得別症,頭疼膈痞,氣虛痰升,寢啖俱廢,神識昏瞀。臣自聞此報,煎迫罔措,投章徑出,乞遞臣職,俾便救護焉。日昨僚員不敍之典,區區私心,亦不自安。夫知誥排定之失,責雖在該掌,伊日同直,義難獨免,連値淸齋,未敢瀆擾,今始略極微衷。伏乞聖明,亟垂照諒,亟降威罰,以安賤分,不勝幸甚。答曰,省疏具悉。爾其勿辭護焉。
庚寅三月二十七日辰時,上御崇政門。親臨奉朝賀宣麻入侍時,行都承旨金華鎭,左承旨李聖圭,右承旨李在協,左副承旨李性源,右副承旨具庠,同副承旨李命植,記事官任希雨,假注書韓鼎運,記注官趙亨謙,記事官兪漢謹以次侍立。上具翼善冠·袞龍袍,乘輿出資政門,降輿仍爲殿座。在協曰,檢閱金夏材,以其親病,陳疏出去,原疏纔已捧入矣。所當直捧禁推傳旨,而此與無端徑出有異,推考警責,何如?上曰,依爲之。出擧條華鎭曰,藥房來待矣。上曰,入侍,可也。藥房都提調韓翼謩,提調金時默進伏問候,進湯劑,上進御後退,奉朝賀洪鳳漢四拜訖。宣敎官金基大進讀敎書,仍卽宣之。鳳漢四拜後,又四拜。上曰,此拜何義也?華鎭曰,此則爲進箋而然矣。宣箋官沈頤之進讀箋文訖,鳳漢四拜。上曰,奉朝賀進前,可也。鳳漢進伏問候,上曰,忍過昨日,不孝,甚矣。今日又爲殿座而不難矣。今日見卿,予心愧矣,十年君臣之義,由予不能調劑,使卿黑頭奉朝賀矣。鳳漢曰,臣之至于今日,莫非聖上曲保之恩,千古豈有如此殊恩乎?上曰,昨日領相,今日奉朝賀,予心悵缺矣。命退,鳳漢退出。上曰,脫濕而去,似豁然矣。古有黑頭宰相,今有黑頭奉朝賀矣。上還御崇政殿。上曰,韓鍮通文,索入,可也。上曰,晝講,卽當於此爲之,經筵官使之入侍,可也。在協曰,今日晝講,經筵特進,以編集堂上爲之事下敎,而編輯諸堂中,無特進官入來之人,兵曹判書蔡濟恭,方在侍衛,不得備員,事甚未安,不入來諸堂,竝推考,兵判使之入侍,何如?上曰,依爲之。晝講入侍時,特進官蔡濟恭曰,知事李潭,參贊官李在協,侍讀官金基大,檢討官沈頤之,假注書韓鼎運,記注官趙亨謙,記事官兪漢謹,以次進伏訖。上讀大學,自子程子曰,至序次如左,基大讀之,仍各陳文義訖,上誦蓼莪二遍,命基大讀匪風,頤之讀下泉訖。上曰,風泉時則周室尙在,與今時異矣。命退,濟恭等退。聖圭曰,通文入來矣。上命讀之,至爛臂。上曰,非涅臂也。乃爛臂乎?聖圭曰,然矣。上曰,不測常漢矣。至三月初五日,上曰,久矣。其時大司成,李命植乎?命植曰,然矣。至兩件事,上曰,果有此說矣。其時知之乎?命植曰,儒生此等事,初無關由於堂上之例,故臣未之見矣。上曰,亦未聞乎?命植曰,臣聞之,而若聞之則恐有弊,故不問矣。上曰,其時政院則不知乎?兵曹參知具㢞對曰,臣爲其時承旨,而朝時,有隷來言,負斧儒生,持疏來伏於闕下云。故使院隷持來疏槪之時,殿座命下,故未見之,而及退,則韓鍮已去云矣。上曰,再昨下敎,果如洪奉朝賀言,渠雖叵測,事雖大不同,涅背製述之時,有此涅臂之人,三倍道黑山島,無乃過也。其令停進啓聞,靜夜思之。守僕所奏四學通文中,稱三道之說,其文中果有涅臂之說,此三道儒生,可謂末節,關係何豈特涅臂?其雖涅背,亦不可此等語,復提丹陛,故其令取讀,果然爲一相假托罔測之語者,可勝駭憤?卽令禁軍追到,涅臂之文雖謄以來,以孔聖非禮勿視之意,卽其地付丙,以畿伯狀聞推之,倍三道下敎者,排站押付,此無他,羅將討食之意,卽送他羅將,依前下敎三倍道押付,當該羅將,於江邊,令畿伯從重決棍五十度,三水府限已身爲奴,其疏雖莫知,通文人孰不知,而身爲儒臣,其敢護也。身爲臺臣,亦焉敢右袒,事之無嚴,莫此爲甚,不可刊版而止,竝特拔侍從案,見無禮於君,如鷹鸇之逐鳥雀,朝鮮之人,此通文孰不知之,而今日下問之下,乃敢依違彌縫,其涉寒心。前大司成李命植,削職除本事,其飭若何?況從享旣重,俎豆幾年,有此駭擧,學庫直,旣令謄示大學守僕,則許多諸生,若聾瞽而不聽不聞,若有尊君命爲先正之心,焉敢坐而傍觀,所謂尊君命裕昆錄,爲先正海儒也。若卽墨名韓鍮,焉敢稱儒生而詣闕外,此當下問後處之,館學儒生四學儒,令大司成領率,待令於延和門,聞闕門外負斧之說,其雖殿座,奚敢晷刻遲滯?初五日通文之事,朝鮮臣子,其孰不知,而雍容暇豫,至于此境,其時承旨處分,其亦太輕,竝施削職之典,謄來此通文,不可一刻置之於宇宙之間,令政院卽爲付丙。出傳敎上命召入禁軍,上曰,汝其速往,涅臂之文取而焚之,可也。上曰,兵曹入直郞廳入侍,可也。上曰,當該傳命注書汰去。出傳敎希雨退出,兵曹郞廳進前,上曰,馬牌給此禁軍,可也。上曰,兵判進前,可也。濟恭進伏,上曰,慕華館事,其將擧行乎?濟恭曰,退後卽當擧行矣。性源曰,兵曹判書蔡濟恭,講筵旣退之後,仍以時服,入侍於殿座時,事甚未安,推考,何如?上曰,依爲之。上曰,其雖近八,處分豈可碌碌,尹坊·鄭昌順所爲,此豈事君以直之義乎?敢售此等之心於今日,竝施刊版之典。噫,吳鼎源是誰之孫?憶昔特用,則焉敢顧東顧西,敢售意於近八其君之前,不敍之典,其亦太輕,亟施削職之典。出傳敎上曰,承旨李命植處分,代崔台衡除授,牌招察任,房順房。上曰,已下敎,大司成金魯鎭,卽爲牌招。竝出傳敎上曰,太學四學掌議色掌,一倂待令。上曰,今日殿座時侍衛,以入直擧行,時服入侍。竝出榻敎華鎭曰,都提調來待矣。上曰,入侍,可也。翼謩·時默,進伏問候,請進湯劑,上曰,於延和門殿座時,持來,可也。翼謩·時默退出,上還入大內,諸臣退出。
庚寅三月二十七日未時,上御延和門外。親臨大司成率館學儒生入侍時,行都承旨金華鎭,左承旨李聖圭,右承旨李在協,左副承旨李性源,右副承旨具庠,假注書韓鼎運,記注官趙亨謙,記事官兪漢謹,以次侍立。上具翼善冠·袞龍袍,乘輿出通陽門,至延和門外降輿,仍爲殿座。聖圭曰,畿伯奉審後來待矣。上曰,入侍,可也。京畿監司趙榮進進伏,上曰,各陵奉審則,何如?榮進曰,皆無頉矣。上曰,到處農形,何如?榮進曰,畓已盡耕,而牟麥亦善長矣。退出。華鎭曰,內局來待矣。上曰,入侍,可也。藥房都提調韓翼謩,提調金時默進伏問候。進湯劑上進御,請診,上曰,置之。翼謩曰,夕湯劑依例乎?上曰,依。翼謩·時默退,上曰,兵判擧行於沙場乎?性源曰,已爲入來矣。上曰,何以爲之乎?兵曹判書蔡濟恭曰,依下敎擧行,而今日爲試射之日,故方試射,而聞殿座之令,入來矣。上曰,堂下朔試射只有令者多,聞兵判所奏,方射因殿座未了云。一弛一張,文武之道,今日飭勵於武士,甲子年後再懲創,兵判騎射得體,而予之闊狹,意亦有在,明日肄儀相値。再明日中日廳,柳葉箭五巡,片箭三巡,親臨試取,備四矢者勿論,餘皆待令,應爲追射者,當柳葉箭五巡一體試取,以此分付。出傳敎上曰,大司成,率儒生進前,可也。大司成金魯鎭,率館學儒進伏。上曰,太學兩掌議入來乎?魯鎭曰,兩掌議皆鄕人,故業已下鄕矣。上曰,四學掌議入來乎?對曰,或未差,或已差而出他矣。命太學頒首進前,上曰,通文見之乎?對曰,不到太學,故臣等未見矣。上曰,學儒則見之乎?對曰,見之矣。上曰,見而善之乎,惡之乎?對曰,豈爲善之乎?見之而驚心,故卽爲入給矣。上曰,何不罰之乎?對曰,旣無掌議之議,則諸生,不得懸罰矣。上曰,裕昆錄,何等重也,而視之尋常乎?時禁漏官報申時,上曰,無呈軍號之聲,何也?兵曹郞廳記過,待令,可也。上曰,莫重軍號,不爲呼望,常時不能檢飭之致,諸承旨一竝從重推考。出擧條上曰,政院使令,自兵曹一倂決棍二十度,可也。命儒生一齋進前,上曰,汝等皆不聞乎?對曰,臣等只聞其爛臂等說,而未知措語之如何矣。上曰,非爲洪奉朝賀而召汝等矣。兩件事,關係至重,而以此負斧,是爲臣子之道乎?汝等,豈有不聞之理乎?汝等,着儒巾拜先正之時,豈可與負斧辱先正者,同疏乎?汝等勿用謀,而直告之,可也。對曰,臣等,實不聞知矣。上曰,汝等,以朝鮮浮嘵之人,豈有不聞之理乎?下齋及學儒留待,而其外一竝停擧,汝等退去,可也。命承旨書之曰,今朝已下敎,涅臂果然非渠之故,釀成者,卽浮躁者類,而鄕谷無識之人,聞此作此擧,宜有參酌,故下敎,而靜夜思之,渠之通文,卽兩件事,涅臂等說,若闖入於此中,豈特背先正,卽亂臣也。嗚呼,裕昆錄作,由何而以此涅臂負斧,亂臣之目,亦歇後語也,是可謂亂賊也。令禁軍中道謄書來者卽燒,鍮則依初敎倍三道押付。噫,今日朝鮮,有君乎?有國乎?有國,必有館儒與學儒,而視此若尋常,先正見若弁髦,君命視若楚越,耳聾口啞,伴食食堂,此豈家有塾黨有庠州有序國有學之意乎?位在君師,不可不矯正,故特召下問,依違漫漶,咫尺帳殿,擧措寒心,至於兩掌議,亦非京儒,其聞易,而五日通文之前,三日製後,學於近日從班,佯稱在外,恐或其後,急走其先,此正可謂手脚忙亂,以此之故,爲其時國子長者,非特此任,宜乎入耳慣熟,而敢曰不知,卽此一事,一隅朝鮮,可謂亡矣。掌議安櫟·尹昌老,其餘諸生李景煥·洪彦岳·李恕·李明弼·尹在德·林瑞雨·尹行善·元啓夏·申宅權·朴行淳·郭漢逵·李一海·吳鵬擧·鄭垕·南翼厚·元啓華·申覺民·李泰岳·李聖源·洪栻·姜宅齊·徐世璜·李台岳·李光復·元景翼·尹弼正·李東燁·李義輔·尹東珩·姜世南·安鼎尹·李瑞五·柳煥·李長演·尹舜欽,一倂勿限年停擧,今日內逐送城外,學掌議宋煥鼎·安弘迪·權喆應,一體勿限年停擧,掌議李憲沂,事關兩件事,關係莫重。其宜墨削其名,而頃者舊習時此等之事,若常茶飯,近來呑炭默默,羞靑衿大矣。學儒柳頤之,以宗班外裔,趨附此輩,其敢欺隱,竝削名儒籍,今日內放逐江外。噫,寄齋學儒,此輩若此,何足深治,竝勿問。令大司成卽詣太學,爲先率下齋儒生食堂他儒生,卽爲勸入草記。上曰,大司成率儒生退去,可也。魯鎭,與儒生退出。上曰,龍虎營前排入之俄時記過兵曹郞廳拿入。上曰,誰也?性源曰,李師濂也。上曰,軍號呼望,乃是三百年舊規,而況今日殿坐時乎?政院使令,其令決棍,則何不擧行乎?依法五棍後,上曰,所當準杖,而若然則宣傳官持標信往小東門可慮,故只汰去,汝其知之?仍命拿出。上曰,兵曹佐郞李師濂汰去。出榻敎上曰,欲知祭官改付標與否,吏曹祭享色郞廳,持祭報府使之入侍,可也。享色郞廳進伏。上曰,誰也?華鎭曰,權恢也。命入祭報府,上曰,無改付標者乎?華鎭曰,無矣。上問曰,都預差幾人乎?恢良久奏之,上曰,盡來乎?恢不能對。上曰,祭報府何等重也,而堂下都預差五人,予知久矣,則初不差,問亦漫奏,予之所重,卽此也,而焉敢若此?該色郞廳權恢,先汰後拿。出傳敎上曰,崔台衡傳旨踏下,代柳成模承旨除授,牌招察任,房順房。上曰,今日奉朝賀宣麻,故入來與否下問,前判書洪麟漢,前參判洪樂仁,俱在城外云。旣遞本職,一向撕捱,其涉太過,其令,申飭入城。上曰,武臣朔試射,過大祭後,初三日爲之,試官兵判訓將禁將入直騎郞爲之,而伊日摠府,以免朔試射者入直,時刻,待下敎只入正時,侍衛亦以入直擧行。以上竝出傳敎上曰,明日禮房承旨,馳往議政府,禮曹諸執事實預差,竝摘奸以來。上曰,尹坊·鄭昌順今日刊版傳敎,勿施。竝出榻敎上曰,編輯郞廳,使之入侍,可也。編輯郞廳黃榦·申景濬·尹養厚·洪纘海進伏,上曰,何不齊進乎?對曰,徐浩修·趙㻐呈病,李得一式暇,金鍾秀未付軍職矣。上曰,凡事久則解體,而昨於文獻通考,持去其家云。其涉殊常,特召八郞中四郞,莫知去處,莫重纂輯,其家爲廳耶?事之汎忽,莫此爲甚,其中式暇未付軍職外,事當禁推,而今番參酌,更修省記,徐浩修·趙㻐,其令入直,竣事後替直,金鍾秀之呈遞,該曹之曲循,俱涉駭然該堂從重推考,其草記勿施,三人同直,以竣爲期。出傳敎黃榦等,各讀其草訖,退出。上曰,假注書韓鼎運拿處。出榻敎上曰,不過鄕諳注書,只從重推考,勿拿。出傳敎上入小次,仍爲乘輿時。上曰,相箚何等重也,而掩置不奏,雖由於生疏之致,不可不飭,中官金完碩,越俸一等,年少中官雖若此,人事承傳色寥寥,其涉可駭,承傳色孫效忠,越俸三等。出傳敎命庠讀判府事金相福·金陽澤·李昌誼聯名箚訖。上曰,意謂此箚卽入矣,今始來矣。予於頃日,以買來三箚爲言矣,今箚如此矣。元任事,非矣。命書批答訖,上曰,噫,予雖衰矣,本心不衰,頃者三原聯名之箚,其涉異也,故下敎其時,亦云買三箚爲敎,而側俟多日無聞,其涉訝之,今覽箚本,其量雖深,可謂先乎,可謂後乎?大官雖隳,今雖衰矣。國體在於予手,豈可假借而貽笑中外乎?判府事金相福·金陽澤·李昌誼,特施罷職之典。出傳敎上曰,今日此何景象,鄕儒涅臂跳踉,持斧伏閤,而承旨,視若薄物細故。臺臣,喑啞之中又喑啞,太學生,羈縻賢館爲能,予則曰,今日海東,可謂亡矣。聞大臣之言,在於前月,四學通文,亦在於初五,而此非爲大臣也,兩件事何等關重,而耳雖聞矣,口喑啞,非徒此也。涅臂負斧,三百年所無,則宜乎聞也,而怯於鄕儒,今日乃聞。噫,予視若此之時,耳目若此,國將爲長夜世界乎?承旨雖處分,於耳目之官,寒心一倍,在職不言臺臣,特施永刊之典,一則怯,一則恐,今月後違牌臺臣,竝除侍從案,使隣國,咸知國有君焉。出傳敎上還入大內,諸臣退。
庚寅三月二十七日二更五點,上御集慶堂。藥房入診入侍時,藥房都提調韓翼謩,提調金時默,副提調金華鎭,假注書韓鼎運,記注官趙亨謙,記事官兪漢謹,醫官方泰輿·許礈·李以楷·鄭允協·慶絢·金季良·吳道炯·鄭允說,以次進伏訖。翼謩問候,進湯劑,上進御。請診候,上許之,泰輿曰,脈候左右三部度數調均,而滑體,亦勝於數日前矣。諸醫之言,與泰輿略同。翼謩曰,中宮殿進御,藥房稟定,何如?上曰,依。仍下詢諸醫後,上曰,中宮殿,進御加味六君子湯二十貼,依前五日一次製入。出榻敎上曰,坐直承旨,入侍。出榻敎右承旨李在協進伏,華鎭曰,禮房承旨承命,將往摘奸矣。上曰,他承旨,入侍。出榻敎左承旨李聖圭進伏,在協退出。上曰,慨然矣。解事之人,何其然耶?翼謩曰,三原任之初箚,臣亦未能的知其如何,而第緣共理同周旋之餘,忽承許休之敎,自不覺其缺然而爲之,以至於罷職,臣不敢知如何矣。上曰,今番之事,以事體言之,關係非常,而當初命捕廳捉來時,命勿縛致者,予亦有意矣。予之不爲別加刑者,恐其杖斃,而渠自以爲朱雲故也。更思之,則以兩件之通文者,一次之刑太輕,敢議裕昆錄者,非亂賊而何?學世媕婀,耳目寥寥,而大官亦未免閑骨蕫,豈不慨然乎?翼謩曰,今番事,皆不能善爲而然矣。臣亦當初,有所口達,與箚意恐無異同,誠惶恐矣。上曰,卿則異矣。領相之箚,亦似當矣,三原任聯箚則怪矣。沈勗之盤問之說,若爲兩件事而發則當矣,而只爲一大臣而發故非矣,金尙默·李翼運,皆怪矣。今番之事,若不深懲,則實有來頭之慮,安知其不爲三案乎?程伯子吾輩釀成之言,予則曰至論矣。翼謩此言,可見程伯子資稟學力矣。上曰,然矣。我國同春,予意則似近乎?程伯子矣。翼謩曰,如此云之矣。命退,遂退出。
庚寅三月二十七日三更一點,上御集慶堂。坐直承旨大臣同爲入侍時,左承旨李聖圭,假注書任煜,記事官趙亨謙·兪漢謹,左議政韓翼謩,以次進伏訖。上命讀判金吾邊致明疏本,上曰,判金吾之年幾何?聖圭曰,今爲七十七矣。上命書批答,上曰,繼此而擬望者誰也?南泰齊在矣。翼謩曰,南泰齊頃以年老,陳章乞免矣。上曰,年雖八十,筋力可强,則擬之爲宜矣。翼謩曰,然矣。上曰,此外又誰也?翼謩曰,具善行·李昌壽·趙雲逵也。上曰,多矣。意謂判堂之望,甚苟艱矣,三望外,又有之矣。翼謩先退,上命聖圭讀諸道諸司狀啓,讀訖。諸臣以次退出。召
上在慶熙宮。停常參,只晝講。
自未時至酉時,日暈。
藥房都提調韓翼謩,提調金時默,副提調金華鎭啓曰,昨日臨殿臨門,向晩還內,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣矣。
柳成模啓曰,大司憲·執義未差,掌令洪彦喆受由在外。一員未差,持平呂善亨·呂善德在外,今日以監察茶時之意,敢啓。傳曰,知道。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日晝講爲之,經筵特進官,以編輯廳仕進堂上爲之,禮房承旨,來待後只入正時,內局與禮房承旨,晝講同爲入侍。
傳于李聖檍曰,內局入侍。
柳成模,以兵曹言啓曰,昌德宮·昌慶宮差備內窓戶,令戶兵曹郞廳,春秋摘奸事,曾有下敎矣。依例發遣本曹郞廳,眼同摘奸之意,敢啓。傳曰,知道。兵·戶郞,雖以無頉關由政院云,而予猶不信,皆令夕入侍,入侍豈徒此闕,自內諸處,昔有窓戶者今無,已涉寒心,而尤爲無狀者,廳板偸去者也。頃已申飭,而猶有無者,其寬限。令騎郞摘奸,無廳板處,當該中官,當限其身,雖各處着笠守直之任,勿差,以此府掌務中官,政院發牌,分付,使之嚴飭諸處掌務中官。
李在協,以成均館官員,以大司成意啓曰,今日停擧儒生,放逐城門外後,卽爲草記事,命下矣。依聖敎,出送城門外之意,敢啓。傳曰,知道。
柳成模,以兵曹言啓曰,依下敎,宣傳官朴龍煥·閔百彬,回示三匝後,決棍五十度汰去,出身兪鉉商,決棍五十度,宣傳官尹僖東,決棍二十度汰去,金處升,決棍二十度之意,敢啓。傳曰,知道。
柳成模,又以兵曹言啓曰,宣傳官任嵂,咫尺莫重下問,前欺後實,以將家子弟,焉敢若此?事當汰去,而十分參酌,令兵曹入直堂上,決棍事,命下矣。依傳敎,宣傳官任嵂,決棍二十度之意,敢啓。傳曰,知道。
柳成模,又以兵曹言啓曰,新除授全州營將呂趾永,以其母病之沈重,勢難遠離赴任,呈狀乞遞,不可强令赴任,依例罷黜,何如?傳曰,允。
柳成模,以義禁府言啓曰,時囚罪人吏曹該色郞廳柳恢,以不應爲公律勘處放送事,承傳啓下矣。柳恢以不應爲公律,杖八十收贖,放送之意,敢啓。傳曰,知道。
傳于李聖檍曰,儒臣,持文獻通考初卷,入侍。
兵曹口傳政事,副司直洪名漢·金應淳。
領議政金致仁箚曰,伏以臣伏見前夕所下傳敎,有諸原任罷職之命,臣於是不勝惶懍之至,伊日陳箚。臣亦有罪,蓋其特許休致,稟出德意,而淺慮未周,遽請收還。其爲迷錯,何異原任?到今原任被譴,而臣獨幸逭,則公法旣舛,私心增愧。臣何敢以日前筵敎之微示區別,獨爲晏然而已乎?肄儀事重,雖不敢不冒罪進參,而當被之誅,終難自掩。伏乞亟加威罰,以安私心焉。取進止。答曰,省箚具悉卿懇。職在元輔,其所尋箚,夫誰曰過矣,而一日之內,一相一箚而三原任聯名,擧措異常,故雖諭,今卿此箚,豈可無也,而予則曰,過矣。卿其安心勿辭,亦勿引咎,帖然視事,輔我暮年。仍傳曰,遣史官傳諭。
右議政金尙喆箚曰,伏以臣於朝者,始伏見傳敎下者,有三原任罷職之命。臣於此亦不勝悚蹙之至,當初箚論,臣雖未及與諸大臣同之,前後筵席,旣有所提陳者,則今於原任處分之後,何可諉之以箚與奏之不同,而獨自晏然乎?玆從肄儀,敢此自列,乞降威譴,以安私分焉。取進止。答曰,省箚,具悉卿懇。業諭領相箚批,或箚或懷,俱得相體,今卿此箚,決知其過矣。諸相若此,日雖服腎瀝十劑,予何堪乎?須體予意,安心勿辭焉。仍傳曰,遣史官,傳諭。
以承傳色,口傳下敎曰,何時下敎,而城門之開已久,秋曹草記,尙今寥寥,該堂施以不敍之典,申飭。
庚寅三月二十八日辰時,上御集慶堂。藥房入診入侍時,藥房都提調韓翼謩,提調金時默,副提調金華鎭,假注書韓鼎運,記注官趙亨謙,記事官兪漢謹,醫官方泰輿·許礈·李以楷·鄭允協·慶絢·金季良·吳道炯·鄭允說,以次進伏訖。翼謩問候,上曰,一樣矣。寢睡·水刺之節,何如?上曰,亦勝於前矣。進湯劑,上進御,請診候。上曰,只兩廳首醫診候,可也。泰輿曰,脈候左右三部度數調均,而滑體,亦如昨日一樣矣。礈之言,與泰輿同。翼謩曰,殿下爲中庸之工乎?古人有三復蓼莪,而豈有日日誦之者乎?聖孝或恐過中矣。古人云,屈原之忠,過於忠,蓋過與不及,失中則一也。上曰,過猶不及之語,自有用處,豈可用之於忠孝乎?上曰,右副承旨,使之入侍,可也。時默·華鎭及醫官等少退,更進湯劑,上進御。上曰,戶判劇務,故欲爲許遞,其代以誰爲之乎?鄭弘淳,何如?翼謩曰,好矣。上曰,又有誰乎?翼謩曰,李思觀亦好矣。上曰,無病好矣,上曰,度支緊務,戶判內局之任許遞,其代前判書李思觀爲提調。出傳敎命退,翼謩曰,夕湯劑依例乎?上曰,依。遂退出。
庚寅三月二十八日辰時,上御集慶堂。晝講入侍時,特進官元仁孫,同知事李潭,參贊官李在協,侍讀官金基大,檢討官林鼎遠,假注書任煜,記事官趙亨謙·兪漢謹,以次進伏訖。上誦大學傳三章及補亡章,基大進讀傳三章及補亡章。上曰,陳文義。基大曰,新者,革其舊之謂也,在上者,雖明其明德,而若不於新字上用工,則在下者,無以去其舊染之汚而自新其德矣,明與新兩字,名雖異,而其實則相爲本末矣。上曰,所奏是矣。鼎遠曰,上番旣以新字仰達,而新字,最難用工,若不能日日新之,而少有間斷,則無以責其實效矣。殿下以昔非不足之聖學,於大學一部,循環反複,靡所不用其力,則固不待臣之仰勉,而恐或有頃暫間欠闕,玆敢提達矣。上曰,是矣。可不體念,經筵以下,以次陳之。仁孫曰,第二章釋新民,第三章釋止於至善,而新民至善者,若無自修之工,則其有效與否,非所可論矣,經一章所云,壹是皆以脩身爲本者,良以此也。上曰,然矣。潭曰,脩身齊家,自其淺近者而言也,治國平天下,自其高遠者而言也,而淺近處不能着意,則其高遠處,必難責其效矣,學者,於脩身齊家,必先用力矣。上曰,是矣。參贊官亦陳之。在協曰,上下經筵官,已有所達,臣無可奏者矣。上命儒臣先退,藥房三提調進前。在上注日記上命讀領右相箚子,上曰,右相得體矣。左相亦以爲箚奏無異,而果有異矣。翼謩曰,今承聖敎,不任惶愧之忱矣。上曰,領相亦有箚,而右相之箚,尤緊矣,箚中有所提陳云者,其遣辭一字,有異矣,極爲細密矣。仍命書批答,上曰,戶判是劇務,藥房之任,欲許遞矣,繼此而爲之者,誰也?鄭弘淳,何如?翼謩曰,好矣?近頗久遊矣。上曰,戶判遞之,而歸之惠堂,未知如何?翼謩曰,何妨之有?上曰,惠堂則無事耶?翼謩曰,亦豈曰無事,第與實職有異矣。上曰,又誰也?翼謩曰,李思觀也。上曰,好矣,此人無病矣。翼謩曰,然矣。上命書傳敎曰,藥房提調金時默許遞,其代李思觀除授。上曰,編輯郞廳入侍,賤臣承命,出引黃僴·申景濬·李得一·尹養厚入,上命讀各其所掌該考,讀訖,翼謩曰,徐浩修徑向西路云,宜加董飭矣。上命書傳敎曰,今者纂輯,其豈忽也?昨日三郞俱不進,故下敎,今聞金鍾秀,雖不冠帶,皆來云,昨敎分揀,聞左相所奏徑行云,事之寒心,莫此爲甚。徐命膺來後,自當減下,而入郞特差意若何,則頃東今西,俱雖爲親,擧措輕着,況雖有實職而請由,其在孝理之道,予當許之,不受由而忙忙去就,不可不飭,編輯郞廳徐浩修,令該府處之,書訖,諸臣以次退出。
庚寅三月二十八日辰時,上御集慶堂。晝講入侍時,特進官元仁孫,同知事李潭,參贊官李在協,侍讀官金基大,檢討官林鼎遠,假注書任煜,記注官趙亨謙,記事官兪漢謹,以次進伏訖。上曰,承旨摘奸乎?在協曰,摘奸而來矣。上曰,實預差皆無事耶?在協曰,皆無故,而但薦俎官預差具㢞,以兵曹參知獲罪,故不參矣。上曰,不更差乎?在協曰,在於誓戒之後,故不更差矣。上讀大學傳三章及補亡章,基大進讀傳三章。上曰,補亡章,下番讀之。鼎遠讀補亡章,讀訖,上曰,憶昔永慕堂晝講,予心一倍,當誦蓼莪篇,徐陳文義,可也。仍誦蓼莪二遍訖,上曰,陳文義。基大曰,衆物之表裏精粗無不到者,極言徹頭之工也。物旣格而知又至,則於精於粗,自底於無不到之境,其體其用,亦至於無不明之域矣。朱夫子揭訓,至矣盡矣,而無不到無不明六字,尤當着意矣。上曰,所達是矣。鼎遠曰,上行下效四字,煞有意味,若上不能行之,則下無觀感之效,自修齊以至治平,皆是上行下效之實矣,伏願聖上,體念焉。上曰,其言是,當體念矣。特進經筵亦陳之,潭曰,無所不用其極之極字,其味深長,自新新民,皆止於至善,然後可以覷得極字之工矣。上曰,所達好矣。仁孫曰,經一章三在字屬上,傳二章作字屬下,上而不能明德止善,下而不能鼓舞振作,則在字作字,非所可論矣。上曰,訓詁曰,鼓之舞之之謂作,此是上使之然矣。仁孫曰,聖敎誠然矣。上曰,參贊官亦陳之,在協曰,苟日新之苟字,誠好矣。若不能日新,則何以有實效哉?以苟字,明其必爲日新之意,則此字,非泛然看得者也。上曰,然矣。上讀傳十章篇題曰,予曾以此爲當屬於經一章之下矣,觀其文理,當屬於傳十章之首,予今乃知之矣。仁孫曰,讀之者,或以爲上屬經一章註,而其文理則聖敎果然矣。上曰,是故序次之時,降一字以別之矣。潭曰,果然矣。上曰,祭報府承旨讀之,在協奏訖。上曰,守僕何不爲之乎?在協曰,問于渠輩,則守僕,自前曾無擧案之事云矣。上曰,然乎?上曰,講官先退,基大·鼎遠退出,藥房三提調進前問候。載上注日記上曰,編輯郞廳入侍。出榻敎賤臣引洪纘海入。上曰,濬川司亦入乎?仁孫曰,入之矣。翼謩曰,濬川,係是我國大事,則豈可不入乎?上命纘海讀濬川條訖,纘海先退。上命書傳敎曰,噫,伊後本事,不欲干預,予何强迫,而昨日亦有遺通文中事卽兩件,而一則裕昆錄,一則誣先正,豈徒謂君師,一則君,一則師也。聞此知此,顧左顧右默默,豈徒此也?背裕昆錄而負斧,誣從享先正而涅臂,聞此緘口結舌,其國興乎亡乎?雖或爲預知本事,非干於兩件事,大槪傳布之前,非通文而何,雖或預知而默默,亦一韓鍮也,可勝言哉,可勝言哉?於縉紳,其雖帽帶,予則曰,頭無帽身無帶也。況昨已諭,古聖賢敎法若何?家黨州學皆有學,而況太學,賢士之所關,敢詆裕昆錄,而退縮不言,是無臣節也。何心食君之祿,誣先王而喑啞默默,此無其師也。抑何心遊其學而食食堂,關係不輕,故下敎,而靜而思之,館掌議·學掌議,東西班首,其雖加於此,不足惜也,而寄齊四學,旣已分揀,則凡儒不無參酌,而雖注關係莫重,與寄學有異,雖不能擔當抗議,亦何心伴食太學?與齋任班首,雖不無差等,亦不可比諸寄學儒,停擧之分,烏可已也。然予固涼德,雖無濟濟多士文王以寧之效,數十老儒,彷徨城外,欲詣賢館而已阻,雖尋放放鄕而無路,思其景像,渠等雖無狀,豈暮年之意乎?齋任班首外諸生停擧之命,仍敎放逐城外之敎,特寢。噫,近八其君,爲多士而若此,吁嗟多士,不若予意,是誰之過?卽予不能君師之道也。上曰,編輯堂上,入侍。出榻敎賤臣引李最中入,上曰,編輯事,何時可了乎?最中曰,或有已中草者,或有未及中草者,計於五月閏五月之間,似訖工矣。上曰,編輯郞廳,持文獻備考目錄,入侍。出榻敎賤臣引趙㻐入。上曰,元仁孫所編次之目錄乎?㻐曰,然矣。上命讀之,讀訖,上更定目錄次第,命承旨書之,使大臣及該廳諸堂議定之。上曰,預備兼春秋待令乎?華鎭曰,在政院矣。上曰,預信春秋待令,騎馬三匹,立之。出榻敎賤臣出而傳命。上曰,編輯堂郞,皆無故而備員耶?在協曰,金應淳·洪名漢,在罪籍中矣。上命書傳敎曰,纂輯事緊,金應淳·洪名漢,特爲敍用,令該曹口傳付軍職,使之察任,最中先退。上曰,俄使中官,摘奸編輯廳,則申景濬無之云矣。㻐曰,無離直之時,而今日似或暫出矣。上曰,以太僕爲家,曾已有敎,渠亦以此知之,而今日闕點,誠可怪矣。或中官,不知其面目而誤奏耶?㻐曰,渠亦以直房爲家,臣亦俄者相見,而意晡時暫出矣。上曰,眞所謂門不入者也。仍命書傳敎曰,纂輯郞廳中申景濬,許其太僕直房爲家,則今日摘奸時闕點,此正諺所謂徹宵作行門不入者,推考。上命書傳敎曰,所謂預備者,意蓋在矣,而預備兼春秋韓民敎,不爲待令,下敎之後遲滯,事體寒心,施以不敍之典。又命書傳敎曰,今日內摘奸時,乃聞書吏書寫兼十五云。十六堂郞,無乃苟艱乎?纂輯堂入侍以奏,㻐先退,上命書各司草記批答,命書領右相箚批。上曰,右相得體矣,箚與奏,異矣。翼謩曰,小臣不任惶愧之忱矣。上曰,領相亦有箚,而右相則其遣辭之際,一字有異,詠緊且難矣。諸臣遂以次退出。
庚寅三月二十八日申時,上御集慶堂。儒臣持文獻通考初卷入侍時,同副承旨柳成模,假注書任煜,校書金基大,修撰林鼎遠,記注官趙亨謙,記事官兪漢謹,以次進伏訖。上曰,戶·兵郞召之,賤臣引戶·兵郞入。上曰,誰也?成模曰,戶曹郞廳沈公猷,兵曹郞廳金晩耉也。上曰,無頉乎?晩耉曰,臣詳細奉審,而少無頉處矣。上曰,兩郞廳先退,公猷·晩耉退出。上曰,儒臣入來乎?成模曰,入來矣。命進前,命讀文獻通考序,上曰,高麗史持來乎?成模曰,持來矣。上命讀序文訖,上曰,其下又有序乎?基大曰,無之矣。上命讀目錄,上曰,目錄之下有序乎?對曰,有進箋矣。上曰,表則下番讀之,可也。上命入通典初卷,小臣持入。上曰,與備考目錄,如何?基大曰,大同小異矣。上命書傳敎曰,頃者以文獻通考,爲以私抄,不當遵其名云,而予意則不然,其令仍前名,今日取讀其文。序文則有嘉靖御製,亦不可以私文忽之,仍前其名之敎,誠可謂不偶矣。上曰,編次人明日,入侍。出榻敎兩儒臣先退。上曰,當直都事,捕盜從事官,入侍。出榻敎賤臣引當直都事金克行,捕盜從事官李潤慶入。上下詢曰,韓鍮捕時事,汝詳知乎?克行曰,臣旣不當,不能詳知,而第聞羅卒所傳,則初莫知韓鍮之在於某處,末因金龍甲,始知其所在處而捕來矣。上曰,龍甲之所在,何以知之乎?克行曰,聞鍮往來於沈儀之之家,而龍甲,卽儀之之學童云。故捕校輩,果尋龍甲之家,搜覓不得,轉往儀之之家問之,則儀之不在家,其婢輩皆云不知。捕校輩威之脅之,一向隱諱,末乃以兩班呼奴之聲呼之,則龍甲,果自其家內間所積柴處出來,就捕因率龍甲,跟尋韓鍮於紫煙巖云矣。上下詢潤慶曰,龍甲之爲儀之學童,捕校何以知之乎?潤慶曰,將校輩,四散其近處聞之,而未知其的出於何人之口矣。上曰,儀之之於鍮,可謂同一腸肚矣。仍命兩官先退,上命書傳敎曰,旣有其名,則決無誤捉之理。此非常時知熟者,則必是許留者,故其答旣諭,承宣又奏,承旨欲爲下敎,招問都事,果然金龍甲,卽沈儀之之學徒,而亦鍮所親,故詰問者,而紫煙巖所捉,亦龍甲之指示也。下敎亦云,關係莫重,以此涅臂負斧者,身爲士子,至此日焉敢稽留?以此觀之,龍甲,卽沈儀之之於鍮,若益昌之尙儉也。以得鍮,被捉旋放,於渠足矣,則尙默之請,可謂爲建德報復也,李翼廷,亦其流也。人心陷溺,一何至此?其答中近八之君徹宵不睡,此則薄物細故云,而爲承宣,焉敢欠於待儒恣奏,因此聞此,奚特薄物細故,可謂乾道昭昭,初五日通文後不敢,況大槪誦播之日乎?特命求索之時,與學徒而知去就,可謂一而二·二而一者也。今略不嚴問,可謂寬典,沈儀之削名儒案,海南縣定配,金龍甲無異東星,稷山縣定配,待城門開押送。噫,爲此人若此,此何心腸,雖然,金尙默旣已處分,今無可論,而具庠所奏,無嚴莫甚,特施削職之典。噫,作此叵測,欲報復於府隷捕校,其狀綻露,非此,今何處分,此亦見昭昭處也。又命書傳敎曰,無嚴承旨具庠處分,代李聖檍爲承旨,牌招察任。房順房。書訖,諸臣以次退出。
庚寅三月二十八日申時,上御集慶堂。藥房入診入侍時,都提調韓翼謩,提調李思觀,副提調金華鎭,假注書韓鼎運,記注官趙亨謙,記事官兪漢謹,醫官方泰輿·許礈·李以楷·鄭允協·慶絢·吳道炯·鄭允說,以次進伏訖。翼謩問候,上曰,一樣矣。進湯劑,上進御。請診候,上曰,置之。上以藥材加減事,下詢諸醫後,上曰,理中建功湯,減桂枝一錢,乾薑五分,去白豆蔻·縮砂,依前煎入。出榻敎命退。翼謩曰,明日湯劑,依例乎?上曰,依。遂退出。
上在慶熙宮。停常參,只晝講。
貞熹王后忌辰齋戒。
藥房都提調韓翼謩,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣,次對時,同爲入侍。
中宮殿·惠嬪宮,藥房口傳問安。答曰,知道。
柳成模啓曰,大司憲·執義未差,掌令二員未差,持平呂善亨·呂善德在外,今日以監察茶時之意,敢啓。傳曰,知道。
以承傳色,口傳下敎曰,今日次對爲之。
又以承傳色,口傳下敎曰,今日晝講爲之,晝講,當先行於次對,以今日入侍編次人,塡單子以入,詣閤入正時。
又以承傳色,口傳下敎曰,沈儀之何許人,知之,入侍時以奏。
又以承宣色,口傳下敎曰,兩司長官外,在外臺臣一倂許遞,政官牌招開政,待下批,卽爲牌招,入侍。
李性源,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
以備忘記,傳于李性源曰,昔年河海雲·李忠邦,其春能逾五十,其時承旨其猶矢,五十何逾,五十之問,近者眇然。今日軍職春等試射時,崇祿徐完碩,柳葉箭十巡五十三分,若昔丁尙,爲己資窮經僉使,依徐好進例,特授守令,朴尙淳片箭三分,依例加資。
李性源啓曰,大臣·備局堂上,依下敎,來待矣。傳曰,入侍。
金華鎭,以吏曹言啓曰,今此宗廟朔祭大祝,前執義李壽勛,前獻納徐有元,雩祀壇祭終獻官,前郡守李萬育塡差,而時無職名,令該曹口傳付軍職,何如?傳曰,允。
柳成模,以戶曹言啓曰,景福殿與月廊及眞殿及報春門外齋室,於義本宮,依定式。參判臣李潭與正郞臣金恒柱,工曹參判臣鄭存謙,佐郞臣趙載天,進詣奉審,則養志堂南行閣,庫庫雨漏,墻垣蓋瓦,庫庫脫落,齋室二庫雨漏,愛蓮齋風遮草芚破傷,於義宮·樂善齋·繼慶軒墻垣蓋瓦,庫庫脫落,朝陽樓南行閣二庫雨漏,分付各該司,使之卽速修改,而亦令本曹郞廳,監董擧行,何如?傳曰,允。
李性源,以戶曹言啓曰,鄕校洞於義宮·奉安閣·彰義宮,依定式。參判臣李潭,與正郞臣金恒柱,進詣奉審,則鄕校洞奉安閣墻垣瓦子脫落,彰義宮八祥檻一庫雨漏,感古齋二庫雨漏,竝令各該司,卽速修改之意,敢啓。傳曰,知道。
李性源,以戶曹言啓曰,盤松坊碑閣,令戶郞春秋奉審,有頉處卽爲修補事,曾有傳敎矣。發遣本曹郞廳奉審,則墻垣女防草伍張破傷,卽令修補之意,敢啓。傳曰,知道。
柳成模,以義禁府言啓曰,編輯郞廳徐浩修,令該府處之事,傳旨啓下矣。徐浩修,下去黃海道黃州地云,依例發遣府羅將拿來,何如?傳曰,允。
柳成模,以刑曹言啓曰,沈履之海南縣定配,金龍甲稷山縣定配,待城門開押送事,命下矣。依傳敎罪人沈儀之,全羅道海南縣,金龍甲,忠淸道稷山縣,竝定配所,待城門開,卽爲押送之意,敢啓。傳曰,知道。
傳于金華鎭曰,政事當日爲之。
吏批,判書朴相德進,參判·參議未差,同副承旨李聖校進。
吏批啓曰,玉堂闕員,今當差出,而擬望之人乏少,外任竝擬,何如?傳曰,允。
有政。以洪重孝爲大司憲,徐命天爲大司諫,洪檢爲執義,李迪輔爲司諫,郭鎭純·宋濟魯爲掌令,金樂洙爲獻納,李東顯·韓後樂爲正言,趙宗鉉爲副應敎,趙昌逵爲校理,金觀柱爲副校理,徐命膺爲刑曹判書,李性遂爲兵曹參知,嚴璘爲知義禁,鄭光忠·兪彦述爲同義禁,閔游爲吏曹佐郞,崔宗謙爲兵曹正郞,許鍒爲兵曹佐郞,黃榦爲宗簿正,趙亨謙爲咸鏡都事,閔台烈爲禁府都事,韓光近爲典籍,朴相老兼南學校授,宋文輯爲徽陵別檢,任希雨爲注書,尹得養爲吏曹參判,李商芝爲吏曹參議,承文副正字單任煜,校書副正字單白師敏·安任權,兼春秋單金晩耉。
兵批,判書蔡濟恭進,參判尹得雨入直進,參議宋文載病,參知李性遂未肅拜。具敏和爲副摠管,李吉儒爲宣傳官,李邦鵬爲兼司僕將,李弘遠·李仁默爲宣傳官,閔永喆爲全州營將,李泰亨爲昌慶衛將,同知單李日成,護軍尹僖東·徐有元,副司果趙瑍·李福休·具善道·李潤慶·南志默,訓鍊主簿單李良玉,別軍職朴尙淳,今加折衝加資事,承傳。
傳于柳成模曰,判義禁,同爲入侍。柳成模啓曰,李邦曄·張志恒依下敎,來待矣。傳曰,入侍。
兵曹口傳政事,以李章吾爲左邊捕盜大將。
李性源,以義禁府言啓曰,李翼運大靜縣荐棘,當日押付事,命下矣。以傳敎內辭意,具罪目,依例發遣府都事,與地方官,眼同荐棘之意,敢啓。傳曰,知道。
李性源,以義禁府言啓曰,今此親鞫時罪人往來之際,例有軍兵排衛之事,令訓鍊都監擧行,何如?傳曰,允。
庚寅三月二十九日辰時,上御集慶堂。晝講入侍時,特進官元仁孫,同知事李潭,參贊官李聖檍,侍讀官金器大,檢討官林鼎遠,假注書趙亨謙,記事官兪漢謹,以次進伏訖。上誦小學書題·題辭,金基大讀書題,上曰,題辭則下番讀之,林鼎遠讀題辭訖。上曰,陳文義。基大曰,動罔或悖者,卽動時工夫,以修身而言也。思罔或逾者,卽靜時工夫,以正心而言也。此一章之內,兼言動靜工夫及正心修身之道,大學·小學之相爲表裏,此等處,亦可見矣。上曰,然矣。鼎遠曰,題辭末章中,嗟嗟小子,敬受此書之文,可見朱夫子眷眷牖蒙之至意,此所謂做人樣子者也。旣受此書,加之以敬字勉之者,尤有深意。非但小學·大學工夫,亦不出於敬之一字,此敬字,伏願益加留念焉。上曰,所達是,當留念矣。經筵特進,亦以次陳之。潭曰,元亨利貞,乾之四德也,非四德,則天不能行天之道矣。仁義禮智之於人,亦如天之元享利貞。旣曰天道之常,又曰人性之綱,則首以此詔敎者,可見天與人之相符矣。仁孫曰,下番所達敬字,爲一篇之頭腦矣。上曰,所達是矣。參贊官亦陳之。聖檍曰,上下番及經筵特進官,皆已陳之,臣別無可達矣。上曰,大臣·備局堂上及內局入侍事。出榻敎諸臣以次退出。
庚寅三月二十九日巳時,上御集慶堂。藥房入診入侍時,都提調韓翼謩,提調李思觀,副提調金華鎭,假注書韓鼎運,記注官趙亨謙,記事官兪漢謹,醫官方泰輿·許礈·李以楷·鄭允協·慶絢·吳道炯·柳光翼,以次進伏訖。翼謩問候,上曰,至今月,不可進御矣。仍覆之。翼謩曰,豈爲如此乎?敢請更進湯劑焉。上曰,予不飮矣。爲裕昆錄,涅臂之人耳目,視若尋常,承旨則謂之薄物細故,如此而國爲國乎?翼謩曰,有罪者罪之,而湯劑則進御,豈不可乎?敢請出送提調持來湯劑焉。上曰,止之。翼謩曰,有內局與次對,同爲入侍之命,故臣竊多幸而入侍矣,豈爲如此乎?上笑曰,卿之多幸則是矣,而李翼運之多幸,豈不怪乎?仍命少退更進,翼謩問候,請進湯劑。上曰,今月內二日,則不可進御矣。翼謩曰,豈爲如此乎?日已暮矣。連日三貼,而今日尙未進一,貼,下情不勝悶迫矣。備堂,以湯劑之未得進御,不敢議國事矣。上曰,雖不進御,豈不爲國事乎?領議政金致仁,右議政金尙喆曰,輕重截然,湯劑未進御之前,何敢議國事乎?仍力請,諸備堂齊進交請,上曰,入之自內,可也。命退,遂退出。
庚寅三月二十九日午時,上御集慶堂。藥房入診,大臣·備局堂上引見入侍時,領議政金致仁,右議政金尙喆,禮曹判書韓光會,行司直元仁孫,吏曹判書朴相德,判尹李景祜,兵曹判書蔡濟恭,禁衛大將具善復,訓鍊大將李章吾,司直金孝大,工曹參判鄭存謙,戶曹參判李潭,校理金基大,左副承旨李性源,假注書任煜,事變假注書金重燮,記注官趙亨謙,記事官兪漢謹,藥房都提調韓翼謩,提調李思觀,副提調金華鎭,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。致仁曰,夜間,聖體若何?上曰,一樣矣。致仁曰,中宮殿氣候,何如?上曰,近日,稍愈矣。致仁曰,王世孫氣候,何如?上曰,好在矣。卿之些少人事除之,予當先言之,予於暮年,爲奉朝賀用心矣。晉之東京,唐之白馬,論議不一。彼此携貳,甲以爲是,而乙以爲非,乙以爲是,而甲以爲非,今者此事,誠不輕矣。予心已靈,乾道昭昭矣,當初發捕時,特命捕勿縛之。且殿座延和門,已示不重治之意,則於渠,可謂待之厚矣。守僕所對之語,甚糢糊,予已知其有曲折矣,見其通文,始知其有裕昆錄事矣。裕昆錄,予曾垂涕而作之,若以尹宣擧板本而欲無之者,可乎否乎?若以洪領府事涅臂負斧,則猶是薄物細故,涅臂負斧,於裕昆錄,其輕重當如何?渠則必以謂慷慨而言之矣,爲師傅涅臂,猶或有可言者,爲缺而涅臂,其心如何?此何景像,此何景像?三原任聯名,其擧措怪矣。若是六原任,則六人當聯名乎?不思之,甚矣。沈勗之盤問之請,其亦有甚麽意思矣。若以兩件事,請訊則可矣,而其疏語殊常矣。故予以得臺體爲答,而末乃覺其有意矣。金尙默疏第一語意,當以殿下以大臣事徹夜臨殿過費思慮爲言,而不此之爲,自初至終,皆有意思,渠旣故相之子孫,則不思報國之道,何敢爲此乎?渠,何如是跳踉乎?尤可痛者,泮儒也。伴食宰相猶難,況伴食太學乎?不知國之有君師矣,予居九重,其於外事,若聾耳之無聞,而在外者,若朝鮮之人,則豈不知乎?故予果處分,而更思之,則數十多士,莫知去處,逗遛江郊,予甚爲之悶然,故特令許入城內,今則可免彷徨之歎矣。三原任之陳箚也,予問中官曰,二相乎?對以三相聯名,豈不可怪乎?頃旣聯箚,更復聯名,予甚怪之矣。故批答已喩,而無遣史官之例,諭必自樞府直傳之矣。通文事,下問之下,始乃知之,鎭日待其有何光景矣?致仁曰,臣不勝惶懼之忱矣。原任之聯名,臣等,亦以爲非矣。上曰,領相則何惶懼之有,不必如是矣。左相,亦其心一也,雖時任大臣,若聯箚,則前席當處分矣。卿等,事可貴矣,右相之箚,似太酸,而予則曰,是矣。尙喆曰,臣於昨日,見左相於肄儀,伏承聖敎,不勝惶懍之忱矣。日月之明,太阿之權,在於殿下,毋論彼此,斥罰之何難,而如是過費聖慮哉?上曰,可貴矣。尙喆曰,三原任事,殿下以爲怪矣,而臣等,亦以爲非矣。然與洪奉朝賀,中書同周旋,積有年所,今遽有休致之命,不意因一怪事,有此特命,則聖上德意之藹然,諸臣孰不欽仰,而在臣等之列者,見奉朝賀之居然謝事,不勝悵然,遽有此箚陳。且原任大臣,自樞府聯箚,固是例也。不必往復相議而爲之,則固無他意,事狀不過如是而已也。上曰,以裕昆錄事,有與君誓心之漢,而或有佯若不知者,或有顯言而扶之者,朝鮮亡乎否乎?翼謩勸進御湯劑。上曰,皆予不孝不肖之致,建功湯何可進也。致仁曰,其罪在臣等,何過勞聖體而不進當進之劑乎?上曰,今日朝鮮,頭戴帽腰束帶,而不知有裕昆錄者,寧有如此之人哉?翼謩曰,湯劑進御,似宜矣。上曰,湯劑則置之,廟謨陳之。致仁曰,殿下有却藥之敎,廟謨不必論矣。上曰,雖不服藥,國事何不爲乎?致仁曰,廟謨是餘事,進御湯劑,聖體無損,然後可以徐徐,仰達矣。上曰,晩後當服之矣,命入金尙默·李翼運疏本,賤臣持入,上命華鎭讀之,至言可用則用。上曰,已有意思矣。至列聖朝家法。上曰,渠不知某朝有某事,而何敢如是做說去耶?至桁楊竄逐,上曰,句句可痛矣。特賜名金奇怪,可也。至末端,上曰,醜矣。讀之何爲?仍命出之,翼謩又勸進湯劑,上曰,置之。致仁曰,晩後有進御之敎,而今則日己午,進御伏望,上曰,置之,可奏者奏之。致仁曰,湯劑未進御之前,似難奉承,使捉調持湯劑入侍,似好矣。上曰,卿等固請如是,提調出去,可也。思觀承命出,上曰,提調旣出,卿等,亦暫退更入諸臣,以次少退。晡後,上更命諸臣入侍,諸臣以次進伏。上曰,宣傳官一員待令,騎馬三匹立之。出榻敎賤臣出而傳命,上曰,沈儀之,誰也?承旨,知來乎?性源曰,鏶之子,鼎賢之孫,翊之曾孫云矣。上曰,四祖有有職之人乎?性源曰,其曾祖爲監役,其外祖,卽故監司金祖澤云矣。上曰,金祖澤之外孫乎?上曰,李邦曄·張志恒,入侍。出榻敎賤臣引邦曄·志恒入,上下詢捕捉儀之時事,邦曄之對,與金克行所奏少異。上曰,左·右捕將先退,邦曄·志恒退出。上曰,今此之事,眞韓文所謂汨董者也。仍命書傳敎曰,予志凡事不至於汨董,昨夜聞之之後,異常之心未弛,其時沈儀之,金龍甲窺察捕捉本事,與龍甲捕捉鍮紫煙巖顚末,左·右捕將入侍後,當下問。其時捕校待令,判金吾牌招,其時都事與羅將處,詳細以問,同爲入侍以奏,而觀今氣像,前之詳知者,不無爲今世欺隱之弊,若然,予雖衰矣,此輩何惜?分付訓將,沙場當施一律,以此分付,詳問以奏。上曰,三時任不可不入侍,而適値夏禴,當有變通矣。命書傳敎曰,玆事關係莫重,今只有三時任,不可不入侍,獻官,令該曹,皆以預差陞實。又命書傳敎曰,沈儀之·金龍甲,當親鞫,卽遣金吾郞拿來。上曰,儀之輩,非久當就捕矣。性源曰,似不能遠去,明日朝前,則想必拿來矣。上命書傳敎曰,金吾郞捕來不遠,捕來後,當殿座,三大臣·金吾諸堂·兩司捕將命招,宮城扈衛勿爲處所,以內兵曹爲之。翼謩曰,湯劑,待令矣。上曰,置之。翼謩曰,俄有晩後進服之敎,而今則日已落夜將昏矣。上曰,皆予不孝不肖,以至于此,何心服湯?翼謩曰,可怒在彼,不在己,何過費聖慮,有此下敎哉?上曰,夕水刺,亦不進矣。致仁曰,夕水刺,不進御之敎,尤不任萬萬悶迫矣。可問者問之,可罪者罪之,不必如是自損矣。上曰,鞫鍮之日,捕來儀之,而不稟旋放,其可謂無意乎?仍命書傳敎曰,初五日前,初五日後,佯若不知者,雖不足道,業亦處分,而今日乃聞,關係莫重,何謂關係莫重?因此腎瀝湯未能準劑,而儀之,連心腸於鍮·龍甲若聲使喚之事,捕廳隱匿,泛以捕校譏察捕得樣以奏。今聞金吾郞言,自可綻露,儀之鞫畢後以放觀之,有苖脈,人孰不知,而公然掩置不稟,無端而放,有若誤捕者然。缺李翼運·具庠之駭擧,初飭太歇,金吾諸堂,竝施削職之典。上曰,具庠之薄物細故四字,極爲非矣。仍命書傳敎曰,具庠削去仕版,放逐門外。上曰,儀之之文書搜來,則其中有筵說謄示者,此注書而不治,則豈有國法。其書中愼之二字,尤爲無狀,或恐來頭之綻露,而有此言矣。仍命書傳敎曰,筵話何等莫重,而放恣謄示,至於愼之二字書之,此注書,非國之注書也,卽沈儀之注書也。李翼運事,到今尤萬萬無狀,李翼運大靜縣荐棘,當日押付,當該注書,令該府拿鞫,奉口招以奏,上命性源,讀儀之文書中筵說二紙,讀訖。上曰,正月二十日,與三月初十日一樣矣。仍命書傳敎曰,筵說放恣謄示,三月初十日,亦一也。與正月二十日注書,一體拿鞫,口招以奏,上以儀之文書一封,授賤臣曰,出付判金吾,使之明日帳殿持來,可也。賤臣承命,出傳于趙雲逵,上命書傳敎曰,該府有擧行之事,禁堂先爲牌招,捧供後待令,又命書傳敎曰,拿鞫注書,令該府殿座前捧口招,持草供,帳殿以奏。上曰,此傳敎,注書先卽頒布,賤臣承命出傳。上曰,李邦曄事非矣。所對之語,顯有依違之端,不可不處分矣。仍命書傳敎曰,以金吾郞之對聞之,沈儀之陰譎之狀,綻露無餘,左捕將李邦曄所奏中,不無依違之態,事之無據,莫此爲甚。特施削職之典,令右大將兼察。命書傳敎曰,捕盜大將李章吾命招,傳授命召及大將牌·傳令牌,書訖。上命諸臣退出,翼謩曰,今則夜已深,而湯劑終不進御,此莫非小臣待罪保護之任,忱誠未孚於君上之致也。請削臣之職,以正其罪。上曰,何爲缺嫌,致仁曰,此非如此之事矣。尙喆曰,臣雖非保護之責,而目下事,竊不勝區區憂慮矣。今日夜分酬應,明將殿座,雖進御湯劑,猶恐有傷損,況累下却藥之敎,豈不萬萬切悶乎?上曰,予志已定,勿勸而退出,可也。翼謩曰,今日自晝至夜,聖敎一向以置之爲敎,明日殿座前進御伏望。上曰,可矣。諸臣以次退出。
上在慶熙宮。停常參·經筵。
貞熹王后忌辰。
藥房提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。批答未下。
中宮殿·惠嬪宮,藥房口傳問安。答曰,知道。
以承傳色,口傳下敎曰,安心勿待命入來事,遣史官傳諭,命召仍爲傳授。
又以承傳色,口傳下敎曰,何時下敎,而開政遲滯,申飭。
以承傳色,口傳下敎曰,臺臣卽爲牌招入侍,今日若有一人違牌者,卽捧嶺沿投畀傳旨。
又以承傳色,口傳下敎曰,皆上闕入正時。
又以承傳色,口傳下敎曰,傳敎之下,敢呼當直書吏,使騎郞,政院使令,爲先決棍。
又以承傳色,口傳下敎曰,此時,何等嚴也,而何呼書吏也?使騎郞,金商門外,各決棍十度。
又以承傳色,口傳下敎曰,今日牌豈如是乎?兩司都吏,政院爲先懸罰。
又以承傳色,口傳下敎曰,當由輿春門,分付結束色。
又以承傳色,口傳下敎曰,都事龍甲及儀之之文書及囊,摘來乎?問之。
又以承傳色,口傳下敎曰,龍甲年幾歲,知入。
又以承傳色,口傳下敎曰,沈儀之何處得來,龍甲何處得來乎?問于發捕都事,知入。
又以承傳色,口傳下敎曰,頃者,羅將之聲低微,駭然,今番若如此,當該郞廳,當決棍,預爲申飭。
又以承傳色,口傳下敎曰,今日朝鮮,士夫之國,政院該府,或有慢忽之事,令訓將沙場回示,預爲申飭。
親鞫罷後,政院·藥房口傳問安。答曰,知道。
宋文載啓曰,新除授注書任希雨,時在江原道原州地,乘馹上來事,下諭,何如?傳曰,允。
宋文載啓曰,注書任希雨在外代,假注書韓鼎運,姑令仍察,何如?傳曰,允。
李聖檍啓曰,檢閱金夏材,由限已過,卽爲牌招入直,何如?傳曰,允。
李性源,以義禁府言啓曰,今此親鞫時,本府都事,不可不備員,大靜縣出使都事金載均,卽令該曹,口傳換差,何如?傳曰,允。
有政。吏批,判書朴相德進,參判尹得養,參議李商芝在外,同副承旨李聖檍進。以李壽勛爲執義,李鎭恒爲司諫,宋鍈·羅忠佐爲掌令,李漢一·朴師亨爲持平,李命勳爲獻納,任希曾·柳薰爲正言,申光履爲禮曹參議,全柏齡爲禮曹正郞,禁府都事金載均,漢城主簿尹㬘相換。
兵批,判書蔡濟恭進,參判尹得雨入直進,參議宋文載侍衛進,參知李性遂未肅拜。副護軍洪檢·李迪輔·郭鎭純·宋濟魯,副司直金樂洙·呂善亨·呂善德,副司果李東顯·韓後樂,同知單李宙。
以全羅監司金致讓狀啓,四月朔進上秀魚卵,限內不得封進,惶恐待罪事。傳于李在協曰,勿待罪事,回諭。
吏曹口傳政事,以鄭晩淳爲兵曹參議。
李性源,以義禁府言啓曰,當該薜里中官金仁國,端川府定配,張維恒,海美縣定配,當日押送事,命下矣。以傳敎內辭意,具罪目,依例發遣府羅將,當日押送于各其配所之意,敢啓。傳曰,知道。
李性源,以義禁府言啓曰,李命勳海南縣投畀,當日押送事,命下矣。以傳敎內辭意,具罪目,依例發遣府羅將,當日押送配所之意,敢啓。傳曰,知道。
李性源,以義禁府言啓曰,罪人沈儀之,南海縣荐棘,倍道押送事,命下矣。以傳敎內辭意,具罪目,依例發遣府都事,卽爲倍道押送配所,與地方官眼同荐棘之意,敢啓。傳曰,知道。
李性源,以義禁府言啓曰,今此親鞫時,本府都事,當爲備員,南海縣出使都事趙毅鎭,卽令該曹口傳相換,何如?傳曰,允。
吏曹口傳政事,禁府都事趙毅鎭,工曹佐郞鄭宇朋相換。
李性源,以義禁府言啓曰,宋煥億三水府定配,當日押送事,命下矣。以傳敎內辭意,具罪目,發遣府羅將,卽爲押送配所之意,敢啓。傳曰,知道。
李性源,以義禁府言啓曰,定配二中官,特爲分揀事,命下矣。端川府定配罪人金仁國,海美縣定配罪人張維恒等,旣已發配,所到處放送事,分付道臣之意,敢啓。傳曰,知道。
李性源,以義禁府言啓曰,罪人金龍甲,珍島郡限已身爲奴事,命下矣。以傳敎內辭意,具罪目,依例發遣府羅將,押送配所之意,敢啓。傳曰,知道。
李性源,又以義禁府言啓曰,罪人金景行,鏡城府限已身充軍,待城門開,倍道押送事,命下矣。以傳敎內辭意,具罪目,依例發遣府羅將,待城門開,倍道押送配所之意,敢啓。傳曰,知道。
李性源,以義禁府言啓曰,時囚罪人李萬軾·尹在醇等,竝卽放送事,命下矣。依傳敎竝放送之意,敢啓。傳曰,知道。
李性源,以義禁府言啓曰,具庠,三陟府遠竄,待城門開押送事,命下矣。以傳敎內辭意,具罪目,依例發遣府書吏,待城門開,押送配所之意,敢啓。傳曰,知道。
李性源,以義禁府言啓曰,南海縣荐棘罪人沈儀之,倍三道押付,若或一日遲滯,當該都事,同其地勿限年定配事,命下矣。押去都事處,騎驛嚴飭之意,敢啓。傳曰,知道。
傳于宋文載曰,承旨入侍。
傳于宋文載曰,右承旨入侍。
李聖檍啓曰,玉堂上下番俱空,事甚未安,副應敎趙宗鉉,修撰沈頤之,竝卽牌招入直,何如?傳曰,允。
庚寅三月三十日辰時,上御內兵曹。親鞫入侍時,上具翼善冠·袞龍袍,乘輿由資政門出,至崇政殿月臺。藥房都提調韓翼謩進曰,昨日竟夕酬應,夜分乃罷,聖候不瑕有損乎?上曰,一樣矣。翼謩曰,湯劑待令矣。上曰,置之。翼謩曰,昨夜有明朝進御之敎,而今又承此敎,臣竊不勝悶迫之忱矣。上曰,無心服藥矣。翼謩勸進不已,上進御。上自建明門,至內兵曹,行都承旨金華鎭,左承旨李聖圭,右承旨李在協,左副承旨李性源,右副承旨柳成模,同副承旨李聖檍,假注書任煜,事變假注書金重燮,記事官兪漢謹·金夏材,領議金致仁,左議政韓翼謩,右議政金尙喆,判義禁趙雲逵,同義禁鄭光忠·兪彦述·嚴璘,問事郞廳校理趙昌逵·金基大,副修撰申光緝·林鼎遠,前獻納李養遂,別刑房都事趙毅鎭·南紀雲,文書色都事李益燦·洪鳴漢,掌令宋鍈,以次侍立。上命書傳敎曰,莫重水刺,不敬莫甚,當該薛里金仁國,端川府定配,張維恒海美縣定配,其令當日押送。華鎭曰,兵曹參判尹得雨差祭,新除授參知李性遂未肅拜,侍衛不得備員矣。上命書傳敎曰,兵曹參知牌招入直,參議代,亦爲口傳擧行。上曰,不卽入侍禁堂推考。出榻敎上曰,龍甲上之,上召判金吾,以依律擧行事,分付。上下詢曰,汝中人乎,庶人乎?龍甲曰,常漢矣。上曰,汝何從沈儀之乎?龍甲曰,爲學文字矣。上曰,汝見韓鍮於儀之之家乎?龍甲曰,見之矣。上曰,累次見之乎?龍甲曰,只一見矣。上曰,疏事相議乎?龍甲曰,此則矣身不知矣。上曰,韓鍮之負斧詣闕也。汝見之乎?龍甲曰,過闕下見之矣。上曰,儀之使汝往見乎?龍甲曰,儀之則無此言,而矣身,聞闕外有負斧之儒,往見之矣。上曰,捕鍮之日,汝何往乎?龍甲曰,隱於儀之之家矣。上仍命刑推,至八度停刑。上命書傳敎曰,該房承旨,輕着特甚,難以擧行,遞差,其代參議宋文載除授,牌招入侍,房承房。華鎭讀奏兵曹參議口傳政事望單子,上命書傳敎曰,國體不若古,昔則不然。兵曹參議望李興宗,旣給牒敍用。甄復何難,而至於李宜老,帳殿嚴刑二次者,其雖敍用,銓堂之道,雖該司望。古則大官擧奏而後檢擬,今則昨年建明門嚴訊者,今年若無故之人,騎省堂其名,入於望筒若此,刑何飭而人何戢乎?當該銓官,從重推考,以樹紀綱。上曰,臺臣誰入誰違乎?性源曰,憲府則宋鍈·羅忠佐承牌,諫院則李命勳違牌,其餘則皆差祭云矣。上命書傳敎曰,君命當信,違牌臺臣李命勳,海南縣投畀,當日押送。又命書傳敎曰,親臨鞫囚,何等重也?而莫重獻官,預差陞實,旣有都預差,則一人周旋,亦何難也,而只一司入侍,事之寒心,莫此爲甚。其入侍時不稟矇然擧行之當該承旨,特施罷職之典,書訖,性源出去。上曰,彼承旨當之乎?性源曰,小臣當之矣。上曰,俄者,遞差之承旨當之矣。性源曰,憲府牌去來,在於柳成模未遞之前,諫院牌去來,在於柳成模已遞之後,則小臣果是該房矣。上曰,李性源,似不當矣。華鎭曰,俄遞之承旨,似當之。上曰,然矣。性源還入,上曰,南紀雲,善供其職矣。致仁曰,勤幹矣。上命書傳敎曰,今二次難得者能捕,若施李翼運·具庠之言,幾乎誤被其律,於今其功可尙,當該都事南紀雲,令該曹右職調用。上曰,龍甲下之,儀之上之。上曰,羅率之聲低殘,當該都事汰去。出榻敎上下詢儀之曰,汝與韓鍮相親乎?儀之曰,曾所不知,而上疏前來見矣。上曰,只一次來見乎?儀之曰,二次來見矣。上曰,疏辭與之相議乎?儀之曰,無相議之事,而疏本則見之矣。上曰,旣見之則汝答以何語乎?儀之曰,其疏語過激,故矣身,以此後不更來之意,言及於韓鍮矣。上曰,汝不挽止耶?儀之曰,涅臂委來之人,必不以矣身一言而改其心,故初不挽之矣。上曰,洪奉朝賀,汝以爲,何如人耶?儀之曰,以爲一國權臣矣。上曰,汝以韓鍮之疏,爲是乎,爲非乎?儀之曰,不必爲非矣。上曰,何以爲是乎?儀之曰,其父子叔姪,盤據朝廷,操弄權柄,故果惡之矣。上曰,於汝有私怨乎?儀之曰,無私怨,而斷斷赤心,只爲殿下矣。上曰,旣無私怨,則何爲予而憎之乎?儀之曰,一國之人,皆趨附其門,威勢籍甚,故果惡之矣。上曰,汝旣如此,則何不名洪鳳漢,而稱以奉朝賀乎?儀之曰,殿下之前,不敢稱名,而至如相親人晤語,則果以洪鳳漢稱之矣。上曰,奉朝賀事,猶是薄物細故,予不欲更問,而裕昆錄事,汝以爲如何?儀之曰,裕昆錄,是殿下之所作也。矣身豈敢有非之之心乎?上曰,先正之事,汝以爲如何?儀之曰,故相朴世采事。上厲聲曰,其君則稱先正,而汝則敢稱故相耶,仍命刑推,至二十八度停刑,上入小次,少選還詣殿座,更鞫儀之。上曰,先正之從享,汝何以爲不滿乎?儀之曰,矣身於平日,以其從享爲未穩,故如是矣。上曰,其未穩之端,毋諱而告之。儀之曰,其委折,在於矣身之昨年疏本中,取覽伏望。上曰,乙亥以後,無忠逆二字,汝以爲無乎,有乎?儀之曰,近來則謂之無也,可矣。上曰,幾無之說,豈不無據乎?上曰,汝無父母兄弟乎?儀之曰,矣身早孤,而只有一兄,在密陽地矣。上召判金吾及問郞,書遲晩供辭,書訖。上曰,汝若一毫欺諱,則卽刻內當送都事,捉致汝兄,以逆律治之,汝何以爲之乎?儀之曰,豈欲以矣身之故,而延禍於矣兄乎?傳敎內辭意,惶恐遲晩矣。上命承旨讀奏儀之疏錄,上曰,疏錄所載之人,皆汝相親間乎?儀之曰,四五人曾與之相親,而其餘則各擧所知而載之矣。上曰,筵說,何處得見乎?儀之曰,未知誰某之所出,而矣身則得見於宋煥億矣。上曰,其時注書李萬軾·尹在醇,汝知之乎?儀之曰,曾所不知矣。仍命刑推三十度,上命三大臣及金吾諸堂諸問郞憲府官進前。上曰,儀之之遲晩如此,予欲施一律,大臣以下各陳所見,可也。致仁·翼謩·尙喆皆曰,渠則萬死無惜,而聖上好生之德藹然,若貸以一律,則,似好矣。雲逵·光忠·彦述·璘,皆曰,渠之罪狀旣如此,其一律固宜,而以殿下好生之聖心,傳之生議,恐或可矣。昌逵·基大·光緝·鼎遠·養遂,皆曰,以渠之供觀之,則其一律,固無可論,而聖上好生之德,出尋常萬萬,特爲貸之,似好矣。鍈曰,渠以了麽一儒生,作此萬萬駭擧,其在議讞之政,誅之殛之,不容緩已,而第納供遲晩,則與抵賴有異,特貸其當施之律,恐或未爲不可矣。上命書傳敎曰,噫,乾道之昭昭也。予則不聞知顔面,李翼運其敢報復於前,可駭。具庠,亦護於後,乃得與韓鍮,爛熳綢繆者,卽沈儀之,不思其君服大劑時徹宵酬應,陰嗾隱匿紫煙巖,其猶不足,鍮持斧伏閤時,令其弟子金龍甲,放恣探視闕門外,金吾郞捕校,得端緖譏捕,又敢周遮。且陰囑知面李翼運,報復金吾郞捕校,此已萬萬叵測,而其猶於渠,薄物細故,先正强稱故相,乙亥後已氷釋之忠逆二字,渠則其尙蘊畜心頭,不問而自綻,甚矣,其理之益昭也。渠以誣人惡逆,遲晩此人,若不施本律,國綱何樹?流弊勝言,欲施當律,下詢大臣已下,其事已諭於法官三司處分之敎,而渠雖萬萬陰譎,非今誣人者,聞其外祖姓鄕,光城二字,豈徒法重?此人正法,然後末世可懲,而予心不忍,難以呼寫,沈儀之特減一律,荐棘南海縣,倍道押送。其遲晩招,頒布朝紙,使類聚群分者,其皆令落膽,而知有國有君焉。又命書傳敎曰,皐陶曰殺,帝曰宥,此不然,雖大舜之時皐陶曰宥。帝曰宜殺,三大臣所奏,所尙則宜然,諸問郞則亦陳意見,其猶可也,而職在金吾堂,職在執法者,宜守其律,而遽請酌處,若此不已,法將施何?予雖衰矣,此心不衰,誣人遲晩之囚,法官執法,何敢弛張?且予直諭,三公所奏,可得輔相之體,而其餘法官執法之臣,韓鍮若此,決無此奏,甚矣顧地也。金吾諸堂三司,豈可問備而止,而鞫事未了,特爲參酌,竝從重推考,諸問郞雖下敎,其亦爲駭者,何則?噫,忠逆二字,乙亥以後,可謂氷釋,今無狀叵測儀之,欲犯裕昆錄,公然渠口說道,故因此嚴訊取服,所謂誣人,卽忠耶,非也。卽逆之一字,則敢欲護之,加一惡字,謂非惡逆,人心陷溺,一何至此?近八帳殿,予豈樂爲?諸問郞亦爲從重推考,下敎纔畢,乃覺三司之臣,依例守法,而若小學訓義之汨董,予則曰,今日國法,可謂隨人低仰,豈可問備而止?一倂罷職,使一國之人,悚然誣人惡逆之莫重也。宋煥億就拿,上曰,汝知沈儀之乎?煥億曰,有戚分故知之矣。上曰,汝旣非其時注書,則何處得筵說,而傳示於儀之乎?煥億曰,筵本出處,未知其誰某,而第得於金景行,傳於儀之矣。上曰,筵說何等重大,而豈敢謄示於人乎?況且轉求而與人,尤極無狀矣。仍命書傳敎曰,莫重筵說,以布衣,探問於金景行,傳示於沈儀之,若不嚴懲,何以勵末世?宋煥億三水府定配,當日押送。上曰,宋煥億,誰也?華鎭曰,先正之後裔矣。上曰,然乎,此人登第乎?華鎭曰,年前登科,而未及唱榜矣。命書傳敎曰,莫重筵說,傳示宋煥億者,其時注書金景行,自鞫廳拿來,金景行就拿。上曰,汝與儀之相親乎?景行曰,曾不相識矣。上曰,汝旣不知,則汝之筵草,儀之何以得見乎?景行曰,宋煥億求見故謄送矣。上曰,內局入侍則上注記之,他入侍則廳注記之,事變注書,只入次對,則其日非次對,而汝何出筵話乎?景行曰,非矣身之所出,而得於其時翰林矣。上曰,汝京人乎,鄕人乎?景行曰,在南陽矣。上曰,槐院出身乎?景行曰,誤爲國子矣。上曰,如汝之輩,豈敢以國子,爲誤分館乎?其時翰林,誰乎?景行曰,日月已久,不能記得,而似是李師濂矣。上曰,以汝擬望者,誰也?曰,尹長烈也。上命刑推景行,至三十度停刑。上命書傳敎曰,此等,無形金景行擬望,使近八其君,若是受困,而問於渠,其時以渠爲注書者,渠以爲尹長烈云。一則黨習,一則誤望,使莫知南北之人,作俑若此,此不過植黨者流。永刊仕版,除名侍從案。又命書傳敎曰,金景行,莫重史草求得,而傳示宋煥億,關係非紐,鏡城府限已身充軍,待城開倍道押送。又命書傳敎曰,近日其君受苦者,一則沈儀之,二則沈儀之,三則沈儀之,倍三道押付。若或一日遲滯,當該押去都事,同其地勿限年定配。又命書傳敎曰,今番後具庠所爲,尤萬萬可駭。不可前處分而止,三陟府遠竄,待城門開押送。又命書傳敎曰,頃者親政時若此,故今又若此,求其本,則以無識之致,此等之日,此等之類。何可竝治定配?二中官特爲分揀事,分付。上曰,此傳敎,注書出卽頒行,可也。賤臣出而傳命,上命書傳敎曰,噫,今日海東臣子,曰,朝鮮有黨乎,無黨乎?百人雖曰無黨,予則曰有黨,何以言之,須觀今日儀之。噫,冥然今日,治效漠然,有此今日,心隕膽墜,夜已深,明將祗迎,今雖入內,予有諒矣。三八其字末八字,何效何效?其見儀之遲晩招,予則曰,莫知幾儀之也。又命書傳敎曰,李萬軾·尹在醇,今無可問之端,竝卽放送,都提調勸進湯劑。上曰,止之。翼謩曰,今則旣正可正之罪,聖心不必以此事留着矣。上進御湯劑,李師濂就拿。上曰,汝以筵說,謄示金景行,轉傳于沈儀之,何也?師濂曰,臣於正月初十日間,以親病,受由下鄕,其筵說之謄送,非所可論矣。上曰,金景行,以爲得於汝矣。師濂曰,渠必誤達而然矣。上曰,金景行更爲拿來,景行就拿。上曰,汝以爲得來筵說於李師濂云,而師濂之答若此,汝何不直告耶?景行曰,今已一年有餘,矣身不得記憶矣。上曰,其時翰林,卽兪岳柱·柳德申也,汝得於柳乎,得於兪乎?景行曰,其時轉輾謄之,果未知誰人之所出草也。上曰,汝旣謄示外間,其已萬萬無狀,而又敢指嗾不當之人,鉤引株連,糢糊說去,其罪若無據矣。仍命刑推三十度停刑,翼謩勸進湯劑,上進御。上還內時,至廣達門外。命書傳敎曰,曾已申飭,而以今觀之,事之可駭,莫此爲甚,此後筵說一字浪傳者,當該注書,永錮其身。其況翰林,雖帝王之尊,史筆莫敢見,其君御世時,何敢謄傳,昔董狐豈不云乎?此後翰林若此者,繩以一律事,定式施行。雖兼春秋,其時之名兼史。且此類迂闊,有倍於翰林,與史官同律,其二次日記,無狀金景行,眩亂以對,雖難指的,其時翰林,一則柳德申,一則兪岳柱,雖不若景行,渠安敢晏然,一倂刊板,使朝鮮之人,咸知今日有君焉。上由輿春門入。上曰,右承旨入侍,聖圭進伏。上命書傳敎曰,若此之際,諸執事其能致潔乎?今日入直吏曹郞廳,欲爲摘奸,有闕點者,其令該曹草記。又命書傳敎曰,明日各司吏隷中,今待令帳殿者,不敢役足於丹門內,其人貢人,今日待令者,另加嚴飭。上曰,注書出去,以此兩傳敎,卽日頒布,□□□灑掃,汚□□嚴飭,而今日待令之人,皆奪置號牌,可也。賤臣出而傳命,上命書傳敎曰,今日觀之,沈勗之,可謂有先見矣。以本事雖非臺體,刊板則過矣。元傳敎中,以不敍之典付標,翰林吳鼎源飭已行,月亦逾,特爲給牒敍用。明日柳誼口傳付職時,同爲付職,一體牌招察任,書訖。諸臣以次退出。
上在慶熙宮。停常參,只晝講。
藥房都提調韓翼謩,提調李思觀,副提調金華鎭啓曰,昨日親臨鞫囚,夜深乃罷,伏未審此時,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣分冥然,世道若前,而莫重夏禴,今又攝事,是豈孝哉,是豈孝哉?昨夜已諭,更何復諭。
中宮殿·惠嬪宮,藥房口傳問安。答曰,知道。
香祗迎罷後,政院·玉堂,藥房口傳問安。答曰,知道。
李聖檍啓曰,□□□壽勛,未□□□何羅□□呈辭,一員未□,□□朴思□,□□李漢一差祭,今日以監察茶時之意,敢啓。答曰,知道。
以承傳色,口傳下敎曰,祗迎後,當於崇政殿晝講爲之,卽爲擧行。
又以承傳色,口傳下敎曰,金基大代朴相老除授,林鼎遠,代朴相岳除授牌招,晝講入侍。
藥房口傳啓曰,伏以臣等,謹奉湯劑,來詣閤外,玉牌將報,未承入侍之命,抑鬱之極敢此瀆擾,日三進服,自有常節,失今不御,夕湯劑,必致犯夜。伏乞暫許召見,千萬顒祝。傳曰,入侍。
吏曹口傳政事,檢閱二單,吳鼎源·柳誼。
金華鎭,以吏曹言啓曰,今此宗廟夏享大祭執禮洪彬,徽寧殿同祭執禮南胄寬,時無職名,令該曹口傳付軍職,何如?傳曰,允。
兵曹口傳政事,副司果洪彬·南冑寬。
李在協,以兵曹言啓曰,依前敎,承政院使令洪一得等三十五名,各決棍十度之意,敢啓。傳曰,知道。
庚寅四月初一日辰時,上御崇政殿庭。香祗迎入侍時,行都承旨金華鎭,左承旨宋文載,右承旨李聖圭,左副承旨李在協,右副承旨李性源,同副承旨李聖檍,假注書韓鼎運·任煜,記事官金夏材·柳誼,以次侍立。上具翼善冠·袞龍袍,乘輿出資政門,祗迎後,上隨香,出建明門,祗送,還入建明門,乘輿,藥房都提調韓翼謩,提調李思觀,副提調金華鎭進前。翼謩曰,昨日徹宵酬應,今又勞動,聖體若何?上曰,一樣矣。翼謩曰,湯劑待令矣。上曰,進之。思觀持入,上服之。上曰,禮房進來。華鎭曰,昨日禮房,今爲兵房矣。上曰,左副承旨馳詣太廟奉審後,進排官摘奸以來。出榻敎在協承命出。上曰,三司之臣,可謂臣子乎?昨日事,駭怪矣。上詣崇政殿,行晝講,特進官李思觀,同知事金得耆,參贊官宋文載,侍讀官趙宗鉉,檢討官朴相岳,假注書任煜,記事官金夏材·柳誼,以次進伏。上讀經一章,傳三章補亡章,宗鉉進讀訖,在協入來,上命讀諸執事擧業。上曰,先退,上讀小學書題·題辭·立敎篇,相岳進讀訖,上曰,陳文義。宗鉉曰,經一章,三綱領·八條目,燦然具備。人之日用易行者,莫過於此,而上而治國平天下者,下而修身齊家者,若或矇然於自這裏推去,則豈不可慨也哉?以殿下高明之學,用力於大學一部者,已有年矣。不待臣所陳,已有所體驗,而旣勉又勉,勉勉不已,是乃聖人之工也,伏願留念焉。上曰,當服膺矣。相岳曰,止於至善云者,萬善皆足之謂也。大禹之不自滿假,文王之日昃不遑,皆不外乎至善矣。上曰,是矣。思觀曰,中庸之誠字,書傳之欽字,俱爲一秩之頭腦,非小學則無以知誠欽兩字之緊且要矣。上曰,然矣。得耆曰,知止之後有定,靜之後能定,知不至則莫能到靜定之域矣。上曰,然矣。參贊官亦陳之。文載曰,上下番特進,經筵皆有所達,臣別無所達矣。上曰,書云爲山九仞,功虧一簣,予則初無九仞之工,而雖云有之,昨日乃虧矣。予於昨日事,不勝赧然矣。上曰,再明日試射,以隆武堂爲之。出榻敎諸臣以次退出。
庚寅四月初一日三更,上御集慶堂。藥房入診入侍時,都提調韓翼謩,提調李思觀,副提調金華鎭,假注書任煜,記事官金夏材·柳誼,以次進伏訖。翼謩曰,午間聖候若何,上曰,一樣矣。翼謩勸進湯劑,上曰,置之,十五人得來,然後當服建功矣。翼謩曰,每承如此下敎,臣不勝惶悶之忱矣。命書傳敎曰,今日各殿膰肉,皆請令於大殿水刺間事,分付守僕。又命書傳敎曰,噫,漢·唐以後,各有黨名,而俱載史乘,予何陋口于言黨。噫,近五十載者心,非爲身也,寔爲國也。嗚呼,雖無其黨,以予心,誠難誠難。今夜何夜,夏禴攝事之時也。嗚呼,曠禮亦幾年,雖無再昨日事,誠亦難,誠亦難。況此時此心,亦何亦何?內局雖待,於心無掛,其雖請矣,耳亦聾矣。雖命詣閤,誠無召見之心,乍睡乍覺,若此之際,已至祭前二劑,初意於崇政月臺。整衣俯伏,聞其禮畢若此,豈特在直諸臣。沖子必來,輿臺皆動,祭前一刻,乃召內局,索笠而坐,其欲徹宵。噫,於予最難者,一坐字,雖對食,數匙而止,此坐難而然也。況近者氣昏,將事豈云徹宵,片時亦難,不獲已也。體孔聖東首朝服拖紳之禮,南首加笠于身,而呼寫此際,以此處更鼓推之。嗚呼,阼階之下,祭時朝報,九成之樂,今將幾成,親祭時,入東正門,嗚呼猶鎖,此孝乎,此孝乎?與惟及此,此心何耐,此心何抑?然已起呼仍而呼寫可乎?噫,四十六載者心,治不徯志四字,亦今日歇後語也。其又自恧者,八字也。何事建極,何事神化,雖無再昨,自恧自恧,然乙亥以後,猶以靜息,邦內頓無事,予不諭矣。雖僅無事,百怪日加,千怪月加,嗚呼,予年到此,誠千千萬萬料表,而豈意千千萬萬料表,十六年後,復聞二字於帳殿,史記黨名,不欲陋口,雖不索諭,於我國事,裕昆錄,何爲而作也?起銓郞爲東西,亦不諭矣。其大者言之,初起禮說,繼以斯文,轉輾層加,初猶此君子,彼小人,其後轉深,君子曰,以忠,小人曰,以逆,極矣。以至於釀成戊申·乙亥,其於戊申,卽有怨國之徒,而至於乙亥·戊申勘亂錄,視若弁髦,一至於此。予則曰,闡義昭鑑亦然云云,人皆曰,無黨,予則曰,有黨,羲經雖云小人革面,今日小人可謂革面,猶不盡也。以伯程子之大賢,其猶觀獵而起心,況小人,僅以革面者乎?雖然而其亦否德,猶近五十年苦心操切,故十六年內,猶無太無狀叵測之事,而種種奇怪,式丹斯生,再昨儀之,極矣。其初逮捕,不過問鍮心同,咫尺帳殿,故相二字,卽斯文根柢,而尤爲無狀者,予問曰,爾心若此,於裕昆錄何?儀之陰譎之,對曰,此則殿下所纂,焉敢云乎?予又問曰,撰其文,猶不敢言,先正配享,卽其君也。何敢作爲二事云,則以洪水猛獸等語礙眼云?噫孔聖豈不云,見其有不是處六字乎?爲臣子而有不是君父之心,曰忠乎?曰孝乎?旣非孝,旣非忠,則此非悖子逆臣而何?此下敎,雖質諸聖賢,予則曰無疑,初則似直,末則若此,此政若王安石詩,一生眞僞有誰知者也。王氏,雖以三不畏三字,爲萬古小人,而謂此言,有此心者。此詩,可謂端的,而於今儀之,誠準備之語也。此雖抑揚,古人云,聖人能知聖人,以安石故,幾千載之前,知儀之之心。噫,彼安石,渠雖小人,名登名臣錄故,只呼其名故,儀之亦然,而予意以爲以小人故,能知小人者也。不然,幾百載之下,有驗乎?於再昨後,其所革面者,復綻於渠,雖不足通,惜乎建極也,惜乎神化也。十六年後,復聞二字,以此觀之,莫知幾千人抱二字,今儀之一人,帳殿自綻乎?噫,以此二字,乙亥以前,一邊驅人,若何?一邊受困,若何。今聞于此,若有一分君臣之義,其可心隕,幾百重,膽墜幾百重,而其猶漫漶,此是舊逆也。萬古旣云逆,則豈有新舊之異哉?子曰,小子鳴鼓而攻之,復聞此語,無儀之之心者,衆皆沬血攻之,而一則若儀之之是鍮,非徒無攻之□□□護之意一則恐或崖異,爲自己便。咸曰舊逆,予所謂汨董者也。汨董何,須看小學訓義,萬古論逆,誣人而汨董,若此而國爲國,君爲君乎?亂逆其何懲畏,其言是,其宜討逆,不然誣人之律,昭在國法,非予創也。皐陶曰殺。帝曰宥,予則以恒心,依頃年任瑋代理次對時,以薇垣長,請境上梟示之請,只以按法下詢。嗚呼,渠雖無狀聞其外祖之姓,本心猶酸,而猶以法問者,君臣之分,三尺之嚴,無所逃於霄壤故也。大官非特體異其時左相,坐席先奏,予已歎服,及其三公之進前獻議,其欲闊狹,予已諭正若古則皐陶曰殺,而帝曰宥,而今則帝曰殺,而皐陶曰宥者也。此皆隨時闊狹者,況大臣則非皐陶也。有懷其陳,誠得相體,而金吾之堂,可謂皐陶,而宜乎異也,而予之爲駭者,勿論執法問郞,年少文官之加一古逆二字,容護儀之若此而國爲國,君爲君乎?設或有戊申餘種,尙今食息於牖下,渠旣自服於帳殿,則其曰,此非今逆可赧云,則此爲莾操而右袒也。護逆亦逆之律,焉敢逃也,而因裕昆錄之問,旣道洪水猛獸之言,渠之不滿,以忠逆二字云。當忠者,雖不敢何辨之有,而其於曰逆,今日諸臣乃祖乃父,以此被誣者多,孝子順孫,其若思之,可謂毛骨俱竦,與他汨董,豈忍同稱古逆乎?噫,萬古宇宙,豈有古逆今逆,思先不刻骨者,予則曰,欠於孝心,同謂此者,豈特護也。予則曰,與儀之幾近一腸臣雖若此,君何從臣,曰以建極,有此請,而予則已知若此,故必欲辭免,其方庭請之時,賓陽門內,命金善行。今讀啓辭,因伏門內,請慈殿承傳色以奏,慈旨懇勤,其時相臣李宗城之語,不覺感動,黽勉而受,于今十六歲,白首暮年,此二字,復聞於帳殿,此聖功乎,神化乎?自恧自悚,亦第二件矣。其時有不足言,告於何,而若此若此,此負慈敎,欺陟降也?思之及此,昨月何月?今夜亦行祀於何,以此心,對案而食,其亦不肖,何心建功?以今觀之,局方煎建功人,方外背君命人耳,可謂二黨也。爲君煎湯,卽忠也,背其君而墜君心,卽逆也,若此而今日爲君,亦不難哉,亦不難哉?今已虧八字之義,何心此敎,予耄若此,沖子年幼,爲宗國,於今時,一則諭,一則問,欲辨黑白,來朝,當殿座於建明門,朝鮮靑衿爲名者,其時仕者,勿論前銜儒臣,亦勿論老少,雖老能入闕中者,雖幼已成冠者,皆令咸到事,卽爲分付成均館,令大司成率來,雖前銜圈點,往來旣着儒中,旣服儒衣,一依入科場例,皆着靑衿而來事,一體分付。翼謩曰,今則夜已深矣。湯劑進御伏望,上服之,遂命諸臣退出,諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
下直,豐川府使鄭述祚,宣川浦僉使趙德倫,沙斤察訪趙宗汶。
以承傳色,口傳下敎曰,政官牌招,置處政事,當日爲之,殿座前,卽爲之。
以承傳色,口傳下敎曰,禁軍何時下去,而尙今寥寥,其禁軍,記過待令,他禁軍,卽爲馳往知來事,分付。
以承傳色,口傳下敎曰,前排待令記過禁軍待令。
以承傳色,口傳下敎曰,秋曹堂郞牌頭待令,雖或有前銜金吾堂·郞·羅將,亦爲待令。
以承傳色,口傳下敎曰,今日朝鮮皆如何?毋論文武爲卿宰,其子弟之尙今不爲入送者,竝拿來。
以承傳色,口傳下敎曰,幼學置之,只生進擧行。
以承傳色,口傳下敎曰,當直都事秋曹郞廳,依王府拿來例拿來,金吾堂上·羅將,皆入之。
以承傳色,口傳下敎曰,前銜則以金吾擧行,儒生則以秋曹擧行。
以承傳色,口傳下敎曰,分付大司成,持靑衿錄置前,未及門前者墨名,知其名以奏。
以承傳色,口傳下敎曰,正卿之子不來者,豈特貞洞與三門外也。竝爲擧行。
以承傳色,口傳下敎曰,在京正卿之子,在咫尺貞洞與新門外而不來者,令秋曹卽爲拿來於興化門外。
吏批啓曰,全羅監司今當差出,而擬望之人乏少,承旨竝擬,何如?傳曰,允。
建明門殿座罷後,政院·玉堂·藥房口傳問安。答曰,知道。
李聖檍啓曰,大司憲洪重孝在外,執義李壽勛未肅拜,掌令羅忠佐呈辭,一員未差。持平朴思亨在外,李漢一未肅拜。今日以監察茶時之意,敢啓。傳曰,知道。
李聖檍,以都摠府言啓曰,今日入直軍兵等,中日習射事,纔已標信,啓請矣。殿座相値,不得爲之之意,敢啓。傳曰,知道。
金華鎭啓曰,今日殿座時,承旨當爲備員,而左副承旨李在協不爲仕進。右副承旨李性源以式暇,不爲仕進,竝卽牌招,何如?傳曰,允。
李在協,以弘文館言啓曰,新除授副校理金觀柱,時在江原道平康地,經筵入番事緊,請斯速乘馹上來事,下諭。傳曰,依啓。
李在協啓曰,檢閱吳鼎源,自鄕上來云。卽爲牌招入直,何如?傳曰,允。
以備忘記,傳于金華鎭曰,前判府事金相福·金陽澤·李昌誼,敍用。
傳于金華鎭曰,開政催促,儒生幾人入來,與否知入。
有政。吏批,判書朴相德進,參判尹得養在外未肅拜,參議李商芝在外未肅拜,右承旨李在協進。
吏批啓曰,前判中樞府事金相福·金陽澤·李昌誼,竝敍用事,命下矣。當爲處置,而本曹無相當窠,依例送西之意,敢啓。傳曰,知道。
吏批啓曰,侍從臣父年七十者,每於歲首,抄啓加資事,載在法典,而雖非歲首,新有應推恩人抄啓加資事,曾有定式。侍從臣父年七十人,別單書入之意,敢啓。傳曰,知道。
以金養心爲掌令,盧聖中爲獻納,徐有元爲校理,李致中爲修撰,金再郁爲戶曹正郞,金致恤爲工曹正郞,韓光巡爲兵曹佐郞,趙時謙爲兵曹正郞,李鎭衡爲弼善。
兵批,判書蔡濟恭進,參判尹得雨病,參議元義孫在外未肅拜,參知申一淸未肅拜,右承旨李在協進。
兵批啓曰,前判府事金相福·金陽澤·李昌誼敍用送西事,命下矣。領中樞一窠,判中樞二窠,今方有闕,依例從座目。金相福領中樞下批,金陽澤·李昌誼判中樞下批之意,敢啓。傳曰,知道。
領中樞單金相福,判中樞二單,金陽澤·李昌誼,同知單康德裕,僉知單李堦,以柳光晉爲同知,尹東斗爲僉知,鄭宇璧爲五衛將,尹景淵爲慶尙監營中軍,張志濟爲武兼。
又有政,以申一淸爲兵曹參議,元義孫爲兵曹參知,洪梓爲刑曹參議,金魯鎭爲全羅監司,洪檢爲副修撰,兼春秋三單全百齡·金再郁·金致恤·申光鼎·金恕行·尹心緯·申曘·李商質·李昇海·徐重修·鄭文啓·金履銓爲禁府都事。
兵批,副司直李聖圭。
李聖檍,以御營廳言啓曰,本廳分授惠化門南邊體城頹毁處修築事,前已啓下矣。今四月初二日爲始修築之意,敢啓。傳曰,知道。
柳善養,以刑曹言啓曰,罪人沈汲,鍾城府永爲鄕民,令該曹其令當日押送事,命下矣。依傳敎,罪人沈汲,咸鏡道鍾城府永爲鄕民,當日押送之意,敢啓。傳曰,知道。
柳善養,以義禁府言啓曰,罪人沈商賢放逐本鄕事,命下矣。依傳敎,卽爲放逐之意,敢啓。傳曰,知道。
李聖檍,以摠戎廳言啓曰,水原別驍士春等都試,依定式。今月初四日,試取於本營之意,敢啓。傳曰,知道。
庚寅四月初二日午時,上御建明門。殿座入侍時,上具翼善冠·袞龍袍,出通陽門乘輿,詣建明門殿座,行都承旨金華鎭,左承旨宋文載,右承旨李聖圭,左副承旨李在協,右副承旨李性源,同副承旨李聖檍,假注書韓鼎運·任煜,記事官吳鼎源·柳誼,以次侍立。藥房都提調韓翼謩,提調李思觀,副提調金華鎭進前。翼謩曰,鎭日酬應,聖體不瑕有損乎?上曰,一樣矣。翼謩曰,湯劑待令矣。上曰,藥房提調持湯劑,入侍。出榻敎思觀持入,上進御,翼謩·思觀退出。上曰,試射依前,以中日廳爲之。出榻敎上曰,正使徐命膺入侍。出榻敎命膺進伏,上曰,副使,亦爲入侍。出榻敎梓進伏,上曰,不意今日復命矣。命膺曰,莫非聖恩之攸曁矣。上曰,洪樂信亦來耶?命膺曰,以比包事,落後矣。聞渠家所遭,罔夜驅馳,似於今明還歸,而有難循例入肅云矣。上曰,彼國凡節如何?命膺曰,乾隆之失德滋甚,殆難久支矣。上曰,龜玆國果叛乎?命膺曰,昨年十月果叛,乾隆親征捷之,以爲快矣。上曰,此孟獲之地乎?命膺曰,然矣。上曰,然則渡瀘水乎?命膺曰,難渡矣。上曰,無怨乎?命膺曰,多怨矣。上曰,太學見之乎?命膺曰,異於我國矣。上曰,御製得來乎?命膺曰,先聖位板兩邊,揭板有之故,得來矣。梓曰,孔聖所奉位板後,康熙以親筆,書經一章揭之矣。命膺曰,康熙以其衣服,之非禮,一生不入太學云矣。上曰,其心,可貴矣。命膺曰,乾隆則不然,無時往審矣。上曰,書冊得來乎?命膺曰,綱鑑衍義得來矣。自盤古至于高皇,而皆記載纖悉,其餘可見者多矣。上曰,明史有之乎?命膺曰,有之矣。上曰,康熙之所爲乎?命膺曰,乾隆爲之云矣。上曰,笙簧有之乎?命膺曰,有之矣。上曰,我國人唱之乎?命膺曰,臣率去之人,學之而善唱矣。上曰,故判書尹淳,嘗云笙簧,甚好云矣。命膺曰,果好矣。梓曰,以竹爲之,而其聲若出金石矣。命膺曰,彼人,唱我國與民樂,其聲頗好矣。上曰,皇后冊封消息無之乎?命膺曰,此則忘未問之矣。上曰,予以是爲悶矣?命膺曰,當置之度外矣。上曰,以史記言之,皇后之無去處,曾所不聞不見矣。上曰,明倫堂制度,聞之則寒心矣。命膺曰,聖敎誠然矣。上曰,禮節,何如?命膺曰,元無跪坐之法,不着韈子,臣不跪於君前,子不跪於父前矣。上曰,呼唱乎?命膺曰,無之,只三拜九叩頭矣。上曰,卿等,亦行此禮乎?命膺曰,行之矣。若否則以不敬,爲大罪矣。上曰,其拜如何?命膺曰,一拜輒三叩頭矣。梓曰,往參太平樂,禮數,初無可論矣。上曰,帳幕如何?命膺曰,多設蒙古帳幕,玉階上,設黃帳幕,其下層,設紅帳,視玉坐此云矣。上曰,警蹕,何如?命膺曰,此則善爲之矣。上曰,飮食,何如?命膺曰,不好矣。上曰,宴時,卿等,亦受各牀乎?命膺曰,然矣。上曰,其味,何如?命膺曰,多甘味矣。梓曰,猪肉不善烹,而在最初器矣。上曰,果品,何如?命膺曰,實果則果好矣。上曰,卿等,喫何物乎?命膺曰,茶食若干喫之矣。梓曰,酪醬,亦不可食矣。上曰,洪啓禧見日中黑子云,卿等,亦見之否。命膺曰,見之矣。上曰,冶叟之儀,尙在乎?命膺曰,有之,冶叟之母之畫像,亦置於其下矣。上曰,冶叟產時樣,予於江華時,求見矣。命膺曰,頭無所戴,故見之可怪矣。上曰,蒙古,何如?命膺曰,着朝服而不洗不搔,貌甚醜矣。上曰,洛昌去時,持來其畫像矣。上曰,曆法,何如?命膺曰,精明矣。上曰,西洋國,服事乾隆乎?命膺曰,然矣。行其道於天下矣,上曰,夷齊廟見之乎?命膺曰,見之而丹靑最好矣。上曰,首陽山乎?命膺曰,前山是首陽,而其廟則孤竹矣。上曰,孤竹,此是本國矣,着何服乎?命膺曰,着袞袍矣。上曰,萬歲山見之乎?命膺曰,見之矣。上曰,萬歲山,卽山之小者云矣。梓曰,然矣。與五龍殿稍遠云矣。上曰,其文,何如?與之酬酢乎?命膺曰,不爲唱酬矣。上曰,唐體乎?命膺曰,其體則崇唐而差異,色澤無之,非治世之音也。上曰,政事及風俗,何如?命膺曰,乾隆之失德,無可言,多用市人之銀子,有若十年不償者云矣。梓曰,上元日,富商大賈,鳩貨設廛,皇帝親巡,賢其好物云矣。上曰,具鼎煥償市貿云矣。梓曰,然矣。上曰,太華殿,何如?命膺曰,壯矣。上曰,山海關見之乎?命膺曰,見之矣。上曰,李斯之筆乎?命膺曰,然矣。上曰,彼人之見待,何如?命膺曰,以我國,爲禮義之邦,接待頗優而有禮矣。上曰,徐宗鉉在乎?命膺曰,有之矣。上曰,文獻備考聞之乎?命膺曰,聞之矣。上曰,何如?命膺曰,誠好矣。先輩皆有意而未果,今焉將成,此亦有數而然也。上曰,入堂無一人,卿旣來,從速見之,可也。上曰,正使之年幾何?命膺曰,五十五矣。上曰,今見其父而思之矣。仍命書傳敎曰,飭已行,徐浩修放,命膺先退。上曰,下去湖南之禁軍,召之。禁軍入來,上下詢曰,汝之往來,何其遲也?禁軍曰,臣下去,則韓鍮已過營下,其往來探知之際,費了日子矣。上曰,韓鍮,果涅臂耶?禁軍曰,然矣。上曰,以何物涅之乎?禁軍曰,以鍮匙,爛火涅書,死君匡世四字矣。上曰,命付丙者,果付丙耶?禁軍曰,所到官報營文狀,持來矣。上曰,予使監營燒火矣。汝今持來,監司送之耶?禁軍曰,監司之前,授受矣。華鎭曰,旣無傳敎,故方伯難信禁軍之言,恐或如此而似無理矣。上曰,然矣。監司果親授耶?禁軍曰,臣於路次,見報狀奪來矣。上曰,節節綻露矣。命入前排,拿入禁軍,決棍十度。上曰,監司亦未瑩矣。上曰,宣傳官不善傳命,如是而何以侍衛,如彼而何以拔薦?仍命拿入李雲祥·具翼遠決棍五度。上命召秋曹郞,且先入牌頭。上曰,秋曹郞,不卽來待,極爲非矣。命拿入秋曹郞,上曰,誰也。華鎭曰,鄭琂章也。上曰,文官,尤可憎矣。仍命決棍十度。上命大司成,率儒生入侍。大司成金魯鎭,率諸儒生進伏,上命性源,宣諭傳敎于儒生讀訖。上命方外儒生,進前。上曰,近五十年苦心,治不徯志,汝輩,亦知之矣。十六年之後,忠逆二字,是乎否乎?咸曰,大不是矣。上曰,今逆古逆,同乎,異乎?曰,無古今之異矣。上曰,誣人之人,救之可乎,否乎?曰,大不可矣。上曰,具庠事,豈不怪乎?今日,尤可怪矣。儀之文書,無見捉之物,則予亦無聊矣。魯鎭曰,掌議尹心徹,元在外故催促,而姑不來矣。上曰,趙武靈王,嘗着胡服,一國化之,雖不是之事,上行則下效矣。堯·舜帥天下以仁,而民從之,桀·紂帥天下以暴,而民從之,聖人,豈欺我哉?再昨事,爲先正也,非爲予也。甚至於申暻矣,渠安敢以忠逆二字,肆然仰奏於咫尺帳殿乎?上曰,館官員,一不待令乎?魯鎭曰,不來矣。性源曰,大司成旣來故郞官則不來矣。上命書館官員,一倂汰去。傳敎書訖。華鎭曰,館官員,於設科之時,各以差備待令,而至於率儒生入侍,則本無來待之規矣。上曰,然則俄者傳敎爻周,可也。上曰,八字吾何受之乎?只十餘人來待,今日朝鮮,有兩班乎?仍命書傳敎曰,今日臨門,意若何,意若何,而噫,近八其君,徹宵拒建功湯,有此敎,則渠輩黨留時,無據。抗疏時,十而爲百,百而爲千,疏錄盈軸,今日下敎之後,只居齋生,方外數人來待,已涉寒心。因使臣引見時刻差遲,故略干備數,而其來者,亦不過不卽寄齋學儒,而亦不皆來,此何國體,此何君綱?旣坐故,以盤庚王篇之意,其雖宣讀,此非今日之意。大司成之以此爲率來,已涉駭然。越俸三等,禮房承旨之以十餘箇抄錄,若得千萬儒生讀奏,其可謂擧職。爲先遞差,此儒姑令待令於興化門外,依前下敎,有實職外,勿論前銜生徒,名以生進者皆令待令,而不來者,令班首指名,言于國子長,卽爲削案。當曰內放逐爲庶民。上曰,大司成推考,卽爲擧行。出榻敎上曰,儒生幾人入來乎?知而以奏。華鎭曰,姑未多來矣。上曰,大司成,入侍。魯鎭未及進伏,上曰,門限,何其遠乎?大司成之入來,何如是遲也?從重推考,斯速,分付,其令卽爲來待,可也。性源曰,聖敎之下,孰敢違拒,而第其聞命,有先後,所居有遠近,似不能一時齊會矣。上曰,不然矣。儒生各有泮主人矣。性源曰,泮主人,科時,例皆通知於各其儒生,而至如此等事,則無委通之規矣。上曰,然則吾不能召見朝鮮士族乎?承旨誤矣。仍命書傳敎曰,當該承旨李性源,爲先罷職。上曰,刑曹判書,入侍。賤臣出而傳命。上命書傳敎曰,鄭晚淳·李性遂,承旨除授,牌招察任,房順房。又命書傳敎曰,下敎之後,其若不來,其父兄,雖大官,當施不敍之律,以此分付。上曰,幼學勿爲待令,只生進儒生來待。出榻敎上曰,帳殿之前,何如是喧鬧?上曰,兵曹郞廳,記過。出榻敎上命書傳敎曰,今日稱在外儒生,一倂削名靑衿案。又命書傳敎曰,今日隱匿不來者,卽逆賊當以逆律親鞫,分付成均館。又命書傳敎曰,當該內班院官員,記過。出榻敎
又命書傳敎曰,莫重親鞫,大臣兩司,不可不備,故兩司旣下敎,大臣欲令左相入侍,今聞領右相,亦爲承候入來云。三公同爲入侍事,令史官卽爲傳諭。又命書傳敎曰,同義禁兪彦述遞差,柳脩除授,先入侍後謝恩。又命書傳敎曰,正言任希曾,持平朴師亨許遞,其代申益彬爲持平,任希簡爲正言,先入侍後,謝恩。上曰,朝鮮忘矣。禁府堂上,皆在家牢睡耶?催促入來。上曰,問郞,以入直儒臣差下。出榻敎上曰,洪致福·成隅,假都事差下。出榻敎上曰,儒生幾盡入來乎?大司成率而入侍,魯鎭率諸儒進伏。上曰,沈汲在新門外,而下敎之下,隱身不現,今始被捉而來,他人猶不敢,況儀之之親乎?仍下敎曰,判金吾召之,晚淳出去,召判金吾。上命書傳敎曰,當該承旨極駭然,罷職。又命書傳敎曰,參議柳善養承旨除授,牌招察任,房順房。書訖,上命入羅卒,領議政金致仁,左議政韓翼謩,右議政金尙喆,判義禁趙雲逵,同義禁柳脩·嚴璘·鄭光忠,問事郞廳副應敎趙宗鉉,修撰朴相岳,持平申益彬,正言任希簡,別刑房都事鄭宇明,以次進伏。上曰,沈汲依法,可也。仍命刑推,至三十度停刑。命書傳敎曰,罪人沈汲,以誣人惡逆,遲晩儀之之親,今日下敎若何,而隱匿不現,莫重帳殿,所謂逆字,若似無而答。與渠三門外咫尺之地,綢繆之狀難掩,事當嚴訊取服,而渠雖無狀,年今七十云。十分參酌,鍾城府永爲鄕民,令該曹其令當日內押送,到配日子,令道臣卽焉狀聞。上曰,金吾都事,專事偃便,不卽擧行,一倂拿入。上,下敎曰,汝革當刑推,而十分參酌,只汰去矣。上命書傳敎曰,金吾武都事鄭宇明,爲人勤幹,待望宣傳官,卽爲備擬事,分付。上曰,禁府武都事外,一倂汰去。出榻敎上命宣諭傳敎于儒生,仍命次次進前,上復申前說,下詢于諸儒,諸儒皆曰,逆無古今之異,而忠逆二字,大不可矣。上曰,具庠,是乎?曰,不是矣,其論斥崔益男也,予以爲非矣。今日直言之,誠無狀矣。至沈商賢,上曰,汝與儀之爲幾寸乎?商賢曰,爲十六寸矣。上曰,咫尺帳殿,喘聲異常,擧措放恣依法,可也。仍命判金吾,刑推商賢,至三十度,停刑命書傳敎曰,罪人沈商賢,莫重親問時,擧措放恣,故刑推,於儀之與汲,不無差等。只施一次之刑,猶可足懲,放逐本鄕,此後不敢投足於脩門事,嚴飭。又命書傳敎曰,噫,今日海東,有君乎,有臣乎?有國乎,有紀綱乎?噫,十六年內,復稱二字,可謂無君無倫,徹宵呼寫,一欲洞諭,亦苦心也,而以居齋十餘人,彌縫待令,末乃强以寄齋學儒,苟充備數,于今朝鮮,卽士夫世界,可勝寒心,可勝道哉?其雖飭勵,決非百數十人而止,則隱匿者,或稱在外,萬萬無狀,復宣諭時,來參儒生,限三年停擧,其前因擧措可駭。三年停擧者,一年停擧者,竝限五年停擧,分付太學班首,終不來現者,墨名靑衿案,竝爲鄕民,使海東臣子,不知有海東有君與紀綱焉,而今番停擧中趙載溥·洪義榮,與他有異,其來可尙,特爲分揀。上曰,禁軍雖無形,監司若不矇然,則豈有如許道理?仍命書傳敎曰,禁軍雖無形,道臣所爲,已涉駭然,而命付丙者,換禁軍而來,尤涉駭然,全羅監司金致讓罷職,其代,政官牌招擧行。上曰,汰去金吾郞,代今日政擧行。出榻敎持平申益彬所啓,臣言議巽軟,淸朝耳目之任,豈有一半分襯貼於臣身哉?且臣累年居臺,愚迷妄率,轉輾生疣,罪悔交積,臺垣一步,矢心自劃,雖非鈇鉞之誅,不敢爲進身之計,昨冬嚴敎之下,亦未免違傲,至被嚴譴矣。豈可以黽勉暫膺,晏然於臺次乎?情地危蹙,私心惶隕,今臣辭避,非比飾讓,請命遞斥臣職。上曰,往事撕捱,其涉太過,勿辭亦勿退待。又所啓,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在事體,不可不嚴覈。請還寢東呂·址淳等還配之命,更令王府,嚴鞫得情。上曰,勿煩。又所啓,金柱泰,卽賊潤之子,只施定配之律,在渠亦云幸云矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,勿煩。又所啓,新除授大司憲洪重孝,時在江原道原州地,掌令金養心,時在京畿永平地,請竝斯速乘馹上來事,下諭。上曰,都憲,下諭,依啓。金養心前後特除之下,輒稱在外,其涉寒心,特施罷職不敍之典,正言任希簡所啓,罪人天大之窮凶情節,昭載於乙亥鞫案。至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸。請還寢鍾城府爲奴罪人天大酌處之命,依律處斷。上曰,勿煩。又所啓,新除授司諫李鎭恒,時在京畿楊根地,獻納盧聖中,時在坡州地。請竝斯速乘馹上來事,下諭。上曰,噫,今日臺臣,以鄕爲隱藪,驛馬代以受困,憲府旣諭,一體施以不敍之典,上,將入大內。翼謩曰,湯劑進御伏望。上曰,藥房提調持湯劑,更爲入侍。思觀持入,上進御。華鎭曰,刑曹判書徐命膺,依下敎來待矣。上曰,刑曹判書徐命膺,後日入侍。出榻敎上入大內,諸臣以次退出。
上在慶熙宮。停常參·經筵。
藥房都提調韓翼謩,提調李思觀,副提調金華鎭啓曰,竟日臨門,侵晨還內,伏未審夜來,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣矣。
以承傳色,口傳下敎曰,殿座時,入侍。
中宮殿·惠嬪宮,藥房口傳問安。答曰,知道。
以承傳色,口傳下敎曰,冬至正使處,日中見黑子之物得來云,使入之。勿出朝報
以左副承旨李性遂,司直洪麟漢,持平李漢一,掌令羅忠佐,檢閱柳誼上疏,以承傳色,口傳下敎曰,已下敎給之。
以承傳色,口傳下敎曰,待城門開,卽爲擧行事,分付當直都事。
以承傳色,口傳下敎曰,鍾閣鍾聲寥寥,以標信開陽門留門,送宣傳官,守直官在直與否,知入。鍾閣守直軍,令騎曹郞廳決棍,開陽門仍留決棍後,下鑰,騎曹郞廳招之,聽傳敎。
李聖檍啓曰,春坊上下番俱空,事甚未安,弼善李鎭衡,卽爲牌招入直,何如?傳曰,允。
李在協啓曰,弼善李鎭衡,牌不進罷職傳旨,今方捧入,而春坊多官或在外,或編緝廳入直,或以玉堂入直,上下番俱空,事甚未安,未差之代,政官卽爲牌招,開政差出,待下批,仍卽牌招,以爲推移入直之地,何如?傳曰,允。
李在協啓曰,明日次對,兩司當爲進參,除在外外,未肅拜不爲行公人員,竝待開門牌招,以爲推移入侍之地,何如?傳曰,允。
金華鎭,以吏曹言啓曰,本曹佐郞閔游呈狀內,身病甚重,勢難察任云。今姑改差,何如?傳曰,允。
有政。吏批,判書朴相德進,參判尹得養在外未肅拜,參議李商芝在外未肅拜,右副承旨柳善養進。
吏批啓曰,右通禮李澤遂,軍資監正洪龍漢呈狀內,身病甚重,勢難察任云。竝今姑改差,何如?傳曰,允。
以李蓍廷爲司諫,李台鼎爲掌令,蔡緯夏爲獻納,金普淳爲司書,洪相簡爲文學,兪漢謹爲說書,徐浩修爲兼弼善,成胤儉爲司成,金瑞應爲相禮,洪彬爲吏曹佐郞,韓翼謩爲御營都提調,金相福爲軍器都提調,金致仁爲司僕都提調,金陽澤爲奉常都提調,韓翼謩爲宗廟都提調,尹得養爲惠民提調,柳楦爲直講,羅㷜·金光藎爲典籍,李琜爲司饔主簿,趙鎭容爲司圃別提,李福源爲大司成,洪纘海兼西學敎授。
兵批,判書蔡濟恭病,參判尹得雨入直進,參議元義孫在外未肅拜,參知申一淸未肅拜,右副承旨柳善養進。
同知單李泰亨,副司直朴思亨,副司果任希曾。
傳于金華鎭曰,雨具。
傳于李性源曰,內局入侍。
宋文載啓曰,假注書韓鼎運,身病猝重,勢難察任,今姑改差,何如?傳曰,允。
韓鼎運改差,代以崔錫圭爲假注書。
李在協,以弘文館言啓曰,新除授修撰李致中,時在京畿廣州地,副修撰洪檢,時在利川地,經筵入番事緊,請竝斯速乘馹上來事,下諭。傳曰,依啓。侍從不然,況職在儒臣者乎?頃年已諭不遠遊之意,則況君今近八乎?此兩儒臣之輒稱在外,予聞苦矣。令政院嚴飭,其若過限,直捧卽其地投畀傳旨。
李在協,以義禁府言啓曰,前大司諫徐命天,咸鏡道甲山府,永爲北塞民事,命下矣。以傳敎內辭意,具罪目,依例發遣府書吏,倍三道押送,而待城門開,卽爲擧行之意,敢啓。傳曰,知道。
李在協,以兵曹言啓曰,今四月初三日,慶尙道仁同居砲保朴貴泰稱名人,自興化門入來,差備門外擊錚,依例令攸司,囚禁治罪。當該守門將閔光洙,依定式推考,何如?傳曰,允。
以校理朴相老,弼善李鎭衡,牌不進罷職傳旨。傳于李在協曰,此時焉敢若此?先遞差,後禁推,過一朔後,勘律。
殿座罷後,政院·玉堂·藥房口傳問安。答曰,知道。
領中樞府事金相福箚曰,伏以臣,妄率陳箚,自速譴何,而聖度包容,遄下敍命,訟罪之後,感恩靡極。臣旣愚且迷,先錯後謬,致勤聖敎之截嚴,自知臣罪之甚重,罷官薄罰,未可少贖,而不日旋收,特垂寬恩,聖慈曲加以涵貸,私心冞切於兢惶,入而祗謝,不宜虛徐,而晏然自敍,亦涉唐突。玆敢冒陳短箚,仰瀆崇嚴。伏乞申降威命,以警具僚焉。取進止。答曰,省箚具悉卿懇。卿等箚請,爲國輔相,予之處分,意亦有在,事已帖矣。且樞府,無大臣,宜體此意,安心勿辭,卽爲謝命,用副慇懃之意。仍傳曰,遣史官傳諭。
行判中樞府事金陽澤箚曰,伏以臣,罪重罰輕,踪地益復兢蹙,逬出城闉,日俟嚴何,聖度涵貸,反下滌瑕之典,聞命感惶,靡所容措,臣固愚昧庸憒矣。今者之事,節節顚錯,罪戾層積,而薄罰而警飭之,寬宥而收敍之,霜雪雨露,無非敎也。感祝洪渥,卽宜出而叩謝,而由其愆尤之不輕,累勤嚴敎,追思至今,悚慄猶切,安可以已被薄勘,晏然自恕,揚揚冒進乎哉?乃敢略入文字,復請譴罰,乞降威命,以勵群工焉。取進止。答曰,省箚具悉卿懇。卿等箚請,爲國輔相,予之處分,意亦有在,事已帖矣。且樞府,無大臣,宜體此意,安心勿辭,卽爲謝命,用副慇懃之意。仍傳曰,遣史官傳諭。
行判中樞府事李昌誼箚曰,伏以臣,冒控請罪之悃,薄被勘罷之典,逬出城外,含恩訟愆,曾未多日,敍復如舊,感惶之極,莫省攸措。念臣始免顚錯,終又愚述,自速罪戾,特垂寬庇,罷官末減,有非可贖,縱荷聖度之涵貸,冞切私心之懷蹙,恩命之下,亦不敢爲唐突祗謝之計,略暴危懇,仰瀆崇聽。伏乞申降威罰,以警具僚焉。取進止。答曰,省箚具悉卿懇。卿等箚請,爲國輔相,予之處分,意亦有在,事已帖矣。且樞府,無大臣,宜體此意,安心勿辭,卽爲謝命,用副慇懃之意。仍傳曰,遣史官傳諭。
左副承旨李性遂疏曰,伏以臣於直中,得接家信,臣老母,以宿病沈綿之中,近因日候不適,調將失宜。夜來諸症,越加添劇,邀醫問藥,便臣歸省,玆不得不冒陳短章,徑出禁扃。伏乞聖慈,俯賜體諒,亟遞臣職,以便故護,仍治臣瀆擾之罪,以肅朝綱,不勝幸甚。臣無任屛營祈懇之至,謹昧死以聞。以承傳色下敎曰,給之
檢閱柳誼疏曰,伏以臣父臣善養,昨伏承承政院右副承旨除授之命,臣之所帶春秋兼銜,揆以法例,自在當遞。伏乞聖慈,亟令該曹照例鐫改以存公格,千萬幸甚。臣無任祈懇屛營之至,謹昧死以聞。以承傳色下敎曰,給之
司直洪麟漢疏曰,伏以臣,遭罹罔極,蒼黃逬郊,席藁泣血,今有日矣。晝則骨顫而膽掉,夜則寢驚而夢噩,猶未能卽地隕滅者,冥頑,甚矣。惟願遄伏邦憲,少贖罔赦之罪,而厚蒙寬貸,俾延一息,曲念情踪,許解職名,何莫非天地之所慈庇,河海之所涵容,而未遽以數行文字,一暴感泣之裏者,亦有所不敢故耳。徒抱崩迫之懷,跼高蹐厚,忽忽忘生,如無所歸,迺者特敎又降,勉令入城,臣聞命惶蹙,益不禁哀涕之被面也。噫,臣之無似,隨兄之後,偏荷不世之恩,濫躋入座之列,門䦨赫然,爲世所指,盈虧滿損,理所必至,而臣等,識慮淺短,冥摘不止,飮寵貪榮,視若固有,鬼猜人怒,亦安得無,苟使臣,居官而礪氷蘖之操,處世而守謹拙之規,又能力辭淸要,低徊冗散,則人必不忍以此等罔測之言,容易句斷,靜言思之,罔非自取。雖欲擢髮而奚贖,噬臍而曷及也哉?噫,臣家所遭,前古所無兄弟叔姪,混入坑坎之中,闔門惴懍,覓死不得,臣若復入脩門晏然食息,如尋常被劾者之爲,則放恣無忌,復孰甚焉?嗚呼,犬馬之性,尙能愛主,蛇雀之微,亦知報恩,今臣則荷殿下特達之知,被殿下曠絶之恩,而涓埃未效,身名已僇,此生此世,圖報無地。此臣所以拊心長號,寤寐自悼者也。惟我聖上,天地於臣,父母於臣。伏乞俯諒臣危怖之情,亟命刊名朝籍,仍許屛跡田廬,則至謹當涵泳大化,頌戴洪恩,以圖結草之報耳。惟聖明,哀而察之,不勝幸甚。臣無任戰恐悚慄之至,謹昧死以聞。批答見筵說
持平李漢一疏曰,伏以臣,伏奉敎旨,以臣爲司憲府持平者,眇末賤品,何以得此?惝怳恧踖,莫省攸措。臣以愚迷詖劣,最居人下,郞署末官,猶恐不稱,況此所叨,本係風憲,雖使剛方正直之人,居是職而任其責,尙且逡巡而退避,如臣之無足可稱者,縱欲出一言,論一事,以效職分之萬一,而決知其不能矣。且臣,又有情私之萬分懇迫者,家有老父,年迫八耋,素抱貞疾,寧日常少,久曠晨昏,每切憂戀,卽接鄕信。當此換節,調將失宜,宿祟之外,又添泄痢。登溷無算,眞元大虛。夢囈所發,促令歸視。臣旣終鮮,在傍無人。自聞此報,精神飛越,徊徨焦灼,按住不得。玆以忙投短章,徑尋鄕路。伏乞天地父母,俯垂矜察,亟削臣見帶之職,以便救護,仍治臣擅行之罪,以嚴綱紀,不勝萬幸。臣無任屛營祈懇之至,謹昧死以聞。以承傳色下敎曰,給之
掌令羅忠佐疏曰,伏以臣之偏母,年旣篤老,病尤癃痼,沈淹牀席,已多年所。臣豈有曠久離捨之勢,而身縻職名,抑情供仕,庭闕隔遠,信息稀闊,夙宵靡寧。忽於昨夕,得接家信,臣母宿患之外,又添毒感寒熱作而咳喘轉劇,飮噉却而眞元自鑠。神識都爽,轉側須人,鄕裏之醫藥已殫,病中之思想甚苦,委送疾足,促臣來視。臣自聞此報,方寸如灼,顧臣所叨之職,有不可抗顔冒出者,日昨嚴命之下,雖不得不怵畏趨膺,副急之後,固當引義遞解,仍卽歸護。可謂公私之兩盡,而煎迫之極,按佳不得,不忍一刻暫淹,玆敢忙投短章,徑尋鄕路。伏乞聖明,特賜矜察,亟遞臣職,俾便歸護,仍降威罰,以勘擅行之罪焉。臣無任屛營祈懇之至,謹昧死以聞。以承傳色下敎曰,給之
大司諫徐命天疏曰,伏以臣於向日,受暇省壟,病未反面,跧伏鄕廬之際,忽伏承薇垣移除之命,驚惶感激,不敢久淹。今玆舁疾還次,而顧臣姿性庸駭,言議巽軟,本不合於淸朝耳目之任,自知已審,制且長諫之名,職責較重,其不可冒據也決矣。伏乞特許刊汰,以重臺選焉。臣於丐免之章,不宜贅及他說,而第於目下事,有不容泯默者,略此尾陳焉。臣於十年前,待罪經幄,進講中庸也。敢以致中和三字仰勉,則殿下顯示嘉納,至有體念之敎,臣至今莊誦不忘于中矣。不意近年以來,天心一激,雷威遽震,無前之過擧,非止一再,雖以昨年事言之,殿下旣命招集諸生,而諸生之無故不來者,固可罪也。第其聞命有早晩,所居有遠近,則不能一時齊會,亦其勢然也。殿下初以靑衿招之,則使本館催之督之,無所不可,而辭敎之非常,擧措之嚴急。有若待之以重囚,羅卒·皀隷,四散搜索,驅迫道路,景色愁慘,瞻聆震駭,數百多士,顚倒闕庭,而及其一言失對,輒以刑杖加之,彼一二儒生,固不足恤,豈不有違於我聖上平日樂育之意耶?至於金吾秋曹郞之不善奉行者,自有其律,何至庭訊。噫,刑政自古聖王之所欽恤,而卽我殿下之亦嘗審愼者也。雖係重獄,尙軫濫刑之戒,凡在臣民,咸仰好生之德,而今者處分之過重,乃至於此,是豈群下所望於聖明者哉?旣往已矣,來者可追。臣適忝言地,更誦中和二字於殿下之前,伏願聖明,深留意焉。臣無任屛營祈懇之至,謹昧死以聞。以承傳色下敎曰,給之
庚寅四月初三日辰時,上御中日廳。親臨,試射入侍時,上具翼善冠·袞龍袍,出通陽門時,雨下如注。上曰,諸臣雨具。華鎭曰,雨勢如此,試射似難擧行矣。上曰,當觀勢,有下敎矣。上乘輿留金商門,詣中日廳殿座,行都承旨金華鎭,左承旨宋文載,右承旨李在協,左副承旨李性遂,右副承旨柳善養,同副承旨李聖檍,假注書韓鼎運·任煜,記事官吳鼎源·柳誼,以次侍立。藥房都提調韓翼謩,提調李思觀進前。翼謩曰,去夜徹宵酬應,今又勞動,聖體若何?上曰,一樣矣。翼謩曰,湯劑待令矣。上曰,持入思觀入之,上進御。上曰,兵判入侍,兵曹判書蔡濟恭進前。上曰,諸射員皆令雨具。上曰,射員八十人乎?濟恭曰,一百二十餘人矣。上曰,何其多也?濟恭曰,小臣出令,則皆不願赴,而今殿下,親任渠輩,爭先樂赴,故其數,若是夥然矣。上命書傳敎曰,雨勢如此,試射特爲停止,今朔則仍爲蕩滌,追謝一體蕩滌事,分付。上曰,兵判將此下敎,分付射員,可也。濟恭出而傳命,上曰,此雨好矣。華鎭曰,頃日雨優於田,而未洽於畓,今則於田於畓,皆浹洽矣。上曰,頃日雨則小矣。性遂曰,然矣。上將還內,至金商門外。命書傳敎曰,故相李天輔之五寸姪,故相李之爲姪者,昨日皆見,憶昔興懷,祭文當製下,兩家遣承旨致祭,故宗臣洛豐君,以洛山都正之弟,其爲人,尙今思矣。思頃年所奏,昨見其子,予甚悵然,停擧則停擧,憶舊則憶舊,祭文當製下,遣禮官致祭,其家淸寒,予已熟知,米綿,令該曹題給以示予意。又命書傳敎曰,儒生停擧中,李明吾分揀事,分付。華鎭曰,大司成昨拜外任,太學擧行之事,何以爲之乎?上曰,太學擧行事,令同知館事爲之。出榻敎又命書傳敎曰,沈汲雖無狀,年七十,永爲鄕人安徐,自該曹,卽爲放送,上至通陽門外。上曰,宣傳官二人,卽往東·西郊,雨降看審以來。出榻敎上入大內,諸臣以次退出。
庚寅四月初三日申時,上御集慶堂。藥房夕診入侍時,都提調韓翼謩,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·慶絢·鄭允協·吳道炯·金孝儉,以次進伏訖。翼謩曰,午間,聖候若何?上曰,一樣矣。翼謩進湯劑,上進御。翼謩請診候,上許之,泰輿診脈曰,左右三部脈候均,而滑體似不足矣。礈以下皆如泰輿之對,上命書傳敎曰,再明次對,進定於明日。翼謩曰,第三貼何以爲之乎?上曰,藥房提調持湯劑,更爲入侍。出榻敎思觀承命出,上命書三原任疏批,至洪麟漢疏。上命書傳敎曰,其章雖給,多日江郊,今見卿章,若見卿焉。噫,卿等,兄弟父子叔姪,予任幾年,千千萬萬料衰,人之叵測,兄弟父子叔姪,同被誣衊,可勝言哉?至於卿兄,萬古豈有此等事,於卿以貪爲誣,宣毫分近似於卿,至於卿姪,四字題目,亦涉無倫,予之深駭者,一紙之中,若此,今鍮初見,此何故哉?卿等,眼有君與國,故,有此有此者也。卿兄意欲曲保許奉朝請,而旣宣麻卿與卿姪,皆許解見任,伸其廉隅,予之處卿等者,意豈淺淺也哉?然深歎深駭之心,雖多,永日而靡定,處分旣嚴本事浮雲,卿何介滯,亦何介意思?卿心而惻然于中,因卿章而洞諭予意,卿勿辭事,予事,特此諭,令重臣知之焉。上命讀諸處狀啓,命書傳敎曰,農事方殷,因狀聞乃覺,經歷蔡緯夏仍任事,分付銓曹。上曰,李胤汲事,慘矣。翼謩曰,然矣。上命書傳敎曰,今聞湖南道臣狀聞,大靜縣監李胤汲,漂風無疑,某處漂泊則已,聞此文,心何哉?其令着,實探問以聞之意,下諭于湖南道臣。又命書傳敎曰,明日先行晝講後,行次對。又命書傳敎曰,已踏下傳旨,公然混納,當該中官,越俸一等,不飭承傳色,從重推考,而韓景勛旋寢下敎,僅爲中官,尤焉敢若此?一等太歇,越俸三等。又命書傳敎曰,予意旣定,薇垣長先遞差,其章給之,思觀持入湯劑,上進御。上曰,墨名儒生錄出,使之入奏,可也。上命諸臣退出,翼謩曰,明日湯劑,當依例爲之乎?上曰,可矣。華鎭曰,摘奸宣傳官來待矣。上曰,使之入侍,賤臣引二宣傳入。上曰,各奏所見,可也。任嵂進曰,臣往審西郊,則雨標幾至一尺,頃者乾涸之處,皆裕足,而秧役方張,民多喜色矣。李弘遠進曰,臣往審東郊則雨甚適中,日前未付種者,今日幾盡播之,民庶爭抃於野外矣。上遂命諸臣退出,諸臣以次退出。
庚寅四月初三日初更五點,上御集慶堂。承旨入侍時,右承旨李在協,假注書任煜,記事官吳鼎源·柳誼,以次進伏訖。上曰,坐直承旨,入侍。出榻敎賤臣引柳善養入,上命書傳敎曰,章雖皆給,其中不無下敎者,職在夙夜,李性遂許由,其於春秋,遞承宣之兼任,亦有古例。令該曹依此擧行,於柳誼,其無嫌端,以此分付焉。上曰,右副承旨先退,善養退出,上命入徐命天疏本,令在協讀奏訖。上命書傳敎曰,無狀無狀矣。予已知薇垣長之濫授矣。仍命書傳敎曰,今番事,關係何等,而若有海東臣子之心,焉敢有此章?予意素定,給之。爲先遞差,甲山府投畀,倍道押送。捧物承旨罷職不敍,使海東人臣,咸知近八有君焉。書訖。在協曰,伴直無人矣。上曰,左承旨,牌招入直。出榻敎上曰,注書出去,卽召當直都事,使之閤外聽傳敎,可也。賤臣曰,開陽門,已閉矣。上曰,標信出給,左承旨入來前,仍留,可也。上曰,成均館儒案入來乎?在協曰,持來矣。上命讀之。上命讀關西狀啓,命書傳敎曰,今聞關西伯狀聞,前朝後裔,若是夥然,其中年八十者,年八歲者,爲先頉下給米。其他年六十者及未滿十五者,亦皆頉下。爲賤役者,卽爲頉下,內奴免賤,私奴亦爲免賤,代奴給米間,從願施行,狀聞事,回諭。又命書傳敎曰,本事今方下敎,而豈特關係莫重?嗚呼,不思近八其君,若是用心,反護黨人,若具庠之負君忘祖而然,具庠雖因愚而然,此則鶻突護黨也,此黨人也。頃年已奏,何敢異乎?萬萬可駭,萬萬無狀,甲山府投畀二字,更以永爲北塞民五字,待令城門,倍三道押付事,卽爲分付。又命書傳敎曰,嗚呼,今之海東,有君乎,有臣乎?幾年苦心,予則如一,見今光景,國有國乎?昨夜五章,則答以給,以下敎代之,意亦深矣。嗣服初,李義衍初當其時,於皇兄禮陟,無一言半辭,其及只售黨習,故其時,以命鞫問。今者徐命天,其君幾日用心,視若尋常,叵測儀之之復提二字,無倫悖語。若有秉彞之心,其可以刻骨駭憤,而視若尋常,微宵呼寫之敎,亦若弁髦,許多衆儒,以十餘人苟充,故半日特召,佯若不知,此有君乎,有臣乎?泛稱遲晩,例有例刑,抗拒君命,豈無其訊?亦然,只以項封,以本府例刑治之,意槪深也,則至愚具庠,爲儀之訟冤,反招逆字於儀之,此非儀之之自來,乃庠招來,於君忠也,於祖孝乎?嗚呼,近八其君,心肚,不思數個不忠之儒,放恣都事曹郞,甘心營護,是可忍也,孰不可忍也?究其心,與韓鍮兩件通文,一而二二而一者也。此人之暗劣,予已知之,多年外任,一不除近密,果有誠於其君而若此乎?頃年書賜,付諸心外,作此無狀駭擧,嗚呼,其君旣不能建極,又何知中和,嗚呼,臨門千百言,宣諭於一人,坐掃聞此,對夕食不下箸,召承宣而欲諭,心氣徒苶,初更入侍,已至五更,其間若何?承史目覩,只呼嗚呼二字,昏睡而已。嗚呼,國有近八其君,而纔服大劑,黨心若此,是果忠也,是果忠也。若此而予何恃誰?嗚呼,其君已衰,其於沖子何?思之及此,邊望西郊,涕濕于枕,氣湧若山,今日依舊黨人,任自爲之,予何預焉?昨旣徹宵,故今欲靜休,若此若此,此亦造物,予何復諭?況其却建功,人孰不知,而敢若此,莫云心本暗劣,今日之心道,人可知也,予何累建功哉?欲行講對,猶爲宗國乎?書訖,諸臣以次退出。
上在慶熙宮。停常參,只晝講。
夜二更,流星出少微星下,入西方天際,狀如拳,尾長三四尺許,色赤。
藥房提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。二字復聞,其功何爲?黨心若前,化亦何爲八字何應,建功何飮?六劑腎瀝,心切自恧,今日講對,只表復政,氣何諭哉?亦何問候焉。
中宮殿·惠嬪宮,藥房口傳問安。答曰,知道。
以承傳色,口傳下敎曰,左相內局都提調許休,領相爲內局都提調。
藥房口傳啓曰,臣等,伏承批答,縷縷下敎,罔非不敢承聞者,而亦無入侍之命,臣等,不勝愛悶罔措,敢此冒煩仰瀆。伏乞亟賜召見,俾得趁早承候焉,惶恐敢啓。答曰,晝講同爲入侍。
答藥房曰,知道。噫,十六年少定,今一朝若此,於乙亥靦然,以何心酬應,待下敎入侍焉。延和門入侍時,因諸臣陳稟,更書批答以下。
李聖檍啓曰,大司憲洪重孝在外,執義李壽勛牌不進,掌令李台鼎在外,羅忠佐陳疏在外,持平申益彬牌不進,一員陳疏在外,今日以監察茶時之意,敢啓。傳曰,知道。
以承傳色,口傳下敎曰,有呼聲,故知以經筵不入,而然知備堂入來者,只四人故,爲此下敎,禮房知悉,卽爲詣閤,只入正時。
以承傳色,口傳下敎曰,有下敎者,國子長牌招待令,而來到闕外以奏。
以承傳色,口傳下敎曰,君臣若此之時,中官偃便其家,內班院掌務中官,以牌招之意,申飭。其中安國來·金好大,尤爲放恣,某時臨門時,當決棍,記過待令於闕下。
以承傳色,口傳下敎曰,無狀放恣中官安國來·金好大記過,使之興化門紅馬木外待令。
李聖檍啓曰,大臣·備局堂上,依下敎來待矣。
以備忘記,傳于李聖檍曰,萬古豈有此等護黨薇垣長,惜乎濫授也。嗟哉?今日大小臣僚,宜少思益衰近八其君焉。
以備忘記,傳于李在協曰,昨日二原任家下敎,申領相遺焉。其文,當製下,左承旨·左副·同副,待文製下,同日同爲。
以備忘記,傳于金華鎭曰,洪麟漢知經筵許免,其代,古經筵元仁孫爲知經筵,入侍晝講。
傳于宋文載曰,晝講單子入之,晝講入侍,次對,同爲入侍。
假注書崔錫圭在外,代以兪彦脩爲假注書。
宋文載啓曰,右承旨李在協,謂有情勢,陳疏出去,左副承旨李性遂,陳疏受由,一員未差,同副承旨李聖檍,以式暇,亦不仕進,伴直無人,同副承旨李聖檍,卽爲牌招,何如?傳曰,允。
李聖檍,以兵曹言啓曰,依下敎,玉橋陪別監及入番武藝別監等處。木綿各二疋施賞之意,敢啓。傳曰,知道。
李聖檍,以兵曹言啓曰,鍾閣鍾聲寥寥,鍾閣守直軍令,騎曹郞廳決棍事,命下矣。依傳敎,鍾閣守直軍福金等四名,各決棍十度之意,敢啓。傳曰,知道。
以備忘記,傳于李聖檍曰,再昨入侍之柏府薇垣,于今焉在,今日朝鮮,可謂此輩朝鮮。今日違牌人,一皆刊名其版,永爲庶民。
以備忘記,傳于李聖檍曰,噫,朝鮮,有國乎,有君乎?五十年固心,十六年少停,莫重帳殿,二字復聞,遐方怪儒,其雖爲此,關係非細,況京中大族乎?噫,頃年承受何,仰奏何,此負慈敎,欺陟降,何心受八字,何心飮建功。大官何爲,卿宰何爲?其君若此之時,再昨慢命,尤萬萬無狀,此等朝鮮,何心爲君?大臣其雖懇請,予有所定,士習之尤爲可駭者,其若捧袖擧案,爲命製一人疊呈,廣庭狹窄,徹宵呼寫,竟夕臨阿,來待不過十餘人。嚴飭之後,僅僅彌縫,今者此敎,焉可已乎?明朝當殿座,國初舊闕光化門外,勿論司馬幼學,自光化門,至洞口塡巷,然後當寢下敎,當服建功,以此分付成均館,三嚴卯正,三刻,單嚴,挾輦軍八十名,元內入中,隨駕,禁軍百名,扈衛軍官,皆以內入直隨駕,前後廂軍,以外營入直軍隨駕,世孫祗迎隨駕,留營留陣置之,以駕轎詣,副駕轎亦置之,光化門·正狹門設門安徐,守宮侍衛依前。
以備忘記,傳于李在協曰,諸儒中墨名者,何敢儒巾着笠?待令不參者,限己身免爲庶人。
以備忘記,傳于李在協曰,自有當者,承旨李在協章給之,待開門牌招隨駕,右副代,朴弼逵爲承旨,亦爲待開門,牌招察任,房順房。
以備忘記,傳于李聖圭曰,已下敎,欲觀朝鮮名儒者擧措,於今大臣之請,庶有可伸之道,其何胥命,安心隨駕事?令史官傳諭,於此不參之儒,卽儀之之心。令成均館,以此嚴飭,年十歲,場中着儒巾者,卽小學就,傳之年者,皆令待令,其君服建功,寢下敎,在此一擧,吁嗟海東,以諸儒爲名者,皆令悚然,其君此敎,其若泛忽。豈曰,家有父兄,專在其父兄,若有縉紳子弟中一人不參者,其不敎者,當先爲庶民,一體嚴飭。
李聖檍,以刑曹言啓曰,沈汲雖無狀,年七十,永爲鄕民安徐,自該曹卽爲放送事,命下矣。依傳敎,沈汲卽爲放送事,分付道臣之意,敢啓。傳曰,知道。
李聖檍,以義禁府言啓曰,明日擧動時,大駕各差備都事,不可不備員,而新除授都事尹心緯·金恕行·李昇海,俱以在外,未及上來,今姑改差,其代,令該曹口傳差出,都事李商質,未參司馬云。亦爲口傳相換,以爲分排之地,何如?傳曰,允。
右承旨,李在協疏曰,伏以臣於右副承旨柳善養罷職不敍之命,有不敢晏然者矣。疏章捧納之規,下位雖主之,其商確停當,右僚實亦與聞,臣與僚臣,均非該房,而只以伴直之下位,獨被譴罰,則臣何敢幸其倖逭,不思所以自處也哉?昨緣夜深,未及自引,今始露章,徑出禁扃。伏乞聖慈,亟命鐫削,以重廉防,仍勘辜犯以昭法紀,千萬幸甚。臣無任屛營祈懇之至,謹昧死以聞。以備忘記下敎曰,給之。
庚寅四月初四日辰時,上御集慶堂晝講。藥房入診,大臣·備局堂上引見入侍時,知事元仁孫,特進官嚴璘,參贊官宋文載,侍講官趙宗鉉,檢討官朴相岳,假注書任煜,記事官吳鼎源·柳誼,藥房都提調金致仁,提調李思觀,副提調金華鎭,醫官方泰輿·許礈·李以楷·鄭允協·慶絢·吳道炯·鄭允悅,右議政金尙喆,禮曹判書韓光會,司直具善復·李章吾,事變假注書金重燮,以次進伏。上誦大學經一章·傳三章及補亡章,宗鉉進讀經一章,上曰,其下則下番讀之。相岳進讀傳三章及補亡章讀訖。上曰,今日則文義勿陳。仁孫曰,經筵體重,文義勿陳,恐欠經筵之體,依前爲之,似好矣。上曰,得體矣,其言是矣。上曰,久當見之之吐,或有異同,儒臣之意如何?宗鉉曰,兩說皆是,似無優劣矣。相岳曰,一吐則恐欠斡旋,有彼勝此之意矣。上曰,其言是矣。仍命書傳敎曰,噫,孔聖豈欺我哉?風行草偃,今講傳九章,堯·舜率天下以仁,亦不云乎?以不德無能,徒位徒壽,至於今日,靦然愧恧四字,亦歇後語也。月初夏禴祗迎,此嗣服,後幾初也,而昨日慷慨,猶亘中故,仍詣崇政殿中,近者輪講,大·小學皆誦,其意深也。今日晝講,非予初料,朝已下敎,以予今日之心,於講於對,其豈樂爲,一片此心,惟在宗國而然也。雖然,嗚呼,不忘章,追慕自恧益深,只云此而停文義,而此中事雖微矣,行高必自卑,行遠必自邇,亦學問之道,而大門外註讀,不過其時,玉堂投正者故,以前日所讀讀之,此雖微文,文義若晦,則提醒,可也。不然,法講體重,奏而較正,可也。君讀臣讀,異焉。欲諭不諭,傳首章篇題,久當見之,懸讀,以潛邸時不讀讀之,而儒臣之讀不然,故若何下問,則今入侍知經筵,以特進官,以予讀爲是云,而此不甚關緊故不諭。今日儒臣不異而讀,此正第九章之意也。噫,以今紀綱觀之,雖大於此者,視若弁髦之時,而事雖微,能得聖訓之體,副修撰朴相岳,特賜表裏一襲,懸讀仍爲投正,俾無君臣異讀之弊,敎纔畢,知經筵所奏,能得經筵體,不負其先,予甚尙矣。仍令文義,知經筵元仁孫,特賜虎皮一令,書訖。上曰,注書出去,表裏及虎皮,待令於差備門外,可也。予當親授矣。賤臣出而傳命,宗鉉仰陳文義曰,物有本末,事有終始云者,知所先後之謂也。詩云,靡不有初,鮮克有終,人固謹於始,而鮮能善其終矣。上曰,其言是矣。相岳曰,克明德之克字,克明峻德之克字,皆能明之謂也。人之明德者,無能字底意,則其心怠慢,而少無實效矣。上曰,可矣。仁孫曰,顧字誠好矣。常目在之然後,天之賦予於我者,可以不負矣。上曰,然矣。璘曰,大學一書中敬字,爲大頭腦,明德新民,止至善,雖是三件事,而非敬則無以行之矣。上曰,是矣,參贊官亦陳之。文載曰,諸臣已有所達,臣別無可達矣。上曰,講筵先退,仁孫·璘·文載·宗鉉·相岳退出。上曰,藥房入侍,藥房都提調金致仁,提調李思觀,副提調金華鎭,醫官方泰輿·許礈·李以楷·鄭允協·慶絢·吳道炯·鄭允悅以次進伏訖。致仁曰,聖體調攝,若何?上曰,一樣矣。致仁曰,寢睡,何如?上曰,頗穩矣。致仁曰,水刺,何如?上曰,一樣矣。致仁曰,中宮殿氣候,何如?上曰,稍愈矣。致仁進湯劑,上御之,致仁請診候。上許之。泰輿仰診曰,左右三部度數均,而滑體似不足矣。礈以下,皆如泰輿之對,上曰,第二貼,何以爲之乎?上曰,藥房提調持湯劑,更爲入侍。出榻敎思觀持入,上御之。上曰,診筵先退。思觀·華鎭及諸醫退出。上曰,次對爲之。左承旨宋文載,事變假注書金重燮,領議政金致仁,右議金尙喆,禮曹判書韓光會,行司直元仁孫·具善復·李章吾,以次進伏訖。致仁曰,儒生不卽待令,致有聖心之煩惱,極爲誤矣。尙喆曰,儒生恐或聖敎之嚴截,趑趄不敢來矣。上曰,此亦然矣。致仁曰,原任大臣爲承候,來待於閤外矣。上曰,原任大臣,入侍。出榻敎賤臣,引領府事金相福,判府事金陽澤,判府事李昌誼入。相福曰,聖候若何?上曰,無可言矣。相福曰,寢睡,何如?上曰,一樣矣。相福曰,水刺,何如?上曰,一樣矣。相福曰,臣等,愚迷不省,頃陳聯箚,致有嚴敎今雖蒙宥,而尙切惶懍之忱矣。上曰,予甚愧恧矣。相福曰,皆是臣等之過也。致仁曰,腎瀝湯,此正進御之時也。上曰,建功欲不飮,況腎瀝乎?致仁曰,向者止於六劑,而未滿十劑,故玆敢仰達矣。上曰,六劑亦過矣。此藥出於何處乎?致仁曰,出於靈城君,而奉朝賀李喆輔,多服之矣。上曰,其效則果有之矣。陽澤曰,依都提調所達,劑進,似好矣。昌誼曰,旣知其有效,而何不進御乎?致仁曰,若有效於聖躬,則尤當更進矣。上曰,老且無意矣,置之,可也。前都提調,亦有此意,而予不聽之矣。尙喆曰,其效比建功倍多,且當不寒不熱之時,必爲進御伏望。上曰,匪久必有何事矣。尙喆曰,聖心何必如是也,臣竊惶恐,而近來屢下却藥之敎,又或有覆陽之時,無乃近於暴殄乎?上曰,支離故,予不惜之矣。上曰,廟謨陳之,致仁所啓,此江原監司徐命善狀啓也。備陳昨年穡事荐歉,今春民窮轉甚,半分零星,種糧難繼之狀,仍請道內各邑留庫中,尤甚邑三分一,之次稍實邑,四分一加分事,稟旨,分付矣。還穀分留之法,固當嚴守,民情切急之時,亦宜闊狹,道臣旣已陳聞,嶺狀亦纔許施,此亦尤甚邑四分一,之次稍實邑五分一,特許加分,使之繼巡分給,何如?上曰,依爲之。出擧條致仁所啓,此平安兵使李殷春狀啓也。宣川府團束軍兵,四朔操鍊,移設於東林城外,仍行,城操於左峴關,使軍兵,常閑信地事,請令廟堂,稟處矣。野操之移設東林,城操之仍行左峴,帥臣論列,誠有意見,竝依所請施行之意,分付,何如?上曰,依爲之。出擧條致仁所啓,編輯廳堂上有窠,久而不差下者,蓋待重臣徐命膺,而重臣今已復命,卽爲差下,使之專意察任,何如?上曰,依爲之。出擧條上曰,刑曹判書徐命膺,編輯堂上差下。出榻敎致仁曰,編輯郞廳趙㻐,以其親病,有難長直云,宜有變通矣。上曰,編輯郞廳趙㻐,依例替直。出榻敎致仁曰,重臣李最中,頃有罷職之敎,而追後聞之,此是政院不察之失矣。上命書傳敎曰,今聞大臣所奏,此政院之過,非該曹之過,判書李最中下敎置之。致仁曰,編輯堂上洪名漢,有特敍之命,而以其時他臺之尙在罪籍,有所難安云,而不行公矣。上曰,不往來於該廳乎?仁孫曰,姑不往來矣。上命入其時臺諫被罪傳旨,賤臣持入。上曰,八字,予何受之,日前疏章還給之命,蓋由於此矣。徐命天之疏,極無狀矣,予知其當初濫授,而不意今日,有此投章矣。致仁曰,徐命天等非矣。上曰,此後又不知有哉個人矣。尙喆曰,一人雖如此,豈可人人而有此等事乎?致仁曰,八字不受之敎,伏不勝惶悶之至,近來過費聖慮者,皆在下者之過也。只正其罪而已,何如是頻降未安之敎哉?上曰,二字之復聞,寧有是哉?相福曰,至奇至怪之言,何足掛諸聖念哉?上曰,此後則外方疏章,雖來到,當還送矣。致仁曰,如此下敎,實不勝悶迫之忱矣。聖體安康,然後聖心可無煩惱之患,湯劑進御,似好矣。陽澤曰,疏章壅遏,猶是第二件事矣。王言,不必如是也。昌誼曰,聖敎若此,臣等憂悶,何容少弛乎?上曰,十六年之後,豈意復聞乎?年老故如是矣。尙喆曰,聖人必得其壽,殿下何必每下如此之敎耶?光會曰,堯·舜之時,亦有四凶,今日雖是聖世,亦豈無一兩人奇怪之事乎?上曰,禮判之言過矣。致仁曰,過自菲薄,恐欠大聖人所作爲矣。上曰,其君苦心如何,而全昧思量,其臣用於何處耶?具庠非矣,異於他人矣。其人則非刻薄之人也。龍甲,爲儀之之弟子,儀之,爲鍮之主人,同一心腸矣。李翼運則有意思矣,具庠則異於李翼運矣,八字之受,予嘗自以爲過矣。昌誼曰,聖敎之下,承旨不能出,不能退,將何以爲之乎?華鎭曰,臣等欲爲啓辭,而姑未果矣。上曰,自外方來者,當焚之,如此然後,可以歸拜於陟降矣。致仁曰,如此下敎,萬萬惶悶矣。上曰,父母全而生之,子全而歸之,如此然後,可以爲全歸之道矣。致仁曰,此等下敎,勿下伏望,思觀持入湯劑。致仁曰,日旣夕矣。湯劑待令,進御千萬伏望。上曰,置之。俄者,朴相岳之懸吐是矣。其爲人,藥而實,必享壽,而第舌短矣。致仁曰,果如聖敎矣。上曰,翰林則不爲筵說矣。領府事知之乎?相福曰,故相臣金若魯,求筵說於臣。臣以不出筵本之意回復,則其後故相臣筵奏而請推矣。上曰,八字之中,予尤厭聖功二字矣。相福曰,詩云大夫夙退,無使君勞,願聖上,勿下不忍承之敎,而進御湯劑,使臣等,早退則幸矣。上曰,予於己卯,誦此詩矣。上曰,柳誼姑不免新乎?誼曰,今日將爲之矣。上曰,午後必爲之矣。上曰,向日事,皆予不孝不肖之致,予當作,何如人耶?箋文雖來,吾當斥之而不受矣,諸臣皆次第仰達。上曰,鍮疏之出,卿等聞之否?致仁曰,臣等,不知矣。上曰,其日來政院耶?文載曰,然矣。上曰,洪奉朝賀事,猶是細故也。致仁曰,湯劑屢次持入,尙靳兪音,何以爲之乎?上曰,置之。致仁曰,他事何暇說,湯劑之進御,最是緊且重矣。豈不萬萬悶迫乎?尙喆曰,如此而將何以爲之哉?憂悶二字,亦是歇後語,相福,陽澤,昌誼皆曰,此決非上下相持之事也。光會以下皆曰,聖心之煩惱,何如?是過中也。臣等,竊不勝區區悶慮之忱矣。上累下不忍聞之敎。致仁曰,小臣待罪保護,誠未見格,致有今日之事,莫非臣之罪也。當走伏金吾門外,恭俟鈇鉞之誅矣。尙喆·相福·陽澤·昌誼皆曰,臣等,雖不參藥院之任,其罪則與領相一也,萬戮猶輕,尙何更達。致仁退出,諸臣以次退出。
上在慶熙宮。停常參,只晝講。
午時·未時,日暈。申時·酉時,日暈兩珥。自初昏,至夜一更,月暈。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁動駕前,暫爲入診,詳察聖候爲宜。臣等,不任區區憂慮,敢來問安,竝此仰稟。答曰,知道。須瞻海東,是誰世界,今臨舊闕,追慕萬億,氣豈諭哉?亦何許侍。
中宮殿·惠嬪宮,藥房口傳問安。答曰,知道。
大駕詣光化門後,王世孫遣宮官問安。答曰,知道。
大駕詣彰義宮後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
李聖檍啓曰,大司憲洪重孝在外,執義未差,掌令李台鼎在外,羅忠佐投疏在外,持平李漢一投疏在外,一員未差,今日以監察茶時之意,敢啓。傳曰,知道。
以承傳色,口傳下敎曰,承旨朴弼逵·李性遂許解,其代,沈鑧·申尙權除授,牌招察任,房順房。
傳于李聖檍曰,前排興化門外待令,昨日記過中官,興化門西狹門·延和門外待令。
金華鎭,以吏曹言啓曰,今此擧動時進禮不可不備員,右通禮未差之,代口傳備擬以入之意,敢啓。傳曰,知道。
以禁府都事郭鎭億望,傳于金華鎭曰,此望,改擬以入。
吏曹口傳政事,以李普溫爲右通禮,蔡道恭,權惠應爲禁府都事。
吏曹口傳政事,以洪相殷爲禁府都事。
傳于宋文載曰,都承旨入侍。
假注書兪彦脩汰去,代以鄭基煥爲假注書。
傳于沈鑧曰,諸司預備。
假注書鄭基煥在外,代以鄭澤孚爲假注書。
傳于李在協曰,內局入侍。
傳于李在協曰,明日晝講爲之。
李聖檍,以兵曹言啓曰,本曹佐郞韓光近,身病猝重,勢雖供職,呈狀乞遞,宿衛重地,不宜久曠。今姑改差,何如?傳曰,允。
李聖檍,以義禁府言啓曰,仁川府使李檏,於本地方官投畀事,承傳啓下矣。李檏時在任所云,以承傳內辭意,具罪目,依例發遣府羅將,押送于本地方官水原府之意,敢啓。傳曰,知道。
申尙權,以刑曹言啓曰,周道復,着枷嚴囚事,命下矣。罪人周道復,依傳敎,卽爲着枷嚴囚之意,敢啓。傳曰,知道。
李聖檍,以摠戎廳言啓曰,水原別驍士,今春等都試居首者一人,閑良則直赴殿試事已有定式矣。該邑所報,六兩騎蒭鞭棍入格者三十九人等,柳葉箭·片箭·試取計劃後,其中居首者一人,別單書入。其餘入格之類,使該邑依例施賞之意,敢啓。傳曰,知道。
吏曹判書朴相德疏曰,伏以臣,猥處銓部,絲毫蔑效。適値僚員不備,推諉無路。每當開政有命,冒沒承入。觸事憒憒,瘡疣百出,雖蒙聖慈曲加庇覆,獲免大戾,中夜以思,惶汗狹背。日前新除禁府都事李商質,以參下甄復,而今聞非生進出身,夜政忽遞,率爾收拾,而終至受點,臣之做錯又大矣。乞令遞改,以存公法焉。況臣曉夜奔走之餘,重添寒疾,宿患痰眩,一時交劇,㱡㱡牀席,無望蠢動,銓衡重地,是豈臣養病之坊乎?玆敢略控短章,仰暴私懇,伏乞聖慈,俯加諒察,亟削臣職名,仍治臣不職之罪,以安微分,不勝幸甚,臣無任屛營祈墾之至,謹昧死以聞。答曰,省疏具悉。李商質事,旣違格例,依施,一時做錯,其何撕捱?卿其勿辭行公。
全羅監司金魯鎭疏曰,伏以臣,罪在溺職,恩命曲庇。退而自訟,愧惶交切。不自意,湖臬新命,遽下此際,郵罰不加,罷除旋辱。惝焉驚惑,靡所自措。噫,八路藩翰,孰非重寄,而若其民物之衆,訟獄之繁,唯是道嚴稱難治。況且饑癘荐至,憂慮多端,此時此任雖使通鍊明習者當之,猶懼不濟。如臣愚魯,最居人下,纔疎於剸劇,智短於綜務,其何以任一路攬轡之責,體九重分臬之憂哉?念臣受恩靡極,報答無階,苟其力所及而才可堪,豈不欲殫竭自效,而今若强其所不可强,終至債誤後已,則臣雖不足恒,其爲累聖簡,顧何如也?及復思惟,承當無路,猥入文字,仰恭情懇。伏乞聖慈,俯垂鑑諒,亟命鐫改臣新授藩任,公私不勝幸甚,臣無任屛營祈懇之至,謹昧死以聞。答曰,省疏具悉。湖南新命,意益深矣。卿勿辭往欽哉。
庚寅四月初五日辰時,上詣光化門。擧動入侍時,上具翼善冠·袞龍袍,乘輿出延和門外,行都承旨金華鎭,左承旨宋文載,右承旨李在協,左副承旨沈鑧,右副承旨申尙權,同副承旨李聖檍,假注書任煜·兪彦脩,記事官吳鼎源·柳誼,以次侍立。藥房都提調金致仁進曰,夜來聖體若何?上曰,氣何諭乎?致仁請進湯劑,上曰,止之。上命拿入記過中官,以逐出門外之意,分付放送。拿入宣傳官具翼遠,具八桂,以不善傳命之意,各決棍五度。仍命書傳敎曰,近者傳命無形之時,宣傳官李弘遠,其能了了,此人何以數汰,令該曹特爲陞六調用,上駕轎至光化門外殿座。華鎭曰,時原任大臣,爲承候來待矣。上曰,時原任大臣,入侍。出榻敎領議政金致仁,左議政韓翼謩,右議政金尙喆,領府事金相福,判府事金陽澤·李昌誼進伏。相福曰,今又動駕,聖體若何?上曰,別無可言矣。上曰,儒生待令乎?華鎭曰,已多會,而方又鱗次來到矣。上曰,有不來者乎?華鎭曰,今日孰敢不來乎?上命在協,讀奏儒生擧案奏訖。上命宣諭于諸儒,上曰,汝輩如有所欲言者,今日奏之,則予不罪之矣。此後,如有抗疏者,當治以逆律,以此知之,可也。諸儒皆曰,無可仰奏之事矣。上曰,儒生幾許乎?在協曰,擧業數,幾至二千餘人矣。上曰,此擧案入侍,上下番堅封,藏諸史庫,可也。彦脩出而封之。上曰,當傳于翰林,而不此之爲,駭然矣。上曰,假注書兪彦脩,汰去。出榻敎有一儒進伏,上曰,彼儒所欲言者何事,使之進前。上曰,誰也?對曰嶺南儒生周道復也。上曰,忠逆二字,無乎有乎?道復曰,不知矣。上曰,汝有何言乎?道復自袖中,出一張紙。華鎭曰,此不過遐方無識之輩,納其原情,若上言之爲,極其濫猥矣。上曰,然矣。分付秋曹,使之捉囚,可也。上命童蒙進前,使之各誦小學一大文,其不通者,令大司成撻艸,至鄭周誠。上曰,武弁之子,何必棄箕裘之業乎?上曰,童蒙鄭周誠勸武置簿。出榻敎至兪幸悅,上曰,幾歲乎?幸悅曰,十七歲矣。上曰,如是碩大,而尙不娶矣。武家子如是健壯,正合操弓,兵判親承下敎,一體勸武,可也。仍命書傳敎曰,童蒙兪幸悅,長幾六尺,年今十七,尙在童蒙,時當宋明,咫尺入侍。令該曹婚需題給,亦令當部,分付其父,其令今月內成婚,以童蒙若是健壯,況武臣之子乎?騎判旣承下敎,一體勸武置簿,至魚昌甲。上曰,是魚錫定之子乎?華鎭曰,然矣。上曰,聞其兄弟多矣。咸原之子孫,若是繁盛,豈不可貴乎?上曰,汝輩當出去,而着實讀之,可也。予當更召,令誦所讀矣。上曰,彰義宮歷臨。出榻敎上曰,儒生仍留于此,還宮時祗迎禮房,勿爲隨駕,與大司成同在于此,分付儒生,予之往來間,思其所欲言者,使之直告於還來之後,可也。上駕轎至彰義宮,兵曹判書蔡濟恭進曰,自此至彰義宮道路狹窄,多數人馬,決難容足,諸侍衛,使之於從好矣。上曰,依所達,分付,可也。上詣彰義宮,諸臣以次陪從。
庚寅四月初五日午時,上御養性軒。晝講入侍時,上命華鎭,書傳敎曰,晝講爲之。又命書傳敎曰,今於舊闕門外,憶昔國初,自顧近五十載,涼德無能,此心萬倍,咫尺舊邸,今臨,非爲我子我婦我孫,而然于今近八。且當此日,欲踐二十八歲之舊邸,而然莫能展拜,只臨此邸,予心何折,而第此邸此殿,卽戊戌經五月之處,與展拜何異,雖然今臨于此,決無回步之意,而八日莫能禮,仍留私邸。豈曰孝乎?故不獲已回駕,而於靑衿,已無君師之道,於童蒙,亦不能體紫陽,嗟嗟小子之訓,於此,行晝講,先讀大學,次讀小學,謝我先聖紫陽而回,禮房知悉,書訖。知經筵金漢耆,特進官鄭厚謙,參贊官申尙權,侍讀官趙宗鉉,檢討官朴相岳,假注書任煜,記事官吳鼎源·柳誼,以次進伏。上誦大學經一章·傳三章·補亡章,宗鉉進讀經一章·傳三章·補亡章,上誦小學書題·題辭·立敎篇,相岳進讀書題·題辭·立敎篇。宗鉉曰,君子無所不用其極,君子之用工,若不至極處,則明德新民之工,皆歸虛地矣。上曰,所達是矣。相岳曰,瞻彼洪澳,綠竹猗猗,衛武公之詩也。武公之年九十有五,能自儆如此,其過人可知。殿下以昔非不足之聖學,暮年講筵,如此頻復,其所自强有愈於衛武矣。勉旃不已,則未知至於何境?伏念留念焉。上曰,是矣。當體念也。漢耆曰,明德·新民·止至善,乃大學之三綱領,而其中,又有八條目。知其綱領之爲綱領,條目之爲條目,然後格致修齊之工,自可推擴,而至於治平之域矣。上曰,是矣。厚謙曰,臣別無可達矣。上曰,陳小學文義。宗鉉曰,事親敬長,自是良知良能,人之在孩提之時,不待敎而能者,則小學之道,似是淺且近者,而大學之修齊治平,無不自這裏做出來,則其爲道也大矣。聖人之八歲入小學之訓,欲其習於幼穉之時,馴而至於大學之道,則其爲功豈淺尠也哉,今人矇然不察,只有高子茅塞之歎,則可勝慨哉,上曰,所達好矣。相兵曰,鄕無善俗,世乏良材者,聖人慨惜之言也。宋時休明之世,賢人輩出,道學闡明,而猶有此訓,降至叔季,其弊可言。今殿下臨御五十年,日以大·小學臨講,其菁莪之化,培育之盛,若可以上邁三皇,而人心不古,善士頓乏,上不能贊吾君無疆之德業,下不能格末世浮囂之習,嗚呼惜哉?惟聖上,一念以此八字,留着于中,惟恐導率之或舛,則是臣區區之望也。上曰,所陳最好,雖非儒臣之所達,予嘗思念,而今聞此言,果不勝靦然之至,今日卽利欲紛挐之日也。浮囂躁競之弊,有甚於洪水猛獸,可不悶哉?漢耆曰,欲和則在寬,惟望殿下之以寬居之耳。上曰,在寬之言,其意好矣。厚謙曰,臣別無可達矣。上曰,如何矣?參贊官,陳之。尙權曰,敬字,是徹上徹下語也。召誥曰,王敬作所,作所者,無事不敬,無往不敬之謂也。文王之止於敬,宣非作所者乎?無過不及之謂中者,雖不與敬字正合,而不可不謂之相爲表裏矣。上曰,此止字,非不足之謂也。尙權曰,章內五止字,皆止於止處云爾,則亦可謂無過不及者矣。上曰,予意則不然矣。儒臣之意,以爲如何?宗鉉曰,與無不及三字,雖不襯合,而參贊官之言,亦不無所據矣。相岳曰,敬者,主一無適之謂也,中者,無過不及之謂也。敬字中字,其相去遠矣,臣謂參贊官之言,似甚不當矣。上曰,下番之言,是矣。參贊官所達,非矣。上還詣光化門,仍命回鑾,至備邊司前。上曰,編輯諸郞廳,入侍。出榻敎上曰,編輯郞,俄者,祗迎於出宮時乎?鑧曰,祗迎矣。諸郞廳,以次進伏。上曰,編輯今至何境?尹養厚曰,尙多未中草者矣。上曰,無可稟之事乎?洪纘海曰,政院日記中,多有考見處,而其持來該廳,亦難任意,一番徑稟,然後可以擧行矣。金鍾秀曰,政院日記,曾有筵稟出見之規,而此異於他冊,頻數持來,終有所未安。臣以爲臨事有可見處,則或該郞往政院而見之,或通于政院,謄來見之,則似好矣。上命書傳敎曰,今聞纂輯廳,各考關係當宁者,擧皆束手云。依闡義昭鑑例,鱗次取來詳考事,政院知悉,該廳亦依下敎擧行,書訖。上入建明門,至延和門外。上曰,時原任大臣,入侍。出榻敎金致仁·韓翼謩·金尙喆·金相福·金陽澤·李品誼進前。上曰,予先言之,今日晝講,參贊官申尙權,以敬字起頭,末乃以無過不及符合之,其言是乎,否乎?致仁曰,似不襯着矣。諸大臣皆曰,其言似如何矣。上曰,大臣之意,與予同矣,極爲肆恣矣。仍命書傳敎曰,今日參贊官申尙權,因五止字,其文義,非特萬不近意涉不公,荃涉肆然,予雖衰矣,焉敢逞其心?特施不敍之典,致仁問候,請進湯劑。上曰,藥房提調持湯劑,入侍。出榻敎思觀持入,上進御。致仁曰,昨日內局下批,有臣子不敢承之敎臣竊惶恐,而特命改書以下則好矣。上曰,何句然耶?華鎭曰,臣亦欲仰達,而有所惶悚,未得遂誠,大臣有言端,玆敢贊陳矣?批答尤異於他,似不當如是,改下伏望。上曰,何必相持?仍命書傳敎曰,今者嶺儒,本事則不過猥濫特放,以二字下問,所對無形,關係莫重,以宜以此嚴飭,刊名儒案,其令當日內,放逐本鄕,書記,上入大內,諸臣以次退出。
庚寅四月初五日酉時,上御集慶堂。藥房入診入侍時,都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,以次進伏訖。致仁曰,勞動之餘,聖候若何?上曰,無損矣。致仁曰,聖心今則可解矣。上曰,觀象監官員,使之入來,賤臣引入。上曰,日中見黑子,何如?對曰,遠鏡見之,則初見太陽上面,有五黑子,終見太陽下面,有七黑子,其本方如此矣。上曰,圭日眼鏡,何如黑漆乎?對曰,見萬里矣。上曰,其造作,何如?對曰,幾於一間,本末皆着琉璃中,又有琉璃紅鏡半間,白鏡一間,大鏡見之則色黃,小鏡見之則色赤矣。上命觀衆監官員先退,致仁進湯劑,上御之。致仁請診脈,上許之,泰輿診候曰,左右三部度數均,而滑體不足,一如前日矣。礈以下,皆如泰輿之對。致仁曰,第三貼,何以爲之乎?上曰,藥房提調持湯劑,更爲入侍,思觀持入,上御之。上命書傳敎曰,已示申飭。暮年講讀之時,以此若此,非予之意,承旨申尙權下敎,特爲置之。牌招察任。又命書傳敎曰,今已外任,國子長越俸下敎,置之。上曰,坐直承旨,入侍。出榻敎賤臣引同副承旨李聖檍入,上曰,內局先退,致仁·思觀·華鎭及諸醫官先退,上命讀吏判及湖南伯兩疏讀訖,命書批答,命讀諸道狀啓讀訖。上命退,諸臣以次退出。
上在慶熙宮。停常參,只晝夕講。
文定王后忌辰齋戒。
藥房都提調金致仁,提調李思觀,副提調金華鎭啓曰,昨日動駕,臨門飭諭,仍詣舊邸,向晚還宮。伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。舊闕餘懷,憧憧舊邸,此心一倍,氣則一樣,入侍晝講。
中宮殿·惠嬪宮,藥房口傳問安。答曰,知道。
申尙權啓曰,大司憲洪重孝在外,執義未差,掌令李台鼎在外,羅忠佐投疏在外,持平李漢一投疏在外,一員未差,今日以監察茶時之意,敢啓。傳曰,知道。
傳于申尙權曰,內局入侍,徐命膺·申景濬入侍。
假注書鄭澤孚在外,代以朴鎭宇爲假注書。
申尙權,以刑曹言啓曰,今者嶺儒本事,則不過猥濫特放,其令當日內,放逐本鄕事,命下矣。依傳敎罪人周道復,卽爲放送,當日內,放逐本鄕之意,敢啓。傳曰,知道。
申尙權,以刑曹言啓曰,今聞關西伯狀聞,前朝後裔,若是夥然,其中爲賤役者,卽爲頉下,內奴免賤,私奴亦爲免賤,代奴給來問,從願施行事,命下矣。鐵山驛奴王東伊·王德已·王金,成川官奴王同,龍川私奴王者斤金·王金,江界驛奴王厚得·王澄·王福·王淡,德川官奴王俊贊·王處同·王義有,內奴王惠三·王今年同,驛奴王成川金·王德川金·王東至金·王山守·王國平·王國寧·王尙屹·王巫山同,泰川官奴王東昌成,私奴王末廷等,依傳敎,免賤後,代給米補充隊等事,令各該衙門竝爲擧行事,分付之意,敢啓。傳曰,知道。
庚寅四月初六日辰時,上御集慶堂。晝講,藥房入診,同爲入侍時,特進官李思觀,知事李景祜,參贊官沈鑧,侍講官趙宗鉉,檢討官朴相岳,假注書任煜,記事官吳鼎源·柳誼,藥房都提調金致仁,副提調金華鎭,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。上曰,承旨之年,幾何?鑧曰,六十三矣。上誦大學經一章·傳三章·補亡章。宗鉉讀經一章,相岳讀傳三章,補亡章。上曰,陳文義。宗鉉曰,如切如磋,如琢如磨,雖玉石,必切而磋之,雖骨角,必琢而磨之,自脩進益之功,當如是也。上曰,所達,是矣。相岳曰,皆自明之功云者,其意在於自字,反復體驗,是臣區區之望也。上曰,顧從天之明命,首尾章之樞機也,儒臣所奏,是矣。景祜曰,八條目之中,修身爲本,而一是加勉則好矣。上曰,所達,是矣,當加勉矣,凡物,皆有尊卑上下,而至於學問,則無尊卑上下矣。思觀曰,自明,爲首章之根本,新民,爲第二章之根本,文王之敬,爲成始成終之道也。上曰,所達,最該備矣。上曰,講筵先退。上曰,夕講爲之。出榻敎景祜·宗鉉·相岳退出。致仁曰,夜來,聖體若何?上曰,非文非武,非僧非俗之言,是矣,予氣正如此矣,心甚慨然,故有昨日事,還後心則少解,而寢睡未安矣。致仁曰,近來鎭日勞動,寢睡之未穩,其勢然矣。上曰,六劑腎瀝,思之則過矣。致仁曰,何有如此之敎耶?仍請診候,上許之。泰輿曰,左右三部度數均,而滑體差勝矣。上曰,可憎矣。礈以下,皆如泰輿之對。上曰,今日卽泰陵國忌也,注書持來祭報府。賤臣持入,上命讀之。上曰,厥漢,欲呈議送之人也,其對無狀,而不足訊矣。致仁曰,聖敎,誠然矣,第二貼,待下敎入之乎?上曰,可也。致仁曰,腎瀝湯,從近製進,似好矣。上曰,支離矣,當徐議爲之矣。診筵先退。致仁·思觀·華鎭及諸醫先退。上曰,夕請入侍。出榻敎李思觀·李景祜·申尙權·趙宗鉉·朴相岳,以次進伏。上誦小學書題·題辭·立敎篇,宗鉉讀至州有序國有學,相學讀自孟子曰人之有道,至吾必謂之學矣。上曰,百姓不親,五品不遜,舜之時,眞有此事乎?是乃謙讓之言乎?宗鉉曰,謙辭矣。相岳曰,臣意則有不然者,聖人之子,有商均之不肖矣。景祜曰,堯典則渾浩無涯,而舜典則少異矣。思觀曰,平章之治,舜亦非不爲之,而亦不無少異矣。尙權曰,堯·舜之時,比屋可封,桀·紂之時,比屋可誅,則曰堯曰舜,豈有異同之可論乎?上曰,文義着實,爲之好矣。景祜曰,講確文義,有緊於誦讀矣。上曰,堯·舜之妊子胎敎,必無違於小學之方,而堯有朱,舜有均,此其無效乎?儒臣之意,何如?宗鉉曰,蒙養非不端也,而氣數則然矣。景祜曰,文王之子,有武王·周公,有管叔·蔡叔矣。相岳曰,氣質受之於天,精血受之於父母,其氣質稟賦,有所不同矣。上曰,其言,是矣。思觀曰,氣質受於未生之前,稟賦受於已生之後矣。上曰,然矣。宗鉉曰,譪然四端,隨感而現,四端者,仁義禮智之謂也,當感而應,無處不現,則人之於四端,猶五行之金木水火,無時不可省察處也。上曰,所達,最是矣。相岳曰,仁義禮智,人性之綱,綱字,以國言之,則紀綱之綱也。卽今紀綱解弛,百司怠慢,此宜聖世之所留意處也。上曰,所言切中其弊矣。景祜曰,行有餘力,則以學文,先儒之言,不無貶意,而泛愛家而親仁,不外於君道矣。上曰,子夏之言,可謂有抑揚乎?景祜曰,則以學文之則字,似欠團圓矣。上曰,語法,果抑場矣,儒臣之意,何如?宗鉉曰,臣意亦以爲然矣。相岳曰,子夏之言,或有偏處,非但此語,亦有他處如此等語矣。思觀曰,非謂不學問之謂也,言語中,有疵矣。上曰,子夏,是聖門高弟,與子路異矣。思觀曰,與子路辦異,而亦高弟矣。上曰,經筵先退,承旨讀奏狀聞後退去,可也。上曰,夙夜箴持來,可也。賤臣持入,上命尙權讀最下章註。讀訖,諸臣退出。
庚寅四月初六日酉時,上御集慶堂。夕入診,編輯堂郞,同爲入侍時,都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,編輯堂上徐命膺,郞廳申景濬,以次進伏訖。致仁曰,午間,聖體若何?上曰,一樣矣。致仁曰,水刺亦進御乎?上曰,進御矣。致仁進湯劑,上御之。致仁曰,醫官使之診候,何如?上曰,朝旣診之,何必更診也?致仁曰,夏日甚長,有異冬日,只使兩廳仰診,似好矣。上曰,可矣。泰輿診候曰,左右三部度數均,而滑體差勝,與朝一樣矣。礈對亦如之。致仁曰,第三貼,何以爲之乎?上曰,藥房提調持湯劑,更爲入侍。出榻敎思觀持入,上御之。上命書傳敎曰,洪奉朝賀家,有宣諭者,左副承旨卽爲牌招。上曰,洪奉朝賀不欲入來云耶?致仁曰,所遭罔測,不敢遽然入來,而聖敎縷縷,則亦豈一向不入乎?上曰,宣傳官一員入侍。出榻敎賤臣引宣傳官入,上曰,汝持此標信仍留興仁門,洪奉朝賀入來後,閉之,可也。宣傳官承命退。上命書傳敎曰,自古爲大官,若卿者,其幾人,而豈有若卿者乎?欲諭而心若此,況卿乎?雖然予已洞釋,君臣之間,毫無疑阻,往事浮雲,亦例語也。噫,自古爲此任者,孰無此遭?頃已諭焉。湯盡善,聖賢猶然,況其次乎?然十年爲相,卿之只知君,只知國,予照卿心,況若此之際,不愜于人,勢固然矣。然許卿休致,噫,卿非比于他,故暮年曲護之意,噫,於今卿,寔物外之人,便遊自在,前者焦心,今可紓也,豈特曲護?此實爲卿,宣麻之後,意謂卿留京第,卿弟卿子,其欲次第召來,近聞豈特卿之弟與子,卿亦在東郊云,卿何意思?頃年爲奉朝賀者幾人而皆處卿第,鄕則卿心,予豈不知,而予旣許物外,卿亦宜乎體此。所謂物外,謂世俗也,處江郊之外,可謂物外乎?此非予之意,因叵測兄弟父子同被誣衊,於卿初聞,況卿誣衊二字,亦歇後語也。頃日同爲事予之人,雖一時處外,其君暮年之心若何,而近者益衰,卿等若此?中夜思之,拊臂自歎。以卿恒日爲國之心,胡忍若此?況卿弟·卿子,本兼皆許解,其父爲物外之人,其弟·其子,亦閑散之人,於朝體,無撕捱之端。抑又今臣不忍若此之時,於卿弟,亦已洞諭,而其兄在東,其弟在南,此何景像?吁嗟,暮年,昔相處東郊,昔之重臣,逡巡南村,聞卿等入來然後,此心可弛。卿若入來,卿子自隨來,旣無其職,於國於家,亦豈捨君父而獨處郊外?雖聞此國有多事,亦有固執之事,尙未顧他,今則少定,故少捨心神,洞諭予意,命承宣偕來。噫,故相,見其子姪與壻,心猶眷戀,綴文賜祭,況十年倚任之相,一朝許休者乎?卿須體予慇懃之意,與卿弟與子,同入脩門,用副此意事,承旨傳諭于洪奉朝賀,與之偕來。又命書傳敎曰,凡事先立規模,三件目錄,已下敎,而意欲投正而不爲,重臣所奏,正若予意。明日當殿座于崇政殿,時原任編輯堂郞入侍,正規模,而此乃廣闊處爲之之意,當以資政門,入崇政殿,依頃者良役時明政殿殿座時例,繖扇侍衛置之,只禮房承旨入侍,此無殿座時刻,待下敎,承史詣資政門外,編輯諸郞,已編輯者皆持來。華鎭所啓,假注書汰去之代,連以承文正字擬望以入,而皆稱在外,終不入來,事極未安。承文正字,旣是實職,則不可以下鄕規避,別爲定式,申飭,何如?上曰,此後則各別申飭,直捧禁推傳旨,可也。出擧條上曰,同副承旨入侍。小臣引李聖檍入,上曰,診筵先退。致仁·思觀·華鎭退出,上命聖檍,讀諸道狀啓,及各司草記讀訖。諸臣以次退出。
上在慶熙宮。停常參,只晝講。
文定王后忌辰。
夜五更,流星出心星下,入東南天際,狀如拳,尾長三四尺許,色赤。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,殿座時,入侍,宜矣。
中宮殿·惠嬪宮,藥房口傳問安。答曰,知道。
傳于李在協曰,今日崇政殿晝講後,當召見編輯堂郞,禮房知悉。
以承傳色口傳下敎曰,以晝講下敎矣,以朝講爲之。經筵特進官,以編輯堂上爲之。
以承傳色口傳下敎曰,申益彬,代以李得一除授,任希簡,代洪相簡除授牌招,朝講入侍。
殿座罷後,政院·玉堂·藥房口傳問安。答曰,知道。
申尙權啓曰,憲府連日監察茶時,事甚未安,除在外外,掌令李台鼎,卽爲牌招,何如?傳曰,允。
傳于李聖檍曰,內局入侍。
李在協,以侍講院言啓曰,本院上番闕直,事甚未安,文學洪相簡,旣已仍任下批,卽爲牌招入直,何如?傳曰,允。
李在協,以編輯廳郞廳,以大臣意啓曰,今日,時原任編輯堂郞入侍事,命下,而堂上李最中,時無職名,令該曹卽爲口傳付軍職,使之進參,何如?傳曰,允。
兵曹口傳政事,副司直李最中。
兵曹口傳政事,副司直金應淳。
傳于申尙權曰,中官越俸,一倂置之。
左副承旨沈鑧書啓,臣敬奉聖旨,馳往傳諭于興仁門外永美亭洞奉朝賀洪鳳漢所住處。則以爲臣,退伏郊坰,視息猶存,恩私雖戴於典保,罪戾冞訟於難容,每夜繞壁,如窮無歸。不自意,近侍遠臨,傳宣別諭,數十行敷心之敎,勤勤懇懇,洞示昭晣,臣擎讀而聲不能成,感泣而涕不能抆,臣雖卽日塡溝壑,更無餘恨矣。嗚呼,臣之從前陶甄成就,莫非殿下之攸賜,而及今身墮機穽,禍迫虀粉,則獨我殿下,照燭而拯濟之,又從以深愛而曲護之,許其謝事,俾遠駭機,天高地厚,德至渥也。其在隕結之義,固不當自阻於輦轂之下,且況先輩致政之人,未嘗遠引,率皆留京,則如臣受恩罔極者,又安敢爲出郊之計,而顧臣遭罹,實是亘古所無,渾身滓穢,雖傾河而莫洗,滿腔悲冤,雖入地而難瞑。以此面目,以此踪跡,重入脩門,義所不忍,至若近京之低徊,蓋於自靖之中,竊附戀闕之忱。知臣罪臣,皆在於此,而區區微諒,講之已熟,雖承嚴命,無路變動,跡涉違慢,益增惶悚,伏地涕泣,只俟鈇鉞之誅云矣。臣旣承偕來之命,姑爲仍留之意,敢啓。傳曰,卿之處門外,豈予曲護之意?臨門宣麻,旣賜手書,於意,卿心若氷釋焉,誠是料表,故奉朝閑職,豈云承宣而命此者,意亦在也。於意,卿聞此,必也入城,故東門,亦命仍留,今覽書啓,大異所料,今以一事問卿,因卿恒日愛君之誠。今者此命,爲卿便進之意,則若今書啓,吁嗟,其君近八之年,以卿前日一日不忍之意,處於東村,睡能便乎?於本於兼,無一相關,其猶若此,此豈聞奉朝請之命,卽日入侍之意焉在?以予之心,今已多日,中夜戀卿,卿心抑若何?聞卿入城然後,予心可弛,安心卽爲入城事,更爲傳諭,期於偕來。
左副承旨沈鑧,書啓,臣敬奉聖批,更爲傳諭于奉朝賀洪鳳漢。則以爲臣,昨承別諭,感激無地,而區區微執,有難遽改,略將情實,附奏於承宣,書啓矣。卽者又下傳諭,丁寧懇惻,及復敎誨,有若仁天之育微物,慈父之詔迷子,臣雖頑如木石,寧不知感?雙擎隕越,不覺涕淚之被面。凡朝臣之遭罹人言者,或時月稍久,則未必一向引義,或情地粗伸,則亦有所黽勉變動,而至於臣則大有異焉。言者之言,勿論知與不知,除非樂禍喜事者,則皆知其構捏之罔測。況我聖上,至仁至德,悶念臣,全保臣,退之以禮,優之以恩,又從以連下特敎,昭晣無餘,則臣之一介微軀,固當物外自在,有何拘礙於鳧雁之去來,而但念彼人之臚列而論斷者,無非覆載間所不可容之極罪,爲人臣而負此何歸?刎頸自明,雖不卽辦,沒齒永廢,已有所矢,而臣旣受恩偏厚,身不自有。顧今寶算方隆,岡祝冞切,雖在庶僚散銜,猶不敢輕身遠遊。況如臣之曾廁於三事者,其所戀係,固不可以進退有間,故旣不忍遠尋鄕里,有如匹夫之徑情,又不敢遽入城闉,自同平人之無故,遂乃低徊,寄寓於都門咫尺之地,比諸城內僻巷,無甚異同,則時節起居之禮,朝夕承候之道,庶可得其便宜,而若夫自靖之義,亦在其中。跡其商量,雖近於崎嶇,論以情事,亦見其悲苦,斷斷此心,庶蒙明主之俯察矣。今此聖諭勤懇,亦何敢一向違慢?謹當姑入京第,上以副殊眷,徐議行止,下以遂微諒云矣,大臣今方入城,臣先爲入來之意,敢啓。傳曰,知道。
左議政韓翼謩箚子,伏以臣,偶然一疾,偏荷聖念,始許解免於內局,終令早退於前席,賤心感刻,隕結難酬。卽以編輯事,有時原任入侍之命,臣固當不俟駕屨,竭蹶趨進。顧臣病情,歷日猶苦,膈痞而食滯,氣乏而頭暈,委頓牀席,無計蠢動,惶恐待罪,短箚哀籲,伏乞亟降威譴,以安賤分焉。取進止。答曰,省箚具悉卿懇。使卿若此,卽予之故,憫卿憫卿,不赴今日,何傷之有?卿須體此慇懃之意,安心勿辭,亦勿引咎,其須益加善攝,用副予意。仍傳曰,遣史官傳諭。
庚寅四月初七日辰時,上御崇政殿,朝講,時原任大臣·編輯堂郞,同爲入侍時,上具翼善冠·袞龍袍,出資政門,詣崇政殿,領事金致仁,知事元仁孫,特進官蔡濟恭·徐命膺,參贊官李在協,侍講官趙宗鉉,檢討官李致中,持平李得一,正言洪相簡,假注書任煜,記事官吳鼎源·柳誼,右議政金尙喆,領府事金相福,判府事金陽澤·李昌誼,編輯堂上李最中·洪名漢·鄭存謙·李潭,編輯郞廳趙㻐·金鍾秀·尹養厚·黃僴·申景濬·洪纘海,以次進伏訖。上誦大學經一章·傳三章·補亡章。宗鉉讀經一章,上曰,其下下番讀之。致中讀傳三章·補亡章。上曰,陳文義。宗鉉曰,日日新又日新者,無日不新之謂也。以成湯之聖,猶加日新之工,在凡人,尤當不忽矣。上曰,是矣。致中曰,如切如磋云者,極言其旣修而又修也。學問工夫,若或一日放過,則前功都虧矣。上曰,衛武公之詩乎?致中曰,然矣。上曰,切磋磨者,比學問工夫也,下番前功都虧之言,是矣。領事陳之。致仁曰,日日新又日新者,卽羲經君子自强不息之義也,若或有間斷,則非其本意矣。上曰,所達。最是矣,以目下事書之,編輯廳事,亦如之故,君臣亦同會于一堂,講確凡節,故今日爲此矣。徐命膺爲集大成,意或未及來矣,今果未矣,特進官次第陳之。命膺曰,下番所達日新之言,誠好矣。仁孫曰,自明之自字,極有意味深長,學者所當玩頤處也。上曰,以堯·舜之聖,有丹朱·商均之不肖,以成湯之聖,有欲敗度·縱敗禮之太甲,豈不怪乎?命膺曰,歸之氣數,可矣。上曰,克念作聖,罔念作狂矣。命膺曰,以此言之,宜可歸之氣數矣。致仁曰,生子端正,言其常,朱·均不肖,言其變,君子言常,不言變矣。上曰,太甲能改過耶?命膺曰,克念故改過矣。上曰,成湯在時,不能克念,而能克念於廟所耶?致仁曰,懲創故,如是矣。濟恭曰,大學有自得之效,誠意二字,爲第一服膺處矣。上曰,其所陳略而盡,當留意矣。在協曰,自修之自字,言其自修之道,在我而不在人也,學者當着心而勿失矣。上曰,所達,是矣。洪相簡,其祖之孫,則所聞,必勝於他人矣。致仁曰,然矣。上曰,與其叔父,同乎?仁孫曰,貌長矣。上曰,聲音則同矣。致仁曰,然矣。上曰,洪相簡之曾祖,予見之矣。臺諫傳啓,持平李得一所啓,臣之言議見識,本不合於耳目之寄,而意外恩除,朝講有命,怵畏義分,冒沒承膺,而臣於本府,已經執義,揆以格例,自在應避,臣何敢晏然於職次乎?請命遞斥臣職。上曰,格例如此,依啓。正言洪相簡所啓,臣於本院,旣經獻納,則揆以格例,不可仍冒,請命遞斥臣職。上曰,格例固然,依啓。上曰,當下敎,勿爲出去,可也。仍命書傳敎曰,持平李得一,正言洪相簡,格例固然,故竝許遞,而今日特除,意雖在矣,於本職,以爲可惜,旣旋遞,皆仍任前職,卽爲口傳啓下。李得一目今編輯有事,先入侍,後謝恩,其雖兼官,於編輯有妨,編輯三郞,春坊兼官,竝減下。再昨下敎之後,徐浩修今日不參,從重推考。本廳郞廳中,其皆兼帶,而一正今有窠,軍資正除授,今日先入侍後謝恩。上曰,講筵先退,時原任大臣·編輯堂郞入侍。諸臣以次進前。上命在協,讀洪奉朝賀啓辭讀訖,上命書傳諭以下。上曰,奉朝賀不欲入來乎?致仁曰,聖敎如是,何敢不入乎?上曰,洪樂仁在其處乎?致仁曰,旣非各家,似在父所矣。上曰,洪樂信亦在其處乎?致仁曰,臣未詳知,而想必往來矣。上曰,八元八凱,皆是賢人乎?致仁曰,然矣。上曰,今編輯堂郞同於八元八凱矣。致仁曰,洪名漢事,頃有所陳達,而未及畢其說,洪名漢尙今不往來云矣。尙喆曰,想其情勢,不無所據矣。上命入其時臺諫違牌傳旨。華鎭曰,其時多臺,或以不言,或以違牌被罪,而院吏忙遽捧現告,不無不當入而入者矣。上曰,傳旨竝入之。賤臣持入,上命讀之,讀訖。命書傳敎曰,不言臺臣傳旨,一倂分揀,今則若毛將焉傅,何敢撕捱?洪名漢卽爲牌招入侍。又命書傳敎曰,因洪名漢,有一體分揀之命,而聞知申所奏,取讀傳旨,或不言或違牌傳旨紊亂。事當申飭,而今者之事,非比常時,不問本事,若此則亦宜參酌,況不可事同飭異,亦不可常例論之,其飭已施,此下傳旨,特爲一倂分揀。上命讀文獻備考序文讀訖,上曰,堂上中善寫者,誰也?致仁曰,李最中·徐命膺二人,善寫,而最中則體好而正,命膺則洪武正韻矣。上曰,予好洪武正韻矣。仍命書傳敎曰,文獻備考序文,令徐命膺繕寫,輿地圖序文,令李最中書鐫。上曰,徐浩修終不入來乎?致仁曰,來待門外,而以父子同入,有所未安,尙此次且云矣。仁孫曰,小臣之父,曾於都廳,與臣同參,其時諸臣,皆以爲少無所嫌云,卽今徐浩修之撕捱,誠過矣。上曰,下敎之下,如是,極爲非矣。注書出去,催促入來,可也。賤臣出而傳命,浩修進伏。上命八郞廳進前,下詢各考幾訖與否,上曰,申景濬闕點於頃日內摘奸矣。致仁曰,未及入門之敎,誠如聖敎矣。仁孫曰,樂考則使徐命膺父子同爲考成,似好矣。上曰,其言是矣,自明日,捧承傳爲之,可也。藥房都提調金致仁問候,進湯劑,上御之。致仁曰,第二貼,何以爲之乎?上曰,藥房提調持湯劑,更爲入侍。出榻敎思觀持入,上御之。致仁曰,第三貼待下敎乎?上曰,可矣。上還內時,下敎曰,今日乃齋日也,明日當賜饍于編輯廳堂郞,齊會以待之意,預爲分付,可也。上入大內,諸臣以次退出。
庚寅五月初七日申時,上御集慶堂。夕診入侍時,藥房都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭孝儉,以次進伏訖。致仁曰,勞動之餘,聖體若何?上曰,一樣矣。致仁曰,水刺進御乎?上曰,進服矣。致仁請診候,上許之。泰輿仰診曰,左右三部度數均,而滑體不足,亦一樣矣。礈以下,皆如泰輿之對,致仁進湯劑,上御之。上命讀奉朝賀書啓訖,上命書知道。上曰,金應福之子孫,有之乎?致仁曰,有之,而六十老人矣。上曰,其家何在?致仁曰,在於國洞矣。上曰,都承旨之家,在東村耶?華鎭曰,然矣。上曰,其一家,皆在東村,而他姓則無之耶?華鎭曰,非但臣之一家,李姓朴姓人,皆在洞內矣。上曰,國子長,是奉朝賀之長子乎?華鎭曰,然矣。上曰,其李氏,亦在東村矣。華鎭曰,自故相臣李廷龜時,已居東村,其子孫,尙皆在京矣。致仁曰,金應淳尙在罷散,編輯事,可悶矣。上命書傳敎曰,飭已行,前該府諸堂,給牒敍用。金應淳,令該曹口傳付軍職,其全察任該廳。致仁曰,臣業欲仰達而未果矣,近來講筵,篇數行數甚多,高聲誦讀之際,自致勞損,自今以往,分篇誦之,似好矣。上曰,當觀勢爲之矣。上命入前庚寅四月日記,賤臣持入,上命華鎭讀奏四月二十五日日記。上曰,南致薰,是南泰齊之祖乎?華鎭曰,然矣。上曰,南致薰之孫泰齊,爲一品,密昌之子李益炡,亦爲一品,可貴矣。仍命書傳敎曰,因興懷,命讀昔庚寅今月日記,都承旨申銋,若干日仕進後,皆南致薰,其餘五承旨,皆準朔,此前此後,亦莫知幾日,而今月則一旬之前,雖因事故,皆數遞,而豈特今月?頃者已諭處分之外,承旨數遞,莫若于今,良可塞心,可見昔此時昇平無事,追慕冞切。此後承旨,非處分應遞者外,其所奏遞另飭。噫,其時都承旨南致薰,卽今重臣南泰齊之祖,而其孫入耆社,一甲之內,可謂稀有,以參宴諸臣觀之,文蔭武宗臣,今無一人,而只有重臣李益炡,其時宗臣密昌君之子,而亦入耆社,一則子,一則孫,問其品,皆是輔國,其亦稀貴。令該曹特賜紬綿,以示憶故之意。書訖,諸臣以次退出。
上在慶熙宮。停常參,只晝講。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
以承傳色,口傳下敎曰,晝講同爲入侍。
申尙權啓曰,行大司憲洪重孝在外,執義未差,掌令李台鼎行公呈辭,羅忠佐投疏在外,持平李漢一投疏在外,一員未差,今日以監察茶時之意,敢啓。傳曰,知道。
金華鎭啓曰,右承旨李在協,今日不爲仕進,卽爲牌招,何如?傳曰,允。
傳于金華鎭曰,今日晝講爲之。
傳于李聖檍曰,內局入侍。
沈鑧,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
申尙權,以義禁府言啓曰,因慶尙監司狀啓,刑曹粘目內,興海前郡守金養晦,移本府處之事,允下矣。金養晦,今方待命於本府,卽爲拿囚之意,敢啓。傳曰,知道。
金華鎭,以弘文館言啓曰,新除授校理徐有元,卽爲牌招察任,何如?傳曰,允。
沈鑧,以兵曹言啓曰,去春三朔能麽兒考講時,宣傳官李熤,四次不通,李弘鼎,訓鍊院主簿李繼興,二次不通,部將李尙復,一次不通矣。依定式,四次不通人,越俸一等,二次與一次不通人,竝從重推考,何如?傳曰,試射蕩滌,此亦一體蕩滌。
庚寅四月初八日辰時,上御集慶堂。藥房入診入侍時,都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭允悅,以次進伏訖。致仁曰,夜間,聖體若何?上曰,一樣矣。致仁曰,寢睡,何如?上曰,一樣矣。致仁曰,水刺,何如?上曰,飰時飮粥矣。致仁曰,中宮殿氣候,何如?上曰,近間稍勝矣。致仁曰,王世孫氣候,連得安寧乎?上曰,好在矣。致仁請診候,上許之。諸醫以次診脈曰,左右三部度數均,而滑體不足,亦勝於向時矣。上曰,燈夕最豪華,而予則無心矣。聞登南山則最遠見云,信然否,卿等亦見之耶?致仁曰,小臣曾不登南山,而聞人言,則果遠見云矣。華鎭曰,臣則曾登南山,而果遠見矣。致仁曰,昨日傳敎中,有誤下者,故承旨持入矣。上曰,何也?致仁曰,李益炡·南泰齊俱是輔國矣。上曰,然乎?改書以下,可也。上曰,湯劑欲減一貼,何如?泰輿曰,引飮,非湯劑之害,且匪久,當進腎瀝湯,則不必減三貼之數矣。礈·以楷皆曰,桂薑除之則喉乾,非建功之害也。允協·絢曰,湯劑近多間斷之時,腎瀝且是柔劑,則卽今減進建功湯不可矣。致仁曰,腎瀝湯,旣承數日後製進之命,自明日爲始,似好矣。上曰,望後爲之,可也。致仁曰,以何日,完定乎?上曰,予則以退爲好矣。致仁曰,太遠矣,以十日爲定,爲好矣。上曰,以望日爲定,可也。致仁曰,此時正合製進之時也。上命讀湖南都事狀啓,命書傳敎曰,今聞湖南都事啓本,群山倉洪運,以二十五日,僉使李東新,領付浦口待風云,而聖堂倉漕運,二十七日,亦以同僉使,浦口待風云,三日之間,一僉使同付,其果前例乎?無乃任使乎?其若因循,非今日申飭之意,令道臣問啓。命讀湖西伯狀啓,命書傳敎曰,頃者狀聞,欲爲下敎而未果,今聞本道狀聞,乃覺平薪僉使徐克悌,到任屬耳,已有其功,今番特爲參酌,重推仍任事,分付。命讀畿伯·湖南伯狀啓。上曰,領相更爲入侍。出榻敎賤臣承命出引領議政金致仁入。上曰,畿伯狀啓,卿須見而奏之。領議政金致仁曰,昨年畿農,可謂登熟,道臣加分之請,似若太過,而第念閏朔在前,麥嶺尙遠,民間農糧之艱窘,其勢固然,姑先以二萬石,許其加分,何如?上曰,其數不敷,依狀請施行。出擧條上曰,湖南伯狀啓,亦爲覆奏,可也。領議政金致仁曰,本道昨秋年事告歉處多,窮春民情,無怪其如此,況以耽羅移轉沿邑穀簿殆盡,其難於膠守折半之法,亦勢然也,而然道臣所請三分一似過,依他道例,以四分一,特許加分,何如?上曰,依爲之。出擧條致仁曰,殿下於昨日,有南泰齊·李益炡紬綿特賜之敎,非但於渠輩惶感無地,諸臣莫不欽仰我殿下體下之政矣。臣等,欲有所仰達,而姑未果焉,當從容,仰達矣。上曰,又發怪說矣。諸臣以次退出。
庚寅四月初八日巳時,上御集慶堂。晝講入侍時,知事朴相德,特進官李福源,參贊官李聖檍,侍講官趙宗鉉,檢討官李致中,假注書朴鎭宇,記事官吳鼎源·柳誼,以次進伏訖。上講小學立敎篇,自古者小學,止吾必謂之學矣。宗鉉·致中,讀小學立敎篇,自古者小學,至吾必謂之學矣。陳文義訖,諸臣以次退出。
庚寅四月初八日申時,上御集慶堂。入診入侍時,藥房都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭允悅,以次進伏訖。致仁曰,午間,聖體若何?上曰,一樣矣。致仁曰,水刺進御乎?上曰,不進矣。致仁請診候,上曰,朝旣診,何必更爲也?致仁曰,今日日候陰濕,只使兩廳仰診,似好矣。上曰,止之。致仁進湯劑,上御之。上曰,予以永城,爲令監矣,昌城亦令監矣。致仁曰,然矣。致仁曰,日氣如此,朝有二貼之敎,臣惶恐不敢仰達,而區區下情,竊不勝憫迫之忱矣。上曰,予所謂彼輩可增者,此也。卿須早退。予當便臥矣。思觀曰,當此之時,事當可進,而不惟不爲,又有減進之敎,豈不惶憫乎?上曰,日已昏,予心尤憧憧矣。致仁曰,明日則依前爲之乎?上曰,可矣。諸臣以次退出。
上在慶熙宮。停常參,只晝講。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。一樣矣。
中宮殿·惠嬪宮,藥房口傳問安。答曰,知道。
申尙權啓曰,大司憲洪重孝在外,執義未差,掌令李台鼎呈辭,羅忠佐投疏在外,持平李漢一投疏仕外,一員未差,今日以監察茶時之意,敢啓。傳曰,知道。
以承傳色,口傳下敎曰,今日當香祗迎,禮房知悉。
以承傳色,口傳下敎曰,今日香祗迎後,崇政殿當爲晝講,經筵特進官,編輯廳李潭·徐命膺爲之,郞廳申景濬·洪纘海率入。
香祗迎罷後,政院·玉堂·藥房口傳問安。答曰,知道。
沈鑧啓曰,大臣·備局堂上,依下敎來待矣。傳曰,引見。
傳于申尙權曰,明日晝講爲之,頃者勸讀童蒙,使之待令。
以備忘記,傳于沈鑧曰,今下弓矢,訓戎僉使黃榮處給送。
金華鎭,以弘文館言啓曰,副校理洪秀輔,自鄕上來云,卽爲牌招察任,何如?傳曰,允。
申尙權,以戶曹言啓曰,今四月初三日,藥房入侍時,傳曰,今聞關西伯狀聞,前朝後裔,若是夥然。其中年八十者,年八歲者,爲先頉下,給米,其他年六十者及未滿十五者,亦皆頉下,爲賤役,卽爲頉下,內奴免賤私奴,亦爲免賤,代奴給米間,從願施行狀聞事,命下,而刑曹草記內,鐵山驛奴王東伊·王德已·王金,成川官奴王同,龍川私奴王者斤金·王金,江界驛奴王厚得·王澄·王福·王淡,德川官奴王俊贊·王處同·王義有·王惠三·王今年同,驛奴王成川金·王德川金·王冬至金·王山守·王國平·王國寧·王尙屹·王巫山同,泰川官奴王宋,昌城私奴王末廷等,依傳敎免賤後,代奴給米補充隊等事,令各該衙門竝爲擧行事,蒙允矣。內奴及官奴·驛奴,自該曹,旣已免賤,代奴給米,不爲擧論是白遣,其中年八十者,年八歲者,給米一款,每口米二斗式頒給,旣有已行之例,依例題給事。及龍川私奴王者斤金·王金,昌城私奴王末廷等三口段,一依頃者筵中定奪,每口米三石式,本主處定給事,竝以分付道臣,知委各該邑,某樣穀中,卽爲推移頒給後,狀聞會減之意,敢啓。傳曰,知道。
沈鑧,以兵曹言啓曰,同知中樞府事柳光晉,景福宮衛將李日成,昌德宮衛將李宙,俱以病難供職,呈狀乞遞,不可强令察任,竝今姑改差,何如?傳曰,允。
沈鑧,以兵曹言啓曰,卽接西所衛將牒報,則金商門外,內帑庫四間許,今日風雨頹壓云矣,敢啓。傳曰,知道。
庚寅四月初九日辰時,上具翼善冠·袞龍袍,御延和門外,香祗迎入侍時,行都承旨金華鎭,左承旨宋文載,左副承旨沈鑧,右副承旨申尙權,同副承旨李聖檍,假注書任煜·朴鎭宇,記事官吳鼎源·柳誼,以次進伏訖。上穆陵香祗迎罷後,乘轎,上曰,同副承旨馳詣穆陵奉審後,摘奸祭物,仍爲奉審五陵,歸路懿陵奉審以來。出榻敎上曰,藥房提調持湯劑,更爲入侍。出榻敎諸臣以次退出。
庚寅四月初九日巳時,上御崇政殿。晝講入侍時,特進官徐命膺,同知事李潭,參贊官宋文載,侍講官趙宗鉉,檢討官李致中,假注書朴鎭宇,記事吳鼎源·柳誼,以次進伏訖。上講自經一章,至補亡章,宗鉉講自經一章,至明明德章,致中自新民章,至補亡章,陳文義奏訖,潭陳文義,命膺陳文義。講畢後,上曰,編輯郞廳申景濬·洪纘海入侍。景濬·纘海進伏,上曰,編輯冊修成,至於何境耶?潭曰,幾成矣。上曰,五月內,成乎?潭曰,五月內,未可必也。上曰,編輯冊,緊於科儒之科文乎?命膺曰,似好矣。上曰,昨講小學經書皆入之,小學緊於科文乎?潭曰,然矣。上曰,宣傳官二員入侍。出榻敎上曰,藥房提調持湯劑,更爲入侍。出榻敎上曰,明日次對,進定於今日。出傳敎上曰,因今若述乃覺,以此輪回畢讀,賞銀臺,玉署賜看無期,豈體下之道乎?此只有法講之名,其無古例之遵。今後一年,自春至冬,兩等書房色·冊色·書吏賞典,銀臺·玉堂雉鮮之賜,依例爲之,此予所以暮年慕古遵古之意也。出傳敎上曰,入侍注書,卽陵官,故新斫有無與否問之,皆無云,予不信然。此人爲注書,無乃懲一勵百之一機會歟?果若無是,不欺君,若有,渠焉逭欺君之律,則遣禮官摘奸後,入侍以奏。出傳敎上還入大內,諸臣以次退出。
庚寅四月初九日未時,上御集慶堂。大臣·備局堂上引見入侍時,領議政金致仁,右議政金尙喆,禮曹判書韓光會,吏曹判書朴相德,判尹李景祜,司直具善復,司直李章吾,刑曹判書徐命膺,兵曹判書蔡濟恭,司直李最中,司直金孝大,工曹參判鄭存謙,戶曹參判李潭,掌令李台鼎,副校理趙宗鉉,左副承旨沈鑧,假注書朴鎭宇,事變假注書金重燮,記事官吳鼎源,記事官柳誼,以次進伏訖。上曰,頃者大臣雖奏,予意則諒矣。因此而本兼重務久矌,今日次對,欲爲下敎,又奏一伸其志,亦體下之道。戶判金時默本職,特爲許遞,其代,待開門,政官牌招開政,亦待下批,牌招察任。出傳敎上曰,承文博士李衡弼敍用付職。出榻敎致仁曰,槐院事,上博士例主之,而本院久無博士,事多可悶矣。上博士李衡弼,頃以守直官,闕直被罪,而聞其時衡弼,入直太常云,守直官省記,卽下隷之誤擧行也,飭亦已行,特爲敍用付職,何如?上曰,依爲之。出擧條致仁曰,大靜縣監李胤伋,漂海數朔,尙無消息,事係罕聞,誠極驚念,而當此本縣設賑之時,不可任其瘝曠而等待,今姑改差,待政差出其代,催促下送,何如?上曰,依爲之。出擧條相德曰,禁府都事李商質,已命改差本職,自歸勿施,而禁府相換草記,又爲蒙允矣。本曹眩於擧行,何以爲之乎?領議政金致仁曰,參下都事,非生進則不得爲之政,例也,該府草記之不請改差,而反請相換者,迹涉苟艱,事甚未安,當該堂上,從重推考,何如?上曰,依爲之,依吏曹判書疏批施行。出擧條相德曰,向者傳敎中,有朝官年八十,士庶年九十以上加資之命矣。京外以壽職,曾經同知僉知者甚多,亦將依朝官例,一體加資乎?一經稟裁然後,可以擧行矣,上曰,置之。濟恭曰,金商門外,內帑庫四間,今日因雨頹壓,故俄已草記,而此乃不當改建之處,材瓦當出給戶曹乎?敢稟。上曰,出給戶曹,闕內如有修補處,以此爲之,可也。出傳敎孝大曰,敦寧譜牒一件,奉安於北漢行宮,而在前奉安於樓上庫矣。今則移置於正殿溫堗,未知因何事,有此移奉,而卽今行宮,多有頹落處,將爲修改,且聞敦府曝灑郞廳,非久出往云,畢役間,姑爲移奉於樓上庫事,分付敦寧府,何如?上曰,何必姑爲移奉乎?依前奉安於樓上庫事,分付,可也。領議政金致仁曰,聞行宮之役,頗巨云,摠使時時往來看飭,好矣。上曰,依爲之。出傳敎上曰,不過申飭,前承旨趙敍用。出傳敎上曰,尙今自畫,分義太過,吏曹參議李商芝章下送,其令申飭,入來察任。出傳敎上曰,禁衛大將具善復,役處看審時,仍佩往來事。出榻敎致仁曰,此年此月,卽先王朝設酌之年月也,臣等適當此時,竊有所區區之忱,敢此仰達矣。上曰,予心已定,止之,因傳曰,昔庚寅四月日記持來,事變假注書金重燮日記持來。左承旨鑧抄出其時參筵諸臣子孫讀奏訖,上曰,讀奏故其類者多,而甚矣,李判府事摠戎使未能覺也。今聞更考日記,重臣李益炡·南泰齊外,其遺十有五,此豈一視憶昔之意乎?韓左相,李判府,海運君,奉朝賀鄭宲,判書李最中,參判金孝大·李彦衡·權噵,府尹金載順,參議李蓍建·趙榮曾·宋文載·李宜老·徐有良·李益焌,令該曹一體給紬綿,大官,率在京重宰以下謝箋,予當崇政月臺受箋,不泯昔年盛事之意焉。其日予當以袞衣殿座,進箋諸臣,亦以黑團領行禮,侍臣班儀注置之,侍衛禁軍,以入直擧行。出傳敎尙喆曰,昔年參筵之諸臣子孫,厚賜賞典,而臣等,未伸區區之忱,不勝抑鬱,仰稟矣。上曰,止之。光會曰,臣等,有區區之忱,亦仰達矣。上曰,予心固定,更復何諭?孝大曰,小臣不勝抑鬱之忱,亦仰達矣。最中曰,小臣蒙無前重賜之恩,不勝抑鬱之情,敢此仰達矣。上曰,予心已定,止之。台鼎曰,金柱泰,卽賊潤之子也,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。又曰,物故罪人得興,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。上曰,藥房提調持湯劑,更爲入侍。出榻敎上曰,摘奸禮郞入侍下敎,摘奸宣傳官入侍事下敎,奉審承旨入侍事下敎。上曰,堂后假官,申飭,何等所重,而此等不識字之人苟充,事之可駭,若此爲甚?當該假官汰去。出傳敎上曰,今聞禮郞所奏,雖小,旣有新斫,則以無謾君,不可以假官汰去而止,施以準期不敍之典。禮郞所奏新舊間三字,豈有比等眼?已涉無狀,而所謂若刀柄云者,萬萬可駭,滌瑕甄用之後,猶事其詐,非其兄之弟,汰去。出傳敎上曰,因此下問,近者堂后假官,輒稱在外云,侍從若此已虧國體,則此輩,焉敢若此?今月以後,稱在外者,竝刊名,分館記,以藝閣施行,此後若此者,亟施定配之律,使此輩,少知國綱。出傳敎
庚寅四月初九日申時,上御集慶堂。藥房入診入侍時,都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。致仁曰,日氣甚冷,聖體若何?上曰,一樣矣。致仁曰,水刺進御乎?上曰,進之矣。致仁曰,醫官使之診候,何如?上曰,使診之。泰輿等,以次診脈,泰輿曰,脈候左右三部度數均,而滑體不足,亦一樣矣,礈以下皆如之。上曰,俄者下敎,已分付耶?華鎭曰,分付京兆,使之分付五部矣。華鎭曰,東·西郊摘奸宣傳官待令矣。上曰,使之入侍。賤臣引宣傳官入,上曰,各奏所見。宣傳官曰,而暘適中,處處付種矣。上曰,付種晩矣,諸臣退出。
上在慶熙宮。停常參,只晝講。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講時,同爲入侍,宜矣。
中宮殿·惠嬪宮,藥房口傳問安。答曰,知道。
申尙權啓曰,大司憲洪重孝在外,執義未差,掌令李台鼎呈辭,羅忠佐投疏在外,持平李漢一投疏在外,一員未差,今日以監察茶時之意,敢啓。傳曰,知道。
申尙權啓曰,卽者文學洪相簡,謂有情勢,陳疏出去,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
金華鎭啓曰,同副承旨李聖檍,今日不爲仕進,卽爲牌招,何如?傳曰,允。
假注書朴鎭宇汰去,代以趙貞相爲假注書。
吏曹口傳政事,以鄭好仁·柳翰甲爲禮曹正郞,李有喆爲禮曹佐郞,尹得徽爲繕工假監役。
以慶尙監司狀啓,四月令爲新生竹笋,姑未萌芽,限內不得封進,惶恐待罪事,傳于申尙權曰,勿待罪事,回諭。
金華鎭啓曰,吏曹判書朴相德,參判尹得養牌不進,推考傳旨,今方捧入,而開政命下之後,如是違牌,不卽擧行,事甚未安。參判纔已陳疏入啓,參議李商芝在外,判書更卽牌招開政,何如?傳曰,允。
有政。吏批,判書朴相德進,參判尹得養陳疏入啓,參議李商芝在外未肅拜,同副承旨李聖檍進。
吏批啓曰,春坊闕員,今當差出,而擬望之人乏少,相避竝擬,何如?傳曰,允。
吏批啓曰,密陽府使今當差出,而本府物衆地大,素稱難治,他道有聲績已準限守令,竝擬,何如?傳曰,允。
吏批啓曰,玉堂闕員,今當差出,而曾經之人,多在違牌坐罷中,無以推移備擬,合有變通之道,何以爲之?敢稟。傳曰,敍用。
吏批啓曰,成均館學錄魯仁鐸,除授後,過限未上來,依前罷職,何如?傳曰,允。
以趙雲逵爲戶曹判書,安爲大司諫,申大脩爲執義,權恢爲持平,李一曾爲獻納,成德朝·李惠祚爲正言,李命彬爲校理,朴取源爲兼輔德,李養遂爲兼文學,南泰齊爲判敦寧,金應淳爲刑曹參判,任希遠爲兵曹佐郞,鄭弘德爲禮曹佐郞,安錫胤爲康陵別檢,兪彦悌爲禁府都事,黃仁謙爲密陽府使,宋淳明爲仁川府使,黃彦爲弼善,宋益中爲大靜縣監,申光健爲楊根郡守,金命淳爲提川縣監,兪彦容爲稷山縣監,待敎單金夏材,承文博士單李衡弼,校書博士單李陽普,兼持平洪樂信減下,奉常參奉單白師敏,開城經歷蔡緯夏仍任事承傳,趙斗謙爲典籍。
兵批,判書蔡濟恭進,參判尹得雨入直進,參議元義孫在外未肅拜,參知申一淸病,同副承旨李聖檍進。
兵批啓曰,慶尙左兵使今當差出,而擬望之人乏少,他道水使及外任竝擬,何如?傳曰,允。
兵批啓曰,景福宮衛將李德雨,病難供職,呈狀乞遞,輪番之任,不可久曠,今姑改差,何如?傳曰,允。
申琰爲內禁衛將,金弘濟·李泰燁爲五衛將,梁國昇爲景福將,尹就殷爲昌德將,禹弘圭爲慶尙左兵使,白兌起爲德浦僉使,李興胤爲同知副護軍,鄭怍一·尹命彦·李錫祥副司直,具善行·金時默·鄭運祚·洪趾海·安·趙·李性遂·朴弼逵副司果,李長周平薪僉使,徐克悌仍任事承傳。
傳于金華鎭曰,內局入侍。
傳于申尙權曰,禮曹郞廳肅拜後入侍。
申尙權,以侍講院言啓曰,本院文學洪相簡入直矣,謂有情勢,陳疏徑出,上番闕直,事甚未安。新除授兼文學李養遂,時無職名,令該曹口傳付軍職,仍卽牌招入直。弼善黃彦,時在江原道平康地,書筵入番事緊,斯速乘馹上來事,下諭,何如?傳曰,允。
兵曹口傳政事,副司果李養遂。
李在協,以備邊司言啓曰,本司武郞廳田文顯,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
申尙權,以刑曹言啓曰,具召史擊錚原情判付內,若有國法,焉敢若此?登聞勿施,以此決杖,逐送本州,使此等之輩,少知國法事,命下矣。具召史,依判下,決杖六十,逐送本州之意,敢啓。傳曰,知道。
申尙權,以義禁府言啓曰,江原道三陟府遠竄罪人具庠,特爲分揀事,命下矣。依傳敎,具庠放送事,分付道臣之意,敢啓。傳曰,知道。
吏曹參判尹得養疏曰,伏以臣,曩控苦之懇,曲蒙體諒之恩,許解薦務,俾伸至情,臣誠日夜感祝,圖報無地。不意貳銓新除,忽下於告暇省壟之日,臣聞命驚惶,尤不知置身之所也。念臣之釋褐事殿下,今已二十餘年矣。本末伎倆,宜莫逃於天鑑之下,臣於文學才猷,無一攸當,而特蒙我殿下拂拭之恩,歷敡內外,輥到宰列,每當一官,自知不稱,惴惴焉上負主恩,下辱身命爲懼,至若銓選之職,尤豈臣夢想之所嘗到哉?參佐雖與長席有間,通塞靡不與議,差擬非止緊任,則其爲任之不輕,實非如臣無似,所可擬議者,不量已分,徒恃寵眷,唐突冒膺。若固有之,則一身廉愧,雖不足恤,其於累聖簡而駭物情,當如何哉?淹滯鄕外,未卽控免,召牌儼臨,自犯違傲,惶蹙之極,冞增罪戾,玆敢瀝盡肝膈之懇,仰瀆聖聽之聰。伏乞聖明,俯賜矜諒,亟遞臣新授之職,以重公器,仍治臣瀆撓之罪,以安私分,不勝幸甚,臣無任屛營祈懇之至,謹昧死以聞。答曰,省疏具悉。卿勿過辭,從速察職。
庚寅四月初十日巳時,上御集慶堂。晝講,藥房入診,同爲入侍時,特進官宋瑩中,同知事金漢耆,參贊官申尙權,侍講官趙宗鉉,檢討官洪檢,假注書任煜,記事官吳鼎源·柳誼,都提調金致仁,提調李思觀,副提調金華鎭,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。上誦小學書題·題辭及立敎篇,宗鉉讀自書題,至國有學章,上曰,其下,下番讀之。檢讀自孟子曰,人之有道,至吾必謂之學矣。上曰,陳文義。宗鉉曰,德崇業廣,崇者,崇高之謂也,德不崇則業不廣,崇者,所當留心處也。檢曰,講而習之於幼穉之時,不必小學,在大學亦然,人之幼也,必從事於斯然後,可以推而至於聖賢之域矣。上曰,君師之道,亦在幼穉之時,下番所達,是矣,當留意矣。次第陳之,漢耆曰,惟聖,性者,浩浩其天,性者,人所同象之理,而惟聖人,能盡之。殿下高明之學,昔非不足,而尤當加勉於書其性三字矣。上曰,所陳是,當加勉矣。瑩中曰,百尺竿頭,進一步之工夫矣。上曰,百尺竿頭,何可論一步?亦難矣,當留意矣。上曰,經筵先退,瑩中·漢耆·尙權·宗鉉·檢先退。致仁曰,向晩酬應,聖體若何?上曰,一樣矣。致仁進湯劑,上服之。致仁請診候,上許之。泰輿等,以次診脈曰,左右三部度數均,而滑體不足,與昨日一樣矣,礈以下,皆如泰輿之對。致仁曰,左右相爲承候,在閤外矣。上曰,左右相入侍。出榻敎賤臣出引左議政韓翼謩,右議政金尙喆入,翼謩曰,鎭日酬應,聖候若何?上曰,一樣矣。翼謩曰,再昨李益炡·南泰齊賜紬綿之敎,臣等,竊仰體下之政矣。上曰,可貴矣。致仁曰,旣知其可貴,則在臣猶然,況君父乎?上曰,曾於庚寅,皇兄在東宮時,予亦陪宴,追慕當年,今日受宴,是豈人子之道乎?致仁曰,豈有如此下敎乎?臣等,所仰陳者,決非禮外之請矣。上曰,己亥年景賢堂錫宴時,予在心制中,追想其時,心懷何喩?翼謩曰,聖孝無窮,追慕聖懷,想必倍切,而臣等所請,亦是當然之事,豈可一向靳許乎?上曰,予亦知卿等之固請,而予意已決,須勿煩陳也。翼謩曰,臣等之請,不過矣。尙喆曰,旣有此體下之政,則在臣等之列者,何不仰陳所懷乎?以受賜諸臣言之,渠輩則特蒙不世之恩數,而殿下則不受宴,豈無悶迫之下情乎?上曰,毋論乾宴冷水宴,自閏五月以後,已知卿等之有此請矣。致仁曰,遵先王之法而過者未之有也,臣等雖不肖,豈敢以不義之事,仰陳於天陛乎?上曰,予亦以爲榮幸矣。翼謩曰,旣知其榮幸,而何不受之乎?臣等,縷縷陳請,若不蒙允,則臣等之受賜進箋,亦豈敢安於心乎?上曰,此則卿言,過矣。翼謩曰,不受亦難,受亦何心乎?上曰,領相之先世,無參宴者矣。致仁曰,小臣之伯父,其時爲桂坊官員矣。上曰,金載順亦必上來矣。致仁曰,聞此恩賜,必卽上來矣。上曰,童蒙來乎?華鎭曰,來待閤外矣。上曰,使之入侍。賤臣承命出引諸童蒙入。上使之次次進前,先問誰家子,次誦小學一大文,至李學源之子,上曰,大司成之侄矣,誰之外孫乎?華鎭曰,鄭元淳之外孫也。上曰,鄭元淳難矣,汝受學於汝祖乎,汝父乎?對曰,臣之祖父,老且病,不能敎訓,受學於臣父矣。上曰,善讀矣,汝則又誦題辭,可也。誦訖,上曰,妙童矣,汝祖之孫,汝父之子,故予以一束紙賞之。仍命給壯紙一束。至金履鉉之子,上曰,誰乎?致仁曰,故執義金昌翕之玄孫也。上曰,然乎?命誦書題,誦訖,上曰,汝欲隱而不仕,以效乃祖耶,欲出而君君耶?對曰,欲出而事君矣。上曰,予思汝之先祖,以此紙賞之矣。命賜壯紙,上顧謂諸臣曰,予捧傳音於此兒,卿等知之也。至申應顯之子,上曰,亦善讀矣,申應顯難矣。上曰,童蒙如是,可貴矣。童蒙以次先退,致仁曰,俄者所仰請,竟不允兪,豈不可悶乎?翼謩曰,臣等,誠意淺薄,不得見孚於君父,陳請多日,竟未蒙允,臣等徒切抑塞之忱矣。上曰,勿復陳之。卿等謝箋,何日欲進乎?翼謩曰,匪久當進之矣。上命書傳敎曰,擧措可駭,故因此,飭及承宣,而靜而思之,循例辭職濫捧,其固宜飭,臺臣所懷者,承旨其何操切,處分過矣,以此之故,伊日伴直之人,有違牌,代他之擧,其時捧納承旨不敍之命,特寢。又命書傳敎曰,頃者金致恭所奏,雖不知兩件事,莫重輿語,事體不然,其若不知處分,焉可已也,而臺臣禁堂,旣皆分揀,則況諸承宣乎?金致恭下敎,只以初傳旨擧行,諸承旨削職傳旨,一體分揀。又命書傳敎曰,今番紬綿特給,非爲今也,卽憶古也。今者該曹單子中,以今差等,非也。海運君·金孝大·李最中?是誰之孫?是誰之孫?一體紬五疋,木綿十疋擧行,李益炡·南泰齊·李彦衡·李益焌各綿紬一疋,木綿二疋加給,其餘一依戶單擧行事,分付。書訖,諸臣以次退出。
庚寅四月初十日酉時,上御集慶堂。藥房入診入侍時,都提調金致仁,提調李思觀,副提調金華鎭,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。致仁曰,午間聖體,一樣乎?上曰,然矣。致仁曰,湯劑持入矣。上御之。致仁曰,診候何以爲之乎?上曰,置之。致仁曰,只使兩廳仰診,似好矣。上許之,泰輿·礈以次診脈,泰輿曰,左右三部度數均,而滑體亦似差勝矣。礈亦如之。致仁曰,第三貼,何以爲之乎?上曰,藥房提調持湯劑,更爲入侍。出榻敎思觀持入,上御之,上命藥房先退。上曰,禮郞入侍。賤臣引禮郞全栢齡入,上曰,誰也?華鎭曰,全栢齡也。上曰,何處人乎?華鎭曰,金城人云矣。上曰,曲墻皆修改乎?栢齡曰,臣與監役,詳細奉審,一一修改矣。上曰,何時始役乎?栢齡曰,今日卯時始役,申前訖役矣。上曰,凡築墻之道,登登付土,經宿待乾然後,可無頹圮之患,而今則朝始暮訖,豈無旋圮之慮乎?栢齡曰,所築處,從某至某,相距不遠,非但工役之易訖,且多費日子,則恐不無地方官支應之弊,故臣等,着意董役,不日訖功矣。上曰,支應之言,寒心矣,卽今禮郞誰誰?栢齡歷數以對。上曰,汝其該色乎?栢齡曰,臣非該色,申光翰·任瓘,果是該色,而申光翰稱病不進,任瓘就直長生殿故,臣不得已替行矣。上曰,禮郞使之出去。栢齡退出。上曰,禮郞爲通淸階梯耶?華鎭曰,不必如此矣。上曰,朴道仁曾以翰林遭言矣,其兄弟皆文官也。華鎭曰,道天其弟矣。上曰,然矣。仍命書傳敎曰,噫,今雖衰苶,一心在於莫重,凡該監所爲,極涉疎虞,故其召問,意蓋此也。凡築墻之法,高則再次,雖一日畢築,蓋瓦則待乾者,恐或因瓦蹲縮之意也。今則瞬息間,皆築蓋瓦而來,禮郞監役復命之後,其又旋卽頹圮,亦將告由修築乎?事功之無形,置之勿論,莫重瀆䙝,豈不寒心?凡此等事,所重,不顧彌繨爲事,渠等之不職,雖不足惜,代押塡祝,顧不重乎?築卽蓋瓦,瓦土相連之說,萬萬無據,廚傳有弊之奏,亦涉放恣,泥築蓋瓦,其周乎否乎?且所對之語,誠欠官員貌樣,正郞全栢齡汰去。今問有該色郞二人,而一則入直,一則稱恙,欲免往役,俱涉無狀,一竝汰去。於文郞中,騎郞之次,卽禮郞,而亦通淸楷梯一人,卽耽羅人,頃者奉審能擧職,故特命陞敍者,朴道仁於此郞,可謂恢恢而其餘,多不擇人,奏語可駭,臨事謀免。此等之人,其若推陞臺望,豈不羞官名,今者三郞令該曹口傳擇擬,俾無官方淆雜之弊,禮郞旣汰,監役奚異?一體汰去,亦爲口傳擧行。又命書傳敎曰,其所奏,雖涉猥屑,儀之,渠旣召也,其竄,過矣,於孝理之道,亦宜參酌。具庠三陟遠竄之命,特爲分揀,特施削職之典,以勵奏語之濫猥。又命書傳敎曰,右承旨許遞,其代,李萬恢除授,牌招察任,房順房。上曰,戶判尙不入來乎?華鎭曰,違牌矣。上命書傳敎曰,莫重度支,其曠久矣,況宿趼者乎?特敎之下,違牌,此何分義?於吏雖曲循,於戶其何捨乎?從重推考,更爲牌招察任。上曰,注書持標信出去,開陽門仍留,戶判入肅然後下鑰事,分付,可也。賤臣出而傳命。書訖,諸臣以次退出。上書下御製近八問答曰,近八一心,惟在追慕,人有問於予曰,昨日入侍,其何奏乎?予默然良久,一哂而答曰,今日風勢異常,雖國相,有理陰陽,順四時,況國君乎?盛周時,越裳獻雉,此昭載尙書。今講大學,予若有明德之功,新民之效,修齊治平,可運於掌,治何若是漠然?願察其影,其可謂風調雨順,國泰民安乎?此亦求其本,鄒聖所謂一人,一人誰?卽予也。其君日衰,其民日困,君何心,受張大,臣何心,請張大乎?此猶漫說話,予將隨其年而洞諭矣。噫,予年十三歲,初侍內外宴而進爵,此百餘年後盛事也。己丑爲廚院都提擧,庚寅年內外侍宴,同焉,此因康復之慶而然也。甲午年二十一歲時,亦然,於內宴日,仍挿花而回彰義,猗歟盛事,猗歟盛事。嗚呼,己亥錫宴,入耆社後盛事也,而予以心制,只觀充於座側,嗚呼,同年進宴,予亦若此,而嗚呼,此後庚子也,思惟心隕。甲辰年予年三十一歲時,隨皇兄,進爵慈殿。戊申年三十五歲時,與孝章·孝純,進爵兩慈殿。己未年通明殿中,進爵慈殿。癸亥年通明殿,先進爵於慈殿,明政殿因慈殿受宴,而憶昔年,心懷倍,垈此殿受,而遵國初故事,三爵以前,用雅樂,其後用俗樂,而甲子年,予年五十一歲,用司馬光耆英會故事,受几杖於靈壽閣,敢遵己亥盛事,光明殿中,先奉爵於我慈聖,其年受宴景賢堂,故予則受爵崇政殿,而亦體錫宴古例,仍賜殿中果饌,月臺樂舞,令宗伯之臣與耆社諸臣,同樂於本曹。嗚呼,奉慈殿,歡娛止于此年,中夜興惟,此心何抑,此心何耐?其後七十二歲乙酉年,因奉考實錄受爵,而然何敢張大?景賢堂中略略,翌年進憶昔年,其欲繼述,予於坤殿,於昔年其日,內外受爵,此豈張大?意蓋深矣。其後昨年受宴,己卯年行六禮,千千萬萬夢想之外,逢舟梁一甲,故沖子之請,諸臣之懇,其何邁邁?强而受焉。以此觀之,其受卽五,此亦萬萬料表,今雖百歲,予志固也。故今年歲首春展謁日,仰奏神門之前,心若金,意若鐵,政若柴桑賦百鍊益剛,金耶·玉耶云者,嗟哉,予心,於予若鐵甕,嗚呼,初受,由何?其時大臣禮官,請此,予奏慈聖曰,今者此擧,誠是料表。慈聖敎曰,汝宜受也。予復奏曰,若此則當先進爵于慈殿,慈敎其何及此?慈殿又下敎曰,爾若受,予當受矣。予承此敎,若深拒其請,豈曰,孝哉?其宴初始,蓋由於此,己未年追慕而受,乙酉·丙戌繼述而然,而至於昨年,噫,奏孝昭殿行六禮,倏忽之間,一甲回焉。故先受外宴,伸沖子諸臣之請,同受內宴,以表舟梁回甲之義,而其亦張大,其亦太康,撫初心而自恧,故歲首所奏,若此豈持,豈云予心?已奏陟降,今日八音,雖若例,予何受宴?況今月二十五日,比諸丙戌,亦何援例?然憶昔年其時參宴諸臣之子與孫,特賜紬綿,許其謝箋。噫,其君昨年,第三進爵,提擧廚院,于今七十七歲,坐月臺而受其時諸臣子與孫之謝箋,古豈有哉?今予見此,誠繼述之大者。今日諸臣之莊樂之時,請其乾宴,抑何意哉,抑何意哉?予自哂焉,予自哂焉,問者默默唯唯,仍將此意,洞諭予意。嗟哉,今日大小臣工,咸聽此諭,咸體予心,歲庚寅朱明初旬識。
上在慶熙宮。停常參·經筵。
辰時,日暈兩珥,暈上有冠。午時,日暈。
中藥房都提調金致仁,提調李思觀,副提調金華鎭啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,予欲休,明日入侍,宜矣。
中宮殿·惠嬪宮·藥房口傳問安。答曰,知道。
藥房口傳再啓曰,伏承批答,有明日入侍之命矣。湯劑一貼,謹此封入,而第念三日進劑之時,竟晷而不得入侍,則下情悶鬱,當復如何?暫許入診,俾得承候,千萬伏望,惶恐敢啓。備忘記,傳于金華鎭曰,從容休,予心便,捨建功。予食勝,見中官若許礈,安予心,助予食,此正護予,依敎入侍。
李萬恢,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李萬恢啓曰,臣依定式,今日進詣崇政殿月臺,入直禁軍等,戎器服色點考,則皆無頉,仍以傳敎內辭意,依例勞問,則皆好在云矣,敢啓。傳曰,知道。
備忘記,傳于李聖檍曰,其於今月,予心萬億,聞請乾宴,方寸亦乾,休息然後,懷可少弛。雖拒十五六朔何耐?興惟及此,日若年矣。予於頃日,許卿請由,數日猶然,而況此日?卿等入侍,禮官若隨,聞其請伶官若陞,近者濃煎,前湯成膏,今朝休飮,其膳頓勝,奉近八君,宜勸乎?愼蔘精企矣。煎入蔘橘,暮年誦講古牒,豈有强懷,焉機今見乎?予此時挑心,小酌浮雲,其況進爵,調蜜冷水,雖至十酌,其若熟茶,其雖靜臥,耳若聞請,其欲合眼,若進揮巾,此爲予乎?誠悶予也。其欲靜息,自可淸心,卿等夙休,君心俱便,罄悉予意,元輔宜體。
備忘記,傳于李聖檍曰,宗臣朝臣有子孫者,猶若此,況其時近侍中官·近侍內人乎?崇祿許有章,以近侍長番,年丁卯,紬五疋·木綿五疋,崇祿李景禧·崇祿金壽百,紬三疋·木綿五疋式賞給,尙宮李氏·朴氏·徐氏,紬五疋·木綿五疋式,尙宮洪氏·尙正李氏,綿紬三疋·木綿五疋式賞給。
備忘記,傳于李聖檍曰,己丑年內人尙宮李氏·安氏,油三疋·木綿五疋式賞給
傳于李聖檍曰,紬三疋·綿五足,三尺猶遺,其令一體入焉。
以承傳色,口傳下敎曰,此非出朝報者,只分付戶曹。今日早,納中官所給,納于內班院,內人所給,納于廂庫。
申尙權啓曰,大司憲洪重孝在外,執義未肅拜,掌令李台鼎呈辭,羅忠佐投疏在外,持平李漢一投疏在外,權恢在外,今日監察茶時之意,敢啓。傳曰,知道。
李聖檍,以吏曹言啓曰,通禮院左通禮申五淸呈狀內,身病甚重,勢難察任云,依例改差,何如?傳曰,允。
李萬恢,以兵曹言啓曰,今四月十一日,武臣賓廳,武經講書日次,而中日相値,不得爲之之意,敢啓。傳曰,知道。
申尙權,以兵曹言啓曰,今四月十一日,堤川居忠義李正仁稱名人,自興化門入來,差備門外擊錚。依例令攸司,囚禁治罪,當該守門將劉洪世,依定式推考,何如?傳曰,允。
上在慶熙宮。停常參·經筵,只晝講。
辰時,日有左珥。
藥房都提調金致仁,提調李思觀,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。於受箋,心先萬倍,況太康者歟,誰請誰許乎?心金志石,氣則一樣,禮畢後,入侍宜矣。
中宮殿·惠嬪宮,藥房口傳問安。答曰,知道。
申尙權啓曰,憲府連日監察茶時,諫院闕啓,俱涉未安,除在外,未肅拜不爲行公人員,竝卽牌招,何如?傳曰,允。
備忘記,傳于李萬恢曰,禮畢後,仍於月臺晝講,禮房知悉。
李萬恢,以吏曹言啓曰,今此殿坐時,通禮不可不備,左通禮有闕之代,口傳備擬以入之意,敢啓。傳曰,知道。
吏曹口傳政事,以申應顯爲左通禮。
以承傳色,口傳下敎曰,今日多進,其止之。
殿坐罷後,政院·玉堂·藥房口傳問安。答曰,知道。
備忘記,傳于申尙權曰,予心雖固,李益炡爲君丹忱,其尙,特賜表裏一襲。
李萬恢啓曰,忠淸水使田充勳啓本,舒川郡居李哲才等渰死事。傳曰,令本道恤典擧行。
掌令李台鼎啓曰,物故罪人得與,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈。請還寢東呂·址淳等還配之命,更令王府,嚴鞫得情。金柱泰,卽賊潤之子,只施緣坐之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩。以潤之子,而猶爲無故平人,使之晏然行世,寧有如許道理?請還寢定罪配罪人金柱泰減等之命。新除授持平權恢,時在忠淸道洪州地,請斯速乘馹上來事,下諭。答曰,不允,下諭事依啓。司諫李耆廷啓曰,罪人天大,窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。新除授獻納李一曾,時在慶尙道金海地,正言李惠祚,時在京畿驪州地,正言成德朝,時在高陽地,請竝斯速乘馹上來事,下諭。答曰,不允,下諭事依啓。
傳于政院曰,承旨入侍。
行左承旨宋文載疏曰,伏以臣,百無肖似之身,徒籍先蔭,偏蒙洪造,前後踐履,罔非踰涯,每念受恩如天,圖報無階,未嘗不中夜涕泗。迺者追舊之聖念,特軫於臣祖,錫賚之寵光,至及於臣身,臣方感戴恩榮,惶隕無地。千萬意外,寵擢之命,又下於進箋入侍之際,寶墨輝煌,恩敎鄭重,臣雙手擎奉,不覺感淚之被面也。臣旣入侍前席,又伏承殿庭肅拜之命,臣他不暇顧,冒沒祗謝,而顧此亞卿之秩,卽是命德之器,決不可人人而濫授。臣若徒恃寵榮,仍因盤礴,若固有之,則一世之嗤點,姑置勿論,其於累聖簡而辱名器,爲如何哉?臣左右揣量,堪承無路,兹不得不猥陳私懇,仰瀆崇聽。伏乞聖明,俯賜察諒,亟還臣新授資秩,以重官方,以安私分,千萬幸甚,臣無任屛營祈懇之至,謹昧死以聞。答曰,省疏具悉。昔則卿門蕃衍,今則只有一耆臣,一承宣,憶古愴今,今者陞擢,意豈偶然?且年已六旬,亦何過辭?卿勿辭察職。
李萬恢,以備邊司言啓曰,新舊軍餉及別餉米·軍作米,居末居二拿問,居三推考,還上居末拿問,居二推考,自是事目,而雖在舊還停捧之歲,全未捧守令·邊將·察訪,則計其居官朔數,勘以越等之律事,亦有定式矣。取考各道捧未捧狀啓,則咸鏡道新還上居末,定平府使田光羽,居二,永興前府使尹復淍,慶尙道新還上居末,包夷萬戶林秀雄,居二,開雲萬戶李普臣,平安道新軍餉居末,柔院前僉使鄭智世,慶尙道別餉米居末,開雲萬戶李普臣,居二,包伊萬戶林秀雄,居二,西平萬戶劉光潤,軍作米居末,梁山郡守李球,竝依事目施行。其餘江原道舊還上全未捧,洪川前縣監洪啓九,安峽縣監李挺河,三陟府使李敏輔,平安道舊軍餉舊還上全未捧渭原郡守崔東岳,龍川府使柳爀,江界府使李漢泰,車嶺僉使金麟壽,幕嶺萬戶韓光漢,安義僉使徐世雲,仇寧萬戶洪禹澤,彌串前僉使李世忠,平南萬戶尹守仁,神光僉使黃命耉,上土僉使金德厚,林土別將朱道明,滿浦僉使田昌雨,吾老梁萬戶金永佐,高山里僉使金昊明,伐登前萬戶李夏疇,西林僉使鄭在博,植松萬戶金振聲,楊下萬戶尹泰賢,天麻僉使李仁蕃,恃塞前僉使林鳳到,慈城前別將李宜華等,亦竝依定式,勘以越等之律。至於北道,則昨年年事,雖曰,告歉,舊還全未捧守令之不爲擧論,殊有違於定式之意,事甚未安,該道道臣推考,全未捧守令,更令指名狀聞,以爲稟處之地,何如?傳曰,允。
副校理金觀柱疏曰,伏以臣,猥叨灑選,自知不稱,每承除旨,暫應旋遞,區區微諒,只在於散跡田廬,粗守本分而已。乃者恩除又降,馹召繼至,臣以惶以感,莫知所以措躬也。夫出入經幄,昵近耿光,乃人臣之至榮也,況今聖學彌勤,講席日開,則進退周旋於橫經之列者,卽臣所願,而第臣姿品庸愚,學識空疎,論思啓沃,初非自期,而句讀講討,猶懼不逮,與其進而狼狽,畢露醜拙,無寧退伏畎畝,獲全素守,此臣所以徊徨踧踖,不敢爲承膺計者也。且臣父宿病,症本不輕,每當換節,如期輒發,僑寓窮峽,將護無人,臣豈有一刻離捨之勢,而除命之下,義分是懼,不敢偃伏,抑情登途,行纔數日,家伻踵至,以爲臣父之病,近因脫着之失宜,重添毒感,膈滯而頑痰爲祟,頭疼而昏眩兼作,食飮全却,轉側須人。臣旣聞此報,心神飛越,按住不得,還尋來路,敢同縣道之章,略暴懇迫之私。伏乞聖慈,俯垂諒察,亟削臣所帶之職,以便救護,仍治臣通慢之罪,以肅朝綱,千萬幸甚,臣無任屛營祈懇之至,謹昧死以聞。踏啓字
庚寅四月十二日辰時,上御崇政殿月臺。進箋入侍時,行都承旨金華鎭,左承旨宋文載,右承旨沈鑧,左副承旨李萬恢,右副承旨申尙權,同副承旨李聖檍,假注書任煜·趙貞相,記事官吳鼎源·柳誼,以次進伏訖。上具翼善冠·袞龍袍,乘輿出資政門,仍詣月臺,命書傳敎曰,今聞南溪君洪潚孫參議洪梓,府尹洪檍,故監司洪重夏孫參判洪名漢,今番賜紬綿,俱遺云。洪梓·洪檍,各油四疋·木七疋,洪名漢,紬三疋·木五疋賞給,今於殿庭親受,仍命勿謝。出傳敎命華鎭書答謝箋曰,今日此擧,予豈太康?噫,予年十七時,進爵於此殿中,今年七十七歲,重逢此歲,同殿月臺,受十一人謝箋,此誠千千萬萬料表。卿等或以子,或以孫,或以曾孫,今行此禮,可謂臺庭君臣俱榮,而追憶昔年,亦不覺涕沾,此中,有大官耆舊,豈無答謝數行?答謝代以敬擧卿等之觴,仍讀經一章,六代八音,頃年故錦平都尉賜宴時,適値誓戒,以御詩代賜樂,今亦此意,豈特在庭卿等?大小臣工,咸頌體予之意,聽予之諭。書訖,上曰,編次入蔡濟恭讀之。濟恭承命奉讀訖,上曰,一件內入,一件入東宮,一件頒布,次使戶房擧行。儒臣讀謝箋訖,上命華鎭讀答謝箋,進箋諸臣,行四拜禮訖。仍命升殿進前,左議政韓翼謩,判府事李昌誼,海運君槤,知事李益炡,判敦寧南泰齊,行司直李最中,摠戎使金孝大,行副司直李彦衡,禮曹參判權噵,副司直李蓍建,副司直李益俊,以次進伏訖。上謂翼謩曰,見卿爲班首,貴矣。翼謩曰,聖體若何?上曰,一樣矣。寢睡·水刺之節,何如?上曰,一樣矣。翼謩曰,聖恩曠絶,追念舊臣之子若孫,舊甲重回之歲,至頒紬木之賞,臣等,感恩罔極,莫知攸報,而第盛典,獨及於臣等,下情不無抑鬱之懷,自上,宜有仰伸之道矣。昌誼曰,今日特恩,實是曠絶,臣等之仰請,亦當允許矣。益炡曰,臣以宗臣之子,處義自別,殿下記舊之恩,旣及於臣等,述事之典,不可廢也。上曰,何請乾宴乎?舊甲重逢,追慕倍切,何心張大?今日止此,足矣。上以御等,各賜進箋諸臣,上曰,宋文載內外家三代,皆參舊宴,誠爲稀貴矣。命書傳敎曰,宋文載旣下敎,特爲加資,口傳下批,其令殿庭謝恩。出傳敎華鎭曰,洪梓·洪名漢來待矣。上曰,使戶郞,分給紬木後入侍。出榻敎華鎭曰,藥房提調持湯劑來待矣。上曰,入侍。華鎭又曰,時原任大臣及禮堂來待矣。上曰,入侍。出榻敎領議政金致仁,領府事金相福,判府事金陽澤,右議政金尙喆,禮曹判書韓光會,參議申光履,以次進伏訖。洪梓·洪名漢,拜受紬木,同爲進前入侍訖,致仁曰,聖體若何?上曰,一樣矣。寢睡·水刺之節,何如?上曰,一樣矣。藥房提調李思觀,持湯劑入侍,上進御湯劑後,致仁曰,診候,宜矣。上曰,今日則姑置之。致仁曰,舊甲重回,聖孝彌切,記舊之恩,洽於群下,而尙靳一允於臣下之仰請,二十五日,看看漸迫,不勝悶鬱之下情矣。上曰,卿等何隨謝箋而來耶?卿等雖請,予志已固,其止之。相福·陽澤·尙喆·光會·光履·梓·名漢等,合辭仰請曰,今者靳許群下之請,固知出於進慕之聖孝,而揄揚盛烈,亦是繼述之美事,伏願亟賜允從之音。上誦蓼莪章三遍訖,上曰,三復此篇,則不受卿等之請,庶可知矣。古人,有爲廢此篇者,何其不思而强請耶?益炡曰,自上若不允許,請加罪臣身。上曰,其志則可尙,而予志固矣,其止之。命書傳敎曰,于今此臺,予心一倍,昔此年,差備帽帶者,禁旅護軍者,特加一資,雖此外士庶,庚寅回甲者,明日延和門,當賜米,以此分付。出傳敎藥房先退,時原任以次退出,上曰,晝講入侍,特進官李景祜,同知事鄭光忠,參贊官李萬恢,侍讀官洪秀輔,檢討官洪檢,假注書趙貞相,記事官吳鼎源·柳誼,以次進伏訖。上誦大學子程子曰,至序次如左,秀輔繼讀訖,上曰,文義陳之。秀輔曰,一部大學,乃殿下平日受用者,而近又輪講不輟,則非但義理精微處也。雖於章句訓誥之間,靡有餘蘊,雖然,朱子曰,平生所學,只是正心誠意四字,臣之所欲贅陳者,亦不外是矣。大學之條目,雖是八字,而格致,其知之之事,修身,是行之之事,齊家治平,是行之之效也。若其兼知行,而更下工夫則誠正,爲八條之樞紐矣。千聖相傳之法,帝王精一之工,無出於此四字,宋儒所謂,常惺之實,爲用工之要道。人主一心,萬化之源,伏願聖上,勿謂已知已行而益加勔於誠正之工焉。上曰,所奏大體,好矣,下番陳之。檢曰,靜定安三字,在事未至之前,慮則是事方至之際,而其緊要處,在止於至善矣。伏願聖上,益加勉焉。上曰,所奏,是矣,特進官陳之。景祜曰,止於至善者,以言其事理當然之極。以目下事言之,今日諸臣之仰請,亟賜允從,亦是事理當然之則矣。上曰,今者經筵,予固料其因經義仰請,而文義則誤入矣。光忠曰,物有本末,事有先後,而摠其要歸,則以至善爲極。今日請宴之允許,亦當爲至善之則矣,伏願殿下勔從焉。上曰,文義則好,而下款所請,非矣,參贊官陳之。萬恢曰,上下番經筵特進,次第陳奏,臣則別無所見,更此仰奏,而人君之一動一靜,皆以至善爲極,今日諸臣之仰請,亦推其至善之極,以勔聖躬,亟賜允許,好矣。上進御湯劑後,還入大內。諸臣以次退出。
庚寅四月十二日申時,上御集慶堂。承旨入侍時,右副承旨申尙權,假注書趙貞相,記事官吳鼎源·柳誼,以次進伏訖。上命書慶恩府院君·嘉林府夫人致祭祭文訖,命書傳敎曰,慶恩府院君家祭文製下,明日遣內侍致祭。出傳敎上曰,注書出去,該司中參議·參判作闕與否知入。賤臣承命出問,還奏曰,無闕矣。上命書傳敎曰,古例不然,今已成例。內局重任,殿坐相値,何待其稟?都承旨姑解其職,以伸禮讓,其代,元義孫除授,與都承旨,一體牌招察任,房順房,三院副提調例兼。兵曹參議,代洪述海除授,其代,李益俊除授,李益俊代,往事何言?頃者下敎,不過國體,而因此今日陪箋獨漏,予用惻矣,李宜光除授。出傳敎命書傳敎曰,今日陪箋之人,亦漏,思其父而悵然,前承旨徐有良,特爲敍用。出傳敎命讀江華留守狀啓,書傳敎曰,今聞江華狀聞,湖南田稅米一隻,比諸他船,加百石,非添載耶?問于該曹以啓。出傳敎命讀義禁府啓目,書傳敎曰,臥時忽思,捉蠏放水之說,今日淮陽,若此若此,人誰知法,人誰無隱?今番口招時,若前則當令道臣嚴査以聞,今者口供,其若直招,庶可免矣。不然當重繩,令該府以此添問目,嚴問口招。噫,此人何人?不思國恩,初以濫斫,再而欺隱?事之可駭,孰甚於此?此一節,令該府一體問目。出傳敎命書傳敎曰,旣有口招之命,新除二堂,卽爲牌招擧行。出傳敎命退出。
上在慶熙宮。停常參,只晝夕講。
自辰時至酉時,日暈。夜自一更,至四更,月暈。五更,月暈右珥。
藥房都提調金致仁,提調李思觀,副提調宋文載啓曰,昨日親臨月臺,受箋問講,酬應旣多,向晏還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。因其乾宴,予心亦乾,雖然,宴乾心乾,猶今歇語,歲初旣奏,今何復諭?予年雖百,其誰勸予,其誰許也?方當心乾,以參助乾,可謂悶也。此亦例語,雖於敵語可信,而況莫重,奚特二十五,其於宴也,若金若石,今日此敎,可見予心,殿座時,入侍焉。
中宮殿·惠嬪宮,藥房口傳問安。答曰,知道。
延和門殿座罷後,政院·玉堂·藥房口傳問安。答曰,知道。
建明門殿座罷後,政院口傳問安。答曰,知道。
以承傳色,口傳下敎曰,勿胥命事,遣史官傳諭。命召仍卽傳授,卽爲入來,入侍之意,亦爲一體傳諭于時原任大臣。
申尙權啓曰,行大司憲洪重孝在外,執義申大脩傳旨未下,掌令李台鼎呈辭,羅忠佐投疏在外,持平權恢在外,李漢一投疏在外,今日以監察茶時之意,敢啓。傳曰,知道。
傳于魚錫定曰,延和門殿座後,晝講爲之。
魚錫定啓曰,時原任大臣,有稟達事,來詣請對矣。
魚錫定啓曰,禮曹判書韓光會,參判權噵,參議申光履,有稟達事,來詣請對矣。
傳于魚錫定曰,夕講爲之,大學衍義持入。
傳于魚錫定曰,夕講,時原任大臣同爲入侍。
申尙權啓曰,時原任大臣,依下敎來待閤外矣。以統制使李國賢狀啓,今羽生熟鰒進上,海毒,姑未淸淨,故不敢循例封進,惶恐待罪事。傳于申尙權曰,勿待罪事,回諭。
宋文載以吏曹言啓曰,今此宗廟望祭大祝及順陵忌辰祭獻官,前承旨具㢞·李碩載,實預差塡差,而時無職名,令該曹口傳付軍職,何如?傳曰,允。
兵曹口傳政事,副司直具㢞·李碩載。
庚寅四月十三日辰時,上御延和門外。回甲士庶人賜米入侍時,行都承旨宋文載,左承旨沈鑧,右承旨李萬恢,左副承旨元義孫,右副承旨申尙權,同副承旨李聖檍,假注書任煜·趙貞相,記事官吳鼎源·柳誼,以次侍立訖。上具翼善冠·袞龍袍,乘輿出通陽門·延和門外,仍詣殿座後,上曰,晝講入侍。特進官韓光會,同知事李潭,參贊官李聖檍,侍讀官洪秀輔,檢討官洪檢,假注書趙貞相,記事官吳鼎源·柳誼,以次進伏訖。上親講大學,自凡傳文,至右傳之三章訖。秀輔讀奏,上誦蓼莪章訖,上曰,文義陳之。秀輔曰,第三章所引淇澳章,旣切又磋,旣琢又磨,卽治之已精,而蓋求其精之義也。聖人之爲學,聖王之爲治,未嘗有自滿之意,禹之兢兢,湯之慄慄,文王之翼翼,皆此道也。孔子亦曰,我非生而知之也,好古,敏而求之者也。聖人之進進不已,不自滿假,如此,必也新而又新,聖而益聖然後,方臻從心所欲,不踰規之域矣。上曰,所奏,好矣,而予則已過從心所欲不踰規之年矣。上曰,下番陳之。檢曰,上番陳之,別無可奏者,而湯之盤銘,此章好矣。以聖湯之大聖,而猶不自滿假,日新又新,以天道則至誠無息也,以文王則純亦不已也。若曰,只此爲足,而不加新又新之工,則何以至於富有盛大篤實·光輝之域耶?惟其有日新之工,故能止於至善,此等處,伏願留念焉。上曰,所奏,誠是矣。上曰,知經筵,奏之。潭曰,上下番已陳新字之義,而人君有自新之化然後,方有新民之化,以今日入庭耆民言之,殿下推自新之化,以盡作新之方,深有望焉。上曰,所奏,是矣。民之作新,誠在於人君之自新,所謂上行下效者,此也。且鼓舞二字,尤好,以周易言之,鼓之舞之者,猶擊鼓於此,而舞應於彼也。然予有欲問之事矣,在上者必先自新然後,下民方可作新乎?秀輔曰,此如風草桴鼓,自有感應之理矣,在上者苟盡自新之道,則自然興起矣。孟子曰,待文王而興者,凡民也,若非豪傑之士,則必待君上之振作,此可見君臣一體相須之義也。上曰,其言,是矣。檢曰,大體其自新之化然後,方可有新民之效,而作字則爲新民之本矣,此如帝堯之勞來匡直,輔翼振德之謂也。上曰,然矣。光會曰,君子無所不用其極云者,其猶凡事,皆造極盡之謂也,其效至於會其有極,歸其有極矣。上曰,予於極字,實有愧矣。頃有百尺竿頭進一步之說,而予則已於竿頭,落下一極字矣。光會·潭等曰,殿下五十年治平,皆以一極字得力,而功化已成,是何聖敎之如是乎?上曰,穆穆文王,有五止之德,而予則不能盡止仁之道故,臣下不知敬字之義,今之挾試乘入場者,固欲登科立朝,而一着紗帽之後,則皆退步,至於挾侍亦然矣。且以請宴一事言之,予志固矣,而群下之請不已,亦予誠信未孚之致,豈不有愧於止信之道乎?秀輔曰,殿下以五止字爲敎,臣亦有仰達者矣。殿下尊居九五,所謂爲人臣及交國人二條,元不襯着於聖躬,至於聖孝,則以千乘,而躬曾閔之行,一國臣民,莫不欽歎。至於止仁止慈之道,則殿下於今日,兼有君父之責矣。古聖王之視如家人,中庸所謂體群臣,皆言能盡君父之道者也。若使群下,有懷不達,其願未仲,則豈不有歉於止仁止慈之德乎?上曰,予固料今日儒臣有引經之語也。昨日講筵,經筵特進,皆有所陳,而儒臣則默默,此則得體,而今日此言,亦已領會矣。止孝云云,予不敢當,而仁慈二字,則文義太誤入矣。秀輔曰,中庸九經,實與五止,相表裏,臣意則必也體下伸情然後,方可謂仁慈矣。上曰,此則太誤矣。檢曰,上番所奏,誠然矣。上曰,予則不知其然矣。儒臣先退,上命回甲士庶各五人進前,各言姓名及役名。上曰,分付戶郞,各給二斗,中部畢,東部·西部·南部·北部以次頒米。上曰,曾經殿內守僕者,誦習儀節,鍊熟可尙,加給二斗。上曰,農民守其本業,亦爲加給二斗。上曰,幼學柳明渭,使之進前,可也。明渭進前,上曰,誰也?兵曹判書蔡濟恭曰,前同知臣柳發之子,柳馨遠之子孫,而馨遠所著隨錄,近有入梓之聖命矣。上曰,然乎?其父昨年親政時陞資,而筋力,好矣。萬恢曰,明渭自是能文,屢鳴於升補學製矣。上曰,加給二年,使隷人輸送于其家。上曰,幼學韓榮祖,使之進前。上曰,汝誰也?榮祖對曰,臣上黨府院君奉祀孫韓榮祖,承傳已久,今日以幼學入庭,是豈用人之道乎?令該曹初入仕,其若有窠,今日內,口傳備擬,若無而有陞差之窠,今日內,亦爲次次備擬亦無,雖散政,卽爲待窠,懸注調用。又命書傳敎曰,隨錄今刊,其父以年近九十,昨年親政時,特命陞資,今見其子,年六十一,可謂稀有,韓榮祖後雖散政,待窠懸注調用。文載曰,時原任及禮曹三堂上來待矣。上曰,入侍。領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,禮曹判書韓光會,參判權噵,參議申光履,以次進伏訖。致仁曰,聖體若何?上曰,一樣矣。寢睡·水刺之節,亦何如?上曰,一樣矣。致仁曰,監膳提調李益炡來待,使之入侍,何如?上曰,入侍。益炡進伏訖,致仁曰,湯劑待令矣。上曰,卿等勿用我,則當進,而進御之後,想必强聒不已,其止之。致仁曰,請宴進劑,事件各異,且日晷已晩,尙未進御,下情不勝焦迫,伏願暫進湯劑矣。上曰,其止之。上入小次,少選,還御乘輿。致仁曰,臣等但願進御湯劑矣。上曰,其止之。命書傳敎曰,今日命讀日記,莫重所奏,全不記錄,事之可駭,莫此爲甚,當該注書,令該府從重勘處,其遺漏者,令今日讀奏注書,問于史官,先爲起草,入侍時,稟裁後添錄。出傳敎上還入大內後,諸臣以次退出。
庚寅四月十三日申時,上御集慶堂。藥房入診時,原任大臣同爲入侍時,都提調金致仁,提調李思觀,副提調宋文載,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭允悅,領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。致仁曰,午間聖體更若何?上曰,以卿等之固請乾宴,予心亦乾,氣何暇喩?致仁進湯劑,上曰,止之。致仁曰,臣等,果日强聒,兪音竟邈,承此却湯之敎,臣職在保護,誠未上格之致也,惶悚之極,無復仰達矣。翼謩曰,不必有此下敎矣。相福曰,今因臣等之强聒,以致聖心之激惱,伏不勝惶悚之忱矣。陽澤曰,今日下敎,莫非臣等之罪,宜下處分,何至此煩惱之過中也?昌誼曰,聖體康寧,專在湯劑,而每因臣等之請,輒下未安之敎,非徒惶悚,實多悶鬱矣。尙喆曰,臣等之所仰陳者,累不愜於聖心,則罪之斥之,靡所不可,而因此却湯,何聖上體下之意,降此過中之敎也?上曰,歲首所奏,不啻丁寧,今允所請,是頁陟降也,予志已定,更勿陳之。仍下詢賤臣曰,歲首日記,汝已修整乎?賤臣對曰,臣依下敎,問于其時史官兪漢謹·金夏材則以爲其日聖敎,不能詳承,無一所錄云矣。上曰,予固慮此矣,與注書異矣,然全不記錄,不無溺職之失矣。仍命書傳敎曰,史官,與註書異焉,左史記動,右史記言,顧不重也,而歲首辰謁若何,則其時事勢,雖或然矣,莫重奏語,一不記錄,溺職,大矣。其時左史兪漢勤,右史金夏材,竝施不敍之典。上曰,黃宅仁,何處人乎?賤臣對曰,坡州人云矣。上曰,在京云乎?賤臣對曰,在京云矣。上曰,京中何處乎?賤臣對曰,新門外云矣。上曰,然則幾乎就囚矣。賤臣對曰,傳旨未下之前,該府囚單不入云矣。上曰,傳旨尙今不下乎?書納傳旨之注書及稽滯不下之中官,當一體親問矣。命書傳敎曰,歲首所奏若何,而日記都無,若無今日命讀,此國不國·君不君之一端也,此事校正然後,寢可睡,食下咽。身爲注書,傳旨不卽書納,身爲中官,掩置不下,當該注書,關係莫重,不可尋常處之。皆於建明門親問,依拿推例擧行,而除問郞金吾堂郞,卽爲待令,中官金聲完,注書趙貞相·黃宅仁,皆令闕外待令,該房承旨,爲先罷職。上曰,殿座有命,卿等退去。時·原任以下,皆退出。上曰,諸承旨牌招。出榻敎上命書傳敎曰,前承旨魚錫定,承旨除授,牌招察任,房順房。書訖,諸臣以次退出。
庚寅四月十三日申時,上御集慶堂。夕講入侍時,特進官韓光會,同知事李潭,參贊官申尙權,侍讀官洪秀輔,檢討官洪檢,假注書趙貞相,記事官吳鼎源·柳誼,以次進伏訖。上誦大學衍義,自曰若稽古,至黎民於變時雍。秀輔繼讀後,上曰,文義陳之。秀輔曰,堯之欽明文思,允恭克讓,卽格致誠正之工,自以親九族,至時雍,乃修齊治平之事,先儒所謂,堯典卽大學之鼻祖者,誠至言也。然其中安安二字,可見帝堯不待勉强,從容中道也。是故聖人之於事物,必也循理順應,無安排係着之病然後,方臻於大中至正之域,而與天相似矣。殿下所當加勉,在於安安二字矣。上曰,所奏,誠好,當體念矣。上曰,下番陳之。檢曰,大學許多條目,皆不外於安安二字,誠如上番所奏,安字上,加勉宜矣。上曰,好矣。譬如入宅入處而後,安矣。光會曰,克明峻德四字中,克字最有味矣。上曰,是矣。尙權曰,克讓,是大堯之盛德,而事或有合於人情天理,則亦當强從而不必讓矣。上曰,文義誤矣,强則非讓矣。上曰,予嘗有疑矣。聖人之血氣,有時而衰,志氣則無時而衰,堯之倦勤,何也?秀輔曰,堯之倦勤,亦以血氣已衰,故政令施措之間,不如鼎盛時勤勵之謂也,非謂志氣之衰也。命舜之時,堯齡已近百歲,而精一執中之訓,莫非警戒克治之意,則堯之志氣未嘗衰也。若使志氣隨年而衰,則豈得爲大堯哉?上曰,然矣。上曰,以帝堯之聖,不知鯀之惡,何也?秀輔曰,聖人如天,無物不容,鯀之惡,非不知之,而特以寬容之德,姑試之矣。是以堯典曰,試可乃已,宋臣蘇軾之言曰,帝堯之聖,姑試伯鯀,亦此意也。上曰,是矣。儒臣先退。
庚寅四月十三日酉時,上御建明門。殿座入侍時,原任大臣·金吾堂上同爲入侍時,上具翼善冠·袞龍袍,乘輿出通陽門。行都承旨宋文載,左承旨沈鑧,右承旨李萬恢,左副承旨元義孫,同副承旨李聖檍,假注書任煜,事變假注書金重燮,記事官吳鼎源·柳誼,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,判義禁趙雲逵,同義禁尹得雨·金華鎭·柳脩,以次侍立。上曰,當直都事招之。賊臣引入,上曰,誰也?義孫曰,兪彦悌也,上曰,誰族乎?彦悌對曰,故相臣兪招基之再從侄也。上曰,渠敢以故相籍重,過甚矣。仍命書傳敎曰,禁府都事兪彦悌,擧措輕着故,其誰下問,則敢以故相籍重,金吾郞淸選,此等之人,漢明所謂豈云宰百里?十里誠難,汰去。上殿座後,命入前排,拿入禁府都事洪相殷下詢曰,汝旣知當直都事之汰去,則何不卽爲待令乎?相殷曰,臣就直於本府,晩始聞當直都事被罪之奇,顚倒來詣,而相距稍間,以致遲滯矣。上曰,事當決棍,而十分參酌矣。仍命退出,命入羅卒,拿入趙貞相下詢曰,時急傳旨,何其書納之遲緩。貞相對曰,矣身元來手鈍,不能速書,致勤嚴旨,惶恐遲晩矣。上命得雨傳敎曰,事當治罪,而參酌安徐,以校書館施行,以此知之。拿入中官金聲完下詢曰,傳旨旣自政院入來,則卽速入啓,可也,而不此之爲,何故也?聲完對曰,矣身矇然不察,以致嚴敎,惶恐遲晩矣。上曰,十分參酌,放逐門外,以此知之。拿入黃宅仁下詢曰,神門奏語,何等重大,而汝之日記,無一所載,何也?宅仁對曰,矣身愚迷魯鈍,不合記注之任,而其日展謁時,矣身伏在大臣之後,聖上所奏,漠無聞知,惶恐遲晩,恭俟處分矣。上曰,汝旣不聞,則何不問諸其時史官而記之乎?宅仁對曰,莫非矣身不敏之失,遲晩之外,更無所達矣。上曰,以汝擬注望者誰也?宅仁對曰,柳誼也。上下詢誼曰,汝何知宅仁而擬望也。誼對曰,聞其可合記注,且適在京,故果擬之矣。上命得雨傳敎宅仁曰,汝罪萬萬無狀,事當重繩,而十分參酌,以國子施行,放逐門外,以此知之。上曰,假注書趙貞相,以校書館施行,前假注書黃宅仁,以國子施行。出榻敎上命義孫書傳敎曰,必也,正名,且今日夕講時,讓非强爲四字,可謂起予心,且此非相持者,而多日若此,卽予昏矣。今則因日記大覺,豈云藏樂?雖不藏樂,歲初門外口奏之後,予之從不從,毋論今日臣子,何敢請予?若因此勉循,心猶不可欺,況陟降乎?大本然,而若是相持,豈曰孝乎?先正其本,旣覺之後,予雖衰矣,曰,以大官而顧籍乎?其心雖迫於愛君,不顧口奏,多日相持,致其君之不孝,何以謂不孝?大本已立,則昧然不覺,以乾宴固執者也。今番初九日次對,昨日入侍時,强聒大官·宗臣·卿宰·承旨·儒臣,一竝罷職。噫,彼朝鮮,有君君臣臣焉,知事李益炡,其忱可尙,於身雖不負其父,敢使其君欺莫重乎?忱自忱,重自重,本末倒置,輕重大虧,特施削職之典。噫,此因予昏若此,而豈不自恧自訟焉?今者大覺,可謂國爲國·君爲君之一端也,其口奏呼寫以下,以此載於日記,無形假注書日記,豈可一刻置之?於政院校正以下,以入侍注書任煜,更書以載。書訖,上命入正月初一日日記。賤臣持入,上曰,尙不粧冊乎?賤臣對曰,未及粧冊矣。上曰,駭然矣。仍命書傳敎曰,日記成納之稽滯,莫若近日,而正月日記,尙今不粧,三朔不爲書納注書,自今日,詣待漏廳,修整書納,過三日者禁推。若有在外人,則不呈書納,何敢在外?事之寒心,莫此爲甚。令該府拿推,近者怠慢日甚,故此等小官,亦若此,當該人,以藝閣例施行。上命賤臣,讀奏黃宅仁所錄日記,逐句增刪,而校正之命,添書口奏十四字。書訖,上曰,儒臣洪秀輔·洪檢,皆在坐罷中矣,予已知兵判之有闕矣。李潭亦於頃日講筵,有所仰陳矣。義孫曰,臣亦在譴罷中,而以殿座之姑未回輿,不敢退出矣。上曰,承旨則不當入於現告矣。義孫曰,臣則雖無所達,爲今日臣子者,其意則與被罪之大臣諸臣,無所異同,臣何敢以不言倖免乎?上曰,然則同爲罷職,可也。藥房提調持湯劑進前曰,近因諸臣之不揆聖心,致有此激惱之非常,臣誠不知所逹矣。臣亦在罪罷中,而都提旣出,莫重湯劑,無人奉進,恭俟一貼之進御,欲從諸臣之退黜矣。上曰,止之。思觀勸進不已,上曰,湯劑上之。思觀奉進,上覄之。義孫曰,臣職非保護,固知進言之萬萬惶悚,而臣家之老母,每當勸藥,不計瞑眩,輒皆受飮,稍慰爲子之心矣。今伏見殿下之却藥,始知臣等事君之道,不及人子事親之節矣。上曰,其言可貴矣。湯劑持來。上曰,藥房提調持湯劑入侍。出榻敎上曰,承旨之母,年紀,幾何?義孫曰,今年七十三矣。上曰,可貴矣。承旨之祖母,以元永川夫人,率子婦,入參於癸巳內宴矣。思觀持湯劑進前,上進御。上命書傳敎曰,今講大學,物有本末,於物猶然,況父子君臣乎?歲初神門外,口奏之後,大本立矣。諸臣雖昧於義理而强請,其君執此義而據理斥之,若春雪之消,其何費心,亦何相持?因予衰耄,數日若此,此予不肖,而今則大覺處分,義理團圓,本末且正,其可闊狹,而雖然,國之所以爲國,亦體統也。今則大官重宰以下姑捨勿診,時原任大臣俱無,三軍門大將亦闕,其於軍門,雖無都提擧一營,自可兼察,至於扈衛廳·三廳俱無,雖欲命其兼察,其誰爲乎?致仕奉朝賀,將爲大將乎?莫云昇平。無事世界之時,雖一夜之間,可謂凜然,且非特此也。東日西雨,亦是造化中事,君旣執造化之權,立大本而正人心此爲君綱也,諒其勢而酌輕重,其亦一道也。且大官諸臣,其雖昧也,究其心則愛近八其君也。且今歲初,內局都提擧,昌德處分,慶熙特寢,恕一大臣之心猶然,況三時任·三原任乎?此不可經夜者,大官已然,況諸臣特寢?大官以下處分下敎,大臣命召,遣史官傳授。兵曹判書蔡濟恭,訓鍊大將李章吾,禁衛大將具善復,摠戎使金孝大,卽爲牌招,傳授命召密符,李章吾大將牌傳令牌,兼爲傳授。噫,俄者處分,今者旋寢,重義理之心,諒國勢之意兼焉。諸臣之意,怳然大覺,勿復萌於心亂義理,何謂義理?其君口奏陟降,其臣昧欲角勝,此非義理而何?自今二更後,不遵此敎者,此非今日朝鮮臣子,若此然後,其或若前,予當詣丹門外,而叩謝不遵,諸臣嚴正國法,大小臣工,咸使聞知。噫,此不過一處分事,而相持今日,此亦衰暮而然,一誤過矣,況再乎?亦令知悉。書訖,上曰,卽爲頒布,無一人違命者,可也。賤臣出而傳命,上命書傳敎曰,初欲下敎而猶泯默,今者相持,意專在乎此。其時大官亦聞,而若此夏禴未能,歲初所奏亦漏,其行此然後,此心少伸,望祭祗迎,禮房知悉,依例擧行。又命書傳敎曰,曾已申飭,而香室守僕,以口尙乳臭之人,苟充,當該禮房,從重推考。又命書傳敎曰,諸承旨儒臣一體牌招入直。上曰,今日處分人,若有違牌者,免爲庶人,嶺沿投畀。出榻敎上還內時,命書祭文二句,仍下敎曰,承旨持此文,親進香室,以此添入於望祭祭文,可也。義孫承命進香室,上入大內,諸臣退出。
上在慶熙宮。停常參,只晝講。
恭惠王后忌辰齋戒。
夜一更,月暈兩珥。
藥房提調李思觀,提調宋文載啓曰,昨日臨門酬應,夜深還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。自訟之心方切,氣何諭乎?待都提調,備員入侍。
中宮殿·惠嬪宮,藥房口傳問安。答曰,知道。
申尙權啓曰,大司憲洪重孝在外,執義申大脩傳旨未下,掌令李台鼎行公呈辭,羅忠佐投疏在外,持平權恢在外,李漢一投疏在外,今日以監察茶時之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
以承傳色,口傳下敎曰,耽羅貢人許宋幾石入去知之,入侍時以奏。
以承傳色,口傳下敎曰,左相入來後,次對爲之。
以承傳色,口傳下敎曰,左相箚批,與右相箚批,同書之,遣史官傳諭。
元義孫,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
魚錫定,以侍講院言啓曰,本院下番說書兪漢謹入直矣,特施不敍之典出去。司書金普淳在外,兼司書朴相岳受由在外,兼說書未差,下番他無推移之員,文學洪相簡,卽爲牌招,姑降入直,何如?傳曰,允。
假注書趙貞相拿處,代以趙英鎭爲假注書。
李聖檍啓曰,今日次對,兩司長官,當爲進參,除在外外,大司諫安,卽爲牌招,何如?傳曰,允。
李聖檍啓曰,大臣·備局堂上,依下敎來待矣。傳曰,引見。
李聖檍,以義禁府言啓曰,編輯廳郞廳趙㻐·徐浩修,令該府拿鞫,而國忌相値,施以制書有違公律勘處事,傳旨啓下矣。趙㻐·徐浩修旣已拿囚,以制書有違公律,竝杖一百收贖,而有功議者,依承傳,功議各減一等放送,何如?傳曰,允。
李聖檍,以義禁府言啓曰,中官朱好一,令該府處之,以制書有違公律勘處事,傳旨啓下矣。朱好一旣已拿囚,以制書有違公律,杖一百收贖,而依承傳,功減一等放送,何如?傳曰,允。
領議政金致仁箚曰,伏以臣,誠未仰格,罪速罔赦,罷官薄譴,無以少贖,擬待城門之開,逬出俟勘,曾未竟夜,恩命踵下,威罰遄收,官銜仍舊,臣誠惝怳感隕,益無所措。噫,爲今日臣子者,苟有秉彛之心,則逢今年而當今月,欲我聖上之踐位行禮,繼述盛事者,容有旣哉?此臣等所以愛日誠急,反昧所重,不自覺其身陷大戾,揆以常憲,誅竄猶輕,而今殿下曲察微忱,至以其心愛君爲敎,臣雖在懍戚之中,尙不勝感泣之私,惟其辜犯至重,有非片時斥罷,所可自恕。身帶保護之任,今日問安,亦不敢冒進,席藁私次,短箚自列。伏乞聖明,亟降嚴誅,以重國體,以安處分焉。取進止。答曰,省箚具悉。孔夫子答曾子之問曰,吾道一以貫之。曾子問諭卽曉,謂門弟子曰,夫子之道,忠恕而已,忠孝卽一也,而嗟予顧莫能踐,其後群下之恕,何可望也?且一言感于臣隣誠淺而未能,仍講大學第五止字,其亦靦然,在廷諸臣,未能信孚,況國人?且本事,已一處分,可以妥帖者,幾日相持,言不能一,處分亦不一,是誰之咎?寔予之咎,寔予之過。噫,卿等,雖不諒予心,究其心則誠愛近八其君,而未及周諒之致,故前後處分,與下敎,皆稱愛字,於今予之處分團圓,卿等往事君浮雲,若此之後,於君於臣,可謂帖然。且此非比三讓而進,一揖而退也。予意元輔,方兼內局,必也來矣,問候問焉,卿不來此,已過矣。又何尋箚,誠若此?今日六相,何不聯箚?噫,雖不若昨夕爲追慕,與國罄悉者幾,而旣筵中泥投水,內局亦然,至於舊闕甚焉。今講大學,卽敬也,小學,卽誠也,而何事誠也,何事敬也?歲首之奏不思,視於無形,聽於無聲之意,若此若此故,今於望祭十六字添奏,自此以後,於君其心金石,亦歇後語也。於臣孰敢萌於心而請於前乎?然莫能誠,其覺亦晚,餘訟猶在,此非建功之所解者,然旣諭內局,事已妥帖,何心以拒?待卿入來,當許診筵,卿須安心,卽爲入來,仍行次對焉。仍傳曰,遣史官傳諭。
傳于李聖檍曰,旣諭相箚之批,次對進定於今日。
吏曹判書朴相德疏曰,伏以臣之父母墳山,在仁川地,近因雨水之頻仍,莎草頹傷,臣宜卽躬往修改,而臣之乞暇省掃屬耳,輒復控私,亦甚惶悚,隱默低徊。今則期日已迫,情理難抑,玆敢呼籲於孝理之下。伏望聖慈,特許周暇,俾伸至情,千萬幸甚,臣無任屛營祈懇之至,謹昧死以聞。答曰,省疏具悉。卿其依所請往來焉。
右議政金尙喆箚曰,伏以臣,昨於帳殿,倉皇迸退,坐待天明,未及出城,夜中史官,來傳命召,處分旋寢,職秩自如,是何臣罪之難貰而聖渥之愈隆也?仍念臣等,際千一莫大之慶運,値國家難逢之舊甲,徒抱愛日之忱而仰體聖意,未效回天之誠而反犯臣分,律以刑章,嶺海猶輕,何敢以大度之寬假,薄譴之滌蕩,爲晏然仍冒計哉?玆敢略入文字,仰瀆崇嚴。伏乞聖明,免臣之職,勘臣之罪,使國綱肅而私分安焉。取進止。答曰,省箚具悉。悉諭元輔之批,今何多諭?本事妥帖,次對已命,卿須安心勿辭,卽爲入參焉。仍傳曰,遣史官傳諭。
領中樞府事金相福,判中樞府事金陽澤·李昌誼箚曰,伏以臣等,昨被嚴旨,相率逬出,戰慓靡措之中,遽伏奉收還之命,負罪之蹤,何以得此?伏地感惶,不知所諭。伏念臣等,幸逢嘉會,徒切愛日之誠,莫體聖意,冒犯籲天之罪,揆其情則雖出於懇迫,論其擧則實涉於愚昧,辜犯至重,嶺海猶輕,而薄罷未經,一宿特寢,旋降寬典,聖渥冞隆,臣罪難貰,玆敢仰陳短箚,申請威罰,乞賜處分,以昭法紀焉。取進止。答曰,省箚具悉。悉諭予意於領相之批,今何復提?卿等安心勿辭焉。仍傳曰,遣史官傳諭。
左尹李基敬疏曰,伏以臣,受恩如天,負罪如山,進秩匪由,循次授閑,特出體諒,旣又區別於同罰之中,而先此自引者,亦在寬假。蓋前後溫諭,有以見必致之聖意,而臣乃冥然頑然,不知變動,一則以病,二則以情。情病雖甚危苦,分義已極虧蔑,夙夜愛恐,如集于木,不敢以時月之稍久而一息遑寧,誠不自意,嚴誅,不加於大何,閑司遽改爲劇地,是固有乖於聖朝綜核之政,而抑臣處義之難冒,又非向日之批矣。噫,辭萬而受十萬,卽古人耻之,漫職猶然,而況進於此者乎?臣本百無肖似,而殿下所以謬辱恩數者,意其或能自量己分,不甚規規於進取也。今乃一被弗稱之服,便卽彈冠而出,則此眞患得之鄙夫,臣縱不自惜,於累聖簡何哉?顧自昨秋以來,廉防一節,已成鐵限,不但七年之病而已也。伏惟日月在上,無微不燭,今而後,難可責臣以職事之狀,庶幾俯察無餘,而若臣區區所祈願者,萬一賴天之靈,使宿疾少損,而筋力可以駈策長程,步履可以陞降文陛,卒獲一瞻耿光而歸死,則實無所恨矣。仍念見叨之職,係是詞訟繁務,不可一任其瘝曠,除旨之下,宜卽控兌,而沈淹牀玆,神思茫然,歷屢日而始構短章,猥入縣道,臣罪於是乎益大矣。伏乞聖慈,曲垂矜察,亟許鐫免,以全微諒,仍降重勘,以肅朝綱,千萬幸甚,臣無任屛營祈懇之至,謹昧死以聞。批答見筵說
左議政韓翼謩箚曰,伏以臣罪,可勝言哉?徒懷愛日之微誠,莫體慕昔之孝思,强聒不已,日復一日,聖心轉惱於上,臣罪愈積於下,僅數時薄罷,不足贖其萬一,未竟夜還寢。恩更出於尋常,史官儼臨,傳授命召,臣以顙頓地,有涕盈襟。噫,寶算彌高於近八,休運同符於昔年,群情歡慶,容有其旣。矧臣,以臣祖之孫,追念當日陪讌之盛,倍切是歲祈祝之情,而只緣忱誠淺薄,辭語拙訥,旣未能孚格天聽,感回聖衷,不知不覺之中,反陷罔赦之科,使臣自訟,亦知其難逭邦憲,而聖度涵貸,薄勘旋寢,愛君之敎,曲察微忱,中丹所蘊,上露無餘。臣於是,感激惶隕,雖卽日塡壑,固無所憾,而惟是罪戾,尙在於未勘,濫秩冞愧於仍縻,卽者次對有命,而末由進身,臣罪至此,尤無所逃,玆將短箚,仰瀆崇聽。伏乞聖明,亟降威譴,以嚴國紀,以勵臣分焉。取進止。答曰,省箚具悉。悉諭元輔之批,今何多諭?本事妥帖,次對有命,卿須安心勿辭,卽爲入參焉。仍傳曰,遣史官傳諭。
知中樞府事李益炡疏曰,伏以臣於今日進箋入侍之時,隨諸臣後,猥陳微忱,未蒙允許,臣相顧愕眙,抑塞悶鬱而退矣。卽伏承傳敎下者,辭旨隆摯,錫賚便蕃,臣聞命感泣,不知置身之所也。噫,如臣不肖,偏荷盛眷,前後恩諭,莫非我殿下追念舊臣,不棄其孤之意,而今臣須叟無死,獲際嘉休攝提之舊甲重回,邦國之泰運,同符先臣之際會於昔年者,臣幸復値於今日,區區寸忱,自切于中,此臣所以不揆僭猥,縷縷陳請而不知止也,語多妄率,惟俟譴罰矣。聖念曲加寬貸,非惟不以爲罪,反有此格外殊賜,臣心惶蹙愧恧,已不可勝言,而其在瞻聆,豈不大可驚怪乎?況臣私義,決不可晏然冒受,玆敢略陳短章,仰暴微懇。伏乞聖明,亟寢成命,以安私分,千萬幸甚,臣無任屛營祈懇之至,謹昧死以聞。批答見筵說
庚寅四月十四日辰時,上御延和門外。香祗迎入侍時,上具翼善冠·袞龍袍,出通陽門,至延和門。行都承旨宋文載,左承旨沈鑧,右承旨魚錫定,左副承旨元義孫,右副承旨申尙權,同副承旨李聖檍,假注書任煜,事變假注書金重燮,記事官吳鼎源·柳誼,以次侍立。上祗迎訖,步出建明門祗送,下敎曰,禮房馳詣太廟,奉審以來,上俯伏建明門外,良久不起。文載曰,何爲此過擧也?上曰,將仰謝陟降矣。文載曰,久伏冷石,恐損玉體,請藉御席。上曰,雖雪上,何損之有?鑧曰,殿下之爲此,皆是臣等之罪也。上曰,非群下之罪,自頃至昨,由予不孝也。義孫曰,旣已處分,復何至此?上曰,非處分之不足,乃予之過也。今日之事,必爲群下,謝過陟降矣。尙權曰,殿下多閟古人書,堯·舜之聖,亦有此擧乎?上曰,古人云,頓首頓首,百拜百拜。予亦俯伏仰思,都在陟降矣。聖檍曰,臣等請先伏誅矣。上曰,若欺陟降,是豈子道?藥房提調李思觀進前曰,萬萬過矣,非但玉體之有損,其於國體君綱之虧何?上曰,國體君綱,非所暇論,予不若是,乃欺陟降矣。文載曰,今則時刻已闌,玉體必損矣,以席進之。上曰,今日日入前,予當如此矣。思觀曰,不意今日,有此非常之擧,下情焦迫,如何可諭,已而,錫定奉審而回。上起坐曰,禮房入來。錫定進伏。上命讀祭報府及祭物單子訖,上還御門內乘輿。文載曰,領相今方入來云而箚子先到矣。上命入其箚,令承旨讀奏訖。上曰,予眞席藁,而群下則不能矣。仍命書箚批,上命尙權摘奸編輯廳以來。尙權回奏其堂郞進不進。上命尙權書傳敎曰,其雖此時,心在纂輯,故頃遣中官摘奸。今日則咫尺門內,命承宣摘奸。噫,今日豈敢稱恙之時乎?事之塞心,莫此爲甚,其堂元仁孫·鄭存謙,越俸一等,其令卽爲仕進。郞廳趙㻐·徐浩修,尤涉駭然,人君若此之時,豈可此輩,偃臥于其家乎?令該府拿鞫,而國忌相値,施以制書有違公律勘處。自今日,限畢役入直編輯廳。尙權書傳敎時,至拿鞫之鞫字,停筆不書。上厲聲曰,以承旨而不知鞫字乎?旣是鄕闇,又爲作恣矣。爲先遞差,可也。仍命他承旨書傳敎曰,禁推·拿推·拿處·拿鞫,皆有古例,與設鞫,大不相同,則一鞫字礙眼,其敢提問,多人侵辱之時,自無礙眼乎?事雖微細,墜君綱則大矣。承旨申尙權爲先遞差,令該府拿鞫,過國忌後,捧供以奏。又命書傳敎曰,承旨有闕代,前承旨具㢞除授,今方差祭竣事入來後,牌招察任,房順房。領議政金致仁進前曰,俄者移時御診,聖體不瑕有損乎?上曰,俄者予待禮房而致然矣,禮房速來,豈特所稟之善走而然乎?思觀持湯劑進前曰,伏望進御矣。上曰,進之。思觀奉進,上覆之。致仁曰,臣等,累日强聒,不自知其自陷於大戾,致有昨夜之處分,惶汗,至今浹背,不知所達矣。上曰,都是予久生之害也。致仁曰,每承如此下敎,竊不勝焦迫之私矣。上命書傳敎曰,內局問候,當該中官,視若休紙,混置不省,事之可駭,莫此爲甚,當該中官,令該府處之,以制書有違公律勘處。上曰,三故相致祭有命,而故相徐志修,予忘之矣,鍊戎臺動駕,是何年乎?致仁曰,丙戌冬矣。上曰,其心可貴矣。仍命書傳敎曰,其於今日,憶昔故相,予心愴然,故徐領相家,過國忌後,卽爲遣承旨致祭。又命書傳敎曰,承旨·左承旨進去。又命書傳敎曰,自訟之心,豈敢已處分而少弛而然?大小學輪講,書自我自,今予之道,一分追慕,一分講筵。今日晝講爲之,時已晚,在編輯堂中,經筵特進官備員,卽爲入侍。又命書傳敎曰,旣諭相箚之批,次對進定於今日,書訖。上還內時,至通陽門外,上曰,禮房承旨進來。錫定進前。上親書憶昔窩三字以下曰,今司謁房,卽重兄昔年侍湯處也,過此時,輒有愴懷,故書此以下,承旨親檢刻板,卽爲懸之,可也。錫定祗受而退,上入大內,諸臣退出。
庚寅四月十四日巳時,上御集慶堂。晝講入侍時,同知事李潭,特進官洪名漢,參贊官魚錫定,侍講官洪秀輔,檢討官洪檢,假注書任煜,記事官吳鼎源·柳誼,以次進伏訖。上誦大學經一章,秀輔進讀經一章。上曰,陳文義。秀輔曰,帝王之學,異於韋布,所謂窮格之工,不但思索義理而止也。凡政令擧措,喜怒刑賞,皆有當然之理,必也動合天理,安於人心然後,方爲格致之效矣。雖於一喜一怒之間,若有過中之擧,則此由於知之有未盡,而理有所不明故也,此聖上之所當留意處也。上曰,所陳誠是,當體念矣。檢曰,格物二字,欲其實處用工也。若有一二分未極處,則未可謂之格矣。堯·舜明睿所照,無所不察,而猶孜孜矻矻,或恐毫髮之有所未盡。以殿下高明之學,於一部大學,熟複而詳味之,其於格致之工,似無間斷欠缺處,而聖人猶以加勉爲急務,幸望聖上,勿以爲已足而必勉焉。上曰,所達是矣。今亡矣之亡字,當作無字讀耶,當從本音耶?秀輔曰,二字皆通用,而世稱補亡章,輒稱本音,今亡之亡字,恐當如此矣。上曰,然矣,朱子於補亡章,果不能依倣經文耶?秀輔曰,文體固有古今之別,宋子蓋不欲强同而然也。如欲强爲之,則以楊雄而有擬易之文,以王通而有擬論語之篇,況朱子之大賢,而豈不能依倣乎?程子之意亦如此,故朱子有竊取之語,似非不能而然矣。上曰,是矣,特進經筵,以次陳之。潭曰,傳二章之明字,與經一章明字,似同而異,一書之明字,無不渾包於經章之明字矣。上曰,然矣。名漢曰,格物致知,爲一章之大旨,修齊治平之工,大小本末之業,皆自格致中流出來矣。上曰,好矣,參贊官陳之。錫定曰,臣別有仰陳者矣。上曰,儒臣先退。秀輔·檢退出。上曰,備考中艸幾訖乎?潭曰,中艸則各考,或有幾盡訖役者矣。上曰,何間告成乎?名漢曰,閏月間,可以刊刻矣。上曰,開刊後進箋乎?潭曰,然矣。上命入大學御製序。賤臣入之。上命潭讀其序,上曰,政院日記,多取見乎?潭曰,此非私自持去者故,或有考見者,則該郞隨事考來矣。上曰,地圖,申景濬何以爲之乎?潭曰,姑未出艸矣。上曰,申景濬云,尺有長短矣。潭曰,有長有圓,且闊狹不齊矣。上曰,卿等曾見古瓦灘乎?名漢曰,未見矣。潭曰,海西接界矣。上曰,然矣。諸臣退出。
庚寅四月十四日未時,上御集慶堂。藥房入診,大臣·備局堂上引見入侍時,都提調金致仁,提調李思觀,副提調宋文載,醫官方泰輿·許礈·李以楷·鄭允協·慶詢·吳道炯·鄭允悅,左議政韓翼謩,右議政金尙喆,禮曹判書韓光會,判尹李景祜,司直金時默·具善復·李章吾,刑曹判書徐命膺,司直李最中·金孝大,司諫李蓍廷,掌令李台鼎,校理洪秀輔,同副承旨李聖檍,假注書任煜,事變假注書金重燮,記事官吳鼎源·柳誼,以次進伏訖。致仁曰,蚤起勞動,聖體若何?上曰,一樣矣。致仁曰,水刺進御乎?上曰,服之矣。致仁曰,湯劑待令矣,上御之。致仁請診候,上許之。泰輿輩,以次診脈曰,左右三部度數均,而滑體不足,亦一樣矣。致仁曰,第二貼,何以爲之乎?上曰,藥房提調持湯劑,更爲入侍。出榻敎思觀承命出。致仁曰,腎瀝湯事,朝有所達,今日承命而後,可以製進矣。上曰,建功湯,姑爲之,可也。致仁曰,近來頻頻勞動,趁此時,當進腎瀝矣。上曰,已服六劑之多矣。致仁曰,頃已責效矣。上曰,不緊矣。致仁曰,不當如此矣。思觀曰,頃未滿十劑之數,今亦有時晩之歎矣。上曰,然則當用幾貼?致仁曰,猶進四貼然後,恰滿十數矣。上曰,固請如此,可不勉從。致仁曰,書出榻敎,似好矣。上曰,腎瀝湯,依前方煎入。出榻敎致仁曰,頃日之製,加入附子,而末一貼則減之,今番則何以爲之乎?上曰,渠輩當知問之。泰輿曰,附子,除之宜矣。諸醫,皆如泰輿之對。致仁曰,當如醫診矣。上曰,可矣。思觀持入湯劑,上御之。致仁曰,自朝竟夕,不撤酬應,且夏日苦長,願進三貼焉。上曰,藥房提調持湯劑,更爲入侍。出榻敎思觀持入,上御之。上曰,診筵先退。思觀·文載,率醫官退出。翼謩曰,昨日臨門,侵夜還內,聖體若何?上曰,一樣矣。翼謩曰,寢睡·水刺之節,何如?上曰,睡或有時,而食則不甘矣。尙喆曰,仰瞻天顔,則頓勝早春矣。上曰,何勝之有?翼謩曰,臣等愚迷,不知所重之有在,只惜此日之虛度,强聒不已。至承嚴旨,雖蒙旋收,惟切惶懍,自訟臣罪,更俟處分矣。上曰,非特卿也,若罪之,則無所不遺,愛君之誠,自在其中矣。翼謩曰,伏承二字之敎,尤不勝惶悚矣。致仁曰,被罪然後,可以安心矣。尙喆曰,不施所當被之罪,而每下未忍聞之敎,尤切悶迫矣。上命讀李彦熙供辭訖,上曰,此是予同庚之子,今始就服矣,將何施罪?大臣以下,以次陳之。致仁曰,黃腸最重,罰不可輕,其在懲一勵百之道,所當嚴處矣。翼謩曰,敬差官未下去之前,先自犯䂨,極爲非矣。從重科治,在所不已矣。尙喆曰,懲後之道,莫如杜漸,此不可循例論罪矣。景祜曰,黃腸事體,何等重大,而其所犯䂨,如是夥然,臣意亦與大臣無異矣。時默曰,其䂨雖在敬差官下去之後,厥罪難逭,況未往之前乎?論其辜犯,不宜惟輕矣。善復曰,渠旣以濫䂨自服,律不可輕議矣。命膺曰,朝廷之設法,蓋有待於此等處,則其所重勘,惡可已乎?最中曰,臣嘗待罪於本道,又以繡衣,曾往准陽,論罷一守令犯䂨之弊,固已熟知,今此科罪,實合重繩矣。上曰,其律,何如?致仁曰,偸䂨爲一律,而濫䂨則無律文矣。上曰,刑判持入律文。命膺持律文進前。上曰,讀而奏之。命膺曰,十株以下則杖八十,徒三年,而十株以上則爲一律矣。上曰,重矣,減死定配,可也。仍命書判付,上曰,世孫有病,久不尋差,可悶矣。致仁曰,臣亦側聞,而似是微感矣。上曰,醫官之入診東宮者,使之入侍。賤臣承命出,引吳道炯·鄭允悅入。上曰,世孫之病,何如?道炯曰,甘吉湯進御之後,症勢比前有勝,而湯劑則止之,今日只用禁飮矣。上曰,此後不復用藥乎?道炯曰,大勢旣減,不當更進矣。上曰,醫官退去。道炯等退出。上曰,爲守令而辱繡衣,萬古所無之事矣,予於魏興祖事,素所憎之,而且其爲人,比乃父,不啻落下幾層故,予果處分,而其新舊間三字,無狀矣。致仁曰,其兄則勤榦,而人且魁偉矣。領議政金致仁所啓,此平安監司閔百興狀啓也,枚擧義州府尹洪檍牒報,以爲本府民家,偶然失火,三十八戶延燒,四口人物爛死,會付耗米,考例題給事,請令廟堂稟處矣。人物爛死,殊可驚慘,旣有前例,依狀請會付耗米,區別大中小殘題給,亦令本府另加顧恤,俾無失所之歎,何如?上曰,依爲之。出擧條又所啓,東萊府使李在簡,有衆所共知之情理,莅任周歲,累呈辭狀,其遞雖惜,今姑許解,何如?上曰,依爲之。出擧條上曰,東萊府使許遞。出榻敎上曰,萊伯誰可代之乎?致仁曰,有一人可代者,而方在罪籍中,不敢自下,仰達矣。上曰,誰也?致仁曰,具庠也。上曰,又誰也?致仁曰,又有鄭彦忠,勤且廉矣,而殿下曾所欲試者矣。上曰,好矣,卿思是矣,在京乎在鄕乎?致仁曰,在鄕云矣。上曰,何以則催促上來耶?致仁曰,自可使之上來矣。左議政韓翼謩所啓,春間以鄭景淳之不赴忠州,有卽其地定配之命矣。追聞景淳,初非厭避,蓋有實恙云,今則飭勵已行,合有分揀之道矣。上曰,特放。出擧條上曰,鄭景淳放送。出榻敎致仁曰,頃因候班不參被罪者,尙未蒙敍,彦民事,追聞其事狀,則勢固似然矣。上命書傳敎曰,索莫以忘,今因問綾恩,乃覺因候班不參處分者多云,一竝敍用,事件雖異,前刑曹參判兪彦民聞相奏,非此人之過,一體敍用,申晦·沈鏽·趙曮·尹東暹一體敍用,而其中前備堂,竝還差事,分付,趙曮惠堂,亦爲還差。上曰,他承旨入侍。出榻敎賤臣引左承旨沈鑧入,上曰,同副承旨先退。聖檍退出。上曰,趙雲逵之病向差云耶?尙喆曰,臣聞趙雲逵,昨日喫夕飰,蒼黃承命,中路偶出關膈之症,殿座罷後,乘轎出去,而今日則少差云矣。上曰,其乘轎可謂便來。上曰,元義孫之母,可貴矣,曾以元永川之子婦,入參於癸巳內宴矣。上命讀李益炡疏本,讀訖。命書傳敎曰,表裏之賜,非爲本事,其何辭焉?況昨夜之後,予豈復提?此章給之。上命讀李基敬疏本,讀訖,命書批答以下。善復曰,臣依下敎,馳進明陵·翼陵,詳細奉審,則陵上·殿內·碑閣皆平安,曲墻塗灰處,亦無頉,前年所植樹木,擧皆向榮矣。奏訖,諸臣退出。
上在慶熙宮。停常參,只晝講。
恭惠王后忌辰。
辰時,日暈。酉時,日有左珥。夜一更,月暈兩珥。
藥房都提調金致仁,提調李思觀,副提調宋文載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講時同爲入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,今日晝講爲之。
以承傳色口傳下敎曰,西北付料軍官抄上禁軍,隆武堂柳葉箭一巡試射試官,訓將禁將李景祜,入直騎郞·摠郞爲之,時刻待下敎,只入正時,儀注置之。
以承傳色口傳下敎曰,詣閤晝講正時入之,入侍單子入之。
李聖檍啓曰,卽者副校理洪秀輔,以其親病陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于魚錫定曰,今日試射時,試官訓將禁將李景祜,代御將爲之,承旨,只禮房承旨入侍。
傳于魚錫定曰,內局入侍。
宋文載啓曰,假注書趙英鎭,家有拘忌之疾,勢難仕進,今姑改差,何如?傳曰,允。
假注書趙英鎭改差,代以李祖源爲假注書。
兵曹口傳政事,副護軍柳東茂·申思彦·李敬懋,副司直申晦·尹汲·李昌壽·沈鏽·南泰會·李吉輔·李溵·趙曮·李光溥·宋徵啓·尹東暹·兪彦民·李心源·申暐·洪重一·許宇·申·李徽之·李世演。
魚錫定,以弘文館言啓曰,本館上番闕直,事甚未安,應敎朴取源,自鄕上來,與副應敎趙宗鉉,新除授校理李命彬,竝卽牌招,推移入直,何如?傳曰,允。
魚錫定,以侍講院言啓曰,本院文學洪相簡,旣有只推之命,下番連日闕直,事甚未安,更爲牌招,姑降入直,何如?傳曰,允。
李聖檍,以戶曹言啓曰,傳敎内,今聞江華狀聞,湖南田稅米一隻,比諸他船,加百石,非添載耶?問于該曹以啓事,命下矣。凡稅船實載,以一千石爲限,載在續大典,而今此,咸悅縣之一隻所載,乃爲一千一百十七石零,則千石外一百十七石零,果是濫載,有違事目,該邑守令,令本道指名現告,拿問處之,何如?傳曰,此時守令,豈可一刻曠官?況禁添載之令至嚴,其在勵百之道,亦何循例處之?令監營決杖懲他。
庚寅四月十五日辰時,上御集慶堂。晝講,藥房入診,同爲入侍時,特進官金時默,同知事金漢耆,參贊官李聖檍,侍讀官洪秀輔,檢討官洪檢,假注書任煜,記事官吳鼎源·柳誼,都提調金致仁,提調李思觀,副提調宋文載,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。上誦小學題辭書題,秀輔讀題辭書題,上曰,陳文義。秀輔曰,下學人事,便是上達天理,此所以小學之洒掃應對,爲大學修齊治平之本也。然帝王居至尊之位,則洒掃應對,非所可論,當以起居言動,代之矣。但人主起居言動之際,萬民所則,四方所視,必寬和而不急迫然後,方可爲治平之基矣。是以中庸之寬裕溫柔,在發强剛毅之先,蓋君道,雖至於剛毅而必以寬裕爲本然後,凡於出治行政,應事接物之際,自有舒泰氣像,而無褊急之病,推之邦國,無處不然,伏願聖上留意焉。上曰,好矣。故儒臣洪景輔,嘗以弘毅二字,勉予,予至於攙入御製中矣,今聞所奏,誠切實,當服膺矣。檢曰,藹然四端,隨感而現,比諸五穀,無苗則不主,非四端則無以見本然之性矣。擴而充之,則義不可勝用,伏願聖上,充擴仁民愛物之心,與天同德,則是臣區區之望也。上曰,雖知其如此,而一端無效矣,所奏切實,當留意矣。時默曰,臣別無可達矣。漢耆曰,惟聖斯惻云者,問象心之蔽於欲而暴棄者也,推是心,至於於變之域則幸矣。上曰,無所效,予甚恥之,所奏如此,當留念矣。聖檍曰,臣無可仰白矣。上曰,元亨利貞,配仁義禮智者也。四端則有信,五行則有土,而四德與四時,則但是四者,何也?秀輔曰,四時雖無土,而季朔十八日,土皆寄旺,以代四端之信矣。以四德言之,則易曰,乾元亨利貞。又曰,乾健也。健者,至誠無息之理也。由是言之,則誠之一字,爲四德之統,猶四端之信矣。上曰,其言是矣,講筵先退。時默以下皆退出,致仁進前曰,夜來,聖體若何?上曰,一樣。致仁曰,寢睡及水刺,何如?上曰,一樣。致仁進湯劑,上御之曰,其味不辛不甘矣。致仁曰,少有酸味矣。上曰,近來厭肉而嗜餠,食性漸異於前,此亦老之所致耶?致仁曰,以私家言之,亦多如此者矣。上曰,卿喫杜沖乎?致仁曰,曾喫之矣。上曰,杜沖煎累,其味好耶?致仁曰,夬口矣。致仁曰,一貼旣早進,夕劑,何以爲之乎?申前進御,似好矣。上,下詢于醫官泰輿曰,午後則進好矣。腎瀝,是平和調理之藥,吉更·縮砂加入則好矣。且間進橘薑茶,則尤好矣。致仁請診候,上許之。泰輿輩,以次仰診曰,左右三部度數均,而滑體不足,亦一樣矣。上曰,腎瀝,誰所製乎?泰輿曰,孫思邈始製矣。上曰,仙人乎?思觀曰,精於仙術矣。上曰,叔程之門人,多入左道矣。致仁曰,然矣。上曰,朱子門人,無如此者乎?致仁曰,無之而其道則有之,故參同契,便是異道矣。上曰,誰之所作乎?致仁曰,魏伯陽之所作矣。上曰,診筵退去,知申姑留。致仁·思觀率諸醫先退。上命讀諸道狀啓。至稅船護送狀啓,上曰,多效矣,船人必樣心矣。文載曰,過去後,當該守令,別定監色,着意申飭故,有效矣。上曰,然矣。讀訖,諸臣退出。
庚寅四月十五日巳時,上御隆武堂。西北抄上軍官付料軍官,試射入侍時,右承旨魚錫定,假注書李祖源,記事官吳鼎源·柳誼,御將金時默,訓將李章吾,禁將具善復,騎郞任希遠,都摠經歷李運昌·李匡運,以次進伏訖。命除尺量試規,貫五邊三,一巡六人。金時默所啓,年前因大臣陳達,李瀷·趙蒙錫·李仁海·李東軾四人勸武,而趙蒙錫·李瀷,則其時特除宣傳官,李東軾·李仁海尙未區處,爲先軍門調用,何如?上曰,依爲之。試射畢後,諸臣以次退出。
庚寅四月十五日申時,上御集慶堂。藥房入診入侍時,都提調金致仁,提調李思觀,副提調宋文載,假注書任煜,記事官吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭允悅,以次進伏訖。致仁曰,日已晩矣,聖候,何如?上曰,一樣。致仁曰,水刺,何如?上曰,一樣。致仁進湯劑,上御之。致仁請診候,上曰,置之。致仁曰,今御新湯劑,診之,似好矣。上許之。泰輿以下,以次診脈曰,左右三部度數均,而滑體之不足,與朝一樣矣。上曰,二貼旣進,一貼當待以朝,而自明夕,復進建功,可也。致仁曰,四貼不得不進御矣。上曰,過矣,問于醫官,可也。泰輿曰,小不下四貼而後,可續前效矣。礈曰,此與他藥有異矣。上曰,昨年服幾劑乎?致仁曰,九貼矣。上曰,依前用九,可也。致仁曰,臣未知昨年何以止九,而此湯之責效,非比尋常,不必減十數矣。上曰,腎瀝湯一劑,明日更爲煎入。出榻敎上曰,金壽煃之子,過甚矣。壽煃則好身手,而第多做迂闊之事矣。致仁曰,碩大矣。思觀曰,鬚髯亦好矣。上曰,容貌好,則蒙其德矣。致仁曰,古有智將,不如福將之言矣。上曰,金壽煃之年幾何?泰輿曰,甲子生矣。上曰,何年作故乎?泰輿曰,甲申年矣。上曰,李泰遠,予尙不忘矣,其子亦好矣,而已故矣,其孫年今幾何,而闋服何時耶?泰輿曰,其孫尙未成人,而姑不闋服矣。上命書傳敎曰,其皆入侍,李泰遠焉在?況乙酉功豈小?旣下敎,其孫待闋服調用。噫,金壽煃初入內局,入侍興政,若昨年近九十其故,亦不至十年。其子金迪基頃者之事,其雖申飭,若在欲爲調用,下問其人,果在待闋服,卽爲調用事,分付該曹。上曰,上黨之孫,尙不付職,似無黨窠矣。致仁曰,似好矣。上曰,次次陞付之窠亦無乎?致仁曰,然矣。上曰,金光國·許溫·丁志泰三人,使之循次入診筵事,分付方泰輿,可也。上曰,卿等先退,承旨姑留,可也。致仁·思觀率諸醫退出,上命書傳敎曰,今番敍用人中,有備堂,其軍職,皆令該曹口傳啓下。又命書傳敎曰,違牌傳旨中申大脩·徐有元,無他撕捱之端,而此時遣牌,事體寒心,從重推考,更爲牌招察任入直。若復違牌,直捧禁推傳旨,過今朔後勘律,爲臺臣者,若違牌,則先傳旨政院,依例擧行。洪相簡只推,徐有元若承牌,追省記入直。又命書傳敎曰,因傳旨下問,牌招三儒臣中二人違牌云,分義寒心,只推,更爲牌招,若復違牌,直捧禁推,過今朔勘律,依徐有元例擧行。上命讀諸道狀啓,讀訖。諸臣以次退出。
上在慶熙宮。停常參,只朝夕講。
夜三更,月有兩珥。五更,月暈,廻木星啓。
藥房都提調臣金致仁,提調臣李思觀,副提調臣宋文載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,朝講同爲入侍宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,今日朝講爲之,有下敎,經筵特進官,以編輯廳堂上爲之。
魚錫定啓曰,朝講爲之事,命下矣。兩司當爲進參,除在外外,未肅拜不爲行公人員,竝卽牌招,以爲推移入侍之地,何如?傳曰,允。
具㢞啓曰,大司憲洪重孝在外,執義申大脩,掌令李台鼎呈辭,羅忠佐投疏在外,持平權恢在外,李漢一投疏在外,今日以監察茶時之意,敢啓。休紙下。
李聖檍啓曰,吏曹參判尹得養牌不進推考傳旨,今方捧入,而開政命下之後,如是違牌,不卽擧行,事甚未安,判書朴相德,參議李商芝俱在外,參判更卽牌招開政,何如?傳曰,允。
吏批啓曰,判書朴相德受由在外,參議李商芝在外未肅拜,小臣獨政未安,何以爲之?敢稟。傳曰,仍爲之。
吏批,判書朴相德受由在外,參判尹得養進,參議李商芝在外,同副承旨李聖檍進,以金鍾正爲大司憲,李得臣爲獻納,李秉鼎爲校理,申晦爲判敦寧,李溵爲右參贊,鄭好仁爲兵曹正郞,趙榮克爲尙衣僉正,宋準明爲司僕主簿,具修溫·權爲監察,尹弼秉爲宗簿主夫,李商建爲典籍,朴相德爲司僕提調,洪鼎猷爲平昌郡守,成壄爲海美縣監,金重玉爲延曙察訪,金光頊爲兼律學敎授,沈觀之爲兼弼善,學錄單洪履祚,奉常直長單李衡弼,淸川君單金鍾正,兼春秋單李有喆,嘉善裵友度今加資憲,折衝崔泰說今加嘉善,知事單南泰齊,同知單尹就殷,僉知單鄭宇壁,副司直趙暾·洪重孝·元義孫·金華鎭·李在協·徐有良·柳善養·申尙權·李在簡·金觀柱,副司果金履素·李壑。
傳于李聖檍曰,莫重更點,低微不聞,當該傳漏軍,令兵曹決棍十度。
具㢞,以義禁府言啓曰,承政院注書柳翼之,前假注書李心休等,令該府拿推事,傳旨啓下矣。柳翼之時在慶尙道順興地,李心休時在京畿廣州地云,依例發遣府羅將拿來,何如?傳曰,允。
具㢞,又以義禁府言啓曰,忠淸道忠州牧投畀罪人鄭景淳放送事,承傳啓下矣。放送事,分付道臣之意,敢啓。答曰,知道。
具㢞,又以義禁府言啓曰,時囚罪人淮陽前府使李彦熙,卽其府定配事,判下矣。李彦熙江原道淮陽府,卽其地定配,而判府內辭意具罪目,依例發遣府書吏,卽爲押送配所之意,敢啓。答曰,知道。
具㢞,又以義禁府言啓曰,定平前府使田光羽,包伊萬戶林秀雄,柔遠前僉使鄭智世,開雲萬戶李普臣,梁山郡守李球等拿問事,傳旨啓下矣。鄭智世今方待命於本府,卽爲拿囚,田光羽·李球,俱在任所云,依例發遣府書吏·羅將竝拿來,而林秀雄·李普臣等,亦在任所云,發遣府羅將交代後拿來,何如?答曰,允。
宋文載啓曰,江原監司狀啓內,原州呈,以大司憲洪重孝病重不得上去事。踏啓字。
行判敦寧府事南泰齊疏曰,伏以臣,厚蒙渥恩,資藉先庥,猥以旡似,獲叨崇顯,每自循省,祗切集木之懼。惟我聖上,念臣先故,前後恩敎,屢及於不肖之身,矧自舊甲重回,聖慕冞篤,筐篚之惠,延及後人,雲漢之章,寵溢朝紳,臣敢以周雅錫類,爲殿下誦之臣於見職,屢拘格例,前此屢叨,輒皆祈免,日昨拜箋禮重,冒肅恩命,而公格私義,勢難仍冒。伏乞亟命該曹,照例遞改,千萬幸甚。答曰,省疏具悉。旣無敦寧,本職許遞焉。
全羅監司金魯鎭疏曰,伏以臣,謬膺藩寄,行將陛辭,而臣之父母墳山,在於京畿漣川地,今將遠離,益切霜露之感,玆敢援例陳懇。伏乞特許由暇,俾伸至情,不勝幸甚。答曰,省疏具悉。卿其依所請往來焉。
左副承旨元義孫上疏曰,伏以臣母,積年沈痾,寧日恒少,近因朝晝異候,飮啖失宜,痰劇而氣眩,胸煩而喘升。此時供職,實非情私之所堪,而喉院召牌,遽辱此際,怵畏分義,顚倒承膺,間因殿坐有命,不得不數次赴公,而入侍纔罷,家信踵至,精神飛越,蒼黃歸護,雜試藥餌,姑無顯減,以此情理,萬無離捨之望。伏乞天地父母,特賜恩迎,以便救護,千萬顒祝。批答出筵話
庚寅四月十六日辰時,上御集慶堂。朝講,藥房入診入侍時,都提調金致仁,提調李思觀,副提調宋文載,記事官任希雨·吳鼎源·柳誼,醫官方泰輿·許礈·李以楷·鄭允協·金季良·吳道炯·金光國,以次進伏訖。致仁曰,夜間聖體調攝,若何?上曰,一樣。致仁曰,寢睡·水刺之節,亦何如?上曰,寢睡穩,而水刺不得善進矣。致仁曰,中宮殿,湯劑已盡進御,而比前差勝乎?上曰,湯劑晝爲進御,氣候亦差勝矣。致仁曰,不勝欣幸矣。仍進腎瀝湯,上進御。致仁曰,使諸醫診候宜矣。上曰,依。諸醫以次診候曰,脈候左右三部度數調均,滑體不足一樣矣。致仁曰,夕湯劑,夕講後持入乎?上曰,依。上曰,陽川則牟麥,何如?季良曰,秋牟已茂盛,而春牟亦有向茂之意矣。諸臣以次退出。
庚寅四月十六日辰時,上御集慶堂。朝講入侍時,領事金尙喆,知事李潭,特進官李最中·金應淳,參贊官具㢞,執義申大脩,司諫李蓍廷,檢討官洪檍,侍讀官徐有元,假注書李祖源,記事官吳鼎源·柳誼,以次進伏訖。上先讀立敎篇,檢繼讀,上命陳文義。檢曰,伏願於正心二字加勉焉。有元曰,伏願於三代敎胄之道加勉焉。上曰,所奏誠好矣。尙喆曰,伏願於因勢利導之術加勉焉。上曰,予當體念爲之矣。最中曰,諸臣所達已恰好,臣無辭贅陳矣。應淳曰,胎敎之方,可見古人端本之意,伏願於此等文義,亦加留神焉。上曰,所奏是矣。㢞曰,特進官之言,儘如臣則更無仰達者矣。命檢讀立敎篇諺解訖,經筵官先退。藥房三提調入侍問候。上曰,一樣矣。諸御醫診脈訖,命承旨讀東伯老人加資狀聞,命陽川守令季良進前。上曰,今年牟麥早晚好否,何如?季良對曰,頗有豐稔之望矣。上曰,漕船幾何到泊乎?對曰,多入來矣,陽川爲鹽倉口,越此則到泊江口,更無臭載之患。㢞讀湖西·湖南·海伯·畿伯·沁留·嶺伯漕船護送狀聞,又讀北伯巡還狀聞,松留取才狀聞訖。命藥房先退。㢞讀元義孫疏,命書傳敎曰,業已知矣,夙夜誠難,左副之章給之,其令便護,本職許遞,其代前承旨趙除授,牌招察任,房順房。傳曰,判義禁,持前承旨申尙權捧供入侍。出榻敎命書傳敎曰,昨日下敎時,二人遺漏云,趙·金鍾正,一體敍用,大脩所啓,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳酌處之命,更令王府,嚴鞫得情。上曰,勿煩。又所啓,金柱泰,卽賊潤之子,只施定配之律,在渠亦云幸矣。今此減等處分,雖霈澤同流之聖意,減等則爲徒年,而徒年則遇赦卽放,此後國有赦典,則應入放秩。以潤之子,而猶爲無故平人,使之晏然行世,寧有是理?請還寢定配罪人金柱泰減等之命。上曰,勿煩。又所啓,臣於前啓讀奏之際,不待上敎,只擧末端,致有大僚筵斥,全未覺察,宜避不避,至承擧一遺一之敎,誠不勝瞿然慙恧之至,臣何可晏然臺次乎?請遞斥臣職。上曰,前批旣諭,何强分二?勿辭亦勿退待。又有懷,聖上典學之誠,終始靡懈,尤於小學一部,尊信表章,近八自强,猶以此書開講,草偃之化,宜乎風動八方,而各邑雖皆差出小學訓長,全不試講,只以劃紙修報本官,本官轉報道臣,未免爲文具之歸,聖上曾以此事,屢下飭敎,而伏願更下別諭于諸道道臣,嚴飭各邑,俾有實效焉。上曰,此宜直請,申飭而若此,無乃疎率之致耶?然其意則是,申飭諸道,俾有實效,可也。又所啓,臣於言責之地,萬不近似,而重推嚴飭之下,黽勉出肅,今日朝講,以各邑小學講事,略貢愚見,不爲直請申飭,仰請上諭,致勤未安之批,臣何可晏然仍冒於臺次乎?請命遞斥臣職。上曰,其請雖因率爾,大官旣有所奏,則引嫌之時,遺一擧一,事體不然,而其雖二,疎率則一也。當此臺地逡巡之時,其宜闊略,勿辭亦勿退待。司諫李蓍廷所啓,罪人天大之窮凶情節,昭載於乙案鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。又所啓,臣賦性疎迂,見事遲鈍,臺閣之任,自知不稱,前後屢叨,一未承當。日昨召牌適下於臨殿受箋之日,伊時臣仲兄臣蓍建,濫被曠絶之恩,獲參拜謝之班,臣亦以闔門感祝之意,不敢坐違嚴召之計,顚倒隨詣,粗效叩謝之忱,謄傳故紙,仍附下諭之請矣。卽伏聞獻納臣李一曾纔蒙放謫之恩,尙在職牒未給中,政曹擬望,固是做錯,而臺啓體重,一字差爽,亦係罪戾,則未及覺察,措辭不審,尤萬萬昏謬,臣之鈍滯,無所逃罪,而已經多日,晩始聞知,不敢掩置,謹此來避,臺體壞損,更無餘地,官職去就,尤無可論,今何可一刻晏然於臺次乎?請命遞斥臣職。上曰,其誤在銓曹,點下之後,更請下諭,事勢固然,下諭可謂毛將焉附者,今方下敎,非臺臣之誤,勿辭亦勿退待。命書傳敎曰,今因臺避,乃聞,不察甚矣。當該銓官,從重推考,臺答旣諭,李一曾獻納之望爻周。皮之不存,毛將焉附?下諭一節,卽爲勿施事,分付道臣。命書傳敎曰,政官牌招開政,關東老職人,亦令銓曹,今日擧行,而其數夥多,該房審察,俾無濫給之弊。又命書傳敎曰,夕講爲之,經筵特進官,旣命留待,三堂足矣,入郞廳,各持已中草者,同爲入侍資政殿。諸臣退出。
庚寅四月十六日午時,上御資政殿。夕講,編輯堂郞同爲入侍時,同知事李潭,特進官金應淳,參贊官魚錫定,檢討官徐有元,侍讀官李致中,假注書李祖源,記事官吳鼎源·柳誼,編輯堂上徐命膺·李最中,郞廳趙暖·徐浩修·申景濬·黃徐·金鍾秀·尹養厚·李得一·洪纘海,以次進伏訖。上先讀子夏賢賢易色大文,有元繼讀,上命陳文義。有元曰,伏願於兢兢業業四字加勉焉。致中曰,伏願於敬敷五敎四字留神焉。上曰,予當體念矣。潭曰,伏願於見善聞義之時,必從必服焉。上曰,文義好矣。應淳曰,伏願於五品不遜一句折,尤爲留念焉。上曰,當另念矣。錫定曰,伏願於朝益暮習四字,加勉焉。命儒臣先退,命八郞廳進前。得一讀兵考訖,命退。浩修讀象緯考訖,命退。榦讀刑考,至恤刑條。最中曰,今因言端,敢此仰達矣。我聖上嗣服之初,卽除壓烙兩刑,可謂質堯·舜而有辭,臣等實不勝欽仰,而近來鞫囚親問時,輒以朱杖撞衝胸脅,實是無於法之法,此後則亟命除之以未好生之德意,千萬伏望矣。上卽命書傳敎曰,今因編輯堂上李最中所奏,不覺感歎。壓烙之刑,予皆次第除之,而其壓,卽嗣服初先除者,以朱杖撞之,雖比壓烙之刑,其酷滋甚,此非律文,今無可除者,隨事輒施,隨意其速,無加於此,何謂速也?至於壓烙,設器具然後可施,而此則因一時之意,衆杖齊撞,其若致命,何異亂殺?此後雖有命執法之臣,命勿擧行。執法之臣,若有怯於其命,勉承者,耳目之官,隨事糾劾,事載於備考,亦於金吾,大書付諸。噫,彼唐宗,漢·唐中主,而聞一善則不惜數百之金,與數百之匹,況錫馬乎?此非他之比,有賞然後,可表其直,行副司直李最中特賜熟馬一匹於殿庭,使國人如予意焉。又命書傳敎曰,我國亦有刺面之法,國初除之,猗歟盛哉。意謂必也已載備考,公聞無受敎,故只載律文沿革中云。此正與漢文除肉刑之意,同焉。因載於恤刑條,因此亦有嚴禁者,岳武穆之泹背,可謂萬古精忠,而噫,樂正子,豈不云曾子之意乎,豈特全而歸之?孝經孔聖之言,大哉至哉。今番韓鍮之事,此正人所不忍者,雖不汚口而言之,莫云其細,愛親之形體,或爲金蘭而燃之,或爲異端而燃之,傷風敗俗,莫甚於此。此後若此者,不齒人類,以示予體孔聖之訓禁亂俗之意。命鍾秀讀禮考訖,命退。景濬讀堪輿考訖,命退。暖讀學校考訖,命退。養厚讀選擧考訖,命退。纘海讀職官考記,命退。藥房三提調,入侍。進湯劑訖,諸臣退出。
庚寅四月十六日申時,上御資政殿。藥房入診入侍時,都提調金致仁,提調李思觀,副提調宋文載,記事官任希雨·吳鼎源·柳誼,醫官方泰輿·許礈·李以楷·鄭允協·金季良·吳道炯·金光國,以次進伏。致仁進腎瀝湯,上進御。致仁曰,使諸醫診候,何如?上曰,置之。藥房先退,諸臣以次退出。
上在慶熙宮。停常參·經筵。
藥房都提調臣金致仁,提調臣李思觀,副提調臣宋文載啓曰,伏未審夜間,聖體調攝,若何,痰候,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍宜矣。
傳于魚錫定曰,內局入侍,大司成率儒生入侍。
魚錫定啓曰,大司憲金鍾正未肅拜,執義申大脩,掌令李台鼎呈辭,羅忠佐投疏在外,持平權恢未肅拜,李漢一投疏在外,今日以監察茶時之意,敢啓。傳曰,知道。
魚錫定以侍講院言啓曰,本院司書金普淳,兼司書朴相岳在外,說書·兼說書未差,下番他無推移之員,不得已上番姑降之意,敢啓。傳曰,知道。
傳于李聖檍曰,內局入侍,奉朝賀同爲入侍
趙,以兵曹言啓曰,莫重更點,低微不聞,當該傳漏軍,令兵曹決棍十度事,命下矣。依傳敎,當該更點軍運同等二名,各決棍十度之意,敢啓。傳曰,知道。
傳于具㢞曰,今番推考職辭中,中官安國來·韓聖揆,俱有揚武原從功,而皆遺漏,此豈嚴職辭之意乎?竝下義禁府推考,以不能爲公律,直勘以放。
具㢞,以義禁府言啓曰,中官安國來·韓聖揆等,以不應爲公律直勘以放事,傳旨啓下矣。安國來·韓聖揆旣已拿囚,以不應爲公律,各杖八十收贖,而依承傳,竝功減一等放送,何如?傳曰,允。
以承傳色,口傳下敎曰,國子長,率能誦銘頌儒生,待令於閤外。
又以下敎曰,此下御製,使右副承旨書作帖,一件內入,一件左副承旨留作家藏。
庚寅四月十七日辰時,上御集慶堂。藥房入診,大司成率能講儒生,進後入侍時,都提調金致仁,提調李思觀,副提調宋文載,記事官任希雨·吳鼎源·柳誼,醫官方泰輿·許礈·李以楷·鄭允協·金季良·吳道炯·金光國,以次進伏訖。致仁曰,夜來,聖體若何?上曰,一樣矣。寢睡·水刺之節,亦何如?上曰,一樣。致仁曰,頃日進御數劑後,有顯效之敎矣,今番又進二劑,動靜比前,何如?上曰,姑無顯效矣。仍進腎瀝湯,上進御。致仁請命諸醫診候。上曰,依。諸醫以次診候曰,脈候左右三部,度數調均,滑體不足一樣矣。上曰,湯劑加入三錢重好矣。上曰,然則比前進湯劑有勝乎?諸醫曰,附子,有鎭墜之功,而前日進御湯劑旣投之,此後二劑加入進御宜矣。致仁曰,然則書出榻敎宜矣。上曰,腎瀝湯加附子三錢,自明日,二劑更爲煎入。出榻敎致仁曰,朴取源日前禁推矣,今已蒙放,而以兼官有嫌實職,竝不行公,一次,申飭好矣。上曰,何事?致仁曰,取源與洪相簡,有嫌而然矣。上曰,然則相簡之日前遞解,亦緣此,今然矣。致仁曰,然矣。上命書傳敎曰,噫,精神索寞,違牌之後,全然不覽,洪相簡違牌,亦莫知何事,因大臣所奏果然。此正一而二二而一,朴取源特放,兼官許遞,牌招察任,洪相簡敍用,復授前任,牌招察任。出傳敎致仁曰,李世珪聞已闋服云,而以其在任時被罪,尙有二等云,權着紗帽,復屬本院乎?上命書傳敎曰,前抱川縣監李世珪,今已闋服,以復屬內局爲請,因此以思,三年已過,二等當在云,其時處分,不過因不檢束之致,此人闋服,誠是料表,何請權着?特爲蕩滌敍用,依請仍屬。出傳敎文載曰,大司成率能講儒生來待云矣。上曰,大司成率能講儒生入侍。出榻敎大司成李福源,儒生李漢濯·洪昇·李光烈·安潝·金行儉·李壽岱竝進伏。上命各誦心箴,諸儒生,以次誦心箴,各陳姓名訖。上命書傳敎曰,今日能講儒生六人,各紙一卷,筆三枝,墨二笏賜給事,分付。出傳敎上曰,儒生先爲退去,受去賞賜,可也。儒生以次先退。上曰,卿父近來則凡節,何如?福源曰,目下無他疾,而飮食之節,大減於前矣。上曰,精神筋力,能惺惺乎?福源曰,筋力比前落下幾層,精神則間間誦前日所誦之文,而第不能解意矣。上曰,存問之意,歸傳之,可也。福源曰,臣謹當敬奉聖敎,以傳臣父,而臣於入侍,每承眷眷之恩敎,臣不勝感泣矣。上曰,國子長先退。致仁曰,金魯淳之向日文義,不過率易之致,宜有收敍之道矣。上命書傳敎曰,今當暮年,爲小官,豈可枳前程?金魯淳文義中一賢宇,其涉殊常,故處分,而靜而思之,可謂言外處分,以言外驅人,則其誰免也?且於兄於弟,前後過處,且此人誰孫?特爲敍用,依前調用。出傳敎又命書傳敎曰,頃者處分,不過國體,於方許二人,自覺其過,因此而及於外任,其亦過矣。況此人,幾被飭敎,然於爲縣,其亦熟乎?旣惜無端,且是誰之孫?此後待窠調用事,分付銓曹。出傳敎又命書傳敎曰,洪奉朝賀夕入侍時,入侍事,遣史官,傳諭奉朝賀洪啓禧,一體入侍事,亦爲分付。出傳敎又命書傳敎曰,若聞問備傳旨,可謂不可勝計,而其若干丈彌縫緘奏,此豈置法府之意乎?當該司憲府官員,竝從重推考。薇垣無此,其若備員而不爲,一體從重推考。當該承旨,柏府下薇垣,薇垣下柏府,勿爲付標,直書捧傳旨。出傳敎上命文載,讀奏擊錚罪人李正仁供辭訖。上曰,必有委折,可怪矣。上曰,注書出去,儒臣李致中,使之入侍。賤臣出來傳命,偕入進伏。上曰,此是提川山訟人供辭矣,中間似有委折,詳見供辭後,按覈以來,可也。上曰,注書出去,馬牌持入。賤臣持入馬牌,授御史。諸臣退出。
庚寅四月十七日申時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·吳鼎源·柳誼,醫官方泰輿·許礈·李以楷·鄭允協·金季良·吳道炯·徐命緯·許溫,奉朝賀洪鳳漢·洪啓禧,以次進伏。致仁曰,午間,聖體若何?上曰,一樣矣。仍進腎瀝湯,上進御。致仁曰,使諸醫診候宜矣。上曰,一日二次,似不緊矣。致仁曰,進御大劑之時,則連爲診候好矣。上曰,依。諸醫以次診候曰,脈候左右三部度數調均,滑體不足,一樣矣。致仁曰,東萊府使旣作窠,前頭當薦望矣。上曰,誰有可者?致仁曰,李晉觀·朴師訥·朴弼遠皆好矣。上曰,竝好矣。致仁曰,前楊州牧使李潤成,其時所坐,不過一時譴責,而尙未收敍。朴師訥·李普觀兩人,旣以可薦仰陳,而聞方在罷職中云矣。上命書傳敎曰,旣有相奏,前楊州牧使李潤成·朴師訥,前司直李普觀,一竝敍用。出傳敎上命承旨,讀關西老職狀聞。上命書傳敎曰,關西啓聞旣到,其中況百歲者乎?依關東例,今日口傳下批,官敎付撥,下送監營,其令分給該房承旨,着實擧行。出傳敎上曰,內局先退。上曰,奉朝賀進前。鳳漢進伏,上曰,予當先言矣,卿雖休致,入處城裏,以時承候則好矣。鳳漢曰,近日連進大劑,聖體調攝,若何?上曰,一樣矣。鳳漢曰,中宮殿氣候,若何?上曰,一樣矣。鳳漢曰,臣身雖至此,一念猶在天陛,如臣滓穢之蹤,非暇論於出入起居之班,而今日又有入侍之命,故臣雖不敢以平人自處,而爲覲耿光入來矣。曲蒙全保之恩,拔臣身於坑坎之中,臣今退塡丘壑,死無餘恨矣。上曰,卿之處城外,過矣,故相時,亦有持䂨力來者,今則往事若浮雲,卿豈無戀結之懷耶?鳳漢因涕泣曰,臣不以身名汚辱爲慨恨,而疏中一句語,有萬萬心驚骨冷,至冤極痛者矣。上曰,予亦知其駭妄矣。鳳漢曰,殿下若不卽令休致,置之全安之地,則臣身必已薤粉矣。臣方住東郊,而初頭欲住新門外,爲便承候之續續矣。猶以城陲之太近,自南郊,轉往東門外,而比右相家則稍近矣。上曰,前戶判,在何處?鳳漢曰,在南郊矣。上曰,過矣,過矣。上曰,洪龍漢在何處?鳳漢曰,或在城內,或住城外矣。上曰,自處過矣。上曰,卿思惠嬪之心,而入處城裏好矣。鳳漢曰,臣有一分可以入處城裏之意,則臣豈不仰體聖敎之縷縷,而卽日入來乎?上曰,終渉過矣。命先退。上命書傳敎曰,曾已下敎及其弟與子,古豈有哉?卿其意鍮擧名者儀之混言者然,其心一也。本事已消融,則今日欲爲下敎而未果,今聞前戶判,尙在城外云,其涉過矣。申飭卽令入城,入城與否,政院問奏。出傳敎上命啓禧進前,上曰,象緯考中,日月蝕,壬辰以前,間斷無憑考之道云矣。啓禧曰,臣亦聞知矣。上曰,編輯堂上徐命膺,郞廳徐浩修入侍。出榻敎命膺·浩修進伏。上曰,壬辰以前日月蝕,本考中,無考書之道云,然乎?浩修曰,厥文矣。上命啓禧先退,上曰,日月蝕事,亦添入乎?命膺曰,臣亦言及於浩修矣。序文旣已書進而末端亦書年月乎?上曰,書之,而更考年月,明日內局入侍,來奏,可也。諸臣以次退出。
上在慶熙宮。停常參·經筵。
藥房都提調臣金致仁,提調臣李思觀,副提調臣宋文載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍宜矣。
以承傳色,口傳下敎曰,再明次對,進定於明日。
中宮殿·惠嬪宮,藥房口傳問安。答曰,知道。
具㢞啓曰,大司憲金鍾正未肅拜,執義申大脩呈辭,掌令李台鼎式暇,羅忠佐投疏,持平權恢·李漢一投疏在外,今日以監察茶時之意,敢啓。傳曰,知道。
傳于李聖檍曰,內局入侍。
傳于魚錫定曰,內局入侍。
備忘記,新入儒生知次能誦心箴可尙,六人已紙筆墨施賞,餘皆一體施賞。
備忘記,翰林只有一人,飭已施,翰林兪漢澤·金夏材敍用,令該曹口傳付職,待開門牌招,謝恩入直。
吏曹口傳政事,待敎單兪漢謹·金夏材。
趙啓曰,明日次對,兩司當爲進參,大司憲金鍾正,大司諫安,司諫李蓍建,竝待開門牌招,以爲推移入侍之地,何如?傳曰,允。
備邊司薦望,以李普觀爲東萊府使。
傳于李聖檍曰,編輯郞廳徐浩修,使之入來。
持平權恢疏曰,伏以臣,本以庸陋,猥竊科第,淸班顯秩,自知不稱,頃叨是職,不惟不堪承當,果以在外,旋被譴罰,至今追思,惶汗浹背。臣家在鄕曲,且有八耋老人,素抱貞疾,居常凜綴,終鮮兄弟,非臣則將護無人。以此情理,不得爲旅寓京邸,近依象魏之計,犬馬微誠,末由自效,臣方日夕循省,如負大何,不意末勘纔宥,除旨遠辱。臣試惝怳感激,罔知攸措,卽者鄕伻踵至,臣父病情卒劇,委頓牀席,症形危劇,臣自聞此報,心神飛越,按住不得,忙投短章,徑尋鄕路。伏乞聖慈,俯垂諒察,亟削臣職,以便救護,仍治臣罪,不勝幸甚。批答出筵話
庚寅四月十八日辰時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·吳鼎源·柳誼,醫官方泰輿·許礈·李以楷·鄭允協·金季良·吳道炯·柳光翼·徐命緯,以次進伏。致仁曰,日氣甚陰濕,夜來聖體若何?上曰,一樣矣。致仁曰,寢睡·水刺之節,亦何如?上曰,寢睡穩,而水刺亦有勝矣。仍進腎瀝湯,上進御訖。致仁請診候。上曰,置之。上曰,徐命膺入來乎?致仁曰,未及入來矣。上曰,考出大統曆及明史,則可以詳知矣。致仁曰,然矣。上曰,時政記,亦載錄日月蝕乎?致仁曰,雖未見之,似載錄矣。上曰,然則似易於相考矣。致仁曰,似未易矣。上曰,然則送春秋館堂卽考來,似好矣。致仁曰,使象緯考郞廳徐浩修考來,似好矣。上命書傳敎曰,日月蝕五星,令春秋館堂郞,詣江華史閣,卽考以來,付諸編輯廳史官,旣承下敎,下敎者考來後,持而入侍。編輯郞廳徐浩修,付兼春秋,使之同爲往來。出傳敎,勿出朝報諸臣以次退出。
庚寅四月十八日申時,上御集慶堂。藥房入診,編輯堂郞同爲入侍時,都提調金致仁,提調李思觀,副提調宋文載,記事官任希雨·吳鼎源·柳誼,編輯堂上徐命膺,醫官方泰輿·許礈·李以楷·鄭允協·金季良·吳道炯·徐命緯,以次進伏。致仁曰,午間聖體若何?上曰,一樣矣。致仁進腎瀝湯,上進御。致仁曰,諸醫診候宜矣。上曰,診候,可也。上曰,編輯郞廳徐浩修入侍。出榻敎諸醫診候曰,脈候左右三部度數調均,滑體少勝後一樣矣。上曰,徐命膺進前,可也。日月蝕,五星考,明記編年,或大統曆,則可以詳知矣。徐浩修進伏。上曰,已試考於觀象監乎?浩修曰,觀象監無可考文蹟矣。命膺曰,考正史取用,事體如何矣。上曰,觀象監官員文光道入侍。出榻敎命承旨讀江華漕船護送狀啓。上曰,稷山事,非矣,因命書傳敎曰,今覽江華留守狀聞,稷山濫載,至於四百石之多,比諸咸悅,加三百石,飭豈異哉?令監營一體決杖事,分付。出傳敎致仁曰,徐浩修有差下兼春秋之敎,而未經翰林者,無啓下之事云矣。上命書傳敎曰,朝者下敎中,翰林兼春秋下去之命,意謂若何?聞領事所奏果然,兼春秋下敎置之,同春秋李福源,勢難往役,許遞,重臣徐命膺,口傳啓下,其令進去。出傳敎又命書傳敎曰,史官奉安行,有追慕篇敬奉閣,旣已行禮,則況此文乎?延和門當祗迎,儀注置之,依凡祗迎例擧行,隨時,只入正時。出傳敎文光道進伏。上曰,日月蝕分野,中原與我國,或有參差之事乎?光道曰,無參差之事矣。命諸臣退出。以次退出。
上在慶熙宮。停常參,只晝講。
藥房都提調臣金致仁,提調臣李思觀,副提調臣宋文載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。夜中追慕,此心一倍,氣何諭乎?晝講時,入侍宜矣。
中宮殿·惠嬪宮,藥房口傳問安。答曰,知道。
吏曹口傳政事,以李寬爲大靜縣監,權以綱爲務安縣監,徐有良爲江陵府使,金時默爲知經筵。
趙啓曰,大臣·備局堂上,依下敎來待矣。
備忘記,今日祗迎後,崇政殿晝講次對,政院知悉。
魚錫定啓曰,判敦寧申晦,右參贊李溵,除拜後,過三日不爲出肅,依定式推考警責,仍卽牌招察任,何如?傳曰,允。
傳于魚錫定曰,時刻,以午初三刻爲之。
傳于魚錫定曰,守宮史官望筒,以首爲之,寶釰望筒,以之次爲之。
傳于魚錫定曰,左副承旨·右副承旨及騎判,同爲入侍。
譜牒祗迎罷後,政院·玉堂·藥房口傳問安。答曰,知道。
大駕詣昌德宮,入眞殿後,政院·玉堂·藥房口傳問安。答曰,知道。
王世孫,遣宮官問安。答曰,知道。
大駕,詣毓祥宮後,政院·玉堂·藥房口傳問安。答曰,知道。
傳曰,諸司預備。
大駕還宮後,政院·玉堂·藥房口傳問安。答曰,知道。
庚寅四月十九日辰時,上御崇政殿。晝講次對,藥房入診,同爲入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·金季良·吳道炯·徐命緯,以次進伏。致仁曰,夜來聖候一樣乎?上曰,一樣。寢睡·水刺之節,亦一樣乎?上曰,一樣矣。今夜有展拜之夢矣。致仁曰,因此有動駕之命矣。上曰,然矣。七年侍湯之後,無如今夜夢拜之昭昭矣,湯劑不可進御矣。致仁等曰,豈以夢拜,追慕靡抑,不進湯劑乎?動駕有命,尤當進御矣。上曰,予詣昌德宮拜禮後,當進御矣。致仁曰,御齊殿後,卽令臣等入侍好矣。上曰,依。遂退出。
庚寅四月十九日辰時,上御延和門外。實錄祗迎入侍時,行都承旨宋文載,左承旨沈鑧,右承旨魚錫定,左副承旨趙,右副承旨具㢞,同副承旨李聖檍,記事官任希雨,假注書李祖源,記事官金夏材·柳誼,以次侍立訖。上具翼善冠·袞龍袍,乘輿出通陽門,降輿延和門外,仍詣板位,命領左相入侍。上曰,今番實錄行次,所重在焉,雖減樂之時,似可作樂矣。致仁·翼謩齊聲仰對曰,事面當然矣,卽命作樂。命同春秋徐命膺入侍,命編次人李潭入侍,御筆書憶昔窩三字,揭延和門內司鑰房東壁。上曰,今日聞樂,予心一倍矣。潭曰,雖因所重而然,群情擧欣欣矣。御筆又書追慕舍三字,命揭下闕司鑰房。上仍入崇政殿,諸臣以次退出。
庚寅四月十九日巳時,上御崇政殿。晝講次對同爲入侍時,知事李景祜,特進官金孝大,參贊官趙,侍讀官李命彬,檢討官洪檍,記事官任希雨,假注書李祖源,記事官吳鼎源·柳誼,執義申大脩,領議政金致仁,左議政韓翼謩,戶曹判書趙雲逵,禮曹判書韓光會,左參贊李溵,行副司直金時默·李最中,工曹參判鄭存謙,戶曹參判李潭,以次進伏訖。上先讀蓼莪章二遍訖,命彬讀風泉章,檢讀匪風章,上讀大學經一章訖,命上下番,陳文義。命彬曰,伏願於正心二字,加工焉。檢曰,伏願於誠意二字,加勉焉。上曰,當留念矣。景祜曰,大學之道,專在三綱領·八條目,伏願於此,留意焉。孝大曰,臣則無辭可達矣。曰,臣亦無辭更陳矣。經筵官先退,命書傳敎曰,昔之漢□夢見太后,猶拜陵,況今予乎?當詣昌德以拜,單嚴午正三刻,挾輦禁軍,以入直擧行,前後廂軍,訓將只率新營標下軍,領外營入直軍隨駕,世孫祗迎隨駕,與副輦,留營留陣,扈衛廳局將隨駕,竝置之,侍衛守宮仍。都提調進湯劑,上曰,今日予可進湯劑耶?都提調曰,追慕自追慕,此時豈可不進湯劑耶?下情誠切迫矣。上曰,予詣昌德後,當進御矣。致仁曰,大靜卽賑邑,而新除倅,以格例遞改云,另飭擇差,何如?命書傳敎曰,大靜縣監,代以不爲署經人,口傳擇差,給馬下送。又命書傳敎曰,□日開講之時,經筵官不備,知敦寧鄭弘淳,知經筵許遞,今日內,口傳備擬。命書傳敎曰,莫重次對,兩司不備,此可謂無言之國,其亦違牌爲事者,今者柳世德,所請律文,可謂爲李蓍建而準備者,施以不敍之典,安違牌,有何撕捱,亦何事體?亦施不敍之典。左議政韓翼謩所啓,近日都城近處,癘氣不無熾蔓之慮,癘祭如禮設行於郊壇似宜,祭官亦令擇差,何如?上曰,依爲之。執義申大脩所啓,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。又所啓,金柱泰,卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則過赦卽放,此後國有赦典,則應入放秩。以潤之子,而猶爲無故平人,使之晏然行世,寧有是理?請還寢定配罪人金柱泰減等之命。上曰,其勿復煩。又所啓,江陵府使柳世德,爲人昏憤,事多顚錯,親信奸吏,作爲腹心,大小差役,醜謗狼藉,至於松田禁斫,法意至嚴,而專事弛緩,吏民故犯,現捉之後,不報營門,私自徵價,以爲潤橐之資。其他貪饕不法之狀,不一而足,果被道臣之督過,而恬不知恥,無所顧憚。務安縣監宋奎煥,本以全無知覺之人,蠱惑妖妾,密開私逕,獄訟聽斷,賄賂公行,又縱其私人,出沒場市,托以廉問,威脅收斂,無所不至,吏隷唾鄙,闔境嗷嗷,請江陵府使柳世德,務安縣監宋奎煥,竝削去仕版。上曰,果若此啓,可謂無狀,而此律文,卽予罕聞者,況若此,豈可止此?然此時守令,豈可曠官?先罷職後拿問。又所啓,臣於日前,冒沒登筵,一避再避,短拙畢露,聖度包容,愧悚冞切。今日入侍,論不法兩倅,擬律不審,致勤聖敎,臣之昏謬之失,於此益著,何可晏然仍冒於臺次乎?請命遞斥臣職。上曰,方今寥寥之時,其猶錚錚,擬律不審,何傷之有?勿辭,亦勿退待。又所啓,新除授司諫院獻納李得臣,時在京畿利川地,請斯速乘馹上來事,下諭。上曰,文臣之在鄕,其誠痼弊,只煩下諭,徒損國體,今之畿甸,卽文臣之家耶?先遞差,後拿處。命書傳敎曰,江陵府使,務安縣監代,今日內,口傳擧行。務安縣監,大靜縣監,亦以不爲署經者備擬,駕前辭朝。諸臣以次退出。
庚寅四月十九日午時,上詣昌德宮。璿源殿擧動入侍時,行都承旨宋文載,左承旨沈鑧,右承旨魚錫定,左副承旨趙,右副承旨具㢞,同副承旨李聖檍,記事官任希雨,假注書李祖源,記事官吳鼎源·柳誼,以次隨駕訖。上具翼善冠·袞龍袍,乘輿出通陽門,降輿延和門外,仍乘輿。提調進湯劑,上曰,今日予決不進藥矣。提調屢屢詣進,上終不許。上詣昌德宮,入璿源殿後,政院·玉堂·藥房問安。答曰,知道。東宮,遣司書洪相簡問安。又答曰,知道。上詣弘文館,觀日影石,又詣尙衣院,見黻冕閣,命㢞讀御製懸板,又製下祭文,致祭鰲興府院君。命書傳敎曰,慶熙尙方已見,而此闕追慕展拜之日,餘懷耿耿,弘文見日影,尙衣見御服閣,御製揭寫,其誰,六朔之內,書不能辨,讀奏乃聞,此心何抑?況兄弟本院提擧,意益深矣。祭文製下,明日遣承旨,傳致祭,以衰予意,承旨,右副進去。命宣傳官入侍。李仁默進前,下標信軍兵道上留住,毓祥宮歷任事下敎。禁喧郞,記過事,駕前下敎。百官行禮置之事,駕前下敎。上詣毓祥宮後,政院·玉堂·藥房問安。答曰,知道。前校理徐浩修,來待闕中事。駕前下敎命左副·右副·騎判入侍。上誦蓼莪章三篇訖,命諸司預備傳曰,擊錚人洪述性,今夜內決杖一百,逐送門外,駕前下敎。傳曰,右承旨入備邊司,編輯堂郞摘奸以奏。出駕敎大駕降輿,乘輿於延和門外,提調進湯劑,上卽進服一貼訖,徐浩修進前。上曰,日影石出處,汝詳知之乎?浩修對曰,湯孟洋所作,而本末備載考中矣。上曰,然乎?大駕入大內後,諸臣以次退出。
上在慶熙宮。停常參·經筵。
藥房都提調臣金致仁,提調臣李思觀,副提調臣宋文載啓曰,昨日動駕祗謁璿源殿,仍拜毓祥宮,克伸情禮,侵夜還宮,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖伸微忱,何聞何覿?此心一倍,氣何諭乎?中宮殿·惠嬪宮,藥房口傳問安。答曰,知道。
趙,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
具㢞啓曰,大司憲金鍾正疏批未下,執義申大脩呈辭,掌令李台鼎呈辭,羅忠佐投疏在外,持平李漢一投疏在外,一員未差,今日以監察茶時之意,敢啓。
傳于宋文載曰,徐浩修持象緯考,內局同爲入侍。
傳于魚錫定曰,守令留待,內局同爲入侍。
傳于宋文載曰,內局入侍。
備忘記,文臣朔試射,明日隆武堂親臨,試官御將·訓將·禁將·騎郞·摠郞,繖扇侍衛置之,時刻只入正時。
傳于李聖檍曰,內局入侍,文光道同爲入侍。
右議政金尙喆箚子曰,伏以昨日天氣淸和,展禮殿宮,回鑾萬安,曷勝下情之忭幸?臣於數日以來,右頰浮高,齒根動痛,喉門赤爛,呑嗛亦艱,蓋緣傷風挾感,方此服藥求汗,宛轉牀笫,無望自力,旣未赴賓對,又未參陪扈,分義都虧,惶懍冞切。伏乞聖明,重降威罰,使具僚警而私分安焉。取進止。答曰,省箚具悉。昨日追慕,予懷曷諭?雖伸微忱,莫覿莫聞,心猶耿耿,業已聞不參何傷?卿須安心,勿辭善攝焉。
傳曰,遣史官傳諭,遣御醫看病。
大司憲金鍾正上疏曰,伏以臣,猥以無似,曩叨銓任,怵迫冒膺,黽勉數政,信乎注擬,隨處生疣,自速嚴敎,難逭重勘,而幸蒙聖度天大,簿施譴罷,臣以罪爲寵,杜門自屛,不意恩敍,繼有柏府新命,負何微臣,何以獲此?驚隕感激,莫省攸措,玆因賓對有命,召牌儼臨,固當竭蹶趨承以伸義分,而第念向來嚴旨,萬萬震懍,至今追思,惶汗浹背,雖此閑司漫職,宜不敢晏然承命,況此霜臺長席,揆分不稱,從前力辭,寧被罪而不敢進者乎?且臣母病,居常凜綴,比因日候不調,將攝失宜,新感旣重,舊症頓添,臣以獨身,左右扶將,晝宵泣煎,跬步之頃,亦難離捨。以此情理,萬無束帶趨造之望,敢陳短章,冒控至懇。伏乞聖慈,俯賜諒察,亟削臣職,以便救護,仍治臣罪,以肅朝綱,不勝幸甚。答曰,省疏具悉。卿勿辭護焉。
判敦寧申晦上疏曰,伏以臣,滓穢之蹤,念絶世路,疾病之喘,命寄牀笫,戶外百事,消除已盡。不意特敍有降,職名來縻,驚惶感激,罔知攸措。噫,臣向來所遭以後,宜卽退伏田里,亟俟重勘,以爲安私分,謝人言之圖,而將符在身,不敢擅使,低徊京輦,豈其本心也?兩日庭候,未伸起居之忱,特命入侍,若昧促駕之義,分禮都虧,誅殛猶輕,天心孔仁,無物不燭,綸綍誨勅,罪止薄罷,且悚且感,無地自容,月前,又因安植立後之訟,有該堂罷職之命,臣亦該堂中一人也。臣旣以誤決被罪,則豈敢容喙,而第念近來,風俗傷敗,倫紀乖斁,累代之宗祀將勦,而同堂之至親,無意繼絶,一派之血孫攝祀,而不干之疎族,用心於爲後,則其事不同,而乖敗則一也。蓋其爭訟文案,俱在一經勘覈,顚委可悉,植以萬里之孫,奉萬里所攝之祀,揆以人情,容或固然,彼載信,以疎遠之族,原顧財産,冒爲人後,攘他人四十年繼絶之宗,則以臣昏謬之見,徒知載信之悖於倫理,而不知植之違於法例,畢竟勘啓,自歸於乖人倫紀之科,罪在溺職,悚懍靡已。且臣於敦府新命,有拘格例,前此累叨,輒皆祈免。伏乞聖明,亟令照例遞改,以存公格,以安私分,不勝幸甚。答曰,省疏具悉。業已洞燭,事已浮雲,敦府閑司,卿何過讓,其勿辭,速行公。
工曹參議李宜老上疏,伏以臣之罪,可勝誅哉?臣姿性庸闇,處事無狀,生逢聖世,自陷大戮,臣罪自知,萬殞難贖,而曲蒙天地好生之德,特屈刑章,俾得自全,海島之間,感祝恩貸,河海莫量。不自意,追念先故,恩言鄭重,宥命除旨,次第荐降於數月之內,生還故里,母子相對,感激涕泣,殞結是期。迺者聖孝不匱,追感先朝進宴之舊甲,至使與宴諸臣之子若孫,遍蒙錫賚之典,如臣不肖,亦得與焉,而滓累之蹤,不敢隨參於謝班之末,徊徨闕外,少伸惶感之忱,還尋鄕廬,恭俟慢蹇之罪。千萬意外,水曹特除,又降於熱伏自訟之際,不但臣之惝惶靡措,如使臣祖有知,亦必感泣於冥冥之中也。嗚呼,天地甄物,霜露皆敎,聖人陶世,威惠俱化,聖明之於微臣,其所以曲成而全保者,蓋無所不至,臣雖頑如木石,豈不知仰體德意?顚倒趨謝,而自念釁累旣深,誠非薰沐之所可滌,罪名至重,亦非拂拭之所可赦,更何自同平人,遽然厠跡於周行之間哉?恩旨之下,亦不敢一向退處,今始來伏私次,瀝盡肝血,仰首鳴號。伏乞聖明,憐臣悲苦之情,察臣難冒之義,俾得屛跡田畝,歌詠生成之澤,千萬幸甚。答曰,省疏具悉。往事何言?予亦悔過,爾勿過辭,從速察職。
趙,以義禁府言啓曰,江陵前府使柳世德,務安前縣監宋奎煥,前獻納李得臣,拿處事,傳旨啓下矣。柳世德·宋奎煥等,俱在任所,李得臣下去京畿利川地云,依例發遣府羅將,竝拿來,何如?傳曰,允。
以承傳色,口傳下敎曰,文光道持石以去,詳審置石處然後來奏。
又以下敎曰,徐浩修·趙䁔,今則依例輪回入直。
副校理李秉鼎上疏曰,臣竊有憂憤於中,敢此歷陳焉。嗚呼,向來凶攝之事,尙何言哉?以逆詹之子,交關戊申諸賊,綢繆情節,畢露於其時參鞫臺臣之啓,而忍杖抵賴,玉章未加,卒啓其子褒滔天之逆,輿情共憤,容有其極?惟彼權禛,卽攝之猶子,而褒之從兄也。使渠苟有一分嚴畏之心,則宜不敢自齒人類,而挾萬金豪富之資,擅一道武斷之權,役使湖民,殆同命吏,非理不法之事,難以殫紀,及夫歲月浸久,法綱漸弛之後,敢生掩諱釁累,希覬榮宦之念,散財買文,濫竊科第,翻身換面,廣結交遊,前後居銓之臣,只知渠之爲名祖之孫,春坊·臺省,次第通擬,其爲世道之深憂,物議之駭惋,當如何哉?頃在丁巳禛之叔擴,猥除齋郞,臣伯父判府事臣昌誼,時居臺職,發啓淸汰,仍請重推政官,而竝蒙允。噫,此是賊褒未伏法之前,而臣伯父之所以嚴辭痛斥者,猶如此,矧今逆賊,踵出於渠家,侍從絶異於蔭仕,臣以伯父之姪,若知禛來歷本末,則豈容渠一日在朝,而祗緣禛,畏其根派之或露,匿其父兄之深怨,强顔納交於臣伯父禁中之坐,通書干囑於臣父掌銓之時,以至於與作僚,略不回避,臣實爲其所欺不早陳斥,臣之墜玷家聲,固已多矣。及今聞知之後,若復顧忌怨毒,終始泯默,則是臣負國恩也,忝伯父也。臣豈忍爲此哉?如此陰譎叵測之人,不可置之於淸朝衣冠之列,伏願亟施屛流之典,以淸仕路,而嚴國綱焉。
以承傳色,口傳下敎曰,厥漢本事及判府事啓,詳考日記後,夕入侍持入。
答李秉鼎疏曰,省疏具悉。權禛事,因翰薦葛藤,雖不覺本事之若此,予其時權家,有詹有攝,不思此辱人爲駭,下敎處分,其後給牒之後,雖無礙調用,其時大臣,有可用之奏,而春坊外,予志固矣。覽爾章,乃覺本事,而然於渠處義雖殊,常以予恒心,非設禁者,而況其請擬律,不知穩當,其雖屛流,若或蒙放,與給牒同,何不請刊板,而有此請乎?爾雖不知,旣知之後,其於翰圈通淸,何不非哉?以權禛之初不自靖,揚揚辱他,於渠之道,予則曰無謂,論以國法,豈特王導王敦法外之典,暮年何施?問爾章旣覺,可知渠之處義不審,於爾何累,亦何憤哉?予則答此之外,無他處分也。此章悉陳,於爾何有?其勿辭,速察職。
庚寅四月二十日辰時,上御集慶堂。藥房入診,編輯郞廳三守令入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·金季良·吳道炯·徐命緯·金光國,編輯郞廳徐浩修,江陵府使徐有良,務安縣監權以綱,大靜縣監李寬,以次進伏。致仁曰,昨日侵夜還宮,氣候,若何?上曰,伸禮而還,氣何諭乎?致仁曰,寢睡·水刺,何如?上曰,一樣矣。致仁進腎瀝湯,上進御訖。致仁曰,診候宜矣。上曰,依。諸醫以次診候曰,脈候左右三部度數調均,滑體少勝後一樣矣。上曰,守令以次進前,可也。有良進伏。上曰,出自近侍,着意爲之,予故不問七事矣,仍命別諭。上曰,幾次外任乎?有良曰,三次矣。上命先退,以綱進伏。上曰,文官乎?文載曰,曾經臺侍矣。上曰,以侍從,不問七事矣,往必善爲,可也,爲人極精詳矣。仍命別諭。寬進伏。上曰,七事,可也。寬以次誦奏。上曰,先務者何事,寬曰,雖以次序觀之,第一件事,爲重矣。上曰,所對好矣。仍命別諭,竝命先退。浩修進前,上曰,昨日見玉堂日影石,比景福宮日影石,何如?浩修曰,幾減半於景福宮日影石矣。上曰,湯若望序文讀之,可也。浩修讀記。上曰,文光道在近則入侍,不然則午後入侍,可也。仍命書傳敎曰,今因文獻備考編輯,聞昌德弘文館,有地平晷,昨日爲此入見,初意則置庭中見也。卽在於本館南階,頃者景福宮得乾象板,設閣藏置,於雲觀此石,卽測候之石,非藏者也。置於此,豈昔年,烏可不欽之御銘乎?噫,興仁之鍾,景福之鍾,予皆命設閣,光化門內乾象石,旣令藏置雲觀,昨見此石,莫知幾百人之足踏,其尤凜然者,卽所刻中,崇禎年號,聞其年則心若隕墜,依乾象石,令度支,作數箇層石,於昌德闕外雲觀,正方位,安於層石之上事,言于雲觀·度支。出傳敎致仁曰,夕湯劑,待下敎持入乎?上曰,依。他承旨入侍。諸臣遂退出。
庚寅四月二十日申時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·金季良·吳道炯·徐命緯·金孝儉,義盈主簿文光道,日官李東成·李鼎德,以次進伏訖。致仁曰,晩後日氣陰冷,聖候若何?上曰,一樣矣。致仁進腎瀝湯,上進御。致仁曰,診候宜矣。上曰,依。諸醫診候曰,脈候左右三部,度數調均,滑體比朝診時一樣矣。上曰,文光道入來乎?文載曰,入來矣。上曰,與雲觀入直官員二人,推算日蝕,可也。光道·東成·鼎德竝推算。上曰,相符乎?光道曰,不可一時盡爲推算,而只推算一條則相符矣。上命先退,命文載讀奏李秉鼎疏。上曰,當一問矣。命書傳敎曰,副校理李秉鼎入侍。又命書傳敎曰,副校理李秉鼎,先入侍,後謝恩。竝出傳敎致仁曰,明日湯劑,當以建功繼進,下詢諸醫後,書出榻敎宜矣。上曰,明日入侍議定,可也。上曰,李秉鼎如入來,使之入侍。賤臣出來偕入,秉鼎進伏。上曰,關係旣重,則初何作僚伴直乎?秉鼎曰,臣與權禛爲同榜,而榜會神門外時來見臣,而謂有世分,故臣與之酬酢,而初不慮其有嫌於臣家矣。到今聞知臣之伯父,論其叔擴除初仕矣,臣之伯父,旣論擴,則臣之不知而作僚,殊涉如何?旣知之後,臣豈不論斥而嚴堤防乎?上仍賜疏批,命秉鼎先退。上曰,予欲詳知,其時前後日記,竝持入。賤臣出來,持入日記。上曰,承旨讀奏攝事,可也。文載曰,日暮,臣眼甚昏,不能讀之,惶悚矣。上曰,注書讀之。賤臣讀奏訖。上曰,予已詳知矣。仍命退出,諸臣遂退出。
上在慶熙宮。停常參·經筵。
藥房都提調臣金致仁,提調臣李思觀,副提調臣宋文載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今已三日,心猶倍矣,待下敎入侍焉。
中宮殿·惠嬪宮,藥房口傳問安。答曰,知道。
以承傳色,口傳下敎曰,試射時入侍,左副承旨入侍,巡數,以五巡爲之。
具㢞啓曰,大司憲金鍾正未肅拜,執義申大脩呈辭,掌令李台鼎呈辭,羅忠佐投疏在外,持平李漢一投疏在外,一員未差,今日以監察茶時之意,敢啓。
傳于魚錫定曰,內局入侍。
兵曹口傳政事,副司果洪纘。
宋文載啓曰,假注書李祖源,身病猝重,勢難察任,今姑改差,何如?傳曰,允。
傳于李聖檍曰,內局入侍。
以丁志元爲假注書。
奉朝賀鄭宲上疏曰,伏以臣,犬馬之齒,恰滿七旬,援經據禮,實合休退,敢陳引年之章,冀遂乞骸之願,幸何聖度天覆,無物不遂,批旨隆重,特允所辭之請,他日宣麻,繼有親授之敎,不知螻蟻賤臣,何以得此?終古人臣告退,許令致仕,是固常例,而至於作書而諭之,臨門而宣之,此固臣子至榮,而曠世稀有之事也。臣心感激,不知死所,宜卽趨謝之不暇,而第臣衰頹旣極,疾病易侵,奇兆敗症,疊現層出,一日二日,轉輾沈痼,形骸幻脫,精力消亡,昏昏病裏,萬念都灰,而惟是成命之下,日月已久,迄今遷就,不敢爲發程進身之計,用是憂懼,罔知所措。方此編伏俟譴之際,近伏聞聖心,特軫於念舊,殊恩遽侈於賜帛,在廷諸臣之受賜者,皆上箋稱謝,而臣獨病蟄鄕里,未效叩謝之忱,徒使盈篋之寵賚,虛辱於草莽之中,臣罪至此,尤無所逃。噫,臣之前日帶職之時,情勢有礙,或費撕捱,分則乞休,而得請奉身而歸田,其所未結梢者,特一番肅命耳,臣獨何心,無端遲徊,自陷於違慢之科哉?到此地頭,不計擔舁,纔到畿甸之境,而終日勞攘之餘,舊疾復作,達夜呌痛,人事都絶,自力登程,其勢末由。玆敢不避煩瀆,冒死拜章而歸。伏乞聖明,察臣哀情之危苦,憐臣疾病之難强,姑爲安徐,俾得專意調將,千萬幸甚。答曰,省疏具悉。卿之尙今稽滯,爲卿悶焉,今聞卿章,何傷之有?卿須安意調攝,待快愈登途焉。
庚寅四月二十一日辰時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·金季良·吳道炯·丁志遠,以次進伏。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,一樣矣。致仁曰,中宮殿氣候一樣乎?上曰,一樣矣。致仁曰,茶飮製入後,連爲進御乎?上曰,進御矣。致仁進腎瀝湯,上進御。致仁請診候。上曰,只兩廳首醫診候,可也。泰輿·允協診候曰,脈候左右三部,度數調均,滑體比昨日一樣矣。上曰,腎瀝湯今已滿十劑乎?致仁曰,然矣。仍命書傳敎曰,腎瀝湯已準十劑停止,此後建功湯依前煎入。出傳敎上曰,編輯郞廳洪纘海,口傳付軍職。出榻敎諸臣以次退出。
庚寅四月二十一日巳時,上御隆武堂。親臨文臣朔試射入侍時,御將金時默,禁將具善復,訓將李章吾,兵曹佐郞李萬軾,都摠經歷趙嵃·閔光晋,左副承旨趙,假注書李祖源,記事官金夏材·柳誼,以次侍立訖。上命射員進前,試規貫五邊三,命崔海寧,昨年壯元試券安任權,誦中庸九經章。仍命書傳敎曰,典籍崔海寧,昨年庭試壯元之人,今日入試射,故召見其人,問其年,年方二十三,命讀其文,尙今能誦,問其門地,其非寒微,見其擧措,其亦如人,人君所執,卽造化也。嗟,今近八,宜先用人,聞禮郞適有窠,特爲其代,口傳啓下,殿庭肅謝。又命書傳敎曰,今日試射時,安正仁之姪安任權,年今二十二,登科已三年,能誦其書,觀其擧措,可謂人才,此人郵官之外,其何任?特爲陞六,爲良才察訪,亦爲口傳啓下,一體殿庭謝恩,時任察訪鄭象仁,飭已行,再度呈辭之人許遞,差其代,牌招察任。傳曰,試員記過。出傳敎傳曰,記過人竝分揀。出榻敎諸臣退出。
庚寅四月二十一日申時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·金季良·吳道炯·丁志泰,以次進伏訖。致仁曰,殿座後還內,氣候若何?上曰,一樣矣。致仁進理中建功湯,上進御訖。上曰,今日日影石,或已排置耶?致仁曰,取來石材後,亦可爲之矣。上曰,戶曹郞廳入侍。出榻敎致仁請診候。上曰,依。諸醫診候曰,脈候左右三部,度數調均,滑體差勝後一樣矣。上曰,提調出去,煎入湯劑,可也。思觀先退,戶曹郞廳金恒柱進伏,上曰,誰也?文載曰,金恒柱矣。上曰,日影石,安排石材,得來於何處云耶?恒柱曰,得來於東大門外云矣。上曰,或有閭閻牀石勒奪之慮,申飭,可也。恒柱曰,有願賣之意然後,給價貿來矣。上曰,出去詳知,入奏,可也。恒柱退出。思觀持湯劑入侍,上再進理中建功湯,上命書鄭宲上疏批答。上曰,以其尙未上來,不得宣麻矣。致仁曰,日前上來,到利川,以其有病情,還鄕云矣。恒柱進伏曰,石材得來四塊,一則果是牀石,而已給價取用云矣。上曰,速爲排置,仍命退出。命承旨讀奏江華狀聞。上命書傳敎曰,江華狀聞中,皆以沙工,石數載錄,護送差員亦聞,而其他則只以過去狀聞。噫,此定式,一則爲粒粒,皆辛苦之意,一則欲知逗留與沙工,無弊經過之意也。若他道則不過觀望而已。豈有護送之意乎?此後,依江華例擧行,月串外,無差員之名,豈新定式,申飭之意乎,諸道道臣,從重推考。因此以思,頃年三道運米北關時,事非常有,故定差員,而漕運之船,則應有差員,其餘則本無宜令順便然後,法可行,而然今番筵敎若何,而令初之時,無一擧行,其在事體,極涉寒心。諸道道臣,令越俸一等,以示予暮年新注之意,其擧條中,言差員一條付標,漕船外稅船上來時,各其境,定將校·監色,無弊護送後,報巡營狀聞。噫,此亦暮年爲民與國穀之意,護送境內將校與監色,或以代假飾,不隨船,觀望瞞報者,隨現,將校棍汰。監色嚴訊一次,不能檢飭瞞報守令,營門決杖,法不當決杖者,特施準期不敍之典事,定式施行,令備局分付。出傳敎諸臣以次退出。
上在慶熙宮。停常參,行晝夕講。
藥房都提調金致仁,提調李思觀,副提調宋文載啓曰,伏未審夜間,聖體若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣。下敎時入侍。
中宮殿·惠嬪宮,藥房口傳問安。答曰,知道。
備忘記,特敎之下,今日臣子,焉敢若此?應敎朴取源,特差成歡察訪,待朝倍道赴任,時任察訪,遞付京職。
江原監司徐命善狀啓,原州旀乃面分二居,良人孫古邑金,妻河召史等,燒死·渰死事。傳曰,令本道恤典擧行。
傳于魚錫定曰,今日晝講爲之。
傳于李聖檍曰,內局入侍。
趙啓曰,明日次對,兩司當爲進參,除在外外,大司憲金鍾正,執義申大脩,掌令李台鼎,竝待開門牌招,以爲推移入侍之地,何如?傳曰,允。
知中樞府事李益炡疏曰,伏以臣,頃當延和門殿座之時,隨諸臣後,唐突入對,復申前請,誠未孚格,自速釁戾,至被譴削之罰,辭敎截嚴,臣誠惶霣跼蹐,措躬無地。竊伏念臣,幸際嘉會,徒切愛日之誠,莫體聖意,冒犯籲天之罪。其情則雖出於懇迫,論其擧則實涉於猥越,愚迷妄率,辜犯至重,嶺海鈇鉞,固所甘心,而聖度天大,未經一宿,旋蒙還寢之命,德音昭釋,官秩如舊,私心兢惶,徊徨怵惕,歷累日而靡定。臣方縮伏訟愆之中,實無束帶趨朝之勢,再昨動駕時,不敢進參於陪扈之班,虧分闕禮,罪合萬殞。玆敢略陳短章,仰暴危悃。伏乞聖明,亟降威罰,以昭法紀,以安微分,千萬幸甚。答曰,省疏具悉。頃者處分,卿心雖諒,國體當然故也。然旣寢,其職名依舊,卿何若此?卿其安意勿辭焉。
庚辰四月二十二日辰時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·金季良·吳道炯·徐命緯,以次進伏。致仁曰,聖體若何?上曰,一樣矣。致仁曰,寢睡·水刺之節,亦何如?上曰,一樣矣。致仁進理中建功湯,上進御訖。致仁曰,使諸醫診候,宜矣。上曰,只兩廳首醫診候,金季良·徐命緯,非久還職次,亦診候,可也。泰輿曰,脈候一樣,滑體差勝後一樣矣。允協曰,脈候度數調均,滑體一樣矣。季良曰,脈候度數調均,滑體一樣矣。上曰,連爲進御三貼乎?季良曰,進御腎瀝湯後,連爲進御三貼,宜矣。上曰,何必三貼而可乎?季良曰,腎瀝湯,雖云蔘劑,實有鎭墜之力,繼進建功,宜矣。命緯曰,脈候度數調均,滑體差勝後一樣矣。致仁曰,二十五日,只隔二日,而臣等若將無事而過,下情抑鬱而已。上曰,卿等若又困予,則其日予當深臥而過矣。致仁曰,聖敎每如此故,臣等不敢仰請,而只有抑鬱缺然而已。文載曰,重臣詣臺矣。上曰,使之入侍,可也。掌令李台鼎進伏啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿煩。措辭竝見上上曰,戶曹郞廳入侍。出榻敎戶曹郞廳金恒柱進伏。上曰,日影石,已安排乎?恒柱曰,已安排矣。上曰,已驗時晷乎?恒柱曰,早未及試入來矣。命先退。上曰,夕講入侍。出榻敎上命書傳敎曰,三明日次對,進定於明日事,分付備局。出傳敎諸臣以次退出。
庚寅四月二十二日辰時,上御集慶堂。晝講入侍時,同知事金漢耆,特進官尹東暹,參贊官沈鑧,侍講官趙宗鉉,檢討官鄭象仁,假注書丁志元,記事官金夏材·柳誼,以次進伏訖。上講大學前受音,自康誥曰,至前王不忘章,次講傳訓。上曰,前日讀工未熟故,更講此篇也。仍爲再講。上曰,上番讀陳文義。宗鉉讀奏進伏曰,修省之工未熟,則難爲止於至善矣。命下番陳文義。象仁進奏曰,克明峻德四字,可見修齊治平之效也。上曰,知事·特進官,以次進奏。漢耆進伏曰,至善之道,專在於敬之一字矣。上曰,奏義甚好。豈不留意?東暹奏曰,人君修德,以緝熙爲本。緝熙之意,以無時間斷爲言矣。上曰,然矣,緝熙,卽繼繼不絶之意也。鑧進伏曰,穆穆二字,可謂善形容,文王而緝熙之句,亦深有意矣。上曰,書文無限矣。文王爲世子時,已成純德,宜無誰何,而緝熙敬止,卽專爲形容而言,古人作文,似汎而不汎也。漢耆等齊奏曰,聖敎果然矣。上曰,文王爲人君止於敬,爲人子止於孝,父子之道,宜先稱之而何在君臣之後乎?漢耆等奏曰,君臣義重,故似爲先,而父子恩深,故似爲後言也。上曰,然乎?予心常怪之矣。象仁曰,文王,自孝成君德,父子之道,似當先言,而反稱於君臣之下,臣等之惑,亦甚不無矣。上曰,咸卦,言有父子然後有君臣,以此觀之,父子之道,先言可也,而君臣之義爲重,故此必先稱也。鑧等奏曰,然矣。上曰,夕講當以大學衍義爲之,以此分付。上曰,內局入侍。詣臺臺臣,同爲入侍。出榻敎經筵官以次退出。
庚寅四月二十二日巳時,上御集慶堂。夕講入侍時,同知事金漢耆,特進官尹東暹,參贊官李聖檍,侍講官趙宗鉉,檢討官鄭象仁,假注書丁志元,記事官金夏材·柳誼,以次進伏訖。上講前受音堯傳章。上曰,上番讀奏大文,下番讀奏註釋。宗鉉·象仁以次讀奏。上曰,註釋好矣。此與傳三章,相爲表裏,明德之意,明在於註釋,不可不讀也。宗鉉曰,安安之安字,正與止於至善之止字,義同矣。上曰,放勳或者謂堯名,其然乎?宗鉉·象仁齊奏曰,未知其何書有之,而經傳則未見其爲堯名也。上曰,敬順王,俗稱以金浦大王,此正如放勳·重華之謂帝堯·帝舜也。象仁奏曰,堯傳二大文,卽大學之宗旨也。於變時雍,修齊治平,表裏相質矣。上曰,同知事·特進官次奏。漢耆進奏曰,大學之義,專爲帝王家修齊治平之道,殿下倦勤之年,日以親講,臣等不勝欽仰之忱矣。上曰,高皇帝常好此書,予亦暮年,心誠不厭矣。以序文中,元子衆子之學觀之,豈不重且好乎?東暹奏曰,三綱八條,至矣盡矣。修省之工造極,則時雍之化可見,如此則至善之極功矣。上曰,然矣。弘文館年少輩,常以此書讀習,可也。聖檍曰,衍義爲大學之緊要,而註義亦字字不汎也。上曰,然矣。仍命退,經筵官以次退出。
庚寅四月二十二日申時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏。致仁曰,午後,氣候若何?上曰,一樣矣。致仁進理中建功湯,上進御訖。致仁曰,診候,宜矣。諸醫診候曰,脈候左右三部度數調均,而滑體差勝後一樣矣。上曰,頃日,昔庚寅參宴諸臣子孫,入侍者幾人乎?致仁曰,十二人矣。上命書傳敎曰,噫,千萬料表,三明日在近,四昨年,卽昔年盛事,予不先不後,卽其日受焉。於此日,雖非藏樂,豈可受也?此則於予已判之事,而雖然,此日豈忍若常日而過焉?洩懷之道,可以靡不用極,三明日於舊殿召,預先賜帛,諸臣講蓼莪篇而洩懷,庚寅生勿論前銜與儒生,殿庭箴銘頌中製一,居首者,入格者,次等施賞,禮房知悉擧行。侍衛只入直禁軍及把守軍排立置之,試官·金領府事·騎判·度支亞堂·柳善養·申一淸,入直兩儒臣爲之,時刻隨時,待下敎只入正時,皆衰年給寫手。噫,武士昔年愛恤者,旣賜米,且製述,此豈遺哉?二十六日,當於中日廳試射,差等施賞,若儒一體擧行。噫,若此則內外進宴日,一試文,一試武,亦豈偶然哉?予忱一倍,試官以昨日試射時三試官爲之,郞廳試官,亦以入直騎郞·摠郞爲之,而此非設科,不過洩懷,亦非張大者,於儒於武,只京兆帳籍者入參,頃日居齋諸生,特寢放逐門外之命,以示寬典,不足通也,而以不應召墨削之類,比此,已爲過重。聞領相所奏,其時不問存無,皆墨名云,若此,其中想必夥多,此可謂泉下已故者,其豈知之,而爲子若孫之心若何?旣示飭勵。噫,今暮年,豈作此齷齪之事?特寢墨名之命,慰子慰孫。出傳敎承旨讀嶺伯漂海人出來狀啓。上命書傳敎曰,昨年御史復命後,其餘漂流人,意謂皆在魚腹,大靜寺奴金石三,其能生活,九朔之間,經四時,今到本國,此誠異事。噫,聞我國赤子之生還,予心若何?況耽羅之人乎?令萊府資給歸糧,所經處,亦爲着實顧助,新大靜縣監越海時,其令隨往而擧行狀聞,萊府與乘船處詳細以聞,到本縣後,亦令牧使,申飭,着實安接,令妻孥逢着再生人,亦令本縣衣資食物,加數題給,以示予意事,令備局一體分付本牧。出傳敎上曰,提調則出去,持入湯劑,可也。文載讀奏李秉鼎朔試射不參後禁推傳旨。上曰,論權禛後,故似如此矣。禛之不顧其家,肆然辱人,予常非之,秉鼎果辱之,亦非矣。此後則必皆消融矣。禛更以此提起,則此辱其祖矣。秉鼎之疏,有屛流等語,此卽不與同中國之意,過矣。仍命書傳敎曰,業已下敎,亦諭李秉鼎之批,權禛之頃者翰林擧措,已涉無義。其所處義,亦涉郞當,此章予則曰,於渠自取,今受此辱,無異於權極。然處義自處,豈可以此釁累一身?此則當以於渠處義之無狀處之,則李秉鼎之莫知某人,而亦緣禛之郞當處義,無弊相從,旣聞之後,自訟愧然,可也。其何章皇,亦何請屛流?若此則王導,其將同治王敦,戊申·乙亥若此不坐之類,皆拘於此等題目人,何所措手足?亦豈爲君欲建極之意乎?致無聊相從,有此不緊之章於爲洗之意,可也。國有近八其君,何不審之若此?於再昨批,欲鎭彼此,而其當之者,其欲一遞,勢固然矣。其何禁推?若禁推,其必葛藤,勿爲禁推,許遞其職。出傳敎致仁曰,朴取源之引嫌遞兼職竝與本職,撕捱過矣。上命書傳敎曰,旣遞兼職,特召之後,何敢違牌,何等處義?事體不然,近八其君,今方衰苶,此等酬應,臣何敢呈?勿爲禁推,只從重推考。卽爲牌招,追省記入直,過今朔後,使之替直。出傳敎思觀持湯劑入來,上進御理中建功湯訖。上命書傳敎曰,此與他有異,於儒於武,今前期捧擧業單子書入事,分付春曹騎曹。出傳敎諸臣以次退出。
上在慶熙宮。停常參·經筵。
藥房都提調金致仁,提調李思觀,副提調宋文載啓曰,伏未審夜來,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。此心一倍之中,猶建功三貼,氣亦益苶矣。次對時入侍。
中宮殿·惠嬪宮,藥房口傳問安。答曰,知道。
趙,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
趙啓曰,大臣·備局堂上,依下敎來待矣。傳曰,引見。
傳于趙曰,右副承旨入侍。
又傳曰,時刻置之待下敎,只入正時。
趙啓曰,安邊府使李仁培,殷栗縣監金思穆,牙山縣監沈鋑,依下敎來待矣。
傳于趙曰,內局入侍。
又傳曰,庚寅年進宴習儀日子,欲知之,問于該院,持謄錄,左副承旨夕入侍時,同爲入侍。
又傳曰,明日晝講爲之,摘奸宣傳官同爲入侍。
備忘記,其君一時飭勵,爲臣子,焉敢過爲撕捱?今番特敍諸臣,頃日逡巡,今聞寥寥,此何事體?令備局,申飭,皆令入侍。
以承傳色,口傳下敎曰,侍衛入直擧行。
殿座罷後,政院·玉堂·藥房口傳問安。答曰,知道。
李聖檍啓曰,吏曹判書朴相德,參判尹得養,牌不進推考傳旨,今方捧入,而開政命下之後,如是違牌,不卽擧行,事甚未安。參議李商芝在外,判書·參判更卽牌招開政,何如?傳曰,允。
有政。吏批,判書朴相德進,參判尹得養服制,參議李商芝在外,同副承旨李聖檍進。
吏批啓〈曰〉,忠淸監司,今當差出,而擬望之人乏少,他道守令,竝擬,何如?傳曰,允。
以洪梓爲大司諫,呂善應爲司諫,李商舟爲持平,金履素爲獻納,柳義養·李世奭爲吏曹正郞,李鼎運·張受容·趙夢獜爲典籍,鄭文達爲引儀,李溵爲奉常提調,尹汲爲司䆃提調,趙暾爲觀象監提調,申晦爲尙衣提調,趙曮爲司直提調,李昌壽·沈鏽爲典醫提調,李吉輔爲歸厚提調,徐有防爲內侍敎官,李埮爲禁府都事,李仁培爲忠淸監司,兼養賢主簿單洪愼猷,兼知經筵李景祜,兼同經筵金時默,具允明爲活人提調。
兵批,判書蔡濟恭式暇,參判尹得雨病,參議洪述海病,參知申一淸入直進,承旨李聖檍進。
同知單梁國昇,僉知單金弘濟,副護軍李世珪,副司直李潤成·朴師訥·李秉鼎·權恢,副司果沈熙之。
宋文載,以吏曹言啓曰,本曹正郞金鈍除授後,過限未肅拜,依例改差,何如?傳曰,允。
具㢞,以義禁府言啓曰,罪人鄭智世,楸子島勿限年定配,勿限年禁錮,倍道押付事,命下矣。以傳敎內辭意,具罪目,依例發遣府書吏,卽爲倍道押送配所之意,敢啓。答曰,知道。
兵曹口傳政事,副司直申晦。
趙,以御營廳言啓曰,箭串石橋,今已畢役之意,敢啓。答曰,知道。
又以兵曹言啓曰,昌慶宮衛將李泰亨,以其母病沈重,勢難離捨供職,呈狀乞遞,輪番之任,不可久曠,今姑改差,何如?傳曰,允。
以執義申大脩罷職傳旨,傳于具㢞曰,只推。
庚寅四月二十三日辰時,上御集慶堂。藥房入診,次對同爲入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·許溫,以次進伏訖。致仁曰,夜來,聖候若何?上曰,一樣矣。寢睡·水刺之節,亦何如?上曰,一樣矣。致仁進理中建功湯,上進御訖。致仁曰,使諸醫診候,何如?上曰,依。諸醫診候曰,脈候左右三部度數調均,滑體差勝後一樣矣。致仁曰,提調先退,使之監煎湯劑以入矣。上曰,依。思觀先退,持入湯劑。上再進理中建功湯。諸臣以次退出。
庚寅四月二十三日辰時,上御集慶堂。大臣·備局堂上引見入侍時,領議政金致仁,左議政韓翼謩,戶曹判書趙雲逵,禮曹判書韓光會,行副司直金時默,行副司直李章吾,工曹參判鄭存謙,戶曹參判李潭,應敎趙宗鉉,掌令李台鼎,左副承旨趙,假注書丁志元,事變假注書金重燮,記事官金夏材·柳誼,以次進伏訖。上曰,廳注書落後,持御製文入侍。賤臣志元,奉御製,記予心,示沖子文進伏。上命李潭讀奏。上曰,述懍,何如?致仁曰,君臣團圓之句,臣等不敢當矣。昔年進宴之期隔日,而尙今靳許,群情不勝抑鬱矣,上曰,予年十七侍宴矣。今忽回甲,慶慕如新,何可言乎?翼謩曰,日氣淸和,聖候若何?寢睡·水刺之節,亦何如?上曰,一樣矣。翼謩曰,中宮殿氣候,若何?上曰,近日氣候,非舊時中宮也。翼謩曰,王世孫氣候,何如?上曰,年少之病易差故,今則好過矣。翼謩曰,前已陳奏,而臣等擧無回天之誠,尙未承兪音,抑鬱之懷,豈盡仰奏?上曰,此等說話,姑舍之。翼謩曰,善善惡惡,不可太薄,昨日下敎,不勝欽仰矣。上曰,亦可謂陰德乎?其時儒生墨答者幾許?潭曰,一百六十餘人云矣。上曰,頃者光化門外待令儒生幾許?致仁曰,五千餘人,而隨從之類,不入云矣。潭曰,其時有三年停擧者,而京鄕渾入矣。上曰,想其庚寅生人,亦必多矣。上曰,今聞其日雖到,後至者皆停擧云,不參蕩滌,況後時乎?勿論年限,一竝解停年,六十一歲者,再明,一體入場事,卽爲分付。此非予爲渠計其年。嗚呼,庚子,皆爲十一歲者。噫,庚申舊都設科金宗洙呈券中,以問父老之華髮等句,御批置乙,此十一歲者,皆昔年遺童也。呼寫及此,不覺涕摡矣。出傳敎上曰,今者此擧,可謂憶昔曠蕩之典,聞本館兼堂之奏,未解停者,猶有今日以前,御前停擧,一皆解停事,分付。出傳敎致仁曰,聖德天大,曠典如是,而臣等誠淺,尙未孚格,群下之情,當如何哉?翼謩曰,微忱雖薄,一毫未伸,方切鬱鬱,難以言達。上曰,世宗朝兩年設行,而于今則再難內外之宴矣。致仁曰,五六日退定,則可爲擧行,一念區區不能已也。上曰,是何言哉?卿等再勿多言。上曰,權禛之事,怪矣。辱人叵測太過矣,誰之孫也?致仁曰,卽權近之孫也,權忭卽權譍之孫也。上曰,今聞領相所奏,頃者李秉鼎批旨中,有譍二字,予只問其名,莫知本事而然也,卽爲爻同二字。出傳敎上曰,今者以漂海人觀之,朴師崙之八字,好矣。政官檢擬乎?致仁曰,尙未及擧行矣。上曰,昨聞其時漂民之生還朴師崙之事,可謂稀有。一番入侍,其或處分,若足作散,今適有窠,副校理除授,牌招察任。金右三想象其妻孥,若見其狀,再生之人,何視凡人?雖給食物,令本縣將官差定,以表回生,因此思李胤伋,若右三復回,其可異也。聞此,心尤耿耿,豈特縣監?滿船之人,其可數十,亦必有本州之人,皆予赤子,一人生還,心猶欣也。況莫知數十人去處乎?另飭兩道本州,十分探問去處,本州則其船若到,卽爲狀聞。出傳敎上曰,聞奉朝賀之章,甚可悶也。令該署,相當藥物下送事,卽爲分付。出傳敎上曰,備堂皆來與否,注書知入。重燮進奏曰,他備堂尙未來,李溵方到闕外,以身病不得進云矣。上曰,催促入來。李昌壽何不來?亦爲催促。致仁曰,守禦使金漢耆,近來一不行公云,可謂太過矣。上曰,非其別爲撕捱,而如是過矣。致仁曰,更爲另加申飭,何如?其爲人可用,相貌亦好矣。上曰,備堂許遞,意蓋深矣。且遞御營,代授閑局,一則惟昔相,於將望,非勳非戚之奏,一則爲惜之意,則今聞領相所奏於本廳,其亦强忍酬應云,其涉過矣。申飭專意察任。況今者備堂,不過例兼乎?其亦一體,申飭察任。出傳敎致仁曰,空闕衛將,職則宿衛,況自忠壯·忠翊變通之後,除其假字,作爲遞兒實職之窠,則事面比前尤異,而該曹全不照檢,甚至於或以納粟,或無加資而得差者,間亦有之云。傳說雖不可盡信,而大抵濫雜則可知也。聞該曹,舊有資準之法,本職差下後,考準其曾受官敎,或渉濫猥,則卽爲啓沃云,而近來此法之弊,亦久矣。自今另加申飭,必以有來歷可信之人擬差,而資準之法,亦令申明,俾無如前之弊,何如?上曰,依爲之。出擧條翼謩曰,方今農務正殷,各道守令,另加申飭,可也。上曰,守令勿論公私,上來者,皆令入侍。出榻敎上曰,備堂皆爲入來乎?重燮承命進奏曰,李昌壽·申晦身病不進,具允明親病不進,趙曮·沈鏽在外,李溵來闕外云矣。致仁曰,李重祜分揀還差,似宜矣。上曰,重祜勒實行公之人也。上呼寫,申飭在外人上來傳旨。曰,臣兄方在江郊,此是部內也。單子急修,故未及往復,想以在外懸頉矣。今臣受寫傳敎,不敢不直陳矣。致仁曰,趙曮爲飮江心水,故時在江亭矣。上,下詢趙曰,卿兄飮江心水云,生飲乎,熟飮乎?曰,有病,故不能飮生水,而日用食飮,以熟水飮之矣。上曰,何謂江心水乎?曰,汲江中水,故謂之江心水矣。上曰,然乎?仍命書傳敎曰,噫,于今暮年,雖非備堂,爲卿宰者,何敢逡巡?亦何敢在外?頃者處分,不過事體,幾乎忘也。因相臣所奏,特爲敍用,不待其請,皆令復差,則噫,彼諸臣曰,以其君腎瀝有效,不思近八一處分而過撕捱乎?問安不參,其猶飭也。旣讀鄕黨不俟駕之義,亦何敢不體特敎之下?李溵外,無一人來,事之寒心,莫此爲甚,一竝從重推考,其中申晦,予聞苦矣。當之者,豈特其苦?靜夜思之,夢亦不侍,今聞大臣所奏,其章雖徹,予莫能察,旣無敦寧許遞,令該曹,口傳付軍職,牌招察任。李重祜雖無還差之命,旣已分揀,則自然仍帶,於此於彼,豈可逡巡?申飭察任,兩重臣,一則拜歸,一則處江郊云,勿爲推考。亦令卽爲入城,昨聞沈頤之再度云,故雖遞代鄭象仁,靜而思之,則今此意思,過矣過矣。其子若此,其父可知,亦爲嚴飭,俾勿撕捱。光會曰,端廟朝六臣,曾於戊寅贈職贈諡,而朴彭年家外,其餘皆未宣諡故,諡號官敎,送置寧越彰節祠矣。河緯地奉祀孫,有除職者,方欲延諡,而官敎在於寧越,難於擧行,何以爲之?敢達。上曰,有後孫則何至今不爲宣諡乎?致仁曰,此事蓋有委折矣。戊寅年六臣贈諡時,禮堂,未聞忠烈公河緯地之有後孫,而誤爲奏對於筵席,其後嗣,復上言請蒙宣諡之典,而又見格於該曹,以致至今未宣矣。今考公私文蹟,河緯地欲以其弟紹地子爲後,至有署押付托之遺券,故重臣閔鎭厚援據乙巳名臣金䃴立後事,陳達先朝,請以河源,爲緯地之嗣,則特命施之。河源卽上所云紹地之子,而頃年因嶺南道臣狀請,廟堂覆奏,錄用嗣孫矣。朝家旣知其有後孫,則當施之典,何可仍以不施乎?令該曹,別成諡誥,依例宣下,恐不可已矣。上曰,尙今遲滯,豈有是理?令銓曹,卽爲成給,遣郞宣諡。出擧條光會曰,宣廟朝扈聖功臣贈領議政沈岱,昔在壬辰,以畿伯殉節,其時事蹟,昭載於懲毖錄及再造藩邦志,先朝庚寅,筵臣陳達,特命贈諡旌閭,而尙未擧行,猶在本曹謄錄。今其奉祀孫呈單,而年久之事,一經稟裁然後,可以擧行,故敢達矣。上曰,此豈尙今遲滯者?亦令該曹,皆卽擧行。出擧條大臣先退。潭曰,今此編輯國係譜,不甚關重矣。自羅·麗爲之,而本朝未及修整,何以爲之?本朝尊號,亦何以爲之?上曰,皆置之。潭曰,皇壇始築之事,記謄,何如?上曰,置之。上曰,臺臣入侍。台鼎進伏曰,請還寢東呂·址淳等還配之命,更令王府,嚴鞫得情。措辭見上上曰,勿煩。出擧條台鼎曰,請還寢定配罪人金柱泰減等之命。措辭見上上曰,其勿復煩。出擧條上曰,編輯郞廳近日齊會乎?潭曰,然矣。潭曰,重印高低長廣,何以爲謄乎?上曰,當下其譜于政院,考見,可也。上曰,時任蔭官庚寅生,一體入場。出榻敎上曰,堂下武出身庚寅生,一併應射。出榻敎仍命退,諸臣以次退出。
庚寅四月二十三日申時,上御集慶堂。藥房入診入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·許礈·李以楷·鄭允協·慶絢·許溫,以次進伏。致仁曰,午間,聖候若何?上曰,一樣矣。致仁進湯劑,上進御理中建功湯。上曰,諸醫診候,可也。諸醫以次進候曰,脈候左右三部度數調均,滑體比朝一樣矣。上曰,左副承旨入侍。出榻敎左副承旨趙進伏。上曰,安邊府使李仁培入侍。出榻敎仁培進伏。上曰,昨年年事,何如?仁培曰,免凶矣。上曰,可捧者畢捧乎?仁培曰,盡捧矣。命先退,仁培退出。上曰,宣傳官一員入侍,騎馬二匹立之。出榻敎宣傳官李仁默進前。上曰,漕船自京江至陽川摘奸以來。承旨讀奏諸公事訖。上命書傳敎曰,忠淸道臣,旣已下敎,二按事方張,不可稽滯。其代政官牌招,開政擧行,新道臣其令明朝辭朝。出傳敎又命書傳敎曰,凡事不可不飭勵,以稅船狀聞觀之,可知。旣下敎定監色與否,不爲狀聞,當該座目,捉致監營決棍,此後陽川,卽京江監色,仍爲待令,其捧後下去事,一體申飭。出傳敎又命書傳敎曰,關西道臣狀聞,承旨讀奏時,謂以循列,只讀末端,今因粘目,令承旨讀奏,誤讀狀聞。今日乃聞,可謂乾道之昭昭,暮年一心在民,無狀叵測者有三,一則違禁採蔘也,二則因此邊地赤子三百餘戶逃散也,三則欲爲彌縫三千近二百石反作也。噫,此人,非他武夫,受國恩若何,焉敢若此?安相五猶親問,況此等三百年所無之事乎?於今採蔘反作,於渠可謂第二件事。吁嗟,三百餘戶去處,當問鄭智世,爲先汰去軍職,當殿座於內兵曹,勿爲設布帳,依安相五例擧行。頃者無問郞,事體不然,以入直二儒臣,差問郞,此非設鞫,兩司置之。只金吾堂郞,卽爲待令,承旨在院外,一併牌招入侍。出傳敎諸臣以次退出。
庚寅四月二十三日申時,上御集慶堂。承旨·守令同爲入侍時,左副承旨趙,假注書丁志元,記事官金夏材·柳誼,安邊府使李仁培,牙山縣監沈鋑,殷栗縣監金思穆,以次進伏訖。上曰,守令進前。李仁培進伏。上曰,農形,何如?仁培曰,春秋牟茁盛,而耕種方張矣。上曰,雨澤,何如?仁培曰,雨澤亦適中,民事多幸矣。命退去,沈鋑進伏。上曰,緣何事而來也?鋑曰,漕船領來矣。上曰,幾許船?鋑曰,十二隻矣。上曰,農形,何如?鋑曰,春秋牟皆豐,而雨澤適中時宜矣。命退去,金思穆進伏。上曰,春秋牟,何如?思穆曰,皆爲大有年矣。上曰,雨澤,亦何如?思穆曰,今方調洽矣。上曰,近未見其相貌,何如?曰,相亦好矣。上曰,曾以爲其心精矣,貌亦然乎?好爲下去。仍命退去,承·史以次退出。
庚寅四月二十三日初更三點,上御內兵曹殿座入侍時,行都承旨宋文載,左承旨沈鑧,右承旨魚錫定,左副承旨趙,右副承旨具㢞,同副承旨李聖檍,記事官任希雨,假注書丁志元,記事官金夏材·柳誼,以次侍立訖。上具翼善冠·袞龍袍,乘輿出通陽門,仍詣內兵曹親問時,領議政金致仁,判義禁趙雲逵,同義禁尹得雨·金華鎭·柳脩,問事郞廳趙宗鉉·鄭象仁,刑房都事洪相殷,文書都事權惠應,以次進伏訖。上曰,罪人鄭智世挐入。上曰,此漢,鄭鳳壽之幾代孫?鄭德明之誰也?智世伏奏曰,鳳壽之從玄孫,德明之子也。上曰,柔院,平安道地乎?致仁曰,然矣。命書問目。上曰,問目中一件,則百姓離散,一件則軍餉反作,一件濫犯採蔘,或一欺奏則一杖之下,不使生之,直奏也。智世供奏曰,逃散非三百餘戶,而乃七戶矣,及作以未捧三千餘石,爲已捧以報故,奴子方囚矣。採蔘或錢,錢以用矣。上玉音洪亮曰,杖問,可也。若有隱諱,則今日內,當出西小門外,直奏遲晩也。汝輩四兄弟,與代代受國之恩,其何如哉,而今爲如彼之事乎?百姓盡走,虐民犯禁,不言可想,若不直奏,則明當梟示矣。使此八十人君,侵夜勞動,罪合遲晩。智世供奏遲晩。上曰,懷如彼之心,幾爲近侍,前日安相五,若爲久置,則剝皮百姓丁寧矣。此漢,亦一般矣。仍命解縛䯻懸梟示牌。上曰,雖以奴章言之,幾年使喚,而猝爲如彼之事乎?散民採蔘二件,從實直奏也。智世供奏,皆伏遲晩雲逵進前曰,罪人已皆遲晩矣。上曰,此漢之罪,與安相五,似有異矣。安相五之處分,何以爲乎?雲逵曰,徒三年定配,五年禁錮矣。上曰,雨勢如此,軍兵雨具。致仁曰,此與專以採蔘之律,似異矣。上曰,安相五,何處爲配?雲逵曰,大靜縣矣。上曰,其已出陸乎?雲逵曰,甲申五月,移配康津,乙酉九月,又移漕決市矣。命書傳敎曰,噫,近八其君,夙宵憧憧,惟在乎民,今聞關西道臣狀聞,此三百年所未聞者。頃有安相五,今有鄭智世,而此狀聞其君,誤以軍餉居未狀聞。只令讀末端而止,今日因刑曹粘目,承旨誤讀本狀聞故乃覺。初雖誤而例下,再因誤而綻露,此可見乾道之昭昭,尤爲無狀者,渠叔德哉?渠之兄弟,渠之四寸郁世,其皆特差軍職,於渠可謂一門受恩,而渠何心腸,剝民採蔘,三百餘戶,公然逃散?因此其於捧軍餉,無麪不托,故三千一百石,恣意反作,今於親問之下,不下一杖,無辭遞晩。雖他人犯此,難逭國法,況智世乎?然旣已遲晩,故以鄭鳳壽之從孫,雖不刑推,然其於勘律宜重而不輕,而採蔘之律太重,反作之律太輕,曰,以採蔘,此非犯越者,曰,以反作,則三千一百石反作,今乃初聞。今於親問,意在窮民,雖貸一律,其宜從重,以礪他人,況近侍幾年?其君近八之時,作此罔測之事,亦豈尋常擬律?鄭智世,楸子島勿限年定配,亦勿限年禁錮。此等不軌無狀之類,何可一刻置諸都下?西小門留門,忘恩負國,貪猾剝民,智世,今夜內,令渡京江,倍道押付。上曰,宣傳官一員入侍,騎馬一匹立之。出榻敎上曰,金吾堂讀此傳敎,使罪人聞知。雲逵讀使聞之。上曰,今貸汝頭,汝其知之,忘恩負國,汝罪一也。近八其君,如是勞動,汝罪二也。惟思鳳壽,用此寬典,汝其知之。仍命押送,上還內時,駐輦資政門內。上曰,漕船摘奸宣傳官入來與否知入。賤臣志元,承命還奏曰,渡江之際,自然遲滯,纔到城外,門鑰已下,故未及來待云矣。上曰,其宣傳官誰也?賤臣志元仰對曰,李仁默云矣。上曰,漕船幾隻入來與否,招問戶郞,明日以稟。榻前下敎還入大內,諸臣遂以次退出。
上在慶熙宮,停常參,行晝夕講。
藥房都提調金致仁,提調李思觀,副提調宋文載啓曰,昨日親臨訊囚,夜深還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。在明日,一倍心,氣何諭乎?晝講入侍。
中宮殿·惠嬪宮,藥房口傳問安。答曰,知道。
具㢞啓曰,大司憲金鍾正未肅拜,執義申大脩呈辭,掌令李台鼎呈辭,羅忠佐陳疏在外,持平李漢一陳疏在外,李商舟未肅拜,今日以監察茶時之意,敢啓。傳曰,知道。
傳于魚錫定曰,內局入侍。
以承傳色,口傳下敎曰,旣有下敎,而忠淸道臣尙不謝恩,申飭謝恩,晝講同爲入侍。
備忘記,此國體則特敎之下,焉敢若此?忠淸道臣李仁培,其涉駭然,特遞,其代副望元義孫代差,其令晝講入侍,卽令赴任。
以承傳色,口傳下敎曰,言于備局,卽爲分付。
又下敎曰,世孫依昔兩日入侍,春坊·桂坊,只入直待令事,分付。
備忘記,今下弓矢,防垣萬戶朱得豹處給送。
吏曹口傳政事,安邊府使李仁培,仍任事承傳。
備忘記,昔伊尹,猶爲一夫,況爲人君者乎?是豈予意?卽體昔也,中夜興惟,豈云三千石?予心三百戶,亦豈特一夫?八道能步之兒,皆予赤子,聞三百戶民來集然後,此心少弛。令安擎國,着實安集,其民復來,續續報監營轉聞,亦何敢以乙代甲?着實尋訪舊民,皆令復入古處,予當令宣傳官見來,以此着實,申飭。
傳于魚錫定曰,都承旨更爲入侍。
兵曹口傳政事,副司直宋文載。
魚錫定,以侍講院言啓曰,本院連日姑降入直,事甚未安。司書金普淳,自鄕上來,云,卽爲牌招入直,何如?傳曰,允。
尹東暹,以吏曹言啓曰,莊陵參奉李德中除授後,過限未肅拜,依例改差,何如?傳曰,允。
庚寅四月二十四日辰時,上御集慶堂。藥房入診,晝講同爲入侍時,都提調金致仁,提調李思觀,副提調宋文載,記事官任希雨·金夏材·柳誼,醫官方泰輿·李以楷·鄭允協·慶絢·鄭允說·柳光翼,以次進伏。致仁曰,昨夜侵夜殿座還內,聖候若何?上曰,一樣矣。致仁曰,寢睡·水刺之節,何如?上曰,寢睡則昏昏,水刺則一樣矣。致仁進理中建功湯,上進御訖。上曰,味甚順便矣。致仁曰,診候,宜矣。上曰,依。諸醫診候曰,脈候左右三部度數調均,滑體比昨日一樣矣。上曰,提調持入湯劑,可也。思觀先退。上曰,柔院之民逃散三百餘戶,矜矣。致仁曰,然矣。上曰,忠淸道民,俄已改付標,而聞以母病,其兄不得仕進於編輯廳云,然否?文載曰,頃以親病,不得仕進矣。近日病情少間故,鎭日仕進云矣。上曰,注書知入忠淸道臣謝恩與否,可也。賤臣出來還奏曰,已入來,呈肅拜單子矣。上曰,忠淸道臣元義孫入侍。出榻敎文載曰,摘奸宣傳官待令云矣。上曰,入侍宣傳官李仁默進前。上曰,幾隻到泊乎?仁默曰,石城船一隻,海州船二隻,二十二日過本縣,二十三日到泊京江。茂長船一隻,上來時礙於水中草堤,今日曉潮,當到泊京江云,而沙格監色,皆依數上船矣。上曰,先退。忠淸監司元義孫進伏。上曰,進前,可也。予之欲試卿久矣。今此授焉,卿其往欽哉。義孫曰,臣才識淺短,將不知仰副聖意之萬一,不勝惶隕矣。上曰,承旨宣諭,可也。文載宣諭,上命義孫先退。致仁曰,安邊事可悶,自昨年,四次交遞矣。上曰,然乎?仍命書傳敎曰,旣下敎之後,不卽謝恩,今聞領相所奏,莫知本事,將欲陳章云,處分時,只命遞差,意亦在矣。安邊數遞特甚,前府使李仁培仍任,其令卽爲還官。出傳敎上曰,元義孫內通,實可用矣。其弟繼孫,亦甚精詳矣。致仁曰,然矣。上曰,朴致和之至正卿,非予奬用,莫非命矣。致仁曰,雖然,若不自上蕩滌奬用,則豈至此乎?上曰,論列頗峻矣。致和頃年入侍時,予謂致和曰,頃年論列,予不介懷云云,則對以殿下,每以此心,待他言官云云。此言予亦欽歎矣。仍命書傳敎曰,故知事朴致和之孫,曾已調用,而中間作散,今聞已關服云,旣有下敎該曹,其何嘗不調用乎?令該曹,待窠懸注調用。出傳敎上曰,夕講爲之,單子置之。出榻敎提調李思觀持湯劑,更爲入侍,上進御理中建功湯。上曰,夕講入侍。出榻敎藥房以次退出。
庚寅四月二十四日辰時,上御集慶堂。晝講入侍時,知事金時默,特進官李彦衡,參贊官具㢞,侍讀官李命彬,檢討官鄭象仁,假注書丁志元,記事官兪漢謹·柳誼,以次進伏訖。上講前受音,自間嘗竊取程子之意註,至此謂知之至。上曰,上番讀奏陳文義,可也。命彬進讀訖。陳奏曰,知至,在吾心之知,非在他也。故能致知,致知然後,能格物矣。上曰,然矣。上曰,下番陳文義。象仁曰,天下之物,莫不因其有知之知,而人心最靈故,用力益窮,則能至貫通之域矣。上曰,知事·特進官,以次進奏,可也。時默曰,格物致知,卽聖人之工夫,積果多時,脫然通透然後,可謂知之至也。致字,有意深焉矣。上曰,然矣。彦衡曰,窮得物理然後,吾心之知識,自無不晝矣。心外無理,理外無物故,專心究理,則物格自在其中矣。上曰,然矣。參贊官陳義㢞曰,經筵官已盡陳奏,臣何更達?上曰,幾年苦心,何所得也?豁然貫通然後,可以擴充,而未知其何日得豁然之域也。故講之不厭也。仍命退,經筵官·承史以次退出。
庚寅四月二十四日巳時,上御集慶堂。夕講入侍時,知事金時默,特進官李彦衡,參贊官魚錫定,侍講官李命彬,檢討官鄭象仁,假注書丁志元,記事官兪漢謹·柳誼,以次進伏訖。上講大學前受音。上曰,久而益新之說,是矣。以此觀之,人間凡事,皆難矣,學而時習然後,庶可爲矣。上曰,上番讀大文,下番奏註釋。命彬·象仁以次讀奏。上曰,帝堯之德,此篇可見矣。命上番陳文義。命彬曰,克明峻德之克字,能敬之義,於變時雍,變化中和之義也,敬和二字,加念焉。命下番陳奏。象仁曰,於變之義,若一物不得其所,則未爲於變,於此,益觀堯德之至矣。上曰,知事陳義。時默曰,率性之道,惟在敬字矣,敬之一字,能造於聖神之域矣。上曰,特進官陳義,可也。彦衡曰,協和萬方之功,皆由於明德矣。上曰,參贊官陳奏。錫定曰,經筵儒臣已奏,臣無更達矣。仍命退去,諸臣以次退出。
庚寅四月二十四日申時,上御集慶堂。藥房夕入侍時,都提調金致仁,提調李思觀,副提調宋文載,假注書丁志元,記事官金夏材·柳誼,以次進伏訖。致仁曰,午間,聖候若何?上曰,一樣矣。致仁進理中建功湯,上進御。致仁曰,明日湯劑,何以爲之乎?上曰,依例,可也。上曰,內局先退。承旨落後,命讀嶺伯江留狀訖。命退,承·史以次退出。
庚寅四月二十四日酉時,上御集慶堂。都承旨入侍時,行都承旨宋文載,假注書丁志元,記事官金夏材·柳誼,以次進伏訖。上曰,承旨進前。命書傳敎曰,恤京費,故凡諸等事,必以減于前,而判下則稟減,可也。直爲減數於判付中,事體宜飭,當該惠堂,從重推考,身爲中官,敢護該堂,人事雖勝,其譎宜飭,越俸一等。中官金興曄,纔已申飭,而庸暗一樣,越捧一等。上曰,注書出去,坐直承旨入侍。賤臣志元,承命出來,趙偕入進伏。上曰,都承旨先退。仍命趙,書傳敎曰,今方靜攝,凡諸等事,專恃都承旨,而其疎未熟,其雖特解見任,而卽昔庚寅之孫,口傳付軍職,明日其令一體入侍,其代尹東暹除授,牌招察任,房順房,三院副提調例兼。上曰,尹東暹今年六十一耶?可謂功巧矣。曰,六十云矣。上曰,蔭官皆着儒生服色而入場乎?曰,柳善養爲庚寅生,而今爲試官,何以爲之乎?上曰,逸之,可也。上曰,尹冕東在京乎?曰,然矣。上曰,今者予心興懷,一倍于昔。蔭儒皆欲製述,侍從堂上堂下六十一歲者,其欲一體製述,卽令單子書入。明日文臣入東庭,蔭儒入西庭事,分付,試官有年六十一者,其代尹冕東差下。出傳敎上曰,儒生合爲幾許?曰,幾近百云矣。乃命退,承·史以次退出。
上在慶熙宮。停常參·經筵。
藥房都提調金致仁,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今逢此日,予心萬億,氣何諭乎?
中宮殿·惠嬪宮,藥房口傳問安。答曰,知道。
具㢞啓曰,大司憲金鍾正未肅拜,執義申大脩呈辭,掌令李台鼎呈辭,羅忠佐陳疏在外,持平李漢一陳疏在外,李商舟未肅拜,今日以監察茶時之意,敢啓。傳曰,知道。
備忘記,今日奉朝賀,時·原任·經筵諸堂·禮堂·京兆堂·國子長·諸儒臣·都尉·副尉,同爲入侍。此則直爲殿中入侍,試官應製人,殿庭先禮,試官入試。
以承傳色,口傳下敎曰,禮堂及京兆堂皆入侍,入侍之人,皆以黑團領入侍。
又下敎曰,尹冕東,代李在協爲試官。
又下敎曰,旣示飭勵,惠堂下敎,中官下敎,置之。
又下敎曰,試券畢捧後,持而入侍于集慶堂。
兵曹口傳政事,副司直安杓,副司果權穎。
吏曹口傳政事,韓榮祖爲康陵參奉。
殿座罷後,大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
魚錫定啓曰,諸試官收券後,依下敎來待矣。
全羅前監司金致讓狀啓,宗廟薦新竹笋,節候尙早,未及産出,限內不得封進,惶恐待罪事。傳曰,勿待罪事,回諭。
具㢞啓曰,大司諫洪梓,旣已入侍之後,不爲傳啓,無端出來,事甚未安,推考警責,何如?傳曰,允。
大司諫洪梓啓曰,臣之庸陋,不堪諫職之狀,不但自知甚明。亦通朝之所共諒,昨來語恩,忽降於入侍有命之後,仰感聖會,俯慙隆私,不敢爲辭避計,冒昧出肅,而初不以言責自居矣。俄者入對時,適因內急少退,遽承還內之報,顚倒趨進,已無及矣。竟未免闕啓而退,致有喉司問備之擧,兢惶悚忸,靡所容措。凡臺臣之入闕者,雖因他事,必傳啓而出例也。今臣衰疲鈍劣,壞了舊例,自損臺體,臣罪大矣。其何可一刻晏然於臺次乎?請命遞斥臣職。答曰,依啓。
庚寅四月二十五日辰時,上御崇政殿。庚寅生製述入侍時,行都承旨尹東暹,左承旨沈鑧,右承旨魚錫定,左副承旨趙,右副承旨具㢞,同副承旨李聖檍,記事官任希雨,假注書丁志元,記事官金夏材·柳誼,以次侍立訖。上具翼善冠·袞龍袍,乘輿出資政門。王世孫隨詣殿座後,上曰,試官進前。領府事金相福,兵曹判書蔡濟恭·李潭·申一淸·李在協·李命彬·洪檢,以次進伏訖。上曰,時原任大臣·奉朝賀·經筵·都尉·副尉·諸臣入侍·領議政金致仁,判府事金陽澤,左議政韓翼謩,右議政金尙喆,判府事李昌誼,知事李益炡·南泰齊,海運君槤,知經筵朴相德·元仁孫·李景祜,同經筵金時默,禮曹判書韓光會,同經筵金漢耆,司直李最中·金孝大,禮曹參判權噵,司直宋文載,漢城左尹鄭厚謙,司直李彦衡·洪名漢,行大司成李福源,錦城尉朴明源,永城尉申光綏,昌城尉黃仁點,綾城具敏和,光恩副尉金斗性,興恩副尉鄭在和,禮曹參議申光履,大司諫洪梓,工曹參議李宜老,戶曹參議李益煖,司直李蓍健,副應敎趙宗鉉,校理徐有元,副校理朴師崙,修撰鄭象仁,以次進伏訖。上曰,庚寅生試才,可謂稀有矣。致仁曰,似有或不能應製者矣。上曰,似然矣。上曰,洪奉朝賀卽爲入侍事,遣史官傳諭。出榻敎上曰,文臣先入東庭後,一人式入侍。東暹曰,侍從中,或有罷散人,何以爲之?上曰,今日不參文侍從,或給敍用,或敍用口傳付軍職,皆令入參。出傳敎上曰,文·蔭·儒,以次進前。李壽鳳進伏。上曰,奏其生月日,可也。壽鳳曰,生于三月初一日矣。柳善養進奏六月初十日生矣。李堉進奏生于六月初二日矣。以上三人,文侍從臣。洪應辰十一月十一日生,鄭運洙六月十八日生,柳聖發四月十九日生,洪啓佑三月二十日生,崔景興十二月十八日生,金宗郁四月十六日生,韓光載三月二十日生,朴師郁十月二十七日生,柳世亨正月初四日生,金煹十一月三十日生,以上蔭官。權穎七月十七日生,安杓生于正月十八日,尹學東生于二月二十八日,以上文侍從。追後入侍,尹在仁正月初五日生,李彦鳳二月初三日生,李默三月十三日生,李錫禛九月初八日生,許確五月初十日生,李洙三月初十日生,閔孝錫二月三十日生,邊得永十二月十四日生,李徵瑞閏七月初四日生,朴弼完十二月初二日生,申大集十一月十七日生,韓起增正月十六日生,李志和八月初七日生,韓億紀十二月初七日生,閔師伯十一月初三日生,李聖中三月二十一日生,鄭萬遂七月初七日生,尹宅彦二月十九日生,沈鳳觀三月初九日生,韓榮祖四月二十五日生,李明弼三月初二日生,柳明渭八月十八日生,以上儒生。上曰,韓榮祖生日異常矣。其誰也?東暹曰,上黨府院君之後孫矣。上曰,前有承旨者矣。何其至今不爲擧行乎?卽今有窠知入。致仁曰,長銓方入侍矣。上曰,吏判進前。相德進伏。上曰,有初入仕窠乎?韓榮祖何不至今擧行乎?相德曰,有拘礙之事而然矣。聞榮祖承嫡云故,姑未及擧行矣。上曰,然乎?大臣之意,何如?相福曰,韓上黨勳業,非比尋常,而且榮祖代盡已久,近來結姻,皆無所礙,似有自別之例矣。致仁曰,臣意亦以爲,與他自別,宜有特命,而此後他人如此者,恐不可以此爲,例也。上曰,諸大臣之意,亦何如?陽澤·翼謩·昌誼齊對曰,臣等之意,亦與兩大臣之意一般矣。上曰,今日內除職,使之殿庭謝恩,仍令製述,可也。上曰,諸試士皆退去製進也。奉朝賀洪啓禧·金尙翼追後入侍。致仁曰,奉朝賀洪鳳漢來待闕外,而俄進書啓矣。上曰,注書出去傳諭,使之偕入,可也。希雨承命出去傳諭,偕爲入侍。鳳漢進伏曰,近日日氣淸和,聖候調攝,若何?上曰,一樣矣。鳳漢曰,寢睡·水刺之節,何如?上曰,亦一樣矣。鳳漢曰,大劑進御後,顯有差勝,不勝慶幸矣。上曰,似無大段顯效矣。上講蓼莪篇。上曰,有能誦此篇者,誦奏,可也。益炡·益煖·一淸以次誦奏。上曰,予誦蓼莪詩,惟卿可以誦之,須一誦也。啓禧曰,臣嘗誦此篇,而近來久未溫理故,不得誦矣。上曰,不能記處,當提醒宜誦之也。啓禧曰,句句提醒而誦之,則萬萬不安,且欠誠實,不敢誦矣。此章文義則當仰陳矣。上再誦蓼莪詩。啓禧曰,殿下聖算,將近八旬,而不匱之孝,三復於蓼莪之詩,玉音洪鬯,無異數十年前,誠不勝感歎,而詩人之作蓼莪篇本意,誠非矣。莪,美菜也,蒿蔚,賤草也。父母則以我爲莪,望其有賴,而實則不能有以塞父母之望,此其所以悲也。如臣者,每誦此詩,輒有詩人之悲,自不覺涕泗之沾襟,仍嗚咽不能成聲。又奏曰,凡人,固有此悲矣。若殿下則丕承先休,以成五十年太平之治,在殿下,克盡其孝,無一分遺憾,豈有伊蒿伊蔚之悲耶?故,臣則以爲殿下之興感於此詩,則自與凡人殊矣。至於拊畜長育之感,雖至尊,自當無異於匹庶,臣亦仰揣殿下無窮之孝思矣。上曰,卿之欲陳文義者,蓋以此也。卿欲以匪莪伊蒿之語,謂予則不然,欲寬予之懷,而予之悲思,則正在於此矣。凡人則不過父母之所期望,只在於一身,而予則三百年列聖付托之業在予,而不能盡繼志述事之道,卿所謂無憾者過矣。以匪莪伊蒿爲悲者,予則百倍於他人矣。啓禧曰,聖敎雖出於謙挹,而臣則以爲殿下之繼述先業,眞無遺憾矣。上曰,柳善養李壽鳳之文,相爲何如?致仁曰,至有長短矣。上曰,試官進前。金相福·蔡濟恭諸試官進伏。上曰,今番試題文臣以愛親箴,儒蔭則以几杖銘爲之,蓋有意焉。卿等知悉。仍下御製,王世孫賡進,諸臣次第賡進。致仁曰,奉朝賀洪鳳漢,謂以難安,不爲賡進矣。上曰,過矣過矣。鳳漢曰,臣於如此盛擧,不敢以身有釁累不入故,雖敢入參,至於賡韻,不敢自同無故之人矣。上曰,過矣。須卽賡進,可也。鳳漢曰,聖敎及此,臣不他顧矣。仍賡進,又命言四字御製文,命李潭讀奏。上曰,諸試官試畢後,卽進,可也。仍還內時,命于尹東暹曰,俄者御製與賡進作帖,四字文,亦爲作帖以奏,經筵下敎,還大內。諸臣以次退出。
庚寅四月二十五日申時,上御集慶堂。科次入侍時,試官領府事金相福,兵曹判書蔡濟恭,戶曹參判李潭,副司直李在協,兵曹參知申一淸,校理李命彬,修撰洪檢,右承旨魚錫定,假注書丁志元,記事官金夏材·柳誼,以次進伏訖。上曰,考試,可也。上曰,藥房提調持湯劑入侍。出榻敎都提調金致仁,提調李思觀,副提調尹東暹進伏。致仁曰,午間,聖候若何?上曰,一樣矣。致仁進湯劑,上進御。致仁曰,診候,何以爲之?上曰,隨時爲之,可也。致仁曰,科次後診候乎?上曰,然矣。內局先退。上曰,今番試券幾許?錫定曰,文臣呈券六丈,儒·蔭呈券二十九丈矣。上曰,以當今製進者拔去,可也。相福·濟恭考券訖。潭與在協·一淸·命彬·檢等輪回讀奏,上親爲坼封。上曰,被抄人李堉,誰也?潭曰,評事李牧之役孫云矣。命書榜目。上曰,牧府使,勝於加資乎?相福曰,目前生計,州牧似勝,而加資實優矣。上曰,閔師伯,誰也?濟恭曰,閔塾之近族矣。上曰,柳明渭,亦誰也?相福曰,柳發之子,而向者承傳者矣。今見其製文,亦善作矣。上曰,文製述中,副司果李堉一人被抄,旣已內準職,牧使待窠,懸注調用。蔭·儒製述,通德郞閔師伯,幼學柳明渭,同等三中,柳明渭旣有承傳,先爲待窠調用,閔師伯參奉監役中待窠,亦爲調用,而皆令懸註。其或同時有窠,豈比常例?回甲其亦稀有,一政一體調用,幼學李聖中三下,一紬二疋賜給,前府使洪應辰,表裏賜給,幼學邊得永紬一疋賜給。出傳敎仍命退,試官·承·史以次退出。
庚寅四月二十五日酉時,上御集慶堂。藥房入診入侍時,都提調金致仁,提調李思觀,副提調尹東暹,記事官任希雨·金夏材·柳誼,醫官方泰輿·許礈·李以楷·鄭允協·慶絢·吳道炯·金光國,以次進伏訖。致仁曰,臨殿勞動之餘,聖候若何?上曰,一樣矣。仍進湯劑,上進御理中建功湯,致仁請診候。上曰,晝考後,當更命入侍矣。致仁曰,再湯劑,其時捧入矣。上曰,依。藥房以次先退。
庚寅四月二十五日戌時,上御集慶堂。藥房入診入侍時,都提調金致仁,提調李思觀,副提調尹東暹,記事官任希雨·金夏材·柳誼,醫官方泰輿·許礈·李以楷·鄭允協·慶絢·吳道炯·金光國,以次進伏。上曰,藥房提調持湯劑,更爲入侍。出傳敎致仁進理中建功湯,上進御訖。致仁曰,使諸醫診候,宜矣。上曰,明日爲之,可也。諸臣以次退出。
上在慶熙宮。停常參·經筵。
藥房都提調金致仁,提調李思觀,副提調尹東暹啓曰,舊甲重回,聖慕冞切,臨殿講試,向晏還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。昨日何日,而冥然到日,今日何日,而冥然且逢。是豈孝哉,是豈孝哉?況其時昨日,與介弟侍宴,今日只予陪宴,於今憶昔,怳若此心,心豈木石?近者益衰之中,昨日今日,心懷何感?兩日製述試射,雖伸微忱,豈若其年,豈若其年?興惟及此,徹宵憧憧,氣何諭哉?殿座時,入侍宜矣。
中宮殿·惠嬪宮,藥房口傳問安。答曰,知道。
具㢞啓曰,大司憲金鍾正未肅拜,執義申大脩牌不進,掌令李台鼎式暇,羅忠佐陳疏在外,持平李漢一陳疏在外,李商舟牌不進,今日監察茶時之意,敢啓。傳曰,知道。
又啓曰,憲府連日監察茶時,諫院闕啓,俱涉未安,除在外式暇外,未肅拜不爲行公人員,竝卽牌招,何如?傳曰,允。
趙,以都摠府言啓曰,今日入直內三廳武兼禁軍及軍兵等,當爲中日習射,而親臨試射相値,不得爲之之意,敢啓。答曰,知道。
傳于魚錫定曰,昨日被抄人,使之中日廳入侍,如未及頒賞,亦爲親受事,分付。
殿座罷後,大殿,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
沈鑧,以戶曹言啓曰,淸璿郡主,今已出閤,凡諸供上,依前例,勿爲進排,而乳保母以下宣飯,各種春秋衣纏,依定例擧行事,分付各司,何如?傳曰,允。
趙,以御營廳言啓曰,前校理申光緝,本廳軍色從事官啓下,而方在罷散中,時無職名,令該曹,依例付軍職,以爲冠帶常仕之地,何如?傳曰,允。
敎忠淸道觀察使元義孫書,王若曰,重蕃布化,必藉練達之才,明廷掄賢,庸畀旬宣之任。斯乃予心之簡,非惟僉擧之諧。眷彼湖西一方,寔我畿外鉅鎭,道里以六百計,水陸形便之所包羅,州縣殆五十餘,簿書訟獄之所叢委,在昔民殷而物阜,與兩南竝,於今俗渝而弊滋,爲八路最。如弗得剸繁理劇之手,實難任蘇殘祛瘼之圖。惟卿,大家遺風,賢父餘範,持心無畦畛之限,坦乎待人,莅事有周通之稱,優於需世,十載金瑣,榮銜殆遍於淸華,二邑銅章,利器足別於盤錯,已知才猷之美,允爲方面之須。玆授卿以忠淸道觀察使兼兵馬水軍節度使巡察使公州牧使,卿其祗承寵章,懋樹嘉績,殫心綏輯,措癃殘於袵席之安,銳意澄淸,嚴黜陟於冬夏之考,公明爲服人之道,卿固有焉。詳勒乃濟事之要,予所勉也。自餘裁稟,厥有典常。於戲,時登北樓,應激戀軒墀之悃,地隣南紀,須謄作屛翰之譽。故玆敎示,想宜知悉。校理李命彬製進
庚寅四月二十六日辰時,上御中日閣。庚寅生人試射入侍時,行都承旨尹東暹,左承旨沈鑧,右承旨魚錫定,左副承旨趙,右副承旨具㢞,同副承旨李聖檍,記事官任希雨,假注書丁志元,記事官金夏材·柳誼,以次進伏訖。上具翼善冠·袞龍袍,出通陽門。仍詣中日閣,王世孫隨詣侍座後,試官李章吾·金時默·具善復,兵曹佐郞任希遠,都摠都事閔光晋·趙嵃,以次進伏訖。上曰,尺量除之,立其三貫革,宰樞執鼓也。上曰,射員一隊式射後,進前呼名以奏,可也。兵曹判書蔡濟恭曰,擧案擧子二百九十七人,而未及擧案者一百五十餘人矣,何以爲之?上曰,試記,一體修之。上曰,儒生有待令者,入侍,可也。洪應辰等進伏,上曰,退待賜帛。閔師伯進伏。上曰,爾其何許人?師伯仰奏曰,故正言閔遇之孫,閔塾之從侄矣。上命誦其製,仍命退去,諸擧子進前,上命問其生月日時,至崔海壽。上曰,汝曾爲涼傘差備乎?海壽伏奏曰,然矣。上曰,崔海壽相當窠知入。仍命李章吾,問其有能射八十步六兩者以奏。章吾曰,多有自願者矣。上曰,藥房提調持湯劑,卽爲入侍。出榻敎都提調金致仁,提調李思觀,副提調尹東暹進伏。致仁進理中建功湯,上進止。致仁曰,診候,何以爲之?上曰,置之。內局先退。濟恭曰,六兩射員若衆,則受其擧案,何如?上曰,依爲之。仍入御少次。上曰,追擧案輩,亦爲入射乎?曰,然矣。上曰,六兩擧案幾許?濟恭曰,十六人矣。上曰,方牌以八十步立之。退步則以十步爲準,可也。曰,柳明渭入來云矣。上曰,入侍。明渭進伏,命誦其製。上曰,誰也?錫定曰,柳發之子也。上曰,旣已承傳,其退去。錫定曰,李堉入侍事,何以爲之?上曰,今番製述試射,製述則直赴外,參酌施賞事,已下敎,武士依常例之事,亦爲下敎,而文臣其只李堉一人,故,以牧使,承傳以命矣。靜夜思之,此人已資窮蓋久,以此爲賞,其涉苟且,況兩司亞長,昨入于望,昔則或有今日陞資者,而近者於承旨望,其皆特命故,人皆沈滯,幾十年之內,以亞長望陞資者,只趙重明·朴起來·安復駿,三人而已。此人,其歷若此,述亦若此,今番此擧,何惜一資?況回甲白鬚者乎?噫,予則見其黑鬚,而今日若此,更待何時?昨日施賞置之,李堉秋曹參議,今適有窠,口傳啓下,其令帳前謝恩。出傳敎上曰,李宜老其已謝恩乎?曰,昨日待令于門外云矣。上曰,予忘之矣。命書傳敎曰,工曹參議李宜老,承批謝恩,卽尋其單,昨日不參,處義正矣。其祖是誰?卽粵三年癸巳陞資者也。今日予心若此,豈可以一時事?棄其人,等度勿施,牌招察任。上曰,六兩射員,呼名以奏宣傳官具八柱讀奏,上入御少次。上曰,崔海壽進前。海壽進伏。上曰,豈惜武弁加資?今日是汝生日,玉貫似雖猝得,雖紙貫子,懸鬢以待。仍命蔡濟恭曰,空闕衛將有窠則卽爲之。上曰,藥房提調持湯劑,更爲入侍。出榻敎都提調金致仁,提調李思觀,副提調尹東暹,進伏。致仁進理中建功湯,上進御。致仁曰,李堉之恩典得宜矣。上曰,然矣。內局先退。上曰,朴玉先直赴殿試,三中四分,一體直赴,貫一中邊一中,兒馬給之。上曰,李堉謝恩後入侍。堉進伏。上曰,何年登科?堉曰,三十爲科,三十一唱榜矣。命誦其製。上曰,今得承旨一人矣。上曰,親臨時,助繩駿然,衛將所書員記過事,分付該郞。上曰,其該郞退去。命李章吾,雖一矢之中,皆記謄之,可也。上曰,俄者退去該郞,誰也?濟恭曰,許鍒也。向來抱紅牌老於林下者,有收用下敎後,其時傳敎,付于政院壁上矣。因爲騎郞矣。上曰,騎郞許鍒進前。鍒進立,上曰,年紀幾何?鍒仰對曰,六十二矣。上曰,何年登科乎?鍒曰,壬午式年參榜矣。命坐誦七書首章。上曰,爲人,何如?濟恭曰,甚爲純實矣。上曰,政院付壁傳敎,撤去,可也。濟恭曰,有此下敎故,如許之人,誠極萬幸。上曰,然矣。其後收用者幾人?濟恭曰,金晚耉·李基任·金光遇·許鍒等也。上命于許鍒曰,汝其出去,分揀其記過書員,可也。上曰,崔海壽外,入格者,皆令待令。文時郁·尹正勵·李萬輝·金鳳來·車國新五人進前。上曰,勿脫其衣,三番進退,呼其新來,可也。上曰,閑良直赴,出身加資,二矢中者,弓箭賜給,一矢中者,則只給其弓。上入御少次。上曰,藥房提調持湯劑,更爲入侍。出榻敎都提調金致仁,提調李思觀,副提調尹東暹進伏。致仁進理中建功湯,上進御。致仁曰,明日,湯劑,依例爲之乎?上曰,然矣。上曰,適有小饌,卿等,食後退去,可也。上曰,提調與都承旨,同食一器,昨日經筵儒臣諸試官,亦爲同參。諸承·史其皆同食,撤器後,藥房先退。上曰,儒臣持蓼莪篇入侍。仍命頒賞。上曰,一矢則本無賞矣。今日之試,異於他時故,特給之,其皆知之也。至金三萬呼名,不知去處。上曰,記過拿入。上曰,渠自知一矢無賞,故,出去矣。國試爲重,勿爲施賞也,挐入置之。上曰,注書出去,儒臣入侍。希雨承命出去,校理朴師崙,修撰洪檢,偕爲進伏。上講蓼莪詩一篇。上曰,上下番,兼其諺解,讀奏,可也。師崙·檢等,以次讀奏。上曰,高皇帝窮陽靜攝之時,常讀此詩,蓋君臣之義重,父子之義亦重,故,至無父何恃,無母何恃之句,高皇帝每爲深感。凡爲人子者,豈無感于此篇乎?仍再講,兼諺解。上曰,詩諺一件,置于弘文館,以爲予終身之讀也。命儒臣先退。命魚錫定,書傳敎曰,今日內局問候之答已諭。嗚呼,四年宴禮,丙戌甲午二年,予與介弟補觴,庚寅年外宴同參,內宴只予參焉。其時缺然之懷,尙今存焉,況今日乎?嗚呼,己亥進宴時,予在心制介弟在第,皆不能參宴,若此而今年抑何心受爵,不寫懷,逾此日,五倫之中,其友亦闕,今日當遣內侍於延齡君與郡夫人,一體致祭,祭文製下,其令該曹,卽爲擧行。上曰,兄弟入于五倫,則何處厲之乎?蔡濟恭曰,兄弟則雖不入於五倫之目,而入于五達道中矣。趙曰,兄弟豈不在於五倫中乎?三綱行實,卽君臣·父子·夫婦也。二倫行實,卽兄弟朋友也。五倫中,不稱兄弟,而只稱長幼者,蓋言長幼,則兄弟自在其中矣。安有兄弟而不入於五倫中乎?上曰,有若曰,孝悌也者,爲仁之本,其義,卿等儒臣,解奏,可也。濟恭曰,爲仁之本,卽孝悌也。孝悌者,爲行仁之源根也。洪檢進伏曰,孝悌,是爲仁之本,而若曰,卽仁之本則不然矣。上詢于王世孫曰,此章之義,以其云何,知之乎?對曰,爲仁則當自孝悌爲本,爲孝悌則自然爲仁之本,知之矣。濟恭曰,王世孫陳奏至矣,甚得達義矣。臣等更無仰達矣。上曰,孝悌爲仁本,則解註可見,而兄弟當入于長幼有序中矣。具㢞曰,五倫之目,兄弟雖不入,長幼之序則宜入矣。曰,孝悌是爲仁之本,非仁之本也。仁體至大,於四時則爲春,於四德則爲元,孝悌,是仁之一事也。然若名爲仁,則宜以孝悌爲本矣。上曰,儒臣,持孝悌爲仁本章入侍。校理朴師崙,修撰洪檢進伏。命讀奏,仍命退去。命具㢞書延齡君致祭文,命蔡濟恭讀奏。上曰,此祭文,卽爲,分付于香室。上曰,向時則中官,或有白髮者,不甚怪矣。近者髮白之白者厭聞,無乃氣衰而然耶?上乘輿,命書萬懷兩日御製。上曰,明日作帖以入,可也。上曰,中日廳明日習射,依例爲之事,分付。仍還大內,諸臣以次退出。
上在慶熙宮。停常參,只晝夕講。
藥房提調李思觀,副提調尹東暹啓曰,昨日帳殿臨試,竟夕勞動,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。噫,千萬料表,再次重逢,心何抑,氣何諭?晝講同入。
中宮殿·惠嬪宮,藥房口傳問安。答曰,知道。
李聖檍啓曰,大司憲金鍾正未肅拜,執義申大脩傳旨未下,掌令李台鼎式暇,羅忠佐陳疏在外,持平李漢一陳疏在外,李商舟傳旨未下,今日監察茶時之意,敢啓。傳曰,知道。
備忘記,都提調許副,以金判府事爲都提擧。
傳于魚錫定曰,今日晝講爲之。
又傳曰,都提調入來後,當爲下答,以此分付。
備忘記,餘懷憧憧,午後當於崇政,見諸宗臣·朝臣年八十人,繖扇侍衛置之,承旨,只都承旨,禮房入侍,皆着時服。
沈鑧啓曰,右承旨魚錫定,今日不爲仕進,卽爲牌招,何如?傳曰,允。
傳于魚錫定曰,入侍。
兵曹口傳政事,同知作闕望,李瀞·柳光翼·鄭允說·趙鐸·李興胤。
兵曹口傳政事,知事作闕望三,李山斗·徐命臣·趙啓泰。
尹東暹,以侍講院言啓曰,本院新除授弼善黃最彦,自鄕上來云,卽爲牌招察任,何如?傳曰,允。
以承傳色,口傳下敎曰,崇政殿見諸宗時,夕講當爲之,禮房知悉。
又下敎曰,木綿三同,布子五同,輸送于龍洞宮事,分付戶曹,勿出朝報。
有政。吏批,判書朴相德進,參判尹得養式暇,參議李商芝在外,同副承旨李堉進。
以李徽之爲大司諫,李顯祚爲執義,洪彬爲持平,金基大爲獻納,金昌祿爲奉常僉正,柳明渭爲齊陵參奉,閔師伯爲莊陵參奉,丁志元爲康陵別檢,黃櫽爲禁府都事,學諭單白鳳周,耆老所守直官單金鑧。
兵批,判書蔡濟恭病,參判尹得雨病,參議洪述海入直進,參知申一淸病,同副承旨李堉進。
知事五,李普寅·柳發·李壽圭·申慶普·李顯輔,同知二,姜壽奎·魚必溟,副司直,洪梓·洪秀輔,副司果,沈觀之·李致中·朴相岳。
吏批啓曰,嘉山郡守李廷老加資事,兵曹覆啓,判下矣。雖已資窮,未經準職,何以爲之?敢啓。傳曰,特爲加資。
殿座罷後,政院·玉堂·藥房口傳問安。答曰,知道。
趙,以禮曹言啓曰,因右參贊李溵疏辭。答曰,今覽卿章,爲卿祖卿父,予心愴然,特爲許施,亦令該曹,卽爲立案成給事,命下矣。依聖敎,前郡守李瀚之子學彬,立爲李溵之後,立案成給之意,敢啓。答曰,知道。
前全羅監司金致讓狀啓,四月令爲新進上竹笋,五月朔朔膳進上竹笋,薦新進上大小麥,三月令藥材進上物種中,馬藺花·去胡索等,節序差早,尙未産出,限內不得封進,惶恐待罪事。傳于魚錫定曰,勿待罪事,回諭。
平安監司閔百興狀啓,順川等官居軍官嚴松連等渰死·爛死事。傳于沈鑧曰,令本道,恤典擧行。
右參贊李溵疏曰,伏以臣,以世祿之後,爲累代長派,高祖大司諫臣柙,曾祖貞翼公臣光夏,祖忠憲公臣㙫,父忠靖公臣周鎭,四世之祀,臣實主之,而臣年迫五十,不幸無子,脆質易衰,冥升已極,理無久長,自知甚明,定名立後,有不容緩。將以臣第三弟前郡守瀚之子學彬,取爲臣之子,蓋同是臣父之孫,而亦不違乎臣祖互相取養之遺戒。伏惟聖朝,仁覃繼存,凡朝臣之以是爲請者,靡不曲遂。況如臣祖臣父,最被隆恩,不替存沒,則今於後事,庶蒙悶恤,輙敢披露至懇,冒昧祈恩於天地父母之前。伏乞聖慈,俯垂矜憐,特推恩造,許令該曹,如願施行,俾臣先祀,得以有托,千萬至禱。答曰,今覽卿章,爲卿祖卿父,予心愴然,特爲許施。亦令該曹,卽爲立案成給。
庚寅四月二十七日辰時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·金夏材·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏。陽澤曰,日氣近甚不佳,聖體調攝,若何?上曰,一樣矣。陽澤曰,寢睡·水刺之節,亦何如?上曰,一樣矣。陽澤曰,中宮殿氣候,何如?上曰,一樣矣。陽澤曰,世孫宮氣候,何如?上曰,好過矣。上命書傳敎曰,今聞湖西伯狀聞,稷山前縣監李萬宏,已遞,在於嶺南云,爲決杖,而金吾擧行,貽弊外方可悶,特爲分揀。出傳敎上進御理中建功湯,陽澤請診候。上曰,依。諸醫診候曰,脈候左右三部度數調均,滑體差勝後一樣矣。上曰,提調持湯劑,更爲入侍。出榻敎思觀先退。持湯劑,更爲入侍。上又進理中建功湯。上曰,宣傳官一員入侍。出榻敎上曰,騎馬二疋立之。出榻敎上曰,提調先退,湯劑又爲持入。思觀先退,又持入湯劑。上三進理中建功湯訖。上曰,三貼何時減一貼乎?諸醫曰,大劑後,姑不可減,一貼三貼,連爲進御,好矣。上曰,予問不緊矣。輒以三貼勸之,苦矣。上命書傳敎曰,今番,申飭之時,漕船無弊來焉。此則心喜,而旣已順來,則領來人遲滯,其宜顧恤,明日令該曹,卽爲分倉,俾無遲滯之弊。出傳敎宣傳官李仁默進伏。上曰,漕船來泊處,摘奸以來,可也。諸臣以次退出。
庚寅四月二十七日辰時,上御集慶堂。晝講入侍時,知事朴相德,特進官尹得養,參贊官趙,侍讀官朴師崙,檢討官洪檢,假注書丁志元,記事官金夏材·柳誼,以次進伏訖。上講小學書題。上曰,上番讀書題,下番奏訓義,可也。師崙·檢,以次讀奏。上曰,曾無註釋,百遍讀之矣。今我全忘矣。上曰,儒臣各陳文義。師崙曰,小學之功化,大矣。人能習讀踐履則不失天生之性矣。檢曰,灑掃應對之節雖小,以此推之,則修齊治平,皆由於四字矣。上曰,君命召不俟駕,今者擧世無灑掃之道,故牌不進,爲一能事,慢習多矣。上曰,知經筵·特進官次第陳奏。相德曰,仁義禮智人性之綱,而天授之以性,人修其禮義,則可謂復其初也。聖人之訓,鮮能行之者矣。殿下倦勤之時,日開經筵,臣等不勝欽仰矣。得養曰,人能幼時熟習于此書,則可爲不愧于屋漏,而世稀專習,是可歎也。上曰,然矣。參贊官陳義,可也。曰,經筵儒臣已陳,臣無更達矣。上曰,特進官進前。得養進伏。上曰,海西民俗,何如?得養曰,頗有兩湖之風矣。上曰,海西四邑人心有名,其然乎?得養曰,峽邑多有愚蠢矣。上曰,延安南大池,近來,何如?得養曰,久廢疏滌,故蓮亦不盛,民不蒙利矣。都提調金陽澤曰,蓋初年鑿池之時,民力似爲不些矣。上曰,南大池自古稱名勝池,而近不如古云,是可惜也。陽澤曰,合德防築時,海伯曾多疏滌云矣。上曰,今聞前海伯所奏延安南大池,可謂爲名勝大堤堰,今不若古云,此皆由於不爲疏滌之致,方當農時,雖不可言,此後乘其農隙,此非苦民,實爲民也。況以此之故,欲爲作畓者多,此後爲道臣者,另加申飭。疏鑿復舊,今講小學灑掃一節,至細至微,以至於修齊治平,古人亦云。今日行一難事,明日行一難事,久則自然浹洽,且聞頃者故相崔錫鼎爲此府,能滌而用附近民云,今予之意,非此也。若江都一留守築一墩臺,爲府使者,彼若疏滌一分,此亦疏滌一分,十府使可以十分。噫,頃見川渠,初則難成,末乃成功,此誠有志者事竟成也。爲道臣者,以此爲心,凡於殿最時,隨其勤慢高下,濬川所,其亦遣郞摘奸,非特不疏鑿,比前尤塞。其亦察其高下,從輕重草記懲勵,予當時遣宣傳官,察其勤慢,以此下諭。噫,今聞大臣所奏,時伯,曾於洪州,能滌合德防築云,爲令猶然,況按道乎?一體下諭。出傳敎上曰,初頭鑿池時,必用鉅役矣。得養曰,屢萬軍爲役云矣。上曰,新伯洪良漢爲人眞實,庶可爲之矣。陽澤曰,然矣。洪州之事觀之,足可疏滌此池矣。上曰,宣傳官一員入侍,騎馬一匹立之。出榻敎宣傳官李弘鼎進伏。上曰,敬陵防築,其石築頹圮與否,摘奸以來。出榻敎上曰,俄者下敎置之,該木伍同,該布伍同,輸納于龍洞宮事,分付戶曹。出傳敎仍命退,諸臣以次退出。
庚寅四月二十七日午時,上御崇政殿。諸宗臣·朝臣年八十以上入侍時,行都承旨尹東暹,右承旨魚錫定,記事官任希雨,假注書丁志元,記事官金夏材·柳誼進伏。上曰,注書出去,宗臣·朝臣年八十以上人入侍。賤臣志元,承命出來。海運君槤·海溪君·密安君焍·鶴城君楡·全恩君墩·順悌君炟·慶興君栴·全春君堦·河南君垙·安昌君燝·恩彦君䄄·恩信君禛·安川君烓·安豐君煍·廣興君橏·原溪君㮿·茂林君塘·鶴林君焴·靈川君壄·安春君烿·密春君煖·安恩君·雲南君榗·西春君爗·花溪君檔·雲山君楢,行廣陵副守烻,行雲峯副守杺,行凝善副守燨,司直宋徽啓,副護軍柳發·李普寅·申絅·李壽圭,僉知徐命哲,護軍申慶晉·李顯輔·李徽聖·魚必溟·姜壽圭,偕入進伏訖。上曰,宗臣十五員式,東西分爲入侍,而位高者在東,老人則五人式入侍。上曰,經筵儒臣亦爲入侍。知事朴相德,特進官尹得養,參贊官魚錫定,侍讀官朴師崙,檢討官洪檢,假注書丁志元,記事官金夏材·柳誼,以次進伏。上講大學衍義堯典,自稽古章,至明明德章,上曰,上番讀稽古章,下番奏明明德章,可也。師崙·檢以次讀奏,上曰,陳文義,可也。師崙曰,堯之放勳,皆由於修身齊家之功矣。修身之本,在於正心,正心之本,在於誠意故,意誠然後,致知格物。自在其中,而治國平天下,亦可不難乎?上曰,然矣。檢曰,德之全體,本無限量,克明之,是盡已之性,通貫明徹,無有不明處而全體皆明也,然後可至於光被四表之效矣。上曰,知經筵·特進官,以次陳義。相德曰,修身正心誠意,行之事也,致知格物,知之事也。知以行爲重,行以知爲先,行之力則知愈進,知之精則行愈達,知以至,身以修,則德之本明者益明,身之所止者益善矣。故帝堯格上下之勳,由於此也。上曰,所奏是矣。予嘗好此書,而眞西山·紫陽之註釋,最甚好矣。蓋修身之後,齊家治平,自在其中矣,克明德,親九族,卽修齊治平之道也。高皇帝亦曾好此書矣。得養曰,知經筵已陳,臣更無仰陳矣。錫定曰,文思安安之安字,克明峻德之克字,有意深矣,仰望體念焉。上曰,然矣。上曰,玉堂今有闕乎?師崙曰,方有窠矣。上曰,問卽曾有處分之事乎?相德曰,其時儒臣,入於處分中,而臺臣亦有譴罷者矣。仍命尹東暹書傳敎曰,頃者凡事蕩滌之時遺漏者,只侍從之處分者,飭已行,皆蕩滌。子曰,一弛一張,文武之道,申飭甄用,亦人君之造化。今講大學衍義,堯之克明峻德,親九族在先,頃者李鎭復一章,由於年少,卽見其一,未諒其二者,且方長不折,古人之戒,今番墨名之儒,其猶洗也。況旣拔其籖,自可前人,一體蕩滌,人君擧措,豈可事同而飭異?如有付籖,一體蕩滌。嗚呼,再昨昨日,追慕萬倍,今日此擧,亦由餘懷,莫云年少,乃祖乃父,俱是世祿,于今此勉,焉可無也?上曰,藥房提調持湯劑入侍。出榻敎都提調金陽澤,提調李思觀,副提調尹東暹進伏。陽澤曰,午間,聖候若何?上曰,一樣矣。陽澤進理中建功湯,上進御。更進蜜棗飮。陽澤曰,診候,何以爲之?上曰,置之。陽澤曰,明日湯劑,依例爲之乎?上曰,依爲之。內局先退,上曰,摘奸宣傳官入侍。出榻敎李弘鼎進伏。上曰,防築近爲何如,而水之深淺,亦如何?弘鼎奏曰,敬奉聖敎,馳往敬陵,防築仔細摘奸,則石築少無頹圮,而問儲水於居民,則淺處爲三四尺許,深處則爲七八尺許云矣。命先退,漕船摘奸宣傳官李仁默進伏。上曰,漕船果爲濟濟來泊乎?仁默奏曰,詳細往審,則古阜·連山·長興稅船,來到于西江·土亭等處,而或有次次方來者云矣。命退出。上曰,頃者處分時,誰入其中乎?洪檢曰,金基大·趙昌逵·朴師崙等入之矣。上曰,今則蕩滌外,更無餘人乎?相德曰,然矣。上曰,今已下敎之後,旣踐其位,言可不踐,在外儒臣,一倂許遞,宜自儒臣始,其窠只三,修撰鄭象仁,應敎除授,李鎭復副校理除授,趙昌逵·林鼎遠修撰除授,申光緝副修撰除授,卽爲牌招察任。出傳敎上曰,政事,當日爲之,政官牌招開政。出傳敎上曰,注書,誰也?東暹曰,丁志元也。上曰,丁應斗之孫乎?東暹曰,然矣。上曰,爾其出去,卽爲催促開政,可也。賤臣志元,承命出來,傳命後進伏。上曰,老人以次進前也。柳發進伏。上曰,隨錄校正事,今爲幾許云耶?發曰,嶺營方爲擧行云矣。上曰,年紀幾何?發曰,八十八歲矣。宋徵啓進伏,上曰,年幾何?徵啓曰,八十一矣。徐命哲進伏,上曰,年幾何?命哲曰,八十矣。申絅進前,上曰,年幾何?絅曰,八十一矣。魚必溟進前,上曰,今年幾何?必溟曰,八十三矣。姜壽圭進前,上曰,年幾何?壽圭曰,八十四矣。李徵聖進前伏,上曰,年幾何?徵聖曰,八十矣。李壽圭進伏,上曰,年幾何?壽圭曰,八十四矣。申慶普進伏,上曰,年幾何?慶普曰,八十三矣。李普寅進前,上曰,年幾何?普寅曰,八十四矣。李顯輔進伏,上曰,年幾何?顯輔曰,八十三矣。上曰,當爲賜饌,食後退去,可也。上曰,老人之子弟入來,則待令于延春門率去也,仍命賜饌。上曰,此老能知其飮食之貴,可謂異矣,而慮或有生病矣。上曰,皆經實職乎?李潭曰,魚必溟·申慶普未曾經云矣。命賜饌諸侍臣,上曰,編次人李潭與承史同食,可也。上曰,噫,庚寅生,其猶眷眷,況八十四李普寅·李壽圭·姜壽圭,八十三申慶普·李顯輔·魚必溟特爲加資,今日政下批安寶,知中樞·同中樞,亦爲下批,使之殿庭謝恩。出傳敎上曰,兵判入來乎?潭曰,兵曹判書蔡濟恭,方在其家云矣。上曰,資憲柳發·李普寅·申慶普·李徵聖通政,魚必溟,皆令西銓,知中樞·僉中樞,今日內,口傳下批。出傳敎上曰,注書出去,卽爲擧行事,分付西銓。賤臣志元,承命出來,催促後進伏,上曰,宗臣進前,可也。海運君槤,海溪君,密安君焍等進伏,上曰,今日宗會,亦非偶然也,宗臣中,有誦大學者,誦奏爲可。安川君烓,雲南君榗等,各誦一大文,而或誦或不誦。槤等曰,兩日虛度,臣等,不勝抑鬱,暫進少饌,以放獻芹之忱,而敢此,仰達矣。上笑曰,勿爲如此之請,可也。槤等曰,昔年設宴之日已過,聖慕想應冞切,臣等,敢恃親九族之恩,欲伸微誠,末由遂忱,更此陳懇矣。上笑曰,何必如是縷縷也?上曰,原溪君,庚寅年爲付職乎?原溪君曰,果爲其年付職矣。上曰,原溪君年今七十五,今歲卽付職之年,其可異也。特爲加資,今日政下批,殿庭謝恩。出傳敎上曰,安昌君·安川君·雲南君皆講讀,特賜表裏一襲,其令殿庭親受。出傳敎上曰,瀛昌君家在何處?槤曰,社禝洞矣。命書傳敎曰,噫,瀛昌君,昔此年,廚院檢擧提調,而曾爲守陵官,三父子皆然,其誠稀有。嗚呼,瀛昌儀表,予尙思焉,祭文製下,令禮官特爲致祭。尹東暹曰,兵批有啓言,同知·知事無窠闕云,何以爲之乎?上曰,知中樞·同中樞皆作闕,卽爲擧行。出傳敎上曰,七十猶稀,況八十?今日加資推恩者,不待開政下批,以示予意。出傳敎上曰,八十三四歲老人,表裏中一疋式賜給。出傳敎上曰,諸老退待除職,卽爲謝恩,可也。柳發等以次退伏。東暹曰,兵批有啓言作闕,只是四窠,何以爲之?上曰,知中樞李益炡,判敦寧除授。出傳敎上曰,政事望筒,不卽提奏,當該中官,從重推考。出榻敎上曰,禮房承旨太從容,推考,旋命勿推。上曰,政事今已啓下,當該尙瑞院官員安寶後,卽使謝恩。上曰,昨見文儒武,今對諸宗臣,予心愴然。仍講蓼莪二章,發等謝恩。上曰,諸老能爲拜乎?潭曰,然矣。上曰,後政事推恩,卽爲擧行,吏房知悉。出榻敎上入御少次。上曰,濟用監官員,持紬待令,宗臣親受前陛,可也。上曰,賜其二疋者,表裏給之,賜其一疋者,表紬給之。上曰,諸老仍爲退去事,分付。上曰,編次人入侍。潭進伏,上講蓼莪篇。上曰,明朝左承旨西五陵奉審,右承旨東五陵及懿陵奉審以來。出榻敎上,下詢金夏材曰,實錄考來事,出去江華者,今已八日矣。何日入來云耶?夏材曰,路聞今到矣。上曰,明日來否,知奏,可也。命書傳敎曰,實錄奉考來者,其令春秋館堂郞勿啓,內局入侍持奏。上曰,具允明近日有故乎?東暹曰,然矣。上感歎良久,命書傳敎曰,今因承旨許遞下問,乃知。予於此等事,雖臣,不耐其愴,年八十其親,頃有知申,今有綾恩,一則宰臣,一則重臣,一則闋服,一則若此,況今予心?頃者,知有親年而每言,故悔矣。今何不諭?噫,卿宰親年八十,可謂稀有。噫,幾年編次入侍之人,予心悵然,綾恩今雖被衰,其子有焉。頃者特放,意蓋在此,問來,昨日云不然,幾乎靡及,亦涉其矜。前承旨具庠,特爲給牒敍用,示予思其父之意。上曰,都承旨之母,壽爲八十餘矣。東暹曰,臣母之年八十一,遭故矣。上曰,右副承旨具㢞許遞,其代參議李堉除授,開門後,牌招察任。出傳敎上入御少次。上曰,今日牌不進,誰也?東暹曰,修撰趙昌逵云矣。上曰,人君飭勵,人臣何敢撕捱?聞呼望趙昌逵所爲,其涉寒心,下義禁府推考。出傳敎上曰,儒臣持棣杜常棣章入侍。出榻敎校理朴師崙,修撰洪檢進伏。上命讀奏,仍命書誦蓼莪,聽常棣文。命李潭讀奏,上曰,令左副承旨,作帖以奏,可也。仍還大內,諸臣以次退出。
上在慶熙宮。停常參,只盡夕講。
藥房都提調金陽澤,提調李思觀,副提調尹東暹啓曰,昨日臨殿酬接,深夜還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣。晝講時,同入宜矣。
中宮殿·惠嬪宮,藥房口傳問安。答曰,知道。
傳于魚錫定曰,今日晝講爲之。
趙啓曰,憲府連日監察茶時,事甚未安,除在外外,未肅拜不爲行公人員,竝卽牌招,何如?傳曰,允。
傳于尹東暹曰,參奉柳明渭,晝講同爲入侍。
以承傳色,口傳下敎曰,明日當爲祗迎,依例爲之,儀注置之。
趙啓曰,今日次對,兩司長官,當爲進參,大司憲金鍾正,大司諫李徽之,竝卽牌招,以爲入侍之地,何如?傳曰,允。
以大司諫李徽之牌不進罷職傳旨,傳于趙曰,只推。
以承傳色,口傳下敎曰,如此則朝鮮職名,雖該署官員如此乎?只推,更爲牌招,承牌後謝恩,則明日爲之。
趙啓曰,大臣·備局堂上,依下敎來待矣。傳曰,引見。
以房單子,傳于趙曰,房依前。
沈鑧啓曰,臣敬奉聖敎,馳往西五陵,陵上丁字閣奉審,則皆無頉之意,敢啓。傳曰,知道。
魚錫定啓曰,臣敬奉聖敎,馳往東五陵,陵上丁字閣奉審,則皆無頉之意,敢啓。傳曰,知道。
趙,以都摠府言啓曰,副摠管柳脩,以義禁府同義禁,本府坐起,晝仕出去之意,敢啓,答曰,知道。
又以兵曹言啓曰,禁軍別將張志恒,素患痰癖之症,添劇於換節之時,旬月之內,無路起動,呈狀乞遞。實病旣如是,則領軍重任,不宜瘝曠,今姑改差,何如?傳曰,允。
兵曹口傳政事,禁軍別將張志豊。
魚錫定,以吏曹言啓曰,今此宗廟徽寧殿朔祭大祝,皆以侍從塡差,而時無職名人員,令該曹,口傳付軍職,何如?傳曰,允。
沈鑧,以戶曹言啓曰,漕運無弊來焉,卽爲分倉事,命下矣。三道漕船中,忠淸道牙山倉漕船十一隻,先爲到泊,故前已分倉無欠畢捧。礪山·綾州·海州·古阜·南平·連山·舒川·沔川·康翎·金堤·公州·萬頃等邑,稅船段,數日前,亦已隨到,分劃各倉,茂長·龍安·公州·恩津·兔山等邑,稅船段,發送漕隷,收聚陳省,卽爲分倉,嚴飭各倉。仍令毋滯捧上之意,敢啓。答曰,知道。
傳于趙曰,承旨承牌後以稟,謝恩明日爲之。
趙,以義禁府言啓曰,全羅道海南縣投畀罪人李命勳,特爲放送事,承傳啓下矣。放送事,分付該道道臣之意,敢啓。答曰,知道。
領議政金致仁箚曰,伏以臣,脆質易衰,宿病隨加,雖自强力奔走,常若不時顚仆,二昨公退,重致傷食,上痞下泄,痛亘肚腹,竟夜宛轉,生意索然。職在嘗藥,禮闕問安,論其辜犯,實在罔赦,而聖度含容,不加之誅,許副提擧,俾便調攝,臣誠以惶以感,不知所諭。今日次對,出於特命,而餘症尙苦,無計進參,罪上添罪,冞增兢悚,伏乞亟降威譴,以安賤心焉。取進止。答曰,省箚具悉卿懇。不參問候,業已諒矣,而無乃其夕挾食而然,今聞修箚果然,使卿至此,非卿之故,然今則差愈云,予用欣矣。其所不參,何傷之有?卿須體此意,安心其勿引咎,從容善攝焉。仍傳曰,遣史官傳諭。
敎全羅道觀察使金魯鎭書,王若曰,輟賢關之師席,非曰內輕,許湖臬之觀風,蓋欲外試,行且召矣,往其欽哉。眷兹湖南一區,寔我海東重鎭,山川民物之盛,同漢家豐沛之鄕,粟米麻絲之饒,卽萬貢荊楊之地。饑饉相仍於近歲,纔經海島轉輸之勞,疲癘又熾於今年,實多田疇荒廢之慮。惟其整頓濟活之責,政須通敏周達之才。惟卿,地望淸華,天稟凝重,居家守謹飭之訓,三世事予,立朝有簡靜之稱,一念報國。詞場擅譽,再擢名於金榜之題,畿邑催還,一諭意於銀臺之召。方廷議欲試利器,而藩擬允符予心。玆授卿以全羅道觀察使兼兵馬水軍節度使巡察使全州府尹,卿其祗服寵章,往宣德意,詢疾苦而布憩棠之化,戢奸猾而懋束薪之方。共理二千石惟良,宜勵澄淸之志,專付五十州重務,庶寬宵旰之憂,其餘稟裁,厥有彝典。於戲,黑頭攬轡,適近先卿按南藩之齡,赤城褰帷,應結古人望北斗之戀。故玆敎示,想宜知悉。副應敎趙宗鉉製進
庚寅四月二十八日辰時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·金夏材·柳誼,醫官方泰輿·許礈·李以楷·鄭允協·慶絢·吳道炯·許溫,以次進伏。陽澤曰,夜間,聖候若何?上曰,一樣矣。仍進湯劑,上進御理中建功湯。陽澤請診候,上曰,依。諸醫曰,脈候左右三部度數調均,滑體差勝後一樣矣。上曰,藥房更待下敎入侍,可也。陽澤曰,中宮殿茶飮,更爲製入乎?上曰,依。陽澤曰,顯有差勝之候乎?上曰,然矣。陽澤曰,昨日宗臣,有所備進者,而政府則每以聖敎之嚴截,不敢生意,群情抑鬱矣。上曰,政府則頃已爲之不緊矣,更勿發說,可也。遂命退,諸臣以次退出。
庚寅四月二十八日辰時,上御集慶堂。晝講入侍時,知事元仁孫,特進官兪彦述,參贊官李堉,侍讀官朴師崙,檢討官洪檢,假注書丁志元,記事官金夏材·柳誼,以次進伏訖。上講小學前受音,自元亨利貞,至惟聖之謨。上曰,上下番以次讀,奏陳文義,可也。師崙讀陳曰,行有餘力,則以學文,聖學高明,以小學一部,導率八路,效著化覃,如臣末學,不可更勉,而於此學問,益軫聖念焉。上曰,所奏好矣。檢曰,初大文,天道人性,一體言之,此誠天人一理之可見,明天道,莫如存人性,人君則配天莅民,於此等處,益加聖工焉。上曰,所奏是矣。上曰,經筵特進官陳奏,可也。仁孫曰,臣等末學,豈有絲毫所裨,而蓋嗟嗟小子惟聖之謨一句中,藹然有開發後學之意矣。上曰,奏義好矣。朱夫子所著,無非聖謨也,豈不景仰乎?彦述曰,經筵儒臣,已爲陳奏,臣無更進矣。上曰,參贊官奏義,堉曰,臣亦無可陳之辭也。上曰,經筵官先退。堉曰,臺臣詣臺矣,上曰,入侍。掌令李台鼎進伏,啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。出擧條又啓曰,請還寢定配罪人金柱恭減等之命。措辭見上上曰,其勿復煩。出擧條又啓曰,新除授持平洪彬,時在京畿果川地,司諫院司諫呂善應,時在廣州地,請竝斯速乘馹上來事,下諭。上曰,依啓。出擧條臺臣先退。堉曰,參奉柳明渭依下敎來待矣,上曰,入侍。明渭進伏,上曰,誦其所製,可也。明渭誦奏三四句,仍命退去,上曰,夕講爲之。出榻敎上曰,明日次對,進定於今日。出榻敎命退,承·史以次退出。
庚寅四月二十八日巳時,上御集慶堂。夕講,春秋館堂·郞同爲入侍時,知事元仁孫,特進官兪彦述,參贊官李堉,侍讀官朴師崙,檢討官假注書丁志元,記事官金夏材·柳誼,藝文提學徐命膺,記事官吳鼎源,以次進伏訖。上講大學前受音稽古章。上曰,上下番讀陳文義,可也。師崙讀奏曰,百姓昭明,卽克明峻德之效也。上曰,然矣。檢曰,峻德,以德之全體言也,明其德,以至於昭明,則格于上下,卽次第事也。上曰,所奏是矣。上曰,知經筵·特進官,以次陳奏,仁孫曰,堯德蕩蕩,民無能名言,而此章大體可見,如臣末學,不可更勉,而益加聖工焉。上曰,所奏好矣。彦述曰,自生民以來,未有如堯·舜者也,堯·舜之至德,克明之克字上,可見,而無非敬字之意也。上曰,然矣。堉曰,經筵儒臣已奏,臣更無仰達矣。上曰,知經筵外,儒臣先退,可也。彦述·師崙·檢退出。上命設方席,中官誤進他方席。上曰,其君坐,其臣方席代呈,其涉無形,中官金興曄·韓慶勛,竝越捧一等。出傳敎上曰,春秋館·堂郞進前,徐命膺·吳鼎源進伏。上曰,今考來者,何如?命膺曰,敬奉聖敎,考見實錄,則雅樂·韶樂之法,載於其中矣。上曰,然則三酌以前,雅樂用之,三酌以後,韶樂應爲用之矣。命膺曰,與五禮樂判異,而又恐非世宗朝樂矣。上曰,樂章,周公所制,而中間久未設行矣。命膺曰,臣意則韶樂,非宗廟之用,廢之,似無妨矣。上曰,雅樂,三代時樂,韶樂,我朝之樂,豈可廢也?上詢吳鼎源曰,日食皆爲謄來乎?鼎源曰,敬奉敎記來矣。上曰,月食亦謄來乎?鼎源曰,實錄不錄,故月食則未得記來矣。上命鼎源讀奏日食單子。上曰,日食每以朔日,月食每以望日,可怪矣。上曰,太宗朝,日食多乎?命膺曰,世宗朝亦多矣,而中廟朝日食,可謂例事矣。上曰,然矣。上曰,徐浩修入來乎?注書出去,卽使入侍也。賤臣志元,承命出來,徐浩修偕入進伏。上曰,掌樂院典樂,亦爲待令。上曰,古則宗廟皆用異節之樂,故禮文太繁矣。我朝之樂,可謂是矣。仁孫曰,此樂記圖,謄錄於掌樂院乎?上曰,分謄於禮考樂考,可也。上曰,更有考來者乎?命膺曰,朴淵之事可觀,而深通樂法,故亦爲謄來矣。上曰,何隙能及謄出耶?命膺曰,翰林吳鼎源,年少聰敏,故不甚多曰,如是謄出矣。命讀奉常正朴淵習樂事,鼎源讀奏。上曰,南呂,屬于西方乎?命膺曰,然矣。黃鍾屬于子方,而至子月則一陽動故也。十二律,皆屬十二時矣。上命徐浩修曰,月食,以文獻通考爲準,逸之,可也。仍命退,諸臣以次退出。
庚寅四月二十八日申時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·許溫,以次進伏。陽澤曰,午間,聖候差何?上曰,一樣矣。上曰,海運君之所云云。極涉過矣。陽澤曰,亦使臣等,得有展誠之地千萬。上曰,向來政府,已爲之矣。陽澤曰,事件亦異矣。陽澤仍進湯劑,上進御理中建功湯。陽澤請診候。上曰,朝診爲之。置之,可也。上曰,自今日,進御二貼,何如?陽澤曰,大劑之後,決不可以二貼停當矣。上曰,提調出去,持入湯劑,可也。思觀先退,持入理中建功湯。上進御訖。上曰,明日湯劑,亦依爲之,可也。諸臣以次退出。
庚寅四月二十八日申時,上御集慶堂。大臣·備局堂上引見入侍時,左議政韓翼謩,右議政金尙喆,禮曹判書韓光會,行副護軍具善復,行副司直李章吾,行司直趙曮,工曹參判鄭存謙,戶曹參判李潭,副司直李重祜,掌令李台鼎,副校理朴師崙,左副承旨趙,假注書丁志元,事變假注書金重燮,記事官吳鼎源·柳誼,以次進伏訖。翼謩曰,聖體調攝,若何?上曰,一樣矣。翼謩曰,寢睡·水刺之節,何如?上曰,似勝矣。翼謩曰,似是進御大劑之效矣。尙喆曰,法殿瞻望時,天顔益勝於前日,下情不勝欣幸矣。翼謩曰,伏聞宗臣請饌云,其爲進御乎?上曰,何以聞之?尙喆曰,聞于都提調,則略有許請云,臣等欣幸之至矣。雖數器之設同爲進許,少伸臣等之忱,亦何如?上曰,勿爲此等之請,可也。曾於甲戌,已爲矣。翼謩曰,旣許宗臣之請,何靳臣等之請?不勝抑鬱矣。上曰,宗臣果有請,而予固却之矣。因其伸略干之情云,故略許之矣。尙喆曰,更以臣等之情,略干進饌,何如?上曰,怪矣。三日內,予之感慕略伸矣,更有何請?上曰,藥房提調持湯劑入侍。出榻敎都提調金陽澤,提調李思觀,副提調尹東暹進伏。陽澤曰,聖候若何?上曰,一樣矣。陽澤進理中建功湯,上進御。陽澤曰,提調出監湯劑,而臣則落後,何如?上曰,然矣。上曰,諸大臣有所陳則奏之,可也。翼謩曰,此全羅前監司金致讓狀啓也。以爲光陽·玉谷等兩面松田,意外失火,雖是稚毛松,見燒萎黃者,難計株數,當該鄕色及任掌,從重科治。失火根因,另加詗探事,申飭該水營,同縣兼任求禮縣監鄭啓周,依事目,論罪一款,請令廟堂,稟處,而本道左水使金相玉,亦以此狀聞矣。松田失火,延燒頗多,雖曰稚毛松,事極可駭,或不無奸民輩,故縱生事之弊故,新有定式,地方官,只使該營,決棍懲勵矣。同縣兼任鄭啓周,依事目決罪之意,分付道臣,該水使處,一體知委,何如?上曰,依爲之。出擧條翼謩曰,此慶尙監司李瀰狀啓也。以爲前兵使李廷壽,只憑寧海府未的之報,海毒虛實,更不詳探,半乾全鰒進上狀聞,停封率爾之責,請令廟堂,稟處矣。享上事體,何等重大,初不致察,輕信該邑疑似之報,狀聞停封,事極妄率,前兵使李廷壽罷職,何如?上曰,究其本則愛君,做錯何傷?置之。出擧條翼謩曰,堤川縣監金命淳,未卽署經,故姑未還官,民事方殷之時,久爲空官,可悶矣。上曰,堤川縣監金命淳,一司除署經,其令今日辭朝入侍。出傳敎翼謩曰,陽川,以至,殘之邑,人吏不過六七人,將校亦如之,近日漕船,陸續上來,一一領護,猶不暇給,如使限入倉來待,則邑雖至近,其勢誠難矣。上曰,前下敎置之。出擧條翼謩曰,編輯郞廳趙㻐,有衆,所共知至切之病,故以飭敎之嚴,不敢稱頉於省記云,使之依例懸頉,何如?上曰,依爲之。出擧條翼謩曰,端陽在近,多有擧行之事,而侍從臣,方有譴罷者,似涉苟艱於塡差也。上曰,侍從堂上堂下違牌坐罷人,一竝敍用。出傳敎翼謩曰,李命勳,以違牌被罪,而尙未蒙恩宥矣。上曰,今聞大臣所奏,頃者李命勳違牌,事體寒心,故處分,尙未蒙放云,若知昨日,豈遺?特爲放送,仍爲給牒敍用。出傳敎翼謩曰,以官妓率畜事,處分諸人,皆蒙恩宥,其中地微一二人,特以身故,獨爲見漏云,合有分揀之道矣。上曰,竝放送,此外亦有若此者,一體放送。出擧條上曰,李台鼎旣已傳啓退去,可也。大臣諸堂先退。上曰,藥房提調持湯劑,更爲入侍。出榻敎都提調金陽澤,提調李思觀,副提調尹東暹,進伏。陽澤進理中建功湯,上進御。陽澤曰,明日湯劑,依例爲之乎?上曰,依例,可也。內局先退。上曰,趙昌逵爲修撰乎?曰,然矣。命書傳敎曰,旣未飭勵欲放,牌招已到,業已照律公事,判下,修撰趙昌逵,卽爲牌招,其令追省記入直。上曰,李鎭復牌擧例,尙無消息,注書知入以奏,可也。賤臣志元,承命出來。卽爲進伏曰,依下敎,問于弘文館,則昨日牌招,而李鎭復在外云故,更不牌招云矣。上曰,弘文館,下諭與否,及在外則方在何處,更爲知入。賤臣志元,復命仰對曰,敬奉敎詳問,則李鎭復數日內,當入來故,今不牌招,而方在楊州地云矣。上曰,堤川縣監金命淳入侍。出榻敎命淳進伏,命問七事,仍命退去。上曰,知中樞中一人,昨日遺漏,誠可矜也。仍命書傳敎曰,昨日知中樞五人中一人,望窄遺漏,此後待窠,懸註調用事,分付該曹,沈頤之尋單,其涉過矣。鄭象仁特除,雖許進,予甚可惜。此後若有窠,爲先檢擬,亦飭頤之,其令復勿撕捱。上曰,何比古承旨,而其氣雖强,其衰已知,右副承旨李聖檍許遞,薇垣長李徽之只推,承旨除授,牌招察任,房順房。出傳敎仍命退,承·史以次退出。
上在慶熙宮。停常參·經筵。
未時申時,日暈。初昏流星出天中淡雲間,入西方天際,狀如拳,尾長三四尺許,色白。
藥房都提調金陽澤,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣。祗迎後入侍,宜矣。
中宮殿·惠嬪宮,藥房口傳問安。答曰,知道。
魚錫定啓曰,大司憲金鍾正呈辭入啓,執義李顯祚呈辭,掌令李台鼎呈辭,羅忠佐陳疏在外,持平洪彬在外,李漢一陳疏在外,今日以監察茶時之意,敢啓。傳曰,知道。
以承傳色,口傳下敎曰,今日祗迎,與世孫同爲,春桂坊只入直待令。
香祗迎罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
趙,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。答曰,知道。
備忘記,宗親府,有來饌而宜奏,漠然若是日暮而亦奏漠然,昏暗特甚,該處當該都薛里,薛里,古則雖前例事,奏于大殿例也。況此等事乎?特施不敍之典。
以薛里不敍傳旨,傳于李徽之曰,旣已飭勵,置之。
以承傳色,口傳下敎曰,見宗親府進饌,無進御建功之心,其退去。
藥房口傳啓曰,日已向夕,顒俟入侍之命,卽伏承無意進劑之敎,臣等,豈不知仰體聖意之爲宜,而區區下情,竊有悶鬱者,今日旣不得一番診候。未進之劑,尙餘二貼,此時遞然退去,實所不敢。伏乞暫許臣等持湯劑入侍,千萬,惶恐敢啓。答曰,其退去。
備忘記,承旨直宿,豈有五禮儀?近八其君,月臺展禮之時,近侍豈敢便其家,牌招省記直宿,該監提調,直宿本監,以此爲例。
以承傳色,口傳下敎曰,明日與世孫,同爲春·桂坊,只入直爲之。
又下敎曰,靑帳,前亦除之,今番亦爲除之,井花水亦以精潔水,預爲備待,殿座臨時,奉排事,分付。
備忘記,欽敬之道,兼爲若何?開門後,承旨先爲攝侍,侍衛入直擧行。
兵曹口傳政事,知事作闕三望,申慶普·李普寅·李顯輔,知事三單李徵聖·黃運河·朴師漢,五衛將單黃最彦,昌慶將單金國杓,副該軍李顯輔·申慶普·李普寅。
兵曹口傳政事,知事單李山斗,五衛將單李徵聖。
魚錫定啓曰,明日親臨救食時,諫院侍臣,無進參之員,除在外外,未肅拜人員,竝待明朝牌招,何如?傳曰,允。
李堉,以兵曹言啓曰,今四月二十九日,信川居,幼學李達薰稱名人,自興化門入來,差備門外擊錚,依例令攸司,囚禁治罪,當該守門將李憲述,依定式推考,何如?傳曰,允。
庚寅四月二十九日辰時,上御延和門外。香祗迎入侍時,行都承旨尹東暹,左承旨沈鑧,右承旨魚錫定,左副承旨趙,右副承旨李徽之,同副承旨李堉,記事官任希雨,假注書丁志元,記事官吳鼎源·柳誼,以次侍立訖。上具翼善冠·袞龍袍,乘輿出通陽門,詣延和門外,就版位。王世孫隨詣侍立,上祗迎後,仍步諸興化門坐典。上曰,禮房承旨馳詣太廟,奉審以來。出輦敎上曰,藥房提調持湯劑入侍。出輦敎都提調金陽澤,提調李思觀,副提調尹東暹進伏。陽澤進理中建功湯,上進御。上曰,回駕以延光門爲之,當詣建禮門下輦,世孫亦詣建禮門下輦。駕前下敎上詣御光明殿殿座,王世孫隨詣秉禮門下輦,中官誤傳命故也。上曰,編次人諸承史入侍,可也。兵曹判書蔡濟恭,都承旨尹東暹,左承旨沈鑧,左副承旨趙,右副承旨李徽之,同副承旨李堉,記事官任希雨,假注書丁志元,記事官吳鼎源·柳誼,以次進伏。上命李堉,書記懷文。上曰,明日日食晩矣。注書持救食儀注草以來。賤臣志元,承命奉入進伏。上曰,頃者老人中,誰爲未及付職乎?東暹曰,李徵聖未得付云矣。上曰,再昨陞資中李顯輔許休,其代李徵聖口傳單付,今日內下批,追思,亦令吏曹,今日內擧行後,仍付五衛將口傳啓下,其代前知事李山斗,又爲單付,以示予爲望百人之意。出傳敎魚錫定進伏曰,敬奉聖敎,馳詣奉審,則太廟無頉,而祭物精潔矣。上命尹東暹讀奏祭報府。上曰,初四日延和門,行端午祭,香祗迎,禮房知悉。出傳敎上曰,左副承旨詣永寧殿奉審以來。出榻敎上曰,李山斗年幾何?蔡濟恭曰,九十三四歲矣。上曰,然則幾過百歲矣。命李堉書光明殿中記懷文。上講蓼莪篇兩次。上曰,今當此月,予心一倍矣。趙進伏曰,敬奉聖敎,馳詣奉審,則殿內無頉矣。上曰,日食儀注,考奏,可也。上曰,壬午年嘉禮,行於此殿矣。上曰,慈聖戊辰年,自建禮門,詣於此殿,其時東西邊淨潔矣。甲子年,予受几杖憶昔興懷,予心自倍矣。上曰,寫字官金國杓,多有功,頃年已光漆,而今月御筆模寫,且寫御製,特爲加資,口傳下批,亦爲衛將單付。出傳敎上曰,老人中,今無遺漏者乎?濟恭曰,黃鍊之父,朴盛源之父,未及加資矣。上曰,黃最彦方在何處乎?曰,方隨駕矣。上曰,入侍,可也。最彦進伏。上曰,年幾何?最彦曰,六十歲矣。上曰,居於何處而何年登科乎?最彦曰,在于平康地,而乙卯增廣爲之矣。上曰,黃運河·朴師翰,皆年八十三,昨日遺漏,一體加資。噫,豈異也?昨日先爲知中樞二人作闕,其望卽爲書入於中樞,其雖作闕,分付該曹,今日內,皆付軍職。嗚呼,今日皆是絜矩,隨沖子而來,弼善黃最彦,以乙卯增廣之人,亦是關東人,明日五衛將瓜滿者有之云,先爲作窠,口傳下批,其令此殿謝恩。出傳敎上又講蓼莪篇,命書傳敎曰,噫,人之爲人,孝悌而已。今日予心若何?我慈聖同氣,貞夫人尹氏而已。令該曹,衣資食物題給,我皇嫂同氣之夫,卽前五衛將李普祥,前縣監洪啓九,亦令該曹,衣資食物題給,以表予意。上曰,明日香祗迎後,仍爲救食,禮房知悉,初六日初九日,亦爲香祗迎,依前擧行。出傳敎上曰,五衛將黃最彦謝恩後,仍爲入侍。出榻敎最彦進伏,上曰,能誦登科文乎?最彦曰,以策文爲之故,未能記誦矣。上曰,夙夜箴,能誦乎?最彦曰,心箴誦奏,何如?上曰,然矣。上曰,古人有言曰,人如太倉之稊米,人雖小矣,豈爲如稊米乎?最彦曰,以天地之大,觀之,則豈不如米乎?上曰,古人言卽近於禽獸,人與禽獸,元不相關,而何以謂近也?最彦曰,人慾交侵,失其常性,則去禽獸不遠矣。上曰,凡人,耳欲聽,目欲視,口欲食,鼻欲呼吸,以此觀之,則耳目口鼻,皆有欲也,而至於手足,抑亦有欲乎?最彦曰,手欲用,足欲步,旣以一身中有慾論之,則手足豈曰無也?上曰,所居地,何如?最彦曰,地僻山深·水繞·巖立·沙明·浦際岸花,交暎石盤,水心亭在其上矣。上曰,曾以勝地聞之,不爲虛言也。上曰,相貌,何如?東暹曰,貌似長而有髯矣。仍命退。上曰,加資老人等,年紀知奏,可也。錫定曰,黃蓮河·朴命翰,八十二歲,崔萬弼·李垞·金德炯·洪東碩·文挺八,皆八十四歲,李泰胤八十三歲云矣。上還大內,諸臣以次退出。
上在慶熙宮。停常參·經筵。
辰時巳時,日食。
藥房都提調金陽澤,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。尙書一欽字,今方專心,氣何諭乎?禮畢後,便殿入侍,宜矣。
中宮殿·惠嬪宮,藥房口傳問安。答曰,知道。
親臨救食罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于魚錫定曰,內局入侍。
以承傳色,口傳下敎曰,明日香祗迎爲之,儀註置之。
備忘記,明日專經文臣殿講,□□□扇侍衛儀註□□編輯郞廳安徐。
傳于魚錫定曰,翰林考出以來則卽稟,編輯郞廳徐浩修來待,同爲入侍。
魚錫定,以侍講院言啓曰,本院司書金普淳入直矣。罷職不敍出去,兼司書朴相岳在外,說書兼說書未差,下番他無推移之員,不得已上番姑降入直之意,敢啓。答曰,知道。
李堉,以備邊司言啓曰,卽見忠淸前監司洪樂純狀啓謄報,則枚擧泰安郡守尹世英牒報,以爲異樣船二隻,漂到本郡波濤只里後洋,自安興鎭,先已館置船格五名於待變亭,書問其何國居住漂到曲折,則答以俱係山·東萊州府人,拉海鮮在洋,爲風所迫而到此云。故漂人看護與儲置米供饋,依例擧行。仍請問情譯官一人,急送下送矣。今此漂人,旣係·萊州府人,則明是漢人。善語漢譯一人,令該院另擇,罔夜下送,使之詳細問情,而漂人還歸時,水陸間情願,亦令一體詳問馳啓,其留接供饋等節,另加申飭擧行,以待朝家處分之意,分付,何如?答曰,依爲之。此是邊報,則不請令備局稟處,只憑漢學二字,令禮曹稟處,其涉疎忽,不可已遞而置之。前道臣洪樂純,從重推考,當該僉使兪彦摯,其涉稽忽,當該郡守尹世英,雖無漢學文可通話,而若是矇矓,竝罷職,令該曹,其代口傳擇差,待朝辭朝,給馬罔夜下送。
兵曹口傳政事,以具世仁爲安興僉使。
慶尙監司李瀰狀啓,新寧等官良女金召伊等燒死·渰死事。傳于李堉曰,令本道恤典擧行。
正言李惠祚啓曰,臣於今日侍臣班罷歸之時,路遇大僚,未及回避,致有下隷之替囚,揆以事例,不可晏然於臺次,請命遞斥臣職。批答在筵說
庚寅五月初一日辰時,上御崇政殿月臺。親臨救食入侍時,行都承旨尹東暹,左承旨沈鑧,右承旨魚錫定,左副承旨趙,右副承旨李徽之,同副承旨李堉,記事官任希雨,假注書丁志元,記事官吳鼎源·柳誼,以次侍立訖。上具翼善冠·淺淡服,乘輿出資政門,詣東月臺降輿。王世孫隨詣侍坐後,上曰,禁漏官三人中事知一人,催促入侍。安國彬進伏。上曰,時刻何時?國彬起伏奏曰,辰正初刻矣。上曰,五月日食幾番。國彬奏曰,前年去年矣。上曰,司香官,誰也?入侍,可也。東暹曰,前日則忠贊衛爲之矣。今則以禮曹正郞爲之矣。上曰,入侍。柳翰申進伏。上曰,前年則以二人爲之矣。今何爲一人?東暹曰,無奉香之事,故然矣。上曰,禮郞自其家入來乎?翰申曰,然矣。上曰,何不爲齋宿乎?其退去,可也。上曰,日色陰昏則時刻難知,觀象監官員出去。漏水日影,相爲適準以待,可也。禁漏官李鼎德,進奏時刻。上曰,精審煦刻以奏,可也。上曰,編輯郞廳申景濬入侍。出榻敎上曰,實錄考出日食單子,翰林持入,可也。錫定曰,前年則救食時,中宮殿同爲救食矣。今日則王世孫同參,中宮殿排設,輟之,何如?上曰,置之。吳鼎源進讀日食單子,至當食不食。上曰,此誠怪矣。何爲其當食而不食也?徽之曰,人君誠敬格感,或有然者矣。申景濬進伏。上曰,日食之理,其知之乎?汝曾言其影銳云矣,然乎?景濬曰,曾爲奏達者月食也。日食之理,臣實不知也。上詢編輯之事,命退去。上曰,今番始作俑者,其申景濬乎?東暹曰,善文而多聞博識之人矣。徽之曰,申末舟之孫矣。末舟,與叔舟同生而異趣矣。上曰,然乎?徽之曰,此人聞識異常,雖居湖南,淳實似北關人矣。上曰,編輯郞廳徐浩修,持象緯考日食券來待。出榻敎上曰,黃運河·朴師翰,其皆推恩乎?錫定曰,姑未擧行矣。上曰,黃運河·朴師翰推恩,依李徽聖例,今日內口傳擧行。出傳敎上仍詣南月臺,臨觀井花水。上曰,此古行之例耶?錫定曰,然矣。上跪伏,王世孫隨詣跪伏。上曰,立其三旗,應於何象也?東暹曰,靑旗則東方,紅旗則南方,白旗立于西方云矣。國彬曰,日食自午爲始,次食東西,故三旗立之,而北方無應故然也。上焚香。上曰,宰樞誰也?國彬曰,文光道矣。俄然伐鼓之聲,先出於別處。上曰,注書出去,鼓聲出自何處,知入以奏。賤臣志元承命出來,旋入仰對曰,出自侍講院云矣。上曰,何爲徑鼓?更爲知入。賤臣志元還奏曰,敬奉下敎,問于春坊,則以禁漏官徑告正時之致而然云矣。國彬曰,正時幾迫矣。仍命擊鼓,上臨觀井花水,再焚香跪伏。上曰,初稟非矣。伐鼓輕儇春坊官員,事過後,下義禁府推考。出傳敎上曰,世孫宮救食時奏時官,令攸司科治。出傳敎上曰,安國彬入侍。國彬進伏。上曰,食甚,正在何時刻乎?國彬奏曰,巳初一刻一分,爲食甚矣。上曰,成湯桑林禱雨,豈有其儀?設屛帳則文具,況向日遮帳,豈測影之道?其餘皆不過遮風,故頃年昨年皆去之,則殿庭不設,門外皆設,其設僭也。殿庭東向,則門外春坊該監官員,常時雖東向,今日一闕之中,其宜稍左,而皆當中,其涉不察。殿庭旣掇之後,門外不掇之該監官員,事過後,令該府處之,豈宜卽掇?春坊官從重推考。出傳敎上臨觀井花水,焚香跪伏。上曰,食甚時刻精奏,催其伐鼓,可也。上曰,各司皆爲救食乎?錫定曰,然矣。上曰,宣傳官一員待令,騎馬三匹立之。上曰,今日各司救食中大臣以下兼帶備局員,救食後皆令入侍。出傳敎上曰,復圓在於何時?國彬奏曰,巳正一刻十分,爲復圓矣。禮曹判書韓光會進奏曰,日食甚,請益加修省。上臨觀井花水,焚香跪伏。上曰,書雲觀救食時,亦爲伐鼓乎?國彬曰,亦然矣。上曰,今聞三麽官,皆待令伐鼓云,故令中官就審,官員無一人,洞內兒童伐鼓云,事之可駭,莫此爲甚。若此而何官圖形修正,觀象監待令官員,一竝汰去。莫重書雲觀,令村童豈伐鼓?今日入侍提調,其若申飭,若此乎?越俸一等,示予欽敬之意。出傳敎上臨觀井花水跪伏。上曰,大抵親臨救食,同爲救食,例也。況六曹諸堂,皆救食者乎?當初稟其不設,已涉駭然。殿庭不設屛帳,春坊官亦目覩,而且昨年西向者有異,其雖向日差池,天道義理當然,而初雖昧然,下敎申飭之下,凝然若前,事之寒心,莫此爲甚。當該春坊官員,不必一體下義禁推考,施以不敍之典。出傳敎上曰,宣傳官一員待令,騎馬三匹立之。上臨觀井花水。上曰,推算是乎?國彬曰,甲子以後,不誤一毫矣。上曰,幾爲復圓,伐鼓催促。上曰,姑爲未圓者餘幾何?國彬曰,十七分矣。韓光會進奏曰,日將復圓,匪解修省。上曰,息鼓,可也。仍還御東月臺殿座。上曰,進排官入侍。義盈庫主簿文光道,濟用監副奉事任璛,軍資主簿鄭麟煥,觀象監救食官安國彬·金遠興·李東成,述者紫門監役金煹,工曹佐郞趙毅鎭承命進伏。上各詢其姓名,命退。上曰,大臣以下備堂中各司救食人員入侍。出榻敎領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,吏曹判書朴相德,漢城判尹李景祜,禮曹判書韓光會,濟用提調金時默,行副司直具善復·李章吾,戶曹參判李潭,工曹參判鄭存謙,行副司直金孝大·李重祜,以次進伏。上命尹東暹,書欽敬觀象御製。命兵曹判書蔡濟恭讀奏。命書傳敎曰,昨年此禮,已是料表,況今年乎?禮房承旨鹿皮一令賜給,雲觀官員安國彬,年今七十可貴,特賜帛一疋,其餘待令雲觀官員·奏時官弓箭賜給,伐鼓樂工三人各弦弓一張賜給。命李徽之書傳敎曰,近八行禮,豈前者比?莫重書雲觀,官無一人,其於伐鼓,村童代爲下敎之後,其官乃來。監人伐鼓,凡大享,聞殿鼓聲,廟內行禮,而一闕之內,於殿臺纔入一刻,於堂門鼓聲先聞,不可循例,申飭。今日該監待令提調,施以不敍之典,春坊官員,令該府,以不應爲律勘處。上曰,徐浩修其來待乎?入侍,可也。浩修進伏,命讀象緯考。上曰,今問編輯廳郞廳意在,丁卯以前皆考來,而丁卯以後,不若其前,令春秋館堂郞,今日卽爲奉考後,入侍以奏。出傳敎仍命浩修退出。上曰,諸大臣進前。金陽澤曰,聖候若何?上曰,一樣矣。陽澤曰,日氣甚熱,久爲殿坐,誠可悶矣。湯劑,何以爲之?上曰,入之,可也。陽澤進理中建功湯,上進御。金致仁曰,向日久御,聖候若何?上曰,一樣矣。致仁曰,昨日進饍,旋爲命退去,臣等之意,以爲如何矣?上曰,宗臣進饍,太爲繁多,故退留矣。韓翼謩曰,宗臣則旣已進饍,臣等,未得少伸微忱,不勝鬱抑矣。金尙喆曰,雖是一器,許其進御,略伸葵忱,若何?上笑曰,卿等勸其進饍,予甚怪矣。今以思之,則抑亦有意矣。金相福曰,不必如是固拒之事也。旣許宗臣,不許臣等,下情不勝,仰達矣。上曰,何爲其縷縷也?置之,可也。上曰,各司長官,同爲救食乎?朴相德·李景祜齊對曰,然矣。仍還大內,諸臣以次退出。
庚寅五月初一日酉時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,以次進伏。上曰,春秋館堂郞入侍。出榻敎陽澤進湯劑,上進御理中建功湯訖。陽澤請診候。上曰,置之。上命書傳敎曰,嗚呼,前月今已前月,一倍此心之中,今日干支惟何?卽丁丑也。丁丑二字,心膽皆隕,再昨推恩意何在?此猶若此,況其時大有功者乎?若問其功,南原君與安載健也。皆作古人,今雖思功,將施於誰?無乃頃者下敎乎?其雖下敎,尙未調用,則疊諭何拘?南原君子與孫中,安載健子問名,先南原君子,次安載健,待窠卽爲懸註調用,而下敎之際,問知今月卽壬午云,建壬午朔丁丑,亦豈偶然?嗚呼,壬午亦何年?予懷萬倍,必於今月內待窠調用事,分付銓曹。出傳敎上曰,提調先退,持入湯劑,可也。思觀先退,東暹讀奏注書柳翼之供辭訖。上命書傳敎曰,聞柳翼之供,非慢蹇可知。藝館施行下敎,特爲置之,其令卽爲修納日記。出傳敎上曰,南原君子,必曾有承傳,注書出去,取考承傳冊以奏,可也。賤臣承命出來,知春秋元仁孫,預備翰林金夏材進伏。賤臣還奏曰,臣取考承傳冊,則南原君子承傳,已五次矣。上命書傳敎曰,今因更問,而知南原君兩子,安載健子,果有調用之命,而南原君子,今已五次云,尙今不錄,此猶若此,況遐方沈滯者乎?噫,予心若此之時,今日銓官,亦今日之臣子,焉敢若此?其涉寒心。令兩銓,待窠卽爲懸註調用,其名及蔭武與否,吏房詳問,入侍時以奏。出傳敎思觀持湯劑,更爲入侍。上進御理中建功湯。東暹讀奏正言李惠祚避嫌啓辭。上命書傳敎曰,今日李惠祚引嫌,其涉殊常,故置之。待承宣入侍令讀,果若予意,頃者鄭彦暹,誠邂逅也,而今番李惠祚,初雖邂逅,其何復有此故犯也。聞其稱以在外,已涉駭也。況此道一開,於國體何?大抵近八其君,親臨救食,事體莫重,時刻亦不晩,則爲侍從之臣者,待門鑰之聲,宜乎詣闕,而三人之中,莫知誰也,而一臺喝導之聲,已涉晩矣,而其後一臺,尤爲寒心。故欲爲下敎,而旣參其班,近者謀免之時,不欲無中生有,以默到已晩,有此擧措,亦爲非也,而以引嫌視之,大臣承命入來,其君亦在月臺,則其來則晩,其歸何速?乃有此擧,亦關事體,正言李惠祚,不可適中其意,先罷後拿,旣已下敎,晩到一臺臣,亦爲遞差,旣已處分。此避嫌給之,未能視,只聞中官之奏,則李惠祚,誤以李思祚,其不致恪可知,當該中官,越俸一等。出傳敎上曰,日月食年月,果相符乎?仁孫曰,盡爲相符矣。上曰,坐直承旨入侍。出榻敎諸臣以次遂退出。
庚寅五月初一日酉時,上御集慶堂。春秋館堂郞·坐直承旨同爲入侍時,春秋館堂上元仁孫,同副承旨李堉,假注書丁志元,記事官吳鼎源·柳誼,記事官金夏材,以次進伏。上曰,實錄別單讀奏,可也。夏材進讀。上曰,日食何代無乎?仁孫曰,景廟朝未有矣。上曰,今考實錄以後,可謂無欠矣。仁孫曰,誠然矣。上曰,編輯郞廳徐浩修,持象緯卷入侍。仁孫·夏材先退,浩修進伏。上曰,江原道所得來黃鍾尺制度謄錄,及兪奉朝賀陳達年條,注書持入,可也。賤臣志元,承命奉入進伏。上曰,今見實錄,日影臺石果有矣。古則在於何處?浩修曰,日影石,昔在於觀象監大廳前,而今則置于欽敬閣前矣。上曰,今因文獻備考,初得乾象石於景福舊闕,同藏雲觀欽敬閣,而古則石西,今則石東,團圓於一閣中,次得日影石於弘文館,同置於雲觀,而古石曾置於本監大廳前,今石置於欽敬閣前。雖曰,古石,實則前石,於南於北,今古石一體石臺以安,此暮年慕古之意,因此而聞,於南後石,有三角兩穴。故造句股鐵,置於本監中云,於今後石,其穴圓,予旣按知其寸,依本石所刻,令本監,造圓鐵盛櫃子,置諸本監,亦示予隨事欽敬之意。出傳敎上曰,文獻備考之題目,何如?浩修曰,好矣。加之以東國二字,可謂我朝之冊,分明矣。上曰,觀象監入直官員入侍。出榻敎上曰,戶曹入直郞廳入侍。出榻敎觀象監官崔光謙進伏。上曰,書雲觀有風旗乎?光謙奏曰,有之矣。上曰,闕內風旗木,閱得風雨,難爲久存,以石設之似可矣。命書傳敎曰,今實錄考來中測雨器一條,聞來不覺蹶然而坐,凡下雨時,以器受盛,幼時試焉。今聞此果然,近者雖非祈雨時,令報水標,欲知淺深,而此則流水,心常若何?是制至理存焉。且非費力者,依此制,令雲觀造置,八道兩都,亦依此造置,此比諸一犁一鋤之報,頗爲詳密,凡雨澤狀聞,以營下所見測雨器尺寸幾何?結語以聞,此器此尺,今度支二件造入,一置昌德,一置慶熙殿中先審,此亦重雨澤之一道也。且闕中雲觀,皆有風旗,此乃自古占風之意也。古則束風旗於木上,木或傷焉。昌德通濟門內,設石而安風旗竹,慶熙西華門內,設石而安風旗竹,猗歟盛哉。今亦遵此例,慶熙·昌德,皆置測雨器,一則體昔年一風一雨命審之聖意,一則於風於雨亦不敢放忽之心也。風調雨順,國之所重,今者此命,意亦深也夫。上曰,觀象監官,亦爲造此二件,一則入于內,一則留於本監,可也。光謙先退,戶曹佐郞趙載述進伏。上曰,此後日影石,勿使村人傷汚,可也。命退去,浩修讀奏緯考。上曰,實錄中窺標一節,莫知何狀,而至於飭勵更點,昔則觀象監,今則禁漏,而予之每以此申飭,偶然體昔,不覺追慕,此條錄於文獻備考,以表予意。出傳敎命書御評。上曰,明日蔡濟恭,持此御評入侍事,分付。上曰,黃鍾尺與謄錄,載於文獻備考,可也。上曰,兪奉朝賀奏達,依然若古文,可貴矣。命浩修先退,仍命堉,讀奏各道狀聞備邊司草記。上曰,莫重邊報,掩置今奏,當該承傳色金景佑,令該府,施以不應爲公律勘處。出傳敎仍命退承·史,以次退出。
上在慶熙宮。停常參·經筵。
自昧爽至卯時,有霧氣。夜二更,流星出天津星下,入東方天際,狀如拳,尾長三四尺許,色赤。
藥房都提調金陽澤,提調李思觀,副提調尹東暹啓曰,昨日親臨救食,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮,藥房口傳問安。答曰,知道。
李徽之啓曰,大司憲金鍾正再度呈辭入啓,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
傳于李堉曰,全羅監司留待。
吏曹口傳政事,以徐迪修爲義禁府都事,安鼎國爲章陵參奉。
吏曹口傳政事,以李亨元爲泰安郡守。
以泰安郡守望筒,傳于李堉曰,辭朝祗迎後入侍。
以安興僉使望筒,傳于李堉曰,謝恩祗迎後入侍。
香祗迎罷後,政院·玉堂·藥房口傳問安。答曰,知道。
以承傳色,口傳下敎曰,明日晝講爲之。
以京畿監司趙榮進狀啓,宗廟薦新四月令烏賊魚,限內不得封進,惶恐待罪事,傳于魚錫定曰,勿待罪事,回諭。
趙,以兵曹言啓曰,本曹正郞鄭好仁,身病猝重,勢難察任,宿衛重地,不可久曠,今姑改差,何如?傳曰,允。
李徽之,以義禁府言啓曰,侍講院司書金普淳,以不應爲律勘處事,傳旨啓下,而特敎定律名者,勿捧原情,直爲草記勘處,曾有定式矣。金普淳,旣已拿囚,以不應爲私律,杖八十收贖,奪告身三等,而依承傳功減一等,放送,何如?傳曰,允。
又以義禁府言啓曰,中官金景佑,令該府施以不應爲公律勘處事,傳旨啓下,而特敎定律名者勿捧原情直爲草記勘處,曾有定式矣。金景佑旣已拿囚,以不應爲公律,杖八十收贖,而依承傳功減一等,放送,何如?傳曰,允。
副校理李鎭復疏曰,伏以,臣於昨年,妄陳一疏,而言不知裁,自速罪戾,孼由已作,罰及臣父,闔門悚懼,若無容措,聖度含容,不置重辟,德意弘深,天地莫量。臣於是以罪爲榮,屛伏訟愆,今已累易月,而每一循省,惶汗浹背,益不知置身所也。不意玆者,特垂盛眷,渙降恩旨,十行絲綸,不翅鄭重,舊愆旣滌,新命遽下,臣是何人,得此殊渥?伏地九頓,自不覺涕泗之無從也。在臣義分,宜卽竭蹶趨承,少伸叩謝之忱,而情勢危蹙,固爲目今難進之端,玉署一步,尤屬從前自劃之地,以此以彼,官職去就,更無可論。臣若徒恃寵靈,不恤廉防,視同固有,束帶冒膺,則是直不識羞恥事者,臣雖庸愚,豈忍爲此哉?臣爲省先墓,頃作鄕行,在途聞命,一倍惶霣,今始來伏私次,略控短章,悉暴危懇。伏乞聖慈,天地父母,特賜矜諒,亟削臣職,仍治臣違慢之罪,以嚴朝綱,以安賤分,不勝大幸。答曰,省疏具悉。頃者無謂之言,業已洞察,今者此命,卽因親九族而興感,爾勿過辭,從速察職。
待敎金夏材疏曰,伏以,承政院右副承旨臣李徽之,卽臣之妻父也。臣所帶春秋兼銜,揆以法例,自在當遞。伏乞聖明,亟令該曹,照例鐫改,以存公格焉。答曰,省疏具悉。承旨兼春秋減下,已有處例,爾其勿辭察職。
庚寅五月初二日辰時,上御延和門外。香祗迎入侍時,行都承旨尹東暹,左承旨沈鑧,右承旨魚錫定,左副承旨趙,右副承旨李徽之,同副承旨李堉,記事官任希雨,假注書丁志元,記事官吳鼎源·柳誼,以次侍立訖。上具翼善冠·袞龍袍,乘輿出通陽門,詣延和門外。香祗迎後,隨詣興化門回駕,就御延和門外版位座。上曰,藥房提調持湯劑入侍。都提調金陽澤,提調李思觀,副提調尹東暹進伏。陽澤進理中建功湯,上進御。上曰,全羅監司入侍。金魯鎭進伏。上曰,觀風之化,此去可聞,汝往欽哉。魯鎭曰,臣本才識淺短,恐負聖恩矣。上命宣諭訖,賜弓矢退去。上曰,下直守令·僉使入侍。出榻敎泰安郡守李亨元進伏。上曰,地接淸人,着念申飭,可也。七事不問,爾其知之。仍命退去,安興僉使具世仁進伏。上曰,安興重地,下去着意,可也。宣諭訖,命退去。上曰,戶曹郞廳入侍。佐郞趙載述進伏。上曰,日影臺石,何如?載述曰,未曾有上置石,只有作臺石矣。仍命退去。上曰,昨夕忽覺測雨器,其制好矣。命蔡濟恭讀奏御評。上曰,日影臺事,拔之於文獻備考,可也。上層之石,何爲其中深也?此亦非引水之物,甚怪矣。上曰,守令卽皆下去乎?曰,似然矣。上曰,今日大覺守令,政院宣諭雖若此,入侍時卽親諭也。此後只以副愼簡四字宣諭。出傳敎上曰,排立軍兵退去事,宣傳官卽爲,分付,可也。久立豈不勞乎?雖造次之間,予不使軍卒耐其勞苦矣。上曰,朴淵事近聞之,以藝閣爲名宦,其何故而然也?東暹曰,頃年權爲藝閣,而稟達後卽行注書之職也。上曰,然乎?蔡濟恭曰,御評之評字,改以他字,何如?上曰,一字甚重矣。以識字爲改,而文獻考與凡御製,以御識爲題目,可也。上曰,南原君·安載健之子孫有之乎?東暹曰,皆有其子云矣。上曰,然乎?命書傳敎曰,南原君子李益魯,令軍門勸武傳令,今番御營廳勸武哨官中一人作窠,今日內啓下,其令入侍,安載健子鼎國,今問參下闕,只有金吾郞一人云,齋郞中以司馬者備擬,其代今日內亦爲備擬,而皆以口傳擧行事,分付銓曹。仍命宣傳官曰,李益魯入來後,齋會汝廳,試其將軍椎,可也。濟恭曰,聞其宣傳官言,則登科者然後,行其將椎云矣。上曰,然乎?仍還內時,上曰,諸試官待令,可也。駕前下敎還大內,諸臣以次退出。
庚寅五月初二日巳時,上御集慶堂。專經文臣殿講入侍時,試官左議政韓翼謩,副司直兪彦述,兵曹參議洪述海,參知申一淸,副司直李昌儒,五衛將黃最彦,右副承旨李徽之,記事官任希雨,假注書丁志元,記事官吳鼎源·柳誼,以次進伏訖。上曰,講券何書乎?徽之曰,從其自願,三經中爲之矣。上曰,然乎?徽之曰,試官李最中,有病不入云,何以爲乎?上曰,李最中代,金時默爲之。出榻敎翼謩曰,聖體調攝,若何?上曰,一樣矣。仍命開講,諸講員以次進講。金時默追後進入。上曰,藥房提調,持湯劑更爲入侍。御營哨官南原君之子,亦同入侍。出榻敎都提調金陽澤,提調李思觀,副提調尹東暹進伏。陽澤曰,午間,聖候若何?上曰,一樣矣。陽澤進理中建功湯,上進御。陽澤曰,診候,何如?上曰,姑置之,可也。李益魯進伏。上曰,以汝爲哨官,其已知之乎?命書傳敎曰,軍職鄭智世代,哨官李益魯差下。翼謩曰,李得臣方在處分中,何以爲乎?上曰,禁推。令該府處之,諸人一竝特放。出傳敎內局退出。上曰,以今殿講觀之,關西人多矣。翼謩曰,專經考講之規,每歲一卷,必令次第輪講者,其意不偶,臣於朝者,取見應講件記,則十七講員,皆以初卷懸錄,只有一二人錄以第二卷,事甚可怪。招問該吏,則以爲從前應講者,率皆有故,今此諸人,皆是新入,故以初卷應講云。許多文官,寧有是理,至於金健修溯考講記,昨年則以周易應講,今稱改以書傳,此豈定式之本意哉?從今爲始,申明法意,另加嚴飭,何如?上曰,此豈定式之意哉?此後於三經,必也畢讀專經,是該曹之不察,該堂從重推考。出擧條上曰,今日殿講,無純通居首人,賞典置之,旣若此,則不通人,亦宜參酌從重推考。出傳敎講訖,試官先退。韓翼謩落後,上命李徽之,讀奏湖西伯狀聞。其涉矇矓,道臣亦請決棍故處分,今日狀聞,其涉該備,已代之官,今無可言,罷職過矣。特爲勿罷,大抵漂風之人,自有掌票,而今無聞,其所答亦涉殊常,勿論水陸回程,其宜咨文,何辭爲咨乎?其令更爲詳問,旣到我境,其數夥然,果凡諸等事,比諸頃日,不可同日而語,糧饌衣袴,着實顧助。譯學已下送,以渠之言推之,船亦完固,宜許從水路回,問情後,糧資亦爲計日以給。其令依請許回,頃者以湖南事觀之,必也審愼着實待風行船之意,亦令言于漂人,終我境亦爲護送事,一體申飭事,卽爲下諭于道臣。出傳敎翼謩曰,從前漂海者,不有人物之渰沒,必多船什之傷破,其驗明著,今此唐船,無是二者,且似人立法甚密,雖一小船下海者,必有票文,而此船之謂無者,尤涉可疑。今使譯舌言及曰,彼我國關防境界,何等截嚴?汝等公然越來,又無他符驗之可以徵信者,今將移咨大國,待回咨果如汝言,當由陸治送云爾,則彼不但不敢隱諱,從今以後,亦將畏憚而不敢輕涉我境,以此意,分付該道,何如?上曰,旣有謄報,自備局知而爲之,可也。出擧條翼謩先退。上曰,觀象監官員中解事人,入侍,可也。上曰,宣傳官一員入侍,騎馬二疋立之。出榻敎上曰,頃者漕船摘奸宣傳官李仁默,其前後來船之數,知而以奏,可也。觀象監入直官李擎日進伏。上曰,昨日下敎日影石,何以爲乎?擎日奏曰,今方令戶曹,催其造成也。上命擎日先退,命李徽之讀嶺伯狀聞訖。上曰,徐浩修,明日晝講同爲入侍。出榻敎以獻納金基大牌不進罷職傳旨,傳于李徽之曰,只推。上曰,藥房提調,持湯劑更爲入侍。出榻敎都提調金陽澤,提調李思觀,副提調尹東暹,醫官方泰輿·許礈·李以楷·鄭允協·慶絢·吳道炯·金光國以次進伏。陽澤曰,久爲殿座,聖候若何?上曰,一樣矣。陽澤進理中建功湯,上進御。陽澤請診候,上曰,然矣。泰輿入進,而退伏奏曰,脈候左右三部調均,而滑體一樣勝昔矣。諸醫一如首醫言。陽澤曰,明日湯劑,依例進之乎?上曰,依例,可也。仍命退,內局·承·史以次退出。
上在慶熙宮。停常參,只晝夕講。
夜二更,東方有氣如火光。
藥房都提調金陽澤,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣。晝講時同爲入侍,宜矣。
中宮殿·惠嬪宮,藥房口傳問安。答曰,知道。
李堉啓曰,大司憲金鍾正再度呈辭入啓,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
趙,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
傳于魚錫定曰,內局入侍。
傳于李堉曰,御史留待。
備忘記,再明次對,進定於明日。
李堉啓曰,明日次對,諫院無進參之員,除在外外,獻納金基大,待開門牌招,以爲入侍之地,何如?傳曰,允。
傳于尹東暹曰,御史及摘奸宣傳官入侍。
咸鏡監司趙榮順狀啓,文川等官居牧子權時建等渰死·燒死事。傳于李堉曰,令本道恤典擧行。
又啓,安邊等官居親率咸連奉等囕死事。傳于李堉曰,令本道恤典擧行。
傳于李堉曰,入直禁漏官,不爲看漏而或睡,竝汰去逐送,待他禁漏官入來後,下鑰。
尹東暹,以吏曹言啓曰,今此端午祭各陵殿獻官·大祝時無職名人員,令該曹口傳付軍職,何如?傳曰,允。
庚寅五月初三日辰時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·丁志泰,以次進伏。陽澤曰,夜間,聖體若何?上曰,勞動而無損,予亦怪之矣。陽澤曰,再昨救食之時,玉體勞動,無可言者,對越之誠,臣等實爲欽仰,而不念保嗇之方,不勝焦迫矣。仍進湯劑,上進御理中建功湯。陽澤曰,使諸醫診候,宜矣。上曰,依。諸醫以次診候曰,脈候左右三部度數調均,滑體差勝後,一樣矣。上曰,明日湯劑,亦依例爲之,可也。諸臣以次遂退出。
庚寅五月初三日辰時,上御集慶堂晝講。編輯郞廳同爲入侍時,同知事金漢耆,特進官南泰著,參贊官趙,侍讀官朴師崙,檢討官申光緝,假注書丁志元,記事官吳鼎源·柳誼,編輯郞廳徐浩修,以次進伏。上講小學立敎篇。自子思子曰,至賢賢易色章訖。上曰,上番,自首章至曲禮章讀奏。下番,自學記曰,至終章讀奏,可也。上曰,校理徐有元,修省記後,不卽入來,從重推考。出榻敎師崙·光緝以次讀奏訖。上曰,各陳文義,可也。師崙曰,以此立敎篇觀之,則爲人子者,自年幼之時,當以正養爲敎然後,長而形容粹然矣。又敎養學禮,則從此而爲賢爲善人矣。上曰,所奏好矣。爲賢爲善,專在爲師者之責,四十七年苦心,予實愧然矣。光緝曰,聖人中和之功,出自此篇矣。上曰,然矣。上曰,同知事陳義,可也。漢耆曰,如臣末學,不可更勉,而蓋在其君師之位行此道,則聖德恢弘矣。敢以此仰勉矣。上曰,所奏是矣。田子方有言,富貴者驕人乎?貧賤者驕人乎?予則未有富貴底意,而不知其就進之工矣。上曰,特進官陳奏,可也。泰著曰,殿下倦勤之時,日開經筵,臣等不勝欽仰矣。惟以周王壽考,深有望於殿下也。上曰,參贊官亦陳文義,可也。曰,如此則生子形容端正才過人矣。夫旣胎敎而生子,則宜言其德性,而只言其才者,蓋受其母以正養胎之敎,得天地純粹至善之德,存諸中而發於外,形容端正,於此四字上,已見其德性,故於其下,只言其才矣。上曰,其說極好矣。如此文義,予曾未聞,始知爲講之好矣。夜思其雙胎兄弟矣。今此形容端正云云者,正是自道也。仍下詢玉堂經筵曰,參贊官文義,豈不爲好耶?上下番經筵特進官皆曰,儘好矣,曰,臣旣言德與才,於此有所仰達者矣,司馬溫公有言曰,才德兼全者,謂之聖人,德勝才者,謂之君子,才勝德者,謂之小人,才德兼無者,謂之愚人,如其得才勝德者用之,不若得愚人而用之,其意深切。亦凡人君用人之際,當念此言,深留聖意爲望。上曰,此雖訓義之外,亦爲好矣。上曰,以周公之聖,有管蔡兄弟,論其幼時,則才德自不分明,善惡,何以知之?且以堯之子舜之子不肖觀之,則未必有敎養之失宜,而丹朱商均如此,如許事,不可知者也。師崙曰,人生受其天地間精粹之氣,則可爲聖人,受其麤厲之氣,則爲惡人,性旣乖厲則亦不在敎養之功矣。上曰,所陳正是矣。上曰,夕講待下敎爲之,單子先入之,可也。仍命退,經筵官先退。朴師崙落後,上曰,注書出去,明日祭報府持來,可也。賤臣志元奉入進伏,上命讀奏訖。上曰,李宜老,拔去祭官,可也。師崙曰,臣以濟州事,有所仰達者矣。南益祥·軍官趙,有令秋曹配三水之下敎,而趙,尙在其家云,故臣使之探問,則該曹初無押去之事,不得赴配云矣。特敎定配,尙不擧行,極爲驚駭,頃日處分下敎,在於南益祥再招判付中,而禁府,不爲知委於秋曹,致有此事,金吾不爲擧行,該堂施以譴罷之典,趙,依前下敎發配,何如?上曰,依爲之。出擧條上曰,趙不爲擧行金吾該堂,罷職。出榻敎師崙退出。上曰,徐浩修進前,可也。浩修進伏。上曰,測雨器制度,何如?浩修曰,圓而且端,長爲一尺五寸矣。上曰,尺則與家禮圖尺相同乎?浩修曰,然矣。上命浩修,讀測雨器制度記。命趙書傳敎曰,今番測雨器,更問實錄奉考,設石以置,此亦欽敬之聖意也。今番製入時,兩關兩雲觀測雨器,皆造石臺,高布帛尺一尺,南北廣布帛尺八寸,而石臺上造圓穴,以安測雨器,而穴深以布帛尺一寸,其令隨時拔之,雲觀日影圓鐵,今下敎尺寸,皆用庚申新製黃鍾尺。上曰,夕講爲之。出榻敎諸臣退出。
庚寅五月初三日巳時,上御集慶堂。夕講入侍時,同知事金漢耆,特進官南泰著,參贊官李堉,侍讀官朴師崙,檢討官申光緝,假注書丁志元,記事官吳鼎源·柳誼以次進伏訖。上講大學前受音,自堯典曰,至於變時雍章。上曰,上番讀奏,可也。師崙讀奏訖。上曰,予常好此書矣,當更爲講之也。仍講自明明德章,至其本亂而末治者否矣章訖。上曰,下番讀奏,可也。光緝進讀訖。上曰,儒臣各陳文義,可也。師崙曰,克明峻德則無以加言,而要切處,在克之一字矣。能明其德,則平章百姓,自在其中,幸望體念焉。上曰,克明峻德,祖宗朝行之矣。以予涼德,末由仰追,而至於百姓昭明之化,有志未能,予甚赧然矣。光緝曰,大學之體,在明德,其用在新民,其體用之準則,在止至善,要其用力之方,在知與行而已。敢望於此,益加聖念焉。上曰,所奏好矣。上曰,同知事陳義,可也。漢耆曰,黎民於變時雍,則至善之德化,於斯極矣。敢以垂拱之治仰望焉。上曰,所奏好矣。今講經一章,此章混入其二章之義,堯德於此可見矣。上曰,特進官陳奏,可也。泰著曰,此克明德章,皆備修身齊家治國平天下之意矣。上曰,然矣。上曰,參贊官陳義,可也。堉曰,經筵儒臣,已盡陳奏,臣更無仰達矣。仍命退,諸臣以次退出。
庚寅五月初三日酉時,上御集慶堂。藥房入診,御史·宣傳官入侍時,都提調金陽澤,提調李思觀,副提調尹東暹,假注書丁志元,記事官吳鼎源·柳誼,御史李致中,宣傳官李仁默以次進伏訖。陽澤曰,午後,聖候若何?上曰,一樣矣。陽澤進理中建功湯,上進御。陽澤曰,今日時已晩矣。一貼尙餘,何時進乎?上曰,今日則二貼,可也。仍命退諸醫。陽澤曰,聖敎如是,臣等,不勝惶悚之忱。上曰,進湯,今則厭飫,甚矣。水刺緣於湯劑,亦不得進其如前,而彼醫輩,日日固請,予甚苦矣。自復講後,四書二經,幾爲盡講,而自今月,氣候漸不如古矣。陽澤曰,漸次進講爲好矣。上曰,近誦蓼莪篇,還憶丁丑年,予心益倍矣。自今日爲素饍,限二日爲計矣。予若侍得百歲,則庶少此憾矣。氣自益苶,而醫輩,日以脈好爲言,可笑矣。若不進湯,則水刺似勝,而僅進二匙,不知其藥功矣。陽澤曰,以不時之需,間間進御則,似好矣。上曰,惠嬪,時以少需,或以熱栗爲進矣。陽澤曰,水刺雖小許進之,不爲失時,可也。上曰,頃日救食時,剪瓜梳洗濯足矣,前日則親自濯足矣。今則使人爲之,而盡其精誠矣。陽澤請醫官入侍。上曰,然矣。醫官方泰輿·許礈·李以楷·鄭允協·慶絢·吳道炯·丁志泰以次進伏。上曰,不遠出乎?陽澤曰,下敎雖嚴,不敢遠去矣。上曰,腎瀝湯,附子三錢入之乎?泰輿曰,然矣。陽澤請診候。上曰,置之,可也。上曰,今日則御史待令,多有酬應,二貼,可也。陽澤曰,聖敎如是,下情憫迫矣。上曰,人蔘·桂薑·茯苓·蓮肉調入則輕淸乎?泰輿曰,然矣。上曰,今日氣候,雖十全大補湯可用,而予意則製其蔘末,氣苶時調用,似好矣。泰輿等齊奏曰,好矣。上曰,作末幾許爲好乎?泰輿曰,三錢爲好矣。上曰,蜜水調進,何如?泰輿曰,好矣。陽澤曰,提調出監湯劑,若何?上曰,然矣。思觀出去。上曰,敷心下敎幾次,而豈特局房?今日爲臣子者,勢固然矣,而一次見鈔,若見猛虎,以此之故,對案欲食,喉中猶有建功之氣,非特此也。其食誠難,若古人所謂淸心是要方,靜其心助其常饍,可謂今日之先務,而然自量者,深諒勸之意,却三貼誠難。于今洞喩,雖非衰,有用時參亦單用,面目若何,自前雖五錢重爲君,必也以苓蓮佐之,此無他,諱其單也。實則蔘茶,於今日服九錢重,於一煎水一升六合,煎四合,莫云其佐七種,其實則無異無一錢兩重,而前則輕淸,濃煎故今濁,今日必欲減一貼,以予之氣,其自量亦諒勸,初欲固拒,一日九錢雖不憾,代以其茶,亦爲食補之道。今日則雖强進三貼,自明日則依入侍所定建功湯二貼,依前夕一貼代蔘苓茶,加橘皮煎入事,分付內局。出傳敎上曰,湯劑更爲入之,可也。思觀監煎,奉入進伏。陽澤進理中建功湯,上進御,陽澤更請診候。上曰,置之,可也。陽澤曰,明日湯劑,雖減一貼,依例煎入乎?上曰,然矣。內局先退。上曰,坐直承旨入侍。出榻敎同副承旨李堉進伏。上曰,宣傳官進前,可也。摘奸宣傳官李仁默進伏。上曰,稅船幾許來乎?仁默奏曰,三十四隻來泊矣。命退出。上曰,御史進前,可也。御史李致中進伏,上命致中讀奏,書啓訖。命李堉書傳敎曰,今聞按査御史書啓,於堤川·新昌事,其問頗詳,結語亦精,不負特遣之意,而堤川事,李正仁七代祖楡梯都正夫人用葬,比諸朴泰義祖墳,不啻幾百年,亦不可比諸者,況五代繼葬,其主無疑。朴·安二哥,皆落訟者,而其於安毛獨,比諸朴哥年代最下,而於三塚,御史親審査問時,以傍親謂高祖,其間豈言是哉?於墳其幾掬草,受嗾朴哥乃除草,而合勢,不足道也。朴哥則文書俱在而年近七十,安哥渠雖曰百餘年,旣無文書,不足信也。李哥庚午之說,亦殊常,安哥以名推之,雖百年後,旣無文跡,其辨難也。況百年前乎?亦然李哥庚午之說,自歸落空,因李正仁言之,俱皆力微,到此者,或近七十年,或過幾十年。噫,文王之政,掩骼爲先,朴哥特爲勿問,亦勿繼葬。噫,於正仁,莫云殘微,曾是璿派,其雖安毛獨曾祖墳,龍尾卽正仁之曾祖墳只尺,而其亦山主,則正仁自在立科,而挾勢朴哥,其敢荷杖,今於正仁,旣置立科,則雖不下敎,爲其孫者,置祖墳於其處,主客懸殊,旣無文跡。正仁之初葬,其雖若何,於今主客自辨,渠焉敢仍置其祖?卽令自處,聞御史所奏,渠亦若此云,觀今月若不自處,令本官擧行,玆事雖已結末,若無科治,豈有命御史之意?朴泰晋年近八十,囑鄭墢燒券者,亦非故云,雖無可施處,爲宗孫參見,焚燒人朴雲彩,豈可不繼葬而置之?而然已施一次之刑,令道臣道內定配,安毛獨自處則勿問,若踰月,刑推一次後,亦令道臣,湖沿定配。新昌事,金廷時事,萬萬無據,令道臣,加刑一次後以放,事當定配,而身被衰麻云,十分參酌,掘移一節,亦令本官,卽爲擧行。噫,以此觀之,乾道之昭昭可見,鄭墢之所謂渠叔,以湖中武弁,旣被故宰臣洪益三之彈劾,則爲令長,其宜恪勤,而不此之爲,挾私蔑公,爲朴哥而燒券,若不嚴懲,有勢者其自揚揚,無勢者徒抱其鬱,海南縣定配。噫,宣化承流,何等重也,而一道數月之內,再聞駭擧,以今番朴雲采處分觀之,其不加刑,令道臣定配,則鄭得已,非徒本事之不公,兩郡三次刑訊,遠配極邊,此亦宣化乎?其負特除,使近八其君,有此處分,不可尋常處之,前道臣洪樂純,亟施削職之典,何稱前道臣?其亦懲後之意也。鄭得已,雖値該決,其亦放釋,況此乎?卽爲特放後啓文事,分付道臣。仍命致中讀傳敎訖,命退。諸臣以次退出。
上在慶熙宮。停常參·經筵。
孝宗大王忌辰。
藥房都提調金陽澤,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。日服三貼,日食九錢,以氣則日衰,心則日苶,腎瀝何瀝,建功何功?予自悶矣,予自苦矣。若此而內局徒勸,予則徒飮,何效何益?雖然,其旣問候,同爲次對。
中宮殿·惠嬪宮,藥房口傳問安。答曰,知道。
尹東暹啓曰,今日香祗迎時,承旨當爲備員,而右副承旨李徽之,不爲仕進,卽爲牌招,何如?傳曰,允。
香祗迎罷後,政院·玉堂·藥房口傳問安。答曰,知道。
趙啓曰,大臣·備局堂上,依下敎來待矣。傳曰,引見。
以獻納金基大牌不進罷職傳旨,傳于趙曰,只推。
兵曹口傳政事,副司直徐命膺。
趙啓曰,事變假注書金重燮,身病猝重,勢難察任,今姑改差,何如?傳曰,允。
事變假注書金重燮改差,代任煜爲之。
兵曹口傳政事,以李潤成爲左邊捕盜大將。
以捕盜大將望筒,傳于趙曰,卽爲牌招,命召傳授,大將牌·傳令牌,亦爲傳授。
庚寅五月初四日辰時,上御延和門外。香祗迎入侍時,行都承旨尹東暹,左承旨沈鑧,右承旨魚錫定,左副承旨趙,同副承旨李堉,記事官任希雨,假注書丁志元,記事官吳鼎源·柳誼以次侍立訖。上具翼善冠·黑圓領袍,乘步輦出通陽門,詣延和門外版位。祗迎後,隨香步詣建明門外。上曰,禮房承旨,馳詣太廟奉審以來,永禧殿一體奉審以來。出榻敎魚錫定承命出去,上回駕時,御廚院殿座。上曰,騎判入侍。兵曹判書蔡濟恭進前,上命讀奏後屛書訖。上曰,戶曹郞廳入侍。出榻敎上曰,編輯畢役,當在何時?濟恭曰,今月內庶爲訖役矣。上命尹東暹書傳敎曰,來初六日·初九日·二十三日,皆延和門香祗迎,禮房知悉。凡諸等事,依例擧行。上曰,觀象監解事入直官入侍。出榻敎命東暹讀奏各道日食狀啓。上曰,日食圖形相同乎?東暹曰,多有不同處矣。開城府·沁都太不同,而江原道,與沁都相同,京畿與書雲觀則相同矣。曰,或各誤爲圖畵之致也。上曰,可怪底事也。戶曹郞廳金恒壽,觀象監官李在德進伏。上曰,測雨器今其何爲乎?恒壽曰,方爲造制,而姑未畢造矣。仍命退出。上曰,日影臺上穴深,何爲有之乎?在德曰,爲觀其日影之故而似然矣。上曰,兩雲觀測雨器,造置於大廳前事,其知之乎?在德曰,已得聞命矣。仍命退出。上曰,文光道·安國彬,持其日食咨文入侍。出榻敎命東暹書傳敎曰,凡雨澤狀聞,以體例,雖云經歷所報,親臨救食,何等重也,況其君近八者乎?至於江華,則以經歷測候之,其在事體,極涉寒心。其臨月臺時,焉敢使經歷替行乎?留守黃景源罷職,文光道·安國彬奉咨文進伏,上命東暹讀奏訖。命書傳敎曰,今番測雨器,隨到設石以安,而高與長廣,一從京中之意,令禮曹,分付八道兩都。上曰,以物饍看審,政院稟開政,而今日雖爲祗迎,次對依舊例雖命,何可竝擧行?司直元仁孫,禮判除授,牌招察任。出傳敎上曰,今番所定李溵之子,何如?東暹曰,有故重臣李周鎭風骨也。上曰,其三兄弟,相貌相同乎?東暹曰,貌亦各異也。上曰,予嘗見其弟李瀚,其爲人,極爲善人矣。東暹曰,然矣。上曰,洪麟漢兄弟,相貌相同乎?東暹曰,貌各不同也。上曰,予嘗見洪駿漢之爲人極善矣。東暹曰,然矣。魚錫定奉審後奏曰,馳詣詳審,則太廟無事,而祭物亦精潔矣。仍詣永禧殿奉審,則亦爲無事矣。上命錫定讀祭物單子,次讀祭報府訖。上曰,藥房提調,持湯劑入侍。出榻敎都提調金陽澤,提調李思觀,副提調尹東暹,醫官方泰輿·許礈·李以楷·鄭允協·慶絢·吳道炯·金孝儉以次進伏。陽澤曰,聖候若何?上曰,一樣矣。陽澤進理中建功湯,上進御。陽澤請診候。上曰,然矣。泰輿進前診候訖。退伏奏曰,脈候左右三部調均,而滑體一樣矣。諸醫一如首醫言。上曰,再湯劑,待下敎進之,可也。藥房先退。上曰,宣傳官出去。排立軍兵皆爲退去事,分付。駕前下敎仍還大內,諸臣以次退出。
庚寅五月初四日巳時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,禮曹判書元仁孫,漢城判尹李景祜,兵曹判書蔡濟恭,行副護軍具善復·李章吾,行副司直金孝大,戶曹參判李潭,工曹參判鄭存謙,執義李顯祚,校理徐有元,左副承旨趙,假注書丁志元,事變假注書金重燮,記事官吳鼎源·柳誼以次進伏訖。致仁曰,近日日氣薰蒸,勞動餘,聖體若何?上曰,僅過而氣益苶矣。致仁曰,寢睡·水刺之節,何如?上曰,一樣矣。致仁曰,中宮殿氣候,若何?上曰,一樣矣。致仁曰,王世孫氣候,何如?上曰,亦一樣矣。致仁曰,頃者宗臣則進饍,而臣等,尙未伸下情,抑鬱之忱,何可勝陳?今日香祗迎時,屢次起伏,臣等伏慮甚悶矣。上曰,其李正仁事可笑矣。致仁曰,大體鄭哥多勝矣。上曰,此所謂乾道昭昭也。上曰,李徽之,何爲違牌乎?曰,一日三牌似過,而聞其有實恙云矣。上曰,其代誰可爲乎?致仁曰,兪彦民,何如?上曰,爲人精矣。翼謩曰,李致中亦有矣。上曰,觀象監官員入侍。出榻敎上曰,日食各道不同,可怪矣。致仁曰,然矣。其當食不食,推算似誤矣。觀象監官安國彬·文光道進伏。上曰,日食,當自東南爲始,而今番則自西北爲始,何爲而然也?國彬奏曰,算法初爻,自北邊爲始,而食甚則直犯東北間矣。復圓時,則自東南間爲始也。光道奏曰,方位以大統法觀之,則異於圖規也。尙喆曰,以水中爲觀,故磨蕩不靜,不能詳知也。上曰,然矣。上曰,句股鐵何處用之乎?國彬曰,以此知其時刻矣。上曰,然乎?仍命退,國彬·光道先退。致仁曰,日食已過,撰出回咨,下送灣府,次次轉送等節,竝令依例擧行,何如?上曰,依爲之。出擧條致仁曰,判義禁趙雲逵,除拜未久,遞呈辭單,喉院捧納,殊涉曲循,該房承旨推考,其呈辭勿施,何如?上曰,依爲之。出擧條上曰,判義禁趙雲逵三度呈辭勿施,捧納承旨推考。出榻敎致仁曰,近來徐命膺,本職不爲仕進,編輯廳亦不行公云,申飭,何如?上曰,然則許遞其本職,可也。命書傳敎曰,今聞大臣所奏,其功將訖,其堂徐命膺,以本職不爲仕進云,其雖過矣,此亦劇務,本職許遞,令該曹口傳付軍職,卽令仕進。致仁曰,捕將李章吾,有難行公之故云,許遞,何如?上曰,然乎?捕將李章吾許遞。出榻敎致仁曰,編輯廳事,一次見質於洪啓禧似可矣。上曰,然矣。致仁曰,編輯堂訖役然後,以次退去,何如?上曰,可也。上曰,黃最彦善文乎?致仁曰,然矣。上曰,承旨李徽之本職許遞,其代五衛將黃最彦除授,房順房,牌招察任。出傳敎命趙讀奏各道農形狀啓,至湖西伯漂人狀啓。上曰,渠若無標文而責出,則其勢如何矣?翼謩曰,標文,渠輩之重法也。使渠等,知其標文嚴法以送,俾無日後之弊,可也。致仁曰,諭其法制,以爲還送,好矣。上曰,探問其不受粮資,可也。尙喆曰,標文,非每船之有,責出標文,渠若無之,則似爲逃去,然則亦爲難處矣。致仁曰,諭以好生之德,勿使生怯,可也。上曰,旣已下敎,問情後從願待風回去事,分付道帥臣,終不示標文,其涉異常,咨文亦示漂人事,一體,分付。出傳敎上曰,自江華府望見,則漂人之地越見云,然乎?尙喆曰,未知其分明見之也。命趙讀奏湖南漕運等狀啓訖。上曰,臺臣入來乎?致仁曰,執義一臺入來,而今日以齋戒故,不爲進啓矣。大臣先退,備堂鱗次以退。上曰,禁樹蟬聲尙未聞,節候爲早而然耶?曰,端陽屬閏,晏炎序,時物亦隨而然矣。上曰,內局入侍。仍命退承·史,以次退出。
庚寅五月初四日午時,上御集慶堂。藥房入診入侍時,都提調金陽澤,提調李思觀,副提調尹東暹,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·丁志泰以次進伏。陽澤曰,夜間,聖候若何?上曰,一樣矣。陽澤曰,寢睡·水刺之節,亦何如?上曰,寢則穩而水刺一樣矣。陽澤曰,昨日進御蔘橘茶乎?上曰,然矣。陽澤曰,中宮殿茶飮連爲進御乎?上曰,然矣。仍進理中建功湯,進蜜棗。陽澤請診候。上曰,明日爲之,可也。陽澤曰,明日湯劑,亦依例爲之乎?上曰,依。東暹曰,臣更取江華府救食狀啓詳見,則本事不然,與經歷眼同救食矣。朝者處分時,臣未及覽察,不卽陳白,臣亦惶恐待罪矣。上命書傳敎曰,今聞本事不然云,江華留守下敎置之。出傳敎諸臣以次退出。
上在慶熙宮。停常參·經筵。
藥房都提調金陽澤,提調李思觀,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今逢令日,一倍此心,氣何諭乎?下敎時入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,諭于御史,勿問裝載穀數,只知本事以來。
傳于魚錫定曰,內局入侍,儒臣持自省編同爲入侍。
魚錫定,以弘文館言啓曰,副校理李鎭復,疏批已下,卽爲牌招察任,何如?傳曰,允。
以承傳色,口傳下敎曰,明日惠堂入侍。
李堉,以刑曹言啓曰,堤川朴雲采道內定配,安毛獨自處則勿問,若踰月,刑推一次後湖沿定配。新昌金廷時,加刑一次以放,掘移一節,令本官卽爲擧行。鄭得已,卽爲特放事,命下矣。依傳敎罪人朴雲采,道內定配所發配,安毛獨,今月內若不自處,則令本官擧行後,刑推一次,湖沿定配。金廷時,加刑一次放送,而令本官掘移,東萊府定配罪人鄭得已,卽爲放送後,竝卽啓聞事,發關,分付于各該道道臣之意,敢啓。答曰,知道。
又以刑曹言啓曰,因副校理朴師崙所啓,令秋曹配三水罪人趙,尙不赴配云,而禁府,不爲知悉於秋曹,致有此事,金吾不爲擧行該堂,施以譴罷之典,趙,依前下敎發配事,命下矣。罪人趙,依金吾啓目判下辭意,咸鏡道三水府卽爲發配之意,敢啓。答曰,知道。
李堉,又以義禁府言啓曰,堤川前縣監鄭墢,海南縣定配事,承傳啓下矣。以承傳內辭意,具罪目,依例發遣府羅將,押送配之意,敢啓。答曰,知道。
庚寅五月初五日未時,上御集慶堂。藥房入診,儒臣同爲入侍時,都提調金陽澤,提調李思觀,副提調尹東暹,假注書丁志元,記事官吳鼎源·柳誼,校理徐有元,修撰林鼎遠,醫官方泰輿·許礈·李以楷·鄭允協·慶絢·吳道炯·許溫以次進伏訖。陽澤曰,日已晩矣,聖體調攝,若何?上曰,一樣矣。陽澤曰,寢睡·水刺之節,何如?上曰,亦一樣矣。陽澤進理中建功湯,上進御。陽澤請診候。上曰,然矣。泰輿進前診候訖。退伏奏曰,脈候左右三部度數調均,而滑體一樣矣。諸醫一如首醫言,而或異一節焉,陽澤曰,出聞醫言,脈候甚好而勝前,臣等不勝欣幸矣,上曰,脈候似不過於此勝,而滑體則亦似過矣。內局先退。尹東暹落後,上曰,儒臣進前,可也。有元·鼎遠進伏。命讀自省編訖。上曰,注書出去。持鞦韆卷書傳初卷以來。賤臣志元,承命奉入進伏,上命鼎遠讀奏。上曰,鞦韆,其楊妃之所作,然乎?唐玄宗可謂英主也乎?一言割情,萬里蒼黃,唐幾亡僅恢,以此觀之,自古尤物,傾人之國,爲人君者,足可鑑戒也。上曰,藥房提調,持湯劑更爲入侍。出榻敎都提調金陽澤,提調李思觀進伏。陽澤進理中建功湯,上進御。陽澤曰,明日湯劑依例乎?上曰,然矣。上曰,守廳承旨入侍。出榻敎右副承旨李堉進伏。內局先退,副提調尹東暹次退。上曰,警世問答持入,可也。賤臣志元,承命奉入。上曰,本曹入直堂上知入,可也。賤臣志元,承命出來。旋入進伏曰,參知申一淸,方入直云矣,上曰,今世曰,壽域,予甚聞若,況某會乎?今日軍號,更爲書入。出傳敎命林鼎遠·李堉讀警世問答,命翰注讀奏。賤臣志元·鼎源·誼以次讀奏訖。命李堉書傳敎曰,溫公,自謂平生未嘗有不可對人語者,予常歎服,此心誠也。且果得中實事,求是四字,尙今不忘,究其本亦是誠也。噫,問答旣云,覺今是而昨非,近者衰耗日甚,恐或一事之欠誠也。於日三建功湯,爲心,故欲減其三,一貼作爲茶。昨日御製,旣云心在祀典,其方憧憧,且因衰而時或昏睡,故茶雖入莫能覺,今朝乃尋,中官誤知,前入建功湯,依其時下敎,以灌淨處,故於湯,曾有此下敎,而於茶,意謂不甚相關。今日則欲飮,故但唯唯而答,今因講問答,蒼蒼照予心五字,不覺瞿然,停讀呼寫,莫云一事之微,不戒其一,將至二三,以此意諭內局,知予暮年莫敢欺一意焉。命讀傳敎訖,有元·鼎遠先退。命李堉讀湖南伯狀啓,至大靜縣監漂風事。上曰,是誠怪異矣。其破船而然耶?至登萊州人不受饋糧狀聞。上曰,可以人而不如鳥乎?今觀漂人,辭其饋糧,雖異國之人,能知廉恥矣。堉曰,日瞑眼昏,細字狀啓,臣難讀奏,請以注書讀奏,何如?上曰,好矣。注書讀奏,可也。賤臣志元,進讀畿伯狀,至金浦郡地界破船狀。上曰,金浦郡守,誰也?賤臣志元仰對曰,崔道興也。上曰,修撰林鼎遠入侍。三馬牌持入,頃者裝載咸悅倅,亦爲知來,可也。賤臣志元承命出來。奉其三馬牌,林鼎遠偕入進伏曰,咸悅縣監,卽趙載銖云矣。命李堉書傳敎曰,今番,申飭之後,稅大同,其皆無弊來到。咸平縣稅大同,過數裝載,頃者以一百石加數,已爲飭勵,況若是而夥然者乎?當該縣監,當爲下敎,而近畿若此者,已涉殊常,一千三百石,未拯者至於七百餘石之多,萬萬無狀,無風若此。故犯無疑,況通津鳳翔,亦無石之地,亦不可不嚴査,特遣修撰林鼎遠,監色色吏,爲先嚴刑推問,而若不直招,當卽其地梟示,以此添問目嚴問,監色色吏,果同縣,亦實監色實色吏乎?且今番嚴飭沿路,皆令護送,其雖護送,此際護送人焉在,一體令御史嚴査以來,船格中其有可問者,亦爲嚴刑究問以來。仍命鼎遠曰,先往通津,詳細探問以來,而今日內出城,速爲馳往,詳究其情僞,可也。仍命退,鼎遠奉馬牌退出。上曰,明日香祗迎時,戶判入侍。出榻敎上曰,明日祗迎時,戶曹郞廳及編輯郞廳徐浩修,惠堂同爲入侍。出傳敎命退承·史,以次退出。
上在慶熙宮。停常參·經筵。
藥房都提調臣金陽澤,提調臣李思觀,副提調臣尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁,早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣則一樣,而惟其奉鈔,心益苶然,於門問候,宜矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
魚錫定啓曰,大司憲金鍾正三度呈辭入啓,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
注書任希雨病,代以權偀爲假注書。
傳于魚錫定曰,慶尙左兵使,宣諭後,乘轎時入侍。
備忘記,傳于趙曰,咸平縣監,將下敎之意下敎,聞戶判所奏,其勢固然,且昨年有功爲此者,特爲安徐焉。
備忘記,傳于趙曰,入直宣傳官試射時,南行宣傳官具翼遠四中,直赴殿試。
備忘記,傳于魚錫定曰,今日新舊軍職試射時,南行軍職李益魯,柳葉箭十五矢居首,一巡全布,直赴殿試。
兵曹口傳政事,慶尙左兵使李吉儒。
傳于趙曰,慶尙左兵使李吉儒,先爲宣諭後留待,今日入侍,同爲入侍。
傳于黃最彦曰,內局入侍,慶尙兵使同爲入侍。
趙啓曰,刑曹判書李章吾,參判金應淳,持朴道洵等草供,依下敎來待矣。傳曰,入侍。
沈鑧啓曰,新除授右承旨李萬恢,方在罷散中,何以爲之?敢稟。傳曰,敍用牌招。
魚錫定,以兵曹言啓曰,今五月初六日黃海都事閔膺世,自開陽門入來,差備門擊錚,所當循例擧行,而係是朝官,令攸司稟處,何如?傳曰,允。
又以漢城府言啓曰,前僉使李完基等十餘人,與娼女相爲作稧,名曰,花楓契,淫樂不撤,至使民人敗家之故,其民人來詐矣。本府以詰奸懲惡,衙門査處次推捉,則稱以朝官,不卽來辨,事之可駭,莫此爲甚。且此輩與妖妓悖子,便成朋淫,濫稱契號,傷風敗俗,曾所未聞。此等悖類,不可不嚴懲,無職閑良,自臣府今方査實嚴處計料,而其中前僉使李完基,車嶺僉使金獜壽,靑丹察訪李顯基,訓局哨官方處義,出身安處信等罪狀,令該府拿問嚴處,何如?傳曰,允。
沈鑧,以義禁府言啓曰,前僉使李完基,車嶺僉使金獜壽,靑丹察訪李顯基,訓局哨官方處義,出身安處信等,嚴問口招,持草供以奏事,傳旨啓下矣。李完基·方處義·安處信,今方待命,卽爲拿囚。金獜壽,時在任所云,依例發遣府書吏,交代後拿來,李顯基亦在任所,發遣府羅將拿來,何如?傳曰,旣已下敎矣。
趙啓曰,同義禁金華鎭·柳脩,持閔膺世口招及李完基等草供,依下敎來待矣。傳曰,入侍。
又以刑曹言啓曰,所謂娼輩,當日內秋曹大門外,決杖一百,放逐江外事,命下矣。依傳敎罪人醫女桃花·一愛等,本曹大門外,各決杖一百,卽爲放逐江外之意,敢啓。傳曰,知道。
庚寅五月初六日卯時,上詣延和門。香祗迎入侍時,行都承旨尹東暹,左承旨沈鑧,右承旨魚錫定,左副承旨趙,右副承旨李堉,同副承旨黃最彦,記事官柳翼之,事變假注書任煜,記事官吳鼎源·柳誼以次侍立。上具翼善冠·袞龍袍,乘輿出通陽門,詣延和門外降輿。就板位祗迎後,仍詣建明門祗送。仍爲殿座。藥房都提調金陽澤,提調李思觀,宣惠廳堂上趙曮,戶曹判書趙雲逵,正郞金恒柱,編輯郞廳徐浩修進伏。陽澤曰,夜間,聖體若何?上曰,一樣矣。陽澤曰,寢睡·水刺之節,亦何如?上曰,一樣矣。進湯劑,陽澤請醫官診候。上曰,置之。命右承旨,馳詣長陵·孝章墓,奉審以來。出榻敎上曰,慶尙左兵使禹弘逵入侍。弘逵遲滯,未及待令,催促再三後,上曰,近者百隷怠慢,紀綱隳弛,身爲閫外之將,其亦是誰之子?下敎之下,不爲待令,此則或莫知轎前召見,而於今日,旣已受符與諭書,則宜祗迎於板位之前,而偃坐宣傳官廳,駐輿促召,而近二百步之間,遲滯可駭。此等驕蹇宜懲,慶尙左兵使禹弘逵,亟施不敍之典,夫馬滯留可憫,其代令該曹卽爲口傳擇差,亦令今日內辭朝。出傳敎命最彦書傳敎曰,明日各司久任郞廳入直官,皆令來待。上曰,咸平稅米臭載事,果何如云耶?曮曰,或値風濤,如是不甚怪,而第未拯太多矣。雲逵曰,聞釜山僉使言,則一船之敗,不是異事矣。上曰,未拯者幾何?曮曰,六百石云矣。上曰,今番,申飭之後,凡漕運時其皆護送,而頃者果川,雖咫尺,監色不爲隨來,故後雖寢,初已下敎,則通津府使,便爲坐衙,不爲定送監色,有千百石水沈,豈若護送,豈無形止之報?事之可駭,莫此爲甚。當該府使具明遠,令道臣營門決杖,以示予懲一勵百之意。出傳敎曮·雲逵先退。上問浩修曰,測雨器尺樣,無乃太小乎?浩修曰,庚申年,有依黃鍾制造成者如是,故亦依此爲之矣,上曰,舊樣亦似不如是矣。命浩修讀測雨器編訖。上曰,蔡濟恭曰,測雨器長一尺五寸,則量尺出器外,然後便於執用矣。尺用二尺,何如?濟恭曰,好矣。上命讀兵曹擊錚人草記後。上曰,此果何事?兵曹佐郞許鍒對曰,擊錚者,卽都事閔膺世,而人加以他奴之名,故不勝冤抑,至於此云矣。上曰,今因兵曹草記,乃悶閔膺世事,其涉駭然,不可循例處之,令該府,卽爲嚴問口招後,登對以奏,首堂以點船進去,令次堂擧行。出傳敎上命讀漢城府草記後,上曰,今聞京兆草記,亂風敗俗,莫甚於此。此名近八初聞,不可尋常處之,名爲朝官者,令該府卽爲嚴問口招,持草供以奏,若不直招,體聖人夾谷之例,令訓將,沙場一倂梟示示衆。以此添問目嚴問,而此下敎之後,其若隱諱,此等類何惜訊問?直爲嚴刑受遲晩以奏,其餘秋判代,訓將李章吾除授,卽爲牌招,與佐貳同坐,當日內依該府例問目,口招以奏。若不遲晩,亦依該府例嚴刑推問,所謂娼輩,助淫亂俗,寔由於此,卽亂之本也,而然無陽,豈有陰乎?初欲命刑推,十分參酌,當日內秋曹大門外決杖一百,放逐江外後草記事,一體分付。出傳敎又命書傳敎曰,凡事止於此,可也,而嗚呼,近八暮年,此猶異事,豈爲支蔓之事?雖問目中,問者外,切勿問其他,渠雖援引納招,其亦切勿以問事,該府該曹一體分付。上還入大內,諸臣退出。
庚寅五月初六日酉時,上御集慶堂。藥房入診,秋曹金吾堂上,慶尙左兵使同爲入侍時,都提調金陽澤,提調李思觀,副提調尹東暹,右副承旨李堉,記事官柳翼之·吳鼎源·柳誼,刑曹判書李章吾,參判金應淳,同義禁金華鎭·柳脩,慶尙左兵使李吉儒,醫官方泰輿·許礈·李以楷·鄭允協·慶絢·吳道炯·鄭允說進伏訖。陽澤曰,俄者臨門殿座,風日不佳,聖體若何?上曰,一樣矣。進湯劑。上曰,診候只兩廳首醫爲之。泰輿·允協進前診候。退伏曰,脈候左右三部調均,滑體如前矣。陽澤曰,提調供職久矣。上曰,都提調旣奏,提調李思觀兼代內局許遞,其代趙暾除授。出傳敎內局先退。上命堉讀閔膺世供辭。上曰,以此觀之,禁推奴,可也。仍命書傳敎曰,今聞閔膺世供辭,此三百年所未有者,勿論虛實,貽羞莫大之事,而宋哥·嚴哥若問,庶可知也。此等査事,古豈有之?其宜審愼,當爲下詢,來朝大臣·禁堂兩司入侍。命讀花楓楔罪人招辭。上曰,然則此非男女合契也。章吾曰,然矣。上曰,初聞意謂無賴輩,與娼物結楔作此名,若然,今方講周禮鄕八刑,是亂民,其若初意,亦亂風俗者。今聞其供,不過浮浪之輩作此稧,酒則可也,色則亦不過二娼,今聞一娼年已六十云。始料相反,雖然,皆是三醫司之類,則寫字官宜隷習,畵員習畵工,醫生修渠職,武士當習射,四色爲一,一光一少,取歌取色,十三無賴者類,四色渾一伴,與老少二娼,作此擧,駸駸然陷於此境。于今近八,宜正風俗,老幼二娼,業已依下敎放逐云。禁都刑郞,於鍾閣道中,於左於右而坐,勿爲懲贖,各決杖一百,水口門旣命留門,一體放逐門外後閉門,以武爲名者,限十年其勿調用,名係三醫司者,分付三醫司,永削其名,花楓二字,亂風傷俗甚焉,此後雖癡騃庸類,使之不敢呼其名。其楔券,一倂收取,決杖時焚於大道,以示予暮年嚴懲謬習之意,以所奏聞之,其亂之本金景諱,而今雖作故,李完基卽難兄難弟,則不爲就訟。關係紀綱,旣已焚券,訟之一字,自可氷消,此一節,當以一事論之,於杖一百,雖一體擧行,令該房,徒三年定配,當日內同逐水口門外。金獜壽·李顯基皆外任,不必拿問分揀,竝施削職之典事,分付吏兵曹。出傳敎上曰,坐直承旨入侍。出榻敎同副承旨黃最彦進伏。上命書傳敎曰,雖由生疎之致,其所輕着多矣。承旨李堉遞差,其代前承旨李萬恢除授,牌招察任,房順房。堉退出,金吾·秋曹堂上·左兵使皆先退。上命讀忠淸監司狀聞,倭人咨文書答事。上曰,因狀聞,頃年咨文以示事,令備局已爲分付矣。今聞書答,有之在吾國無之在爾國等語,非徒語涉荒雜,何敢若是其慢?以此觀之,左相所奏,可謂得體,若此不已,無標漂來,將何禁乎?咨文以示事,分付。譯官下去,今已多日,尙今稽滯,其涉駭然。事畢後,令該房處之。出傳敎命讀禁府啓目李球供辭後,上曰,禁府李球供辭中泛稱遲晩,依受敎照律,此乃初見,其涉不察,該堂推考,其令更爲修啓。出傳敎諸臣退出。
上在慶熙宮。停常參·經筵。
仁祖大王忌辰齋戒。
藥房都提調金陽澤,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。建功一貼欲免,初爲蔘連爲蔘苓,則擧名桃花,許礈勸入橘焉,飮也與湯何異?其苦一,故却飮,此後口蔘苓煎進,氣則一樣。下敎時同爲入侍,宜矣。中宮殿·惠嬪宮,藥房口傳問安。答曰,知道。
趙啓曰,今日兩司入侍事,命下矣。諫院無進參之員,除在外外,獻納金基大,卽爲牌招,以爲入侍之地,何如?傳曰,允。
趙啓曰,領議政金致仁,左議政韓翼謩,右議政金尙喆,判義禁趙雲逵,同義禁金華鎭·柳脩,依下敎來待矣。傳曰,竝入侍。
趙,以義禁府言啓曰,典獄署主簿河龍珠,今日內,施以不應爲公律勘處以放事,傳旨啓下矣。河龍珠旣已拿囚,以不應爲公律,杖八十收贖,放送之意,敢啓。傳曰,知道。
趙啓曰,刑曹判書李章吾,參判金應淳,持宋櫟等草供,依下敎來待矣。傳曰,入侍,儒臣持孝悌編,同爲入侍。
趙,以刑曹言啓曰,禁都刑郞,於鍾閣道中,於左於石而坐,勿爲徵贖,各決杖一百,水口門旣命留門,一竝放逐門外,其楔券一竝收聚,決杖時焚於大道事,命下矣。依傳敎罪人朴道洵·朴文緯·李學藎·李必成·李道珉·崔挺祥·李亨白·卞光宇等,發遣本曹郞廳,於鍾路街上,各決杖一百,竝卽放逐水口門外,其楔券一竝收聚,道上燒火之意,敢啓。傳曰,知道。
趙,以義禁府言啓曰,時囚罪人李完基·方處義·安處信,於鍾閣道中,勿爲徵贖,各決杖一百,水口門旣命留門,一竝放逐門外,李完基徒三年定配事,命下矣。本府都事與刑曹郞廳,鍾閣道中左右分坐,右罪人等,依下敎各決杖一百後,一竝放逐水口門外,李完基,則忠淸道懷德縣田民驛徒三年定配,而待承傳啓下,押送配所之意,敢啓。傳曰,知道。
趙,以義禁府言啓曰,特寢李完基徒三年定配之命,施以告身三等之律事,命下矣。李完基,依傳敎勿爲發配,而奪告身三等,令該曹擧行之意,敢啓。傳曰,知道。
以承傳色,口傳下敎曰,該堂當入來,入來之門留門焉。
趙啓曰,刑曹判書李章吾,參判金應淳,持李光迪等草供,依下敎來待矣。傳曰,入侍。
庚寅五月初七日卯時,上御集慶堂。藥房入診入侍時,都提調金陽澤,副提調尹東暹,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金光國進伏訖。陽澤曰,夜間,聖體若何?寢睡·水刺之節,亦何如?上曰,一樣矣。進湯劑。泰輿等以次診候。退伏曰,脈候左右三部調均,滑體亦勝昔矣。上曰,茶飮三錢重蔘劑似過矣。陽澤曰,當與醫官稟定矣。命泰輿等進前下詢。泰輿等對曰,蔘苓茶中,三錢重人蔘,不可減矣。上曰,然則依前爲之。仍命更進湯劑。陽澤曰,提調趙暾,家在遠地,姑未入侍,臣當持湯劑更入矣。上曰,依。陽澤更進湯劑。諸臣退出。
庚寅五月初七日辰時,上御集慶堂。大臣·金吾堂上·執義同爲入侍時,領議政金致仁,左議政韓翼謩,右議政金尙喆,判義禁趙雲逵,同義禁金華鎭·柳脩,執義李顯祚,右副承旨趙,假注書權偀,記事官吳鼎源·柳誼以次進伏訖。上曰,朝官,該曹不得拿入,其所拒逆,亦非怪矣。致仁曰,然矣。翼謩曰,渠亦恃法而不爲捉去矣。上曰,然矣。一番如此,則此後便成受敎矣,何開此路乎?仍命書傳敎曰,昨夜宰臣所奏,執法故處分,而更以思之,問于大臣,完基不足惜。吁嗟,暮年,此道豈開?特寢徒三年定配之命,然亂之本,與金景瑞一也。外任二人,旣已削職,則渠焉敢決杖而止?施以告身三等之律,昨日處分中放逐江外逐送後閉門,皆蓋一時懲勵之意,非永逐之意,以此分付。又命書傳敎曰,昨夜特推之後,意謂必也誤書,今聞果然,特推下敎置之。致仁曰,數日間,聖體若何?上曰,一樣矣。致仁曰,寢睡·水刺,若何?上曰,亦一樣矣。上曰,閔膺世供辭,五代以後無所擧論,此殊常矣。致仁曰,其後則閔夢龍矣。上曰,然乎?今日閔膺世,兩班下賤之分也。致仁曰,非但閔膺世一人,其許多婚班之家,皆在黯黮之中,嚴哥·宋哥,不可不問矣。上曰,必也問之可乎?翼謩曰,不可不問之矣。上曰,問之而反爲䵝昧,則豈不難乎?尙喆曰,此無立隻者,不歸䵝昧矣。上曰,起訟李哥,亦當問之乎?致仁曰,似當然矣。翼謩曰,嚴哥·宋哥問之,自服誣人之罪,則自歸太平矣。上仍命書傳敎曰,旣問大臣,此非特閔膺世之鳴冤,關係非細。李光迪·宋櫟,令該曹卽爲捉囚,其中在京人,爲先嚴問口招後,持草供登對以奏,所謂陽川嚴哥,莫知何人。爲先嚴義寬捉問,楊川嚴哥,果得一體嚴問,口招以奏,未能得。嚴義觀爲先捧草口供以奏,雲逵·華鎭·脩先退。上曰,各司久任郞廳·入直官員入侍。出榻敎吏曹佐郞慶再觀,戶曹正郞沈公猷,佐郞趙載選,禮曹正郞柳翰申,兵曹正郞趙時謙,佐郞李萬軾·任希遠,刑曹正郞韓後裕,佐郞鄭琂章,工曹佐郞趙載天,宣惠廳郞廳李章祜·李龍中,漢城府判官趙來鎭,主簿朴相鼎,司僕寺僉正李聖模,判官金相直,成均館典籍趙斗謙,學諭崔大奎,掌樂院主簿李禹圭,廣興倉副奉事朴基正,軍資監主簿鄭麟煥,議政府司錄兪彦脩,中樞府經歷李仁彬,耆老所守直官具性玉,宗簿寺直長黃胤錫,忠勳府都事尹琰,敦寧府參奉元羽孫,義禁府都事洪相殷,都摠府經歷李運昌,尙瑞院直長李敬養,承文院判校金聖猷,奉常寺主簿申昕,尙衣院直長鄭存玉,通禮院引儀金鍾倫,惠民署直長李挺岳,典醫監直長卞忠基,司導寺僉正尹得霖,司譯院訓導洪達海,內贍寺奉事白師憲,內資寺奉事成德雨,瓦署別提崔世晃,典獄署主簿河龍珠,東氷庫別提申,西氷庫別提丁昌宗,長興庫直長郭泰濟,繕工監假監役尹得徽,典牲署長鄭得儉,掌苑署別提閔德潤,司宰監僉正李命楫,禮賓寺直長洪復漢,司圃署別提鄭存養,軍器寺僉正陳盛漢,觀象監正安喆臣,敎授金喜慶,平市主簿具宗謙,歸厚署別提鄭弘淵,義盈庫直長具允斌,濟用直長尹行儼,典設司別提金兌天,西學訓導方宗擧,中學訓導全佐天,東學訓導趙彦㷜,南學訓導金獜瑞,中部奉事姜世東,東部都事李宗永,西部都事尹行元,南部奉事李成祜,北部奉事李邦賢以次進伏訖。上曰,次第進前。奏職姓名及職掌退去。再觀進前曰,祭享色矣。公猷進前曰,別營色矣。上曰,奏遺在。退去。載選進前。上曰,與故相爲幾寸?載選曰,五寸矣。上曰,於載選爲何?載選曰,兄弟矣。時謙進前曰,二軍色矣。上曰,奏所掌遺在。時謙奏訖。上曰,何科乎?誦其文。時謙曰,庚午溫科矣。仍誦文訖,萬軾進前。上曰,與右承旨爲幾寸?萬軾曰,十寸兄弟矣。上曰,何科乎?誦文。萬軾曰,丙戌別科矣。仍誦文訖。希遠進前曰,結束色矣。翰申進前奏職姓名,後裕進前奏職姓名。上曰,昨日往決杖處乎?後裕曰,往矣。琂章進前。上曰,汝亦往決杖處乎?琂章曰,往矣。彦脩進前。上曰,司錄圈點云,果然乎?致仁曰,臣等圈點矣。聖猷進前。上曰,職掌何事?聖猷曰,判校無所掌,但例兼春秋矣。章祜進前奏姓名遺在,龍中進前奏遺在。獜煥進前。上曰,此副尉之父也。聖模進前奏遺在。相直進前。上曰,誰也?致仁曰,領府事金相福之弟也。琰進前奏姓名。上曰,此學士之孫也。昕進前奏職姓名,仁彬奏職姓名,運昌奏職姓名,相殷奏職姓名,載天進前。上曰,以尙衣院官員,特爲陞六者矣。來鎭進前。上曰,京兆吏隷,無作弊於民間乎?來鎭曰,甲申米布節目後,無作弊之事矣。相鼎進前奏職姓名,得霖奏職姓名,敬說進前。上曰,與李敬倫幾寸乎?敬說曰,六寸矣。禹圭奏職姓名,成祜進前。上曰,當部內,無閭家借入乎?成祜曰,朝令申嚴,無借入矣。仍命奏人口戶口數。愼猷進前奏職姓名,世東進前。上曰,果無閭家借入乎?世東曰,無矣。宗永進伏。上曰,閭家借入果無乎?宗永曰,無矣。斗謙進伏。上曰,此關西人乎?仍命誦文言,行元進前。上曰,閭家無借入者乎?行元曰,無矣。宗謙進前。上曰,市民無弊乎?宗謙曰,無弊矣。宗擧進前。上曰,此亦關西人。誦應講講章。宗擧誦訖。復漢進伏。上曰,與誰爲近乎?復漢曰,故參判洪景輔,爲五寸矣。上曰,然則與洪名漢近矣。彦㷜進前。上曰,誦靈臺章。景澤進前。上曰,誰也?尙喆曰,都提調金陽澤之同姓也。允斌進前。上曰,汝兄無病乎?允斌曰,姑無病矣。盛漢進前奏職姓名,再天進前奏職名,存養進前。上曰,鄭存謙之族乎?存養曰,爲四寸矣。行儼進前。上曰,誰也?致仁曰,尹琰之子也。得儉進前奏職姓名,邦賢進前。上曰,誰也?致仁曰,李亨遠之父也。獜瑞進前。上曰,此亦關西人也。進前奏職姓名,鍾倫進前奏職姓名,大奎進前奏職姓名,德雨進前奏職姓名,弘淵進前奏職姓名,龍珠進前。上曰,輕囚幾人乎?龍珠曰,七人矣。上曰,何許人乎?龍珠不能對。上仍命書傳敎曰,書曰,唯刑之恤哉。前期下敎,則雖知其數,莫知某事,其可謂擧職,亦豈能淸囹圄乎?不能擧職難逃,該署主簿河龍珠,不無鄕闇。似當汰去,而十分參酌,令該府,今日內施以不能爲公律勘處以放。羽孫進前奏職姓名,師憲進前奏姓名及遺在,泰濟進前奏姓名遺在,基正進前。上曰,汝誰族乎?基正曰,朴彭年十三代孫矣。上曰,汝在京乎?基正曰,自大丘,率祖母而來留矣。上曰,年幾何?基正曰,七十七矣。上曰,寢食,何如?基正曰,一日能食七合米矣。上仍命書傳敎曰,廣興副奉事朴基正,以故忠臣朴彭年十三代孫,率其祖母而來,聞年七十七云,令該曹特賜紬綿,以示予思故忠臣之意。德潤進前奏姓名遺在,昌宗進前奏職姓名,性玉進前奏職姓名,胤錫進前奏職姓名。致仁曰,此有識矣。存玉進奏職姓名,喆臣進前奏職姓名,喜慶進前奏職姓名,忠基進前奏職姓名,挺岳進前奏職姓名,竝退出。上曰,大臣先退。致仁·翼謩·尙喆,以次退出。上曰,入直武兼入侍。出榻敎武兼吳仁哲·張星漢·金聖華·李廷馨·鄭養臣·李徵萬,以次進伏。上曰,各奏所居地。仁哲曰,居海州矣。星漢曰,居仁同矣。聖華曰,居漣川矣。廷馨曰,居新昌矣。養臣曰,居茂長矣。徵萬曰,居春川矣。上曰,汝誰族乎?徵萬曰,前兵使臣李鐽之姪也。上曰,何居春川乎?徵萬曰,自六代祖,已居春川矣。上曰,竝退。諸臣以次退出。
庚寅五月初七日申時,上御集慶堂。秋曹堂上入侍時,刑曹判書李章吾,參判金應淳,右副承旨趙,假注書權偀,記事官吳鼎源·柳誼,以次進伏訖。上曰,金應淳,讀罪人草供。應淳讀嚴義寬供辭,又讀宋櫟供辭訖。章吾曰,大體李光迪非矣,設使廉哥,爲渠之奴,的實無疑,今過二代,事在六十年,則渠當理屈矣。至於宋櫟,則有戚分而同里居生,日用凡百,無不推移於閔膺世,而今如是造言,極爲非矣。應淳曰,宋櫟之前後供辭皆異,必有所犯,極爲殊常矣。上仍命書傳敎曰,大抵此事亂本,卽李光迪也,造言者宋櫟也,而前後招辭,其涉殊常,李光迪所爲,雖萬萬無狀,若無宋櫟,豈有是事乎?爲先施威嚴問,期於直招,所謂嚴哥幾來云,一體嚴問。李光迪在於近畿,若來此則有士名,有此邦禁之時,作孟浪推奴,無事世界,作爲亂本,此不嚴處,何以勵末世?施威嚴問,所謂宮差,亦爲嚴問,皆以持草供以奏。上曰,秋堂先退。章吾·應淳,退出。上曰,儒臣持孝悌篇入侍。賤臣偀出來,校理李命彬,修撰趙昌逵,同爲進伏。上曰,上番讀之。命彬讀訖,昌逵讀之。上曰,承旨又讀。讀至篇末。上曰,問答持入。賤臣趨出持入,諸臣以次鱗讀訖。上命書傳敎曰,其儒已參酌,況其時國子長乎?前大司成李命植,給牒敍用。又命書傳敎曰,今聞忠淸水使啓聞,漂人若是懇請其回,而譯官尙無消息,事之可駭,莫此爲甚。當該譯官,竣事後,令道臣決棍,以勵任便逗遛譯官,見後其令卽日許回事,令備局亦爲分付帥臣。諸臣以次退出。
庚寅五月初七日初更三點,上御集慶堂。秋曹堂上入侍時,刑曹判書李章吾,參判金應淳,右副承旨趙,假注書權偀,記事官吳鼎源·柳誼,以次進伏訖。上曰,讀奏草供。應淳讀訖,上曰,李光迪像貌,何如?章吾曰,黯劣矣。應淳曰,有鄕人意思矣,其中宋櫟,頗有言根,而恐動者卽許策也,貌亦虛謊矣。宮差一節,搬問而終未詳知矣。閔膺世之弟,適在近處,故招來問之,而且問閔維世之有無,則維世果爲四寸矣。上曰,四寸豈有如是之理乎?應淳曰,李哥,當初有婢勝禮,而其夫卽鄭啓一也,啓一之外孫有廉贊英,而閔膺世之外祖,卽廉贊傑也。上曰,廉哥則同矣。膺淳曰,判書之意,則以李光迪爲主材,而大抵主張者,許策也。上曰,李光迪物主,許策謀主,宋櫟造言者也,而最不測者許策也,若無策,則都無事矣。章吾曰,然矣。應淳曰,果然矣。上仍命書傳敎曰,於今李光迪·許策·宋櫟·嚴思鼎,俱皆捉來,渠等所供,雖不直招,焉敢逃也?然其中嚴思鼎,其雖聞此,若渠供,與閔膺世曾爲同接,而聞此則心以爲駭,以相親之義,密言於膺世,可也。嚴義寬,旣曰稱下人,則於渠此等名分,言之其雖陋也,士夫常漢,等分懸殊,則以士夫見辱之事,謂於常漢,已涉可駭,而其於米廛之中,促膝而坐,以膺世見辱之事,言於義寬,處身行己,俱爲不正,無思鼎,膺世何以知之?此等浮囂世界,其宜嚴懲,而於本事,無他關緊,亦不可遲晩者,嚴囚十日,勿爲徵贖,決杖一百以放,今則只有三人,其本李光迪也。此等推奴孟浪,人孰不知,而甘聽許策之敎誘,敢生白地貪慾,與策結黨,下往江都,惹此鬧端,堅枷杻嚴囚,事畢後,南海縣限己身充軍,使末世非理之類少懲焉。今者査問,關係莫重,不可尋常了當,於許·宋二囚,亦不可不直窮到底而嚴査,其於許策,若無考籍審査,勝禮一婢,豈至四百口之多?査而又査,審而又審,得數百口奴婢,敎誘光迪,同往江都,其雖得之,必也分半,雖不若意,徵賂四百口,亦欲分食之計,其心巧惡,節節叵測,尤爲無狀者,果誰見打?渠非勝禮之主,則以見打其奴樣,代呈法曹,初旣用意作此,末又代主呈狀,是可忍也,孰不可忍也?因此膺世登聞,使其君若是酬應,以此論之,雖施一律,不足惜也。其於宋櫟·策,雖若是萬萬叵測,旣已被打走歸之後,事已落空,則渠何心腸,恣意造言,言張三而語李四,到處倡說?及其因下敎推問,亦不直陳,供後,强爲納招,而特敎施威之下,又敢粧撰,大抵策雖無狀,其若無渠事,何至此作士夫之羞?使近八其君,若是酬應,今講周八刑,造言之律,渠焉敢免?況此非比尋常造言者類,關係非細。噫,莫云一膺世,昔之伊尹,以一夫不獲謂何,則以職在郞署之人,而陷於罔測,則爲人君者,何不拔之坑坎?渠若直招則已,不然,人君造命,一國郞官,欲加賤名,渠何不反坐?其當三次後,終身分定海島能櫓軍,以淸末世亂本,許策若不承款,限己身爲殘邑奴,當不齒人類,此正於櫟於策,人鬼可判之機也。欺隱而爲能櫓軍殘邑奴婢,可乎?直陳而復爲朝鮮之人,可乎?以此爲先施威嚴問,而若直招,解縛,卽爲捧遲晩以奏,其若隱諱,仍結刑機,過正日後,勿拘日次,嚴刑三次,依下敎直爲草記擧行,李慤,不過邂逅以聞者,供亦其直,爲先特放。諸臣以次退出。
上在慶熙宮。停常參·經筵。
仁祖大王忌辰。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予氣,入侍時已下敎矣。中宮殿·惠嬪宮,藥房口傳問安。答曰,知道。
趙啓曰,大司憲金鍾正呈辭入啓,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
趙啓曰,刑曹判書李章吾,參判金應淳,持宋櫟·許策等草供,依下敎來待矣。傳曰,入侍。
趙,以刑曹言啓曰,宋櫟嚴刑一次後,楸子島勿限年定配,許策亦爲嚴刑一次後,鏡城府限己身定配,李光迪決杖一百,機張縣定配,嚴義寬特放,嚴思鼎亦放,其他干連諸人,特放事,命下矣。宋櫟·許策·李光迪等,待無故日擧行,嚴義觀·嚴思鼎及其餘干連各人等,竝依傳敎,卽爲放送之意,敢啓。傳曰,知道。
傳于尹東暹曰,御史留待。
傳〈于〉李萬恢曰,內局入侍,御史同爲入侍。
庚寅五月初八日寅時,上御集慶堂。藥房入診入侍時,都提調金陽澤,提調趙暾,副提調尹東暹,記事官柳翼之·吳鼎源·柳誼,醫官方泰輿·許礈·鄭允協·慶絢·吳道炯·鄭允說,進伏訖。陽澤曰,昨日多費酬應,夜間,聖體若何?寢睡·水刺之節,亦何如?上曰,一樣矣。進湯劑,陽澤請診候。上曰,兩廳首醫入診。泰輿·允協診候,退伏曰,脈候左右三部調均,滑體亦勝昔矣。上曰,提調入來乎?陽澤曰,入來矣。上曰,兄弟交遞矣。陽澤曰,昨日茶飮進御乎?上曰,甚難故實不進,而今日則欲進御矣。諸臣退出。
庚寅五月初八日寅時,上御集慶堂。秋曹堂上入侍時,刑曹判書李章吾,參判金應淳,右副承旨趙,假注書權偀,記事官吳鼎源·柳誼,以次進伏訖。上曰,草供讀之。應淳讀訖,章吾曰,問目後卽爲遲晩矣。上曰,今則閔膺世快快矣,以此觀之,推奴豈可爲乎?應淳曰,嚴思鼎,卽嚴璘之七寸姪,而實是無情說去者,嚴義寬,自來養畜其家,率入場屋之人也。李光迪之卽爲來到者,是亦有一分人心,而與許策有異矣。上仍命書傳敎曰,今聞宋櫟口供,曾前渠以奴婢指示買賣事定配時,閔膺世少不顧見。故不無慍憾之意,而渠則貧,膺世則富,時或得食,偶聞光迪推奴時,廉姓亦入件記云。故果以閔膺世外祖入其中樣,造言播聞,箇箇承款,許策段,聞渠妹家,有奴婢推尋之事,欲爲分利之計,與李光迪,下去江華,見敗而歸,光迪歸果川,渠則百計推尋,自然綻露,其亦箇箇直招。噫,推奴之弊,予已熟知。故嚴禁,而世間,豈有若此陰譎叵測之事?以此觀之,可謂一而二,二而一者也。宋櫟從重嚴刑一次後,楸子島勿限年定配,許策亦爲從重嚴刑一次後,鏡城府限己身定配,以此推之,推奴之弊,可勝言哉?此後推奴一節,另爲嚴禁,俾令殘民便居,閔膺世·嚴義觀,卽爲特放,嚴思鼎,與閔膺世相親。故問此事,心以爲駭,言於義觀,不是異事,所供亦直,卽爲亦放。李光迪亂本,雖渠以貧窮之故,陷於許策之敎誘,有此擧,不可比諸策者,而若無渠,豈有是事?爲先解枷,宋·許結末時,勿爲徵贖,決杖一百,以非理訟律,機張縣定配,此後久遠文書推尋,得枝得葉,有呈法曹者,本主與指囑者,一體勘律事,仍爲奉承傳。今下敎,謄諸朝報,頒布中外,使末世此等之輩少戢焉,其他干連諸人,亦爲特放事,分付。上曰,藥房入侍。出榻敎諸臣以次先退。
庚寅五月初八日申時,上御集慶堂。藥房入診,御史同爲入侍時,都提調金陽澤,提調趙暾,副提調尹東暹,記事官柳翼之·吳鼎源·柳誼,醫官方泰輿·許礈·李以楷·慶絢·吳道炯·鄭允協·鄭允說,御史林鼎遠,以次進伏訖。陽澤曰,俄間,聖體若何?上曰,一樣矣。進湯劑,陽澤曰,朝診後差久,更爲診候,何如?上曰,置之。仍命二提調先退,陽澤·暾退出。上曰,御史入來乎?東暹曰,入侍矣。命御史進前,鼎遠進伏,命讀書啓訖。上曰,事本,何如?鼎遠曰,臭載時衆目所覩,而船格輩情迹,頗涉可疑,嚴刑問目,而抵死不服,難於得情矣。上命東暹書傳敎曰,凡於運穀時,有司之臣,爲經費雖勤勤,予意則不在於此,頃者因相臣所奏,旣已申飭,一則盤中食猶思粒粒辛苦,況幾萬石穀物乎?一則思農民之艱難,一則爲船格之或沈,一則拯劣米之貽弊無故之民也。頃年南北運穀時,用此法,自南至北,無弊皆運,故因其奏,有此嚴飭。今番諸道指路狀聞,若京中之傳語,陸續以聞,非特無事船運,若在眼前,因此無頃年逗遛沈沒之弊,而旣已申飭於船人,可謂刻督,若此然後,趁卽放船,亦王政之一道。故屢次遣宣傳官,分船納倉形止,船人回還與否,亦爲問來,此暮年以此爲一政矣。不意道臣,轉聞金浦郡守報狀,曷勝愕然?一則歉然乎不能巡巡申飭,一則深惜乎近千石吾民辛苦之穀,一則吁嗟農民一石之穀,皆經歲勤苦者,而幺麽船格,恣意偸食,以若干餘物,佯沈于水中,未拯者至於過半千石,豈特可惜?曰有國綱,以此之故,聞狀聞卽命御史按査,意蓋此也。今番廉問時所聞,其間事狀,果非詐也,許多石未拯,其雖殊常,船板之漂流,拯米於帿布場者亦多云,以此推之,直驅於故犯,過矣。以御史書奏書啓聞之,偸食雖可疑,亦豈至於過半千石乎?初則以懲一勵百之意,欲爲不拘常例而處之,此心雖弛。然其故犯者,殺之無赦,不然而以常例繩之,豈暮年特命御史之意乎?噫,其本亦吾民也,其刑則常例十次中,特減其半事,分付本縣,監官色吏,旣施格外一次之刑,卽爲放還本鄕事,分付道臣。鼎遠先退。上曰,坐直承旨入侍,儒臣持問答同入。出榻敎賤臣翼之承命出外,引趙·李命彬·洪檢,入侍。上曰,藥房退去。東暹·翼之遂退出。
庚寅五月初八日申時,上御集慶堂。坐直承旨·儒臣持警世問答入侍時,右副承旨趙,假注書權偀,記事官吳鼎源·柳誼,校理李命彬,副修撰洪檢,以次進伏訖。上曰,上番讀問答。命彬讀訖,上曰,下番繼讀。檢讀訖,上曰,承旨讀之。讀訖,賤臣偀及鼎源·誼以次鱗讀訖。上曰,退去。諸臣以次退出。
上在慶熙宮。停常參,只晝講。
太宗大王忌辰齋戒。
午時未時,日暈。夜自初昏至二更,月暈。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。夜中冕衣欲禮,睡覺憧憧,氣何暇諭?祗迎後入侍焉。
中宮殿·惠嬪宮,藥房問安。答曰,知道。
魚錫定,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
傳于魚錫定曰,次對,禮房承旨同爲入侍。
魚錫定啓曰,大臣·備局堂上,依下敎來待矣。傳曰,引見。
庚寅五月初九日辰時,上御延和門外。香祗迎入侍時,行都承旨尹東暹,左承旨沈鑧,右承旨李萬恢,左副承旨魚錫定,右副承旨趙,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·黑圓領袍,乘步輿出通陽門,詣延和門外板位,祗迎訖,仍步詣建明門。上曰,禮房承旨,馳詣獻陵,奉審以來。出榻敎上曰,同副承旨,奉審敬奉閣,摘奸入直,來奏延和門。上仍還詣延和門,命騎判入侍,兵曹判書蔡濟恭進伏。仍命讀御製文訖,最彦進伏曰,奉審以來,而入直則判校金聖猷矣。上曰,不敢闕直矣。命東暹書御製問答,又命濟恭讀之,讀訖。上曰,晝講爲之,編輯堂郞皆入侍,回入後卽入正時。出傳敎上曰,藥房入侍。都提調金陽澤,提調趙暾進伏。陽澤曰,夜間,聖體若何?上曰,甚昏昏善睡矣。陽澤曰,寢睡旣聞敎矣,水刺之節,何如?上曰,甚難矣。進湯劑。上曰,一貼待下敎,晝講後入侍,而只率方泰輿入來焉。上命書故判書李成中家致祭祭文訖。上曰,豐原所薦人,皆爲相,而此人獨未得爲,豐原可謂眞知人矣。仍命書傳敎曰,故判書李成中家,紀懷綴文,過明日後,遣禮官致祭,其子商質,頃遞可惜,其況此日,其令銓曹,待窠卽爲懸註調用。上仍還大內。
庚寅五月初九日巳時,上御集慶堂。晝講入侍時,知事元仁孫,特進官徐命膺,參贊官黃最彦,侍讀官李命彬,檢討官洪檢,假注書權偀,記事官吳鼎源·柳誼,以次進伏訖。上講大學經一章訖。上曰,上番讀之。命彬讀訖,上曰,陳文義。命彬曰,大學一篇,至於平天下,在初學似是闊大,而先正其心,然後推至於平天下,相與本末。此初學之必由是入德,而八條目收放,唯在一心,此不可不留念處也。上曰,所奏是矣。檢曰,大學初大文,卽三綱領,而三綱之中,明德爲大學之體,新民爲用。止善爲準,非徒綱擧而後目張,體擧而其用其準,罔不自擧,則明德之功,至大至廣,而大學之道,則至簡且要,於此留心,似好矣。上曰,所奏好矣。仁孫曰,小學·大學,敬則一也,小而愛敬隆親之道,大而修齊治平之德,皆以一敬字爲表裏,而小學則只一敬字,足以爲體用矣。大學則功用博大,參之以中庸一誠字,然後自然融洽,無往不貫通矣,聖學必於此等處留念,伏望矣。上曰,所奏好,當留念焉。命膺曰,此外有以極其規模之大,內有以盡其節目之詳也。內做工夫以實之,然後能充其外,以致平天下之功也。然則內做工夫,實爲大學中緊務,此臣所以仰勉於聖學也。上曰,所奏極是,當體念焉。最彦曰,止於至善,此是工夫之極處也。若有一毫未盡善,則明德新民之工,未得以渾然成德矣,湯盤日新又新之工,其亦盡善之義也。上曰,所奏是矣。上曰,儒臣先退。命彬·檢退出。上曰,編輯堂郞入侍。出榻敎堂上蔡濟恭·洪名漢·鄭存謙·金應淳,郞廳趙㻐·尹養厚·金鍾秀·李得一·徐浩修·洪纘海·黃榦·申景濬,以次進伏。上曰,誰某入來乎?應淳曰,李潭以服制不進,李最中病不進,其餘皆入來矣。上曰,郞廳以次持所掌考進,讀首章及末章焉。㻐讀學校考訖,鍾秀讀禮考訖,榦讀刑考,景濬讀歷代考,養厚讀選擧考,至面試傳敎。上曰,拔之。命膺曰,嚴科場之道,置之好矣。上曰,一時之事而甚迫阨矣,得一讀兵考,浩修讀像緯考。仁孫曰,曆法,天下通行之法,不必載朝鮮備考矣。上曰,諸臣之意,何如?命膺曰,以樂府言之,不必如是矣。濟恭曰,臣意亦不必然矣。存謙曰,如諸臣所見。應淳曰,未及詳量,而與諸見同矣。浩修曰,曆法拔之,則世宗朝儀器之法,無可登錄處矣。應淳曰,造曆,彼中不知,若拔之,此無異於大報壇事也,臣則異於他人,有含冤忍痛之心,故敢此,仰達矣。皇壇雖未可詳記,略錄皇壇二字伏望。上曰,彼人知之,則必復辱矣。命膺曰,只書皇壇二字,則彼人豈可知乎?上曰,尤爲殊常矣。命膺曰,彼人之心,亦異於丙子,初頭聞之,則似當義之矣。命膺讀樂考序文訖,纘海讀職官考序文。上曰,善作矣。上曰,藥房提調,持湯劑更爲入侍。出榻敎上又命書傳敎曰,明日次對,進定於今日,而從容來會。諸臣以次退出。
庚寅五月初九日午時,上御集慶堂。藥房入診入侍時,都提調金陽澤,提調趙暾,副提調尹東暹,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金光國,進伏訖。陽澤曰,俄間,聖體若何?上曰,一樣矣。進湯劑。陽澤曰,朝診時旣未診候,請入診,何如?上曰,置之。諸臣退出。
庚寅五月初九日申時,上御集慶堂。大臣·備局堂上引見,奉審承旨同爲入侍時,領議政金致仁,左議政韓翼謩,右議政金尙喆,禮曹判書元仁孫,行副司直金時默·具善復,刑曹判書李章吾,兵曹判書蔡濟恭,行副司直金孝大,工曹參判鄭存謙,行副司直李重祜,右承旨李萬恢,執義李顯祚,副應敎趙宗鉉,左副承旨魚錫定,假注書權偀,事變假注書任煜,記事官吳鼎源·柳誼,以次進伏訖。上曰,禮房承旨,先爲進前。萬恢進伏曰,奉審則皆無頉矣。上曰,修改處無隙乎?萬恢曰,東邊有四五處,而其外無頉矣。仍讀奏祭物單子及諸執事擧案訖,萬恢先退。致仁曰,日氣薰熱,聖候若何?上曰,未覺其熱,益衰而然也。致仁曰,寢睡·水刺之節,亦何如?上曰,一樣矣。致仁曰,中宮殿問安,若何?上曰,近則勝矣。致仁曰,世孫宮氣候,何如?上曰,一樣矣。致仁曰,再昨以怪異査事,達宵酬應矣。上曰,許·宋皆無狀,而渠亦遲晩矣。致仁曰,處分極爲好矣。翼謩曰,閔膺世,以聖恩,快爲人矣。上曰,敗船事,米之沈沙者誠可疑,而其船板,至陽川云,水力壯矣。致仁曰,然矣。翼謩曰,以御史書啓觀之,不必的言其非故敗矣,旣非眞敗,則聖德雖寬貸,恐不宜減刑矣。上曰,直刑一次,豈非重乎?上曰,編輯幾乎成矣,序文或有一統書之之議,卿等則以爲,何如?致仁曰,諸堂之意,非謂渾一書之也。各書其序於其考之首,而但崇政殿較正之下,書諸臣所作序文,有所不敢。故欲以書於各張,付之崇政殿校正之上云矣。上曰,是則,似好矣。致仁曰,編輯廳事,有所仰達矣。鑄字,排置甚難,毁之甚惜,今番印出累件廣布後,令三南,徐刻木版,則當爲省費之道矣。上曰,幾許件,可也?致仁曰,卽今所頒者,當爲五六十件矣。上曰,只印此數。致仁曰,不如及今廣布,或爲頒賜,好矣。尙喆曰,爲二百件,則好矣。上曰,予豈以此爲酬應之資乎?仁孫曰,印以衛夫人鑄字,當爲六七十卷,當爲洪武正韻鑄字印出,而鑄字甚少,印出必致閱歲,加鑄爲二十板,則似好矣。上曰,何如?致仁曰,未及詳量,而排板甚遲,字數多,則印出者亦多,似是好矣。翼謩曰,加鑄則功力及時日,當半減云矣。尙喆曰,加鑄若難,則只印出進上進獻件,而餘以外方木版爲之,則似好矣。仁孫曰,不然矣。上曰,幾許入乎?仁孫曰,當入七十斤鐵云矣。致仁曰,難易及量入,與戶判相議,當更奏矣。進上件,當使寫字官書之,而似甚遲矣。上曰,善書書寫,書之可也。致仁曰,副摠管鄭彦忠,除拜已久,而病未上來云,宿衛入直之地,久曠亦悶矣。上曰,今聞相臣所奏,事勢固然,鄭彦忠摠管許遞。出傳敎致仁曰,頃因咸鏡道捧未捧狀啓,舊還全未捧守令,爲指名狀聞事,覆奏,分付矣。本道監司趙榮順啓本,今始上來,而全未捧守令姓名,開錄以聞矣。旣有年前定式,今此八邑守令,竝令計其居官朔數,施以越等之典,何如?上曰,依爲之。出擧條致仁曰,俄見聞情譯官手本,則漂人果無可疑之端,當依前下敎,不日回送矣。待回送狀聞之來,卽令槐院,撰出咨文,下送灣府,使之次次轉送,何如?上曰,依爲之。出擧條上曰,手本讀之。存謙讀訖,上仍命書傳敎曰,以本官僉使所問聞之,已知無他疑端,懇請速歸之意,今聞譯官手本,若此之際,多費日子,渠等悶迫之狀可知,今無相持者,下諭卽時許令回去,今則此非挽留者,近百人漂到我國,豈無若干顧助之事乎?況若是遲滯,渠等船米,空然自損於我國,計其留日,特給糧饌,其令趁卽載糧,今則風勢亦順,卽日好好發船之意言及,限我境着意善爲護送事,自政院,今日內定禁軍,罔夜分付道臣,亦令道臣騎驛,卽爲分付,漂人遲滯,專由於譯官之不卽下去,故昨日,有竣事後令本道決棍之命,而今聞所騎私馬,此中稽滯,若是遲滯,聞其手本,其涉詳備,遲滯亦非多日,決棍下敎,特爲置之事,一體下諭。致仁曰,前備堂中,多有未還差之人,吏曹判書朴相德,行副司直金時默·徐命膺·洪名漢,大司憲金鍾正,副司直金應淳·洪趾海,竝爲還差,諸道句管堂上,則申晦關西,徐命膺湖西,金時默京畿,元仁孫湖南,李最中關東差下,堤堰堂上,則李溵差下,金鍾正仍兼有司,竝令察任,何如?上曰,依爲之。致仁曰,昨年以書院事,諸守令特命禁錮,蓋出於嚴飭之聖意,玆事自有法典所載,定律禁錮,則未免過重,而至於前府使韓師直,儒生輩初不關由於官家,私自追配云。此與當初分揀之守令,宜無異同,且篤老之年,尤不當施以法外之禁錮,韓師直,依他例分揀,其餘禁錮諸守令,區別創設與追配,亦以本律施行爲宜,故敢達矣。上曰,所奏誠是,年過七十人,豈有禁錮?特爲蕩滌,其他人,則皆以本律施行。出擧條諸臣以次退出。
上在慶熙宮。停常參,只晝講。
太宗大王忌辰。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。此日何日?此心兼焉,心懷萬億,氣何諭乎?下敎時入侍,宜矣。中宮殿·惠嬪宮,藥房口傳問安。答曰,知道。
魚錫定啓曰,大司憲未差,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
備忘記,其禮雖定,閏月此日,何敢例過?當拜敬奉閣,儀註安徐,侍衛只入直,時刻,待下敎只入正時。
以承傳色,口傳下敎曰,回還後,集慶堂當爲晝講,特進官,編輯堂中塡入,持禮考入侍,敬奉閣展拜罷後,政院·玉堂·藥房口傳問安。答曰,知道。
備忘記,李摠督之孫李勉,其有子孫,問于沁都,令銓曹特爲錄用。
備忘記,今日風泉之心一倍之中,田尙書之孫致雨,其弟爲閫帥,其子爲營將,而尙在角圈,特爲加資,令該曹營將待窠調用。
藥房口傳啓曰,俄者回輿時,臣等,以追後賜對之意,有所仰請矣。日將過午,尙未承允許,下情不勝抑鬱,乃敢相率煩籲。伏乞暫許持湯劑入侍,千萬顒祝,惶恐敢啓。批答未下
藥房再啓曰,臣等,相率控籲,顒俟諒許,日勢向暮,尙靳一字之敎,寸心如灼,只有罔措。此時保護之節,不容少緩,而二貼湯劑,尙未一進,早朝診候,亦且遲稽,職在藥院,終若伈伈遣日,則其曰有臣分乎?初啓雖未承批,下情不勝憫塞。乃敢進詣閤外,更此懇籲,暫許引接,千萬伏望,惶恐敢啓。
備忘記,五倫中二者何?今朝已諭,憶而一倍,其君休今日,其臣亦休此日,靜以舒心,是可勝於二貼建功,只煎進蔘苓茶,卿等,其卽休焉,予亦便心休矣。
傳于趙曰,中官越俸,一倂置之。
庚寅五月初十日卯時,上詣敬奉閣。展拜入侍時,行都承旨尹東暹,左承旨沈鑧,右承旨李萬恢,左副承旨魚錫定,右副承旨趙,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·黑圓領袍,乘步輿詣延和門外。上曰,入直哨官進前,排立軍兵食代爲之,建明門亦爲分付。上仍詣院門外降輿,步詣敬奉閣外板位,行四拜禮訖,仍詣閣內奉審,復詣板位,俯伏移時。東暹曰,內局請承候矣。藥房都提調金陽澤,提調趙暾進伏。陽澤曰,俯伏太久,下情極爲悶矣,日氣陰濕,恐損玉體矣。東暹曰,閏月當行禮,何若是過中乎?上仍還詣院門外乘輿。錫定曰,兵判未及待令,推考,何如?上曰,勿推。俄而,兵曹判書蔡濟恭入來。上曰,進前。仍命東暹書追慕風泉記,書訖。命濟恭讀之,讀訖。陽澤曰,早朝勞動,聖候若何?上曰,一樣矣。陽澤曰,寢睡·水刺,何如?上曰,一樣矣。陽澤曰,請進湯劑矣。上曰,置之,今日何日?予只行朝素矣。來此呼寫,而還夕,亦當行素矣。陽澤曰,聖念若是,萬萬過中,實爲悶然矣。上仍還大內。
庚寅五月初十日巳時,上御集慶堂。晝講入侍時,知事李景祜,特進官鄭存謙,參贊官李萬恢,侍講官趙宗鉉,檢討官洪檢,假注書權偀,記事官吳鼎源·柳誼,以次進伏訖。上講大學傳三章訖。上曰,上番讀之。宗鉉讀訖,上曰,文義陳之。宗鉉曰,周雖舊邦,其命維新,此明德新民之效也。周自后稷,至太王·王季,有國千餘年,而至於文王,克盡明德新民之工,以致維新之命,雖以出於經傳者觀之,小心翼翼,昭事上帝,文王事天之德也。周王壽考,遐不作人,文王作士之化也。以故令聞克彰,天休滋至,以我朝言之,四百餘年聖神相繼,積累之化,固不讓於周家之盛,而今我殿下,方膺文王壽考之休,益篤文王緝熙之工,則其命維新之化,不獨專美於文王矣。上曰,所奏好矣。檢曰,瞻彼淇澳,此章好矣。抑詩曰,抑抑威儀,維德之隅,文言亦曰,美在其中,而暢於四支,發於事業,美之至也,有是德,則著於外者如此,瑟僴恂慄,卽積中而發見者,至善之極工,於斯盡矣,而上接穆穆文王,下繼於戲不忘,歌詠嗟嘆,意味深長,所宜留神處矣。上曰,所奏是矣。景祜曰,旣已明德,而又從而明之,則無所不用其極也,存心於極盡之工,好矣。上曰,所奏極好矣。存謙曰,於戲不忘,意愈深矣,而今日風泉之感,尤仰聖德矣。以堯·舜·禹·湯之道,統爲己任之意,前已仰勉,而方今一片王春,獨保於左海日月,而古聖王禮樂典章,燦然備具於殿下矣。殿下不忘之德,已著於御製興感之中,則臣不敢贅陳仰勉,而於此尤有所感發者矣。上曰,所奏好矣。上曰,知事及儒臣先退。特進官持禮考而進前。存謙曰,經筵體重,故不敢持入矣。上曰,持入。存謙出去,持禮考入來。上命萬恢書傳敎曰,今雖衰苶,一心在於農事,亦在於邊事,而南北,若有登時可奏者,則雖夜深以奏之意,申飭,而其餘,問其狀聞有無而已。況今日渠雖小豎,君心豈可不知,而入侍時,命承宣尋讀,渠亦知之,而今者狀聞五度中,二則湖西道帥臣漂人狀聞,一則嶺南農形狀聞,一則東萊狀聞,一則嶺南帥臣狀聞也。今日最重,卽農形,於倭館事,東萊爲重,而尋狀聞則同入,可也。只奏慶尙水使狀聞,一奏再奏,聞甚怪訝,問或有異事,則有無間不答,且問入侍承傳色中官,則亦不答,五張狀聞,農形爲第二件事,只擧嶺水營狀聞以奏,使近八其君,一時用心,萬萬可駭。入侍中官二人中一人,不過操弓伴食者,不足道也,而郞廳中官擧措,昏孱忒甚,前則不若此,何以若是昏孱?承傳色申德龍,滿腔挾詐,與郞廳中官,雄唱雌和,一場瞞君,郞廳中官,與承傳色中官申德龍,或昏孱或挾詐,何食國祿?竝越俸一等。萬恢讀諸道狀啓訖。上曰,禮考持入乎?存謙曰,持入矣。上仍命存謙讀之,存謙讀訖。諸臣以次退出。
上在慶熙宮。停常參·經筵。
下直,東萊府使李普觀。
藥房都提調金陽澤,提調趙暾,副提調尹東暹啓曰,昨日展拜伸懷,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。今於暮年,微忱少伸,氣則一樣,下敎時入侍,宜矣。中宮殿·惠嬪宮,藥房口傳問安。答曰,知道。
魚錫定啓曰,大司憲未差,執義李顯祚呈辭,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。傳曰,知道。
備忘記,今日入直,宣傳官·部將·武兼三處入直,將官武經講試官金判府事·李昌壽·趙暾入直。兩儒臣入直,騎郞只該房承旨入侍,儀註繖扇侍衛置之,待下敎只入正時。
傳于趙曰,試官李昌壽,代騎判入侍。
傳于魚錫定曰,東萊府使留待,內局同爲入侍。
傳于尹東暹曰,領相入來事,遣史官傳諭。
尹東暹啓曰,領議政金致仁,依下敎來待矣。
傳于李萬恢曰,內局入侍,領相同爲入侍。
庚寅五月十一日辰時,上御集慶堂。武經講入侍,藥房同爲入侍時,左副承旨魚錫定,假注書權偀,記事官吳鼎源·柳誼,以次進伏訖。上曰,三明日延和門祗迎,儀註置之,時刻只入正時。出傳敎藥房副提調尹東暹,醫官方泰輿·許礈·李以楷·鄭允協·慶絢·吳道炯·金光國,進伏楹外,試官判府事金陽澤,司直趙暾,兵曹判書蔡濟恭,副應敎趙宗鉉,修撰林鼎遠,兵曹佐郞許鍒肅拜訖,以次進伏。陽澤曰,昨日伸懷,夜間,聖體若何?上曰,一樣矣。陽澤曰,適當追慕之日,不進湯劑,不許引接,故再次煩啓,瀆擾之罪,萬萬惶悚矣。只有入茶之命,故三貼封入矣,幾許進御乎?上曰,茶湯無異,故置之矣。陽澤曰,下情悶矣。進湯劑訖,陽澤曰,昨日茶亦不進,今日則加進一貼,何如?上曰,依爲之。陽澤曰,請診候。上曰,只兩廳首醫診察焉。泰輿診候訖,退伏曰,脈候度數調均,滑體一樣矣。允協曰,脈候均度,滑體一樣矣。上曰,副提調率而退出。仍爲試講,鱗次進伏,講讀陳文義。上曰,許俊誰也?濟恭曰,許瑬之姪也。講訖,上仍命書傳敎曰,居首哨官金應錫,殿講居首,文義詳備,何可沈滯將官?令該曹右職調用,不通宣傳官許俊·元綮鎭·李仁默,部將李尙烈,哨官申萬熙,皆令入直,更爲試講後替直。上曰,藥房副提調,更爲入侍。出榻敎副提調尹東暹,醫官方泰輿進伏,上進湯劑。上曰,一貼待下敎。諸試官先退。上曰,東萊府使入侍。東萊府使李普觀進伏,東暹讀宣諭訖。上曰,昔諸葛亮,北拒魏東拒吳,方今對馬島凋殘云,於東萊最爲關念處也。普觀曰,臣才術淺短,而敢負朝家命送之意乎?仍賜弓矢,先退。上曰,兵曹判書更爲入侍。濟恭進伏,上命東暹書御製訖,命濟恭讀之,讀訖。又命書傳敎曰,再昨下敎餘剩已百,進上件五件,進獻件一件以印,洪奉朝賀旣印給,況其時爲時任者乎?洪奉朝賀亦爲印給,今命印百,宜先區處,耆社諸堂五軍門大將,編次諸堂中今不預焉者,一體印給。濟恭曰,備考印出事,領相有稟定者云矣。上仍命繼書於傳敎曰,因此下敎,聞編輯堂之言,領相有稟定之事云,明日內局入侍,同爲入侍之意,令史官傳諭。諸臣以次退出。
庚寅五月十一日申時,上御集慶堂。藥房入診,領相同爲入侍時,都提調金陽澤,提調趙暾,副提調尹東暹,假注書權偀,記事官吳鼎源·柳誼,領議政金致仁,醫官方泰輿·許礈·李以楷·鄭允協·慶絢·吳道炯·金光國,以次進伏訖。陽澤曰,午後,聖候若何?上曰,一樣矣。陽澤請診候,上曰,置之。進湯劑訖,陽澤曰,依今日例,明日亦進三貼,好矣。上曰,今日則雖進三貼,明日則依前一貼,代蔘苓茶煎入。出傳敎陽澤·暾先退。致仁曰,日氣頗寒,數日間,聖體若何?上曰,一樣矣。致仁曰,寢睡·水刺,何如?上曰,亦一樣矣。致仁曰,文獻備考紙地,方以兩南會減備納,而進上進獻件,則當以狀紙印進,其餘以白紙印頒,若印百件,則其費,當爲數千石矣。上曰,然乎?大抵近漸侈大,凡所印進冊,比昔則長廣紙品,幾爲倍矣。玉堂經書中舊印新印,各一卷持入。賤臣偀,趨出持入,上曰,何如?東暹曰,長廣懸殊矣。上曰,依前稟定數印出,可也。仍命書傳敎曰,領相入侍時,旣校正書下,今日下敎置之,以此校正印頒,大抵其亦有下敎者,紙品申飭,昔年仰承,昔年自內記草冊,以常紙,長長廣小。故以廣爲長爲冊,日記紙。亦白紙,故長不過六寸,廣不過五寸,末世務大,記草冊,以壯紙爲之,一年記草,春夏四等,若二年則人難運轉,今之日記冊,長幾一尺,廣幾八寸,昔薄者猶精勝於今,以此推之,亦去文務實之一端也。以校書館印進者觀之,紙品薄而潔,近者壯紙印進。故今之一卷,當昔三卷,今若此一件四十餘卷,其重將至八十卷。故其進者減數,意蓋此也。今番申飭,必也若昔,一卷長廣,亦比前稍大,於書頭,雖書三綱行實諺解·精忠錄圖記,實足可書,此亦務大之弊也。今取玉堂舊件三經中一卷,春坊新件三經中一卷,竝下校書館,觀此其勿務大事,申飭,今聞若依前稟定數印進,則其費,至於累千石云。昔之漢文,爲十家産,猶惜百金,吁嗟,暮年,豈可濫費數千石?吁嗟,數千石,能活幾千人乎?今番進上進獻件,皆以白紙印進。上曰,儒臣持警世問答入侍。副應敎趙宗鉉,修撰林鼎遠進伏。致仁曰,鑄字加鑄印出,則事易而其費懸殊矣。上曰,然乎?仍命儒臣,持世宗朝鑄字綱目末卷而來。鼎遠出去持入。上曰,下端,有其時御製跋文讀之。鼎遠讀訖。上仍命書傳敎曰,印冊之費,莫知若是之多,鑄字之費,意過於此,今聞所奏,其費懸殊云。去濫費,費若干,其亦實政,鑄字依昨稟擧行,綱目豈無鑄字之事乎?此雖一事,其亦繼述,古則設都監,而今則爲文獻備考,只自芸閣加鑄之意,令入侍領相成文字,依綱目下端添付末端事,分付編輯廳,因諭令入侍儒臣,取來綱目下端而讀之,果若予見,其時下敎雖一事,猗歟盛哉?此亦提百綱擧萬目之一端,此敎豈遺於此文?末篇下端,先書此敎,次書今諭,令領相以記。上曰,秋曹宋櫟事,今日擧行與否知入。賤臣偀,趨出問之還奏,以今日停朝市,故明日擧行云矣。上曰,何如停朝市?致仁曰,南泰會卒逝矣。上曰,然矣。其兄弟皆好矣,今皆零落矣。仍命書傳敎曰,噫,暮年追慕一倍,其若追慕,宜憶世臣。嗟哉,南在,國初元勳,世世承襲,逮至昔年,其亦盛矣。名中薰字明字,布列縉紳,至於明字,嗣服後爲予宰臣,爲古人多年。今有者泰字行列,南泰良兄弟南泰慶·南泰赫,先已作故,南泰耆三兄弟,事我幾年,二人爲正卿,一人爲宰列,南泰耆,溫幸時以承宣隨駕,其後歡慶殿讀單,于今先故,其弟泰會,官至八座,其風儀予嘗心依,何意禮單之遽至?因其昨日爲停朝市,只今日其用傷悼,凡諸等事,依禮文擧行,祭文製下,第四日遣禮官致祭。噫,其壻入侍昨見之,心益嗟惜,兄弟中有子,年長者其若兄子,卽爲懸註調用,以示予意。因此追思,曾見古詩,葦簾掛竹鉤,亦故相豐原之言,三門外零替之家,薪水爲難,婦人乘夜汲水云,聞甚惻然。噫,彼南泰爀,其中立朝者,豈比于此,而於小門,以藁索爲簾,祗迎問果其家,筵中以此下敎,門簾藁索,家貧可知,其時食祿而猶若此,況今乎?不問可想。其子若孫問之,衣資食物,不拘前例,加數題給,亦表予慕年思藁簾之意。上曰,領相先退。致仁退出,上仍命書傳敎曰,明日漢譯祿官殿講,試官領相·禮判·元仁孫·李重祜·李命植·柳善養·入直兩儒臣,只禮房承旨入侍,儀註·繖扇·侍衛置之,時刻,待下敎只入正時。又命書傳敎曰,明日殿座相値,秋曹擧行,再明日致祭後爲之事,分付。上曰,坐直承旨入侍。同副承旨黃最彦進伏,東暹先退。上曰,儒臣讀問答各三篇而止。宗鉉·鼎遠各讀三篇訖,先爲退出,最彦讀諸道狀啓訖。諸臣以次退出。
上在慶熙宮。停常參·經筵。
自辰時至未時,月暈。
下直,平山府使李廷默。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。幾十斤人蔘,視其前乎,步其前乎?其衰復强,其耋復少,一日以闕,若償三貼,三昨再昨,氣則一樣,今日只三帖,下敎時入侍,見其鈔而眉集,飮其湯而喉酸。中宮殿·惠嬪宮,藥房口傳問安。答曰,知道。
趙啓曰,大司憲未差,執義李顯祚牌不進,掌令羅忠佐陳疏在外,一員未差,持平李漢一陳疏在外,洪彬在外,今日以監察茶時之意,敢啓。答曰,知道。
魚錫定,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
趙啓曰,憲府連日監察茶時,事甚未安,除在外外,執義李顯祚,卽爲牌招,何如?傳曰,允。
魚錫定,以都摠府言啓曰,今日入直軍兵等中日習射事,標信,命下矣。漢學殿講相値,不得爲之之意,敢啓。答曰,知道。
趙啓曰,試官李命植,時無職名,令該曹口傳付軍職,何如?傳曰,允。
兵曹口傳政事,副司直李命植。
以承傳色口傳下敎曰,御製一件,貼草入,一件,入侍承旨持入,一件,書示譯員都提調。
尹東暹,以吏曹言啓曰,通禮院右通禮李普溫,受由過限未上來,依例改差,何如?傳曰,允。
魚錫定,以兵曹言啓曰,宣傳官具翼遠呈狀內,日昨內試射時,得蒙直赴恩命,而所帶本職,係是南行窠,不可仍帶,卽賜入啓遞改云,依例改差,何如?傳曰,允。
魚錫定,以司僕寺言啓曰,兼內乘李得濟,病難察任,今姑改差,其代,令該曹卽爲口傳差出,以爲推移入直之地,何如?傳曰,允。
以全羅監司狀啓,珍島居良人朴先伊等渰死事,傳于黃最彦曰,令本道恤典擧行。
以承傳色口傳下敎曰,今日軍號,以此用之。
魚錫定,以兵曹言啓曰,禁軍來秋冬等都試,連因有故,不得設行,今已過時矣。在前如此之時,有仍停都試代行祿試射之規,今亦依此擧行之意,敢啓。答曰,知道。
魚錫定,以兵曹言啓曰,今五月初十日,麻田居幼學王龍渭稱名人,自興化門入來,差備門外擊錚,依例令攸司,囚禁治罪,當該守門將宋碩臣,依定式推考,何如?傳曰,允。
兵曹口傳政事,以許任爲兼內乘。
有政。吏批,判書朴相德進,參判尹得養進,參議未差,同副承旨黃最彦進,以兪彦民爲大司憲,尹蓍東爲吏曹參議,李世演爲大司諫,呂善德爲掌令,郭鎭純爲獻納,柳義養爲正言,沈頥之爲副校理,金魯淳爲弼善,李商舟爲司書,李命植爲刑曹參議,李春輔爲說書,金樂洙爲右通禮,沈命德爲兵曹正郞,安鼎大爲吏曹佐郞,趙曮爲弘文提學,崔鎭華爲靑丹察訪,李廷默爲平山府使,申昕爲庇仁縣監,沈堉爲鐵原府使,尹得範爲軍器僉正,金鍾協爲濟用主夫,申睫爲長興主夫,鄭履曾爲軍器主夫,元萬瑞·黃擇美爲崇靈殿參奉,任希魯爲兵曹正郞,兼漢學敎授趙宗鉉,淸川君金鍾正,嘉山郡守李廷老今超通政,折衝金漪今加嘉善,竝加資事承傳。
兵批,判書蔡濟恭進,參判尹得雨呈辭入啓,參議洪述海入直,參知申一淸病,同副承旨黃最彦進,以安川君烓,李光溥爲都摠管,黃寀爲副摠管,李潤成爲兼訓鍊都正,任屹·許儼爲五衛將,李鍵爲宣傳官,李夏鑄爲都摠都事,李宗胤爲西道參軍,田文顯·鄭廣迪爲武兼,金纘魯爲忠淸兵營中軍,洪旰爲慶尙左水虞候,沈東周爲車嶺僉使,李東燁爲所斤僉使,金鼎象爲開雲萬戶,崔東福爲包伊萬戶,金弘星爲景福衛將,李仁海爲宣傳官,李道徽爲晉州監牧官,李道煥爲甕津別將,副護軍趙啓泰·李廷壽·李台鼎·李鎭衡,副司直徐命臣·韓師直·金相翊·李徽之·李商芝·具庠·具㢞·李聖檍·李堉·朴相老·李得臣,僉知李邦鵬·崔海秀,部將李益魯。
持平李漢一疏曰,伏以臣頃投一疏,歸視病父,恩荷曲庇,罪貸擅行,臣誠感祝悚惶,歷累月而莫省措躬之所也。第臣見職,尙此虛縻,揆以義分,冞切危蹙。不敢久掩鄕廬,今始來伏私次,而臣之父病,大勢雖減,蘇完無期,以此情勢,離捨供職,已無其望,玆敢仰控至懇。伏乞聖慈,亟命鐫削,俾得安意救護,千萬幸甚。臣於近日事,竊有慨然者,敢此附陳焉。向來李秉鼎之論權禛,外似公憤,實則逞憾也。權恢之入臺也,將論秉鼎,使憲吏繕寫正本,已出要語,因權噵之力挽而旋止,有耳皆聞,有口皆傳,其騰播一世,無異已徹之章,秉鼎劻勷奔走,夜則乞憐於禛,粧撰挾雜,朝便雪憤於禛,其蒙騃浮薄,全沒廉恥,雖不足責,貽笑縉紳,有關後弊,莫甚於此,臣謂李秉鼎,宜施譴削之典也。恢之隨人俯仰,壞損臺閣,極爲可駭,臣謂特施譴削,亦不可已也。答曰,省疏具悉。今覽爾疏,其涉異也,權恢果有是事,則本事雖異李秉鼎,何論權氏?權恢則初何心而有此疏?旣播復止,擧措所當,其在勵風俗之道,爾請俱是,竝施削職之典,爾勿辭速察職。
庚寅五月十二日辰時,上御集慶堂。漢譯祿臣殿講入侍時,右承旨李萬恢,記事官柳翼之,假注書權偀,記事官吳鼎源·柳誼,以次進伏訖。試官領議政金致仁,禮曹判書元仁孫,副司直李重祜·李命植·柳善養,副應敎趙宗鉉,修撰林鼎遠肅拜訖進伏。致仁曰,聖體若何?上曰,一樣矣。致仁曰,寢睡·水刺,何如?上曰,亦一樣矣。仍命萬恢,讀守禦使廣州還米加分事狀啓,讀訖。致仁曰,民情然故有所請,而量宜磨鍊,只請千石,甚精矣。上仍命書傳敎曰,守禦使狀聞適到,今日故問于入侍大臣,其請亦若此,麥嶺在近,此府保障重地,令備局依狀請卽爲許施。藥房都提調金陽澤,提調趙暾,副提調尹東暹,醫官方泰輿·許礈·李以楷·鄭允協·慶絢·吳道炯·鄭允說,以次進伏。陽澤曰,夜間,聖體若何?上曰,一樣矣。進湯劑訖。陽澤曰,診候,何如?上曰,爲之。泰輿診察曰,脈候度數調均,滑體一樣矣。礈·以楷·允協·絢·道炯·允說,以次診察,所陳一如泰輿言,藥房先退,漢譯官次次進前。上曰,老乞大面講。講訖,上曰,當爲殿試,皆勿出去。仍命題黃河淸頌,上曰,試官小退。諸試官退出,承史退坐行閣,申時初捧券,入侍諸臣,以次進伏。上曰,內局入侍。陽澤·暾·東暹,持湯劑進伏,進御湯劑訖。陽澤曰,明日湯劑,依例爲之乎?上曰,依爲之。內局先退,上命鼎遠讀試券。上曰,黃河淸,以當今作之者,豈成說乎?竝書違字焉。致仁曰,此與科擧有異,前亦以本院提調考之,不必備試官矣。上曰,然矣。仍命萬恢讀諸道狀啓,黃海監司平山罷黜事狀啓。上命書傳敎曰,此時守令,豈特道臣狀聞?不可一刻曠官,李光國所爲,其涉駭然,依狀請施行,此非拿後可知者,外方亦涉有弊,拿問一節置之,其代,令該曹擇差,政稟已久,政官牌招開政擧行,待下批待朝辭朝,亦令入侍。仁孫曰,測雨器,八道兩都,今方依傳敎造置矣。實錄考出中,有列邑各造一件之文,而戶曹,謄實錄考出者行會之故,各道以列邑造置與否,問於臣曹,一番稟定,然後可以知委矣,敢達。上曰,只造置營門,可也。出擧條上曰,儒臣改時服,持警世問答更爲入侍。宗鉉·鼎遠先爲退出,應敎鄭象仁替入,與鼎遠更爲進伏。上曰,坐直承旨入侍。同副承旨黃最彦進伏。上曰,同副替讀狀啓。最彦讀之,上仍命書傳敎曰,頃者道臣越等之命,不過在本道時,而遞來京中之後,仍以越等過矣。且亦不過申飭,曾已重推,豈可事同飭異?諸道道臣越等,一體分揀。上曰,試官先退。諸試官以次退出。上曰,儒臣讀問答。象仁·鼎遠,以次讀訖。上命書傳敎曰,秋曹擧行之事,此等叵測之類,其可若是曠日,初則有致祭後擧行之命矣。其令不待待朝,卽爲擧行後草記事,分付。最彦讀奏執義李顯祚牌不進罷職傳旨。上曰,只推。諸臣以次退出。
庚寅五月十二日初更三點,上御集慶堂。夜對入侍,編輯堂郞同爲入侍時,參贊官李萬恢,侍講官鄭象仁,檢討官林鼎遠,假注書權偀,記事官吳鼎源·柳誼,編輯堂上金應淳,郞廳徐浩修·洪纘海,以次進伏訖。上曰,夙夜箴儒臣及承史,各讀一大文。諸臣以次讀訖。上曰,儒臣陳文義。象仁曰,事應旣已,我則如故,此一心如明鏡,無一毫礙滯也,如此然後,工夫可以有力矣。鼎遠曰,養以夜氣,貞則復元,此好矣。陳德秀云,夜對勝晝講,易曰,天行健,此自彊不息之工,下端關殺一篇矣,此是留心處也。上曰,所奏是矣。撤卷訖。上曰,編輯郞,作序文乎?應淳曰,入來二郞廳則皆作之矣。上曰,各讀所掌考。纘海讀職官考訖,浩修讀象緯考,少間宣饌,諸臣喫訖。上曰,儒臣及編輯堂郞先退。應淳·象仁·鼎遠·浩修·纘海退出。上命書傳敎曰,今番事,宋櫟特甚於許策,而許策配所北塞,而押配之際,邊民亦有弊,策更以南海定配,待朝卽爲擧行後,依下敎草記,皆令西小門押付。上命讀持平李漢一疏,讀訖。上曰,李秉鼎,旣與權禛同周旋,而還爲上疏,予已爲非矣,意謂必有論之者矣,果然矣。仍命書批答訖,諸臣以次退出。
上在慶熙宮。停常參·經筵。
自卯時至未時,日暈。夜自二更,始雨,至十四日平明,測雨器水深一寸。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
趙啓曰,憲府連日監察茶時,諫院闕廳,俱涉未安,除在外外,未肅拜不爲行公人員,竝卽牌招,何如?傳曰,允。
趙,以刑曹言啓曰,此等叵測之類,其可若是曠日,初則以致祭後擧行之命矣。其令不待待朝,卽爲擧行後草記,許策配所北塞,而押配之際,邊民亦有弊,更以南海定配,皆令西小門押赴事,命下矣。依傳敎罪人宋櫟,嚴刑一次,全羅道靈巖郡楸子島,勿限年定配,許策嚴刑一次,慶尙道南海縣,限己身定配,李光迪決杖一百,機張縣定配,竝卽發配,而西小門押赴之意,敢啓。傳曰,知道。
趙,以內醫院言啓曰,鍼醫李春敷,爲人愚濫,行已悖慢,前後累飭,終不悛改,如此駭妄之人,不可仍置,汰去,何如?傳曰,允。
魚錫定,以兵曹言啓曰,昌德宮衛將尹就殷,除授在外,過限未上來,依例改差,何如?傳曰,允。
黃最彦,以吏曹言啓曰,今此宗廟徽寧殿望祭大祝,皆以侍從塡差,而時無職名人員,令該曹口傳付軍職,何如?傳曰,允。
李萬恢,以侍講院言啓曰,本院新除授司書李商舟,說書李春輔,竝卽牌招察任,何如?傳曰,允。
李萬恢啓曰,春秋館堂郞,實錄考出後,依下敎來待矣。傳曰,儒臣持問答,同爲入侍。
以承傳色,口傳下敎曰,禮考郞廳,問知于領相,入侍時同爲入侍。
以承傳色,口傳下敎曰,編輯堂郞,同爲入侍。
黃最彦啓曰,明日次對,兩司長官,當爲進參,除在外諫批及傳旨未下外,大司憲兪彦民,大司諫李世演,竝待開門牌招,以爲入侍之地,何如?傳曰,允。
獻納郭鎭純疏曰,伏以臣愚駭庸陋之質,本不合於耳目之任,從前履歷,無非濫叨,每緣副急,未免承膺,而曾無一言之裨益,今此納言,責任尤重,而除旨遽降,天牌儼臨,臣且惶且愧,不知所以自措也。且臣臂脚之痛,已至經年,苦歇無常,濕腫又生要害,行步不能成樣,以此病狀,萬無自力趨膺之望。伏乞聖慈,特垂矜憐,亟賜鐫免,千萬幸甚。臣於乞免之章,不宜贅及他說,而臣竊有所疑慨,有不敢終默者,敢此尾陳焉。臣待罪黃山時,有密陽士人朴景業之訟更査之命,臣適當密陽兼任,故一閱其文案,而知其顚末矣。營門別定査官,故査事,不歸於臣,臣未詳其彼此情狀,而朴家,本以嶺南豪富,景業之父與兄身故之後,析産,全出於冢婦李氏之手,則決非見黜之婦,李婦避其故而離居他鄕者,已涉可怪。李氏以宗婦而無嗣,故立後禮斜,而不使其姑知之,十餘年之後,其姑自然聞覺,始與李婦相詰,而李婦終不使其子,見於其姑,拜於其祠,以此至有擊鼓相訟之擧,則不可全諉於景業之爭財,而營門之決,一依於前,臣實未曉也。周禮大司徒,以鄕八刑糾萬民,一曰不孝之刑,而未聞有不慈之刑,且不順父母,爲七去之首,則假使其姑郭氏,有不慈難堪之事,李氏之離居他鄕,不告立後之狀,不啻不順而已。且其禮斜,則以景益之長子驗同,而收養則以第二子於農,則已涉不正,而處決,亦未免苟且,一家之倫紀不明,則是一國之倫紀紊矣。關係不少,非若他訟之比,不可掩置,故不避煩瀆,而略陳梗槪。伏乞更令査實,俾定一家之倫紀焉。答曰,省疏具悉。今聞爾疏,深可駭愕,關係倫紀,下禮曹,令禮官來朝次對大臣入侍時,持入以稟,爾勿辭速察職。
說書李春輔疏曰,伏以臣猥被洪造,累叨宮銜,每奉除命,愧懼交竝,直欲循墻而不可得。況臣老母,年近八十,素抱貞疾,氣息凜綴,苦歇無常,數年以來,無非侍病之日,以此情理,尤豈有供職之望哉?第於親病少間之際,則旣感恩數,且畏分義,亦或嘗一再膺命矣。近當換節之時,臣母宿疴彌苦,又添毒感,飮啖全却,藥餌罔效,臣方左右扶持,刀圭爲事,不自意春坊除命,忽下於此際,臣驚惶焦迫,莫省攸措。不稱之實,有不可言,而目下情私,實無晷刻離側之勢,玆不得不冒萬死,哀籲於仁覆之天。伏乞聖明,俯垂監諒,亟賜鐫遞,俾伸至懇,仍治臣瀆擾之罪,以肅朝綱,以安賤分,不勝幸甚。答曰,省疏具悉。爾其勿辭護焉,俟間察職。
兵曹參知申一淸疏曰,伏以臣迹本疎汚,識且蒙騃,幸逢明時,叨蒙拂擢,前後所踐歷者,罔非踰分之渥。臣實頂踵感刻,不知措躬之所,臣豈不欲竭精彈力?效其涓滴之萬一,而其如駑鉛之質,難於策磨,何哉?而況臣近歲以來,疾病浸尋,衰殼徒存,今叨見職,已過月餘,而筋力奔走,亦所難强,第顧分義之所在,不暇顚仆之自量,黽勉趨膺,仍冒至是,而愧懼之私,夙宵冞切,惟其食息苟存。豈敢懷自便之計,而但臣素抱痞滯之疾,猝發於日昨出直之時,委伏牀笫,飮啖全却,時日之內,實無束帶供職之勢,司馬佐貳之務,豈容一日虛縻,重速瘝曠之罪哉?玆暴肝膈之私,仰瀆崇嚴之聽。伏乞聖明,卽許遞免,俾得調治而延其殘喘也。臣有區區芹曝之誠,不敢以循墻之懇,而自阻於紸纊之下,竊附執藝之義而條陳焉,惟殿下,試垂察而財擇焉。臣聞昇平之世,必有除戎之戒,文德之治,不忘武略之勢,此帝王之長慮也。今我國家,平治旣久,民不見兵,幾二百年,文武恬嬉,玩愒成習,當戒而不戒,當修而未修者,非一二,臣竊憂焉。易曰,地險,山川丘陵也,王公設險,以守其國。惟我東方,三面阻海,高山峻阜,繡錯其中,地勢之利,實便用武,出而爭衡,其力或難,而入而自守,其勢有餘,守之有要,山城是也。昔者羅·濟·麗,有我三之一,而南倭北狄之强,曁隋·唐天下之大,莫能輕犯我疆,則鮮有不敗者,誠由得地利,而以山城爲固也。說者謂古之有山城,其民,春夏則降而田農于平野,秋冬則收藏而上山,完城自守,故寇未至而野已淸,敵未現而兵在陴矣。兵法有之,上兵伐謀,其次伐兵,其下攻城,夫攻城者,兵家之所忌,而山城之攻,尤難也,而況野無鹵掠之可資,兵有勞逸之殊勢,而犯其所忌,攻其尤難者乎?是故十人守險,百人莫敢動,百人守要,萬人莫敢敵者,惟山城爲然,而古稱東國之人,善於城守者,蓋謂此也。我聖朝,統有三國,兵額之衆,蓄積之富,較古三倍,而壬辰蛇豕之難,丙子蹂躙之患,莫遏其奔突衝斥之鋒者,何哉?其所以審敵而制勝者,未及古昔,蓄非不足,徒齎盜糧,兵非不多,未得其用,棄地險而莫之守也耶?臣竊計今八道三百三十餘州郡縣,古者山城之址,大小無慮千百數,而今繕修而城之,以備緩急者,不能什居一焉。今雖不可以猝發民丁,興築城闉,刻日董役,然令八道方伯守令,相其地利,其險峻要害之處,古有其城,而今則廢圮。古或無城而可築者,或仍舊而繕修,或創新而設築,營造倉舍於其中,而民居之遠於邑倉及外倉,不便轉輸者,有許令輸入山倉,寺刹之在於閑處者,無論大刹小菴,竝隷山城,而蠲其僧徒之雜役,團束而領於所在守令或營將別將,給其邑中所藏軍器,有時鍊武,如南北漢之爲,而其城制,不必盡用石築,板土用杵,築之堅厚,則削成一壁,久而冞固,必有堅於石者矣。若其古城之址,頹礫狼藉者,石亦易足,無用築土矣,其築則不必別用民力,今春秋二操,諸道各營軍丁之勞費不尠,而徒存虛名,無所實利於詰戎之政,而居送行齎,凋人力而貽民弊,多矣。臣願今姑停數三歲習操,各以其山城可築邑,俟其農隙,用其軍丁,以其居之遠近,定其役之疎數,而遠疎近數,遠者役五六日,近者役七八日,各以其差爲率,則民必有趨功赴事之樂,而較諸一操之所勞與費,人必捨彼而願此矣。旣停操鍊,則兵使與營將巡道,姑宜勿爲,而列邑廚傳之所費,與大同習陳米會減者,亦可助城役矣。鄕曲富民,或當儉歲,每有納粟受帖之規,而富民於築城,願助役而受帖,則以其效力之多少,定其高下之資級,而募民等之,則亦爲城役之一助矣。是則無動衆擾民之弊,而不過數年之久,國內險要可據之處,皆爲天設之保障,而雖有不虞之警,民皆入於鐵甕之固矣。北狄之鐵騎,南倭之炮劍,顧安得橫行於淸野之中,而蟻附於嶄嶻之峭壁也哉?昔我南漢之城守也,乘障之士僅萬人,而彼以數十萬之衆,掎角四十餘日,不敢生心凌突,屢具攻城之器,緣崖而上,輒致狼狽而遁去,乃虛喝曰,將欲蹂躪八道,豈以一南漢爲國乎?誠使我八路州郡邑,皆有山城,無論大小,皆如南漢之守,則彼安敢肆其蹂躙之計哉?彼旣不得售計,則惟恐卷甲撤還之不暇矣。善用兵者,以我所長,擊人所短,以吾所能,攻敵不能,夫依山築障,據險堅守,不戰而使敵自困者,我之所長也。平原廣野,摧鋒陷陣,決勝負於呼吸之頃者,我之所不能也。國無備則已,如欲有備,則固宜去所短而用所長,舍不能而取所能矣。伏願殿下,深軫遠略,俾廟堂商確,審其便否而去取之,以爲萬代守國之長策焉。今臣所論,略擧其大者,若其經理之宏遠,設施之縝密,有非臣愚之所及也,更留聖意而毋忽也。北道六鎭,自慶興至于會寧,與彼晝江自守,而獨茂山府,僻在白頭山下,雖名沿江,實是揭厲,與寧古塔,連陸六百餘里,而所帶軍五哨,皆屬節度使,或有不虞而領附兵營,則茂山一府,束手而坐空城,無一夫之可與守陴者,敵若潛師出於白山·臙脂之間,長驅無人之境,越車踰嶺而繞五邑之後,則直抵富寧·鍾城,而磨天以北,實有腹心之憂。今茂山府,地廣人多,爲五千餘戶,除雜色軍額,可得勝兵三千,以茂山爲獨鎭而不領於兵使,使得專意防守,而鏡城五鎭堡,在於長白山底最僻,無所關係於守邊,合爲一大鎭,移設於茂山西北豆滿江發源要害之處,豐其鎭卒,利其戎器,與本府聲勢相應,掎角敵鋒,折其擣虛之計,則非獨車踰嶺一路爲無憂,沿江五鎭,或有失守,彼欲南下,而惟此茂山獨鎭,蓄勢養威,管轂豐山間路而可以號令焉,彼雖有乘勝之鋒,必狼顧其後,不敢輕涉茂山嶺而遽南矣。閭延·慈城·茂昌·虞芮四郡,古有而今廢,管於平安道,而東接咸鏡道,延袤蓋四五百里,足當我江原一道,而山川險阻,土地膴沃,蔘貂之産,甲於吾東,西民之資業者,不能取其什之二三,而眞我天府之土也。自三水西界,至渭原東,沿江千餘里,皆嶄壁截岸,江北彼地,皆廣衍平陸,而殘山斷隴,一望千里,我險彼夷,見者謂天設之保障云,其入則由牛項嶺,嶺道絶峻,魚貫而上,實有一夫當關萬夫莫開之險,彼若無事則已,如或遼野有波蕩之慮,疆場有繹騷之事,則窮寇之無歸者,安知不闖我地利,乘其無備,侵軼我疆而生心據有哉?數對之寇,投鞭於如帶之水,則千餘人沿江把守,十里一屯,或數十里一屯,安能拒敵而抗守也哉?如使彼,一據牛項之北,則雖有孫·吳之奇略,賁穫之勁卒,莫能涉天險而逐出之矣。夫四郡者,江界之府庫也,江界者,江邊七邑之頭腦也,七邑者,關西之所以爲關西也。府庫失,則是無江界也,無江界,則是七邑之頭腦空矣,頭腦空,則七邑孤矣,七邑孤,則是無關西矣,異日之憂,爲如何哉?臣愚以爲,及此安逸無事之時,以爲陰雨之備,可也。今閭延等地,雖名四郡,其實足設一道,如令設置郡邑而許民耕食,則近而關西,遠而他道之民,無田土恒産者,必歸之如市,不出四五年,戶數充足,實無土廣人稀之慮矣。且今江界一邑,地窄人多,民戶之衆,實當數郡,分處於四郡之地,則其數亦足,足設數邑,若漸生息蓄滋,久而益衆,則多設郡邑,自一邑而爲二三邑,二三邑而爲四五邑,以至於十邑二十邑,於別設一道,亦無不足矣。如此則西鄙實有盤石之固,而官方亦有振疏之道矣,惟殿下審處焉。謹烽火,將以通邊警而戒不虞也,惟我三南·兩西,無日不通烽於京城,而咸鏡一道,與彼切境,關係尤重,而每謂雲暗,烽信全隔,一歲之中,及於京都者僅一二炬,疆事之疎,不可使聞於隣國,議者謂城津以北,則煙臺稠密,候望便近,或値雲霧晻翳,則馳人相報,未嘗失暸,而城津以南,則設臺稀闊,間多阻塞,以致不準云。臣取考今三月關北烽燧狀,則逐日陰晴所報頗詳密,而城津以南,則所報簡略,自端川·甑山烽,至于安邊·鐵嶺,無一日之雲暗不準,自江原道淮陽·峯道只烽,皆以雲暗不準爲報,以至於楊州峨嵯山,無一日之暗明相準,臣竊不勝其訝惑焉。夫北煙之斷,在於鐵嶺與峯道只兩烽之相接,而其間爲十七里,何其咫尺之地,陰晴之判,若是其不同耶?是必有虛實相蒙,眞僞莫辨,轉成謬規,其來已久,而恬不爲怪,莫之究核,以至於此也。夫淮陽之雲暗是,則安邊之晴明非矣,安邊之晴明是,淮陽之雲暗非矣,豈有十餘里之間?鐵嶺之烽,則三十日皆晴明相準,峯道只之烽,則三十日皆雲暗不準,日日東邊暘而西邊雨哉?此則理之所必無者,而因循其謬套,蹈襲其訛規,所謂烽狀,作一文而漫漶以度,苟冀無事而已。臣願殿下,別遣有司,審其烽路之遠近,核其流來之謬訛,臺遠而難於候光,則或加設焉,雲翳而致其失曢,則或馳報焉。自城津以南,至於江原·京畿等烽,皆如城津以北之例,而道臣·帥臣·守令,竝嚴飭無襲前套,晴暗文報之詳,竝城津之北,或有無端失暸之事,則必爲重勘,使北鄙平安一炬,日入於木覓煙墩,而通其緩急之報,有不可已也,惟聖明,竝垂察焉。臣且念計不素定,無以應機,器不素鍊,無以應用,才不素養,無以應猝。是故,古者智略拔萃之士,必修其才於安平之時,而用其才於事至之會也。昔忠武公臣李舜臣之未用也,杜門自守,足迹不至於當路之門,惟以講習韜靲,修明籌略爲己任,其言曰丈夫生世,用則效死以忠,不用則耕於野足矣,若媚權貴竊榮利,吾所恥也。及當壬辰,卒建奇功,遂當一面之寄任,傑然爲江淮保障,臣每誦其事而歎息也。非獨其才智之過人,惟其志操之淸介,有不可奪者,能服衆心而得人死力也。噫,今之投筆而進於時者,顧非不多,而能以舜臣之心,爲心者幾人哉?宋臣岳飛之言曰,文臣不愛錢,武臣不愛死,恢復可期,當今武臣,能以榮身肥己爲恥,以爲國效死爲志者,亦幾希。嗚呼,天之生才,豈有古今之殊?頗牧之賢,代必不乏矣,顧在夫風勵導率之如何耳。臣甚聾僻,無所相接,而或聞近來武士之言曰,其稍有知識者,操弓而始出也,曰吾旣學武,則古人韜略,不可不習,庶有向學之意,及其出而觀於進爲之路,則其顯榮者,未必才武超倫,旁通靲鞱,然後入可以登壇,出可以制閫矣,何苦爲韜略之爲事乎?於是,世之以武爲名者,皆懷懈怠之心,無復息修之志,惟以曲徑圖進,苟取好爵,爲當務之急,所謂古之扞城名將·爪牙智士·執戈衛社·好謀制勝之方,則視以弁髦,滔滔皆是,臣竊憂之。伏願殿下,深加警惕。凡求武臣,如有淸愼自愛,才略全備,深洞三式,明識六韜,仁足以愛士卒·同甘苦,信足以服三軍·同死生,智足以臨機制算,勇足以折衝禦侮,嚴足以鎭衆·威敵者,則必示其不次擢用之意,以爲激勵之道,其次才略之或未全備,而於戎務,各有一藝一能之可紀者,視其高下優劣,量才授任,而必尙其性行淑均,耿介自好者,以爲風動之方,則躁競可息,韜略是崇,干城爪牙之士,人人自勉,而良將輩出矣。可副我聖上拊髀之求,而有助於經文緯武之治矣。嗚呼,苟非其人,雖有金城,誰與守之?雖有關防,誰能鎭之?雖修土疆,誰可牧之?雖通烽信,誰有決機而制變者哉?惟聖明,留神垂察焉。臣以白首迂儒,敢言戎事,其亦愚且妄矣,必貽傍觀之竊笑,而狂夫之言,聖人亦擇焉。伏願殿下,勿以人微而廢其言也。嗚呼,循環之運,無往不復,今丁攝提,天籙回泰,則安知無中州之有事乎?臣於是,不勝風泉之思,而益勉我邊圉之自强焉。答曰,省疏具悉。噫,古則格言良謨,日陳於公車,逮予嗣服之後亦然,近者非徒耳目喑噁,此事漠然,其況復政之後,其俗頓異於前。噫,此豈昇平無事而然哉?人皆自謀遠笑而然矣,可勝慨然,可勝慨然?吁嗟,近八其君,雖日衰,莫敢怠一日而其便者,股肱卿宰銀臺玉署之外,以便好度日爲能事,含默苟且爲己任,中夜興思,可勝寒心,可勝寒心。臨門召問,衆皆結舌,舊闕宣諭,如水投石,心自謂曰,若此不已,將至於國不國君不君矣。嗟,爾年踰七耋,慷慨衝中,以一騎省堂,條列數條,而意在經綸,言甚剴切。噫,今暮年,抑何聞此?其用尙矣,其用尙矣。下此章於籌司,其令回啓,此中烽燧一節,關係重焉。故以自內古事,仰覩昔年,至於遣宣傳官摘奸之命,予於嗣服後,亦仰體其勤申飭,而頃者聞北道烽格釐正之奏,予意亦以爲紀綱解弛,不無烽底未報之弊。今覽爾章,詳審烽燧狀,若是洞陳,若爾之章,非徒北道,關東亦然,以此觀之,其疎虞誠非細故,來朝次對,持此章而先入,予當下詢矣。其於山城,亦若爾章,自古有東人善守城之名,而頃於豐原謂予曰,諸處山城,不過守令藏身之所,其言誠是,尙今記有,讀未畢,其欲引吳起·魏武侯之言以對,畢讀章末,爾亦及此,予復何喩?疏末結語,挑予今日之心,冞切予懷矣。爾年雖深,其綱己知,覽此章而益驗,爾勿過辭,察職。
庚寅五月十三日卯時,上御集慶堂。藥房入診,編輯堂郞同爲入侍時,都提調金陽澤,提調趙暾,副提調尹東暹,記事官柳翼之·吳鼎源·柳誼,編輯堂上元仁孫·徐命膺·鄭存謙·洪名漢,郞廳黃榦·趙㻐·尹養厚·申景濬·金鍾秀,醫官方泰輿·許礈·李以楷·鄭允協·慶絢·吳道炯·金光國,進伏訖。陽澤曰,夜間,聖體若何?寢睡·水刺之節,亦何如?上曰,一樣矣。進湯劑,陽澤請醫官診候。上曰,只兩廳首醫爲之。泰輿·允協診候退伏曰,脈候左右三部調均,滑體亦勝昔矣。命東暹讀咸鏡道狀啓訖。上曰,北道狀聞,今乃畢到,而其中百歲者九人,一何多矣?七十古來稀,況百歲乎?此啓聞,下該曹,令該曹口傳書入。出傳敎仍命賤臣翼之,百歲人抄錄以入事,分付。上命編輯堂郞,各讀所掌考序文。仁孫·命膺·存謙·名漢·榦·養厚·景濬,以次進讀訖,先退。㻐讀學校考,至塑像等語,上曰,古以尸童爲之,而小兒能無未安之事否?東暹曰,不必以小兒爲尸,古語曰,周公行祭,召公爲尸云矣。上曰,尸法果,何如?東暹曰,儀禮特牲饋食篇,詳載矣。上曰,儒臣持特牲饋食篇入侍。出榻敎林鼎遠·鄭象仁持特牲饋食篇進伏,讀訖退出。命鍾秀讀禮考,至大帶條,上曰,此下當有古今異制之語矣。命東暹書御識,至永禧殿事蹟,上索笠起坐,命讀之。上曰,此事本,今始詳知,不覺起懶矣,命東暹書校正文字,下鍾秀。鍾秀曰,此下敎標題,何以爲之乎?上曰,此非御製,只以此意做去,可也。至文宗影幀請奉于冊譜藏之文,上曰,此說出於何書?鍾秀曰,此是崔鳴吉疏請,而奉安與否,亦未能知矣。上曰,此事不可不審矣。仍命東暹書傳敎曰,有奉考實錄者,郞廳旣承下敎,與堂上考見,入侍以奏。㻐·鍾秀先退,上曰,提調持湯劑,更爲入侍。出榻敎暾更進湯劑,上曰,他承旨入侍,詣臺臺臣·下直守令入侍。出榻敎諸臣退出。
庚寅五月十三日午時,上御集慶堂。他承旨·持平,平山府使同爲入侍時,同副承旨黃最彦,假注書權偀,記事官吳鼎源·柳誼,持平李漢一,平山府使李廷默,以次進伏訖。上曰,臺臣進前,漢一進伏曰,請還寢東呂·址淳等還配之命,更令王府,嚴鞫得情。上曰,勿煩。漢一曰,請還寢定配罪人金柱泰減等之命。上曰,其勿復煩。漢一曰,新除授掌令呂善德,時在京畿廣州地,司諫院正言柳義養,以賜諡事,時在咸鏡道咸興地,請竝斯速乘馹上來事,下諭。上曰,依啓。已上竝出擧條上曰,李秉鼎事,何如?漢一曰,李秉鼎·權恢,俱爲郞當矣。上曰,若然則權哥不當侵矣。漢一先退,上曰,平山府使進前。廷默進伏,上曰,誰之族乎?廷默曰,故宗臣夏溪君之子也。上曰,然乎?仍命講七事訖,讀宣諭,廷默先退。上仍命改書持平李漢一疏批訖,又命書傳敎曰,夜深氣昏,臺臣批答,做錯者多,更爲書下,前批勿施,以此批頒布。諸臣以次退出。
庚寅五月十三日申時,上御集慶堂。春秋館堂郞·儒臣同爲入侍時,春秋館堂上元仁孫,應敎鄭象仁,修撰林鼎遠,右承旨李萬恢,假注書權偀,記事官吳鼎源·柳誼,以次進伏訖。上曰,上番翰林,讀實錄考出別單。鼎源讀訖,上又命仁孫,讀其時崔鳴吉箚讀訖。上曰,文廟御容,謂以得於丁丑年,故心以爲惑矣。今考之,則乃爲壬辰後無疑,今乃釋然矣。上曰,禮考郞入侍。編輯郞廳金鍾秀進伏,上曰,實錄考出,則爲壬辰後無疑,今爲釋然矣。鍾秀曰,然矣。上曰,禮判編輯郞先退。仁孫·鍾秀退出,上曰,儒臣讀問答。象仁·鼎遠,以次讀訖,上命萬恢讀說書李春輔疏,命書批答,又讀兵曹參知申一淸疏,命書批答訖。仍命書傳敎曰,兵曹參知申一淸,特賜虎皮一令,以示予意。讀獻納郭鎭純疏,命書批答訖。又命書傳敎曰,朴景業本事若何,更査之命亦因何?令禮官皆持來,先於賓廳見大臣,而消詳次對以奏。又命書傳敎曰,再明次對,進定於明日,讀忠淸道臣狀啓。上仍命書傳敎曰,今覽忠淸道臣狀聞,道臣可謂得體,一朔之內,數遞可悶,李亨元·具世仁,竝勿罷,從重推考事,回諭。讀江華護船狀啓,上仍命書傳敎曰,今覽江華留守狀聞,嶺南右倉漕運船二十隻,近二萬石齊到云,今番初聞。然此漕運,其誰領來,不爲擧論,問于該曹以啓。諸臣以次退出。
上在慶熙宮。停常參,只晝夕講。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。一樣矣。以承傳色,口傳下敎曰,次對同爲入侍。又下敎曰,申一淸入於侍衛。中宮殿·惠嬪宮,藥房口傳問安。答曰,知道。
香祗迎罷後,藥房口傳問安。答曰,知道。
魚錫定啓曰,大臣·備局堂上,依下敎來待矣。
魚錫定,以兵曹言啓曰,本曹堂上軍官禁軍遞兒窠,今方有闕矣。依節目,各番禁軍中取才,以其居首者塡差之意,敢啓。傳曰,知道。
魚錫定,以御營廳言啓曰,本廳分授惠化門南邊體城頹毁處,今已畢築,而女墻仍爲始役矣,把守軍依例撤罷之意,敢啓。傳曰,知道。
殿座罷後,政院·玉堂·藥房口傳問安。答曰,知道。
庚寅五月十四日辰時,上御延和門。香祗迎入侍時,行都承旨尹東暹,左承旨沈鑧,右承旨李萬恢,左副承旨魚錫定,右副承旨趙,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門板位,祗迎訖,仍步詣建明門乘輿。上曰,右承旨馳詣太廟,奉審以來。出榻敎藥房都提調金陽澤,提調趙暾進伏。陽澤曰,聖體若何?上曰,一樣矣。進御湯劑訖,上曰,騎判及禮考郞進前。兵曹判書蔡濟恭,編輯郞廳金鍾秀進伏,上命東暹書文獻備考御識訖,濟恭讀之。上曰,文宗二字,書於御容背後云者,不信矣。濟恭曰,濬源殿睟容背後,亦書詩句矣。上曰,文宗春秋幾何及禮陟年月日,奉考於譜略而來。賤臣偀趨詣政院,奉考還奏曰,景泰元年庚午卽位,三年壬申五月十四日昇遐,春秋三十九矣。上曰,卽今日也,誠異矣。禮房承旨,馳詣顯陵奉審後,各陵亦爲奉審而來。仍命書傳敎曰,今仍奉考譜略,此心何抑?旣命奉審,亦何敢臥堂酬應?崇政殿先行晝講,兼行次對,校正文獻備考,時刻只入正時,依明政殿例,自資政殿而座榮政殿,侍衛繖扇置之,只該房承旨入侍。上曰,延和門入直陞戶待令,陞戶砲手九名進伏,各講腰牌。上曰,汝等之鄕,麥事,何如?皆曰,豐登云矣。上曰,申一淸進前。一淸進伏,上曰,烽燧事,何如?一淸曰,烽火何等重大,而至於北道烽火,則雖以本曹所到狀觀之,鐵嶺以外,一月之內,三十日不準,關東則三十日例擧,此由烽臺之相距甚遠,而此弊,都在於淮陽·安邊兩邑之間也。上曰,若然則南山烽火,何以畢擧乎?一淸曰,然故臣亦申飭矣。上曰,頗難矣,其退休,更不必入侍矣。上命書傳敎曰,頃者下敎宣傳官·部將·哨官,今已多日,飭亦行,何必試講?皆令替職。上仍還大內。
庚寅五月十四日巳時,上御崇政殿。藥房入診入侍時,都提調金陽澤,提調趙暾,副提調尹東暹,記事官柳翼之·金夏材·柳誼,醫官方泰輿·許礈·李以楷·鄭允協·慶絢·吳道炯·金光國,以次進伏訖。陽澤曰,俄間,聖體若何?上曰,一樣矣。進湯劑。陽澤曰,朝診時,旣未診候,故醫官皆入侍矣。上曰,置之。仍命醫官進前。上曰,中宮殿脈候,右部頗弱,元氣亦不如前矣,當進何劑?泰輿等皆曰,加味六君子湯,似好矣。上曰,中宮殿進御加味六君子湯,自今日五貼式製入。出榻敎陽澤曰,中宮殿有何症候乎?上曰,只是前症矣。陽澤曰,日候陰冷,再湯劑今已進御,夕間加進一貼,何如?上曰,予已諒之,而今當此日,豈有加進湯劑之心乎?夕入侍,只進蔘苓茶。諸臣遂退出。
庚寅五月十四日巳時,上御崇政殿。晝講,大臣·備局堂上引見入侍時,知事金時默,特進官李重祜,參贊官沈鑧,侍講官鄭象仁,檢討官申光緝,假注書權偀,記事官金夏材·柳誼,以次進伏訖。上講大學補亡章訖,象仁讀之。上曰,文義陳之。象仁曰,格物者,窮理而後,物可格矣,此聖學之初也。我殿下五十年臨御,聖學高明,不必致功於物格,而天下所當然者理也,物物皆格於理,然後吾心體用,無所不明,於此留心,好矣。上曰,所奏是矣。光緝曰,孔子四十而不惑,此積究工夫,殊無欠缺,然後可以窮理矣,此都在於推究義理之極至處矣。時默曰,大學一部,格物致知,極爲要工,一朝豁然,物無不到,然後用無不明矣。吾心明而衆理具者,此明德之效也,聖學於此等處,當以留意矣。上曰,所奏好矣。重祜曰,明明德爲首,而此則格物致知爲補亡者,此明德之所致,首尾貫通矣,於此留心,好矣。鑧曰,聖人無不知之,而不以已知爲已知,用力尤勤,此格物致知盡善之工也。上又講蓼莪篇二遍訖。上曰,經筵班退,備局入侍。鑧·光緝退出,時默·重祜·象仁各就其次,領議政金致仁,左議政韓翼謩,右議政金尙喆,禮曹判書元仁孫,行副司直具善復,兵曹判書蔡濟恭,副司直金孝大,持平李漢一,左副承旨魚錫定,事變假注書任煜,以次進伏訖。上曰,內局入侍。詳載上注日記上曰,編輯郞廳金鍾秀入侍。出榻敎鍾秀進伏。上曰,兵判·禮判進前。濟恭·仁孫進伏,上命錫定書備考御識訖,命濟恭讀之,讀訖。上曰,關東烽燧,聞甚駭然,當送摘奸矣。翼謩曰,暫時摘奸,不可準信,申飭道臣及各其地方官,好矣。尙喆曰,只見淮陽一處而來,則安知北道,又有幾處不準者乎?爲先申飭地方官,好矣。上命書傳敎曰,前則雲暗,在於北道,故遣宣傳官摘奸,蓋此也。因申一淸之章,今日始知雲暗,在於關東,其涉駭然,令備局另加嚴飭,而北道一體申飭,予當有審察之道矣。上曰,國朝寶鑑末卷持來。賤臣偀趨出持入,上命鍾秀讀之,讀訖。致仁曰,兵曹參知申一淸上疏,依下敎持入,諸條論列,雖未必盡合時宜,若其常時留意爲國願忠之誠,則有可以見矣。其一,八道郡邑險峻要害處,修築山城,營造倉舍,大小寺刹竝隷團束,如南北漢之爲,等城軍丁,姑停數三歲習操,而使之定日限赴役事也。臨難入守,固莫如山城,平時儲穀,爲民弊實多,僧軍團束,義僧固在,京外兩役,在所當念,至於詰戎,有國大事,停操赴役,反失輕重。且卽今諸道見在之山城,不爲不多,則不必加築別城,因其見在者,而申飭繕修,恐爲得當。其一,以茂山爲獨鎭,以鏡城五鎭堡,合爲一大鎭,移設於豆滿江發源處,與本府相應掎角事也。北關六鎭,列守邊界,其爲防禦之重,不但茂山一邑而已。我國兵制,皆屬帥臣,守令之無親兵,諸邑同然,鏡城五鎭堡,古人設置,本自有意,到今移設,實涉重難。其一,閭延·慈城·茂昌·虞芮等地,名雖四郡,大可設道,許民耕食,待其蕃殖,多設郡邑,仍置一道事也。此議之行,槪已久矣,間有設鎭之朝令,而旋卽見罷,則事勢之難便,可推而知,此亦恐不可輕議。其一,安邊·鐵嶺,與淮陽·峯道只兩烽燧,其間不過十數里,而陰晴不同,虛實相蒙,別遣有司,審覈其遠近謬訛,遠難候光,則或加設,翳致失瞭,則或馳報事也。謹烽火,實所以警不虞,則其爲關係之重,何如,而惟東北烽信,每多間阻,其爲寒心,誠如所論,嚴飭兩道,更加審准,漫忽襲謬者重勘,可議變通者馳聞,以爲稟處之地,至若求武士於淸愼自愛才略全備之說,儘係當務之先。古語曰,才不借於異代,雖於行陣側微之中,亦安知無可用之才,而特患其不知而不用之耳。分付西銓,另加留心,惟才是求,雖其有一藝一能者,量才授任,毋徒棄拋,則庶可爲激勸之道矣,以此申飭,何如?上曰,依爲之。出擧條致仁曰,此黃海監司洪良漢·南大池疏濬事狀啓,而請以六七月間鋤役旣畢後始役矣。六七月之交,雖稱農隙,劇暑未退,動民重難,姑令待秋成擧行事,分付,何如?尙喆曰,我國三大池,此其一也。以大蒙利之地,湮塞至此,若能一番疏鑿,則誠好矣。此道臣,曾爲洪州牧使時,合德防築,善爲重鑿,有已著之效。故自按此藩,必欲修築,未下去前,已有酬酢,若其始役,欲待秋後,則易致寒凍,七月鋤役畢後,亦爲農隙,未知進退利害當如何矣。上曰,予之初意,非指於此,而所請是矣,領相所奏亦是,其令觀勢爲之。出擧條仁孫曰,郭鎭純上疏,下臣曹,有次對査奏之命矣。此鄭弘淳爲禮判時所啓下者也。因讀奏其時啓下擧條,上曰,金應淳入侍。應淳進伏,上曰,郭鎭純疏中所論事,何如?應淳曰,臣待罪嶺藩時,朴慶信之妻李氏,呈單於善山巡歷路中,故朴慶信之弟慶一,捉來問之,則其母郭氏,又爲對呈單子曰,婦旣出矣,繼子又不孝,不可奉祀云云,而此槪出於爭其財利,慶一,欲以其子,爲其兄之繼子而然也。招入慶一,反覆曉諭,罪則末勘者,欲使自反而改之,以爲保存之計也。上曰,旣在密陽,則黃山察訪,何以知之?致仁曰,爲密陽兼任云矣,此則但聞一邊之言故然矣。應淳曰,臺疏體重,臣則殆同被論,不敢煩陳,而大體慶一無狀矣。上命書傳敎曰,因獻納郭鎭純之疏,本事頓忘,果若此,關係非細。故令禮官,有今日稟處之命矣。今乃詳聞,此不過其本爭財,朴慶一所爲,萬萬無狀,臺臣雖誤聽而若此,予則聞詳而有何他敎?依丁亥下敎擧行。李氏雖若臺疏,於慶一,卽亡兄之嫂,爲其財而非徒脅兄嫂反逐,欲以子代於農,使昔之蘇瓊當之,慶一將何以處之?噫,貪其射而逐兄嫂,倡浮言而欺兼官,節節叵測,其本雖由於前道臣之洞知本事,欲效古蘇瓊,開喩慶一,而慶一,終不效乙普明,乃有此擧,以臺臣之疏言之,此正周八刑不孝不悌造言也。何以謂不孝?書其單囑其母納官庭,陷其母於不義,此不孝也。何謂不悌?於農·儉同勿論,其兄之得其子數十年,且有其孫,貪其財爲此,此不悌。何謂造言?滿腔爭財,來京登聞,旣已處分之後,敢囑兼官,又作此擧,無慶一,豈有臺疏?此造言也。有一於此,依郭鎭純之請,宜用八刑之律,況八中兼三者乎?其嫂旣逐,渠豈蹲坐?令道臣嚴刑一次後,三陟府定配,以消爭財之心,亦令道臣,李氏母子,卽召安集,示予暮年正倫紀之意。雲逵曰,問情譯官金聖澤,頃以下去遲滯之罪,有竣事後拿問之命,又有令道臣決棍之敎矣。決棍則旋卽置之,拿問一款,何以爲之乎?敢稟。上曰,其亦置之。出擧條漢一曰,請還寢東呂·址淳等還配之命,更令王府,嚴鞫得情。上曰,勿煩。漢一曰,請還寢定配罪人金柱泰減等之命。上曰,其勿復煩。竝出擧條翼謩曰,向來湖南道臣之坐罷,追聞事實,罪在禁軍,然則其時道臣,合有分揀之道矣。上曰,敍用。出擧條上曰,編輯諸郞廳入侍。出榻敎郞廳洪纘海·徐浩修·申景濬·李得一·尹養厚·趙㻐,以次進伏。鍾秀讀禮考,養厚讀選擧考,浩修讀像緯考序。上曰,高麗之名何義?翼謩曰,山高水麗之義也。得一讀兵考,上曰,兵判作兵考序乎?濟恭曰,未及正書,以草持來矣。上曰,讀之。濟恭讀訖,上曰,善作矣。纘海讀職官考,㻐讀學校考,景濬讀輿地考。上曰,印出時,各其堂郞校正,則何如?尙喆曰,凡較準,則必也生面目,好矣,其所選出之人,則眼慣口熟,易致泛過矣。致仁曰,徐命膺,其中最不勞,仍令監印,郞廳數人,又出校書博士,印之,似好矣。上曰,藥房提調,持蔘苓茶更爲入侍。詳載上注日記上曰,奉審承旨入侍。右承旨李萬恢進伏,上下榻坐。萬恢曰,奉審則俱爲無頉矣。上曰,大臣及備堂·編輯郞廳先退。諸臣竝先退,上仍命書傳敎曰,夕講爲之。知事元仁孫,特進官蔡濟恭,侍講官鄭象仁,檢討官申光緝,以次進伏。上講大學衍義訖,象仁讀之。上曰,文義陳之。象仁曰,克明峻德,乃明明德也,於變時雍,卽新民也,堯典首章,卽大學一篇之宗旨矣,於此留心,好矣。光緝曰,堯典一篇,大學之道,已備具,而非大學,則或慮其進學之有欠循序,此大學之所以作,而其道,則不越乎堯典一篇矣。仁孫曰,堯典則帝堯之工夫及治效,兼言之也。大學言其爲學之序,而與堯傳相表裏,帝堯爲學之序,都在於是矣。上曰,所奏好矣。濟恭曰,此二大文內,包含大學一篇,皆在其中,而非徒大學,中庸之極工,亦在其中矣。上曰,所奏好矣。錫定曰,諸臣已皆陳達,臣無所可達矣。上曰,儒臣先退,知事·特進官進前。象仁·光緝退出,上命錫定書今月逢此日御製訖,濟恭讀之。上命書傳敎曰,爲其君之等待,纔報申而復命,其可尙也。禮房承旨李萬恢,特賜大鹿皮一令,以表予意。諸臣以次退出。
庚寅五月十四日申時,上御崇政殿。藥房入診入侍時,都提調金陽澤,提調趙暾,副提調尹東暹,記事官柳翼之·金夏材·柳誼,醫官方泰輿,以次進伏訖。陽澤曰,終日殿座,聖體若何?上曰,一樣矣。陽澤曰,建功湯·蔘苓茶皆待矣。上曰,只入蔘苓茶。進蔘苓茶,陽澤曰,明日湯劑依例乎?上曰,依。諸臣遂退出。
上在慶熙宮。停常參,只晝夕講。
自辰時至午時,灑雨,測雨器水深二分。未時,日暈。
夜四更五更,下雨,測雨器水深七分。
藥房都提調臣金陽澤,提調臣趙暾,副提調臣尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣則一樣,晝講時入侍,宜矣。
中宮殿·惠嬪宮,藥房口傳問安。答曰,知道。
以承傳色,口傳下敎曰,編輯堂郞入來後詣閤,直入正時。
尹東暹啓曰,吏曹參議尹蓍東,除拜後過三日不爲出肅,依定式推考警責,牌招察任,何如?傳曰,允。
魚錫定,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于尹東暹曰,編輯堂禮判·騎判,象緯考堂郞,禮考郞,職官考郞入侍,此中有知經筵·特進官,晝講兼爲。
備忘記,傳于黃最彦曰,麥登已近,依前德游堂當親受,仍祝爲民有年,令太常禮曹知悉,儀注安徐,時刻,其時只入正時。
傳于黃最彦曰,有下敎者,內局先爲入侍。
傳于黃最彦曰,承旨入侍。
黃最彦,以弘文館言啓曰,新除授副校理沈頣之,卽爲牌招察任,何如?傳曰,允。
又以侍講院言啓曰,新除授弼善金魯淳,卽爲牌招察任,何如?傳曰,允。
沈鑧,以戶曹言啓曰,刑曹粘連啓目內,前朝後孫名在賤籍者,勿論京鄕,給代口免賤事,曾已奉承傳是白如乎?咸鏡道咸興官婢王松月,吉州內婢王成娘,內奴王益太,慶尙道河東私奴王大中,梁山寺婢王東月·王東禮·王東連,私婢王東今·王東分,宜寧私奴王太才·王元才·王萬淑等,依傳敎免賤後,給代口補充隊等事,依他道例,令各該衙門及該道道臣,竝卽擧行事,允下敎是白有亦。咸鏡道官婢與內奴婢及慶尙道寺婢等,俱是公賤,旣自該曹免賤,給代一款,不爲擧論是白遣,河東私奴王大中,梁山私婢王東今·王東分,宜寧私奴王太才·王元才·王萬淑等段,一依頃者筵中定奪,每口米三石式,本主處定給事,分付道臣,知委各該邑,某樣穀中,卽爲推移領給後,狀聞會減之意,敢啓。傳曰,知道。
魚錫定,以刑曹言啓曰,朴慶一所爲,萬萬無狀,令道臣嚴刑一次後,三陟府定配,以消爭財之心,亦令道臣,李氏母子,卽召安集,示予暮年正倫紀之意事,命下矣。依傳敎罪人朴慶一,嚴刑一次,卽爲發配後啓聞事,發關分付於本道道臣之意,敢啓。傳曰,知道。
沈鑧啓曰,明日朝講,兩司當爲進參,除在外傳旨未下外,未肅拜不爲行公人員,竝待開門牌招,以爲推移入侍之地,何如?傳曰,允。
刑曹參議李命植疏曰,伏以臣向叨國子之任,匪分不稱,觸事憒劣,方其見在之日,瘡疣層出,累勤問備之罰,逮夫旣遞之後,罪戾隨彰,至被譴削之典。臣歷月屛伏,久益惶隕,不自意聖度包容,特施曠蕩之恩,旣下甄敍之命,曾未數日。又伏奉李官除旨,未知無似賤臣,何以得此?驚惶感激,莫省攸措。目下情勢,有不暇論,固宜章皇出肅,以伸叩謝,而第臣與本曹參判臣金應淳,有姻婭應避之義,揆以事例,在下當遞,乞命攸司,照例鐫改,以存公格,以安私分焉。踏啓字
吏曹參議尹蓍東疏曰,伏以臣愚鈍顚妄,臨事迷滯,默數辜犯,合被萬戮,邊海薄譴,實是末減,曾未半歲,卽賜環宥,負罪如山,受恩如天,霜雪雨露,無非至敎。歸依病母攢祝聖造,跧伏窮廬,分甘沒齒,不意有隕自天,授臣以銓曹佐貳之任,聞命以來,然疑惝怳,歷日而不自定也。噫,臣罪臣自知之,每一追思,惶汗輒逬,念臣以積年屛棄之蹤,沾聖朝拂拭之渥,出入從班,過蒙恩顧,臣非木石,寧不知感?臣於其時,適忝近密,仰覩天心未豫,藥院阻候,方當大小焦惶之際,遽承諫職移授之旨,深夜肅命,倉卒登筵,言未前定,辭不達意,茫眛昏錯,不自覺其身陷重戾,儻非天地之仁,臣何得復齒人類?若乃旣竄而旋宥之,旣宥而復敍之,滌蕩收錄,至於今玆除命,則尤非臣意望之所敢到也。以臣釁負,雖冗官散秩,猶難冒膺,況銓衡華要,任進退激揚之責者哉?左思右量,參前倚衡,咫尺天門,進身無路,不敢爲一出叩謝之計,臣情亦云窮矣。庚牌之下,謹玆隨詣,略暴危臲之懇。伏乞聖慈,矜微臣自訟之忱,察本任難曠之勢,亟命鐫削,俾得安分田里,遠迹朝端,不至重罹於大罪,則實終始生成之恩也。踏啓字侍講院弼善金魯淳疏曰,伏以臣賦性魯鈍,出言拙訥,每登筵席,悚恐先之,雖於尋常奏對之際,自不覺其顚錯無緖,只荷仁天庇覆,得以備數於顧問之末,每自循省,感怍交至,至若向者講筵,率爾開口,辭不達意,至陷罔赦之罪。臣至今追思,惶汗浹背,不自意聖度天大,恩敍遄降,開釋之敎,竝及於臣弟普淳,臣闔門頌祝,繼以涕泗被面,忽於此際,又伏奉春坊除旨,臣雙擎九頓,益不知所以措躬也。噫,臣罪臣自知之,今若徒恃寵靈,揚揚冒出,則放恣無忌,孰甚於此?從玆以往,無非臣杜門訟愆之日,況今所叨,責任不輕,尤豈負罪賤臣所敢承當者?反復思惟,只有循墻而走耳。玆不免坐犯違傲,略陳難冒之義。伏乞聖明,俯垂諒察,亟賜鐫斥,俾不職者戒焉。踏啓字
庚寅五月十五日辰時,上御集慶堂。藥房入診入侍時,都提調金陽澤,提調趙暾,副提調尹東暹,記事官柳翼之·金夏材·柳誼,醫官方泰輿·許礈·李以楷·慶絢·吳道炯·鄭允協,進伏訖。陽澤曰,昨日移時殿座,夜間,聖體若何?寢睡·水刺之節,亦何如?上曰,一樣矣。陽澤曰,中宮殿氣候,何如?上曰,一樣矣。進湯劑,陽澤請醫官診候,上曰,爲之。泰輿等以次診候,退伏曰,脈候左右三部調均,滑體則如前不足矣。上曰,中宮殿進御湯劑,或有加減者乎?泰輿等曰,竹茹則減之,加人蔘五分·桂枝一錢,似好矣。上命書傳敎曰,中宮殿進御加味六君子湯前方中,人蔘加五分,入桂枝一錢,減竹茹,自今日五貼日次製入。上命內局先退,晝講入侍。臣翼之承命出閤外,知事元仁孫,特進官蔡濟恭,參贊官黃最彦,侍讀官朴師崙,檢討官申光緝進伏。上講小學書題及題辭訖,師崙讀書題,光緝讀題辭。上曰,各陳文義。師崙曰,小學,始以灑掃應對進退之節敎人,雖似凡常,而推而知愛親敬長隆師親友之道,其功效大矣。光緝曰,上番旣有所達,而古者敎人之法,循循有序,於此等處,可以見之矣。仁孫·濟恭·最彦曰,兩儒臣旣有所奏,臣別無仰達者矣。上命兩儒臣先退,編輯郞廳入侍。金鍾秀·徐浩修·洪纘海進伏,上命浩修讀象緯考訖,命校正文字。上曰,今番得鑄字四斗,誠異事也,度支司,可以大省費矣。上親製象緯考題辭,命入編輯中。鍾秀讀禮考訖,上又親製禮考題辭,命編輯郞先退,夕講入侍。師崙·光緝進伏。上講大學衍義,自堯典曰,至黎民時雍。師崙又讀之。上曰,各陳文義,可也。師崙曰,欽明文思以下十字,模寫帝堯至德嵬勳,而史氏紀述之意,可以見之矣。上曰,然矣。光緝曰,自克明峻德,而至於變時雍,此大學明德·新民之事矣。仁孫曰,儒臣已盡仰奏,而時雍,誠峻德之效也。上曰,然矣。濟恭曰,百姓昭明,是平章之效,而非特殷富而已。自明德中推出來者,此等處體念,好矣。上曰,當體念矣。最彦曰,衍義之首堯典,卽大學平治之事矣。上曰,然矣。命講筵先退,藥房入侍。陽澤·暾·東暹進伏,更進湯劑。上曰,今因編輯事,知姜璿,以太常郞上疏,誠非偶然矣。仍命書傳敎曰,今問姜璿族譜,而知姜璿其祖暹,官至度支,其父登文科,璿則小科,以扈聖功錄勳,官至僉知,而其後孫在忠州云,令本道問于本官,其中年長者,令來京,來京後政院以奏。諸臣退出。
庚寅五月十五日戌時,上御集慶堂。承旨入侍時,同副承旨黃最彦,記事官柳翼之·吳鼎源·柳誼,進伏訖。上曰,因編輯廳入侍,禮考中有下詢者矣。仍命書傳敎曰,文獻備考,有下詢者,明日時原任大臣,編輯堂郞皆入侍,崇政殿旣殿座,先爲朝講。領事·知經筵·特進官,以編輯廳入侍中入侍,臺臣依例入侍,時刻,下敎時直入正時。編輯堂郞入侍時,今番編輯者,勿爲持來,只杜氏通典·文獻通考目錄與只禮考持入,旣設廳于備局,於時·原任,令備邊郞,依備局次對例擧行。命讀吏曹參議李命植,侍講院弼善金魯淳疏訖。上曰,秋曹參議,在下當遞,春坊官員,一番伸廉隅,勢固然。故皆踏下,而於吏議今聞,不覺駭然,再昨付籤時,命尹東昇,而誤籤尹蓍東,今日乃知中官所爲,其涉無據,申德龍越俸三等,此下敎之後,尹蓍東可謂毛將焉傅,其章一體踏下焉。出傳敎上曰,前參議李命植,吏曹參議除授。出傳敎命讀濟州一胎産三狀啓訖。上曰,誠異事也,皆男子乎?最彦曰,二男一女矣。仍命書傳敎曰,今覽濟牧狀本,雖非同色,一胎産三,曾聞有賜米,依例擧行事,令該曹分付本牧。命讀濟州老人抄錄狀啓訖,上曰,已加資·未加資之稱,誠駭然矣。仍命書傳敎曰,濟州牧狀聞中已加資之稱,已涉異常,而雖加資者,若官敎而書,亦涉無識,此後申飭。命讀關西安集狀啓訖,仍命書傳敎曰,今聞關西狀聞,柔院安集民人,猶未準本數,正値耕作方張之時,申飭另加着意安集事,令備局分付本道。諸臣退出。
上在慶熙宮。停常參,只晝講。
藥房都提調金陽澤,提調趙暾,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。一樣,朝講同爲入侍,宜矣。中宮殿·惠嬪宮,藥房口傳問安。答曰,知道。
尹東暹啓曰,今日殿座,承旨當爲備員,而右副承旨趙,不爲仕進,卽爲牌招,何如?傳曰,允。
以承傳色,口傳下敎曰,今日有君,今日入侍,豈可使之稟耶?其人從當下敎,當該承旨,爲先遞差,承旨,只入侍承旨爲之。
傳于尹東暹曰,朝講,以晝講爲之。承旨,以入侍承旨爲之。
傳于尹東暹曰,儀註置之。
尹東暹啓曰,奉朝賀洪鳳漢·洪啓禧,依下敎來待矣。傳曰,入侍。
以承傳色,口傳下敎曰,詣閤正時入之,兩奉朝賀同爲入侍。
以首宮史官望筒,傳于尹東暹曰,以首爲之。
魚錫定,以兵曹言啓曰,今日景福宮擧動時,光化門石築處,依例令漢城府撤毁,亦令繕工監,紅箭門豎立事,分付,何如?傳曰,允。
趙,以刑曹言啓曰,李逵薰擊錚原情判付內,令該曹決杖,勿施事,判下矣。罪人李逵薰,依判下決杖一百,勿施之意,敢啓。傳曰,知道。
殿座罷後,政院·玉堂·藥房口傳問安。答曰,知道。
彰義宮歷臨後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
傳于魚錫定曰,諸司預備。
還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
庚寅五月十六日卯時,上御崇政殿。藥房入診入侍時,都提調金陽澤,提調趙暾,副提調尹東暹,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯,進伏訖。陽澤曰,夜間,聖體若何?寢睡·水刺之節,亦何如?上曰,皆一樣矣。進湯劑。上曰,醫官診候置之。陽澤曰,元命述已入來矣。上曰,然乎?命提調持湯劑,更爲入侍。出榻敎暾·東暹更進湯劑,諸臣退出。
庚寅五月十六日卯時,上御崇政殿。晝講入侍時,知事元仁孫,特進官洪名漢,參贊官魚錫定,侍讀官朴師崙,檢討官申光緝,假注書權偀,記事官吳鼎源·柳誼,以次進伏訖。上講小學立敎篇訖,師崙讀之。上曰,文義陳之。師崙曰,幼子常視無誑,此好矣。敎導之法,必先示其誠正,然後蒙養之道,無不端之歎,而其所敎之者,必也吾意先誠,吾心先正,然後敎人之道,當有實效,此可謂與大學誠意正心,相爲表裏矣。上曰,所奏好矣。光緝曰,修齊治平之本,都在於小學一部,而小學之本,又在於胎敎,則爲學之方,莫先於正其本而已。其本旣正,則其所以擴充成就者,亦有不期然而然者矣,於此留心,好矣。上曰,好矣。仁孫曰,小而小學,大而大學,其名雖殊,其本則一也。皆所以修齊治平,相與終始,而以至於率性修道,則唯在大學之誠意二字,敢以此仰勉矣。上曰,所奏好矣,當體念焉。名漢曰,顔色整齊,中心必式,意味深矣。古語曰,天君泰然,百體從令,一身之嚴威莊敬,唯在於一心之率氣,則中心之式,固不待顔色之整,而斯須之間,易放者心。故必也嚴威儼恪,以警其中心之少忽焉。此是周易君子自彊不息之一端也,於此留心伏望。上曰,所奏誠好矣。上曰,儒臣先退。師崙·光緝退出,上曰,藥房入侍。出榻敎,詳載上注日記上曰,時原任大臣,編輯堂郞入侍,領府事金相福,領議政金致仁,左議政韓翼謩,右議政金尙喆,編輯堂上徐命膺·蔡濟恭·鄭存謙,郞廳趙㻐·金鍾秀·尹養厚·洪纘海·李得一·徐浩修·申景濬,以次進伏訖。相福曰,近日,聖體若何?上曰,一樣矣。相福曰,寢睡·水刺若何?上曰,一樣矣。致仁曰,連日殿座,聖體若何?上曰,一樣矣。尙喆曰,判府事李昌誼,病不得入來矣。上曰,禮考·象緯考,予盡親考,可謂能事畢矣,更思之,禮考所選太多,更加刪節,好矣。藥房都提調金陽澤曰,昨日終日酬應,今日陰濕,若久則恐損玉體矣。上曰,今日則不久矣。上命命膺,讀文獻通考目錄。上曰,備考中以禮考言之,凡其論定事,諸臣疏章,皆登之則太多矣。相福曰,未能詳見,而當略略爲之矣。致仁曰,不然矣。文獻通考則甚詳矣,今此備考,太略則沒實矣。翼謩曰,雖未可盡登,而太疎則亦非本意矣。尙喆曰,臣未盡見,而似不無刪正者矣。相福曰,天下通考,卷亦不多,今此備考,爲四十餘卷,似是太多矣。諸堂竣事後,更簡數三堂上,更加較正,似好矣。上曰,章陵復位事,何必盡載乎?國事旣成之後,不當復提,而金長生等語,皆可錄乎?此是國書,非臣下之書,拔之。上曰,予氣雖苶,連日如是,大官亦豈可便乎?時·原任竝會備局焉。上命鍾秀讀貞陵事。上曰,此則拔之,貞陵洞在此近處,予始聞此而知之矣,此事盡錄之,以示南倭,不可矣。鍾秀讀至越三年返魂于景福宮仁安殿,上曰,豈有如此之理乎?此必是誤矣。上曰,兩奉朝賀入侍。奉朝賀洪鳳漢,奉朝賀洪啓禧進伏,鳳漢曰,近日,聖體若何?上曰,一樣矣。鳳漢曰,寢睡·水刺之節,何如?上曰,一樣矣。鳳漢曰,中宮殿,氣候若何?上曰,近似勝矣。鳳漢曰,湯劑連爲進御乎?上曰,人蔘加入以進矣。鳳漢曰,王世孫氣候,何如?上曰,一樣矣。上曰,貞陵返魂事,何如?彼重臣奏之。啓禧曰,其前則似奉于陵所矣。麗法喪人守墓三年,不爲返魂,奉於墓所,國初亦用此禮,先正鄭夢周,甚嚴其法矣,其後返魂之禮行焉。先正臣李滉·李珥,亦有論之之說,以爲葬後返魂,故父子祖孫,團聚而居,禮法漸不嚴云矣。上曰,奉朝賀之所見,何如?鳳漢曰,臣負累縮伏,不得與聞,不敢仰達矣。上曰,入見惠嬪而來。上曰,諸大臣之意,何如?相福曰,此則刪節,似好矣。致仁曰,可以刪之矣。其下諸大臣皆奏曰,刪之無妨矣。上命書傳敎曰,今番臨殿,意蓋深矣。旣下敎,奉朝賀洪啓禧,行司直徐命膺,同會闕下公廨,一考畢後,雖日晩,時原任大臣,卽會備局校正,若有稟裁者,其卽求對,予當酬應,考畢者,付諸校正館,鱗次上板。鍾秀讀莊陵事,上命加刪定,又讀溫陵事,上又命加刪定訖,上曰,都承旨入侍。出榻敎都承旨尹東暹進伏,上講蓼莪篇二遍訖。命東暹書傳敎曰,嗚呼,暮年校正備考,自今以後,我東文獻,可謂大備。然編輯之際,當刪不刪,亦不校正,豈有此殿校正之名乎?且莫重之事,昨未校正者多,微忱憧憧,有今日臨殿之命,而今則於莫重事校正,可謂盛水不漏,其於他事,旣付諸一奉朝賀·一重臣。此正若疑之勿任,任之勿疑者也,而亦令時原任大臣,備考校正,隨事以陳,予則臥於堂,隨事以應而已。臨殿校正,於今已訖,然本事雖若此,予懷冞切,何則?其雖校正,將奏於何,況昨日何日?卽顯陵忌辰,溫陵題主卽此殿,今予臨焉。今聞貞陵奉安御容與返虞,卽仁安殿,復位後題主,其亦康寧殿,顯陵禮陟其殿,亦千秋也,皆景福舊闕也。一猶追慕難堪,況五乎?今雖仰奏,太室莫重,亦豈可泯默逾此日,況此闕乎?敬依昔年御苑望拜之禮,當詣景福宮勤政殿後望拜,高高陟降,少伸今日亘中之懷,三嚴以單嚴擧行,待其從容整齊後先入,初嚴挾輦,以內入直砲手擧行,前後廂禁軍,亦以內外營入直隨駕,其餘軍隨駕·留營·留陣,皆置之,訓將,只領入直標下軍隨駕,初則予自爲之,呼寫時更思,物猶敎誨,況此乎?當與世孫同詣,使沖子知焉。挾輿軍只二十名,亦以內入直擧行,其令同牌中隨駕。上又命書傳敎曰,此與殿拜有異,所重在焉,今日入侍大臣·諸臣,皆隨入行禮。又命書傳敎曰,徐命膺勿爲隨駕,與奉朝賀洪啓禧,自今日仍往校正。又命書傳敎曰,違牌承旨許遞與遞差承旨,其代前承旨李在協·李聖圭除授,牌招察任,房順房。上曰,副輦置之。出榻敎上仍還大內。
庚寅五月十六日申時,上詣勤政殿。擧動入侍時,行都承旨尹東暹,左承旨李聖圭,右承旨李在協,左副承旨沈鑧,右副承旨魚錫定,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門外乘輦,詣興化門外。上曰,禁喧郞廳作門哨官記過。駕前下敎上詣勤政門內降輦,步詣勤政殿基,行望拜禮訖,仍爲俯伏。上曰,世孫往審蠶坍而來,王世孫仍步詣蠶坍看審,還詣侍坐,藥房都提調金陽澤,提調趙暾進伏。陽澤曰,動駕行禮,聖體若何?上曰,來此以拜,一心冞切矣。陽澤曰,俯伏太久,下情悶迫矣,卽爲回駕伏望矣。領府事金相福,領議政金致仁,左議政韓翼謩,右議政金尙喆,以次進伏。相福曰,俯伏移時,請卽回鑾矣。致仁曰,何如是太久乎?翼謩曰,此誠爲過中矣。尙喆曰,下情極爲悶迫矣。王世孫曰,其間已久矣。上曰,申景濬入侍。景濬進伏,上曰,輿地考中,此闕溫室樹,有記錄者乎?景濬曰,宮闕考,初以記草矣,諸議皆以爲不緊,故拔之矣。上曰,黃胤錫入侍。宗簿直長黃胤錫入侍進伏,上曰,汝知都城宮闕乎?胤錫曰,未能詳知矣。上曰,汝知仁安·千秋殿基乎?胤錫曰,不知矣。陽澤曰,太久矣。尙喆曰,已踰一時矣。致仁曰,殿下旣知其過中,則何如是乎?追慕之中,詳知昔日之事,豈非盛事乎?上命撤涼傘。陽澤曰,日熱方甚,何若是乎?致仁曰,如此烈陽,故命去傘,此非如此之事也。陽澤曰,久爲俯伏,已極焦悶,而又去涼傘,玉體豈不損傷乎?上曰,今日之擧,豈爲觀瞻,只行四拜而還乎?如得仰拜,心誠藹然,至於龍髥長三字,胸臆如湔矣。致仁曰,聖孝亦已伸矣,此豈非太過乎?上曰,定都時誰果爲之?景濬曰,自高麗,設南京於此矣,楊州邑,本在漢陽而移設云矣。胤錫曰,麗時,金緯齊相基,國初則鄭道傳及無學,相基云矣。上曰,然則麗時,平壞亦稱何京耶?翼謩曰,稱西京矣。尙喆曰,慶州則稱東京矣。致仁曰,日已暮久。陽澤曰,草上陰濕矣。上曰,千秋·仁安殿基,莫知其處,心豈弛乎?致仁曰,知其名猶爲幸矣,今誰知其基乎?上曰,有某人來言,此是仁安殿基云爾,則予當起矣。致仁曰,朝廷之臣知故事,孰敢如聖上乎?上曰,以十六代孫,旣未奉拜御容,又未知殿基,豈不羞乎?相福曰,今則日幾暮矣。陽澤曰,非幾暮,乃已暮也。上曰,祖先舊基,瞻望俯伏,豈非勝於臥堂乎?若指某處,予當起矣。致仁曰,決無可知之路,何若是下敎乎?上命承傳色,持守宮內官圖形來。上命東暹讀奏。上曰,景福宮衛將入侍。衛將梁國升·曺兌齊進伏。上曰,汝等知仁安殿·千秋殿舊基乎?國升·兌齊曰,此則不知,而有圖形矣。上曰,持入。國升持入,乃與守宮圖一般也。致仁曰,此闕制度,有如宋祖之洞開重門,自光化門至康寧殿,而皆一行直矣。上曰,門基及殿基,皆井井方方矣。東暹曰,久爲俯伏,玉色有上氣矣。相福曰,久爲俯伏,故氣上矣。陽澤曰,若是過中,陟降降臨,豈不悶乎?尙喆曰,殿拜陵寢時,亦未有如此之久也。上仍命書傳敎曰,噫,今來此闕,予懷萬億,其於尺綃御容,何敢望覩,而仁安·千秋殿基,亦莫知東西,豈曰誠乎?仁安·千秋殿名,今旣知之,則焉知無東西以記者乎?若有聞於野乘者,其令來聞之意,謄諸朝紙,令中外曉然知之。上又命書御製訖,上仍步詣勤政門基乘輦,命兵曹判書蔡濟恭進前讀御製。濟恭讀訖,上曰,舊邸歷臨。駕前下敎上仍詣彰義宮大門外,降輦乘輿,仍爲入內。初更五點,仍爲還宮乘輿,詣大門外乘輦,上召承旨,諸承旨在後未卽進,俄而,東暹進前。上曰,此異路中,諸承旨宜無異同,而互相推諉,事體寒心。仍命書傳敎曰,噫,今日予心若何,今日亦何日?悤悤回駕,意亦深也,而於故邸中門外,心懷難耐,欲御製而召承宣,六承旨推諉,軍士房無一人應命,舊闕纔回之日,焉敢若此?諸承旨一倂遞差,以示尊紀綱之意。東所衛將任屹,假承旨差下,假承旨任屹入侍進伏。上命書傳敎曰,尹得雨·尹東昇·李命植·洪述海·金致讓,編輯廳郞廳徐浩修,承旨除授,牌招察任,三院副提調例兼,房順房。俄而,右副承旨洪述海肅拜入侍進伏,上命書御製文,同副承旨徐浩修肅拜入侍,御製書訖,上命浩修讀之,左承旨尹東昇,都承旨尹得雨肅拜入侍。上曰,巡羅牌將招入,問軍號。牌將進伏奏軍號,上還詣備邊司外。上曰,編輯廳歷臨。駕前下敎上仍降輦乘輿,詣備局大廳。上曰,奉朝賀洪啓禧,編輯堂上徐命膺及諸郞廳入侍。出榻敎洪啓禧·徐命膺及郞廳金鍾秀·洪纘海·尹養厚·黃榦·趙㻐·申景濬,以次進伏訖。上曰,幾何修正乎?啓禧曰,象緯考若干校正矣。上曰,何時大臣當見之乎?啓禧曰,初卷今日已送于大臣,次次往復後,當稟定矣,上曰,測雨器,卿等見之乎?啓禧曰,略聞而未及見之矣。命膺曰,自江原監營造去時見之,則果善造矣。上曰,外方所造者,皆與京中造置者,分寸相合矣。命膺曰,凡序文法例,有合書於首卷之上,又有分書於各篇之首,而此則各書首章,恐非格例矣。首章旣有崇政殿校正,則其下,仍書諸臣所撰之書,甚未安矣。啓禧曰,篇中皆有臣謹按,則序文,書於其下亦非,甚不可矣。此不過篇題,以堯典言之,虞書二字之下,亦書篇題矣。上曰,若然,則此如小學之子思子曰也。啓禧曰,然矣。依篇題例,低三字書之,好矣。上曰,如此則好矣,兵判進前,讀所作序文。濟恭讀兵考序,鍾秀讀禮考序,纘海讀職官考序,養厚讀選擧考序,榦讀刑考序,㻐讀學校考序,景濬讀輿地考序。上曰,申景濬序,異於他矣,諸郞廳先退。上講蓼莪篇二遍訖,上仍還詣延和門外,上曰,藥房提調持湯劑入侍。出榻敎都提調金陽澤,提調趙暾,持湯劑進伏,上進御訖,仍還大內。
上在慶熙宮。停常參,只晝講。
藥房都提調金陽澤,提調趙暾,副提調尹得雨啓曰,昨日駕臨故闕,聖懷克伸,歷幸舊邸,深夜回鑾,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。追慕萬億,其於舊闕,何覩何聞?遙瞻東南,象設依俙,氣則昨則差勝,今則若前。世孫氣候一樣,晝講同爲入侍。中宮殿·惠嬪宮,藥房口傳問安。答曰,知道。
尹得雨啓曰,左承旨尹東昇,左副承旨金致讓,今日不爲仕進,竝卽牌招,何如?傳曰,允。
傳于李命植曰,今日晝講爲之。
傳于金致讓曰,昨日禁喧郞廳作門哨官記過,置之。
傳于李命植曰,有可考事,春秋館堂上一人,使之入來。
傳于徐浩修曰,春秋館堂上入侍。
以承傳色,口傳下敎曰,俄者入侍注書,送于編輯廳,奉朝賀所閱,已閱幾何?大臣來會云,畢考後差晩入侍事,注書往傳焉。
徐浩修啓曰,時原任大臣,依下敎來待矣。傳曰,入侍。
李命植,以侍講院言啓曰,本院說書李春輔,由限已過,卽爲牌招察任,何如?傳曰,允。
吏曹口傳政事,以金㻐爲海南縣監。
行判中樞府事李昌誼〈疏曰〉,伏以法殿親臨,勞睿裁於編摩,舊闕祗詣,伸聖慕於望拜。當午動駕,侵夜還宮,靜攝諸節,不瑕有損,下情無任憂慮之至。念臣衰年消中,卽醫家攸忌,源委旣痼,加減無常,近因天時向熱,調將失宜,舊症挾感陡劇,膈壅而頻吐痰血,口燥而連灌水漿,昏倒牀笫,生意都盡,旣不能赴召前席,仰答淸問。又末由趨參陪班,少伸常分,況伏聞有齊會校檢之命,而顧兹危喘,姑無以自力,病裏惶隕,惟大何是竢。伏乞亟降威罰,以警具僚焉。取進止。答曰,省疏具悉卿懇。追慕以詣,只拜而回,此亦誠淺,氣何暇諭?卿之不參,業已諒矣,卿其安心勿辭,其須善攝焉。傳曰,遣史官傳諭。
庚寅五月十七日辰時,上御集慶堂。藥房入診入侍時,都提調金陽澤,提調趙暾,副提調尹得雨,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·元命述進伏訖。陽澤曰,昨日舊闕伸懷,深夜還宮,夜間,聖體若何?寢睡·水刺之節,亦何如?上曰,一樣矣。陽澤曰,昨日行禮,雖出於聖孝追慕之心,而氣候亦勝昔矣。上曰,只望拜而歸,餘懷益萬倍矣。陽澤曰,世孫隨駕後,氣候,何如?上曰,氣好矣,進湯劑。陽澤曰,敢請診候矣。上曰,只兩廳首醫及元命述入診。泰輿·允協·命述等,以次診候,退伏曰,脈候左右三部調均,滑體亦勝昔矣。上曰,中宮殿症候,專由於疚懷而然也,加味六君子湯,雖進御而無顯效,諸醫官更議藥。泰輿等皆以次仰奏曰,藿香正氣散加味製入,似好矣。上曰,中宮殿進御加味六君子湯,今姑停止,藿香正氣散,加人蔘·便香附·山査肉各壹錢,縮砂漆分,五貼製入。出榻敎上曰,編輯廳有來人乎?陽澤曰,時原任皆會云矣。上曰,然乎?陽澤曰,臣於崇政殿校正時,始見編輯,而但幹事者,急於搜輯,未及刪略矣,今付二重臣,必精抄矣。上曰,此事必善成矣。命得雨讀臺臣傳旨,上曰,李世演則莫云固執,近八其君朝講,焉敢違牌?其餘兩臺,則一則再次登筵,一則已承批後,莫重法講,亦何敢違牌?然不無輕重,未行公臺臣,只施不敍之典,已行公而無端違牌者,特施刋版之典,重分義而樹紀綱。出傳敎命提調持湯劑,更爲入侍。出榻敎上曰,提調年幾何?得雨曰,五十五矣。上曰,不衰矣。陽澤曰,此人累承譴罰,蹣跚自蹙,而只欲自效於保護之職云矣。暾更進湯劑,諸臣退出。
庚寅五月十七日辰時,上御集慶堂。晝講入侍時,特進官具善復,同知事金漢耆,參贊官徐浩修,侍讀官朴師崙,檢討官洪檢,假注書權偀,記事官吳鼎源·柳誼,以次進伏訖。上講大學經一章訖,師崙讀之。上曰,文義陳之。師崙曰,首章言明明德者,明吾德也,次言明明德於天下者,自吾明德,推之於天下,以明天下之德也。唐堯之克明峻德,以致百姓之昭明,實爲此大學明德之本也。我殿下聖學高明,深體此意,以明殿下之德,則唐堯昭明之治,可以致矣。上曰,所奏好矣。檢曰,止於至善,如射者之至鵠,學者之工,雖或不同,而至於止善之極工,則一也。且天下之事,無不在於敬之一字,則至善之要,不出於敬字,聖學固不待仰勉,而唯以一敬字,益加用力,則當有聖益聖之功矣。上曰,所奏好矣。漢耆曰,初章在字,專是不越之意,三在字,當留念矣。上曰,所奏是矣。章吾曰,臣是武臣矣。浩修曰,皆已陳達,更無所陳,而學者自彊不息,爲第一工夫,文王之純亦不已,乃是聖人之極工也,爲學之進退,唯在於自彊與否,敢以此仰勉矣。上曰,所奏好矣。上曰,經筵先退。善復·漢耆·師崙·檢以次退出。上曰,文獻備考畢工,納之者幾何?浩修曰,爲七八考矣。命讀判府事李昌誼箚,命書批答訖。又命讀奏諸道狀啓訖。又命書傳敎曰,中官申德龍越俸下敎,置之。諸臣以次退出。
庚寅五月十七日申時,上御集慶堂。藥房入診入侍時,都承旨金陽澤,提調趙暾,副提調尹得雨,記事官柳翼之·吳鼎源·柳誼,醫官方泰輿進伏訖。陽澤曰,俄間,聖體若何?上曰,一樣矣。進湯劑。上曰,只都承旨留在,內局先退。陽澤曰,明日湯劑依例乎?上曰,依。陽澤·暾·翼之遂退出。
庚寅五月十七日申時,上御集慶堂。春秋館堂上入侍,時原任大臣追後入侍時,知春秋元仁孫,右副承旨洪述海,假注書權偀,記事官吳鼎源·柳誼,以次進伏訖。上曰,知春秋考實錄而來。述海曰,待敎金夏材,以身病呈疏,雖不捧納,不爲入來,今考實錄,而無史官矣。上曰,兼史入侍。判校金聖猷入侍,仁孫及鼎源出去,上仍命書傳敎曰,騎堂多窠,參判金華鎭除授,參議李萬恢除授,竝牌招察任。上曰,注書出去,奉考健元陵及長陵禮陟堂名而來。賤臣偀趨出奉考後,還奏曰,健元陵禮陟,昌德宮廣延樓下別殿,長陵禮陟,好賢坊寓舍矣。上命述海讀諸道狀啓。上曰,內局入侍。出榻敎詳載上注日記都承旨尹得雨,仍爲替讀狀啓,至京畿監司護船狀啓。上曰,戶曹郞廳及宣惠廳郞廳待令。上曰,時原任大臣入侍。賤臣偀趨出,引入領府事金相福,領議政金致仁,左議政韓翼謩,右議政金尙喆,以次進伏訖,相福曰,聖體若何?上曰,一樣矣。相福曰,寢睡·水刺之節,何如?上曰,一樣矣。相福曰,中宮殿問安,若何?上曰,一樣矣。昨日製藥以入,而恐或溢滯,故不進,更進正氣散矣。相福曰,王世孫氣候,何如?上曰,一樣矣。備考幾何校正乎?相福曰,只校誤字及凡例而已,其裏面則全然茫昧矣。致仁曰,有下敎,故雖爲來會,而茫然不知矣。翼謩曰,臣則自數昨,始見其裏面,大體多可刪者矣。致仁曰,兩重臣所作序文,寫出草本。上曰,持入。賤臣偀趨出持入,上命得雨讀之。上曰,好矣。此低三字書之,則不關於崇政殿校正矣。上曰,洪奉朝賀,以舊之心,應爲鬱鬱矣。致仁曰,其兄遵命入城,而洪麟漢尙在城外,過矣,前後申飭,而終不入來,更加申飭,好矣。除職則雖或以日子之不久,猶可逡巡,而城外則過矣,除職不膺命,或加罪,以爲申飭,好矣。上曰,如此然後,可以漸解矣。以貪被駁者多矣,而此則不過插入矣。翼謩曰,如此者誠過矣。尙喆曰,豈可終棄乎?上仍命書傳敎曰,前判書洪麟漢,幾次特敎之下,今問尙在城外云,廉隅雖重,分義之重,何比于此?更爲嚴飭,其令卽日入城,入城與否,政院以奏,頃者亦若此,而尙今稽滯,此無他,一重臣來不來,政院其何關緊?若此者,今番此敎,其勿若前,入城,其以入城以奏,不然,特敎之下,不爲承命,請推。上曰,昨日舊邸門外召承宣,則諸承旨,相呼軍士房,而不卽入來,寒心矣。致仁曰,出門時相推諉駭然,遞差猶爲寬典矣。上曰,然矣。翼謩曰,駭然矣。上曰,郭鎭純則聽其一邊之言,此不怪矣。致仁曰,然矣,應以爽實避嫌矣。上曰,李世演累除臺職,而終不出,甚持堅矣。在江界時人蔘一斤,令人持去云,事物甚疎闊,而文學則無不知處云矣。致仁曰,雖當臨急之時,一不出矣。翼謩曰,自上每曲遂,故然矣。致仁曰,前則不必曲遂而已然矣。諸大臣先退,上命讀全羅監司海南罷黜狀啓訖,上命書傳敎曰,海南縣監代,令該曹以已署經者口傳擇差,待朝辭朝,內局入侍時入侍。諸臣以次退出。
上在慶熙宮。停常參,只晝夕講。
自辰時至申時,日暈。
下直,南海縣監金㻐。
藥房都提調金陽澤,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,入侍晝講。中宮殿·惠嬪宮,藥房問安。答曰,知道。
金致讓,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以承傳色,口傳下敎曰,今日晝講爲之。
金致讓,以吏曹言啓曰,前判書洪麟漢,特敎飭勵之下,不爲入城,事甚未安,推考警責,何如?傳曰,允。
尹東暹,以內醫院言啓曰,提調趙暾,身病猝重,今日不爲仕進,卽爲牌招,以爲備員入侍之地,何如?批答以傳敎下
金致讓,以兵曹言啓曰,本曹正郞沈命德,身病猝重,呈狀乞遞,宿衛重地,不可久曠,今姑改差,何如?傳曰,允。
金致讓,以兵曹言啓曰,兼司僕將李邦鵬,素抱痰癖之症,近益添劇,有難起動供職,呈狀乞遞,宿衛輪番之任,不宜暫曠,今姑改差,何如?傳曰,允。
洪述海啓曰,卽者吏曹郞廳來言,今日爲政事,命下,而判書朴相德,參判尹得養,俱以病不來,參議未差,不得開政云,判書·參判,竝卽牌招開政,何如?傳曰,允。
尹東暹啓曰,吏曹判書朴相德,參判尹得養牌不進推考傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招開政,何如?傳曰,允。
兵曹口傳政事,副司直韓光會。
傳于金致讓曰,忠淸水使留待。
傳于金致讓曰,忠淸水使,宣諭後入侍。
有政。吏曹判書朴相德病,參判尹得養進,參議未差,右承旨李命植進。啓曰,判書朴相德牌招不進,參議未差,小臣獨政未安,何以爲之?敢稟。傳曰,仍爲之。又啓曰,咸鏡道都事趙亨謙呈狀內,素患奇疾,當此換節之時,挾感闖發,委頓牀席,轉側須人,時月之內,萬無遠赴之勢云。身病旣如是危重,則不可强令往赴,今姑改差,何如?傳曰,允。
李惟秀爲大司憲,申光履爲大司諫,李鎭衡爲執義,李範濟爲持平,朴相老爲獻納,李致中爲弼善,尹蓍東爲刑曹參議,金復休爲吏曹正郞,李商建爲兵曹正郞,李最中爲同義禁,韓光會爲觀象提調,李仁林爲濟用主簿,鄭致儉爲活人別提,洪應辰爲典設別提。兵批,判書蔡濟恭病,參判金華鎭病,參議李萬恢入直進,參知申一淸病,右承旨李命植進,同知金弘星,副護軍田光勳·尹彝復·金魯淳,副司直尹東暹·李聖圭·李在協·沈鑧·魚錫定·趙·黃最彦·尹蓍東,南漢留營別將李邦鵬,僉知田致雨。
戶曹參判李潭疏曰,伏以臣母久患風痺之症,兩臂全廢運用,爲便調治,將還京寓,連試針焫,而此與服藥有異,拘忌甚多。日不吉,則不得試,氣不和,則不得試,天以風雨,則不得試,況臣孑然無兄弟,獨自扶將,雖無彼數者之忌,臣不在則又不得試焉,而縱使得一日於四五日之中,必待朝氣而受針,亦醫家之言也。由是之故,臣於邇來,自朝至午,初不忍爲離捨赴公之計,而顧臣所帶之職,非比冗散,法講頻開,而每煩僚員之推移,賓對連行,而久阻文石之晉接,至於編輯之役,時或俟間晩進,而亦無以專心致力,以私廢公,極知悚恐無地,而數旬之間,適無醫家之忌,則隨日下針,以責一分之效,實在此時,臣安敢徒懷嚴畏,不一呼號於天地父母之前乎?伏乞聖慈,特推孝理之恩,亟將臣本兼諸任,倂行鐫免,俾盡子職,千萬顒祝。答曰,省疏具悉。卿其勿辭,護焉。
大司憲兪彦民疏曰,伏以臣乍罷旋敍,新除繼降,惶懔之餘,實切感激,而念臣自劃素固,身病適苦,洊召之下,連事違傲,昨因朝講有命,自政院,請牌諸臺,而臣與持平臣李漢一,獻納臣郭鎭純,俱未克趨承,旋下嚴旨,有其人當下敎,當該承旨爲先遞之敎,臣震慄祗伏,恭俟誅罰之加矣。卽伏見處分備忘,則李·郭兩臣與數日前違牌之諫長,同爲被罪,而獨臣名,不在其中,臣誠惝怳,莫知其故也。蓋今此聖敎,以朝講命下後違召諸臣,分輕重致罰焉,而諫長,則無是而混入,臣則有是而倖免,其在事理,豈不傎乎?況承宣旣遞職矣,諸臺終抵罪矣。獨自昧然,頃刻蹲仍,亦豈不大有關於廉隅也哉?玆敢忙構短疏,仰塵崇聽。伏乞聖慈,特賜照察,亟加臣以諸臣所被之律,俾免罪同罰異之譏,則國體幸甚,私分幸甚。批答出傳敎
金致讓啓曰,明日次對,兩司當爲進參,除在外外,未肅拜人員,竝待開門牌招,以爲推移入侍之地,何如?傳曰,允。
庚寅五月十八日卯時,上御集慶堂。晝講入侍時,知事金時默,特進官金華鎭,參贊官金致讓,侍讀官徐有元,檢討官洪檢,假注書權偀,記事官吳鼎源·柳誼,以次進伏訖。上講大學傳三章訖,有元讀之。上曰,文義陳之。有元曰,苟日新,日日新,又日新,此好矣。旣稱苟日新,日日新,則至矣盡矣,而又稱又日新者,此純亦不已,自彊不息之功也,於此留心,好矣。上曰,所奏是矣。檢曰,於戲前王不忘,此好矣。欲法堯·舜,當法祖宗,列聖朝傳授心法,益勉仰體,好矣。上曰,所奏是矣,而豈敢體萬一乎?時默曰,克明峻德,明明德之極工也。自明之自字,乃是聖人極盡用工處也,於此留心,好矣。上曰,所奏好矣。華鎭曰,上番所奏,日日新又日新,好矣,聖德日新,則邦命亦新,敢以此仰勉矣。上曰,所奏好矣。致讓曰,儒臣諸臣,已皆陳達,更無可達矣。有元曰,特進官金華鎭,未及待令,以致入侍之遲滯,推考,何如?上曰,勿推。時默·華鎭·有元·檢先退。上曰,海南縣監入侍。海南縣監金㻐進伏,講七事訖,致讓讀宣諭,㻐先退。上曰,戶曹郞廳·宣惠廳郞廳入侍。戶曹佐郞趙載述,宣惠廳郞廳李龍中進伏,上曰,漕運何處入來乎?載述曰,嶺南入來矣。上曰,判書點檢乎?載述曰,此則納於新設倉,故判書無點檢之例,只郞廳出去矣。上仍命書敎曰,漕運,國之重事,湖西·湖南,俱皆判書點檢,則豈云新舊,而今於嶺南,以新倉,只令郞廳擧行,事體不然,令判書卽爲進詣,點檢分倉。又命書傳敎曰,再明次對,進定於明日,兩司無人,旣有政稟,政事其亦今日爲之。上曰,湖南年事,何如?致讓曰,麥事僅免歉矣。上曰,人心,何如?致讓曰,人心伶俐,故頗近巧詐矣。上曰,無雜術乎?致讓曰,自申飭之後,不敢爲之矣。上曰,注書往編輯廳,問幾何校正,而象緯考下,當校何考事,知之而來。賤臣偀趨出,往編輯廳問之後,還奏曰,象緯考下,當載輿地考,而姑未及成,故其次禮考十六編內,方校正三編,則已盡校,其餘則次第校正。職官考十編,雖非當次,而可改處小,故已盡校改,若禮考畢印後,無可印,則職官考卷數已定,當以此繼印云矣。上仍命書傳敎曰,今問象緯考·職官考,旣校正,禮考十六篇中三篇,亦校正云,而時·原任亦來會云,已校正者照檢後,若有稟裁者,依下敎入侍以奏。上曰,夕講爲之。出榻敎知事金時默,特進官金華鎭,參贊官徐浩修,侍讀官徐有元,檢討官檢,以次更爲進伏訖。上講大學補亡章訖,有元讀之。上曰,文義陳之。有元曰,凡物之已知者,必也益加窮極,至於用力之久,然後可以貫通,若其用力未久,則吾心之大用,亦有所礙掣處,此是深加留意處也。上曰,所奏是矣。檢曰,上番所陳用力之久,其久字誠好矣,有悠久無彊自疆不息之義,而一朝貫通,是自然之效也。上曰,所奏好矣,而何時貫通?誠慨然矣。時默曰,間嘗竊取程子之意者,自是取程子格於物之意,而斥諸家物來格之說也。上曰,此語誠然矣。華鎭曰,益窮之益字,是聖益聖之意也。上曰,然矣。浩修曰,別無所奏,而知事所奏,好矣。朱子之取程子此意,特編於十章之中者,亦可見尊師之意也。上曰,所奏好矣。經筵先退,時默·華鎭·有元·檢,先爲退出。上命浩修讀大司憲兪彦民疏訖。仍命書傳敎曰,下敎時其資不同,故雖遺漏,在渠之道,宜卽詣臺自列,而偃處陳章,分義道理,俱涉寒心。初已無端違牌,末又冒嫌陳章,事體寒心,況莫重奏御文字,只稱李·郭二字,亦涉駭然,此非比李世演·郭鎭純,此章給之,依李漢一例,捧傳旨。上又命讀嶺南道臣老人加資事啓本。上仍命書傳敎曰,今聞嶺南啓本,年百歲者居多,啓本下該曹,今日內皆擧行,頃者下該曹中未擧行者,今日政一體擧行。上又命書傳敎曰,噫,廉隅雖重,君臣分義,無所逃於霄壤,今者申飭,不過入城,則亦焉敢若此?一日羈縻,國綱一墜,二日羈縻,國綱二墜,觀今擧措,結末無限,予已衰,分義莫重,前判書洪麟漢,忠淸水使除授,其令今日辭朝。上曰,藥房提調,持湯劑,更爲入侍。出榻敎諸臣以次退出。
庚寅五月十八日辰時,上御集慶堂。藥房入診,海南縣監同爲入侍時,都提調金陽澤,副提調尹得雨,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·鄭允說,海南縣監金㻐,以次進伏訖。陽澤曰,夜間,聖體若何?寢睡·水刺之節,亦何如?上曰,一樣矣,進湯劑。陽澤曰,中宮殿進御正氣散,昨日製入,而果進御乎?症候,亦何如?上曰,中宮殿症候,差勝於昨日,而前者六君子湯,亦未進御,故自今日將進之矣。陽澤請診候,上曰,醫官診候後,稟陳中宮殿湯劑。泰輿等,以次診候,退伏曰,脈候左右三部調均,滑體亦勝昔,而中宮殿症候,旣非滯氣,則前方加味六君子湯,似好矣。上曰,中宮殿進御藿香正氣散停止,十五日製進六君子湯,今日當爲進御,然則後五貼,自今日進御,以今日爲日次,二十二日五貼加製以入,此後限十貼依此製入,加製與否,十貼後更稟。出傳敎上曰,提調不來乎?陽澤曰,此人欲自效於保護之職,而夜間,身病猝重云矣。上曰,提調趙暾許遞,其代,前判書韓光會敍用除授,令該曹口傳付軍職。出傳敎命鼎源讀實錄考出文書,讀訖,命還奉藝文館。得雨曰,海南縣監,依下敎入侍矣。上曰,進前。㻐進伏,奏職姓名履歷,講七事,聽宣諭後退出,諸臣遂以次退出。
庚寅五月十八日午時,上御集慶堂。藥房入診入侍時,都提調金陽澤,提調韓光會,副提調尹得雨,記事官柳翼之·吳鼎源·柳誼,醫官方泰輿,進伏訖。陽澤曰,俄間,聖體若何?上曰,一樣矣,進湯劑。上曰,今日湯劑,桂臭不至甚厭矣。陽澤曰,夕湯劑今已進御,申後更進一貼,何如?上曰,依爲,而待下敎入侍。諸臣退出。
庚寅五月十八日申時,上御集慶堂。忠淸水使入侍時,忠淸水使洪麟漢,左副承旨金致讓,假注書權偀,記事官吳鼎源·柳誼,以次進伏訖。上曰,忠閫進前。麟漢進伏,上曰,勿說而已。麟漢曰,臣等事君不忠,奉職無狀,遭前古所無之變,前後恩敎,反覆懇惻,非止一再,而至於今番下敎,尤切惶悚矣。上曰,遭讒之人,古豈無之,而豈有如卿之兄弟父子,俱爲被駁者乎?麟漢曰,受國厚恩,身尊卿列,豈不思報,而所遭罔測,屢致聖敎,殆若徒伸廉隅,不知報恩者然,尤爲惶悚無地矣。上曰,今當遠去,悵然二字,歇後語也。藥院卿若行之,則庶有得見之路,而此亦無奈何。麟漢曰,臣累次待罪藥院矣。今當遠離,猥有一言仰陳矣,湯劑以時進御,聖躬益加保嗇,伏望。上起坐曰,卿旣遠去,仰瞻而去。麟漢曰,久違之餘,雖居城外,近伏聞天顔勝昔云,下情欣忭矣。上曰,卿亦起坐而仰瞻焉。麟漢仰瞻,上曰,惠嬪必多悵然矣,卿必入去見之而去。麟漢退出,致讓讀忠淸水使軍官單子,上曰,只二人矣。上命讀戶曹參判李潭疏,命書批答訖,上曰,藥房提調,持湯劑,更爲入侍。出榻敎致讓·偀先退。
庚寅五月十八日酉時,上御集慶堂。藥房入診入侍時,都提調金陽澤,提調韓光會,副提調尹得雨,記事官柳翼之·吳鼎源·柳誼,醫官方泰輿進伏訖。陽澤曰,俄間,聖體若何?上曰,一樣矣,進湯劑。上曰,爲桂香烈,不却一貼矣,今番湯劑,桂味亦無,尤覺厭苦矣。陽澤曰,聖心若不至甚苦,則連進三貼,何如?上曰,此一貼亦悔矣,實難三貼也。仍命書傳敎曰,自明日,依前建功湯二貼,申後蔘苓茶煎入。諸臣退出。
上在慶熙宮。停常參,只晝講。
自卯時至午時,日暈。
藥房都提調金陽澤,提調韓光會,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。心日倍氣益衰,建功湯徒苦,何答之有?次對旣命,同爲入侍。中宮殿·惠嬪宮,藥房口傳問安。答曰,知道。
傳于李命植曰,近來承傳色,偃便特甚,以牌招,致內班院掌務立庭,申飭。
金致讓啓曰,大臣·備局堂上,依下敎來待矣。傳曰,引見。
以承傳色口傳下敎曰,今日多人旣來,朝講爲之。以入來之人,卽塡入侍單子入之,正時待下敎入之。職官考郞廳洪纘海,持已校正者,次對同爲入侍,紙地入來與否,亦爲知而以奏。
傳于李命植曰,朝講,以晝講爲之,次對同詣入侍,單子先入之。
以承傳色,口傳下敎曰,職官考畢校云,將欲見之,今日次對,職官考郞廳持而入侍。
李命植,以內醫院言啓曰,鍼醫李春敷汰去,代以曾經入侍之醫官前司果韓命禧差下,令該曹付軍職,冠帶常仕,何如?傳曰,允。
金致讓,以兵曹言啓曰,禁軍來秋冬等祿試射時沒技人,別軍中懸註以入之意,敢啓。傳曰,知道。
傳于李命植曰,大臣如在,編輯廳入侍。
傳于李命植曰,大臣如入來,直爲詣閤。
傳于李命植曰,大臣·承旨入侍。
以文官朔試射試官望筒,傳于金致讓曰,置之。
李命植啓曰,明日常參,兩司當爲進參,除在外外,未肅拜人員,竝待開門牌招,以爲推移進參之地,何如?傳曰,允。
有政。吏曹判書朴相德進,參判尹得養病,參議未差,右承旨李命植進。啓曰,海州判官,今當差出,而本州,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李得培爲吏曹參議,尹東暹爲大司憲,申大脩爲執義,李崇祜爲持平,朴相老爲校理,尹錫烈爲副修撰,李商芝爲禮曹參議,呂龜周爲校書校理,權坪爲典籍,李溵爲掌苑提調,金鍾正爲平市提調,鄭履曾爲軍器判官,金應淳爲奉常提調,趙英鎭爲說書,李俊永爲海州判官。
安春君烿疏曰,伏以天祐我東,景貺潛周,寶算冞高,聖候冞康,螻蟻微臣,每從諸臣之後,得參起居之班,中心喜悅,倍萬恒情,贊祝岡陵,蹈舞康莊,不足以盡此微誠也。況我殿下,臨御五十年,政修事擧,耀後光前,其所以考究遺文,裨補闕典者,本末殫盡,巨細靡遺,及至近日,特命諸臣,撰緝文獻,備述一代之治模,以垂一王之定制,是將堯文舜華,倂耀於一秩,而文謨武烈,昭示於來世,猗歟盛哉?第臣於此,亦有及時仰聞者,惟我昭惠王后誕降,實以正統二年丁巳九月八日,旣經考校,載錄於新刊璿源譜略,而本陵碑文,尙自此仍訛,見載以三月十九日,睿宗大王卽祚,實以成化四年戊子九月七日,旣載在本陵碑文,而譜略,則不書其日,俱宜追書於碑文譜略,以爲彼此參準,斷不可已,而且臣就考譜略,於安順王后,只書誕降月日,而不書年甲,於仁順王后,只書誕降年甲,而不書月日,此其攸司之臣,決非偶失於照管,則抑或無考信文籍而然也。以臣淺慮,則仁順王后,臨壼三十餘年,其在成廟辛卯,有上號之擧,其時獻冊文,似或有稱述寶算之語,至於仁順王后昇遐,在於宣廟八年,則其間誕日問候,亦可以考證於日記中。此外國朝典故之公藏私蓄者甚盛,苟能廣加搜考,則必無終不得知之理。臣仍念殷周典記以來,歷代史牒,凡係帝王正始謹終之事,無不備載,其朏朒晦朔,至於雷電繞之辰秉同之日,尤必謹書而詳錄之,誠以功績必參以日月,盛德可徵於年壽,不可謂無關於實蹟實行,而有所忽略之也。況此天潢之牒,狀德之碑,與尋常史傳有異,而若是之訛舛疎漏者,豈非昭代之欠典闕事耶?如臣微末,本不宜形諸章牘,仰瀆宸嚴,而惟其迹忝宗籍,事關先王先后,旣有愚見,不敢自隱,敢此冒陳。伏乞聖明,特加俯察,亟命諸臣,博考典籍,一一追補而備書焉。臣無任屛營祈懇之至,謹昧死以聞。答曰,省疏具悉。噫,昔年宗臣,有此等陳章者多,今無聞焉。若是陳章,其心嘉尙,然其時闕漏者,豈非不謹乎哉?久遠難徵之事,何敢輕議於今日歟?
庚寅五月十九日卯時,上御集慶堂。藥房入診入侍時,都提調金陽澤,提調韓光會,副提調尹得雨,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,進伏訖。陽澤曰,夜間,聖體若何?寢睡·水刺之節,亦何如?上曰,皆一樣矣。陽澤曰,中宮殿湯劑進御後,症候,何如?上曰,差勝矣,進湯劑。上曰,只兩廳首醫診候。泰輿·允協診候,退伏曰,脈候左右三部調均,滑體亦勝昔矣。上曰,近來眼前黑花則無,而氣益苶矣。陽澤曰,黑花之無,是眼視差勝之效也。上曰,前者左相,以爲八味元有益於眼視,故昨日服之,而亦無效矣。陽澤曰,此誠當劑,而次次進御,則其效無窮矣。上曰,數次服之而無效,則欲停止矣。陽澤曰,丸劑之效,不可以時日責之,而久乃有益矣。上曰,提調持湯劑,更爲入侍。出榻敎光會更進湯劑,諸臣退出。
庚寅五月十九日卯時,上御集慶堂。晝講,大臣·備局堂上·編輯郞廳同爲引見入侍時,知事李景祜,特進官洪趾海,參贊官李命植,侍讀官徐有元,檢討官洪檢,假注書權偀,記事官吳鼎源·柳誼,領議政金致仁,左議政韓翼謩,右議政金尙喆,行副司直金時默·具善復,刑曹判書李章吾,副司直洪名漢,刑曹參判金應淳,左副承旨金致讓,事變假注書任煜,編輯郞廳洪纘海,以次進伏訖。上講小學篇題題辭訖,有元讀之。上曰,文義陳之。有元曰,乃復其初,好矣。德崇業廣,至大至廣,而其本,則復初也,如大學之由明德而至治平焉,帝王涵養之功,唯在於是矣。上曰,日益衰,雖不得行之,而所奏是矣。檢曰,惟聖斯則,建學立師者,三代敎人之道,在於師道,秦漢以後,經殘敎弛,學校盡廢。故衆人蚩蚩,善俗漸頹。學校之政,在於君師,人主一心,萬化之本,唯在導率之功矣。上曰,此則衆人蚩蚩云,而今則罔有紀極矣。所奏是,當留念矣。景祜曰,以培其根,以達其枝,此好矣。由此而至於無有不善乃復其初,皆在於培根達枝,於此留念,伏望。上曰,所奏好矣。趾海曰,聖德常示謙挹,而小學·大學,收用則等也,不以小學爲小子之學,而常講焉,以示謙挹之德,益隆光明之學,而深體立師之訓,以盡導率之方,則治平之效,自可易致也。上曰,所奏好矣。上仍命書傳敎曰,噫,其問海東民庶,今日海東,其國興乎替乎?況海東風俗務新,其雖新也,亦莫知其效,而以調攝言之,三百六十日,日三建功,以年計之,一千八百貼。以講學言之,不過小學書題·題辭·立敎,大學經一章·傳三章,以此輪廻誦講,豈特讀者無滋味?聽者與侍講之人亦然,然問其心則苦矣,問其志則深矣,而一自代理之後,謂君倦矣。吁嗟,復政之後,一月六對,不敢闕一,每皆進定,雖不新新,法講則亦不敢懈怠,此豈氣强而然,亦豈樂爲而然?噫,年今近八,仰體付托不敢少忽之意,而武王得商,武公作抑,皆過九十,今予近八,雖千千萬萬料表,比諸乎此,其未及者幾年,日益衰苶,猶若此者,庶可見知能帥氣而然也。嗚呼,幾百年後,備考海東所無之文獻,其中有不可不致誠處者,故因此一心萬倍。今番其於六日,不敢一息,連開誦講,而三日則兼行夕講,可謂九講。噫,三百年之後,躬拜國初常御殿基。嗚呼,二十四日,國初忌辰,故三日亦欲祗迎,懷萬憶,亦歇後語也,何敢自便?三昨所未能之朝講,其欲行焉,亦未能,此何國體,此何紀綱?嗚呼,近七十復政,古豈有之?近八法講,亦豈有之?命朝講爲晝講,今已再矣,此不可使聞於隣國,此則雖衰,焉可無飭?然此亦予此亦予,先自一人,三四臣處分,其亦末節,須觀銀臺故事·玉堂故事,銀帶書停常參·經筵,玉署書停經筵夜對,顧不重歟?詩傳蒼蠅章,以鷄旣鳴矣,朝旣盈矣觀之,此日常參也,故頃年朔望常參,定而爲之,代理之後,其法墜矣。噫,其亦國忌,法講·次對,應在頉稟中,而次對則昔年亦已行,而法講,予今近八,因雖庚子甲辰皆行之例爲之,況常參乎?嗚呼,三昨拜國初常御殿基,三明當祗迎於國初忌辰傳香,其前只有三日。嗚呼,洋洋如在,當少伸此忱,自明日至卄二日,當於崇政殿常參,仍行朝講,時刻隨時,只入正時,經筵特進官,以當日行禮人入侍,殿庭禁軍·砲手排立,置之,先已飭躬,其當命下,今日違牌四臺臣,亟施永刋之律,仰奏蒼蒼。噫,今日儒臣,亦三司中一,則頃者沈勗之事,豈比乎此,而入侍儒臣,齊奏文義,已開端而其亦默默,今後則昔之三司稱也二乎?雖奏,予則有此敎,而事體寒心。今日入侍儒臣,竝施不敍之典。有元·檢退出,命植先退。致仁曰,聖體若何?上曰,一樣矣。致仁曰,中宮殿湯劑,卽爲改製以進,今已復常乎?上曰,少愈矣。上曰,昨已諭矣,而一爲奉朝賀,一爲水使,此重臣,予常恃之,甚悵然矣。致仁曰,處分好矣,當次次進用矣。上曰,何待次次進用乎?致仁曰,不必久置矣。上曰,備考校正,何如?致仁曰,窮日,不過一二卷矣。洪啓禧·徐命膺所校中,亦多可刪者矣。尙喆曰,此決斷於臣等,故不可不詳考,自致遲滯矣。致仁曰,酒禁事,罷酒坊及其後許其祭用事,亦當載之矣。上曰,然矣。致仁曰,受麥有下敎,而奉常提調李溵,病難行公云,今姑改差,今日內口傳差出,何如?上仍命書傳敎曰,奉常提調李溵許遞,其代,今日政擧行。又命書傳敎曰,常參有命,政事今日爲之。上命纘海讀職官考。纘海讀至故相沈希壽名字,纘海讀以其別號一松。上曰,音雖相似,而字則不同,此則過矣,何必然乎?致仁曰,音旣相似,豈敢讀乎?上曰,予之兒名,前則不知,而慈聖下敎後,皆知之矣。上命書傳敎曰,今番文獻備考草本洗草,依實錄·譜略例,遮日巖爲之事,分付。大臣·備局堂上·編輯郞廳,先爲退出,上曰,同副承旨入侍。出榻敎同副承旨徐浩修進伏,上曰,左副先退,明日排立置之事,先爲分付。上命浩修讀安川君烿疏,命書批答,又命讀全羅道老人狀啓。仍命書傳敎曰,昨日嶺南,已下敎,今日湖南,亦於今日政加資下批,參奉·判官旣有職名之後,仍置庶民,豈重官職之意乎?以此分付本道。諸臣以次退出。
庚寅五月十九日申時,上御集慶堂。大臣入侍時,領議政金致仁,右議政金尙喆,左副承旨金致讓,假注書權偀,記事官吳鼎源·柳誼,以次進伏訖。致仁曰,俄間,聖體若何?上曰,一樣矣。朝者中官,不卽奏故不知,而尹汲禮單入來矣。致仁曰,意外矣。上曰,不其無恙乎?尙喆曰,近頗老矣。致仁曰,明年卽回婚禮也。上曰,然乎?上曰,官案中,宗廟提調首書乎?致仁曰,以職品書之,故不必爲首書矣。上曰,提調官案中,書於何處乎?致仁曰,別無提調官案矣。尙喆曰,御覽官案,則有提調官案矣。上曰,職官考,以何府爲首乎?致仁曰,耆社爲首,而次則宗親等諸府矣。上曰,職官考中耆社故事,予潛邸時上疏登之,而疏首君號上,加書王子二字,何如?致仁曰,好矣。尙喆曰,果好矣。上曰,卿等先退。致仁·尙喆,先爲退出,上命書傳敎曰,噫,耆社諸臣零替者多,心常嗟惜。噫,前判書尹汲,近年以來,益篤精白,因此被斥,齟齬朝端,深用戀戀,豈意此單之遽報?承旨纔退,殿門將踰,中官其奏,却疑非眞,爲此而言者也,悼䀌曷喩?凡諸等事,依禮文卽爲擧行,柩材爲先擇送,其子得毅,待闋服卽爲甄用,祭文製下,三明日,遣禮官致祭,以表予意。噫,今聞來歲回婚,予未料也,聞此何抑?予心若此,其況當者?其夫人家衣資食物,致賻外特爲輸送,一以慰九原,一以慰貞敬。又命書故判書尹汲家致祭祭文訖,諸臣以次退出。
上在慶熙宮。行常參,只朝講。
藥房都提調金陽澤,提調韓光會,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣益日衰,綱亦日墜,建功支撑,誠可哂也。今日朝鮮,侍從世界。今日以下八字,臺啓傳敎,刪因去以承傳色,口傳下敎曰,朝講同爲入侍。中宮殿·惠嬪宮,藥房問安。答曰,知道。
備忘記,今日朝鮮,有君乎,有國乎?殿座時下敎,而李命植爲薇垣長,李養遂爲持平,牌招入侍,承旨代,編輯廳郞廳金鍾秀爲承旨,牌招入侍,房順房。象緯考·禮考,皆有御製命書,一則本事重矣,一則奉敎書重,前後此命,意蓋在矣。
以別雲劍望,傳于洪述海曰,依前爲之。
大司憲·持平前望入之,以宋瑩中爲大司憲,李遠爲持平,奉常判官鄭忠彦,校書校理南玉相換事承傳。
吏曹口傳政事,以洪景顔爲左通禮。
以承傳色,口傳下敎曰,卽爲牌招,直入正時。
常參罷後,政院·玉堂·藥房口傳問安。答曰,知道。
徐浩修啓曰,明日常參,憲府無進參之員,除在外外,大司憲宋瑩中,待開門牌招,以爲入侍之地,何如?傳曰,允。
庚寅五月二十日辰時,上御崇政殿。常參·朝講入侍時,行都承旨尹得雨,左承旨尹東昇,右承旨金致讓,左副承旨洪述海,右副承旨徐浩修,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出資政門,詣崇政殿。上曰,承旨先拜置之。常參禮畢,領事金致仁,知事朴相德,特進官趙明鼎·李章吾,參贊官尹東昇,大司諫李命植,侍讀官沈頥之,檢討官林鼎遠,常參官右議政金尙喆,行戶曹判書趙雲逵,禮曹判書元仁孫,兵曹判書蔡濟恭,藥房都提調金陽澤,提調韓光會,以次進伏訖。上講小學立敎篇訖,頥之讀至半遍,上曰,下番替讀。鼎源讀訖,上曰,文義陳之。頥之曰,小學立敎篇,自妊子而至於致仕,則此固一生所以成德行道之方,而其本,已在於胎敎,胎敎,與君師之敎育人才,相爲終始,敢以此仰勉於聖學矣。上曰,所奏是矣。鼎遠曰,十三學樂,樂者,導揚人之性情,感發人之和氣。故自幼學焉,而樂記趨以宋齊,此所以不可斯須去身矣,此亦深有意味意處也。上曰,好矣。致仁曰,見善從之,聞義則服,凡人非不知其好,而但患其從服之難,故大聖人爲學,猶以自勉者,以其難也,於此留念焉。上曰,善無可見,義無可服,浮囂躁競,從時體慢蹇,何所服從乎?此專在於一人之不能導率之致也。相德曰,鄕三物敎萬民,其敎有次第,德行藝各有先後次第,此乃萬世不易之道也。上曰,是矣。明鼎曰,大·小學之輪講,貴在能踐其事,俾有實效,今因文義,敢有仰達矣。古之四十始仕者,蓋欲待年齒才智之俱長,方許其從政臨民,法意甚美,我國監役之必待四十而檢擬者,略倣其義,而近來承傳頻下,不計其年而除職,故年纔弱冠,已通仕路。又未久而出爲字牧之任,其中雖或有夙詣能了之人,而大體以年少未經事者,經試吏事,其何能善治乎?此不但有違於古法,生民休戚,關係不細,此後承傳,依生進例,必以三十歲爲限,稍待其才器之老成,始許除職,恐甚得宜,大臣銓長,今方入侍,下詢而處之,何如?上曰,此後監役官,宜守舊例。出擧條致仁曰,連日酬應,聖體若何?上曰,一樣矣。上曰,連有朝講之命,而臺臣不進,故不得爲之,今日特除,僅得一員而行矣。臺閣革之則已,若不然,豈可若是乎?不得已以政院,春坊特除而入直,春坊之人,又若是,此何道理乎?致仁曰,其中或有實恙之人,而近來皆然,非徒近來,如此者亦已久矣,此悶矣。上曰,尹東暹則有實故,或非異事,而暫爲入來,其後懸頉,亦何難乎?誠慨然矣。陽澤請進湯劑,上進御訖,陽澤請診候。上曰,脈勝則紀綱亦勝乎?置之。致仁曰,悠悠萬事,豈如聖躬之保嗇乎?陽澤曰,聖躬康寧,然後紀綱可振矣。上曰,八味元一日服之,而今日則不服矣。致仁曰,纔進還却,何以得效乎?上曰,今豈可以謂視物之明,而久服丸藥乎?陽澤曰,必進數三劑,好矣。致讓讀奏同副承旨金鍾秀牌不進罷職傳旨。上曰,只推。上曰,編輯郞廳洪纘海入侍。出榻敎洪纘海進伏,讀禮考耆社卷中潛邸時上疏訖。致仁曰,文獻備考,行將活印,不可無監印之官矣。校書校理南玉,固稱善文,而其於冊子印役,奉常判官鄭忠彦,最爲鍊熟云,兩人所帶之職,使之相換,專責監印之役,何如?上曰,依爲之。出擧條尙喆曰,新除同副承旨金鍾秀,自上測度,俄有只推之命,而有實病,不得出肅云矣。上曰,許遞。仍命書傳敎曰,同副承旨許遞,代前承旨柳善養除授,牌招察任,房順房,而右副爲禮房,同副爲兵房。仁孫曰,大麥,明日當爲進上矣。上曰,明日受麥,崇政殿月臺爲之,儀註置之,受麥後,仍行常參朝講事。出榻敎命植曰,朝者諸臺臣,不體昨日勤摯之敎,又事違牌,誠甚非矣。殿下斯當有處分之敎,夫其可罪者,處分之足矣,何至激於聖心,發於辭令乎?藥院批旨中八字,殊非大聖人和平之言,伏願深量而收還焉。上曰,所奏依爲之。出擧條上仍命書傳敎曰,噫,今日朝鮮興乎?近八其君,暮年自勉,有三日常參之命,雖有撕捱之端,何敢若此,而況無端乎?事之寒心,莫此爲甚。違牌三臺,依昨日一臺例,以永刋律,捧傳旨前單入之,至於持平李養遂,以銀臺春坊入直之人特敎,意蓋在矣,則聞其命,踰闕門而違牌,此何事體,此何分義?萬萬可駭,先遞差,黃山察訪除授,當日辭朝,倍道赴任,到任日字,令道臣狀聞。噫,觀今擧措,今朝內局批答,豈云過也?其答,在於三臺違牌之前,而猶若此,其八字,於渠可謂準備而然。薇垣長所奏,執藝可尙,今日朝鮮以下八字,令刪焉。上仍還大內,諸臣以次退出。
上在慶熙宮。行常參,只朝講。
未時申時,日暈。
藥房都提調金陽澤,提調韓光會,副提調尹得雨啓曰,昨日法殿常參,仍行朝講,移時酬應,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。氣則一樣,朝講後入侍。中宮殿·惠嬪宮,藥房口傳問安。答曰,知道。
柳善養,以都摠府言啓曰,今日入直內三廳武兼禁軍及軍兵等,當爲中日習射,而常參相値,不得爲之之意,敢啓。傳曰,知道。
徐浩修啓曰,大司憲宋瑩中牌不進推考傳旨,今方捧入,而今日常參朝講,憲府無進參之員,宋瑩中更爲牌招,以爲入侍之地,何如?傳曰,允。
備忘記,此何國體,此何紀綱?若此,借隣國而爲耳目乎?良可寒心也。
徐浩修啓曰,刑曹參議尹蓍東,除拜過三日不爲出肅,依定式推考警責,仍卽牌招察任,何如?傳曰,允。
以承傳色,口傳下敎曰,宋瑩中甲山府使除授,倍道赴任,帳殿使之謝恩,時任府使,遞付京職。
柳得養,以兵曹言啓曰,今五月二十一日武臣賓廳講書日次,而常參相値,不得爲之之意,敢啓。傳曰,知道。
金致讓,以義禁府言啓曰,吏曹參議李得培,下本府推考就理後,以不應爲公律勘處以放事,傳旨啓下矣。李得培,下去京畿廣州地云,依例發遣府書吏,拿來,何如?傳曰,允。
常參罷後,政院·玉堂·藥房口傳問安。答曰,知道。
以承傳色,口傳下敎曰,李遠入來,則延和門當殿座,時服入侍,砲手排立,置之。
以承傳色,口傳下敎曰,已下敎,東村漢人子孫,使之待令,而食祿人外,雖老人,能步來者待令,雖幼穉,能自來受米者一體待令,其米卽爲待令事,分付惠廳。
以承傳色,口傳下敎曰,沈頥之·李最中,牌招入侍,北部官員待令。
金致讓,以吏曹言啓曰,左通禮申應顯呈狀內,身病甚重,萬無供職之望云,今姑改差,其代,口傳備擬以入之意,敢啓。傳曰,知道。
柳得養,以御營廳言啓曰,本廳分授惠化門南邊體城頹毁改築處,女墻亦已畢築之意,敢啓。傳曰,知道。
金致讓,以義禁府言啓曰,全羅監司狀啓,據刑曹粘目內,海南前縣監白師誾,移本府處之事,允下矣。白師誾,時在任所云,依例府羅將拿來,何如?傳曰,允。
金致讓,以義禁府言啓曰,吏曹參議李得培,下本府推考就理後,以不應爲公律勘處以放事,傳旨啓下矣。李得培今已拿囚,以不應公律,杖八十收贖,而依承傳功減一等,放送,何如?傳曰,依爲之。公律已參酌,且非照律,則功減之請,無涉曲循功,勿論該堂,從重推考。
金致讓,以義禁府言啓曰,李羽逵·宋濟魯,竝先遞差,一倂放逐湖西,其令卽爲當日擧行事,命下矣。依傳敎,一倂卽爲放逐之意,敢啓。傳曰,知道。
尹東昇,以漢城府言啓曰,李遠永爲庶人,卽日放逐鄕里事,命下矣。依傳敎,李遠永爲庶人,放逐鄕里之意,敢啓。傳曰,允。
金致讓,以義禁府言啓曰,前持平金復休,三陟府限三年定配事,命下矣。金復休,時在京畿抱川地云,以傳敎內辭意,具罪目,卽爲發遣府羅將,仍令押送配所之意,敢啓。傳曰,知道。
延和門殿座罷後,政院·玉堂口傳問安。答曰,知道。
備忘記,噫,欲行朝講而幾止乎?三日常參,意蓋深矣,則其於第二日李遠之章,比於他人章,革法職名,經夜則必也。頃者此任欲呈而未果者,其萬萬無狀,一件也。追慕亘中,其雖有五更常參之命,近者日衰,雖朝常參,其猶强忍可憫,況五更乎?其雖慷慨定,爲臣子者,將心便而從,視若例事,循例欲奉承,其果臣子道理乎?雖然,諸臣慢蹇,皆由謬習,此等昧焉,亦由迷暗。雖然,一日朝鮮,有一日之飭,二日朝鮮,亦有二日之飭,此飭焉可無也,而今日諸承之事,其若初六日之承宣,人皆若此,予將依誰?雖不食水刺,建功三勸,雖欲不睡臨殿,視若例事,於今朝鮮,可謂昏迷世界也。
左承旨李萬恢,有稟達事,來詣閤外請對矣。
有政。吏批,判書朴相德進,參判尹得養進,參議李得培未肅拜,同副承旨徐浩修進,以宋鍈爲獻納,沈頥之爲兼文學,金時默爲右參贊,金瑞應爲奉常正,李台鼎爲軍器正,朴東周爲奉常主簿,南碩老爲奉常主簿,尹琰爲加平郡守,鄭汝淵爲軍器主簿,李敬玉爲執義,沈觀之爲司諫,宋濟魯·成胤儉爲掌令,金復休·李東遇爲持平,任希曾·李羽逵爲正言,李益炡爲判義禁。
兵批,判書蔡濟恭病,參判未差,參議李萬恢入直進,參知申一淸病,副司直金鍾秀,副司果韓命禧,僉知任屹·許儼。
持平李遠疏曰,伏以臣魯莽蔑裂,百不猶人,晩竊科第,猥躋淸班,居常愧懼,若隕淵谷,不意玆者,忽伏承柏府新命,繼而召牌壓臨,臣誠惝怳震越,莫省攸措。噫,臣迹忝璿籍,誠切願忠,而學識空疎,智慮淺短,無以任聖主耳目之責,效古人骨鯁之風,其何敢晏然冒進,徒貽淸朝之羞哉?反復揣量,承膺無路,隨詣闕外,拜章徑歸。伏乞聖慈,俯賜諒察,亟削臣職,仍治臣罪,以肅朝綱,以警具僚,不勝幸甚。臣於乞免之章,不宜贅及他說,而獨於世道之深慮,有不容泯默,略兹附陳焉。惟我聖明,臨御四紀,陶鑄至治,振擧頹綱者,何莫非礪世之大法,範俗之要道,而至若懲貪贓抑浮躁,尤爲今日之急務,蓋貪贓不懲,則廉恥汨喪,民生莫保,浮躁不抑,則朝家乖亂,世道難支。惟此兩款,乃是興亡所關,而其所懲抑,或不無虛實之相混,有挾多勢,則眞貪贓者,不但不懲,反得以奬用焉,潛形換面,則眞浮躁者,不但不抑,又從以寵任焉。民國之受其害,將不知稅駕於何地,憂時慨世之士,孰不爲之寒心痛骨,而朝廷之上,終無一人刺擧者,甚矣勢力之鉗人口也。平安監司閔百興,蚩蠢無知,鄙悖無行,父兄,處以化外,不比子弟之數,士夫,視以下流,恥爲儕友之列,平日所爲業者,只是依附貴勢,干囑牟利之事,半生所與遊者,不過武弁象鞮市井無賴之類而已。萊·灣商儈之輩,皆推以市賑物主,百興偸食之說,至登於罪囚書札,則其行己之不齒人類,槪可知矣。及爲蔭仕,屢典郡邑,貪饕無厭,贓案歷歷,勳宰甲第,價踰千金,而不顧所處,必買乃已,其兄故相,爲之切責而不聽也。女壻資粧,至用銀器,閔氏之亡,自百興始者,便成家庭之恒談。噫,陷人以殺妻之惡,賤流常情之所不爲,而百興,忍能證成,慘誣於至親切友之間,人莫不扼腕而切齒,至若東營帷薄之醜,無人不知,萬口唾罵,人所謂詩禮之傳,一變爲夷者,正指此矣,是可以人理責之耶?關東禁松,法意有在,非爲道臣肥己之資,而稱以屬公,窮捜刻奪,累萬之財,盡爲私橐,其未及作錢者,狼藉流下於松坡江亭,京外雲集,求買如市,嶺東封山,有潛斫百餘立美板,暗運於藿船中,爲寧海府所現捉屬公,則移關威喝,至於數四,必欲還推而後已。地方官畏其氣勢,鄙其貪慾,至以穢物,塗其板而出給,夫屬公之物,勿論遠近,必屬於現捉之地者,法例則然,關東板之還奪於嶺南邑者,果何名也?原州營底,有京江巨富宋哥之良田美宅,累千其價,而百興,以方伯,肆然買取,乃以人所指目之妓妾貯之,其貪淫縱恣,無恥無憚,一至於此。前任錦山時,大排置田宅於茂朱地,故人皆駭歎,而彼則猶是隣邑,至於時任營下,占此大莊,實是曾所未聞,人所不敢者也。若以其政官時事言之,銓法政格,漫不省識,一任其子之行胸臆而快恩讐,再昨年館錄之有命也,爲私黨之參圈,敢於獨政時,以相避竝擬啓請,而擬其子於玉署單窠之首望而受點焉。雖因一宰臣之稠座揚言,不得入參,而其濟私罔上,放恣無嚴,到底如此,關西藩任,乃邊門之鎖鑰,貨泉之府庫也。苟非淸操重望之簡飭憚壓者,則決不可擬議,而今以百興,處是任,一世皆以浿營,亦自此蕩殘爲憂。況百興,曾隨其兄而往留營中,所以見侮遺臭於西土者,至今藉藉,而忽以高牙大纛,儼然坐巡察之任,則邊氓遐俗,亦皆瞠然駭歎曰,朝廷果無人乎?此人爲西伯云,其爲國家之羞辱,當復如何?噫,近來用人之際,專取門地者,已是往牒所無,而門地之中,亦當參量人器,使之彷彿,如百興者,初不足比數於人,雖微官末縣,尙不襯當,則二品命德之器,何嘗依俙近似也,而猥竊濫第,驟陞宰列,其爲世變,孰大於此?臣謂籌堂亞銓,竝宜削望,以淸官方,而仍令永加黜錮,勿齒縉紳,然後庶可少懲其負犯矣。噫,以百興爲其父,則訓子何論,而又不幸而有弘烈矣。癡獃之生,全無知敎,縱悖之習,反稱俊氣,平居父前,吽呶傲慢,無復敬遜之意,所擩染者,貨利聲色也,所傳襲者,錦衣駿馬也,人皆以法家之亡爲歎,則其性行,亦可知也。故相臣之按西營時,有所送錢布於至親尊屬,則弘烈,中間潛偸,給其所眄之妓,平生伎倆,皆此類也。曁乎隨往東營,益肆其慾,濁亂父政,罔有紀極,東郊咫尺,買取名莊,營造近百間大家,制度宏麗,見者揮舌,關東木物,此猶粗迹,而只快一己之奢慾,不顧其父之犯科露贓,其爲濫猾無畏,固爲可痛,而實則迷騃無知,誠亦可哀矣。頃以御史,下往關西也,漁取一妓,以數百金,盛粧馱來,而其費則出於道內,識者爲之嗟惋曰,御史,法官也,而不法如此,人莫敢誰何,國綱可知云云。以子弟而干父兄之政令,尙云不可,況銓衡注擬,何等嚴重,而百興秉銓,弘烈爲政,一政一望,無不自爲排定,公坐私居,略不諱秘,氣豪意健,傍若無人,殆有甚於安石之王雱。家行若此,不敗何爲?然此則於渠,乃薄物細故耳。頃年聖上,臨幸仁顯聖母誕降之舊第也,以昔日佩飾之賜與有無俯詢,則弘烈,乃以銀釵進獻曰,此聖母之所嘗御而宣賜者云,臣聞兹事,儘有委折。蓋當庚申內宴時,仁元聖母,以昔日佩飾之屬,傳送於豐昌府夫人,其長孫故掌令臣閔翼洙,以爲此稀世之寶,不可獨留於宗家也。於是,分與聖母同氣及諸姪中逮事者之長房,仍又識其始末,作爲傳後文字,弘烈家,初無分送之釵,彼弘烈所進獻者,果何物也?其一家親黨之間,知者莫不爲之寒心,噫嘻,痛矣。此事尙忍爲之,何事不可爲也?蓋其爲人,浮悖陰忮,只是滿腔貪慾,一不幸而早竊倖科,驟除淸顯,又不幸而半年之間,超二資而陞宰列,氣焰層加,躁競轉甚。淸宦權職,急慾如火,加以附托當路,潝訿如狂,一世喧傳,無不駭笑,在渠已非吉祥,而藉其地處,乘其位勢,締結嗜利無恥浮囂奸細之輩,作爲鷹犬爪牙,豢養排布,左右嗾囑,已有嫌怒於人,事或違拂於心,則必使構誣而搏擊焉。縉紳之僇辱,朝著之乖亂,其窩窟,則實在於此。閭巷輿儓亦皆曰,某官某家之被彈,俱出於閔氏云,以此之故,大小惴惴,或恐見忤於弘烈,凡係薦進通擬,輒皆先此人而副其慾,於是乎有親切之情者,爲之憂歎曰,亡家之兒也,有公正之憤者,爲之痛惋曰,亂國之人也。人情所同,公議可見,或有一種無識之見私護之論,乃謂閔氏坐地,與他自別,其所進用,宜先於人云,臣之所切痛者,正在於此。凡有坐地者,若能謹守先範,自飭其身,則其人益可貴重,何官不可做得,而苟或忝厥所生,辱其家聲,則人將駭痛賤惡之不暇。今弘烈,背名祖忠淸之規,負聖上寵擢之眷,而惟貪慾跳踉爲事,其罪當百倍於他人,其將以韓琦之賢而容貸侂胄乎?事行則反其祖武,仕宦則徒賣先蔭,若使其祖有知,想必隱痛而棄絶,渠旣自背其祖,則世可待之以其孫乎?地處先用之說,亦可謂不通之甚矣。今欲愛惜故家,全保後承,則正宜趁霜氷之憂,惕豶豕之戒,早加嚴斥,俾少自戢,況其釁孽旣積,手脚盡露,殿下雖欲容庇,其可得乎?臣謂亟令刋袪淸顯,屛流遐荒,然後庶可以樹朝綱而澄世道,惟願聖明之快揮乾斷而已。臣以疎逖孤弱之蹤,妄觸鴟張之巨室,固知鋒鏑立至,身家難保,而只緣憂慨之切,不避危禍之來。伏乞聖明,察其忠而採其言焉。李昌壽之向來所遭,非比尋常彈駁,宜不敢復齒於士夫衣冠之列,而殿下,不忍終棄,仕用如舊,實出於納汚藏疾之聖德,則在昌壽之道,固當洗濯舊釁,勉就新善,而誚謗之喧騰,去而益甚,昨年守令初仕之許多窠差出也,盡是親好之私,而無非權勢之托。故公道絶少,人言狼藉,此豈但昌壽之罪哉?家有悖子,共濟其惡,李秉鼎之傾邪不吉,浮躁無行,乃一世人之所指目也。權門勢家,晝夜奔走,賣其父之政柄,有若市井駔儈之賭貨射利,今番駭疏,自其本來伎倆,而莫知苗碩,不但溺愛偏聽之失而已,嬌兒不敎,貽羞縉紳,其敢曰在家不知乎?臣謂李昌壽,重加譴削,斷不可已也。殿下於用人之際,恢天地無私之量,體雨露不擇之德,如蔡濟恭者,亦抆拭瑕累,奬擢崇顯,此實出於感化豚魚之至誠,而惟彼濟恭,陰譎之性,終難矯變,濫滑之習,轉益層加,素行不出於循私蔑公,一念惟在於投間抵隙,其情狀之若此,殿下何由俯燭也?稱以弟子,廣交蠢愚無知之類,使之趨風聽敎,嶺外風習之不能馴厚,實由於此,不及今裁抑,臣恐終爲世道之深憂。臣謂兵曹判書蔡濟恭,亟加斥黜,以遵大易小人勿用之義也。批答見筵說
庚寅五月二十一日辰時,上御崇政殿。親臨受麥後,仍行常參朝講入侍時,行都承旨尹得雨,左承旨尹東昇,右承旨金致讓,左副承旨洪述海,右副承旨徐浩修,同副承旨柳善養,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出資政門,詣月臺訖。奉常提調金應淳,奉大麥跪傳于東昇,東昇跪受而進獻,上親受,授中官受麥訖,仍詣殿內,常參禮畢。領事金尙喆,知事元仁孫,特進官安允行·李溵,參贊官柳善養,大司諫李命植,侍讀官沈頥之,檢討官林鼎遠,常參官領府事金相福,戶曹判書趙雲逵,兵曹判書蔡濟恭,刑曹判書李章吾,以次進伏訖。上講大學經一章訖,頥之讀之。上曰,文義陳之。頥之曰,爲學之方,不越乎誠意正心四字。楊龜山曰,漢唐之君,誠意正心之不足,故以致天下之亂,文王,誠正透徹,以致二南之化,我殿下聖學高明,固不待仰勉,而唯以誠正二字,爲第一先務,則文王二南之化,可致於今日也。上曰,所奏好矣。鼎遠曰,首章,爲一篇宗旨,明德體也,新民用也,而皆由於至善,至善者,所以盡天理之極,而無人慾之私也。此做到極處而已,於此留心,好矣。上曰,好矣。尙喆曰,此三綱領矣。皆自明之自字,乃作而爲之也,雖生知之聖,明之而後明德矣,克明德顧明命,皆以之自明也。儒臣,以文王仰達,而文王緝熙光明之工,都在於純亦不已自彊不息也,於此留心,好矣。上曰,所奏是,當體念矣。仁孫曰,治國平天下,皆由誠意,則聖王治平之道,不越乎誠意二字,唯以誠意,爲喫緊工夫,則爲學之道,不勞於他求矣。上曰,所奏好矣。允行曰,定而後能靜之靜字,意義深矣。此一字留意,則聖躬,自然爲保嗇之方,堯之文思安安,亦不越乎此靜字也,於此尤加留念,伏望。上曰,此自得之言也。尙喆曰,安安之言,甚好矣。溵曰,極之一字,好矣,無不用其極也。上曰,好矣。命植曰,綱領中明德·新民,二件也,以今言之,新民之工,不及明德之工而然也。世道自虛僞至於浮薄躁競,作新之道,唯在導率之方矣,以此留念焉。上曰,所奏是,當留念矣。上曰,甲山府使宋瑩中入侍。宋瑩中進伏,上曰,七事。瑩中誦七事,上曰,侍從不爲七事,而至於都憲,問之者有意也。此人,非不行臺職者。致仁曰,觀其貌,甚有病矣。上曰,聲音聞之,似有病矣,前已累行。故今番不爲落點,而再入前望爲之矣。仍命書傳敎曰,前大司憲宋瑩中,曾前本非逡巡此任者,而今日不卽謝恩,心以爲駭,至於再牌,意謂似或實恙,事體所在,不可不處分。故下敎,而今於前席,觀其擧措,聽其聲音果然,特寢補外之命,雖然,莫云强忍,甲山旣謝恩,則與全不能起動者有異,今此朝講,焉敢違牌?補外雖寢,不可無飭,特施不敍之典。上曰,安允行八字,好矣。其壻爲相,使相執雁於回婚禮者,豈有乎?仍命書傳敎曰,噫,近者氣日益衰,心日益苶,若今日特進官所奏靜攝二字,正謂予者,而近八爲此,予豈樂爲者?一則宗國,一則自强,而常參命三日之後,薇垣長一人外,逐日違牌,此何分義,此何道理?其若追後下敎,今日必請下諭,故先爲下敎。大抵侍從之臣,本在京者,以畿甸江外,若西晉之王衍,可勝寒心。今日兩司中,非原在外·奉命在外,稱在外者,一倂亟施刋版之典,此後輒隨其望,非原在外而稱在外者,自政院,直捧嶺沿投畀傳旨,小樹君綱,多臺有闕,政官牌招開政。上命書傳敎曰,大司憲有闕,代右參贊李溵除授,牌招入侍。溵退出肅拜後,更爲進伏。致仁曰,聖體若何?上曰,一樣矣。相福曰,中宮殿氣候,若何?上曰,痰候近勝矣。致仁曰,正氣散進御云,好矣。上曰,藥房提調持湯劑入侍。出榻敎藥房都提調金陽澤,提調韓光會進伏。陽澤曰,聖體若何?上曰,一樣矣。陽澤曰,中宮殿進湯劑後,氣候若何?上曰,今日則起動矣。上進御湯劑訖,陽澤曰,診候,何如?上曰,只兩廳首醫爲之。方泰輿診察訖,奏曰,脈候度數調均,滑體一樣矣。吳道炯曰,脈候度數調均,滑體一樣矣。陽澤·光會先退,致仁曰,湖南穀簿,壬午以後,未免枵然,又於今年,濟州移轉,民力竭矣,而似聞本島麥農,又未善成,雖未知實狀之果何如,前頭事可謂罔措,申飭道臣,爲先善捧麥還,沿邑穀物,亦令留意儲置爲宜,以此分付,何如?上曰,依奏申飭。禮曹判書元仁孫曰,湖南沿海各邑穀物之枵然,實由於耽羅接濟,朝家之設置羅里鋪,專爲耽羅,羅舖旣令道臣句管,濟州涼藿價之在羅舖者,依新節目,及今貿麥,儲留於沿海各邑,以爲前頭入送濟州之地,似好矣。以此出擧條申飭,何如?上曰,所奏是矣,備局,申飭。出擧條上命浩修,讀檢閱柳誼疏訖,上曰,柳善養爲承旨,柳誼疏當至矣,果來矣。仍命書批答訖,致仁曰,此等事,一次疏陳,其後則該曹例爲減下矣。申晦·元仁孫爲承旨時,故相申晩爲領事,皆爲一次疏矣。上仍命書傳敎曰,初次陳章,其雖然之,旣有定規,此後初次外,該曹依例減下,亦爲定式,此章給之。上又命讀諸道狀啓。上命書傳敎曰,今聞嶺南狀聞中各邑所報,春秋牟自有先後,則分等其報者誠是,或春秋牟皆成熟,若此秋牟,今始成熟,汎以渾淪彌縫,至於間或成熟云,春麥成乎,秋麥成乎?噫,暮年廈氈,夙宵憧憧,惟在乎此,而身爲守令,七十二州居半便臥東軒,不顧其君之心,若是汎汎,其此而能爲田畯乎?噫,旣爲國體,特命三日常參,幺麽諸守令,予何足惜?瞞報守令,事當令道臣,營門決杖,以醒其睡,不爲決杖者,不顧其君之心,渠何敢食月廩?事當越一等,而今番十分參酌,另飭七十二州事,自政院回諭,豈特嶺南?諸道以此一體申飭。又命書傳敎曰,旣下敎,予意若此,重臣所奏誠是。予常可怪者,昔爲耽羅時,高句麗運米乎,百濟運米乎,新羅運米乎?嗚呼,粵在昔年,悶本州之彈丸海島,撫之恤之,猗歟盛哉,故予於嗣服後,仰體聖意,罔敢或忽,而然爲牧使者,非湖沿之米,則不謂賑穀,小民觀此亦效。噫,予何惜湖沿之米?曾已諭,其米自步而到島乎?船格其吾民也,將渠口吻中物,艱辛以運者,卽湖沿赤子也,中夜興思,食豈甘寢豈便耶?頃者以南益祥事觀之,一邊賑恤,一邊私運,其時御史朴師崙,取此恤民。故曾已嚴飭,洋洋大海,焉知無此弊?且今牧使安宗奎狀聞觀之,亦涉殊常,近二萬石僅運,其復希覬,將傾三南而運穀乎?耽羅報登前,本州牧使·三邑守令,若張子西銘,莫敢食息,爲便救民,爲先雖瓜報,濟我一島元元,然後登船駕海事,令備局申飭。有備無患,古人之言,羅里鋪貯穀,令道臣着實申飭,曾亦下敎,賣涼藿時,勿爲貽弊事,亦令備局申飭本道。吏曹參判尹得養,牌不進呼望。上曰,不爲行公乎?致仁曰,或爲獨政,或爲參政,而本來若無緊事,則不必入來矣。上曰,不當然矣。仍命書傳敎曰,今聞政官擧措,雖無故,其欲輪回開政,國家置三堂之意焉在?況其君近八,連三日常參者乎?今聞牌望亦然,堂堂千乘之國,一何苟且?參判尹得養,從重推考,更爲牌招,參政後開政,參議李得培,其休久矣,一向稱在外,豈國有近八其君之意乎?下義禁府,推考就理後,以不應爲公律勘處以放事,分付該府。溵自西班進伏,上曰,都憲不當伏東班乎?溵曰,請還寢東呂·址淳等還配之命,更令王府,嚴鞫得情。上曰,勿煩。溵曰,請還寢定配罪人金柱泰減等之命。上曰,其勿復煩。溵曰,臣於講筵,忽伏承都憲移除之命,恩出不虞,循墻無路,不得不冒昧入肅,謄傳故紙,反顧循省,愧恐靡容。臣之自來情悰,固已自劃於見職,又況臺諫東班,自是常參座目之故常,而臣始旣入參經筵西班之故,退出祗謝之後,還伏故處,其矇然做錯。臣方自訟,又以此致勤聖問,則所失尤大,尙何敢一刻晏然於職次乎?請命遞斥臣職。上曰,一時做錯,其何爲嫌?勿辭,亦勿退待。已上竝出擧條命植曰,請還寢鍾城府爲奴罪人天大酌處之命,依律處斷。上曰,勿煩。出擧條章吾曰,外方定配罪人到配後,卽爲狀聞,法意不輕,而間或有稽滯之弊,卽爲擧行之意,嚴飭諸道,何如?上曰,依爲之。出擧條上曰,李遠牌去來催促,俄而,持平李遠牌不進,仍呈上疏呼望,因持入其上疏。上曰,讀之。浩修讀之,至懲貪贓抑浮躁,上曰,好矣。讀至必買勳宰甲第事,上曰,卿等知之乎?領府事家在近處,知之乎?相福曰,社稷洞家舍,則乃光城舊家,而此非甲第矣。上曰,勳宰家云矣。相福曰,此家則本非光城家,頃年自上,命買給金斗秋之家矣。至蔡濟恭事,上曰,今日不爲入來乎?致仁曰,常參入來,而俄已出去矣。上曰,蔡濟恭孤根弱植,頃有姜趾煥,今有李遠矣,豈可彈駁乎?此必欲備三色而然矣。致仁曰,姑不下批,不敢言,而此非例事也。上曰,持平李遠,卽爲牌招來待。出傳敎諸臣以次退出,上仍還大內。
庚寅五月二十一日午時,上御延和門。殿座入侍時,行都承旨尹得雨,左承旨尹東昇,右承旨金致讓,左副承旨洪述海,右副承旨徐浩修,同副承旨柳善養,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門,殿座訖。上曰,藥房提調,持湯劑入侍。都提調金陽澤,提調韓光會進伏,陽澤曰,俄間,聖體若何?上曰,一樣矣。仍進御湯劑訖,陽澤曰,今日則湯劑加進一貼,伏望。上曰,臺臣濟濟,何爲三講?今無李遠,何爲臨門?厭矣。陽澤曰,殿座時若致晩暮,則茶飮,亦有持入之例矣。上曰,依爲之。疏中閔百興·李昌壽,吾未知如何,而又擧蔡濟恭,必爲三色者,豈可爲乎?其中一事,豈敢言之乎?此非銀也,乃玉也,今欲必究根本,然後乃已矣。仍命持平李遠入侍,遠進伏,上曰,汝不見李明煥乎,汝豈可爲此等疏乎?以浮囂之心,竝擧閔百興·李昌壽,則猶或謂之可矣,而至於蔡濟恭,則滄海一粟,何必爲三色乎,此章汝已暗草乎,受之人乎?遠曰,職忝臺臣,如此下敎,極爲惶悚矣。上曰,汝以臺臣爲勢,其君所問,焉敢不答乎?遠曰,達曉構成,天日在上矣。昨日申後,卽爲始書,今朝召牌,亦致遲滯矣。上曰,非汝祖之孫矣,汝能闊矣。觀汝擧措,不敏矣,汝何可盡書乎?決非汝一夜之間所可盡書者,曾已書置,以待其爲臺職乎?取他人所書者,塡名而呈乎?仍命遠讀其疏,遠讀之,至勳宰之家,上曰,果買誰家乎?遠曰,貞洞朴文秀家買去云矣。至人理責之,上曰,汝於閔氏,敢以人理字加之乎?汝大非矣。至於關東松板事,上曰,閔百興若然,則當烹矣,若不然,則汝入其鼎矣。前有李明煥,今有李遠矣,汝分明讀之,何其糢糊也。汝所作之文,汝不能讀乎?至蔡濟恭事,上曰,汝豈忍爲此乎?有欲爲兵判者,請於汝乎?汝爲建德報仇者也。投間抵隙,夢想亦不疑也,決不爲此之人,雖駁蔡濟恭,汝爲兵判乎?稱以弟子,此姜趾煥所爲之事,汝復爲之,陋矣。其中一件事,汝不知而用矣,汝必欲如彈駁趙榮進之事也。其時處所事,何不竝論乎?遠曰,此眞如是矣。上曰,予不欲言此,故不問此條,今方發端,則渠以爲幸,仍欲竝擧也。仍命書傳敎曰,持平李遠,三日常參命下,兩日耳目不備,方欲處分,適於此日入來云,故意其祖之孫,其可尙也。卽令牌招,隨牌陳章,亦涉訝之,況今日事體,不可若此,而旣望陳章卽推,命讀初聞也。以予精神,難以記略,牌招遠,其章留待而呼入,未下敎忽然大覺,渠旣無張巡·楊松之才,申後下批,向夕入城,則其何作此?其雖作此,若非策文三筒之書,則亦何能書?受囑此擧,誠難掩也。先爲下問,則其對無形,路人所知,況讀時眞贗自判,或以父及子,以子及父,傷倫悖義,莫甚於此,言二其乎孤單,右袒邵之心,掇拾姜趾煥之句語。噫,蔡濟恭,于今孤根弱植,欲排乎三,何心闖此?是可忍也,孰不可忍也?其於閔·李兩臣事,予雖晩暮,不可置人黯黯,此則欲査,而嗚呼,一件事,渠若有一分秉彝之心,何忍提及於此?因此頃者處所,何不竝論云,則聞而深幸,其對尤涉無狀,此無狀之中,意在竝論。嗚呼,近日用心若何?舊闕展禮,備考校正,微忱憧憧之時,何忍爲此,何忍爲此?曾已仰奏,何用他律?持平李遠,爲先遞差,其章給之。今召宗簿提擧,此忘祖先之人,豈可一刻置諸?於譜牒不敢言之一條,關係莫重,其非向者李明煥之比,刋名譜牒,依所奏永爲庶人,卽日放逐鄕里。以此觀之,因頃者處分,太寬而然。旣骨之明煥,雖不足道,動於浮囂,不顧其本,一也。今追爲庶人則過矣,李命勳永除侍從案。上曰,宗簿提調牌招入侍。出榻敎上曰,東部官員,北部官員入侍。出榻敎宗簿提調海運君槤進伏,上曰,俄已下敎矣。李遠名,割去譜牒,卽爲復命。東部奉事趙德海進前。上曰,往東部,閔百興亭舍,圖形以來。北部奉事李邦賢進前。上曰,往社洞,閔百興家舍,圖形以來。致讓讀奏禁府李得培拿囚草記,上曰,何時命下,而今始入來乎?前排入之,當直都事拿入。都事徐迪修拿入,上曰,何時下敎,而今始擧行乎?今番參酌矣,命拿出。仍命致讓書傳敎曰,近者百隷怠慢,李得培禁推下敎,其過幾時?晩後呈草記,事體寒心,草記當該禁堂罷職。上曰,李遠帽帶,脫於何處出去乎?知入。致讓曰,開陽門內脫之云矣。上曰,漢人子孫招入,有料無料,各各分坐,仍令各奏姓名及役名後,無料者各給米五斗,竝出送。上仍命書傳敎曰,噫,來月何月?風泉之心,一倍于中,其欲賜米而有志未果,今日始乃賜米。噫,此皇朝遺民,昔年聖意也,今日爲此。故能步者亦皆賜米,而其中年長無料者亦有,其令諸軍門,隨窠調用,以表予意。上又命書傳敎曰,俄者下敎,該府之草記逡巡,意不是也。噫,雖處分,觀今草記,雖衰可謂先知,李得培所爲,其涉駭然,雖無得培,銓曹無堂耶?特施不敍之典,使此類,少知今日有近八其君焉。上曰,政官入侍。出榻敎吏曹判書朴相德,參判尹得養進伏。上曰,玉堂有相避竝擬之例,閔百興爲銓曹時事,在於何時乎?知入。相德出去問之,還爲進伏曰,戊子四月,與判書申晦同政時事也。上曰,不關矣。海運君槤,入來進伏曰,李遠,不入於譜牒,在於加懸錄矣。上曰,擧行於加懸錄而來奏焉。上命書傳敎曰,兩司多官,豈可一任在外?一倂遞差,今日政,以在京無故人備擬,待下批牌招察任。得雨讀奏政望下批訖。相德曰,戶判代,何以爲之乎?上曰,編輯郞廳,持禮考序文入侍。出榻敎北部奉事李邦賢還來進伏曰,社洞閔百興家舍,爲八十間矣。上曰,買於何人云乎?邦賢曰,買於金鍾垕云矣。上曰,此非勳宰矣。述海曰,俄者臺臣,奏以貞洞家暫爲買入云矣。上曰,纔命庶人,焉敢稱臺臣?仍命曰,左副承旨洪述海,爲先遞差。出榻敎又命書傳敎曰,近來堂陛不嚴,纔命庶人者,敢稱臺諫,其雖先遞,國體所關,不可止此而止,前承旨洪述海,特施削職之典,以礪君綱。又命書傳敎曰,承旨處分,代前承旨具㢞除授,牌招察任,房依昨日下敎施行。上曰,弼善李致中入侍。出榻敎致中進伏,上曰,李遠疏持入更讀。浩修讀之。上仍命書傳敎曰,今者李遠,不顧其君,與乃祖,掇拾浮囂爲此,而非渠昨夜之製,亦非數時之書,其間詐僞,其何敢逃,而予不索諭,其中關東禁松事,不然,雖無可論,而至於一句語言之醜也,而不可置人於黯黮之科,特遣御史李致中,詳査以來焉。上曰,決無如此之理,而若有之,則雖閔百興,亦何容恕,而關係甚重,嚴査以來,塗以穢物事則甚醜矣,豈忍如此乎?又命書傳敎曰,若春柳墻花,凡使行,其孰潔者?然身爲御史,爲一官妓,以數百金,盛粧馱來,則此等末世侈風,申飭之時,不可不嚴處,特遣校理沈頣之,嚴査以來,若是呼寫之際,更以思之,以父子之事,東査西査,非王政所宜。且設有是事,不過濫費,官妓非渠貪淫,旣召儒臣,特命仍直,旣寫之敎亦寢,然此亦後之人蠱色濫費者之戒也,因此以飭焉。吏曹判書朴相德,參判尹得養,持望筒更爲入侍,得雨讀奏政望下批訖,相德跪受而退。上命書傳敎曰,噫,卿之尋鄕,今至幾朔,昨夜便殿見卿,今朝通禮望,見卿子,噫,其君已衰,臣亦年踰六十,此時入夢,其豈偶然?今日雖酬應多,心猶惟焉,卿須卽爲上來事。令政院下諭于行司直洪重孝,編輯郞廳金鍾秀進伏。上曰,右副持象緯考御製序文讀之,浩修讀訖。上曰,禮考御製序文讀之。鍾秀讀訖。上曰,奉朝賀洪啓禧,編輯堂上徐命膺入侍。洪啓禧·徐命膺進伏,上曰,幾何爲之乎?啓禧曰,象緯考盡爲校正,職官考亦盡爲之矣。命膺曰,職官考郞廳洪纘海,而其家,熟於作冊,故可刪處小矣。上曰,樂考及選擧考,洪龍漢爲之,何如?命膺曰,臣觀此兩考矣。上曰,象緯考則可以刊印乎?啓禧曰,紙物若來,則當刊印矣。上曰,今月內可以進箋乎?啓禧曰,臣意則一日可印二十張,而若加印則恐不精,如此則秋冬間可以印出,先刊禮考數三卷進上,兼爲進箋,恐未知如何矣。上曰,進箋遲速無論,極爲精刪,好矣。啓禧曰,洪武正韻,太祖皇帝命宋溓書進者,而一本頒賜,表奏文字,皆用其體矣。傷破已久,字劃刓壞,故重臣徐命臣,爲提調時筵白,經紀重刊之道,幾至成就,而其間無董工者,故迄未了訖矣,近頗申飭,今幾盡刊矣。上曰,今聞似有前日所奏,而此事非偶然,來月初十日,卽高皇帝忌辰也,豈偶然哉?啓曰,幾乎盡刊,初十日當進上矣。仍命書洪武正韻序訖。上曰,奉朝賀奉敎書。東部奉事趙德海還來進伏,上曰,在於何處乎?德海曰,在於朴舍人洞,而爲四十間半矣。上曰,近百間云者,豈非虛語乎?上曰,藥房提調,持蔘苓茶入侍。出榻敎都提調金陽澤,提調韓光會進伏,上進茶訖,陽澤·光會退出。上曰,判義禁一體牌招察任。出傳敎臺諫牌去來催促,俄而,持平李東遇在外呼望。上曰,李東遇,國有近八其君,家有老父,何處在乎?萬萬無狀,令騎郞,憲府執吏決棍,嚴問其在於何處。東昇曰,其在外則無狀,罪其當者,宜矣,憲吏決棍闕庭,恐未知如何矣。上曰,所奏好矣。仍命撤決棍。得雨曰,李東遇,仁川地有家舍及田莊,故每爲往來京鄕云矣。上仍命書傳敎曰,昔蘇瓊,爲淸河太守,民人兄弟爭田,瓊謂曰,世間難得者兄弟,易求者田地。讀此不覺心酸,豈云國有近八其君,家有近八入耆社之父?雖洞里,豈忍經宿,況田莊乎?親重乎,田莊重乎,事當投畀,而渠雖不孝,人君當以孝爲治,雖十分參酌,此正大舜所謂五品不遜者,李東遇刊名仕版,永除侍從案,持平金復休在外呼望。上曰,金復休,何職移拜乎?得雨曰,以吏曹佐郞移拜矣。上曰,吏曹使令招來問之。仍命書傳敎曰,使其君連日若此,其由於何?該司郞之稱在外,萬萬無據,持平金復休,爲先遞差,三陟府限三年定配,此亦參酌,雖値赦典,復休勿論事,分付,該曹郞廳,任自去來,而該堂莫知,銓曹諸堂,竝從重推考。獻納宋濟魯,正言李羽逵在外呼望。上仍命書傳敎曰,王衍三窟之語,朝者已諭,而宋濟魯·李羽逵,莫云元在鄕,此近者侍從三窟中二也。來朝當請下諭,予雖衰矣,其何此等酬應?李羽逵·宋濟魯,竝先遞差,一倂放逐湖西,其令卽爲當日擧行。刑曹參議尹蓍東牌不進呼望。上仍命書傳敎曰,雨露霜雪,人君之敎也,於彼雖特遞,蓋有做錯故也。於司寇佐貳末望特授,意蓋若何,而其敢違牌,事體萬萬駭然,予不諭詳,飭勵則豈無?尹蓍東甲山府使除授,其令當日辭朝,到任日子,令道臣狀聞,時任府使,遞付京職。上又命書傳敎曰,噫,今日朝鮮,有國乎,有君乎?若有國,必有紀綱,若有君,臣何慢蹇?嗚呼,數月之內,追慕萬倍,且當校正,微忱難抑,三日常參之命,蓋由於此,而敎後果有飭效乎?昨日僅備僅行,今日亦然,因特除都憲,雖備兩司,吁嗟,宗臣之子,浮囂衝動,作此今日之駭擧,此決非庶民遠之章,卽浮囂之章,其文雖當問而不問,憶頃年之庭奏,此心何耐?其中一事,心欲隕而膽欲墜,只此一事,他事可知,社洞之家,曰以南洞勳家,數十間舍,曰以近百間,憶昔因求而進者,謂自渠進,噫,以予親覩者,曰若莫知眞贗,指北爲南,數十近百,於渠薄物細故,至於兹事,心隕膽墜,亦歇后語也,何心釋衣,何心進膳,其誰?皆予也。憶昔爲此,致此奇怪,方講大學衍義,吁嗟,帝堯,克明峻德,以親九族,而今予,只誦明德九族庶人,瞻望東郊,良欲無語,嗟哉,浮囂,抑何心煽動我族,陷我此境,豈咎於人?實由於予,以朝講不爲,已命三日常參,抱此隕墜之心,其將奏何?來日卽三日,而若二日而循例,豈曰孝乎,亦曰孝乎?嗚呼,再明日將欲祗迎,其前展禮舊闕,瞻望東郊,此心萬億,來朝常參,何敢循常?況蒼蠅月光章觀之,宜遵三代之禮。仰謝陟降,來朝撤漏後,卽詣崇政殿,行常參·朝講,開陽門五更一點,將下標信留門,五更二點,承史詣閤,常參·朝講,諸臣以待門外,正時五更三點以入。上又命書傳敎曰,至于今日,有此光景,在君乎,在臣乎?蒼蠅月光,詩傳雖載,近八其君,曉前行禮,爲祀典歟?今日若有臣思其由,今日在闕中大官小官,聞此敎,其宜泥首,而內局在近,其君不睡,佯若不知,以何心,何勸三建功?雖承旨言之,此敎其俛首而從者乎?今日擧措,可謂寒心中寒心,內局三提調·五承旨,一倂施以不敍之典,使中外,咸知有近八其君焉。上仍乘輿,命書傳敎曰,方泰輿·許礈,只持鎖鈔而苦君乎,一則庸暗,一則能闊,一竝永付籤於內局。上又命書傳敎曰,參知李萬恢,承旨除授。上仍還入大內。
上在慶熙宮。行常參,只晝講。
備忘記,以金華鎭·魚錫定·李壽鳳·李徽之·崔台衡爲承旨,房順房,牌招察任,三院副提調例兼。
以承傳色,口傳下敎曰,五更一點標信,使之傳矣。中官申德龍,遲滯記過,今爲五更二點,依下敎資政門詣閤,常參·經筵,諸臣亦爲詣閤,中官金完碩所奏放恣,記過。
常參罷後,政院·玉堂·藥房口傳問安。答曰,知道。
李萬恢啓曰,時原任大臣有稟達事,來詣閤外請對矣。
金華鎭啓曰,藥房副提調金華鎭,持湯劑來詣請對矣。
金華鎭,以吏曹言啓曰,今此擧動時,通禮不可不備員,而左通禮有闕之,代口傳備擬以入之意,敢啓。傳曰,知道。
吏曹口傳政事,以李正吾爲左通禮。
以承傳色,口傳下敎曰,李性源·李碩載,承旨除授牌招,先隨駕後謝恩,房順房。
以承傳色,口傳下敎曰,百官,三間石橋祗迎。
備邊司薦望,以趙曮爲平安監司。
大駕詣毓祥宮後,政院·玉堂·藥房口傳問安。答曰,知道。
王世孫遣宮官問安。答曰,知道。
還宮後,政院·玉堂·藥房口傳問安。答曰,知道。
庚寅五月二十二日辰時,上詣毓祥宮擧動入侍時,行都承旨金華鎭,右承旨李萬恢,左副承旨李壽鳳,右副承旨崔台衡,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門外乘轎,詣毓祥宮大門外,降轎乘輿,仍爲入內,二更還宮時,上步詣中門外乘輿。仍命華鎭書御製訖。上曰,兵判進前讀之。兵曹判書元仁孫進伏,讀御製訖。華鎭曰,左承旨李性源,方在罷職中,故不得謝恩矣。上仍命書傳敎曰,承旨李性源,敍用牌招,先隨駕後謝恩。上曰,向來仁陽,一次都政後,仍卽許遞者,蓋欲其不見辱也,用人必使全而使之,可也,此人國恩難孤,如是行之,故予以爲未知其何如矣,果見辱,此奉朝賀之餘毒也。嘗謂徐命膺·蔡濟恭二人文,有定價云矣,一人先見辱,此又畢然矣,甚矣浮囂,渠自爲之則好矣,何必囑我族乎?其中一件事,己卯舟梁以後,以舊物爲貴,以爲常御之物,豈忍提說於此乎?今欲臥此不還,而以明日祗迎,故不得已回駕,祗迎後,則當於典設司坐,待奉審而還,明日則必不許矣。仍命曰,藥房副提調,持湯劑入侍。華鎭趨出,持湯劑進伏,上進御訖。上曰,於此則進湯,以爲仰慰而還,而明日則難矣。仁孫曰,不必如是下敎矣,群下以進御湯劑,專爲仰望,而每每不進,下情焦迫矣。上曰,此召造物者也。同副承旨李碩載,牌招侍立,上命碩載書傳敎曰,當局者迷,古人旣云,其於昨日,未聞固然,今朝旣知,宜乎下敎,尙今默默,悶其勸湯,今已服敬大臣也。昨日內局三提調下敎特寢,事雖異焉,一班承旨,昨日擧措,因迷而然,豈可飭異?一體敍用,都提調·提調,復授前任。上詣大門外乘轎,仍爲還宮,詣延和門外,降轎乘輿。上曰,時原任大臣入侍。領府事金相福,領議政金致仁,左議政韓翼謩,右議政金尙喆,以次進前。相福曰,夜深還宮,聖體若何?上曰,一樣矣。致仁曰,湯劑俄已進御,誠不勝萬幸,而夜已深,加進一貼伏望。上曰,俄者進御,欲以仰慰故也,不當更進矣。相福曰,勞動之餘,夜又深矣,更爲進御伏望。上曰,今日旣已進御,當更進,而明日不當進矣。仍命曰,藥房副提調,持湯劑更爲入侍。出榻敎華鎭退出,持湯劑進前,上進御訖。仍命書傳敎曰,明日延和門香祗迎後,仍留典設司,待奉審承旨復命後回入,政院知悉。上仍還入大內。
庚寅五月二十二日丑時,上御崇政殿。常參·朝講入侍時,行都承旨金華鎭,左承旨李萬恢,右承旨金壽鳳,左副承旨魚錫定,右副承旨崔台衡,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出資政門,詣崇政殿。上曰,通禮汰去。出榻敎常參禮畢,領事韓翼謩,知事李景祜,行大司憲李溵,特進官李章吾·鄭存謙,參贊官李萬恢,大司諫李命植,侍讀官沈頣之,檢討官林鼎遠,常參官領府事金相福,領議政金致仁,右議政金尙喆,禮曹判書元仁孫,以次進伏訖。上講大學傳三章訖,頣之讀之。上曰,下番讀補亡章篇題。鼎遠讀訖,上曰,文義陳之。頣之曰,苟日新日新又新,成湯之無所不用其極也,程子曰,無進必退,大禹惜寸陰,皆自彊不息,致其新又新之功也,於此益加留念焉。鼎遠曰,補亡章豁然貫通,其亦自明中出來也。翼謩曰,聖人工夫,貴在日新,殿下益加勉念,日新其德焉。上曰,所奏質實,當體念矣。景祜曰,結於自明,此在於躬行矣。上曰,所奏好矣。存謙曰,夙夜箴提掇此心皦如出日,乃日新體驗之功也。上曰,是矣。相福曰,侵夜還內,聖體若何?上曰,已知有造物,如此者當談笑處之,而但隱痛在心者,其中一條事耳,舊物予得之,內殿方飾御,豈忍言此?且昨日何日?予實無意,而今爲此者,仰奏蒼蒼故也。閔百興爲人,善矣,李昌壽則敎子未盡,而至於蔡濟恭,則爲姜趾煥餘套,此人欲報國恩,如是行之,恐其見辱矣,果然矣。致仁曰,雖是怪言,可怒在彼,聖心何如是煩惱乎?上曰,爲人子而聞此言,不孝矣。翼謩曰,不當若是下敎矣。上曰,依。沈履之家事,昨日令往察東郊,則爲數十間云,而年少之人作新舍,非矣。翼謩曰,有私故,連不得入侍,而今始來矣。致仁曰,旣有副提調,請進湯劑,何如?上曰,尙不進粥水刺矣,舊物知其眞贗,然後可脈建功矣。致仁曰,此不過構彼成罪而然,不必致煩聖念也。上曰,予非惡李遠,使之做出者,予痛之矣,不見其形,願察其影,近來擧措,頗殊常矣,果有此事矣,此非渠之爲也,蔡濟恭豈不殘忍乎?孤根弱植,姜趾煥所謂弟子,則其父之事,而今又擧之矣。致仁曰,一疏擧二人之父子,此怪矣。上曰,一則以父及子,一則以子及父,豈忍爲此?欲送沈頣之,而不忍以父子事俱査,故停之矣。致仁曰,至於此事,則不甚怪異,處分極爲,好矣。翼謩曰,李遠之疏則怪駭矣,然無異一螻蟻,已處分,何足累聖心乎?上曰,予雖處分,豈可忘乎?致仁曰,昨日傳敎,內局則全然不知云矣。翼謩曰,內局不知云,而至於承旨,豈不知?請還收而恐致激惱,故不敢奏也。上曰,奉書承旨,豈無是心乎?無是心則非臣分也。尙喆曰,此承旨豈無是心,而不得周旋而然也。華鎭曰,雖無都提調及提調,湯劑煎入,何如?上曰,若無三院例兼之敎,則都承旨,應無此請矣。致仁曰,雖無都提調,臣等,皆是都提調也。上曰,三相皆爲都提調乎?致仁曰,豈特三相?領府事亦當爲矣。上曰,知其眞贗,然後可以服湯矣。致仁曰,此釋然無疑矣。相福曰,旣非可疑則,何如是下敎乎?翼謩曰,不當若是下敎矣。尙喆曰,有何可疑,而若是下敎乎?上曰,西關鎖鑰重矣,東道按査,旣以送之,何以爲之乎?致仁曰,雖非査事,不可行公矣。上仍命書傳敎曰,本事今無可論,而旣査關東,按節關西,關係國體,關西道臣閔百興許遞,西門重地,豈可曠焉?令備局,其代今日內薦望。上曰,誰可爲乎?致仁曰,況當徑遞,尤可擇送,而方帶將任之人,不可出送矣,李最中則有親嫌,趙曮好矣。上曰,好矣。致仁曰,日已明矣,請進湯劑。上曰,辨其眞贗,然後可服矣,此物,自其妹家,轉納於惠嬪宮,則此事,全爲隱透於其妹家,今已爲奉朝賀,何如是太甚乎?致仁曰,聖敎旣如是釋然無疑,則又何辨眞贗乎?上曰,李遠則予忘之,而予豈孝乎?致仁曰,豈如此下敎乎?相福曰,實非如此之下敎矣。翼謩曰,如此下敎,萬萬過矣。尙喆曰,不當有如此不忍聞之敎矣。華鎭曰,臣下有罪者,當罪之,而自薄聖躬,下情焦迫矣,旣撤宵而今已撤火,悶然矣。致仁曰,至於湯劑,則不可不進矣。尙喆曰,昨日人定後還內,今又徹夜,此非却湯劑之事也。上命華鎭書傳敎曰,以子玷父,以父玷子,關係風化,嗚呼,近八,何累唇舌,而聞其摘奸,不愼可知,因此辱及其父,若無怪駭之章,豈有至此?亦因此曰其父之若指揮,非特此事,他人雖若此,予當治其子,況此乎?閔弘烈·李秉鼎,竝施削黜之典,使海東之人,咸知近八其君扶世道之意。溵曰,請還寢東呂·址淳等還配之命,更令王府,嚴鞫得情。上曰,勿煩。溵曰,請還寢定配罪人金柱泰減等之命。上曰,其勿復煩。命植曰,請還寢鍾城府爲奴罪人天大酌處之命,依律處斷。上曰,勿煩。命植曰,臣志氣巽懦,言議骫骳,耳目之寄,本自不當,適於銀臺在直之中,忽承諫長特除之命,逃遁不得,冒沒出肅矣,今番常參,雖出於我聖上自謙自强之意,而其在仰承之道,固宜有論列對揚之語,而臣則三日登筵,一言未效,不過爲副急之用而已,其爲貽羞臺閣,傳笑四方,當如何哉?臣固自知憒憒如此,從今以後,更無抗顔職次之勢,請命遞斥臣職。上曰,其所撕捱,極涉太過,勿辭亦勿退待。已上竝出擧條上命書傳敎曰,嗚呼,三月以後,此心若何,而況今月乎,何以伸懷?嗚呼,今日干支,卽戊戌也,其於此際,微忱萬億,亦歇後語也。當訴予衷曲,一拜而回,挾輦軍前後廂軍,以內外營入直擧行,只禁軍入直隨駕,餘皆置之,侍衛仍,當以駕轎,由夜晝峴行,世孫祗迎,百官行禮,留營留陣置之,時刻,待下敎只入初嚴,而單嚴擧行。上乘輿後,又命書傳敎曰,莫重動駕,兵判不可不備,被斥孟浪,其雖知矣,勢難行公,判書蔡濟恭,今姑許遞,其代禮判元仁孫除授,李彦衡兵曹參判除授,前承旨黃最彦參議除授,竝牌招察任。錫定曰,動駕傳敎中,處所不出矣。上曰,不當稟而稟,當該承旨罷職。出榻敎
上在慶熙宮。停常參·經筵。
太祖大王忌辰齋戒。
藥房提調韓光會,副提調金華鎭啓曰,昨日動駕展拜,深夜回鑾,伏未審此時聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖伸微忱,追慕萬倍,且今祗迎,此心益切,待下敎入侍。中宮殿·惠嬪宮,藥房口傳問安。答曰,知道。
崔台衡啓曰,大司憲李溵呈辭,執義李敬玉呈辭,掌令成胤儉呈辭,一員未差,持平二員未差,今日以監察茶時之意,敢啓。傳曰,知道。
備忘記,與昨日挾侍有異,故其中高品挾侍,例也,金景佑旣承命,則替代者,其品高而不替者,極爲寒心,竝越俸一等,申德龍分揀。
備忘記,嗚呼,昨日回駕,旣曰,以伸微忱然也,再飮建功,意亦萬倍,於今日志已固定,典設寺三字,意亦不在待復命,人孰知之?朝前俯伏悚然,服色未覺者也。亦不關於本事,予意已諭,相臣亦非欲知,浮囂百人,有聞者有傳者,只聞傳於李遠者後,當踰典設北門,莫云近八其君,人臣分義,無所逃於霄壤,傳者若隱,聞者若欺,此亂逆也,黨人律處之,以此分付。
備忘記,昨日回駕,其曰伸禮,則豈云孝也?今日祗迎,若爲觀瞻,則亦云孝也,今予亘中,爲莫重也。靜臥思之,逐鄕里李遠,何待稱庶民?自陳若此,予則宿此幾日,其言於遠者,宜在京中,其令聞者,卽伏胥命於闕門外,雖置一律,其宜卽也,況旣非造言,過今日不現,則此誠懷二心者,建功不欲,何足道哉?待日昏若無,當遣金吾郞,問於遠而捉來,依逆親問,以此分付。
備忘記,噫,雖云士夫,粧奩之事,不可抉迹,況莫重者,此萬古所無,若此,漢史中太后陵藏之屬,亦言眞假歟?自此以後,予心亘中,待食不食,必在京中,聞此不爲自現,其心卽懿溫也,以此嚴飭。
備忘記,庚申下敎,豈特非外人所知?雖閔弘烈之族遠族,必不知亦然,此必是弘烈族屬中睚眦者之言,靜臥而思之無疑,不瞳之律,焉可逃也?雖滿腹浮囂者,閔氏不諭,神人知之乎?自中造言,萬萬無疑,況此非弘烈,其時已知者,自閔本房以進者,外人亦何知也?此弘烈同異姓中,若其時東西房,必有造言者,此非一律,其令卽現,不然,當有處之道矣。
李萬恢啓曰,藥房三提調,有稟達事,來詣請對矣。
以承傳色,口傳下敎曰,若有君則今豈有此擧,無他意有一心,若欲勸進建功,速令自現之意,申飭,勿爲困予。
李壽鳳啓曰,時原任大臣,有稟達事,來詣請對矣。
以承傳色,口傳下敎曰,昨日欲仍臥,因祗迎而還來,今日已諭,石竇之內有之,得之之後,當踰典設寺門,其休焉。
備忘記,噫,今日海東臣子,豈特世祿之臣?追憶昔年,心膽便於五內耶?曰其君昨日爲此而止,則他日何顔以拜?況本事辨釋,末節也。今日大小臣僚,他人論先世閨中物件,則其將談笑而應之乎?莫知君之心,只勸其湯,當之者應在都中,而正脚便臥,今日海東,可謂亡矣,大小臣僚袖手旁觀,三司諸臣,佯若不知,予當自爲,李遠弟,令秋曹拿來。
李壽鳳啓曰,卽者中樞府錄事來言,領中樞府事金相福,嚴敎之下,惶懍靡措,胥命於金吾門外,係是大臣去就,敢啓。傳曰,勿待命事,傳諭。
李壽鳳啓曰,卽者議政府錄事來言,領議政金致仁,左議政韓翼謩,右議政金尙喆,嚴敎之下,惶懍靡措,相率胥命於金吾門外,仍納命召,何以爲之?敢稟。傳曰,勿待命事,史官傳諭,仍傳命召。
李壽鳳啓曰,卽者中樞府錄事來言,行判中樞府事金陽澤,伏見備忘辭敎,萬萬惶懍,逬伏金吾門外,席藁胥命之矣,係是大臣去就,敢啓。傳曰,勿待命事,史官傳諭。
以承傳色,口傳下敎曰,若有君則今豈有此擧?無他意有一心,若欲歡進建功,速令自現之意,申飭,勿爲困予。又下敎曰,雖欲陷人,溫室樹不問,況莫重內用乎?思之及此,方寸亦隕,今日大小臣子,焉敢視若尋常?其令瞻望西郊,其若自現,猶可參酌,不然,當以逆律擧行,以此入直外五部官牌招,走馬知委,其君不食,部官只其飮臥乎?更爲嚴飭。
以承傳色下敎曰,閔氏諸族中忮嫉,雖有言於李遠者,水刺不進而待之,卽爲自現之意,分付。又下敎曰,五部都事,自政院發牌,使之躬往通諭於士夫家,若或遲滯,當該都事,當用重律,以此分付。
以承傳色下敎曰,本房之故,雖曰閔氏諸族,而閔弘烈,自中有見嫉者,易致如此,雖爲異姓族親者,皆洞諭,卽爲自現闕門外事,分付。又下敎曰,五部官員,更令宣傳官,躬往分付。
以承傳色下敎曰,儒生則當自秋曹爲之,朝官則當自金吾爲之,曹堂郞竝闕下待令事,當員都事,秋曹郞發牌,分付。
以承傳色,口傳下敎曰,部官員只其便臥乎?更爲嚴飭。又下敎曰,何時下敎,而敢若驕重,今始呈單,施以不敍之典。又下敎曰,以無爲奏部官,竝項封以待。又下敎曰,以無爲奏部官,令王府依本府例拿來,金吾堂郞待令。
吏曹口傳政事,以金鍾正·宋文載爲知義禁。
李碩載,以義禁府言啓曰,罪人申光履,已施嚴刑一次,黑山島定配,倍道押付事,命下矣。以傳敎內辭意,具罪目,依例發遣府書吏,卽爲倍道押送配所之意,敢啓。傳曰,知道。
李碩載,以義禁府言啓曰,免爲庶人罪人李遠,南海縣永作庶民,倍三道押送,而各其道定將校,押送過道後,狀聞事,命下矣。以傳敎內辭意,具罪目,發關,分付于各道道臣之意,敢啓。傳曰,知道。
李碩載,以義禁府言啓曰,申晦·李昌壽,當日放逐門外事,命下矣。依傳敎,竝當日內放逐門外之意,敢啓。傳曰,知道。
李萬恢,以義禁府言啓曰,申光履,三陟府勿限年定配,卽日押送事,命下矣。以傳敎內辭意,具罪目,依例發遣府書吏,卽爲押送定配之意,敢啓。傳曰,知道。
李壽鳳,以漢城府言啓曰,罪人申光緝,忠淸道黃澗縣,永爲庶民事,命下矣。依傳敎罪人申光緝,忠淸道黃澗縣,永爲庶民之意,敢啓。傳曰,知道。
李碩載,以刑曹言啓曰,罪人李遠,依傳敎放送之意,敢啓。傳曰,知道。
行判中樞府事金陽澤箚曰,伏以臣遭譴罷,逬出城闉,追訟愆尤,冀有處分之復加,不料聖度寬假,旋寢嚴旨,還仍前任,轉罪爲寵,冞切兢惶,日昨臨門時非常之敎,職在保護,義當爭持,而臣之在處稍左,昏鈍莫之承聞,未卽進請收還,不職之罪,自分罔赦,今雖不罪而復授之,論其辜過,理難寬恕,何敢晏然蹲仍乎?蹙伏郊外,惟俟重勘,今日問候,末由進參,臣罪至此,尤無所逃,乞賜鑑諒,遄降威罰,以警具僚,以安私悰焉。取進止。答曰,省箚具悉。卿則未及聞知,予則過爲處分,旣下敎,何辭之有?朝陳箚得體,不待答而求對,其誠深歎,卿須安心勿辭焉。仍傳曰,遣史官傳諭。
藥房口傳啓曰,臣等,俄以詣閤更請之意,有所仰達矣。夜色轉深,湯劑尙未一進,下情不勝焦迫,冒死煩籲,伏乞暫許引接,千萬至祝,惶恐敢啓。
藥房口傳再啓曰,臣等,懇請晉對,而批敎過時不下,焦迫之極,轉益罔措,竊覸我殿下,近日酬接,何如?勞動,何如,而節宣旣未盡方,湯劑亦且闕進,臣等,職在保護,徒知瀆擾之爲懼,不思力請進接,則其可曰有臣分乎,有藥院乎?初啓之答,雖未惕承,進湯之請,一刻是急,乃敢相率申籲,暫許召見,俾悉衷情,千萬顒祝,惶恐敢啓。
庚寅五月二十三日辰時,上御延和門。香祗迎入侍時,行都承旨金華鎭,左承旨李性源,右承旨李萬恢,左副承旨李壽鳳,右副承旨崔台衡,同副承旨李碩載,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門,祗迎訖,仍步詣建明門乘輿,詣典設司前。上曰,右副承旨,馳詣健元陵,奉審以來。出榻敎上曰,右承旨往政院,昨日御製作帖以來,都承旨往建明門,招耽羅進上持來人,問麥事以奏。上仍下庭,東向俯伏,命去日傘移時,上又改具黑團領袍·烏帶,更爲俯伏,華鎭·性源·壽鳳·碩載向前蔽陽而立,迭奏曰,烈陽如此,何如是乎?上命書傳敎曰,長番內官金景佑,亟施刊版之典,放逐南門外,藥房都提調金陽澤,提調韓光會進前。陽澤曰,上有烈陽,地氣陰濕,何以爲此乎?追慕聖思無彊,而玉體,何如是自薄乎?俄而,禁漏官員入巳時,上起御繩牀,又命書傳敎曰,予意今將諭矣,而中官所爲,萬萬放恣,不可不先諭,予於昔庚寅四月習儀時,有問知,自建禮門,由儀鳳門,升幾十層階,走步往來,其時建禮門外,有都監下人,不敢慢蹇,則渠以代夾侍中官,命審時而來,此乃闕中,予今俯伏,則當自直走,而率人而去,半晌無消息,此豎,本以滿腔驕縱一怪物,幾次申飭,若諺所謂難爲貂尾,若此者,渠若有一分臣子之心,海西墮地之後,其亦着某字頭巾者陪來乎?此不嚴懲,于今末世,何勵諸內豎?中官金景佑,永刊內府,其君若是俯伏,而身爲夾侍中官,欲免其陽,使不命者代侍,敢欲便焉。中官申德龍,從重推考,今無憲府,雖守令,有秋曹捧供之例,令該曹當日緘問,照律以奏。領府事金相福進前曰,臣聞此過中之擧,不勝驚悶來待矣。領議政金致仁進前曰,今日,何如是乎?上曰,予實無踰闕門之心,而以祗迎之故還宮,諸臣之心,亦以此知其必還矣,今此祗迎後,移時俯伏,巳時已奏,故今此起坐,此亦非專爲待奉審而來也,自沈儀之,次次繼來,建功則予不爲下咽矣。致仁曰,何以爲此敎乎?上曰,必爲三色,而蔡濟恭孤根弱植,奉朝賀嘗奏徐命膺·蔡濟恭,以爲文有定價云矣,徐命膺先爲遭辱,而今又逐之,殘忍矣。致仁曰,然矣,今番兵判,善爲之而遭辱,可惜矣。陽澤曰,其所彈駁,無所摸捉矣。上曰,然矣,其中一件事,銀與玉無論,而歸予於見欺,今不必辨其眞贗,而唯指囑李遠者,知之以奏焉。遂下不忍聞之敎,致仁曰,聖敎不當如是矣,臣與領府事,詳有所聞,且見記置文字,明白無疑,疏中誤指庚申,而閔相家賜送,乃其後也,本事爽實,初非可論矣。上曰,此則予不問矣。致仁曰,異於昨日下敎矣。上曰,此則置之,若復言則卿當冒矣。致仁曰,臣雖冒出,旣已詳知,不可不奏矣,乃其後賜送故相家,的實矣。上曰,設謂如此,溫室樹猶不言,此何等深嚴,而虛實間登諸章奏乎?雖爲浮囂,亦有可爲之事,而豈忍以此言之耶?此事不爲知奏,此亂臣也。連下不忍聞之敎曰,囑於李遠者知奏,則予當處分,不當使奉行請討矣,如此者車裂,亦可也。上仍入典設司,諸臣仍爲侍立。上命書傳敎曰,方許兩人,昨雖處分,方泰輿,宜思其祖,許礈,昨日干支其何?亦宜思戊戌其父,特寢昨日下敎,其令仕進本廳。中部奉事姜世東,東部奉事趙德海,西部奉事徐簡修入來進前曰,遍問旁曲,而無與閔弘烈相親者云矣。上曰,前排入之,五部都事拿入。出榻敎姜世東·趙德海·徐簡修竝拿入,上曰,汝輩不爲遍問而來奏矣。仍命竝拿出,令該府依拿來例,項封待令。右副承旨崔台衡還來,進伏廳內曰,奉審則陵上及殿內皆無頉矣。仍讀奏祭物單子及擧案訖。上曰,更爲馳詣奉審各陵而來。台衡趨出。
庚寅五月二十三日申時,上御建明門殿座入侍時,行都承旨金華鎭,左承旨李性源,右承旨李萬恢,左副承旨李壽鳳,同副承旨李碩載,記事官柳翼之,假注書權偀,記事官吳鼎源·柳誼,以次侍立。上出典設司,乘輿訖,侍衛直向延和門。上曰,前排入之,堂下侍衛竝拿入,諸侍衛一竝拿入。上曰,俄命殿座,汝等何爲不知,而直欲還入耶?兵曹佐郞李萬軾曰,武兼最前,摠府次立矣,身等則立於其後矣。上曰,侍衛武兼四人,竝汰去。出榻敎其餘皆立侍衛,仍詣建明門訖。上曰,判義禁入侍,部官竝拿入,判義禁李益炡進前,趙德海·徐簡修·姜世東竝拿入。上曰,趙德海先問其遍行與否。德海曰,旁曲詳諭,而皆云不知矣。上曰,思汝父特爲放送。徐簡修曰,矣身遍問於其內外族,至於京畿監營矣。上曰,若然則汝勤幹行矣,予思汝祖,特爲放送。上曰,姜世東誰也?益炡曰,姜必文之子,而與臣爲六寸矣。上曰,問其遍行焉。世東曰,臣所掌部內遍諭矣。上曰,特爲放送。碩載曰,申光緝,於本事有所酬酢,故自現云矣。上曰,拿來。申光緝拿入,上曰,汝何時言於李遠乎?光緝曰,昨年偶然酬酢矣。上曰,汝聞於何處乎?光緝曰,金尙默,爲閔遇洙之壻,故言此事矣。上曰,金尙默拿來。華鎭曰,時原任大臣竝胥命,來納命召矣。上曰,姑置之。移時復下敎曰,大臣命召傳授,勿待命事,遣史官傳諭。仍命曰,旣有兩注書入侍,注書往傳焉。賤臣偀承命趨出。上曰,李遠方在何處事,問之以奏,遠之弟李遶,令秋曹拿來待令,秋曹堂上,亦爲待令。益炡曰,申光履亦爲自現云矣。上曰,拿入。申光履拿入,上曰,汝亦何時,以此事言於李遠乎?光履曰,矣身則元非自現也,人有誤傳以拿命,故問其然否而已矣。上曰,本事,汝亦有酬酢乎?光履曰,此事不當問於矣身者矣。上曰,光履施刑。上曰,該房承旨傳命,何其遲滯乎?仍命曰,該房承旨遞差。出榻敎光履施刑至三度。上命書傳敎曰,申光履初聞自現,雖問本事已做錯,而以閔弘烈之至親,敢欲漫漶,此事不當問於矣身云,光履之倨慢,予已知之,故一遞承旨之後,尙不復授,噫,身爲海東臣子,焉敢若此乎?萬萬無狀,事當刑一次遠配,而只三度而止,特配關東,蓋追憶故相之意也,令該府卽爲擧行。益炡曰,金尙默拿來矣。上曰,拿入。金尙默拿入,上曰,光緝不悛舊習,有此擧措,而汝旣言此事於光緝,不爲自現何也?直招無隱。尙默曰,光緝曾問於矣身曰,閔弘烈家,以其事,多人言,果何如乎?矣身曰,嘗見分表記,而只及長房,不及於支子矣,矣身只憑文字所見傳之,而此外無他語矣。上曰,此直矣,汝之此言,出於無心,而當初豈料有此事也?特放敍用出送。上命書傳敎曰,申光緝,不可一刻置之於侍從之列,貽笑玉署,本職爲先遞差。上問光緝曰,汝問此事於金尙默,極怪矣。仍命刑推至五度。上曰,汝聞於何處,而問於金尙默乎?光緝曰,申光履有所傳,故果問於金尙默矣。上曰,光履何以傳此言於汝乎?光緝曰,光履謂矣身曰,本事如此云,若然則閔弘烈無狀云矣。上仍命書傳敎曰,俄者下敎,其雖衰耗,若見此輩之肝肺,而申光履之非自現而公然就拿,若頃者沈儀之,若此而今日以曾經下大夫,其不自現,敢曰非問於矣身云者,無臣節之心,已著於此,而以今光緝之招聞之,招聞光履,而曰妻姪弘烈無狀云,而光履其亦箇箇自服。萬古小人光緝,不悛舊習,放恣遊於浮囂之間,其雖節節無狀,雖聞光履,渠若泯默,何有是事?輕騃之人,不耐舊習,雖聞尙默,其止於此,則豈有今日?其猶不足。公然言說於皮肉不干之人,作此光景,以此推之,光履卽造言者,而其非他人則人皆信之,事勢固然,欲陷妻姪,言於光緝,今日無端被拿,可見乾道之昭昭,不思故相,欲陷妻姪,不爲自現,帳殿所奏,萬萬叵測,有一於此,難逭王法,況兼三者乎?不可三箇刑訊而止,帳殿已施嚴刑一次,黑山島定配,倍道押付,光緝不體其君,亦不思亡父,且不悛再昨年事,此怪駭罔測之事,雖殺于前,其何惜也?然初雖無狀,其猶自現,所思者故相,可恤者渠父,其不準次,亦不倍道,此乃以孝爲治之意也,何以謂此?近七十齟齬縉紳之父,與其妻望海嗚咽,豈不恤乎?此所謂孝理者也,永刊仕版,不齒人類,其令與其父而終身牖下。仍命金吾郞讀傳敎,使光緝聽之。上曰,百人雖言之,汝不言於遠,則豈有此事乎?仍命加刑五度。上曰,光緝解縛拿出,光履更爲拿入,光履拿入。上曰,直爲施刑。光履曰,惟願知罪而受刑焉。上曰,汝初以本事,言於光緝,而汝不自現,汝萬萬叵測矣。光履曰,天日在上,實無言於光緝之事矣,申晦,卽矣身之七寸叔也,適與同坐,始聞此言而大驚,使之速爲自現矣。上曰,申晦聞此言而不責其子乎?光履曰,豈不責乎?晦謂其子曰,汝何爲此等言乎?速速自現云矣。上曰,光緝復拿入。光緝拿入,上曰,光履初無言於汝云,汝與光履面質,汝勝則光履擔當其罪,汝若不勝,則汝當其罪矣。華鎭曰,渠輩雖是八寸,情若兄弟,兄弟使之面質於帳殿,恐未知如何矣。上曰,都承旨遞差。出榻敎帳殿事體不然矣。上曰,光緝,汝勝光履乎?光緝曰,矣身無所負矣。上曰,光履刑推,光緝更加刑推,光緝加刑六度。上曰,汝昨日隨駕乎?光緝曰,隨駕矣。上曰,懷其心而隨駕,尤爲放恣矣。仍命加刑四度。上曰,光履汝旣異於他人,則聞此言而謂之無狀者,豈非亂本乎?連爲勸杖至三十度。上仍命書傳敎曰,萬古豈有此等事?雖齟齬無類者,浮囂躁競,其猶無狀,申光履,思故相,官至下大夫,而敢作無狀叵測,亂本宵小申光緝,不思再昨年甄用屬耳,從中造言,今日忽思,必也自中之亂下敎者,雖衰若見肝肺,皆嚴處,而光緝之尤爲無狀者,知此昨日光景,其君用心若何,而佯若不知,着冠帶而隨駕,若無今日下敎,自同常人乎?今此處分,可謂末勘,于今此事光履爲首,光緝紹介者,而若無光緝,遠何此擧?至於金尙默,則比兩人,宜有參酌,渠供亦直,故初則特放敍用,渠雖閔遇洙之壻,更以思之,此等分排之記,非溫室樹之比,則何敢示他,而其供雖直,初爲一段,一也,關係此等者,其何敍用?特放,於渠寬典,以此觀之,自中成亂,果若今朝下敎,刊版仍前,特除侍從案,不能敎子,初則李昌壽,再則申晦,輕重雖懸殊,其宜嚴飭,以光履之供觀之,今日何日,而聞此其子之語,略無憤叱之擧,只令自現,驕子放恣,不是異事,古人之養子不敎之說,於二人可謂準備者,申晦特施不敍之典,李昌壽只施罷職之典。仍命罪人竝拿出,上曰,李遠,方在何處云乎?碩載曰,方去衿川地云矣。上曰,發遣府都事拿來。上仍入小次,少頃,上復殿座,仍命書傳敎曰,噫,入小次更而思之,若無今日之擧,光履·光緝,當自若宇宙之中,乾道益知昭昭,予何負於渠等,而一何至此?予有所定,而光緝所爲,萬萬無狀,節節無狀,所重莫重,何顧其父?黃澗縣永爲庶民,申晦不敍太輕,亟施削職之典。又命書傳敎曰,判金吾外金吾,無一堂,其涉寒心,知義禁·同義禁代,令該曹,卽爲口傳擧行。又命書傳敎曰,前關西伯閔百興,此時焉敢仍冒多日?新除監司趙曮,明日辭朝。又命書傳敎曰,噫,今日有朝鮮乎,朝鮮亡乎否乎?申光緝所爲,思尤憤駭,不敎子近八其君用心,申晦豈可削職而止?當日放逐門外。噫,今日重臣,輕重雖殊,食君之祿,而只知其子,不思其君,一也,李昌壽其亦放逐門外,又命書傳敎曰,申光履·申光緝,竝倍三道押付。上曰,宣傳官沈鍒汰去。出榻敎上曰,李遠拿來催促。李遠拿入,上曰,不忍擧口,而本事,汝聞於何處乎?遠曰,聞於申光緝矣。上曰,汝問光緝聞於何處乎?遠曰,聞於金尙默云矣。上曰,金尙默,聞於申光履云,而汝拔之何也?遠曰,矣身不知金尙默,故不得問矣。上曰,施刑,汝敢言不敢言之事,而且君命,視若楚越,逗遛不去,以此遲晩,使近八其君,至於此境,汝非逆乎?遲晩連爲勸杖。上曰,雜黨心不問於汝,而若無一件事,不至於此,百人浮囂,汝不爲此,予何以知乎?汝其可爲者乎,豈不當遲晩乎?此一節,汝書之乎,光緝書之乎?遠曰,光緝言之,而矣身書之矣,至二十二度停刑。上命書傳敎曰,今日以後,關係莫重,不可循例放逐鄕里而止,庶民李遠,南海縣永作庶民,逗遛尤可駭,倍三道押送,而羅將,諸道有弊,況庶民乎?各道定將校,押送過道後,令諸道道臣狀聞,到南海後,亦爲狀聞。上曰,遠拿出,分付兵曹,西小門留門,遠出送後閉門。上又命書傳敎曰,旣示飭勵,都承旨,左副承旨處分下敎,置之。上乘輿。性源曰,李遶,秋曹拿來待令矣,何以爲之乎?上曰,放送。上仍還入大內。
上在慶熙宮。停常參·經筵。
太祖大王忌辰。
酉時,日暈。
藥房都提調金陽澤,提調韓光會,副提調金華鎭啓曰,昨日臨門親訊,深夜還內,伏未審此時聖體調攝,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,予意固定,其何知道?問候建功,予亦何答?中宮殿·惠嬪宮,藥房口傳問安。答曰,知道。
崔台衡啓曰,大司憲李溵呈辭,執義李敬玉呈辭,掌令成胤儉呈辭,一員未差,持平二員未差,今日以監察茶時之意,敢啓。傳曰,知道。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
備忘記,三怪一團,誠是料表,國何負渠,君何負輩?此中尤怪,其何諭乎?夜中靜思,雖素何食?大臣內局,皆令速休。
藥房口傳啓曰,昨夜再啓求對,一未承批,今朝問候之啓,批旨辭意,極其非常,臣等,相顧愕貽,戰懍罔措,湯劑尙未一進,診筵亦未許對,焦迫之極,冒罪更瀆,乞借方寸之地,俾陳下情焉,惶恐敢啓。
以承傳色,口傳下敎曰,昨日心在莫重,故不善素食,今日乃正日,欲爲之,卿等其止之。
藥房口傳再啓曰,臣等,懇請進湯,尙未蒙允許,又有素食之敎,尤不勝萬萬焦迫,雖以速休爲敎,不得請則不敢止,更此冒瀆,伏乞暫許持湯劑入侍,千萬顒祝,惶恐敢啓。
以承傳色,口傳下敎曰,其止之。
以承傳色,口傳下敎曰,河水可淸,諸臣召見無期,其退去。
以承傳色,口傳下敎曰,予志固定,予志固定。
以承傳色,口傳下敎曰,卿等止之然後,勺水可以入口矣。
備忘記,其有百人,豈有光履,亦有萬人,豈有光緝?雖有百光履萬光緝,若無背君背祖李遠,亦豈若此?拒劑雖若此,於予浮雲,其猶亘中,莫重莫重,何心待臣民,何心飮建功?吁嗟,昨日所重,今日正日,猶靜踰日而已。
備忘記,昨日做錯,亦宜參酌,今予愛惜,其猶武臣,諸武兼特爲分揀。
以承傳色,口傳下敎曰,典設寺·尙瑞院,依前用之。
備忘記,朝講何講,晝講何講,次對何對,萬機何機,今何誰謂,國事何恃?其今近八,只自亘中。
備忘記,以勳戚之後,爲戚臣之壻,豈溫室樹之比?且光緝,非渠至親,則莫重都記,敢自偸示,狂悖特甚,不悛舊習,金尙默,尙州牧限已身投畀,倍三道押付,應爲庶民,而非爲渠也,押付該府人,其若作弊,雖一文錢,貽弊外方,令該道道臣,監營門外大張軍威,先梟示後狀聞事,分付道臣。
備忘記,中官韓聖揆,怯於尙默之名,不敢下筆,噫,其君不食之時,今日此輩奇勢,於此可知,事之可駭,莫此爲甚,越俸十等。
備忘記,噫,今日其君若此,專由乎光履·光緝·遠,則爲儒臣者,爲光履乎,爲光緝乎,爲遠乎?萬萬可駭,今日內皆令踰江。噫,今日朝鮮,若有君,其輩焉敢若此?元在外外,重臣以下侍從在外者,一竝施以不敍之典。
崔台衡,以義禁府言啓曰,金尙默,尙州牧限已身投畀,倍三道押事,命下矣。以傳敎內辭意,具罪目,卽爲發遣府羅將,倍三道押送配所之意,敢啓。傳曰,知道。
備忘記,中官申德龍·金完碩所奏,放恣莫甚,竝越俸三等。
備忘記,以今觀之,知人其猶吉祥,用人亦依吉實,同氣視若楚越,浮囂勝於同氣,渠雖其壻,莫重都記,何示他人?光緝抑何心腸,背父背君,尙默背國背祖,李遠貪得其名,背君背先,今者三人,雖秤可一陋矣,李遠何足道哉?以此觀之,冷心已氷。
備忘記,或叔或壻,配合緝·遠,近八下敎,可謂偶中,三怪一團,誠是料外,萬古豈有?亦由涼德,其國汚隆,其隨而現,中庸旣云,是誰是誰,卽予卽予,欲諭欲諭,欲訴何訴,一黨惹鬧,此何景像?誠是料表,君何負渠,君何負輩?此中尤怪,其何諭乎?夜中靜思,雖素何食?大臣內局,皆令速休。
此輩之習蹻蹤務時體,專由乎不訓者,徒以愛子,莫知敎子,申·閔一也,近者童蒙可取者多,而若不敎訓,可勝惜哉?其令嗟嗟小子,其爲自勉。
備忘記,昨日排立,於今觀景像,此豈人臣視若常日之時乎?前日則雖勸奬,今日則宜飭,卽由於無識,此雖參酌,予此聞者,將豈無聞?來朝騎堂,其將參酌,決棍五度,其令有識。
備忘記,此時何心,而此則爲民,前戶判敍用,除授前任。
備忘記,予心今日,卿等知乎?昨日已諭,爲祗迎而回,其況此際,三怪自現,三講次對,皆若浮雲,於今一心,猶在西郊,所謂丁丑正月,今何庚申二月?予豈臆諭,書箱夜視,欲奏之心,一倍一倍,其若前日,今命次對,以此諒心,卿等速休。
備忘記,予若有孝,其豈至此,予若有孝,其豈至此?其志固定,其志固定,卿等休請,卿等休請。
備忘記,頃年以李錫杓事,月城,於問候撕捱,予書傳曰,君親雖曰不同,忠孝亦豈異焉?月城卽日問候,兄弟恩篤,君臣義嚴,以弟之事,何敢撕捱?義氣皎然,政院知悉。
備忘記,噫,今予此心,諸臣所造,於予浮雲,漢后盛奩,其臣若言,漢帝樂聞,欲見都記,其豈問者,妻姪之事,言於他人?其心可知,同氣楚越,八寸先重,倫理倒矣,耳雖聞也,口何言哉?卽傳于李遠,浮浪輕薄,溫樹欲諱,其況此乎?何心索筆,播諸章奏?其君專由於此,則反爲宵宵,其處尋常,其有此心,何心挾冊?浮薄浮囂,此乃流體,今者此擧,其亦時體,君年五十,其猶可敍,其却建功,執心若此,其君近八,臣何若此?忘祖忘親,趨欲者類,忘君忘國,右袒光緝,五倫之中,二者俱忘,有此等臣,自曰其君,豈徒自恧,他日何拜?欲就舊邸,猶爲三軍,集慶堂中,從容固執,編輯日緊,於心頓茫,其臣曰忠,其君自便,莫云其便,心在西郊,初九初十,昨日今日,皆却常膳,其雖末節,嗚呼,近八,少伸微忱,若此若此,若前若前,甚矣宜然,豈曰孝乎?其臣若此,君亦若此,守閤大臣,胥命彌縫,豈特知申,六承旨一,于今耳目,其聾其瞽,其誰校正?可勝寒心,小豎亦效,呼寫鑑寫,其願命矣,處處昏睡,南阿無謂,北寺尤甚,今日海東,爲君誠難,其令騎省,以此軍號,今予亦豈孝哉?對爾閹豎,其亦自恧。
崔台衡啓曰,卽者中樞府錄事來言,領中樞府事金相福,判中樞府事金陽澤,嚴敎之下,萬萬惶懍,相率胥命於金吾門外,係是大臣去就,敢啓。又啓曰,卽者議政府錄事來言,領議政金致仁,左議政韓翼謩,右議政金尙喆,嚴敎之下,萬萬惶懍,相率胥命於金吾門外,仍納命召,何以爲之?敢稟。
以承傳色,口傳下敎曰,勿胥命事,遣史官傳諭,命召亦爲傳授。
上在慶熙宮。停常參·經筵。
藥房都提調金陽澤,提調韓光會,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,連日求對,未蒙引接,下情不勝焦悶,今日趁早入侍,詳察聖候爲宜,臣等,不任區區憂慮,敢此問安,竝爲仰稟。答曰,知道。追慕日倍,予心日苦,氣何諭乎?再明親傳日,見予焉。中宮殿·惠嬪宮,藥房口傳問安。答曰,知道。
沈勗之啓曰,大司憲李溵呈辭,執義李敬玉呈辭,掌令成胤儉呈辭,一員未差,持平二員未差,今日以監察茶時之意,敢啓。傳曰,知道。
藥房口傳啓曰,臣等,伏見問安批旨,不惟不許入侍,至有再明親傳日,見予之敎,臣等,奉讀未半,下情一倍抑塞,罔知攸措,顧今診筵之不接,已至四日,湯劑之不進,亦至三日,此莫非臣等忱誠未孚之致,而聖明之不欲保嗇,又何至此耶?臣等,焦迫之極,冒萬死詣閤求對,伏乞暫許引接,俾陳衷懇焉,惶恐敢啓。
以承傳色,口傳下敎曰,無狀中官,誤下代押,已爲之乎?知入。
以承傳色,口傳下敎曰,予意深矣,今番其日,皆當親押矣。
金華鎭啓曰,諸承旨有稟達事,來詣請求矣。
備忘記,夏享祗迎,與沖子當爲,而月臺親傳,禮房知悉,儀註置之,時刻,待下敎只入正時。
以承傳色,口傳下敎曰,再明資政門當爲之,其止之。
以承傳色,口傳下敎曰,昔年諺書所寫,質正於今日,此亦不孝,何顔對臣?
李性源啓曰,正言任希曾,有稟達事,來詣請對矣
李性源啓曰,獻納宋鍈,有稟達事,來詣請對矣。
李性源啓曰,掌令成胤儉,有稟達事,來詣請對矣。
李性源啓曰,執義李敬玉,有稟達事,來詣請對矣。
李性源啓曰,司諫沈觀之,有稟達事,來詣請對矣。
李性源啓曰,大司憲李溵,有稟達事,來詣閤外請對矣。
備忘記,開國承家萬古小人光緝,卽溫室樹探知者,雖今日耳目,默默甘爲,小人之小人,李·林二庶民,放恣護焉,太阿在手,何待無狀之臺?亂之本小人庶民光緝,黃澗太歇,三水府限已身充軍,不置人類,倍三道押付事,卽爲分付,昨今下敎諸庶民,皆令今日內逾畿甸境內事,亦爲分付畿營,定將校押付狀聞。
以承傳色,口傳下敎曰,沈觀之爲先遞差。
以承傳色,口傳下敎曰,今始睡覺,喝道而來,入來臺臣,一竝免爲庶人。
以承傳色,口傳下敎曰,光緝黨沈觀之·成胤儉·李敬玉,一竝免爲庶人。
以承傳色,口傳下敎曰,爲庶人者,今日內竝逐畿甸之外。
備忘記,李命彬·林鼎遠,嶺沿機張,同爲庶民仍配,宋鍈·成胤儉·李敬玉,湖沿康津,同爲庶民仍配,令該府貽弊吾民,皆令諸道將校,相替倍道押付,到配日子,令道臣狀聞,此皆庶民,令秋曹擧行,申光履·申光緝·李遠,豈特庶民,又何陋王府?亦令秋曹擧行。
備忘記,嗚呼,頃者雖因輕重,黨習其爲嚴處,萬古無狀光履,構陷妻姪,浮薄輕淺,光緝其雖使喚,申·李之間,若無忘先負國,尙默何以至此?嗚呼,都目,至親者不知者,非所視也,而其敢偸視妻父,分都記,暗示光緝,作此機關,三人雖一馱,使遠牽馬,誠宜也,則何可取其名,投畀尙州乎?尙默,巨濟府爲庶民兼充軍,分付三道,倍三道押付,嗚呼,今夜氣誠難耐,而由一莫此,不覺蹶然坐,而嗚呼,卽招騎省郞,分付。
備忘記,累次下敎,無呼聲,當該承旨李壽鳳,亟施削職之典,政院下人,令該曹決棍。
備忌記,今番事,追慕有三,一則嗚呼甲戌,二則重光以前御用,三則庚申先賜,丁丑將餘遺,今予追賜者,前則驪陽宅,此則奉朝賀家,而問其本,莫重莫大,非外人問知,非外人傳知,誰問誰傳?亦非謄書筆端者,而乃至於此,寔予不孝,寔予不孝,追憶甲戌重光·庚申丁丑,此心萬隕,諸臣之視若例事,耳目之袖手傍觀,何有君,何有臣?今番此心,彼蒼臨照,當守志心而已,豈特無顔對諸臣,亦何心坐舊酬應處?
備忘記,李遠之其初逗遛,已萬萬可駭,則今聞畿營狀聞,今乃三日,卽越畿甸境,此後若此,當該將校,當施軍律,諸道一體分付。
藥房口傳再啓曰,臣等,猥瀆口啓,顒俟許對,時晷已移,命音尙邈,臣等,不勝焦隘之至,顧今靜樹之時,湯劑之一時間斷,已極悶迫,三日之停進,實是近來所無,尤豈不萬萬罔措乎?未承批而輒復煩籲,極知悚懍,而如灼之心,未能自抑,乃敢冒死更瀆,乞許暫時持湯劑入侍,千萬至懇,惶恐敢啓。
以承傳色,口傳下敎曰,予心則有定矣,此朝鮮乎,海東乎?國已矣,其止其止。
以承傳色,口傳下敎曰,二品來會云,若爲二品擧措,則應却其膳,宜詣舊邸,政院知悉。
李碩載,以漢城府言啓曰,尙州投畀罪人尙默,巨濟府庶民事,命下矣。依傳敎,尙州投畀罪人金尙默,巨濟府爲庶民之意,敢啓。傳曰,知道。
李碩載,以兵曹言啓曰,尙州投畀罪人金尙默,巨濟府爲庶民,兼充軍事,命下矣。依下敎,三倍道押付之意,卽爲知委於慶尙右兵使申大顯處矣,敢啓。傳曰,知道。
李碩載,以漢城府言啓曰,光緝黨沈觀之·成胤儉·李敬玉,一竝免爲庶人事,命下矣。依傳敎,沈觀之·成胤儉·李敬玉,免爲庶人之意,敢啓。傳曰,知道。
李碩載,以漢城府言啓曰,入來臺臣,一竝免爲庶人事,命下矣。依傳敎,宋鍈·任希曾,免爲庶人之意,敢啓。傳曰,知道。
李碩載,以漢城府言啓曰,爲庶人者,今日內竝逐畿甸之外,命下矣。依傳敎,李命彬·林鼎遠·宋鍈·任希曾·沈觀之·成胤儉·李敬玉,卽刻內出付畿營,使之今日內竝逐畿甸外之意,敢啓。傳曰,知道。
李碩載,以兵曹言啓曰,黃澗永爲庶民罪人申光緝,三水府限已身充軍事,命下矣。依下敎,知委於忠淸兵使梁世絢處,使之倍三道押付三水府之意,敢啓。傳曰,知道。三道定將校,三倍道押付事,卽爲分付。
李碩載,以刑曹言啓曰,李命彬·林鼎遠,嶺沿機張,同爲庶民仍配,宋鍈·成胤儉·李敬玉,湖沿康津,同爲庶民仍配,而該府貽弊吾民,皆令諸道將校,相替倍道押付,到配日子,令道臣狀聞,此皆庶民,令秋曹擧行,申光履·申光緝·李遠,豈特庶民,又何陋王府?亦令秋曹擧行事,命下矣。罪人李命彬·林鼎遠·宋鍈·成胤儉·李敬玉·申光履·申光緝·李遠等,依傳敎次次押付,到配日子,卽爲狀聞之意,分付各該道臣處矣,敢啓。傳曰,知道。
藥房口傳三啓曰,臣等,再陳懇籲,未蒙允許,至有其止之敎,臣等衷情,轉益抑塞,莫知攸爲,噫,臣等之連日瀆擾,豈可而已不已耶?聖候方在靜攝,而近來勞動酬應,靡日暫息,此時湯劑,宜加而不宜減,則今因臣下之有罪,以至三日而不御一貼,不知之中,若或有一分所損,則將若之何?臣等,憂心如灼,直欲披閽而不可得也。焦迫之極,乃敢冒罪申籲,伏乞暫借方寸之地,俾陳衷悃而進退之,千萬至祝,惶恐敢啓。
以承傳色,口傳下敎曰,如前知之乎?再明祗迎前,若見諸臣,豈曰孝乎?其止之。
以承傳色,口傳下敎曰,一弛一張,其君皆爲之矣,戶判,其君若此之時,今日牌招乎?極爲駭然,申飭。
以承傳色,口傳下敎曰,日長爲悶,故今日則頻問時矣,何時若寸,何時若尺?申飭若何,而焉敢若此?當該報時官,令騎曹決棍。
崔台衡,以兵曹言啓曰,當該報時官,令騎曹決棍事,命下矣。依傳敎,禁漏官鄭有儉,決棍十度之意,敢啓。傳曰,知道。
判府事李昌誼箚曰,伏以我聖上,受祖宗付畀之重,荷皇天眷顧之篤,寶算彌高,景命無彊,群情之所顒望,擧國之所祈祝,唯在於保嗇聖躬,而湯劑停進,今已多日,藥院求對,亦未蒙許,嚴敎洊疊,此莫非群下之罪,而區區焦鬱,當復如何?藥餌之功,貴在接續,一日間斷,誠爲悶迫,古人所謂陛下縱自輕奈高廟何者,此誠切至語也。懇乞勉回聖心,亟降兪音,以副八域之望焉,臣頃承恩批,得以隨便調治,而病狀,轉益沈篤,實難自力。且有情悰之至危蹙者,末由隨諸大臣後,粗效微忱,虧分之罪,萬殞難贖,唯願聖明,重勘臣辜犯,以昭法紀,不勝幸甚。取進止。
備忘記,噫,今予此心,懸於西郊,雖故相復來,有此予何應,而今日政院,以予爲前日之君乎,再明雖親傳,予當合眼而回,大官雖守閤,予何知也,承旨六人乎,五人乎?陋矣諸文臣,光緝之黨,身爲修撰,雖悖戾光履之使喚,探都目愚者尙默,而跪訴於欲覩一愚騃之遠,作此三百年所無之駭擧,莫云庚申丁丑,予今詳知,莫重莫重,御用一也。自此之後,夙宵殞心,世念已冷,建功何物,內局何院?視若楚越,亦歇後語也。忘其兄亦忘從兄,爲庶人務黨,此護黨二庶人,心常信矣,光履·光緝,言之陋矣,而噫,彼二人,抑何心腸,此猶若此,昨夜之敎,宜卽詣閤,卽第一,泥首金吾,亦第二也,何敢不思其祖,其君若此之際,揚揚陳箚乎?若此國爲國·君爲君,此當下敎,而因其箚而慨心先諭,亘中之懷,從容臥堂,心若石矣。
以承傳色,口傳下敎曰,以予爲前日之君,卽如前日酬應之敎,有何稟乎?爲宗臣之壻而若此乎,未諳文字而然乎?當該承旨,施以不敍之典。
又下敎曰,政院二字,豈不用乎?俄者下敎,卽爲頒布。
備忘記,業已諭,判府事李昌誼,亟施不敍之典。
備忘記,萬古豈有此等國此等君,予何負於光履,亦何負於光緝?其中尙默稍歇,莫重自內御用特賜者都記,雖族黨,決不可示諸,況他人乎?然則龕中書諱,亦語於他人,狂悖無比光履,萬古小人光緝,雖不足道,觀今尙默所爲,孰不可忍?小民二庶人所爲,無倫無義,莫知鷹鸇之意,默默多日,下敎敢欲來現,晩食後以來,揚揚呼唱,此光緝者類,豈予臣,其不奉行請討,袖手傍觀?觀君處分若此,兩司各一喝道足矣,何用臺臣?觀今氣象,雖有亂臣權臣,其將結舌,吁嗟,禮義邦世祿之臣,皆掃矣。此猶第二件事,因予追慕,召此萬古所無怪擧,雖爲三軍留此,對牖靦然,此亦末事,遙望西郊,卽刻欲奮,一刻心焦,此等之心,此等之懷,大臣誰,重臣誰?以九經之義諭此,予則只自抆涕,遙望西郊,其勿困我冠。
以承傳色,口傳下敎曰,雖加於免冠,予心如石,其冠之。
以承傳色,口傳下敎曰,光履·光緝以後,今日朝臣,可謂暗矣,其冠,諸臣亦竝冠焉。
以承傳色,口傳下敎曰,今日諸臣雖如此,至今冥然尙恨之,如是則水刺當不進,其冠之。
傳于李萬恢曰,藥房若有待令之醫官,當爲決棍盡爲出送。
以承傳色,口傳下敎曰,君命違命,有闌入者,許礈·方孝民拿入,決棍五度。
又下敎曰,前排入之,柳光翼拿入。
以承傳色,口傳下敎曰,皆止之。又下敎曰,內局方泰輿以下三廳有名者,皆逐闕門外。
以承傳色,口傳下敎曰,內局若有人,當決棍,使之申飭矣,中官不知,傳于政院,前排又入之,中官韓聖揆拿入,單裩決棍十度。
以承傳色,口傳下敎曰,問於受請對承傳色,以湯劑奏達,湯劑重乎,其君重乎?當該承傳色金好大,令該府決杖一百,卽逐南門外。
李碩載,以義禁府言啓曰,當該承傳色金好大,令該府決杖一百,卽逐南門外事,命下矣。金好大今方待命於本府,卽爲拿囚,而依傳敎決杖一百後,卽逐南門外之意,敢啓。傳曰,知道。
傳于李萬恢曰,在京耆堂姓名年歲,知入。
以承傳色,口傳下敎曰,前爲武承旨之武弁,有在京者乎?知入。
以承傳色,口傳下敎曰,前承旨沈勗之敍用,承旨除授,牌招察任,房順房。
備忘記,此何景象,此何景象?今予亘中,追憶甲戌重光庚申,良欲溘然而已,來日舊物皆入後,當於崇政東庭,見呂陽內外孫,卽其處當見卿等,卿等以待內局。
藥房口傳四啓曰,臣等,焦隘之極,進詣屢瀆,而辭敎至爲嚴截,雖不得不退守閤外,承候一節,萬萬渴急,玆敢冒萬死更請,暫許晉對,千萬顒祝,惶恐敢啓。
以承傳色,口傳下敎曰,此豈問於予者?明日呂陽宅,內外孫總角外,皆令來待事,分付。
以承傳色,口傳下敎曰,今則開見卿等之路,其止之,甚苦矣。又下敎曰,其止之,止之然後,夕水刺當爲之矣。
以承傳色,口傳下敎曰,其止之,欲就寢矣。又下敎曰,果然如是,其皆止之,則當就寢矣。
以承傳色,口傳下敎曰,大司憲李溵,今日聾瞽萬萬無狀,其間不無意思,而然今日臣子,焉敢若此?亟施尙州牧付處之典,令該府卽刻押付。
以承傳色,口傳下敎曰,更而思之,嶺南有李瀰,尙州牧,以南原府改書,卽爲分付。
李碩載,以義禁府言啓曰,前大司憲李溵,亟施南原府付處之典,令該府,卽刻押付事,命下矣。以傳敎內辭意,具罪目,依例發遣府都事,卽刻押送配所之意,敢啓。傳曰,知道。
藥房口傳五啓曰,臣等,自朝至夜,懇請進對,兪音尙靳,又敎以止之,臣等,悶塞之極,莫省所以,夫事在止不止之間,則容或勉而止之,今臣等,職在保護,目見三日之停劑,苦口懇請,終若懼其瀆擾,諉以可止而止之,是豈盡臣節而塞職分乎?昏夜屢聒,非不甚悚,而揆諸事理,決難停止敢此冒罪申籲,乞察苦懇,暫許召接焉,惶恐敢啓。
以承傳色,口傳下敎曰,聞承旨所奏,舊物似邈然,來日驪陽內外孫召見後,有下敎,卿等退待內局。
備忘記,閔遇洙其雖分揀,其孫鍾烈,莫重文字,恣意付諸金尙默,作此萬古所無葛藤,思之骨冷,特施刊版之典,噫,此非在下所請者,而予自下敎,嗚呼,此後本事帖然,更以此提擧者,當嚴鞫,繩以一律。
李碩載,以兵曹言啓曰,羽林衛入直禁軍李徽遠,決棍事,命下矣。依傳敎,禁軍將李徽遠,決棍五度之意,敢啓。傳曰,知道。
上在慶熙宮。停常參·經筵。
自巳時至申時,日暈。
藥房都提調金陽澤,提調韓光會,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,久未入侍,今日率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣何諭哉,其何答乎?中宮殿·惠嬪宮,藥房口傳問安。答曰,知道。
李碩載啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
以承傳色口傳下敎曰,追慕昔年,欲爲見之,雖總角,限八寸盡爲入來。
以承傳色口傳下敎曰,限八寸盡爲入來,而畿伯父子,亦爲入來,李瀚·閔百奮,亦以前銜,使之入來,總角外使之盡爲入來,若遲緩催促,則當詣舊邸,該曹先爲分付。
以承傳色口傳下敎曰,盡來後,有見之之敎,則政院,其宜催促,今始二人來到云,大官以下守閤求對之意焉在。
以承傳色口傳下敎曰,幾人入來耶?來者先爲書入。
以承傳色口傳下敎曰,幾皆入來,而以二人來到稟之,以此爲稟者,何部官耶?知入。
備忘記,今日予心若何,而焉敢若此?然則守閤何心,予知予知,爲八寸親爲總角能步者皆來,今予以職名召乎?良可寒心,建功不進,水刺數匙今幾日,于今海東臣子,已知己知,先後廂外營入直軍,先爲侍令。
傳于金華鎭曰,承旨以時服,先爲來待。
金華鎭,以吏曹言啓曰,今此儲慶宮·毓祥宮夏享祭大祝,皆以侍從塡差,而時無職名人員,令該曹口傳付軍職,何如?傳曰,允。
世孫宮,政院口傳問安。答曰,知道。
以承傳色口傳下敎曰,俄者中官下敎,春坊官員下敎置之。
金華鎭啓曰,藥房三提調,持湯劑來詣請對矣。
金華鎭啓曰,時原任大臣,來詣閤外請對矣。
以承傳色口傳下敎曰,方就寢,其止之。又下敎曰,俄者一帖,代百帖而進御,其止之。
藥房口傳啓曰,臣等,持湯劑,來詣過時,不惟不許引接,又有止之之敎,下情不勝抑鬱,湯劑屢日停止,此時三帖,不可闕一,暫許召見,千萬至祝,惶恐敢啓。
以承傳色口傳下敎曰,人君若如是困之,則方泰輿以下,當逐出矣。
以承傳色口傳下敎曰,一帖如十帖,欲爲就寢,其止之。
藥房口傳再啓曰,懇請進對,未蒙允許,至以欲就寢其止之爲敎,下情不勝焦隘,此時瀆擾,極爲悚惶,而三帖稟定之劑,決難一帖而止,暫許召見,俾得繼進,千萬至祝,惶恐敢啓。
以承傳色口傳下敎曰,誠難耐,其止之,果如此,則朝水刺,亦當不進矣。
備忘記,趙昌逵爲校理,李昌任爲修撰,待開門牌招察任。
黃最彦,以兵曹言啓曰,承政院使令,決棍事,命下矣。依傳敎,承政院使令洪二得等,各決棍十度之意,敢啓。傳曰,知道。
庚寅五月二十六日巳時,上御崇政殿東月臺,殿座入侍時,行都承旨金華鎭,左承旨李性源,右承旨李萬恢,同副承旨李碩載,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,出資政門,詣東月臺殿座。上曰,時原任大臣,備局堂上入侍,驪陽府院君外孫入侍。竝出榻敎領府事金相福,領議政金致仁,左議政韓翼謩,右議政金尙喆,戶曹判書趙雲逵,吏曹判書朴相德,兵曹判書元仁孫,判尹李景祜,右參贊金時默,司直具善復,刑曹判書李章吾,司直徐命膺,副司直金孝大·金鍾正,工曹參判鄭存謙,戶曹參判李潭,副司直李重祜·洪名漢·洪趾海,刑曹參判金應淳,敦寧都正閔百順,前牧使閔百奮,幼學閔養烈·閔耆烈·閔應烈·閔敬烈·閔恭烈·閔升烈,參奉閔百準,前參奉閔百權,幼學閔百林·閔百述,京畿監司趙榮進,修撰趙昌逵,幼學趙光逵·趙祥逵,前郡守李瀚,副率韓用和,幼學韓用靜·韓用人·韓用九,文學洪相簡,幼學李羲元·李羲坤,藥房都提調金陽澤,提調韓光會,醫官方泰輿·許礈·李以楷·鄭允協·慶絢·吳道炯·鄭允說,以次進伏。上講蓼莪篇二遍訖。上曰,閔氏及外孫,以次進前,閔百順·趙榮進進前,其下諸臣以次進前,各奏姓名訖。上曰,追慕實多,己卯年尋得舊物,實爲稀貴,而今有葛藤,一次展拜之後,實無還宮之意,而爲祗迎還宮,重門外快進一貼湯劑,以爲仰慰而來,回來後復進一貼矣。翌日於典設司,意先在此,必以爲驪陽宅內外孫中,有爲此說者,故欲尋言根,部官拿問於建明門矣,光緝自見,始知光履亦參其中,光履卽故相之妹夫也。眞如其言,妻姪弘烈,責之可也,而反言於光緝,以無狀云者,豈非無據乎?光緝又引金尙默,尙默初以直對,故敍用出送矣,其後思之,尙默何以妻家分給記,出示光緝乎?叵測之光緝,渠誰見之,又何言於遠乎?榮進曰,餘慶坊擧動時,閔弘烈所奏之言,臣亦聞之,其後臣亦不敢問於弘烈矣,今此疏中,欲爲構捏弘烈之故,敢以此登諸疏章,曾不知世道之至於此極也。上曰,閔百順之意,何如?百順曰,以臣之從弟事,至於如此,闔門悚蹙,更何奏達乎?上曰,洪樂仁,卽閔衡洙之壻也,此則自惠嬪宮,送于洪樂仁家,而還爲入來者,以嫉奉朝賀之故,至於閔弘烈也,領相詳知此事以奏,而予不欲聞此說,故以謂卿當冒之云,則領相曰,臣雖冒出,當詳奏此事云,領相賢矣。上謂榮進·百順曰,一欲洞諭此事而召見矣,退去。榮進·百順以下,以次退出。上仍下板位俯伏。相福曰,屢日不進湯劑,實爲焦悶矣。上曰,予爲不孝,豈忍服湯乎?致仁曰,豈若是下敎乎?怪異之人雖如此,處分旣嚴正,復何槪於聖心乎?翼謩曰,自上旣已處分,聖敎不當若是矣。尙喆曰,已處分之後,聖躬何如是自薄乎?陽澤曰,今番怪異之人言,不敢言之事,自上採出,處分豈不快乎?上曰,此則然矣。陽澤曰,旣處分矣,聖心又何若是過中乎?上曰,水刺亦不進矣。相福曰,地氣蒸熱,起御牀上伏望。上曰,卿等退去,然後予當入去矣。相福曰,聖躬若是自輕,臣等,焉敢退去乎?今進御湯劑,然後可退矣。致仁曰,聖心願快釋其事,而進御湯劑伏望。上曰,當限盡今日矣,卿等使予,不得一日不進,今已三日不進,亦不難矣。相福曰,此非卽進卽效者,一日不進,其害久在矣。致仁曰,今已累日矣,聖體豈不損傷乎?陽澤曰,湯劑之不進,今已幾日乎?況此烈陽,俯伏已過半日,實爲焦悶矣。尙喆曰,耆社臣聞此事,皆爲承候來待云矣。上曰,耆臣予不知矣,大臣亦不知矣,以卿等言之,粧奩中舊物,他人言之,則當何如?尙喆曰,已處分,決非如此之事也。翼謩曰,已處分,豈不釋然乎?耆老所堂上判敦寧李益炡,行知事南泰齊,行司直沈星鎭·李光溥·金始煐·李之億,工曹判書安允行,行司直邊致明·徐命臣·李吉輔,以次進伏。益炡曰,臣等,萬萬焦迫,爲承候入來矣,無狀者旣得處分,何關於聖孝乎?泰齊曰,聖躬何如是自輕乎?本事已處分,則復何槪於聖心乎?星鎭曰,臣等,不勝焦迫,今此來伏,而聖躬何如是乎?光溥曰,如此盛暑,若是自輕,臣等螻螘之賤,不勝焦悶來待矣。始煐曰,臣等,驚悶來待,而實不勝焦迫矣。之億曰,下情焦迫,固不足論,而大聖人,不爲過中之事,殿下何如是乎?固知螻螘之賤,不得上格,而萬萬焦悶矣。致明曰,臣等,遑遑焦迫,不避萬死,當爲扶起聖躬,冒犯義分,臣等,固不足論,而世孫邸下焦迫之情,當如何哉,殿下豈不俯念乎?上曰,爲怪說矣。大臣諸臣迭奏曰,其言是矣是矣。上命書傳敎曰,在外承旨許遞,前承旨邊得讓敍用,黃最彦承旨除授,房順房,牌招察任。泰齊曰,殿下雖自薄聖躬,豈不顧宗祖乎?致仁曰,臣等,前已犯罪,而今又萬不得已犯罪矣。致仁等進伏右邊,益炡等進伏左邊,以手扶掖玉體而起,上不肯起。諸臣齊奏曰,此何擧措乎?上起而入小次,少頃,上出御月臺,又爲俯伏。命書傳敎曰,沖子謂予酬酢,命召之人漠然不知,當該中官便臥,尊賢閣入直春坊,頃者雖飭,今番大異於前,闕中所屬幾莫不聞知,而只相對院中,吁嗟,沖子,何以知之?事之寒心,莫此爲甚,中官則可謂木偶人着紗帽者,春坊則纔入侍,故脫衣以休乎?中官春坊若此,人孰知之?沖子若知,其若何?予爲沖子而代處分,中官洪錫海·高夢賢·車德中·崔鳳德,春坊洪相簡·李商舟,竝施罷職之典,使闕中之人,咸知沖子之莫知焉。王世孫侍坐,上又下不忍聞之敎。致仁曰,俄於臣等處所下之敎,尙不宜如此,況今世孫侍坐乎?尙喆曰,俄者耆臣邊致明所奏,斷斷赤衷矣。翼謩曰,臣等,俄已冒鈇鉞而犯分,又何以若是乎?陽澤奉湯劑以進,上注之地。陽澤曰,幾日不進,今又如是乎?相福曰,屢日不進,玉色似有減矣。致仁曰,朝者御講時,玉音大不如前矣。上乘輿,諸臣俯伏輿前曰,湯劑進御而還內伏望,陽澤又奉湯劑以進,上又注之地。諸臣迭奏曰,玉色大不如前,而湯劑終不進御,將何以爲之乎?陽澤曰,玉色似損於前,暫爲診察,何如?諸臣齊奏請診候。上曰,依爲之。方泰輿診候訖奏曰,脈候度數未均,滑體不足矣。鄭允協曰,脈候三部度數未均,滑體不足矣。李以楷曰,度數未均,大體弱矣。吳道炯曰,度數未均,三部左邊弱矣。陽澤曰,脈候不足,屢日不進而然也,下詢諸醫,以爲加入,似好矣。上曰,諸醫奏之。泰輿等皆奏曰,薑桂各加五分,好矣。上曰,理中建功湯,乾薑·桂枝各加五分,自今日三貼煎入。出榻敎陽澤更奉湯劑以進,上進御訖。還入大內。
上在慶熙宮。停常參·經筵。
藥房都提調金陽澤,提調韓光會,副提調金華鎭啓曰,昨日御臺酬接,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。此心一倍,氣何諭乎?建功困予,守閤能便,其若許侍,何可撤宵?中宮殿·惠嬪宮,藥房口傳問安。答曰,知道。
李碩載啓曰,大司憲未差,執義未差,掌令未差,持平二員未差,今日以監察茶時之意,敢啓。傳曰,知道。
邊得讓,以都摠府言啓曰,今日入直內三廳,武兼禁軍及軍兵等,當爲中日習射,而親傳香相値,不得爲之之意,敢啓。傳曰,知道。
親傳香罷後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
黃最彦啓曰,新除授校理趙昌逵,方在罷散中,何以爲之?敢稟。傳曰,敍用。
傳于李碩載曰,下敎之下,不爲待令,諸承傳色,竝從重推考。
李碩載啓曰,左邊捕盜大將李潤成,右邊捕盜大將張志恒,持罪人草供,依下敎來待矣。傳曰,入侍。
備忘記,御衣偸去之時,雇立何顧?頃者奏予加定食雇價猶欠,至於偸御衣,噫,壬午前事若何,而渠輩若此,一朔十二疋,自可足也,若生軍,例加其六,雇立有此濫雜乎?帽帶外着笠人守直處雇立,依前各處減一上下事,分付該曹。
李碩載,以刑曹言啓曰,入直小宦十八人,令秋曹杖一百徵贖以放事,命下矣。依傳敎,罪人小宦韓尙文·金致祥·金麗兌·金壽衍·朴壽赫·朴命大·鄭禧文·張福維·宋興寬·金德普·咸好得·姜文采·車厚得·李應福·趙命純·宋德隆·朴英秀等十八人,竝杖一百徵贖,放送之意,敢啓。傳曰,知道。
庚寅五月二十七日辰時,上御崇政殿月臺。親傳香入侍時,行都承旨金華鎭,左承旨李性源,右承旨李萬恢,左副承旨邊得讓,右副承旨李碩載,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿,出資政門外降輿,步詣月臺訖,上親押親傳,仍步詣庭下祗迎,仍爲步詣建明門,還詣月臺東。上曰,宣傳官一員待令,騎馬二匹立之。出榻敎上曰,祭報府讀之。萬恢讀訖。上命華鎭書御製,又命書記懷御製,仍命兵曹判書元仁孫讀之。仁孫讀訖。上曰,時原任大臣入侍。出榻敎領府事金相福,領議政金致仁,左議政韓翼謩,右議政金尙喆,藥房都提調金陽澤,提調韓光會,以次進伏。相福曰,聖體若何?上曰,氣何可諭?相福曰,水刺,何如?上曰,小進矣。致仁曰,昨夜求對,終未蒙允許,悶鬱矣。上曰,卿等過矣。致仁曰,不得更進一貼,焦迫何可達乎?上曰,此前古所無之事,以何心更服湯劑乎?水刺不進,則卿等當請進,而至於湯劑,雖不進,亦何關乎?致仁曰,豈其然乎?一日不進,其害何如乎?翼謩曰,十數年來,湯劑如茶飮進御矣。上曰,必有更起者矣。致仁曰,世豈有更爲如此之人乎?翼謩曰,設有怪怪之人,於聖心,實不可關係矣。尙喆曰,湯劑亦爲餘事,聖心和然後,聖體當勝矣。上起而乘輿。相福以下諸臣,進伏輿前曰,今日又何以若是乎?進御湯劑,然後請還內焉。上連下不忍聞之敎,尙喆曰,殿下以臣下之故,爲此過中之擧,左右史若書此事,則於聖德當何如乎?相福曰,構罪於閔弘烈而然也,今何芥滯於聖意乎?致仁曰,此逐鹿不見泰山也。諸臣齊奏曰,如此而將何以爲之乎?上曰,予入而思之,當召卿等矣。陽澤曰,昨日終不允許,臣等,不得信此下敎矣。相福曰,臣等,受罪則無奈何,而不然則豈不敢强聒乎?臣等,不得已有此奏,而豈欲被罪出去乎?必欲伏見進御後退出矣。致仁曰,殿下今日,此心不能回,則不得爲聖君矣。上仍入小次,少頃復詣月臺。上曰,御衣有偸去者矣。致仁曰,事極寒心,不可不罪人斯得矣。上曰,前排入之,崇政門當殿座矣。仍詣崇政門。上曰,入直小宦·都行首·都掌務拿入。竝拿入。上曰,資政殿所置御衣,置之明德門懸板隙,汝等豈不知之乎?小宦曰,不知矣。上曰,汝等往來時,由資政門行乎?小宦曰,不行矣。上曰,各處軍中,有今日往來於資政殿者,汝等必知之。出去詳問後,着笠來奏,仍爲拿出。陽澤曰,日已午矣,請進湯劑。上曰,今日卿等,又爲守閤乎?相福曰,豈可退去乎?陽澤曰,罪逐之前,豈敢退去乎?致仁曰,今進一貼,又進二貼,則臣等,當退去矣。上曰,卿等則當如此,而予則當作何人耶?致仁曰,此大舜·文王之孝也,豈與匹夫之孝同乎?上連下不忍聞之敎,致仁曰,此實太過矣。陽澤曰,誠爲慨然矣。上曰,寧使卿等守閤,予當不進矣。翼謩曰,此莫非臣等之罪也。上曰,昨日所進,今欲效於陵仲子矣。尙喆曰,此非帝王所敎,此不過一節之士也。小宦·都行首等來奏曰,果有軍三名,以除草事,往來於明德門矣。上曰,其中有行止本來殊常者乎?小宦曰,其中五得者,素有指目矣。上曰,必是此輩所爲,當付捕廳矣。仍命曰,從事官待令,左右捕將合坐後,持罪人草供入侍。出榻敎陽澤曰,今已晩矣,下情焦迫矣。光會曰,以無知妄作之輩,何至於累日却湯乎?上曰,提調罷職。上仍乘輿,陽澤奉湯劑以進,上注之地。仍命書傳敎曰,噫,今世義理晦塞,分義不嚴,彼萬古小人光緝,愚騃盜名遠,謂之無狀罔測,可也,何有此奏?此無他,近世之人,顧瞻左右之心勝,故於此若此,事之寒心,莫此爲甚,韓光會特施削職之典,使海東臣子,小知紀綱。又命書傳敎曰,時原任大臣竝免焉。致仁曰,臣等,罪上添罪,而進一貼後,可以退去矣。仍更爲俯伏輿前。上曰,予豈樂爲?俄下敎爻周,又命書傳敎曰,兵判爲內局提調,上仍詣崇政殿東門住輿。上曰,藥房提調,持湯劑入侍。陽澤奉湯劑進前,上進御數合,還爲注地。命書傳敎曰,此等夏節,令軍刈草溫臥,今日此擧,皆由於此,入直小宦十八人,令秋曹杖一百徵贖以放。上仍還入大內。
庚寅五月二十七日酉時,上御集慶堂。左右捕將入侍時,右副承旨李碩載,假注書權偀,記事官吳鼎源·柳誼,左邊捕盜大將李潤成,右邊捕盜大將張志恒,以次進伏訖。上曰,承旨讀草供。碩載讀訖。上曰,衣色是矣,明是厥漢所爲也。潤成曰,纔施威,卽爲承款,明白無疑矣。上曰,時原任大臣入侍。領府事金相福,領議政金致仁,判府事金陽澤,左議政韓翼謩,右議政金尙喆,以次進伏。上曰,觀其招辭,則明白無疑矣。致仁曰,然矣,心動惶怯,已知御衣故然也。翼謩曰,然矣。致仁曰,卽爲搜出,可見紀綱深幸矣。上曰,此必不知御衣而然也。相福曰,此非不知者,關係莫重,自有當律,依律處之,不可已也。致仁曰,旣有當律,不可容貸矣。陽澤曰,依律處之,可也。翼謩曰,關係莫重,宜施當律矣。尙喆曰,雖仰好生之德,而此則斷不可容貸矣。上命書傳敎曰,莫重法殿,有此偸竊之擧,雖萬萬叵測,其衣若知莫重,豈乎至此?雖貸一律,不可例棍,內侍府小官房雇軍五得,來朝,令左右捕將靑坡舟橋決棍百度,令秋曹限己身黑山島爲奴,其主朱道喆,海南縣定配,大抵莫重禁中,爲雇立價,其軍苟充以立,頃者有康時賢奴代入軍之萬古所無作俑,嚴處不多年,其宜懲創,而又有此事,景和門小宦九人,令內侍府不可已汰而止,打印記卽爲墨削,此後嚴飭,各處軍雖有闕,不敢他軍雇立,曾已申飭,今者此事,專由稚騃之致,此後軍未過二十者,切勿充差事,亦爲嚴飭,星必·二訥,雖無所犯,槪此輩之此等作俑,非今斯今,不現則已,旣知之後,亦宜懲一勵百,來朝亦於舟橋,各從重決棍,永屬平丘驛奴。翼謩曰,捕將入侍,旣有言端,敢達矣,捕校十里後勿爲出送,聖意深矣,而賊情難測,或有可探之事,勿拘常例,蓋有闊狹之道矣。上曰,捕將入侍,此則闊狹,可也。致仁曰,旣有草記之法,則草記頻數爲之,以爲出送,好矣。自下闊狹,則恐不可矣。翼謩曰,譏察之事,已爲草記,則自可漏泄,恐非譏察之道也。尙喆曰,此許多般事也,雖小,關係於國事者,此大事也,雖多,贓物乃閭閻之物,是輕矣,唯在從輕重量宜闊狹矣。致仁曰,草記中,不必載某事某人,則何必漏泄乎?志恒曰,草記,例載某人之名字矣。翼謩曰,已載某名,至於啓下,人皆知之,豈秋密之道乎?致仁曰,旣定之法,所當審愼矣,使之草記者,已是闊狹也。上曰,草記中勿載其名,可也。志恒曰,今仍言端,敢此仰達矣,捕校雖微賤,旣佩通符,則事體自別,而宰相名士,輒皆召去,以此多有弊端,事體不然矣。上曰,捕校門內門外,皆爲巡羅乎?志恒曰,然矣。上曰,近來解弛矣。志恒曰,凡民則豈敢犯禁,而各司下人,憑藉勿禁帖,恣行甚矣。上仍命書傳敎曰,噫,彼捕校身佩通符,人雖異,其牌與各司牌同,予於頃年,因門前喧拿,有召問者,而其捕校,立而不跪,問之,身佩通符不跪云,予聞稱賞,近者名士朝官,召捕校視若奴,若此而孰肯爲捕校?事之寒心,莫此爲甚,若有言者,小則自有該廳書員,大則亦有公文呈狀,焉敢若此?此後非大臣將臣外若此者,令該廳草記,近者夜禁解弛,故欲爲申飭,今聞持勿禁帖,恣行特甚云,此後帖與牌相準,張三李四若相左,雖上司下人,自其廳,直爲決棍二十度,無牌者決棍五十度,草記該司官員,當嚴處,以此分付,今夜左右巡廳捕廳該軍門,來朝無一草記,巡監軍,當於建明門決棍,該軍門將,左右捕將,焉免記過?拿入,以此卽爲分付,俾無犯料,凡夜禁之法,卽直提學以下也,其或犯夜,士庶奚問?或私其顔,或㤼於人不奏,予當有廉問其將,當於慕華館軍法從事,一體申飭,潤成·志恒先退。上曰,藥房提調,持湯劑入侍。出榻敎藥房提調元仁孫,副提調金華鎭,醫官方泰輿·許礈·李以楷·鄭允協·慶絢·吳道炯·鄭允說,以次進伏。上進御湯劑訖。命書傳敎曰,予心雖固,君臣相持其幾日,因此守閤,幾日徹宵,初意則今入侍其欲拒之,觀今景像,今夜其將亦然,心雖苦矣,爲宗國股肱臣庶强進,雖然,心冞切矣。致仁曰,宗社臣民之慶矣。陽澤曰,雖陳賀,亦非過矣,仍請診候。上曰,只兩廳首醫爲之。泰輿曰,脈候左右三部不調,滑體不足,如昨日矣。允協曰,脈候未均,滑體不足矣。上曰,藥房提調,持湯劑更爲入侍。出榻敎相福曰,今番湯劑,五日停止,必多損節矣。上曰,別無損矣。致仁曰,豈不損乎?陽澤曰,不知之中,恐或有所損矣。上曰,今則欲問編緝事矣,幾何爲之乎?致仁曰,着實爲之,校正者已多云矣,監印單堂上,難以擧行,臣意則欲以元仁孫,稟達加定矣,今入內局,入侍之餘,隨隙申飭,亦好矣。上仍命書傳敎曰,目今開刊,校正爲緊,本職亦緊,元仁孫內局提擧許遞,其代仁陽君李景祜爲內局提調。上曰,昨日耆社中,領府事之妻父,筋力好矣。陽澤曰,近間能循城矣。上曰,能步乎?致仁曰,平地則乘籃輿,險處則步矣。上曰,李景祜,亦精康矣。致仁曰,好人而其子姪亦佳矣。尙喆曰,李在簡·李在協,皆國家可用之人也。上曰,具允明家,亦如此矣。仁孫·華鎭,持湯劑更爲進伏,上進御訖。上曰,薑·桂加入,姑依此煎入。仁孫曰,禮曹時無堂上,故臣敢仰達,而小麥,當於初一日間進上矣。上命書傳敎曰,小麥,當於德游堂親受,依例分付該曹,而春曹,其堂參議在外外皆闕,以徐命膺爲判書,尹得雨爲參判,牌招察任。諸臣以次退出。
上在慶熙宮。停常參,只晝講。
自初昏至二十九日,昧爽,間間下雨,測雨器水深四分。
藥房提調金陽澤,提調李景祜,副提調金華鎭啓曰,昨日御臺親押,臨門酬應向晩還內,勞動亦多,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。其雖下敎,心則一樣,而氣則一樣矣。
中宮殿·惠嬪宮,藥房口傳問安。答曰,知道。
李碩載啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
以承傳色口傳下敎曰,明日延和門外祗迎,儀註置之,時刻,待下敎只入正時,禮房知悉。
傳于李萬恢曰,今日晝講爲之,兼行次對。
備忘記,莫重御物,能尋于此,能樹國綱,且忠臣金處善之孫中官金弼良,特爲加資。
以承傳色口傳下敎曰,今日謝恩,豈如是乎?不爲者,申飭爲之,元仁孫·徐命膺,晝講使之入侍。又下敎曰,諸承傳色,偃便內班院,內班院掌務,以牌招之,限一時立庭。
傳于李萬恢曰,內班院中官立庭傳敎,置之。
金華鎭,以吏曹言啓曰,今此宗廟徽寧殿朔祭大祝,皆以侍從塡差,而時無職名人員,令該曹口傳付軍職,何如?傳曰,允。
邊得讓,以禁衛營言啓曰,去夜四更量,守門將閔光洙,出身閔光德,本營巡羅被捉之意,敢啓。答曰,知道。依例隨更決棍,守門將之若此,其涉駭然,加十度。
邊得讓,以右邊捕盜廳言啓曰,去夜二更量,大殿別監崔命祥·洪聖哲等,犯夜被捉,三更量,出身折衝金弘鎭,犯夜被捉,故別監崔命祥·洪聖哲等,自本廳,依更數治罪,而金弘鎭,則旣是出身折衝,自本廳不得擅便,何以爲之?敢啓。傳曰,知道。依例決棍。
邊得讓,以左邊捕盜廳言啓曰,去夜本廳字內,初更量所捉犯夜人中樞府錄事尹東表,成均館奴金鼎億,御營廳別軍官丁遇泰,內資書員金仁器,典醫監生徒金植,龍虎營大旗手金有得,內弓人黃聖雲,皆有戶牌,而無端犯夜,因傳敎各決棍二十度放送,二更所捉犯夜人朴泰永,稱以政院使令云,而無帖無牌,良人孫德輝,亦無戶牌,因傳敎各決棍五十度放送,大殿別監尹東彬,無戶牌,着白衣犯夜,一體決棍五十度之意,敢啓。傳曰,知道。錄事有何乘機而犯夜?其令加二十度,無帖無牌,稱以政院使令,其涉可駭,無牌加決棍十度,無帖加十度,假稱加十度。
備忘記,君命當信,左右巡將監軍,左大將記過,午後建明門待令。
邊得讓,以一所巡廳言啓曰,去夜二更量被捉犯夜人奉審寺熟手李晉成,內贍寺軍士於屯金,三更量被捉犯夜人司僕寺書吏朴時榮,司僕寺使令李旕同,長興庫軍士曺得才等,自本廳,依更數治罪之意,敢啓。傳曰,知道。該司軍則勿論。
邊得讓,以二所巡廳言啓曰,去夜三更量被捉犯夜人保人金起福,四更量被捉犯夜人禁漏書員李福賢,扈衛廳軍士姜渭周,良人李聖大,都監軍士李守永,五更量被捉犯夜人御營廳軍士張齊洞等,自本廳,依更數治罪之意,敢啓。傳曰,知道。禁漏書員駭然,報時亦何犯夜?元決棍外,加十度。
以承傳色口傳下敎曰,別監尹東彬,無牌白衣,尤爲無狀,加決棍十度。
傳于邊得讓曰,左捕廳,兩巡廳草記旣入,建明門待令,置之。
邊得讓,以左右捕盜廳言啓曰,因傳敎,臣等,進往于靑坡舟橋傍,罪人內侍府小宦房雇軍五得,決棍百度後,黑山島爲奴次,出付秋曹,星必·二訥,竝從重決棍十五度後,永屬平丘驛奴次,出付兵曹之意,敢啓。傳曰,知道。
李碩載,以刑曹言啓曰,內侍府小宦房雇軍五得,來朝,令左右捕將,靑坡舟橋,決棍百度,令秋曹限己身黑山島爲奴,其主朱道哲,海南縣定配事,命下矣。依傳敎,罪人五得,全羅道羅州牧黑山島,限己身爲奴,卽爲發配,而其主朱道哲,時在京畿楊州地,待捉來,亦卽擧行之意,敢啓。傳曰,知道。
邊得讓,以禁衛營言啓曰,本營巡邏被捉二人,依傳敎隨更決棍,而守門將閔光洙,則加十度之意,敢啓。傳曰,知道。
李碩載,以刑曹言啓曰,罪人朱道哲,待捉來擧行事,纔已草記,啓下矣。朱道哲今已捉來,依傳敎全羅道海南縣,卽爲發配之意,敢啓。傳曰,知道。
邊得讓啓曰,大臣·備局堂上,依下敎來待矣。傳曰,引見。
李碩載,以左邊捕盜廳言啓曰,因傳敎,本廳所捉犯夜大殿別監尹東彬,加棍十度,中樞府錄事尹東表,加棍二十度,稱以政院使令朴泰永,無牌加棍十度,無帖加棍十度,假稱加棍十度之意,敢啓。傳曰,知道。
邊得讓,以一所巡廳言啓曰,去夜犯夜人中,該司軍勿論事,命下矣。該司軍曺得才·於屯金等,依傳敎放送,而其餘犯夜人司僕寺書吏朴時榮,使令李旕同,奉常寺熟手李晉成,依傳敎,依更數治罪放送之意,敢啓。傳曰,知道。
邊得讓,以二所巡廳言啓曰,禁漏書員李福賢,決棍加十度事,命下矣。依傳敎,禁漏書員李福賢,元決棍外加十度,而其餘犯夜人保人金起福,扈衛廳軍士姜渭周,都監軍士李守永,御營廳軍士張齊羽,良人李聖大等,亦依傳敎,依更數決棍放送之意,敢啓。傳曰,知道。
李碩載,以刑曹言啓曰,李命彬·李鼎遠·李敬玉·宋鍈·成胤儉庶民放送之意,特意勿施事,命下矣。依傳敎,慶尙道機張縣爲庶民仍配罪人李命彬·林鼎遠,全羅道康津縣爲庶民仍配罪人李敬玉·宋鍈·成胤儉,竝卽放送事,發關分付于各該道道臣之意,敢啓。傳曰,知道。
黃最彦,以漢城府言啓曰,沈觀之·任希曾庶人放逐之敎,特爲勿施事,命下矣。依傳敎,免爲庶人罪人沈觀之·任希曾勿施之意,敢啓。傳曰,知道。
傳于李萬恢曰,內局入侍,坐直承旨與儒臣,持警世問答入侍。
敎平安道觀察使趙曮書,王若曰,蓋旬宣莫難兩界,伊委毗最重西關,表裏山川,遙接遼·薊之境,馳聘弓馬,還同趙·代之風,織路之冠蓋相連,可見責應之不少,交市之錢貨是聚,每患奸弊之易滋,必得二千石惟良,可責四十州專管,予意先定,僉謀果諧,惟卿,古家遺風,賢父肖子,文學政事之俱備,退不自居,忠厚剛毅之相資,確乎有守,遂致踐歷之殆遍,果見聲望之益隆,從八座之崇班,豈欲遠出?念一路之重寄,聊煩暫行,兹授以平安道觀察使兼兵馬水軍節度使·都巡察使·管餉使·平壤府尹,卿其益恢良圖,祗服寵命,繕兵馬而修城壘,須思綢繆之方,察土俗而觀民風,克盡檢摩之責,公淸簡重,不待諭言,通變設施,可展蘊抱,自餘裁稟,率循典章,於戲,遠離重宸,卿雖切北望之戀,專畀一面,予則忘西顧之憂,故兹敎示,想宜知悉。同副承旨知製敎李碩載製進
庚寅五月二十八日辰時,上御集慶堂。藥房入診入侍時,都提調金陽澤,提調李景祜,副提調金華鎭,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。陽澤曰,夜間聖體若何?上曰,一樣矣。陽澤曰,寢睡·水刺之節,亦何如?上曰,一樣矣。進湯劑,陽澤請診候,上曰,爲之。泰輿等以次診候,退伏曰,脈候左右三部,尙未調均,而滑體亦不足矣。上曰,比丙戌年,何如?泰輿等曰,雖未調均,而不至於其時之比矣。陽澤曰,昨日臣以初一日獻麥之意,仰達矣,更爲探問,則雖明日,可以及之云矣。上曰,然則以明日爲之。命書傳敎曰,小麥,明將以獻云,祗迎後,入德游堂,當親受,依例只承旨侍衛入侍。上曰,提調持湯劑更爲入侍。出榻敎景祜更進湯劑,上曰,今日已進二貼,難於更進矣。陽澤曰,湯劑累日停止,近來三貼,不可闕一矣。上曰,旣進二貼,則雖減一貼,諸大臣不當守閤矣。陽澤曰,姑俟脈候康復,當減一貼矣。上曰,一貼待下敎。諸臣退出。
庚寅五月二十八日辰時,上御集慶堂晝講。大臣·備局堂上引見入侍時,知事元仁孫,特進官徐命膺,參贊官黃最彦,侍讀官趙昌逵,檢討官李昌任,假注書權偀,記事官吳鼎源·柳誼,領議政金致仁,左議政韓翼謩,右議政金尙喆,行戶曹判書趙雲逵,吏曹判書朴相德,右參贊金時默,行副司直具善復,刑曹判書李章吾,副司直金孝大,淸川君金鍾正,工曹參判鄭存謙,戶曹參判李潭,副司直李重祜·洪趾海,刑曹參判金應淳,左副承旨邊得讓,事變假注書任煜,以次進伏訖。上講小學篇題題辭訖,昌逵讀篇題。上曰,下番讀之。昌任讀題辭,上曰,文義陳之。昌逵曰,小學,小子之學,而聖人之極工也,由此而大學格致之工,皆成焉,朱子曰,小學純粹涵養,則大學,不過擴充耳,此訓當深體矣。上曰,是矣。昌任曰,惟聖斯則之則字,好矣,聖人爲學之方,惟在於則天道而已矣。上曰,好矣。仁孫曰,聖性者之性字,卽盡吾之性而爲聖人也,堯·舜無爲之化,惟在於盡吾之性矣,能盡其本善之性,則治平之功,可推而往也。上曰,所奏好矣,當體念焉。命膺曰,臣於講筵,曾入三次,更無可達者矣。最彦曰,儒臣知事,已皆陳達,更無可達矣。上曰,刊印,何當始役乎?仁孫曰,紙地未及來,故不得始役,而各處紙品不同,姑待諸處之齊到,然後始印,則可無斑駁之患矣。上仍命書傳敎曰,兩南,紙地府庫,嶺南亦勝於湖南,以今月爲限,則來朝卽月晦,尙無聲息,其將晦日戌時來到,嶺南道臣,從重推考,湖南道臣,亦爲推考,若此無異於作舍道傍,近者因予,君不能飭,臣不能擧,可勝歎哉?紙皆朝鮮之紙,何拘京外?今日法講之命,意蓋此也,監印校正兩堂,皆已承命,監印堂,卽詣藝閣擧行,校正堂,與奉朝賀,未及者着實校正,噫,以予之心,以予之氣,其猶講對,況此等長晝,踰日可惜,備局便考,豈可比於多日晝夜守閤入侍?大臣旣承聞,自今日仍爲校正,有堂而無郞,編輯郞中尹養厚·洪纘海,爲監印郞,其令一體董役,申飭唱準,俾無一字訛誤之弊,今番許多卷中,其若不謹,當該唱準,當計字嚴處,無一做錯,亦豈無勸奬?今番當依法典施行,亦爲申飭。上曰,卿等先退。仁孫曰,自有商量磨鍊者,與戶判偕往,磨鍊好矣。上曰,戶判偕往焉,雲逵·仁孫·命膺先爲退出。致仁曰,聖體若何?上曰,一樣矣。致仁曰,寢睡·水刺之節,若何?上曰,亦一樣矣。上曰,藥房提調,持湯劑入侍。出榻敎上曰,再明當獻小麥云,然乎?致仁曰,然矣。藥房都提調金陽澤曰,雖再明,未及爛熟則一也,明日將欲刈獻云矣。上仍命書傳敎曰,小麥,明將以獻云,祗迎後入德游堂,當親受,依例只承史侍衛入侍。致仁曰,昨年以後,癘氣一向熾蔓,諸道軍額之多闕,蓋可想知,當此農節,欲一時充定,則目下易致擾民,遲待秋成,若全然拋置,則來頭必多白徵,申飭各道帥臣,其於各邑簽丁之際,從容審察,漸次充代,毋令農民或擾軍額或闕之意,預爲出擧條,分付,何如?上曰,依爲之。出擧條致仁曰,頃日處分,猶有所未及洞屬處矣,尹蓍東,卽尹汲之從孫,而其日自喪側入來,故値殿座,不敢入肅矣。翼謩曰,非但爲至親,早孤故常視如祖矣,豈不在喪側乎?上曰,然乎?林鼎遠·李命彬,何事也?致仁曰,其時下敎,有大小臣僚袖手傍觀,三司諸臣佯若不知之敎,故臣等胥命,林鼎遠·李命彬,陳疏徑出矣。上曰,然乎?仍命書傳敎曰,尹蓍東事,其涉駭然,故處分,而今番事,聞相臣所奏,不無參酌,甲山補外,過矣,特遞其職,前府使李邦鳳,數遞可悶,仍任,再昨雖聞無他心,只聽而已,初意則人以謂光緝,方帶修撰,其時在直者,其何泄泄?不顧所重,亦不顧其君之却湯,作此駭擧,處分有佯若不知之敎,則伊日殿座方張,故不敢,翌日此擧,勢固然矣,而與未直之類,若混爲光緝,若此則豈特護逆亦逆?此護萬古小人光緝,故亦庶人之律,焉可免也?與其時爲臺者,一體下敎,至於二人,投疏可駭,其餘臺臣,若所料,靑藍何異?旣知本事之不然,雖遞差,不可仍,況庶民乎?李命彬·林鼎遠·李敬玉·沈觀之·宋鍈·成胤儉·任希曾庶民放逐之敎,特爲勿施。上曰,捕廳擧行五得事,物故則當草記乎?章吾曰,捕廳決棍後,卽爲發配,發配後若物故,則臣曹當爲草記矣。上曰,不爲物故乎?章吾曰,雖物故,而發配時問其年,則不能言云矣。上曰,今日觀草記,夜禁猶不孟浪矣。尙喆曰,今日則可知其嚴,禁衛營捉其五寸而來云矣。上曰,誰也?善復曰,臣與李柱國爲四寸,而其甥姪見捉矣。上曰,決棍乎?善復曰,不幸捉來,故不得已依法矣。翼謩曰,臣於宗廟薦新事,有可仰達者矣,大享省牲時,有告充告腯之節,禮意誠不偶矣,漢代,去三代最近,故多遵用古禮,而凡菜果中鬱養未熟之物,不許太官之薦進矣。聖孝無窮,每於薦新,或恐不及其時,故自下擧行,只取節早,往往有未及成熟而奉薦者,事體未安,廟獻體重,下詢諸大臣而處之,何如?致仁曰,左相,頃以薦瓜之節早未成樣,深以爲未安,亦言於臣等矣。翼謩曰,以今番薦瓜事言之,花蒂纔落,體樣未成,所見誠爲未安矣。上曰,其中最孟浪者,眞西瓜也,此後薦新,眞瓜則待其色綠,西瓜則待其子紅,而奉薦,可也。出擧條致仁曰,聖心今已開釋,晝講次對兼行焉,臣等,歡忭之情,不可勝達,而犯分强聒之罪,不得免矣,乞降重譴焉。翼謩曰,俱是臣等之罪也,豈可晏然乎?尙喆曰,當初處分,末勘之又末勘,而因卽還收,臣等豈可無罪乎?上曰,萬萬過矣,退看編輯,使予不得伸意,而卿等如是辭免乎?致仁曰,臣等,實有罪,非敢圖免也。上曰,卿等先退,大臣諸備堂以次先退。上曰,藥房提調,持湯劑更爲入侍。出榻敎上命得讓,讀諸道狀啓訖。上命書傳敎曰,今聞濟州牧狀聞,此米無事到本州,沙格其皆無與否,聞然後,此心少弛,諸道沿海耽羅,着實訪問之意,令備局卽爲分付。上又命書傳敎曰,當該中官,擧措駭然,越俸一等,得讓讀奏都摠管呈辭。上仍命書傳敎曰,應爲踏下者,若是稽滯,當該中官朱好仁,越俸五等,不能檢飭申德龍,越俸加一等。又命書傳敎曰,粵在癸亥擧義,前中官金處善,置虎圈,虎伏不食,故於瑞蔥臺被射,幼時聞之,聞奉朝賀洪啓禧之言,其時一世,諱言處字云,特命旌門,旣旌則不可無嗣,故令內府,得其人而嗣其後,而豈言其代?直爲其子,守其旌門,其名卽金命胤也。亦得其子,其巧亦金必良,以學承傳,爲差備中官,昨日因下敎,求得時門懸板,能見衣端,其中身長者拔之,果其衣,凡尋常之物捕捉,皆加資,況此乎,特命加資,問誰也則果其人,處善樹忠於前,必良有功於今,誠可異也,旣有命何踰日,令該曹今日內口傳下批。諸臣以次退出。
庚寅五月二十八日申時,上御集慶堂。坐直承旨·儒臣同爲入侍時,右副承旨李碩載,假注書權偀,記事官吳鼎源·柳誼,校理趙昌逵,修撰李昌任,以次進伏訖。上曰,故金判府事,寢睡,何如?碩載曰,聞自少時,不能全夜寢宿云矣。上曰,儒臣讀問答。昌逵讀三篇。上曰,下番讀之。昌任讀三篇。上曰,承史以次讀之。碩載讀訖,其下諸臣以次讀之。上曰,儒臣先退。昌逵·昌任先退。上命碩載,讀諸道狀啓訖。諸臣以次退出。
庚寅五月二十八日酉時,上御集慶堂。藥房入診入侍時,都提調金陽澤,提調李景祜,副提調金華鎭,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。陽澤曰,移時殿座,夕間聖體若何?上曰,一樣矣。進湯劑,陽澤請更診候。上曰,爲之。泰輿等以次診候訖,退伏曰,左右三部未能調均,滑體不足與朝診同矣。上曰,近來低枕,靜夜則反有滋味矣。陽澤曰,臣常仰瞻,而御枕甚低,此遐壽之徵也,古語曰,彭祖,枕一張紙云矣。上曰,予則少時,雖無枕而亦寢睡矣。陽澤曰,此好矣。諸臣遂退出。
上在慶熙宮。停常參·經筵。
自初昏至今閏五月初一日,昧爽灑雨,測器水深三分。自昧爽至酉時,灑雨,測雨器水深四分。
藥房都提調金陽澤,提調李景祜,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍,宜矣。中宮殿·惠嬪宮,藥房口傳問安。答曰,知道。
備忘記,此何時也?其君氣候若此,而小豎放恣,莫能檢飭,諭政院飭令入直,恣意以走,事之寒心,莫此爲甚,爲承傳色亦爲取便,朴梓元·金興曄,令該府當日內,以制書有違私律懲贖,鄭商佑·田成澮·孫放忠,令內府限十朔以九斗料以報。
以承傳色口傳下敎曰,趙德鎭,令都監循例結縛,待令鍾街,決棍待下敎擧行,都監待令,亦爲祗迎後待令。
香祗迎罷後,政院·玉堂·藥房口傳問安。答曰,知道。
邊得讓,以御營廳言啓曰,出身折衝金世集·尹壽長,業武朴東耘等,本廳邏卒處被捉,依更數治罪,而政院使令林德興,有帖無牌,依傳敎,決棍五十度之意,敢啓。傳曰,知道。此夜若此,萬萬可駭,令今入直將官,鍾街衆瞻處,皆決棍五十度,逐南門,今夜豈有傳命之事?其帖爻周,雖此後,有牌者參酌,餘皆一體施焉。
邊得讓,以左邊捕盜廳言啓曰,本廳初更量所捉犯夜人一名,五更量所捉犯夜人一名,皆是中人·私奴,有戶牌的實,故自本廳,依更數治罪,而前府使趙德鎭奴子二名,初更量亦爲捉得,而進去伏處之際,路過其家門外,則其家男女奴屬,無數出來,毆打牌將,奪取以入,故若不出給,則當草記之由,屢次言及,而只給兒奴一名,其他壯奴一名,稱以自後逃躱,終不出給,當牌軍官犯夜人見奪之罪,各別嚴棍汰去,而紀綱所在,不可仍置,趙德鎭,使其奴屬,毆打牌將,奪取犯夜人之罪,令攸司科治,何如?傳曰,允。初更五更類,其勢固然,分揀,趙德鎭,若有國綱,焉敢若此?記過,建明門待令,趙德鎭旣已下敎,牌將分揀。
邊得讓,以一所巡廳言啓曰,去夜初更量被捉犯夜人司憲府所由吳成福,二更量被捉犯夜人內苑栗園直金老未等,依更數治罪之意,敢啓。傳曰,知道。依御營廳例,一二巡將,鍾街決棍,亦爲逐南門。
邊得讓,以二所巡廳言啓曰,去夜二更量被捉犯夜人成均館典僕李重培,良人姜興大,典僕金光顯等,依更數治罪之意,敢啓。
備忘記,中庸旣云,此何懲祥?文臣一則大夫,一則時任儒臣,一則侍從,作此漢唐以後莫聞叵測之擧,使其君尙今用心,小豎之奴偸竊,三百年所未聞之駭擧,而耳目杳然,故酌處,誰爭武臣?曾經三品者,夜禁,申飭之時,雖直提學以下,自有法文,二奴犯夜衆婢僕攫取,其流之弊勝言,有一於此,國綱可知,況三年戶牌,申飭其幾月,而院隷無牌犯夜,可勝寒心,直提學猶然,況直下乎?今夜雖文臣,便服夜行者,其令以聞,其人當施遍酬之律,諂諛文臣不聞者,亦施充軍之律,以此嚴飭,此猶若此,況名士傔,自今夜,名士傔未捕捉者,當該捕將,限一朔禁推,巡將監軍,令騎曹決棍,一體申飭。
備忘記,若有祖之風,諸廳皆得而若此乎?君令當信,右大將張志恒記過,一體建明門待令。
邊得讓,以御營廳言啓曰,依傳敎,犯夜被捉人出身折衝金世集,出身尹壽長,業武朴東耘,政院使令林德興等,鍾街衆瞻處,各決棍減半二十五度後,逐出南門,而政院使令林德興所持夜帖,爻周之意,敢啓。傳曰,知道。
邊得讓,以一所巡廳言啓曰,依傳敎,所捉犯夜人司憲府所由吳成福,內苑栗園直金老味等,決棍二十五度後,南門外放逐之意,敢啓。傳曰,知道。
邊得讓,以二所巡廳言啓曰,因傳敎,所捉犯夜人成均館典僕李重培,良人金光顯,典僕姜興大等,決棍二十五度後,放逐南門外之意,敢啓。傳曰,知道。
李碩載,以右邊捕盜廳言啓曰,依下敎,本廳兼從事官申大偀,去夜各牌軍官朴文郁·朴文規·金慶澤·鄭興源·金聲國·金重熙·趙振國·金得臣及各牌軍士二十四名等,從重決棍各十五度之意,敢啓。傳曰,知道。
邊得讓,以兵曹言啓曰,罪人趙德鎭,南海縣限己身水軍充定,倍三道押送事,命下矣。依下敎罪人趙德鎭,南海縣限己身水軍充定,倍三道押送,而出付京畿監營,定將校押付,而各該道一體交付事,亦爲知委,何如?傳曰,允。
李碩載,以刑曹言啓曰,結黨作挐奴僕,竝六鎭爲奴婢事,命下矣。依傳敎罪人趙德鎭奴十月金·奴卜漢·奴永實等,咸鏡道鍾城府爲奴,婢卜連·婢初眞等,茂山府爲婢,卽爲發配之意,敢啓。傳曰,知道。
邊得讓,以兵曹言啓曰,該府書吏,用意無狀,令騎郞從重決棍事,命下矣。依傳敎,義禁府書吏朴肇行等,決棍各十五度之意,敢啓。傳曰,知道。
李碩載,以義禁府言啓曰,中官朴梓元·金興曄,令該府,今日內以制書有違私律徵贖事,傳旨啓下矣。朴梓元·金興曄,竝已拿囚。以制書有違私律,各杖一百徵贖,盡奪告身,放送之意,敢啓。傳曰,知道。
以承傳色口傳下敎曰,俄者中官下敎,以承傳數小之故,本律竝以徵贖放送矣。該府草記矇矓,而當該中官朱好一,不稟誤下,令該府,依俄者中官下敎例擧行,一竝本律,竝以徵贖放送,放送後,自開陽門卽爲入來。
以承傳色口傳下敎曰,近來侍從堂上,不入巡將望,自今爲始塡入之。
備忘記,巡監軍雖前有置以法,不遲不速,例也,今日有下敎取考,速者太速,遲者大遲,焉敢若此?是軍務,此後若此,該中官當棍飭,今日監軍有稟,然後可信,金趾祥·任逅爲監軍,其雖受牌,卽爲馳詣,卽其廳代受。
傳于黃最彦曰,監軍體重,代受者,拜以受牌,授牌者,亦來拜於受牌處。
傳于邊得讓曰,今下上弦弓二張,宣傳官鄭信達·任嵂處賜給。
備忘記,戶牌法至重,況申飭乎?此後爲士夫而無牌者,此無異下賤,限己身禁錮,以士爲名者無牌者,限己身停擧事,申飭京外。
以承傳色,口傳下敎曰,政院春坊使令,佩本號牌者,還內後,騎郞,興化門外從重決棍十度,逐西小門外,如此之人,入屬政院,諸承旨諸春坊,一體從重推考,此輩名,政院·春坊皆記錄,勿使更現闕內。
邊得讓,以兵曹言啓曰,政院·春坊使令,佩本號牌者,從重決棍十度,逐西小門外事,命下矣。依傳敎,政院使令崔泰興等二名,侍講院使令尹介同等七名,各決棍十度後,逐出西小門外之意,敢啓。傳曰,知道。
黃最彦,以漢城府言啓曰,今二十九日戶牌烙印之數,合爲六百十二人之意,敢啓。傳曰,知道。
以承傳色口傳下敎曰,中官金好大,逐出事,下敎矣。自開陽門使之入來事,分付。
傳于黃最彦曰,內局入侍,坐直承旨與儒臣,持問答同爲入侍。
以承傳色口傳下敎曰,自今夜,勿禁帖一切勿施事,分付軍門兩巡廳捕廳。
有政。吏批,判書朴相德進,參判尹得養進,參議未差,同副承旨黃最彦進,以李命植爲吏曹參議,南泰著爲大司憲,鄭運維爲大司諫,李普溫爲司諫,安聖彬爲正言,申應顯爲執義,權穎爲獻納,姜始顯·金瑞應爲掌令,李世奭·安鼎大爲持平,李得臣爲副校理,洪景顔爲校理,沈觀之爲修撰,趙昌逵爲文學,尹東昇爲刑曹參議,徐浩修爲兵曹參知,元仁孫爲弘文提學,洪趾海爲大司成,任偕爲相禮,金履素爲兼南學敎授,韓後東爲正言,成光默爲昌平縣令,安廷鉉爲慈仁縣監,宋德基爲吏曹正郞,呂善亨爲兵曹正郞,金道弼爲㓒原縣監,金大淳爲咸悅縣監,洪名漢爲同義禁,朴好源爲忠勳都事,甲山府使李邦鳳仍任,同義禁金鍾正,折衝崔道敏今加嘉善,承文正字任煜,校書正字白師敏。兵批,判書元仁孫病,參判李彦衡病,參議申一淸入直進,參知徐浩修未肅拜,同副承旨黃最彦進,以韓師謙爲長山別將,副護軍尹秉淵·申大脩·羅忠佐·呂善德·呂善應·李敬玉·成胤儉·沈觀之,副司直蔡濟恭·閔百興·李福源·李徽之·沈勗之·尹蓍東·李命植·尹東昇·金致讓·具㢞·徐浩修·柳善養·李命彬·宋鍈·洪彬,副司果柳義養·成德朝·林鼎遠·任希曾。
庚寅五月二十九日辰時,上御延和門外。香祗迎入侍時,行都承旨金華鎭,左承旨李性源,右承旨李萬恢,左副承旨邊得讓,右副承旨李碩載,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門外,祗迎訖。上曰,於此當受小麥,以此擧行。奉常提調金應淳,奉小麥二箱,跪傳性源,性源跪而進之,上親受訖,仍步詣建明門。上仍命書傳敎曰,於今豈有紀綱?中官之奴,偸竊莫重,士夫婢僕,從其主令,夜禁作挐,若此不已,此輩必將喧鬧於闕門,關係非細,當以軍律繩之,兵判依例擧行。上曰,劊刺手則拔之。藥房都提調金陽澤,提調李景祜進伏。陽澤曰,聖體若何?上曰,一樣矣。上曰,藥房提調,持湯劑入侍。出榻敎上進御湯劑訖,仍入尙瑞院。上曰,宣傳官還爲入來。入直注書一員馳往。出傳敎有頃,上出詣殿座。上曰,軍兵旗幟雨具。宣傳官傳命時做錯。上曰,宣傳官具八柱記過。出榻敎敎鍊官失措。上曰,敎鍊官記過。出榻敎上曰,趙德鎭拿入。回示三匝訖,決棍十六度訖。上仍命書傳敎曰,今者世道,其雖罔測,身爲武弁,旣經外三品,若是放恣,況禁錮餘喘,焉敢若此?雖士庶,夜禁軍律,其宜嚴懲,渠何敢若此?關係非細,欲施軍律,而十分參酌,趙德鎭限己身南海縣水軍充定,倍三道押送,結黨作挐奴僕,竝六鎭爲奴。上曰,張志恒拿入。仍卽拿入。上曰,夜禁橫奪之人,不得捉來,當依法,而十分參酌矣。仍命拿出。得讓讀奏義禁府押送趙德鎭草記。上曰,當直都事拿入。都事金履珪拿入。上曰,充軍則該府不當,而爲下人欲爲替當,此草記,何堂上爲之乎?同義禁柳脩侍衛入侍,進前曰,臣在闕內,故果爲之矣。上仍命書傳敎曰,金吾該堂,萬萬矇矓,罷職,令兵曹擧行,當初誤爲,分付當該承旨,從重推考,該府書吏,用意無狀,令騎郞從重決棍。上又命書傳敎曰,今番犯夜之類,決棍鍾街,卽爲擧行,使他人知夜禁之嚴,而下敎中五十度,減半擧行事,分付。上曰,藥房提調,持湯劑入侍。出榻敎藥房都提調金陽澤,提調李景祜持湯劑進伏,上進御訖。上曰,趙德鎭削職,何事耶?其時文案持來。上命書傳敎曰,宣傳官,敎鍊官記過,一竝分揀。上曰,趙德鎭文案持來乎?得讓曰,未及待令矣。上曰,何其遲也?當該書吏決棍,俄而,趙德鎭草供持來,得讓讀奏訖。上還入大內。
庚寅五月二十九日申時,上御集慶堂。藥房入診入侍時,都提調金陽澤,提調李景祜,副提調金華鎭,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,進伏訖。陽澤曰,連日殿座,夕間聖體若何?上曰,一樣矣。仍下詢泰輿曰,汝等診候退出時,中官有問之者乎?泰輿對曰,或有問之者矣。上曰,然則汝等無憂慮之言,故中官輩,皆怠慢矣,如此醫官,將復何用?命退去,泰輿奉湯劑而退去。陽澤曰,豈以醫官之罪而却湯劑乎?臣請進之矣。上曰,近來紀綱解弛,以目下事言之,唾嚏之聲,聞於寢殿,分義豈如是耶?仍命書罷職傳敎。在廳注日記陽澤·景祜·華鎭·翼之皆退出。上又命假注書權偀,內局更爲入侍事傳諭,陽澤·景祜·華鎭·翼之更進伏訖。陽澤曰,俄者唾嚏,實未知出於誰某,而亦不外乎內局之班,則不能檢飭之罪,臣當自勘矣,方欲胥命於闕門外矣,入侍有命,故敢此復入矣。上曰,罷職句語,已爻周於傳敎中,何嫌之有?且此事,非出於卿,予則諒之矣。進湯劑。上曰,醫官下敎置之,入侍診候,泰輿等以次診候訖,退伏曰,脈候左右三部,尙未調均,滑體亦不足矣。上曰,停湯劑時,眼部甚不平,而復湯劑後,眼部似勝矣。陽澤曰,此其所以爲當劑矣。諸臣遂退出。
庚寅五月二十九日申時,上御集慶堂。坐直承旨儒臣持警世問答入侍時,同副承旨黃最彦,假注書權偀,記事官吳鼎源·柳誼,校理趙昌逵,修撰李昌任,以次進伏訖。藥房三提調先爲進伏。上曰,入來時,窓外有咳唾之聲,極爲駭然。仍命書傳敎曰,內則首章末篇,不敢唾嚏,子道亦然,況臣分,今番諸大臣,其欲排闥而不敢者,卽此而然矣,近者入侍之際,咳唾之聲頻聞,噫,彼內庭,非諸臣□□焉敢唾嚏於內庭乎?今日亦聞,其人特爲不敍之典,□□入侍中自現出去。都提調金陽澤曰,臣爲頭目,不能嚴飭,臣當出去矣。提調李景祜曰,未能想得,而極爲惶悚矣。三提調竝爲退出。上曰,傳敎中其人以下八字抹去焉。仍命改書曰,其涉駭也,而其宜三令五申,此後嚴飭。上曰,藥房三提調,持湯劑更爲入侍。出榻敎賤臣偀趨出,仍與偕入進伏。陽澤曰,臣實矇然,而在後之人,亦皆未知,想必無心而然也,極爲惶悚,方欲胥命於闕外,□□□上曰,自可□□勿相推諉,卽爲入來開政。藥房先退。上曰,儒臣及承旨讀問答。昌逵·昌任·最彦以次讀訖。上曰,儒臣先退。昌逵·昌任退出。上命書傳敎曰,欲諭而未果,昨者左相所奏是矣,凡物雖市□□薦獻則必過時,而其於瓜屬不然,至瓜子與茄子,體雖小,其形其色□□故籍田之瓜,其體本□□今領相之□相爲太常都提擧,凡事頓新□□校正心常欽歎,其時□□故只以封進者分排,則盛䇺寒心,加其數爲請,凡事類□□薦眞瓜色靑者,猶白西瓜,亦□櫻杏之屬□□薦而惟此兩果,雖不紅綠,皆薦,噫,一薦之後,其雖皆熟,無更薦,鄕黨篇豈不云乎?此不時者,卽聖人之所不食,況莫重薦新乎?此後東·西籍田,雖非滿熟,帶紅帶靑,然後以獻事,分付,而此二種,司圃內資同力封進者,以此申飭兩該司。上命讀諸道狀啓,最彦讀訖。諸臣以次退出。
上在慶熙宮。停常參·經筵。
自平明至未時,間間灑雨,測雨器水深二分。
藥房都提調金陽澤,提調李景祜,副提調金華鎭啓曰,昨日臨門酬應,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今月何月,冥然重逢,微忱萬倍,撤宵身遊阼階□止樂章,睡覺之後,□有□焉,昨朝祗迎,今夜若此,其若□□□。
中宮殿·惠嬪宮,藥房口傳問安。答曰,知道。
邊得讓,以都摠府言啓曰,今日入直內三廳,武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
邊得讓啓曰,憲府連日監察茶時,諫院許久闕啓,俱涉未安,昨日政新除授臺諫,竝卽牌招,何如?傳曰,允。
邊得讓,以訓鍊都監言啓曰,去夜初更量,被捉犯夜人業武高處雄,觀象監生徒池協,兵曹書吏李載祐,京畿監營營吏羅致煜·羅太乙,軍器寺匠人洪世疇,良人金命起等,依更數治罪之意,敢啓。傳曰,已下敎矣。
邊得讓,以左邊捕盜廳言啓曰,去夜初更量,本廳所捉犯夜人禁軍出身李喜得,禁衛營巡令手黃景雲,吏曹陪吏朴重復,私奴老未等,皆有牌,依更數治罪之意,敢啓。傳曰,已下敎矣。
邊得讓,以右邊捕廳言啓曰,去夜初更量,出身金弼重,閑良高廷厚·姜興周,選武軍官金得寶,內局書員崔大興,吏曹陪吏李成郁,留曹書吏安龍瑞,內班院軍士奴順福·五金,靑城尉房奴東先,內需司軍士方三萬,私奴次男·得昌,摠戎廳納布軍柳重澤等,犯夜執捉,而依更數治罪之意,敢啓。傳曰,已下敎矣。
邊得讓,以一所巡廳言啓曰,去夜初更量,被捉犯夜人私奴貴得,二更量被捉犯夜人良人張之仁等,依更數治罪,而初更量犯夜人寫字官李龍翼,律學生徒辛碩載執捉,而係是帽帶官,初更量犯夜人,和柔翁主房陪吏金慶祿,係是宮屬,不敢自下擅治,何以爲之?敢啓。傳曰,已下敎矣。
邊得讓,以二所巡廳言啓曰,去夜初更量犯夜人良人吳鼎健,私奴鋤乙同,良人文三柱,二更量犯夜人,司僕諸員辛北實·私奴二金等,依更數治罪,而初更量犯夜人,於義宮奴夏景,旣是宮屬,不敢自下擅治,何以爲之?敢啓。傳曰,已下敎矣。
備忘記,若有國綱,焉敢若此?其令訓將,沙場回示三匝後,決棍十度,衣冠之人,忠淸水營充軍。業武恃士夫勢若此,決棍二十度,甲山充軍,身爲禁軍者特汰。中官之奴,此時焉敢若此?皆加決棍十度後,成歡驛皆爲奴。夏景僞牌莫重,□戶牌,其牌□納,決棍加二十度,海南縣爲奴。內班院軍□□傳□□興燁·好一,況申德龍敢護,眼有其困,其敢若此,國有紀綱,此輩亦焉敢若此?記過,殿座處待令。二巡將二監軍,下敎若何,而以寫字官,彌縫爲衣冠人稟陪吏,亦涉可駭,龍虎將其若嚴飭,禁軍豈若此?與諸番將,一體記過待令,右邊從事官,一體記過待令。
邊得讓,以訓鍊都監言啓曰,依傳敎,犯夜罪人李載祐·羅致煜·羅太乙·洪世疇·金命起·黃景雲·朴重復·奴老未·崔大興·李成郁·安龍瑞,奴東先·方三萬·奴次男·得昌·柳重澤·吳鼎健·奴鋤乙同·貴得·辛北實·黃二金·文天柱·張之仁·金昌祿等,露梁沙場回示三匝後,決棍十度放送。業武高處雄,回示三匝後,決棍二十度,充軍次,出給兵曹。出身李喜得·金弼重·高廷厚·姜興周,選武軍官金得寶,觀象監生徒池協,律學生徒辛碩載,寫字官李龍翼,回示後決棍十度,充軍次,出付兵曹。內班院軍士奴順福·五金,回示後決棍十度,爲奴次,出付秋曹。宮奴夏景,回示後決棍二十度,爲奴次,出付秋曹之意,敢啓。傳曰,知道。
邊得讓,以兵曹言啓曰,犯夜被捉罪人出身金弼重·李喜得,觀象監生徒池協,選武軍官金得寶,律官生徒辛碩載,寫字官李龍翼,閒良高廷厚·姜興周,業武高處雄等,其令訓將,沙場回示三匝後,決棍十度,衣冠之人,忠淸水營充軍,業武恃士夫勢若此,決棍二十度,甲山充軍事,命下矣。依傳敎,罪人金弼重·李喜得·池協·金得寶·辛碩載·李龍翼·高廷厚·姜興周,忠淸水營充軍,高處雄,甲山府充軍,而出付京畿監營,使之定將校,卽爲押送,所經各道各邑,次次交付之意,分付,何如?傳曰,允。
李碩載,以刑曹言啓曰,李後祥,豈敢以其奴恣行犯夜,已故云?勿論其子與弟,爲其主者問名,三陟府定配事,命下矣。所當依傳敎卽爲擧行,而李後祥子英運,時在慶尙道新寧地,令本道擧行後,卽爲啓聞事,發關分付于該道道臣之意,敢啓。傳曰,知道。
李碩載,以刑曹言啓曰,中官之奴,成歡驛皆爲奴,夏景,南海縣爲奴事,命下矣。依傳敎中官奴罪人順卜·五金,忠淸道成歡驛爲奴,罪人夏景,全羅道海南縣爲奴,竝卽發配之意,敢啓。傳曰,知道。
李碩載,以義禁府言啓曰,中官朱好一,令該府,依俄者中官下敎例擧行,一倂本律,竝以徵贖放送事,傳旨啓下矣。朱好一爲先拿囚後,以俄者中官下敎例制書有違私律,杖一百徵贖放送,而朴梓元·金興燁等,杖一百旣已徵贖,奪告身,竝勿施之意,敢啓。傳曰,知道。
李碩載,以義禁府言啓曰,違牌五臺六鎭中,除鏡城分排投畀,其令倍道押付事,命下矣。前執義申應顯咸鏡道會寧府,前持平李世奭鏡城府,前司諫李普溫穩城府,前獻納權穎慶源府,前正言安聖彬慶興府,竝分排投畀,而以傳敎內辭意,具罪同,卽爲發遣府羅將,倍道押送于各其配所,何如?傳曰,允。
邊得讓,以訓鍊都監言啓曰,都監從事官有頉代,前府使徐覺修,已爲啓下,而方在罷散中,時無職名,令該曹依例付軍職,冠帶常仕,何如?傳曰,允。
傳于黃最彦曰,御史留待。
殿座罪後,政院·玉堂·藥房口傳問安。答曰,知道。
傳于黃最彦曰,內局入侍,御史同爲入侍。
以黃海監司狀啓,平壤居吳太成等,乘船到艾陳浦,致敗渰死事。傳于黃最彦曰,令本道恤典擧行。
李碩載,以漢城府言啓曰,今初一日,戶牌烙印之數,合爲八百六十二人之意,敢啓。傳曰,知道。
判義禁李益炡疏曰,伏以臣,年衰病痼,無望陳力,金吾劇任,今何可一分擬議,而日者恩除忽降,繼有牌召,分義是懼,章皇出肅,連値有事,未暇言私,因仍蹲冒,亦有日矣。念臣精力之昏憒,不堪驅策,倘蒙聖明之俯燭,而耆社臣之前此見叨者,亦必引義辭遜,則顧臣衰朽之尤難强者,獨何敢自阻於仁覆之天,以益其瘝曠之罪哉?且臣於昨秋墜傷以後,腰脇之間,瘀痰凝滯,根柢已痼,運用甚妨,近日勞動之餘,觸寒添劇,晝宵牽痛,轉側須人,以此病狀,尤無供劇之勢,玆敢略陳短章,仰干宸嚴。伏乞聖明,俯垂鑑察,亟遞臣所帶金吾之任,俾使調治,仍治臣瀆擾之罪,以肅朝綱,不勝幸甚。答曰,省疏具悉。其時果無其人,故爲之,今何待卿章?兼帶判金吾,許遞焉。
庚寅閏五月初一日辰時,上御建明門。殿座入侍時,行都承旨金華鎭,右承旨李萬恢,左副承旨邊得讓,右副承旨李碩載,同副承旨黃最彦,記事官柳翼之,假注書權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣建明門訖。華鎭曰,左承旨李性源,不爲仕進,牌招,何如?上曰,左承旨,牌招。出榻敎萬恢曰,今日殿座時,通禮不爲待令,左通禮李正吾,假通禮鄭弘德,竝推考,何如?上曰,依爲之。出擧條上曰,藥房提調,持湯劑入侍。出榻敎藥房都提調金陽澤,提調李景祜,持湯劑進伏。陽澤曰,夜間聖體,若何?上曰,一樣矣。陽澤曰,寢睡·水刺之節,亦若何?上曰。一樣矣。上進御湯劑訖。上曰,前排入之,龍虎大將張志豐拿入。仍卽拿入。上曰,何等嚴禁,而禁軍犯夜,何不申飭乎?決棍五度拿出。碩載讀奏諸臺臣牌不進罷職傳旨。上曰,寒心矣。姑持而待之。上曰,禁軍將拿入。禁軍將林世茂拿入。上曰,汝使禁軍,恣行犯夜,焉敢如此乎?決棍十度。上曰,禁軍將林世茂汰去。出榻敎上曰,一所巡監軍拿入。巡將任文昌,監軍□□□拿入。上曰,捉幾人乎?文昌曰,捉五人矣。上曰,汝等以士爲名及名官傔從等類,皆縱之乎?仍命曰,巡將任文昌汰去。出榻敎先爲拿出,逐送本鄕,監軍決棍七度拿出。上曰,二所巡監軍拿入。巡將鄭東詹,監軍任逅拿入。上曰,鄭東詹,汝誰族乎?東詹曰,鄭來謙之族也。上曰,巡將鄭東詹汰去。出榻敎先爲拿出,監軍決棍十二度拿出。上曰,中官朱好一·金興燁拿入。仍卽拿入。上曰,如此嚴禁之時,汝等敢率奴僕而行乎?十分參酌矣。仍命拿出。上曰,中官申德用拿入。分付拿出。上命書傳敎曰,今日之巡監軍點下者,若依前以士爲名人皆故縱,名官傔從若不捉,當該巡將,當湖沿限三年投畀,當該監軍,當令騎省,決棍二十度汰去,以此嚴飭。最彦讀奏訓鍊都監犯夜人草記。上曰,李後祥,誰也?碩載曰,李徽之之從姪,而已故矣。上仍命書傳敎曰,昨日趙德鎭,旣已嚴處,則今日蔭官李後祥犯嚴禁,豈敢以其奴恣行犯夜。欲爲處分,已故云,勿論子與弟,爲其主者,令該曹問名,三涉府定配,使此輩少知國綱。上又命書傳敎曰,大司憲南泰著,爲先遞差,其代,大司諫鄭運維除授,牌招察任。上又命書傳敎曰,噫,今日若有國綱,雖不召,其猶詣臺,而焉敢違牌?此不可使聞於隣國,其中南泰著,爲此時莫料而錯矣,今日心覺,無異尹蓍東,而此則意在,故只遞差,而其他五臺,萬萬可駭。六鎭中除鏡城,分排投畀,其令倍道押付。上曰,藥房提調,持湯劑更爲入侍。藥房都提調金陽澤,提調李景祜,持湯劑進伏。上進御訖。持平安鼎大進伏。鼎大曰,請還寢東呂·址淳等還配之命,更令王府,嚴鞫得情。上曰,勿煩。鼎大曰,請還寢定配罪人金柱泰減等之命。上曰,其勿復煩。鼎大曰,罪人五得事,臣新入臺地,捕廳合坐後,事情雖未詳知,而以聖敎之出於朝紙者觀之,其窮凶之罪,固難容貸於天地之間。雖以好生之德,有所酌處之命,而決不可一刻偃息於天地之間,罪人五得,一律處之。上仍命書傳敎曰,今者安鼎大,以五得事論列時,强忍難逃,語涉無狀,無請字而一律處之之請,萬古豈有?安鼎大特施削黜之典。此等庸人,苟且通淸,銓官施以不敍之典。以上竝出擧條最彦讀奏刑曹爲奴草記。上仍還入大內。
庚寅閏五月初一日申時,上御集慶堂。坐直承旨入侍時,同副承旨黃最彦,假注書權偀,記事官吳鼎源·柳誼,以次進伏訖。最彦曰,姜璿子孫來待矣。上曰,注書率來。最彦曰,所住處,在城外矣。上曰,明早使之來待。上命讀判義禁李益炡疏訖,仍命書批答。上又命書傳敎曰,中官金完碩,下問幾巡不奏,今乃知焉,其涉無狀,越俸一等。諸臣以次退出。
庚寅閏五月初一日酉時,上御集慶堂。藥房入診入侍時,都提調金陽澤,提調李景祜,副提調金華鎭,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·鄭允說進伏訖。陽澤曰,臨門殿座,移時酬應,聖體,若何?上曰,一樣矣。進湯劑。陽澤請醫官診候。上曰,爲之。泰輿等,以次診候退伏曰,脈候左右三部,尙未調均,滑體亦不足矣。上命江原道按覈御史入侍。御史李致中進伏。上命讀書啓訖,命書傳敎曰,今聞御史査覈啓聞,偸斫之板,雖得於寧海,其本則關東也。取來屬公之後,或用於官舍,給於本道之人,可也。寧海板本五部中,一部給於衙客,二部給於裨將,一部給於中房云,此何異於私用?況旌善屬公板本中,十立輸送于本家云,此有倍於衙客·裨將·中房。身爲道臣爲此,其宜嚴處,前江原道臣閔百興,特施削職之典。寧海府使之以穢塗板之說,三昨之前,決不信也,況今日乎?只以本事處分,此等浮囂辱說,雖閔百興至親,陋矣不可說也,況君乎,況君乎?自在落空,亦何可深問,以損國體?御史所問各人,分付道臣,其若仍囚,卽爲放送。諸臣退出。
上在慶熙宮。停常參·經筵。
自昧爽至辰時,有霧氣。夜自三更至初三日昧爽,下雨,測雨器水深五分。
徐浩修啓曰,大司憲鄭運維呈辭,執義未差,掌令姜始顯呈辭,金瑞應呈辭,持平未差,今日以監察茶時之意,敢啓。傳曰,知道。
藥房提調李景祜,副提調金華鎭啓曰,昨日早朝臨門,抵午還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。以承傳色口傳下敎曰,批答,都提調入來後當下,而此時守今,不可遲滯,今日內皆令辭朝,內局同爲入侍。
中宮殿·惠嬪宮,藥房口傳問安。答曰,知道。
備忘記,內局都提調許副,其代,左相爲都提調。
李萬恢,以弘文館言啓曰,新除授修撰沈觀之,時在忠淸道公州地,經筵入番事緊,請斯速乘馹上來事,下諭。傳曰,依啓。
李萬恢啓曰,卽者檢閱柳誼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,待敎金夏材,卽爲牌招入直,何如?傳曰,允。
答藥房曰,知道。豈云脈勝?若長霖之〈餘〉見小陽,久旱之中逢微雨。雖然,三服時可哂,於今番則庶知眼候差愈,其功有矣。豈云料表?予謂曰異,雖然,其氣益衰,豈比于前?常時涼飮,日三多日,待下敎入侍焉。
下直,鐵原府使沈,慈仁縣監安廷鉉,昌平縣令成光默,漆原縣監金道鼎。
傳于李萬恢曰,諸守令·察訪及差使員留待,內局入侍,同爲入侍。
傳于李萬恢曰,時原任大臣中,若來編輯廳,內局同爲入侍,奉朝賀·禮判·編輯郞申景濬,亦爲同入。
傳于李萬恢曰,內局入侍,時原任大臣中若入來,同爲入侍,守令·察訪·差使員,亦同入。
邊得讓,以禁衛營言啓曰,去夜初更量被捉犯夜人典僕梁文郁,業儒姜重煥,匠人高明福,良人李弘祚等,依更數治罪之意,敢啓。傳曰,知道。
邊得讓,以左邊捕盜廳言啓曰,去夜本廳,初更量,所捉犯夜人,成均館奴金唜方,驛奴金武述,私奴從之等,皆有牌,依更數治罪,良人韓景無牌,依追後傳敎,決棍二十五度之意,敢啓。傳曰,知道。
邊得讓,以右邊捕盜廳言啓曰,去夜初更量,業武郭重英,和吉翁主房陪吏趙奇煥,五更,保人朴老味,私奴三興等,犯夜被捉,依更數治罪之意,敢啓。傳曰,知道。
邊得讓,以一所巡廳言啓曰,去夜巡將監軍,達夜巡檢,終無所捉,惶恐待罪之意,敢啓。傳曰,知道。
邊得讓,以二所巡廳言啓曰,去夜初更量犯夜人良人韓百祿,觀象監生徒鄭聖麟,二更量犯夜人太學典㒒朴應鎭等,依更數治罪之意,敢啓。傳曰,知道。
備忘記,聞夜禁草記,今日朝鮮,若有紀綱,焉敢若此?禁將鍾街衆人齊會處,決棍二十度,初更則分揀,而趙奇煥一體決棍,業儒·業武決棍後,嶺南嶺沿充軍,問知誰子,莫能敎子,豈知其君?皆湖西充軍。昨今所謂陪吏,宜先此輩,昌城尉·綾城尉,今番參酌,越俸一等,其差帖與戶牌,覓納本房,二房首任掌,鍾街一體決棍十度。稱私奴者,其若儒,令秋曹,其家主勿爲徵贖,當日內決杖六十,若有職士夫,令該府決杖,若侍從下大夫,草記。
備忘記,昨日臨門下敎,若何而以士爲名人,以業儒·業武彌縫?禁將與左右大將,從重推考。二廳巡將·監軍,其若殿座,文武何擇?當一體決棍。與親臨有異,當該巡將沈鏡,令該府不應爲私律施行。監軍朴光漢,令騎堂決棍十度因汰。一巡廳若是浩多,而皆合眼睡巡廳乎?一巡將朴道源,令該府施以制書有違私律施行,監軍金載仁,亦令騎堂決棍二十度亦汰。噫,國有近八其君,禁令,若何?世道雖叵測,莫重夜禁,放恣莫此爲甚,而文官爲其者類,武臣諂諛,文官見而合眼,其敢欺君?噫,三百年朝鮮,因士夫而何來朝若此?該營大將·左右將·一二巡將·監軍,當於興化門,施以軍律嚴飭,此乃木鐸巡飭之意,另加申飭。
傳于邊得讓曰,趙奇煥加十度。
以承傳色口傳下敎曰,擧行後,禁將入侍以奏。
徐浩修,以義禁府言啓曰,姜始顯杆城郡投畀,金瑞應狼川縣投畀,當日倍道押付事,命下矣。以傳敎內辭意,具罪目,卽爲發遣府羅將,倍道押送于各其配所之意,敢啓。傳曰,知道。
邊得讓,以兵曹言啓曰,聞夜禁草記,今日朝鮮,若有紀綱,焉敢若此?禁將,鍾街衆人齊會處,決棍二十度,業儒·業武,決棍後,嶺南嶺沿充軍,問知誰子,莫能敎子,豈知其君?皆湖西充軍事,命下矣。依傳敎,犯夜罪人業儒姜重煥,業武郭重英,嶺南嶺沿充軍,而出付京畿監營,使之定將校,卽爲押送,所經各道各邑,次次交付之意,分付,而姜重煥·郭重英等父,則曾已作故,不得擧行之意,敢啓。傳曰,知道。
徐浩修,以刑曹言啓曰,稱私奴者若儒,令秋曹,其家主勿爲徵贖,決杖六十事,命下矣。私奴從之家主幼學李德胤,時在京畿楊根地,私奴三興家主尹昌任,居在楊州地,依傳敎,令本道決杖後,卽爲啓聞事,發關分付于該道道臣之意,敢啓。傳曰,知道。
邊得讓,以兵曹言啓曰,一所監軍朴光翰,令騎堂決棍十度仍汰,二所監軍金載仁,亦令騎堂,決棍二十度亦汰事,命下矣。依下敎,一所監軍朴光翰,二所監軍金載仁,各決棍二十度之意,敢啓。傳曰,知道。莫重下敎,混同決棍,該堂從重推考。
徐浩修,以義禁府言啓曰,二所巡將沈鑧,令該府不應爲私律施行,一所巡將朴道源,以制書有違私律施行事,傳旨啓下矣。沈鑧·朴道源等,旣己拿囚,沈鑧以不應爲私律,杖八十收贖,奪告身三等,朴道源以制書有違私律,杖一百收贖,盡奪告身,放送,何如?傳曰,允。
邊得讓,以兵曹言啓曰,一所巡將李復祥,身病猝重,擔舁來到闕下,而萬無起動受牌之勢,時刻漸迫,終未入來,不得已原單子中,改付標以入之意,敢啓。以承傳色口傳下敎曰,此申飭之時,敢若是乎?草記該堂巡將,施以不敍之典。
傳于邊得讓曰,昨今日巡將拔之,其外巡將及騎曹文郞廳,竝書入。
備忘記,此人等巡將,無異例巡將,文官巡將皆減下,依前書單,于今綱紀,此類皆然。
備忘記,昨日之後若此,其猶駭然,一二人其亦可駭,三日之前,若是浩多,豈特士夫?以士爲名人,亦莫敢誰何,可勝寒心?今日監軍付標者置之,單子中摠府行首,宣廳行首受牌。
有政。吏批,判書朴相德牌不進,參判尹得養牌不進,參議李命植進,同副承旨黃最彦進。啓曰,判書朴相德,參判尹得養,竝牌招不進,小臣獨政未安,何以爲之?敢稟。傳曰,只出緊任。以李基敬爲大司諫,李迪輔爲執義,呂善應爲司諫,金光緯·李台鼎爲掌令,尹光禮·鄭彦郁爲持平,申五淸爲獻納,鄭好仁爲正言,尹承烈爲校理,金履素爲副校理,洪秀輔爲修撰,宋文載爲兵曹參判,金鍾秀爲刑曹參議,柳善養爲兵曹參知,趙雲逵爲判義禁,洪彬爲吏曹佐郞,檢閱單柳誼。兵批,判書元仁孫病,參判未差,參議申一淸入直進,參知未差,同副承旨黃最彦進。僉知二單李之晦·李徽遠,副司直南泰著·李性源,副司果金履素·徐覺修。
黃最彦啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
傳于黃最彦曰,新除儒臣牌招,使之入直。
備忘記,明日崇政殿先爲晝講,當文獻備考校正,依頃日例,資政門詣崇政殿,繖扇侍衛置之,只入侍承旨入侍,時刻,待下敎只入正時。晝講後,時原任·編輯廳直宿奉朝賀·禮判·禮考堂郞入侍,皆時服。
傳于黃最彦曰,內局入侍。
徐浩修,以刑曹言啓曰,御史所問各人,其若仍囚,卽爲放送事,命下矣。依傳敎,卽爲擧行後啓聞事,發關分付于該道道臣之意,敢啓。傳曰,知道。
黃最彦,以漢城府言啓曰,今初二日戶牌烙印之敎,合爲五千三百二十一人之意,敢啓。傳曰,知道。
以承傳色口傳下敎曰,在外儒臣遞差,尹承烈代,李致中除授,金履素代,洪相簡除授,門前牌招察任。
以承傳色口傳下敎曰,洪秀輔代,趙宗鉉除授,一體門前牌招。
判府事金陽澤箚曰,伏以臣,孱質善病,常多呻喟,而職帶藥院,未敢言病,强策供仕,亦已久矣。形貌日瘁,痰嗽轉劇,見者莫不慮之,自數日以來,傷風傷濕,表裏中感,頭疼肢麻,痛楚益苦。昨夕筵退後,體慄而氷火交攻,膈痞而嘔瀉不止,癖氣亘中,動輒牽引,昏倒床玆,叫苦欲絶,今日本院問安,末由進參,病裏悚懍,若負大何。玆敢疾聲控龥,仰瀆崇嚴。乞垂矜諒,亟許遞改,仍治臣廢職之罪,以肅朝綱,以延殘喘,不勝萬幸。取進止。答曰,省箚具悉。雖爲卿悶焉,自可勿藥,旣遞內局,卿其須體予意,安心善攝焉。仍傳曰,遣史官傳諭,遣御醫看病。
檢閱柳誼疏曰,伏以臣之父子,最伏蒙簡拔之殊渥,十年之間,次第登科,臣父則居緋玉之班,臣則廁簪筆之列,前後所被,恩敎鄭重,有感木石,榮籠已極,糜粉難酬,臣每當承敎,惶汗浹背,繼之以涕泣也。仍伏念臣,性旣愚拙,才本空疎,自知不稱於見職,明矣,竊自意夙夜趨走,少效義分,三朔持被,一向抑情,不敢爲言私之計矣。第臣母素患痰癖之症,數十年來已成痼疾,長時澟綴,寧日恒少,所須藥物,長在床席,顧臣無他兄弟,夫豈有離捨供職之勢,而受恩如天,黽勉隨行,省覲久曠,每切係戀之私,卽伏聞臣母舊疾復發,新症更添,寒熱交劇,食飮全減,臣聞此報,方寸煎灼,按住不得。玆敢冒萬死猥入文字,徑出禁門。伏乞天地父母,曲諒臣懇切之情,亟命鐫削臣所帶之職,以便救護,仍治臣擅離之罪,以肅朝綱,以安私分,千萬幸甚。踏啓字
兵曹判書兼弘文館提學元仁孫疏曰,伏以臣,自叨司馬之任,實切負乘之懼,瀝血之懇,見阻喉院,因仍冒據,如集于木,未幾而又有弘提新命,戎權文任,咸萃一身,如使臣眞有才具,可堪承者,過福之災,天道必至,矧臣鹵莽,百不猶人,榮籠偏注,誤恩至此,畢竟顚沛,可立以待也。念臣少受先誨,略解誦讀,而間嬰沈疴,抛棄簡策,中年一第,亦云倖耳,其於辭命詞翰,非但世未嘗以是期臣,亦豈臣夢寐所到也?今此見職,實爲文苑之極選,文衡有故,則主管試事,藝館無人,則代斵綸音,其爲任爲責,非才且敏,則莫宜居之。昔宋錢思公曰,朝廷之官,雖宰相之重,皆可雜以他才處之,惟翰林學士,非文章不可,臣每覽此言,未嘗不犁然稱誦。今之提學,卽宋之學士,內制之應製,主司之課選,自古難其人。伏惟我朝,郁郁文治,與宋休明,前後鴻工哲匠之潤色王猷,輝映耳目者,磊落相望,世級寖下,人才雖曰渺然,歷數朝端,才學之勝於臣者,何患無人,而今乃不問能否,苟然備數,不少難愼,臣心之兢惶慙恧,不但止於血指汗顔而已,百爾揣量,冒進無路,言出中心,實非飾讓。伏乞天地父母,俯賜諒察,亟許鐫改,以靖私義,仍命選部,勿復檢擬,以重名器,千萬顒祝。答曰,省疏具悉。今者文任,繼先卿而爲焉,予庸憶舊,卿何辭焉,其勿過辭,卽速察任。
待敎金夏材疏曰,伏以臣,頃縁賤疾之苦,略控哀龥之章,見阻喉司,未得登徹,而病勢轉痼,久未得供仕,惶悚冞切。卽者下番翰林柳誼,以其親病,陳疏徑出,番次有缺,召牌儼臨,義分所關,豈敢不趨膺,而第臣父,重傷風濕於屢朔供劇之餘,自昨諸症,一倍沈篤,臣方左右扶將,焦遑罔措。以此情理,實無晷刻離捨之望。玆敢隨詣陳懇,仰瀆崇聽。伏乞聖明,俯賜矜察,亟命鐫削臣職,仍治臣逋慢之罪,以肅朝綱,千萬幸甚。踏啓字
庚寅閏五月初二日巳時,上御集慶堂。藥房入診,大臣·奉朝賀,禮判·編輯郞廳·守令,同爲入侍時,都提調韓翼謩,提調李景祜,副提調金華鎭,記事官柳翼之,編修官金聖猷,記事官吳鼎源,領議政金致仁,右議政金尙喆,奉朝賀洪啓禧,禮曹判書徐命膺,編輯郞廳申景濬,鐵原府使沈,加平郡守尹琰,昌平縣令成光默,慈仁縣監安廷鉉,庇仁縣監申昕,漆原縣監金道鼎,靑丹察訪崔鎭華,金川郡守柳春馪,醫官方泰輿·許礈·李以楷·鄭允協·慶絢·吳道炯·柳光翼,以次進伏訖。翼謩曰,日候雨濕,聖體,若何?寢睡·水刺之節,亦何如?上曰,一樣矣。翼謩曰,中宮殿氣候,何如?上曰,一樣矣。翼謩曰,王世孫氣候,何如?上曰,一樣矣。翼謩曰,朝者藥院啓辭,伏承眼候差勝之下批,下情不勝慶抃矣。進湯劑。上曰,只兩廳首醫診候。泰輿·允協,診候訖,退伏曰,脈候左右三部調均,滑體亦勝昔矣。致仁曰,累日勞動,聖體,若何?上曰,一樣矣。致仁曰,五得之末減,臣竊仰好生之聖德,而臣等則以爲太冤矣。上曰,五得之事,振古所無,大臣之道,不必如是,而臺臣則當執法矣,安鼎大所啓,極怪矣。雖儒臣,亦不當默默矣。尙喆曰,安鼎大,實是生疎不知之致矣。上問啓禧曰,卿與申景濬,相議校正云,果何如?啓禧曰,景濬所見甚博,而或有趑趄者,與臣斷定矣。致仁曰,景濬草創,而啓禧潤色矣。上曰,復樂事,何以爲之?命膺曰,今月則當依例復樂,故無草記,而直入儀注矣。上曰,此月亦五月,則豈可復樂乎?致仁曰,臣等,姑待前月之意,已爲稟定矣。翼謩曰,禮制有限,下敎誠過矣。尙喆曰,聖心雖出於追慕,而豈可如是乎?命膺曰,臣待罪禮樂之任,則以擧行爲期,是臣分也。上曰,禮判亦固執矣。啓禧曰,辛巳年事,固過於禮,而今年此擧,尤過中之過矣。命膺曰,初十日望拜禮時,行禮儀注,當書入矣。上曰,依。致仁曰,洪武正韻,今方印出,而進獻二件外,五處史庫,何以爲之乎?上曰,洪武正韻,進獻件外,五處史庫件,印出事。出榻敎上曰,禁衛大將入侍。出榻敎具善復進伏。上曰,犯夜人,皆已決棍乎?善復曰,已擧行矣。上命諸守令進前,講七事,宣諭後,上曰,藥房提調,持湯劑更爲入侍。出榻敎景祜更進湯劑。命坐直承旨入侍。出榻敎內局及大臣以下諸臣,以次退出。
庚寅閏五月初二日午時,上御集慶堂。坐直承旨入侍時,同副承旨黃最彦,假注書權偀,編修官金聖猷,記事官吳鼎源,以次進伏訖。上命書傳敎曰,今日國綱,可謂寒心,五得之事,三百年所無,則昨日待牌,已涉寒心。帳前入侍,事體嚴重,推諸下位,亦何分義?安鼎大無形傳啓,旣無結末,則身爲海東臣子,旣謝而亦何敢踰日?其於都憲,無茶時之事,而二臺所爲,萬萬無據。掌令姜始顯·金瑞應,亟施削職之典。非徒闕啓,關係何等,而不爲請牌,循例稟監察茶時,此何道理?當該承旨,施以不敍之典。呼寫纔畢,更思,此國不國君不君之大關節,不可削職而止,姜始顯杆城郡投畀,金瑞應狼川縣投畀,當日倍道押付。多臺無人,政官牌招開政循例事,儒臣駁罷雖禁,此事關係莫重,則何若是寥寥?是豈置三司之意乎?時任儒臣,一倂施以不敍之典。又命書傳敎曰,呈由承旨許遞,前承旨尹東昇·徐浩修,復爲承旨,牌招察任,房順房。又命書傳敎曰,李遠事,雖萬萬無狀,至於蔡濟恭事,比諸二人,非特孟浪,强爲挾雜,衆目難逃,爲動駕而雖許遞,方帶編輯堂,令該曹口傳付軍職,牌招察任,再昨政,已付軍職,只牌招。上曰,姜璿奉祀孫入侍。出榻敎姜宜㷜進伏。上曰,年幾何?宜㷜曰,年四十二矣。上曰,汝於姜璿,爲幾代孫乎?宜㷜曰,五代孫矣。上曰,有其時文蹟乎?宜㷜曰,有手筆日記箚錄,而墓碣亦有此言矣。上曰,持入。宜㷜趨出持入,上命宜㷜,讀箚錄及墓碣。上曰,墓碣誰作?宜㷜曰,故判書任象元所作也。上曰,汝爲小科乎?宜㷜曰,不得爲矣。上曰,頃日趙明鼎,以四十始仕爲奏,而此則當爲之矣。仍命書傳敎曰,今因實錄考奏,知姜璿之名,令道臣尋訪矣,得五代孫宜㷜來京,故召見,是豈偶然?令該曹卽爲調用。今者特召,意蓋追慕,今日政事時陞付,作窠錄用,待下批,亦令明朝謝恩。上曰,宣傳官一員入侍。出榻敎諸臣以次退出。
庚寅閏五月初二日酉時,上御集慶堂。藥房入診入侍時,都提調韓翼謩,提調李景祜,副提調金華鎭,記事官柳翼之,編修官金聖猷,記事官吳鼎源,醫官方泰輿·許礈·李以楷·鄭允協·慶絢·吳道炯·柳光翼進伏訖,翼謩曰,俄間聖體,若何?上曰,一樣矣。進湯劑。翼謩請醫官診候。上曰,爲之。泰輿等,以次診候,退伏曰,脈候在右三部調均,滑體則不足,而大體與朝診同矣。翼謩曰,今番夜禁後,街途無賴輩,實有所懲戢,而至於政院·藥院·籌司,皆是緊務之地,或有去來公事,而多窒礙矣。上曰,持勿禁帖來往,可也。翼謩曰,前有帖文勿施之命,故如是矣。上曰,此指無牌者,若有帖有牌,則不必禁矣。翼謩曰,政院·內局·籌司則勿禁帖施行之意,臣當出外分付矣。上曰,爲之。上問翼謩曰,親耕親蠶,皆入於禮考乎?翼謩曰,皆載錄矣。翼謩·景祜先退。上命華鎭,讀兵判元仁孫疏。上曰,昨日不入侍衛,此故也?華鎭曰,然矣。又命讀忠淸監司狀啓。上曰,今番申飭,若何,而泰安之於護船,不能檢飭,乃有此事,不可尋常處之,何待其供?前郡守尹世英,其先後,令該府問于本道,若在先,先爲決杖次勘律,以示懲一勵百之意事,分付該府,本牧則其添載不多,分揀事,分付。出傳敎上曰,雖都憲,旣牌招,則當茶時矣。華鎭曰,以罪人五得之尙未發啓,都憲今日引咎陳章,而自本院還爲出給矣。上曰,今者五得之事,關係何等,而與諸臺雖有異,卽請嚴處,其何不可,而泄泄多日,此事不可尋常申飭。都憲鄭運維,特施不敍之典,其代,頃者以夜見事下敎,而尙無職名,前判書洪重孝除授。何待其請?卽爲乘馹之意,自政院下諭。出傳敎諸臣退出。
上在慶熙宮。停常參,只晝講。
申時,日有兩珥。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍矣。
中宮殿·惠嬪宮,藥房口傳問安。答曰,知道。
邊得讓啓曰,大司憲洪重孝在外,執義李迪輔在外,掌令金光緯在外,一員未差,持平尹光禮·鄭彦郁在外,今日以監察茶時之意,敢啓。傳曰,知道。
李性遂啓曰,檢閱柳誼,旣已付職,卽爲牌招入直,何如?傳曰,允。
李性遂啓曰,修撰趙宗鉉,方在罷散中,何以爲之?敢稟。傳曰,敍用。卽爲牌招。
備忘記,今下弓矢,車嶺僉使沈東周處,給送。
李性遂啓曰,卽者輔德宋志淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李性遂,以侍講院言啓曰,本院上番輔德宋志淵入直矣,以其親病,陳疏徑出,兼輔德·弼善·兼弼善·文學·兼文學俱未差,上番他無推移之員,不得已以下番姑陞入直之意,敢啓。傳曰,知道。
有政。吏批,判書朴相德進,參判尹得養病,參議李命植病,同副承旨黃最彦進。以金履素爲副校理,林鼎遠爲副修撰,洪秀輔爲弼善,趙㻐爲文學,金鍾正爲戶曹參判,洪名漢爲兼同經筵,申大脩爲司成,成胤儉爲軍器正,成德雨爲禧陵直長,元仁孫爲軍器提調,金樂洙爲掌令,金純爲正言,宋翼漢爲內資奉事,姜宜㷜爲萬寧殿參奉。右尹望不用兵批,判書元仁孫病,參判宋文載未肅拜,參議申一淸入直進,參知柳善養病,同副承旨黃最彦進。副司直尹承烈·金履素,副司果洪秀輔·趙㻐。
備忘記,銓曹久勤,予常欲用,李徽之爲此任。
金鍾秀啓曰,今日政新除授玉堂,竝待下批,牌招入直,何如?傳曰,允。
邊得讓,以御營廳言啓曰,去夜初更量,被捉犯夜人扈衛軍官崔泰寬,兵曹書吏徐昌胤等,依更數治罪之意,敢啓。傳曰,知道。初更分揀,君命當信,昨日下敎,在於軍官書吏乎?此營門若此,況巡將乎?事當記過而參酌,本營連三日加巡。
邊得讓,以左邊捕盜廳言啓曰,去夜本廳,二更量所捉犯夜人,良人金光仁,校理洪相簡,承牌之路,無帖文隨去,依更數治罪,而幼學柳漢湘,係是士子,令該曹勘處,何如?傳曰,官員隨從,若尋帖文,人何措手足?此分揀。所謂幼學,比諸初更,尤爲放恣,令秋曹,勿爲徵贖,決杖九十度。旣得名儒人,大將記過分揀焉。
又以右捕廳言啓曰,去夜初更量,出身金樂信,幼學吳壽伯等,犯夜被捉,令攸司勘處,何如?傳曰,吳壽伯係是初更分揀,其雖初更,旣得一士,大將記過分揀,而身爲幼學,莫知日暮人倦之義,其君可飭之際,若是恣行,令秋曹勿爲徵贖,決杖八十。
又以一所巡廳言啓曰,去夜二更量,被捉犯夜人良人李喜春,良人金奉先等,依更數治罪之意,敢啓。傳曰,知道。初更分揀。昨日下敎若何,而巡將·監軍之眼,只見二良人,其涉駭然,記過,興化門待令。
又以二所巡廳言啓曰,去夜初更量犯夜人,御營廳都提調陪旗手金泰漢,二更量犯夜人,私奴福萬,良人睦世煌等,依更數治罪之意,敢啓。傳曰,知道。初更分揀,昨日下敎,若何而直提學以下猶然,況凡士夫乎?一體記過,一體待令。
傳于金華鎭曰,中官申德龍,下敎置之。
以承傳色口傳下敎曰,殿座時,禁軍排立,外營入直標下軍六十名,興化門外作門。
興化門殿座罷後,政院·玉堂·藥房口傳問安。答曰,知道。
李萬恢,以御營廳言啓曰,依傳敎,無捉牌將等,於沙場回示三匝後,決棍三十度之意,敢啓。傳曰,知道。
邊得讓,以刑曹言啓曰,所謂幼學,比諸初更,尤爲放恣,令秋曹勿爲徵贖,決杖九十度事,命下矣。罪人柳漢相,依傳敎,決杖九十之意,敢啓。傳曰,知道。
又以刑曹言啓曰,身爲幼學,若是恣行,令秋曹,勿爲徵贖,決杖八十事,命下矣。罪人吳壽伯,依傳敎,決杖八十之意,敢啓。傳曰,知道。
李萬恢,以兵曹言啓曰,金齊玉,湖南康津縣充軍,曺一明,海南縣充軍,當日倍道,各其道,定將授押付事,命下矣。依下敎,罪人金齊玉湖南康津縣充軍,曺一明海南縣充軍,而出付京畿監營,使之定將校,當日內倍道,次次交付之意,分付,何如?傳曰,允。
邊得讓,以義禁府言啓曰,李台鼎三水府,鄭好仁甲山府,竝限己身投畀,倍三道押付事,命下矣。以傳敎內辭意,具罪目,依例發遣府罪將,卽爲倍三道押送于各其配所之意,敢啓。傳曰,知道。
備忘記,予意則金履素,以謂請敍而付標,不然則其宜請推銓官,而有若承旨特召時誤下以稟,其涉誤矣。金履素儒臣,勿施,銓官推考。林鼎遠旣無在京無故人批擬之命,則不請下諭,亦有此稟,此誤中錯。當該承旨特遞,其代,參議金鍾秀爲承旨,牌招入直,房順房。
備忘記,今問坐直承旨皆做錯,一體特遞,一承旨代,李性遂爲承旨,牌招入直,房順房。
以承傳色口傳下敎曰,開陽門留門,承旨入來後,下鑰。
檢閱柳誼疏曰,伏以臣,昨以母病,猥陳私懇,伏蒙恩遞,累朔睽離之餘,母子相對,伏祝洪私,感涕交零,不自知圖報之所矣。纔踰半日,官銜如舊,庚牌繼臨,含恩畏義,豈不敢竭蹶趨膺,而第臣情私,一宵扶將,症勢無減,實難頃刻離捨。玆敢隨詣闕外,自速違傲。伏乞聖慈,天地父母,諒臣之私,以便救護,削臣之職,以嚴朝綱,千萬幸甚。答曰,省疏具悉。爾其勿辭護焉。
輔德宋志淵疏曰,伏以臣之父母,年老病痼,恒在床席,而膝下零丁,惟臣一身,相依爲命,區區情私,實無遠離從宦之勢,而迺者職名久縻,義分是懼,黽勉登途,祗肅恩命矣,鄕信踵至,臣母宿病,近以時候之不適,重添別症,寒熱交作,泄痢隨劇,眞元無以挾接,氣息日益澟綴云。臣聞此報,五內煎灼,恨不能卽地而奮飛也。玆敢忙陳短章,徑出禁局,還尋鄕路。伏乞聖慈,俯賜諒察,鐫削臣職,以便救護,仍勘臣擅行之罪,以肅朝綱,千萬幸甚。踏啓字
庚寅閏五月初三日卯時,上御崇政殿。藥房入診,領相·奉朝賀·禮判·編輯郞廳,同爲入侍時,都提調韓翼謩,提調李景祜,副提調金華鎭,記事官柳翼之,編修官金聖猷,記事官吳鼎源,領議政金致仁,奉朝賀洪啓禧,禮曹判書徐命膺,刑曹參議金鍾秀,醫官方泰輿·許礈·李以楷·鄭允協·慶絢·吳道炯進伏訖。翼謩曰,夜間聖體,若何,寢睡·水刺之節,亦何如?上曰,一樣矣。進湯劑。上曰,醫官診候置之。致仁曰,昨日藥院批答,臣於今日入侍時仰覩,而有眼候勝昔之敎,下情不勝慶抃矣。伏未審夜間,聖體,若何?上曰,一樣矣。翼謩曰,去夜臣之隊隷,以夜禁被捉,臣不勝惶恐待罪矣。上曰,其止之。命鍾秀,讀禮考廟見編。上曰,凡廟見,初行禮,錄入編中,可也。致仁曰,以王氏子孫顧恤事,有御製入編輯中,而其中有文字稟定者,故仰違矣。上曰,與編輯堂郞,相議校正,可也。上曰,姜璿之孫,命調用,而尙不擧行乎?華鎭曰,以無窠已稟矣。上曰,莫重下敎,豈可踰日?昨未覺得,今乃諭焉,此非參議擧行者,判書卽爲牌招開政,今日內次次陞付。政廳承旨雖稟,中官不奏,當該承傳色中官申德龍,令該府施以不能爲公律,勘處以放。出傳敎上曰,提調持湯劑,更爲入侍。出榻敎景祜更進湯劑。上曰,大中軍,方有校檢之事,勿爲待令,令訓將只率入直標下大旗幟,只金鼓,去劊子手,興化門待令事,分付。出傳敎上命諸臣皆退。乘轎還入大內時,命華鎭進前曰,進箋時,只儀仗擧行之意,分付禮判。華鎭曰,今月則當備禮擧行,聖敎不可如是矣。上曰,難矣。聞徐命膺,今年使行,其隊肄,學吹笙法而來云,使樂院諸工,學習之,可也。諸臣退出。
庚寅閏五月初三日辰時,上御崇政殿。晝講入侍時,知事李景祜,特進官鄭厚謙,參贊官徐浩修,檢討官趙宗鉉,侍讀官洪相簡,假注書權偀,編修官金聖猷,記事官吳鼎源,以次進伏訖。上講小學立敎篇訖。上曰,上番讀之。宗鉉讀之。上曰,下番繼讀。相簡讀之。上曰,文義陳之。宗鉉曰,志毋虛邪,內治心意也,衣帶必飭,外修容貌也,內治則外成,而外成然後,內益修矣,此是切緊處也。上曰,所奏,好矣。相簡曰,敬敷五敎在寬,此敬與寬,必相須也。只敬則近於嚴,只寬則近於柔,必也相須然後,可以不偏矣。上曰,好矣。景祜曰,以鄕三物敎萬民,此敎民之道,至矣。上曰,賓興之賓字,好矣。景祜曰,以今日科制言之,固不可猝然復古,而敎民風化,惟在導率矣。上曰,所奏是矣。厚謙曰,儒臣·知事,皆已陳達,別無所奏矣。浩修曰,諸臣皆已奏,別無所達矣。上命浩修,讀小學御製序。上曰,訓義小學,好矣。景祜曰,甚好矣。經筵班先退。上命浩修,讀犯夜所捉草記。上命書批答訖。又命書傳敎曰,入侍中官,敢效偃便,從重推考。又命書傳敎曰,御將金時默,非爲重臣,卽古御營使,顧其名而雖分揀,其若飭勵,宜先此人,已令三日加巡,越俸三等,以示予暮年遵國·典嚴夜禁之意。又命書傳敎曰,昨日二儒臣,旣已處分,其亦爲五得而默默,曰有國綱?洪相簡·趙宗鉉,竝施不敍之典。又命書傳敎曰,昨因左相所奏,政院·內局·備局,雖有遵勿禁帖之令,而更思之,此輩憑藉,其尤甚焉。夜雖勿禁,勿禁之意草記,政院察推其日數,無擧行之事,則尤爲無據,令騎省郞,決棍五十度事定式。又命書傳敎曰,幺麽申飭,莫行於士人,況御營廳,至江郊巡邏,則豈無一捉?大將雖參酌,牌將其涉駭然,令御將,於沙場回示三匝後,決棍三十度。上曰,興化門殿座時,承旨以時服入侍。出榻敎上曰,時原任大臣·編輯堂郞入侍。出榻敎上曰,內局入侍。出榻敎內局入侍,浩修及賤臣偀,先爲退出。
庚寅閏五月初三日午時,上詣興化門。殿座入侍時,行都承旨金華鎭,左承旨尹東昇,右承旨李萬恢,左副承旨邊得讓,右副承旨徐浩修,同副承旨黃最彦,記事官柳翼之,假注書權偀,編修官金聖猷,記事官吳鼎源,以次侍立訖。上具翼善冠·袞龍袍,乘步輿出通陽門,詣興化門殿座訖。上曰,小開門參見等節,依例爲之。上曰,參見宣傳官失措,記過,承傳宣傳官記過,一二所巡將監軍,竝回示訖,竝爲拿入。上曰,遮前立宣傳官竝記過。上曰,巡將年,幾何?一所巡將金啓沃曰,年五十九矣。二所巡將曺一明曰,年六十九矣。上曰,汝等不體嚴禁之意,不爲捉納,當依法,而十分參酌矣。曺一明年多,故以絜矩之義,不爲決棍,則金啓沃亦難參差矣。仍命書傳敎曰,金啓沃湖南康津縣充軍,曺一明海南縣充軍,當日倍道,各其道定將校押付。上曰,監軍以都摠府首經歷,宣傳官行首點下者有意,而不爲捉納,汝等竝依法矣。宣傳官具八柱,經歷李運昌,決棍各十度,竝拿出。上曰,昨日一二所監軍,汰去。出榻敎上曰,今日巡將·監軍竝拿入,兵曹佐郞李商建·許鍒拿入。上曰,汝等藉勢文臣,不爲捉納,則沙場當用軍律矣。仍命拿出。上曰,左右廳從事官招入。仍卽招入。上曰,問其幼學,捉於何處。從事官□□□曰,左邊則捉於東大門外。□□□曰,右邊則捉於南大門外。上曰,捉於何洞乎?俱未能對。上曰,竝拿入。仍命曰,左右捕廳從事官汰去。出榻敎一二所巡將竝拿入,分付拿出。上曰,臺諫在京,幾人?浩修讀奏臺諫牌去來。上命書傳敎曰,今者五得事,卽三百年所無之事,則視若尋常,緘口結舌,若此不已,國爲國君爲君乎?非特萬萬可駭,不可使聞於隣國,亦不可書諸靑史。其中李台鼎,曾前謂以質實,於今無狀可駭。鄭好仁,其雖初臺,目下此事,焉敢逡巡?雖不得謝命,夜中搆草,待開門卽呈,臣分當然,而尤萬萬可駭,一倂刊名侍從案。李台鼎三水府限己身投畀,鄭好仁甲山府限己身投畀,一體倍三道押付。上曰,注書往編輯廳,見堂郞幾人來在焉。上乘輿仍命曰,藥房提調,持湯劑入侍。藥房都提調韓翼謩,提調李景祜進伏。翼謩曰,俄間聖體,若何?上曰,一樣矣。上仍進御湯劑訖,仍還入大內。
上在慶熙宮。停常參·經筵。
藥房都提調韓翼謩,提調李景祜,副提調金華鎭啓曰,昨日臨殿臨門,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,次對時同爲入侍矣。
中宮殿·惠嬪宮,藥房口傳問安。答曰,知道。
邊得讓啓曰,大司憲洪重孝在外,執義李迪輔在外,掌令金光緯·金樂洙在外,持平尹光禮·鄭彦郁在外,今日以監察茶時之意,敢啓。傳曰,知道。
邊得讓,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
金華鎭啓曰,左副承旨李萬恢,今日不爲仕進,卽爲牌招,何如?傳曰,允。
李萬恢啓曰,大臣·備局堂上,依下敎來待矣。傳曰,引見。
李性遂啓曰,卽者檢閱吳鼎源,謂以不能檢下,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳曰,允。
假注書柳翼之病,代金重燮以爲假注書。
金華鎭啓曰,假注書金重燮,時無職名,令該曹依例付軍職,冠帶常仕,何如?傳曰,允。
李性遂啓曰,新除授弘文館副修撰林鼎遠,時在慶尙道機張之地,斯速乘馹上來事,下諭,何如?傳曰,允。
備忘記,中官麤雜莫重,呼寫之際,呼靑書黃,從重推考。
李性遂,以侍講院言啓曰,本院上番,姑陞入直,事甚未安,新除授文學趙瑍,卽爲牌招入直,何如?
李萬恢,以御營廳言啓曰,去夜二更量,持命牌政院使令鄭必興,及三更量,持命牌政院使令朴春蕃等,被捉於本廳邏卒處,戶牌與勿禁帖,相準的實故放送,而無他犯夜人所捉,惶恐待罪之意,敢啓。
又以左邊捕盜廳言啓曰,本廳去夜三更量,政院使令鄭必興,持命牌過去,帖牌相準後放送,而其他犯夜人無所捉,惶恐待罪之意,敢啓。
又以右邊捕盜廳言啓曰,去夜二更量,政院使令朴春蕃,及三更量,政院使令鄭必興等,持命牌過去,號牌·勿禁帖憑準後放送,而他無犯夜人所捉,惶恐待罪之意,敢啓。
又以一所巡廳言啓曰,去夜二更量,政院使令朴春蕃,及三更量,政院使令鄭必興等,持命牌過去,而勿禁帖·號牌相準,則果無差誤,故放送。其他犯夜人,則達夜巡檢,無所捉,惶恐待罪之意,敢啓。
又以二所巡廳言啓曰,去夜巡將·監軍,達夜巡檢,無所捉,惶恐待罪之意,敢啓。以上竝無批答
備忘記,該營門·左右廳·左右巡廳皆無事,今果飭效,而持維命牌者,草記,可也。雖政院粉牌,卽奉君命分付者,而況命牌?何敢稱放未放?此事體駭然,欲免不捉,不當奏者,一彌縫以奏,此夜禁不捉,事體較重,三大將從重推考,左右巡將·監軍,令騎省皆決棍十度,使海東臣民,見命牌而若君臨焉。噫,朝臣見命牌尋常,軍門與左右廳命牌,若勿禁帖,此豈微也?關國綱矣。
李萬恢,以兵曹言啓曰,一二所巡將監軍,令騎曹決棍十度事,命下矣。依傳敎,一所巡將劉俊興,監軍李商建,二所巡將曺德輝,監軍許鍒,各決棍十度之意,敢啓。傳曰,知道。
備忘記,崇政殿,先爲入直內三廳將官能麽兒講,次爲童蒙講。堂郞敎官,以時服入侍,繖扇·侍衛·儀注安徐,只兵禮房承旨,待下敎入侍,時刻安徐。
金華鎭啓曰,吏曹判書朴相德,參判尹得養,參議李命植,牌不進推考傳旨及罷職傳旨今方捧入,而開政命下之後,不卽擧行,事甚未安。判書·參判,更爲牌招開政,何如?傳曰,允。
有政。吏批,判書朴相德進,參判尹得養牌不進,參議李命植傳旨未下,行都承旨金華鎭進。吏批啓曰,前判府事李昌誼敍用事,命下矣。當爲處置,而本曹無相當窠,依例送西之意,敢啓。傳曰,知道。
以李正吾爲執義,申大脩爲司諫,任瑎爲掌令,李師曾爲掌令,鄭槃爲〈?〉,辛應三爲持平,李鎭復爲獻納,洪樂恒爲正言,金魯淳爲校理,李致中爲副校理,金基大爲修撰,趙㻐爲兼輔德,金致讓爲刑曹參議,金魯淳爲中學敎授,洪彦喆爲右通禮,金用謙爲濟用判官,鄭存養爲監察,權彛性爲永柔縣令。
兵批,判書元仁孫進,參判宋文載病,參議申一淸入直,參知柳善養病,左副承旨李萬恢進。以徐命膺爲都摠管,李徽之爲副摠管,金光宇·任屹爲兼司僕將,林遇春爲五衛將,李倚明爲僉知,許燦爲訓鍊主簿,李格爲宣傳官,權鎭夏爲忠淸兵虞候,劉珣爲昌德將,行判中樞府事李昌誼,北道參軍單具致勳,副護軍宋志淵·李迪輔·呂善應·金光緯,副司直徐浩修·尹光禮·鄭彦郁·申五淸,副司果金鈍·韓後樂·成玉·金重燮。
傳于邊得讓曰,兩儒臣已肅拜,先爲下鑰,追後肅謝者,待明朝肅謝。
庚寅閏五月初四日辰時,上御集慶堂。藥房入診,大臣·備局堂上,引見入侍時,藥房都提調韓翼謩,提調李景祜,副提調金華鎭,假注書權偀,編修官金聖猷,記事官吳鼎源,領議政金致仁,行副司直具善復·金孝大,工曹參判鄭存謙,戶曹參判金鍾正,刑曹參判金應淳,行副司直李重祜,大司成洪趾海,左副承旨李萬恢,事變假注書任煜,醫官方泰輿·許礈·李以楷·吳道炯·鄭允協·慶絢·丁志泰,以次進伏訖。致仁曰,昨日殿座,聖體,若何?上曰,一樣矣。致仁曰,寢睡·水刺,何如?上曰,寢則似昏昏然矣。翼謩曰,夜寢平安,誠萬幸矣。上曰,今日則當進二貼矣。翼謩曰,當限脈候復常,而進三貼矣。上進御湯劑訖。翼謩曰,診候,何如?上曰,依爲之。泰輿診察訖,退伏曰,度數則調均,而滑體則猶爲不足矣。其下諸醫所達,一如泰輿所陳。診察訖,景祜·華鎭先退。上曰,洪武正韻,何日當進耶?致仁曰,初十日當進云矣。上曰,此高皇帝所成,而又爲開刊於今,初十日事,非偶然,洪啓禧不偶然矣。致仁曰,不歸家而長留編輯廳矣。朱子大全語類,今無其板,故方爲考正矣,今以編輯事,其工漸退,以是爲悶云矣。上曰,語類,本無版乎?致仁曰,在於全州矣,失火矣。翼謩曰,頃有秋牟進入之下敎,而其時則節早矣,今方待令新米矣。上曰,入之。上曰,元仁孫,提學則雖不行公,而校正則果爲之乎?致仁曰,臣方欲仰奏矣。今日不爲入來過矣,旣已承批,申飭,好矣。上仍命書傳敎曰,弘文提學元仁孫,承批之後,尙不謝恩,其涉過矣,從重推考,牌招察任。致仁曰,東宮進講書傳,匪久當畢矣。繼講冊子,預宜稟定,而四書·三經中,未重講者,只詩傳矣。上曰,以詩傳繼講,可也。出擧條致仁曰,頃日臨門時,禁府都事權惠應,有汰去之命,而至今不書出榻敎云,政院事,非矣。上曰,予果有此敎乎?致仁曰,權惠應以其時帳殿,親承聖敎爲言,而不爲供職云矣。上曰,此不過一時下敎,勿汰,可也。出擧條致仁曰,昨日李召鼎,作啓草來闕外,則廳坐已罷,故無時,未得肅拜,不得已言於政院,請牌云矣。上曰,果請其請牌乎?致仁曰,此則果然,而旣如此則當陳疏,而不善用變矣。上曰,今日次對座目,予親見矣。致仁曰,欣幸矣。翼謩曰,近來眼視,漸漸復常矣。上曰,豈其然乎?致仁曰,下番翰林柳誼,直以空冊出去,雖未知聰明之如何,而極爲駭然,此後若復如前,則申飭,好矣。上曰,草冊雖不得見之,而若停筆不書,則傍人當知矣。全爲白文乎?翼謩曰,出去,當有所書之矣。上曰,卽今下番當知矣。鼎源曰,筵說申飭,故槪不多記矣。上曰,此初見也。仍命書傳敎曰,翰林事體重,左史記動,右史記言,其禁令,卽傳播也。今聞領事所奏,雖持草冊,皆白文云,此翰苑以後所無者,爲人君者,其何忌憚?關係非細,當該翰林柳誼,令該府處之。上曰,今則戶牌法行矣,三日內烙印,爲五千八百矣。致仁曰,自古設廳或罷,而大體申飭則然矣。上曰,姜璿子孫,得來貴矣,人亦頗善,而萬寧殿官,尤爲好矣。致仁曰,然矣。上曰,果有當窠矣。致仁曰,有下敎,故直長一窠,付虛司果作窠矣,昨日銓曹,以未蒙敍之人擬望,銓曹不察矣。上曰,此忘之矣。上曰,閔百興則以子勸父,李昌壽則以父勸子云,此萬古豈有?至於蔡濟恭事,歇矣。致仁曰,然矣。上曰,當撕捱乎?致仁曰,一番則似然矣。上曰,今番牌招,謂當陳章矣,不爲矣。致仁曰,旣非實職,亦無時急事,故然矣。上曰,此姜趾煥之餘語也。致仁曰,亦非其語,無所把捉矣。上命書傳敎曰,前判府事李昌誼,敍用置處,今日政擧行。又命書傳敎曰,噫,于今暮年,國有七相,今只有六相,李判府事,頃者料表處分,雖因國體,心則眷戀,今命敍用,此則不日復見,而嗟卿今作世外之人,予心曷喩?昨日靜臥,心自謂曰,國事若此,以卿體國之誠,其心,若何?備考活印,卿初請矣,校正何論?此在節目間事,而予今近八,氣益衰而心益苶,以卿恒日之心,今已幾月,身雖在於卿家,心必懸於便殿。昨欲特召而未果,夜中見卿弟洪麟漢,此晝思其兄,夜中見弟者,睡中猶記閫,任何以來也?其欲酬酢,睡覺自臥,傍無人,予心曷勝道哉?予心若此,卿心亦何?宜體此意,今日入城,來朝詣闕,內局入侍,同爲入侍。將此予意,亦諭卿弟,遣史官傳諭于洪奉朝賀。上曰,藥房提調,持湯劑更爲入侍。提調李景祜,副提調金華鎭進伏,上進御湯劑訖。翼謩曰,一貼待下敎入侍乎?上曰,依爲之。諸臣以次退出。
庚寅閏五月初四日未時,上御崇政殿。親臨能麽兒講入侍時,試官都監中軍張志恒,御營中軍趙院,禁衛中軍李仁康,能麽兒郞廳李海臣·盧以漸,兼郞廳李格·金宗漢,左副承旨李萬恢,右承旨李性遂,假注書金重燮,編修官金聖猷,記注官金致恒,以次進伏。上曰,差備官許木道只待令與否知入。左副方欲出去之時,上曰,置之。試官庭四拜訖,以次上殿。上謂試官曰,木道只待令乎?今日欲觀揷旗矣。試官進前,訓鍊奉事,唱都監把摠趙惠慶名。上曰,臨講乎,背講乎?志恒曰,大文則臨講,陳圖則背講矣。講訖,上命收栍曰,不矣。入直讀之,可也。誰之族也?志恒曰,承旨趙台安之姪也。唱金應錫名講訖。告栍曰,純略。上曰,誰也?對曰,質卑矣。上曰,都監亦有此等行之者乎?志恒曰,各有其地處矣。唱摠□李咸名給冊。上曰,差備官持木道只,各揷五方旗與門旗於各處,使哨官列之。誰之族也?曰,其廣州矣。告栍曰,五略一粗略矣。上曰,鄕人亦以無薦而爲之者乎?志恒曰,部將薦矣。又唱哨官李成周名。上曰,哨官勿去,待於近處。告栍曰,不矣。上曰,在於何地,兩班乎?居貞洞,而壬辰年戰亡臣李億祺之孫也。上曰,雖然,其於不讀,何?上曰,把摠趙惠慶,往五方神旗處,持旗以來,而告其將名。上曰,曾經營將乎?曰,未能,而已經內三品矣。仍告曰,南則關元帥,中央王靈關。又曰,趙玄段周時人也。上曰,金應錫進前。沃土之民淫,如彼之人努力矣,持招旗以奏。上曰,外方亦有木道只乎?志恒曰,兵水營則有之,而列邑則無之矣。又曰,私家亦有備置而習之者矣。又曰,各色權相雜,則猝難擇出矣。上曰,東南角與南東角有異乎?志恒,以手畵地曰,若是排布矣。上曰,金應錫爲圓陣,趙惠慶爲方陣。唱宣傳官鄭信達名。上曰,讀則善矣。收栍六粗一略粗矣。陣圖不。唱金百彬名。上曰,誰也?金光遇之孫也。講與陣俱不。唱沈鍒名。講陣不。唱李仁默。陣講粗。上曰,誰之族也?曰,穩城府使李世亨之姪。部將田聖順,講陣略。上曰,守門將,幾人?曰,九人矣。上曰,汝何等人?居潭陽而爲部薦。金載厚講不。部將申光績略,白師天講陣不。又唱守門將崔守彭名。上曰,何地人也?性遂曰,向以開陽門守門將拿入者也。李厚道講陣皆不。牟光興·林光道·閔光壽不。高道觀粗。上曰,郞廳往見陣圖。曰,善爲排布矣。上曰,其雖勸奬,今當閏夏,無異盛暑,且正殿此講今初,一倂十分參酌,皆令熟讀,後勿此弊。出傳敎上曰,入於童蒙者皆讀矣,此外多有難於前,則孟浪矣。今則差勝,可見董飭之效矣。上曰,政官入來乎?對曰,入來開政矣。上曰,然則吏兵批使之持政望,入侍。敎官沈念祖,率一童進伏曰,此柳正福。上曰,誰家子?曰,柳雲之子。年幾何?曰,十四歲矣。讀弟子職。上曰,弟子職誰所作也?聖乎,賢乎?汝雖童蒙,而豈不識管仲之爲器小乎?以此爲不矣。趙虎得進伏曰,趙明友之子也。年幾何?曰,十五歲矣。講孟子曰飽食煖衣章。上曰,人雖不知五倫,而豈爲眞禽獸乎?曰,不知五倫則爲異矣。近者何也?不能詳對,以此爲略。上曰,成童舞象,近來臣子,賢乎否乎?浮囂躁競,汝知之乎?曰,浮囂二字,不知何者爲浮,何者爲囂。上曰,其年則長,而全不知矣。徐希天進前曰,徐配修之子,年十歲矣。講包孝肅章。上曰,賢乎?曰,賢矣。汝欲從此等賢人乎?特命通。洪文漢率訓下進前。李明胤曰,文祚之子,年十四歲矣。讀司馬居家章。上曰,賢乎?對曰,未可謂賢,如顔子·曾子然後,可謂賢矣。仍賜略。李達胤,卽明胤之弟,年十二。讀少者執床與坐章。上曰,雖曲禮,豈若是過乎?若通此則爲通矣。且小學二十學乎,三十學乎?終不能對。上曰,以此爲不。趙耆曾進前,德恒之子,年十歲。講訖,上曰,性若自然者,何?幾歲入小學乎?曰,八歲入矣。上曰,以此爲通。金漢老率訓下進前。洪悅祖,九瑞之子,年十歲。上曰,在寬者,何?曰,不至於急迫耳。堯·舜之世,豈有不遜者乎?曰,必欲加勉,故然矣。上曰,幾歲學小學乎?曰,九歲矣。上曰,以其自學之年告之也,特賜通。尹曾璧進前曰,鳳五之曾孫,年十四歲。上曰,隨感而見者,何?曰,隨所感而見矣。上曰,不但爲汝讀書,思汝祖,特賜純通。申象童進前曰,申應顯之子,年十三。讀訖,上曰,如此則生子形容端正,才過人矣,遺此小大文而不學,以此爲不。李太源率訓下進前,安聖忠,之五寸姪,年十四。上曰,讀此者,何以知所敎乎?師則敎官之所知,而汝則學者,何以知所學乎?上曰,不知此義,賜汝不。趙完福,晉洙之子,年十四。上曰,弟子職,誰作也?曰,齊桓公之臣,管仲之所作也。上曰,浮囂者,何?曰,誕言,故浮囂也。上曰,以此爲通。李好孫進讀。上曰,堯·舜之世,亦有不遜者乎?曰,舜之謙辭也。上曰,以此爲通焉。講訖,又以敎小學爲題,而各給紙筆,製進數句,或進一句,而考等賞給紙筆墨於殿前,使之親受後,行四拜禮於月臺。傳曰,童蒙中純通人,紙三卷·筆三枝·墨三笏,通類紙二卷·筆二枝·墨二笏,略粗童蒙,紙一卷·筆一枝·墨一笏。出傳敎上曰,童蒙製述三上人,紙三卷·筆三枝·墨三笏,三中人紙二卷·筆二枝·墨二笏,三下人紙一卷·筆一枝·墨一笏。出傳敎新除授玉堂,竝此牌招事。出榻敎吏兵批政官持望筒入侍事。出榻敎樂房提調,持湯劑更爲入待事。出榻敎童蒙施賞畢後,上還內。諸臣問安後,以次退出。
庚寅閏五月初四日申時,上御崇政殿。藥房入侍時,藥房都提調韓翼謩,提調李景祜,副提調金華鎭,假注書權偀,編修官金聖猷,記注官吳鼎源,以次進伏訖。翼謩曰,日氣甚熱,終日酬應,聖體,若何?上曰,一樣矣。仍進御湯劑訖。上曰,俄者童蒙製述,有用南山壽者,故命置落軸矣。翼謩曰,豈當然乎?此秉彝之心也。上曰,此學之然也。上仍還入大內。
上在慶熙宮。行常參·朝夕講。
辰時下雨,測雨器水深二分。
夜五更,有霧氣。
藥房都提調韓翼謩,提調李景祜,副提調金華鎭啓曰,昨日臨殿試講,向夕還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁卽入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,常參同爲入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,今日崇政殿,朝講·常參爲之,時刻待下敎只入正時,儀注置之,經筵特進官,以常參官塡之,侍衛以入直擧行。
又下敎曰,前判書蔡濟恭,旣已承批,編輯廳事緊,牌招察任,洪名漢,此時同經筵謝恩,豈可踰日?申飭謝恩。
金華鎭啓曰,今日殿座時,承旨當爲備員,而左承旨尹東昇,卽爲牌招,何如?傳曰,允。
傳于李萬恢曰,何時下敎,而入侍單子,何至今不入耶?
以備忘記,傳于金華鎭曰,獻納李鎭復爲副授理,牌招察任。
傳于金華鎭曰,內局入侍,儒臣持問答二卷,同爲入侍。
以備忘記,傳于李萬恢曰,洪武正韻,十日陪進,其豈偶然?此日只細仗陪進。
邊得讓,以一所巡廳言啓曰,去夜巡將監軍,達夜巡檢,無所捉,惶恐待罪之意,敢啓。答曰,知道。
又以二所巡廳言啓曰,去夜巡將監軍,達夜巡,檢無所捉,惶恐待罪之意,敢啓。傳曰,知道。
又以御營廳言啓曰,去夜無犯夜人所捉,惶恐待罪之意,敢啓。傳曰,知道。
又以左邊捕盜廳言啓曰,去夜本廳字內,犯夜人無所捉,惶恐待罪之意,敢啓。傳曰,知道。
又以右邊捕盜廳言啓曰,去夜犯夜人無所捉,惶恐待罪之意,敢啓。傳曰,知道。
兼輔德趙㻐疏曰,伏以臣,伏奉除旨,以臣爲侍講院兼輔德者,而臣兄瑍,方帶本院文學,公格有礙,私義難安,固不宜一日冒居。且臣八耊偏母,疾病沈篤,區區情理,實難離側,官職去就,尤無可論,敢陳短章,仰瀆宸嚴。伏乞聖慈,俯賜諒察,亟命鐫削臣職,以幸公私。臣無任屛營祈懇之至,謹昧死以聞。答曰,省疏具悉。爾其勿辭護焉。
文學趙瑍疏曰,伏以臣,本以庸姿,晩竊科名,向來臺銜,已極僥濫,目下新除,尤屬冒玷,聞命驚惶,靡所容措。夫冑筵講官,責任甚重,而如臣蔑學,苟然充擬,是豈朝家愼揀之道哉?揣量才分,承膺無路。抑臣又有情私之切悶者,不得不疾聲哀籲於孝理之下,臣之八耊偏母,病淹床席,居常澟綴,近又添以別症,一倍沈篤。臣方左右扶護,方寸焦灼,實無暫時離捨從仕之望,今於召牌之下,不敢坐違,隨詣闕外,拜章徑歸。伏乞聖慈,俯垂矜憐,特遞臣職,以便救護,仍治臣罪,以肅朝綱,幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
刑曹參判金應淳疏曰,伏以臣父,近以村里不安,久在避寓之中,而臣則編輯事緊,不敢爲歸覲之計。俄自筵席退出,獲接家信,臣父宿病添劇,轉側須人,食飮頓廢,竊想其旅屑齟齬,調將凡節,比在家時,必十倍艱辛矣,臣於是方寸煎熬,按住不得。且臣所編之書,今旣告訖,則在公別無緊關,在私實爲懇迫,玆敢猥陳短章,徑尋鄕路。伏乞天地父母,俯兼矜諒,特賜由暇,俾伸人子至情,仍治臣檀行之罪,以嚴朝綱,千萬幸甚。臣無任屛營祈懇之至,謹昧死以聞。答曰,省疏具悉。卿其勿辭往護,其得少間,陪箋時進參焉。
行副司直蔡濟恭疏曰,伏以臣,智不足以衛身,勇不能以循墻,低廻於中權匪據之所,冥擿於駭機當發之地,甚矣,臣之愚且蒙也。泛愛臣者,爲臣危之,親愛臣者,勸臣早退,臣則以聖算方際,非臣子告休之日,恩眷愈摯,無明時便譯之義。故圖報之意爲重,苟全之計反輕,姑且淟涊周行,而旁伺之鋒,非朝當夕。拖至五朔,亦非始料,則李遠之疏,尙云晚矣。噫,設令遠之論臣,眞有可據,臣亦聞古人之唾面不拭,不害爲忠厚之風矣,豈忍與之呶呶,以傷朝廷事面,而今其爲說,全沒把捉,又無形影,有若醉睡之亂囈,狂夫之迷譫,臣雖欲自辨,實不知所以爲辭也。況其意,非在於臣,在於臣職也,而殊不知使臣,得遞是職,反爲適中,臣所願,臣方感幸之不暇,又何暇較絜也哉?然臣所自悼者有之,朝廷本無一事,緣臣一人,每致此等光景,臣若不在,都無事耳。聖德如天,恩褫有命,遂不敢遲回京輦,逬出都門,閉戶省愆,自分爲聖世閒民,迺蒙我聖上念軫,簪履不忍終棄,數行綸音,開釋備至,旣諭許遞之由,又責往役之義,臣仰奉天牌,俯拭感淚,益不知死所也。滓穢之賤,荷此異恩,豈不欲竭蹶承膺,粗效不俟駕之義,而校讐之地,無面可顯,廉防之重,不敢自壞,遂犯違傲之科,惶懍悚蹙,歷日靡定。玆敢略具短章,疾聲呼籲於天地父母之前。伏乞聖慈,治臣孤恩慢命之罪,仍許臣退伏田野,避遠機穽,以卒生成之澤,千萬幸甚。臣無任跼高蹐厚,涕泣祈懇之至,謹昧死以聞。答曰,省疏具悉。噫,卿自翰圈,至于正卿,前後眷注,豈比他人,而備經曲境,卿實爲首,而今番李遠,誠千千萬萬料表,工巧捏合,尤不足道。雖然,比諸二人,卿則最輕,苟且之態,無倫之言,亦何足掛齒?司馬許遞,伸卿廉隅,莫重編輯,陪箋不遠,卿勿過辭,卽速察任。
副校理李鎭復疏曰,伏以臣於昨政,伏奉薇垣新命,飭敎之下,雖不得不冒沒出肅,而自顧謏劣,惶愧冞切,不意卽者,移授玉署,天牌踵臨,昨日今日,除旨聯翩,臣誠驚懔感激罔知所措。在臣義分,宜卽竭蹶,駕不容俟,而念臣曾於是職,自劃有素,以此情勢,實無蠢動之望。玆敢隨詣陳懇。伏乞聖慈,特垂矜諒,亟削臣職,以安私分,不勝萬幸。臣方丐免,不宜贅他,而竊有愚見,略此尾陳焉。罪人五得,罪係至重,法難容貸,頃日酌處之命,今者臺啓之不允,雖出聖上傅生之德,王章撓屈,輿情痛惋,臣謂卽賜處分,快施一律,斷不可已也。近日夜禁嚴飭之下,亦有犯者,固已萬萬痛駭,而第發巡停巡,自有定限,過與不及,皆非法意之得中也。今於昏鍾未鳴之前,晨漏己撤之後,搜捕東西,墮突上下,閭巷騷擾,莫不縮伏畏約,將至於命令不通之境,恐非聖上置民以安之德意也。伏願繼玆以往,深軫其弊,使該營該廳,凡於發巡之際,以存定例,勿踰限外焉。臣無任屛營祈懇之至,謹昧死以聞。答曰,省疏具悉。五得事,三司執法,其固宜也,予之酌處,其意有在,而百棍之後,其猶食息,渠雖叵測,此亦命也,人君造命,何傷其命?雖然,所請則是矣。夜禁解弛,人不畏法,其於今番極矣,二日則止息,予則今日軍號,可記其實。雖然,頃者申飭時,更鼓之前,撤漏之後,皆捉,故嚴飭矣,而近者初更五更,俱涉殊常,況江郊則誤犯必然,故皆分揀。昨聞領相所奏,心以爲駭,今覽爾章果然,欲免不捕,求索更鼓前後,則民何所措?申飭三軍門與左右捕廳·巡廳,而此非弛禁也,一體亦飭。頃於刻迫之論,業已知矣,以此自劃,其涉太過,前後特除,意亦在焉,爾勿辭速察職。
庚寅閏五月初五日辰時,上具翼善冠·袞龍袍,御崇政殿。常參·朝講入侍時,行都承旨金華鎭,左承旨尹東昇,右承旨李性遂,左副承旨邊得讓,右副承旨李萬恢,同副承旨金鍾秀,假注書權偀·金重燮,編修官金聖猷,記注官金致恒,以次進伏訖。東西班序立庭下,呼唱俯伏·興·平身,四拜訖。權偀立階前曰,有啓事官陞殿,無啓事官退出。東西班竝退。惟領事金致仁,特進官趙雲逵,知事朴相德,參贊官李性遂,執義李正吾,司諫申大脩,侍讀官金魯淳,檢討官金基大,進伏于前。上講大學,自子程子曰,至經一章訖。金魯淳讀,自子程子曰,至于經一章。上曰,陳文義。魯淳起伏曰,物有本末,事有終始,又曰,其本亂而末治者否矣,二本字,非但爲學問之本,修齊治平之本,皆本於此,此實加勉處也。上曰,所奏,好矣。下番亦陳文義也。金基大曰,三綱領八條目,實爲大學之次第,而不外乎誠意正心四字之工,凡百事爲,皆從誠字上做去,是臣所望也。上曰,所陳,好矣,當留意焉。上曰,領事陳文義,可也。金致仁曰,臣於侍講,別無所奏,而上番所陳本字之義,下番所陳誠字之義,俱是學問之要道,治平之宗旨,益加留意,是臣所望也。上曰,所奏,好矣。以次陳文義,可也。趙雲逵曰,臣別無所陳矣。趙明鼎曰,本末終始,連次陳奏,而昨召童蒙,敎以小學,固知聖意之有存矣。且使大宗伯,以四孟朔,敎以小學,成均亦有月講,亦爲申講,無廢古例,則庶有將就之益矣,是亦務本誠意之實學也。朴相德曰,大學與小學,實爲學問之本末終始,而蒙以養正,則小學之敎童蒙,爲當今之本務也。李性遂曰,諸臣已奏,臣則更無所陳矣。申大脩曰,敎小學便同常道,而政令施措之間,別般加勉,使之薰陶德性,是臣之望也。上曰,所奏俱好,當猛省矣。朝講罷後,上曰,夕講爲之。出榻敎致仁進前問候。上曰,一樣矣。又問寢睡·水刺之節。上曰,予則寢睡,自前不然,今則坐必昏睡矣。都提調韓翼謩曰,終日酬應故然矣。仍問中宮殿氣候。上曰,近來則稍勝而過矣。翼謩請進湯劑。上曰,進之。請診候。上曰,依。方·許以下,入診退伏曰,脈候左右三部調均,而滑體不足如前矣。翼謩曰,自前盛夏時,減薑桂矣。上曰,予則薑桂不可廢矣。入此屬然後,服中安矣,依前煎入,可也。致仁曰,三貼,上心厭進,故或有可進之時,而亦不爲命進,是實伏悶。上曰,日氣如此,行步亦艱,如此而國事可做乎?致仁進前曰,昨行次對,今無可奏,而秋判特敎之下,今亦不來矣。上曰,校正方張,徐命膺摠管之任,許遞。出榻敎元仁孫曰,各邑騎步價布之過限未納者,其數不少。過期未納守令論罪,自有朝家定式,使各道師臣,依朝令申飭列邑,催促上送,何如?上曰,依爲之。出擧條命金鍾秀,讀蔡濟恭疏。至無形容沒把捉等句,上曰,果然矣。命書批答。致仁奏洪奉朝賀鳳漢,有兩局同爲入侍之敎,故方待令於外矣。上曰,注書出去,使之入侍,可也。賤臣承命傳諭。鳳漢進前曰,日炎甚酷,聖體,若何?上曰,一樣矣。寢睡·水刺之節,亦何如?上曰,晝夜昏睡,而水刺則難矣。又問中宮殿氣候,若何。王世孫氣候,亦復如何。上曰,皆一樣矣。上曰,昨日使之入城,而今日見卿,予心愴然。鳳漢曰,昨下勤懇之敎,而又及臣弟,實是曠絶之異恩也。上曰,都門一閉,則卿心,如何?鳳漢曰,此則豈不如聖敎,而非欲爲艮止之計,意欲視自家而久居矣。上曰,此是卿之家乎?鳳漢曰,曾與御將,殆若戱言而欲借矣,今果依前言,勿限年借居矣。上曰,亦有泉石遊玩處乎?果在何處?鳳漢曰,在於東大門外關王廟近處,而別無可觀景致。然頗有野老耕作之趣矣。上曰,承旨更讀他疏。鳳漢仍爲退出。讀金應淳·趙瑍等疏,命書批答。又讀江原監司·江陵府使柳世德査狀。上曰,誰所爲也?致仁曰,申大脩之所彈,而見方入侍矣。至囫圇把捉等句,上曰,其可爲囫圇乎?致仁曰,別無把捉之事矣。至吏校推治等句,上曰,此則頗有苗脈矣。讀訖,上曰,快爲白脫矣。致仁曰,柳世德自是別人,曾於臣等之家,亦不往來,素以廉謹有稱,江陵人心不淑,故風聞之訛言,似入於臺言而然矣。上曰,似然矣。卽爲判下于該府。李正吾進前。上曰,欲捉五得乎?請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。措辭見上又啓曰,罪人五得所犯,實是前古所無之變,偸出情節,萬萬凶獰。酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,臺臣今乃執法,其所得體,而當初酌處,意亦在焉,不允。又啓曰,新除授掌令李師曾,時在忠淸道海美地,持平鄭槃,時在江原道原州地,請竝斯速乘馹上來事,下諭。上曰,依啓。申大脩啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,罪人五得其所負犯,關係至重,撥以王章,自有當律。酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上日,旣諭府啓,不允。又啓曰,新除授行大司諫李基敬,時在全羅道全州地,請斯速乘馹上來事,下諭。上曰,依啓。金魯淳·金基大啓曰,五得罪犯,關係莫重,決不可容貸,臣等,伏願亟從臺請焉。上曰,儒臣則得體,而已諭府院。金華鎭曰,左承旨尹東昇,有實恙,勢難行公云矣。上曰,左承旨許遞,其代,李碩載敍用除授,牌招察任,房順房。金鍾秀,奏吏曹參議李命植牌不進罷職傳旨。上曰,只推。上曰,仍行夕講。侍衛退去。上講大學衍義,自曰若稽古帝堯,至黎民於變時雍訖。魯淳又讀。上曰,陳文義。魯淳曰,協和萬邦,卽致中和之極功也。心和則氣和,氣和則形和,形和則天地之和應矣,萬拜之和,惟在於一心之和,伏願和字上留念焉。上曰,所奏,好矣。基大曰,萬邦之協和,雖出於一心之和,而若無欽字之工,豈能致和字之效乎?伏願欽字上加勉焉。上曰,所奏,好矣。明鼎曰,文思安安,乃大聖人安而行之之安,而又加安字之工於安字之上,此等處,別般留意而安行處也。相德曰,允恭克讓,帝堯之德,至矣盡矣,而又加以允字於恭字之上,加克字於讓字之上,允字與克字,尤有精神矣。上曰,所奏,好矣。性遂曰,臣別無所奏矣。上還內,諸臣以次退出。
庚寅閏五月初五日申時,上御集慶堂。藥房入診,儒臣持警世問答,同爲入侍時,藥房都提調韓翼謩,提調李景祜,副提調金華鎭,假注書權偀,編修官金聖猷,記注官金致恒,校理金魯淳,修撰金基大,醫官方泰輿·許礈·李以楷·鄭允協·慶絢·吳道炯·金光國,以次進伏訖。翼謩曰,日氣陰濕,聖體,若何?上曰,一樣矣。仍進御湯劑訖。上曰,診候置之。卿等日勸予三貼,而日後或有氣候不安之時,當用何藥耶?實爲節用,可也。翼謩曰,聖慮至及於此,不敢强聒,而有時深量,加進伏望。上曰,實爲難堪。翼謩曰,聖體康寧,方切南山之祝矣。上曰,昨日童蒙用此語,故命書更字矣。翼謩曰,此豈可書更乎?終日臨殿,受講童蒙,以試其才,豈不幸欣乎?上曰,予豈樂爲?久臥難堪故然也,時乘小輿,往見惠嬪,而其亦臥矣。翼謩曰,聖慮如此,一貼則雖姑停止,而以文字書出,好矣。上曰,建功湯,自今日二貼煎入。出榻敎上曰,仁平相貌,何如?予忘之矣。雖爲蔭官,而其人好矣。翼謩曰,雖是蔭官,策勳聖時,致位宰相,爲人必受福矣。上曰,內殿進御藥,爲幾貼乎?泰輿曰,前後所入,合爲二十貼矣。上曰,日氣漸熱,姑停止,何如?泰輿曰,方當熱候,去桂枝減蔘五分,加進十貼,好矣。上曰,諸醫齊奏。礈曰,止於二十貼,則似遽然,加進十貼爲好事,自外已爲同議矣。上曰,建功湯一貼旣除,又減薑桂五分則,何如?泰輿曰,若進三貼,則猶或減矣,二貼內不可減矣。礈曰,薑桂非助蔘力也,日候旣熱,皆減之,似好矣。以楷曰,桂薑治痰而薑尤熱,只減薑,似好矣。允協曰,桂薑有力於脾胃,置之好矣。絢曰,旣進二貼,則此是治痰之劑,置之好矣。道炯曰,薑桂溫補,而專利於治痰,勿減,而薑尤熱,來頭只減薑好矣。光國曰,藥溫日熱,而此則專治痰候,置之好矣。上曰,置之可也。景祜曰,今日進牟米,而猶爲小矣。上曰,姑置之。翼謩曰,旣承下敎,明日則以二貼依例煎入乎?上曰,依爲之。藥房先爲退出。
庚寅閏五月初五日酉時,上御集慶堂。儒臣持問答入侍,坐直承旨與編輯郞廳申景濬,追後入侍時,同副承旨金鍾秀,校理金魯淳,修撰金基大,假注書金重燮,編修官金聖猷,記注官金致恒,以次進伏訖。上曰,都承旨退去。命魯淳讀問答,又命基大讀其下。鍾秀又讀訖,注書又讀。上曰,其何地?賤臣對曰,居澤寧矣。上曰,講經乎,製述乎?何年科乎?對曰,丙戌秋科,而其題則停車坐愛楓林晚也。上曰,幾次爲注書乎?曰,再次矣。讀訖。又命聖猷·致恒等讀。上曰,承旨出草紙,以閏十餘五,微忱萬倍爲題。書訖。令寫字官絲粧書入,一件內入,一件入於東宮,看寫承旨賜一件,入侍儒臣各賜一件,仍命申景濬入侍。上曰,輿地考幾爲之乎?曰,幾盡爲之,而多有不緊處,猝難進御矣。上曰,在直中乎?曰,在直矣。上曰,大臣·時原任,皆來校正乎?曰,然矣。命退去。命讀趙㻐·李鎭復疏,命書批答,命讀鬱陵島摘奸狀啓,至幾至覆沒等句,上曰,極涉危險矣。讀訖。上曰,越此則採蔘亦云難矣。其末有地圖封進之語,臨退,命進其地圖。諸臣以次退出。
上在慶熙宮。停常參,只晝講。
巳時,灑雨。未時,下雨,測雨器水深三分。
夜三更,坤方有氣如火光。
藥房都提調韓翼謩,提調李景祜,副提調金華鎭啓曰,昨日法殿常參,仍行朝講,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。十日在近,此心萬倍,日雖建功五貼,氣何勝乎?晝講時,入侍,宜矣。
中宮殿·惠嬪宮,藥房口傳問安。答曰,知道。
傳于金華鎭曰,今日晝講爲之。
傳于李萬恢曰,編輯堂郎入侍,校正堂上則仍留校正。
以備忘記,傳于金鍾秀曰,凡事弛便勝矣。申飭幾日,其猶駭然,再昨臨門之後,庶可少戢,二日止息,昨批中以軍號法立二字擧例,今日雖莫知,儒臣批答後靜而思之,一件事雖是二件事,相臣奏可,名官傔從申飭,名官焉敢若此?副校理李鎭復,施以不敍之典,以樹紀綱。
以備忘記,傳于金鍾秀曰,孫思邈豈特有功於建功?膽欲大心欲小六字,可謂學問要道。今人膽則小而心自大,昔年春坊李廷濟,請依經筵儒臣例前導,其時有尊大之批,而近者堂下官,闕中皆前導,可勝駭然?此後巡監軍二品與政院經筵班喝導外,闕中若有前導之聲,騎堂隨聞決棍,以存古紀綱。
以備忘記,傳于金鍾秀曰,噫,近八其君,慕日益倍,氣日益衰,而其猶若此,豈勝而然乎,樂此而然乎?世道若是陷溺,怪駭,思猶心隕,紀綱可謂寒心,百度若是弛焉。夜禁雖息,此正高麗三日。耳目僅開,强以一日,今日只一臺詣臺,因一字錯,旣己旋整,復何撕捱,而況吟半晌,意謂復請,欲免强嫌,可謂苟且。其於一院關係何等,以一彌縫,今日强便,此何國體?其君徒憊,其臣徒便,其於夜禁,必捉以名官傔從爲命,則身亦名官,而不憚其飭,殷鑑亦不遠,而爲建德報復,昨日例批,靜而思之,大覺自悔,臣皆若此,其爲宗國,何敢曰衰?明日朝講。
李萬恢啓曰,右尹李徽之,除拜後過三日不爲出肅,依定式推考警責,仍卽牌招察任,何如?傳曰,允。
李萬恢,以侍講院言啓曰,本院兼司書朴相岳,連呈辭單,不爲行公,卽爲牌招察任,何如?傳曰,允。
傳于李碩載曰,宣傳官一員待令,騎馬三匹立之。
邊得讓,以兵曹言啓曰,景福宮衛將金弘星,病難供職,羽林衛將李徽遠,素患痰癖之症,近又添劇,時月之內,有難起動供職,呈狀乞遞,宿衛輪番之任,不宜久曠,竝今姑改差,何如?傳曰,允。
又以一所巡廳言啓曰,去夜巡將·監軍巡檢時,三更量,政院使令申翼漢·金聖澤·朴春蕃·朴允龜·朴海根等五名,因公事過去,而號牌與勿禁帖相準,則的實故不捉,而無他犯夜人所捉,惶恐待罪之意,敢啓。傳曰,知道。箕雅中南龍翼,稱巡將爲剩官,古猶然,況今乎?若止宿度夜,宜先巡廳,其宜知悉。
又以二所巡廳言啓曰,去夜巡將·監軍巡檢時,三更量,政院使令申翼漢·金聖澤·朴允龜等三名,因公事過去,而號牌與勿禁帖,相準的實故不捉,而無他犯夜人所捉,惶恐待罪之意,敢啓。傳曰,知道。箕雅中南龍翼,稱巡將爲剩官,古猶然,況今乎?若只宿度夜,宜先巡廳,其宜知悉。
又以御營廳言啓曰,去夜初更量,政院使令申翼漢·朴春蕃·朴允龜·金聖澤·朴海根等五名過去,則戶牌與勿禁帖,相準的實,而無他犯夜人所捉,惶恐待罪之意,敢啓。傳曰,知道。今日庶見紀綱,而名官爲傔從請弛,高麗三日,東國前例,此後奚特傔從?名官子弟,先得以聞,此後三軍門,依例輪回。
又以御營廳言啓曰,依傳敎,連三日加巡之意,敢啓。傳曰,知道。
又以左邊捕盜廳言啓曰,去夜二更量,政院使令申翼漢·金聖澤·朴允龜等過去,故帖牌相準的實,而無他犯夜人所捉,惶恐待罪之意,敢啓。傳曰,知道。庶見法立,高麗三日,古人旣云,何敢弛禁?
又以右邊捕盜廳言啓曰,去夜初更量,政院使令申翼漢·金聖澤·朴允龜·朴春蕃·鄭必興等五名過去,而帖牌相準後不捉,其他犯夜人無所捉,惶恐待罪之意,敢啓。傳曰,知道。庶見法立,高麗三日,古人旣云,何敢弛禁?
漢域府右尹李徽之疏曰,伏以滓釁賤跡,念絶榮途,杜門自靖,庶免罪罟,而月前銀臺之除,畏分怵義,不敢三違,粗伸一謝,聖明曲諒,旋蒙恩遞,望宸攢祝,只自感泣,曾未幾何?以臣擢授嘉善大夫漢城府右尹,臣聞命兢惶震慄,繼以憂懼,罔知所出。噫,殿下何爲而不愼掄揀,誤加恩數,遽至於此?詩人所謂不稱其服者,臣今不幸當之,名器之玷,豈不大可憂哉?臣聞聖王之用人也,有德則位必高,有功則秩必加,故朝廷尊而職事遂。允協輿議,俾絶倖想,而顧臣於斯二者,俱加蔑如,雖以向所被斥,見其不合於當世之用,蓋可知矣。齒諸搢紳之末,尙云濫也,而況躐躋而進之宰列者乎?臣於舊資宿趼,每欲逡巡,不能爲晏然冒承,誠欲粗守廉隅,庶避危疑,而今若辭小而受大,讓卑而居尊,則人謂斯何?而臣雖至愚,寧不知愧?嗚呼,向使臣,每當恩除,力辭睢盱之地,得無糠粃之在前,人之惡臣者,豈其太甚耶?至今追思,餘悸尙存,恨未早悟,寧容再誤?且臣素有沈痼之疾,纔經毒感,兼以滑泄頻數,症勢增劇,肌膚削弱,神氣昏耗,雖無情勢,卽此病狀,實難束帶從仕於時月之間,詞訟重務,不宜久曠,縮伏多日,未聞駁正,玆敢瀝血仰陳。伏乞天地父母,亟收新命,仍治臣罪,以重公器,以安私分,不勝大願。臣無任屛營祈懇之至,謹昧死以聞。答曰,省疏具悉。奧在國初,以人取人,已有丘從直故事,況卿是誰之子?予雖衰矣,亦不可以世蔭取人。頃年以郞官初見,其己注意,旣登科,官至下大夫。向者詣私邸時下敎,卿幾記矣。其亦宿踐,元輔爲嫌,其不登進,今者此命,焉可已乎?向事若浮雲,廉隅雖重,分義何輕?卿勿過辭,從速察職。
庚寅閏五月初六日辰時,上御集慶堂。藥房入診入侍時,藥房都提調韓翼謩,提調李景祜,副提調金華鎭,假注書權偀,編修官金聖猷,記注官金致恒,醫官方泰輿·許礈·李以楷·鄭允協·慶絢·吳道炯,以次進伏訖。翼謩曰,夜間聖體,若何?上曰,一樣矣。翼謩曰,寢睡·水刺,何如?上曰,寢則安矣,而食不能善矣。翼謩曰,搔痒之候,何如?上曰,比昨少勝矣。仍進御湯劑訖。翼謩曰,診候,何如?上曰,依爲之。泰輿診察訖奏曰,脈候左右三部度數調均,滑體少愈後一樣矣。礈以下諸醫,一如泰輿所奏。諸臣以次退出。
庚寅閏五月初六日辰時,上御集慶堂。晝講,編輯郞申景濬,詣臺臺臣追後入侍時,特進官金鍾正,同知事金漢耆,參贊官李碩載,侍讀官金魯淳,檢討官金基大,假注書金重燮,編修官金聖猷,記注官金致恒,以次進伏訖。上講大學,自凡傳文雜引經傳,至傳三章。魯淳又讀。上曰,以次陳文義,可也。魯淳曰,顧諟天之明命,則明德之本,而顧諟二字,乃日用語,默無一時一事之不顧也。上曰,所奏,好矣。基大曰,於緝熙敬止五止字,俱是止於至善之止也。漢耆曰,克明德,乃天命之性,聖凡無異,而惟聖人能明,人不能明之德,伏願益明明德焉。鍾正曰,大學綱領,莫非止至善,雖以傳三章言之,止善之工最大焉,益加止善之德焉。上曰,徒位徒壽,何望文王?而無則加勉,當留意焉。碩載曰,臣別無所陳矣。命編輯堂郞入侍。賤臣出與景濬入侍告。堂上則以校正留,他堂郞不入直,故不爲待令。上謂景濬曰,汝則多可爲之事,退去,可也。辛應三進前。上曰,只擧末端,可也。請還寢東呂·址淳等還配之命,更令王府,嚴鞫得情。上曰,勿煩。措辭見上請還寢定配罪人金柱泰減等之命。上曰,勿煩。請黑山島爲奴罪人五得,依律處斷。上曰,勿煩。已上措辭見上又啓曰,臣之詣臺入侍初也,傳啓之際,一字差誤,生疎之失著矣。請命遞斥臣職。上曰,一字做錯,何傷之有?勿辭,亦勿退待。命讀李徽之疏,命書批答。上曰,詣臺臺臣入侍。出榻敎上曰,藥房提調,持湯劑更爲入侍。出榻敎諸臣以次退出。
庚寅閏五月初六日巳時,上御集慶堂。藥房入侍時,藥房都提調韓翼謩,提調李景祜,副提調金華鎭,假注書權偀,編修官金聖猷,記注官金致恒,以次進伏訖。上曰,又爲煎來乎?翼謩曰,進御之時不遠,雖爲待令,而恐未知如何矣。上曰,持入。仍進御湯劑訖,翼謩曰,明日亦爲依例爲之乎?上曰,依爲之。諸臣以次退出。
上在慶熙宮。停常參,只朝夕講。
夜自一更至五更,客星見於天市東垣內,形體大如木星,色蒼白。二更,流出牛星下,入南方天際,狀如拳,尾長三四尺許,色赤。
藥房都提調韓翼謩,提調李景祜,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。心何耐氣何堪?朝講時,入侍,宜矣。
中宮殿·惠嬪宮,藥房口傳問安。答曰,知道。
徐浩修,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
又以訓鍊都監言啓曰,去夜無犯夜人所捉,惶恐待罪之意,敢啓。傳曰,知道。
又以一所巡廳言啓曰,去夜巡將監軍,達夜巡檢,終無所捉,惶恐待罪之意,敢啓。傳曰,知道。
又以二所巡廳言啓曰,去夜巡將監軍,達夜巡檢,終無所捉,惶恐待罪之意,敢啓。傳曰,知道。
以承傳色口傳下敎曰,若有已署經守令,今日朝講,同爲入侍。
金鍾秀啓曰,領府事金相福,領議政金致仁,依下敎來待矣。
傳于金華鎭曰,內局入侍,時原任大臣,同爲入侍。
傳于李萬恢曰,明日晝講爲之。
吏曹口傳政事,檢閱單吳鼎〈源〉。
傳于李碩載曰,開陽門留門,觀象監官員,使之入來,承旨入侍,編輯廳奉朝賀徐命膺必有之,同爲入侍。
李碩載,以左邊捕盜廳言啓曰,去夜本廳字內,無犯夜人所捉,惶恐待罪之意,敢啓。傳曰,知道。
又以右邊捕盜廳言啓曰,去夜犯夜人無所捉,惶恐待罪之意,敢啓。傳曰,知道。
又以義禁府言啓曰,全羅監司狀啓,羅州牧使宋宅休,令該府卽爲擧行事,允下矣。宋宅休,時在任所云,卽爲發遣府羅將,拿來,何如?傳曰,允。
正言洪彬啓曰,臣言議巽軟,本不合於淸朝耳目之任,而恩除之下,嚴畏義分,章皇出肅,自顧不稱,愧恧冞深。伏見傳敎下者,誨責備至,至以一院則關係何等,以一彌縫,今日强便爲敎,臣之瘝職之失,無以自逃,惶隕震懔,莫省攸措,宜卽詣臺自列,而家在城外,晚後聞知,今始來避,所失尤大。請命遞斥臣職。答曰,入侍時入來爲之。
行判中樞府事李昌誼疏曰,伏以臣,愚迷顚錯,自速大戾,跡涉偃便,而衷情莫暴,罪在瀆擾,而義分全虧,律以邦憲,竄殛猶輕,迺蒙聖慈,曲垂涵貸,俯勤誨責,薄施勘罷,臣震懔惶蹙,無地容措。席藁郊次,恭竢重誅,不自意敍命旋降,樞銜繼縻,霜雪雨露,咸歸造化,負罪賤臣,何以得此?驚感惝怳,莫省攸處。噫,臣雖無狀,亦有一段秉彛,日前御藥之停進,至於信宿之久,臣心焦灼,當復如何?雖在床席奄奄之中,固當力疾求對,期於準請,而伊時李遠之構辱臣弟,忽提丁亥之慘誣,造辭駭悖,全無人理,在臣區區情踪,亦無次抗顔趨朝,惟有泥首金吾,爲臣面前道理,而病裏昏錯,思不及此,倉卒一割,竟自陷於蔑分之科,縱荷聖度寬容,收錄如舊,追思愆尤,尙有餘懔,今何敢以薄罰之已經,籠眷之靡替,而厭然爲重入脩門之計哉?玆敢冒控危悃,仰瀆崇聽。伏乞聖明,俯賜鑑諒,亟命重勘臣前後辜犯,以昭法紀,以安私分,不勝萬幸。臣無任屛營祈懇之至,謹昧死以聞。答曰,省疏具悉卿懇。卿弟前後所遭,可謂古未聞者,卿心豈不若此?而雖然,猶有重於此者,君臣分義,截然,不敢撕捱,況卿乎?往事勿說,其不復諭,卿須體君臣之大義,顧特敍之意深,安心勿辭,其卽謝恩。仍傳曰,遣史官傳諭。
正言洪樂恒疏曰,伏以臣,本以愚昧,濫厠朝籍,獲戾淸朝,充籍嶺沿,在於前冬,聖度包容,旋蒙恩宥,而究厥愆尤,亶出自作,方且惶蹙感泣,日夜追訟,乃者薇垣新命,忽降此際,揣分揆才,柴寵罔涯。臣固當趨承不暇,而第念重勘未幾,揚眉淸顯,非但微蹤之不安,抑恐貽玷於淸班。重以臣之老母,年今七耋,遠在嶺邑臣父任所,日昨委便,得接書信,則臣母素患暑濕之疾,乘時添劇,已至旬日,食飮全廢,醫治蔑效。臣之睽離,今至九朔,自聞此報,心神飛越,按住不得,投進短章,徑尋鄕路。伏乞聖慈,俯燭情私,遞臣所帶之職,治臣擅離之罪,傳伸至情,以肅朝綱,千萬幸甚。臣無任屛營祈懇之至,謹昧死以聞。踏啓字。
庚寅閏五月初七日辰時,上御集慶堂。藥房入侍朝講,守令同爲入侍時,都提調韓翼謩,提調李景祜,副提調金華鎭,記事官任希雨,編修官金聖猷,記注官金致恒,醫官方泰輿·許礈·李以楷·鄭允協·慶絢·吳道炯·鄭允說,以次進伏。翼謩曰,夜間聖候,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩曰,搔痒之症,何如?上曰,少差勝矣。翼謩曰,誠幸矣。進湯劑,上進御理中建功湯。翼謩請診候。上曰,依。泰輿等,以次診候曰,脈候左右三部,度數調均,滑體一樣矣。翼謩曰,再湯劑,稍間時晚後,進御,好矣。上曰,夕講後,持入,可也。景祜曰,中宮殿進御六君子湯,日前以日次製進,盡爲進御後,減人蔘·桂枝,已承下敎,而今日已盡進御矣。上曰,中宮殿進御加味六君子湯前方,人蔘減五分去桂枝,限十貼日次製入。出榻敎諸臣以次退出。
庚寅閏五月初七日辰時,上御集慶堂。朝講入侍時,領事金尙喆,同知事洪名漢,特進官具允鈺·尹得養,參贊官邊得讓,侍讀官李致中,檢討官金基大,執義李正吾,司諫申大脩,假注書金重燮,編修官金聖猷,記注官金致恒,以次進伏訖。上講大學補亡章訖,致中又讀。上曰,陳文義。致中曰,仍其已發之理,而蓋窮如明德之。仍其明德,而益明之盤銘之,仍其日新而又新之者,皆是益窮其工也。於益窮之工,尤加勉焉。上曰,所奏,好矣。金基大曰,格物當云明理,而理無形,物有形,故以物言之。此等格物之工,益加留意焉。上曰,當留念矣。尙喆曰,兩儒臣,以求至平,其極勉陳,而國治而天下平,亦工夫之極處也。求其極之道,不在乎他,在乎明德,明德之本,在於格物。伏願明德之極,蓋加勉焉。上曰,所奏,好矣。當體念矣。名漢曰,至於用力之久則豁然矣。凡格致誠正,修齊治平,必也用力之久,則自然有沛然莫之禦之效矣。上曰,然矣。當體念矣。允鈺曰,大體言之,則致知,明德之階,明德,治平之本,自古帝王,莫不本於斯。唐堯七十載之至治,專由於此。殿下動法堯舜,如欲挽回三代之治,必於明德格物上加勉焉。上曰,徒位徒壽,而所奏,好矣。當留念矣。得養曰,諸臣逐條已奏,臣別無所奏矣。得讓曰,臣亦別無所陳矣。大脩曰,聖學高明,必無未盡之處,而非知之艱,行之艱。伏願益加實踐之工,以爲聖益聖之地焉。上曰,夕講爲之。出榻敎持大學衍義,待下敎入侍。上曰,領事與兩司留待,經筵官退去,可也。上曰,藥房入侍。都提調韓翼謩,進前問候。上曰,一樣矣。寢睡·水刺之節,何如?上曰,睡則睡,而水刺則難矣。痒候,何如?上曰,梳箒,似好矣。請進湯劑。上曰,進之。請診候,上曰,依。醫言如前。李正吾進前。上曰,只擧末端焉。請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請還寢黑山島爲奴罪人五得,依律處斷。上曰,勿煩。已上措辭見上大脩啓曰,臣本庸陋,不合言責,有除輒膺,自顧慙恧,昨日晚後,伏見傳敎下者,誨責諄諄,至以其於一院,則關係何等,以一彌縫,今日强便,此何國體爲敎?惶隕震越,誠莫知置身之所,而臣之瘝曠職責,無所逃罪,宜卽詣臺自列,而昏憒遲鈍,經宿之後,今始引避,所失尤大。請命遞斥臣職。上曰,不能擧職,依啓。尙喆曰,夜禁至嚴,必無可捉,而期於必捉,故雖菜柴之類,不敢任自來往,誠可悶矣。臺疏中,當請罪捕將,而體段不備矣。上曰,所奏,是矣。初更·五更勿論者,亦有意,而領相旣奏,臺諫又如此,故有所下敎矣。五得事猶可說,夜禁事,旣以名官傔從,臨門下敎,則固不當如是矣。上曰,領府事·領議政入侍。出楊敎上曰,同副承旨,持文獻備考箋文草入侍,左相亦爲入侍。出楊敎命讀忠淸監司漕船護送狀啓。上曰,湖西狀聞,欲下敎而未果,湖南狀聞又到,嚴飭稅船之時,焉敢若此,何待回啓?當該牧使,令該府卽爲擧行。出榻敎命讀東萊府使交龜狀啓及黃山察訪李養遂到任狀啓,書柳誼分揀傳敎及宋奎煥議處判下,金鍾秀持備考進箋草入侍,讀奏訖。上曰,好矣。上使金聖猷,傳諭左相,使之入侍,且持備考中交際條入來,命金鍾秀,讀羅·麗時最初入朝之禮,又命讀本朝事大條,至偰長壽入中朝事。上曰,太宗視可於長壽,故有此下敎矣。上問遼東事。左相曰,麗末國初,中國初定,元之餘裔在北,殺害大國差員,而諉之於我國,故當初貢馬,亦以此也。上曰,左右史不備,違牌翰林敍用,令該曹口傳付軍職,與分揀翰林,一體牌招察任,以兼司書朴相岳牌不進罷職傳旨。上曰,只推。上曰,咸悅縣監金大淳,使之入侍。入侍,宣諭後退出。上曰,夕講爲之。出榻敎上曰,夕講入侍。出榻敎經筵官等,更爲進伏。上講大學衍義,自曰若稽古帝堯,至於變時雍訖。致中讀之。上曰,陳文義。致中曰,光被四表,格于上下,卽一欽字之效也。欽則敬也,敬者,徹上徹下之敬也。伏願留意於欽字之工焉。基大曰,堯之克明峻德,與大學之明明德,相爲表裏,如欲挽回三代之治,必以大學之明明德爲本,以期帝堯之克明峻德焉。上曰,所奏,好矣。名漢曰,黎民之於變,則一德之克明也。民之變不變,惟在德之明不明也。允鈺曰,臣別無所奏矣。得讓曰,文思安安,實是安而行之者也,其本則在於欽明上矣。上曰,所奏,好矣。諸臣以次退出。
庚寅閏五月初七日申時,上御集慶堂。內局入侍,時原任大臣·詣臺臺臣,同爲入侍時,都提調韓翼謩,提調李景祜,副提調金華鎭,領府事金相福,領議政金致仁,右議政金尙喆,正言洪彬,假注書金重燮,編修官金聖猷,記注官金致恒,以次進伏訖。都提進理中建功湯。上進御後,請診候。上曰,其止之。都提調曰,明日湯劑,亦依此進御乎?上曰,依。華鎭曰,俄者宣諭守令,使之下直乎?上曰,已署經守令,當日辭朝。出榻敎相福·致仁進前曰,聖體,若何?上曰,一樣矣。上曰,幾人來乎?致仁曰,臣與領府,同爲入侍,而金判府陽澤,未及入來矣。上曰,巡監軍昨夜夜禁草記入之。承旨讀奏巡廳草記惶恐待罪事。上曰,諸巡俱不捕捉,予則曰,庶可令行禁止,而亦豈信也?雖然,營門左右捕廳,其猶可也,左右巡廳,不過以不勝惶恐結語,可也。焉敢若此?此亦堂陛不嚴之致,而無識此類,雖不足道,該房一體捧納,其涉不察,當該承旨遞差。出傳敎上曰,飭已行,該房特遞,其代,前承旨徐浩修除授,牌招察任,房順房。出傳敎致仁曰,文獻通考,則無事大交隣條,而備局謄錄,有此題目,故仍以編輯,頗有苟且之歎矣。上曰,皆拔去,可也。此後則可以都無事矣。致仁曰,至于光國誌,乃是國系,拔之恐未安矣。上曰,豈無他考中可載處乎?若有中朝所賜之物,與我國所事之禮,隨其類而編之,可也。致仁曰,禮考最爲難安,故臣等亦以爲一經稟裁然後,可以完定矣。今則快定是非矣。致仁曰,承文院,皇恩誥命奉安後,其處織組等役,甚爲未安。改建數間屋於其近處,何如?上曰,好矣。致仁曰,然則出擧條乎?上曰,慶熙宮·昌慶宮·敬奉閣·欽奉閣仍舊貫,於心若何?今因大臣所奏,乃覺兩闕,承文院後,令度支設一間閣,奉安事分付。出傳敎上曰,今者所奉,實非尊嚴之意,別建一閣,則儀貌可以表著矣。致仁曰,懸板,移懸於改建處,好矣。上曰,戶曹郞廳入侍。出榻敎洪彬啓曰,臣言議巽軟,本不合於淸朝耳目之任,而恩除之下,嚴畏義分,章皇出肅,自顧不稱,愧恧冞深。伏見傳敎下者,誨責備至,至以一院則關係何等,以一彌縫,今日强便爲敎,臣之瘝職之失,無以自逃,惶隕震懍,莫省攸措。宜卽詣臺自列,而家在城外,挽後聞知,今始來避,所失尤大。請命遞斥臣職。上曰,旣諭亞長,何可異同?依啓。藥房與大臣先退,同副承旨金鍾秀,更爲入侍,讀李判府昌誼疏,命書批答。上曰,翰林誰入乎?鍾秀曰,竝牌不進矣。上曰,違牌,何也?鍾秀曰,以不能檢下陳疏,至於違牌矣。上曰,本事旣帖然,則二翰林之違牌,分義寒心,令該府拿處。出傳敎鍾秀又讀江原監司慶尙道醴泉田稅錢,無事護送興元倉狀啓,上曰,田稅亦有作錢者乎?何若是夥然?注書持此狀啓,往問于大臣,賤臣承命出去。上命守廳注書入侍。注書任希雨入侍。上曰,奉命注書,往編輯廳,而大臣尙在與否,知入。希雨出去,以大臣皆已還第,故直往大臣家,問議之意還奏。上命諸臣退出,故以次退出,而賤臣往問于大臣,則領議政金致仁曰,嶺下七邑,素有以錢換納之例云,故以此微稟而退。
庚寅閏五月初七日夜二更,上御集慶堂。觀象監官員入侍,備考校正堂上,進後入侍時,承旨李碩載,假注書金重燮,編修官金聖猷,記注官金致恒,觀象監官員安國賓·李德成·文光道·朴世爀,以次進伏訖。上命承旨,讀客星單子後,上謂安國賓等曰,此爲彗星乎?曰,非也。殆若綿塊矣。上曰,何時知之?國賓曰,番官初知而未能詳,故昨日會同,的知然後呈單矣。上曰,正如漢光武時客星乎?國賓曰,非也。其時則入於紫微垣,今則入於天市垣,天市垣乃市樓所屬也。上曰,安知非彗也?國賓曰,彗則有尾焉,客星則無尾也。上曰,洪啓禧·徐命膺,使之入侍。啓禧入侍曰,徐命膺則出直在家,而家遠,故未及入來矣。上曰,卿知此星變乎?啓禧曰,今此客星,似是木星之餘氣,故其色蒼白矣。上曰,以天市玩占觀之,則若非兵火,則無乃歲饑之兆乎?星有好風好雨者云,然否?啓禧曰,箕星則好風,畢星則好雨,而殿下之遇災警惕,若是其勤懇,則豈無消弭之道乎?上曰,畏天警惕,是予第一用力處,而其於誠未孚格何?金鍾秀啓曰,編輯堂上徐命膺,依下敎來待矣。上曰,徐命膺入侍。出榻敎命膺進伏曰,客星俱是五星之變,而客星中,亦有名體之不同,執其名辨其體,考其日然後,可占其吉凶,而天市玩占,雖曰誠意,伯之所撰,無可準信矣。奉使燕京時,問于天柱寺兪崇隆,則今年四五月間,當有木星之食云矣。今此客星,其色蒼白,似是其言之有驗矣。且聞其行甚速,必速消滅矣。上曰,洪武正韻,堂郞陪進事,分付。出榻敎上曰,飭已行,翰林吳鼎源·柳誼特放,牌招入侍。出榻敎諸臣以次退出。
上在慶熙宮。停常參,只晝夕講。
夜自一更至五更,客星移見於牛宿度內左旗星之上,而形體大如河鼓中星,色蒼白。
藥房都提調韓翼謩,提調李景祜,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。近者之氣,徹宵酬應,氣何諭乎?晝講時,入侍,宜矣。
中宮殿·惠嬪宮,藥房口傳問安。答曰,知道。
李萬恢,以觀象監官員,以領事提調意啓曰,今此客星,見於天市東垣內,在前星變之時,擇定文臣名官數三人,與本監官員等,同爲測候矣。今亦以司僕寺正李得一,前校理李澤遂,司果朴相岳,測候官啓下,使之輪直測候,何如?傳曰,允。
李萬恢啓曰,前校理李澤遂,測候官啓下矣。令該曹卽爲口傳付軍職,何如?傳曰,允。
兵曹口傳政事,副司果李澤遂。
以備忘記,傳于金鍾秀曰,月臺當測候,只入直承旨,時服待令,只摠府騎曹堂郞一員待令,其餘皆置之,禁軍排立置之,只延和門砲手十名,崇政殿排立,時刻儀注置之,騎郞兼通禮。
以承傳色口傳下敎曰,昨日入來觀象監官員二人,使之趁門限入來,入來後下鑰。
又下敎曰,晝講爲之,次對進定於明日兼行。
徐浩修,以禁衛營言啓曰,昨日雖是陞補設場,幼學李儒慶·柳河源,去夜初更量,犯夜被捉,係是士子,令該曹勘處,而三更量,政院使令李仁喆,因公事過去,故帖牌相準的實,不捉之意,敢啓。傳曰,知道。政院下人分揀,二幼學雖高麗三日,渠焉敢若此?入侍時,當下敎矣。
又以一所巡廳言啓曰,去夜初更量,羅將文益樞,二更量,政院使令李仁喆·鄭必興等,因公事過去,而帖牌相準的實,故不捉,而無他犯夜人所捉,不勝惶恐之意,敢啓。傳曰,知道。政院下人分揀,文益樞依例決棍。
又以二所巡廳言啓曰,去夜二更量,政院使令李仁喆,因公事過去,故帖牌相準的實,而無他犯夜人,不勝惶恐之意,敢啓。傳曰,知道。分揀。
又以左邊捕盜廳言啓曰,去夜三更量,政院使令李仁喆,因公事過去云。故帖牌相準的實,而無他犯夜人所捉,惶恐待罪之意,敢啓。傳曰,知道。此夜固然,分揀。
又以右邊捕盜廳言啓曰,去夜初更量,觀象監主簿金正孝,書員全益大,羅將文益樞,二更量,政院使令鄭弼興·李仁喆,三更量,觀象監前銜趙世奎,書員金聖澤,政院使令朴仁澤等,因公往來,帖牌相準的實,而其他犯夜人無所捉,惶恐待罪之意,敢啓。傳曰,知道。觀象監官員下人已知者與政院下人,皆分揀,文益樞,依例決棍。
又以一所巡廳言啓曰,依傳敎,義禁府羅將文益樞,依更敎決棍十度放送之意,敢啓。傳曰,知道。
李萬恢,以侍講院言啓曰,本院姑陞入直,事甚未安,文學趙瑍,由限已過,卽爲牌招入直,何如?傳曰,允。
李萬恢,以承文院官員,以都提調意啓曰,本院寫字官豫差訓長李宗賓有頉,代洪啓基差定,以爲勸奬之地,何如?傳曰,允。
雲南君榗疏曰,伏以惟我聖上,堯齡益邵,舜慕彌篤,凡在追先報本之道,靡不用其極焉。爲臣子者,孰不思贊襄懿美,仰承聖志,而若臣微末,忝匿宗籍,區區忱誠,非比他人。臣於向來,屢差陵所享官,伏覩東西各陵,追建碑閣,卽我聖上臨御後所創建,而至於思陵,獨無碑石,臣未知追設之時,何以未及於此,而曾聞莊陵,則有御筆碑石,莊·思兩陵,義無異同。竊伏見先朝御製詩,若曰陵名追上卽莊·思,象設皆從厚·敬儀。御註若曰石物體制從厚陵,數從敬陵,臣竊惟我聖考,丁丑特命復位之盛擧,可以有辭於萬世,而若其崇奉之義,無間於二陵,卽此御製詩,而可見聖意之攸存矣。又況厚陵·敬陵碑石,亦於聖上乙亥年追建,而獨於思陵,至今闕焉。此特有司之臣,未及上聞,而殊非所以體聖考御詩之意也。臣又竊伏念,今年卽寧陵卽位周甲之歲,而朝家又有文獻備考編輯之擧,以殿下追慕祖宗之聖孝,凡於陵寢之事,不宜有闕而未擧者,玆敢略陳事實,仰冀採納,私分雖猥,微誠倍激。伏願殿下,斷自宸衷,亟擧未遑之典,以光聖德,不勝幸甚。臣無任屛營祈懇之至,謹昧死以聞。答曰,省疏具悉。有懷以陳,其庸尙矣。其令禮曹,貞陵若有碑閣,明日入侍以稟,雖無結語,覽此章憶昔庚寅,微忱萬倍,然只切追慕而已,其復何爲焉?
庚寅閏五月初八日辰時,上御集慶堂。藥房入診,晝講同爲入侍時,都提調韓翼謩,提調李景祜,副提調金華鎭,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進次。上晝講後,三提曰,夜間聖候,若何?上曰,一樣矣。翼謩曰,昨夜侵夜酬接,寢睡何如,而水刺,亦已進御乎?上曰,寢睡穩,而水刺厭進,可悶矣。翼謩曰,誠悶迫矣。痒候,何如?上曰,差勝矣。仍進御理中建功湯,翼謩請診候。上曰,只兩廳首醫爲之,可也。泰輿·允協診候曰,脈候左右三部,度數調均,滑體一樣差勝矣。上曰,三提少退,夕講後,持湯劑入來,可也。三提退出,夕講後,三提及首醫方泰輿,持湯劑進伏。上進御理中建功湯。翼謩曰,明日湯劑,當依例爲之乎?上曰,依。諸臣退出。
庚寅閏五月初八日辰時,上御集慶堂。晝講入侍時,知事李景祜,特進官兪彦述,參贊官徐浩修,侍讀官李致中,檢討官金基大,假注書金重燮,記事官吳鼎源·柳誼,以次進伏訖。上曰,注書出去,文光道持天文大成,自爲入侍焉。賤臣承命出傳。上講小學,自古者小學,至惟聖之謨訖。致中又讀。上曰,題辭,下番讀之。基大讀訖。上曰,陳文義。致中曰,以古今異宜而莫之行,時有古今之異,而道無古今之異,如欲挽回至治,宜勉培根達枝之工矣。上曰,所奏,好矣。基大曰,習與智長,化與心成,小學之敎,童蒙實是智長化成之階梯也。景祜曰,嗟嗟小子,敬受此書,又曰蒙養不端。殿下在君師之位,五十年治平,莫非一部小學中出來,而益加敬受之戒,蒙養之訓,使入域生靈,咸爲堯舜之民焉。上曰,所奏,好矣。彦述曰,小學題辭,乃小學之綱領,大學之成德,從此推矣。周武·衛武之工,亦自此而做去,益加小學之工,以爲聖益聖焉。浩修曰,大學篇題則朱熹書。小學題辭曰晦菴題,亦可見小學自任之敎矣。殿下在君師之位,而小學爲作聖之樣子,益加導率之工,使生斯世之民,咸囿於小學之化焉。上曰,所奏,好矣。講訖,經筵官先退。藥房入侍,翼謩進湯劑訖,請診候。上曰,只兩廳首醫診之也。詳在藥房注書日記上曰,昨聞徐命膺之言,北京俞崇隆以爲,四五月間,必有木星之食云,其可驗也否?翼謩曰,以此惕若,益加聖德,則亦可以挽回至治,轉災爲祥矣。上曰,其可易乎?翼謩進犀帶曰,此乃皇明憲宗之所給也。上黨府院君韓明澮之所帶也。至今爲參奉韓榮祖之家物也。入於備考中,故知其爲憲宗所賜也。上親覽曰,極爲光潤,有明氣矣。命注書出置焉,故任希雨持而出去。上曰,戶判入侍事及文光道入侍事。出榻敎詣臺臺臣入侍事。出榻敎夕講爲之事。出榻敎藥房提調,持湯劑更爲入侍事。出榻敎賤臣承命出去,與戶曹判書趙雲逵·詣臺臺臣辛應三入侍。雲逵進伏曰,今此敬奉閣新建,雖曰一間,必也四面十尺,四面周椽然後,可以避風雨,內可以周旋矣。丹靑則用五土,而上樑立柱,一時爲之乎?上曰,其初審量,可謂誠實矣。上曰,度支有敬奉·欽奉閣營建之事,令備局勿禁帖成給,三營·左右廳·一二巡廳,亦爲勿禁事分付。出傳敎上曰,不無高麗三日之弊,幾日止息之餘,初執者幼學,有此下問,今聞二儒被捉,事勢固然,頃者初更五更分揀,意亦在矣。竝分揀,因此令承宣,讀大典初更後五更前設禁,以此觀之,頃者分揀,偶然相符。此一條,三軍門·左右廳·一二廳書付,此後初更五更犯夜勿禁,亦勿草記事,分付。出傳敎臺臣進伏。上曰,先爲傳啓,而只擧末端也。應三啓曰,臣本庸陋昏憒,不合於淸朝耳目之任,初登筵席,醜拙自露,傳啓之際,一字差誤,略以生疎之失引避,而承批之後,惶愧退出矣。日挽,得伏見聖敎下者,以臣因一字錯,欲免强嫌爲敎,而誨責備至,臣於是,蓋不勝瞿然悚蹙之至。臣於引避之初,不免躊躇思量者,蓋以一字之乍誤旋正,其失微細,則似不必仰煩避辭,而又竊自念,其失雖微,旣有所失,則隱默仍退,心有所不安,故終至於引嫌,今於聖敎之下,始覺其微事自引,果爲苟且之歸,始雖自以爲粗伸臺體,而到今思之,其實則負言責也,羞臺閣也。追思惶汗,靡所容措,臣何敢爲分疏自訟之計?旣承未安之敎,亦何敢一刻晏然於臺次乎?昨日則右僚入侍,臺廳避嫌,喉院退却,今始經日來避,所失尤大。請命遞斥臣職。上曰,其時審量,意已在矣。一事再嫌,亦有禁令,勿辭,亦勿退待。又啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。已上措辭見上臺臣退去。上曰,夕講入侍,賤臣承命出傳,經筵官等進伏。上講大學衍義,自大學之道,在明明德,至所薄之厚,未之有也。致中讀訖。上曰,陣文義。致中曰,大學經一章,別無所奏,而首以堯典,次以大學。堯典則大學之祖宗,大學則聖學之根柢,於此留意焉,則帝堯之治,可復見於今日矣。基大曰,知所先後則近道矣。近道二字,最有深意矣。上曰,所奏,好矣。景祜曰,一是,皆以修身爲本。孟子亦曰,國之本在家,家之本在身,一是之意,非偶然也。上曰,所奏,好矣。彦述·浩修曰,臣等別無所奏矣。講訖,諸臣以次退出。
庚寅閏五月初八日初更,上御崇政殿月臺。測候入侍時,右副承旨李碩載,同副承旨金鍾秀,假注書金重燮,記事官吳鼎源·柳誼,觀象監官員文光道·安國賓·李德成,以次進伏訖。上曰,觀象監官員入來乎?文光道·安國賓進伏。上曰,星體與昨日,何如?天氣淸明乎,有雲氣乎?對曰,月光橫射,故星體比昨似小。且有雲氣,不及昨夜之淸明,而今日則星躔,少移出於天市之外矣。上指木星曰,果是木星乎?自內視之如此,今此所見亦同,必是木星也。客星在於何處?對曰,在於木星之南,而頗近於東矣。命去燭炬,而坐立瞻仰曰,獨不見其星矣。仍俯伏曰,予非爲測候,實欲輸誠於彼蒼,彼蒼昭監,若云有災於予身,則何必深慮而爲國爲民,實有無窮之慮,何顧予身?旣有不吉之占於天文等書,而且誠意伯之所撰,豈曰尋常,而不動於聲色乎?若非兵火,必有饑饉,且彼國,與我分野同焉。彼若不安,我國先受其害矣。碩載·鍾秀曰,殿下一心對越,書夜懍惕,足感天心,轉災爲祥,而夜氣不佳,零露濕衣,不瑕有玉體之傷損乎?伏望趁早還內焉。上曰,宣傳官持標信,開陽門留門,觀象監官員李德成,使之入侍,入侍之意,承旨告達,則上曰,汝往北京時,俞崇隆與汝附耳言,四五月間,必有木星之食云然否?雖附耳言,其言何可知乎?對曰,臣往天柱寺,與俞崇隆相言,而其時譯舌隨往,且以文字書示,果有木星之食云矣。上曰,能知吉凶之占乎?德成曰,算法極妙,推於天行,豫知其某月某日,有某某事,而其吉凶,不爲詳言矣。碩載·鍾秀起伏,而仰請其還內矣。上曰,再明又當有此事矣。觀象監官員三人,則出去測候,可也。上還內,賤臣以開陽門看閉事先退,諸臣問安後退出。
上在慶熙宮。停常參·經筵。
藥房都提調韓翼謩,提調李景祜,副提調金華鎭啓曰,昨日冒夜勞動,更深還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。追慕方切,雲觀報異,此星何來?良由涼德,月臺三更,意在民國,消與不消,其何論哉?以一代萬,其況來日,氣何諭乎?同入次對。
中宮殿·惠嬪宮,藥房口傳問安。答曰,知道。
徐浩修啓曰,大臣·備局堂上,依下敎來待矣。傳曰,引見。
李萬恢啓曰,明日望拜禮,九卿當爲備員,刑曹判書沈鏽,卽爲牌招,以爲進參之地,何如?傳曰,允。
以備忘記,傳于李萬恢曰,此心憧憧,何云講筵?來欲伸禮,亦何若常,特停晝講,只爲次對。
以備忘記,傳于金華鎭曰,待其開門,其欲伸禮,開門詣閤,只入正時,九卿當備,牌招開政,宜若三月,諸承旨皆宿。
以備忘記,傳于李萬恢·開東前欲爲伸禮,開東前開門仍詣,直入正時。
傳于李萬恢曰,儒臣上下番,持風泉卷,同爲入侍。
李萬恢,以弘文館言啓曰,今日政新除授玉堂,待下批卽爲牌招察任,何如?傳曰,允。
有政。吏批,判書朴相德牌不進,參判尹得養牌不進,參議李命植進,左承旨李性遂進。
吏批啓曰,判書朴相德,參判尹得養,竝牌招不進,小臣獨政未安,何以爲之?敢稟。傳曰,只出緊任。
又啓曰,玉堂及春坊闕員,今當差出,而擬望之人乏少,相避竝擬,何如?傳曰,允。
以李弘稷爲司諫,李恒祚爲獻納,李重海·李得華爲正言,朴相岳爲副校理,李澤遂爲副修撰,黃榦爲輔德,李致中爲兼弼善,金基大爲兼文學,沈鏽爲刑曹判書,李重祜爲左尹,呂善應爲左通禮,羅忠佐爲相禮,南柱老爲吏曹正郞,金載均爲監察。
兵批,判書元仁孫病,參判宋文載病,參議申一淸病,參知柳善養入直進,以申大脩爲副護軍,李章吾·鄭厚謙·尹東昇·邊得讓爲副司直,洪樂恒·洪彬爲副司果。
李萬恢,以禮曹言啓曰,貞陵·思陵·恭陵·順陵·溫陵表石,次第擧行事,命下矣。營建廳堂上,令該曹差出,使之監董擧行,何如?傳曰,允。
吏曹口傳政事,五陵營建堂上趙雲逵·徐命膺·安允行。
徐浩修,以兵曹言啓曰,宣傳官李鐽,素有痰疾,近又添劇,旬月之內,有難起動供職,呈狀乞遞,侍衛之職,不宣暫曠,今姑改差,何如?傳曰,允。
又以御營廳言啓曰,去夜二更量,備邊司使令車厚才·裵希文,四更量,政院使令姜億齡,因公事過去,而戶牌與勿禁帖,相準的實,故不爲執捉,其他犯夜人無所捉,惶恐待罪之意,敢啓。傳曰,知道。勿待罪。
又以一所巡廳言啓曰,去夜犯夜人無所捉,不勝惶恐之意,敢啓。傳曰,知道。
又以二所巡廳言啓曰,去夜犯夜人無所捉,不勝惶恐之意,敢啓。傳曰,知道。
又以左邊捕盜廳言啓曰,去夜二更量,兵曹書吏韓思默,備邊司使令車厚載·朴東昌,內醫院掌務官方孝民,水工鄭貴福·李春英等,因公事過去云。故帖牌相準的實,而無他犯夜人所捉,惶恐待罪之意,敢啓。傳曰,知道。勿待罪。
又以右邊捕盜廳言啓曰,去夜二更量,內醫院掌務官方孝民,書員范景祿,水工李春英,兵曹書吏韓思默,備邊司使令金福起等,因公往來,帖牌相考的實,而無他犯夜人所捉,惶恐待罪之意,敢啓。傳曰,知道。勿待罪。
又以濬川司言啓曰,本司都廳金光宇遷轉,代以御營廳千摠李昌明差下,使之察任,何如?傳曰,允。
以承傳色口傳下敎曰,蔘苓茶入之,明日口傳問安,宜矣。
又下敎曰,植炬置之。
庚寅閏五月初九日辰時,上御集慶堂。大臣·備局堂上,引見入侍時,領議政金致仁,左議政韓翼謩,右議政金尙喆,兵曹判書元仁孫,戶曹判書趙雲逵,禮曹判書徐命膺,戶曹參判金鍾正,工曹參判鄭存謙,左副承旨徐浩修,校理李致中,執義李正吾,假注書金重燮,事變假注書任煜,記事官吳鼎源·柳誼,以次進伏。上曰,儒臣持風泉卷入侍。賤臣承命出傳,儒臣持風泉章入侍。上曰,上番讀匪風章,下番讀下泉章。李致中讀匪風章訖。上起坐讀匪風章。金基大讀下泉章。上讀下泉章訖。上曰,承旨讀下泉章下註。浩修讀訖曰,又有陳氏注,更讀乎?上曰,讀之。讀訖,上曰,嗚呼,來日何日,來月何月?來日崇政,豈曰伸禮?來月昌德,庶可少伸。來日初八日,當詣昌德,少報生我之恩。只誦蓼莪,亦瞻景福,回時展拜毓祥,且報鞫我之恩,三嚴寅初三刻單嚴,開門待撤漏,而當以駕轎作行,而沖子其亦隨駕,以此分付儀曹,百官行禮置之。出傳敎上曰,凡物有次第,予又誦蓼莪篇矣。誦訖。浩修曰,極知惶恐,而傳敎中冥然二字,似涉如何矣。上曰,然則拔之也。致仁曰,傳敎則異於御製也。上曰,眞惟允也。致仁進前問候。上曰,一樣矣。寢睡·水刺之節,亦何如?上曰,睡則睡,而水刺則難矣。又曰,兵火之降,必爲饑饉,昨於此堂,可以仰見,而予意有在,旣詣法殿,則不可無侍衛,故只入直堂郞各一人入侍矣。崇政月臺頗廣,故能知木星,而終不見其星矣。翼謩曰,木星果是福德,木星所在之國,他國不敢伐矣。致仁曰,近來木星,極有光輝矣。上曰,凡事過猶不及,或恐有物極之慮矣。翼謩請進湯劑。上曰,進之。今則猶可進,明日不可進矣。致仁曰,有事時,尤不可不飮矣。望拜之禮,義起而漸入幾層耶?至於却湯,尤是義禮之外。上曰,昨夜非欲爲測候,正若司寒之夜,自請其凍,至欲自當其災,而今進湯劑,無乃爲嫌乎。翼謩曰,如此下敎,實非下敎於邦內者,而且非爲警惕之道,必和則氣和,氣和則天地之和應矣。何必如是下敎乎?尙喆曰,熒惑守心,心則宋之分野,三言而三徙,實由靜和中工夫,而殿下若是憂惱,非敬天以實之道也。致仁曰,應天之道,不外乎靜和二字,中然後和,和然後可致中和,而亦不必過於孝而過於忠,若是其焦迫群下也。尙喆曰,古之明君哲辟,非不遇災警惕,而未有却湯處也。上曰,湯之有無,其誰知之?景祜曰,卽今湯劑,亦可謂常膳也。翼謩曰,雖大行之時,亦有以日易月之制,豈容如此?上曰,今日之却湯,爲測候,明日之却湯,爲皇朝矣。致仁曰,過而又過,將何所止泊乎?翼謩曰,聖心何至於過中之過耶?上曰,予之此心,日日新又日新故然矣。翼謩曰,孟子曰,必有事焉,而勿正心勿助長,伏願勿爲勞心焉。金華鎭曰,殿下遇災警惕,實爲民國,而湯劑則是爲民爲國中不可已者也。上曰,昨以吾請自當之義,仰請以心,蒼蒼照臨,豈可欺心乎?上曰,予於大小便,不敢向東,敬天之心,日日尤新矣。翼謩曰,聖體康寧,則上天豈不悅豫乎?上曰,若能悅豫,則雖十千萬,豈不進御乎?景祜曰,殿下一身,不可私有,豈不爲宗國,仰陟降之保護乎?翼謩曰,臣誠惶恐,而至於却湯,不可謂仰體惟疾之憂。華鎭曰,殿下以爲民之心,敬天之意,勉之又勉,而不顧民國之本,在於殿下,其於民國,將何以益乎?翼謩曰,故相臣閔百祥,以口奏仰請,臣常感歎矣。口奏猶不可,況於心奏乎?伏願進湯。尙喆曰,殿下必將自有其心,故恐如此矣。翼謩曰,誠若右相之言,殿下受祖宗付托之重,豈可自有乎?上曰,姑止之,先陳國事也。翼謩曰,群下將何心奏國事乎?先進湯劑然後,可論國事矣。上曰,今日雲暗,則當進之矣。景祜曰,昨夜月臺,當召藥院之臣矣。上曰,其各退去,予旣無誠,不孝不忠,將何御民乎?徐命膺曰,禮考當讀奏,而以湯劑之不進,不敢進矣。和悅衆心,實是導揚和氣,消弭災異之責,而若是相持,實不勝群情之鬱抑矣。命膺曰,昨以雲南君之疏,有禮官知而入奏之敎,故問於雲南,則雲南聞於李益炡云矣。上曰,建功湯,卿等雖苦勸,決不可背蒼蒼,蔘苓使之代入。提調李景祜,副提調金華鎭出去矣。少頃,提調李景祜,副提調金華鎭,注書任希雨,醫官方泰輿等進伏。進蔘苓茶,上進御後,翼謩請診候。上曰,置之。今日診候,亦可爲乎?翼謩曰,夕湯劑,亦以蔘苓茶代入乎?上曰,待下敎入侍,宜矣。提調以下先退。上曰,宗臣陳章,有下問者,判敦寧李益炡入侍。出傳敎同副承旨入侍事。出榻敎以文學趙瑍牌不進罷職傳旨。上曰,只推。金鍾秀進伏曰,禮考中蟒衣,則屬於章服條,延恩門則屬於輿地考矣。上曰,依。致仁啓曰,惠廳堂上,方有窠矣。上曰,誰之代乎?致仁曰,平安監司趙曮之代也。右參贊金時默差下,使之察任,何如?上曰,依爲之。出擧條又啓曰,近來雨水頻仍,疏濬政緊,濬川堂上有闕,代漢城判尹差下,使之察任,何如?上曰,好矣。依爲之。出擧條上曰,惠廳堂上金時默差下,濬川堂上李景祜差下事。出榻敎致仁又啓曰,營將遷轉朔數,曾有定式,雖非新加資營將,亦不得於十朔前遷轉,蓋所以防數遞之弊也。遵守已久,而日昨政一營將,內移太遽,故問之,則自除拜日始計,而爲十朔云。此尤不然,營將苽限,自拜辭日始計,載於法典,則何獨於移除之時,自除拜之日計之乎?有違法意,殊涉不察,當該銓官推考,此後營將遷轉朔數,亦自拜辭日始計事,申飭,何如?上曰,依爲之。出擧條又啓曰,編輯堂上李最中·李潭,飭已行矣。敍用,何如?上曰,編輯堂上李潭·李最中敍用,豈可事同飭異?前判書申晦,一體敍用。出傳敎上曰,明日望拜後,當於月臺,親受洪武正韻,以此分付芸閣。出傳敎翼謩啓曰,臣於湖南伯啓本,羅州牧稅船致敗事,誠有所駭歎者,船漢之偸食國穀,畢竟故敗者,已極可痛,船價條之上納前,不許犯用,自是法典,則此與元穀,何嘗有異同,而本州監色,稱以例給情債,私相與受,有若分兒者,尤萬萬可駭。論其罪狀,與偸食國穀之船人,相去幾何?臣謂從今以後,嚴立科制,如有犯者,以法從事,斷不饒貸,使外方各邑,明知國穀之嚴重,有所畏戢爲宜矣。上曰,於此事,予甚慨然,欲下敎而未果,卿之所奏誠是,依爲之。此後若有犯科者,當該鄕色,勿論多寡,以國穀偸竊律擧行,人君申飭,豈只在於鄕色?當該守令,禁錮五年。出擧條臺臣進伏。上曰,只擧末端也。請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。已上措辭見上上曰,來月初八日動駕時,挾輦軍六十名,挾輿軍二十名,以元內入與興化門入,直砲手隨駕,回駕後復入直,只禁軍八十名,挾輿禁軍二十名,皆以內入直擧行,回駕後,亦爲復入直,扈衛廳局將置之,前後廂軍,以外營入直軍一百名,訓將率新營入直標下軍領軍,世孫當同牌中隨駕,牌軍置之,留營·留陣置之,詣昌德,當由萬安門入,一體分付,侍衛·守宮皆仍。出傳敎上曰,因此令禮官,昨日有考奏之命,今聞貞陵有碑閣,則思陵亦宜有,而於貞陵無建碑之事,誌狀特命先載云,而豈特貞陵?思陵·恭陵·順陵·溫陵,皆載於誌狀,曾無建碑之事云。此豈特未遑?事體大不然,令該曹,先東二陵,次西三陵,次第擧行。出傳敎致仁進伏曰,俄以靑臺之報,下敎累累,臣不勝感仰之至,而雲臺之報異,莫非臣不才妨賢之致。伏乞早賜斥退,改卜賢德焉。翼謩曰,遇災責免,在於漢時,而臣以不才,忝叨具瞻,非惟不能盡消弭之道,及招星躔之異。伏乞早賜斥罷,以塞天變焉。尙喆曰,臣則非遇災而圖免,素以庸陋,且抱貞疾,贊襄至治,初非可論,而亦未能奔走服役,以報聖恩之萬一。伏願早賜斥罷,以幸公私焉。上曰,領相之先爲發端,萬萬過矣,而左相隨之,右相亦爲此言,可謂太過。暮年股肱若此,予將恃誰?此非相持之時矣,卿等勿復此言也。諸臣以次退出。
上在慶熙宮。停常參·經筵。
自昧爽至申時,灑雨或下雨,測雨器水深九分。
以承傳色口傳下敎曰,展謁時已下敎,正時旣入之後,有喝導之聲,駭然矣。
徐浩修,以都摠府言啓曰,今日入直內三廳,武兼禁軍及軍兵等,當爲中日習射,而望拜禮相値,不得爲之之意,敢啓。傳曰,知道。
以備忘記,傳于李萬恢曰,崇政殿坐直承旨,入直儒臣·禮考承旨持校正,禮判持正韻,依晝講例,時服,待下敎入侍侍衛,時刻安徐。
傳于李萬恢曰,承旨詣閤,儒臣持風泉章入侍。
傳于徐浩修曰,坐直承旨與文光道,同爲入侍。
傳于李萬恢曰,明日晝講爲之。
李萬恢,以五陵表石營建廳言啓曰,今此五陵表石,若或新爲浮出,則非但日字遷就之爲悶,工役倍多,貽弊不貲,依癸酉年五陵營建廳例,以私儲石廣加搜得取用之意,敢啓。又以五陵表石營建廳言啓曰,本廳郞廳二員,以禮工曹郞廳中差出,曾有前例矣。工曹正郞宋持常,禮曹佐郞鄭弘德差下,使之除本司察任,何如?又以五陵表石營建廳言啓曰,在前碑役時,禮曹參議·工曹參判,眼同擧行,故郞廳,只以禮工兩曹郞廳,分差擧行矣。丁丑年以碑役事體,至重且大,次堂擧行,未免苟簡,必以三曹首堂,依前設廳事,特敎定式,則戶曹旣有堂上,亦不可無郞廳之分差,而前例中未及磨鍊,何以爲之?敢稟。
又以五陵表石營建廳言啓曰,臣等,今日會同開坐,而凡干節目,一依癸酉年五陵例,別單書入之意,敢啓。傳曰,因宗臣陳請,雖有下敎,筵中待秋擧行云。聽瑩,至有堂上書入,其單子,當該中官,昨夜睡中誤下,其涉無據,越俸三等。噫,或幾百年未遑者,雖設,當待年事,且此時,非此之時,而一單誤下,遽爲會同乃有此,此豈體昔敬畏之義乎?廳名雖存,待秋更稟擧行,郞廳分排等事,竝姑置之,碑石皆以私儲取用,而豫爲得留。
兵曹口傳政事,以李宗胤爲宣傳官。
徐浩修,以訓鍊都監言啓曰,去夜無犯夜人所捉,惶恐待罪之意,敢啓。傳曰,知道。無犯常事,何稱待命?其聞亦苦,勿復此語。
又以一所巡廳言啓曰,去夜犯夜人無所捉,不勝惶恐之意,敢啓。傳曰,知道。
又以二所巡廳言啓曰,去夜犯夜人無所捉,不勝惶恐之意,敢啓。傳曰,知道。捕廳所捕,本廳不捕,㤼於名官,合眼乎?令兵曹巡監軍皆記過,此後於此等人開眼。
又以左邊捕盜廳言啓曰,去夜本廳字內,無犯夜人所捉,惶恐待罪之意,敢啓。傳曰,知道。此乃常例,其何措辭?此後勿爲。
又以右邊捕盜廳言啓曰,去夜三更量,前獻納姜趾煥傔從,吏曹陪吏李東翼執捉,依更數治罪之意,敢啓。傳曰,知道。今番申飭,意在此輩,則渠焉敢肆然若此?其主猶飭,況傔從乎?前獻納姜趾煥,特施不敍之典,使此輩,俾無恃名官之勢而恣橫焉。
展禮罷後,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
庚寅閏五月初十日寅時,上御崇政殿月臺。皇朝忌辰望拜禮入侍時,行都承旨金華鎭,左承旨李性遂,右承旨李萬恢,左副承旨徐浩修,右副承旨李碩載,同副承旨金鍾秀,記注官任希雨,假注書金重燮,記事官吳鼎源·柳誼,進伏於資政門外。上具翼善冠·黑圓領袍,自資政殿門,降輿步詣崇政殿月臺,行先四拜禮後,上殿三上香俯伏矣。少間,降詣月臺,行後四拜禮,仍爲俯伏,于時風雨驟至,灑及御袍,諸臣不勝悶迫,竝請還內,上不答。東宮庭下行禮後,隨詣于後,亦以曉雨悶迫之意,欲言而不敢矣。右承旨李萬恢啓曰,洪武正韻進御件,今方待令於門外,時無下敎,故不敢入矣。上欲起而復伏者再,天明,上起御庭東,東宮亦隨立其後,上曰,洪武正韻進上件入之,予當親受矣,未及進前。上又曰,見在何處?萬恢曰,今方入之矣。上曰,龍亭奉入乎?曰,然矣。上親受後,又使東宮親受一件,上步還至月臺上簷下,御于方席上。上召左副承旨,命書御製憶皇恩四字二十二句,使編次人元仁孫,與諸大臣校正後,使之作帖,內入一件,入于東宮,三公·六承宣·編次人,各一件賜給之意,亦爲下敎。上命召皇朝人子孫,立于庭下。上問姓名某某孫某某居。王輔仁·黃世中·王道中·王漢章·王世興·馮命福·王壽漢·黃世泰·王繼昌·王道吉·王枝兼·王天樑·王喜善·王漢樞·王重昌·王漢信·王漢福·王道亨·王泰壽·黃綸·李光宅·李宗胤·馮三雄·王道謙·王道恭·王道弘等,各言其職姓名某某孫某某居矣。至李宗胤,上曰,汝是李提督之孫乎?曰,果是李提督之孫,又爲李葂之姪也。上問兵判曰,宣傳官有窠乎?仁孫曰,適有朴光翰汰去之代矣。上曰,卽爲擬入,落點後,使之卽爲謝恩。上曰,今聞朴光翰,卽故忠臣朴彭年之孫云。飭已行,待窠卽爲調用事,分付銓曹。出傳敎上曰,觀象監單子入來乎?徐浩修讀奏,命召安國賓之子,下詢其儀形。上曰,聲雖大而體則小矣。致仁曰,不至甚小,而貌則精明,術亦精詳矣。上問測候與否,對曰,雲暗不能測候,然而昨夜已過天市垣,至于牛宿許,今日則似可遠徙矣。命退去,藥房三提調與諸大臣,請進湯劑,再三陳懇,上終不允許,仍爲還內。諸臣以次退出。
庚寅閏五月初十日申時,上御崇政殿。坐直承旨·同副承旨·儒臣·禮判,同爲入侍時,左副承旨徐浩修,右副承旨李碩載,同副承旨金鍾秀,禮曹判書徐命膺,記注官任希雨,假注書金重燮,記事官吳鼎源·柳誼,以次進伏。上具翼善冠·黑圓領袍·烏角帶,御崇政殿東邊,而不御正中,不設交椅。上曰,儒臣持風泉入來乎?曰,未及待令矣。儒臣金魯淳·金基大,持風泉章入侍。魯淳讀匪風章訖。上又讀。基大讀下泉章。上又讀,命承旨徐浩修,讀章下大註。上又誦蓼莪章訖。上謂命膺曰,洪武正韻,有本序乎,對曰,命宋濂作序矣。使之進前讀奏。至初頭,上曰,我國之序,首題乎?曰,然矣。繼讀本序。上曰,宋濂爲懿文太子之師乎?讀訖。上曰,朝則未遑,正韻之獻御今日,亦豈偶然歟?序文亦諭,此芸閣堂郞之功,校書提調徐命臣,其勤可尙,熟馬一匹面給,郞廳金昌祿,豈特此也?爲人已知,令銓曹,守令待窠調用,今日陪進郞廳,弦弓一張賜給,本館下人,備考賞典當前,今番令該曹,參酌施賞。出傳敎上曰,勿待命事,遣史官傳諭,命召,其令仍爲傳授。出傳敎浩修奏藥房提調待令矣。上不答。編輯郞廳申景濬入侍事。出榻敎景濬入侍。上曰,今番輿地圖,古所罕有,實爲編輯廳主人矣。上謂安國賓曰,汝知星名乎?國賓曰,似是老子星矣。客星有五,而今此星體,正類此矣。雲暗雖不能測,而昨夕已過天市垣,今則或可已徙矣。上曰,實爲三舍之徙,亦云幸矣。今番則今日內可撤測候乎?國賓曰,自是妖星,行度無常矣。藥房三提調入侍事。出榻敎都提調韓翼謩進伏。上曰,卿之待命,不已過乎?翼謩曰,臣忱誠淺薄,不能上孚,莫非臣罪。上曰,以卿言之,卿有爲先之心,卿之子弟來勸,則卿其聽之乎?翼謩曰,凡在聖心所欲,惟意所欲,安得無過中之擧乎?上曰,雖無識之人,豈有今日宴樂者乎?翼謩曰,多有不知洪武忌辰者矣。上曰,此則似然矣。自頃以來,皆以二日停湯,今何違意乎?今日予讀蓼莪章,又讀風泉章,自今以後,當兼讀風泉矣。身雖在此,心則在於孝陵矣。若至明年,則於本月,亦不若此矣。上曰,莫重付標,以郞廳替行,當該承傳色,越俸一等。出傳敎詣臺臺臣,竝入侍事。出榻敎李正吾·任瑎·辛應三等啓曰,臣等俄伏見傳敎下者,以正時旣入之後,有喝導聲駭然爲敎,伏不勝惶懍之至。當此親臨展禮,臣等後時入來之失,無以自解,其何敢晏然於臺次乎?請命遞斥臣等之職。上曰,事體有重,何可强迫?依啓。李得華啓曰,臣才識魯莽,言議巽軟,本不合於淸朝耳目之任,而適値展禮之有命,義分是懼,章皇出肅矣。卽伏見傳敎下者,以正時旣入之後,有喝導之聲,駭然爲敎,伏不勝惶悚愧恧之至。當此親臨展禮之際,後時入來之失,臣無以自逭,其何敢晏然於臺次乎?請命遞斥臣職。上曰,旣允府啓,府院何異?依啓。已上出擧條上曰,此後秋麰水刺,更勿封進。入小次,諸臣少退。
庚寅閏五月初十日戌時,上御崇政殿東月臺。測候入侍時,少退諸臣,更爲入侍。上曰,李德成入來乎?又下敎曰,東西郊禁軍數人,使之招來。德成進伏曰,客星無常,或遲或速或留,而貴於速行,禁軍進立庭下。上曰,居在何里?曰,東郊往十里矣。上曰,春秋麰,幾盡刈取,而作米則麥一斗,出米幾升耶?含糊不能對。上曰,徒食而已,使之退去。西郊龍山里禁軍則曰,昨日入番時見之,則已盡收穫,而昨年則麥一斗,米五升矣。今年則米六升矣。上曰,延和門入番砲手,諸道各一人待令,各立於階上,上問各處春秋麰豐凶與市直高下,各以所居之地農形市價對曰,南陽則秋麰旣凶,而春麰失農,米價則一兩錢,一斗五六升矣。通津則春秋麰,不能免凶,而米直則一斗八升矣。載寧則春秋麰,僅能免凶,而市價則一斗五升矣。醴泉則春秋麰消息,不能聞知矣。命退去。上曰,金星最初出乎?曰,然矣。今已出見乎?曰,日光所射,尙未見形矣。上謂李德成曰,北京則四方皆見乎?曰,遼野則四方皆通暢,故眼力所及處,皆見之矣。上曰,北京亦有日影乎?曰,然矣。翼謩曰,定時之法,最難輪圖,則常偏於丙,至於漏小香盤,皆無可信矣。上曰,日影最勝矣。亦以貓眼定時,又以鼻息定時云矣。又曰,北京多馴鶉鳥,以其報時故也。上曰,今則日已入乎?金華鎭曰,南山返照色淺,不久當入矣。上謂徐浩修曰,天市垣·紫微垣,在於何處?對曰,不能詳知,而在於某某處矣。上曰,星有路乎?李德成曰,臣等則不能見,而問於天柱堂,則亦不能見云矣。翼謩曰,旣習其圖,且習其文,似或詳知,而每日相問,厭其對答,以不知爲言矣。浩修曰,今則雲暗,且有濕氣,似難測候矣。上曰,人之見月,月有大小云,然否?翼謩曰,日月有不易之定形,豈以人見而有大小乎?自是怳惚,不能的見而然矣。上曰,今曉來,日曙而入,向夕而來,日暮而入。嗚呼,千千萬萬料表,重逢此閏。嗚呼,今日若是經日,少伸微忱,庶無憾矣,而日已昏,故其欲測候而入。雲翳未果,高高蒼蒼,陰翳之中,俯鑑此誠否?今日予心,益切萬倍矣。出傳敎藥房三提調,與諸大臣進伏。請進湯劑,費辭苦請。上曰,予以一人代萬之意,心告蒼蒼,吾誰欺乎?欺吾心,亦欺彼蒼,命入玉轎。上陞轎後,竝進苦請。翼謩伏於轎下而力懇曰,臣之忱誠淺薄,不能孚格,而豈爲無前之禮過中之擧乎?至於持轎力勸,上終不允許。諸大臣竝退立,上陞轎而行,至于簷下階上。上曰,湯劑持來,予爲三大臣而服之矣。進御後,上曰,卿等之心,其將少安乎?竝起伏曰,聖念至此,不勝感幸矣。上仍爲還內,諸臣問安後退出。
庚寅閏五月初十日二更,上御集慶堂。坐直承旨與文光道入侍時,右副承旨李碩載,假注書金重燮,記事官吳鼎源·柳誼,觀象監入直官文光道,以次進伏。上曰,客星至今不見乎?碩載曰,殿座罷後,出至延和門外,俱爲仰見,則星體比前至小,北走六十餘步許矣。上曰,然則果是木星乎?光道曰,然矣。以此觀之,數日內必將消滅矣。上曰,予之所見,果是木星而無疑乎?己卯年則其速爲消滅,比今如何?光道曰,似不至於今番之速滅矣。上曰,退去之時,汝等見之乎?曰,退去時,北天開朗,故見之矣。上曰,李德成使之入侍,德成進伏。上謂德成曰,客星所移度數,正若文光道之言乎?曰,然矣。今居北方天際,數日內,似可消滅矣。上命碩載,讀己卯年測候謄錄後,上曰,皇壇守僕二人,令該曹依例賞給,守直中官西班色司鑰,弦弓一張賜給。出傳敎諸臣以次退出。
上在慶熙宮。停常參,只晝夕講。
夜二更,月暈。五更,流星出天中淡雲間,入東方天際,狀如拳,尾長三四尺許,色赤。
昧爽,灑雨,測雨器水深一分。
藥房都提調韓翼謩,提調李景祜,副提調金華鎭啓曰,昨晨望拜,聖懷克伸,向晚殿座,扺暮還內。伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。近五十載,幾逢此閏,雖伸微忱,餘懷何抑?今予一心,一則追慕,一則民國,氣何暇諭?同入晝講。
徐浩修啓曰,行大司憲洪重孝在外,執義未差,掌令李師曾在外,一員未差,持平鄭槃在外,一員未差,今日以監察茶時之意,敢啓。傳曰,知道。
傳于李在協曰,侍衛安徐,只入侍承旨入侍。
傳于李碩載曰,編輯廳留奉朝賀·戶判,夕講同爲入侍。
兵曹口傳政事,以李最中·李潭爲副司直。
傳于李在協曰,坐直承旨竝入侍,宣傳官二員入侍事,下敎。
李萬恢,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
同副承旨金鍾秀疏曰,伏以臣,家有八耋老母,本來情理,實不堪離捨從宦,而自膺編輯之役,抑情淹滯,今已六箇月矣。念臣前後受恩,與天無極,而區區圖報之願,反速大戾,縱荷聖度㴠貸,洞賜開釋,而私心惶蹙,久而未已。編輯承命,只自附於執役之義,擬俟頭緖告成,卽還本分矣。向來陞秩恩命,遽降於病伏編廳之日,驚惶之餘,驟濫增懼,惟幸職名旋解,殘喘獲延,又未幾何。秋官銀臺,除旨相續,銜恩畏義,冒沒祗肅,昵近耽光,榮溢涯分,而惟是烏鳥私情,日夜係戀,方寸如沸,夢寐頻驚。卽接鄕信,臣母素患寒熱之症,遇暑添劇,寢食俱却,氣息凘綴,病懷易弱,促臣歸視,臣聞來心神飛越,末由按住,玆不得不忙陳短章,徑尋鄕路,擅便行止,罪合萬殞。伏乞聖慈,曲垂矜燭,亟命遞臣見銜,以便救護,勘臣辜犯,以昭法紀焉。臣無任悸恐祈懇之至,謹昧死以聞。踏啓字。
右副承旨徐浩修疏曰,伏以臣於直中,得接家信,則臣母素患眩癖之症,昨因飮啖之失宜,挾感闖發,達宵宛轉,尙未差歇云。臣自聞此報,方寸煎灼,按住不得,玆敢忙陳短章,徑出禁扄。伏乞聖明,亟遞臣職,以便救護,仍治臣罪,以嚴朝綱,千萬幸甚。臣無任屛營祈懇之至,謹昧死以聞。踏啓字。
刑曹判書沈鏽疏曰,伏以臣,奉職無狀,自速罪戾,逬出郊坰,日夕惶懍,不自意恩敍遄降,涂旨復辱,臣聞命驚感,罔知攸措,第臣於紙署事,終有所滿心悚蹙不敢自安者,臣之本意,則在於革罷,而廟議則欲其支存,至有筵稟,而區劃財力,以爲取殖補弊之地,臣誠愚迷顚錯,不覺其自歸於年利厲民之科,聖敎誨責之下,臣安敢辭其罪哉,譴罷薄罰,有不足以自贖,雖以滌瑕之洪恩,獲蒙遺簪之復收,而負犯至重,衷情未暴,則從今以往,無非臣訟愆俟罪之日,官職去就,初非可論,而再昨嚴召,所重有在,區區私意,有不敢言,不免冒没入參,揆以廉防,冞切惶愧,至於因仍蹲據,斷無是理。伏願聖明,俯垂鑑諒,亟削臣所帶之職,重勘臣誤事之罪,以礪群工,以安微分焉,臣無任屛營祈懇之至,謹昧死以聞。答曰,往事撕捱,其涉大過,卿勿辭從速行公。
行判敦寧府事李益炡疏曰,伏以臣,病情沈痼,經旬無減,最是腰脇牽痛之症,一味苦劇,跬步無以運用,轉側亦必須人,雜試針焫,少無應效,見方僵臥床玆,作一籧篨,此際入侍有命,末由趨承,分義惶悚,罪合萬殞。噫,臣之平日所自勉者,惟以一息未泯之前,只欲自效於奔走之節,而顧今桑榆之景,遽迫遲暮,衰朽之質,不堪驅䇿,計與心違,尋常耿結。矧且身嬰奇疾,無計蠢動,竟孤恩召之命,未遂瞻天之願,伏枕戰恐,益無所措,玆敢不避煩瀆之懼,仰請威罰之加。伏乞聖明,亟勘臣逋命之罪,以嚴法紀,以安微分,不勝幸甚。臣無任屛營祈懇之至,謹昧死以聞。答曰,省疏具悉卿懇。業已諒矣,卿其安心勿辭善攝焉。
左尹李重祜疏曰,伏以臣於日昨政,伏奉京兆除旨,而臣兄臣景祜,方帶判尹,揆以公格,自在應遞,玆敢短章自列。乞令該曹,照例遞改,千萬幸甚。臣無任屛營祈懇之至,謹昧死以聞。答曰,省疏具悉。今覽卿章,可謂做錯,本職許遞焉。
庚寅閏五月十一日辰時,上御集慶堂。藥房入診,晝講同爲入侍時,都提調韓翼謩,提調李景祜,副提調金華鎭,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·金光國,以次進伏。翼謩曰,伏聞昨又侵夜酬應云。言念保嗇之方,不勝焦迫矣。寢睡·水刺之節,何如?上曰,寢睡則穏,而水刺亦一樣矣。翼謩曰,昨日濕地久御,向晚還內,脚部氣候,何如?上曰,無添損之端矣。仍進御理中建功湯。翼謩請診候。泰輿等診候曰,左右三部度數調均,滑體不足,大體一樣矣。上曰,客星一日移三十度,何其太疾也?翼謩曰,亶出於殿下對越之誠,而益軫弭災之道焉。上曰,昨日,承傳色越俸下敎,置之。出榻敎上曰,提調先退,可也。景祜退出。上命書傳敎曰,巡將監軍,其雖下敎,箕雅南龍翼詩,亦有巡將剰官眞可笑之語,而予則愛其禮,其本則理在,巡將則鐵牌,監軍則木牌,而其本巡將,而申後受牌之時,雖大官,途中隱身,顧不重也,而爲巡將者,只依其名,其夜呼唱街道,爲一日之好勝,而至於巡將,掛牌穏睡,至於監軍,體貌較重,而全昧木義,隨巡將而去,隨巡將而來,豈特可笑?文具特甚。頃年李世鴻,以臺監能舉職受恩點,此猶若此,況監軍乎?今之監軍,眞所謂有名無實者,奚比於剰官?凡事操則存,舍則亡,因今下敎,其若懈怠,飭勵當倍前日,以此申飭一二巡廳。出傳敎又命書傳敎曰,予已知矣。同副承旨本職許遞,以便其護,其章給之,其代,前承旨李在協除授,牌招察任,房順房。出傳敎翼謩曰,昨日有朴光翰調用之命,而其時同被罪名者,亦有人矣。光翰則以忠臣之後,有此下敎,而不可事同飭異,故敢達矣。上曰,然矣。仍命書傳敎曰,前宣傳官朴光翰,以忠臣之後,旣有調用之命,因相奏乃覺,不可事同飭異,一體見汰,則令該曹亦爲調用,此則予已思矣。監軍旣若此,則巡將雖與監軍有異,充軍則過矣。況此輩,依着於巡將之人,亦甚可矝,飭亦行,充軍者先放,削職者給牒,罷職者敍用。出傳敎藥房提調,持湯劑更爲入待。上進御理中建功湯。上曰,李益炡何不入來乎?華鎭曰,連呈病疏,而喉院不敢捧入矣。上曰,頃日月臺,頗受傷矣。華鎭曰,前後聖敎之過中何限,而日前所下傳敎中,有以一代萬之敎,尤豈不萬萬之過中乎?上曰,傳敎持入乎?華鎭曰,謹此持來矣。上曰,刪去四字,可也。翼謩曰,臣本庸滯鈍劣,前後屢被恩眷,故待罪藥院,則區區欲報效萬一者,嘗藥問候之節而已。近來連下厭進湯劑之敎,此莫非臣忱誠淺薄而然矣。乞遞臣所帶本兼,幸甚幸甚。上曰,過矣。予何事爲孝,何事爲忠乎?翼謩曰,臣粗知君不爲堯舜爲恥之義矣。不進湯劑,果是應行之禮,則臣必將順之不暇矣。上曰,卿言則是,而三月八日,五月十日,今月十日,來月初八日,次第忍過,是曰孝乎是曰忠乎?翼謩曰,此是堯舜乎?湯所不免,而殿下以不匱之思,欲行無於禮之禮,其在保嗇之方,不勝萬萬焦迫矣。上命諸臣退出,以次遂退出。
庚寅閏五月十一日辰時,上御集慶堂。晝講入侍時,知事元仁孫,特進官李應協,參贊官李性遂,侍讀官金魯淳,檢討官金基大,假注書金重燮,記事官吳鼎源·柳誼,以次進伏。上講小學,自子思子曰,至子夏曰賢賢易色章訖。魯淳讀至國有學。上曰,其下,下番讀之。基大又讀其下。上曰,陳文義。魯淳曰,朝益暮習,小心翼翼,言至敬也。帝王之學,專在於敬,文王之敬止,衛武之抑戒,皆是翼翼之敬也。基大曰,惇行,孝悌之道云者,非謂二十前不孝悌,其年旣長,則慮或有未盡孝之歎,故以惇行二字加勉矣。上曰,然矣。仁孫曰,形容端正才過人,形容端正,則德在其中,故只言才過人矣。上曰,然矣。李應協曰,八音克諧,神人以和,聖王之治,至於致中和位育,則體用兼進之化也。樂者。流通其血脈,導達其精神,使人不知手舞足蹈,而上下神祇,莫不一於和矣。及夫樂之敎襄,而天不享神不格,人不蒙至治之化矣。樂云樂云,非爲鍾鼓,而若其敎冑之道,不外於樂以成之也。性遂曰,臣則別無所奏矣。上曰,雖下敎,而大臣固請故泯默,靜而思之,目今雲觀測候之時,鼓吹一節,非所可論。只儀仗陪進事,分付編輯廳。出傳敎上曰,李最中·李潭,令該曹口傳付軍職。出傳敎崇政殿,夕講爲之,待下敎入待事。出榻敎時任三大臣,戶判入侍事。出榻敎諸臣以次退出。
庚寅閏五月十一日申時,上御崇政殿。夕講入侍,領右相·戶判,同爲入侍時,知事元仁孫,特進官李應協,參贊官李在協,侍續官金魯淳,檢討官李澤遂,假注書金重燮,記事官吳鼎源·柳誼,領議政金致仁,右議政金尙喆,戶曹判書趙雲逵進伏。上自資政門出,入正殿,命改設座於殿內東邊,而稍向後焉。上曰,時原任竝來乎?在協曰,原任不來,時任則竝來矣。上曰,洪奉朝賀入來乎?曰,以病不來矣。前萊伯入侍事。出榻敎上曰,觀象監官員文光道·安國賓·李德成,使之入侍。上講大學衍義,自曰若稽古,至所薄者厚未之有訖。魯淳讀至於變章。上曰,下番讀之。澤遂讀之。上曰,誰也?曰,李澤遂也。上曰,陳文義。魯淳曰,正心二字,實爲大學之綱領,修齊治平之道,格致誠正之工,皆從一心上做去,心正然后身可修矣,家必齊國亦治矣。澤遂曰,盡大學之道,則可以爲堯舜,堯典卽大學之祖宗也。欲法堯舜,當法大學,大學卽是堯舜之影子也。仁孫曰,三綱八條,散在七書,而井井堂堂,無如大學,故最初言之也。應協曰,克明峻德,至於平章百姓,於變時雍雍字之義最好矣。大學之格致誠正,發前聖之所未發,故程朱工夫,皆從大學中出來。聖學高明,非臣末學,所可加勉,而益致誠正之工,聖而益聖,是臣所望也。上曰,所奏,好矣。在協曰,臣別無所奏矣。上曰,明日晝講爲之。出傳敎上曰,業已下敎,此章給之,牌招察任。出傳敎禮判申飭行公。出榻敎命讀匪風章,魯淳讀訖。上又讀之。澤遂讀下泉章。上又讀訖。上曰,蓼莪已誦,而風泉章,方欲誦之矣。仍又誦蓼莪章,仍命書夕講問答御製。領右相進前問候。上曰,一樣矣。寢睡·水刺之節,亦何如?上曰,睡則睡矣。致仁曰,以靑臺之報,聖心憂惱,而昨夕見之,則此前稍遠,以聖上對越之誠,何難景公之三舍乎?上曰,石役,初欲秋後徐議,而禮判聽瑩,中官誤下,至有會同呈單之舉矣。上謂戶判曰,有私石可買處乎?雲逵曰,姑未得置,而若欲浮出,則物力似不些矣。向者五陵石役時,一堂專主,而戶曹不與焉,禮工曹專關矣。此載於謄錄中矣。上曰,今日最急,莫先於貞陵,而其次思陵也。致仁曰,向日莊陵石役,當宁甲寅,仍東伯狀啓,不可遠地無碑文,先爲竪石矣。上曰,卿等校正之考,幾何?曰,臣等所考,已爲了當矣。前東萊府使李在簡進伏。上問島中之狀。在簡曰,島中之饑饉,年年尤甚云矣。上曰,別騎衛果有效乎?曰,然矣。上曰,麰麥,何如?在簡曰,秋麰己盡刈取,春麰已爲成熟,而秧役雖高燥處,皆已移種,可占有年矣。命退去。敬奉閣展拜事。出榻敎上自崇政殿,乘轎從崇政門出,自金商門入,至承文院門外下轎,步詣敬奉閣門外。金華鎭曰,唱引未及待令,只有一員,兼行興拜,何如?上曰,依。就版位,上行四拜禮後,仍詣建閣新基,親審四方曰,此是承文院西邊,而路上高處乎?曰,然矣。已爲杵築乎?雲逵曰,未及卒役,而可及十五日竪柱矣。上曰,好矣。步出門外,乘轎至禁漏所。命召文光道曰,今日則客星終不見乎?光道曰,非但星體漸少,遠走三十餘度許,今則可以入地平數十度矣。上入崇政門內,設椅於東月臺,命安國賓·李德成·文光道進前曰,客星,今果何如?木星已見乎?俱曰,木星已出,而客星則以昨夜所見言之,退舍天北三十餘度,庶幾淪於地中,而形色亦微矣。若過今夜,則自可消弭矣。三相曰,臣等仰觀於昨夜朝退之時,其體則微,而其處則向北而稍遠矣。其速如此,今日之入於地平無疑矣。上曰,天之一度云者,地之幾尺耶?國賓曰,以屋子言,二間許矣。上曰,然則三十度云者,只爲五六十間許矣。以天之廣大,豈如是乎?藥房三提調,與大臣進湯劑曰,殿下遇災修省之誠,對越之心,雖成湯之六責,景公之三舍,莫過於是,而以此却湯,實是過中之過也。上曰,予已以一代萬心告于天,雖已入地中,豈以此弛心而進湯乎?致仁曰,實非如此下敎者矣。每下臣等不忍聞之敎,自不勝掩抑。翼謩曰,殿下之不擇辭命,何至於斯耶?殿下雖無憚於斯,臣下豈忍於承聞耶?自今回心而弛慮,是臣所望也。手奉湯劑以進,上終不御。翼謩曰,臣忱誠淺薄,不能回天,至於湯劑,及保護之第一,臣在保護之任,雖牽裾泣訴,期於得進者,固是臣分,而殿下以過中之舉·過常之事,種種退却,莫非臣罪,伏願先罪臣身焉。藥房三提調,持湯劑更爲入侍。出榻敎上停轎下敎曰,翻然思之,自覺過矣。元輔持參以來,又曰,三相齊進。翼謩曰,俄者瀆擾之罪,死有餘罪,今承此敎,實不勝欣幸感惶之至。上曰,予爲卿等而飮矣,降立踏墻,進御後還內。上謂華鎭曰,星之已爲消減之說,亦難盡信。華鎭曰,渠雖無狀,豈如此乎?上曰,於此可見卿之血誠矣。諸臣以次退出。
庚寅閏五月十一日二更,上御集慶堂。坐直承旨·宣傳官二人入侍時,左承旨李在協,同副承旨李碩載,假注書金重燮,記事官吳鼎源·柳誼,宣傳官李格·李宗胤進伏。上曰,注書出去,招觀象監入直官員入侍,騎馬二匹立之,下番李澤遂入侍,賤臣承命出傳,與之入侍。上謂澤遂曰,汝與雲監官,往木覓山,詳細測候以奏。謂宗胤曰,受標信開陽門留門,以待其回報,儒臣李澤遂,率觀象監官員,馳往南山,測候後入侍事。出榻敎騎馬二匹立之事。出榻敎上曰,李格,誰之子也?格曰,前兵使李鐽之孫也。宗胤曰,寧遠伯之孫,向以參軍,承傳爲宣傳官矣。天幾明,澤遂與光道,復命入侍。上曰,登玆山而四望,終不能見乎?澤遂曰,登登上頂,則北天開朗,衆星無不見,而客星終無形影,若非淪入地中,必是消融而然矣。若或有之,則小於此星者,間或形見,而獨不見此星乎?安思一之對略同。上曰,其退也速,或不無周而復出之慮矣。思一曰,彗則或有周而更見者,客星則不然矣。上曰,若有隂虹之異,則無時單子例也,不然,初昏與開東後單子,卽三百年古規,則今者此星,見於初六日無疑,而呈於初更五點,此嗣服後初聞,故特召編輯廳直宿,奉朝賀洪啓禧,校正官徐命膺,徹宵詳問,意蓋此也,令番與己卯異焉。三日親臨測候,古豈有之?聞其異,爲宗國爲斯民,月臺,心籲高高,靜俟消不消,意蓋深也。昨夜莫見,豈可付諸瞻星臺測候,測候官一人,旣直玉署故特召,與本監官員眼同,給馬馳詣木覓,其令詳審,果無形,令禮官,與觀象監提調,會同雲觀,詳問後測候,停輟,頃於庚寅正月,因日食推算做錯,其時詣此闕興政堂,乘駕轎時,日將食,故雲觀做錯報異,本監官員推治,予亦侍聞,豈意甲年五月,有報異遲滯之舉?此星旣見前二日,則其何初更門隙報異乎?況召問其人,渠云卽昨年初爲本監官員云,因備考國朝,有報漏做錯,其有三更報四更,四更報三更爲敎,故果若今日,頃於已諭,而禁漏官任意闊狹報漏雲觀官員,旣見其星,不奏二日,伊日初更,門隙彌縫監經,此年果日食而誤報異無異,禁漏·雲觀若此,暮年雖置更鼓於座側,予何恃乎?當該非時呈單官,令攸司科治,雖撤測候,決不可付之迷暗,以今番測候官,更爲輪直觀象,至三日而無疑,本監官員,及爲勘律事,分付該曹,昨夜座側更鼓,鼓一錚一,鼓一錚一相雜報漏,今乃初聞,其涉無據,當該鼓錚相雜軍,令騎首郎決棍,不飭承傳色,越俸一等。出傳敎觀象監官員先退,承史與宣傳官,竝退出。
上在慶熙宮。停常參,只晝講。
藥房都提調韓翼謩,提調李景祜,副提調金華鎭啓曰,昨日法殿親講,敬閣展拜,勞動旣多,侵夜還內,伏未審此時,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲冝,臣等,不任區區憂慮,敢來問安,竝此仰稟。答曰,知道。命登高而詳察,其雖撤乎測候,此心憧憧,若在測候,連日徹宵,氣何暇諭?旣命次對,同爲入侍。
中宮殿·惠嬪宮,藥房口傳問安。答曰,知道。
具㢞啓曰,行大司憲洪重孝在外,執義未差,掌令李師曾在外,一員未差,持平鄭槃在外,一員未差,今日以監察茶時之意,敢啓。傳曰,知道。
金華鎭啓曰,右承旨李性遂,今日不爲仕進,卽爲牌招,何如?傳曰,允。
傳于李萬恢曰,今日次對,以十五日次對施行。
李萬恢啓曰,大臣·備局堂上,依下敎來對矣。傳曰,引見。
以備忘記,傳于李性遂曰,前承旨具㢞爲承旨,牌招察任,房順房。
以備忘記,傳于李性遂曰,前判書蔡濟恭爲禮判,牌招察任。
以備忘記,傳于李性遂曰,李潭爲雲觀提調。
李萬恢,以御營㕔言啓曰,去夜二更量,政院使令李命福·李辰輝等二名,因公事過去,而戶牌與勿禁帖,相準的實,故不爲執捉,其他犯夜人,無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜二更量,政院使令李命福·李震輝等,因公事過去云,故帖牌相準的實,而無他犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
李碩載,以兵曹言啓曰,巡將雖與監軍有異,充軍則過矣,況此輦,不過依着於巡將之人,亦甚可矜,飭亦行,充軍者先放事,命下矣。依傳敎,全羅道康津縣充軍罪人金齊玉,海南充軍罪人曺日命,卽爲放送事,分付該道道臣之意,敢啓。傳曰,知道。
李萬恢,以兵曹言啓曰,報漏相雜軍,決棍事命下矣,依傳敎,報漏軍同伊·二贊,各決棍十度之意,敢啓。傳曰,知道。
李萬恢,又以刑曹言啓曰,當該呈單官,令攸司科治,以今番測候官,更日輪直觀象,至三日而無疑,推治本監官員,及爲勘津事,命下矣。依傳敎,罪人觀象監呈單官朴致赫,待三日勘律次,爲先囚禁之意,敢啓。傳曰,知道。
兵曹口傳政事,以徐命膺·徐浩修爲副同直。
行大司憲洪重孝疏曰,伏以臣,頃於病蟄鄕廬垂死之中,忽伏奉承政院所下有旨,令臣卽爲上來者,臣感激驚惶,措躬無地。人臣之於君父,苟或夢覲天陛,則記之於書,詠之於詩,其所欣幸,不啻若身親昵侍,以寓其愛戴戀慕之誠,固是秉彛同得之性,而歷溯往牒,曷嘗有疎逖賤臣,入於明主之夢,而特諭宣召者哉?伏況殿下,深夜酬應之餘,迺下十行恩綸,慇懃繾綣,無異慈父之詔迷子,而記念之諭,至及賤息,臣心之感泣榮幸,當作何懷,天高地厚,隕結難酬,奉讀未半,淚血盈紙,臣是何人,今忽得此於聖明之下哉?臣固欲卽日奮飛,遄臻闕下,一參特進陪講,歸死故丘,則可無餘憾,而第臣風痺宿症,添發於上年秋冬,右邊半身,殆至全廢,泄痢貞疾,積耗氣血,肛脫不收,坐不能貼席,作一籧篨,以此病狀,萬無轉動作行之勢,不得不據此實狀,縣道拜章,仰請逋慢之誅矣。不意疏未及達,而又有栢府新命,召旨繼降,故喉院不得捧入,至於還送疏本,臣於是,窮縮迫隘,覓死不得矣。噫,殿下之於臣,天地也父母也,臣身之毛髮頂踵,罔非造化,則此時私義豈敢有一日離京之意,而祇緣經年一疾,長在沈痼,旣闕歲首常禮,間有兩三除命,而一未承膺,論臣負犯,萬戮猶輕,而幸我殿下,不惟不加之罪,反下夢見之敎,其所召臣者,不以職事而以恩諭,蓋出於曲諒臣心,開其進身之路。然臣猶篤疾嬰身,趨承無路,至於拜章請譴,則況此新除,出於特恩,而不待臺請,直下馹召之命,係是格外殊恩,出常異數,私心榮感。只期糜粉,而都憲峻望,本自崇重,則以臣僇辱之蹤,何敢憑恃寵靈,諉以宿趼,而揚揚冒進,自壞四維之防哉?聖恩逾降,而臣罪益積,召命荐下,而賤疾轉劇,辜恩負國,將作不瞑之鬼,寧不悲哉?設令臣,賴天之靈,幸免速死,其不能復爲完人則決矣,己矣此生,恐不能復入脩門,西望雲天,有隕如瀉,玆將未徹之疏,仍附詔罪之忱,從縣道更爲呼籲於仁覆之天。伏乞聖慈,察臣病重實狀,諒臣難安情地,亟命鐫削臣職,仍勘臣罪,以爲爲人臣慢命者之戒,而俾臣安意調治,以卒生成之澤,不勝萬幸。臣無任屛營祈懇之至,謹昧死以聞。答曰,省疏具悉。噫,今聞卿章,若見卿焉,然雖命讀章,其人在鄕,其豈夜中見卿,與惟特召之意乎?卿雖若此,予不捨卿,況往事,今作浮雲,其何介滯?卿勿過辭,俟少間,卽爲登達焉。
以平安監司狀啓,傳于李萬恢曰,宣川等官居趙漢彬等渰死,宋召史等囕死事,令本道恤典擧行。
庚寅閏五月十二日卯時,上御集慶堂。晝講,大臣·備局堂上,同爲入侍時,同知事金時默,特進官具善復,參贊官李萬恢,侍讀官金魯淳,檢討官李澤遂。領議政金致仁,左議政韓翼謩,右議政金尙喆,戶曹判書趙雲逵,吏曹判書朴相德,兵曹判書元仁孫,右參贊金時默,司直具善行·李章吾,戶曹參判金鍾正,工曹參判鄭存謙,司直洪名漢,大司成洪趾海,假注書金重燮,事變假注書任煜,記事官吳鼎源·柳誼,以次進伏。上講大學,自子程子曰,至序次如左,魯淳又讀訖。上曰,陳文義。魯淳曰,自天子以至於庶人,一是皆以修身爲本言,格致誠正,修齊治平,皆從修身出也,此等處,有可觀者矣。澤遂曰,大學之宗旨,在經一章,故此下又言明明德三字,實爲一書之綱領也。時默曰,大學孔氏之遺書,初學入德之門,德者,人所當然之理,門者,人所當由之門,工有淺深,道有本末,指之其階級,使爲學之人,必由是學而由是門,是誠大學之道也。善復曰,臣則武夫,別無所奏矣。萬恢曰,臣亦無所奏矣。上曰,經筵官先退。三相進前問候。上曰,昨夜測候官,登南山仍爲徹宵矣。致仁曰,雖仰聖心之對越,而下情之焦迫,極矣,水刺之節,何如?上曰,若哉若哉。翼謩請進湯劑,上曰,依。進御曰,艱矣哉。强而飮之矣。請診候,上曰,依。醫言如前。詳見上注日記上曰,承旨引嫌乎,禮判亦爲引嫌乎?致仁曰,禮判知而擧行,而有聽瑩之赦,故以此引嫌,昨日陳章而見退,連日不參於編廳矣。上曰,其雖聽瑩,至於做錯,校正最緊,進箋不遠,禮判·當該承旨許遞,令該曹口傳付軍職,前禮判爲先仕進於校正。出傳敎上曰,此非做錯,及聽瑩也。藥房提調,持湯劑更爲入侍事。出榻敎翼謩曰,今爲三貼則已,若二貼則其間似近矣。上曰,今則勿計遠近,睡而後可以支過矣。華鎭曰,巡將被罪中,或有給牒者,或有削職者,何以爲之乎?巡將奪告身人,一體給牒事。出榻敎致仁曰,旣出筵敎,則不爲草記,自有古例矣。上曰,然矣。上曰,客星旣在六日,則至於七日初更五點而呈單,極爲非矣,考出實錄,則初更初點,五更五點,亦有呈單之例矣。今番則非爲觀瞻,四日之內,三次測候,若當予身者,固不足恤,而旣曰兵火起,我國有難,則予雖衰矣,惟當處治,若近在瀋陽,則此猶相識,惟勝於他,而若蒙古遽入,則此腹背受敵矣。元時麗朝,今年事元,明年事皇朝,故高皇帝,定貢馬一萬匹,由是觀之,予之殷憂,豈不深乎?周公之多才多藝,予雖愧焉,以一代萬之心,可質彼蒼,以此之意,若進建功,則豈不愧彼蒼乎?致仁曰,遇災修省,安不忘危,固是盛節,而過於勞動,過於菲薄,雲臺之報雖如此,臣等之焦迫,不在於雲臺,而在於聖躬矣。尙喆曰,殿下臨淵履氷之戒,恆持警惕,臣等莫不欽仰,而辭令之間,全不擇發,實是臣等之焦迫,至於却藥,尤爲過矣。遇災警惕,減膳撤藥,古或有之,至於却湯,實是過中過常之萬萬,此後願勿以却藥爲敎焉。上曰,近來可謂無事世界,而徒壽七十七,豈不苦哉?無敵外患者國恆亡,予尤懍惕焉。致仁曰,于今邦內寧逸,何如是憂惱乎?上曰,君臣自今以後,以爲己入地中,而自以爲安,則豈無他災乎?翼謩曰,聖慮之及此,實爲群下之欽仰,而邦內鞏固之責,責之輔相,不能者退之,有能者進用也。上曰,左相自謂非輔相而然乎?致仁曰,亦欲自責其身也。上曰,見無禮於君,如鷹鸇之逐鳥雀,陷人則甘心,而不爲國計,此則用謀之媕娿,備堂則雖云恭順,而一無所事,此恭順之媕娿,如此而國事可爲乎?今年漕運,比常年勝乎?曰,然矣。上曰,今年則稍可支用乎?致仁曰,今年則癘疫,實是罕有之災也。翼謩曰,外患不必深慮,而邦內之制治,都在於殿下,殿下若失其平,豈可爲萬化之源乎?上曰,建功每逢輒苦,豈不難哉?翼謩曰,以閭巷多子孫者言之,其家長,每下欲爲如此如此等說,其家子弟,豈可安心乎聽之?自然喪其樂生之心矣。殿下一心,萬化之源,若聖心和平,則何憂乎外患,何患乎內憂?上曰,成湯以身爲犧牲,易云其亡其亡,豈可恬然而不動乎?今番客星,數日內卽爲消滅,若以此爲己安己治,則安知有何災沴,伏於何處?翼謩曰,惟我在,曷敢有越厥志?若聖心和平,則孰能越厥志乎?上曰,至今支撑,雖建功之功,渠焉敢建功於一國乎?翼謩曰,若聖心康寧,可以建功矣,請進湯劑。上進御曰,喉門小,豈不難乎?然而不爲嘔逆者怪矣。致仁曰,以入侍時言之,水刺不無過時之慮,或少退諸臣,而毋至失時則好矣。行司直李最中·李潭,還差備堂,李潭仍察有司事。出榻敎上曰,前判書韓光會,前承旨洪述海,給牒敍用。出傳敎上曰,其時雖有處分,予亦諒矣,飭已行,大臣今奏,李溵特放事,分付該曹。出傳敎致仁啓曰,行司直李最中·李潭,今已被敍,竝還差備堂,李仍前有司,使之察任,何如?上曰,依爲之。又啓曰,頃日徑出玉堂及待牌玉堂,或已敍或未敍,罪同而飭異者有之云,一體敍用,何如?上曰,依爲之。朴相德啓曰,都政不遠,今方儲窠,而若値郡守以上之窠,則各司中,曾經守令之人不多,排擬甚艱,近年以來,因大臣及銓官陳達,每當儲窠之時,則雖非啓請,準朔守令,不拘移擬,外任純望,亦勿爲礙事,連爲稟定擧行矣。今亦限大政前,依此例爲之,何如?上曰,依爲之。仁孫啓曰,都政不遠,而兵曹出六,殆近二十餘窠,自吏曹念共濟之義,自今月儲闕然後,可無虛司果之慮矣,吏判今方入侍,故敢達矣。上曰,依爲之。雲逵啓曰,頃以泰安郡不善護船事,有問其先後,當該郡守尹世英,先決杖次勘律之命,故發關本道,使之査報矣。卽接忠淸監司牒報,則羅州牧稅船,在於四月二十六日,尹世英罷職,在於五月初二日,其不善護送之罪,前郡守尹世英當之,而家在全羅道谷城地云,依例拿來後,決杖勘律乎?敢稟。上曰,拿來後決杖勘律,可也。仁孫啓曰,今番諸罪人充軍,因特敎,皆自臣曹擧行矣。從前朝官充軍自禁府,士庶充軍自秋曹擧行,而科場弄奸充軍,雖自臣曹擧行,秋曹勘律,報臣曹然後,臣曹始定配所草記,而行會各道矣。此後則凡係充軍,依今番,自臣曹擧行歟,依舊例自禁府秋曹擧行歟?似當有一番定式,故敢達矣。上曰,依舊例爲之。善復啓曰,夜禁一節,頃以初更前五更後,分揀勿問事,命下矣,若然則二更一點始捉,至四更五點撤巡,而續大典所載,有異於大典,以何規擧行乎?上曰,依續大典例擧行。時默啓曰,夜禁,頃以初更前五更後,依六典分揀事,命下,而取考續大典,則初更五更,亦有執捉治罪之規,何以擧行乎?上曰,依續大典例擧行。已上出擧條上曰,頃者下敎,其雖因慨,伊後思之,予覺其過,旣覺之後,雖凡人,不可召其人而閉其門,況大官乎?其八字卽爲刪去,旣刪其過,拜箋在近,安心謝命事,遣史官,傳諭于李判府事。出傳敎諸臣以次退出。
庚寅閏五月十二日辰時,上御集慶堂。藥房入診,次對同爲入侍時,都提調韓翼謩,提調李景祜,副提調金華鎭,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·許溫,以次進伏。都提及領右相,進前問候訖,上進御理中建功湯,翼謩請診候。上曰,只兩廳首醫爲之。泰輿·允協診候曰,左右三部度數調均,滑體不足一樣矣。上曰,提調先退,煎入湯劑,可也。景祜退出,提調持湯劑更爲入侍,上進御理中建功湯。上曰,厭進則甚,而幸無嘔氣矣。翼謩曰,稟定湯劑,自是例事,而加進一貼,臣惶悚不敢仰請矣。上曰,今則決難加進矣,明日湯劑,依前爲之。
上在慶熙宮。停常參·經筵。
巳時,下雨,測雨器水深二分。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一樣矣,明日入侍。
中宮殿·惠嬪宮,藥房口傳問安。答曰,知道。
具㢞啓曰,行大司憲洪重孝在外,執義未差,掌令李師曾在外,一員未差,持平鄭槃在外,一員未差,今日以監察茶時之意,敢啓。傳曰,知道。
以備忘記,傳于李性遂曰,明日延和門香祗迎,再明月臺親受,備考。
李萬恢,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
又以都摠府言啓曰,今日入直軍兵等,中日習射事,標信命下矣,雨勢如此,不得爲之之意,敢啓。傳曰,知道。
金華鎭,以吏曹言啓曰,今此宗廟望祭大祝,侍從塡差,而時無職名人員,令該曹口傳付軍職,何如?傳曰,允。
李性遂,以禮曹言啓曰,卽接昭寧園守奉官所報,則本園園上莎草枯損處尺量,則北邊上二庫內,一庫長二尺廣一尺,一庫長廣各一尺,中一庫枯損處,長一尺廣一尺五寸,下一庫枯損處,長廣各二尺,後邊枯損處,長二尺廣一尺云,園上莎草枯損處,至於此多,本曹堂上郎廳,依例進去奉審後,稟處,何如?傳曰,中官奉審,以待下敎。
具㢞,以義禁府言啓曰,全羅道南原府付處罪人李溵特放事,承傳啓下矣,放送事,分付道臣之意,敢啓。傳曰,知道。
李性遂啓曰,卽者輔德黃榦,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,祗迎親受時,儀注時刻安徐,侍衛只入直擧行,只欲親受,宣箋官亦安徐。
李萬恢,以訓鍊都監言啓曰,去夜無犯夜人,不得捕捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜二更量,被捉犯夜人西學生李觀會,執捉之意,敢啓。傳曰,分揀。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜,無所捉之意,敢啓。傳曰,知道。
上在慶熙宮。停常參,只晝講。
自卯時至酉時,下雨或灑雨,測雨器水深一寸四分。
自初更至五更,下雨,測雨器水深七寸七分。
藥房都提調韓翼謩,提調李景祜,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。編輯將奏箋,是宣攸科,祗迎後,入侍,宜矣。
中宮殿·惠嬪宮,藥房口傳問安。答曰,知道。
具㢞啓曰,行大司憲洪重孝在外,執義未差,掌令李師曾在外,一員未差,持平鄭槃在外,一員未差,今日以監察茶時之意,敢啓。傳曰,知道。
傳于李性遂曰,李判府事留待,內局同爲入侍。
傳于李萬恢曰,承旨侍衛軍兵雨具,陪香人亦爲雨具。
傳于金華鎭曰,禮房承旨入侍,先爲入侍。
傳于金華鎭曰,承文院監役官,同爲入侍。
傳于金華鎭曰,同副承旨徐浩修,下敎時入侍。
傳于李在協曰,同副承旨入侍。
以承傳色口傳下敎曰,編輯堂上徐命膺,郎廳申景濬,同爲入侍。
李萬恢,以編輯郎廳,以大臣言啓曰,本廳前郎廳金鍾秀,纔已自鄕上來矣,亦令該曹口傳付軍職,使之進參,於明日陪箋之時,何如?傳曰,允。
又以編輯廳,以大臣意啓曰,明日進箋時,本廳堂郎,當爲陪進,日前輔德黃榦,時無職名,令該曹口傳付軍職,使之進參,何如?傳曰,允。
兵曹口傳政事,以金鍾秀爲副司直,黃榦爲副司果。
李萬恢,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜㕔言啓曰,去夜犯夜人,無所捉之意,敢啓。傳曰,知道。
以承傳色口傳下敎曰,中官仔細奉審而來,明日開門時,禮官馳往奉審,畵員圖形置之,奉審後,持擇日入侍以奏。
行副司直徐命臣疏曰,依以臣,於日昨擎冊入對之餘,忽伏承熟馬面給之命,恩出常格,光勳具僚,臣手奉温音,感忭交至,殆不省置身之所也。臣之忝叨芸閣,纔六箇月,而正韻命刻,已過十許年矣。及今工役告訖,依例進覧,此不過攸司之任耳。稽滯尙自爲懼,勞勩初何可論,且凡冊子開刊之際,校淮鋟印,各有其人,監視勤慢,亦郎僚在,臣則只是主管與聞而已。該令有董飭自效之事,固係職分之所當爲者,向來御製序文中二字之敎,己是萬萬不虞,有非螻蟻如臣,所敢承當,而矧玆出廐之寵錫,夐越尋常,臣自顧靦然,益不勝慙悚之至,圉士牽臨,閭里聳觀,在臣一身,榮耀雖極,其於累聖明愼賞之政何哉?臣惶愧之忱,歷日冞切,不得不略陳短章,仰首呼籲。伏乞聖慈,特察賤臣罔功之實,克念古后愛笑之明,收還曠典,俾安私分,不勝幸甚,臣無任伏地祈祝之至,謹昧死以聞。答曰,省疏具悉。卿之此任,其雖六箇月,能成十餘年未了之事,嗚呼,其日陪進賞典,豈特錫馬?而予亦參酌用中,於陞資之下,其何過讓?卿勿辭領受焉。
禮曹判書蔡濟恭疏曰,伏以臣,聖世之一僇人耳,顧其踪地,豈有復廁周行之理?而乃聖上必欲慰藉之保全之,日前隆批,旣非如臣滓穢所當得,曾未幾朝,特除之命,又下夢想之外,臣則負殿下之恩,而殿下之眷顧愈摯,臣則慢殿下之命,而殿下之收召愈勤,臣亦有秉彝者,亦豈不寤寐怵惕?感涕長流,而廉防至重,世念全灰,違傲天牌,視若應行之事,有臣如此,生不如死,卽仍備考之拜箋,期以明日,傳敎又降,責臣陪進,恩牌隨下,促臣承膺。噫,臣於備考之役,雖無尺寸之勞,承命仕進,殆將半年于玆矣。幸因聖屢煩,編事速完,而出御正殿,親受進箋,又是參局諸臣莫大之榮感,則豈不欲隨諸僚後?仰覩盛擧,而顧此春曹新除,決是義分之所不敢出脚者,玆不免一味違逋於編局之召,臣情到此,亦云窮且蹙矣。儻蒙聖慈,亟賜諒察,遞臣職名,使臣以軍銜陪箋以進,則臣謹當趨詣文陛,兼覲淸光,退守丘壑,以卒餘生。伏乞天地父母,曲加聖念,特允所請,千萬幸甚,臣無任屛營祈懇之至,謹昧死以聞。答曰,省疏具悉。其旣悉諭,浮囂雖若此,予豈捨卿,特授宗伯,意亦深矣。卿勿過辭,來朝謝恩,同爲陪箋。
同副承旨李碩載疏曰,伏以臣於今曉入侍退出之際,偶致落傷,肢節牽痛,胸膈互塞,不能屈伸,僵臥直廬,而最是半面被傷,有駭瞻視,以此病狀,實無淹直之路。玆敢冒陳短章,徑出禁門。伏乞聖慈,亟命鐫遞臣職,俾得及時調治,以延殘喘,不勝幸甚,臣無任屛營祈懇之至,謹昧死以聞。
傳于具㢞曰,承旨有闕代,前承旨徐浩修除授,牌招察任,房順房。
輔德黃榦疏曰,伏以臣之老父,年今八十三,居常凜綴,寧日恆少,近因日候蒸熱,脫着失宜,自日前重患暑泄,症形不輕,而臣於恩除之下,義分是懼,抑情就直,今已三日,纔接家信,諸症越添,促臣歸視,自聞此報,方寸如灼。玆敢忙投短章,徑出禁門,臣罪至此,悚蹙冞切。伏乞孝理之下,特垂矜諒,亟遞臣所帶之職,以便救護,仍治臣瀆擾之罪,以肅朝綱,千萬幸甚,臣無任屛營祈懇之至,謹昧死以聞。踏啓字。
持平鄭槃疏曰,伏以臣,三年苫塊,一縷苟延,憑依松楸,世念都灰,不意柏府新命,遠辱此際,繼而馹召宣旨,恩榮所被,隣里動色,臣雙擎摧咽,五內靡定,仍伏念臣之跡違天陛,居然四載矣。區區犬馬之誠,豈不欲章皇登程?一近耿光,而抑臣有悲苦懇迫之情,噫,凡人有生,孰無劬勞之恩,而惟臣父母,多產子女,次第不育,不肖臣身,孑然獨存。自在孩提,屢嬰奇疾,幸賴鞠育,以至長成,濫通朝籍,已踰十年,而緣臣無狀,未效一半分子職,臣母先亡,奄闋常制,從今以往,雖有榮耀,臣母無知,何所執喜?念言及此,徒切不洎之痛而已,悠悠蒼天,此何人哉?只與臣父,相依爲命,而臣父今年七十有五,本來氣瘧寒熱之症,已成痼疾,逐歲重發,氣息奄奄,近緣時氣乖常,又添毒感,舊恙新症,一時濱危,臣以終鮮之人,藥餌扶護之責,擔在一身,臣若暫離,替視無人,方當聖心憂勤,飭勵臺閣之日,未卽趨謝,自犯違慢,揆以邦憲,萬戮猶輕,情私所迫,不避煩猥。玆從縣道,略陳哀懇。伏乞天地父母,俯賜鑑諒,亟遞臣所帶職名,以便救護,仍治臣慢命之罪,以肅朝綱,不勝幸甚,臣無任屛營祈懇之至,謹昧死以聞。踏啓字。
吏曹參議李商芝疏曰,伏以臣,荷天地生成之恩,屛跡田廬,父子相依爲命,歌詠聖澤,惟思隕結之報而已。不意天官新命,忽及於釁累之身,驚惶之極,自不覺感涕之無從,臣之向來騎省一肅,專出於叩謝之忱,似此踪地,竊庶幾聖明,亦已俯燭矣。臣何敢更事覶縷,益增瀆擾之罪哉?臣雖無故,人極孱劣,閒慢職事,猶難堪當,況此銓衡參佐之地,尤何足比數,而選部之通擬,誤恩之遽加,大駭物情,貽辱淸朝,臣若只知感激恩私,怵畏義分,怡悟然爲趨承之計,則其於有關於人理何哉?伏惟上天至仁,無物不遂,其所以終始曲諒,必不待臣辭之畢矣。玆從縣道,瀝血陳懇。伏乞聖慈,特許鐫改職名,仍命刋去朝籍,俾得杜門息影,專意終養,千萬幸甚,臣無任涕泣祈懇之至,謹昧死以聞。踏啓字。
禮曹參議李商芝疏曰,伏以臣,頃叨銓職,獲蒙恩遞,仰頌體下之德,感惶無極,曾未幾何?又有春曹除命,臣於是,彌增隕越,臣之情事,已蒙聖鑑之俯燭,豈敢更事煩瀆?而臣母素患風濕之症,當夏益劇,精神昏眩,肢節癱瘓,委身床席,全廢運用,源委旣深,針焫罔效,臣方左右扶將,實無頃刻離捨之勢,久縻職名,重犯逋慢,臣罪至此,尤無所逃。玆從縣道,猥暴懇迫之私。伏乞天地父母,特垂矝諒,亟許遞改,仍令選部,勿復檢擬,以便救護,以昭法紀,千萬至祝,臣無任屛營祈懇之至,謹昧死以聞。踏啓字。
庚寅閏五月十四日辰時,上御延和門外。香祗迎入侍時,行都承旨金華鎭,左承旨李在協,右承旨李性遂,左副承旨李萬恢,右副承旨具㢞,記注官任希雨,假注書金重燮,記事官吳鼎源·柳誼,進伏於通陽門外。上具翼善冠·袞龍袍,自通陽門出,延和門外降輿,詣版位上,各處香祗迎,俯伏平身行禮訖,步詣建明門外,祗送後,還入門內,乘轎,命禮房承旨,馳詣太廟,奉審以來事。出榻敎上曰,當爲晝講於便殿,知事以藥房提調李景祜爲之,特進官以徐命膺爲之,單子置之,只入正時,晝講爲之事。出榻敎仍爲還內,諸臣以次退出。
庚寅閏五月十四日巳時,上御集慶堂。藥房入診,李判府事·編輯堂郎,同爲入侍時,都提調韓翼謩,提調李景祜,副提調金華鎭,判府事李昌誼,編輯堂上徐命膺,記事官任希雨·吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,以次進伏。上進理中建功湯,翼謩請診候。上曰,只兩廳首醫爲之。泰輿·允協診候曰,左右三部度數調均,滑體不足一樣矣。翼謩曰,以十六日進箋然後,可無苟艱,領相言送於臣矣。上曰,編輯堂上,必知之矣。命膺曰,無他苟艱之事,箋文已以十六日刊印矣。上曰,象緯考後,又印何考耶?命膺曰,印輿地考,次印禮考矣。上曰,十六日後,則使校書館官員,陪進,可也,卿亦先退監印,可也。命膺退出,上曰,判府事進前,可也。昌誼曰,近來日氣蒸鬱,寢睡·水刺之節,若何?上曰,一樣矣。中宮殿氣候,若何?上曰,近來則差勝矣。世孫宮氣候,若何?上曰,好過矣。昌誼曰,臣罪犯至重,而薄勘旋宥,臣雖無狀,豈欲自速逋慢?情病俱苦,未卽承命,臣尤不勝惶感之至。上曰,往事勿說。昌誼曰,臣豈可抗顔入來,而累日不進湯之時,臣他不暇顧,日昨傳敎中下敎,足以感泣豚魚,冒沒入來,仰瞻耿光,臣今死無所恨矣。上曰,卿之引咎,予甚悶焉,卿果入來,幸矣,先退,可也。諸臣以次退出。
庚寅閏五月十四日巳時,上御集慶堂。晝講,奉審禮房承旨,敬奉閣監役,同爲入侍時,知事李景祜,特進官徐命膺,參贊官具㢞,侍讀官朴相岳,檢討官金基大,假注書金重燮,記事官吳鼎源·柳誼,禮房承旨李性遂,繕工監役黄仁廉,以次進伏。上曰,禮房先入侍。性遂進伏,上去椅上,御于席上,命讀擧業與諸單子訖,性遂啓以無頉,命先退,坐于椅上,命經筵入侍,景祜等進伏,上講大學凡傳文,至傳三章訖,相岳又讀。上曰,陳文義。相岳曰,作新民,帝王之極功,堯典曰,協和萬邦,於變時雍,周詩曰,周王壽考,遐不作人,殿下新民之工,五十年于玆,而人心漸不如古,伏願益加唐堯·周文之化,作新一世之民焉。上曰,所奏,好矣,當加勉矣。基大曰,顧諟天之明命,無一息間斷,無一處虧欠,日新又新,是乃顧諟之意也。景祜曰,周雖舊邦,其命維新,周之德,昔非不足,而至於文王而維新者,以其有作人新民之功也,伏願殿下,加勉周命之維新焉。命膺曰,諸臣之所奏,俱好矣。臣以止至善之道奏之,伏願殿下,旣精而益致其精,旣知而益致其知,如文王之望道而如未見焉,衛武之九十箴規焉,必止於大中至正之道,聖而益聖焉。上曰,所奏,好矣。大學之工,都在於經一章,博約之工,雖欲自勉,書自我自矣。㢞曰,經筵特進,已盡詳奏,臣則別無所奏矣。上曰,經筵先退,藥房提調,時原任大臣入侍,賤臣出傳上敎,判府事李昌誼,藥房都提調以下,竝入侍進前問候後,進湯劑,藥房提調,持湯劑更爲入侍。出榻敎命具㢞,讀各道雨澤等狀啓,至江原監司,平海前郡守王漢禎還穀反作狀啓。上曰,平海前郡守王漢禎,道臣狀聞聞之,負國恩若此者,萬萬無狀,此啓聞,先下該府,於十六日嚴問口招,登對以奏,其時當下詢大臣而處之,狀聞一體持入事,分付。出傳敎上曰,莫重拜箋,豈可不備?況前職許遞,旣伸廉隅,則若是撕捱,其涉太過,禮判蔡濟恭,牌招察任。出傳敎諸臣以次退出。
庚寅閏五月十四日酉時,上御集慶堂。同副承旨入侍時,同副承旨徐浩修,假注書金重燮,記事官吳鼎源·柳誼,以次進伏。上曰,明日箋文下,列書編輯人乎?知入,賤臣承命出傳,以列書之意還奏,命書睡中呼寫御製,使左承旨作帖以入,坐直承旨入侍,左副承旨入侍事。出榻敎李萬恢進伏,命讀蔡濟恭疏,書批答。上曰,飭已行,何待三日勘律,雲觀官員,今日卽爲特放。出傳敎諸臣以次退出。
上在慶熙宮。停常參·經筵。
自昧爽至申時,下雨或灑雨,測雨器水深二寸九分。
藥房都提調韓翼謩,副提調金華鎭啓曰,伏未番夜間,聖體調攝,若何,痰候·寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於昨夜庶可洽了五尺,於心悶,晝中止,待其晴日已晚,杳然晴靜竟夕,明入侍。
中宮殿·惠嬪宮,藥房口傳問安。答曰,知道。
具㢞啓曰,行大司憲洪重孝在外,執義未差,掌令李師曾在外,一員未差,持平二員未差,今日以監察茶時之意,敢啓。傳曰,知道。
藥房口傳啓曰,臣等祗奉湯劑,顒俟批旨,申牌始報,伏承明入侍之敎,相顧失圖,誠不勝抑鬱之至,當此盛暑,凡係聖躬保護,宜倍常日,而湯劑間斷,莫如近日,再昨旣命入之,今日又有此敎,臣等悶迫之極,不容但已。敢此冒罪仰瀆,伏乞暫許入侍,仍進湯劑,千萬幸甚,惶恐敢啓。答曰,昨夜徹宵,心猶憧憧,而日聞禮草,元輔復命然後,此心少紓,而今聞東郊,亦有奉審之擧,今年適中之中,皆由予,以予誠淺,命入蔘苓,意亦諒,卿則將建功,一何至此?依下敎煎入。
金華鎭啓曰,右承旨李性遂,今日不爲仕進,卽爲牌招,何如?傳曰,允。
以備忘記,傳于李在協曰,鼓已撤,報可通,飭水標。
以備忘記,傳于李在協曰,纔飭水標,報五尺深,冀止。
徐浩修,以禮曹言啓曰,卽接明陵參奉所報,則雨勢達夜終朝,一向注下,今日卯時量,新陵上後正甲方莎草,廣十尺長六尺深一尺頹圮云。陵上頹圮,至於如此,誠爲驚心,不可無慰安之擧,慰安祭,不卜日今十七日設行,而依例政府以下,進去奉審後,稟處,何如?傳曰,允。
徐浩修啓曰,卽者禮曹郎廳來言,明陵新陵上莎草有頉處,奉審事草記,今當修正以入,而判書蔡濟恭未肅拜,參判尹得雨奉命在外,參議未差,不得擧行云,判書蔡濟恭,卽爲牌招擧行,何如?傳曰,卽爲牌招。
以承傳色口傳下敎曰,蔘苓茶煎入。
又下敎曰,陪箋,以明日爲之。
又下敎曰,政府奉審卽爲之。
又下敎曰,明日延和門,當爲香祗迎,待下敎只入正時,封箋,領相與禮判,入來後爲之。
以備忘記,傳于李萬恢曰,禮堂有闕代,前萊伯代爲,牌招察任。
徐浩修,以觀象監官員,以領事意啓曰,今此明陵陵上莎草頹圮處奉審時,臣以政府進去矣,本監提調,亦當進去,而臣旣領本監,依例兼進之意,敢啓。傳曰,知道。
徐浩修啓曰,新除授禮曹參議李在簡,承牌到闕外,而以前任東萊府使,方在解由未出中,何以爲之?敢稟。傳曰,其代李性源爲之,牌招察任。
徐浩修,以禮曹言啓曰,卽接徽陵別檢所報,則本陵陵上曲墻西邊,廣九尺許,高二尺許,竝與臺石,今日雨水頹圮云,陵上曲墻,有此頹圮之患,不可無慰安之擧,慰安祭,不卜日今十七日設行,而依前例本曹堂上·郎廳,進去奉審後,稟處,何如?傳曰,允。
徐浩修,以吏曹言啓曰,今此明陵告由祭獻官預差,前左尹李重祜塡差,而時無職名,令該曹口傳付軍職,何如?傳曰,允。
又以吏曹言啓曰,今此明陵告由祭,典祀官兼大祝,前校理沈頤之塡差,而時無職名,令該曹口傳付軍職,何如?傳曰,允。
兵曹口傳政事,以李重祜爲副司直,沈頤之爲副司果。
具㢞,以刑曹言啓曰,飭已行,何待三日勘律?雲觀官員,今日卽爲特放事,命下矣。依傳敎罪人朴致赫,卽爲放送之意,敢啓。傳曰,知道。
李萬恢,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
上在慶熙宮。停常參·經筵。
藥房都提調韓翼謩,副提調金華鎭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,其雖霽矣,猶有餘意,此心憧憧,其況今日,東西心懸,氣何諭乎?待下敎入侍焉。
中宮殿·惠嬪宮,藥房口傳問安。答曰,知道。
徐浩修啓曰,行大司憲洪重孝在外,執義未差,掌令李師曾在外,一員未差,持平二員未差,今日以監察茶時之意,敢啓。傳曰,知道。
具㢞,以都摠府言啓曰,今日入直內三廳,武兼禁軍及軍兵等,當爲中日習射,而崇政殿月臺殿座相値,不得爲之之意,敢啓。傳曰,知道。
傳于李萬恢曰,內局入侍,禮堂同爲入侍。
傳于李萬恢曰,禮堂留在,待下敎入侍。
傳于具㢞曰,宣傳官二員待令,騎馬六匹立之。
李萬恢,以侍講院言啓曰,王世孫重講書傳,今已畢講,依傳敎,以詩傳繼講之意,敢啓。傳曰,知道。
內醫院官員,以都提調·副提調意啓曰,提調李景祜,謂有身病,今日問安,不爲仕進,事體未安,卽爲牌招,何如?
吏曹口傳政事,以洪應辰爲高陽郡守,慶興運爲平丘察訪。
殿座罷後,政院·玉堂·藥房口傳問安。答曰,知道。
李萬恢啓曰,卽者檢閱吳鼎源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
具㢞,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
檢閱吳鼎源疏曰,伏以臣母素患風眩虛瘁之祟,積年沈痼,元氣綿脆,常委床褥,每當寒暑交換,少失將攝,則輒復添劇,顧臣情理,豈有離捨供職之望,而祗緣濫叨邇列,義分是懼,抑情持被,五朔于玆矣。卽接家信,則臣母宿病之外,又添新症,寒熱交攻,眞元頓鑠,食飮全却,氣息凜綴,家僮踵至,促臣來視,臣自聞此報,方寸煎灼,按住不得,忙投短章,徑出禁扄。伏乞天地父母,俯賜鑑諒,亟削臣職,以便救護,仍治臣罪,以肅朝綱,千萬幸甚,臣無任屛營祈懇之至,謹昧死以聞。踏啓字。
庚寅閏五月十六日辰時,上御延和門外。徽陵·明陵慰安祭香祗迎入侍時,行都承旨金華鎭,左承旨李在協,左副承旨李萬恢,右副承旨具㢞,同副承旨徐浩修,記注官任希雨,假注書金重燮,記事官吳鼎源·柳誼,進伏於通陽門外。上具翼善冠·袞龍袍,自通陽門,詣延和門外版位上,兩陵慰安祭香祗迎俯伏平身後,步詣建明門外,還御橋上,都提欲進湯劑。上曰,待於殿座時,可也。還自延和門入麗春,御崇政殿東邊而不御正中,不御交椅,御于方席上,命禮判入侍,問奉審處,起伏曰,後邊有莎草枯損處,而今當炎夏烈陽暴之,則不無更爲枯損之慮矣。上曰,幾處乎?曰,小小如掌處,則不止五六,而又有三四處矣。上曰,略有靑色,則似有生意乎?對曰,若存若無,而不至於所見之悶迫矣。上曰,枯損處,則其色黃乎,其長幾何?曰,略有靑色,而左右莎草萋萋,故其長不過周尺一尺矣。上曰,以今月爲之,可也。然則以二十六日修單以啓矣。仍爲退去,上曰,領相似可入來乎?華鎭曰,昨聞去時之言,則昨夕若奉審,則今日可以早來,若日暮未克奉審,則至晚可以入來云矣。又曰,李性遂牌不進矣。上曰,右承旨許遞,其代前承旨黃最彦除授,牌招察任,房順房。出傳敎上曰,內局入侍,藥房提調,持湯劑更爲入侍。出榻敎奉審禮曹參判入侍事。出榻敎命讀十七日告由祭祭官單子,都提調進前問候,上曰,一樣矣。寢睡·水刺之節,何如?上曰,難矣,心無一日可伸之時矣。慰藉言之,則無入玉成,而此心難耐。翼謩曰,雨意如此然後,百穀可成。上曰,今年雨暘,不至愆期,而予之警惕,無時可已,以爲無傷,則不孝不忠,予甚惡之矣。莫非命也,建功何能使予至此,如此開霽,已極幸矣,豈可放心而進御建功乎?今則非只爲農事,各陵有頉,鱗次報來,此心冞切憧憧,向爲民,猶不進湯,況所重,如何?古有行之者,而晏然則是豈人之道乎?彼蒼昭昭,焉可弛心?上曰,編輯堂郎,已爲待令乎?曰,已爲待令於闕外,而以領相之未來,依下敎姑爲等待矣。承旨呈奉審單子及圖形,奉審大臣及繕工提調·禮判入侍事。出榻敎上於東月臺,設椅受箋。浩修曰,鼓吹,以其無成命,故不得設行,而姑爲待令矣。上曰,予已知之,而今月則不可爲矣,鼓吹陳而不作亦不可,自外退去,可也。華鎭曰,以恐懼修省之意,特爲停止,故臣等不敢固爭,於月數則已過矣。上曰,只儀仗具進,可也。領議政金致仁,左議政韓翼謩,右議政金尙喆,領府事金相福,判府事金陽澤,判府事李昌誼,編輯堂上元仁孫·蔡濟恭·李最中·徐命膺·洪名漢·李潭·金應淳·鄭存謙,郎廳徐浩修·金鍾秀·申景濬·李得一·趙晙·尹養厚·黃榦,奉龍亭入庭內東邊,先進箋文,後進象緯考,先四拜後四拜訖,時原任大臣,編輯堂郎入侍事。出榻敎命領相入侍,致仁進伏曰,四面坼裂處,水入其中,然而自外觀之,則莎草相連,不至於所見之未安矣。上曰,大臣旣已復命,日字今問禮官,以十九日擧行事,卽爲分付。出傳敎上曰,提調許遞,其代禮判除授。出傳敎藥房提調及醫官方泰輿·許礈·李以楷·鄭允協·慶絢·吳道炯·丁志泰進伏,請進湯劑,上進御訖,請診候,上曰,置之。編輯堂郎進伏,上曰,初則杳然,今日奏功,卿等多受勞矣。對曰,臣等有何效勞,而莫非聖上董飭之功也。尙喆曰,盡爲印出然後,可以成書,且閱去多眼然後,可以有終矣。致仁曰,各考未畢之前,不可一任其偃便矣。兵判今當都政而一未見容,監印堂上特爲遞差,何如?上曰,依爲之。李潭·鄭存謙,仍差監印堂上,使之監印,何如?上曰,象緯考雖封進,諸考皆未訖工,隨其考,該堂郞進詣芸閣,次次畢考爲期,依領相所奏,兵判元仁孫,減下監印堂,鄭存謙·李潭,諸考訖工間,首尾照檢事,分付。出傳敎上曰,必也正名,各考堂郞,各任其考之監印,可也。致仁曰,李潭·鄭存謙則所任之考外,又掌他考,使之專責,可也。上曰,領府事之意,何如?相福曰,必如領相之言然後,可以成終矣。尙喆曰,不但校正,紙地凡節,亦有照關之事。上曰,監印之時,予當時時摘奸矣,豈可始勤終怠乎?輿地考與輿地圖,不可泯後,使之刊板,可也。上曰,噫,海東文獻,我東今初庶可垂後,而是誰之功,皆堂郞之功也。前綾恩君具允明,判書元仁孫·蔡濟恭,行司直徐命膺·李最中·洪名漢·李潭,參判鄭存謙·金應淳,各熟馬一匹。郞廳承旨徐浩修,前承旨金鍾秀,正李得一·申景濬,副司果趙晙·尹養厚·黄榦·洪龍漢·洪纘海,各半熟馬一匹賜給。噫,備考之本,卽申景濬,初以疆域志,因爲備考,其功在先,豈特今功?今番乃見此人,予自謂見之晚也。況浩多輿地考外,且修整輿地圖·象緯考,禮考郞俱有御製,故已陞資,今於此日,奚忘其本?今適有窠,掌樂正申景濬,五衛將除授,其代曾已諭,八郞中未準職者惟此人,副司果洪纘海除授,皆令今日內,口傳擧行,殿庭謝恩,申景濬竣事間,除本仕專意擧行,本廳書寫員役,令該曹米布,分等題給。出傳敎上曰,今番校正官南玉·鄭忠彦,令該曹守令備擬。出傳敎上曰,編輯廳旣訖功,陪箋堂郞以下書寫,卽爲書啓。出傳敎判義禁,持王漢禎草記入侍事。出榻敎致仁啓曰,今此江原道臣狀啓中,平海前郡守王漢禎,還穀虛錄之罪,固當依律勘處,兩年監色輩逋欠之穀,亦宜刻期準捧,而至於民間未捧一百餘石,窮夏督徵之難,誠如狀內辭意,依所請,待秋成卽爲收捧之意,分付,何如?上曰,依爲之。上曰,聞此畿伯狀聞,高陽·平丘所爲,其涉駭然,此實前所未聞,依狀請施行,此時守令,豈可遲滯?其代令該曹卽爲口傳擇差,其令待朝辭朝入侍。出傳敎大臣退去後,華鎭曰,再湯劑依下敎乎?上曰,卽爲入之,進御後,請進蜜棗,上曰,置之。翼謩曰,雨暘如此,昨夕旣不能進,更進一貼之意敢請矣。上曰,依。仍幸敬奉閣,自宜春門,從毁墻處,至承文院外降輿,步入新建處時,雨初霽,道甚泥濘,玉趾從泥土上,步行臨視其役處後,出門外乘輿還內,至漏局下。上曰,監役黄仁廉待令,至崇政殿麗春門內,上曰,何時五土丹靑,何時訖役乎?對曰,二十一日,當施五土彩,而二十四日當畢役矣。上曰,退去。仍還內,諸臣問安後,以次退出。
庚寅閏五月十六日申時,上御集慶堂。藥房入診,禮堂同爲入侍時,都提調韓翼謩,提調蔡濟恭,副提調金華鎭,禮曹參議尹東昇,假注書金重燮,編修官金聖猷,記事官柳誼,醫官方泰輿·許礈·李以楷·吳道炯·鄭允協·慶絢·丁志泰,以次進伏,上命着笠起坐,而使禮堂先爲入侍,讀書啓訖。上曰,何爲半邊頹圮乎?對曰,初非全壁頽圮,故如此矣。上曰,擇日乎?對曰,十九日二十一·二十四日俱好云矣。上曰,以二十一日爲之,可也。禮堂先退,命內局入侍,翼謩問候,上曰,一樣矣。水刺之節,亦何如?上曰,一樣矣。進湯劑,上曰,雖蜜水亦難矣。翼謩曰,殿下每撝謙至此,臣以爲尤可受祿於天之德也。進御訖,請診候,上曰,依。泰輿診而退伏曰,脈候左右三部調均,而滑體之不足,大體一樣矣。許礈以下,至于志泰,所奏同前。上曰,睡則每昏昏矣。翼謩曰,夜睡則好矣,世之老人,必高其枕者,以氣息之如此然後,必順故也。上曰,如予低枕者無之矣,似是腎瀝之效也。翼謩曰,自明日更進三貼,何如?上曰,予常凜然,必有造物之來矣。上曰,洪奉朝賀,以備考首倡之人,且當此日,必鬱抑矣,洪龍漢亦多爲之乎?濟恭曰,選擧考了當後,又任樂考,多有裒集者,而徐命膺任其餘而成終矣。翼謩曰,明日湯劑,依前待令乎?上曰,依。命入闡義昭鑑,讀纂修諸臣列錄。翼謩曰,徐命膺某事,問於其子云矣。上曰,初入場中時,以爲精明矣,果有才而該博矣,申景濬該博,可謂無與爲伍。濟恭曰,自士子時,以賦鳴於世,科時改以今名矣。上曰,然乎?命兼史,持文獻通考序文所付卷,讀奏訖,上命書受箋日受箋問答。上曰,校正後,知申與禮堂退去,又曰,開陽門留門,坐直承旨入侍。徐浩修進伏,命讀狀啓數文,又讀春坊進講詩傳單子。上曰,春宮進講冊子,以藏書閣件乎?印出於校書館乎?-注書知來,賤臣以藏書閣件,懸吐進講之意回奏,上命退,諸臣以次退出。
上在慶熙宮。停常參,行晝夕講。
自昧爽至辰時,有霧氣。巳時午時,日暈。
藥房都提調韓翼謩,提調蔡濟恭,右承旨李萬恢啓曰,昨日親臨受箋,仍審新閣,抵午還内,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,晝講時入侍,宜矣。
中宮殿·惠嬪宮,藥房口傳問安。答曰,知道。
徐浩修啓曰,行大司憲洪重孝在外,執義未差,掌令李師曾在外,一員未差,持平二員未差,今日以監察茶時之意,敢啓。傳曰,知道。
傳于李萬恢曰,禮房承旨與禮判,先爲入侍。
以備忘記,傳于李萬恢曰,校正堂鄭存謙·李潭,其令入來,申景濬猶有餘考,堂郞持餘考,一體入侍,此中有經筵特進官,兼爲晝講。
傳于李萬恢曰,內局入侍。
李萬恢啓曰,預備兼春秋金晚耉,身病猝重,勢難察任,今姑減下,其代令該曹口傳差出,何如?傳曰,允。
傳于李萬恢曰,坐直承旨與禮判入侍。
吏曹口傳政事,以任希遠爲兼春秋,以金夏材爲待敎。
兵曹口傳政事,以張志恆爲禁軍別將。
李萬恢,以觀象監官員,以領事意啓曰,今此明陵陵上,莎草頹圮處修改時,臣以政府進去矣,本監提調,亦當進去,而臣旣領本監,依例兼進之意,敢啓。傳曰,知道。
李萬恢,以吏曹言啓曰,今此明陵告由祭典祀官兼大祝,前執義李正吾塡差,而時無職名,令該曹口傳付軍職,何如?傳曰,允。
徐浩修,以兵曹言啓曰,禁軍別將張志豐,素患痰癖之症,挾感添劇,旬月之內,差復無期,屢度呈狀乞遞,實病旣如是,則領軍重任,不宜瘝曠,今姑改差,何如?傳曰,允。
徐浩修,以武臣堂上朔試所差備官,以試官意啓曰,副司勇梁喜圭病不進,依承傳罷職,何如?傳曰,允。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
庚寅閏五月十七日辰時,上御集慶堂。藥房入診,晝講同爲入侍時,都提調韓翼謩,提調蔡濟恭,副提調李萬恢,記事官任希雨,編修官金聖猷,記事官柳誼,醫官方泰輿·許礈·李以楷·鄭允協·慶絢·吳道炯·金光國,以次進伏。翼謩曰,夜間聖體,若何?上曰,今日則最安過矣。翼謩曰,寢睡·水刺之節,亦何如?上曰,寢則勝,而水刺一樣矣。翼謩曰,中宮殿氣候,若何?上曰,近來則汨汨之聲差勝矣。上曰,近日則予欲三服湯劑,何如?翼謩曰,伏承下敎,不勝欣幸矣。上曰,卿心快活乎?翼謩曰,誠萬幸矣。仍進理中建功湯訖,上曰,此物果建功矣。翼謩曰,臣等每言此湯劑,謂以應時矣。仍請診候,上曰,依。泰輿等診候曰,脈候左右三部,度數調均,滑體不足一樣矣。泰輿曰,中宮殿湯劑,今已進御三十貼,日候甚熱,姑爲停止,似好矣,下詢諸醫爲宜。上曰,諸醫之意,何如?礈等曰,日熱如此,今姑停止,似好,臣與首醫之意一樣矣。上曰,中宮殿進御,加味六君子湯停止。出榻敎翼謩曰,臣等與諸醫,自外有所相議者矣,理中湯進御三貼之時,則薑桂減五分,似好矣。上曰,諸醫之意,何如?泰輿等曰,日日進三貼,則減五分,似宜矣。上曰,建功湯,自今日三貼煎入,前方中乾薑·桂枝,各減五分。出榻敎上曰,再湯,夕講後持入,可也。諸臣退去。
庚寅閏五月十七日辰時,上御集慶堂。晝講編輯堂郞,同爲入侍時,知事朴相德,特進官鄭存謙,參贊官黄最彦,侍讀官李致中,檢討官李澤遂,假注書金重燮,編修官金聖猷,記事官柳誼,編輯堂上李潭·鄭存謙,郞廳申景濬,堂上洪名漢,以次進伏。上去椅子,坐于席曰,禮判先爲入侍。蔡濟恭·李萬恢進,上曰,明陵莎草,何日爲之耶?對曰,十九日卯時擇日,故明日傳香,命書明陵祭文,又書徽陵祭文後,命退去。上曰,經筵官入侍,經筵官等進伏,上講大學補亡章補亡章訖,李致中又讀,上曰,陳文義,致中曰,因其己知之理而益窮之,窮而益窮之,窮字卽至善之極也,益加留意焉。李澤遂曰,大學之道,不出明德,而亦不過具衆理而應萬事,若於修正上用工,必於格致上致力,伏望留意焉。相德曰,此謂格物云者,必至於至善之謂也。事事物物之理,必盡窮致然後,庶可謂之格物也。存謙曰,用力之久久字,乃悠久之久也,每事眞積力久然後,可見其效也。最彦曰,臣別無所奏矣。上曰,經筵官先退,都提進前問候,上曰,一樣矣。寢睡·水刺之節,亦何如?上曰,近來則稍不至於昏睡矣。進湯劑後,請診候,醫官等退伏曰,脈候大體如前矣。上謂翼謩曰,見卿之拭汗,可謂初矣。翼謩曰,向見殿下,自崇政殿至于建明門,而少無汗漸,臣等不勝歡抃矣。上曰,自是無發汗而然也。上曰,輿地圖功重,令申景濬擇公廨,雖今日。仍爲監董。出榻敎編輯堂上洪名漢,五衛將申景濬入侍事及守令·察訪入侍事。出榻敎上曰,今十八日·二十日·二十五日,當延和門香祗迎,儀注時刻置之,入直侍衛,只入正時。出傳敎夕講爲之事。出榻敎上曰,編輯堂入來乎?濟恭曰,盡爲入來矣。李潭進伏曰,今當印出輿地考,而以輿地考之未及校正,先印禮考,景濬進伏。上曰,輿〈地〉圖幾許爲之乎?曰,略有出草者,而今失處所,若非公廨之大廳,難以周容,今方欲向均役廳矣。名漢進伏,上曰,餘考未終者幾何?名漢曰,臣之初任者,已爲了當以納,而市糴考無人替當,故臣任其考,而今幾成矣。命市考·糴考中序文與臣謹按若干篇讀奏後,命退。上曰,夕講入侍,經筵官等進伏,上講大學衍義,自曰若稽古帝堯,至協和萬邦,致中侍讀訖,上曰,陳文義,致中曰,欽明文思安安,乃大學靜而后能安之之安,堯之大德,於一安字而盡之矣。澤遂曰,放勳,至功也,協和萬邦,於變時雍,俱是帝堯之至功,而由於一欽字也。相德曰,克明峻德,卽大學之明明德也,欲法帝堯之峻德,當法大學之明德也。李潭曰,堯典中功德之盛,爲治之道,實是大學之影子,帝堯之道,只在一部大學中矣。最彦曰,臣別無所奏矣。上曰,眞西山之以此首題於衍義者,其意深矣。上曰,守令入來乎?高陽郡守洪應辰進伏,宣諭後命退去,平丘察訪慶尙運進伏,上曰,誰子也?曰,慶絢之子也。命退去,藥房提調,持湯劑更爲入侍事。出榻敎上曰,前待敎金夏材,口傳付職,牌招入直。出傳敎諸臣以次退出。
庚寅閏五月十七日巳時,上御集慶堂。藥房入診入侍時,都提調韓翼謩,提調蔡濟恭,副提調李萬恢,記事官任希雨,編修官金聖猷,記事官柳誼,醫官方泰輿,以次進伏。翼謩曰,俄間聖候,若何?上曰,一樣矣。仍進理中建功湯,命書御製餘懷憧憧示沖子,又命濟恭編次,上命書傳敎曰,副提調許遞,其代右尹李徽之除授,牌招察任,房順房,三院副提調例兼。出傳敎諸臣退出。
庚寅閏五月十七日申時,上御集慶堂。藥房入診入侍時,都提調韓翼謩,提調蔡濟恭,副提調李徽之,記事官任希雨,編修官金聖猷,記事官柳誼,首醫方泰輿,以次進伏。上進建功湯訖,上曰,文獻通考初卷持入,賤臣持入,命濟恭讀序文訖,上曰,杜氏通典持入,賤臣持入,又命讀序文後,諸臣以次退出。
庚寅閏五月十七日酉時,上御集慶堂。坐直承旨,禮判同爲入侍時,右副承旨徐浩修,禮曹判書蔡濟恭,假注書金重燮,編修官金聖猷,記事官柳誼,以次進伏。上曰,俄者誤考處,詳考以來乎?濟恭曰,出去更考於皇朝史記,則當云嘉靖,而誤以隆慶書之,更當稟定矣。仍出御製示沖子文,更爲正書曰,嘉靖承襲正德,而其時卽盛際也,黃河亦淸云矣。上起坐而聽其讀訖,諸臣以次退出。
上在慶熙宮。停常參·經筵。
藥房都提調韓翼謩,提調蔡濟恭,右承旨李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。身雖在此,心在追慕峴,氣何暇諭?待下敎入侍,宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,鄭忠彦勝於堂郞,此下弓一張賜,勸奬,使之益加勤幹,二十板猶小,更增事,分付校書館。
徐浩修啓曰,行大司憲洪重孝在外,執義未差,掌令李師曾在外,一員未差,持平二員未差,今日以監察茶時之意,敢啓。傳曰,知道。
以備忘記,傳于李惟秀曰,今日餘懷憧憧,於古閤,欲爲沖子,殿講臨焉,見此圓眼,豈特差備古道?昔年予自問安廳入差備時,皆由此道,其何景像?此後凡闕內,稟於予之前,任自爲之者,當該掌務中官與守直中官當重繩,以此申飭內府。
傳于徐浩修曰,承旨入侍。
傳于李萬恢曰,內局入侍,儒臣持問答,同爲入侍。
以備忘記,傳于李萬恢曰,敬奉閣畢役奉安後,當展禮新閣前,令戶禮曹知悉。
以備忘記,傳于徐浩修曰,纔斯三卷,纔三日若此,萬萬駭然,校正郞,自今日省記直宿。
以備忘記,傳于徐浩修曰,今臣子焉敢若此?何時下敎,省記今僅呈,其雖名官,卽一郞廳官,焉敢若此?洪纘海輿地考畢印前,入直。
傳于徐浩修曰,騎馬三匹立之,宣傳官一員待令。
李萬恢,以侍講院言啓曰,弼善洪秀輔入直矣,特除校理出去,上番闕直,事甚未安,兼輔德趙㻐,兼弼善李致中,兼文學金基大,竝卽牌招,推移入直,何如?傳曰,允。
香祗迎罷後,政院·玉堂·藥房口傳問安。答曰,知道。
具㢞,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
掌令李師曾疏曰,伏以臣,至庸極陋,百不猶人,屢叨言地,未效涓埃,居常愧懼,若隕淵谷,不料玆者,柏府新除,又下於跧伏鄕廬之日,馹召遠辱,臣驚惶感激,不敢久淹,昨始來伏旅次,而第臣於今番之行,觸冒暑雨,猝發重疾,始以癨氣,終爲泄痢,醜穢之症,不敢盡煩天聽,而目下諸症,漸入危境,實有生行死歸之慮,束帶趨承,斷無其望。玆敢席藁私次,短章呼籲,臣罪至此,萬殞難贖,伏乞聖明,俯賜諒察,亟命鐫削臣所叨之職,仰治臣瀆擾之罪,以安私分,以肅朝綱,不勝幸甚。臣方乞免,不宜贅及他說,而第於目下事,有不容泯默者,敢此附陳,惟聖明垂察焉,朝家刑政,務得其當,罪犯罔赦,則其不可容貸也,決矣。噫,五得之罪,可勝誅哉?其叵測凶獰之情節,三百年來所未有者也,頃日酌處之命,雖出於我聖上好生之德,而有違於嚴國法尊國體之義,則大矣。臣謂黑山島爲奴罪人五得,亟施一律,快伸王章,斷不可已也,抑臣於民瘼所係,有欲一陳者久矣。玆於辭疏之末,輒敢略陳焉。諸道還穀之設置者,蓋爲窮民賬貸之意,而歲或歉荒,則許多還米,實難准捧。故自朝家遽下代穀之令,乃以皮穀代捧,而代捧之令,每出於歲末,則此時捧糴,已至十之七八,其所未捧,只二三也,設令以千斛之未計之,已捧之米,必至七八百斛,而皮穀代捧之數,不過二三百斛,則及其明春分糶之日,亦當依此數均俵,而近來貪官饞倅,專思肥己,乘此機會,恣意幻弄之狀,有難摘發,當初代捧之數,元非均一,只從其未收之多少。故或有一二斗代納之民,或有一二石代納之民,以一邑言之,幅員之大,或至數十面,或至十餘面,則南面之代穀數爻,北面之民,無以的知,東里之代穀數爻,西里之民,亦未詳知,其於分糶之時,則無論南北之面東西之里,以其皮穀,一例受食,無知愚民,知之以皮穀之多,眞由於代捧之夥然,實莫曉守令之變幻牟利也。是以貪官饞倅,每藉代穀之令,反肆肥己之術,變易於出納之際,混淆於精雜之間,使愚民莫之知,而秋捧之米,多歸其私橐,春給之穀,太半其所換空穀也。究其民情,寧不哀矜,況於春間,雖以皮穀分給,而旣曰米代之皮穀,則及其秋捧,必以精實之米,准數督捧,以充其本色,貪吏之罔民,民生之受困,莫甚於此。以此推之,歲末代穀之擧,雖或爲窮民一時之幸,而其實則衆民無窮之弊也。伏願殿下,下詢廟堂,從今以後,若値歉歲,則列邑還米,寧許減數停捧,勿許代捧皮穀,以杜貪吏之奸習,以祛殘民之弊瘼焉。且臣於良役之弊有所慨然者,朝家深軫良役之痼弊,設置均廳,特定一疋之規,則宜無弊瘼,而近來守令,諉以閒丁之難得,每當充額之日,不計年齒有限,至以襁褓乳兒,苟然充定,乃以十五歲,增年錄案,因爲徵布,貪殘之民,不堪應役,轉徙流離,無處徵布,則侵徵其一族·切隣,一族·切隣,亦不能支堪,畢竟逃散,則又侵其族之族隣之隣,及其徵布之日,猾吏猛隷,縱橫閭里,蹴踏鞭扑,無所不至,鶉衣菜色,呼泣走匿,景色愁沮,行路咨嗟,其弊源,實非閒丁之難得也,亦非良役之煩重也,專由於守令之憑公營私,貪濫不法之致,臣請略陳其所以然之狀矣。臣其在鄕里,竊見良民家計稍實,則自願納錢穀免身役,爲其守令者,利其錢穀,許以願納,使之免役,永作閒民,而其所納錢穀,則稱以公用,或謂之公廨重修,或謂之修補軍器,或謂之補用城役,援據名目,作爲文案,而其實則未必爲公用,而太半爲私橐中物耳。且列邑所謂邑軍官·旗牌官·把摠·將校之屬,自有定額,則不當一任其濫雜冒入,而豪富良民,扳緣行賂,必圖冒入,一入於邑軍官·旗牌官之案,一得其把摠·將校之名,則快免良役,終身閒遊,如此之輩,計以一邑,不知幾百,計以一面,不知幾十,此眞良丁逋逃之淵藪也。以此推之,可知其至窮至殘,無財無産者,方可以不免於良役也。如是而良丁,安不漸縮,其雖苟充,亦安能支保而應役乎?且良丁之隨闕充補,自有善䇿,一面之內,如有闕額,則當以該面內所居者代定,而近來列邑,元無恆規,一有闕額,則推捉之擧,遍及於一境之內,操縱幻弄,罔有紀極?生民疾苦,莫過於此,伏願殿下,下詢廟堂,另飭諸道列邑,黃口簽丁之擧,富戶願納之弊,各別嚴防,所謂旗牌官,邑軍官·把摠·將校等名目,元定額數外,曾前冒入者,自今一倂汰定良役,至於良丁闕額,則必自該面內代充,無至侵越地面之意,亦令嚴飭,俾作恆式,千萬幸甚。近年以來,沿海邑舟師軍充定,多失便宜,亦非細慮,大抵雖曰,沿海之邑,一邑地方,或至百餘里,或至五六十里,則百餘里之內,五六十里之間,或有濱海之面,或有山陸之面,則爲其守令者,當其充額之際,區別水陸面之不同,濱海之民,全充舟師軍,山野之民,則全充陸操軍,事理便當,而今乃不然。浦海之民,或充陸操軍,山野之民,或充舟師軍,浦民之爲陸操軍,雖或不妨,而陸民之爲舟師軍,決非便宜,以古詩所謂慣是湖邊住,舟輕不畏風之句觀之,可知浦邊之民,利於乘舟,近來水操之時,舟師軍之多致溺死者,實由於生長陸地,不習於水行故也。是以舟師軍充額之際,陸民則視以死地,百般謀避,及其被捉,傾財行賂,必圖頉免,如是而不免强赴水操者,則其爺孃妻子,頓足哭送,便作死別景色之愁慘,已不忍見,而又況其終歸無用,徒爲充額而止哉?平時習操,尙且如此,則脫有緩急,尤何可恃,其在整頓備豫之道,不可因循,伏願殿下,特令廟堂,嚴飭各道沿海邑守令,雖於一邑之中,區別水陸之面,居陸之民,則全屬陸操軍,濱海之民,則全屬舟師軍,俾無混雜,各得便當焉。臣新從下土,亦有一二所聞者,玆又尾陳焉。淸州營將李萱,向以泰安郡守,陞遷見職,而其在泰安時,貪猾苛酷之政,狂悖淫醜之狀,罔有紀極?臣不欲自汚筆舌,一一臚列,而只就其不法之甚者而論之,再昨年春間還穀分給時,不實皮穀,則散給民間,精實還米,則以累百石別爲藏置,潛爲般運於海,而米貴之地,貿錢以來,盡輸私橐,乃以若干錢,出付於信任奸吏,多般科販,待秋貿米,僅得彌縫。又於其秋所得災結,符同奸吏,太半偸食,及夫民怨狼藉之後,乃以若干物力,塗灰城堞,要爲藉口之資掩跡之計,畢竟罪反爲功,濫蒙陞擢之恩典,事之寒心,莫此爲甚。且其移職治歸之日,所謂刷馬價錢,則依數取用,勒奪民人之私馬,不給貰錢,公然借去,如此駭愕之擧,前所未聞,此而置之,則貪官汚吏,無所懲畏,此豈非後弊之大可慮也哉?臣謂淸州營將李萱,削去仕版,永爲禁錮,斷不可已也。結城縣監李爀,赴任在於昨年夏,而不思奉公,急於營私,到縣未幾,莫重儲置米,傾庫作錢,歸之私橐,及其秋成穀賤之日,乃以麤劣之米,苟充彌縫,其爲不法,固已可駭,而况且刑杖太濫,一境愁怨。成川府使趙濟泰,本以善事拔身,且於向來,至犯贜律,特蒙恩宥,無拘甄用,則在渠之道,固當竭心殫誠,圖酬國恩,而渠敢不悛前習,屢除外任,全不謹愼,益以善事爲主,及莅本府,尤肆貪饕,托以改造樓觀,多得營債,乃以累千金,出納牟利,怨謗暄藉,其他鄙瑣之事,不一而足,甚至於下輩任掌之屬,皆循賂囑,西來之人,莫不唾罵。此等之人,不可置之於字牧之任,臣謂結城縣監李爀,成川府使趙濟泰,竝削去仕版,斷不可已也。閫帥之職,責任自別,而忠淸兵使梁在絢,性本貪鄙,前後居官,厚招訾謗,及莅本營,軍務戎備,了不整飭,多行鄙瑣,專事餽遺,至於軍案磨勘,密開賂門,使其信任奸裨,進退操縱,聽聞駭愕,推此一事,其他可知。如此之人,不可置之於閫帥之列,臣謂忠淸兵使梁世絢,宜施譴罷之典也。臣於病狀危惡之中,區區所陳,辭不達意,雖未能有槪於聖心,而若其耿耿愚忱,則竊效古人芹曝之獻矣。伏願殿下,留神採納焉,臣無任屛營祈懇之至,謹昧死以聞。答曰,省疏具悉。耳目喑啞之時,條陳數件,非徒纖悉,若見目下,下備局,來朝領相入來後,欲爲次對,其令持稟,李萱·李爀,果若所陳,豈特負國?良可寒心,豈可以此勘律而止?不然,亦不可置諸䵝䵢,令該府拿處,嚴問口招,登對以奏,梁世絢·趙濟泰果若此,其所負恩,豈比乎他?亦爲拿問,嚴問口招,一體以奏,爾其勿辭,從速察職。
庚寅閏五月十八日辰時,上御延和門外。明陵吿由祭香祗迎入侍時,左承旨李在協,右承旨李萬恢,左副承旨具㢞,右副承旨徐浩修,同副承旨黃最彦,假注書金重燮,編修官金聖猷,記事官柳誼,進伏於通陽門外,上具翼善冠·袞龍袍,自通陽門出,至延和門外,就版位上,祗迎俯伏平身訖,步詣建明門外。還御廣達門,命領相與禮堂入侍。上曰,今日大臣以下,拜辭留置,意蓋深焉。雖此後,前期進去者外,若受香同日則必於香後隨詣事,定式施行。出傳敎致仁問候,上曰,非僧非俗,非文非武,難矣哉,難矣哉。寢睡·水刺之節,何如?上曰,更更必醒,誠異矣,明陵改莎初次乎?致仁曰,曾有一二次行之矣。上曰,再昨欲製而未果,昨見文獻通考·續文獻通考,則有御製序文,而嘉靖以正德之弟,入承大統,此亦異矣。嘉靖御製,在於五月初吉,予之序文,在於五月旣望,此尤相類,又曰,禮堂一體奉審,可也。明日,何時入來乎?曰,明日午時後,可以入來矣。上招禮堂進前曰,莎草連幅處,各別着實,可也。命內局入侍,都提進湯劑問候,上曰,心在西郊矣。傳香罷後,上曰,忠孝本無二致,仍詣敬奉閣新建,至承文院外,步入周覽上下四方後,上曰,此是承文院路上,中日廳往來之路左乎?内侍曰,然矣。步還至門外乘轎後,都提進湯劑,上進御後,翼謩曰,以御製受佑閤記觀之,建功之功,誠不少矣。上曰,誰爲而誰製乎?殆若夢中事,不能記有,其懸板持入,還至金商門中,命濟恭讀奏後,入廣達門內顯謨門外,命侍衛退立,上入尊賢閣,承旨徐浩修,假注書金重燮,編修官金聖猷,記事官柳誼進伏。上曰,春桂坊官員入侍,賤臣承命出傳,上注替入,入直春桂坊官員,來待于尊賢閣事。出榻敎春桂坊官員入侍事。出榻敎上曰,人臣分義,無所逃於霄壤,其於往事,當之者豈不悶也?而事已過矣,其若浮雲,則今者特除,意亦深也,而一番入侍復爲撕捱,常時猶過,況今日乎?事體分義,萬萬寒心,政院請牌,而年少中官,㤼於其稟。嗚呼,今予之心,惟在西郊,而將欲食粥,蒼黃以奏,無識此輩,雖不足道,命置其稟,承宣雖不備,予何爲暮年苟且?仍命入正時,旣已行禮,國體所在,不可無飭,都承旨李徽之,洪州牧使除授,日猶長,其令倍道赴任,到任日字,令道臣狀聞,時任牧使,遞付京職,前承旨李惟秀敍用,都承旨除授,牌招察任,三院副提調例兼,房順房。出傳敎領相·禮堂入侍事。出榻敎諸臣以次退出。
庚寅閏五月十八日巳時,上御尊賢閣。承旨入侍時,左副承旨徐浩修,記事官任希雨,編修官金聖猷,記事官柳誼,以次進伏,王世孫侍坐。上曰,注書出去,春桂坊官員,使之入侍,賤臣承命出來,弼善洪秀輔,說書趙英鎭,翊贊曺命億,洗馬趙潞鎭進伏。上曰,春坊上番誰也?浩修曰,弼善洪秀輔矣。上曰,予夢見其父,下諭矣,尙不上來矣,昨日聞其子肅拜,欲除玉堂未果矣,近來則病情,何如?秀輔曰,恩敎每累累如此,故必欲俟少間上來,而聞近日猶不得差勝,戶庭出入,亦不任意云矣。上曰,似涉分疏矣,浩修曰,其在筵體,不可無飭,推考,何如?上曰,依。上命王世孫,讀畢命篇題,世孫講訖。上曰,講聲圓暢無欠矣。上曰,第十卷續以秦誓何意乎?世孫對曰,如詩傳之魯頌矣,上曰,魯則爲父母邦,而秦誓之附,似異魯頌矣。世孫對曰,其時秦甚强盛,故似如此矣。上曰,何以稱父師?世孫對曰,尊稱之辭矣。上曰,左右先王云者,以一身,何以在左在右乎?世孫對曰,左右輔之之意,亦如在其左右之義也。上曰,是矣是矣,予一人以寧何義?世孫對曰,四方寧則一身寧矣。上曰,然則康王便臥,無他事乎?世孫對曰,四方寧,則一身自然安舒矣,故得賢臣,爲之輔弼,則必垂拱而無爲矣。上曰,一稱父師足矣,何爲每稱之乎?世孫對曰,卽表尊敬之意也。上曰,一訓字足矣,何謂大訓也?世孫對曰,非有私意之意也。上曰,在帝左右,文義善對,可謂純通矣,可不示意,命書傳敎曰,嗚呼,此閤,我皇兄胄筵之處,而予則昔年,雖仰覩坐此,今初遙望西郊,此心憧憧,將予懷來此閤,嗚呼,此閤昔年,與我皇兄,胄筵召對之處,而今日祖孫同坐此閤,冞切此心,一日之內,望東西而起兩懷,此何人哉?雖然,文義中,因周康公左右之語,問于沖子,以大雅文王篇仰對,若以此擴充,吾國其庶幾乎,今日豈無示意?入侍弼善洪秀輔,翊贊曺命億,各賜大鹿皮一令,說書趙英鎭,洗馬趙潞鎭,特爲陞六,噫,翊贊卽故承旨曺夏望之子,今幾數十年,豈意復見其子?至洗馬,憶其祖故相豐原,愴心曷諭?今者此命,其豈偶然?春桂坊下人,令該曹參酌施賞,以表予今日祖孫,同喜此閤之意。出傳敎又命書傳敎曰,莫重闕內,雖一小墻一板墻,不敢加設,事理當然,而古有集慶堂南板墻,其圮之後,爲經費代築以墻,興政堂東,亦有板墻,而一圮之後,不復設,今只有地臺矣。況此處,顯謨門內差備前面大道,而若爲相見禮,繖扇皆入庭中,而設於東者,任意撤來,塞於其道,自省篇旣云,昔年飭堗之敎,予雖視昏,焉敢若此?頃者自崇陽門動駕時,莫知有無,今乃見焉,豈昔周呂尙飭鮑魚之意乎?其時承言色中官,刊名內府,以示爲沖子嚴近習之意,其板墻,令紫門監,卽撤置舊內帑公廨,以備日後。出傳敎又命書傳敎曰,頃者夜中見特召,聞其章而賜答,聞其子之謝恩,春坊欲特除,雖問有窠,心索漠而欲諭未果,今日見其人而乃覺,弼善洪秀輔,特除校理,其令閤前謝恩。出傳敎上聞揆政閣報時鍾聲,上曰,承宣卽象緯考郞廳矣,往見揆政閣,可也。浩修曰,與史官一員偕往乎?上曰,注書偕往,可也。浩修與賤臣,尋見揆政閣後進伏。上曰,今日之事甚盛矣,上番春坊推考置之。上曰,彼儒臣退去,閤前謝恩,予欲如見儒臣之父,而有此下敎矣,諸臣以次遂退出。
庚寅閏五月十八日申時,上御集慶堂。藥房入診,儒臣持警世問答,同爲入侍時,都提調韓翼謩,提調蔡濟恭,副提調李惟秀,假注書金重燮,編修官金聖猷,記事官柳誼,校理洪秀輔,副修撰李澤遂,醫官方泰輿·許礈·李以楷·鄭允協·吳道炯·慶絢·丁志泰,以次進伏訖。翼謩進伏曰,聖體,若何?水刺之節,亦何如?上曰,一樣矣。進湯劑,上進御,請診候,上曰,只兩廳首醫,可也。泰輿診候曰,脈候左右三部,度數則均,而滑體則不足矣。以楷亦同奏,翼謩曰,李徽之雖有所遭,而今日親傳香,亦不進參,臣亦以爲過矣,而政院僚寀,亦有嫌隙而然矣,當初承牌,以其聖上之曲諒也。上曰,世孫之仰對文義,以在帝左右云者,甚好矣。翼謩曰,睿學夙成,固不勝慶抃矣。上曰,昨聞校理有闕,欲除而忘之,今始除拜矣,洪秀輔果從容,其父則猶有過處矣。命讀李師曾疏,至五得事,上曰,厥漢叵測,至今不死,可以生矣,至還穀作錢等處,上曰,此亦可爲乎?知申爲其道臣,果有如此者乎?惟秀曰,果有其心,則以此疏觀之,似或有之者矣,至乙者所納,甲者不知。上曰,此則是矣,當今守令,實無其人矣。又曰,不偶然矣,不爲挾雜也。至面內充定事,翼謩曰,面內捧疤,雖是好道理,而以平安道言之,或以過去人定疤,終至侵隣徵面之境矣。至海西賣米事,上曰,不測矣。至梁世絢,上曰,信之者如此矣。翼謩曰,臣亦聞以可者矣,以臺疏觀之,誠不可知矣。至趙濟泰,上曰,以善事爲罪案矣。讀訖,命書批答,上曰,次對進定於明日,先爲來待,領相復命後,同爲入侍,次對有命,掌令李師曾,待開門牌招,其令進參。出傳敎藥房提調,持湯劑更爲入侍事。出榻敎騎馬三匹立之事。出榻敎上曰,噫,近八爲此,今日臣子者,宜乎聳動,而備考之後,其皆懈怠,幾十卷備考,三卷纔獻,焉可若此?且再昨已有定式,故今日摘奸,堂郞皆無一人,而況方有分排板,則亦何可一任唱準?校正堂二人,當考堂今番初頭,爲先推考。校正郞二人當考郞二人不在者,爲先從重推考。尤爲無狀者算員,若此而何望高品付料?因故靈城所奏,度支鞭飭雖除,莫重國役,其慢若此,守令尙且決杖,況此輩乎?若此不已,數十卷其將經年,事當令秋曹,勿爲徵贖,決杖二十,而今日異於他日,非爲渠也。十分參酌,今番杖一百徵贖汰去,無故日若復然,則待下該曹,勿爲徵贖,決杖六十汰去。雖堂雖郞,若復慢忽,下義禁府推考,下金吾勘處,焉可追也?君則益衰,臣則若此之怠,焉可無飭?郞廳則今此輪回直宿,當考郞畢印間直宿,二堂與當考堂,逐日修呈進不進單子。出傳敎諸臣以次退出。
上在慶熙宮,停常參,只夕講。
自昧爽至未時,或灑雨或下雨,測雨器水深一分。
藥房都提調韓翼謩,提調蔡濟恭,副提調李惟秀啓曰,昨日親審新閣,仍臨春邸,向午還内,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。望西郊將有事,心萬億氣何諭?復命後入侍焉。
中宮殿·惠嬪宮,藥房口傳問安。答曰,知道。
以備忘記,傳于尹得雨曰,近者許其三貼,豈爲建功?欲寬內局之心,此亦一弛一張之意也。然加進一貼,飮雖苦,氣一樣,視亦一樣,且當盛暑,連進三貼後,於食則減,何由而然?子亦肉雖多,勝食氣戒焉,肉猶然矣,況此乎?食則兩食數匙,建功日三頓服,亦豈繪事後素之意乎?況此時公然若此,故夜輒心躁,乘小輿而氣舒,此亦建功之功乎?若待方·許之脈勝,此誠若於河水待淸也。其於一貼,何爲内局,而自今日煎其二貼。
以承傳色口傳下敎曰,當於崇政殿,受大臣·禮官復命,仍行次對,依晝講例。只禮房入侍,侍衛時刻·儀注排立置之,禮房·翰注,待令於資政門外。
具㢞啓曰,大臣·備局堂上,依下敎來待矣。
傳于李萬恢曰,内局入侍。
兵曹口傳政事,以田致雨爲三陟營將。
具㢞,以都摠府言啓曰,今日入直內三廳,武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
又以兵曹言啓曰,今閏五月二十日,文臣朔試射日次,而親臨香祗迎相値,不得爲之之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
徐浩修,以刑曹言啓曰,尤爲無狀者算員若此,而何望高品付料?十分參酌,今番杖一百徵贖汰去事,命下矣。依傳敎,罪人算員洪履祐·李允翰等,竝杖一百徵贖之意,敢啓。傳曰,知道。
黃最彦,以戶曹言啓曰,校書館移差算員,杖一百徵贖汰去事,命下矣。移差算員洪履祐·李允翰,依傳敎,卽爲汰去之意,敢啓。傳曰,知道。
徐浩修,以義禁府言啓曰,淸州營將李萱,結城縣監李爀,忠淸兵使梁世絢,成川府使趙濟泰等,令該府拿處,嚴問口招,登對以奏事,傳旨啓下矣。李萱·李爀·梁世絢·趙濟泰等,俱在任所云。李爀·趙濟泰,依例發遣府書吏,竝卽爲拿來,梁世絢依例發遣府都事,交龜後拿來,李萱依例發遣府書吏,交代後拿來,何如?傳曰,允。
右議政金尙喆箚曰,伏以臣於再昨赴籌司之時,癨氣猝發,及其曳還私次,多灌藥物,而中焦痞結之症,已經兩晝夜,尙未開利,上嘔下泄,食飮都廢,宛轉床茲,實無以束帶自力。賓對有命,竟未趨參,分義虧矣,惶恐極矣。臣之此病,祟在膈痰,每當暑月,如期必發,發則辛苦,輒費時日,奔走自效,亦難如意,中書重務,豈容瘝曠?伏乞聖明,俯垂矜諒,免臣之職,治臣之罪,以幸國事,以安私心焉。取進止。答曰,省箚具悉卿懇。卿若此,爲卿悶焉,未克進參,何傷之有?須體予意,安心勿辭,亦勿引咎,其須善攝焉。仍傳曰,遣史官傳諭。
殿座罷後,政院·玉堂·藥房口傳問安。答曰,知道。
庚寅閏五月十九日午時,上御崇政殿。大臣·備局堂上,引見入侍時,領議政金致仁,左議政韓翼謩,兵曹判書元仁孫,右參贊金時默,行副司直具善復·李章吾·洪名漢,戶曹參判金鍾正,大司成洪趾海,掌令李師曾,校理洪秀輔,左副承旨具㢞,假注書金重燮,事變假注書任煜,編修官金聖猷,記事官柳誼,以次進伏。上曰,次對兼行夕講,經筵特進,以入來備堂中爲之。出榻敎領相與禮堂復命,庭四拜訖。上曰,大臣·禮堂入侍。出榻敎進伏。上曰,何以爲之?致仁曰,潦水易爲崩頹,故略治其可改處,而奉審陵上,別無頉處。得雨曰,陵上殿內無頉,而祭官祭物,極其精潔,讀祭物祭官單子訖。上曰,陵官誰也?曰,金文柱·韓德亮,德亮卽西平府院君浚謙之孫,因傳敎除授者也。上曰,果皆陳果乎?得雨曰,然矣。上曰,於陵用時果事定式,而今番黃杏闕焉,其涉駭然,當該官汰去。出傳敎上還御椅上,致仁進前問候。上曰,一樣矣。水刺之節,何如?上曰,一樣矣。中宮殿氣候,何如,世孫宮平順乎?上曰,一樣矣。上曰,昨日親臨新閣後,世孫畢講書傳云,故昨日受講矣。致仁曰,以傳敎所下觀之,甚盛擧也。上曰。內局入侍。出榻敎翼謩進前問候。上曰,一樣矣。水刺之節,亦何如?上曰,反不如前日矣。翼謩曰,水刺反不如前,則臣等奉承二貼之外,無他道矣。命知申讀御製,略定誤字後,退使修整,一件內入,一件置于內局。翼謩進理中建功湯,上進御曰,食則二匙,藥則四合,此豈肉雖多,不使勝食氣之道乎?上曰,先行夕講,特進官洪名漢·具善復,參贊官具㢞,侍讀官洪秀輔,檢討官李澤遂,假注書金重燮,編修官金聖猷,記事官柳誼進伏。上講大學衍義,至所薄者厚未之有也訖,秀輔讀之,上曰,陳文義。秀輔曰,修齊治平,大學之本,而必以格致誠正爲先,故以格致誠正,爲殿下獻焉。上曰,自古帝王,皆以正心誠意,謂陳談累說,而抛棄者多矣。暮年第欲某條用工,而所奏則好矣。澤遂曰,物有本末,學問之要,爲治之要,亦有本末矣。名漢曰,自天子以至於庶人,一是皆以修身爲本,修齊治平,莫不由於修身也。善復與㢞俱曰,臣等別無所奏矣。上曰,予昨問世孫曰,周公一人,何能左之右之於文王乎?對以在帝左右,其文義好矣。致仁曰,睿學高明矣。上曰,昨見思賢閤前,有板墻,有雙六箇箇者,此處誰爲守直乎?且見遮道,心甚愴然,世孫何以知之,春坊官員,亦何以知之?命去遮道,意非偶然,右相不入乎?翼謩曰,陳箚矣。命讀其箚,書批答。上曰,次對入侍。出榻敎致仁啓曰,掌令李師曾上疏,有今日次對持稟之敎,故持入矣。上曰,其疏中,還穀代捧勿許云者,何如?致仁曰,還穀代捧,誠有其弊,守令之夤緣肥己,雖未知果如何,而大抵各道代穀之請,殆乎相續,翌秋本色之捧,絶無聞焉。名色多端,文書胡亂,苟非明核鍊熟之守令,無以一一領察,奸吏之從中幻弄,多由於此。此臺臣所以寧許減數停捧,不欲代停皮穀,而但念還穀,卽民國嗣歲之資,苟非迫不得已,有不可容易減捧。且各穀豐歉,每患不同,雖或黍粟歉而豆太登,田農熟而畓穀荒,謂以代捧有弊,一例以本色督徵,則殊非朝家軫恤民隱之道。流來恆典,不可輕變,而欲救其弊,惟在守令之得其人。況今大政當前,申飭銓曹,隨窠另擇差送好矣。翼謩曰,還穀代捧,乃是荒歲不得已之政,而此令每患不早,爲守令者,未暇周旋,所以有許多弊端。若値歉歲,其勢不可不代捧,則各邑與道臣,預先料量,等其穀物之貴賤,分排當捧之多寡,別成成冊,知委民間,及其入庫,木牌或紙標,詳錄其主名,待開春依此分給,則宜不容詐僞於其間。然此非朝家之所可指揮者,要其本,則在於守令之得人,守令得人,自可無此弊,而至於單代捧之說,聞甚駭然。旣出臺言,則不可不嚴立科條,各別痛禁矣。時默曰,歉歲代穀之規,大爲便民之政,雖或有吏緣爲奸之弊,守令不善檢飭之致,豈可以此而廢却恤民之恆典乎?上曰,依爲之。又曰,黃口無禁令乎?致仁曰,黃口簽丁,朝禁本嚴,而爲守令者,鮮能承奉德意。軍額多缺,閒丁難得,則往往以襁褓之兒,冒年苟充,其爲可矜,無過於此。翼謩曰,黃口簽丁,禁令甚嚴,守令怠於奉法,下屬因以弄奸,兒弱充丁,無邑不然,固已可駭。往往爲守令者,矜其幼弱,雖許頉給,民恐移定於劇役,自願仍充於本役,此尤可矜矣。上曰,臺臣入侍,陳其救弊之責,可也。口對勝於文字,此條件先陳之。師曾曰,該面闕額,則以該面內所居者,代定爲好,而該面所居者,若或不足於代充闕額,則雖以隣近面所居者代定,宜無幻弄之弊,而今則不然,以一良丁之知爲某人之代,每有從中幻弄之弊。若欲救弊,無過於該面代定矣。上曰,領相之意,何如?致仁曰,富民願納免役之弊,雖非邑邑通有之事,其爲可駭則甚矣。各邑旗牌官·把摠官·軍官之屬,一得其名,終身閒遊,實爲良丁逋逃之淵藪云者,誠切至之言也。此則俱不可不申飭諸道,沙汰濫冒,嚴立科條,痛禁舊習,而至於該面代定之論,則臣則以爲不可也。各邑或有面代定之規,而其弊至於無其人而假作名,自本面作契斂錢,充納身布,此實畏一時刑杖之威,爲目下彌縫之計也。是宜自朝家禁之,又何可作式而許之,以益其弊乎?且所謂面代定,不過爲守令者,臨時權宜之術,非所以上聞於朝廷者,此則臺言,未知其得體也。師曾啓曰,臣言議巽軟,本不合於淸朝耳目之任,而旣忝言地,不容泯默,以草草民瘼數語,粗效一日之責矣。至若良丁闕額,以該面代充之事,旣被首相之筵斥,其何可一刻仍冒於臺職,請命遞斥臣職?上曰,此不過官師相規,勿辭,亦勿退待。翼謩曰,近來關西有面里代定之規,定式之初,不無其效,僞逃者或還現,詐故者或復生,稍久弊生,每當簽丁,借名代充,旋稱逃亡,自本面里,謂之里徵替身布,坐待當頉之限滿,其弊亦如此矣。上曰,大臣言是乎,臺臣言是乎?諸臣各陳所見。仁孫曰,面代定之弊,誠如大臣之言,而守令不善擧行,則簽丁之際,雖非面代定,安得無弊乎?如欲救此弊,無出於擇守令矣。雲逵曰,面里代定,列邑間有行之者,而此不過守令一時權宜之道,有非自朝家定式者,領相所奏是矣。時默曰,面里代定,雖似均便,虛僞不實,斂錢代納之弊,大臣所奏誠是矣。朝家之所痛禁者,非所可許者矣。善復曰,面里代定,外面雖似均便,若無閒丁,則斂錢代納之弊,誠爲可駭,所當痛禁者,而代定之要道,在於守令之臨時變通之善不善,似非朝家指揮者矣。章吾曰,面代定之弊,出於該里閒丁不足之致,査正之善不善,弊之有無,惟在守令,大臣所達是矣。在沿海者,充於水軍,在陸地者,充於陸軍,外面雖好,以一邑言之,民之役名,千百不同,事係變通,不敢輕議矣。鍾正曰,面里代定,誠多弊端,大臣之言是矣。名漢曰,面里代定,非朝家之所可立法者,大臣所奏是矣,趾海曰,惟在於守令之從長闊狹,非朝家所可硬定法制者,大臣所陳是矣。上曰,依爲之。又至水陸充定等處,上曰,水陸軍充定之弊,有如此矣,武將入侍,先爲陳之。善復曰,沿海民之慣水者,充定水軍之論,意甚便利,沿邊或多有民少軍多之處,卒難變通,而使道帥臣守令,留意於此政,從其軍民相當,隨闕充補,則似有實效,亦無一時騷擾之弊矣。章吾曰,實有此弊,猝難變通矣。上曰,大臣之意,何如?致仁曰,舟師·軍師,已多前輩之論,而臺臣今又言之矣。臺臣雖以沿邑亦有水陸之異,陸軍水軍,宜各區別充定爲言,而其實則水軍之居,在於數日程外峽邑者,間多有之。揆以實政,誠可寒心,而尙未有一番變通者,蓋以擧措之大,騷擾之慮也,而亦由於水軍額多,有難以濱海之民,盡數充定故也。然其言則誠是,分付諸道帥臣,雖不可猝然移換,以致紛紜。亦令申飭所管諸邑,水軍有闕,則必充代於海面,陸軍有闕,則必移定於野邑,俾爲漸次釐正之地則好矣。翼謩曰,水陸軍充定之失宜,從前論之者多矣。今若浦民定於水軍,峽民定於陸軍,則豈不便好?此非時月可爲之事,申飭道帥臣,持之以二三年,漸次釐正,則可矯其弊矣。上曰,依爲之。至李萱事,上曰,如此則烹之,可也,雖李提督孫,決難容貸矣。無乃臺臣之風聞乎?曰,非臣目見,而所聞狼藉,故略略仰奏矣。上曰,此豈人之所爲乎?此等擬律太輕矣。至李爀,上曰,潤鼎之子乎?曰,然矣。上曰,儲置米,果能爲之乎?致仁曰,犯濫者,可以爲之,而李爀則自是難者,渠家自備五六百之說,公傳道之矣。至趙濟泰,上曰,曾被贜律乎?致仁曰,曾於江界被彈,而自上分揀矣。上曰,一則本道,一則風聞,趙濟泰之直請禁錮,予以爲如何矣。關西消息,何以知之?師曾曰,臣之來路,傳說狼藉矣。至梁世絢事,上曰,世絢之請律,可謂太輕。致仁曰,別無把捉之事矣。上曰,竝爲拿問,可知其實狀矣。師曾更爲進伏。上曰,只擧其末端。請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。已上措辭,見上出擧條又啓曰,筵席事體,何等嚴重,而都承旨李惟秀,俄者入侍退出之際,其擧措近於倨傲。其在飭勵之道,宜自近密之臣而始,請都承旨李惟秀罷職。上曰,予則莫覩此人,其本疎脫,無乃由於此乎?然臺臣旣見而有此請,其在暮年飭群工之道,豈可相持?依啓。又啓曰,新除授司諫院司諫李弘稷,時在忠淸道公州地,獻納李恆祚,時在京畿通津地,正言李重海,時在洪州地,請竝斯速乘馹上來事,下諭。上曰,依啓。仁孫啓曰,頃仍言端,以羅里舖所在涼藿價,依節目貿麰事,陳達蒙允矣。卽見湖南道臣之報備局者,涼藿價餘存無幾,不得貿麰云,而耽羅移轉代涼藿之未出來者,爲一萬九千餘石,事極寒心。今則賑政方張,固難督捧,待畢賑,自營定送將校於耽羅,申飭本州牧使,依數準捧,輸送於羅舖,貿置穀物,以爲前頭接濟耽羅之地,似宜,故敢此仰逹矣。翼謩曰,羅舖事,誠可悶矣。耽羅告糶,無歲無之,涼藿不來,前期措置,其勢末由,重臣所請,有見乎此。然本州新經大賬,麥事又不知其如何,今若送將校催督,則似不無騷擾之弊,牧使得人,必不怠於奉公,爲先以此意申飭,使之從速出送似好矣。上曰,卿知而申飭。已上竝出擧條上曰,參判尹得雨,都承旨除授,牌招察任,三院副提調例兼,房順房。出傳敎上曰,此時該曹,多可爲之事,禮曹參判有闕代,淸恩君韓必壽除授,牌招察任。出傳敎上曰,欲下敎而未果,雖由於未及周旋之致,其所特用,意蓋,若何?則雖與鄭智世有異,亦非昏不察之致,而百餘石反作不謹飭,負國恩可知,前平海郡守王漢禎,特汰軍職,以勵他人。出傳敎上還內,諸臣問安後退出。
庚寅閏五月十九日酉時,上御集慶堂。藥房入診入侍時,都提調韓翼謩,提調蔡濟恭,副提調尹得雨,記事官任希雨,編修官金聖猷,記事官柳誼,醫官方泰輿·許礈·鄭允協·慶絢·鄭允說·柳光翼,以次進伏。翼謩曰,午間聖體,若何?上曰,一樣矣。上曰,明日祭報府持入可也。賤臣持入。上曰,承旨讀之。得雨讀奏訖。進理中建功湯,翼謩請診候。上曰,依。泰輿等診候曰,脈候左右三部度數調均,滑體不足一樣矣。翼謩曰,明日湯劑,亦依例乎?上曰,依。上曰,校書館開刊,爲㡬許板云耶?濟恭曰,聞二十餘板云矣。上曰,都提與提調,先退可也。命承旨,讀諸道狀啓,至江原監司金璹論罪狀啓。上曰,金璹誰也?得雨曰,未能詳知矣。上曰,注書出去知奏可也。賤臣出來還奏曰,問于宣傳官廳,則金璹卽故郡守金光迪之子,而承旨金光國之族云矣。仍命書傳敎曰,今聞關東伯狀聞,營將金璹所爲,萬萬無據,此曾所未聞者。頃者渠之報備局中,㡬乎沈水,舟中之人,祝手得活云。聞涉殊常,有此作用,烏無其弊?此亦可見乾道之昭昭,身爲營將,不思捉納,反受其蔘,是可忍也,孰不可忍也?令該府卽爲拿問,口招以奏。新營將,令該曹今日内口傳擇差,罔夜下送,亦令該府,申飭羅將,勿爲遲滯,其令罔夜拿來。出傳敎諸臣遂退出。
上在慶熙宮。停常參,只晝講。
自昧爽至戌時,或灑雨或下雨,測雨器水深二分。
自夜一更至五更,或灑雨或下雨,測雨器水深一寸四分。
藥房提調蔡濟恭,副提調尹得雨啓曰,昨日臨殿酬應,移時還内,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一樣,下敎時,入侍宜矣。
中宮殿·惠嬪宮,藥房口傳問安。答曰,知道。
具㢞啓曰,行大司憲洪重孝在外,執義未差,掌令李師曾呈辭,一員未差,持平二員未差,今日以監察茶時之意,敢啓。傳曰,知道。
傳于李萬恢曰,禮堂留待。
香祗迎罷後,政院·玉堂·藥房口傳問安。答曰,知道。
以備忘記,傳于李萬恢曰,今日漢學文臣殿講,只侍從臣待令。試官金判府,戶判·韓必壽·申景濬·申一淸·柳善養·李聖圭·禮房承旨,入侍便殿,繖扇·侍衛·儀注安徐。
以備忘記,傳于李萬恢曰,漢學文臣洪彬,能誦二大文,於問能答,可謂一當百也。可嘉,特賜熟馬一匹。
傳于李萬恢曰,儒臣持問答入侍。
吏曹口傳政事,以趙台鉉爲禮賓主簿。
李萬恢啓曰,卽者副修撰李澤遂,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
有政。吏批,判書朴相德牌不進,參判尹得養牌不進,參議李命植進,同副承旨黃最彦進。吏批啓曰,判書朴相德,參判尹得養,竝牌招不進,小臣獨政未安,何以爲之?敢稟。傳曰,只出緊任。
兵批,判書元仁孫進,參判宋文載病,參議申一淸病,參知柳善養入直。兵批啓曰,忠淸兵使,今當差出,而擬望之人乏少,他道水使及守令,竝擬,何如?傳曰,允。又啓曰,訓鍊院正,今當差出,而擬望之人乏少,外任竝擬,何如?傳曰,允。
傳于李萬恢曰,吏兵曹堂上,入侍親受。
吏批,以呂善應爲執義,成胤儉爲掌令,任希曾·李長老爲持平,李碩九爲正言,朴師崙爲修撰,李敬玉爲輔德,朴相老爲弼善,柳義養爲文學,洪名漢爲左尹,李翼元爲右尹,任希遠爲咸鏡都事,洪纘海·金基大爲漢學敎授。
兵批,以慶興君栴爲都摠管,許宇爲副摠管,金華鎭爲副摠管,閔百福爲宣傳官,李廷壽爲羽林將,張志謙爲訓鍊正,呂善泰爲僉正,任嵂爲都摠經歷,李東曄·李仁彬爲宣傳官,尹僖東爲忠淸兵使,具世溫爲淸州營將,崔五星爲景福衛將,黃翼振爲武兼,洪仁默爲西道參軍,任瑎爲副護軍,金華鎭·李性遂·李碩載·李在簡·李性源·李商芝·鄭槃·辛應三·趙瑍爲副司直,李得華爲副司果,趙升鎭爲訓鍊主簿,安應範爲三田渡別將。
李萬恢,以侍講院言啓曰,本院兼文學金基大入直矣。移直弘文館,上番闕直,事甚未安,今日政新除授,待下批竝卽牌招,推移入直,何如?傳曰,允。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
徐浩修,以義禁府言啓曰,三陟前營將金璹,令該府卽爲拿問口招以奏事,傳旨啓下矣。金璹時在任所,依下敎發遣府羅將,交代後,罔夜拿來之意,敢啓。傳曰,知道。
修撰李澤遂疏曰,伏以臣於直中,得接曉來家信,則臣母宿病沈淹之中,暑症越添,胃氣虛敗,而食飮全却,便泄下注,而眞元益脫,達宵辛痛,氣息方凜綴云。臣傳聞此報,方寸煼灼,按住不得,玆敢忙拜短章,徑出禁門,擅便瀆擾之罪,實無所逃。伏乞聖慈,特垂憐察,亟削臣職,以便救護,仍降威罰,以嚴法紀,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
庚寅閏五月二十日辰時,上御延和門外。香祗迎入侍時,行都承旨尹得雨,左承旨李在協,右承旨李萬恢,左副承旨具㢞,右副承旨徐浩修,同副承旨黃最彦,記注官任希雨,假注書金重燮,編修官金聖猷,記事官柳誼,以次進伏于通陽門外。上具翼善冠·袞龍袍,自通陽門至延和門外降輿,立版位上,香祗迎俯伏平身後,步詣建明門外,良久立望後,還御轎上。提調進湯劑後問候,寢睡·水刺之節,何如?上曰,竝一樣矣。命知申,書祗迎後憶昔示沖子文。藥房提調,持湯劑入侍事。出榻敎上曰,漢原府院君奉祀者誰也?得雨曰,趙台鉉前年被罪,尙在不敍中矣。命注書,考徽陵嘉禮年月以來,賤臣承命考奏。上曰,昨日甲子誠怪矣,府院君名誰也?曰,趙昌遠也。上曰,春秋㡬許歲冊封乎?曰,十五歲矣。上曰,戊寅嘉禮,戊辰禮陟,亦怪異矣。上曰,噫,今日憶昔一倍,曾已下敎,漢原府院君奉祀孫趙台鉉,特爲蕩滌敍用,令該曹今日内,當窠卽爲口傳備儗。出傳敎上曰,禮堂入侍,禮堂入侍事。出榻敎禮堂進伏。上曰,陵上殿内奉審後,祭物諸執事單子以來,今日奉審丁字閣,追思嘉靖卽阼,予過一年矣。書御製訖,命編次人校正後。上曰,以綠爲衣,一件内入,一則入於東宮。上曰,內局都提調許副,其代,李判府事爲都提調。出傳敎上曰,晝講後,當爲殿講,卽爲整待。出傳敎先行晝講事。駕前下敎上曰,試官金判府代,李判府事爲之。出傳敎監印郞中,應參漢學講者拔之事。駕前下敎上還内,諸臣問安後退出。
庚寅閏五月二十日巳時,上御集慶堂。晝講,漢學殿講,藥房同爲入侍時,知事元仁孫,特進官蔡濟恭,侍讀官洪秀輔,檢討官金基大,判府事李昌誼,戶曹判書趙雲逵,淸川君韓必壽,副司直李聖圭,兵曹參議柳善養,參知申一淸,五衛將申景濬,右承旨李萬恢,記注官任希雨,假注書金重燮,編修官金聖猷,記事官柳誼,以次進伏。上講小學,古者小學,至惟聖之謨訖,秀輔讀之。上曰,題辭,下番讀之,基大讀訖。上曰,文義可也。秀輔曰,以古今之異宜而莫之行,古之聖世,節目敎條頗詳矣。今之敎不能行者,以經殘敎弛也。以擬於古者擬於今,是臣所望也。基大曰,惟聖斯惻,安此暴棄,人之通患,而聖人獨加憐惻焉,殿下在君師之位,益加惻憐焉。仁孫曰,人性所稟,固無差別,而朱子繼往開來之功,惟在於學校之興不興矣,益加作成之功焉。濟恭曰,鄕無善俗,世乏良材,故風俗澆漓,澆漓故才不借於異代,而治不如古,皆由於小學之敎不行矣。殿下在君師之位,化民成俗,是臣所望也。萬恢曰,臣別無所奏矣。經筵官先退,試官庭四拜後進前。上曰,湯劑入之,藥房提調持湯劑入侍事。出榻敎都提調李昌誼,提調蔡濟恭,副提調尹得雨,醫官方泰輿·許礈·鄭允協·慶絢·柳光翼進伏,進理中建功湯。上進御後,請診候。上曰,只兩廳首醫診之。泰輿·允協診候曰,脈候左右三部度數調均,而滑體一樣矣。昌誼曰,藥餌不必豫定貼數,而日氣如此蒸鬱之時,惟在自上益加保嗇之功,不待臣等之請而下敎焉。上曰,注書持冊以入,招講生入侍焉。洪彬進伏,誦漢學二大文,告栍曰,純通矣。上曰,一當百矣,一字不差於諺解乎?曰,然矣。年㡬何?曰,三十一矣。誰家之孫?曰,洪彦弼之孫也。諸試官曰,善讀矣。昌誼曰,待罪司譯提調時,或以意外事書給,則多有不通者,此則不爲料量而能如此,如此漢學,只有一人,可謂明經。上命申景濬讀之,曰,不能矣。雲逵進伏曰,敬奉閣移安時,以黃色作袱乎?上曰,依爲之。上曰,春坊不備,政官牌招開政。出傳敎諸臣以次退出。
庚寅閏五月二十日申時,上御集慶堂。儒臣持警世問答入侍時,校理洪秀輔,修撰金基大,同副承旨黃最彦,假注書金重燮,編修官金聖猷,記事官柳誼,以次進伏。上命騎判·禮堂入侍,命承旨讀奏,吏兵批承批後退出。上曰,軍號兩音皆水,更爲書入。出傳敎上曰,旣有令,該府口招之命代豈遲滯?忠淸兵使尹僖東,其令待朝,仍爲辭朝。出傳敎命金聖猷,持文獻·續文獻首卷以入。命讀問答,自上下番,至于承史輪讀,命秀輔,讀通考序文,申景濬及右副承旨入侍事。出榻敎景濬·浩修進伏。上曰,田有九等與否,與儒臣校正可也。田或起於今年,而廢於明年者何也?秀輔曰,此乃火田,不入於定制者也。景濬曰,禹貢之時無畓矣,畓字初不出,則可知其無畓也。秀輔曰,周末有引水灌漑之者矣。上曰,比摠隨人而爲之者,亦非實事之摠也。景濬曰,行之已久。然而亦王政之苟且也。上曰,道臣之請災,亦豈詳知而然乎?景濬曰,敬差官見田執災,民惟無㤪,而道臣之比摠,在左而比摠者也。景濬曰,若無杜佑之通典,後世文獻,無可準信,杜氏通典,去象緯者,以其天象之玄遠也。上曰,今者編輯,亦倣此乎?馬端臨之通考,亦以杜氏爲準矣。景濬曰,開元禮頗詳,故朱子亦有取用者矣。上曰,漢時無此等儒乎?秀輔曰,如鄭玄·王肅·馬融等,皆難者矣。景濬曰,去古未遠,故儀章度數,頗詳備矣。上曰,馬端臨·王沂,皆一人爲之,而今則多人爲之,可見世之汚隆矣。浩修曰,馬端臨十九年乃成,而此則五箇月乃成,雖不無疎漏者,而亦無大段錯誤處矣。上曰,各人各掌各考,亦爲致精矣。命讀李澤遂疏,書批答。上曰,春坊其直不備,雖於玉署,何待草記?今日政,玉署·春坊新除人,一體牌招,春坊備員入直。出傳敎讀奏江原監司狀啓。上曰,今聞江原道臣烽燧形便狀聞,與前日摘奸宣傳官所奏不同,此狀聞,下備局商量,登對稟處。出傳敎諸臣以次退出。
上在慶熙宮。停常參·經筵。
自昧爽至戌時,下雨或灑雨,測雨器水深三寸九分。
自初昏至夜二更,下雨或灑雨,測雨器水深八分。
藥房都提調李昌誼,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖時雨,仍爲成霖,其悶曷諭?臣不體君心,嗚呼蒼蒼,何望諒一人之心。今方·許輩,議定祈晴湯,其脈誠心以奏然後,嗚呼蒼蒼,曰其國果誠,雨暘適中矣。
中宮殿·惠嬪宮,藥房口傳問安。答曰,知道。
黃最彦啓曰,行大司憲洪重孝在外,執義呂善應在外,掌令成胤儉在外,李師曾呈辭,持平任希曾未肅拜,李長老在外,今日以監察茶時之意,敢啓。傳曰,知道。
尹得雨啓曰,左承旨李在協,左副承旨具㢞,今日不爲仕進,竝卽牌招,何如?傳曰,允。
以備忘記,傳于尹得雨曰,夙宵此心,在於雨暘,夏初以前,可謂適中,近者成霖,曉前聞雨聲,心豈弛乎?曉後待其開霽,有若此,其載備考曰,其君有德乎,涼德乎?一雨一暘,皆在一人。今日封進御供米仍置,水刺間依減膳例,減下本寺,其雖一日卽三日也。此後予心可便矣。
以備忘記,傳于尹得雨曰,御脈莫重,其愼必也。㡬年侍湯,已有予聞,五昨年初頭,其脈雖悶,只諭都提擧,近者按脈遲速,予自諒矣。一時浮沈,其何深按?餘意奏脈,欲勸一貼,予雖耗,敢逃此心。嗚呼,昔年雜類,至於敢請不當請之脈,今者之意,一則惟持一貼之意,一則其心矜矣。華扁今雖來,於予其何益哉?惟自悶自悶矣。
傳于具㢞曰,忠淸兵使,内局同爲入侍。
傳于具㢞曰,儒臣持問答入侍。
具㢞,以内醫院官員,以都提調·副提調意啓曰,提調蔡濟恭,今日問安,不爲仕進,卽爲牌招,何如?傳曰,旣下敎,令該曹口傳付軍職,卽爲牌招察任。
兵曹口傳政事,以蔡濟恭爲副司直,趙德昌爲寅火堡萬戶。
以承傳色口傳下敎曰,此時稅船,豈可一刻遲滯?卽時點檢後劃倉事,招來戶曹郞廳,聽傳敎。
徐浩修,以禮曹言啓因都正兪嶈妻鄭氏當直上言。傳曰,今聞故都正兪嶈妻當直上言,其涉可矜,令該曹特爲今日内,立案成給,以示予存繼之意事,命下矣。依聖敎兪敬中第二子松得,立爲兪嶈長子擇中之後,立案成給之意,敢啓。傳曰,知道。
黃最彦,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
庚寅閏五月二十一日辰時,上御集慶堂。藥房入診入侍時,都提調李昌誼,副提調尹得雨,記事官任希雨,編修官金聖猷,記事官柳誼,醫官方泰輿·許礈·鄭允協·慶絢·柳光翼·金孝儉,忠淸兵使尹僖東,以次進伏。昌誼曰,夜間聖體,若何?上曰,一樣矣。昌誼曰,雨勢如此,日氣蒸鬱,寢睡·水刺之莭,若何?上曰,一樣矣。仍進理中建功湯,昌誼請診候。上曰,依。泰輿等診候曰,脈候左右三部,度數調均,滑體不足一樣矣。上曰,提調何不入來乎?得雨曰,今日不爲入來,非有他意也。昌誼曰,人言後初職,故保護之職,則雖不顧私義,仍帶本職,亦非本意,故今日不爲仕進云矣。上曰,處義是矣,復命之日,予除授提調矣。得雨曰,還來時,伏承除授下敎,復命後,仍爲行公矣。仍命書傳敎曰,今仍請牌,下問於内局,孰敢逡巡,而況此人,予意亦然,其意誠是,莫重之事,一牌膺命,分義當然,復命前仍兼内局,勢亦難矣。再章陳懇,意亦在焉,今者處義,予庸尙矣。旣知不諭,亦豈以禮使臣之義乎?今日不參,非内局也,卽本職也。姑許遞乎本職,令專意於内局。出傳敎又命書傳敎曰,禮曹多有擧行之事,禮判有闕代,李最中除授,牌招察任。出傳敎又命書傳敎曰,今聞故都正兪嶈妻當直上言,其涉可矜,令該曹特爲今日内立案成給,以示予存繼之意。又命書傳敎曰,左承旨許遞,其代,前承旨金鍾秀除授,牌招察任,房順房。竝出傳敎上曰,藥房都提調,持湯劑更爲入侍。出榻敎昌誼持湯劑進伏,上進理中建功湯訖。昌誼曰,明日湯劑,亦依例爲之乎?上曰,依。諸臣遂退出。
庚寅閏五月二十一日未時,上御集慶堂。儒臣持問答入侍時,同副承旨金鍾秀,校理洪秀輔,修撰金基大,假注書金重燮,編修官金聖猷,記事官柳誼,以次進伏。上命秀輔讀問答,自下番至于翰注而輪讀訖,奉朝賀洪啓禧及徐命膺入侍事。出榻敎坐直承旨入侍事。出榻敎上曰,奉朝賀今亦進去乎?竝進伏曰,日日來進,而奉朝賀則當了當矣。上曰,其冊子好乎?啓禧曰,我朝曾所未有者也。上曰,續文獻文,有不可知之字,卿可知之乎?上曰,予則曾所未見者也,承旨亦見之乎?曰,然矣。浩修曰,隷出於篆,而該字出於隷矣。上曰,文獻通考,以禹貢爲首矣,續通亦倣於此矣。命膺曰,輿地已爲校正者,已送於大臣處矣。禹貢則都於冀州,故近北而無畓,至於太字,古無太字之稱,故欲改以大豆,或改以菽字矣。豆字本來混稱豆太,故大字之下,加一點而爲太矣。只用於公私文字,而於作者又不用矣。上曰,太則書以大豆,畓則書以水田可也,木字改以綿布亦可也。今日善爲入侍矣,綿布之同字,改以疋字可也。一同之書以五十疋,不知者或見笑矣。石字古有用之者乎?命膺曰,古有萬石君,自是量名也。旣曰,綿布,則書以麻布苧布可也。定奪之奪字,欲改以定式矣,雜頉之頉,欲改以他字好矣。啓禧曰,各陵有頉處奉審,不可不用,而頉字古無其字矣。上曰,頉者從何而來乎?啓禧曰,此乃止於是之義而賜名者。上曰,莫重處可改者,改以他字可也。上曰,軍摠亦有頉字矣。命膺曰,此字易爲變通矣。上曰,上下錯之錯字,果是賦之錯,而不是田之錯云者果是乎?啓禧曰,然矣。啓禧曰,輿地當以進上,而不但臣等遍閱,一經大臣然後,可以詳定矣。上曰,今者象緯考爲首,次以輿地考可也。其間禮考印出,則以次進上矣。上曰,今番所重,在於象緯禮考,卷次雖有二三差等,令繼印,此後先進,輿地考畢校正後,依目錄,次第印進事分付。出傳敎上曰,申景濬果是此冊之主人,初因疆域誌而爲此矣。啓禧曰,今適入侍,欲有所奏矣。今番進上封進時目錄,不無差誤處,三卷中初卷,更爲理整以納,而不察之失,惶恐待罪矣。天下事,忙後錯了者多,不過數三行差誤處矣。禮考進上之前,可以印進,而非謂忙急之事,旣有不察,故敢逹矣。時方役事方張,徐徐爲乎?上曰,徐爲之可也,輿地考中,白頭在於三角之下者何也?啓禧曰,亦尊京師之義也,水脈易見,而山脈難見,故多有裒集者,而以此抄出,則庶無差誤矣。上曰,昨日軍號,書入江漢,故命改書以入,今聞知申言,一則呼以江,而一則對以漢矣。古有朝宗于海之意,棄之可惜,若定以疆域誌,㡬乎鄙野矣。今則所包者廣矣,備考二字,勝於文考乎?若循文獻之目錄,則太循乎古套矣。啓禧曰,通之一字,似涉乎廣大,故改以備考者好矣。命讀江華敗船狀啓。上曰,今番申飭之後,無甚臭載之弊,今此船之到京江咫尺有此事,人物俱生,雖可奇也。問其本,則差使員高尙俊之督迫之致,而欲掩其迹,以無立標敢欺,其在懲一勵百之道,捨此誰先?況棍三十度說,督迫難掩,尤涉無狀。令本府中軍於岸邊,決棍三十度後,卽其地充軍事,下諭本府,其代,令該曹卽爲口傳擇差,使之待朝下去。水護監官,以年六十人差定,亦涉無狀,當該地方官,事當令該府處之,而今番參酌,令道臣嚴飭。水護監官·將校·色吏·指路沙工,令道臣從重決棍以放,其中年六十人,分揀事分付。出傳敎坐直承旨徐浩修進伏,命讀田賦考與財用考後。上曰,大抵此文好矣。上曰,噫,今予此心,一則追慕,一則爲民,暮年追慕方切之中,雨水近過,心可弛乎?頃者欲諭而泯默,今日亦然故下敎,而事貴得中,減膳則過。今日則初日,故令封置水刺間,以待其霽,猶一樣,依減膳三日例,依前計減下廚院,餘則封納。更以思之,減膳例三字,其涉苟簡,故特去一例字,欲爲下敎,而若然則下必爭之,故不諭。承宣旣奏,而供米旣減下,必也正名,粤在戊申秋,一夜過雨,旣已減膳。噫,三十五歲所爲,七十七歲豈不爲乎?其起頭除例字,以三日減膳載焉。膳米每於初日以封,今初日則已減矣,後初日則依例封進事,分付廚院。出傳敎浩修曰,極知其惶悚,而以時雨之過,至於減膳,例御供米減封之敎,敢請反汗焉。上曰,有例字,故下必有待矣。浩修曰,豈有不知之理乎?上不允,諸臣以次退出。
上在慶熙宮。停常參·經筵。
自昧爽至卯時,下雨或灑雨。自未時至戌時,下雨或灑雨,測雨器水深二寸。
藥房都提調李昌誼,提調蔡濟恭,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。益耄涼德,時雨成霖,達日徹宵,誠悶誠悶,因此用心,食何甘也,氣何暇諭?下敎時入侍焉。
中宮殿·惠嬪宮,藥房口傳問安。答曰,知道。
傳于金鍾秀曰,内局入侍。
徐浩修,以都摠府言啓曰,今日入直内三廳,武兼禁軍及軍兵等,中日習射,請出標信。傳曰,知道。
黃最彦啓曰,憲府連日監察茶時,事甚未安,除在外外,未肅拜不爲行公人員,竝卽牌招,何如?傳曰,允。
傳于金鍾秀曰,禮曹堂上入侍。
以備忘記,傳于徐浩修曰,前則觀日勢請標信,雖徹宵雨下,時猶請,若此其何敬謹之意乎?況其君減膳之日耶?若此而何望快晴耶?聞銃聲下雨,此後申飭摠府遵古例。
以備忘記,傳于金鍾秀曰,開霽日晴,心雖弛也,今聞湖南狀聞,本道少靳,近者甘霖,皆遍洽乎?於京悶也成霖,於南冀其遍洽,追慕于中,爲民若此,於宿於食,一人心一樣矣。
以備忘記,傳于金鍾秀曰,昨若下敎而泯默,人君御下,宜勸乎誠,方許兩人,㡬月曰,以一樣。聞昨日下敎,皆曰,差勝,隨君敎而若此,置局方之意焉在?其況暮年,予將恃誰,越一等。
金鍾秀啓曰,新除授禮曹參議趙晸,方在刊版中,何以爲之?敢稟。傳曰,敍用。
吏曹口傳政事,待敎單金夏材,檢閱單吳鼎源。
傳于金鍾秀曰,承旨持戊寅年嘉禮日記入侍,翰林持京中史庫形止案,亦爲入侍。
傳于金鍾秀曰,坐直承旨竝入侍。
金鍾秀,以侍講院言啓曰,本院司書李商舟入直矣,以親病陳疏徑出,下番闕直,事甚未安。兼司書朴相岳,說書趙英鎭,竝卽牌招,以爲推移入直,何如?傳曰,允。
金鍾秀啓曰,卽者司書李商舟,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
徐浩修,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
又以兵曹言啓曰,卽接南道參軍牒報,則禁衛營所授昭義門北邊體城十一間崩頹云。依例令繕工監爲先把子圍排,分授軍門急速修築,而把守軍兵,亦令該軍門,多數定送,限守築間,各別守直之意,分付何如?傳曰,允。
又以禁衛營言啓曰,因兵曹草記,本營分授昭義門北邊體城十一間許頹落處,令該軍門急速修築,而定送軍兵,限完築間,守直事允下矣。將校一員,京標下軍十五名定送,着實把守,以待霖雨快晴,改築之意,敢啓。傳曰,知道。
又以兵曹言啓曰,卽接東所衛將牒報,則開陽門東邊宮墻二間,因雨頽落云。依例令紫門監,爲先把子圍排,急速修築,而東營入直砲手十五名除出,限修築間,各別守直之意,敢啓。傳曰,知道。
又以兵曹言啓曰,卽接北所衛將牒報,則武德門西邊宮墻四間許,因雨頹圮云。依例令紫門監,爲先把子圍排,急速修築,而西營入直砲手二十名除出,限修築間,守直之意,敢啓。傳曰,知道。
又以兵曹言啓曰,卽接西所衛將牒報,則開陽門西邊宮墻一間半許頽落云。依例令紫門監,爲先把子圍排,急速修築,而南營入直砲手十名除出,限修築間,各別守直之意,敢啓。傳曰,知道。
右承旨具㢞疏曰,伏以臣母,素患伏暑之症,近當潦炎,一倍添劇,而夜來急癨兼發,吐㵼交代,雜試藥餌,了無變動。臣方左右扶將,方寸煎熬,實無離捨供劇之望。玆敢疾聲呼籲於聖慈,亟削臣職,以便救護,千萬辛甚,臣無任屛營祈懇之至,謹昧死以聞。踏啓字。
以承傳色口傳下敎曰,濬川都廳,内局入侍時,同爲入侍。
司書李商舟疏曰,伏以臣老母,夙抱貞疾,藥餌爲命,長在床褥者,今二十年餘矣。臣無他兄弟,日夜扶將,實無頃刻離捨之勢,而近因番次苟艱,抑情就直,而每當門鑰夕下,祗自方寸煎灼。卽接家信,又添暑癨,症形危劇,促臣歸視,臣自聞此報,心神飛越,按住不得。茲敢忙投短章,徑出禁扃,伏乞聖慈,天地父母,察臣懇迫之私,亟遞臣職名,仍治臣擅離之罪,以便救護,以肅朝綱,千萬幸甚。臣無任屛營祈懇之至,謹昧死以聞。踏啓字。
待敎金夏材疏曰,伏以臣,竊有區區懇迫之情,前此陳章,屢犯瀆擾之罪矣,聖度寛貸,每蒙矜諒,私心感惶,曷有其極?此際特敎付職,庚牌儼臨,豈不欲竭蹶趨承,而臣父之病,首尾月餘,一向危篤,連試藥餌,少無所效,目下情理,實難離捨,玆不得不更事陳籲,伏乞天地父母,俯垂矜察,亟遞臣職,仍治臣前後逋慢之罪,俾公法得所,私分獲安,不勝幸甚。臣無任屛營祈懇之至,謹昧死以聞。踏啓字。
說書趙英鎭疏曰,伏以臣,本以庸陋,濫厠朝籍,雷肆侍講,責任甚重,而蔑學苟充,恒切愧懼,日前筵席,忽下陞六之命。臣伏奉恩旨,惶隕靡措,臣雖愚昧,區區犬馬之誠,亦豈無感激洪私?趨走供職,以爲報效之計,而第臣母素患虛瘁之症,當暑益劇,居常澟綴,近因日候蒸濕,將攝失宜,舊症新恙,自昨越添,達宵宛轉,食飮全却。臣方左右扶將,方寸焦灼,實無暫時離捨就直之望,玆於庚牌之下,隨詣陳懇。伏乞聖慈,俯賜鑑諒,特遞臣職,以便救護,仍治臣罪,以肅朝綱,千萬幸甚,臣無任屛營祈懇之至,謹昧死以聞。踏啓字。
兵曹參議申一淸疏曰,伏以臣,頃陳一疏,妄論戎政,燕石之珍,臣亦自笑,及承恩批,辭敎鄭重,至有籌司之議,臯比之錫,且驚且惶,不知所云。其中烽火一事,偏蒙嘉納,行關該道,今閱月餘,而其後烽狀,臣又取考,則東北暗暗,比前狀如出一印。狀聞回報,杳無皂白,遠外之事,實難遙度,而臣方訝鬱。日昨筵席,伏承烽火提詢之敎,而筵體嚴重,試講方開,臣未能書其愚,而退而熲熲之忱,終未能自默,敢以前疏未陳之懷,謹依貼黃古事,條列於疏左。甚矣臣之不識時措,而妄干時務也。噫,前年彗星,始見於天街星,經曰,街南爲華夏,街北爲夷狄,意者中國之有事歟。今者客星,又見於天市,其占則古人以兵爲言,惟我聖上,以側修之念,自反應實之德,而臣愚恐其應不在於一方,而在於中州也。然惟彼有變之日,卽我自强之秋也。考其數,則彼百年之運洽過矣,以其時,則天道抑有陽復之期。惟我陰雨之戒,當在西北兩邊,而振刷奮勵之方,不可不豫矣。嗚呼,邊圉之鞏固,實本於朝廷之協贊,百僚同心,視國事如一家事,然後國勢一,而捍衛之基,亶在於是矣。孟子曰,天時不如地利,地利不如人和,伏願殿下,竝垂察焉。臣無任屛營祈懇之至,謹昧死以聞。一,烽信之通隔,全係墩臺之近遠,臺近而密,則便於候望而易於覘瞭,臺遠而闊,則莽蒼難瞭,而雲物易遮。臣謹按紀效新書,中國則大約以十里爲率,難瞭者三·五里亦可,易見者十里之外亦可。我北道烽臺,直路遠近,自慶興西水羅堡牛巖,初起烽臺,至于城津鎭岐里洞。烽臺近者,爲七·八里十里十餘里,遠者爲二十里或二十五里或三十里。獨鏡城府長坪·永康兩烽之間,爲四十里,自永康至朱村兩烽之間,亦爲四十里,而此則別無臺遠失瞭之事矣。自端川胡打里烽,至于安邊府鐵嶺,其間諸路遠近,惟端川甑山,與利城城門,相距爲十八里。其餘則近者爲二十里,或二十五里三十里,遠者爲四十里爲五十里,或有近六十里者。較諸城津以北諸烽,則設臺之稀闊,烽路之阻遠,實有懸殊者。北人之慣踏烽路,諳練事情者爲言,端川之吾羅退·何訖乃利城之城門,珍鳥·北靑之六島,洪原之南山,咸興之城串,定平之鼻白山,文川之天佛山,安邊之沙古介鐵嶺烽。烽路旣遠,烽臺亦稀,未易候瞭,若加設於其間,則必無失瞭之弊云矣。臣今考兵曹烽燧案所載程途,則端川吾羅退之於何訖乃,相距爲三十里,利城之城門,與珍鳥相距,爲五十八里,北靑之六島,與洪原之南山,相距爲五十里,咸興之城串,定平之鼻白山相距,爲五十里,文川天佛山之距高原熊望山,爲三十里,安邊之沙古介與鐵嶺之相距,爲五十里,臺遠失瞭之說,不爲無據矣。以古人作爲縝密,設施精詳之意推之,初不置烽則已,旣云置烽,則必不立臺於全然阻隔,太不相當之處,徒存置烽之名,而全無置烽之實矣。此則其失瞭,未必盡由於臺遠之致,而不過恬憘旣久,解弛成習,不講古人制烽之遠略,而徒咎古人置臺之疏闊矣。然旣以此爲執言之端,則豈無一番變通烽臺加設之便宜哉?今自端川,至于安邊,所謂間斷者,不過爲五六處,相其地形,隨便加設,則蓋無中間斷瞭之理,而豈復有以城津以南墩臺之稀遠,爲斷烽藉口之資哉?此惟在於一擧措一號令之間矣。奚憚而不爲哉?如或以事係重大,有難釐改爲辭,而旣曰,事之重大,則尤宜及時變通,不容少緩矣。且五六臺加設,別無動衆擾民之弊,而實有關於邊警之通隔,則不可因循苟且,玩愒度日也明矣。設令有些少弊端,獨不念以五六臺難設之故,而一百二十臺,皆爲虛設,徒立烽燧軍於無用之地,徒捐烽燧米於無益之費哉?其爲弊之輕重,不啻霄壤之易辦,而況無毫分之弊端,而實有大蓋於通烽,則一番振作,數處加設,亦有所不可已者矣。一烽臺加設,必以兩烽間道里之遠近爲准,而遠者當加設,近者不必加設。然亦有遠而不當加設者,亦有近而不可以不可設者,其所謂遠近不計,人行山谿,迂回川海,曲折里數之多少,惟論兩目相當直望絃線之長短。此則全在臨其地形,顧望審測,定其加設之可否,不可泛以兩烽相距,道里之遠近爲準,遠者必加設,近者不可設也,一,加設臺,烽燧軍不必別立新軍,見在各臺烽軍,不爲不多,除出分排於新設處,則亦無不足之患矣。一,雲暗馳報之際,各臺烽軍,不可無符信,以審來報的實,亦防意外之虞。其制則以堅木作牌,前面中刻雲暗字,後面中刻信字,前後面兩邊,各刻相應烽號。如牛巖南山兩烽相應,則一邊刻牛巖,一邊刻南山中剖爲兩片,以其所刻烽號,分給該烽,亦烙該邑大印。如慶興府豆里山·仇信浦兩烽相應,而俱在慶興府界内,則兩片俱烙慶興府火印而若相應兩烽,各在兩境。一,兩臺相距不甚遠,砲角可聞之處,則雲暗日,用天鵝聲或放砲相應,速於馳人,而雖稍遠間阻之處,亦有隨便,可用之方,而此則勢難遙度,惟在發慮方略之得宜。一,烽狀報本曹者,城津以北,則擧烽時刻,馳報軍姓名,皆錄狀中,而城津以南,則簡略不錄,只以馳報二字書報,疎忽莫甚。城津以南烽狀,皆依深北例詳報,俾無疎略。一,北烽臺數,自火底牛巖,至峨嵯山,爲一百二十臺數,加設則其數益添,較他道最多,早擧然後,可趁未昏,到峨嵯牛巖,初擧,以平朝爲信,俾無後於三南兩西烽報。一,北關烽燧,若一依右條擧行,必無失瞭之獘,如此而或如前不準,則是慢令不擧行之致。自本曹詳考烽狀,發關查核,該烽斷絶處,地方官及帥臣,各別草記論斷。答曰,省疏具悉。噫,近者緘默寥寥之世界,一章再章,其勤若此,予用嘉尙。且關東伯狀聞纔來到,此章下備局,一例消詳稟處焉。
庚寅閏五月二十二日辰時,上御集慶堂。藥房入診,濬川都廳,同爲入侍時,都提調李昌誼,提調蔡濟恭,副提調尹得雨,假注書金重燮,編修官金聖猷,記事官柳誼,濬川都廳李昌明,醫官方泰輿·許礈·鄭允協·慶絢·柳光翼·丁志泰,以次進伏,昌誼問候。上曰,一樣矣。寢睡·水刺之節,何如?上曰,如昨矣。進理中建功湯。上曰,雖羽化登仙難矣,進御訖。上曰,昨日校正太豆之辨。昌誼曰,以我國方言行之者,未免俚俗,旣已開刊,則其將永有辭於天下後世矣。上曰,減田稅,果是庚申年乎?其後或有大同減給者矣。昨日考見田賦考,則新羅時日飯三斗,予則六升,饌用九雉,而予則雉數過焉,兼進生鮮矣。昌誼曰,安東尙有恭愍雉封進者云。上曰,恭愍往于安東乎?昌誼曰,其時往留安東云矣。上曰,翼善冠皇朝所粧,而見其畵像,則着展角幅頭,臣則用曲角幅頭矣。雖有備局謄錄有司等職,而開卷膫然,未有若此者矣。請診候。上曰,依。方泰輿以下,次次入診而退伏曰,脈候左右三部,度數調均,而滑體之不足,比昨一樣矣。上曰,更爲持來,藥房提調,持湯劑更爲入侍事。出榻敎提調進湯劑,進御訖。昌誼曰,來日湯劑,依下敎乎?上曰,依。藥房退出,同副承旨入侍事。出榻敎徐浩修進伏,詣臺臺臣持平任希曾入侍事。出榻敎希曾進伏。上曰,只擧末端。希曾曰,月前忝叨諫職,自速罪戾,薄譴未幾,旋蒙恩宥。今此新除,又下意外,畏義感恩,不得不冒昧出肅,而追思前愆,惶愧尙在,豈可以罪名之旣蠲,聖度之曲恕,而晏然自同無故,仍據於臺次乎?請命遞斥臣職。上曰,往事勿說,古人攸戒,今者爲嫌,無乃太過,勿辭,亦勿退待。又啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。已上措辭見上又啓曰,新除授執義呂善應,時在京畿廣州地,掌令成胤儉,時在忠清道大興地,持平李長老,時在京畿廣州地,司諫院正言李碩九,時在慶尙道星州地,請竝斯速乘馹上來事,下諭。上曰,依啓。上曰,承旨具㢞許遞代,參議尹東昇除授,復命時自當謝恩,勿爲牌招,房順房。出傳敎上曰,前翰林金夏材敍用,與吳鼎源,令該曹口傳付軍職,牌招察任。出傳敎上曰,禮曹參議爲承旨代,前承旨趙除授,牌招察任。出傳敎上曰,故軍職金壽鼎,戊辰通信使軍官,知其名,特差軍職,而射法精熟,身手淳謹,資至崇祿,今已作故,心常嗟惜,有其子而爲某事乎?令該曹問啓。出傳敎上曰,因金壽鼎,乃思昔之河海運,若今金壽鼎,而其善射,今誰當也?壽鼎之子,旣命調用,則況今追慕萬倍之時,昔年軍職乎?有其孫乎?亦令兵曹問啓。出傳敎上曰,注書出去,河海運·金壽鼎之子,居何地作何業,知入。賤臣承命出問後,還告以海運之子,則居公州云,而子孫有無,未有知者。壽鼎則有子五人,而其次子爲武科,見方遭故,而居于京中矣。上曰,今聞金壽鼎有五子云,與見其人不侔,其長子待其闋服,直差其父之任事,分付該曹。出傳敎上曰,李景祜·具允鈺等兄弟,可謂有福矣,其子皆爲堂上矣。諸臣以次退出。
庚寅閏五月二十二日申時,上御集慶堂。禮堂入侍時,禮曹參議尹東昇,同副承旨金鍾秀,假注書金重燮,編修官金聖猷,記事官柳誼,以次進伏。上着笠起坐,先問修改事,仍命讀告由祭物及諸執事擧案後。上曰,何以爲之?東昇曰,以雨潦之不止爲慮矣。監役先去,土石不爲雨濕,且厚蓋其上,故無事畢役矣,命先退。奉朝賀洪啓禧及行司直徐命膺入侍事。出榻敎上曰,持樂考來乎?命讀訓民正音,又讀其時禮判鄭麟趾訓民正音序文。又命讀世宗御製序文訖,洪啓禧·徐命膺進伏。上曰,忽思訓民正音而命讀之,二十八字外無他乎?命膺曰,訓民正音卽反切也。啓禧曰,古之譯官,以聲相學者,不無差誤,故創出矣。上曰,無諺文之前,將何以通情耶?啓禧曰,薛聰以俗言之未通,創出此矣。上曰,歌辭亦上乎?啓禧曰,我國不習於辭,故雖叶歌聲而甚難矣。命膺曰,俗傳邦音,異於中國,故欲爲中國而然矣。世宗朝欲變方言,凡於開座,必先禁方言,以此民間,幾爲華音矣。厥後廢却,故至今不變,可勝歎哉?上曰,笙簧持來云,果然否?啓禧曰,此重臣持來云,而未及見矣。命膺曰,頃招掌樂院樂工吹之,則果勝於樂院者矣。上曰,古判書尹淳以爲,笙簧極爲寥亮云矣。其後掌樂院笙簧,聲甚殘劣矣。命膺曰,在北京時,使之習之,則依然有聲。啓禧曰,雖云持來,而置之於相忘,則雖習而來者,易或遺忘,而況不學者,從何而學乎?上曰,見方二人學習云,重臣先廳似好矣。啓禧曰,殿下未廳之前,臣等先廳,有所不敢。上曰,重臣則先廳無妨,雖以俗樂言之,該院未習之前,亦有習之者矣,上曰。今年使行,學來笙簧,令該院先令一二人學習,予將有召聞以試,以此分付。出傳敎上曰,方今聲音,勝於他時乎?命膺曰,旣已學來,則布於衆人似好,故其時掌樂主簿許,亦以筵敎分付可矣。上曰。卿知半折之妙乎?啓禧曰,以初聲中聲終聲,相合而成聲矣。上曰,入耆社不遠,而若是強健,日日進參,誠非偶然。命退出,諸臣以次退出。
庚寅閏五月二十二日二更,上御集慶堂。坐直承旨竝入侍時,左副承旨徐浩修,同副承旨金鍾秀,假注書金重燮,編修官金聖猷,記事官柳誼,以次進伏。上謂柳誼曰,形止案持來乎?曰,持來,而儀軌未及持來矣。命讀戊寅嘉禮日記。上曰,臥而思之,誠怪矣,仁廟嘉禮,在於戊寅,予則行於己卯,誠非偶然。又誦唐詩洞房昨夜起春風一句曰,盛唐晚唐,各有異乎?曰,然矣。上曰,漢唐宋明,孰爲勝乎?曰,皆不如漢魏詩矣。上曰,皇朝詩則,何如?曰,詩文皆效法於漢魏,而務從實,故以是不及矣。上曰,六朝之文,何如?命膺曰,騈儷之文,故不及於盛時矣。命兼春秋持玉堂六朝文所付者以來。還奏曰,在於下闕,而此闕無見存者矣。上曰,詩選,獨有故相李頤命所選外,無他詩乎?箕雅誰所撰乎?曰,壺谷所撰也。羅麗之文,亦有載者乎?曰,然矣。上曰,李穡雖不仕於我朝,而時仍被召而來矣。命膺曰,以不卽自引爲累人,爲義盈德訓等五郊都提,而不受其祿,麻衣草笠,來見于聖朝矣。上曰,今番鑄字多乎?曰,然矣,自太宗朝設廳以行,而或有不足者,則以華陽木刻字以用矣。上曰,冶隱亦爲上來上書,而卽爲下去云矣,以定宗朝特召故耳。命膺曰,太宗朝,以其有甘盤舊誼,故在銅衛時召來耳。翰林持儀軌以前,命讀奏。上曰,尤有異焉者,入宮春秋,亦尤相符矣。至讀至誥命,上坐廳,又坐廳玉冊曰,誰所製也?曰,俱是李景奭所製也。至中宮殿詣闕班次圖,上命進前,而使内侍持燭焉。仍曰,此乃儀軌,翰林持去可也。承旨讀奏日記後,以次退。
上在慶熙宮。停常參,只晝夕講。
下直,寅火堡萬戶趙德昌。
藥房都提調李昌誼,提調蔡濟恭,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,次對時入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,次對進定於今日。
以備忘記,傳于李萬恢曰,明日奉審,展禮相値,再明日祗迎相値,今日晝講兼爲而日晚,備堂入來中,備經筵特進,同爲入侍單子安徐,只入正時。
黄最彦啓曰,今日次對,兩司當爲進參,而諫院俱在外,憲府除在外外,掌令李師曾,持平任希曾,竝卽牌招,以爲推移進參之地,何如?傳曰,允。徐浩修啓曰,大臣·備局堂上,依下敎來待矣。傳曰,大臣·備堂引見。
李萬恢啓曰,新除授藝文館檢閱吳鼎源,時在京畿廣州地,斯速乘馹上來事,下諭,何如?傳曰,允。
傳于金鍾秀曰,坐直承旨徐浩修及玉堂上下番,亦爲入侍。
傳于金鍾秀曰,校正堂洪奉朝賀,前禮判,使之入來,戶判如在承文院,亦爲入侍,皆入來後,與坐直承旨詣閤。
李萬恢,以侍講院言啓曰,本院司書李商舟入直矣,以其親病,陳疏徑出,兼司書朴相岳牌不進,說書·兼說書俱未差,下番無推移之員,不得已以上番,姑降入直之意,敢啓。傳曰,知道。
李萬恢,以禮曹言啓曰,今閏五月二十一日所下傳敎,膳米每於初日以封,今初日則旣已減矣,後初日則依例封進,事命下矣。明日卽初日,自明日依例封進之意,敢啓。傳曰,知道。頃已諭,其雖命復,昨夜雖雨霽,猶有雨意,此心焉敢已乎哉?
徐浩修啓曰,刑曹判書沈鏽,同義禁宋文載,持今年徒流案,依下敎來待矣,傳曰,入侍。
徐浩修,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之義,敢啓。傳曰,知道。
黄最彦,以義禁府言啓曰,頃者不爲食代禁軍,一竝特放事命下矣。本府所管充軍罪人慶尙道固城縣金鼎㭲,鎭海縣黄鼎耉,熊川縣黄處信,昆陽郡李九成,河東府金相俊,柒原縣羅星漢,全羅道樂安郡吳泰彬,寶城郡申命九等,竝放送事,分付各該道臣,而泗川縣李厚根,光陽縣李昌有,順天府吳昌漢,興德縣姜宗大等,雖已作故,一體放送之意,敢啓。傳曰,知道。
又以刑曹言啓曰,不爲食代禁軍處分後,將則已放,而禁軍尙在云,一倂特放事命下矣。依傳敎充軍罪人李廷夏·李旭·梁濟興·宣泰·崔昊·尹世綱·崔雲瑞·朴世雄·文德弼·李仁璋等,竝卽放送事,發關分付於各該道道臣之意,敢啓。傳曰,知道。
庚寅閏五月二十三日辰時,上御集慶堂。藥房入診入侍時,都提調李昌誼,提調蔡濟恭,副提調尹得雨,記事官任希雨,編修官金聖猷,記事官柳誼,醫官方泰輿·許礈·鄭允協·慶絢·柳光翼·金光國,以次進伏。昌誼曰,日氣陰濕,聖體調攝,若何?上曰,一樣矣。昌誼曰,寢睡·水刺之節,亦何如?上曰,一樣矣。上進理中建功湯,昌誼請診候。上曰,只兩廳首醫入診宜矣。泰輿·允協診候曰,脈候左右三部度數調均,滑體不足一樣矣。上曰,卿等少退,次對後更爲入侍可也。諸臣遂退出。
庚寅閏五月二十三日辰時,上御集慶堂。晝講,大臣·備局堂上引見,同副承旨同爲入侍時,知事金時默,特進官李重祜,參贊官黄最彦,侍讀官金魯淳,檢討官朴師崙,假注書金重燮,編修官金聖猷,記事官柳誼,領議政金致仁,左議政韓翼謩,戶曹判書趙重逵,兵曹判書元仁孫,右參贊金時默,行司直具善復·李章吾,禮曹判書李最中,戶曹參判金鍾秀,校理金魯淳,持平任希曾,事變假注書任煜,以次進伏,上講小學,自子思子曰,天命之謂性,至吾必謂之學矣訖,魯淳讀至國有學。上曰,下番讀之。師崙讀,自孟子曰,人之有道也,至吾必謂之學訖。上曰,陳文義。魯淳曰,命契在寬之寬字,有寬猛得中之寬,而扑作敎刑,實是在寬之義也。師崙曰,人之逸居也,則近於禽獸,殿下在君師之位,而若無小學之敎,則其將擧一世而歸之禽獸之域,益加敎導之方,躋於唐虞之化,是臣所望也。上曰,所奏好矣。時默曰,上下番所陳俱好,而勉飭,乃君師之責,孟子始於五常言之,而若陶一世,則惟在於此等處留意也。重祜曰,玉堂旣奏寬字之義,寬而慄,直而温,實是寬而敎之意也。上曰,所奏好矣。最彦曰,臣別無所陳矣。經筵官先退,同副承旨,次對同爲入侍事。出榻敎夕講爲之事。出榻敎內局先爲入侍事。出榻敎領左相進伏問候。上曰,難耐,而夜無雨聲多幸矣。寢睡·水刺之節,何如?上曰,睡則睡,而忽思甲戌年則誠怪矣。以今番觀之,尤難自抑。上曰,果讀續儀軌則甲子乙丑同宮,戊寅己卯亦同宮,且昨年,予之舟梁十年,再昨年聖祖舟梁十一年,此尤相類。今世老人之登科,亦以爲滋味,而予則無一分好況,豈曰,孝乎?致仁曰,退觀日記,固是盛節,而以是追感,則何時何處,不爲追感乎?仍問中宮殿氣候。上曰,近來稍勝而語及,未嘗不濕涕也。上曰,今日次對之闕,固已慮之矣。卿則入來,果已愈乎?翼謩曰,臣則狗馬之疾外,亦有慘切之痛,而不敢言勞,欲爲一半分效勞之資矣。上曰,仁廟朝移御此宮,果在何年。鍾秀曰,俱是燼餘,故無足憑考矣。致仁啓曰,此江原監司徐命善烽臺摘奸後狀啓,而以爲咸鏡道鐵嶺烽臺,北應於安邊河古介,南應於淮陽峯道只。瞭望絶遠,雲霧易蔽。加設間烽於安邊老嫗峯,淮陽狗墳洞兩處以請看候事,請令廟堂稟處矣。今此東伯之狀請加設嶺南北二處間烽,兵曹參議申一淸疏,則請加設北關五六處烽臺。又論設施諸條,間多可採,而關防重事,不可遙度而徑施。姑待北伯狀聞之到,另遣一武,周覽遠近,備悉形便後,更爲稟處,何如?上曰,依爲之。翼謩啓曰,向來在外臺臣處分中,或有元在鄕而渾入者,此宜有區別。且夜禁申飭之初,其奴犯夜,而在鄕之其主,或被定配之律,亦宜有分揀之道矣。上曰,誰也?翼謩曰,臣未能詳知誰某,以元在外而被謫者爲數人,而宋濟魯卽其一人云矣。致仁曰,或以其奴犯夜,而在鄕之家主定配者有之,或以本非其奴,而誤認以家主,被杖者有之,不特此也。近來如違牌在外之類,與其他因事而竄配者甚多,臣不敢一一指名仰達,而當此時氣非常之時,宜有參酌疏釋之道矣。若其罪之輕重,非在下所敢區別,凡在謫籍者,竝令書入,一經乙覽後,特下處分,可以分揀者則分揀似宜矣。上曰,令該曹該府,單子書入。已上出擧條致仁曰,向來申晦·李昌壽,惶悚之外,實多愧恧,以敎子不善之罪,放逐門外已久,宜有收敍之典矣。上曰,飭已行,雖由深慨而然,此豈垂法於後者?欲下敎而未果,領相所奏,適於此際,前判書申晦,給牒敍用,前判書李昌壽敍用,皆令入城。出傳敎應淳啓曰,頃者以趙德鎭奴婢,爲北道奴婢下敎矣。其中卜漢爲名者,非德鎭奴,而發配前見失,前判書另加申飭窺捕,而終未捉得。取考京兆帳籍,則德鎭率奴中,果無卜漢名字矣。卜漢父母及妻,今雖捉得,卜漢則尙未知去處,分付捕廳,使之刻期捉得,何如?上曰,分揀可也。出擧條臺臣進伏。上曰,只擧其末。希曾啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿煩。又啓曰,請黑山島爲奴罪人五得,依律處斷。上曰,勿煩。已上措辭見上上曰,噫,氣益衰心益奮,前皆親政,其況今年,六月都政當親政,預爲分付。出傳敎上曰,此時守令,豈可曠焉?旣有政稟,吏曹三堂,牌招開政。出傳敎上曰,卿等幾已校正乎?曰,已爲之,而印役未及爲之。致仁曰,頃仍多事,未達所懷,而筋力精神,無日不痛,近來尤甚,極知惶恐,而身無病然後,可以做事。聖心則奮勵,臣則不能奔走,乞給西樞一窠,以存生成之澤焉。上曰,非曰,氣衰心奮。致仁曰,非如此下敎者,若無臣焉,於國於私,誠爲萬幸矣。上曰,以疾不參,何傷之有?此非如此之時。翼謩曰,臣則含意耿耿,而若過數年,則犬馬之齒,已當懸車,觸事憒憒,而中書重務,亦非苟充之地。首相旣如此,則況於臣乎?性本鈍滯,此等亦後於人,還切愧悚矣。上曰,此非如此之時,致仁曰,左相年則雖高於臣,筋力則勝矣。上曰,若非卿等,則晝講豈爲之乎?致仁曰,近來日氣如此,雖香祗迎,益加審愼之道焉。翼謩曰,此非追人而爲之者,言出肝膈,俯加下諒,俾存生成之澤焉。上曰,過矣過矣,勿復此言,卿等先退,儒臣夕講入來,經筵官,以入侍者爲之,禮房亦爲入侍焉。任煜承命出傳,經筵官進伏。上講大學衍義,自曰若稽古帝堯,至所薄者厚未之有也。上曰,股肱皆欲免焉,予將依誰?以此慨然而盡讀矣。魯淳讀至於變章。上曰,其下,下番讀之,師崙讀其下。上曰,文義陳之。魯淳曰,如堯之大聖,猶加克讓克明之克,生知之聖,不必加勉,而慮後世人辟而勉之,故加之克明克讓也。上曰,所奏好矣。師崙曰,知所先後,卽近道矣,尙未行道焉,故加以近字者切實矣。時默曰,如堯之大德,而不出於大學修齊治平之道,故以堯典爲首,而次以大學者,誠有深意也。景祜曰,文思安安。安而能慮,安安然後,發諸事爲,故安安字,尤可詳味處也。鍾秀曰,臣則別無所奏矣。藥房提調,持湯劑更爲入侍事。出榻敎上曰,明日侍衛,依祗迎例擧行,儀註安徐,待下敎只入正時。出傳敎上曰,刑房承旨,持該府該曹單子,待下敎入侍事。出榻敎上曰,司寇之長,豈可曠焉,而下敎中抹去,其亦曲盡,則人臣分義,焉敢若此?判書沈鏽,從重推考,卽爲牌招察任。出傳敎上曰,頃於不爲食代禁軍處分後,將則已放,而今聞領相所奏,禁軍尙在云。此不過申飭之意,其亦有作故者云,不覺矜惻,一竝特放事,卽爲分付。出傳敎諸臣以次退出。
庚寅閏五月二十三日午時,上御集慶堂。藥房入侍時,都提調李昌誼,提調蔡濟恭,副提調尹得雨,記事官任希雨,編修官金聖猷,記事官柳誼,醫官方泰輿,持湯劑進伏。昌誼曰,午間聖體,若何?上曰,一樣矣。仍進理中建功湯,昌誼曰,展禮隔日,蔘苓茶加進似好,故惶恐敢達矣。上曰,置之,明日依例爲之。昌誼曰,然則乘轎時,當爲待令矣。上曰,展禮後當召見矣。諸臣以次退出。
庚寅閏五月二十三日申時,上御集慶堂。校正堂上,坐直承旨竝入侍時,奉朝賀洪啓禧,行司直徐命膺,同副承旨金鍾秀,左副承旨徐浩修,校理金魯淳,修撰朴師崙,假注書金重燮,編修官金聖猷,記事官柳誼,以次進伏。上大書北苑尺壇日月明,西崗小閣風泉銘十四字,懸於西窓上,使命膺讀訖。上曰,分付度支,使之刊刻作帖以頒。浩修曰,戶判俄已出去,故使人追之,見方來待矣。上曰,入侍。賤臣承命出傳,戶判趙雲逵進伏。上曰,持此以去,刊出作帖以頒,且作屛六坐以入焉。啓禧曰,夢踏燕路,此是孔子,見周公之事,而今番備考,不上皇壇事,實爲識者之恨。雲逵曰,筆畫之精剛,辭章之煥燦,實是曠世稀珍,方欲持去之際。浩修曰,此是例下政院,使之摸給者也,將欲斂去。雲逵起爭,浩修·鍾秀啓曰,筵體至嚴,而戶曹判書趙雲逵,御筆傳受之際,擧措輕先,事面未安,從重推考,何如?上曰,依爲之。仍命戶判,使之持去,又親書卿勤予尙特賜八字,以給啓禧。啓禧受而起伏曰,此則進箋不可已者也。上曰,何必若是夸張?箋文則置之,自外謝恩可也。上曰,戶判若不來,爲政院所奪矣。命膺曰,自古多有此爭,戶判不爲直爲受去也故然矣。上曰,跋文今夜構草,而來日進呈乎?命膺曰,臣鈍於文,不能急藳矣。上曰,可以按寶乎?命膺曰,異於他頒賜,似可按寶矣。上曰,跋文必也浩大而張皇矣。啓禧曰,題旣好矣,文必善作矣。戶曹判書趙雲逵推考,置之事。出榻敎上曰,今番御筆,五處史庫,一體以藏。出傳敎上曰,淸陰之孫誰也?啓禧曰,金用謙也,金普淳則尙在罪罷中矣。上曰,兄弟之貌異乎?對曰,大同小異矣。上曰,前司書金普淳敍用,復授司書,牌招察任。出傳敎上曰,今者御筆,暮年意深,内入五件,進獻一件,紬粧作障以入。於文,自時原任·奉朝賀·耆社諸臣,勿論實職軍銜,至堂上以上。蔭則二品,武則亞將摠管以上。堂下侍從人,勿論實職軍銜,食祿人翰注,紙粧粧貼,除謝恩只安寶以給。三學士孫,勿論文蔭,資品實職軍銜,有官名者皆給。皇朝人子孫,堂上以上皆給。出傳敎上曰,今者御筆,宗親都尉及爲王外孫者,有官名者,一體以頒。出傳敎戶曹判書入侍事。出榻敎上曰,金吾之次堂一人,秋判持昨今年徒流本案入侍。出傳敎禁吾堂上宋文載,刑曹判書沈鏽,持徒流案進伏。命浩修讀奏。上曰,洪天普·洪繼哲·棬·鄭光國·鄭汝益·鄭選·徐命天·李樸·金復休·申應顯·李世奭·李普溫·權穎·安聖彬·姜始顯·金瑞應·李台鼎·鄭好仁·金樂行·宋濟魯·李羽逵,竝放。李彦熙其雖無狀,飭已行放。李東泰以曾經侍從,焉敢若此?豈可遽赦,而然昏謬之致,飭亦行,特放。噫,赦者,小人之倖,于今暮年,豈可輕施,而且其中,亦有纔配者。今日因領相所奏,旣命書入,一弛一張,亦文武之道。且不過爲被謫蒙放人極備極無,卽人君之深悶者,今日亦在減膳三日内,此誠爲民之意也。出傳敎上曰,不過飭矣,兩郞何可偏直,已示申飭,此後其令輪廻直。出傳敎秋曹堂上,持徒流案,明日午後更爲入侍事。出榻敎上曰,徒流案中,以詬辱監官,誣侵營門,何至流律,而若是勒律,此專由於律官之操縱,當該律官,永除其案,使京外民措手足。律官若此,該堂焉可無飭?緘辭從重推考。出傳敎諸臣以次退出。
上在慶熙宮。停常參·經筵。
自昧爽至戌時,或灑雨或下雨,測雨器水深四寸六分。
夜自二更至五更,或灑雨或下雨,測雨器水深九分。
藥房都提調李昌誼,提調蔡濟恭,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
中宮殿·惠嬪宮,藥房口傳問安。答曰,知道。
吏曹口傳政事,以邊得龍爲奉常主簿,洪純輔爲漢城主簿。
黄最彦啓曰,行大司憲洪重孝,執義呂善應,掌令成胤儉在外,李師曾傳旨未下,持平李長老在外,任希曾呈辭,今日監察茶時之意,敢啓。傳曰,知道。
徐浩修,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,所無所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳吉啓曰,去夜犯夜人,無所捉之意,敢啓。傳曰,知道。
又以兵曹言啓曰,曹衛將李之晦,素患痰癖之症,當暑添劇,無望供職,呈狀乞遞,宿衛輪番之任,不宜久曠,今姑改差,何如?傳曰,允。
又以兵曹言啓曰,卽接北所衛將牒報,則武德門西邊宮墻六間及同近處二間頹落云。依例令紫門監,爲把子圍排,急速修築,而西營入直砲手二十名除出,修築間分排守直之意,敢啓。傳曰,知道。
黄最彦,以刑曹言啓曰,申光緝一體特放事命下矣。依傳敎罪人申光緝,卽爲放送事,發關分付于該道道臣之意,敢啓。傳曰,知道。
黄最彦,以義禁府言啓曰,本府所管,定配罪人慶尙道淸河縣洪天普,蔚山府鄭光國,全羅道沃溝縣洪繼哲,長興府棬,羅州牧黑山島鄭汝益,咸鏡道三水府鄭選·李台鼎,甲山府徐命天·鄭好仁,會寧府申應顯,鍾城府李世奭,穏城府李普溫,慶源府權穎,慶興府安聖彬,江原道三陟府李東泰·金復休,淮陽府李彦熙,杆城郡姜始顯,狼川縣金瑞應,京畿廣州府良才驛金樂行,水原府李樸,放逐鄕里罪人宋濟魯·李羽逵等放送事命下矣。放送事,分付各該道臣之意,敢啓。傳曰,知道。
庚寅閏五月二十四日辰時,上御敬奉閣。奉安入侍時,行都承旨尹得雨,左承旨尹東昇,右承旨李萬恢,左副承旨徐浩修,右副承旨黄最彦,同副承旨金鍾秀,記注官任希雨,假注書金重燮,編修官金聖猷,記事官柳誼,進伏於通陽門外。上具翼善冠·袞龍袍,自通陽門出延和門,由金商門,至承文院門外降輿,步詣敬奉閣前。下敎曰,戶判待令乎?雲逵進前,上陞閣上,親審内外曰,今則儼然成體貌矣。命禮房承旨李萬恢,與承文院入直官邊得龍,先爲奉安,敬奉懸板。次爲奉安欌子之時,上祗迎俯伏興平身,諡誥奉安之時,又如前禮。繼又奉置四櫃子於卓上,昜置其舊櫃中物於新櫃中。鎻門後,上行四拜禮於閣前板位上,禮訖。仍御考文館御製敬奉閣前禮已成。豈云近八伸微誠之句,授尹東昇,命侍衛入侍諸文臣賡進。又製起懷四字文,命元仁孫·蔡濟恭校正後,使之作帖以進。命徐命膺,持跋文草入侍,讀奏。上曰,好矣,命書入。上曰,昨因大臣所奏,有此擧,無異疏決,今日所重在焉。該堂其令翌晝待令,入侍時欲諭,今於此院,望見豈可踰日?大抵頃者之事,輕重本末·異焉。昨夜旣放金尙默,申光緝所爲,萬萬無狀,比本比重,不無參酌,覽其父之書,思其子之先南後北,非爲渠也。追思故相,雖不若初,無自現可諒,此二人亦雖有輕重,庶可懲也,何待來日?況豈特蒙放,庶民自若,申光緝依金尙默例,一體特放事分付。出傳敎都提調李昌誼,進理中建功湯,上進御訖,又進蜜棗,藥房提調,持湯劑入侍事。出榻敎上曰,頃者此院記懷,閣已成且奉安,庶伸微忱,昔則附舎,今則成閣,此繼述百餘年前與昔年也,豈無表意?禮房承旨李萬恢,特爲加資,承正字邊得龍陞六,竝今日内口傳擧行。出傳敎上曰,奉安閣營建時度支長,熟馬一匹賜給,郞廳金恒柱·申光緼竝陞敍,而金恒柱頃者舊闕碑閣監董,於今兩次,守令待窠調用,監役黄仁廉,昌慶監役洪純輔竝陞六,員役工匠等,令該曹米布分等題給。出傳敎上曰,已成規例,豈可無故作㪚?都承旨尹得雨,同敦寧除授,其令謝恩,其代,前萊伯李在簡除授,牌招察任,房順房,三院副提調例兼。出傳敎上曰,出六有窠乎?知入,賤臣以漢城主簿有窠還奏。上曰,令該曹口傳卽擬以入,使之竝謝恩於庭下,又以御筆書給一句文於仁孫·濟恭·昌誼,承旨立授,各人跪受,因爲退去謝恩。上曰,大臣謝恩,呼唱可也。拜禮訖,還内時,步出門外陞輿後,昌誼進湯劑。上曰,於此可以了債矣,進御後,又進蜜棗,藥房提調,持湯劑更爲入侍事。駕前下敎昌誼進伏曰,日尙早,湯劑已進,更進蔘苓茶,何如?上曰,依。蔘苓一帖煎入事。駕前下敎上仍還内,諸臣問安後退出。
上在慶熙宮。停常參,只晝講。
自昧爽至戌時,或灑雨或下雨,測雨器水深一寸二分。
藥房都提調李昌誼,提調蔡濟恭,副提調李萬恢啓曰,昨日,禮成敬閣,抵午還内,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予之心,一則追慕,一則爲民,昨日追慕中悶成霖,於問候心以爲答,當該承傳色,若木偶人,便休度日,其答闕焉,可見其衰,且觀國體,其衰益見,氣何諭乎,下敎時入侍。
中宮殿·惠嬪宮,藥房口傳問安。答曰,知道。
黄最彦啓曰,行大司憲洪重孝,執義呂善應,掌令成胤儉,此外李師曾傳旨未下,持平李長老在外,任希曾呈辭,今日監察茶時之意,敢啓。傳曰,知道。
徐浩修,以都摠府言啓曰,今日入直内三廳,武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
以備忘記,傳于李萬恢曰,耽羅貢人來,而以追慕遺問,牟麥,若何?恤政,若何,雖此時體昔,心在本州,承旨問以奏,回糧,令該曹卽爲以給,以示予意。
傳于金鍾秀曰,戶判入侍。
金鍾秀啓曰,戶曹判書趙雲逵,依下敎來待矣。傳曰,入侍。
傳于李在簡曰,奉審承旨入侍。
香祗迎罷後,政院·玉堂·藥房口傳問安。答曰,知道。
尹東昇啓曰,左副承旨徐浩修,有入侍之命,而纔已出,卽爲牌招,何如?傳曰,允。黄最彦啓曰,刑曹判書沈鏽,持徒流案,依下敎來待矣。
傳于黄最彦曰,禮房承旨,先爲入侍,該房承旨,先爲入侍,該房承旨閤外待令。
李在簡,以禮曹言啓曰,卽接宗廟署所報,則宗廟殿東邊内墻九間許頹圯,西邊内墻二間許内面剝落,永寧殿西月廊西南角椽含上蓋板滲濕傾仄。女夫瓦十餘張及莫沙塗灰,竝爲墜落,而墜落之際,西門東北角朴工,因此被傷,椽端上瓦子數三張,亦爲墜落,聲震殿內云,正殿至近之地,有此頹落之患,不可無慰安之擧,兩殿慰安祭,不卜日來二十七日設行,而有頉處,待晴擇日修改,何如?傳曰,允。
又以侍講院言啓曰,本院新除授輔德李敬玉,除拜屢日,尙未出肅,卽爲牌招察任,何如?傳曰,允。
又以侍講院言啓曰,本院新除授司書金普淳,時在京畿廣州地,書筵入番事緊,斯速乘馹上來事,下諭,何如?傳曰,允。
尹東昇,以戶曹言啓曰,慶熙宮敬奉閣·昌慶宮欽奉閣,依聖敎營建,今已畢役之意,敢啓。傳曰,知道。
徐浩修,以訓鍊都監言啓曰,去夜犯夜人,無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
李在簡,以吏曹言啓曰,今此宗廟永寧殿慰安祭大祝,皆以侍從塡差,而時無職名人員,令該曹口傳付軍職,何如?傳曰,允。
徐浩修,以兵曹言啓曰,卽接北所衛將牒報,則武德門東邊宮墻五間許頹落云,依例令紫門監,爲先把子圍排,急速修築,而北二營入直砲手二十名除出,限修築間,守直之意,敢啓。傳曰,知道。
又以訓鍊都監言啓曰,因兵曹草記,武德門西邊宮墻六間及同近處二間,因雨頹落,西營入直砲手二十名除出,限修築間守直事,允下矣。西營軍三十名内二十名,頃因兵曹草記,宮墻頹圯處,已爲把守,餘存十名,無以推移,砲手二十名,依例添入,使之守直,而畢築後還罷之意,敢啓。傳曰,知道。
黄最彦,以兵曹言啓曰,卽接西道參軍牒報,則訓鍊都監所授敦義門北邊近處,體城六間許崩頹云,依例令繕工監,爲先把子圍排,分授軍門,急速修築,而把守軍兵,亦令該軍門,多數定送,修築間,各別守直之意,分付,何如?傳曰,允。
又以兵曹言啓曰,卽接東所衛將北所衛將牒報,則興元門北邊宮墻三間,北所西邊宮墻二間頹落云,依例令紫門監,爲先把子圍排,急速修築,而北二營入直砲手二十名,西營入直砲手十五名除出,各其分授字内頹落處修築間,守直之意,敢啓。傳曰,知道。
同敦寧尹得雨疏曰,伏以臣於日昨承文院殿坐時,伏奉見職除命,仍令謝恩,臣未及省覺,卽爲祇謝,而退後聞知,則臣之友壻鄭弘淳,方帶知敦寧之任,揆以公格,在下當遞,亟令該曹,照例遞改焉,臣無任屛營祈懇之至,謹昧死以聞。答曰,省疏具悉。果若此則在下當遞,本職許遞焉。都承旨李萬恢疏曰,伏以臣,猥以無似,偏荷洪造,前後受恩,天高地厚,矧玆比日以來,騎省銀臺,除旨聨翩,涯分已踰,圖報無階,不意玆者,陞秩之命,忽降於敬奉閣陪從之日,旋又有知申之特除,臣誠驚惶隕越,感極涕零,不知措躬之所也。恭惟我殿下,志在繼述,感切風泉,躬臨新閣,克伸誠禮,凡在瞻聆,孰不欽歎?況臣於此,竊有所追感於私心者,臣之曾祖故校理臣禂,昔在丙子,與忠烈公吳達濟,有聨名陳箚之事矣。今臣適忝近密之地,獲叨執事之列,仰瞻盛儀,俯念先故,衷情倍激,榮感已極,顧此誤恩,又奚爲而至及於臣身哉?臣以疏賤之蹤,厚蒙我聖上罔極之恩,猥隨下大夫之後,亦云濫矣,況玆亞卿之秩。自是命德之器,一院之長,尤爲清華之選,則臣於伊日,初無可紀之勞,而遽竊匪分之寵,私心之惶愧,已無可言,公議之嗤點,尤當如何?噫,量才授任,王政所重,負乘致寇,聖訓攸戒。今此新命,不惟在臣身,爲過福之憂而已,亦豈不有乖於聖朝所以重名器愛嚬笑之政乎?反復思惟,萬無承膺之勢,而昨日一肅,祗緣前席承命,逃遁不得,今朝入參,亦爲備員於延和祗迎之時,而因仍盤礴,決非臣義分之所敢安者,玆不得不猥入文字,仰干崇聽。伏乞聖慈,天地父母,察臣懇之非出飾讓,念臣職之不容濫冒,亟命收還臣新授資秩,以重公器,以安私分,不勝幸甚。臣無任屛營祈懇之至,謹昧死以聞。答曰,省疏具悉。噫,今番特資,意在莫重,而今覽卿章,亦豈偶然。況李萬元之樹立,予已知之,卿叔雖資只亞卿止,予常戀焉,今卿此任,予豈浪授,意蓋在也,卿勿過辭察任。
庚寅閏五月二十五日辰時,上御延和門外。昭寧園告由祭香祗迎入侍時,行都承旨李萬恢,左承旨尹東昇,右承旨李在簡,左副承旨徐浩修,右副承旨黄最彦,同副承旨金鍾秀,記注官任希雨,假注書金重燮,編修官金聖猷,記事官柳誼,以次進伏於通陽門外,上具翼冠·袞龍袍,自通陽門,出延和門外降輿詣板位上香祗迎,俯伏平身訖,步詣建明門外,還向門内陞輿,駐輿於廣達,御坐於門,命禮判李最中入侍,祭物與奉審後復命焉,禮曹判書李最中入侍事。出下敎禮房承旨馳詣儲慶宮,奉審以來事。出下敎上曰,晝講爲之,經筵特進,以入侍人爲之,單子置之,只入正時,晝講爲之事。出榻敎藥房提調,持湯劑入侍事。出榻敎昌誼進理中建功湯,上進御訖,進蜜棗,請診候。上曰,置之。昌誼曰,再貼待下敎乎?上曰,依。萬恢進前曰,招問濟州人,則渠云去月離發,故黄蟊有無,未能詳知,而賑恤則均蒙聖恩云矣。上仍爲還内曰,因行晝講,經筵官隨召入侍,知事元仁孫,特進官蔡濟恭,參贊官尹東昇,侍講官金魯淳,檢討官朴師崙,假注書金重燮,編修官金聖猷,記事官柳誼,戶曹判書趙雲逵,以次進伏訖。上講大學,自子程子曰,至所薄者厚未之有也訖,魯淳又讀之,上曰,陳文義。魯淳曰,安而後慮,慮而後能得,必也安靜然後能思慮,能思慮然後,不錯辭令施措之間矣。師崙曰,安慮能得者,言其工夫次第,格致誠正,各有階級,不可違越躐進也。仁孫曰,儒臣所陳安慮思得,雖是工夫之次第,而非謂安之時則不慮,慮之時不安也。濟恭曰,如未能格致誠正,無心於修齊治平乎,若以格致未盡曰,修齊未能,則此非大學之本意也。上曰,比若夜晝,而夜有晝之㘦,晝有夜之事矣,修齊中亦有八字之領會矣。魯淳曰,工夫有次序,若未能格致,固何能修齊乎?濟恭曰,儒臣未能領會而然矣,工夫雖有次第,而吾心之用工,不以格致之未能,廢修齊之工矣。東昇曰,定靜安慮得,皆是用工之次第,而殿下勤勞,孰不欽仰?然而動時多靜時少,凡於辭令施措之間,或不無萬慮,萬得之慮,於此留意,是臣之望也。上曰,雖不盡言,予已知之,所奏好矣,公明宣三月不讀書者,若特進官所謂領會,其意於其中者也,予則知之而未能,特進官先退,上讀匪風章訖,魯淳讀焉。上曰,予亦知之誤讀處多矣,蓼莪則予能誦焉,至今未熟矣,風泉二詩中孰爲最懇?曰,下泉尤懇矣。承旨奏曰,明紀來待矣。上曰,禮房承旨已來云,招見然後可以爲之,日氣如此,予甚苦矣。東昇曰,土潤溽暑,大雨時行之時,此是例也。仁孫·濟恭曰,農家有雨餘之物云矣。在簡進伏,上下椅而坐,在簡先奏無頉,次讀祭物單子然後,上復御椅。上曰,黄杏一升,以枚言,當爲幾箇?曰,似不過十餘箇矣。上曰,東萊時,與彼人宴乎,用妓樂乎?曰,然矣。所着怪異,若倒着木履云,果然否?曰,然矣。宴之時,有拜禮乎?曰,四拜矣。禮貌成樣乎?曰,在渠國,恐失措恒習云矣。用何酒?曰,用醴酒矣。命退,上曰,御筆已爲刊出成障耶?雲逵曰,今已摸刻,而作障作帖,姑未及矣。上曰,今番御筆,金文忠公子孫有職者,一體頒給。出傳敎以吏曹參議李命植,掌令李師曾,兼司書朴相岳牌不進罷職傳旨,上曰,竝只推。藥房提調,持湯劑更爲入侍事。出榻敎藥房提調進湯劑後先退,命讀明紀編年。上曰,赧皇誰所稱也,曰,淸人之所稱也。上曰,今夜亦夢踏周道而覺,精神昏亂,則夢亦昏亂,予則尙不如此矣。又曰,北京太子,安知南京太后所居之室乎?是誠怪矣。諸臣以次退出。
庚寅閏五月二十五日午時,上御集慶堂。藥房入診入侍時,都提調李昌誼,提調蔡濟恭,副提調李萬恢,記事官任希雨,編修官金聖猷,記事官柳誼,醫官方泰輿,以次進伏。昌誼曰,移時酬應還內,聖體,若何?上曰,一樣矣,仍進理中建功湯訖。上曰,明日亦依例爲之可也。諸臣以次退出。
庚寅閏五月二十五日申時,上御集慶堂。禮房承旨,先爲入侍,同副承旨·秋判,追後入侍時,右承旨李在簡,同副承旨金鍾秀,刑曹判書沈鏽,假注書金重燮,編修官金聖猷,記事官柳誼,以次進伏。上命内侍着笠而坐曰,禮房先爲入侍,在簡進伏,讀宗廟有頉告由單子訖,上呼寫祭文。上曰,于今霖潦,心切悶焉,禮草果報,此忱曷諭,祭文親製,獻官皆以宗臣塡差,來朝當祗迎,禮房知悉,儀注·時單置之,只入正時。出傳敎玉堂上下番,持明紀編年入侍事。出榻敎右副承旨入侍事出榻敎奉朝賀洪啓禧入侍事。出榻敎鏽進伏,命讀徒流案,至申光履。上曰,予則思故相,渠則不思故相矣,且不知温室樹之義,免爲庶人,故入於秋曹乎?鏽曰,其時令秋曹擧行故然矣。讀盡各道徒流案後,鏽先退。命讀明紀編年。上曰,崇禎甲申後,旣曰,太子,而群臣莫見慷慨者如此,而復何所望,明史本末,誰所作也?啓禧曰,東入站人所作,而未詳其人,其曰,本末者,斷言一人一事之本末也。上曰,領相頃以犯夜陳奏,而仍此蒙放者多,必有陰德矣,鄭芝龍何人也?啓禧曰,非朝士而出盗中矣。上曰,馬士英此一着無狀矣。上曰,再昨莫知本事下敎,今聞該堂所奏,流律亦輕,李英燁勿放,此所謂毛將焉傅,緘答勿施,律官下敎,一例置之。出傳敎諸臣以次退出。
上在慶熙宮。停常參·經筵。
申時酉時,日有左珥。
藥房都提調李昌誼,提調蔡濟恭,副提調李萬恢啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕爲民,一倍于心,氣何諭乎?下敎時入侍宜矣。
中宮殿·惠嬪宮,藥房口傳問安。答曰,知道。
傳于李在簡曰,禮房承旨入侍。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,御筆初以帖子,命下矣。以冊卷爲之事,更爲分付戶曹。
徐浩修,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
又以兵曹言啓曰,禁衛營哨官禁軍遞兒窠,今方有闕矣,依節目禁軍別將與該營中軍,眼同試取,以其居首者塡差之意,分付,何如?傳曰,允。
又以訓鍊都監言啓曰,因兵曹草記,興元門北邊宮墻三間,北所西邊宮墻二間,因雨頹落,北二營入直䛌手十五名除出,守直事允下矣。北二營西營入直軍餘數,皆爲十名,今此兩處把守,無以推移,北二營砲手四十名,西營砲手三十五名,依例添入,使之除出守直,而畢築後,還罷之意,敢啓。傳曰,知道。
又以訓鍊監言啓曰,因兵曹草記,都監分授都城敦義門北邊體城六間,因雨崩頹,令該軍門急速修築,把守軍多數定送,限修築間守直事,允下矣。今日爲始,砲手二十名,將官率領,限畢築輪回守直之意,敢啓。傳曰,知道。
黄最彦,以兵曹言啓曰,卽接北所衛將牒報,則武德門西邊宮墻五間許頹落云,令紫門監爲先把子圍排,卽速修築,而西營入直䛌手二十名除出,限修築間守直之意,敢啓。傳曰,知道。
庚寅閏五月二十六日辰時,上御延和門外。太廟慰安祭,香祗迎入侍時,行都承旨李萬恢,左承旨尹東昇,右承旨李在簡,左副承旨徐浩修,右副承旨黄最彦,同副承旨金鍾秀,記注官任希雨,假注書金重燮,編修官金聖猷,記事官柳誼,以次進伏於通陽門外。上具翼善冠·袞龍袍,自通陽門出延和門外,就板位上香祗迎,俯伏平身訖,步詣建明門外,至興化門外,還入典設司,禮房承旨,馳詣社壇·太廟,奉審以來。出榻敎藥房入侍,昌誼問候。上曰,一樣矣。進湯劑後,再貼待下敎乎?上曰,依。命東昇與濟恭入侍,讀祭報府,又讀風泉章。上曰,社壇其已回來曰,幾乎復命矣。在簡進伏,先奏奉審無頉,祭物精潔後,又讀祭物單子及進排官守僕單子訖,問禮判入來消息,禮判入侍事。出榻敎最中入來,肅拜後進伏,上曰,奏之。起伏曰,祭物與祭執事,無頉精潔,而今日奉審園上,幸爲利成矣。上曰,莎草皆厚乎?曰,然矣。最中曰,當初執頉以來者,或有長一尺許者,或有未滿一尺者,而五處間間有傷,故一竝修補矣。上曰,善爲之矣。陞輿,藥房進湯劑,藥房提調,持湯劑更爲入侍事。駕前下敎上進御後,昌誼曰,來日湯劑,亦依下敎乎?上曰,依。請診候,上曰,置之。左承旨與騎判·戶郞入侍事。駕前下敎至通陽門外,左承旨尹東昇,兵曹判書元仁孫,戶曹郞廳金恒柱,記注官任希雨,記事官柳誼,隨後入侍,諸臣以次退出。
庚寅閏五月二十六日申時,上御長樂殿。兵判·戶郞,同爲入侍時,左承旨尹東昇,記事官任希雨·柳誼,兵曹判書元仁孫,戶曹正郞金恒柱進伏。上曰,承旨與戶郞,奉審修改處可也。東昇·恒柱,奉審後進伏。上曰,諸臣竝來待光明殿,可也。上仍詣光明殿,諸臣以次進伏。上曰,幾處有頉乎?東昇曰,東西邊俱有雨漏處矣。上曰,從速修改,可也。恒柱承命先退,上命書長樂殿奉審記懷御製,東昇書訖,命仁孫,編次後讀奏。東昇·仁孫,各讀一遍,命仁孫先退。上曰,承史則留待於淨雲門,可也。上乘輿詣淨雲門内,命承旨讀奏御製後,上曰,以帖草内入,可也。諸臣遂退出。
上在慶熙宮。停常參,只晝講。
藥房都提調李昌誼,提調蔡濟恭,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待下敎,次對時同爲入侍。
中宮殿·惠嬪宮,藥房口傳問安。答曰,知道。
朴弼逵啓曰,行大司憲洪重孝,執義呂善應,掌令成胤儉在外,一員未差,持平李長老在外,一員未差,今日以監察茶時之意,敢啓。傳曰,知道。
以備忘記,傳于李在簡曰,再明次對,進定於今日。
李在簡啓曰,大臣·備局堂上,依下敎來待矣。傳曰,晝講同爲入侍。
以備忘記,傳于李聖圭曰,備堂入來中,備經筵特進,先爲晝講,卽爲詣閤,只入正時。
以承傳色口傳下敎曰,戶判今日有所爲之事,次對勿參。
又下敎曰,蔭官東班實職外,承襲君皆拔之。
以備忘記,傳于李聖圭曰,明日何日,再明日延和門當祗迎,儀注安徐,時刻,待下敎只入正時。
以備忘記,傳于徐浩修曰,今番御筆頒賜,文堂下侍從,只有實職人員,宗臣則只正一品,蔭官則只正二品與三學土忠臣後之意,卽爲分付該曹,雖文臣,只實職人頒給。
李聖圭,以弘文館言啓曰,副修撰林鼎遠,自鄕上來,卽爲牌招察任,何如?傳曰,允。
有政。吏批,判書朴相德病,參判尹得養進,參議李命植進,同副承旨徐浩修進,以任一源爲掌令,朴弼淳爲持平,鄭象仁爲副應敎,趙暾爲判尹,尹昌㷜爲兵曹佐郞,申大修爲左通禮,宋可相爲水運判官,趙命世爲禁府都事,李禹圭爲監察,崔宗謙爲舒川郡守,金斗衡爲任實縣監,白泰源爲光陽縣監,李宗永爲燕岐縣監,任瑎爲軍資正,盆溪君單金世佐,盆城君金應壽嫡長孫,依法典承襲封君,奉敎單兪漢謹,兼春秋單許鍒。
兵批,判書元仁孫病,參判宋文載病,參議申一淸病,參知柳善養進,承旨徐浩修進,以李鐽·趙明慶·白東俊爲副護軍,以申晦·李昌壽·韓光會·尹得雨·洪述海·李在協·具㢞·黄㝡彦·金鍾秀·李復祥爲司直,趙英鎭爲副司果,同知單劉珣,北道參軍單金麗海。
吏批啓曰,成均館博士元修良,學正任玉,學錄李松心,俱以受由,過限未上來,依例罷職,何如?傳曰,允。
又啓曰,新除授成均館典籍張受容,除拜後過限未肅拜,依例改差,何如?傳曰,允。
李在簡,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜人無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
又以兵曹言啓曰,卽接昌德宮衛將牒報,則永肅門外中松二株折落云,依例令該所斫去之意,敢啓。傳曰,知道。
又以刑曹言啓曰,申光履仍其道,令該曹陸地更定配所,李遠亦於本道陸地定配,而減等事,命下矣。依傳敎,全羅道全州牧,黑山島定配罪人申光履,本道陸地咸悅縣,更定配所,卽爲押送,慶尙道南海縣庶民罪人李遠,本道陸地開寧縣,定配所減等,亦卽押送事,發關分付于各該道道臣之意,敢啓。傳曰,知道。
朴弼逵,以義禁府言啓曰,三水府定配罪人宋煥億特放事,承傳啓下矣。放送事,分付該道道臣之意,敢啓。傳曰,知道。
以全羅監司狀啓,傳于尹東昇曰,靈巖郡放蘭鎭居進上堡金興道等渰死事,令本道恤典擧行。
庚寅閏五月二十七日辰時,上御集慶堂。藥房入診,晝講次對同爲入侍時,都提調李昌誼,提調蔡濟恭,副提調李萬恢,記事官任希雨,編修官金聖猷,記事官柳誼,醫官方泰輿·許礈·李以楷·鄭允協·慶絢·柳光翼,以次進伏,昌誼曰,夜間聖體,若何?上曰,一樣矣。昌誼曰,寢睡·水刺之節,亦何如?上曰,一樣矣。仍進理中建功湯,昌誼請診候,上曰,依。泰輿等診候曰,脈候左右三部度數調均,滑體差勝後一樣矣。昌誼曰,第二貼,待下敎持入乎?上曰,依,諸臣遂退出。
庚寅閏五月二十七日辰時,上御集慶堂。晝講,大臣·備局堂上,引見入侍時,知事沈鏽,特進官洪名漢,參贊官徐浩修,侍讀官朴相岳,檢討官李澤遂,假注書金重燮,編修官金聖猷,記事官柳誼,領議政金致仁,左議政韓翼謩,右議政金尙喆,右參贊金時默,行司直具善復·李章吾,事變假注書任煜,以次進伏。上講大學,自凡傳文雜引經傳,至傳之三章訖,相岳讀之。上曰,文義陳之。相岳曰,顧諟天之明命,顧諟云者,動靜云爲之間,無一事一時之不顧諟,堯舜之道,不外乎顧諟二字也。澤遂曰,明明德,乃顧諟之道也,德已明矣,猶加明明之工,日新又新,乃明德中顧諟之工也。鏽曰,日新又新,乃聖不自聖之道也。名漢曰,君子無所不用其極,自新新民,至於至善,乃是無不用其極之義,伏望體念焉。浩修曰,臣別無所奏矣,經筵官先退,領左右·都提,進前問候。上曰,如此霖雨,何以支過?致仁曰,頃日減膳過矣,大雨時行之時,時有若此也。上曰,已諭於批答,徽陵,於予爲高祖,而追慕實難耐,予亦知過矣。宋之高宗,亦非大叚之主,而猶能保全一隅,弘光·隆武之多有名臣,而不能保全者,寧不慨然?僞太子之說,眞有可疑,而其指娘娘所居之室者,解予起疑處,乃觀指禁城圖而後,洞然無疑,寢睡·水刺之節,亦何如?上曰,近來則睡時多,而亦有夢時,或有夢踏燕路而回矣。昌誼請進湯劑,上曰,依。進理中建功後,請診候,泰輿以下,診候退伏曰,脈候左右三部調均,而滑體好矣。昌誼曰,再貼待下敎乎?上曰,依。致仁曰,御筆已爲摸刻,而宸翰極爲壯大,臣等謹當受之,而不勝感幸矣。上曰,濟州麥事,能免黄蟊云耶?致仁曰,聞南來人言,則雨晹適中,而賑事亦爲均惠云矣。翼謩曰,聖心固不必若是煩惱。致仁曰,別無所奏,而今番御筆須賜,及於微賤,不無太過之慮矣。上曰,二品實職外,同知等不入矣,侍從中,只給實職可也。浩修,以臺臣無進參之人微稟。上曰,今番所赦,幾至一百八十名,世孫有慶則有赦,而其餘則豈復有赦乎?致仁曰,近來莫非有慶之年,慶則年年益加矣。尙喆曰,慶則有加,而聖心年年固執,群下之心,益切抑塞。致仁曰,一弛一張,文武之道,亦加弛張之道焉。尙喆曰,堯舜之時,民有擊壤歌,殿有南薫曲,亦所以賁飾太平之道也。上曰,申光履之父年幾何?曰,望九之年。金尙默亦有老親乎?曰,有之。致仁曰,向來以士被罪者沈尙賢,其後詳問,則乃古相南九萬之外孫,而且有老母云矣。上曰,頃者處分時,沈商賢不過擧措之該然,而以酌處下敎觀之,不敢投足修門六字,于今命讀,非聖人已甚亂之戎過於此者,今番其放者多,況此人,宋煥億其時雖嚴筵說而有此命,比諸金景行,不無差間,今者非相奏,予何能記,竝特放事分付。出傳敎尙喆曰,李奎緯旣有放逐鄕里之命,而臣亦入於其時風聞中矣,雖或爽實,亦不過諉以風聞,而今番曠蕩之典,宜加收敍之恩矣。上曰,頃者右相,幾次以奏非徒相臣,於辱重臣事,關係風化故尙靳,今日又奏,欽歎其心,李奎緯特寢放逐之命,成大臣之美意。出傳敎上曰,光履不愼樞機,尙默過於窮通,李遠愚迷,欲沽名而然矣。命晝傳敎曰,噫,頃者申光緝下敎時,本末輕重,意蓋在矣,其時四人金尙默,非特莫重,閨中都目,示諸光緝,其雖駭然,究其本則迃闊,申光緝則不悛,屬耳巨濟,恃八寸勝於同氣,設或問也,何可求見都目?傳於李遠,有此叵測之擧,比諸尙默,亦有輕重,究其本則專由輕着,亦非比諸光履者,故處分者也。至於光履,則今欲參酌,其何不諭,大抵本事,若無申光履,胡至於此乎?其時被拿,初則謂誤,初登帳殿,敢曰,此非問於臣者,其雖放恣,亦無深意,光緝招無狀二字,渠之無狀果綻,及其面質,亦已遲晩,此可見乾道之昭昭。閔弘烈果有是事,若思故相,不過面叱,而已於閨中自消者,而無狀二字,可謂亂本,此正是可忍也,孰不可忍者也?若無此言,豈有光緝,亦豈有轉輾至於尙默,而李遠亦雖愚悖,何至此境?以此推之,亂本光履,成亂李遠,百人雖酌處,以申·李較絜,一申二李亦灼然,而此亦聖訓中,不與同中國者,仁人放流,亦嚴隄防之意也。李遠則百人其雖浮囂,深戒温室樹,不添及於此,豈有是事?然申·李兩人,亦爲輕重者,意蓋深也。今者左相開端,領右相亦勸,今番處分,體聖王孝理之意,豈無參酌,其旣有處分,亦何將二人分也。況一人卽王子奉祀也,此中亦有輕重本末,申光履仍其道令該府更定配所,李遠亦於本道陸地定配所而減等。出傳敎上曰,噫,近入其君,雖過三伏,不敢少休,則耳目之官,一時茶時,其何難也,而焉敢若此。該房之祗迎牌招,已涉不察,中官之朝請牌招,掩置不奏,日晩以奏,亦涉駭然,雖不牌招,旣命次對,則身爲臺臣,亦焉敢坐而待牌,此一事三錯,當該承旨遞差,中官越捧一等,無端使監察茶時,莫重次對,可駭莫甚,掌令李師曾,持平任希曾,竝先遞差而後禁推,少勵紀綱。出傳敎上曰,承旨特遞代,前承旨李性源除授,牌招察任,房順房。出傳敎上曰,開政命下幾日,若是稽滯,今問相臣,判書其果實恙云,參判·參議,已爲牌招開政,須資何難而若此,事體寒心,今番嚴飭,特令開政。出傳敎上曰,請由承旨許遞,其代前承旨魚錫鼎除授,牌招察任,房順房。出傳敎上曰,噫,雖衰,豈忘故相,況俞奉朝賀憶昔者乎?噫,望八夫人,三年纔過,令該署蔘附之劑,其令存問,以示予意。出傳敎上曰,欲下敎而未果,今因下敎,復何不諭,以今番下敎觀之,予心可知。而噫,莫云庶民,於京於鄕,俱有庶民,其無永爲鄕民,亦無放逐之敎。噫,此二人雖有輕重之分,非爲渠也,使與其親團圓之意,若無其敎,不無惶悚之意。金尙默·申光緝,使渠咸知無放逐鄕里之意,遵此意,其令尋見焉。出傳敎上曰,近者次對不入,比前異焉,予亦若是衰耗,故不爲提問,今聞果若所料,予亦有存問之道,貞夫人尹氏家,令該署相當藥物,加數顧助事,分付。出傳敎沈鏽啓曰,再昨蒙放罪人中林鎭成爲名人,以強奸未成罪,今春發配矣。到配未幾,旋卽逃還京中,閭里作拿,又復如前,故自本曹捉囚,方欲嚴治還配之際,渾入於蒙放中,如此之類,不可不嚴懲,還發配所,何如?上曰,依爲之。出擧條李章吾啓曰,都監把摠勤勞,與他將官有異,每於都政,兩銓各一員遷轉事,載於續典,大政當前,依法典施行事,申飭兩銓,何如?上曰,今政另加申飭。出擧條藥房提調,持湯劑更爲入侍事。出榻敎進湯劑後,昌誼曰,明日湯劑依例乎?上曰,依。大臣與備堂先退,命讀濟州牧使狀啓。上曰,三大臣使之入侍,賤臣承命傳諭。領議政金致仁,左議政韓翼謩,右議政金尙喆進伏。上曰,此誠,何如?輪看以奏,三相看訖。致仁啓曰,此濟州牧使安宗奎狀啓也,上年夏移轉白米九百九石一斗零,以魚藿·涼臺收捧,出送該鋪,其餘皮牟五千四百五十四石八斗零,以牟麥計數收捧,會錄於三邑糶糴之案,各年移轉條·轉運條價未收及昨秋移米,今春移轉等價,荐饑之餘,實無準捧之勢,當年條移轉價,姑爲停退事,竝請令廟堂稟處矣。移轉穀物,卽所以換捧涼藿,轉貿作穀,畢竟接濟於島民者也。留作糶糴,雖甚重難,本州事勢,亦宜顧念,上年夏賑皮牟五千四百五十石零内,限三千石特爲劃給,使之會錄糶糴,以備來頭賑救與緩急之資當年條移轉價,大賑纔訖,督捧誠難,亦許折半停退,俾紓民力,其餘前後未收,竝令及期準捧,出送該鋪,以爲貿米備置之地爲宜,以此分付,何如?上曰,依爲之。出擧條上曰,近來則無犯夜人乎?浩修曰,自初五更定制後,雖欲捉之,無可奈何矣,大臣更爲入侍事。出榻敎諸臣以次退出。
庚寅閏五月二十七日午時,上御集慶堂。藥房入侍時,都提調李昌誼,提調蔡濟恭,副提調李萬恢,記事官任希雨,編修官金聖猷,記事官柳誼,醫官方泰輿,以次進伏。昌誼曰,午間聖體,若何?上曰,一樣矣。仍進理中建功湯,昌誼曰,明日亦依例爲之乎?上曰,依,諸臣遂退出。
上在慶熙宮。停常參·經筵。
藥房都提調李昌誼,提調蔡濟恭,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,殿講時,入侍宜矣。
中宮殿·惠嬪宮,藥房口傳問安。答曰,知道。
朴弼逵啓曰,大司憲洪重孝,執義呂善應,掌令成胤儉·任一源,持平李長老·朴弼淳在外,今日以監察茶時之意,敢啓。傳曰,知道。
李在簡,以都摠府言啓曰,今日入直内三廳,武兼禁軍及軍兵等,中日習射,請出標信,傳曰,知道。以備忘記,傳于李在簡曰,今日内外營入直將官講陳,殿講試官,訓禦禁三將臣·騎曹摠府入直三郞廳,該房承旨入侍,繖扇侍衛安徐,待下敎只入正時。
傳于,李聖圭曰,御筆頒賜,敦寧則前有職者,以當宁五寸親爲限,文堂上則曾經承旨頒給。
傳于朴弼逵曰,皇朝人子孫加資者,一體頒給。
朴弼逵啓曰,戶曹判書趙雲逵,景福殿奉審後,來待矣。
傳于李在簡曰,戶判入侍。
李聖圭啓曰,新除授藝文館奉敎俞漢謹,時在忠淸道洪州地,斯速乘馹上來事,下諭,何如?傳曰,允。
李在簡,以都摠府言啓曰,今日入直軍兵等,中日習射事,標信命下矣。内外營入直將官,講陳殿講相値,不得爲之之意,敢啓。傳曰,知道。
李聖圭,以吏曹言啓曰,今此宗廟朔祭大祝,皆以侍從塡差,而時無職名人員,令該曹口傳付軍職,何如?傳曰,允。
李在簡,以訓鍊都監言啓曰,去夜無犯夜人被捉之意,敢啓。傳曰,知道。
朴弼逵,以訓鍊都監言啓曰,都監分授都城敦義門北邊體城頹落處改築時所入石子,今月二十九日爲始,西郊碌磻峴近處,浮出取用之意,敢啓。傳曰,知道。
李在簡,以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
朴弼逵,以禁衛營言啓曰,本營分授昭義門北邊體城頹落處改築時,所入石子,今月二十九日爲始,西郊碌磻峴近處,浮出取用之意,敢啓。傳曰,知道。
李在簡,以兵曹言啓曰,今閏五月二十七日,康津居童蒙黄仁聃稱名人,自興化門入來,差備門外撃錚,依例令攸司囚禁治罪,當該守門將洪鏶,依定式推考,何如?傳曰,允。
以慶尙左水使狀啓,多大浦鎭等官沈水軍金雄之等渰死事,傳于朴弼逵曰,令本道恤典擧行。
又以慶尙右兵使狀啓,善山居御保崔德柱女助是等,爲虎囕死事,傳于朴弼逵曰,令本道恤典擧行。
庚寅閏五月二十八日辰時,上御集慶堂。藥房入診入侍時,都提調李昌誼,提調蔡濟恭,副提調李萬恢,記事官柳翼之,編修官金聖猷,記事官柳誼,醫官方泰輿·許礈·李以楷·鄭允協·慶絢·柳光翼·許溫進伏訖。昌誼曰,伏未審夜間,聖體,若何?寢睡·水刺之節,亦何如?上曰,皆一樣矣。進湯劑,上曰,兩廳首醫診候。泰輿·允協診候訖,退伏曰,脈候左右三部調均,滑體亦勝昔矣,上命内局小退,待下敎入侍,内局遂退出。上曰,藥房提調,持湯劑更爲入侍。出榻敎昌誼·濟恭·萬恢·翼之更入侍,進湯劑,昌誼曰,明日湯劑依例乎?上曰,依,諸臣以次退出。
庚寅閏五月二十八日辰時,上御集慶堂。親臨内外營入直將官講陣殿講入侍時,左副承旨李在簡,記事官任希雨,編修官金聖猷,記事官柳誼,試官右參贊金時默,司直具善復,司直李章吾,兵曹佐郞尹昌㷜,都摠都事徐㬦·李夏疇,以次進伏。上曰,戶判先爲入侍。出榻敎戶曹判書趙雲逵進伏。上曰,奉審後有頉處,趁卽修改可也。行戶曹判書趙雲逵啓曰,日前臣曹郞廳,敬奉聖敎,故今日臣與郞廳,馳詣景福殿奉審,則泰寧門前面雨漏一庫,東面,雨漏一庫,興慶軒東温堗雨漏一庫,慶秋門内東邊雨漏一庫,而此外小小雨漏處朽傷處,分差營繕,已報臣曹矣,若不趁卽隨補,則恐有日後役事張大之慮,一倂及時修改,何如?上曰,依爲之。出擧條上曰,御筆進獻件則粧屛,而頒賜件則皆以粧冊耶?雲逵曰,然矣。上曰,頒賜件粧冊者,二件内入可也。命書傳敎曰,今番御筆頒賜,宗臣只正一品,耆社諸臣儀賓,皆文臣二品曾經實職人,文堂曾經承旨人,武臣曾經將臣皆時任亞將,時任摠管,曾經二品閫帥,蔭官二品曾經實職,文堂下時任,玉堂·春坊·侍從翰注,三學土文正文忠直孫,曾經實職人,當宁五寸親,一體頒給。出傳敎,勿出朝報又命書傳敎曰,文二品堂上,勿論職之有無皆頒,而其於蔭堂,曾經承旨人,武臣曾經二品閫帥,勿論職之有無,一體以頒。出傳敎講陣講官,趙惠慶·李陽運·南性五·李德夏·南益祐·南益初·金潤章·申萬凞·金聲九·金光垕,以次講訖。上命書傳敎曰,内外營入直將官殿講時,雖有不通者,今當盛暑參酌,勿論純通,李德夏·金聲九,弓失賜給。出傳敎上曰,坐直承旨入侍。出榻敎坐直承旨朴弼逵進伏,在簡先退。命弼逵,讀開城府·江華府雨澤狀啓訖。上曰,藥房更爲入侍。出榻敎諸臣退出。
上在慶熙宮。停常參,只晝講。
藥房都提調李昌誼,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮敢來問安,竝此仰稟。答曰,知道。季夏在明,此心萬億,氣何可諭,今已快霽,放民雖庶幾,才補莎草其,若何?暮年予心,追慕與爲民,於民雖弛,追慕冞切,若此若此,孝乎孝乎,今日,旣侍,待翌朝入侍宜矣。
朴弼逵啓曰,大司憲洪重孝,執義呂善應,掌令任一源·成胤儉,持平李長老·朴弼淳在外,今日,以監察茶時之意,敢啓。傳曰,知道。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
尹東昇啓曰,領議政金致仁,右議政金尙喆,湖南句管堂上元仁孫,嶺南句管堂上鄭存謙,依下敎來待矣。傳曰,大臣·備局堂上與曾爲御史之儒臣,同爲入侍。
朴弼逵啓曰,判義禁趙雲逵,持李爀口招,依下敎來待矣。
以備忘記,傳于朴弼逵曰,今日點下薛里中,昨年内外進宴時,造果次知薛里,問于内侍府,特爲一體敍用捧傳旨。
内醫院官員,以都提調·副提調意啓曰,提調蔡濟恭,謂有身病,今日問安,不爲進參,事體未安,卽爲牌招何如。
李在簡,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜二更量,內弓人李世得,犯夜被捉,依更數治罪之意,敢啓。傳曰,知道。
朴弼逵,以義禁府言啓曰,包伊萬戶林秀雄,以軍餉居末之罪,依事目拿問事,傳旨啓下,故交代後拿來之意,草記蒙允矣,卽伏見啓下兵曹慶尙左水使李觀夏狀啓,則林秀雄今月初七日身故云,勿論,何如?傳曰,允。
又以兵曹言啓曰,卽接東道參軍牒報,則御營廳所授鷹峯北邊體城五間許崩頹云,依例令繕工監,爲先把子圍排,分授軍門,急速修築,而把守軍兵,亦令該軍門,多數定送,修築間各別守直之意,分付,何如?傳曰,允。
司僕寺官員,以一二提調意啓曰,濟州前判官韓尙裕遞任進上馬三匹,今才上來,禾毛色別單書入,依例内厩立養,而三馬俱劣,瘦瘠,亦甚,進獻體重,不可仍置,當該判官韓尙裕,令該府拿問處之何如。
庚寅閏五月二十九日辰時,上御延和門。香祗迎入侍時,行都承旨李萬恢,左承旨尹東昇,右承旨李聖圭,左副承旨李在簡,右副承旨朴弼逵,同副承旨柳善養,記事官柳翼之·任希雨,編修官金聖猷,記事官柳誼,以次侍立。上具翼善冠·袞龍袍,由通陽門,乘輿詣延和門外,降輿入幕次祗迎,仍詣興化門,祗送香祝後乘輿,上命書傳敎曰,誦講大學,旣有餘篇,亦有御製者,而騎判與前提調,皆編次人,故仍命晝講,提調雖許遞,旣命中止可惜,新除提調,其亦特進官。今將入來,仍爲晝講,而編次人先爲入侍,儒臣待特進官追後入侍。出傳敎又命書傳敎曰,同副承旨許遞,其代參知柳善養除授,牌招察任,房順房,兼春秋旣有定式,依定式擧行,此後亦依此爲之。又命書傳敎曰,騎馬三匹立之,入直宣傳官一員待令。又命書傳敎曰,提調蔡濟恭許遞,其代禮判除授。又命書傳敎曰,今番陞補初抄,三下入格人在京者,其令待令。竝出傳敎騎判入侍便殿。駕前下敎藥房提調,持湯劑入侍。出榻敎藥房提調持湯劑進伏,上進御理中建功湯,藥房先退。上曰,禮房承旨,馳詣太廟,奉審以來。出榻敎上乘輿還内。
庚寅閏五月二十九日辰時,上御集慶堂。編次人入侍,晝講追後入侍時,同副承旨柳善養,記事官任希雨,編修官金聖猷,記事官柳誼,編次人元仁孫進伏,上命書先自勉戒沖子御製訖,命仁孫編次,仁孫編次訖。上曰,奉審承旨入侍。出榻敎右承旨李聖圭進伏曰,諸執事無頉,祭物亦精潔矣。上曰,擧案祭報府讀奏,可也。聖圭讀奏,上曰,禮房先退可也,聖圭退出。上曰,注書出去,儒臣及特進官入侍,可也。特進官李最中,知事元仁孫,參贊官柳善養,侍讀官鄭象仁,檢討官朴師崙進伏,上講大學前受音,自間嘗竊取,止此謂知之至也訖。上曰,上番讀之,可也。象仁讀,一遍訖,上曰,上下番特進·參贊,皆陳文義,可也。象仁曰,窮理卽成始成終之工夫矣,留念於此等處伏望。上曰,所奏好矣。師崙曰,格物致知,次序於聖學工夫,實有可觀矣。上曰,所奏好矣。仁孫曰,大學,聖學最初工夫,而有三綱八條之序矣,古聖王治體於書傳一篇,亦可參看矣。上曰,所奏好矣。最中曰,用力之久云者,卽緝熙之工也,深體此意,自無間斷伏望。上曰,所奏是,當留念,善養曰,諸臣已詳陳文義,臣無可陳之辭矣。上曰,經筵先退,注書出去,陞補被抄儒生來待,使之入侍,賤臣承命出來。陞補被抄儒生李勉輝·李顯圭·洪景斗·禹之羽·金履翼·尹時東·金凞采·洪相履·金相謨·崔命鳯以次進伏,上命各奏所作,諸生次第讀奏,退出,上命善養,讀濟州牧使狀啓。上曰,麥事又如此云,此將何爲。仍命書傳敎曰,聞海島牟麥,心以爲悶,今覽狀聞,何心玉食,亦豈云玉食甘不甘?所請四千石,將何處辦備㳂海殘民,亦何支堪。思之及此,良欲無語,不可尋常下備局回啓,三公及湖南·嶺南句管堂上,一體入侍事,卽爲分付。出傳敎上命善養讀關西道伯狀啓訖。上命書傳敎曰,今覽關西道臣狀聞,人物其雖僅活,幾十戶民家,若其頹壓,聞慘然,令道臣另加顧恤,使吾民不至顚連之獘事,卽爲回諭。又命書傳敎曰,馬不食穀,禮記所載,民若是飢,馬瘦何論,特爲勿問,厩馬三千譏,已載史記,況此時乎?欲下敎而未果,今覽濟牧狀聞,今年稅貢馬,若不載般,特爲停止事,令備局三懸鈴,今日内卽爲分付。竝出傳敎上曰,藥房提調,持湯劑更爲入侍。出榻敎上曰,吏·兵房承旨,持歲抄入侍。出榻敎諸臣遂退出。
庚寅閏五月二十九日巳時,上御集慶堂。藥房入診入侍時,都提調李昌誼,提調李最中,副提調李萬恢,記事官柳翼之,編修官金聖猷,記事官柳誼,醫官方泰輿進伏訖。進湯劑,昌誼曰,明日湯劑依例乎?上曰,依。内局遂退出。
庚寅閏五月二十九日申時,上御集慶堂。大臣湖南·嶺南句管堂上,前濟州御史,吏·兵房承旨,同爲入侍時,領議政金致仁,右議政金尙喆,句管堂上元仁孫·鄭存謙,前濟州御史朴師崙,都承旨李萬恢,左副承旨李在簡,右副承旨朴弼逵,記事官任希雨,編修官柳誼,以次進伏。上曰,濟州事誠悶矣。領議政金致仁曰,以本州狀聞見之,被災之里,不過或二十或三十,而其餘則不至失稔,況今秋成,僅餘三朔,其間接濟,不必盡準所請之數,□□議則以折半三千石許劃,俾作目前賑資,而就濟民□□錄事□及沿海有裕邑牟租,令道臣從便推移,定差員星火入送。至於舊還停退,新還災減,旣有已行之例,竝依請施行事,分付,何如?上曰,依爲之。出擧條。又所啓,近聞本島事情,雖有朝家移栗之擧,若無私商貿遷之路,則災年絶海,生穀無路,而頃因運穀般之致敗私卜添載特敎嚴禁,故私穀賣買,由此而絶仰哺國穀之外,他無聊賴之道,公私未免俱困云。臣意則大小般隻,皆有容載之限,已漏其限,一切嚴禁,雖一石穀,使不得加載,若其未滿限者,許其量宜添載,□廣其運輸之路,則旣無違□法意,亦有賴於島民,故敢此仰達矣。上曰,右相之意,何如?右議政金尙喆曰,臣意亦然矣。上曰,句管堂上之意,何如?元仁孫曰,□□稔知島民事情,歉歲姑勿論,雖以常年□□□私商穀物,此時私卜之添載,似難一切嚴禁矣。上曰,依爲之。出擧條命兵房承旨,讀奏歲抄訖,仍命書傳敎曰,吏·兵曹歲抄中點下者外,其餘竝依例奉傳旨。出傳敎致仁啓曰,頃日閔弘烈·李秉鼎處分,不過出於一時飭勵之聖□,以削黜之故,不得入於今此歲抄中,此非久罪之事矣。上曰,不過飭勵,□□竝蕩滌可也。出擧條在簡讀奏,副修撰林鼎遠牌不進傳旨,命書傳敎曰,一時申飭,焉敢若此,曾已下敎,□□□何可飭一人,只推,更爲牌招,其令今日替直。出傳敎命吏·兵房承旨竝退,命判義禁入侍。出榻敎上曰,坐直承旨入侍。出榻敎判義禁□□入直承旨尹東昇進伏,上命讀李爀供辭,上曰,臺臣風聞之誤矣。又命讀宋□休供辭,命分揀,諸臣遂退出。
上在慶熙宮。停常參·經筵。
藥房都提調李昌誼,提調李最中,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追憶庚子,此心萬倍,氣何諭乎?
中宮殿·惠嬪宮,藥房口傳問安。答曰,知道。
李聖圭啓曰,漢城府判尹趙暾,除拜後過三日不爲出肅,依定式推考警責,仍卽牌招察任,何如?傳曰,允。
傳于李聖圭曰,儒臣持孝悌篇入侍,禮房承旨同爲入侍。
李在簡以御營廳言啓曰,鷹峯北邊體城五間許頹毁處,令分授軍門,急速修築,把守軍兵,亦令該軍門多數定送,嚴加守直事,自兵曹已爲草記矣。修築則卽當擧行,而今日爲始,本廳將校率領京標下軍二十名,限修築間晝夜輪回守直之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以禁衛營言啓曰,本營分授昭義門北邊體城崩頹處改築事,前已啓下矣。今六月初二日始役之意,敢啓。傳曰,知道。
朴弼逵,以義禁府言啓曰,時囚罪人李瑞麟原情公事判付内,決杖六十,卽其初境臭載處,徒三年充軍事,判下矣。李瑞麟旣已決杖六十,卽其初境臭載處,全羅道扶安縣徒三年充軍,而以判府内辭意,具罪目依例發遣府羅將,卽爲押送配所之意,敢啓。傳曰,知道。
以承傳色口傳下敎曰,初貼亦旣量進,今日更進乎,蔘苓茶入之。
庚寅六月初一日辰時,上御集慶堂。藥房入診入侍時,都提調李昌誼,提調李最中,副提調李萬恢,記事官柳翼之·吳鼎源·柳誼,醫官方泰輿·許礈·李以楷·慶絢·鄭允協·柳光翼·丁志泰進伏訖。昌誼曰,伏未審夜間,聖體,若何?寢睡·水刺之節,亦何如?上曰,一樣矣。昌誼曰,去夜暑氣冞熱,中宮殿氣候,何如?上曰,一樣矣。昌誼曰,世孫氣候,何如?上曰,一樣矣。進湯劑,昌誼請醫官診候。上曰,今當此月,建功湯亦欲却之,而爲諸臣爭請,雖進御,而診候則置之,昌誼曰,聖孝雖無窮,而此時診候,不可停止矣。上曰,眼候近者爆悶,五行湯煎入。昌誼曰,使醫官稟定,似好矣。上曰,依。泰輿曰,五行湯誠好矣。昌誼曰,眼候如此,使醫官診候則可以審知矣。上曰,止之,近間則必不爲之矣,諸臣退出。
庚寅六月初一日辰時,上御集慶堂。儒臣·禮房承旨同爲入侍時,右承旨李聖圭,記事官任希雨·吳鼎源·柳誼,應敎鄭象仁,修撰林鼎遠,以次進伏。上命讀孝悌篇,象仁·鼎遠各讀一遍訖。上曰,内局入侍。出楊敎藥房進伏,諸臣退出。
上在慶熙宮。停常參·經筵。
自未時至酉時,下雨,測雨器水深一寸三分。
自初昏至夜五更,或下雨或灑雨,測雨器水深二寸二分。
藥房都提調李昌誼,提調李最中,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣矣。
李萬恢啓曰,左承旨尹東昇今日不爲仕進,卽爲牌招,何如?傳曰,允。
傳于李聖圭曰,內局入侍。
傳于李聖圭曰,内局入侍時,儒臣持問答同爲入侍。
朴弼逵,以都摠府言啓曰,今日入直内,三廳武兼禁軍及軍兵等中日習射,請出標信,傳曰,知道。
傳于李聖圭曰,内局入侍。
中宮殿·惠嬪宮,藥房口傳問安。答曰,知道。
司饔院官員,以監膳提調意啓曰,鷹師貢人等連日呼訴内,供上生雉,當此草樹茂密之時,旣難行獵,家養垂盡,逐日供上,將未免生事之境,斯速入啓變通云,此時獵雉之難,誠如所訴,在前如此之時,例有活鷄參半代封之規,而莫重供上,自下不敢擅便,惶恐敢啓。傳曰,參半代封。
朴弼逵,以兵曹言啓曰,本曹正郞李商建,身病猝重呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,慶尙道晴川鎭吏來告内,本鎭別將李瑞麟,以漕船領運差使員致敗船隻事,今已充軍,所持印信,不可私置,堅封以納云,依例捧留於臣曹,待新別將差出,傳授之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以義禁府言啓曰,慶尙道巨濟府定配罪人申璆特爲放送事,承傳啓下矣。放送事,分付該道道臣之意,敢啓。傳曰,知道。
以承傳色口傳下敎曰,下敎時入侍,五行湯其置之。
庚寅六月初二日卯時,上御集慶堂。藥房入診,儒臣同爲入侍時,都提調李昌誼,提調李最中,副提調李萬恢,記事官柳翼之·吳鼎源·柳誼,副應敎鄭象仁,副修撰林鼎遠,醫官方泰輿·許礈·李以楷·鄭允協·慶絢·柳光翼進伏訖。昌誼曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,泰輿等以次進前診候,退伏曰,脈候左右三部調均,滑體亦勝昔矣。上命内局先退後,上曰,坐直承旨入侍。出榻敎同副承旨柳善養進伏,命象仁·鼎遠讀問答訖。善養·翼之·鼎源·誼各讀一遍後。上命善養,書初庚後再庚前問答御製,命作帖,一件入内,一件入東宮,亦命賜入侍諸臣,象仁·鼎遠先退。上命善養書傳敎曰,頃者下敎時,未覺而然,前一日崇政月臺親傳,詣昌德宿齊室,曉前當行禮,翌朝將回,前後厢軍二哨,挾輦軍六十名,挾輿軍二十名,禁軍百人,依例入直外擧行。侍衛仍,世孫同牌中隨駕,挾輿軍外皆安徐,展拜時,只駕前駕後隨入,餘皆置之,留營留陣亦安徐,當以駕轎作行,副駕轎亦置之,時刻三嚴,辰正初刻單嚴,諸臣以次退出。
庚寅六月初二日申時,上御集慶堂。藥房入診入侍時,都提調李昌誼,提調李最中,副提調李萬恢,記事官柳翼之·吳鼎源·柳誼,醫官方泰輿,以次進伏訖。昌誼曰,夕間聖體,若何?眼候,亦何如?上曰,一樣矣。進湯劑,昌誼曰,今日之雨,亦有益於民事云矣。上曰,新補莎草誠幸矣,而農家果能無害否?昌誼曰,於所重實喜幸,而農民亦喜雨矣。上曰,内局先退,承旨留讀狀啓,萬恢讀慶尙道農形狀啓,忠淸道雨澤狀啓及兵曹回啓訖,諸臣退出。
上在慶熙宮。停常參·經筵。
自昧爽至申時,或下雨或灑雨,測雨器水深一寸五分。
藥房都提調李昌誼,提調李最中,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟,答曰,知道。予則一樣,眼候乾薑,若何?蔘苓茶煎入,明日入侍宜矣。
中宮殿·惠嬪宮,藥房口傳問安。答曰,知道。
以備忘記,傳于尹東昇曰,今番莎章後,開霽多日,昨聞原任以奏,且聞嶺南狀聞,追慕爲民,冀其霈然,今者甘霔,此心皆欣,嶺南亦同然乎。勿出朝報
李聖圭,以弘文館言啓曰,本館下番副修撰臣林鼎遠,以禁衛營從事官,今日本營褒貶時,晝仕出去之意,敢啓。傳曰,知道。
柳善養,以兵曹言啓曰,宣傳官閔百福,素抱風疾之症,近益沈痼,時月之内,勢難起動供職,累度呈狀乞遞,侍衛之職,不宜久曠,今姑改差,何如?傳曰,允。
李在簡,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
上在慶熙宮。行常參,只晝夕講。
藥房提調臣李最中,副提調臣李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,今日追憶庚子,此忱萬殞,氣何暇諭,法殿入侍焉。
中宮殿·惠嬪宮,藥房口傳問安。答曰,知道。
常參罷後,政院·玉堂,藥房口傳問安。答曰,知道。
以禮曹宗廟慰安祭草記,以承傳色口傳下敎曰,小頃入侍時,禮判持此草記入侍。
備忘記,傳于李碩載曰,今日崇政殿,常參·晝講兼爲,而經筵官,依前例以常參進參人中入侍,旣有常參入侍單子,晝講單子安徐,儀注先拜皆安徐,次對進定同爲,只次對入侍人,時服入侍,侍衛仍,時刻,待下敎只入正時。
又以備忘記,傳于李聖圭曰,有此然後常爲常參,入直春坊弼善爲持平,牌招謝恩,其今進參常參。
傳于李聖圭曰,在外持平許遞,其代爲之。
李在簡啓曰,今日常參,各司長官當爲進參,吏曹判書朴相德,判尹趙暾,竝卽牌招,何如?傳曰,允。
吏曹口傳政事,金相翊爲兵曹參議,尹冕東爲參知,李有喆·柳翰申爲兵曹正郞。
李聖圭,以禮曹言啓曰,卽接宗廟署所報,則宗廟正殿北階上西墻二間許,積雨陰濕之餘,今日巳時量頹圯,西門下内墻二間許内面,亦爲剝落云。正殿至近之地,有此墻垣頹圯之患,不可無慰安之擧,慰安祭,不卜日來初六日設行,而有頉等處,今六月十七日卯時正殿内墻修改時,一體擧行事,竝以知委,何如?傳曰,允。
又以禮曹言啓曰,卽接穆陵別檢所報,則本陵懿仁王后陵上西邊曲墻外面廣六尺高三尺,去夜風雨,頹落云。陵上外面曲墻頹落,則曾無慰安之例,今亦依前例,只本曹卽廳進去奉審後,稟處,何如?傳曰,允。
李在簡,以吏曹言啓曰,今此宗朝慰安祭大祝及明陵忌辰祭典祀官兼大祝,皆侍從塡差,時無職名人員,令該曹口傳付軍職,何如?傳曰,允。
有政。吏批,判書朴相德病,參判尹得養進,參議李命植進,右副承旨李碩載進,以朴師訥爲大司諫,申大修爲執義,李顯祚爲司諫,李益烍爲持平,宋鍈爲獻納,洪纘海爲弼善,李亨逵爲兼輔德,李得培爲刑曹參議,金晩耉爲禮曹正郞,具修溫爲佐郞,洪彬爲吏曹佐郞,朴師沃爲宗廟令,趙台鉉爲軍資判官,鄭檡爲奉常正,金光潤爲孝章墓守衛官,兼春秋單鄭弘德,成均傳士單崔慶裕。
兵批,判書元仁孫進,參判宋文載入直,參議·參知未差,以李廷壽爲宣傳官,李惟秀爲同知,李錫祥爲僉知,申尙權爲曹司衛將,元啓弘爲中樞經歷,李宗魯爲都事,趙毅鎭爲都摠都事,金漢燁爲北虞候,任逅爲宣傳官,僉知單崔五星,副護軍閔百福·禹弘圭·俞彦摰·呂趾永·李光國·柳世德·田翊顯·徐行德·李師曾,副司直具善行·李惟秀·鄭光忠·嚴璘·柳修·李得宗·鄭光漢·宋瑩中·安·李基敬·沈墢·李彦衡·權噵·閔弘烈·鄭運維·李世演·金致恭·鄭晚淳·柳成模·魚錫定·金光默·崔台衡·尹東昇·徐浩修·李德培·金致讓·申一清·朴道源·沈鑧·任希曾,副司果洪相簡·李昌中·李弘遠。
李碩載,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
司諫李弘稷疏曰,伏以,臣本以庸陋,濫蒙洪造,出入臺省,殆將三十年于玆矣,志氣摧頹,言議骩骳,曾未嘗出一言論一事,以報我聖上晩暮之治,而逐隊隨行,一味尸素,居常愧懼,若隕淵谷,不意誤恩,猥加拂拭,亞諫新命,忽下於病伏鄕廬之中,繼以馹召,聯翩下辱,榮動鄕里,瞻聆皆聳,自惟螻蟻賤臣,何以得此於君父之前?臣誠驚惶震越,實不知措躬之所也。臣之逖違天陛,已有年所,區區犬馬之忱,豈不歆竭蹶登途,一近耿光,以伸感激之悃,而第臣向來所遭人言,實爲搢紳之羞恥。臣何敢以其人之不足數,其言之不足怒,爲自恕之道,而況此亞長,地望自別,則以臣僇辱之蹤,尤何敢憑恃寵靈,諉以宿趼,而揚揚冒進,自壞四維之防哉?從今以往,臺端一步,鐡限在前,去就一節,初無可論,且臣素患痰癖之症,挾暑添劇,吐㵼無算,飮啜專廢,委頓床席,殆不運動。旬月之内,陳力無期,言責重地,豈宜容臣虛帶,爲養病之坊也哉,玆不得不從縣道呼籲於仁覆之天,伏乞聖慈,亟命鐫削臣職名,以快人心,仍勘臣罪,以爲人臣慢命者之戒,不勝萬幸。批答在傳敎中。
庚寅六月初四日辰時,上御崇政殿。常參·晝講,大臣·備局堂引見入侍時,行都承旨李萬恢,右承旨李聖圭,左副承旨李在簡,右副承旨朴弼逵,同副承旨柳善養,記事官柳翼之·任希雨·吳鼎源·柳誼,以次侍立,上具翼善冠·袞龍袍,由資政門,乘輿出崇政殿。上曰,正時入之,東西班行禮,可也。上曰,東西呼唱善爲矣。命書傳敎曰,東西呼唱引儀,各賜弦弓一張。萬恢曰,今日承旨當備員,而承旨尹東昇傳旨未下矣。命書傳敎曰,左承旨許遞,其代李碩載除授,牌招察任,房順房。上曰,晝講入侍。知事李景祜,特進官尹得養,參贊官朴弼逵,侍讀官洪秀輔,檢討官朴師崙,以次進伏,上講小學前受音,自古者小學,至唯聖之謨訖,秀輔·師崙各分讀。上曰,諸臣文義,諸臣以次陳文義訖。上曰,經筵退留閤外,當夕講矣。上曰,次對爲之。領府事金相福,領議政金致仁,右議政金尙喆,行戶曹判書趙雲逵,刑曹判書沈鏽,兵曹判書元仁孫,右參贊金時默,行副司直具善復·李章吾,左尹洪名漢,行副司直金孝大,戶曹參判金鍾正,刑曹參判金應淳,校理洪秀輔,持平朴相老,以次進伏,相福曰,聖體,若何?上曰,一樣,而逢今月氣何諭哉?相福曰,寢睡·水刺之節,何如?上曰,一樣矣。相福曰,中宮殿氣候,若何?上曰,一樣矣。萬恢曰,持湯劑待令矣。上曰,藥房提調持湯劑入侍。出榻敎提調李最中進伏問候訖,上進理中建功湯,最中進蜜棗,仍請診候。上曰,置之,最中先退。上命書傳敎曰,内局批答,門前下敎,而尙今掩置,亦不提稟,更爲書下,當該承傳色中官吳命來從重推考。又命書傳敎曰,内局都提調許副,其代金領府事爲都提擧。竝出傳敎領議政金致仁啓曰,各邑還糓,或有太多而病民處,或有不足於入糶者,昨年大臣陳達變通,使大多處量宜作錢,爲不足處移貿儲糓,蓋以此也。諸道之中,關西糓物最優,昨年内未區處者尙多,箕伯趙曮,本主此議,故今方留意擧行云。而取見本道還糓捧未捧狀本,則糓物之留在於各鎭堡者太過,雖以向來柔院前僉使鄭智世三千名虛錄見之,可知也。此固前後道臣不能照管之致,今於作錢時,先就各鎭堡,計量民戶與糓物,俾無過不及之患爲宜。以此分付道臣,分留之法本嚴,蓋亦爲嗣歲之備,而近來守令畏法者少,有不無私自加分之弊,此亦另加申飭,毋使犯科,何如?上曰,所奏誠是,另加申飭。致仁又啓曰,纔見關西師臣報狀,今番潦雨後,左峴新城,幸得無事,而安州新城,多有蹲塌處云。此不可不隨毁補築,待潦霽卽爲擧行之意,分付,何如?上曰,依爲之。致仁又啓曰,事雖微細,而心常駭痛,故敢達矣。守門將爭末仕之弊,聖明之所俯燭也,初授後必滿三十日,趁門限入仕者,己極可駭,及其仕滿出六之際,爭相受由,圖囑紛紜,畢竟有力者得占末仕,官職,朝家之所授也,計仕者,銓曹之公法也,何可一任渠輩幻弄如此乎?臣意則自今以後,必以守門將初差時,最後望筒,永爲末仕窠事,定式施行爲宜矣。上曰,依爲之。今番都目前受由者,一倂汰去。兵曹判書元仁孫曰,臣則旣知此弊,故請由於臣曹者,一切不許,而喉院之捧單,非臣曹所可禁止矣。上曰,今日以前,係是令前,勿論,此後政院若捧辭單,則當詨承旨,施以制書有違之律,以此申飭。致仁又啓曰,向來李完基等作弊事,因京兆草記,有所處分,而其中譯院雲觀人,則有永刊本院之敎矣。今番歲抄,此輩多蒙宥,兩處永刊之類,何以爲之乎?上曰,分揀。右議政金尙喆啓曰,兩司牌不進人,有削版爲庶人之命,而自京兆擧行,故秋曹金吾疏決之中,竝皆不入,今番大霈,獨未蒙一視之典,朝家處分,恐渉斑駁矣。上曰,其人爲誰?尙喆曰,申益彬·柳薫·任希簡·李壽勛四人云矣。上曰,一倂蕩滌。致仁啓曰,向來十二金吾郎竝汰去之命,蓋由於其時不善擧行之致,而其實則惶㥘也,非慢忽也,許多人積仕作散,殊甚可矜,分付銓曹,次第隨窠調用爲宜,故敢達矣。上曰,依爲之。戶曹判書趙雲逵啓曰,御筆旣已頒下,則板本不可仍置於臣曹,何以爲之乎?領議政金致仁曰,仍置戶曹,人皆私印,則事體恐䙝慢矣。上曰,送置史庫可也。雲逵曰,造櫃盛納好矣。上曰,依爲之。刑曹判書沈鏽曰,日前康津童蒙黃仁聃,以其父命五定配請放送事,擊鼓矣,臣聞其本事,則再昨年,黃命五葬其母於李哥墳山近處,故李哥相訟於本官,略被笞杖,不久身故,因李哥子之訢寃,至有行查之擧,其時縣監趙鎭楨,特敎竄配,昨年蒙放,而命五則定配巨濟,已至三年,且遭其父喪,尙未掩土云,在其情理,誠爲可矜,宜有參酌之道矣。上曰,聞甚可矜,特放。鏽曰,黃仁聃爰辭,自當勿施矣。上曰,勿施。兵曹判書元仁孫啓曰,今此昌德宮動駕時,前後廂軍二哨,禁軍百人隨駕事命下矣,隨駕二哨,則依例分半入直於金虎門,弘化門禁軍,亦依前以隨駕人入直,而其他内外營入直及巡邏等事,一依時御所例擧行之意,分付,何如?上曰,依爲之。金虎門入直軍,移直于建陽門。仁孫又啓曰,展拜時,只駕前駕後隨駕事命下矣,禁軍及前後廂軍,以路上留駐磨鍊乎,敢稟。上曰,依爲之。奉常提調金應淳啓曰,太常封進祭物中,如乾柿,大棗之屬,五六月則有時果代封之例,而今年有閏五月,故六月旬後,黃杏似之絶,宜以他果代封,敢此仰達矣。上曰,當以何果代用乎?領議政金致仁曰,六月分眞果瓜,當爲時果,而聞奉常提擧之言,則眞果瓜,品低於黃杏云,未知其果何如也。上曰,以眞果瓜用之好矣。應淳曰,初八日所封進黃杏,則各別申飭擇封,而旬後若有乏絶之患,當以眞果瓜代封矣,非特黃杏,此後若有如此之時,則每每煩稟,極爲惶悚,當自禮曹草記擧行乎,大臣旣入侍,下詢處之,何如?上曰,直爲草記擧行可也。致仁曰,眞瓜之後,西瓜亦爲時果矣。上曰,西瓜亦爲代用可也。以上竝出擧條持平朴相老啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿更煩。又啓曰,請黑山島爲奴罪人五得依律處斷。上曰,勿煩。措辭竝見上又啓曰,新除授掌令任一源,時在全羅道寶城地,請斯速乘馹上來事,下諭。上曰,依啓。上曰,己下諭諸臺知入。賤臣承命還奏曰,呂善應·李恒祚·李長老矣。因命書傳敎曰,噫,一隅海東,朝鮮兩已,嗚呼,今月奚此蒼梧山色,旣定祗迎,不過若干日,身爲侍從,逡巡近畿,今日常參,亦苟且遞代,事之寒心,莫此爲甚。執義呂善應,獻納李恒祚,竝施不敍之典,前持平朴弼淳·李長老,在近畿,一也,豈可以遞而分揀,一體捧傳旨。出傳敎又命書傳敎曰,噫,動駕在近,今若常參,意蓋在矣,則仍不參,不俟駕行,孔聖攸訓,噫,近八其君,其猶臨殿,家宰實恙,因相臣所奏。己酉前,判尹趙暾,只爲内局而置諸卿列乎,違牌己渉寒心,亦何敢在其家,而納牌不進,然則此等慢蹇之臣,其將比大官乎。予則曰,于今紀綱而名之乎,趙暾而虧體,特施削職之典,使海東臣子,少知近八其君焉。又命書傳敎曰,莫重動駕,豈無導駕,開政,尹判尹處分代,前判尹李景祜除授,牌招察任。又命書傳敎曰,令日常參已苟且彌縫,況動駕下敎,請臺代正言牌招,以在京無故人備擬。又命書傳敎曰,動駕在近,騎省不可不備,呈辭參議·郎廳竝許遞,竝與有闕代,今日内令該曹口傳擧行,在簡讀奏李弘稷疏訖。命書傳敎曰,旣尋辭職,況其餘已踰一朔,且今月乎,此無臣分也,其章下送,司諫李弘稷,依渠請,刊名侍從案。以上竝出傳敎上曰,左·右承旨·戶·禮房相換。出榻敎命書傳敎曰,夕講爲之。出傳敎仍乘輿,由資政門還内。
庚寅六月初四日申時,上御集慶堂。夕講入侍時,知事李景祜,特進官尹得養,參贊官李聖圭,侍讀官洪秀輔,檢討官朴師崙,記事官任希雨·吳鼎源·柳誼,禮曹判書李最中,以次進伏訖。上曰,禮判進前,讀奏太廟有頉草記可也,最中讀奏訖。因命書傳敎曰,近因霖潦,前後告安,微忱憧憧,祭文製下,明朝延和門,當香祗迎,諸執事另擇,儀注置之,依前只入正時。上曰,禮房承旨馳詣太廟有頉處奉審以來。上曰,他承旨入侍。竝出榻敎右副承旨李在簡進伏,聖圭及最中退出。上講大學衍義,自堯典曰,至未之有也訖,上命下番謮之,仍命陳文義。秀輔曰,堯典首章,大學八條,相爲表裏,卽此亦可見心學治體矣。上曰,三代以後,師道在下,心嘗慨然矣。師崙曰,修身爲本,似最初工夫,而本家自有無窮底意,深加體念伏望。上曰,所奏好矣。景祜曰,國治而天下平,自近而遠,窮行心得之致矣。上曰,所奏好矣。得養曰,堯典首章,大學八條,專以修身爲本矣。上曰,所奏是矣。在簡曰,堯典·大學,相爲表裏,而堯典首章,安安二字,可見帝有穆然之意矣。上曰,所奏好矣。仍命經筵先退,上曰,奉審承旨入侍。出榻敎李聖圭進伏曰,臣馳詣太廟奉審,則北墻二間許,西墻十餘間許頹圮矣。上曰,編輯朗廳入侍。出榻敎五衛傳申景濬進伏。上曰,今至何境?景濬曰,校正已畢,明日則當始地圖矣。上曰,方以五衛將,行郞廳事矣。景濬退出,上曰,兵房郞廳入侍。出榻敎兵房郞廳李得一進伏。上曰,禁衛營變通事目及兵判大中軍節目,皆讀奏可也,得一誦奏訖。仍命書傳敎曰,今日閏政之命,意蓋在矣。噫,爲今之臣,過明日後,焉敢謝恩?嗚呼,自六日,三日之内,予何酬應?以此觀之,三日前謝恩,只在明日。噫,爲侍從,在京而不謝恩不導駕,臣分掃矣,過八日後,予當處分,政院知悉。出傳敎藥房提調持湯劑入侍。出榻敎諸臣以次退出。
庚寅六月初四日申時,上御集慶堂。藥房入診入侍時,都提調金相福,提調李最中,副提調李萬恢,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉進伏訖。相福曰,俄間聖體,若何?上曰,一樣,而微有膻中之氣矣。相福曰,使醫官診候好矣。上曰,爲之。進湯劑後,泰輿等以次診候,退伏曰,脈候,左三部如前,右三部似沈,而滑體亦不足矣。相福曰,今當此月,過用聖慮故如是矣。上問泰輿曰,當用何劑?泰輿等對曰,茹藿湯好矣。上曰,茹藿湯,加人參二錢,桂枝一錢,本方,白木代入蒼木,一貼先爲煎入。出榻敎進茹藿湯後,相福請醫官更爲診候,上許之。泰輿等以次診候,退伏曰,脈候差勝,而猶未快復矣。上曰,雖差勝,明日可以更進茹藿湯乎?泰輿等曰,旣是治暑之劑,明日繼進好矣。上命書傳敎曰,今日茹藿湯進御,雖由於一時暑氣之作用,霎見旋止,然當此盛暑,豈止一貼?明日當再進,依此以待。相福曰,臣等及醫官直宿,何如?上曰,今已差勝,何必如是?只副提調擙直,留宿于政院,可也,諸臣退出。
上在慶熙宮。停常參·經筵。
自初昏至夜一更三更,下雨或灑雨,測雨器水深三分。
藥房都提調臣金相福,提調臣李最中,副提調臣李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。噫,復逢此時,誠可曰,孝乎。昨年猶然,況今年?心猶加,氣益衰暑若此,一時其氣,勢固然,予則一心字以舒則氣舒,而今日心豈舒乎?昨夕卽一時氣也,旣旋愈,良可異也。今日雖强飮,明日何云?心在丹門與西郊,祗迎後入侍宜矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂,藥房口傳問安。答曰,知道。
朴弼逵,以都摠府言啓曰,今日入直内三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
傳于李萬恢曰,儒臣持風泉章,先爲入侍,內局詣閤,進後入侍。
李萬恢,以吏曹言啓曰,再明日擧動時,通禮不可不備員,左通禮有闕之代,口傳備擬以入之意,敢啓。傳曰,知道。
吏曹口傳政事,左通禮鄭枋。
朴弼逵,以訓鍊都監言啓曰,去夜無犯夜人被捉之意,敢啓。傳曰,知道。
李碩載,以訓鍊都監言啓曰,今此擧動時,內外營入直及巡邏等事,一依時御所例擧行事命下矣,金虎門軍五十名,建陽門軍一百名,弘化門軍五十名,以隨駕軍分排入直,永肅門局出身四十五人,集春營軍三十名,廣智營軍三十名,南營馬兵五十名,東營軍三十名,西營軍二十名,各其將官率領,初七日入直,而初八日還宮後,依例撤罷之意,敢啓。傳曰,知道。
兵馬口傳政事,副司果趙宗鉉·洪相簡·徐有元。
李碩載,以義禁府言啓曰,再明日擧動時,大駕各差備都事九員,王世孫左右考喧都事二員,本府入直都事一員,合以十二員分差,而無以備數,淸州兵營出使都事鄭宇明,卽令該曹口傳相換,假都事二員,亦令差出,以爲分排之地,何如?傳曰,允。
吏曹口傳政事,禁府都事鄭宇明,中樞都事李宗魯相換。
朴弼逵,以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人,無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
持平李益烍,請還寢東呂,址淳等還配之命,更令王府,嚴鞫得情。措辭見上答曰,勿煩,又請還寢定配罪人金柱泰減等之命。措辭見上答曰,勿煩,又請黑山島爲奴罪人五得,依律處斷。措辭見上答曰,勿煩。
獻納宋鍈,請還寢鍾城府爲奴罪人天大酌處之命,依律處斷。措辭見上答曰,勿煩,又請黑山島爲奴罪人五得,依律處斷。措辭見上答曰,勿煩。
庚寅六月初五日辰時,上御延和門外。香祗迎入侍時,行都承旨李萬恢,左承旨李聖圭,右承旨李在簡,左副承旨朴弼逵,右副承旨李碩載,同副承旨柳善養,記事官柳翼之·任希雨·吳鼎源·柳誼,以次侍立訖。上具翼善冠·袞龍袍,乘輿由通陽門,詣延和門外,版位祗迎後,仍歩詣興化門祗送,乘輿御興化門。萬恢曰,藥房待令矣。上曰,入侍於降輿處可也。仍詣憶昔窩。上曰,此予昔年入來易服之所矣。上曰,儒臣上下番,持蓼莪篇入侍。出榻敎上曰,禮房承旨馳詣太廟,奉審以來。出榻敎聖圭承命退出,仍詣藝文館,降輿御大廳。右副承旨李碩載,校理洪秀輔,修撰朴師崙,記事官柳翼之·吳鼎源·柳誼進伏。上誦蓼莪章三遍訖。上曰,此處卽予昔年居廬時所任處矣。上曰,入直翰林各賜鹿皮一領,本館吏隷廳直,令度支依前賞給。出榻敎聖圭還奏曰,臣馳徃奉審則皆無頉,祭物精潔矣。儒臣先命退出,仍乘輿。萬恢曰,時原任大臣爲承候來待來矣。上曰,時源任大臣入侍。出榻敎藥房都提調金相福,領議政金致仁,左議政韓翼謩,判府事金陽澤,右議政金尙喆進伏。相福等曰,再昨旣有問安之敎,而今日若是勞動,實爲焦迫矣。聖體,若何?上曰,少伸追慕,氣則一樣矣。上曰,藥房提調持湯劑入侍。出榻敎最中持湯劑進伏,上進御訖。上曰,奉審禮郞入侍。出榻敎上曰,茹藿湯停止,建功湯三貼煎入。出榻敎上命書傳敎曰,今朝入見,意蓋深,司謁二人,各賜弦弓一張。出傳敎上曰,藥房提調持湯劑更爲入侍。出榻敎最中持湯劑進伏,上進御。兵曹判書元仁孫啓曰,金虎門入直軍,移直於建陽門下敎矣。若然則金虎門,勢將空直,弘化門入直軍,使之分半入直於金虎門,何如?上曰,好矣,依此擧行,可也。出擧條上乘輿還內。
庚寅六月初五日申時,上御集慶堂。儒臣持風泉章入侍時,右副承旨李碩載,副應敎鄭象仁,修撰朴師崙,記事官柳翼之·吳鼎源·柳誼,以次進伏訖。上親誦匪風下泉章二遍後,命象仁·師崙各讀一遍訖,象仁·師崙先退。上曰,注書出外,令內局入侍。臣翼之承命出傳。都提調金相福,提調李最中,副提調李萬恢,醫官方泰輿·許礈·李以楷·鄭允協·慶絢·柳光翼·吳道炯·鄭允說,以次進伏。相福曰,俄間聖體,若何?上曰,一樣矣,進湯劑。相福曰,朝未診候,請入診,何如?上曰,爲之。泰輿等以次診候,退伏曰,脈候左右三部調均,滑體則不足矣。相福曰,自明日素膳中,又停湯劑,下情實焦迫矣。上曰,湯劑之效,予非不知,而至於明日,依例進御,是豈孝乎?相福曰,仰體陟降,保護聖躬,是聖人之大孝也。上曰,其停之。相福曰,動駕時口傳問安。依例爲之乎?上曰,依。諸臣退出。
上在昌德宮。停常參·經筵。
自午時至酉時,或下雨或灑雨,測雨器水深四分。
藥房都提調金相福,提調李最中,副提調李萬恢啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心惟在乎昌德,何飮建功,氣亦何喻?三日後入侍宜矣。
中宮殿·惠嬪宮,藥房口傳問安。答曰,知道。
藥房口傳啓曰,臣等忱誠淺薄,昨日筵中,未蒙開許,區區下情,惟祈聖心之深思,顒俟批旨之垂諒,卽伏蒙三日後入侍之命,此時曠日停湯,萬萬焦迫,玆敢進詣閤外,冒昧煩籲於追慕清齋之中,極爲惶恐,而暫許召見,千萬懇祝,惶恐敢啓。答曰,嗚呼,此心今若奮飛,惟在乎此,爲其親傳,三日之內,氣何諭湯何飮?諒予心諒予心。
藥房口傳再啓曰,臣等伏奉批敎,辭旨懇惻,寔出孝思之無窮,臣等雖甚愚迷,豈不感動,而第念再昨之餘,下情憂慮,此時尤信,連進湯劑,三日停止,誠萬萬焦迫,玆敢更煩瀆,亟回聖思,暫許召見,千萬伏望,惶恐敢啓。答曰,今年此日此心,比前萬倍,雖臥堂中,若在雲霧,從容度日,何堪何堪,若是守閤,挑心幾丈,惟願止請,以便此心。
以備忘記,傳于李聖圭曰,今日雖中庚,日候猶勝,而聞其守閤,臥中抱石,其果若此,禮房留置,今日將詣,政院知悉。
又以備忘記,傳于李聖圭曰,噫,今日諸臣之心可知,雖然於此日,延平今在,爲之事可也,此日豈君臣相持之日乎,事近强迫亦近虧義,三提調內局之任,一體許副,承旨宜備員,前都承旨尹得雨,復授此任,房順房,牌招隨駕。
又以備忘記,傳于李聖圭曰,令者此擧,專由於此輩之勸成,內局行首·副行首·掌務官,一體刋名。
又以備忘記,傳于李聖圭曰,予若有進慕之誠,君臣雖曰,立義,親心爲己心,君心爲已心,豈可二也?此皆由於誠淺也。宜詣而留此,此豈孝乎?今日月臺,先傳於禮房承旨,禮房承旨奉守於本臺,明朝傳獻官後,來昌德復命,今日將詣,三嚴隨時,單嚴而整齊後,先入初嚴。
以承傳色口傳下敎曰,其止之,以便焉。
以承傳色口傳下敎曰,明日時刻,進定於卯初初刻,單嚴,開門差早。
又下敎曰,從容擧行。
又下敎曰,月臺親傳禮房後,麗春門外,當乘轎,捲三窓,副駕轎,安徐。
李聖圭啓曰,領議政金致仁有稟達事,來詣請對矣。左議政韓翼謩有稟達事,來詣請對矣。右議政金尙喆有稟達事,來詣請對矣。
傳于朴弼逵曰,入直軍及武藝廳未及食代,一體饋粥後,下鑰。
朴弼逵,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以訓鍊都監言啓曰,初七日昌德宮擧動時,內外營入直及巡邏等事,一依時御所例擧行事,已爲啓下,而動駕進定於今日,今日爲始擧行之意,敢啓。傳曰,知道。
以承傳色口傳下敎曰,百官就次,三軍解嚴,入直者入直,退去者退去,再明初嚴前待令。
庚寅六月初六日申時,上詣昌德宮。擧動入侍時,行都承旨尹得雨,右承旨李在簡,左副承旨朴弼逵,右副承旨李碩載,同副承旨柳善養,記事官柳翼之·任希雨·吳鼎源·柳誼,以次侍立。上具翼善冠·黑團領袍,由資政門歩出,詣月臺。上曰,戶禮房承旨,依前換房。出榻敎上傳香於禮房承旨,上曰,奉安於香室,明朝傳獻官可也。仍乘輿詣麗春門外,降輿來駕轎。上曰,禮房承旨已奉安香祝,則使之入侍,聖圭進伏。上曰,明日傳香祝後,承旨仍爲馳詣奉審以來,可也。聖圭退出,上詣延和門外。上曰,三大臣入侍。出榻敎領議政金致仁,左議政韓翼謩,右議政金尙喆進伏曰,三昨問安之餘,動駕之命,猝然進定,節宣之道,保嗇之方,初不一分顧念,臣等心膽焦迫矣。伏乞進湯劑,千萬幸甚。上曰,今日豈進湯劑之日乎?致仁曰,明日則臣等亦知不敢仰請湯劑,而今日之不進御,誠萬萬過中矣。翼謩曰,自堯舜禹湯所不克,而殿下孝思年年益篤,至於不進湯劑,尤萬萬過中矣。尙喆曰,湯劑不過苦口之劑,而殿下以無於禮之禮不進,豈不萬萬憫迫乎?上體陟降之靈,俯念世孫之心,幸甚幸甚。上曰,今日決不進御矣。予逢此日,豈孝乎?卿等無困予,可也。仍詣昌德宮,至進善門,降轎乘輿,入齋殿後,諸臣遂退。
上在昌德宮眞殿齋室,停常參·經筵。
肅宗大王忌辰齋戒。
未時,日暈。
大殿·世孫宮,政院·玉堂,口傳問安。答曰,知道。
以承傳色口傳下敎曰,使政院下人,禮房承旨已爲傳香隨詣與否,知來,木殿守直中官,景福殿守直中官,各弦弓一張賜給,守僕四人,依例施賞。
又下敎曰,還宮時刻單子,置之,待初嚴下,二嚴三嚴,只單嚴擧行。
以備忘記,傳于李聖圭曰,明日回駕時,依昨日例,時單安徐,待初嚴下敎,三嚴以單嚴,循例以入,只挾輦軍六十名,挾輿軍二十名,禁軍一百名,前後廂軍一百名隨駕,訓將只率新營標下軍領率,而今當盛暑,其餘之軍此闕諸處入直軍三嚴後,卽爲解嚴,展拜時,依前下敎道上留駐,展拜後回駕時,當由夜晝古介,百官,三間石橋祗迎事分付。
又以備忘記,傳于李聖圭曰,旣拜徽寧殿,入直本殿官員,弦弓一張,今日入直本守僕,令該曹米布賞給。
傳于李聖圭曰,奉審承旨入侍。
朴弼逵,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以訓鍊都監言啓曰,依傳敎,武藝別監及昌德宮內入直軍兵等處,設粥分饋之意,敢啓,傳曰。知道。
又以兵曹言啓曰,依下敎,昌德宮入直禁軍等,設粥分饋之意,敢啓。傳曰,知道。
以承傳色口傳下敎曰,昨日駕轎馬,勿爲更把,以他轎馬交替之意,分付。
庚寅六月初七日未時,上御眞殿齋室。奉審承旨入侍時,左承旨李聖圭,記事官任希雨·吳鼎源·柳誼,以次進伏訖。上曰,奉審無頉乎?聖圭曰,臣馳往奉審,則諸執事無頉,祭物亦爲精潔備侍矣。上曰,祭報府及單子擧案,竝讀奏可也。聖圭讀奏訖。上命退出,諸臣以次遂退出。
上在慶熙宮。停常參·經筵。
肅宗大王忌辰。
大殿,政院·玉堂,口傳問安。答曰,知道。
世孫宮,政院·玉堂,口傳問安。答曰,知道。
大駕詣毓祥宮後,政院·玉堂,口傳問安。答曰,知道。
世孫宮,政院·玉堂,口傳問安。答曰,知道。
大駕還宮後,政院·玉堂,口傳問安。答曰,知道。
傳于李聖圭曰,禮房承旨與儒臣,持蓼莪篇入侍。
以承傳色口傳下敎曰,禮房承旨·儒臣,持蓼莪篇入侍。
以備忘記,傳于尹得雨曰,再昨親傳,今日兩巡入侍,禮房李聖圭,特爲加資,口傳啓下,於此謝恩。
吏曹口傳政事,左承旨李聖圭,今加嘉善加資事承傳。
傳于朴弼逵曰,諸司預備。
以承傳色口傳下敎曰,今日殿守,僕中未及加資者,一體加資,口傳擧行,勿出朝報。
又下敎曰,殿守僕旣己加資,此處守僕三人中,其中久勤者一人,一體加資,口傳下批,勿出朝報。
又下敎曰,守僕旣己下敎,守直中官,弦弓一張,一體賜給。
又下敎曰,令日則夜禁勿禁。
又下敎曰,養正齋·餘慶坊奉審後,請承傳色以奏。
朴弼逵,以訓鍊都監言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅六月初八日辰時,上御眞殿齋室。禮房承旨·儒臣,持蓼莪篇,同爲入侍時,左承旨李聖圭,校理李致中,修撰李澤遂,記事官任希雨·吳鼎源·柳誼,以次進伏訖。上誦蓼莪篇二遍訖,命儒臣·承史以次各讀之,諸臣各讀一遍訖,上命退出,諸臣以次退出。
庚寅六月初八日辰時,上還宮入侍時。行都承旨尹得雨,左承旨李聖圭,右承旨李在簡,左副承旨朴弼逵,右副承旨李碩載,同副承旨柳善養,記事官柳翼之·任希雨·吳鼎源·柳誼,以次侍立訖。上具翼善冠·黑團領袍,自昌德宮乘輿,詣進善門外降輿乘轎。得雨曰,時原任大臣爲承候來待矣。上曰,駕前入侍,領議政金政仁,左議政韓翼謩,判府事金陽澤,右議政金尙喆,判府事李昌誼,以次進伏。致仁曰,夜來行禮,孝思伏想難抑矣,聖體諸節,若何?上曰,伸禮而還,氣何暇諭?致仁曰,藥房之無一人,此國朝所未有之事矣。臣等皆是曾經是任者,則豈可拘於區區小節,而不爲奉進湯劑乎?上曰,今日內非但不進湯劑,必欲行素矣。致仁曰,此何下敎乎?上曰,停湯劑進素膳,而少無所損矣。陽澤曰,孝思雖憧憧,何不念聖躬之勞悴,至此之極乎?翼謩曰,孝有大小,聖體康寧,實有光聖孝,停湯行素,不過疏節,何不深念大小之分乎?尙喆曰,聽於無聲,視於無形,伏願仰體陟降洋洋惟疾之憂焉。昌誼曰,殿下何不上體陟降之眷念,俯念世孫之焦迫乎?上曰,今日則似雖進矣。仍下敎於中官曰,何不唱侍衛乎?仍詣毓祥宮入齋室,左承旨李聖圭,記事官任希雨·吳鼎源·柳誼,校理李致中,修撰李澤遂進伏。上誦蓼莪章二遍訖,命諸臣各讀一遍,諸臣以次讀訖。仍命書傳敎曰,嗚呼,今朝與儒臣·承史,誦蓼莪於晝,亦與儒臣·承史,旦誦蓼莪,是豈孝也,亦豈誠也?于今知予心者,卽庭樹鳴蟬乎。承宜其誰,卽再昨傳香禮房,亦密昌孫,今將秉筆,進當下敎入侍儒臣,特授凖職,翰注各大鹿皮一領賜給,以表予今日無限之意,冊色書吏,亦給米布。出傳敎上於齋室門外乘輿,命書御製,嗚呼,今日七旬冥然,仍令編次人元仁孫校正訖。又命書傳敎曰,今日此懷何抑?昨日御製旣諭,今日宗·文·南·武,只有鶴城君·原溪君·密安君·元弼揆而已。噫,元弼揆,癸巳年予寶劍侍衛春塘臺也。爲承傳宣傳,年今八十,當示今予意於此人,特爲加資,其若資窮,熟馬一匹面給,鶴城君·原溪君·密安君,未資窮者加資,己資窮者一體熟馬靣給。出傳敎仍詣乘轎所,入幕次,降輿乘轎。得雨曰,時原任大臣爲承候來待矣。上曰,時原任大臣駕前入侍。出駕敎領議政金致仁,左議政韓翼謩,判府事金陽澤,右議政金尙喆,判府事李昌誼進伏。致仁曰,三日不進湯劑,雖出於聖孝無窮之思,而此何過擧乎?上曰,雖不進湯劑,於氣無頉矣。致仁曰,湯劑待令。伏乞,暫爲進御,千萬千萬。上曰,今日進湯,豈云孝乎?使難許矣,仍進發。上曰,內需司歷臨時,只承史侍衛入侍,先後廂軍路上留住。出駕敎上詣內需司降轎,入大廳,仍又乘轎,詣延和門外,降轎乘輿,至通陽門外,得雨曰,時原任大臣爲承候來待矣。上曰,時原任大臣駕前入侍。出駕敎致仁·翼謩·陽澤·尙喆·昌誼等進伏曰,今日已備夜湯劑,進御千萬千萬。上曰,決難進御矣,遂還內。
上在慶熙宮。停常參,只晝講。
未時申時,下雨,測雨器水深四寸六分。
大殿·中宮殿·惠嬪宮,藥房口傳問安。答曰,知道。
以承傳色口傳下敎曰,次對·晝講同爲之。經筵特進,以入來者備員,卽爲詣閤,仍入正時。
李在簡啓曰,卽者檢閱柳誼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?答曰,允。
柳善養啓曰,時原任大臣爲承候來待矣。
以備忘記,傳于朴弼逵曰,嗚呼,尙今支撑,豈曰,孝哉?復逢昨日,亦豈孝哉?踰三日到此日,是豈孝也,是豈孝也?此心於昌德欲回心,故見日高丈食薑桂,此何等孝,此何等孝?甚矣冥然,甚矣冥然。是誰之賜,是誰之賜,若此而何敢倦乎?明日次對,進定於今日。
朴弼逵啓曰,大臣·備局堂上,依下敎來待矣。
李碩載啓曰,判義禁趙雲逵,持趙濟泰·梁世絢口招,依下敎來待矣。
傳于李在簡曰,內局入侍。
以統制使狀啓,金海府居驛吏金莫金等渰死事,傳于朴弼逵曰,令本道恤典擧行。
又以京畿監司狀啓,廣州等官居哨軍咸順必等燒死事,傳于朴弼逵曰,令本道恤典擧行。
又以黃海監司狀啓,谷山等官居作隊軍崔於仁老味等渰死事,傳于朴弼逵曰,令本道恤典擧行。
又以平安監司狀啓,定州等官居船人吳於仁老味等渰死事,傳于朴弼逵曰,令本道恤典擧行。
朴弼逵,以訓鍊都監言啓曰,都監分授都城敦義門北邊體城頹落處,今月初十日爲始,改築之意,敢啓。傳曰,知道。
又以禁衛營言啓曰,依傳敎,去夜犯夜人勿禁之意,敢啓。傳曰,知道。
又以一所巡廳言曰,去夜則因傳敎,夜禁勿禁之意,敢啓。傳曰,知道。
又以二所巡廳言啓曰,去夜則因傳敎,夜禁勿禁之意,敢啓。傳曰,知道。
又以左邊捕盜廳言啓曰,去夜則因傳敎,夜禁勿禁之意,敢啓。傳曰,知道。
又以右邊捕盜廳言啓曰,去夜則因傳敎,夜禁勿禁之意,敢啓。傳曰,知道。
行左承旨李聖圭疏曰,伏以,祗謁殿宮,回鑾萬安,聖體益康,孝思克伸,群情欣祝,曷有其極?臣於此際,適忝邇列,周旋左右,固其職耳。不意陞秩之命,特出於常格,辭旨鄭重,提及臣祖,臣誠驚惶感激,罔知所以自措也。臣本庸騃,百無一取,從前叨冒,何莫非非臣之分,而今此誤恩,尤豈臣夢寐之所嘗到也?以其年則强仕未及,顧其實則文質無當,頂玉之列,己云倖矣,腰金之榮,不亦濫乎?況此亞卿之班,卽是命德之器,今乃不少難愼,遽爾加之於無似之賤,此在臣至渥也,曠數也,而抑恐緣臣之故,上累綜核之政,下啓僥倖之門,豈但爲梁鵜之取剌而己哉?噫,臣家之前後受國恩,何如?而臣又濫荷洪造,特地超擢,榮光所被,闔門感祝,父子相對,莊誦恩旨,自不覺涕淚之無從也?含恩畏義,固不敢爲循俗巽讓之計,而第玆官秩驟升,滿盈是懼,私心兢蹙,歷日靡定,其不可以倉卒一肅,爲厭然仍冒也決矣。玆敢披瀝肝血,仰瀆宸嚴,伏乞聖明,察人器之不稱,諒控辭之匪飾,亟命收還臣新授資秩,俾公器無玷而私分獲安,不勝萬幸,臣無任屛營祈懇之至,謹昧死以聞。答曰,省疏具悉。今者陞擢,非爲卿也,所重在矣,卿勿辭速察職。
庚寅六月初九日巳時,上御集慶堂晝講。大臣·備局堂上引見入侍時,領議政金致仁,左議政韓翼謩,右議政金尙喆,行戶曹判書趙雲逵,刑曹判書沈鏽,兵曹判書元仁孫,判尹李景祜,右參贊金時默,行副司直具善復·李章吾,戶曹參判金鍾正,行副司直李重祜,刑曹參判金應淳,大司成洪趾海,大司諫朴師訥,執義申大修,左副承旨朴弼逵,同知事洪名漢,特進官金孝大,參贊官柳善養,侍讀官李致中,檢討官李澤遂,記事官柳翼之·任希雨·吳鼎源·柳誼,事變假注書任煜,以次進伏訖。上講小學前受音,自子思子曰,至吾必謂之學矣訖。命儒臣各讀一遍。上曰,法講所重雖在,昨日展禮而還,餘懷憧憧,予當講蓼莪章矣,仍誦蓼莪章二遍。上曰,經筵就座,次對爲之。致仁·翼謩·尙喆進前曰,當炎勞動之餘,聖體,若何?上曰,一樣矣。致仁曰,寢睡·水刺之節,何如?上曰,不肖故能安穏矣,皇兄嗣服之日不遠,至其日欲不進湯劑矣,卿等得無困予乎?致仁曰,此何下敎乎?尙喆曰,今日亦無藥院下敎,臣等爲承候入來,伏承安穩之敎,不勝欣幸,而今日仰請進湯,國體群情,俱不可已矣。致仁曰,今日則臣等當力爭進湯而退矣。上曰,代房承旨持湯劑入侍。出榻敎得雨持入湯劑,上進御理中建功湯訖。仍命書傳敎曰,二十八日當懿陵香祗迎。嗚呼,其日何日?其日卽壬申年,仁穆大妃自仁慶宮由武德門,入光明殿日也,嗚呼聖后,皇嫂皆欑宮于本殿,到今追思,怳若昨日,香祗迎後,仍詣玄明門,審䜿碑而來,政院預爲知悉。又命書傳敎曰,來月二十一日崇政月臺,行望拜禮,令儀曹擧行,儀注,置之。勿出朝報又命書傳敎曰,雖因追慕亘中而然,擧職愛君之心己諒,勿待命事,卽遣史官,傳諭于金領府事,旣深諒無意,何付于他,內局都提擧,金領府事復授,提調,其亦禮判復授,都承旨許遞,今爲知申者,三院副提調例兼,承旨有闕代,前承旨魚錫定除授,與今日不爲仕進,一體牌招察任,房順房。而戶·禮房換房,又命書傳敎曰,內局行首·副行首·掌務官下敎,一竝置之。又命書傳敎曰,近日令讀問答,王安石稱萬古小人云,此非過耶?申光緝,亦稱此四字,聞此與王安石同也。不悛輕着,於渠可謂美題目,與安石比,非徒於渠,寃悶,以曾經侍從之臣,以此類改案,孰能恃予,其下敎中萬古小人四字,特爲抹去。以上出傳敎上曰,藥房都提調·提調持湯劑入侍。出榻敎上曰,判義禁待下敎入侍。出榻敎上曰,前府使金礈,戊戌登科云,然乎,諸臣有知之者乎?孝大曰,金礈卽臣之同宗故知之,而果是戊戌科矣。仍命書傳敎曰,今聞前府使金礈,亦以戊戌登科,己壽職云,若未資窮,令該曹一體加資,皆令今日內口傳下批。出傳敎致仁曰,卽見鳳城咨文,夫次吉,果生還矣。上曰,然乎。李胤伋亦爲生還云乎?致仁曰,夫次吉,卽運糓沙格所乘之船不同矣。仍命書傳敎曰,今聞鳳城咨文及道臣狀聞,夫次吉等八名,皆生還云。五月之間,回來我國,頃聞濟牧狀聞,豈予心乎?體昔年之愛恤,心何弛乎?見咨文,若見民來後,令該廳資給回粮,令諸道次次給粮,領付本州,到本州後,亦令以聞,有耽羅陪持人,若不登船,以此言於此,陪持卽傳各其妻帑事分付。噫,此八人回來,吁嗟縣監李胤伋,何無消息,雖漂極南,其若生還,予心可弛,若有消息,不拘前例,罔夜以來事,分付諸道。出傳敎領議政金致仁啓曰,向來鄭象仁·朴取源,以違牌,同被補外之命,象仁內移已久,取源尙在郵任,朝家處分,恐不可異同矣。上曰,一體京擬可也。奉常寺都提調金陽澤啓曰,奉當寺所封祭物果品中,黃杏節晚乏絶,則以眞瓜或西瓜代封事,本寺提調金應淳,日昨已陳達蒙允,而此後黃杏若或飭早,未及成熟,則實有闕封生事之慮,蓋黃杏封進,而今夏適値閏五月,夏節果實,六月前無不爛熟,黃杏當不拘五月而薦用,而旣無定式,故自下不敢擅用,頃因特敎而用之,事雖便當,來頭夏節,無閏月而節物皆早,黃杏未熟,則薦用未熟之果,事甚未安,似當依節晚代封例,以他色果預爲講定矣。上曰,然則隨便擧行。陽澤曰,乾實果中如胡桃,經年而色品不變傷,且自前他果代,亦多代用之例,以此封進,何如?上曰,好矣,依爲之。陽澤曰,黃杏節晚時,眞瓜西瓜代封,與節早時,胡桃代封,俱經筵稟定奪,今後代封時,依此稟定,草記擧行,何如?上曰,依爲之。刑曹判書沈鏽啓曰,承傳罪人之爲庶民,押送鄕里者,自京兆出付畿營,次次交付,乃是前例,而間者或有自本曹擧行之事,此不可不一經稟定矣。若有令秋曹擧行之特敎,則固無可論,而非有特敎,本曹擧行者,便成謬例,事渉未安,此後放遂庶民之類,依前自京兆擧行事,定式施行,何如?上曰,勿論特敎,依前一倂京兆擧行可也。以上竝出擧條大司諫朴師訥啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷,上曰,勿煩。以上措辭見上執義申大脩啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,勿復煩。又啓曰,請黑山島爲奴罪人五得依律處斷。上曰,勿煩。以上措辭見上藥房都提調金相福,提調李最中,醫官方泰輿·許礈·李以楷·鄭允協·慶絢·吳道炯·柳光翼·丁志泰,以次進伏。相福曰,勞動之餘,夜來聖體,若何?上曰,見卿愧矣。相福曰,實由奉職無狀,皆臣之罪矣,上進理中建功湯訖。相福曰,診候宜矣。上曰,置之可也,諸臣以次遂退出。
庚寅六月初九日申時,上御集慶堂。藥房入診入侍時,都提調金相福,提調李最中,副提調李聖圭,記事官柳翼之,記注官金再郁,記事官吳鼎源,醫官方泰輿,以次進伏訖。相福曰,俄間聖體,若何?上曰,一樣矣,進湯劑。相福曰,明日湯劑依例乎?上曰,依,諸臣退出。
上在慶熙宮。停常參·經筵。
藥房都提調金相福,提調李最中,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今日亦然,是豈孝乎,是豈孝乎?入來後便殿入侍。
中宮殿·惠嬪宮,藥房口傳問安。答曰,知道。
敬奉閣行禮罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,世孫當同爲行禮,只入直官員來待。
又下敎曰,時刻待下敎,只入正時,勿出朝報。
又下敎曰,俄者下敎之臺臣,敢爲喝導聲乎?申飭。
又下敎曰,承文院官員弦弓一張賜給,下人米布題給。
以備忘記,傳于李在簡曰,五倫之中,孝忠一二,歲初雖禮,暮春闕禮,前月何月?一則甲戌夏,予逢十二年,而三日是闕,自泰秋門欲一拜,因服色回來,此心憧憧,若問今日干支,卽甲申也。豈曰,日干支?甲申二字,此忱萬億,旣有伸懷之閣,何逾此日?踰八日豈曰孝,抑此日亦曰忠?今當拜敬奉閣而來,儀注安除,侍衛只入直·侍衛,此代奉室禮也。承旨服色黑團領。勿出朝報
李在簡啓曰,今日承旨當爲備員,而同副承旨柳善養,不爲仕進,卽爲牌招,何如?傳曰,允。
以備忘記,傳于李在簡曰,近八予心,其雖誠感,只知追慕,蓼莪誦恩風泉,今日伸禮後,承文院講風泉章,入直儒臣入侍。勿出朝報
傳于李在簡曰,內局入侍,編輯郞廳·校書館官員同爲入侍。
李在簡啓曰,編輯郞廳申景濬,校書館官員鄭忠彦,依下敎來待矣。
傳于李在簡曰,校書館鄭忠彦,編輯廳申景濬,使之入侍。
傳于魚錫定曰,中官越俸,竝置之。
吏曹口傳政事,待敎單金夏材。
李在簡,以禮曹言啓曰,卽接宗廟署所報,則去夜永寧殿東挾室東北角朴工外付椽一箇,積雨滲濕之餘,蓋板及瓦子,竝爲墜落云,正殿至近之處,有處瓦子蓋板墜落之患,不可無慰安之擧,慰安祭,不卜日,來十二日設行,而瓦子有頉處,今六月十七日卯時本殿西月廊修政時,一體擧行事,竝以知委,何如?傳曰,允。
朴弼逵,以都摠府言啓曰,副摠管黃寀,以摠戎中軍,本廳褒貶坐起事,南別營,今日晝仕出去之意,敢啓。傳曰,知道。
又以備邊司言啓曰,本司武郞廳李匡運,奔走勤仕,己滿十五朔,依例陞敍,或守令除授事,捧承傳施行,何如?傳曰,允。
又以兵曹言啓曰,本曹堂上軍官禁軍遞兒二窠,今方有闕矣。依節目,禁軍別將與各番將,眼同試取,以其居首者塡差之意,敢啓。傳曰,知道。
又以御營廳言啓曰,今日本廳褒貶時,北二營入直騎士將,當爲來參,而宿衛重地,不可一時暫曠,以將校替代後,使之進參之意,敢啓。傳曰,知道。
又以兵曹言啓曰,卽接北所衛將牒報,則武德門西邊宮墻二間半許,因雨頹落云,依例令紫門監,爲先把子圍排,急速修築,而西營入直砲手十五名除出,限修築間守直之意,敢啓。傳曰,知道。
李碩載,以訓鍊都監言啓曰,因兵曹草記,武德門西邊宮墻二間半許,因雨頹落,西營入直砲手十五名除出,限修築間守直事,允下矣。西營入直軍餘存,只是十名,無以推移,砲手三十五名,依例添入,使之守直,而畢築後還罷之意,敢啓。傳曰,知道。
朴弼逵,以御營廳言啓曰,本廳分授鷹峯北邊體城頹毁處,今當改築,而所入石子浮出,然後可以始役矣。東郊蘆原近處所在石子,浮出以用之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
李碩載,以義禁府言啓曰,李萱令該府處之之敎,特爲勿施事,命下矣。未及拿來罪人李萱,勿爲拿來,仍爲放送事,發關分付於該道道臣之意,敢啓。傳曰,知道。
行都承旨李聖圭疏曰,伏以,臣父方帶廚院提擧矣。今臣例兼,不宜仍冒,乞卽遞改,以存公格焉,臣無任屛營祈懇之至,謹昧死以聞。答曰,省疏具悉。豈待卿章?因予心神索漠,有三院例兼之命,其後乃覺,廚院副提擧,許遞焉。
行判中樞府事李昌誼箚曰,伏以,寶筭彌高,聖慕益篤,盛暑動駕,信宿還宮,靜攝諸節,不瑕有損?下情不任憂慮之至,臣於日前,重患急癨,絞痛欲絶,叨保護之任,而廢起居之禮,伏蒙聖慈曲諒,郵罰不加,特許遞解,俾延殘喘,憫念之恩,天地莫量,第當淸齋隔日之際,乃以狗馬賤疾,致煩聰聽,固已萬萬悚懍,而目下症形,轉就危劇,鍼藥罔效,嘔泄不止,昏貼床玆,生意都盡,昨日陪扈之班,亦不能自力趨參,一息未泯,而寸忱莫伸,義分全虧,罪戾層積,伏地惶隕,唯大何是竢,懇乞聖明,亟降威譴,以警具僚焉。取進止。答曰,省箚具悉卿懇。噫,今逢是日,千千萬萬料表,踰再昨復歸,百事浮雲,卿箚雖到,何心酬答?今始賜批,卿諒予心,卿之頃者一恙,尙今彌留,爲卿深悶,業己諒矣,卿何引咎?卿須安心勿辭,益加善攝焉。仍傳曰,遣史官傳諭。
吏曹判書朴相德疏曰,伏以,臣猥以無似,屢叨匪據,每一循省,惶愧靡措。惟其筋力奔走,庶幾爲微萬一自效之道,而今則病復作矣。委身床兹,作一籧篨,大政已迫而親行有命,則臣於是,萬萬悶隘,如添一病。蓋臣本有難醫之症,一或失攝,輒經危域,十餘年來,幾殊者數,此則同朝之所共憐者也。近因暑濕乖常,風痰用事,宿症闖發,元氣大脫,肢體麻痺,而全不運用,心神怔悸,而若墮烟霧,房闥起居,亦且蹣跚,鍼焫陳腐,俱已罔效,若使臣有一分可强之勢,當此飭勵群工之日,顧何敢唐突言病,而目下諸症,實無强起陳力之望,最其精神怳惚,忘前失後,雖䚿分排注擬,殆無異於聾者之爲聽,臣心之惶隕悶蹙,當復如何?噫,人臣之無病而偷安者,欺也,護病而誤事者,亦罪也。臣豈徒懷嚴畏,不一鳴號於慈覆之下哉?反復思惟,望斷供劇,陪班賓筵,俱未趨參,病裏悚愓,如添一病,玆敢猥入文字,略暴衷情。伏乞天地父母,亟賜憐察,將臣本兼諸任,竝命解免,俾無癏曠之患。且令殘喘,得以專意醫藥,以尋生路,不勝幸甚,臣無任屛營祈懇之至,謹昧死以聞。答曰,省疏具悉。卿恙雖知,調理蓋久,臨陣易將,暮年奚爲?親政有命,此時卿何尋章,予何遞卿?勿過辭,卽速行公。
工曹參議李宜老疏曰,伏以,臣罪丘山,恩深河海,闔門感祝,隕結是期。向於長單之入啓也,特敎截嚴,辭旨懇惻,追念臣祖,恩言鄭重,繼而有牌招之命,臣於是,益不勝感激血泣,區區私義之難安,踪地之危蹙,有不敢自言,黽勉供職,遽然三朔于玆矣。何敢以日月之稍久,輒懷祈免之計,而今聞本曹貶坐,定行於明日,事當進參於備員之未,而第臣偏母,年迫七十,素抱貞疾,居常澟澟,自遇酷暑以後,忽得似癨之症,累日呻痛之餘,轉成毒痢,度數無算,諸症交劇,累試藥餌,終無分效,氣息綿綴,轉側須人,臣方左右扶將,煎泣罔措,以此情理,實無頃刻離捨赴坐之望,玆不得不呼籲於孝理之下。伏乞天地父母,憐臣至懇,亟許,鐫削臣職以便救護,仍治臣瀆擾之罪,以肅朝綱,千萬幸甚,臣無任涕泣祈懇之至,謹昧死以聞。答曰,省疏具悉。參判其雖校正,一時殿最,亦何難耶?自可備員,爾其勿辭護焉。
檢閱柳誼疏曰,伏以,臣之情私,已陳於前疏,而連値我聖上追慕之日,在臣分義,不敢輒煩言私,抑情就直,又閱三旬矣。第臣母病,長在床褥,當暑添加,卽接家信,按住不得,玆敢忙陳短章,徑出禁扃。伏乞聖慈,天地父母,俯賜曲諒,削臣職治臣罪,嚴朝綱便救護,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
庚寅六月初十日辰時,上御敬奉閣。展拜後入侍時,行都承旨李聖圭,左承旨李在簡,右承旨魚錫定,左副承旨朴弼逵,右副承旨李碩載,同副承旨柳善養,記事官柳翼之·任希雨,編修官金聖猷,記事官吳鼎源,以次侍立。上具翼善冠·袞龍袍,乘輿自通陽門,詣敬奉閣展拜後,仍詣承文院。上曰,禮房承旨馳詣皇壇,奉審以來。出榻敎錫定承命退出。上曰,儒臣入侍。出榻敎校理金魯淳,修撰李澤遂進伏,上講匪風下泉章訖。上曰,今日此擧,卽裕昆之意也。春坊官員,傳授此冊子於世孫,讀之,可也。司書金普淳,奉冊子進於王世孫,王世孫講一遍訖。上又命兩儒臣讀之,魯淳·澤遂各讀一遍訖。上又講一遍,又命王世孫講一遍訖。上曰,世孫講聲,圓暢無欠,今則吾東其將庶幾矣。命儒臣先退。上命書甲申日誦風泉御製,命兵判編次,元仁孫進前校正訖,仍命讀之,仁孫讀奏訖,命先退。上曰,內局入侍。出榻敎藥房都提調金相福,提調李最中進伏。上進理中建功湯訖,命先退。上命書傳敎曰,諸忠臣奉祀孫中,已陞六者陞敍,未陞六者陞六。勿出朝報又命書傳敎曰,噫,頃者宣傳官時重棍,今猶悔矣,況今日乎?趙濟泰·梁世絢供辭,該堂持來云,而其命更待下敎,至於李萱,旣非臺請,卽予特敎。噫,此人是誰之孫,對吏於囹圄乎?令該府處之之敎,特爲勿施。又命書傳敎曰,今日予懷萬倍,三學士奉祀孫,故金文忠,金文正奉祀孫,一體陞敍。又命書傳敎曰,今聞關西道臣狀聞,若干漂流民事可矜,博川五十餘戶之漂流,可謂矜悶,另加顧恤,其令着意安接之意,分付道臣。以上竝出傳敎上曰,世孫隨駕出還宮時,興泰門,通陽門外,乘輿降輿事,分付。出擧條上遂還內。
庚寅六月初十日午時,上御集慶堂。藥房入診入侍時,都提調金相福,提調李最中,副提調李聖圭,記事官柳翼之,編修官金聖猷,記事官吳鼎源,醫官方泰輿·許礈·李以楷·慶絢·鄭允協·吳道炯·柳光翼,以次進伏訖。相福曰,俄間聖體,若何?上曰,一樣矣。進湯劑,相福請診候。上曰,兩廳首醫入診。泰輿·允協診候訖,退伏曰,脈候左右三部調均,滑體亦勝昔矣。上曰,奉審承旨入侍。出榻敎李在簡進伏奏曰,奉審則皆無頉矣。在簡先退。上曰,詣臺臺臣入侍。出榻敎掌令成胤儉進伏,請還寢東呂·址淳等還配之命,更令王府嚴鞫得情。措辭見上上曰,勿煩。胤儉請還寢定配罪人金柱泰減等之命。措辭見上上曰,其勿復煩。胤儉請黑山島爲奴罪人五得依律處斷。措辭見上上曰,勿煩。胤儉爲避嫌。上曰,豈有先前啓後避嫌之例?事極可駭,推考,可也。胤儉退出後,上命書傳敎曰,今者臺臣所爲,大損臺體,初欲推考,有關國體,掌令成胤儉,特遞其職。上命書永寧殿慰安祭文後,命書傳敎曰,霖潦若此,此心憧憧,前室後殿,相繼報頉,親綴祭文,前後旣同,其於祗迎,何敢一闕?明當祗迎,時刻侍下敎只入正時,儀注安徐,獻官諸執事另擇。諸臣退出。
庚寅六月初十日午時,上御集慶堂。儒臣持風泉章入侍時,校理金魯淳,副修撰林鼎遠,左副承旨朴弼逵,記事官任希雨,編修官金聖猷,記事官吳鼎源,以次進伏。上曰,今日予當熟誦風泉章後,當止之矣。仍誦匪風下泉章各十遍訖。上曰,今則必不忘矣。仍命內局入侍,藥房諸臣進伏。上曰,儒臣及承旨先退,可也。諸臣遂先退出。
庚寅六月初十日申時,上御集慶堂。藥房入診,編輯郞廳同爲入侍時,都提調金相福,提調李最中,副提調李聖圭,記事官柳翼之,記注官金再郁,記事官吳鼎源,編輯郞廳申景濬,監印官鄭忠彦,醫官方泰輿,以次進伏訖。相福曰,俄間聖體,若何?上曰,一樣矣,進湯劑後,命景濬進前。上曰,地圖今至垂成耶?景濬曰,已爲出草,而姑未成正本矣。上曰,邑樣盡圖寫乎?景濬曰,面名村名,亦皆錄矣。上曰,此地圖之第一也。景濬曰,三百三十二官地界,大小不同,難於作冊,若作帖,則似好矣。上曰,然矣。而總全圖,作簇子,可也。景濬退出,上曰,此非景濬,不能爲也。命忠彦進前。上曰,監印今至幾何?忠彦曰,輿地·樂考兼印,而樂考則編袠不多,當從近畢印矣。忠彦退出後,上曰,是何如人也?相福曰,地位雖卑微,而文才可用矣。上命忠彦更入侍。上曰,汝以何文登科乎?忠彦曰,小科則詩而大科賦矣。命誦科作詩賦。上曰,南玉,或來監印所乎?忠彦曰,時或來矣。命忠彦先退。上曰,藥房提調持湯劑,更爲入侍。出榻敎最中更進湯劑,內局先退。上曰,右副承旨入侍。出榻敎李碩載進伏,命讀吏判朴相德疏書批。上曰,親政有命,開折不遠,吏判批下,牌招察任。出傳敎又命書傳敎曰,廚院副提擧旣許遞,何待其望?以左承旨爲副提調。又命書傳敎曰,左右史不備,前待敎金夏材,口傳付職,牌招入直。諸臣退出。
上在慶熙宮。停常參,只晝講。
自昧爽至卯時,有霧氣。
藥房提調金相福,提調李最中,副提調李聖圭啓曰,昨日祗拜奉閣,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。處庚寅憶庚寅,是豈孝乎,氣何諭哉?禮後入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
李在簡啓曰,吏曹判書朴相德,昨日特敎之下,不爲承膺,事甚未安,卽爲牌招察任,何如?傳曰,允。
李碩載,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
又以都摠府言啓曰,副摠管黃宷,內三廳將鬼薦取才坐起事,慕華館晝仕出去之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
庚寅六月十一日辰時,上御延和門外。香祗迎入侍時,行都承旨李聖圭,左承旨李在簡,右承旨魚錫定,左副承旨朴弼逵,右副承旨李碩載,同副承旨柳善養,記事官柳翼之·任希雨·金夏材·吳鼎源,以次侍立訖。上具翼善冠·袞龍袍,乘輿由通陽門,詣延和門外祗迎後,仍詣建明門祗送訖,乘輿。上曰,禮房承旨馳詣太廟·永寧殿,奉審以來。錫定承命退出。聖圭曰,藥房待令矣。上曰,藥房都提調持湯劑入侍。出榻敎都提調金相福,提調李最中進伏,上進理中建功湯訖,最中進蜜棗。聖圭曰,領相有稟達事,來侍矣。上曰,入侍於廚院,可也。詣司饔院。上曰,儒臣持風泉章入侍。出榻敎校理金魯淳,修撰林鼎遠進伏。上誦風泉章二遍訖,仍命上下審儒臣,分讀一章訖。上曰,鼎遠之聲,通暢周足矣。上又誦二遍,命儒臣先退。上曰,領相入侍。出榻敎領議政金致仁進伏曰,夜來聖體,若何?上曰,一樣矣。致仁曰,臣以社壇有事,入來仰稟矣。上曰,何事?致仁曰,長物入於神室云,故臣卽爲奉審,則以門隙入去矣。上曰,怪矣怪矣。致仁曰,鋪陳等物修改後,當行告由矣。上曰,然矣。上曰,左副承旨馳詣社壇,奉審以來。出榻敎弼逵承命退出。命在簡書誦風泉,蓼莪·記懷御製,仍命元仁孫校正訖。朴弼逵還奏曰,臣馳往奉審,則果有門隙,可容大指,由此入去矣。仍命書傳敎曰,今聞右社都提調所奏,神室中有不潔之事云,聞甚瞿然,其若奉神以誠,豈有此事?其宜慰安祭文製下,慰安祭不卜日十三日擧行,獻官諸執事另擇行祭後,塗排鋪陳,皆令一新。又命書傳敎曰,宜當躬詣,而其雖不能,其文親綴,豈敢自便?明日延和門祗迎,仍留典設司,聞復奉安役入來,儀注置之,時刻待下敎只入正時,凡諸等事,依近例擧行。又命書傳敎曰,昨見鄭忠彦,可謂人才,因此以思,此輩雖若此,豈若古人?劉希慶·洪世泰,誰能繼者,亦有文集,其孫存乎?惜才之心,自幼一也。其令軍門問名,調用以奏。又命書傳敎曰,晝講爲之。以上出傳敎乘輿還内。
庚寅六月十一日巳時,上御集慶堂。晝講入侍時,知事元仁孫,特進官李最中,參贊官柳善養,侍讀官金魯淳,檢討官林鼎遠,記事官柳翼之·金夏材·吳鼎源,以次進伏訖。上講大學,自程子至經一章,命魯淳·鼎遠分讀後,上曰,各陳文義,可也。魯淳曰,知所先後,則近道矣,明德新民,爲本末,而知止能得,爲始終,於此不失其序,則可以近道,而近字深有意矣。上曰,所奏,好矣。鼎遠曰,上番所奏誠好矣,而此乃申結上文静定安慮得五字之義矣。上曰,然矣。仁孫曰,今於此書,日日輪講,臣別無所陳,而明明德於天下者,必先自明其明德,使天下之人,皆有以自明,則是止善之工也。上曰,所奏當體念矣。最中曰,諸臣已盡仰奏,臣別無所陳矣。善養曰,庸學,表裏之書,而中庸修道之謂敎。註曰,修者品節也,在上者宜修道而後,可以敎民,此與大學之明德新民,實一串底事也。上曰,所奏,好矣。命講筵先退,内局入侍。都提調金相福,提調李最中,副提調李聖圭,醫官方泰輿·許礈·李以楷·鄭允協·慶絢·吳道炯·柳光翼,以次進伏。相福曰,俄間聖體,若何?上曰,一樣矣,進湯劑。上曰,兩廳首醫診候,泰輿。允協診候訖,退伏曰,脈候,左右三部調均,滑體亦勝昔矣。相福曰,俄者下敎中,有典設司齋宿之敎,當此盛暑,日日勞動,下情悶迫矣。上曰,必欲爲之矣。命前巡將金埴入侍,埴進伏,上曰,汝何在乎?埴曰,在咸鏡道北靑矣。上曰,前巡將北靑人金埴,別軍職差下。出傳敎諸臣退出。
庚寅六月十一日申時,上御集慶堂。藥房入診,儒臣持問答同爲入侍時,都提調金相福,提調李最中,副提調李聖圭,記事官柳翼之·金夏材·吳鼎源,校理金魯淳,副修撰林鼎遠,醫官方泰輿進伏訖。相福曰,俄間聖體,若何?上曰,一樣矣。進湯劑,内局先退。上曰,守門將劉洪世入侍。出榻敎上曰,汝年幾何?洪世對曰,三十二矣。上曰,汝劉希慶之孫乎?洪世對曰,五代孫矣。上曰,噫,惜才之心,自幼有焉,故今日下敎劉希慶五代孫洪世,以守門將,今日果入直,誠可異也。旣問之後,豈可只見而止?其令銓曹,特爲陞六調用,以示予惜才之意。出傳敎命魯淳·鼎遠各讀問答一大文後,命碩載·翼之·夏材·鼎源各讀一大文,仍命儒臣先退。上曰,受由承旨許遞,其代五衛將申景濬除授,牌招察任,房依前。出傳敎命碩載讀慰安祭報府訖。命書傳敎曰,此國之所重,況祗迎後旣有留宿典設司之敎,而諸執事亦命擇差,則其焉敢循例差定?大祝以修撰李澤遂塡差,諸執事齋宿,亦令吏曹摘奸申飭。諸臣退出。
上在慶熙宮。停常參·經筵。
藥房都提調金相福,提調李最中,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。噫,八日之後,餘懷憧憧,先廟後社,連有報事,其何由乎?此皆誠淺,方切瞿然,氣何諭哉?雖在典司,心懸壇門,建功返苦,診筵何諭?
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
李碩載啓曰,行大司憲洪重孝在外,執義申大修呈辭,掌令任一源在外,一員未差,持平朴相老·李益烍呈辭,今日以監察茶時之意,敢啓。
以承傳色口傳下敎曰,俄者聽傳敎騎郞,往楊州看審以來,騎馬二匹立之事,分付。
李聖圭啓曰,吏曹判書朴相德,特敎之下,連日違召,事甚未安,卽爲牌招,何如?傳曰,允。
以承傳色口傳下敎曰,左承旨入侍聽傳敎後入侍。
藥房口傳啓曰,臣等,祗俟入侍之命,而日勢近暮,尙無下敎,臣等,不勝悶欝,謹奉湯劑,敢此來詣,暫許召見,千萬伏望,惶恐敢啓。
傳于李聖圭曰,内局入侍。
傳于柳善養曰,左承旨入侍。
徐浩修,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
庚寅六月十二日辰時,上御延和門外。香祗迎入侍時,行都承旨李聖圭,左承旨李在簡,右承旨魚錫定,左副承旨李碩載,右副承旨柳善養,同副承旨申景濬,記事官柳翼之·任希雨·金夏材·吳鼎源,以次侍立訖。上具翼善冠·袞龍袍,乘輿由通陽門,詣延和門香祗迎後,仍詣建明門祗送,乘輿。聖圭曰,藥房待令矣。上曰,藥房入侍。出榻敎都提調金相福,提調李最中進伏,上進御理中建功湯。上曰,左承旨馳詣壇上,奉審以來。錫定承命出去。上曰,同副進前。景濬進伏。上曰,八道亦有社壇乎?對曰,然矣。上曰,文廟配享,州府郡縣,無異同乎?景濬曰,臣等,詳知而有異同矣。上曰,兵曹郞廳入侍,騎馬四匹立之。出榻敎兵曹正郞呂善亨,佐郞尹昌㷜進伏。上曰,一往果川,一往楊州,文廟配享異同,詳知以來。善亨·昌㷜承命退出,在簡進伏曰。臣馳詣社壇奉審,則祭物精潔,諸執事無頉矣。仍命景濬,書瞻望社壇記懷御製訖,命兵判校正,元仁孫校正讀一遍,仍命書傳敎曰,莫重社壇,旣命三曹監役,長官宜進,禮判内局提調許遞,其令同爲看檢,提調代,判尹李景祜爲内局提調。又命書傳敎曰,此時闕役可惜,承旨申景濬,復爲五衛將,口傳啓下謝恩後,其令董役,申景濬代前承旨徐浩修除授,牌招察任,房順房。又命書傳敎曰,嗚呼,明日何日?卽安國洞介弟初度日也。噫,季秋十三,季夏十三,其豈偶然?初則欲爲綴文致祭,重事當前,故雖默,豈可伈過此心,令該曹祭焉。今日内特爲輸送,以表予意。以上竝出傳敎上乘輿詣典設司後,二更一點,左承旨李在簡,記事官任希雨·金夏材·吳鼎源,以次進伏。上曰,承宣馳詣社壇,詳問修改時奉安於何處,祭罷後復命,可也。在簡承命起立。上曰,出去興化西挾門,分付守門將,承旨出去後卽閉,承旨還來後微稟,則當下褾信矣。三更一點,來輿詣紫極門,右承旨魚錫定,記事官任希雨·金夏材,吳鼎源,以次侍立。上命書傳敎曰,今予憧憧者莫重,而一郞官留滯,其何關緊,而煩稟故旣已特遞,其代參知尹冕東除授,參知代,雖因工役稽滯而然,旋遞可惜,申景濬除授。出傳敎聖圭曰,藥房待令矣。上曰,入侍。都提調金相福曰,侵夜勞動,進御湯劑宜矣,惶恐敢達矣。上曰,此豈勸湯之時乎?其止之。上曰,只承旨一員史官外,若有隨入者,當下敎矣。仍御紫極門。上曰,武德門守門將進前。守門將崔守起進伏。上曰,宮墻頹缺幾處?對曰,七處矣。上曰,注書進豎碑處,讀奏可也。賤臣進詣讀奏前後而還奏。上曰,始將事乎?錫定曰,方請外儀矣。上曰,此則何聲乎?錫定曰,先四拜唱矣。上曰,讀祝聲聞之乎?錫定曰,未矣。上曰,林鼎遠爲大祝,則聲必聞於此矣。上曰,禮畢乎?錫定曰,禮畢矣。乘輿還至淨雲門内。命錫定,書門外駐輦記懷御製訖,還詣典設司。藥房三提調進伏,上進理中建功湯。錫定曰,左承旨李在簡,奉審後來待矣。上曰,入侍。在簡進伏曰,臣禮畢後復命矣。上曰,承旨又爲進去,修理方至何境?詳爲知奏。又命賤臣曰,馳往社壇,役事幾盡軍役與否,知奏。賤臣承命退出。十三日丑時,上曰,所重在矣,予旣望見移安祭時,又當望見還安祭時矣。仍乘輿詣紫極門。左承旨李在簡還奏曰,臣馳往社壇奉審,則役事不少,似少差遲矣。上曰,何其遲也?在簡曰,㾗隙以油灰塗墍,改備鋪陳,自然差遲矣。上曰,然矣。賤臣希雨還奏曰,椽木礴石有隙處,皆塗灰改備,鋪陳畢役,似少差遲矣。右社都提調,還安後則當入侍云矣。上曰,然矣。上曰,望見還安祭訖,還御典設司。藥房三提調進伏,請進湯劑,上進御理中建功湯訖。領議政金致仁進伏曰,經夜勞動,下情焦迫矣。上曰,氣則一樣矣。致仁曰,社壇役事有㾗隙處,皆以油灰塗墍,修改鋪陳,自然差遲矣。因此致煩聖慮,不勝惶悚矣。上曰,事勢固然矣。上曰,又有可悶事矣,楊州·果川文廟,十哲六賢中,二賢不陞配云,可怪矣。致仁曰,六賢中二賢之不陞配怪矣。仍還内。
庚寅六月十二日酉時,上御典設司。藥房入診入侍時,都提調金相福,提調李景祜,副提調李聖圭,記事官柳翼之·金夏材·吳鼎源,醫官方泰輿,以次進伏訖。相福曰,勞動移時,聖體,若何?水刺之節,亦何如?上曰,一樣矣。進湯劑。相福曰,亦依例問安乎?上曰,口傳爲之。諸臣退出。
上在慶熙宮。停常參·經筵。
大駕詣典設司齋宿翌日,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以承傳色口傳下敎曰,馳詣畢役,還安後來奏。領相若入來,雖中路還來。
又下敎曰,進排官有無,亦摘奸以來。
又下敎曰,領相入來後卽稟。
李聖圭啓曰,吏曹判書朴相德,一向違召,無意承膺,事甚未安,卽爲牌招察任,何如?傳曰,允。
魚錫定啓曰,今日次對,兩司當爲進參,除在外外,不爲行公人員,竝卽牌招,以爲推移入侍之地,何如?傳曰,允。
又啓曰,大臣·備局堂上依下敎來待矣。傳曰,引見。
尹冕東,以弘文館言啓曰,本館上番校理臣金魯淳,以中學兼敎授,今日禮曹褒貶時,晝仕出去之意,敢啓。傳曰,知道。
又以吏曹言啓曰,今此宗廟望祭大祝,皆以侍從塡差,而時無職名人員,令該曹口傳付軍職,何如?傳曰,允。
魚錫定,以兵曹言啓曰,景福宮衛將梁國昇,猝得暑癨,症形孔劇,勢難供職,呈狀乞遞,不可強令察任,今姑改差,何如?傳曰,允。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
庚寅六月十三日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,戶曹判書趙雲逵,右參贊金時默,行副司直具善復·李章吾,禮曹判書李最中,司諫李顯祚,執義申大修,校理朴師崙,編輯郞廳趙㻐,左副承旨徐浩修,記事官任希雨·吳鼎源·柳誼,事變假注書任煜,以次進伏,致仁等進伏曰,還内後聖候,若何,而或就寢耶?上曰,氣則一樣,少就寢矣。致仁等曰,意外社壇有事,過煩聖慮,不勝悶迫矣。上曰,雊雉猶是飛禽,而升鼎爲災矣,今番事甚怪矣。致仁曰,墻外則草樹茂密處矣,似是不怪之事矣。上曰,再明日卽皇兄嗣服之日也。禮判進前,讀奏謄錄,可也。最中奏配享規式。上曰,楊州·果川鄕校配享次序,讀奏,可也。最中讀奏訖。上命書傳敎曰,再明次對,初欲獄進定於明日,於鄕校免升殿之六賢,二位闕焉,其渉訝矣。關係莫重,欲爲下詢,次對進定於今日,令禮官六賢升堂,必有稟定者,謄錄其令一體持入。最中又持入謄錄,上命讀奏訖。又命書傳敎曰,今日次對進定,意蓋深矣。六賢中闕二,今聞禮官持入謄錄,果然而然,高䯻廣袖,其猶從也,況莫重從享腏食乎?太學則尊六,鄕校則尊四,而至於張·邵兩賢之初不入於廡,亦渉殊常,其時獻議,予莫知其十分極當,而然予何敢于今弛張?雖然界首官,旣有其時定式,已有定式,而其時不遵處,尤涉駭然。令該曹察啓,俾今日下敎,其不爲一張文具。又命書傳敎曰,霽光門墻垣,古無頽圮者,而今番公然頹圮,一處纔修築,一處又頽圮,此無他,此諸處,守直·小宦都住處,故不謹灌水,停滀瀜會而然,此後墻垣近處,分付內侍府,嚴加禁斷。又命書傳敎曰,人君擧措,豈可無據?無所據三字,曾已多諭,況古人門行果木,必方列曰,無苟亂也,況人君擧措乎?初意則於樂必以今朔爲限,頃者御製,已示予意,過猶不及,聖人之戒,近者亦諭,明日卽庚子,皇兄嗣位之日也。逾其日而有命,其過也,未及日而有命,亦不及也。旣諭大臣·禮判,崇政門百官朝參,再明日爲之。噫,此門卽癸巳年朝參時,卽予侍衛者,庚子皇兄嗣服,亦此門也。此誠踐位行禮之意也,而顧其心憶昔年,冞切此心矣。禁軍排立,只入直擧行,三嚴辰正初刻,單嚴。竝出傳敎領議政金致仁啓曰,全羅道康津縣漂民夫次吉等八名出送咨文,自盛京禮部出來矣。以前頭使行,另具謝表之意,今槐院撰出回咨,依例定禁軍次次傳送,而此當爲無方物謝恩,令番使臣,以冬至兼謝恩使差出事,分付該曹,何如?上曰,依爲之。出擧條上命書傳敎曰,今番旣有無方物謝恩,當爲冬至兼謝恩使,今月都政宜擧行,正使以宗臣中備擬事,分付。出傳敎領議政金致仁啓曰,外營過公私需用排朔與否,本非上聞於朝家者,而此則有不可不一番經稟,故敢逹矣。關西卽國之重藩,而本營無排朔之規,故自春後至秋前,軍需應下,營中日用,輒皆犯用於原記簿中,及至秋捧,始爲完報,間有未秋捧前徑遞之事,則記簿元數,仍以減縮,此豈細故也哉?自前廟議,皆以爲當有變通,而猶至今因循,今道臣趙曮,論報備局,盛陳宿弊難支,排朔不可已之狀,仍以爲,須有秋捧前四五朔繼用之需,然後方可,自新捧計朔分排,承作一定之法云,而請於本營前前別備中許貸支用之數,今後每年別備時,加錄萬兩,以爲限年還敍之地矣。此道臣自在,籌堂與聞此議,纔到本營,銳意釐革,此時誠不可失也。謮貸卽本營之物,還報有計年之限,則固當依其請許貸,而右相之意,則以爲,別備初非朝令,則不必加錄萬數,宜今減錄萬數,許貸盡償後,依前數別備爲宜云矣。上曰,右相言是矣。左相之意,何如?左議政韓翼謩曰,西門雄藩,朝家本自倚重,而近頗凋廢,將成敗局,此無他,用度之無恒定者故耳。今者道臣莅任之初,慨然有意於興替補弊,有此請報,意誠不偶,果能節以制度,逐朔排比,則豈有如前之弊?殿下旣得其人矣。委任責成,必有其效,特許所請,似宜矣。右議政金尙喆曰,外䉒用度之排朔,此何足上煩朝廷,而此營以西門鎖鑰之重,凡所儲蓄,便一經用,任其耗縮,寧不可悶,大抵道臣之數遞,若在秋捧後,則勢不得不割用原簿,今此道臣請行排朔之規者,蓋出深遠之慮,豈較目前之利害而爲此計哉?趁此釐正,爲永久遵行之法,則此後支用之道,不以秋後而有加,亦不以春後而有減,似無犯削記簿之弊,而至若今年,未秋捧前四五朔貸用者,爲此還償,雖此後別備時,加萬數爲請,近者別備之定限,原非舊法,與其苟且加數,毋寧除減萬數於別備之中,爲今番貸用者計年還報之資,則恐似得宜矣。上曰,旣得其人,且有其請,許施,而所奏本非勤定者,於此於彼,從便擧行事,分付。左議政韓翼謩啓曰,事或似細,而有所關甚重者,今以太廟墻垣頽圮附椽墜落事言之。數日内三擧慰安,震驚之慮,瀆䙝之懼,爲何如哉?大抵從前修改之際,官員雖曰監董,全不照檢,工匠利其稍食,反欲速毁,逐年頽圮,職此之由,從今以後,凡有修改,自某至某職,其年條,三年之内,如復頽傷,工匠從重科治,該監官員,亦難免責罰,以此定式,爲先申飭,何如?上曰,以今者事觀之,心常慨然,欲爲下敎,卿奏及此,深庸欽歎,以今日事下敎,可乎?武德門左右墻垣頽圮,都監軍爲守直云,故問幾名,則一處各二十名云。噫,鄕軍停番之後,都監軍替入其幾處,而此則猶有所依,此等把守,其築墻前,僅蔽風雨,依笆子而直宿,此工匠以頽圮爲美計,此類公然替若,若豈無絜?今三年内若此者,工匠及當該邊手,勿爲徵贖,從重決杖,當該看役官員,以不能爲私律勘處,下吏與邊手同律,訓局軍之近者苦役,業已知,停番間前二十名,減十名事,分付。領議政金致仁曰,左相旣以太廟墻垣仰奏,而不特此也。闕内外墻垣及其他所重有在處,一體定式申飭,好矣。上曰,依爲之。以上出擧條司諫李顯祚啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。措辭竝見上執義申大修啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。措辭竝見上又啓曰,今番右社神室不潔之事,實是無前之災,聖心驚愓,虔誠齋宿,有足以弭災致祥,而該署入直郞廳,常時若能頻頻奉審窓壁有頉處,豫報該曹,稟逹修改,則豈有今番之事乎?其不能擧職之罪,不可置之,請拿問勘處。上曰,此則予亦有諒,故朝者及晚,已有下敎,近者日候,其若耳提面命,意謂有何等某樣事,方切懍愓,其聞此報,幸常之氣卽至,亦莫知此物經何日也。所請雖是,問何知之?若其請不能豫爲防護,焉可無飭?自初九日至報事直郞,特施不敍之典,以勵此後,可也。又啓曰,向日政,任實縣監望筒,以副望付籤,下于政廳,而當該政官,不爲審察,誤以首望呼望,及其首堂聞知,明其不然,其後副望除拜之人,始於過政數日後肅謝,當該銓堂儱侗昏憒之失,雖渉一時不察,而關係則重,請其日政官罷職。上曰,依啓。上命書傳敎曰,此非執吏之誤呼,卽傳書之誤也,而然近無官師相規之際,其猶錚錚,故雖允,都政不遠,其亦惜也,此時豈循常例?參判·參議前望入之,待下批牌招察任。出傳敎上曰,注書出去,吏曹參判參議前望入之,賤臣出來持入。上曰,以鄭存謙爲吏曹參判,以金相翊爲吏曹參議,仍付籤。致仁啓曰,監印堂上鄭存謙,聞有情理,方欲仰達,銓除又下此際矣。監印之任,姑爲減下,今則校正役畢,行副司直徐命膺差下,使之專意監董,何如?上曰,依爲之。出擧條上命判義禁趙雲逵,讀奏梁世絢·趙濟泰等供辭。上曰,梁世絢事,無指的,趙濟泰事,尤無當着,所謂善事等說,非但當之者爲罪案,卿宰亦豈不以爲嫌乎?竝命書判府後,諸臣以次退出。
庚寅六月十三日未時,上御集慶堂。藥房入診入侍時,都提調金相福,提調李景祜,副提調李聖圭,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,以次進伏訖。相福曰,俄間聖體,若何?上曰,一樣矣,進湯劑。相福曰,朝未診候,請入診,何如?上曰,其置之。内局少退,更進湯劑後,諸臣退出。
上在慶熙宮。停常參·經筵。
夜二更,流星出天中淡雲間,入東方天際,狀如拳,尾長二三尺許,色白。
藥房都提調金相福,提調李景祜,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。噫,今日庚子何日?追惟昔年,冞切此心,氣何諭乎?下敎時入侍,宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,今番朝參,比他朝參有異,朝臣其宜憧憧,而何時下敎,尙不爲之,若下敎,敢如此乎?
又下敎曰,禮房馳詣太廟奉審後,進排官摘奸以來,請承傳色以奏。
尹冕東啓曰,右副承旨徐浩修,今日不爲仕進,卽爲牌招,何如?傳曰,允。
魚錫定,以都摠府言啓曰,今日入直内三廳武兼禁軍及軍兵等中日習射,請出標信。傳曰,知道。
尹冕東啓曰,吏曹判書朴相德,連日違召,終不行公,事甚未安,卽爲牌招,何如?傳曰,允。
以寶劍望筒,傳于魚錫定曰,仍。
以備忘記,傳于魚錫定曰,噫,今者此命,是豈樂爲?然諸臣其宜聳動,而昨日下敎,今晚修啓,其宜申飭,此單給之,以前侍衛仍,時刻儀注,其亦晚呈,該房承旨,該堂,一體從重推考。
傳于尹冕東曰,明日承旨先拜,安徐。
又傳曰,内局入侍儒臣同爲入侍。
又傳于李碩載曰,内局入侍時,儒臣持常棣章·陟岵章入侍。
又傳曰,内局入侍,俄者下敎人同爲入侍。
以平安監司狀啓,昌城縣昌洲面居良人洪準己妻李召史等壓死·渰死·囕死事,傳于李碩載曰,令本道恤典擧行。
李碩載,以禮曹言啓曰,卽接奉常寺所報,則祭享所用黃杏,今已絶種,今此徽寧殿望祭爲始,以眞苽代封云矣。依所報,以眞苽封進之意,分付,何如?傳曰,允。
魚錫定,以御營廳言啓曰,依傳敎,洪世泰子光緖,本廳別軍官加設差下,而待窠以塡之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以在邊捕盜廳言啓曰,去夜本廳字内,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
庚寅六月十四日辰時,上御集慶堂。藥房入診,儒臣持詩傳常棣·陟岵章,同爲入侍時,都提調金相福,提調李景祜,副提調李聖圭,記事官柳翼之·吳鼎源·柳誼,校理洪秀輔,修撰朴師崙,醫官方泰輿·許礈·李以楷·鄭允協·慶絢·吳道炯·丁志泰,以次進伏訖。相福曰,夜間聖體,若何,寢睡·水刺之節,亦何如?上曰,一樣矣,進湯劑。相福請診候。上曰,爲之。泰輿等以次診候,退伏曰,脈候左右三部調均,滑體亦勝昔矣。命秀輔讀陟岵章訖,上誦陟岵章三遍,命師崙讀常棣章訖,上誦常棣章二遍,命儒臣先退。内局少退,聖圭曰,洪世泰子光緖,來待閣外,而有世泰圖像云矣。上曰,同副承旨入侍,洪光緖待令。出榻敎李碩載進伏,光緖伏楹外,命進世泰畫像,像上有倭人題詩及世泰和詩,上命讀之後,上曰,藥房都提調入侍。出榻敎相福進伏,上曰,洪世泰子,欲爲收用,而可合何窠?相福曰,渠已從事軍門,以別軍官付料資生,似好矣。上曰,已諭,惜才之心,今猶不衰,因鄭忠彦,劉希慶·洪世泰子若孫訪問矣。劉希慶五代孫洪世,旣得今守門將,故已命陞六,而於洪世泰,今日仍聞,果有其子,且考其籍,果然,而年踰五十,不過扈衛一廳置簿之人,令軍門今日内卽付別軍官。出傳敎又命書傳敎曰,軍門若有窠,今日内擧行草記,若無訓局,外兵軍門,加設差定,依前例待窠以塡事,分付。相福曰,宋翼弼地處,與世泰無異,而文行名於一世,先正臣李珥,與之爲友,而臣之先祖長生,亦師事之矣。上曰,聞師說,貴矣,世人或於如此人,羞與結文矣。仍命書傳敎曰,今因此以聞,贈持平宋翼弼,其可尙也。今二人猶然,況古人乎?亦爲訪問,若有其孫,以奏。上曰,奉審騎郞入侍。出榻敎呂善亨進伏奏曰,廣州文廟,亦無宋朝二賢矣。上仍命聖圭書下敎後,上曰,此下敎,當與徐命膺·洪啓禧校正矣。仍命書傳敎曰,洪啓禧·徐命膺與學校考郞廳夕入侍,同爲入侍。上曰,提調持湯劑更爲入侍。出榻敎景祜更進湯劑。相福曰,内醫康命徽,以故醫之孫,術業頗精,御醫啓下,何如?上曰,依爲之,亦今時入診筵,可也。出擧條諸臣退出。
庚寅六月十四日申時,上御集慶堂。藥房入診,奉朝賀洪啓禧,編輯郞廳同爲入侍時,都提調金相福,提調李景祜,副提調李聖圭,記事官任希雨·吳鼎源·柳誼,奉朝賀洪啓禧,編輯郞廳趙㻐,首醫方泰輿,以次進伏。相福曰,午間聖體,若何?上曰,一樣矣。上進御理中建功湯訖。聖圭曰,洪啓禧則入來,徐命膺則病未入來云矣。上曰,坐直誰也?聖圭曰,尹冕東·李碩載矣。上曰,同副承旨入侍。出榻敎同副承旨李碩載進伏。上曰,奉朝賀進前,可也。啓禧進伏。上曰,張·邵兩賢,尙未陞配,是甚缺典矣。啓禧曰,十哲則升堂入室之賢,顧無可論,而六賢中二賢之尙未陞配,似渉斑駁矣,下詢大臣而處之。上曰,卿亦初聞乎?相福曰,然矣。十哲奉審處,則配六賢好矣。啓禧曰,卽今欲加設東西廉,則亦多相礙之端,已配十哲之州府郡縣,陞配兩賢好矣。命趙㻐讀奏學校考,命先退。上命書傳敎曰,昨日下敎時,有未遑者,於縣旣無十哲,只四賢陞配,可謂遵績錄之意,於州府郡,旣有十哲,則當依二賢,何可闕也?自今秋菜,六賢同配事,分付諸道。又命書傳敎曰,國之所重祀典,於外方社壇,曾已申飭,而不無飭久解弛之弊,於鄕校尤爲寒心,況今日下敎時乎?於社稷,當抽栍奉審,有不潔之事,當該守令,當施制書有違私律,於鄕校,亦於釋菜時,當抽栍摘奸,若有不謹之事,當該守令,亦施制書有違私律,一體嚴飭於兩事,若有用此律,守令雖龔黃之才,申飭銓曹,勿復檢擬,以此一體嚴飭。又命書傳敎曰,昨已下敎,而更聞副望付標時不察,誤知易矣。旣知之後,政吏之誤看然矣,況政官乎?且飭已行,前參判尹得養,參議李命植,竝敍用。又命書傳敎曰,此事欲爲下敎而未果,大抵政望判府,當該承旨,必也政院,當日書給於政廳,亦必卽席書給,而不然,雖親政時,伊日取覽,則皆不書,凡政必於翼日,政院書給,若此之故,其雖誤矣,何以辨之?亦皆取便之道,此後申飭。又命書傳敎曰,今番朝參時,有實職而在京不參者,殿座時當下敎,政院豫爲申飭。又命書傳敎曰,大司諫朴師訥,獻納宋鍈,持平朴相老·李益烍,昨日違牌,已涉駭然,而今番朝參,亦何逡巡?竝只推。予雖衰矣,今番此禮,其何辱命牌?自當進參,以此嚴飭。又命書傳敎曰,守門將崔壽彭,頃者南門卽下敎,尙不檢擬,猶滯此任,豈特敎之意乎?今番都政,必也擧行事,申飭銓曹。又命書傳敎曰,今番吏兵批兩最,朝前先入,禮畢後待下敎,吏房承旨入侍以奏。又命書傳敎曰,左副承旨入侍。出榻敎左副承旨魚錫定進伏,碩載先退。又命書傳敎曰,承旨房順房,而曾已下敎,右承旨左副換房。又命書傳敎曰,右副承旨徐浩修許遞,其代前承旨具㢞除授,牌招察任,房順房。出傳敎諸臣以次退出。
上在慶熙宮。停常參·經筵。
藥房都提調金相福,提調李景祜,副提調李聖圭啓曰,庚炎轉甚,夜間聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,中宮殿氣候,何如,惠嬪宮氣候,何如?世孫宮氣候,何如,嬪宮氣候,何如?臣等,不任區區憂慮,敢來問安,竝此仰稟。答曰,知道。今日爲此,臣民之心,庶可欣,其君之心,冞切萬倍,下敎時入侍,宜矣,內殿氣候一樣,諸宮氣候亦一樣矣。
中宮殿·惠嬪宮,藥房口傳問安。答曰,知道。
朝參罷後,政院·玉堂·藥房口傳問安。答曰,知道。
以備忘記,傳于金應淳曰,立秋在明,此盛暑問候乎?六朔後鼓吹復聞,一慰諸賀而然乎?今日此心一倍之時,酬應其悶,此皆由於執滯能猾者贊助也。
傳于魚錫定曰,承旨入侍。
魚錫定,以吏曹言啓曰,今此宗廟告由祭,永寧殿告由祭大祝,皆以侍從塡差,而時無職名人員,令該曹口傳付軍職,何如?傳曰,允。
尹冕東,以吏曹言啓曰,今庚寅年春夏等褒貶,當爲等第,而本曹堂上有故,限內不得磨勘之意,敢啓。傳曰,知道。
李碩載,以戶曹言啓曰,本曹郞廳及所屬各司官員今庚寅春夏等褒貶,依前例磨鍊以入,而司䆃寺·內贍寺·內資寺,則因各其司提調未差,未及磨勘,至於內瞻寺,去己丑秋冬等褒貶,亦因提調有故,限內不得磨勘矣。今則其時官員,旣已遷轉,有難考績,依近例蕩滌,何如?傳曰,允。
尹冕東,以禮曹言啓曰,宗廟署各陵殿園墓及本曹郞廳,四學,童蒙敎官·通禮院·歸厚署·校書館·奉常寺·東西永庫·禮賓寺·內醫院·惠民署·司譯院·圖畫署官員等今庚寅年秋夏等褒貶,等第以入,而社稷署·弘文館·藝文館·春秋館·承文院·成均館·典牲署·東西活人署·掌樂院·觀象監·典醫監·東南關王廟官員等褒貶,各其司領事·都提調·提調·堂上有故,不得一時磨勘之意,敢啓。傳曰,知道。
又以禮曹言啓曰,今此本曹褒貶,通禮,贊儀洪鐵漢,與臣最中,有應避之嫌,不得同議磨勘,別啓本等第以入之意,敢啓。傳曰,知道。
李碩載,以兵曹言啓曰,本曹今庚寅年春夏等褒貶等第,磨勘以入,而所屬軍器寺,司僕寺,訓鍊院官員等褒貶,因各其提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今庚寅年春夏等褒貶啓本中,刀擦之意,敢啓。傳曰,知道。
又以工曹言啓曰,本曹郞廳今庚寅春夏等褒貶及司中繕工監·尙衣院·造紙署·瓦署·典涓司今庚寅春夏等褒貶,合六度磨勘以入,而掌苑署今庚寅春夏等褒貶,因其該署提調之有故,限內不得磨勘之意,敢啓。傳曰,知道。
又以中樞府言啓曰,領府事臣金相福,方在藥院,今庚寅年春夏等本府褒貶,限內不得磨勘之意,敢啓。傳曰,知道。
魚錫定,以敦寧府言啓曰,府郞廳等矣今春夏等褒貶等第,當爲磨勘,而首堂上未差,故限內不得爲之之意,敢啓。傳曰,知道。
李碩載,以忠勳府言啓曰,今庚寅年春夏等褒貶,當爲磨勘,而本府有司堂上完恩君臣李殷春,時在平安兵營任所,限內不得爲之之意,敢啓。傳曰,知道。
宣惠廳郞廳,以都提調意啓曰,本廳郞廳等今庚寅春夏等褒貶等第,磨勘以入之意,敢啓。傳曰,知道。
訓鍊都監從事官,以都提調意啓曰,今庚寅年春夏等褒貶等第,磨勘以入之意,敢啓。傳曰,知道。
禁衛營從事官,以都提調意啓曰,本營從事官及諸將官等今庚寅春夏等褒貶,磨勘以入之意,敢啓。傳曰,知道。
李碩載,以御營廳言啓曰,今庚寅年春夏等褒貶,依例磨勘以入之意,敢啓。傳曰,知道。
又以濬川司言啓曰,本司都廳及郞廳今庚寅春夏等褒貶等第,磨勘以入,而一處刀割之意,敢啓。傳曰,知道。
魚錫定,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以訓鍊都監言啓曰,依下敎,宮墻頹圮諸處把守軍兵,每處各定十名,其餘撤罷之意,敢啓。傳曰,知道。
具㢞,以義禁府言啓曰,朴相老瑞山投畀,李益烍泰安投畀事,命下矣,以傳敎內辭意,具罪目卽爲發遣府羅將,押送于各其配所之意,敢啓。傳曰,知道。
庚寅六月十五日辰時,上御崇政門。朝參入侍時,行都承旨李聖圭,左承旨李在簡,右承旨尹冕東,左副承旨魚錫定,右副承旨具㢞,同副承旨李碩載,記事官柳翼之·任希雨·吳鼎源·柳誼,以次侍立訖。上具翼善冠·袞龍袍,乘輿由資政門,詣崇政門幕次。上曰,三品以上竝入庭乎?聖圭曰,然矣。上曰,濟濟乎?聖圭曰,入來者甚多矣。樂作,百官四拜訖,都提調金相福,領議政金致仁,左議政韓翼謩,判府事金陽澤,右議政金尙喆,判府事李昌誼,以次進伏。致仁等曰,夜間聖體,若何?上曰,一樣矣。寢睡·水刺之節,亦何如?上曰,一樣矣。中宮殿氣候,何如?上曰,差勝後一樣矣。王世孫氣候,何如?上曰,好在矣。致仁曰,雖當然之事,而聞管籥之音,倍欣悅之心矣。翼謩曰,聞管籥之音,不勝忭悅矣。陽澤曰,藏樂餘,得聞管籥之音,不勝區區忭悅之忱矣。昌誼曰,臣不勝忭悅,不顧病情而入參矣。相福曰,俄伏承下藥房下敎,臣不勝惶悚矣。上曰,何傷之有乎?相福曰,湯劑昨日旣已稟定,故待令矣。上曰,持入。上曰,兩賢陞配傳敎,卿等見之乎?致仁曰,兩度傳敎,竝伏見而甚盛擧矣。相福進湯劑,上曰,服此支離矣。相福曰,當進之劑,勿以支離,每煩聖慮,千萬伏望。上進御理中建功湯訖,進蜜棗,上曰,予非爲軒架而有此擧矣,予實有意,做甚事,以表今日之擧,可乎?致仁曰,復樂欣忭之外,日講日新又日新之句,殿下以唐堯倦勤之齡,益勉一初之政,勿爲退伏望。上曰,予無休日矣。致仁曰,臣非以動勞聖躬,仰勉矣。尙喆曰,臣之所仰勉,卽近日過中下敎矣,翼謩曰,悠悠萬事,唯在保嗇聖躬,仰體陟降矣。尙喆曰,大政當前,另有申飭,培養三司之氣,以勵頹風,幸甚矣。上曰,予已氣衰,何由振三司之氣乎?予欲勸之,則輒皆引入矣,着帽立朝,豈無赧然之心乎?致仁曰,今日則三司亦濟濟矣。上曰,予有昨日下敎,故雖如此,何望其每每如此乎?大司諫朴師訥,司諫李顯祚,獻納宋鍈,執義申大修,持平李益烍·朴相老,副應敎鄭象仁,校理洪秀輔,副校理朴相岳·李致中,修撰金基大·朴師崙·林鼎遠,副修撰李澤遂進伏。致仁曰,辭綸之間,勿爲過費聖慮,節宣保嗇焉。翼謩曰,殿下近日追慕憧憧,臣亦固知聖恩之若此,而往往辭敎,實過於孝矣。領相所奏切實,節宣保嗇,仰體陟降,千萬千萬。上曰,頃年與宋徵啓,有所酬酢矣,今日行一難事,明日行一難事,則有志竟成云云矣。予每以一事爲矜惻者,卽選武布事,予欲減米,卿等之意,何如?致仁曰,雖減米,猶可支用矣。翼謩曰,選武布當初節目,稍異軍布,而近聞各邑守令,一依軍布捧後錢云,聞甚可駭矣。上曰,此豈如是者乎?若有如此守令,用贓律無足惜矣,薇垣長曾經楊牧矣,進前,可也。大司諫朴師訥進前,上曰,選武布捧後錢,果有是事乎?師訥云,此非情債後錢,輸納之際,自有駄價,而旣無出處,故每匹各捧若干物,以爲輸運浮費,其外無他收捧矣。上曰,然矣。致仁曰,選武布減半,大惠矣。仍命書傳敎曰,噫,今日臨門,意蓋深矣,旣踐其位,不體盛德,豈曰。孝乎,其何施惠?其雖略略,今年旣已許錢,其亦易矣,諸道選武布,特爲減半,此其由於今年而然也。生者旣已減布,周文掩骼之政,宜施於此日,諸道今番不爲掩骼者尙多,申飭諸道,各其邑顧恤掩骼事,一體分付擧行,形止亦令諸道卽爲狀聞,旣有下敎,京外何異。分付京兆,抄送賑廳,一體擧行。出傳敎領議政金致仁啓曰,近來朝臣圖像之或命進覽,蓋是特恩也,非在下所敢提于,而聞昨日承宣,猥以洪世泰圖像,陳聞筵席,至於徹覽云,屑越甚矣,失職大矣,當該承旨,罷職,何如?上曰,所奏是矣,依爲之。左議政韓翼謩啓曰,今年癘疫,雖云死亡之不多,垂及五六朔,尙遲乾淨,病或廢農者,隣里相助之意,前奉聖敎,自廟堂申飭各路,宜有其效,而沿海麥事,又不無失稔處云,夏序將徂,停糶且久,方病失農之民,將何以聊生?加分雖有禁令,此時宜存闊狹,分付諸道道臣,詳察民情,通計一道留庫中或八九百石或一二千石,精抄分給,則民蒙實惠,飢者癘者,俱得其養,我殿下如傷之仁,庶無一物之不被,敢達。上曰,所奏誠是,依爲之。出擧條上命書傳敎曰,領相旣奏都承旨有闕代,參判金應淳除授,先入侍後謝恩,房順房,三院副提調例兼。上曰,承旨房依前。出榻敎大司諫朴師訥,獻納宋鍈啓曰,臣等情勢廉隅,各有難冒者,日前祗肅,亶出粗伸分義,而仍因蹲據,實所不敢,賓筵違召,蓋不獲已,逋慢之罪,恭俟重誅,只推有命,責敎備摯,相顧惶懍,靡所容措,其何敢一刻晏然於臺次乎?請命遞斥臣職。上曰,再昨違牌,旣虧分義,則昨日只推,飭敎之下,今日進參,事理當然,詢問百官,則況法從之臣乎?不思盛夏朝參錚錚之義,而且二臺嫌何同也,而共登爲嫌,事體寒心,豈可例批?先竝依啓。司諫李顯祚啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。措辭竝見上執義申大修啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。措辭竝見上又啓曰,臺臣之有可引情勢者避嫌,而承勿辭之批,然後始乃陳啓,自是臺體,前掌令成胤儉,旣非新入臺地者,則此等體例,宜不全昧,而先啓後避,跡涉故犯,罰止遞差,終似太輕,請前掌令成胤儉罷職。上曰,依啓。又啓曰,聖上齋宿典設司,懷惕修省之日,金吾羅將,盡數出去江上,多挾娼物,大張風樂,留連爛漫船遊,事之駭愕,莫甚於此,請令秋曹,爲頭羅將査出,嚴刑定配。上曰,依啓。以上出擧條上仍命書傳敎曰,今聞臺臣所奏,萬萬可駭,本府當直,若有郞廳,豈有是事?其日當直金吾入直郞,一竝汰去,不能撿飭金吾諸堂,從重推考。出傳敎執義申大修又啓曰,臣本鈍劣疲軟,言責重寄,初不近似,而今於請治羅將之啓,金吾堂郞不能檢戢之失,當論不論,致勤聖上特敎處分,臣之昏謬不職之失,於此益着,何可一刻晏然於臺次乎?請命遞斥臣職。上曰,再昨今日,俱有擧職,一時做錯,其何傷也?勿辭,亦勿退待。應敎鄭象仁曰,積月藏樂之餘,聞鍾鼓管籥,群情欣忭,固已萬萬,而今日卽復樂初日,臣以樂之一字,當仰勉矣。樂者至和,殿下自今於政令施措之間,益勉一和字,毋至遇事煩惱,伏望。上曰,所奏是矣,當體念焉。校理洪秀輔啓曰,殿下於半年藏樂之餘,今日臨門受朝,法樂復奏,欣欣相顧之忱,大小同情,況求言之敎,至及於庶僚侍衛之班,大聖人虛受樂聞之德,尤不勝欽歎,而臣以刑政間事,竊有區區所懷,敢此仰達矣。周禮有造言之刑,而旣曰,鄕八刑,則本非用於朝廷者,賈誼之言曰,嘗在貴近之位者,苟有罪則廢之,可也,減之,可也,若夫束縛係絏,司寇小吏,罵詈而傍答之,非所以令衆庶見也,向來諸庶人儘有罪矣。且以所重爲敎,其時嚴處,固知聖意之有在,然第以大體言之,彼皆曾經近密,時任法從之人,而乃於闕庭之內,加以刑訊,此雖出於一時勵世之意,而終非所以爲法於後也。向來李宜老疏批一句,凡在聽聞,莫不莊誦欽歎,而今春朱杖勿用之特敎,亦莫非盛德中一事,今雖事在旣往,而此後,則凡於用刑之際,深加審愼,毋至過中之歸,是臣區區之望也。上曰,雖因慷慨而然,當體念。又啓曰,頃日動駕時,藥院之班,數日不備,此固前所未有之事,且伊日特遞諸臣時,有强迫虧義之敎,夫以保護之臣,而請進湯劑,可謂懇迫,而不可謂强迫,可謂合義,而不可謂虧義,諸臣之惶蹙不安,有未可論,而抑恐有欠於聖人愼辭令之道矣。今雖時日稍久,而伊日下敎中數句,特命反汗,以光聖德焉。上曰,儒臣所奏,可謂得體,今何以聞?其當體念,而亦豈抹去二句,其時下敎,一倂特寢焉。出擧條又啓曰,日昨臺臣之論罷銓官,出於官師相規之義,其事則可責,而第念臺閣論事,必平正的當,然後方可服人心而得臺體矣。向時政堂事,專出該吏之誤呼,則以下吏之過而罰及銓官,已是過中之事,設有銓官之偶未覺察,而凡草土罷削之人,誤擬政望,則其失不過做錯,其罰不過問備,今此罷職之律,亦似深重,且大政不遠,而因微事竝罷政官,雖或出於無心,而終有搏擊之嫌,其勘律之失當,用意之殊常,俱不可無飭,執義申大修,罷職,何如?上曰,無乃過耶?雖然所請誠是,依啓。出擧條仍命書傳敎曰,旣知其人,今番所奏皆切實,校理洪秀輔,特賜虎皮一令,以示嘉尙之意。出傳敎又命書傳敎曰,今日臺臣,臺廳視若虎圈,常時逡巡,其猶駭也,況今日乎?然注書讀批答之時,不讀依啓二字,而悻悻先去,此何事體,此何分義?批答中先依啓者,意已在矣,初欲只命不敍,擧措所當不可止此。大司諫朴師訥,獻納宋鍈,竝施削職之典,以樹暮年君綱,帶推行公,亦已申飭,旣無特推,則有何引嫌?觀其薇垣擧措,桓府必然,先爲嚴飭,俾勿虧綱。又命書傳敎曰,旣已下敎,則朝參何等重也,而二臺不應,此何分義,此何事體?盛夏臨門,巧作機關,不可循例處之。持平朴相老遞差,瑞山投畀,李益烍泰安投畀,以勵將墜之紀綱。出傳敎上曰,侍衛忠義中有所懷者,進前以奏。忠義衛柳鎭進伏曰,臣於春間受香往咸興時,沿路各邑,薄待無餘也。上曰,守令則雖非太猥濫,予豈爲汝飭廚傳乎?都摠管西春君進伏曰,臣有區區所懷,封章呈于政院,則政院不捧,故不得上徹矣。上曰,西春君上疏入之。出榻敎持入疏本,上命碩載讀之,碩載讀訖,上曰,承旨持去,留置政院啓板,則以待下敎,可也。上命書傳敎曰,百官雖令處陰,于今流金之月,巧値復樂,見門外樂工,予用矜焉。鼓吹軒架樂工,令該曹各賜綿布,以示予意。出傳敎禮畢後,上於崇政門內乘輿。上曰,藥房提調持湯劑入侍。出榻敎相福等進伏,上御理中建功湯訖,仍命書五朔之後,聞鼓吹軒架,自醒翕與主人問答御製訖,命編次人校正,兵曹判書元仁孫,進前校正訖,遂還內。
庚寅六月十五日申時,上御集慶堂。承旨入侍時,同副承旨李碩載,記事官任希雨·吳鼎源·柳誼進伏。上曰,殿最持入乎。碩載曰,吏兵房承旨持殿最,來待閤外矣。上曰,吏兵房承旨入侍。出榻敎都承旨金應淳,右承旨尹冕東,持殿最進伏。上曰,同副先退,可也。碩載退出,上曰,吏兵房承旨讀奏,可也。應淳·冕東讀奏各道褒貶訖,都承旨金應淳啓曰,卽伏見今春夏等褒貶啓本,則京畿監司趙榮進啓本中,坡州牧使李柱國題目,致勤點下,忠淸監司元義孫啓本中,尼山縣監李益烇,報恩縣監曺允亨題目,致勤點下,林泉郡守,塡書於縣監之下,有違格例,江原監司徐命善啓本中,歙谷縣監李世馝,平康縣監洪配漢題目,致勤點下,黃海監司洪良漢啓本中,谷山府使具彩五題目,致勤點下,慶尙監司李瀰啓本中,迎日縣監李東運題目,致勤點下,咸鏡監司趙榮順啓本中,北靑府使梁塤題目,致勤點下,殊無嚴明殿最之意,竝推考警責,何如?上曰,依爲之。右承旨尹冕東啓曰,卽伏見諸道今春夏等褒貶啓本,則京畿水使金範魯,忠淸水使洪麟漢,絖制使李國賢,全羅左水使金相玉,全羅右水使李永輔,黃海水使李啓祥啓本中,邊將無一人居中居下,慶尙左水使李觀夏啓本中,邊將無一人居下,北兵使李邦綏啓本中,邊將無一人居下,梁永萬洞堡權管金聲郁題目,致勤點下,南兵使李漢昌啓本中,惠山僉使李慶會題目,致勤點下,殊無嚴明殿最之意,竝推考警責,何如?上曰,依爲之。出擧條上曰,入局八侍。出榻敎藥房進伏,上曰,吏兵承旨先退,可也。遂退出。
庚寅六月十五日酉時,上御集慶堂。藥房入診入侍時,都提調金相福,提調李景祜,副提調金應淳,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·柳光翼,以次進伏訖。相福曰,俄間聖體,若何?上曰,一樣。進湯劑。相福曰,朝未診候,請入診,何如?上曰,兩廳首醫爲之,泰輿·允協進前診候,退伏曰,脈候左右三部調均,滑體亦勝昔矣。上曰,提調持湯劑更爲入侍。出榻敎景祜更進湯劑,命應淳讀平安道·黃海·江華農形狀啓,全羅道大同船江華留守護送狀啓訖。上曰,今日二臺臣之不爲進前,其涉駭然,處分伊後思之,至於此參,入侍臺臣皆進,前例也,而誤認以凡入侍一樣,不爲同進之致,若此,鄕闇,可也,謂以慢蹇,則過矣,旣覽之後,不無參酌之道,而其損臺體,則甚矣,投畀之命,特爲勿施,竝施不敍之典。出傳敎內局先退。上曰,同副承旨入侍。出榻敎李碩載進伏,命書奉朝賀李喆輔致祭文,諸臣退出。
庚寅六月十五日酉時,上御集慶堂。承旨入侍時,同副承旨李碩載,記事官任希雨·吳鼎源·柳誼,以次進伏。上命書傳敎曰,今聞禮單,其悼曷諭?造朝雖邈,猶依耆社,兄弟耆府,今何闕一?凡諸等事,依例擧行,樞材擇給,以表此意,其子闋服,予心杳然,其子之子,特爲調用,一以慰九原,一以伸此心,祭又製下,成服日,遣禮官致祭。出傳敎仍命書御製祭文,命碩載讀奏。上曰,禮單之適至復樂後,怪矣。仍命書傳敎曰,莫重禮單,忘置而晩奏,事之可駭,莫此爲甚,當該中官,特施不敍之典。出傳敎諸臣遂退出。
上在慶熙宮。停常參·經筵。
藥房都提調金相福,提調李景祜,副提調金應淳啓曰,昨日臨門朝參,移時還內,伏未審夜間,聖體調攝,若何?痰候,何如?寢睡·水刺之節,亦何如?臣等·率諸御醫,趁早入診,詳察聖候爲宜,臣等·不任區區憂慮,敢來問安,竝此仰稟。答曰,知道。幾月後復樂,予心一倍之中,憶耆社之故人,其懷曷諭?氣則一樣矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,明日貢市人,當於崇政殿東月臺召見,依崇政殿晝講例,只承旨入侍,侍衛及排立砲手,安徐。
傳于具㢞曰,香祗迎依例爲之,待下敎只入正時,儀注,置之。
金應淳啓曰,香祗迎時,承旨當爲備員,而左承旨李在簡,不爲仕進,卽爲牌招,何如?傳曰,允。
以備忘記,傳于魚錫定曰,仁義禮智,人性綱,卽八歲小學讀者,而身爲承傳色,一仁字昧焉,此偃便而然也,若此而暮年何呼下敎?依殿講例,令內府熟習,一字誤書者,一朔入直,二字誤書者,二朔入直,三字亦然,令暮年其君,少費心焉。
又以備忘記,傳于金應淳曰,頃者前都提擧左相,旣信予敎,今都提調領府事,朝已有對,於今雖氣勝,方當盛暑,予猶不自勝,此時三貼用時,將用何貼?猶可䂊備,而此則孰能從也,予亦何無益之敎乎?自今日建功湯二貼煎進事,令內局知悉。
傳于具㢞曰,內局入侍儒臣,持風泉章同爲入侍。
兵曹口傳政事,副司果尹錫烈·李壽勛·李溎。
魚錫定,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
徐浩修,以義禁府言啓曰,瑞山郡投畀罪人朴相老,泰安郡投畀罪人李益烍等投畀之命,特爲勿施,竝施不敍之典事,命下矣。朴相老·李益烍,旣已押送,竝放送事,發關分付之意,敢啓。傳曰,知道。
又以兵曹言啓曰,今六月十七日,武臣堂上祿試射日次,而宗廟修改相値,十八日退行之意,敢啓。傳曰,知道。
李碩載,以賑恤廳言啓曰,傳敎據宣傳官領付,鍾街乞人九十一名,各米五升式依例題給之意,敢啓。傳曰,知道。
又以備忘記,傳于李碩載曰,古一相,莫遮風雨,室中張傘而坐,民何堪乎云,盛傳美事,今當盛暑,厦殿之中若此,況其囹圄乎?重者勢固然矣,一用牌,十人受苦,此予熟知,昨日儒臣,特賜皐比之典,意蓋深矣。幾十年臨御,一無仁政,敢體五月十一日之德意,施小惠於夏冬,此後季夏季冬,非關係不可不者,則用牌一切嚴禁,不遵者,政院與用牌諸司官員,勿論官之高下,隨現直施制書有違之律事,捧承傳擧行,八道兩都,以此一體,分付。
又以備忘記,傳于李碩載曰,今雖衰耗,一心追慕,一心國事,今於暮年,禁二弊,可乎?追尋久遠田畓奴婢文書,豈特受歇價?與者百計圖謀,受者敢曰,準價於田畓,民弊滋多,至於奴婢,尤有甚焉,已良者欲作已奴,世間萬萬無狀者卽此也,亦豈特已良者?世遠莫知其人之類,憑文券而欲尋,此弊予知深矣,心常爲駭然者,一也,凡於徵債,雖白地麥浪者,挾勢家抑勒尋,何異强竊,而人何堪乎?此亦一也。今後將久遠田畓奴婢文書圖賣者及稱以給價,雄唱雌和者,京則備局,鄕則道臣,隨現草記狀聞,與者受者,非特隨現嚴繩,勿復以人類處之,徵債若此者,非從重繩,雖不刺面,若刺面而處其人,噫,閭家借入,知弊甚,故自嗣服初嚴禁,而此亦令久近者,循例以報,予何信乎?今於暮年,一欲廣審,若得當該都官,限己身禁錮,勿置士類,一體嚴飭。
徐浩修啓曰,臣依聖敎,馳往囹圄,取覽囚徒案,則殺獄罪人十八名,御寶罪人十七名,造銀罪人一名,臺啓罪人一名,各司罪人七名內,輕囚罪人七名,竝直放送,其餘罪名甚重,竝爲仍囚之意,敢啓。傳曰,知道。
禮曹判書李最中疏曰,伏以,臣卽伏見傳敎下者,如夢始醒,有汗浹背,臣實昏迷顚錯,不自覺察,乃於莫重莫大之事,只憑日官之言,依例擧行,一則臣罪,二則臣罪,鈇鉞之誅,固所甘心,而聖度包容,曲垂恩貸,歸之矇然,罰止問備,益不勝感隕恧蹙之至,顧臣愚昧,豈足議擬於是任,而晏然冒居,已非自量,畢竟僨事,勢所必至,果然不職之失,自底罔赦之科,俯仰慙悔,無地自容,入侍有命,而亦未敢趨承,臣罪尤大,玆敢短章自列,仰瀆崇嚴。伏乞聖明,亟命有司,重勘臣負犯,以爲人臣溺職者之戒。臣無任屛營祈懇之至,謹昧死以聞。
庚寅六月十六日辰時,上御延和門外。香祗迎入侍時,行都承旨金應淳,右承旨尹冕東,左副承旨魚錫定,右副承旨具㢞,同副承旨李碩載,記事官任希雨·吳鼎源·柳誼,以次侍立。上具翼善冠·袞龍袍,乘輿由通陽門,詣延和門外,降輿就板位,行香祗迎禮訖,隨詣建明門祗送訖,乘輿御建明門。應淳曰,藥房待令矣。上曰,藥房提調持湯劑入侍。出榻敎藥房三提調進伏,上進理中建功湯訖,進蜜棗。上仍命書傳敎曰,昨日朝參時,欲爲下敎,而庭見朝陽,爲百官爲衛士,泯默而入,今諭可乎?鄒聖所云靈臺章與聞鍾鼓管籥欣欣之章,予則曰,此爲齊梁下君而言者也,雖無靈臺靈沼,文王之聖自如,雖不聞鍾鼓管籥,君果愛民,臣豈不相欣乎?王褒聖主得賢頌,豈不云也。董子正心正朝廷正萬民,亦不云乎?近者諸臣,引禮樂不可斯須去身之義,雖勉予,予意則不然。夫子曰,禮云禮云,玉帛云乎哉,以聖訓觀之,玉帛鍾鼓,末也,其本誠也。嗚呼,一歲藏樂,丹門復樂,壬子冬且藏樂,今日乃復樂,予則曰,此誠千千萬萬料表,丹門復樂時,不覺涕濕于巾,其於昨日,飮涕臨門,此不過於予之心也,只問諸臣庭聞奏樂,心雖欣也,回家之後,其果自相與語曰,再昨年藏樂,古豈有之,而復樂屬耳,其後藏樂六朔之內,今又聞焉,此吾君追慕之心也。噫,吾君追慕之心若此,吾等卽乃祖乃父世祿之臣也。君旣追慕,吾等亦不慕先,然近八吾君,必曰,國有臣,吾等乃祖乃父,冥冥相尋而語曰,吾之子若孫,爲國如此,東國其庶幾,豈不有益於宗國?吾輩亦有依其子孫,受其祭矣,此誠聽於無聲,視於無形之意也。吁嗟諸臣,果有此心否?予則曰,不然,其君近八,心歲俱耗,而臨門酬應,晩後開拆,此心未弛,而不覺今日之傳香,爲國餘意,猶眷眷,初意欲召貢市人問矣。今日小竪其伶初見,昨日禮房入直,欲問未果,今朝以奏曰,今將受香云,聞此蹶然而起,特命祗迎,噫,數日之內,先社壇,今日廟殿與喬陵文廟,一體祗迎,武安廟受香,今始親覩,重祀典之意,庶可伸也,而吁嗟昨日,諸臣升門者,幾時俯伏,立庭者盛暑耐苦,回家之後,人皆釋衣搖扇而坐,此時能思其君之追慕,亦思乃祖乃父之心乎?此所謂不然者也。心各不同,以予固執,望其諸臣,其誠迂矣,而羲經曰,王假有廟,此其時君臣之心,雖一時惕然也,雖然廟庭不無疲倚者,故仲由簡其節奏,孔聖稱焉,此猶然矣,況昨日乎?予以一事言之,自代理之後,耳目之臣,先曰,因此無見君之道云,故予於頃年,特資柳綽,嗚呼,復政之後,予見具勤者,其吏其恭者,備局諸宰,猶濟濟者,儒臣也,再昨若無申飭,昨日栢府·薇垣,不過僅備二人而已,因其申飭,雖强進參,薇垣二人,其欲聽依,先爲引嫌,書下敎,注書未及畢讀,視其班,其已無矣。栢府二人,其雖鄕闇,不嫌不登,擧措卽當,故初則嚴處,而靜思再處者,意蓋此也。噫,國之爲國,耳目而已,執簡登殿,人君動色,語及郞廳,宰相胥命,其猶若此,況他乎?故昔則闕門有喝導之聲,豈特有職者?雖吏隷之賤,相謂曰,今聞此聲,果無事乎?互相悚然,畢對之後,心乃舒,近者一招再招,强爲入對,不過謄傳故紙,前啓之後,其若起伏,拭眼而待,聞其啓,在外者多,故不過請下諭而已,心中微哂者其幾次,常若此,其猶慨然,況大朝會乎?然此猶節目間事,頃年爲良役下詢也,故崔奉朝賀以擇守令三字獻議,年雖久,言猶在矣,此誠格言也。雖良法美制,得其令然後,可以行矣,此豈拘門閥?惟在其人。嗚呼,于今近八之年,不顧其氣,其雖勤也,從語而無效,奚異衛士傳餐?嗚呼,頃者視國如家之敎,諸臣果記有否?予亦曰,不然,文具成風,回循爲事之時,一登筵回其家,於其家庭,不過抱子弄孫,對人相接,若南朝之手戱玉塵,鎭日淸談,竟夕酎酢,非浮囂則躁競,若此而孰能做國事而行一公乎?嗚呼,今番復樂,比前有異,七十七歲衰君,復聽鍾鼓管籥之音於殿門,此誠千千萬萬料表,旣千千萬萬料表,何無數行飭諭?昨日未果之事,今乃悉諭,此亦與前無水雖無投石之比,予則曰,亦一强地投石,然今日何日?八日後第八日,欲諭若默,此負昔年也,其雖無益,亦何不諭?其令政府洞諭,咸知其君暮年勤懇之心。出傳敎上曰,此傳敎,以綸音頒布,一本正書,繕粧內入,可也。上曰,入直鄕軍中,各道各一人,使之招入,可也。鄕軍以次進伏。上曰,今年兩麥何如云耶?鄕軍等曰,比上年無失稔之事,市直稍裕云矣。上命退去,上曰,晝講爲之,兵判,藥房提調·備經筵特進爲之,可也。上曰,禮房承旨馳詣太廟·永寧殿奉審後,仍詣文廟奉審以來事及同副馳詣穆陵,奉審以來。出傳敎錫定·碩載奉命退出。上仍命書傳敎曰,頃者下敎,多臺有闕,前正言李溎,持平除授。又命書傳敎曰,飭則飭矣,奬則奬矣,今日祗迎,寔由中官之功,中官金完錫,特賜大鹿皮一領。又命書傳敎曰,若古人之言,昨日臨門,鍾鼓管籥之音,囹圄之人,亦能聞否?選武布雖減,鍾閣乞人,持瓢丐食,承旨馳詣囹圄,輕者直放以奏,畿甸一日程人,亦令道臣一體擧行,特遣宣傳官,尋鍾街乞人,令該廳特給其米。以上出傳敎上曰,晝講,置之,儒臣持風泉章來待。出榻敎上曰,諸上司限今朔禁牌。上曰,宣傳官一員入侍,騎馬二匹立之。出榻敎宣傳官李仁默進伏。上曰,馳往鍾街,如有乞人,領率付惠廳,可也。仁默承命退出,錫定進伏曰,臣馳往太廟奉審,則祭物精潔,進排官無頉矣。上命讀祭報府,錫定讀奏訖,上遂還內。
庚寅六月十六日申時,上御集慶堂。藥房入診,儒臣持風泉章,同爲入侍時,都提調金相福,提調李景祜,副提調金應淳,校理洪秀輔,修撰朴師崙,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·金孝儉,次次進伏訖。相福曰,俄間聖體,若何?上曰,一樣矣,進湯劑。相福曰,朝參診候,請入診,何如?上曰,兩廳首醫爲之。泰輿·允協進前診候,退伏曰,脈候左右三部調均,滑體亦勝昔矣。相福曰,朝者備忘記,伏承二貼下敎,而下情實焦迫矣。上曰,予亦諒此,而二貼實非不足矣。相福曰,臣等今雖奉承,而聖意亦須自諒,卽復三貼焉。上曰,李奉朝賀禮單,昨暮來報,甚可愴惜矣。上曰,奉審承旨入侍。出榻敎李碩載進伏奏曰,奉審則皆無頉矣。上索笠起坐而聽之,命碩載先退,上誦匪風下泉章二遍訖,命秀輔讀匪風章,命師崙讀下泉章後,命賤臣持入磻溪隨錄,上命秀輔讀序文,命師崙讀磻溪自序訖,命儒臣先退。上曰,坐直承旨入侍。出榻敎具㢞進伏,命讀賑恤廳乞人給米草記。上曰,九十一人,何其多也?仍命書傳敎曰,古所云豐年乞人,豐年猶然,況他乎?雖然歲終雖摘奸,猶不若今日,今番宣傳官所得,比前浩多,九不足之百人,噫,兩參俱登,旣非窮春而若此,以此觀之,兩麥之不若初料可知,覽此米廛市直,若何?噫,都民,非市民則貢人也,定貢市堂,噫,亦此也,故初意,昨日旣朝參,今朝欲召貢市人間弊,因莫重事止焉,明日貢市堂,領貢市頭頭任掌人,來待延和門事,分付。㢞曰,明日殿座,承旨當備員,而左承旨李在簡,以其實病,不爲承牌,捧入傳旨,尙未下矣。上曰,左承旨許遞,其代前承旨徐浩修除授,牌招察任,房依前。出傳敎諸臣退出。
上在慶熙宮。停常參,只晝講。
藥房都提調金相福,提調李景祜,副提調金應淳啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。三貼休一貼,心弛氣便,殿座時入侍,宜矣。
中宮殿·惠嬪宮,藥房口傳問安。答曰,知道。
殿座罷後,政院·玉堂,藥房口傳問安。答曰,知道。
以承傳色口傳下敎曰,今番依頃日,永寧殿三曹堂上來詣與否,畢役與否,待奉安後來奏,在直同副進去。
又下敎曰,俄者下敎之人若來,則卽爲入侍。
傳于徐浩修曰,右副承旨入侍。
傳于李碩載曰,內局入侍,同副承旨與儒臣,持陟岵章入侍,藥院提調亦爲入侍。
以承傳色口傳下敎曰,掌樂提調率行首典樂,內局入侍,同爲入侍。
又下敎曰,政府錢今年出給,參贊爲之乎,郞官爲之乎?內局入侍知奏。
又下敎曰,今日諸處修改,以立秋故然乎?考見日課,則今日夜子初二刻,始報秋,該曹以已立秋知之,如此則極爲矇然,問于該曹,入侍時以奏。
又下敎曰,前有金奉朝賀所奏,夜多頒給之物,今夜夜禁則弛禁事,分付巡邏諸處,此先王之政,淸都下之意,招致五部官員,分付。
具㢞,以都摠府言啓曰,今日入直內三廳武兼禁軍及軍兵等,當爲中日習射,而崇政殿殿座相値,不得爲之之意,敢啓。傳曰,知道。
又以備邊司言啓曰,貢市堂,領貢市任掌人來待事,命下矣。兩堂適皆未差,兵曹判書元仁孫,行都承旨金應淳差下,使之進參,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
徐浩修,以訓鍊都監言啓曰,依傳敎內,長木廛人所負錢文四百兩外,長木廛人所負丁銀一百七十八兩二錢蕩減後,尺文成給之意,敢啓。傳曰,知道。
又以摠戎廳言啓曰,依傳敎,外長木廛債錢貳百伍拾捌兩蕩減後,尺文成給之意,敢啓。傳曰,知道。
內醫院官員,以都提調·提調意啓曰,鍼醫辨誼和有頉代,醫人玄箕瑞,術業精詳,以此人差下,付軍職,冠帶常仕,何如?傳曰,允。
具㢞,以兵曹言啓曰,拆見諸道褒貶啓本,則全羅右水使李永輔啓本中,本營虞候魚錫圭,只書題目,而不書等第,北兵使李邦綏啓本中,梁永萬洞權管金聲郁,以無毁無譽爲目,則宜置中考而置諸上考,致勤點下,南兵使李漢昌啓本中,惠山僉使李慶會,以病實難强爲目,則宜置下考,而置諸中考,殊無嚴明殿最之意,全羅右水使李永輔,北兵使李邦綏,南兵使李漢昌,竝推考警責,金聲郁以中考施行,李慶會·洪良涵,以下考施行,何如?傳曰,允。
徐浩修,以兵曹言啓曰,西平萬戶劉光潤,黃拓坡權管金尙器,二等褒貶居中,其不治可知,竝依法典罷黜,何如?傳曰,允。
又以兵曹言啓曰,今六月十六日,內乘李弘逵,差備門外擊錚,所當循例擧行,而係是朝官,依例令攸司稟處,何如?傳曰,允。
庚寅六月十七日辰時,上御崇政殿月臺。殿座入侍時,都承旨金應淳,左承旨尹冕東,右承旨魚錫定,左副承旨具㢞,右副承旨徐浩修,同副承旨李碩載,記事官任希雨·吳鼎源·柳誼,以次侍立。上乘輿由資政門,出御幕次。應淳曰,藥房待令矣。上曰,藥房提調持湯劑入侍。出榻敎都提調金相福,提調李景祜,副提調金應淳,以次進伏訖。相福曰,夜間聖體調攝,若何?上曰,一樣矣。相福曰,寢睡·水刺之節,亦何如?上曰,一樣矣。相福曰,中宮殿氣候,若何?上曰,一樣矣。相福曰,惠嬪宮氣候,何如?上曰,一樣矣。相福曰,世孫宮氣候,若何?上曰,好過矣。進理中建功湯,上進御訖,上曰,擇日不審,雖在日官,禮堂豈無不察之責。該堂從重推考。出擧條上曰,宣傳官李仁默進前。仁默進伏。上曰,汝進去,何以爲之乎?仁默曰,臣馳往鍾樓,則似流乞者有三人,故傳布聖諭。仍以當依上敎給米,竝來待惠廳之意,分付,則頃刻之內,咸聚者迨近五六十人矣。上曰,汝進去類聚流丐矣。貢市堂上元仁孫,金應淳進伏。上曰,貢人先爲待令。諸貢人以次進伏。上曰,汝等契有何弊瘼乎?貢人等曰,諸契俱無弊瘼矣。上曰,無拘顧瞻,如有弊端,一一直諫,可也。諸貢人曰,實無弊端矣。上命先爲退出,又命各廛市人進伏。上曰,各弊廛有何弊端乎?諸市人曰,無弊端矣。內長木市人曰,近來無亂廛後,矣等失利,將有革罷之慮,亦有公債矣。上曰,豈可獨專其利乎?退去,可也。碩載進伏曰,臣馳詣永寧殿修改處,則後事不甚浩繁,而進排官,無頉修改後,奉安矣。上仍命讀擧案,碩載讀奏。應淳曰,戶判·工判則畢役後來待,而禮判不敢入來云矣。上曰,戶·工判入侍。出榻敎戶曹判書趙雲逵,工曹判書安允行進伏。上曰,已畢役乎?雲逵曰,已畢役矣。仍命先退,戶判以特進官留在,可也。上曰,盛暑臨門,實仰體昔年之意,各廛果無宗班勢家奴輩作挐之事乎?諸廛人曰,實無是弊矣。外長木廛市人曰,小臣之廛,摠戎廳負債,未及還報者三百餘金矣。下米廛市人曰,小臣之廛,所用都監及議政府債利錢則次次還報本錢,尙有餘數未報矣。上曰,政府給債云云,極可怪也。司錄進來,可也。上命書傳敎曰,內外長木廛一也。負債錢卽爲蕩滌,尺文成給,其令草記。出傳敎碩載曰,宗廟官員,畢役後來待矣。上曰,畢役後豈有入侍之事乎?碩載曰,臣亦未知,而已來待帳殿矣。上曰,使之進前。宗廟令朴師郁進前。上曰,已畢役乎?師郁曰,已盡畢役矣。上曰,誰之族乎?雲逵曰,朴弼載之姪矣。上曰,然乎?其先退去,可也。上仍御崇政殿內。上曰,晝講爲之。出榻敎特進官趙雲逵,知事元仁孫,參贊官徐浩修,侍讀官鄭象仁,檢討官朴師崙,以次進伏。上講大學前受音,自凡傳文雜引,至補亡章。象仁讀第三章,師崙讀止補亡章訖。上命陳文義,諸臣以次陳文義。上曰,昨日復樂,今日臨殿,予當誦蓼莪章及匪風冽泉章矣。仍各誦一遍,命浩修讀一遍訖。上曰,右副承旨待下敎入侍。出榻敎諸臣遂以次退出。
庚寅六月十七日巳時,上御集慶堂。右副承旨入侍時,右副承旨徐浩修,記事官任希雨·金夏材·柳誼以次進伏。上曰,藥院笙簧差備樂工學來燕京人,竝令招入,可也。賤臣承命出來率入。上曰,與民樂及十二律,各吹以奏,可也。以次奏與民樂十二律訖。上曰,樂工二人,各綿布賜給。笙工一人,米布題給。出榻敎上曰,此後以典樂,定訓師習吹之意,亦爲分付,可也。諸臣遂退出。
庚寅六月十七日申時,上御集慶堂。藥房入診,掌樂提調·同副承旨·儒臣持陟岵章同爲入侍時,都提調金相福,提調李景祜,副提調金應淳,掌樂提調元仁孫,同副承旨李碩載,副應敎鄭象仁,副修撰李澤遂,記事官柳翼之·金夏材·柳誼,醫官方泰輿·許礈·李以楷·鄭允協·慶絢·丁志泰,以次進伏訖。相福曰,俄間聖體,若何?上曰,一樣矣。進湯劑。相福曰,朝未診候,請醫官入診,何如?上曰,只兩廳首醫診候。泰輿·允協進前診候,退伏曰,脈候左右三部調均,滑體亦勝昔矣。上問相福曰,政府債錢文書,何以爲之?相福曰,舊錢文書已爻周,而新文書則亦將待下敎矣。仍命書傳敎曰,下米廛各衙門負債者,本錢未償者外,已償者,依前一倂蕩滌,令衙門單記,其中政府,聞甚駭然,此豈相臣所爲?無乃若頃年一參贊之所爲云,今聞此不然。以堂堂千乘國政府,爲府屬之料布,與民殖利乎?今何聞耶?此則文書卽日付丙事,分付。命樂院提調進前,仁孫進伏。上曰,今日吹笙人,可爲樂工乎,樂生乎?仁孫曰,典樂金鳳來·張文周方待令,下詢則可知矣。上曰,典樂立楹外以奏。鳳來曰,公賤爲樂工,私賤爲樂生矣。上曰,雅樂·俗樂,今皆存乎,鳳來曰,皆存矣。命俗樂差備,吹笙簧者待令。上命吹笙簧。上曰,此只是依憑矣。使徐命膺家下人朴昌得,敎習好矣。仍命書傳敎曰,今日初聞俗樂,亦有笙簧云,朴昌得,散料以給,留置該院,其令着實敎習。仁孫先退。命象仁·澤遂,各讀陟岵章,上誦訖。命儒臣先退,命碩載,讀禮判李最中上疏。上曰,不拘俗忌,何至此稽,旣拘其方,秋節已報,於此於彼,莫重莫大之事,若是疎忽,三堂入侍,一則命止,意蓋此也,其在未勘之中,則焉敢自訴?事體寒心,禮判施以不敍之典,此章給之,往先捧納承旨,從重推考。出傳敎又命讀同知李惟秀上疏,上曰,頃者李師曾所啓,尙今爲異,雖然旣無實職,而若是自訴,若此侍從軍銜者亦然乎?關係國體,事體不然,此章給之,捧納承旨,亦爲推考。出傳敎命書傳敎曰,今番申飭之後,稅船雖陸續報來,而尙不止息,無犯晩運乎?今狀聞所稱者,令該曹該廳,憑昨年日〈字〉以奏,林川郡之以湖西近道,令乃裝運,事之駭然,莫此爲甚。不可不懲一勵百,當該郡守,令營門決杖,座首亦令決棍後狀聞,其若侍從,令該府處之。又命書傳敎曰,今聞畿伯狀聞,此等稅船,比昨年不爲過限乎?令該曹·該廳査啓,湖西三縣,無異林川,守令決杖,座首決棍,一體擧行,而其中若有侍從,令該府處之,以勵束手坐衙怠慢守令。又命書傳敎曰,此狀聞,該曹·該廳,査啓湖西瑞山守令,一體擧行事,分付。諸臣退出。
上在慶熙宮。停常參·經筵。
藥房都提調金相福,提調李景祜,右承旨魚錫定啓曰,昨日月臺詢弊,法殿行講,勞動之後,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。予則一樣,臨門時入侍,宜矣。
大殿·中宮殿·世孫宮·嬪宮·政院·玉堂口傳問安。答曰,知道。
惠嬪宮誕日,單子問安。答曰,知道。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,左右廳二將,盡爲擧行後入侍事,分付。
以備忘記,傳于金致恭曰,今日新舊軍職試射時,金塡片箭二中三分,吳道炯二中二分,依例一體加資。
又以備忘記,傳于具㢞曰,噫,近八暮年,欲一省弊,當下詢,時原任·備堂,在京侍從臣皆入侍,柏府·薇垣牌招。
魚錫定啓曰,殿座時,承旨不可不備員,而同副承旨李碩載,以式暇纔已出去矣,卽爲牌招,何如?傳曰,允。
傳于金致恭曰,砲手排立,安徐。
具㢞,以吏曹言啓曰,今日本曹開拆坐起時,考見諸道褒貶啓本,則坡州牧使李柱國,以重以濫棍爲目,北靑府使梁塤,以是以多錯爲目,谷山府使具敍五,以胡乃濫杖爲目,歙谷縣令李世馝,以曠官稍久爲目,平康縣監洪配漢,以喜怒如宜愼爲目,尼山縣監李益烇,以杖或失當爲目,報恩縣監曺允亨,以宜察吏濫爲目,延日縣監李東運,以何不可勵爲目,則竝宜置下考,而置諸中考,致勤點下,殊無嚴明殿最之意,當該各道道臣,推考警責,八邑守令,竝依定式下考施行,何如?傳曰,依啓。道臣承旨,旣已請推,勿問。
金致恭,以兵曹言啓曰,新除授北虞侯金漢燁,素抱痰癖之症,近又添劇,差復無期,呈狀乞遞,不可强令赴任,依例罷黜,何如?傳曰,允。
具㢞,以戶曹言啓曰,因京畿監司,江華留守狀聞,田稅大同船比昨年過限與否,令該曹·廳査啓事,命下矣。羅州等十九邑大同,當自惠廳擧行,而至於本曹所管萬頃·臨陂·咸平·定山·禮山·瑞山·尼山等七邑稅船,謹考昨年所納日字,則尼山六月二十二日納,萬頃六月二十四日納,瑞山八月十九日納,此三邑,比昨年不爲過限。臨陂四月二十日納,咸平五月二十六日納,禮山六月初八日納,定山六月初十日納,此四邑,比昨年俱爲過限之意,敢啓。傳曰,知道。依惠廳草記下敎擧行事,分付秋曹·道臣。
又以宣惠廳言啓曰,今因京畿監司·江華留守稅船形止狀聞,無犯晩運與否及比昨年不爲過限與否,査啓事,命下矣。稅大同,湖西,二月裝載,三月上納,湖南,三月裝載,四月上納,本是續典所載,則今此羅州等十八邑裝發,俱不免晩時之科,而昨年上納早晚相考,則咸平·靈光·長城·臨陂之軍納,在於五月,萬頃·金堤·全州·益山·高敞·林川·定山,禮山之畢納,在於六月,靈巖·務安·連山之畢納,在於七月,羅州·瑞山之畢納,在於八月,古阜之畢納,在於十月,論以事目,俱爲過時。沃溝則漕復米移劃之故,無上納之意,敢啓。傳曰,知道。然則湖西諸守令,不無參酌。守令決杖參酌,令秋曹緘辭推考,座首決棍,依下敎擧行,事分付。湖南不可異同,一體擧行事,分付。
金致恭啓曰,左邊捕盜大將李潤成,右邊捕盜大將張志恒,依下敎來待矣。傳曰,入侍。
徐浩修,以刑曹言啓曰,因兵曹草記,內乘李弘逵,差備門外擊錚,令攸司稟處事,命下矣。內乘李弘逵,係是朝官,移義禁府處之之意,敢啓。傳曰,知道。
金致恭,以扈衛三廳言啓曰,依傳敎,本廳甲申年所授本錢九百兩蕩減後,文券出給之意,敢啓。傳曰,知道。
又以訓鍊都監言啓曰,依傳敎,下米廛市人等處未捧利條錢三百兩蕩減後,尺文成給之意,敢啓。傳曰,知道。
又以摠戎廳言啓曰,依傳敎,下米廛市人等戊子年出債錢文二百兩中已捧利條,蕩減後,尺文成給之意,敢啓。傳曰,知道。
又以禁衛營言啓曰,下米廛市人處癸未年給債錢文三百兩,依傳敎蕩滌後,尺文出給之意,敢啓。傳曰,知道。
又以禁衛營言啓曰,依傳敎,去夜犯夜人弛禁之意,敢啓。傳曰,知道。
又以左邊捕盜廳言啓曰,依傳敎,去夜犯夜人弛禁之意,敢啓。傳曰,知道。
又以右邊捕盜廳言啓曰,依傳敎,去夜犯夜人弛禁之意,敢啓。傳曰,知道。
又以一所巡廳言啓曰,依傳敎,去夜犯夜人弛禁之意,敢啓。傳曰,知道。
又以二所巡廳言啓曰,去夜犯夜弛禁之意,敢啓。傳曰,知道。
金致恭,以備邊司言啓曰,依傳敎,府屬等下米廛債錢文書,卽爲付丙之意,敢啓。傳曰,知道。當該做錯郞廳,從重推考。
徐浩修,以義禁府言啓曰,因兵曹草記·刑曹啓辭內,內乘李弘逵,移本府處之事啓下矣。李弘逵今方待命於本府,卽爲拿囚之意,敢啓。傳曰,知道。
金致恭,以左邊捕盜廳言啓曰,因從事官臣具善道入侍時傳敎,臣馳進開坐後,亂杖機械燒火之意,敢啓。傳曰,知道。
又以右邊捕盜廳言啓曰,因從事官李章漢入侍時傳敎,臣馳進開坐後,亂杖機械燒火之意,敢啓。傳曰,知道。
奉朝賀洪啓禧疏曰,伏以,臣旣蒙恩謝事,屛跡朝端,凡係一切世事,不惟不必聞,在所不當聞,而至於文獻備考校讎之役。命臣與聞者,蓋以俯燭臣素有土炭之癖,常爲蠹魚之伍,故謂之樂助其事也。且庶人召之後則往,今臣雖退,豈敢逡巡於召役乎?辭不獲命,則遂卽承膺,往來考閱,是不過因纂廳諸臣積勞裒粹之餘,略正一二譌謬而已。臣何力焉?頃日筵中特賜八字宸翰,雲漢昭回,群僚動色,臣雙擎而出,祗謝而退。又未幾,復有此錫馬之恩命,顧臣一時效力,有不足言,是殆殿下以臣旣退,而不辭奔奏,特推異恩,若是便蓄也。臣於是,惶隕震越,莫省攸措,念臣蒲柳早衰,涓埃莫報。跡雖近曳尾之龜,心則同戀軒之馬,劉向所謂身在畎畝,志不忘君者,是臣今日之情也。適會書局有事,日召至前,獲近耿光,累蒙溫諭,眷渥隆摯,無異家人父子。此非退臣所當得者,竊自揆分,已極踰涯,臣誠感激銘鏤,圖報無地,行將藏弆寶墨,歸詑鄕里,共說鴻私。今此錫賚之恩,又出夢寐之外,是不但在臣爲僥濫之歸,亦恐有傷於聖朝嚬笑之愛也。玆敢略陳短章,仰慕微懇,伏乞聖慈,俯加諒察,特命反汗,不勝幸甚。臣無任屛營祈懇之至,謹昧死以聞。答曰,省疏具悉。今者錫馬之典,烏可已也,而其辭無乃太繁乎?卿勿辭領受焉。
行都承旨金應淳疏曰,伏以,臣於昨夜,忽患急癨,吐泄交劇,昏不省事,雜試砭焫,俱未收效。雖於委頓叫呻之中,耿耿下誠,惟在藥院參候,忍痛欲起,旋卽顚仆,不得不冒入文字,略伸疾痛之呼。伏乞天地父母,俯垂矜諒,特賜遞斥,俾延殘喘。仍治臣瀆擾之罪,以嚴朝綱,千萬幸甚。臣無任屛營祈懇之至,謹昧死以聞。答曰,省疏具悉。本職許遞,以便調理焉。
庚寅六月十八日辰時,上御延和門外。殿座入侍時,左承旨尹冕東,右承旨魚錫定,左副承旨具㢞,右副承旨徐浩修,同副承旨李碩載,記事官柳翼之·任希雨·金夏材·柳誼,以次侍立訖。領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,以次進伏曰,夜間聖體,若何?上曰,一樣矣。相福曰,湯劑待令矣。上曰,藥房提調持湯劑入侍。提調李景祜持入湯劑,都提調金相福,副提調金應淳進伏。上進御理中建功湯訖。上曰,東邊俯伏爲誰?冕東曰,金判府事矣。上曰,今日則承宣非該房矣。上曰,左承旨尹冕東遞差。出榻敎上曰,刑考郞廳黃榦入侍。出榻敎上命書傳敎曰,都承旨許遞,代淸川君金鍾正除授,牌招察任,三院副提調例兼,承旨有闕,代前承旨金致恭除授,一體牌招察任,房依前。出傳敎上曰,李惟秀向來事,予尙以爲訝矣。致仁曰,然矣。曾有以同樞不可陳疏,有下敎。故李惟秀疏,昨已到院,未敢入徹云矣。上曰,同樞旣實職,則豈不可陳疏乎,致仁曰,然矣。經同樞後,始爲追榮,實職則的然矣。仍命書傳敎曰,大臣旣奏李惟秀疏捧納,內局入侍,持入。出傳敎上曰,今日予有大欲爲之事,大臣·備堂,進前,可也。仍下敎曰,今日臨門,予意有在,當從容下敎,注書詳錄,而亦爲入啓焉。予臨御四十六載,無一仁政,而今者復樂後,亦無實惠下究,今者便同乾木水生,雖知如此,而將宣諭焉。三代之時,只有五刑,周公制禮,懸法象魏,蓋恤民之意也。國劓刖之刑,漢唐所無,而宮刑則司馬遷之後,亦無之,于今所存,只大辟矣。漢文帝感緹嬰之言,詔除肉刑,唐太宗見明堂圖,減笞背法,可謂美事矣。我國則於自點用烙刑,戊申年,弼夢用此刑,其酷無異壓膝,此帝王之所不忍者矣。故相李浣,見鴉取鷄卵,杖奴承款,其時深歎,予亦追聞。桁楊之下,何求不得,則捕廳之究覈猛治,係是足指者幾希矣。親之遺體,貴賤何異?甚者偸若干物件,而輒施亂杖,無指者多,此誠不忍矣。向來除朱杖撞問,以載備考,唐虞之世,有金作贖刑之典,予欲只存周牢,以嚴治盜,永除亂杖,何如?大臣以下各陳所見,領府事金相福曰,伏承下敎,恤刑之德意,不勝欽仰矣。小小偸竊之盜,豈可遽施惡刑,而至於殺越劇盜,罪當抵法者,輕刑難以輸情,伏望深量處之。上曰,至於大辟,則自有其律,其餘用刑者,此外亦有他刑,何必毁傷其肢體耶?領議政金致仁曰,今此下敎,德音藹然,至於全以歸之之敎,尤不勝感歎矣。初則以捕廳威輕,竊盜無憚,不能無區區之慮,承存周牢之敎,實仰聖慮之先已及此矣。大抵亂杖,卽歷代所無之刑,爲我國獨有之,今以欽恤之仁,欲行非常之惠,臣何敢復有他議,而但此後京外戢盜之情,比前尤宜嚴飭,伏願深留聖意焉。判府事金陽澤曰,我東亂問之刑,固史牒所無,殺越强盜外,不宜輕施,而曾聞外邑武官之治盜,專尙威猛,不計虛實輕重,輒皆杖詰,㥘夫亂招誣諼,無辜被引者,不勝杖多誣服,旣經其刑,則不齒人類,此實矜惻之甚也。至若凶年飢氓之小小偸竊,不必徑加惡刑,一番受杖,或毁形而不全,亦自暴而作盜,赤子之化爲龍蛇,豈非聖世之憂乎?今此詢問之擧,亶出飮恤之至意,孰不讚歎,而且詰盜之具,雖除却亂刑,代用周牢,亦足以嚴覈。但戢奸宄之本,專係於擇人授任,黜陟能否,如是而後,當爲實刑之實效,乞留聖意。左議政韓翼謩曰,我國治盜之刑,旣不列於五刑,又未聞於歷代,嚴酷莫甚。然亦無以易之,今我殿下,斷自宸衷,決意除祛,盛暑臨門,博詢當否,甚盛擧也。仁心德意,春噓物茁,藹然與天地同流,在廷諸臣,孰敢不將順聖意?且盜亦人耳,亦豈無感化之心?第我國之以此刑治盜,其來已久。草竊奸宄,畏惡之在是,讋服之在是,今猶除之,臣之所惡者,竊恐從此,賊曹威輕,奸民生心也。凡係善後之道,尤宜深思而熟講,惟願深留聖意焉。右議政金尙喆曰,今承下敎,欲除前古所無之酷刑,至仁聖德,孰不欽仰?但內雖有法司,民之所畏在捕廳,外雖有營邑,民之所畏亦在鎭營,所以如此者以其此刑之最可畏者故耳。雖以聖人欲恤之德,或有難化之民,三代五刑之制,蓋欲使民無所犯,則此令一下之後,或恐易狃,奸徒難戢,聖明在上,豈有他慮?法一撓而日後之易致蕩然,亦不可不慮矣。行戶曹判書趙雲逵曰,臣於乙丑年間爲關東御史時,親承李浣鴉取鷄卵之敎。今又承此敎,除亂問存周牢,亦無妨矣。刑曹判書沈鏽曰,聖敎出尋常萬萬,臣等忭喜,惟恐奉承之不暇矣。右參贊金時默曰,聖敎出於恤刑之德意,則雖蠢頑無知之民,豈不感動乎?司直具善復曰,臣於年前待罪捕將時,累承恤刑之聖敎。故每當此刑,十分愼刑,今此除刑之敎,德意藹然,欽仰之不暇,而奸盜難戢之惡,大臣所達是矣。行副司直李章吾曰,今此下詢,出於欽恤之聖德,其狀亦非古刑,旣有周牢,則除此一刑,恐無不可矣。行副司直金孝大曰,今承縷縷下敎,欽恤之聖德,與天同仁,臣固當贊頌之不暇,豈有異見乎?戶曹參判金鍾正曰,今此聖敎,寔出於恤刑愛民之至意,臣竊不勝欽仰,而且念肉刑,卽三代之常刑,漢文除之,史書稱美,後來諸儒之論,亦皆以爲肉刑不可猝復,而今所謂亂杖,雖未知昉於何時,而實非先王之義刑,除之恐宜矣。行副司直李重祜曰,刑者卽聖王輔治之具,今之亂杖,未知昉於何時,而實是三代所無之酷刑,臨門博詢,旣出欽恤之至意,雖除此刑,豈無戢盜之道乎?臣固贊頌之不暇矣。司諫李顯祚曰,亂杖卽萬古所無之刑,只我國加有者也,以我聖上欽恤之德意,除此刑則臣誠欽仰矣。持平李溎曰,亂杖之刑,不但三代所無,卽漢唐宋所無之刑也。今我聖上,特推好生之仁,欲除此刑,臣實欽仰德意,而且伏聞聖敎,以不能全其父母之體,恤然矜惻,有此今日之下詢,則臣固贊成之不暇,寧容他議哉?雖以禁盜事言之,世固有一種奸宄之徒,非刑罰之所可禁,而捕廳杖問賊徒,亂招之時,害及良民者,亦多有之。雖良民,一受其刑,不齒人類,窮無所歸,則因而爲盜者,亦或有之。今若特除此刑,則奸宄之中,有一端秉彞之心者,必不無感祝德意,化爲良善者矣。至於害及良民之弊,則初未嘗有之矣。臣之自來所見如此,故詢問之下,敢此仰達矣。上曰,特除有意,更爲詳陳,可也。溎曰,亂杖卽爲承款,不忍耐杖,援引無辜,最是良民難保之道矣。上曰,所奏是矣。應敎鄭象仁曰,以殿下欽恤之聖念,有此詢問省刑之擧,蓋出於或恐一民之不得全歸。臣等。實仰聖德,而治盜之律,旣有一刑,則雖除此刑,豈無治戢之道乎?近來捕廳之用此刑者,治盜執贓之外,或不無濫施之弊,至於八道鎭營,皆用此刑,故無識武夫,亦不無濫杖之弊。今此省減之敎,臣等,贊揚聖德之不暇,豈有他議哉?校理洪秀輔曰,三代之肉刑,至漢文而始除,至景帝而又除斬趾,至唐太宗而又除笞背,則刑罰之隨世漸減,可見於此,而雖以唐虞言之,一言而蔽之曰,欽哉欽哉。惟刑之恤哉。蓋刑罰之用,本非聖王之樂爲,不過禁暴止亂之具也。今此亂杖之法,旣非三代義刑,又非國典所載,未知創行於何時,而强盜劇賊,非此則無以懲戢,故不得已而用之也。然良民之混入橫被,亦不無其弊,而惟我聖上,特推如傷之仁,憫其殘折肢體,而有此臨門廣詢之擧,此誠泣辜解網之盛德至仁,而且周牢一刑,仍前不廢,則亦足禁盜。刑罰之用,在於人而不在於法。若又京外治盜之官,明察詳覈,旣無有罪倖免之弊,亦無無罪枉罹之患,則此刑之存否,特末節也。伏願量處焉。校理朴相岳曰,今此下敎,德意藹然而亂杖之法,此是無於律之刑矣。漢除肉刑,唐除笞背,亶出於爲民之至意,臨門下詢,聖敎至此,雖有亂民,必欲使之全其遺體而歸,臣實欽仰恤刑之聖德,而係是大變通,博采廣詢處之,似好矣。校理李致中曰,聖敎亶出於好生之德,而蕩然之慮,誠或有之,雖除亂杖,嚴飭戢盜之律,似好矣。修撰朴師崙曰,今日臨門下詢,實出於恤刑之聖意,臣不勝欽仰,而第刑罰輕則易有犯者,是可慮矣。修撰李澤遂曰,法不能自行,惟在用之者,操縱於此,審愼好矣。副修撰林鼎遠曰,今日臨門廣詢,寔出於欽刑之聖德,固當贊揚之不暇,而第强盜奸宄之類,卽人齒中一端別種。今雖有亂杖之極刑,猶有犯者,其類之不懲戢,據此可知。今若一朝除革,則其感化自戢,固未可必。若倖重刑之永除,無忌輕犯,實有網疎禁弛之歎矣。內而捕廳,外而鎭營,各別審愼治盜之際,辨其玉石,無或有枉罹濫杖之患,則此乃刑期無刑之道,欽恤之政,似不係於亂杖之存否。惟願博采群議,務歸至當焉。副司果洪相簡曰,今日下敎,實出恤刑子民之意,詢之大庭,莫不贊頌。雖曰,大同之吉,可也,而刑者末也,用之者本也。罪輕罰重則笞鞭猶失於過,刑當其罪則大辟亦無足惜,凡於用刑,審其輕重,無或少傾之意,董飭有司,思所以刑期於無刑之道,則德意恐尤藹然矣。副司果李得華曰,聖敎出於好生之德,臣等,奉承不暇矣。吏曹正郞南柱老曰,臨門下詢,聖意藹然,雖除之,亦無害矣。軍資正任瑎曰,書曰,惟刑之恤哉。今者下敎,實出恤刑之聖意,則敢不奉承乎?吏曹佐郞宋德基曰,聖德大矣。三代之時,猶有刖足之刑,我國愍其酷刑,代以亂杖,而周牢甚於亂杖矣。司果辛應三曰,臣無知識,不知此刑之出於何時,今此下敎,出於好生之德意,則敢不奉承乎?吏曹佐郞洪彬曰,今者下詢,實是恤刑之聖意矣。臣敢不奉承乎。司果羅忠佐曰,下敎如此,臣當贊祝之不暇矣。上曰,承旨各陳所見。右承旨魚錫定曰,亂問之刑,旣非古法,而今此下詢,出於愛民恤刑之意。雖有罪,必欲使全身而歸,欽仰聖德,贊祝無暇,臣豈有意見乎。左副承旨具㢞曰,書曰,殺越人于貨,凡民罔不憝,先儒曰,王者作法,易避而難犯,周之五刑,蓋用於殺越奸宄之類,而無所傷於欽恤之意。漢唐宋以來,人心漸不如古,多犯重辟,而其用刑則反輕於古。蓋慮執法之臣,不能秉公,用刑或失其當而然也。今此亂杖之刑,行之已久。雖不可輕議其變改,而我聖上臨門下詢之擧,實出於愛民恤刑之意,在廷臣僚,孰不欽仰感歎也哉?且古人曰,有治人無治法,以此言之,則奸盜之戢畏,不專在於刑律之輕重而已。伏願詢而處之焉。右副承旨徐浩修曰,昔大舜旣制五刑,而又作贖刑,蓋欲使有罪之民,懲畏而遷改,以開其自新之路也。我國亂杖之法,非但無於古之法,肢體一斷,不可復續,雖欲自新,其勢末由也。今此聖敎,出欽恤之意,臣固當贊揚之不暇,豈敢有異議耶?同副承旨李碩載曰,今此臨門下詢,恤刑愛民之意,藹然於辭敎之間,臣實欽仰,若存一刑,足以治盜,雖除亂杖,似無所妨矣。慶興君栴曰,今此下詢,出於恤刑之聖意,臣等,贊揚之不暇矣。兵曹判書元仁孫曰,肉刑,自三代已有之而漢文除之,漢文之除肉刑,有感於緹嬰上書中刑不可復續一句語矣。漢文此擧,如未盡善,則紫陽朱夫子,必不書於綱目矣。我國亂問之刑,未知始於何時,而卽三代所無者也。今日下敎,非特出於欽恤之聖意,好生之德,如傷之仁,惻然垂愍於被刑者之不能全歸,則在下者惟當仰贊之不暇,臣何敢異議乎?兵曹參判宋文載曰,今承下敎,德意藹然於辭表,臣欽頌之不暇,豈有他意乎?鶴林君焴曰,諸臣皆奏,臣別無陳達之言矣。曹司衛將申尙權曰,亂杖之刑,雖前代所無有,而古者刖足,蓋斬足指也。傳云斬左趾斬右趾,俗以趾者訓爲足武。然考其字義,乃是足指,非足武也。以是觀之,亂杖之刑,亦恐出於刖足之遺意矣。上曰,不然。豈其謂足指乎?尙權曰,楚人獻玉,三刖其足,若斬足武,抑恐止於左右武而已矣。浩修曰,雖左右而已。斬之又斬,亦何不可乎,尙權曰,刖足之義,則臣之所聞,如上仰對,而今此除亂杖之下敎,實出於聖上德意,臣竊不勝贊祝矣。五衛將沈墩曰,臨門詢問,至及於小臣,臣不勝欽仰我聖上愛民好生之德,除亂杖,臣亦以爲好矣。宣傳官李仁默曰,除刑之法,古聖王之政也。小臣之意,亦如聖敎矣。宣傳官李東曄曰,今此臨門,縷縷恤刑之敎,凡在臣民,孰不欽仰,而至於亂杖之爲極刑,果如聖敎,臣亦以爲不可施之刑矣。宣傳官許俊曰,除亂杖好矣。兵曹正郞呂善亨曰,臨門下敎,全出於欽恤之至意,臣不勝欽仰矣。蓋亂杖之爲治盜之刑,其來已久,一朝除之,固不無解弛之慮,然德敎本也,刑政末也。今此聖敎藹然,豚魚可感,則雖除此刑,豈無戢盜之道乎?臣亦無異議矣。都摠都事趙嵃曰,今日臨門下詢,亶出於欽恤之聖德,在下情不勝欽仰。今此二刑,乃是古未有之惡刑,昔漢文帝除肉刑,於斯二刑中,除亂杖,似好矣。都摠都事趙毅鎭曰,亂杖·周牢,本是惡刑,其中除一,似好矣。上仍命書傳敎曰,子曰,導之以政,齊之以刑,民免而無恥。周有五刑,漢文除肉刑,見明堂圖,唐宗除笞背,古之已有者,其猶金作贖刑,笞背亦除,至於亂問,八刑所無,漢唐以後亦無,而不過我國治盜者,欲取服而然也。何以知其然乎?以近年剪周牢觀之可知。噫,於治逆,雖具五刑者,先除壓膝,次除烙刑,而因今年重臣所奏,朱杖撞問亦禁。此猶若此,況亂杖乎?旣有周牢一條,自可嚴禁,何必斷人足指,然後法立歟?噫,張子西銘,豈不云乎?民吾同胞,物吾與也。雖下賤,形骸一也。旣全而生之,其欲全而歸之,常情也。莫云五臟之繫焉。其雖傷也,全體則全,而肢體不全,豈曰,人乎?何異人彘?其雖無狀者,刑則酷矣。況玉石不辨之地,無辜之民,罹此刑,傷肢體其幾人?興懷至此,此心難耐,且四十六年臨御,無一仁政,今於暮年,欲除漢唐以後所無之刑,而亦非大典·續典所有之刑也。雖無周牢之刑,宜可除也。況已有周牢一條,此雖非法刑,亦不傷其肢體。故今於末世,蕩然亦難。故只以亂問,臨門詢問,僉議純同者多。嗚呼,于今七十七歲,其欲爲海東人全其體,此無異於去壓膝·烙刑之類,自今日,京外亂杖之刑,一切除之,使吾民,全其體而見其親,以此敎亦載於備考。出傳敎上曰,編輯郞廳進前。郞廳黃榦進伏,上曰,此傳敎亦載於備考中,可也。榦承命先退。上曰,摠戎使入來進前,可也。金孝大進伏。上曰,近來則卿之母病何如耶?孝大曰,稍有差減之勢矣。仍命書傳敎曰,參附之劑,問于本家,多數輸送于摠戎使家事,分付內局。出傳敎又命書傳敎曰,今日吏曹殿最旣開柝,此後連有國忌,親政以二十一日擧行事,分付兩銓。旣命親政,備局次對,明日進定。出傳敎上曰,藥房持湯劑更爲入侍。出榻敎上命穆陵陵上曲墻修改禮郞入侍。禮曹佐郞崔海寧進伏。上曰,善爲之乎。海寧曰,安排地臺石堅築矣。上命先退。海寧退出。上曰,政府有殖利之物,昨始聞知矣。致仁曰,十餘年前,爲下輩貸來,營門給債云,而名色旣不正,故每欲革罷而未果矣。昨因下敎而革罷,甚快幸矣。上曰,鄭實事怪矣。陽澤曰,聞頃日行到陰竹,病情甚篤,因爲還家,待其少可,欲上來云矣。浩修讀奉朝賀洪啓禧疏,上賜批曰,果讓矣。致仁曰,然矣。致仁曰,日官擇日事,寒心矣。令攸司科治宜矣。上曰,旣汰,勿論。司諫李顯祚啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。持平李溎啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿煩。又啓曰,請黑山島爲奴罪人五得依律處斷。上曰,勿煩。指辭竝見上又所懷,臣不勝萬萬惶悚,而於今日處分,竊有所欽仰感歎者,敢以仰達。亂杖之刑,雖非三代之刑,蓋是我國朝戢奸禁盜之刑,而殿下臨門廣詢,卽命除之,欽恤惻怛之德意,可以感動臣隣。有光簡冊,昔齊宣王,不忍觳觫之牛而捨之,孟子稱之以是心足王。苟使孟子,在於今日,則其爲贊揚聖德,容有極乎?此刑之爲戢奸禁盜之具,臣非不知,弛刑之後,豈無深慮,而臣固贊成德意,不暇他顧,第今日藹然之德意。只及於奸宄之小民,而縉紳·世祿之臣,獨有所未蒙者,諸臣之有罪者,以其罪竄謫,何所不可,而此乃我聖上一時飭勵之聖意,則非欲必置於死地也,明矣。近日流配之地,率多窮溟絶海,如濟州·大靜·黑山島·楸子島,俱是必死之地。今日入侍之儒臣,奉命入去,而幾有覆沒之變,佩符官長,隨風飄蕩,不知去處。以此推之,前後謫臣,不死生還,蓋亦幸也。茫茫溟海,身載孤舟,亦或有家有父母,情理絶悲者,其不倚杖而痛哭者幾希,苟殿下俯燭其眞境,則必有所恤然而矜惻者矣。若因一時之飭勵,而萬一有往而不還,則其於好生之德,果如何哉?奸宄之不能全其父母之體,猶爲聖心之愍惻,以言獲罪之臣,使其父母之體,爲鯨鯢之食,則聖明之世,豈有此事?臣非敢以臣言,仍廢海島之罰,如減死酌處之類,無所不可,而至於以言獲罪之臣,雖非海島,不患無竄配之地,下詢今日入侍之諸臣而裁處之,卽臣區區之望也。上曰,今日所奏,不無意焉。亦不擧名,予亦是矣。一弛一張,文武之道,霜雪雨露,其亦王政,金若行外,海島處分者,令該府一竝以陸地配焉。上曰,左右捕廳從事官,進來聽傳敎後,捕將合坐,亂杖機械,卽令燒火,可也。上仍誦蓼莪章,匪風章,下泉章各一遍訖。命象仁·師崙讀陟岵章訖。上又誦樂正子下堂傷足大文及小學董生行大文訖。命儒臣就座。上曰,今則吾民能保其足指而歸矣。藥房提調李景祜持入湯劑,三提調進伏。上進御理中建功湯訖。遂還內。
庚寅六月十八日初更三點,上御集慶堂。左右捕將入侍時,左邊捕盜大將李潤成,右邊捕盜大將張志恒,左副承旨金致恭,記事官任希雨·金夏材·柳誼,以次進伏。上曰,雖周牢,必立柱木乎?潤成對曰,然矣。上曰,其外亦有機械乎?潤成曰,柱木卽機械矣。上曰,不繫足指,則不能施周牢乎?潤成對曰,然矣。上曰,予矜惻其不能保其足指矣。雖不繫,豈無施周牢之道乎?潤成曰,周牢時繫足指,必有不保足指之慮,而必欲不繫,則亦似有不繫足指之道矣。上仍命書傳敎曰,旣除亂杖,雖周牢時,勿懸足指事,分付左右捕廳。出傳敎上曰,左右廳,有時囚乎?潤成曰,東部居兩班家,見失物件,故捕得賊人一名,時在拘留矣。志恒曰,右廳則管城將,捕送賊人一名,故方在拘留矣。上曰,東部兩班家立旨及管城將報狀,持入,可也。賤臣出來,竝持入。上命致恭讀奏訖。上曰,皆是小盜也。立旨中綾之一字,極爲駭然矣。仍命書傳敎曰,噫,幾十年臨御,無一仁政,頃者受參,亦是萬萬料表,而便是初政,故卽席以思,雖減選武布,此不過一小政。今朝因沙石入襪,憶唐宗之見明堂圖除笞背,召大臣·備局·侍從諸臣詢問。噫,此刑,漢唐以後所無,其於我國,亦莫知何年創行,而大抵名不正,其刑甚酷,予嘗一欲除之,猶默于今,沙石之入襪,無異醒予。且五刑,卽周之制,而穆王耄荒之年,其猶金作贖刑,漢文其亦見囹圄書諭,能除肉刑。今者此刑。何異劓剕之刑,而殘酷則尤甚?旣已下詢,而僉議偶然純同,能除於暮年之中,卽此以後,大辟之外,人庶有全其四肢中一也。亦豈曰,偶然也哉?然比諸與土同價之說,其猶歉然,曰,禁其奢,不過紋縀。其縀自若,曰,禁酷刑,不過禁亂問,而周牢自若,是予歉然者,而前者只禁紋縀,意謂象譯,今者其除亂問之法,蕩然雖若此,究其本則苟且也。此亦爲國事,故有下問者,左右捕將,其令入侍,左右廳亦有捕捉者云故問之,右廳果强盜,而左廳不過窄窬。其絲太竹筐,初謂窮儒物件,其中有可駭者,禁紋縀時,綾屬欲禁,而其時有奏曰,至於綾屬,士夫家曰,以巫服不着故不禁。近者思之,粗粗布勝無裳,古詩旣云,雖無其紋,勝於紬屬。此屬曾予甚惡者,故燕貿追禁物件中,有此名,違禁可知。事雖微細,若是自現,此亦乾道之昭昭,綾縀之屬駭然,推尋時此乃違禁,見偸勿問,因此慨然者,絲太竹筐,自訴該廳者,而其欲索焉。若無今日之禁,於前,此亦施械者,若此而民何措手足,且孟嘗食客之狗盜,亦亂問乎?以此觀之,今日下敎,亦可謂不先不後,庶可見暮年除弊矣。私門刑訊,其已禁也。況已除亂問乎?此後若有違令,私門亂問者,其果亂民也。法曹禁奏,耳目規覈,使暮年其君,禁令乃行焉。犯者有職名者,限已身禁錮,有士名者,不齒士類事,一體嚴飭,雖周牢之刑,非不可不者,則嚴禁雜施焉。出傳敎諸臣遂退出。
上在慶熙宮。停常參,只晝講。
藥房都提調金相福,提調李景祜,副提調金鍾正啓曰,昨日臨門詢問,向晚還內,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。近五十歲,施一仁,此豈予乎?體昔德意也。
中宮殿·惠嬪宮,藥房口傳問安。答曰,知道。
以承傳色口傳下敎曰,朝講後入侍。
金致恭啓曰,大臣·備局堂上,依下敎來待矣。
傳于魚錫定曰,日熱故欲爲之,朝講爲之,備堂中經筵特進官爲之,次對·朝講同爲入侍,卽爲詣閤,入侍單子及時刻,安徐。
傳于魚錫定曰,內局入侍,儒臣持問答同爲入侍。
魚錫定,以吏曹言啓曰,徽寧殿參奉俞漢容,受由過限未上來,依例改差,何如?傳曰,允。
又以吏曹言啓曰,本曹正郞南柱老呈狀內,身病猝重,勢難察任云,依例改差,何如?傳曰,允。
金致恭,以兵曹言啓曰,今六月二十日文臣朔試射日次,而親臨都政相値,不得爲之之意,敢啓。傳曰,知道。
又以兵曹言啓曰,僉知中樞府事李倚明,素抱風眩之症,近又添劇,時月之內,差復無期,呈狀乞遞,西樞雖是閑局,不可一向虛帶,今姑改差,何如?傳曰,允。
又以兵曹言啓曰,昌慶宮衛將蔡景錫,猝得暑癨,症形孔劇,呈狀乞遞,不可等待其差復,今姑改差,何如?傳曰,允。
備邊司薦望,以趙爲坡州牧使。
傳于金致恭曰,坐直承旨入侍。
金致恭,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳宇內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
徐浩修,以義禁府言啓曰,全羅道濟州牧大靜縣荐棘罪人李翼運,撤籬,長城府陸配,大靜縣投畀罪人韓鏶,靈巖陸配,慶尙道南海縣庶民罪人尹弘烈,固城縣陸配事,命下矣。右罪人等,仍前罪目,依例發遣府羅將,仍令押送于各其配所之意,敢啓。傳曰,知道。
金致恭,以刑曹言啓曰,當該首羅將,決杖一百,其餘隨參者,決杖六十,而半杖半贖事,命下矣。依傳敎,罪人首羅將辛成泰杖一百內,決杖五十,隨參羅將朱福伊等二十七名,各杖六十內,決杖三十,其餘竝收贖放送之意,敢啓。傳曰,知道。
同知李惟秀疏曰,伏以,臣頃忝近密,重被臺參,請勘之律,雖至薄罷,而其所聲罪,死且有餘,臣驟聞抑塞,不知何事,退猶惝怳,莫省厥由。此必臣精爽離身,擧措失常,若病狂而然耳。不然則臣於伊日臨退,伏承御製檢寫之命,鞠躬而聽,擎手而出,臺臣之所目擊者,不過一瞬之頃,數步之間也。於此之際,乃敢有不敬之習,可駭之擧,則不惟臺臣之碍眼,賓對諸臣,列侍同覲,亦將以臣爲何如人哉?噫,臣出入筵席,今且二十餘年,雖以愚騃之賤,亦知堂陛之分,寤寐所自勉者,惟謹畏二字,而今罪名則反是焉。苟使臣克體躩如踖如之訓,而造次折旋,亦能自盡,則豈有是哉,豈有是哉?尋常尊敬之地,尙不敢然。況於咫尺天威之下,自陷無嚴之科,臣雖湛滅,尙不足贖其負犯。臣自遭此事以來,跼高蹐厚,寢驚夢噩,只有忽忽忘生,泯泯待死而已。誠不自意,聖度天大,不加顯戮,曾未幾日。敍命除旨,相續遄下,而前後恩敎,又不啻丁寧鄭重,殆有加慈父之護迷子,臣且惶且感,自不覺淚簌簌盈襟,而人臣負此罪,一日之偃息,亦已頑矣。官職去就,尙何念及?樞銜雖漫,亦未敢肆然冒膺,而驚魂未定,危蹤愈蹙。今始略控短章,仰請嚴誅,伏願聖明,俯賜燭諒,更勘臣罪狀,以爲千古人臣之戒,不勝幸甚。臣無任屛營祈懇之至,謹昧死以聞。答曰,省疏具悉。旣不立侍,則果雖有倨傲者,俯伏三人,何以知之?其涉殊常,然予未能視,諸臣旣無見者,故公然例批,特命敍用,意蓋此也。郞當之啓,卿何過嫌?卿勿辭謝命。
庚寅六月十九日辰時,上御集慶堂。藥房入診入侍時,都提調金相福,提調李景祜,副提調金鍾正,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·丁志泰,以次進伏訖。相福曰,夜間聖體,若何?寢睡·水刺之節,亦何如?上曰,一樣矣。進湯劑。上曰,兩廳首醫入診。泰輿·允協以次診候。退依曰,脈候左右三部調均,滑體亦勝昔矣。相福曰,夕湯劑依例進御矣。上曰,依。諸臣以次退出。
庚寅六月十九日辰時,上御集慶堂。朝講,大臣·備局堂上引見入侍時,領事韓翼謩,知事金時默,特進官具善復·李重祜,參贊官金致恭,司諫李顯祚,侍讀官鄭象仁,持平李溎,檢討官李澤遂,領議政金致仁,戶曹判書趙雲逵,刑曹判書沈鏽,行司直李章吾·金孝大,記事官任希雨·吳鼎源·柳誼,事變假注書任煜,以次進伏。上講小學前受音,自古者小學,至惟聖之謨訖。上命上下番儒臣分讀,象仁·澤遂以次分讀訖。上曰,文義,可也。象仁曰,幼而愛親敬長,卽長而修齊治平之本也。古昔聖帝明王治體,亶不外此,此等處留念伏望。澤遂曰,萬善字及人性之綱字,相爲表裏矣。上曰,所奏俱好矣。翼謩曰,明命赫然,罔有內外,正似大學之明明德,德崇業廣,乃復其初,然後無表裏而自有可觀矣。上曰,所奏好矣,是矣。昔非不足,今豈有餘之句,予何自居乎?知其味而不知其本矣。翼謩曰,聖算彌篤,不必撝謙退托矣。時默曰,灑掃應對,卽修齊之本矣。益加聖工,董率庶僚焉。上曰,所奏好矣。重祜·致恭·顯祚曰,經筵諸臣,已盡仰達,臣無可陳文義矣。溎曰,殿下五十年治平齊正,亶出於一部小學,臣以拙訥之辭,今不可仰勉矣。益軫不息之工,幸甚。上曰,所奏好,當留念矣。上曰,藥房提調持湯劑入侍。出榻敎藥房都提調金相福,提調李景祜,副提調金鍾正進伏曰,夜間聖體,若何?上曰,一樣矣。相福曰,寢睡·水刺之節,亦何如?上曰,一樣矣。相福進湯劑,上進御理中建功湯。相福請診候。上曰,只兩廳首醫爲之。泰輿·允協診候曰,脈候左右三部度數調均,滑體不足,比前一樣矣。致仁啓曰,此慶尙左水使李觀夏狀啓也。枚擧釜山僉使具明謙馳報,以爲訓·別等手本,則第二船人歸下代倭二名,而玉捕倭學問情,則下代倭入歸者,只一名云。故相左委折,査問於訓·別,則下代倭一名,猝得急癨,還爲下陸,而館守倭不卽通奇云矣。館中事情,訓·別無不檢察,則下代倭去來,全然不知者,極爲慢忽。訓導李命和,別差劉道弘等罪狀,請令廟堂稟處矣。身爲訓別,夢不覺察,及至査問之後,始乃推諉倭人,彌縫手本者,誠極可駭。訓導李命和,別差劉道弘,令帥臣拿致重棍,俾有懲勵,何如?上曰,依爲之。又啓曰,昨日,自上特擧故相擇守令之言,而下敎爲國之要,誠不外是。但取人不可以貌,或有表儀好而不善居官,或有言貌拙而終著治績者,知人之難,蓋如是矣。然爲銓官者,一切秉公者,凡於差遣之際,惟以爲官擇人爲心,則庶幾失小而得大,大政隔日,守令窠多,以此各別申飭,俾有實效好矣。上曰,所奏誠是,依爲之。又啓曰,卿宰中多有罷散,久未蒙敍者矣。上曰,誰也?致仁曰,李溵·閔百興·俞彦民·尹東暹也。至於前禮判李最中,罷譴屬耳,臣不敢竝請收敍,而伊日特推,便似已勘。故以其惶悚之心,卽上請譴之章,事勢道理,宜其如此也。上曰,竝敍用,李最中一體敍用。翼謩啓曰,嶺南漕倉設立之後,連歲上納,未見其弊,昨今年來,或不無生弊之漸。此蓋由於差員人微,船漢無所忌憚而然,此後三漕倉元定差員,三鎭邊將,分付該曹,各別擇送,何如?上曰,所奏誠是,依爲之。分付銓曹。又啓曰,牙山縣監領運定式之後,連二次無弊上納,則俱蒙右職調用之典矣。時縣監沈鋑,亦領運至再,上納無欠,分付該曹,依例調用,每每陳稟,事涉煩屑,從今爲始,定式施行,何如?上曰,依爲之。此後不必煩稟,定式施行。致仁曰,牙山縣監旣已定式,則法聖僉使,亦宣一體擧行,而毋論再運三運,無弊領納。且屆瓜限,然後方可許其陞遷矣。上曰,然矣。依爲之。翼謩啓曰,從古所無之惡刑,斷自宸衷,特命除去,恤刑之仁,臣實欽仰,而第我國之以此刑詰盜,其來已久。今猝除之,從此捕廳威輕,偸竊生心,誠不無其慮。嚴飭京外,凡係戢盜之政,必令各別用心,無或放忽,何如?上曰,所奏誠是,另飭京外。致仁曰,臣於昨筵,已以此仰達矣。今此特除惡刑之敎,蓋出於咸與全歸之德意,非欲其京外治盜之少緩也,而爲今掌戢捕之臣者,萬一因此而或忽其禁,則甚非聖上本意也。大抵近來閭閻間,偸竊相續,民不堪其苦,而捕廳之譏捉推給,絶無聞焉。苟如是則置捕廳何爲乎?況日役奸宄畏戢之道,恐似不及於前,尤不可不嚴飭京外,隨其勤慢而勸懲矣。上曰,予亦有此意,所奏誠是,一體嚴飭京外。判義禁趙雲逵啓曰,昨日因持平李溎所懷,有島配諸罪人出陸之命矣。侍從外亦多有島配者,未知一體擧行乎。不可不一番筵稟,故敢達矣。上曰,只侍從擧行。以上竝出擧條雲逵曰,臣有擧行之事,臣則先爲退去乎?上曰,可也。致仁啓曰,次對體重,而判義禁趙雲逵,謂有該府擧行之事,先請退出,事甚未安,推考,何如?上曰,所奏得體,依爲之。出擧條上命書傳敎曰,事同而一則挾冊登筵,一則尙在敬班,修撰金基大三度,代李命彬除授,牌招察任。出傳敎上曰,編輯郞廳洪纘海,持職官考入侍。出榻敎上曰,夕講爲之。出榻敎上曰,前判書李溵·李最中,前監司閔百興,前大司憲尹東暹·俞彦民,竝敍用。出榻敎又命書傳敎曰,草記尙今寥然,故今於次對,欲爲下敎。聞判金吾所奏,不無苗脈,李翼運,臨鞫時雖嚴處,旣已飭勵,撤籬,長城府陸配,韓鏶,靈巖郡陸配,尹弘烈,固城縣陸配,以示予重臺請之意。又命書傳敎曰,頃者臺請得體,故雖見刑配,過,故欲爲下敎,飭則已示,事當參酌,而其時此擧,果爲無狀。旣參酌則不可只施其頭,刑配下敎,分揀,當該首羅將,決杖一百,其餘隨參者,決杖六十,而半杖半贖者,分付該曹,其令今日擧行。羅將旣已參酌,則其時下敎時,當直一體處分,意或過矣。大臣旣奏,當直都事汰去,特爲分揀。又命書傳敎曰,湖西近地,而若是稽滯,故初命決杖,昨雖參酌聞啓,昨年有九月十月裝載之事。噫,於民前冬已捧,雖春夏,晩時裝載,已涉駭然。非徒法制之不然,多日留滯,石豈全一?噫,於鄕民徵督粒粒辛苦之米,於貢人下欠縮之米,則爲此君之所當恤也。今番來月裝載者,當該守令,營門決杖七十,八月則八十,九月則九十。若至十月者,施以杖一百徒年之律,其中若有侍從臣或資堂者,令該府處之,其杖依此擧行事,分付該府·該道,豈特稅大同?其犯者,諸軍門一依施行事分付,非徒稅船,於軍布留滯換木,罔有紀極,依此例擧行事,分付該曹·該廳,當該軍門,如是嚴飭之後,或有顔私掩置者,今有去來狀聞,自可知之,當重繩,亦爲嚴飭。以上竝出傳敎致恭讀奏李命彬牌不進傳旨。上命書傳敎曰,特敎之下,焉敢若此?只推,更爲牌招入直。出傳敎李顯祚啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。李溎曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。諸臣以次退出。知事金時默,特進官李重祜,參贊官金致恭,侍讀官鄭象仁,檢討官李澤遂,以次進伏。上講大學衍義前受音,自曰,若稽古,至時雍訖。仍命上下番分讀,象仁·澤遂讀訖。上曰,文義可也。象仁曰,稽古云者,可謂善形容聖人矣。上曰,是矣。澤遂曰,安安則自然中道矣。聖上之要,莫過於一安字矣。上曰,所奏是矣。時默曰,衍義一部,卽大學條目,聖帝明王之治體,有可觀矣。上曰,所奏好矣。重祜·致恭曰,臣等,無可陳之文義矣。上曰,經筵先退,編輯郞廳進前,可也。纘海進伏。上命讀設立捕廳條訖。命退出。諸臣以次退出。
庚寅六月十九日未時,上御集慶堂。藥房入診入侍時,都提調金相福,提調李景祜,副提調金鍾正,記事官柳翼之·吳鼎源·柳誼,醫官方泰輿·許礈·李以楷·鄭允協·慶絢·吳道炯·丁志泰,以次進伏訖。相福曰,俄間聖體,若何?上曰,一樣矣。進湯劑。上曰,中宮殿有症候,當用何劑?泰輿等曰,茹藿湯似好矣。上曰,日再服,何如?泰輿等曰,似無害矣。上曰,中宮殿進御茹藿湯本方中,白朮代蒼朮,加桂枝一錢,草果五分,三貼製入。出榻敎上曰,在院承旨入侍。出榻敎內局諸臣先退。
庚寅六月十九日未時,上御集慶堂。儒臣持問答入侍時,校理李致中,修撰李澤遂,左副承旨金致恭,記事官任希雨·吳鼎源·柳誼,以次進伏。上命讀問答,上下番儒臣及承旨上下番翰林,以次讀奏訖。上曰,注書持入洪世泰文集,可也。賤臣持入。上命致中讀奏。致中讀奏,上曰,果善文矣。仍命諸臣退出。諸臣遂退出。
庚寅六月十九日酉時,上御集慶堂。坐直承旨入侍時,左副承旨金致恭,記事官任希雨·吳鼎源·柳誼,以次進伏。上命致恭讀諸道兵水營殿最訖。仍命退出。諸臣以次遂退出。
上在慶熙宮。停常參·經筵。
藥房都提調金相福,提調李景祜,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣。下敎時,入侍宜矣。
中宮殿·惠嬪宮,藥房口傳問安。答曰,知道。
都目政事。吏批,判書朴相德,參判鄭存謙,參議金相翊進,以邊得讓爲兵曹參議,金光岳爲吏曹正郞,尹勉升爲吏曹佐郞,魚錫齡爲兵曹佐郞,鄭琂章爲兵曹佐郞,洪相文爲典牲主簿,李百喬爲司圃別提,鄭得儉爲禁府都事,張志濟爲工曹佐郞,沈鋑爲文化縣令,李廷恢爲潭陽縣監,金仁謙爲松蘿察訪,金鍾秀爲谷山府使,李邦緯爲昌城縣監,尹遠東爲麻田郡守,鄭景曾爲甲山府使,李鎭壁爲富寧府使,金致誠爲典設別提,洪大顯爲東部都事,李敬養爲掌樂主簿,李成祜爲司宰直長,宋鼎休爲內資直長,李世述爲典牲直長,李商質爲繕工副奉事,金相念爲軍資直長,李宗祿爲宣陵直長,李文源爲尙瑞直長,沈念祖爲引儀,尹光星爲南部都事,李復顯爲掌苑奉事,申光權爲繕工奉事,洪大源爲江華經歷,李禾爲杆城郡守,李得源爲靑山縣監,金愚爲牙山縣監,姜必敎爲全義縣監,李䋱爲三嘉縣令,尹顯基爲陽城縣監,金漢耆爲工曹參判,金鍾正爲同成均,金用謙爲掌樂正,金應淳爲司譯提調,姜五成爲雲峯縣監,沈墩爲南海縣令,原溪君加德今加綏德加資事承傳,折衝王熙道今加嘉善賞加,宣陵直長李宗祿,典牲直長李世述相換,南部奉事尹光星,繕工奉事申光權相換,以沈鑧爲大司諫,李迪輔爲執義,李宇喆爲掌令,呂善亨爲持平,盧聖中爲獻納,尹得讓爲戶曹參判,兪彦民爲刑曹參判,李命植爲戶曹參議,具善復爲兼同義禁,李晉圭爲輔德,朴取源爲宗簿正,羅忠佐爲司成,尹晩爲漢城庶尹,金頤柱爲永禧殿令,崔景岳爲昌原府使,洪益弼爲星州牧使,蔡道恭爲定山縣監,趙載天爲泰仁縣監,慶興君栴爲冬至使,宋瑩中爲副使,李命彬爲書狀官,沈念祖爲工曹佐郞,宋準明爲恭陵令,李宅輔爲濟用判官,洪相文爲南部都事,李星鎭爲歙谷縣令,李九成爲參禮察訪,南碩老爲銀溪察訪,李文源爲司饔主簿,李述源爲引儀,李商質爲尙瑞副直長,趙明寅爲廣興奉事,李海伯爲司宰奉事,申光蘊爲報恩縣監,趙瑗爲司僕主簿,張志濟爲寧海府使,朴相復爲寶城郡守,林永老爲草溪郡守,具善復爲知義禁,李尙質爲尙瑞直長,李濟鵬爲繕工副奉事,李文源爲戶曹佐郞,尹行元爲和順縣監,朴道仁爲瑞山郡守,李宜老爲伊川府使,閔百順爲工曹參議,李烒爲刑曹正郞,洪彦喆爲北靑府使,申光道爲河東府使,任逅爲居昌府使,刑曹佐郞鄭琂章仍任事承傳,以任璛爲尙瑞副直長,俞彦鉉爲繕工副正,申五淸爲開城經歷,曺命楫爲工曹佐郞,金寅燮爲監察,趙夢麟爲社稷令,許鍒爲禮曹正郞,宋繼相爲鎭岑縣監,鄭華淳爲高山縣監,洪純輔爲尼山縣監,鄭麟煥爲抱川縣監,韓文洪爲濟用副奉事,成德朝爲兵曹正郞,具修溫爲兵曹佐郞,鄭彦暹爲右通禮,具壽國爲綾州牧使,許溫爲弤平縣監,申光業爲居山察訪,李昌壽爲典醫提調,李元萬爲戶曹佐郞,申晦爲司導䆃提調,權噵爲惠民提調,徐命膺爲掌樂提調,金時默爲尙衣提調,洪重孝爲內贍提調,韓光會爲惠民提調,李仁鎭爲郭山郡守,李宗漢爲平海郡守,蔡濟恭爲掌苑提調,崔弘輔爲廣興守,柳翼之爲典籍,任希雨爲典籍,李景洙爲靑巖察訪,李重玉爲祥雲察訪,李宜白爲司䆃主簿,金鍾善爲漢城主簿,趙瑗爲刑曹佐郞,金光藎爲兵曹佐郞,申晦爲禮曹判書,申大爲仁同府使,申大觀爲金川郡守,金觀柱爲龍岡縣令,趙潞鎭爲中部都事,任希雨爲禮曹佐郞,柳翼之爲禮曹佐郞,尹晚爲寧越府使,黃仁廉爲司䆃主簿,徐完碩爲延日縣監,柳薰爲成歡察訪,李鎭復爲襄陽府使,金源爲內贍主簿,元綮鎭爲氷庫別提,陸再恒爲司圃別提,朴尙淳爲禮賓主簿,卞光爲軍資主簿,洪疇漢爲典牲主簿,全宇成爲造紙別提,羅潤福爲軍器主簿,李復完爲內資主簿,李樂培爲典籍,成均博士單李翼相,學正單鄭顯道·洪履祚,學錄單成萬离·魯仁鐸·崔大奎,學諭單安中權,承文著作單任煜,以具宗謙爲工曹佐郞,鄭夢弼爲直講,李在徽·禹禎圭·李福休·權漢緯爲典籍,李琰爲童蒙敎官,鄭翼祥爲禁府都事,李成玉爲引儀,趙鵬逵爲平市主簿,徐有祜爲司僕主簿,李徹祥爲敬陵令,南有定爲繕工假監役,洪鳴漢·尹龜東爲徽寧殿參奉,朴光晦爲寧陵參奉,吳泰讓爲英陵參奉,金道淳爲宣陵參奉,李益燦爲恭陵參奉,鄭知模爲慶基殿參奉,許湜爲禮賓參奉,趙重國·徐命復爲典獄參奉,金安默爲童蒙敎官,典籍單李衡弼·金健修·金尙權,奉常主簿單李陽普,以南殷老爲童蒙敎官,林重遠爲童蒙敎官。兵批,判書元仁孫,參判宋文載,參議邊得讓,參知申景濬進。以閔百興爲同知,邊聖澤爲忠翊將,副護軍魚必溟·具性五·梁世絢·李潤德·趙㠎·李鼎秀·李敬玉,司直李溵·李最中·尹得雨·尹東暹·兪彦民·閔百興,以尹守仁爲訓鍊主簿,鄭榮祚爲慶尙右兵虞候,金就大爲訓鍊判官,李烒爲都摠都事,李基來爲訓鍊主簿,金宅沂爲碧團僉使,司直尹得養·洪趾海·金應淳·李萬恢·李命植·朴弼逵·李在簡·尹冕東·柳善養·徐命天,副司果李亨逵·金基大·李章漢·安翼濟,以李仁彬爲都摠經歷,黃仁煐爲忠翊將,朴聖浹爲羽林將,金昊明爲訓鍊僉正,許燦爲從浦萬戶,李鎭邦爲平南萬戶,崔壽彭爲文城僉使,千世弼爲蛇渡僉使,黃錠爲北虞候,金良弼爲江原監營中軍,金玹爲景福將,河有龍爲昌德將,任屹爲城津僉使,李東燁爲上土僉使,申爲順天監牧官,金熙淳·吳載恒爲訓鍊主簿,張鎭嵩爲訓鍊判官,金塡爲同知,李成龍爲訓鍊主簿,李命鎭爲高山里僉使,曺潤根·尹致垕爲訓鍊主簿,金泰業爲臨淄僉使,姜弼武爲防踏僉使,吳載熙爲平安監營中軍,權翰爲京畿監營中軍,柳春馪爲公州營將,金光宇爲全羅監營中軍,金養性爲惠山僉使,閔光晉爲訓鍊僉正,金德淳爲訓鍊判官,趙彦心爲訓鍊主簿,李春行爲天城萬戶,張成漢爲夞怪萬戶,金載泰爲羅暖萬戶,崔光國爲西平萬戶,崔文圭爲長木浦萬戶,韓相範爲安義僉使,沈宜鎭爲柔遠僉使,許泓爲江華中軍,訓鍊主簿林夢元本院去官,僉知單李宜柱,以辛錫箕·田昌雨爲兼司僕將,李漢明·權衡弼·張齊維·任嵂爲訓鍊副正,李東燁爲都摠經歷,李漢興爲都摠都事,元啓弘爲都摠經歷,趙德謹爲麟山僉使,林夢元爲晴川別將,李格爲南村別將,崔世垕爲保山別將,李鼎炳爲管城將,趙榮儉爲法聖僉使,姜漢周爲梨洞萬戶,洪裕祥爲鳥嶺別將,朴文若爲龍津萬戶,金善道爲植松萬戶,李商燁爲梨津萬戶,成道源爲僉知,黃世輝爲景福將,金福成爲昌慶將,吳載徽爲宣傳官,徐㬦爲中樞經歷,鄭象仁爲北評事,李東弼爲都摠都事,徐命國爲訓鍊判官,李得濟爲白翎僉使,劉壽德爲在德萬戶,李匡運爲訓鍊副正,申大偀爲都摠經歷,金道煥爲都摠都事,趙嵃爲宣傳官,金命爀·洪重復·朴宗都爲武兼,李鼎秀爲滿浦僉使,金漢老爲副率,朴載文爲宣傳官,趙嵃爲都摠經歷,崔遠爲訓鍊主簿,田文顯爲宣傳官,田景祥爲訓鍊判官,柳鎭茂爲都摠都事,崔雲翮爲訓鍊判官,李元萬·許俊·李弘鼎·尹範衡·朴長瀗爲訓鍊主簿,沈趾賢爲五衛將,兪巚爲昌德將,王熙道爲景福將,崔鳳昌爲訓鍊主簿,洪健祚·劉洪世·李殷昌·鄭忠良爲武兼,李鼎運·李度海·李潤河·朴光翰·南正周爲宣傳官,李淞爲洗馬,李運昌·韓應齡爲武兼,趙重明爲僉知,李鏽·趙漢經·柳榮之·柳增萬爲武兼,金鍾爀爲東道參軍,辛弼垕·姜載遇爲部將,楊泓·洪範源·金衡一·朴弼謙·皮載麒·梁龍甲爲守門將,權管秩,小農堡金鏶,自作仇非金永耉,舊乫坡知李天晟,同仁李邦祚,三千浦姜載周,乾川金仁德,於汀灘張奉龍,大吉號里柳枝萬,小吉號里李斗行,楸仇非李泰新,廣坪禹弘賢,甲巖韓光裕,乾原康英堯,黃拓坡金敬信,僉知作闕單成道源,以南泰普爲僉知。
金鍾正啓曰,右副承旨徐浩修,今日不爲仕進,卽爲牌招,何如?傳曰,允。
以備忘記,傳于金鍾正曰,內殿今日差勝,然此月令劑也,加人蔘一錢三貼劑入。
金致恭,以都摠府言啓曰,今日入直內三廳武兼禁軍及軍兵等,當爲中日習射,而親臨都目政事相値,不得爲之之意,敢啓。傳曰,知道。
金鍾正,以吏曹言啓曰,寧陵參奉金基厚呈狀內,身病猝重,勢難察任云,依例改差,何如?傳曰,允。
金致恭,以兵曹言啓曰,景福宮衛將崔海秀,昌德宮衛將文星輔,俱以病難供職,呈狀乞遞,輪番之任,不宜久曠,竝今姑改差,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜人無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
以權炳爲假注書,以崔鈺爲假注書。
庚寅六月二十日辰時,上御集慶堂。親臨都政入侍時,吏曹判書朴相德,兵曹判書元仁孫,吏曹參判鄭存謙,兵曹參判宋文載,吏曹參議金相翊,兵曹參知申景濬,行都承旨金鍾正,左副承旨金致恭,吏曹正郞宋德基,佐郞洪彬,兵曹正郞柳翰申·呂善亨,佐郞李萬軾,記事官柳翼之·任希雨·吳鼎源·柳誼,以次進伏訖。上命書傳敎曰,近八親政,古豈有焉?近來夏冬都政,必也親臨,意亦深焉。何可視泛?申飭兩銓,必也另擇。生民休戚,係於守令,其若擇人,宜先初仕,京華子弟,人孰不知而其於遐方,雖有渭水·傅巖之才,人孰知之?其陞六窠應陞者,於都政,欲闊何闊,欲狹何狹,而其於字牧,爲官擇人,勝於爲人擇官,公道可見。且知人惟帝難,銓官之心雖恃,能者不能,不能者能,在於其人雖誤,予則曰,此亦公也。噫,盛暑若此,而昔年仰觀都目時,必也整衣過數望筒,然後釋御衣。今於近八,何敢自便?初欲崇政殿親臨,於諸臣之凡事,必勝於此,而竟夕爲難。故抑此心,只索笠而坐呼寫。噫,其君若此之時,兩銓宜加猛愓,以此申飭吏兵批。又命書傳敎曰,抱紅牌老餓牗下者,頤下雖白,亦有道臣御史之薦,而鬚白者幾乎復黑,於其薦剡,作一銓曹之休紙,此豈用人之道乎?今於初仕,必也先取,抱牌沈滯,西銓特甚,幾萬武臣,自可人人盡心,而公勝於私,至靈者豈不服乎?至於吏批通淸,予庸心焉。禁掌通之後,持正淆雜,莫若近日,以孔子之聖,予待價無才隨價。此亂國之本,雖才遺價此遺珠之歎,而然予則日遺珠之歎小也,亂國之弊大也。其日亂國,無乃迫切乎?此則不然,今若不擇今日,則引浮囂者,流來日政引躁競名雖二,其本一也。此輩互相乘時,公然浮囂,恣意陷人,而售計之甚,卽銓官也。予嘗笑之,渠今逐一政官,亦何能今陞此?此無他,一則受囑躁競之輩,一則信其浮囂之言。官師相規,人皆媕阿,其於此事,瞋目攘臂,此何心而陷於鄙夫之習乎?惜乎其心若此之故,其欲甘心,必先銓官此也甚矣。浮囂渠雖囑臺,渠何能一朝得高官?甚矣躁競,渠雖爲此,乾道昭昭,臥唾至腹,理之常也,予見熟矣。渠何敢欺予等其本世臣爲此無狀甚矣,何足道哉而此專由於通淸淆雜之致。一守令不擇一郡,吾民受困,一通淸不審,搢紳無人。今當暮年親政,以日復一日之心,何不洞諭於此?銓官亦不無自招者,何則?其或人雖無狀,坎坷已久,引用其心,誠由於四端之心,而反受其弊,此不在我心中,或有因此德色之心。亦或曰,我旣爲此,人何背我云?則此卽計較之心也。心頭若此,些少此心,我之方寸中,公則已減,卽一私字腸肚也。令予非果有此人而然也,暮年世道苦心也,另飭另飭。噫,此一件事,非特爲親政也,其飭百政者也。竝出傳敎朴相德啓曰,今此都目大政,各岐仕備應遷者相避及未準朔監察禁府都事·戶曹·刑曹·工曹·漢城府平市署五部都事,各司久任時推人員,竝擬,何如?上曰,允。又啓曰,守令多窠,今當差出,而未準朔禁軍將及營將·邊將·虞候·中軍·守令·察訪·都事,竝擬,何如?上曰,允。又啓曰,四館陞六品之時,有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之。故出六者未免積滯,依例遷轉,何如?上曰,允。元仁孫啓曰,未準朔禁軍將分任,竝擬,何如?上曰,允。以上竝出擧條上曰,藥房提調持湯劑入侍。出榻敎都提調金相福,提調李景祜進伏。上進御理中建功湯訖。相福曰,診候宜矣。上曰,置之。鍾正啓曰,今此望單子,不書望字,當該郞廳,推考,何如?上曰,依爲之。致恭啓,莫重望筒,漏落鎭字,其在事體,不可無飭,當該郞廳,推考,何如?上曰,依爲之。以上竝出擧條上命書傳敎曰,兵曹參議邊得讓牌招,先入侍後謝恩。出傳敎上命諸臣少退,諸臣以次更爲進伏。上命書傳敎曰,於今此亦第二件事,而古規何闕?其況暮政,十考十上,五考五上,張褒抄啓守令·邊將·廉吏·爲國效節人,西北松都人,戊申軍功人與孫,其令另加調用,漢明豈不云乎?于今初仕,卽漢郞署也。其令一體另擇,況十考五考下敎,自古盛意,而近者白徒雖復職於此,不過一望䋻縫。予常慨然者,另飭於復職之時,凡守令敍陞,必先循吏事,一體申飭,其於邊將五考懸註自今及今,一不見焉,而每稱五考,此亦文具,白首暮年,豈不滋慨?申飭今政,必有實焉。出傳敎上曰,藥房提調持湯劑更爲入侍。出榻敎三提調進伏。上進御理中建功湯訖。又命書傳敎曰,噫,豈非聖人,則每事焉得之稱古人旣云?噫,幾年事我,忘身爲國,其知深矣。頃者所遭,豈意若此?本事洞釋無餘,處分旣嚴。噫,彼洪奉賀,特許休致,可謂善心,而休致大臣,今無可論,補外重臣,亦何撿擬,而當之者心,豈不若此,而其於朝廷,自此之後,一皆不檢。此何道理,亦何景像?若此不已,爲今之臣,豈不難乎?申飭銓曹,其勿曲循,依例撿擬。出傳敎又命書傳敎曰,莫重親政,四郞廳只有二郞廳,事體不然。先爲擬望,其令先入侍後謝恩,兵曹郞堂,亦爲一體先擬,先入侍後謝恩。又命書傳敎曰,今日注書與尙瑞院官員,依例陞六。又命書傳敎曰,今日親政,守令·邊將在京人,來朝皆謝恩,其令入侍。竝出傳敎兵曹參議邊得讓,吏曹正郞金光岳,佐郞尹勉升,兵曹佐郞魚錫齡,以次進伏。仁孫曰,韓應齡落點望筒,應遷之窠矣。上曰,韓應齡落點,勿施前望,更爲書入。仍改落點於首望。上曰,諸臣少退,可也。諸臣以次更爲進伏。上曰,藥房提調持湯劑更爲入侍。出榻敎三提進伏,上進御理中建功湯。上命書傳敎曰,噫,近年以來,連爲親政者,意蓋深也,而至於今番,亦千千萬萬料表,試看今朝飭敎,可知予心矣。體昔年,初欲法殿親臨而未果,其何循常?兩銓數百餘望,必也親點,此數年來初也。然目昏擧燭之後,豈特難辨三望擧望熟視?只見望單,故不獲而復爲付籤,噫,一政之內,晝則點而夜則籤。卽此一事,其衰已判,晝夜判異,予自差惜,其亦哂者,今日不服建功之前,斷然點下,旣加一貼,三貼畢飮,視昏若此,建功果有效,豈若此?予所以哂者也。嗚呼,近八,心雖歉然,雖然爲宗國爲世臣爲吾民之心,氣雖衰,心不衰。吁嗟,大小臣工,爲予心體予意,益飭精白,補我暮政。出傳敎仁孫曰,韓應齡落點望筒,雖因應遷,而旣蒙天點,則仍爲勿施,事體,如何?故臣俄少退時,分排儲窠,則猶有推移之道矣。上曰,然則韓應齡,更爲擬望,可也。仍命書傳敎曰,其雖誤點,旣受之後,勿施可惜。故欲爲下敎,而首望應爲陞六者,故復點。況此人卽北關之人,騎判特賜虎皮一令,殿中親受。又命書傳敎曰,今日異於他日,亦有下敎者,故弛夜禁事,欲爲下敎而未果,今乃覺焉。當該巡邏營,左右巡廳·捕廳,今夜勿禁之事,分付,雖有捕捉者,其令卽放。又命書傳敎曰,今番親政申飭非尋常,而許多復職,李泰齡首擬,豈遵飭之道乎?吏判推考。又命書傳敎曰,司果六品,每都目申飭,而昨各司果陞六,尙無實職者,至於三人之多,今番幸免此矣。豈體申飭之意?暮年親政,亦豈文具?昨冬以後,參政銓官,一竝從重推考。以上竝出傳敎上曰,近來承傳皆收用乎?相德曰,幾盡收用矣。上曰,注書出去相考,近來未及錄用,承傳以奏,可也。翼之承命退出還奏曰,臣取考吏曹承傳冊,則近來未及收用,只林重遠及南泰會子侄中,調用承傳矣。上命書傳敎曰,南泰耆四兄弟登科,予知,而有五兄弟,於今知之。噫,四兄弟登科,今只有南泰著,予心嗟惜。今番南泰會下敎,蓋此也,今日聞焉。其本爲兄弟,而其一兄果今在而壽職云,文蔭僉知一窠作窠,今日內備擬。又命書傳敎曰,噫,爲人君,憶舊下敎,其豈尋常?況今年復敎者乎?林錫憲之子,公然遺漏,於南泰會,其曰,兄弟中有子年長者云者,意欲卽付而亦遺焉。當該銓官,從重推考,孔聖豈不云?人無信不立乎?人君下敎,若問答所云,豈不若政官檢擬?今政中三十朔窠,只有二人,敎官二望,勿施。今日政卽爲備擬,雖與韓應齡有異,旣受其點,亦何異焉?此後三十朔窠,待闕卽爲懸註調用事,一體分付。以上竝出傳敎上製下此政復今,豈予料隨單親點暮年心一句?命入侍諸臣賡和。諸臣以次賡進。仍宣饌。上曰,御製及諸臣賡進,作帖頒賜,可也。諸臣以次遂退出。
上在慶熙宮。停常參·經筵。
徐浩修啓曰,行大司憲洪重孝,執義李迪輔,掌令任一源·李宇喆在外,持平李溎呈辭,呂善亨未肅拜,今日以監察茶時之意,敢啓。傳曰,知道。
藥房提調李景祜,副提調金鍾正啓曰,昨日親臨大政,夜深乃罷,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。心許宗國,酬應何諭?建功果功,昨已諭,晝占夜籤,本衰可知,渠何曰功哉?此亦尤爲不信者也。待都提調備員,入侍宜矣。
中宮殿·惠嬪宮,藥房口傳問安。答曰,知道。
徐浩修,以備邊司言啓曰,今日本司之坐,許多諸堂,幾皆懸病,僅以三將臣,備員開坐,事體極爲未安。公故應頉外,懸病諸堂,一倂從重推考,牌招進參,何如?傳曰,近八其君,親點親政之時,豈可若此乎?卽爲牌招,來會入侍。
以承傳色口傳下敎曰,備堂中無故者,盡爲入來事申飭,晝講當爲之,單子安徐,備堂入來中,經筵特進官爲之,卽入時刻。
以備忘記,傳于徐浩修曰,朝參下敎,若何?近八其君,盛暑若此,而稱□備堂,今又若是,此何國體?今日連三日次對。
徐浩修啓曰,今日次對,兩司當爲進參,除在外外,未肅拜不爲行公人員,竝卽牌招,以爲推移進參之地,何如?傳曰,允。
傳于魚錫定曰,備堂中特進官入來,則內局有經筵,卽爲詣閤,正時入之。
傳于具㢞曰,知義禁具善復留待。
傳于魚錫定曰,昨日新除掌樂提調徐命膺,使之卽爲入來。
徐浩修啓曰,大臣·備局堂上,依下敎來待矣。傳曰,入侍。
傳于徐浩修曰,內局入侍。
傳于金鍾正曰,內局姑留閤外近處,待下敎入侍。
李碩載,以侍講院言啓曰,本院新除授兼輔德李亨逵,自鄕上來云,卽爲牌招察任,何如?傳曰,允。
徐浩修,以禁衛營言啓曰,去夜犯夜所捉者,依傳敎卽爲放送,仍爲勿禁之意,敢啓。傳曰,知道。
又以一所巡廳言啓曰,去夜犯夜人所捉者,依傳敎卽放後,仍爲勿禁之意,敢啓。傳曰,知道。
又以二所巡廳言啓曰,去夜犯夜人所捉者,依傳敎卽放後,仍爲勿禁之意,敢啓。傳曰,知道。
又以左邊捕盜廳言啓曰,依傳敎,去夜犯夜人勿禁之意,敢啓。傳曰,知道。
又以右邊捕盜廳言啓曰,去夜犯夜人所捉者,依傳敎卽放後,仍爲勿禁之意,敢啓。傳曰,知道。
以承傳色口傳下敎曰,濟州漂民,當給米布,戶曹·惠廳,一體待令。
左議政韓翼謩箚曰,伏以,臣日昨筵退,重感暑症,頭疼膈滿,寒熱間作,食飮全廢,今至三日,尙無減勢。卽者賓對有命,末由趨參,病裏惶隕,尤增死罪。仰惟聖明在上,寶齡近八,一日萬幾,彌自勤勵,如臣無似,伴食中書,未能以一事對揚下風。今日諸堂之稱頉於對坐,未必非視效於臣,臣心惶愧,尤當如何?玆陳短箚,仰瀆崇聽。伏乞聖明,亟降威譴,以振頹綱,以安賤分,不勝幸甚。取進止。答曰,省箚具悉卿懇。業已諒矣,未參何傷?卿須安心勿辭,其須善攝焉。仍傳曰,遣史官傳諭。
庚寅六月二十一日,辰時,上御集慶堂。晝講入侍時,知事李景祜,特進官李章吾,參贊官具㢞,侍讀官李致中,檢討官李命彬,記事官任希雨·吳鼎源·柳誼,上講小學傳受音,自孟子曰,至吾必謂之學矣訖。命上下番儒臣分讀,致中·命彬讀訖。上曰,行有餘力之句,雖曰未學,吾必謂之學矣之句,孔聖·子夏之言,隱然有相似處矣。命諸臣各陳文義。進湯劑後,景祜曰,都提調病未入來云矣。上曰,然乎?仍命書傳敎曰,領府事·都提擧許副,以便調理,金判府事爲都提擧。出傳敎上曰,守令邊將入侍。出榻敎富寧府使李鎭璧,靑山縣監李得源,牙山縣監金愚,全義縣監姜必敎,三嘉縣監李琜,平康縣監趙鎭容,陽城縣監尹顯基,甲山府使鄭景曾,潭陽縣監李廷恢,雲峯縣監姜五成,南海縣令沈墩,昌原府使崔景岳,星州牧使洪益弼,定山縣監蔡道恭,泰仁縣監趙載天,報恩縣監申光蘊,海寧府使張志濟,寶城郡守朴尙復,草溪郡守林永老,和順縣監尹行元,瑞山郡守朴道仁,伊川府使李宜老,北靑府使洪彦喆,高山縣監鄭華淳,尼山縣監洪純輔,抱川縣監鄭麟煥,砥平縣監許溫,郭山郡守李仁鎭,平海郡守李宗漢,金川郡守申大觀,寧越府使尹珖,延日縣監徐完碩,襄陽府使李鎭復,仁同府使申大儁,河東府使申光道,鎭岑縣監宋繼相,居昌府使任逅,城津僉使任訖,蛇渡僉使千世弼,文城僉使崔壽彭,平南萬戶李鎭邦,從浦萬戶許燦,高山里僉使李命鎭,防踏僉使姜必生,臨淄僉使金泰業,安義僉使韓相範,柔院僉使沈宜鎭,夞怪萬戶張成漢,羅暖萬戶金載泰,天城萬戶李春行,西平萬戶崔光國,法聖僉使趙榮儉,麟山僉使趙德漢,梨津萬戶李齊燁,植松萬戶金善道,白翎僉使李得濟,在德萬戶禹壽德,碧洞僉使金宅近,以次進伏。上命各陳職姓名。以次進前,陳職姓名退出。上曰,大臣·備局堂上入侍。出榻敎領議政金致仁,右議政金尙喆,刑曹判書沈鏽,右參贊金時默,行司直具善復,行司直李章吾,司直徐命膺,行司直金孝大,司直李重祜·金應淳,司直洪趾海,大司諫沈鑧,校理李命彬,持平呂善亨,事變假注書任煜,以次進伏。致仁曰,臣等,不能檢飭,若此暑熱,將有連日次對之擧,非但惶悚,勞動聖體,實爲悶迫矣。上曰,三日次對之命,特寢。出榻敎上曰,管城將朴聖浹,法聖僉使鄭景曾仍任。出榻敎致仁曰,昨日都政中,作故人之擧擬,罷黜代之誤註,終日入侍,失檢無數,至於居中人,其都目勿敍右職,卽法例也,而一二居中守令,遽擬於陞品之望,法聖僉使年前變通時,至以準三次無事領納後陞擬事,特下傳敎,則該鎭僉使鄭景曾所領納者。只今年漕運,而徑擬於邊地履歷之窠,其爲不審大矣。吏曹判書朴相德從重推考,鄭景曾仍任前職,待竣事準限,使之依定式施行,何如?上曰,依爲之。又啓曰,江界滿浦,旣絶塞重鎭也。不可不另擇,而新除僉使李鼎秀,年近篤老,有難責之以邊事,今姑改差,更令該曹擇差,下送,何如?上曰,依爲之。又啓曰,年前管城將變通定式中,每於差出時,偶與摠使相議者,意蓋有在,而昨日都政,初不通議,直爲差出云,責在下吏,而不察則有之,兵曹判書元仁孫,從重推考,何如?上曰,管城將新差者,誰也?致仁曰,李鼎炳也。上曰,依爲之。李鼎炳改差,可也。沈鏽啓曰,僞造紅牌者,自可窮覈處斷,而至於換名圖科之弊,預爲防奸,則似可救得其弊。故敢此仰達矣。外方直赴者,每於殿試,多有有故不赴者,故鄕曲無賴之輩,與該吏符同,得此闕額,夤綠作奸,此誠痛惋。直赴者之應殿試與否,各有憑覈之道,庶可禁防。臣之淺見,則分付各道,每於殿試時,各技直赴之有故不赴者,詳探實狀,修成冊報,兵曹得以憑考,俾塞一分之奸弊,何如?上曰,最是。大臣之意,何如?領議政金致仁曰,秋曹所達,誠是有弊。每於殿試時,修報成冊,俾有憑考之地,則或可救得換名之弊,而其於紅牌僞造,此豈足可防之道耶?右議政金尙喆曰,秋判之言似然,而若其潛自換名之弊,以成冊之修報,何能爲一一防奸之道,而該邑守令,各其境內,詳覈其奸僞?卽其地摘發,爲道·帥臣者,又能嚴加防察,使之赴殿試,報于兵曹,則從前換名之弊,庶可防矣。上曰,入侍諸臣,各陳所見。右參贊金時默曰,臣待罪兵判時,適當庭試見之,則外方直赴之應赴殿試者,持帖上來,憑準啓下狀啓,然後始乃許赴,雖無成冊,考覈則不難,而換名圖科之弊,秋判所奏,似可有防奸之道矣。行副司直具善復曰,成冊憑考殿試時,防奸於外方直赴人換名,似有效,而至於百計圖科,榜中同姓者,同其名僞造紅牌,盜買於外邑愚迷人之弊,猝難防奸,惟在嚴法矣。行副司直李章吾曰,此弊實有籍法不嚴之致,秋判所奏,似有一分之效,而奸計不一其端,永爲防奸之道,猝難仰對矣。司直徐命膺曰,成冊修報,雖未必爲妨奸之道,而直赴之本來無成冊,事甚虛疎,秋判所奏,實有意見矣。摠戎使金孝大曰,成冊之修報,雖難防杜許多弊端,至於有無故,則可以憑考相知矣。司直李重祜曰,秋判之言,似爲一分防奸之道,而近來法禁解弛,民不畏憚。此後犯科者,一切依律重繩,則庶或爲杜弊之道矣,司直金應淳曰,秋判所奏。似爲憑覈之一助矣。上曰,何以則使之初無是事耶?應淳曰,防奸之術,則倉猝未易思得,而犯科者自有當律,其欲一切嚴絶者,李重祜之言,是矣。司直洪趾海曰,秋判所奏,固可爲一分救弊之方,而若於榜出後,各人名下,詳錄居住,頒布外邑,使地方官,明知境內之參榜者爲幾人,則其有用奸之跡者,庶有覈出之道矣。大司諫沈鑧曰,秋判所達,誠好矣。安保其盡防奸竇乎?若自備局,以此嚴勅,則庶可爲奸民懲畏之道,而似不無一分之效矣。持平呂善亨曰,使各邑修成冊報兵曹,互相憑考,則誠可爲妨奸之道矣。凡此換名盜科之類,擧皆鄕曲無賴之民,不可責之以廉隅,唯當嚴覈重繩,然後庶可禁斷矣。修撰李命彬曰,成冊修報,似可以捄得奸弊之萬一,而此猶末也,其本則都不如申法重繩之矣。上曰,依爲之。徐命膺啓曰,卽今典樂樂工輩,着實斅習笙簧云,而但雖習成,若無其器,則不能備樂聲。況我國所造笙簧,終未能如法,分付度支,今番冬至使行,貿來彼中笙簧十數件,何如?上曰,彼中笙簧,不至希貴乎?命膺曰,燕市笙簧甚多,一件之價,不過八九錢銀子。其視我國新造之費,不啻減半,而冬至使行,逐年有之,此後以新造之價,買得燕市,則事甚便易矣。上曰,度支雖貧,何惜於若干銀子,而不購樂器之緊要者乎?依爲之。金孝大啓曰,北漢行宮役事,甚爲浩大,專使管城將朴聖浹,董役方張之際,昨日政,移拜爲羽林衛將,此時遞易,付之生手,深以爲切悶矣。卽因大臣陳稟有新差管城將遞易之命,旣如是作闕,則姑令因任,以責來效,何如?上曰,依爲之。以上竝出擧條沈鑧啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。措辭竝見上又啓曰,昨日特除亂杖之命,而實出於欽恤之聖德,凡我一國之人,孰不欽仰,而第恐民心因此懈弛,不知懲畏,日後竊盜之弊,必不勝其狼藉。請令左右捕廳及各道鎭營,嚴加詗察,各別重繩,使奸宄之徒,有所懲戢。上曰,依啓。又啓曰,寧越府使尹珖,爲人狂悖,行已麤鄙,曾任畿邑,重被臺評,彈墨未乾,又爲遽除字牧之任,物情大以爲駭,請寧越府使尹珖改差。上曰,旣査而脫,則其何隨礙,而爲此任者,非徒尹珖,則又爲遽擬之斥,臺體則然,其何相持?依啓。又啓曰,新除授獻納盧聖中,時在京畿坡州地,請斯速乘馹上來事,下諭。上曰,依啓。呂善亨啓曰,請還寢東呂·址淳等還配之命,更令王府嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。措辭竝見上又啓曰,新除授執義李迪輔,時在忠淸道瑞山地,掌令李宇喆,時在全羅道全州地,請竝斯速乘馹上來事,下諭。上曰,依啓。上命書傳敎曰,噫,近八其君,爲民國不敢一日休,而徹宵臨政,翌日有備局草記,特命來會。又命三日其敎,因相臣所奏,雖當職在耳目,此何官師相規之比,而兩司皆默,其何國體?今日入侍兩司之臣,亟施特遞之典。出傳敎諸臣遂退出。
庚寅六月二十一日申時,上御集慶堂。藥房入診入侍時,都提調金陽澤,提調李景祜,副提調金鍾正,假注書權炳,記事官吳鼎源·柳誼,醫官方泰輿·李以楷·鄭允協·慶絢·金季良·吳道炯·許溫,以次進伏訖。陽澤曰,聖體,若何?痰候,亦何如?上曰,一樣矣。景祜曰,纔過親政,聖體或不無少勞乎?上曰,不覺矣。進建功湯一貼訖。泰輿等以次診候。退伏曰,脈候視前,一樣矣。上曰,左三部不調,視昏則不周矣。泰輿曰,安靜之故,非脈不足而然矣。上曰,史官,誰也?賤臣伏奏曰,權炳·鍾正曰,安東人也。上曰,儒臣持息菴集詩卷入來,又申景濬入侍。出榻敎兵曹參知申景濬,副校理李致中,修撰李命彬進伏。上曰,儒臣取息菴詩讀之。讀訖。上曰,坐直承旨入侍。同副承旨李碩載進伏。上曰,注書取庚寅六月日記入來。上命碩載間章讀之。上曰,內局少退。上曰,注書取濟州漂海人公事入來也。碩載讀公事訖。上命書傳敎曰,耽羅漂民,明日慰諭賜米,令該廳待令,今夜於惠廳,皆令便休。上曰,耽羅漂民,雖今夜明朝,饋飯事,分付惠廳。出傳敎上曰,申景濬進前,編輯中地圖條,今至何境?景濬曰,尙未編輯矣。上曰,藥房提調持湯劑更爲入侍。出榻敎陽澤·景祜·鍾正,持湯劑進伏。上進御。仍命書傳敎曰,敎官無謝恩之事,昨政特除,意蓋深矣。新除授敎官二人,欲見其人來朝,其令率訓下童蒙待令。諸臣以次退出。
上在慶熙宮。停常參,只晝講夕講。
卯時,有霧氣。
藥房都提調金陽澤,提調李景祜,副提調金鍾正啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,一樣。殿座時入侍,中宮殿·惠嬪宮,藥房口傳問安。答曰,知道。
徐浩修啓曰,大司憲洪重孝在外,執義李迪輔在外,掌令任一源·李宇喆在外,持平李溎呈辭,一員未差,今日以監察茶時之意,敢啓。傳曰,知道。
傳于魚錫定曰,今日謝恩守令·邊將,皆令留侍。
魚錫定啓曰,童蒙敎官南殷老·林重遠,依下敎來待矣。
傳于李碩載曰,今日開政,而入侍爲之。
吏批,判書朴相德呈辭受由,參判鄭存謙進,參議金相翊進,正郞宋德基·金光岳,佐郞尹勉升·洪彬進,都承旨金鍾正進,以李基敬爲大司諫,任希簡爲持平,洪龍漢爲副應敎,鄭福煥爲說書,韓宗濟爲相禮,李世馨爲寧越府使,李徽遠爲甲山府使,兼春秋單柳翰申,奉常直長單任煜。兵批,判書元仁孫呈辭受由,參判宋文載病,參議邊得讓病,參知申景濬進,佐郞魚錫齡進,尹珖爲副護軍,沈鑧·呂善亨爲副司直,宋載禧爲副司果,申愷爲副司勇,管城將朴聖浹,法聖僉使鄭景曾,以上仍任事承傳。
備忘記,傳于李碩載曰,前判書李成中,卽古人子,心常惟矣。今見其子,此弦弓特給,尙瑞院官員李尙賢。
傳于魚錫定曰,夕講時,只入侍承旨,儒臣待令,待不敎只入正時。
魚錫定,以承文院官員,以都提調意啓曰,吏文學官洪疇漢陞六代,通德郞申愷差下,付軍職,冠帶常仕,何如?傳曰,允。
金致恭,以備邊司言啓曰,自瀋陽回還漂人全羅道濟州牧舡人夫次吉等八名,縣次替送,纔已上來。故使本司郞廳,詳細問情後,所供辭綠,別單書入,而漂人等下去時,分付沿路,各道使之善爲饋食。其中如有病難步行者,則所騎刷馬,次次替給,而此人等漂流異域,萬死生還,各別顧助之意,亦爲分付本州,何如?答曰,依爲之。亦已下敎,而朝鮮豈無八名所騎之馬?皆令給馬。
殿座罷後,政院·玉堂·藥房口傳問安。答曰,知道。
魚錫定啓曰,卽者檢閱吳鼎源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,待敎金夏材,牌招入直,何如?傳曰,允。
金致恭,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
李碩載,以右邊捕盜廳言啓曰,因從事官李章漢入侍時傳敎,罪人金福萬保放之意,敢啓。傳曰,知道。
檢閱吳鼎源疏曰,伏以,臣頃陳至懇,獲蒙恩遞,薄言歸護,還復持被,今纔數旬餘矣,顧何敢輒控情私,以千瀆撓之誅,而第臣母宿病,自日前猝添暑症,食飮全却,水泄無算,元氣凜綴,症形危苦,家僮踵至,促臣來視,臣自聞此報,心神飛越,按住不得,忙陳短章,徑出禁扄。伏乞天地父母,俯賜鑑諒,亟削臣職,以便救護,仍治臣罪,以肅朝網,千萬幸甚。臣無任屛營祈懇之至,謹昧死以聞。答曰,省疏具悉。本職許遞,以便調理焉。
庚寅六月二十二日辰時,上具翼善冠·袞龍袍,乘輿出通陽門,至延和門外,詣版位,香祗迎入侍時,行都承旨金鍾正,左承旨魚錫定,右承旨具㢞,左副承旨金致恭,右副承旨徐浩修,同副承旨李碩載,假注書權炳·崔鈺,編修官金聖猷,記事官柳誼,以次侍立。上祗迎訖。上命書之曰,値此日興懷,祭文製下,右副承旨馳詣國舅家,替酌而來。出傳敎上命濟州漂民八人近前。上曰,汝等各告姓名居住及漂海之由。漂民八人,各告姓名居住及漂海之由。上曰,賜汝等以米五斗,木一疋,好好歸去,可也。漂民一人伏奏曰,小人等生還故土,雖甚萬幸,而歸家後,自官若徵出漂沈穀物於小人,則小人等何以備納乎?上曰,自官侵徵,不怪矣。命書之曰,大洋漂沈,凡沙格勿問,況漂而僅還者乎?分付本牧,三百餘石穀,切勿問於船格,以示予意。出傳敎又命書之曰,濟州漂海人,臨門旣賜未布,令諸道方當盛暑,徐徐護送,沿路其令着實饋食,過本道後報巡營,連爲狀聞。出傳敎守令·邊將入侍事及童蒙敎官入侍事。竝出榻敎谷山府使金鍾秀,上土僉使李泰燁,惠山僉使金養性,神方萬戶鄭暘臣,龍津萬戶朴文若,梨洞萬戶姜漢柱,柔遠僉使沈宜鎭進前。上曰,職姓名?金鍾秀曰,臣谷山府使金鍾秀矣。上曰,近侍故不問七事,而奉親下去,官事善爲之,可也。命退出,李泰燁·金養性·鄭暘臣·朴文若·姜漢柱·沈宜鎭,各奏職姓名後,命退出。童蒙敎官林重遠·南殷老進前,職姓名後,上曰,今番大政,汝等幾乎不參矣,好爲之矣。重遠先退。上曰,南殷老似大矣而髥小矣。上曰,汝爲汝父之獨子乎?殷老曰,然矣。上曰,思汝父而今番事有意矣,其貌與其父有尙似之處乎,其父則貌廣而大矣。命退出。藥房都提調金陽澤,提調李景祜進前。陽澤曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。進建功湯一貼,上進御曰,甚憎矣。方泰輿及藥與棗皆甚憎矣。陽澤曰,下敎每如此,臣等不勝憫迫矣。請診候,上曰,置之。上曰,內殿進御茹藿湯,人蔘好乎?諸醫各陳所見,可也。諸醫皆以淸暑六和湯,一錢人蔘入之,限五貼進御則好矣。上命書之曰,中宮殿進御茹藿湯停止,淸暑六和湯本方,厚朴減五分,人蔘加五分,木香五分加八,五貼製入事。出榻敎命具㢞讀奏吳鼎源上疏。上曰,已徑出乎?魚錫定曰,然矣。命書批答。疏批見日記讀奏兼輔德李亨逵牌不進罷職傳旨。上曰,只推。上曰,晝講爲之。詣閤後只入正時。出榻敎上還入大內後,諸臣退出。
同日午時,上御集慶堂。晝講入侍時,知事李景祜,特進官金孝大,參贊官魚錫定,侍讀官洪秀輔,檢討官林鼎遠,假注書崔鈺,編修官金聖猷,記事官柳誼,以次進伏。上誦大學,自子程子曰,止別爲序次如左。上曰,上番讀之。秀輔讀奏訖。上曰,陳文義。秀輔曰,明明德好矣,明德乃天之所賦,與本質無一毫所蔽,然後至於聖賢之道矣,明德實如古鏡重磨之意矣,伏望體念焉。上曰,奏語最好,當體念矣。鼎遠曰,三網領,八條目,爲大學之本,而又有六先字,七後字,先後二字,亦爲體念之處矣。上曰,所奏是矣,可不體念焉。知事·特進官以次進之。景祜曰,自明德新民,至至於至善,此最聖學上漸漸工夫,能止能得,亦爲用工之次第矣。若不能日日新之,而少有間斷,則無以責其實效矣。殿下以昔非不足之聖學,於大學一部,循環反復,靡所不用其極,而恐或有須暫間欠闕,玆敢提達矣。上曰,好矣,當體念矣。孝大曰,經筵官以奏,臣別無所奏矣。錫定曰,儒臣所奏明明德好矣,修齊治平之道,皆本於明德,明德實爲聖工之本矣,伏望體念焉。上曰,是矣,當體念矣。經筵官儒臣先退。命書之曰,夕講爲之,備考校正官徐命膺·郞廳黃榦,夕講入侍。出傳敎又命書之曰,夕講時,今番親政文蔭武初入仕人,皆令入侍。出傳敎上曰,日熱如此,夕講於崇政殿爲之,可也。諸臣以次退出。
同日申時,上御崇政殿。夕講入侍時,知事李景祜,特進官徐命膺,參贊官李碩載,侍讀官洪秀輔,檢討官林鼎遠,假注書崔鈺,編修官金聖猷,記事官柳誼,以次進伏訖。上誦大學衍義,自堯典至未之有也。秀輔讀奏,自堯典至於變時雍。鼎遠讀奏,自大學之道,至未之有也。命陳文義,秀輔曰,帝堯之德,蕩蕩平平,而尤爲致意者,欽之一字而已。欽之一字,爲後世急務,而今治道之不如三代者,以其不得致意於欽字也。欽字·敬字,相爲表裏,伏望加念於欽字,臣之所望也。上曰,所奏是矣,而不覺靦然矣。三代以後,則不知行誠敬之道,故治道漸漸降殺矣,當加勉矣。鼎遠曰,文思之文字好矣。三代以上,皆以文爲治,伏望以文字體念焉。上曰,是矣,當留念,而文字雖好,質流則野,文過則侈,文質彬彬然後,可謂得中,而我國則文字實憫矣。景祜曰,儒臣旣以欽字有奏,好矣,而安安二字,亦好矣,伏望加意焉。上曰,安安二字之意,如日新又日新之意也,當體念矣。命膺曰,欽明文思安安六字之內,體用兼全,伏望體念焉。上曰,當留念矣。碩載曰,儒臣經筵官皆有奏,臣則別無所奏矣。上曰,下番之弟,多有鍊熟,問難處乎?鼎遠曰,臣叔生時,渠以年幼,未有所聞矣。上命賤臣持入詩傳蓼莪·匪風·下泉·陟岵卷。上誦蓼莪·匪風·下泉。命上番讀奏蓼莪。下番讀奏蓼莪,上番讀奏匪風,下番讀奏下泉。上誦陟岵章,上下番亦讀奏陟岵章。上曰,毛詩皆押韻,而我獨何害之害字,亦押韻乎?命膺曰,叶韻矣。儒臣先退,命黃榦入侍。上曰,備考校正,今至何境?榦曰,已過半矣。命膺·榦先退,命東西銓堂入侍,吏曹參判鄭存謙,參議金相翊,正郞宋德基·金光岳,佐郞尹勉升·洪彬,都承旨金鍾正,兵曹參知申景濬,佐郞魚錫齡,以次進伏。上命開政。上曰,坐法殿親政,尙瑞院官員,入侍可也。上曰,誰也?鍾正曰,李尙質矣。上曰,李成中之子乎?鍾正曰,然矣。命進前。上曰,何如似其父乎?碩載曰,稍似矣。上曰,汝父,予每以謂故人之子矣,每思汝父汝祖,心甚悵然矣。命就坐,兩捕廳從事官待令事。出榻敎右邊從事官李章漢進前。上曰,厥漢何以處之乎?章漢曰,決棍矣。上曰,定日後放送,可也。命退出。命賤臣偕入文蔭武初入仕人入侍,徽寧殿參奉洪鳴漢,寧陵參奉朴光晦,禮賓參奉許㵓,繕工假監役南有定,典獄參奉趙重國·徐命復進前,命奏職姓名。諸臣皆奏職姓名後,次次退出。鍾正進前,讀奏吏兵批政事望筒,上親點,鍾正讀奏受點人訖。東西銓堂郞及都承旨·尙瑞院官員先退,藥房提調持湯劑更爲入侍事。出榻敎內局入侍進前後,同副承旨與賤臣先退出。
庚寅六月二十二日申時,上御崇政殿。藥房入診入侍時,都提調金陽澤,提調李景祜,副提調金鍾正,假注書權炳,編修官金聖猷,記事官柳誼,醫官方泰輿·許礈·李以楷·鄭允協·慶絢·金季良·吳道炯·徐命緯,以次進伏訖。陽澤曰,午間聖體,若何?上曰,一樣矣。仍進湯劑,請診候,泰輿等,以次診訖。退伏曰,脈候左右三部調均,滑體一樣矣。上曰,捕廳左邊從事官洪宅夏進前。上曰,姓名誰也。宅夏曰,洪宅夏也。上曰,其女何以治之?曰將盡徵盜物而後,決杖放之矣。上曰,是不過小小穿窬之類耳,何可虐治?仍問失物者,其姓名爲誰?鍾正曰,李生員云,而名則不知矣。上曰,托名治盜,而仍虐閭閻小民,此豈士大夫所忍恣爲?仍命書傳敎曰,今番左右廳捕捉者,雖有大小,俱不過穿窬之類,故欲問其效,召左右從事官。所謂李生員家呈狀,推尋絲吐竹筐,已爲無據。噫,堂堂千乘之國,而爲竹筐絲吐,設左右捕廳,其雖微物,挾其勢,呈捕廳欲亂問,心常爲駭者,此亦然矣。除亂問之後,此等侵民者,宜先端本,其尤無據者,綾屬卽禁物,而初則肆然呈狀,則知禁物勿施之敎,欲掩犯禁,敢曰無也,身爲士子,焉敢若此?其令秋曹,來朝開坐,勿爲徵贖,決杖五十而放草記事,分付。上曰,北漢拔劍人,令摠使決棍二十度事。出榻敎上曰,頃聞右廳從事官所奏,爲一强竊拔劍云,事之可駭,莫此爲甚。此無他,軍校與僧軍有劍者,故尋常用之也。此後非軍中受用而用劍者,當令管城將施軍律次律,以此嚴勅。噫,亂問猶禁,況手端乎?另加嚴勅。出傳敎諸臣以次退出。
上在慶熙宮。停常參·經筵。
藥房都提調金陽澤,提調李景祜,右承旨具㢞啓曰,昨日臨門酬應,移時還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今夜晩暑特甚,而氣則一樣矣,下敎時入侍。
中宮殿·惠嬪宮,藥房口傳問安。答曰,知道。
徐浩修啓曰,行大司憲洪重孝在外,執義李迪輔在外,掌令任一源·李宇喆在外,持平李溎呈辭,任希簡在外,今日以監察茶時之意,敢啓。傳曰,知道。
李碩載啓曰,禮曹判書申晦,戶曹參判尹得養,刑曹參判兪彦民,除拜後過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,內局入侍時,儒臣持問答,陟岵章入侍,守令同爲入侍。
又下敎曰,冬至三使臣同爲入來,太學及四學鄕儒有親者,西北付料軍官有親者,皆令待令。
傳于李碩載曰,今日謝恩守令留待。
又傳于曰,三使臣及當爲入侍諸人,盡爲入來後,坐直承旨來詣崇政殿。
傳于徐浩修曰,承旨入侍。
傳于具㢞曰,內局入侍,儒臣·守令同爲入侍。
金致恭,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
兵曹,同知作闕望,趙鐸落點,兵曹口傳政事,同知單裵友度。
李碩載,以侍講院言啓曰,本院兼輔德李亨逵,旣有只推之命,卽爲牌招察任,新除授說書鄭福煥,時在全羅道昌平地,書筵入番事緊,斯速乘馹上來事,下諭,何如?傳曰,允。
金致恭,以摠戎廳言啓曰,依傳敎,頃日北漢拔劍人池友箕,決棍二十度之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
徐浩修,以刑曹言啓曰,身爲士子,焉敢若此?其令秋曹來朝開坐,勿爲徵贖,決杖五十而放草單記事,命下矣。依傳敎,罪人李東胤,決杖五十放送之意,敢啓。傳曰,知道。
又以左邊捕盜廳言啓曰,因從事官臣洪宅夏入侍時傳敎,賊女小愛放送之意,敢啓。傳曰,知道。
行都承旨金鍾正疏曰,伏以,臣於昨夕仕退之餘,猝患暑癨,胸腹絞痛,寒熱交作,百體麻疼,虛汗雨注,雜試藥物,尙未差減。今日候班,無以自力,伏枕昏痛之中,益不勝惶懍之至。仍念藥院之任,卽臣子自效之地,而臣則供職無幾,疾病遽乘,全缺義分,徒事瀆擾,臣罪至此,合被重誅。伏乞聖明,俯賜諒察削臣之職,治臣之罪,以安微分,以警具僚,不勝幸甚。臣無任屛營祈懇之至,謹昧死以聞。答曰,省疏具悉。本職許遞,以便調理焉。
檢閱柳誼疏曰,伏以,臣父母之年,俱過六旬,而臣之於臣父母,只爲一子耳。伏念臣母病積年沈痼,長在床褥,傍無侍護之人。臣豈有一分離側之勢,而受恩如天,黽勉供職,四朔于玆,恒切係戀之私,中心耿結,忽忽度日。今當庚炎轉酷,母病一樣,歸覲亦有日矣。輒聞家信,自不禁烏鳥之情,俄伏承聖敎之下,及於儒生·武士,其有秉彝之心者,孰不感涕被面,仰認孝理之政哉?臣亦以久廣定省之人,略暴私懇,徑出禁門。伏乞天地父母,特垂矜憐,削臣名於朝籍,付臣罪於有司,曲遂歸養之願,仍治瀆擾之罪,千萬幸甚。臣無任屛營懇之至,謹昧死以聞。答曰,省疏具悉。爾其勿辭護焉。
庚寅六月二十三日辰時,上御集慶堂。藥房入診,儒臣持問答·陟岵章,守令同爲入侍時,都提調金陽澤,提調李景祜,右承旨具㢞,假注書權炳,編修官金聖猷,記事官柳誼,醫官方泰輿·許礈·李以楷·鄭允協·慶絢·金季良·吳道炯·徐命緯,校理洪秀輔·修撰林鼎遠,寧越府使李世馨,甲山府使李徽遠,以次進伏訖。陽澤曰,夜間聖體調攝,若何?上曰,一樣矣,寢睡·水刺之節,亦何如?上曰,亦一樣矣。上曰,承旨讀御製,近八悶百。㢞進讀訖。陽澤曰,伏覩御製,雖閭閻好筋力人,萬無以及之矣。上命政院作帖以進,進湯劑,泰輿等,以次診候訖。退伏奏曰,脈候左右三部調均,滑體似勝矣。上曰,當予之年而能如予者無之,予於建功湯,便同盤酒,而更加好矣。陽澤曰,聖體血分甚好,以御筆及親政時觀之,聖候似勝於前年矣。上曰,中宮殿所用藥,更以何劑?泰輿曰,處暑過後,當進御補血之劑矣。上曰,婦人之藥,主於補血故耶?陽澤曰,果然矣。仍奏曰,本院所納各道藥材價米,癸未·乙酉兩年減省,爲五百餘石矣。一自厥後,進上藥材元數大縮,需用難繼,誠甚可悶。價米雖難復舊,亦不可無變通之道,依換貿例,兩醫司元貢藥材中,有受價而無備納者,量宜換作,每年限七十斤取來補用,似爲便當。廟堂諸醫,亦皆如此,以此定式取用,何如?上曰,依爲之。出擧條內局退後,上曰,儒臣持陟岵章進前。上親讀三章訖,仍命儒臣讀之,秀輔奉讀一過訖,鼎遠又奉讀一過。上曰,讀問答,秀輔·鼎遠,又以次伏讀訖。上曰,所論巢許事,果有之乎?秀輔曰,此事初出於莊·周寓言,非實語也。上曰,然。鼎遠曰,上世當有高人,然此事則不必有之矣。又命賤臣及聖猷·誼,以次讀一章訖。上曰,守令進前,世馨·徽遠,以次進伏。上問職姓名及七事,世馨·徽遠伏對訖,退出。上曰,內局入侍。陽澤·景祜更進湯劑,㢞讀都承旨金鍾正疏。上賜批,仍命書傳敎曰,都承旨許遞代,鄭運維除授,牌招察任,三院副提調例兼,房依前。上曰,今年冬至使行員役,一倂待令事。出榻敎諸臣以次退出。
庚寅六月二十三日申時,上御崇政殿。三司臣同爲入侍時,右副承旨徐浩修,假注書崔鈺,編修官金聖猷,記事官柳誼,上使慶興君栴,副使宋瑩中,書狀官李命彬,以次進伏訖。上命賤臣偕入,赴燕譯官入侍,譯官朴道貫,金德潤·金弘喆·邊翰基·慶弘運·李城·張濂·玄啓桓·趙箕鼎·金宏夏·金漢卿·金泰爀·劉鳳翼·高師儉·趙東浩·金在協進伏。上曰,一人式進前陳姓名後,誦奏老乞大一大文,可也。諸譯官進前陳姓名,誦奏老乞大一大文訖。上命偶語譯官,偶語訖。上曰,汝等當遠行,故特命宣饌,汝等退出分食,可也。諸譯官退出,命三使臣進前。上曰,有紋縀則旣有禁令,今無可論,而今番則雖無紋綾,切勿出來,此則書狀知而着念擧行,可也。命三使臣先退,命儒生入侍。生員申覺民·李寏·姜世南·吳鵬擧·李日運·鄭垕·尹舜欽·姜忱·金禧爕,幼學吳命瑞·韓錫鳳·金聲岳·文燦龜·金宗轍·金尙俊·朴宗默·鄭成人·金瀍·朴文昇·宋濟康·李東益·鄭亮道·裵聖洽,以次進伏。上曰,一人式進前,奏姓名居住及汝父母年歲,可也。諸儒生承命齊奏訖。上曰,予誦蓼莪·風泉,新誦陟岵章,而予心如此,汝等遠父母京遊,其心懷可想矣。食息豈可弛心乎?予當更誦蓼莪篇矣。上誦蓼莪章,命承旨讀奏小學唐陽城爲國子司業大文。上曰,求忠臣於孝子之門,汝等中雖明日欲歸覲者,進前陳奏,可也。諸儒生無一人請覲者,其中吳命瑞進前奏曰,小臣若得殿講初試,則雖明日,將欲歸覲矣。上曰,得初試後歸覲之說,無狀矣。爲汝等設殿講乎?其言萬萬無狀矣。命書之曰,噫,臨御四十載,無一君師之道,心常愧恧。今講蓼莪·風泉·陟岵章,此心萬倍,今日特召諸儒,效唐陽城之意,而噫陽城則一言,卽日省覲者二十輩,于今數十儒生,無一聞焉,是誰之咎,豈諸生之過?卽予之過。然陽城以三年不歸覲斥之,今日豈此之比,而無異不敎而治,其雖默也。吳命瑞所奏,可謂無倫理,特爲停擧,以一勸百。出傳敎命儒生退出,命西北付料軍官入侍,裵友度等五十一人進前侍立。上曰,汝等各奏姓名居住,及何時歸覲與否,可也。裵友度伏奏曰,小人今年歸覲上來,而一年一次式,每往見老母而上來矣。上曰,奇哉奇哉,武士則差勝於儒生輩矣。以遐方武士,而能如此,豈不奇乎?命書之曰,嗚呼,今擧意蓋深矣。西北武士中資憲裵友度,以邊塞之人,年年省覲云,比諸吳命瑞,可謂百倍於儒,旣飭於武,豈無勸?實同知作窠,今日內口傳備擬,推恩下批,亦於今日爲之,其令報推恩,而往見其親,此乃爲親,亦令諸道刷馬以給,次次給糧,以亦予意。出傳敎武士退出。又命書之曰,次對進定於明日,噫,位在君師,今日擧措,可謂寒心。七十七歲,莫能效唐陽城,不自勉而何?來朝此殿,先讀蓼莪十遍,以重自修之意。嗚呼,卽於此事,雖誠淺,一國苦心,今日見焉。誠自恧誠自恧,此猶若此,況國政乎哉?出傳敎上曰,兼春秋金聖猷之心,予已知之矣。汝母能無病乎?聖猷曰,姑無身矣。上曰,汝亦於明日,必往觀,可也。聖猷感涕如雨。上命書之曰,噫,今日不耐其慨,兼春秋金聖猷,特令覲親,此已知其孝也。以湖南雖授關西,因邊地不能官養,予常惜之。今番下鄕後,令本官特給衣資食物,其令供親焉。出傳敎兼春秋金聖猷減下事。出榻敎上曰,不勝慨然矣,予當誦陟岵章矣,是予之過矣,是予之過矣。予意則省覲者必多矣,豈至於此乎?諸臣以次退出。
同日酉時,上御集慶堂。承旨入侍時,同副承旨李碩載,假注書崔鈺,編修官金聖猷,記注官金再郁,以次進伏訖。上曰,上番兼春秋誰也?碩載曰,金聖猷矣。上曰,卽下敎,他兼史入侍,賤臣承命出來,記事官鄭弘德偕入,金聖猷先退。上命書之曰,噫,今予之心,追慕而已。蓼莪已誦,近者亦誦陟岵章,暮年欲以此爲誦慕之資,而大抵講經,居京者付料,居京者若有其親,心常何堪?夫子云,行有餘力,則以學文,學文末也,孝親本也,此卽予恒日亘中之心也。古人家信,見平安二字,不坼見而投水,以此稱焉,予則曰不然也。平安則雖知,親顔可忘,此一節,尋常不取。今憶唐陽城故事,不耐亘中之懷,特召有親儒生在京者,與西北武士有親者,先讀蓼莪二章,此有餘意,而其不遂之,欲見秉彝之心。噫,彼陽城一夕之諭,其歸覲者二十輩,淸河蘇瓊,爲兄弟而至誠開諭,乙氏兄弟,亦能感服,予則心雖追慕,其誠本淺,以言敎之,人孰感動?觀今日景像,自可以判。噫,是誰是誰,卽予卽予,曰以追慕,而其無感動之效,自恧自歉,亦第二件事。嗚呼,暮年,何心復諭?雖然孝於親者忠於君,理之常也。今者此擧,奚特不遜而已,此亦予也,此亦予也。契雖在,今君若此,君若此,何望其效?以此觀之,不能務本而然也。以初試爲本,覲親爲末,於常時西北付料者滯京,心自謂曰,久勤雖重,雲山在前,枕中望想其親之顔,必在于眼,一日難堪,況一月,一月難堪,況幾年?初意則莫若付料者,今聞十餘年在京,一不尋鄕,其親之年,有踰八旬者,踰七旬者多,而今年回甲,亦有不尋見者,是何心也,是何心也?至於在近畿而若此者,尤爲無狀。噫,大科雖當前,若想其親,夙宵乃思曰,吾親昏定其誰,甘旨誰奉?思之及此,食堂之食,豈忍下咽?雖試射而得祿,抑何心以米入鼎,甚矣人心之不若我心也。嗚呼,凡心,其雖不若,爲親之心,無大無小,無貴無賤,無賢無愚。此則非人所可勸,在人心頭,紫陽小學題辭中,愛親敬兄,忠君悌長,是曰秉彝,有順無强十六字,朱夫子豈欺後人哉?況無强二字,非紫陽孰能爲此?予則今日臨殿,將復見唐陽城之諸生,若此若此,雖臥室中,紫赤之顔未白,愧恧之心冞切,不耐于中,召承宣而呼寫,此非飭諭,使海東之人,咸知其君之誠淺焉。又命書之曰,噫,親年七十,勿敍三百里之法典,猗歟盛哉。此猶若此,爲其子爲其科而忘其親乎?以此觀之,卽頻科之致也。以吳命瑞之望,給分而不思其親,亦此類也,何謂然矣?此倖望到記外一次殿講也,人君操其權,其宜抑此,限今年一次殿講,勿稟。以上竝出傳敎上曰,今日儒生輩,必感涕而無一人垂涕者,是無秉彝之心者也。碩載曰,聞其下敎之後,豈不感泣乎?武士中有可貴者,在於絶遠之地,一年能一次往來,其心可尙矣。上曰,武士則猶勝於儒生矣。碩載曰,俄者檢閱柳誼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?上曰,此非無端,筵中旣諭,勿推。出擧條上曰,陟岵章嗟予季,尤爲切至矣。碩載曰,然矣。命讀奏,柳誼上疏,命書疏批。批答見日記諸臣以次退出。
上在慶熙宮。停常參·經筵。
自未時至酉時,或下雨或灑雨,測雨器水深六分。
自初昏至夜一更,或下雨或灑雨,測雨器水深四分。
藥房都提調金陽澤,提調李景祜,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,次對時入侍宜矣。
中宮殿·惠嬪宮,藥房口傳問安。答曰,知道。以承傳色口傳下敎曰,右副承旨馳往太學,四學到記則勿爲取來,昨日入侍儒生中,有往覲者與否,知而來。次對入侍,同爲入侍爲奏,西北廳書員,亦爲招致,有往覲者與否,亦爲知奏。
李碩載啓曰,大臣·備局堂上,依下敎來待矣。傳曰,引見。
魚錫定,以弘文館言啓曰,新除授副應敎洪龍漢,時在京畿豐德地,經筵入番事緊,請斯速乘馹上來事,下諭,校理洪秀輔,以本館上番,陳疏遞職,而校理金魯淳,受由在外,副校理李致中,謂有身病,連呈辭單,副校理朴相岳,呈辭受由,上番將未免闕直,事甚未安。副校理李致中,卽爲牌招入直,何如?傳曰,允。
柳善養,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
持平李溎啓曰,臣於前啓之際,神思昏憒,新際授持平任希簡,下諭之啓,未及擧達,而遽陳新啓,承批之後,因爲退出,全然忘漏,及歸臺廳,怳然覺悟,今始引避,其昏謬顚錯之失,大損臺體,何可一刻仍冒於臺次乎?請命遞斥臣職。答曰,依啓。
校理洪秀輔疏曰,伏以,臣之父母,居在鄕廬,衰病日深。顧臣情理,豈有離捨從宦之勢,而月前春坊除命,適降於有事入城之際,驚惶感激,不敢控辭,而區區始計,只欲暫伸叩謝之忱,仍陳歸護之懇而已。迺於銅闈侍講之筵,又有玉署移除之命,仍令閤前祗肅,恩諭鄭重,眷渥曠絶。臣於是,他不暇顧,抑情供職,居然兩朔于玆,猥以螻蟻之賤,屢近天日之光,榮寵所被,涯分已溢。伏況我聖上,寶算已臻於倦勤,而聖工冞篤於典學,雖値盛夏之節,而法講召對,殆無虛日。當此之時,職忝經帷者,莫不欲出入筵席,仰聆玉音,孰敢循情顧私,遽然告歸之計哉?第臣父風痺之症,自是半生宿疾,而重以潦炎遠役之祟。仍成伏署溏泄之病,首尾八年,輾轉層加,通計一歲,寧日無幾。臣母痰火勞損之疾,自少已痼,到老愈劇,長委枕席,全廢寢啖,年未七旬,而凜凜若耄期之人。臣又不幸窮鱞,有子稚迷,臣若離側,替護無人。每於旅邸無事之日,周廬不寐之夜,默念庭闈,繞壁彷徨,魂消心搖,如醉如癡。情地之傷憫,實罕臣比,而只以受恩如天,不敢言私,遲徊至今,有違初心,卽伏見昨夕所下傳敎,至引唐陽城故事,特召遐鄕儒武,開其歸覲之路,而錫類體下之盛意,溢於絲綸。臣莊誦德音,感激自倍,有若一物之偏荷,不覺雙涕之交迸。臣之離違遊宦纔踰期月,而情私悶鬱,如隔三秋。且念聖朝廣孝敦俗之化,宜先於禁近之臣,及今不陳,更待何時?玆敢疾聲哀龥於孝理之下。伏乞聖慈,俯垂矜憐,遞臣職名,仍許歸省,俾伸至情,下勝大願。臣無任屛營祈懇之至,謹昧死以聞。答曰,省疏具悉。其惟陽城,昨召儒生,鼓動爾心,若是請由,爾心予諒,特許所請,君已體臣心,臣何不諒君意?其傳此諭,待其凉生將來,此亦君臣交孚之意也。
戶曹參判尹得養疏曰,伏以,臣向叨銓職,自速簡書,而評墨未乾,恩敍旋降,曾未幾日,又辱新除,臣誠悄怳,感激,益不知所措也。噫,政批誤呼,雖曰下吏之事,而其不能審察於卽席則臣之失也。官師之規,臣當愧服不暇,惜乎,其事實之猶未詳,辭氣之太費力也。臣雖疲劣,豈欲呶呶辨理,以傷事面,而區區自靖之義,有不可復厠周行,竟犯違召,冞增惶蹙,玆敢略入文字,仰瀆崇聽。伏乞聖慈,俯垂鑑諒,亟賜鐫免,以安私分,千萬幸甚。臣無任屛營祈懇之至,謹昧死以聞。答曰,省疏具悉。予已知矣,卿何若此?卿勿辭速察職。
傳于柳善養曰,建功湯入之,其退去。
庚寅六月二十四日巳時,上御崇政殿。大臣·備局堂上引見入侍時,領議政金致仁,右議政金尙喆,刑曹判書沈鏽,右參贊金時默,行副司直具善復·李章吾,左尹洪名漢,行副司直李重祜·金應淳·洪趾海,司諫李顯祚,持平李溎,校理洪秀輔,同副承旨李碩載,假注書崔鈺,事變假注書任煜,記事官鄭弘德,記注官金再郁,以次進伏訖。致仁進前曰,聖體調攝,若何?上曰,一樣矣。致仁曰,寢睡·水刺之節,亦何如?上曰,一樣矣。致仁曰,祁寒盛暑,雖經筵例爲姑停,而昨日有蓼莪十遍講誦之下敎,下情誠憫然矣。上曰,以昨日儒生輩事觀之,反不如唐陽城,予甚愧恧矣。蓼莪十遍則雖不誦,而陟岵則當誦之矣。上誦陟岵章十遍,命書勸孝悌文。上曰,儒生中有得給分後歸覲者,豈不萬萬該然乎?予心則雖明日爲殿講,今日有歸觀之心則必下去矣。右副入來乎?命賤臣偕入,徐浩修進前。上曰,太學消息,何如?有歸觀者乎?浩修曰,儒生聞昨日下敎之後,今方呈由歸觀者二十餘人,其中姜世南則自昨日筵退,直爲出去,鄭成人則朝前已下去矣。上曰,姜世南,昨日歸見其母,奇矣奇矣。尙喆曰,儒生聞昨日下敎之後,孰不感泣乎?上曰,鄕儒下去,以由代入之乎?或有永入之慮,同成均牌招入侍。碩載曰,今日次對,右副承旨,旣已該房追後入侍,臣則先退矣。上曰,依。尙喆曰,昨日歸覲下敎,雖出於丁寧懇惻,而翰林·玉堂,次第陳章,臣意則似不如是矣。上曰,柳誼之母,有宿病云矣。玉堂陳章者誰也?浩修曰,洪秀輔矣。上曰,往覲而,來可也。致仁曰,國法則三年一往覲矣。上曰,國法則雖然矣,而其於歸覲之事,豈可一從法典乎?致仁曰,事雖微細,而有關邊情,故敢達矣。義州小通事,其人雖微,爲任則緊,而艱食而無資生之路,徒勞而爲厭避之役,稍有知識,百計圖免,卽今五十餘人中,殆無一二可使者云,此誠非細慮也。灣尹以此往復於臣等,又爲枚報於備局,方欲汰其不合,取才塡補,而仍請變通慰悅之道矣。自備局可以處之者,固不必上煩,而至於官料,北關曾許二窠,故渠輩每籍此稱寃云,具在一視之義,不宜異同,朔料二窠,依北關例,特令定給,俾爲勸奬責效之地,何如?上曰,依爲之。出擧條致仁曰,海松風落木,戶曹下去作板,多爲運來云,出給該曹,使之發賣,則京中民人,有蒙惠之道矣。下詢而處之,何如?上曰,右相之意,何如?尙喆曰,以此用於國用則好矣,而旣戶曹郞廳作板以來,出給戶曹,使之發賣則宜矣。上曰,諸宰各陳所見,可也。鏽曰,此是戶曹郞廳運米者,異於自備局運來者,臣意則出給戶曹,似好矣。時默曰,旣作板以來,國用可用處則用之,其餘給戶曹發賣,似好矣。善復曰,給戶曹區處則好矣。章吾曰,出給戶曹,似好矣。名漢曰,出給戶曹,好矣。重祜曰,當初運來事,臣雖不知,而出給戶曹則似好矣。應淳曰,旣作板者,出給戶曹,有他道區處之道則似好矣。趾海曰,雖不發賣,豈無他道國用之處乎?上曰,堂堂千乘之國,豈可發賣用之乎?致仁曰,發賣似苟艱,則以他道區處補陞板,則積於戶曹,以爲闕中修改處用之宜矣。上曰,詳量爲之也。應淳曰,向者殿最開坼時,臣待罪喉院,而忠淸監司貶目中,林川郡守,書於縣監之下,故臣果爲請推。今始聞之,以罪人弼周之出於林川,特命該郡,置之於縣監之下矣。然則臣之矇然請推固惶恐,而此後擧行之道,不可不更稟,敢此仰達矣。上曰,勿推,依前下敎擧行。出擧條司果李顯祚啓曰,請還寢鍾城府爲奴罪人天大酌處之命,依律處斷。上曰,勿煩。措辭見上又啓曰,請黑山島爲奴罪人五得依律處斷。上曰,勿煩。措辭見上又啓曰,新除授行大司諫李基敬,時在全羅道全州地,請斯速乘馹上來事,下諭。上曰,依啓。持平李溎啓曰,請還寢東呂·址淳等還配之命,更令王府嚴鞫得情。上曰,勿煩。措辭見上又啓曰,請還寢定配罪人金柱泰減等之命。上曰,其勿復煩。措辭見上又啓曰,請黑山島爲奴罪人五得依律處斷。上曰,勿煩。措辭見上又啓曰,人有百行,孝悌爲本,苟於百行之源,一毫有歉,則餘事無足觀。唐陽城所以誨諭諸生,許令歸養者,卽此意也。昨日一儒生停擧之命,殿講勿稟之敎,實出於飭勵多士之聖意,又下絲綸,勤勤懇懇於秉彝孝悌之道者,可以感泣天下之爲人子者,而第引接儒生,文字敎戒,亦不可每每常行,則其所以浸漬誘掖之方,莫若使小學之道,申明於太學之中,請令國子長,每於月朔,聚諸生於明倫堂,輪講小學。上曰,依啓。又啓曰,我朝取人,專以科目,士之爲準的者,惟科擧是耳。在鄕儒士之離親遠遊,久不省觀者,亦由科擧之累。程子有言曰,不患妨工,惟患奪志,今以一儒生所對之語觀之,其爲奪志,莫過於此。且有近日痼弊,前後動駕之時,路傍祗迎,手持擧案,以望其僥倖設科之命,其心純然一出於愛君瞻天之誠則固善矣,而若有一毫希覬之心,雜於其間,則其所以壞人心術,誠極不美。請動駕時路傍儒生之祗迎者,捧袖擧案設科之命,永爲停罷。上曰,依啓。備局先退。命承旨讀奏洪秀輔·尹得養上疏。命書疏批。批答見日記承旨讀奏掃墳呈辭。上曰,誰也?浩修曰,朝者臣之所呈,呈辭也。命書之曰,右副承旨,許由許遞,其代前承旨柳善養除授,牌招察任,房依前。諸臣以次退出。
庚寅六月二十四日午時,上御崇政殿。藥房入診入侍時,都提調金陽澤,提調李景祜,副提調鄭運維,假注書權炳,記事官鄭弘德,記注官金再郁,醫官方泰輿,以次進伏訖。陽澤曰,夜間聖體調攝,若何,痰候,何如?寢睡·水刺之節,亦何如?上曰,一樣矣。仍進湯劑訖。上命運維書傳敎曰,噫,昨日則自恧陽城矣,今日聞承旨復命,其可尙也。請由者旣多云,近者不無仍此作窠之擧,館儒學儒,全勿作窠,以受由例施行事,申飭。諸臣以次退出。
上在慶熙宮。停常參,只晝夕講。
辰時,灑雨。午時,灑雨,測雨器水深二分。
藥房都提調金陽澤,提調李景祜,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,下敎時入侍宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,戶判·同成均·惠堂使之入來。
傳于魚錫定曰,晝講爲之,戶判·惠堂·同成均入來,且有提調,經筵特進官,以此爲之,入來後入侍單子書入,直入正時。
魚錫定啓曰,檢閱吳鼎源,由限已過,卽爲牌招入直,何如?傳曰,允。
李碩載,以都摠府言啓曰,副摠管黃審以騎兵點考事,外兵曹,晝仕出去之意,敢啓。傳曰,知道。
魚錫定以弘文館言啓曰,本館下番姑陞入直,事甚未安。副校理李致中,旣有只推之命,卽爲牌招入直,何如?傳曰,允。
又以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以禮曹言啓曰,依聖敎,宋朝二賢,自今秋釋菜同配事,發關知委矣。卽接江華留守·京畿監司移文,則江華府·楊州·驪州·坡州牧·廣州·水原·喬桐·長湍·南陽·仁川·豐德·富平·竹山·通津府·金浦·交河·楊根·安山·安城·高陽·麻田·朔寧·加平郡等邑鄕校,只四賢陞配云,二賢今八月初四日秋釋菜,當爲陞配,一依甲午年四賢陞配時例,大成殿秋釋菜兼告由香祝及陞配後禮成祭香祝,令該司分排磨鍊,急速下送之意,分付,何如?傳曰,允。
李碩載,以備邊司言啓曰,諸道各邑每年自備穀分等賞罰,旣有定式矣。取考己丑自備穀數,則義州府尹洪檍,當爲居首,係是堂上官陞敍之典,非所可論。居末之長湍前府使尹洸,越五等,未滿十石之明川前府使具世元,越三等,何如?傳曰,允。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于魚錫定曰,禮房承旨與翰注來詣于武德門。
又傳于曰,生直承旨同爲待令。
傳于李碩載曰,坐直承旨入侍。
吏曹參判鄭存謙疏曰,伏以,聖心體乾,益務勸勵,時當盛暑,親政有命。臣之忝叨匪據,適會此際,廻旋無路,怵迫薰心,不敢不備員於入侍之列,而伏見親點政望,寶墨璀璨,製下奎章,雲漢昭回,相顧胥欣,與覩爲榮。仍念臣切有至懇迫之情,每欲一聞於孝理之天,嚴畏不敢,囁嚅未發。狀聞昨日綸音,錫類體下之意,藹如陽春,速於置郵,一國興孝,此誠千古之盛事,三代之敎法,凡有知覺者,莫不感泣。臣固知微賤,而亦造化中一物,獨安敢泯默自阻於慈覆之下也。臣賦命險釁,早失所怙,只有偏母,母子二人,相依爲命。臣母夙嬰痼疾,而家又窮空,臣之應擧,不過爲沾祿反哺,而臣猥荷不世之恩,濫踏匪分之職,臣母以榮爲懼,蹙然不寧。臣又無狀,居官任職,無一可稱,過福之慮,未了之憂,徒然貽慽於臣母,每一念至,撫躬自悼。方今臣母年愈高而病益癃,已過法典乞養之限,此豈人子從官之時,而聖明在上,寶算近八,臣之頂踵毛髮,咸囿洪造,則於是乎臣不敢自有其身。每於除命之下,夷險燥濕,進退惟命,不敢爲辭避之計,而今夏以來,臣母精力凡節,較諸年前,不啻落下數層,心情轉益衰弱。臣若赴公而日暮不還,則聞人跫音,諎屢問,殆不能成寐,臣之情事,其亦慽矣。臣謹按國典,父母年七十者,一子歸養,參酌人情,重倫敦孝之意,猗歟休哉。今臣母年已迫八耊,臣是獨子無兄弟,則一子歸養之文,正爲如臣者設,而臣則受恩如天,告休非時,酌量於公私之際,低徊於仕止之間,區區所祈望,只在斂跡於要劇之場,厠身於冗散之地,上以粗伸其臣分,下以無違於親志,則庶不至得罪於忠孝之君子。臣之此言,實出肝膈,可質神明,伏乞聖慈,特垂矜諒,亟遞臣本兼諸職,使臣得以安養老母,以便餘齡,則惟臣至死之年,無非報國之日,情溋辭迫,不避猥越,罪當萬殞。且臣母病,自日昨重添似㿖之症,寒熱交作,虛汗如注,氣息凜綴,轉側須人,臣以孑然一身,獨自扶護,方寸煎灼,目下情理,尤無晷刻離捨之勢。噫,疾痛而呼天呼父母,人之情也,殿下於臣,天地也,父母也。更乞憐臣情私,亟賜鐫削,以便救護,公私萬幸。臣無任瞻天望聖攢手祈懇之至,謹昧死以聞。答曰,省疏具悉。今聞卿陳,不書親年,故予意以爲然,次讀乃覺卿親年。國有此年其君,家有此年其親,可謂稀有。且見昨日之敎,有此請懇,雖然卿非鄕人,有何此請,夙夜之職,其誠難也,供衙之職,亦何妨也?奉其親事其君,孰將與卿其儔,特依乞郡命留例,令該曹特賜衣資食物於卿母,其豈爲此?意實非偶,卿勿辭領受,使心養焉。
檢閱吳鼎源疏曰,伏以,臣猥陳微懇,獲蒙恩暇,薄言歸護,粗伸至情,區區感祝,曷有其已?顧今由限已滿,天牌狎臨,宜卽竭蹶趨進,以供職事,而第臣母病,宿痾之中,越添暑感,諸般症形,一味沈苦。臣方左右扶將,焦灼度日,以此情理,決難離捨。且臣於此際,伏聞日昨儒生武士之有親者,特命入侍,仍許歸觀。至引唐陽城事,綸綍渙宣,辭旨惻怛,我聖上錫類之仁,人孰不莊誦欽歎,而況臣情私,若是危苦,萬萬難强,則安得不仰首嗚呼於仁覆之天,以冀矜恤也哉?召牌之下,承膺無路,敢陳短章,仰瀆崇嚴。伏乞天地父母,府垂矜察,亟削臣職,以便救護,仍治臣逋慢之罪,以重公紀,千萬幸甚。臣無任屛營祈懇之至。答曰,省疏具悉。爾其勿辭護焉。
右參贊金時默疏曰,伏以,臣之老母,夏初就養於臣弟臣持默平壤任所,而沿途命助,夐越常格,臨筵記存,屢形天語,榮光所被,行路動色,恩敎鄭重,傍聽代感,闔門攅祝,只切隕結之私而已。念臣母子,曾無半年之相離,而況自臣父之棄背,相依爲命,如影隨形,而顧今地隔半千,月已四易。語其睽離之情,卽臣生來所未有也,當其去留之際,不惟臣情私難抑。臣母衰弱之心,不忍相捨,衙下團聚,非不爲樂,而城外相別,不堪顧戀,母子至情,吁亦悲矣。重以老人善病,當暑尤劇,泄痢相繼,飮食全減,每得來書,安信絶少,倚閭之思,病裏尤切。臣方寸交亂,不能按住,雖欲竭蹶往覲,而將符在身,不敢言私,私情到此,寧不悶迫?竊稽前例,或帶訓局,而賜告沐浴,或以禁將,而請由歸覲,故擬欲援例陳懇,冀蒙體下之恩矣,迺者聖上特推孝理之仁,館儒武士之有親者,卽令歸覲,又親講陟屺之章,仍下十行之綸,反復孝悌之道,形容人子之情,丁寧懇惻,有可以泣鬼神而感豚魚。凡在臣隣,孰不欽仰,而若臣私情,則尤是夙夜之所耿結而未敢發者也。天心至仁,有爲臣之地,臣適登前席,仰聆玉音,衷情自溵,不覺感涕之先零。臣於是乎乃敢自語于心曰,鄕儒邊武,旣蒙錫類之恩,則將臣呈告,雖似無例,自當囿於一視之澤,況例有可據,則其何敢自阻於聖明之前哉?抱玆耿耿,徊徨歷日,輒敢不避煩猥,冒陳情懇。伏乞聖慈,俯賜曲諒,特許數旬之暇,俾得往省老母,以伸至情,千萬幸甚。臣無任屛營祈懇之至。答曰,省疏具悉。頃者予已爲卿悶焉,陳懇若此,旣有舊例,特許其請焉。
修撰李澤遂疏曰,伏以,臣於向者,母病添劇,供職無路,猥將私懇,仰瀆崇聽,獲蒙恩暇,得以看護,大勢雖幸少減,而諸症尙爾彌留,首尾月餘,未離床笫,此蓋積年沈痼之祟,非一時偶感之比。臣之情理,夫豈有離捨之勢,而不敢輒復言私,黽勉持被者,亦已屢矣。今臣母病澌頓之中,又因酷暑無前,外邪兼作,虛泄暴注,飮啖全却,眞元益脫,氣息綿綴。臣方左右扶將,煎迫罔措,抑情就直,萬無其望,當此聖學彌勤,法筵連開之時,經幄緊任,固不宜一日虛縻,況今直次艱乏,下番姑陞,尤何可一任其偃伏也哉?玆敢疾聲呼籲於孝理之下。伏乞聖慈,特垂憐察,將臣職名,亟賜鐫遞,俾得安意救護,公私幸甚。臣無任屛營祈懇之至。答曰,省疏具悉。爾其勿辭護焉。
庚寅六月二十五日辰時,上御集慶堂。藥房入診入侍時,都提調金陽澤,提調李景祜,副提調鄭運維,假注書權炳,記注官柳翰申·金再郁,醫官方泰輿·許礈·李以楷·鄭允協·慶絢·金季良·吳道炯·徐命緯,以次進伏訖。陽澤曰,夜間聖候,何如?寢睡·水刺之節,亦何如?上曰,一樣矣,而只若飮食不甘也。仍進湯劑診候,泰輿等以次退伏奏曰,脈候左右三部調均,滑體亦勝矣。陽澤曰,中宮殿連御湯劑乎?上曰,連御矣。方欲用補脾湯於處暑後,以觀其效也。景祜曰,此行氣之妙劑也。上曰,都承旨年幾何?曰,六十七矣。上曰,入侍不熟,以年老故耶,六十七亦非少也,曾見其父,好面貌矣。其職經二品乎?景祜曰,行參判矣。陽澤·景祜先退。上曰,承旨進前。運維進伏,仍命讀鄭存謙疏。上曰,其母年幾何?運維曰,去八十不遠矣。上曰,疏中不明言其母之年者,必有意在,當時甲戌生也。運維曰,果然矣。遂命書傳敎曰,吏曹參判批旨,旣諭衣資食物,令該曹今日內以給,用表予意,命運維讀副校理李致中牌不進傳旨。上曰,只推。上曰,夕講入侍。出榻敎內局先退出。
庚寅六月二十五日辰時,上御集慶堂。晝講入侍時,同知事金時默,特進官金鍾正,參贊官柳善養,檢討官朴師崙·林鼎遠,假注書崔鈺,記注官柳翰申·金再郁,以次進伏。上誦大學,自凡傳文,至補亡章,上番讀自凡傳文,至傳之三章,下番讀補亡章,命陳文義。師崙曰,康誥曰,作新民,新民二字好矣,鼓之舞之,振起其自新之民,而至於其命維新之境,文王新民之德,臣有顒望於殿下矣。上曰,所奏好矣,當體念矣。鼎遠曰,新民好矣,而大學一篇,無非誠始誠終之意,伏望體念焉。上曰,所陳是矣,當留念矣。時默曰,康誥曰,克明德,太甲曰,顧諟天之明命,帝典曰,克明俊德,雖若雜引經傳,而一節深於一節矣,伏望體念焉。上曰,所奏好矣,當體念矣。鍾正曰,臣無所奏矣。善養曰,自古治民之道,在於明德新民,而近來殿下追配二賢,除惡刑,使館學儒歸覲,莫非殿下明德新民之效矣,伏望益加留念焉。上曰,書則虛讀,政則無實效,心甚自恧,而所奏是,當留念矣。善養曰,戶判趙雲逵有入侍之命,而有實病,今方擔輿,來待關門外云矣。上曰,戶判自外退去。戶郞使之入侍。上曰,大同米今年幾許上納耶?時默曰,大同元數十三萬石,而十一萬石已捧矣。經筵儒臣先退,命承旨書之曰,昨聞進士姜世南,以遐方之人,其兄在職,其親旣已將來,則雖聞再昨下敎,此與在京者無異,而不踰日而尋見云,其志可尙,蔭官之祿,奉親豈足?況旅於京者乎?且其弟不過食堂人,旣聞親來,亦何無顧助,令該曹衣資食物特爲題給,以示予爲奉親將來者之心焉。出傳敎藥房提調持湯劑入侍事,戶曹郞廳入侍事,夕講爲之事。竝出榻敎內局入侍後,同副承旨與賤臣退出。
庚寅六月二十五日巳時,上御集慶堂。藥房入診入侍時,都提調金陽澤,提調李景祜,副提調鄭運維,假注書權炳,記注官柳翰申·金再郁,醫官方泰輿,以次進伏訖。進湯劑。陽澤曰,暑熱如此,久御講筵,恐勞聖體,請早罷,仍以次退出。
同日巳時,上御集慶堂。夕講入侍,戶曹郞廳同爲入侍時,知事鄭弘淳,特進官金時默,參贊官李碩載,檢討官朴師崙·林鼎遠,假注書崔鈺,記注官柳翰申·金再郁,戶曹佐郞李文源,以次進伏訖。上誦大學衍義,自堯典曰,若稽古,至所薄者厚未之有也,上番讀至於變時雍,下番讀至所薄者厚未之有也,命陳文義。師崙曰,欽明文思安安,安安二字好矣。安安,無所勉强之謂,以此像堯之至德矣。自安安而至於光被四表,格于上下,浩浩焉蕩蕩無能名焉,殿下以堯安安之工,益加留念焉。上曰,豈敢有望於堯也?所陳是當體念矣。鼎遠曰,安安二字好矣,而明字尤好矣。天聰明自我民聰明,明而后則安,安乃是聖學次第之工矣。上曰,所奏是,當留念矣。弘淳曰,大學經一章,與堯典相爲表裏,而明明尤好矣。明德然後能齊家治國平天下矣,人君治平之道,莫如明德矣。上曰,所奏是,當留念矣。時默曰,臣無所奏矣。碩載曰,黎民於變時雍,堯之德,自明德而至於親九族,親九族而至於平章,自平章而至於昭明,聖學次第之工,至矣大矣,伏望以堯之德留念焉。上曰,豈敢望也?所奏是,當體念矣。藥房提調持湯劑更爲入侍事。出榻敎命李文源進前。上曰,職姓名?文源曰,戶曹佐郞李文源矣。上曰,都政新除矣,稅米幾許未捧耶?文源曰,幾乎畢捧矣。命退出,內局入侍。見上注日記內局先退,命承旨讀奏穆陵祭報府訖。諸臣以次退出。
同日未時,上御紫極門。禮房承旨,坐直承旨入侍時,左承旨魚錫定,右副承旨李碩載,假注書崔鈺,記注官柳翰申·金再郁,以次進伏。上命禮房承旨,讀武德門內碑文訖,上親製懿仁王后祭文,宣懿王后祭文後,命書之曰,嗚呼,人子以親心爲己心,何云六代,繼述則一,靜而興懷,來坐舊道,旣綴其文,初意則祗迎,只爲三明,今何闕焉?於三日,當親爲祗迎,禮房知悉,儀注安徐,時刻待下敎,只入正時。出傳敎上曰,鄭存謙之母,必甲戌生矣。碩載曰,臣之姑母而果甲戌生矣。上曰,上疏不書其母之年,可謂人事上詳明矣。錫定曰,然矣。上曰,君爲甲戌生,母爲甲戌生,此人誠貴矣。上命書續勸孝悌文訖,下敎於錫定曰,承旨知之乎?承旨之父,於其時有書於予,而厥輩置其書於書案之上,而皇兄若不覩不知,皇兄聖德,當如何哉?不然則予何以得有今日乎?予若以王子在,則豈與國舅知之哉?又下敎曰,金時敎之年幾何?錫定曰,今爲七十八矣。上曰,其筋力,何如?錫定曰,尙强健矣。上曰,李普祥之妻,於皇嫂,爲同氣耶?錫定曰,然矣。上曰,其一誰也?錫定曰,其一,卽縣監洪啓九妻也。上曰,沈履之之妻,亦皇嫂同氣耶?錫定曰,此則異矣。上曰,然則承旨與沈履之妻同氣耶?錫定曰,然矣。上曰,三室故然矣,予今始詳知矣。沈履之妻,庚戌年入來乎?錫定曰,其時似未及入來矣。上曰,李普祥之妻,其時入來,而予果見之矣。上曰,追憶魚藻堂,予心,若何?慈聖曾有下敎曰,堂名有若,言讖實爲異矣。命書之曰,噫,今日旣已親製祭文,皇嫂同氣之夫,今有李普祥·洪啓九而已,特令該曹,衣資食物,今日內特給,以示予意。出傳敎又命書之曰,諸葛表曰,宮中府中,俱爲一體,若抱其誠,宮府何異?近者每惟其人,頃於景薰,見其子特復召。況此人,庚子以前,東宮長番也。何以憶其人於庚午年,因李濟事,慨然以奏,其所對意,雖是嚴近習,有下敎者,更召之後,入侍熙政,校正自省編時,其文有曰,辛丑冬事,尙忍言哉?讀其文時能視,故俯見圓眼漸擧首,予獨謂曰,其心可知,畢讀也。其曰,雖此時,皇兄之視我,予之事皇兄,無少間焉。他日於廟於陵事,我之心奉我皇兄,聞此圓眼低聲形於色,其雖內豎,爲君之誠,尙今記焉。近者此等末世,其宜聳一勸百,豈可以一時復召其子而止,心皆若此,其何有昭鑑?今雖幾十年,宜示予意,其子洪正采,特加一資,以勸諸內豎。出傳敎上還入大內後,諸臣以次退出。
同日酉時,上御集慶堂。坐直承旨竝承旨入侍時,左承旨魚錫定,右副承旨李碩載,假注書崔鈺,記注官柳翰申·金再郁,以次進伏。上曰,穆陵祭文,已正書乎?錫定曰,今方正書矣。上曰,靜而思之,有未盡處,當更製矣。命書穆陵祭文,上曰,禮房先退,以此所製,更爲正書可也。錫定先退,命賤臣持入戊戌嘉禮謄錄,命承旨讀秦訖,命讀吳鼎源·李澤遂·金時默上疏,命書批答。批答見日記上曰,諸執事,令吏曹郞廳摘奸以來事。出榻敎諸臣以次退出。
上在慶熙宮。停常參·經筵。
懿仁王后忌辰齋戒。
夜二更,流星出天中浹雲間,入巽方天際,狀如擧,尾長二三尺許,色赤。
藥房都提調金陽澤,提調李景祜,副提調鄭運維啓曰,伏未審夜間,聖體調攝,若何痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,予則一樣,下敎時入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,左副承旨許遞,其代李命植除授,牌招察任,房依前。
鄭運維啓曰,檢閱柳誼,由限已過,卽爲牌招入直,何如?傳曰,允。
傳于柳善養曰,戶房承旨與戶郞,來待于武德門,奉審承旨入來後,自本院請承傳色以奏。
香祗迎罷後,政院·玉堂·藥房口傳問安。答曰,知道。
李碩載,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
以承傳色口傳下敎曰,湯劑入之,其退去。
庚寅六月二十六日辰時,上御延和門外。香祗迎入侍時,行都承旨鄭運維,左承旨魚錫定,左副承旨具㢞,右副承旨李碩載,同副承旨柳善養,假注書權炳·崔鈺,記注官柳翰申·金再郁,以次侍立。上具翼善冠·黑團領袍,乘輿出通陽門,降輿,詣板位,香祗迎後,仍步詣興化門祗送後,上曰,右副承旨敬奉閣奉審後,留待於延和門外,禮房承旨馳詣五陵,奉審以來事。竝出榻敎藥房都提調金陽澤,提調李景祜進伏。陽澤曰,夜間聖體調攝,若何?上曰,一樣矣,進御建功湯一貼。上曰,再明日則勿勸也。命左副承旨書追慕文,院隷呼右承旨李命植牌不進望。上曰,吏曹政色書吏納牌不進則可矣,前銓堂之撕捱過矣,政望誤呼之過,豈歸於銓堂乎?再進建功湯一貼。陽澤曰,有可奏之事,追後更爲入侍宜矣。上曰,午後當下敎矣。上還入大內後,諸臣以次退出。
同日申時,上御紫極門。承旨入侍時,同副承旨柳善養,假注書崔鈺,記注官柳翰申·金再郁,以次進伏。上曰,戶曹郞廳入來乎?善養曰,未及待令矣。命書之曰,昔在潜邸時,已拜於大院君廟,嗣服後,以繼述之意,展拜此廟。大抵此廟,門前咫尺,故門內右享官廳,望見矣,於今何以知之?今日忽覺,雖不能望見,旣臨于此,當以穆廟之心爲心,況明日再明日何日?奉祀孫敦寧都正李瀁,特加一資,以表予意。出傳敎戶曹郞廳進前。上曰,誰也?對曰,李元萬矣。上曰,承旨與戶郞,奉審武德門內碑石後以奏,善養詣碑石前,讀奏前後所書後進前。上曰,碑石似偃矣,今則何如耶?元萬曰,前日則似偃矣。向者社稷祭享日,因傳敎修改直立矣。命元萬先退,命書臨此門憶昔御製後,上還入大內,諸臣以次退出。
上在慶熙宮。停常參·經筵。
懿仁王后忌辰。
仁穆王后忌辰齋戒。
藥房都提調金陽澤,提調李景祜,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。晚暑特甚,三庚已過,庶可勝乎?嗚呼,予心追慕而已,氣何暇諭,下敎時入侍宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,儀注安徐。
香祗迎罷後,政院·玉堂·藥房口傳問安。答曰,知道。
具㢞,以訓鍊都監言啓曰,都監分授都城敦義門北邊體城頹落處,今已畢築,女墻仍爲始役,把守軍兵,依例撤罷之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于鄭運維曰,敦寧都正李瀁留待。
備忘記,傳于李碩載曰,本職雖仍任,於今其宜承命,況承宣乎?其在國體,焉敢若此?只推,更爲牌招察任。
備忘記,傳于魚錫定曰,明日崇政殿月臺,當親傳,禮房知悉。
又以備忘記,傳于曰,明朝時任諸儒臣,諸春坊·吏曹·騎曹參議·參知·在京吏郞·騎郞來待。
庚寅六月二十七日辰時,上御延和門。香祗迎入侍時,行都承旨鄭運維,左承旨魚錫定,左副承旨具㢞,右副承旨李碩載,同副承旨柳善養,假注書權炳·崔鈺,記注官柳翰申·金再郁,以次侍立。上具翼善冠·黑團領袍,乘輿出通陽門,降輿,詣板位,香祗迎後,因步詣建明門祗送後,乘輿,命藥房提調持湯劑入侍事。出榻敎藥房都提調金陽澤,提調李景祜進伏。陽澤曰,聖體調攝,若何?上曰,一樣。寢睡·水刺之節,何如?上曰,一樣,進建功湯一貼。上曰,入直注書待令,騎馬三匹立之。出榻敎上仍御通陽門外,命內局入侍,請診候。上曰,置之,再進建功湯一貼。上曰,內殿進御湯劑,諸醫相議以定,可也。許礈曰,聞醫女之言,則膈間似有滯氣云,淸暑六和湯前方中,去木香,吉更一錢,枳殻五分,五貼製入事。出榻敎敦寧都正李瀁入侍事。出榻敎李瀁進前。上曰,汝於大院君,幾代孫乎?瀁曰,十代孫矣。上曰,神主粉面,書代數乎?瀁曰,曾蒙聖敎,不書代數,只書先祖矣。上曰,果然矣。上曰,旁題何以書之?瀁曰,只書玄孫矣。陽澤曰,玄孫以下,雖十代孫,通稱玄孫矣。上曰,汝須念乃祖乃父之行,勉爲善人,無所怨於人,可也。命退出,瀁先退。上曰,金聲五·聲九之子,今在否?陽澤曰,不能詳知,然或已作故矣。上曰,噫,予之暮年,一心惟在乎昔,嗚呼,況乙亥以後乎?故同知金聲五子,曾已見,尙有其人否?雖無爲贈相奉祀孫者,令該曹訪問,懸註調用,金聲八子,亦令軍問,問名調用。出傳敎上還入大內後,諸臣以次退出。
上在慶熙宮。停常參·經筵。
仁穆王后忌辰。
宣懿王后忌辰齋戒。
藥房都提調金陽澤,提調李景祜,副提調鄭運維啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。逢今日憶壬申,於明日惟魚藻,心萬倍氣何諭?只再明入侍焉。
中宮殿·惠嬪宮,藥房口傳問安。答曰,知道。
尹東昇啓曰,檢閱吳鼎源,由限已過,卽爲牌招入直,何如?傳曰,允。
親傳香罷後,政院·玉堂·藥房口傳問安。答曰,知道。
藥房口傳啓曰,臣等俄陳進茶之奏,伏奉從當更諒之敎,黽勉退出,翹首顒俟,申牌已報,明命尙遲,下情不勝抑鬱之至,茶飮異於湯劑,齋日曾亦勉進,當此盛暑勞動之時,尤宜趁卽進御。玆敢詣閤更籲,伏乞暫許臣等持藥入候,千萬至懇,惶恐敢啓。答曰,雖奉考實錄前,憶昔癸亥,微忱,若何?而旣考之後,一百幾十年,重逢此月,況今日奉入此闕日也。嗚呼,近八重逢此日,進憶壬申,豈云六代?怳若昨日,且今日亦何日?追惟四十年前魚藻堂,是豈孝耶,亦豈悌耶?雖㝠然,逢此日何心湯茶,雖衰,於此等時,心惟健,卿等須體,使予少便此日心,日暑悶心,內局兼若,雖百服建功,其何益哉?須便須便。
以承傳色口傳下敎曰,再明次對,進定於明日。
具㢞,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜本廳字內,無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
備忘記,傳于李命植曰,臨殿命題,給試紙許寫手,且其題意,若何?呈券之前,焉敢若此?況雖承宣,厥中呈券事,旣已下敎,承宣若此則其凡人乎?持御製莫知去處,此帖字時,提學呼韻乎?若此冀缺雖在前,雖謂君今者應製,諸臣勿論,承旨與凡官應製勿施,一皆施以不敍之典,在院不能檢飭都承旨,特遞其職。
又以備忘記,傳于曰,行司直李重祜,前承旨崔台衡·李壽鳯·尹東昇·具庠·徐浩修爲承旨,牌招察任,房順房。三院副提調例兼,而內局副提調,左承旨爲之。
吏曹,行都承旨李重祜,左承旨尹東昇,右承旨具庠,左副承旨李壽鳯,右副承旨崔台衡,同副承旨徐浩修。
崔台衡啓曰,新除授左副承旨李壽鳯,方在罷職中,何以爲之?敢稟。傳曰,敍用,牌招察任。
以承傳色口傳下敎曰,開陽門留門諸承旨,謝恩後,下鑰。
傳于崔台衡曰,今夜夜禁弛禁事,分付。
備忘記,傳于崔台衡曰,今日製述入侍受題,事體之重,豈非他製述,而此等擧措,予今初見,闕門何等重也,而留門幾更,尙無消息,政院·玉署·春坊·騎省皆闕,而視若尋常,此何分義,亦何事體,承旨望次,豈若是寥寥?其君以待,守院承旨承傳諸中官,其皆昏睡,曰有其君,夜禁旣弛,良可寒心。諸承傳中官,皆命卽爲入直,遲滯者當下敎。
又以備忘記,傳于曰,承傳色金興燁·金好大,尤涉駮然,令內付刊名。
以承傳色口傳下敎曰,儒臣·春坊皆闕,政官牌招開政,牌招入直。
又下敎曰,今日持牌院隷,過明日後,自騎曹決棍。
崔台衡啓曰,吏曹判書朴相德,參判鄭存謙牌不進推考傳旨,今方捧入,而開政命下之後,如是違牌,不卽擧行,事甚未安。判書·參判,更卽牌招開政,何如?傳曰,今日開政命下之下,復焉敢若此?更爲牌招開政。
傳于崔台衡曰,聞昨日下敎,焉敢若此?只推,更爲牌招。
庚寅六月二十八日卯時,上御崇政殿。親傳香入侍時,行都承旨鄭運維,左承旨魚錫定,右承旨李命植,左副承旨具㢞,右副承旨李碩載,同副承旨柳善養,假注書權炳·崔鈺,記注官柳翰申·金再郁,以次侍立。上具翼善冠·黑團領袍,乘輿出資政門,詣崇政殿月臺,降輿,親傳香後,步詣崇政門,祗送後乘輿。上曰,左右承旨順房事。出榻敎上曰,侍衛軍兵皆退去,右承旨與翰注,來待于武德門可也,藥房都提調金陽澤,提調李景祜,侍立轎前,請進湯劑。上曰,置之。請暫承候。上曰,置之。由資政門,還入大內後,右承旨與賤臣上下番兼春秋退出,進待于武德門。
同日辰時,上御紫極門。右承旨入侍時,右承旨李命植,假注書崔鈺,記注官柳翰申·金再郁,以次進伏。上步詣武德門瞻望後,因御紫極門,命承旨讀武德門內碑文訖,命書武德門追慕記寓懷。上曰,魚錫定肉多骨小,而最堅强矣。命植曰,筋力難矣。上曰,五陵奉審,陵上甚高,雖以升降,而魚錫定能不移數時往來,難矣。西五陵則升降差勝於東五陵矣。命植曰,然矣。上曰,嗚呼,此月豈可伈伈踰日,且値諸陵秋等傳香,再明日延和門,與世孫當祗迎,凡諸等事,皆依例,儀注置之,時到單子置之,直入正時。出傳敎上步詣武德門瞻望後,此下弦弓一張,賜給于武德門入直守門將事。榻前下敎上乘輿還入大內後,諸臣以次退出。
同日巳時,上御崇政殿。左副承旨入侍時,左副承旨具㢞,假注書崔鈺,記注官柳翰申·金再郁,以次進伏訖。上曰,吏兵曹堂郞·玉堂·春坊皆入來乎?㢞曰,來待矣。命書之曰,予臥而靜思,所思維何?卽臼季過冀,見冀缺褥,其妻饁之,敬相對如賓,言於文公,文公以爲下軍大夫,於此予則一事具兩美,何則?臼季道中見夫妻相饁,而能知其賢,薦於文公,文公聞其言而信其言,以執耜之人,直爲下軍大夫,而却缺亦爲此時名臣,此予所謂君臣兩美者也。借問諸學士,臣之薦人,君之用人,今皆若此否,予則衰昏而然耶,未知也。且伊尹起於畎畝,而能成商六百年基業,我祖故相金堉,田間讀書,而布衣袖中,以一算能制三道大同法。嗚呼,伊尹尙矣,至於故相,卽我朝事,而今果見畎畝讀書之人否,布衣經綸之才否?噫,綺紈在身,心何及此,膏梁美口,思何及此?嗚乎,綺紈膏梁,勢固然矣,浮囂躁競,侍其君導率乎,抑父兄勸成乎?浮躁卽予嚴飭者,其於父兄,亦必惡也,而其何甘心,抑何馴習?嗚乎,於今時用人之道,薦剡之路,其果若臼季乎?臼季今雖在,凉德愧文公,雖薦何用?然其薦若公,所薦必人,其用若公,所用必得,而於君於臣,若不及古,豈云其效?用人猶次也,於國何,興懷及此,寢中無寐,門未開而有召命。嗚乎,今日明日,何日乎哉?心懷萬百,何心此擧,而亦惟旣冥然於此口,亦何忘於宗國,然特却循例製述,召入殿中,呼寫其題。嗚乎,令日入侍諸人,數雖小,下大夫則東西銓官,儒臣則爲予經幄之臣,春坊亦輔辱沖子之人,吏兵曹郞廳,亦兩銓之郞,特體此日勤勤之意,其各悉著于篇,予於明日次對時,與三公,兩館提學,細考玉署·春坊,猶此,況銀臺近密乎?從品知申外,諸承旨一體應製。出傳敎命東四銓堂郞·玉堂·春坊入侍,吏曹參議金相翊,兵曹參知申景濬,校理李致中·朴師崙,修撰李命彬·林鼎遠,輔德柳義養,兼文學金基大,司書金普淳,吏曹正郞宋德基·金光岳,佐郞尹勉升,兵曹正郞趙時謙,李有喆,佐郞李萬軾進前。各陳職姓名後,上曰,於公廨應製頒紙可也。命退出,上曰,注書兼春秋一體應製事。出榻敎命內局入侍,藥房都提調金陽澤,提調李景祜,副提調鄭運維進前。陽澤曰,聖體調攝,若何?上曰,一樣,而昨日則暑氣益深矣。寢睡·水刺之節,何如?上曰,一樣矣。請進湯劑,上曰,已有下敎矣。今日予豈可飮藥乎?予心已定矣。陽澤曰,臣等不勝憫迫矣。臣等考見藥院日記,則雖齋戒日,皆進御湯劑矣。上曰,難矣難矣。今日追憶入武德門故事,而可食肉飮藥乎?陽澤曰,保嗇聖躬,莫若湯劑,而下敎如此,臣等實憂憫矣。寶算如何,而此時何以行蔬乎?上曰,予之不進湯劑,亦非爲六代祖母也,明日何日,豈可飮藥乎?景祜曰,聖敎如此,下情焦迫矣。追慕自進慕,湯劑自湯劑,殿下豈可因追慕而不進湯劑乎?伏望軫念保嗇之道焉。上曰,都提甚憎矣。陽澤曰,此後則勿爲如此下敎。上曰,提調亦甚憎矣。命都承旨書之曰,年益深思益切,見內局提擧,思綾恩者頻矣。有子近侍,而頃者公然沈滯,思其父,宜尋其子,前承旨具庠,此後令該曹卽爲調用。出傳敎上入小次,還御後,命懿陵奉審承旨入侍。魚錫定進前,命讀奏祭物單子及贊謁者陵官擧案訖。上曰,速來矣,昨日中官秉昏復命,而承旨則再昨日亦早早復命矣。運維曰,汗亦不多出矣。上曰,甚堅强矣。命左副承旨書之曰,禮房再昨六陵奉審,只復命,而驟於昨日,摘奸中官,今日則予意幾乎復命爲期,甚料外,特賜虎皮一領,用示勤幹之意。出傳敎又命書之曰,嗚呼,明日何日,追憶昔年,予心一倍,贊善魚有鳳,故判決事魚有鵬,明日入侍於魚藻堂,今作故人,追懷何抑?魚有鳳則豈特故贊善,魚錫胤,今亦思之,其子旣縣監,無可論,魚有鵬孫,令該曹待窠懸註調用,以示思昔年之意。出傳敎上乘輿,陽澤·景祜·運維進前,請進湯劑。上曰,置之。陽澤曰,下情不勝焦憫矣。上曰,今日若食肉飮藥,則豈有踐舊道之意乎?今日批答,已諭矣,爲之蓋以此也。景祜曰,非但臣等之焦迫,於保嗇聖躬之道,何不軫念乎?上曰,六代祖母,雖以遙遠言之,追憶庚戌年,今日豈有服藥之心乎?陽澤曰,請以茶飮代進矣。上曰,建功湯與茶飮有異乎?陽澤曰,稍有異矣。上曰,止之。陽澤再三請進茶飮。上曰,從當更諒矣。還入大內,諸臣以次退出。
上在慶熙宮。停常參·經筵。
藥房都提調臣金陽澤,提調臣李景祜,副提調臣尹東昇啓曰,臨殿酬接,移時還內,伏未審夜間,聖體調攝,若何?寢睡·水刺之節,亦何如?臣等雖伏承再明日入侍之敎,而診筵闕候已多日,臣等今日率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。追慕萬倍,日暑特甚,開眼度夜,而內局行首掌務官,以建功爲功,嗚呼何堪,氣何諭哉?
中宮殿·惠嬪宮,藥房口傳問安。答曰,知道。
備忘記,徐浩修許解,其代朴弼逵除授,牌招察任,房順房。
以承傳色口傳下敎曰,右承旨爲左副,軍士房爲禮房,明日傳香入直,右副爲之。
李壽鳯,以侍講院言啓曰,春坊上下番俱空,事甚未安。弼善洪纘海,卽爲牌招入直,何如?傳曰,允。
又以弘文館言啓曰,玉堂上下番俱空,事甚未安。副修撰李澤遂,由限已過,卽爲牌招入直,何如?傳曰,允。
以李馨德爲假注書,李祖源爲假注書。
具庠啓曰,大臣·備局堂上,依下敎來待矣。傳曰,引見。
備忘記,昔周武時,波靜風調,至及遐裔,越裳獻貢,今何謂此?一風一雨,夙宵未弛,昔年戊申,因其過雨,待朝下敎,今日之雨,農夫攸望,此風其曰調乎?亂乎?問其由,由一人凉德衰耗而然。近者風勢若此者多,今日特甚,誠未孚於臣,不過一二日,若是不諒,此予此予,何孚高高,何以伸心?自五日減膳,來初日計減,只大殿減膳。
備忘記,昨日之擧,可召異之一端,噫其君,憶古人親製,以試此意,田畝之人,其得雖難,其欲得則下大夫侍從中,若是誤了。承旨·儒臣·春坊,仍此皆闕差代牌招,景家不佳,因美意作怪景,吁嗟此風,其時起也,此何他乎?意雖爲國,近於張大而然矣。今者此敎,焉可已也?聞風心亂,旣見大臣諸臣,特寢次對焉。
備忘記,此風稅船最緊,諸道看護,另加申飭。
備忘記,君令順,下風亦調,今日光景,可見其影。困君息,然後予嘗弛心而休,政院知悉。
李重祜啓曰,領議政金致仁,判府事金陽澤,左議政韓翼謩,右議政金尙喆,減膳傳敎之下,不勝萬萬悚悶,敢此冒死求對矣。傳曰,入侍。入侍時,藥房都提持湯劑同爲入侍。
兵曹口傳政事,副司直申景濬,傳于尹東昇曰,鄭忠彦使之退去。
以承傳色口傳下敎曰,夜已深矣,其卽退去事,傳于諸大臣。
李壽鳯啓曰,禁衛營·左右捕廳·一二所巡廳,去夜犯夜人無所捉之意,敢啓。答曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
又以吏曹言啓曰,今此宗廟,永寧殿秋享大祭執禮大祝,皆以侍從塡差,而時無職名,令該曹口傳付軍職,何如?傳曰,允。
庚寅六月二十九日辰時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,右參贊金時默,行副司直具善復·李章吾,淸川君金鍾正,副司直洪趾海,司諫李顯祚,右承旨具庠,假注書李馨德,事變假注書任煜,記事官鄭琂章,記注官金致恒,以次進伏訖。致仁·翼謩·尙喆進前曰,數日暑氣少歇,聖體,若何?上曰,一樣矣。致仁曰,寢睡·水刺之節,亦何如?上曰,厭矣。上曰,內局入侍。出榻敎都提調金陽澤,提調李景祜,副提調尹東昇進伏訖。陽澤曰,夜間聖體,若何?上曰,一樣矣。陽澤曰,水刺之節,亦何如?上曰,厭矣。陽澤請診御湯劑。上曰,今日乃皇嫂忌日也,豈可服乎?致仁曰,情雖無窮,禮則有節矣。上曰,予亦知之,而其於心奈何?尙喆曰,聖人制禮有限,顧護聖躬伏望。陽澤曰,湯劑尙未進御,諸臣孰不悶迫,而至於臣,尤不勝悶迫矣。上曰,三公雖勸,今日則必不聽矣。翼謩曰,今日乃罷齋日也,不進湯劑,萬萬過矣。景祜曰,聖上每以爲雖不進御,何妨之有,臣等豈不悶迫乎?上曰,今日姑觀氣之如何,午後當復矣。致仁曰,日已午矣,何待午後乎?上曰,是內局乎,次對乎?尙喆曰,廟謨雖重,湯劑未進御之前,何敢進他語乎?進御後,當有稟逹事矣,諸大臣固請。上曰,當服矣,出而少待,可也。陽澤曰,然則使之乍待於楹外,可也。上曰,有何故而待於楹外耶?上曰,帶將任受田,前例何在?時默曰,在訓鍊都監等錄矣。上曰,雖無前例,其在人子之情,豈不如是乎?上曰,吏參無情勢,則何必違牌乎?謝箋亦爲之矣。致仁曰,然矣。尙喆曰,爲人介精矣。致仁曰,將遠到矣。上曰,吏判何以爲之云乎?致仁曰,臣有欲遞之意,而似無必遞之情勢矣。上曰,校書館官員鄭忠彦入侍。出榻敎上曰,予先問矣,昨日之事,可怪矣。儒生入場,見題而歸家,製呈好耶?命書傳敎曰,昨日之事,雖由於暗,特命召之,殿中授題,給紙許寫,此異於他日,故不循常例者,而與詩帖子應製一時命製者,大不同,何若是做錯?然則場中諸儒,門若不閉,持題往來乎?非特此也,昨日擧措,欲試其才之意,然則曾見文集中,春帖子代作者多,眞贗何辨,特寢應製者此也。雖然在直者其宜分揀,而於承宣,不可日暮下敎時,應製者尙在,只留開陽門下敎則不然而不奏。此難以分揀,至於入直玉署春坊·騎曹·堂郞,同被不敍過矣,與入直注書兼史,一體分揀,其中申景濬,重事未了,飭已行,特爲敍用,令該曹口傳付軍職,其令察任,其餘明經者,昨已下敎,此正毛將焉傅者,一體分揀捧傳旨。上命少退,諸臣以次退出。
庚寅六月二十九日酉時,上御集慶堂。三大臣·藥房提調請對入侍時,領議金致仁,左議政韓翼謩,右議政金尙喆,藥房都提調金陽澤,提調李景祜,副提調尹東昇,假注書李馨德,記事官鄭琂章,記注官金致恒,以次進伏訖。上曰,今日風勢,實爲乖常。翼謩曰,臣等在保護之地,不得變理,致有風勢之如此,莫非臣等之罪也。上曰,非卿等之過也,寔由否德矣。致仁曰,豈有如此之下敎耶?莫非臣等之罪也。致仁曰,減膳尤過矣。上曰,予則長欲爲之矣。致仁曰,丁亥年,臣等請寢減膳之命,仍以還收,今亦還收,伏望。上曰,俄者旣下敎,而自省編亦云一風一雨,此心憧憧,卽予素心,而況今暮年,向者之風,已切用心。今日之風,近歲所無,若問其由,專由否德。嗚呼,此敎,焉可已也?其或爲觀瞻有此敎,則臣民不可欺也,況高高乎?聞求對,予已知之,然予則當守予心而已。諸大臣固請,今日又兼乎?此誠悶悶矣。嗚呼,予心,豈在寢不寢乎?不獲已强寢前命焉。出傳敎致仁曰,臣等伏見傳敎,不勝惶悚之至矣。陽澤曰,日已向夕,而一貼尙未進御,臣等豈不固請乎?上曰,過今夜後進之無妨矣。諸大臣固請。上曰,昨日則一百三十九年重逢,今日則四十一年重逢,豈可進乎?尙喆曰,持帝王之德,而過自謙抑,不自顧聖躬,臣等不勝抑鬱之至矣。致仁曰,聖人復起,今日之不進湯劑,可謂過矣。尙喆曰,聖心追慕,過於盛年矣。上曰,果然。陽澤固請。上曰,起避之可也。仍入大內,有頃還臨。上曰,注書出去,秋享大祭祭報府持入。賤臣承命出來,持入祭報府。上命承旨讀之,讀訖,上命退出,諸臣以次退出。
上在慶熙宮。停常參,只晝夕講。
夜自三更至五更,或下雨或灑雨,測雨器水深一寸。藥房提調臣李景祜,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,今月已晦,此心萬倍,待都提調備員入侍。
中宮殿·惠嬪宮,藥房口傳問安。答曰,知道。香祗迎罷後,大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
以承傳色口傳下敎曰,校書館官員鄭彦忠,使之入來。
又以下敎曰,禁軍一百名,以入直隨駕。其餘扈衛局將安徐,翰林下敎安徐,兼春秋隨駕,又以下敎曰,先詣永禧殿,奉審展拜,次詣儲慶宮,依此擧行。
又以下敎曰,好爲往來,建功豈負債耶?欲安寢,其止,此後申飭禮曹,俾勿如是稽晚。
傳于朴弼逵曰,寶劍望,以之次爲之。
傳于朴弼逵曰,前已申飭,而禁漏下人之聲,聞于御所,拘留兵曹。
傳于崔台衡曰,還宮時刻單子,置之。
傳于朴弼逵曰,喧嘩太甚,禁喧各別申飭,郞廳記過。
傳于朴弼逵曰,諸司預備。
大駕詣永禧殿,入齋室後,王世孫遣宮官問安。答曰,知道。政院·玉堂·藥房口傳問安。答曰,知道。展拜罷後,政院·玉堂·藥房口傳問安。答曰,知道。
大駕詣儲慶宮,展拜罷後,政院·玉堂·藥房口傳問安。答曰,知道。
以承傳色口傳下敎曰,朝者已下敎,而禁漏軍聲猶高,令兵曹一體拘留。
又以下敎曰,諸司預備,回駕時當歷拜。
毓祥宮分付都監龍虎營軍兵道上留住傳語置之事,亦爲分付于傳語部將。
大駕詣毓祥宮,展拜罷後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
下直,星州牧使洪益弼,臨淄僉使金泰業,蛇渡僉使千世弼,天城僉使李春行。
李重祜,以禮曹言啓曰,卽接永禧殿官員所報,則昨日風雨,正殿內南墻二間許頹圮,南北薍簾破碎,後面巖上盤松南邊枝,殿庭大檜木一株,上頭折落云,正殿至近之地,有此墻垣頹圮之患,依前例慰安祭,不卜日來七月初二日設行,有頉處卽爲擇日,修改何如。
又以禮曹言啓曰,儲慶宮慰安祭,依傳敎明日設行,而有頉處,卽爲擇日擧行,何如?傳曰,允。
崔台衡,以禮曹言啓曰,卽接成均館所報,則今番風雨,大成殿屋上風遮蓋瓦頹落,庭中銀杏樹大枝,折壓於西廡屋上,蓋瓦頹落,大成殿西邊雜像,東廡末間朴工雜像,末門雜像,蓋瓦西廡末門大工蓋瓦,神三門一間雜像,御三門蓋瓦,東西廡內外女夫防草瓦,南墻蓋瓦,庫庫頹落云。聖殿至近之地,有此頹落之患,依前例慰安祭,不卜日來七月初二日設行,而有頉處,卽爲擇日修改,何如?傳曰,允。
朴弼逵,以兵曹言啓曰,新除授北評事鄭象仁,素患伏暑之症,轉成毒痢,時月之內,萬無登途之望,呈伏乞遞,實病旣如是,則不可强令赴任,今姑改差,何如?傳曰,允。
李壽鳯啓曰,御營廳左右捕廳,一二所巡廳,去夜犯夜人無所捉之意,敢啓。答曰,知道。
朴弼逵,以兵曹言啓曰,宣傳官李廷壽所患痰癖之症,當暑添劇,時月之內,無望供劇,累度呈狀乞遞,侍衛之職,不宜久曠,今姑改差,何如?傳曰,允。
又以御營廳言啓曰,本廳分授鷹峯北邊體城頹毁處修築事,前已啓下矣。今日爲始,修築之意,敢啓。傳曰,知道。
庚寅六月三十日卯時,上詣延和門。香祗迎入侍時,上具翼善冠·袞龍袍,乘輿出通陽門,詣延和門降輿,詣板位祗迎,行都承旨李重祜,左承旨尹東昇,右承旨具庠,左副承旨李壽鳯,右副承旨朴弼逵,同副承旨崔台衡,假注書李馨德·李祖源,記事官柳翰申,記注官金致恒,以次侍立。命藥房進湯劑,提調李景祜進湯劑。命書傳敎曰,卿之固請,予之固拒,君臣各有意,然其重固拒,爲先旣修卿職有何胥命,問候闕一,不覺愕然,此亦一困我之道也。卿須安心勿胥命焉,卽爲入來事,遣預備兼春秋,傳諭于都提調,仍爲偕來。又命書傳敎曰,祗迎後崇政,殿晝講爲之,經筵以藥房提調爲之,特進官以摠府堂上爲之,座目單子安徐,時列單子置之,只入正時,上仍入崇政殿,東宮隨入殿中侍坐,諸臣以次進伏。命經筵官入侍,知事李景祜,特進官金華鎭,侍讀官李致中,檢討官李命彬,以次進伏。上讀小學題辭訖,致中繼讀題辭,命彬繼讀題辭訖。上命陳文義,致中曰,明命赫然四字,爲小學初頭工夫也,伏願留神焉。命彬曰,伏願於培根逹枝四字留意焉。上曰,上下番文義俱好矣。景祜曰,伏願於敎冑子之道,留神焉。華鎭曰,殿下高臨君師之位,東宮亦侍坐,伏願於身敎二字,留意焉。台衡曰,臣則別無仰逹者矣。上曰,諸臣所陳,皆切實矣。上誦陟岵章一遍訖,命經筵退出,命吏兵房承旨,開畿箕伯春夏等褒貶等題,仍命讀奏訖。命點下滿浦僉使田昌雨。東昇啓曰,卽伏見平安兵使李殷春今春夏等褒貶啓本,則滿浦僉使田昌雨,致勤點下,殊無嚴明殿最之意,推考警責,何如?上曰,依爲之。上還內,諸臣以次退出。
庚寅六月三十日辰時,上御集慶堂。夕講入侍時,知事李景祜,特進官金華鎭,參贊官朴弼逵,侍讀官李致中,檢討官李命彬,假注書李祖源,記事官柳翰申,記注官金致恒,以次進伏訖。命書儲慶宮擧動傳敎,上讀小學立敎篇訖,致中繼讀立敎篇上半,命彬又繼讀立敎篇下半,上命陳文義。致中曰,中和二字,爲人君出治之本,聖人範俗之具,伏願於此留意。上曰,所奏誠好矣。命彬曰,古者蒙養之法,皆有其具,小學之書是也。伏願敎民之方,必自童蒙始,勿使捍格難入焉。上曰,所奏切實矣。景祜曰,造士爲賓興之本,而後世則專以科擧用人,故不無濫雜,伏願體周家三物之制,自秋科另加嚴防焉。華鎭曰,伏願於親仁二字,留意焉。上曰,諸臣所奏皆好矣。弼逵曰,經筵官已備逹,臣則更無仰陳者矣。上誦陟岵章一遍訖,命經筵先退,命鄭忠彦入侍。上曰,備考刊印幾許耶?忠彦曰,合三千七百丈,而一千餘丈,始印出矣。命退去,命都提持湯劑入侍,陽澤進前問候。上曰,一樣矣。命書傳敎曰,儲慶宮正堂蓋瓦,有頉處多云,昨日憧憧,蓋此類也。今乃以奏,所奏亦未瑩。噫,乙亥以後,體章陵遺意,此心夙宵何弛,此乙亥以後初聞,當卽詣展拜奉審,明日慰安祭,令禮曹先爲待令,世孫祗迎隨駕,百官行禮,留營留陣置之,侍衛守宮仍,禮戶工三曹堂郞皆待令,挾輿軍六十名,前後廂軍百名,以內外入直軍擧行,訓將領新營標下軍隨駕,三嚴以午正三刻單嚴,副輦安徐,慰安祭祭文,當製下矣。諸臣以次退出。
庚寅六月三十日巳時,上御集慶堂。藥房入診入侍時,都提調金陽澤,提調李景祜,副提調尹東昇,假注書李馨德,記注官柳翰申·金致恒,醫官方泰輿·許礈·李以楷·慶絢·吳道炯·柳光翼,以次進伏訖。陽澤曰,夜間聖體,若何?上曰,日氣乍凉,氣差勝矣,陽澤進理中建功湯。上進御訖,陽澤請醫官診候。上曰,金季良不入來乎?陽澤曰,不入來而鄭允協亦不來矣,泰輿·礈·以楷·絢·道炯·光翼等,以次診候訖。退伏曰,脈候左右三部度數調均,滑體似不足矣。上曰,昨日之風,豈有古云,以此憧憧,風止之後,今乃以奏,此等守直中官,其用於何?昨日入直行首中官,今日其不奉審以奏,只憑守僕之言來奏,中官徐後祥·李夏祥,刊名內府,當該次知中官,事體,若何?而非徒昨日,朔望奉審外,一任守直中官,若體其君之心,焉敢若此?此後嚴飭,服有其君,俾勿若此。出傳敎上親製儲慶宮慰安祭文書下。上曰,昨日之風可慮,故自內乘小輿望見,蓋綠高而飛瓦矣,不卜日當修補,日官汰去,該堂推考。上曰,莫重禮戶堂不備,判書申晦許遞,其代前判書蔡濟恭除授,參議未差,前承旨魚錫定敍用除授,卽爲牌招察任。出傳敎陽澤曰,夕湯劑,待下敎持入乎?上曰,依。都提調先退,上曰,注書出去,昨日秋享大祭祭報府持入。賤臣承命出來,未及復命而諸臣退出。
庚寅六月三十日午時,上御永禧殿。擧動入侍時,上具翼善冠·袞龍袍,乘輿出通陽門,詣延和門,降輿乘輦,行都承旨李重祜,左承旨尹東昇,右副承旨朴弼逵,同副承旨崔台衡,假注書李馨德·李祖源,記事官柳翰申,記注官金致恒,以次隨駕訖。上詣永禧殿展拜後,乘輿出殿門,祗迎後,乘輿詣儲慶宮,展拜後,乘輿出宮門,仍詣毓祥宮,行禮訖。命書傳敎曰,禮曹佐郞任希雨,馳詣敬陵,紅箭門頹圮處,看審以奏。命書傳敎曰,禮判蔡濟恭,此時焉敢若此,更爲牌招。命書傳敎曰,永禧殿慰安祭祭文製下,今日受香,明日行祭獻官,以都承旨塡差,承旨讀奏祭官單子訖。命書傳敎曰,莫重大享,前後殿豈可差等,事之寒心,莫此爲甚,當該色郞廳,今年內連差典祀官。命書傳敎曰,禮曹參判有闕代,前承旨鄭運維除授,牌招察任。命書傳敎曰,豈敢踰日?獻官旣命修撰李命彬,先差典祀官兼大祝,卽詣看審造果,承旨讀奏永禧殿草記訖。命書傳敎曰,昨日風吹乎,今日風吹乎?昨日之事,今晚後草記,事之寒心,莫此爲甚,禮堂施以不敍之典,當該殿官汰去,回駕時樂作事。駕前下敎命書傳敎曰,卽已奉審,且已行禮,何可踰日?皆令明朝擧行,而殿禮判進去,儲慶宮,參判進去事,分付。命書傳敎曰,禮判所爲,其涉過矣,特施不敍之典,其代李景祜除授,牌招察任。命書傳敎曰,詳聞事實,不無參酌之道,殿草記堂上,殿官員,一竝特爲分揀。命書傳敎曰,玉署下番闕直,趙實鉉應敎除授,牌招察任。追省記,姑陞備員入直。命書傳敎曰,噫其君竟日用心,而無識中官,思其睡,擧措該然,二挾侍一竝從重推考。命書傳敎曰,今者諸處齊報,若問其由,因昨怪風,而其由亦何?惟在一人,昨日減膳之命,以此觀之,焉可已也?慰安祭祭文製下,今日净寫,明日傳香,嗚呼,近八追慕用心之中,何可一爲一否?明日延和門,當香祗迎安徐,儀註依此擧行,昨日風雨,令乃以報,此等陵官·館官,予何恃乎?一竝汰去,當該同成均,亦施不敍之典,其令諸處陵官與館員,睡醒恪勤,宣陵亦何卜日,初一日修改,一體傳香。今日下敎之後,若是稽滯,而草記單子,其亦雍容,事之寒心,莫此爲甚,當該禮堂,施以不敍之典。命書傳敎曰,嗚呼,今月已晦,年憂垂畢,萬倍此心,卽歇後語也,朝來興懷,初則噫,來月初吉,秋謁將稟。噫,古則只有春展謁,昔年加定秋謁,近歲夏禴旣闕,展謁何行?然今年此心,若是冞切,依再昨年例,當於明日,祗謁太室,其猶處暑前若此,必也相持,百官三軍,亦不可不顧,其雖强抑,若循例度日,其曰孝乎?其雖預令兩月,今日預敎,然後雖回心當便矣,昨日政院問日記,意蓋此也。嗚呼,奧昔辛卯,予年十八歲,秋展謁時,初隨駕,且亦有意焉。八月十五日,當秋展謁,入萬安門,昌德展禮,侍衛人凡諸等事,皆依六月例擧行。嗚呼,陟彼岵兮,陟彼岵另之心,年暮萬倍,及今不爲,更待何時?此月亦予初度月也,生我鞠我之心亦切。九月初吉展拜,明陵回駕時,詣昭寧園展拜宿回,嗚呼此園曠禮已三年,今何不爲?凡諸等事,城門開閉,亦依丙戌年例擧行,畿營凡事,亦遵此例事,一體分付。留都大臣·將臣,嚴時刻,當臨時下敎矣,承旨讀奏禮曹草記。傳曰,知道。他事雖遲延,丁閣前紅箭門,豈可一刻稽滯,十一日擇日,日官其涉無據,該堂從重推考,當該日官汰去,不卜日修補,而祭文製下,獻官禮曹參議進去,兩處受香,一射祗迎,卽爲擧行。命書傳敎曰,莫重動駕,左右史不可不備,受由翰林,牌招察任。上番儒臣,持蓼莪篇入侍事。榻前下敎李致中進伏。上讀蓼莪章一遍,陟岵章一遍訖,儒臣繼讀一遍。命儒臣先退,命右副承旨馳詣永禧殿,儲慶宮,奉審以來事。榻前下敎奉審承旨朴弼逵進前奏,祭物俱精潔,而造果亦已爲之矣。命書傳敎曰,前儒臣□□□爲校理,李昌任爲修撰,先隋駕後謝恩,一體牌招入直,右副承旨詣孝章廟,懿昭廟,看審以來事。駕前下敎還宮時,植炬,夜晝介擧行,百官祗迎,三問石橋爲之事。駕前下敎大駕還宮後,諸臣以次退出。
上在慶熙宮。停常參·經筵。
自昧爽至午時,下雨,測雨器水深二寸七分。藥房都提調臣金陽澤,提調臣元仁孫,副提調臣尹東昇啓曰,昨日祗拜殿宮,克伸情禮,當暑勞動,深夜回鑾,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕□□□用心因□□□月兩拜此誠料表,且奉審後□□□此心。氣則一樣,下敎時入侍,宜矣。
中宮殿·惠嬪宮,藥房口傳問安。答曰,知道。
□□□罷後,政院·玉堂·藥房口傳問安。答曰,知道。
以承傳色口傳下敎曰,祭文□□一體祗迎,分付,□□使之預爲擧行。
又以下敎曰,昨日禮判下敎置之,仍任,使之卽爲進去。
具庠啓曰,預備兼春秋鄭弘德,身病卒重,勢難察任,今姑減下,其代,令該曹口傳差出,何如?傳曰,允。
吏曹口傳政事,兼春秋單崔海寧,以洪梓爲兵曹參議,以李在協爲參知。
傳于朴弼逵曰,新除騎堂,牌招入直。
備忘記,紅箭門何等重乎?一柱仆而□門仆以報,禮郞摘奸後詳知,今日孝陵亦然,莫重之報,焉敢若此?倂汰其朗其宜。禮郞奉審者,只憑陵官所報,事事寒心,莫此爲甚,此後必令郞廳奉審事,永爲定式。
藥房口傳啓曰,臣等朝伏承待下敎入侍之命,而殿座移時求對,而未蒙兪音,還內已久候旨,而尙靳召接,日已過午,下情益切焦鬱,玆敢冒瀆仰請,暫許入侍,千萬顒祝。答曰,紅箭門二日之內,幾次報初風,由涼德,三報益瞿然。再昨下敎,其欲復命,恐顛倒嘿嘿,重竪前,何心服湯?卿等其體焉。
備忘記,中官吳命來,滿腹驕蹇者,數昨遲滯,已涉駭然,今日特甚,聞復命然後此心弛,令宣傳官,敦義門仍留,定禁軍卽爲捉來。
藥房再啓曰,臣等冒罪瀆擾,顒俟引接,及承批旨,一向靳許,臣等轉益罔措,不知所達。今此湯劑之不許,固知爲萬萬過中,而聖意旣在所重,則臣等惶恐,雖不敢終始强請,而昨今日聖體勞動,若何,而臣等亦未承候,下情焦迫,益不自勝。伏乞暫許進對,俾陳哀情,千萬至懇,惶恐敢啓。答曰,奉審中官還來後欲就寢,其退去。
下直,谷山府使金鍾秀,伊川府使李宜老,定山縣監蔡道恭,抱川縣監鄭麟煥,開城經歷申五淸,銀溪察訪南碩老。
具庠,以弘文館言啓曰,本館下番,他無推移之員,不得已以上番,姑降入直之意,敢啓。答曰,知道。
李壽鳯啓曰,訓鍊都監·左右捕廳。一二所巡廳,依傳敎夜禁弛禁之意,敢啓。答曰,知道。
庚寅七月初一日辰時,上詣延和門。香祗迎入侍時,上具翼善冠·袞龍袍,乘輿出通陽門,詣延和門降興,詣板位祗迎訖,乘輿詣典設司。行都承旨李重祜,左承旨尹東昇,右副承旨朴弼逵,同副承旨崔台衡,假注書·李馨德·李祖源,記注官柳翰申·金致恒,以次侍立。右副承旨馳詣永禧殿,修改處奉審以來事。榻前下敎同副承旨馳詣儲慶宮,修改處奉審以來事。榻前下敎東昇讀奏禮曹擇日單子。命書傳敎曰,昨已下敎,今何擇日?此單子勿施,禮堂從重推考,祭文製下,留此當香祗迎,今日卽爲受香事,分付。宣傳官二員待令,騎馬六匹立之事。榻前下敎命書傳敎曰,人君香祗迎,應爲問安之玉署,焉敢偃在直中?一竝從重推考,此後玉堂問安勿爲。又命書傳敎曰,莫重草記,徑先誤下,當該中官,越捧一等,不能檢飭,承傳色亟施不敍之典。又命書傳敎曰,其下敎,卽還安祭畢後以報之意,而誤爲分付徑先來奏,故將欲下敎之際,當該承旨初旣誤,末欲分疏,其涉駭然,特遞其職。又命書傳敎曰,今者諸處頉報,寔由誠淺,何敢曰憊,若是憧憧乎?嗚呼,海東其曰有臣乎?前旣下敎,不爲待令,以在職摠府騎堂,塡差祗迎,此何國體,此何道理?李性遂·申尙權,施以不敍之典。噫,曹司衛將,爲京文官設乎?予以爲不然,今□曹司衛將,今日內以遐方人備擬。又命書傳敎曰,御苑五日調馬,差禁軍初日參謁,昔設置非偶,而近者其涉不美,而噫,壬午前在此闕時,亦宜嚴隄防,故終不爲,因此於太僕,或稟或否,中官掩置不奏,此非受禮之意。今後御苑調馬勿稟事,分付該寺。又命書傳敎曰,承旨有闕,代參議邊得讓除授,牌招察任,房順房。騎省長官外,無入直人,參議·參知有闕,代,令該曹口傳備擬,待下批牌招察任。又命書傳敎曰,承旨誤錯幾乎?祭畢而尙無消息,大抵次知中官,常時不奉審以奏,已涉駭然,而今日焉敢不奏?當該次知中官徐行進,令內府刊名。所謂知味果,莫重殿院有,則於此或有或無,此爲中官而有餕餘乎?放恣莫甚,此後嚴飭。又命書傳敎曰,親製祗迎時,何循常例?茂林君爲章陵獻官,宋文載爲孝陵獻官,卽爲受香,趙昌逵爲章陵典禮官兼大祝,李命彬爲孝陵典祀官兼大祝,卽令隨詣。又命書傳敎曰,曹司衛將甚駭,俄者雖下敎,必也端本,此後曹司衛將之名特祛。若是下敎之後,此後分軍時,若有不正之事,當該分軍部將充軍,以此分付。上還內後,諸臣以次退出。
上在彰義宮。停常參·經筵。
藥房都提調臣金陽澤,提調臣元仁孫,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等昨未入侍,今日率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢郞過報,春曹緩忽,獻官怠慢,予若有誠,其豈若此?諸處禮郞復命後,當飮建功,其時入侍焉。
備忘記,今番風勢,此心憧憧,今日當於石隅省田而來,當詣駕轎作行,副駕轎與世孫祗迎,留營·留陣皆安徐,挾輦軍·前後廂軍,皆依再昨例,訓將只領新營標下軍隨駕,侍衛只入直,依前只備堂隨駕,皆以時服,時刻皆整齊入初嚴單嚴,駕轎馬只二雙待令。
備忘記,世孫知予心欲隨予,其令春坊知悉,挾輿軍二十名,以內入直軍,陪衛禁軍安徐。
中宮殿·惠嬪宮,藥房口傳問安。答曰,知道。
藥房口傳啓曰,臣等卽伏承問候之批,有禮郞復命後入侍之敎,誠不勝悶鬱罔措之至。董役禮郞之復命,莫知早晚,而臣等昨日旣未入侍,今日又復如是,湯劑停進,至於兩日,下情萬分焦迫。承候一時爲急,不避煩猥,敢此申龥,卽許召接,千萬顒祝,惶恐敢啓。無批答
備忘記,紅箭門齊報,金浦外皆過報,昔庚子有此事,此心一倍,聞皆竪,然後心可便。諸處禮郞另擇,待開門呈單進詣,其令詳細看審復命。
李重祜啓曰,今月擧動時,承旨不可不備員,而右承旨具庠,以式暇不爲任進,卽爲牌招,何如?傳曰,允。
傳于崔台衡曰,守宮望筒,以之次爲之。
傳于崔台衡曰,斯速擧行。李在簡啓曰,右副承旨李碩載,同副承旨柳善養,方在罷散中,何以爲之?敢稟。傳曰,竝敍用,牌招察任。
以承傳色口傳下敎曰,紅箭門修改處,遣禮郞三人,見畢役後,入侍以奏。大駕詣彰義宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。傳于具允鈺曰,禮郞復命後,當回駕矣。
傳于魚錫定曰,先來禮郞,使之留待。傳于具允鈺曰,敬陵奉審禮郞金晚耇,先爲復命,其涉可嘉,守令承傳。備忘記,嗚呼,此心惟在乎昔,只於三陵一陵先報,其若皆報,明日建明門,當見隷儀,其若徹宵,勤政舊基,見隷儀而入,禮房知悉。備忘記,下敎時,一郞闕焉,今草記,是豈孝哉?雖遣禮郞,今已草記,而詣孝陵禮郞,今在何處?當下敎,而萬萬可駭矣。
傳于崔台衡曰,回駕時,當由夜晝介作行,該房知悉。
以承傳色口傳下敎曰,禮曹·騎曹單子儀注安徐,前排五雙待令。
以承傳色口傳下敎曰,承旨已無可言,承傳色申德龍拿入。
以承傳色口傳下敎曰,將夜深,世孫先入,前後廂軍,各三十名陪衛後,還爲留住。
傳于崔台衡曰,世孫還宮,亦以夜晝介擧行,世孫當先爲還宮,諸司預備。備忘記,儲慶宮守僕李千年,卽昔年差備待令人,今爲次守僕,而再昨欲諭而遺焉。孝章宮守僕李嗣趙,卽昔年差備待令人,其子聖喬爲守僕,一體加資,今日下批。
以承傳色口傳下敎曰,御筆揭板後,印出二本,一件內入,一件入于東宮。勿出朝報以承傳色口傳下敎曰,若是夜深,隨駕軍煮粥以饋事,卽爲分付軍門。
以承傳色口傳下敎曰,極爲駭然,隨駕禁軍一人,馳往知悉。
崔台衡,以兵曹言啓曰,折見平安兵使李殷春,今春夏等褒貶啓本,則滿浦僉使田昌雨,以令弛檢遞爲目,則宜置下考,而置諸中考,致勤點下,殊無嚴明殿最之意。兵使李殷春,推考警責,田昌雨下考施行,何如?傳曰,允。
崔台衡,以禁衛營言啓曰,去夜無犯夜人所捉之人,敢啓。傳曰,知道。
又以左右捕廳言啓曰,去夜無犯夜人所捉之意,敢啓。傳曰,知道。
又以一二巡廳言啓曰,去夜無犯夜人所捉之意,敢啓。傳曰,知道。
庚寅七月初二日巳時,上詣石隅。擧動入侍時,上具翼善冠·袞龍袍,以步輿,出通陽門詣延和門,降輿乘駕轎。行都承旨李重祜,左承旨尹東昇,右承旨具庠,左副承旨李壽鳯,右副承旨朴弼逵,同副承旨邊得讓,假注書李馨德·李祖源,記注官柳翰申·金致恒,以次隨駕訖。命書傳敎曰,三陵監役若草草,則禮郞當下敎,紅箭木役致精,塗灰別爲致潔事,分付。上詣壇上,東宮侍立,命畿伯入侍,問農形。榮進曰,風後雨卽來,百穀皆蘇,民事誠幸矣。命各邑農民進前,問農形。對曰,雖風卽雨,故風不爲災矣。命諸農民退去,命時原任大臣入侍。上曰,今番各陵風災,誠怪異,而陵官之慢報,亦極切痛矣。致仁曰,下敎誠然矣。翼謩曰,連日勞動,聖體不瑕有損,下情甚悶迫矣。致仁曰,曾有下敎,雖時任玉堂,同參隷儀,未知何如。上曰,依爲之。明日隷儀後,次對爲之事,駕前下敎,關王廟歷臨事,駕前下敎。傳曰,諸司預備,回駕時,自石隅至崇禮門,捧上言事,駕前下敎。上詣關王廟,拜禮罷後,卽乘輿臨廟門。上曰,曾聞至德祠,在於近處,相距幾?重祐曰,不遠矣。命書傳敎曰,傳曰,子曰太伯,其至德也。夫我國讓寧,周之太伯也,故昔年建祠,命名至德,猗歟盛矣。昔年來此,望見其祠,故今日特命致祭。今聞其祠,在於其孫任所云,特命道臣,定祭官致祭,祭文當製下矣。又命書傳敎曰,豈意近八,瞻拜此廟?過秋享後,初八日遣官致祭,祭文當製下矣。命書傳敎曰,頃者申飭,而咫尺乘馬之前,何敢推托,而無一人應命,事之寒心,莫此爲甚。其雖近八,六承旨何不申飭?一竝遞差。又命書傳敎曰,前承旨具允鈺,前參議李在簡,前承旨柳善養,前參議魚錫定,前承旨崔台衡·李碩載,承旨除授牌招,先隨駕後謝恩,三院副提調,房順房。彰義宮歷臨事,駕前下敎。上詣彰義宮後,諸臣以次退出。
上在慶熙宮。停常參·經筵。
自昧爽至酉時,灑雨或下雨,測雨器水深三寸四分。
大殿·中宮殿·惠嬪宮,藥房口傳問安。答曰,知道。
經宿翌日,王世孫遣宮官問安。答曰,知道。
政院·玉堂·藥房口傳問安。答曰,知道。朝廷·二品以上·六曹堂上單子問安。答曰,知道。
以承傳色口傳下敎曰,旣已徹霄,當見隷儀而入,趁早擧行。
又下敎曰,禮郞之來不來勿諭,當見隷儀,卽爲擧行。今番笙篁欲聞之,分付該院。
又下敎曰,必致日晚,軍兵食代,依例爲之。
又下敎曰,紅箭門修改處,禮郞皆令進去,見畢役後歸奏,而政院何以聽傳敎,禮曹何以遺漏一處乎?此唯承傳色之誤傳,下敎安徐,卽爲知奏。
又下敎曰,三人字似下敎,承旨,中官下敎置之。
傳于崔台衡曰,雖詣勤政殿,作路,依前以夜晝介擧行。
崔台衡啓曰,明日以對,兩司當爲進參,除在外外,司諫李顯祚,待開門牌招,以爲入侍之地,何如?傳曰,允。
以承傳色口傳下敎曰,局樑除之,以隅板漆本,金字爲之,而將自內懸揭矣,印本一件入之。
傳于柳善養曰,內局入侍,今日入來禮郞,同爲入侍。
以承傳色口傳下敎曰,二貼所進,尙在喉間,其退去。
大駕還宮後,政院·玉堂·藥房口傳問安。答曰,知道。朝廷·二品以上·六曹堂上口傳問安。答曰,知道。
左承旨尹東昇疏曰,伏以臣之藥院兼帶,初因知申親避,則今於提調解去之後,臣不可仍冒,伏乞亟命減改,以存格例,不勝幸甚。無批答下
崔台衡啓曰,御營廳·左右捕廳·一二所巡廳,去夜犯夜人,無所捉之意,敢啓。答曰,知道。
庚寅七月初三日卯時,上詣勤政殿。親臨隷儀後,還宮入侍時,行都承旨具允鈺,左承旨李在簡,右承旨魚錫定,左副承旨崔台衡,右副承旨李碩載,同副承旨柳善養,假注書李馨德·李祖源,記事官柳翰申,記注官金致恒,以次隨駕訖。承史·侍衛兩具事。駕前下敎今日藥房日次問安,口傳爲之事。駕前下敎禁喧郞廳記過事。駕前下敎備局次對,明日爲之事。駕前下敎大駕還宮後,諸臣以次退出。
庚寅七月初三日酉時,上御集慶堂。藥房入診入侍時,都提調金陽澤,提調元仁孫,副提調具允鈺,假注書李馨德,記注官柳翰申·金致恒,醫官方泰輿進伏訖。陽澤曰,連日動駕,聖體,若何?上曰,一樣矣。陽澤曰,水刺之節,亦何如?上曰,一樣矣。陽澤進理中建功湯。上進御後,陽澤請首醫診候。上曰,依。泰輿診候訖,退伏曰,脈候三部調均,滑體似不足矣。上曰,坐直承旨,誰也?東昇曰,左承旨崔台衡,右承旨李碩載矣。陽澤曰,近來進御湯劑,以三貼稟定矣。上曰,長服則厭矣。陽澤曰,以各陵紅箭門事,聖心過慮,臣不勝悶迫之至矣。上命禮郞崔海寧入侍,海寧進伏。上曰,紅箭門畢役而來乎?海寧曰,鷄鳴時畢役而來矣。仍命退出。上曰,注書出去,司饔院提調知入。賤臣承命出來,知入以奏,都提調先退。上命書傳敎曰,今予一心憶昔,忽憶今年六月,卽予爲廚院都提擧回甲翌年也。何以表懷?明日次對後,當詣廚院,自都提調至副提調賜饌,見食而入,侍衛時刻置之。承旨只都承旨,史官待下敎來待。上命承旨,讀江華留守城堞停役狀啓訖,又命讀江華留守靑陽縣大同破舡狀啓訖。命書傳啓曰,今番大風,此心憧憧,專在於〈此〉。果有此報,誦聶夷中粒粒皆辛苦之詩,此心何耐?人物俱生,可謂僥倖,邊將何論?至於騎舡監官,亦何囚禁?卽放事,卽爲回諭。又命讀上言五張,讀訖。上曰,今番捧上言,誠是料表,不過五張,而其中卞召史,他皆放釋而遺漏,況此日乎?特放事,分付該曹。其中一張朴泰俊,旣已中日五中,則邊將除授,遞來後還屬禁旅,旣是古例,則付標中,只邊將除援四字,遞來以下不書,而當該承傳色中官,不爲檢飭,事之可駭,莫此爲甚,越捧二等,旣有前例,本付標置之。加資守護軍,則再次特敎之下,當該前牧使洪錀,若是駭擧,今番殿最,不直兼焉,豈可止此?特施不敍之典,令禮曹更爲嚴飭。關西衛恪,則頃者蕩滌之時,其何遺漏?令備局詳細考準其時狀聞後,次對時稟處,餘一張下禮曹,稟處。出傳敎諸臣退出。
上在慶熙宮。停常參·經筵。
夜五更,流星出天中淡雲間,入巽方天際,狀如拳,尾長二三尺許,色赤。
藥房提調臣元仁孫,副提調臣具允鈺啓曰,省農南坰,歷臨舊邸,經宿回鑾,勞動甚多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,秋凉頓生,氣隨便矣。次對時,入侍,宜矣。世孫氣候亦一樣矣。中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂·藥房口傳問安。答曰,知道。
傳于魚錫定曰,次對兼行晝講,經筵特進官,以次對入來者塡入。備忘記,其雖誦講大學·小學,近八□經,意蓋深矣。旣報處暑,先講孔經,海東史氏,爲予備悉。
崔台衡啓曰,御營大將金時默,覲親事,平壤府今方出去,將兵之任,不可一刻無摠察之人,何以爲之?敢稟。傳曰,都提調兼察。又啓曰,御營大將金時默,以覲親事,平壤府今方出去,所受命召,來請還納,何以爲之?敢稟。傳曰,仍佩往來。
李碩載啓曰,御營大將,以都提調兼察事,命下矣。依例發牌郞廳,使之聽傳敎,何如?傳曰,允。傳于李碩載曰,儒臣通陽門外待令。崔台衡啓曰,玉堂下番俱空,事甚未安,今日政新除授玉堂,竝卽牌招,推移入直,何如?傳曰,允。
傳于李碩載曰,開陽門仍留,新除儒臣入來後,下鑰。傳于李碩載曰,此後玉堂問安,依例爲之。
魚錫定啓曰,卽者應敎趙實鉉,以其親病,陳疏徑出,原疏才以捧納矣。所當直捧禁推傳旨,而此與無端徑出有異,推考警責,何如?傳曰,允。有政。吏批,判書朴相德陳疏入啓。參判鄭存謙進,參議未差,左副承旨崔台衡進。啓曰,判書陳疏入啓,參議未差,小臣獨政未安,何以爲之?敢稟。傳曰,仍爲之。
以李正吾爲司諫,鄭彦暹爲掌令,洪彬爲持平,沈觀之爲副校理,沈熙之爲副修撰,趙㻐爲兼輔德,林鼎遠爲副修撰,徐命膺爲判尹,具善行爲判義禁,李謙鎭爲敬陵令,洪秀輔爲平海郡守,洪相簡爲兼司書,李敬玉爲安州牧使,李尙直爲价川郡守,鄭聖鍚爲居山察訪,成均博士單白光澤,學錄單崔大奎,校書著作單白師殷,軍器主簿申光業,仍任事,承傳。
兵批,判書元仁孫進,參判宋文載病,參議洪梓病,參知李在協入直進,左副承旨崔台衡進,以梁世殉爲宣傳官,卞至健爲羽林將,趙奎鎭爲兼司僕將,呂趾永爲五衛將,南志博爲武兼,金履素爲北評事,鄭彦弼爲滿浦僉使,崔昌憲爲委曲僉使,李東彧爲防踏僉使,金弘器爲吾老梁萬戶,黃拓坡權管單尹澤龍,同知單王熙道,僉知三單李漢明·沈趾賢·金玹,副護軍李聖師,副司直申晦·李重祜·李聖奎·尹東昇·具庠·李壽鳯·朴弼逵·邊得讓·徐浩修·金致恭·李溎·洪秀輔·朴相岳。下直,寧海府使張志濟,平海郡守李宗海,坡州牧使趙,袞陽府使李鎭復,西平萬戶崔光國,在德萬戶劉壽德,全義縣監姜必敎,陽城縣監尹顯基,草溪郡守林永老,昌原府使崔景岳,瑞山縣監朴道仁。
崔台衡啓曰,三軍門·左右捕廳·一二所巡廳,去夜犯夜人,無所捉之意,敢啓。答曰,知道。
庚寅七月初四月辰時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·鄭允協·金孝儉·吳道炯·徐命緯,以此進伏訖。翼謩曰,其間聖體,若何?上曰,暑氣少歇,氣差勝矣。翼謩曰,水刺之節,何如?上曰,厭矣。翼謩進建功湯,上進御訖。翼謩請醫官診候。上曰,依。泰輿·礈·以楷等,以次進伏訖,退伏曰,脈候左右三部調均,滑體雖不足,勝於昨日矣。翼謩曰,建功之效實多,或有間斷之時,則臣等不勝悶鬱之至矣。夕湯劑,待下敎持入乎?上曰,依。諸臣遂退出。
庚寅七月初四日辰時,上御集慶堂。大臣·備局堂上引見,兼行晝講入侍時,領議政金致仁,左議政韓翼謩,右議政金尙喆,知敦寧鄭弘淳,禮曹判書李景祜,右參贊金時默,行副司直具善復·李章吾,左尹洪名漢,行副司直金孝大,特進官沈鏽,參贊官崔台衡,侍讀官趙昌逵,檢討官李命彬,假注書李祖源,記事官柳翰申·金致恒,以次進伏訖。昌逵曰,俄者有孔經持入之敎,而未知何書,故諸冊子皆持入矣。上曰,大學矣。上先讀大學經一章訖,昌逵讀經一章,命彬讀經一章訖。上命陳文義,昌逵曰,大學之道,不出於三綱八條,而其本則在於明德。八域臣民,皆厥君德之明明矣。上曰,近八所講,不過小學·大學,書愧予,予愧書矣。命彬曰,近道之近字,可見聖人用工處。古人作文之妙,伏願於此等處留神焉。上曰,文義,好矣。時默曰,入德之德字,深有意味,伏願加勉焉。上曰,三更每有頉稟,而今日卽處暑後初日也。新涼頓生,故俄者下敎矣。七十老翁,於灑掃應對,明德新民,豈特勉進乎?予方自愧矣。鏽曰,新民之新字,可見革舊之意,伏願於明德上,體念焉。上曰,諸所陳皆好,當體念矣。台衡曰,程子曰大學之書切己,不可作一塲話說。固知聖學之已臻高明,而伏願更加躬勉焉。上曰,予當加勉矣。命經筵先退。命書傳敎曰,都提調許副,其代,左相爲內局都提擧。翼謩進湯劑。上服湯劑訖,命兩廳首醫診候。診候訖,退伏奏曰,脈候比昨日顯勝矣。翼謩曰,再貼何時待令耶?上曰,姑待令於喉院也。承旨讀奏摠戎使狀聞訖。命書傳敎曰,守摠兩營狀聞啓下時,欲諭而未果。此兩處詰戒之重者,今日次對,相臣旣奏,皆依狀請施行事,分付。致仁曰,今番都政,守令十餘人外,皆未署經云,前有除一司之規,何以爲之?命書傳敎曰,此時非農事方殷之時,故嘿嘿。大臣旣奏,其中一司署經,而新迎夫馬已到者,一司除署經,其令卽爲辭朝。上曰,亞銓行公耶?致仁曰,今日欲爲謝箋,政院以三牌之未下沮之,今日不得入來云矣。命書傳敎曰,守令未署經者多,政官牌招開政。今聞相奏,參判今日欲爲謝箋,而因稟三牌未下批中正云,其令先謝箋而後開政。致仁曰,御將旣蒙軫念,今方下去,平壤·安州築城處,使之看審,何如?上曰,依爲之。命書傳敎曰,御將旣命審安州城·淸川江而來,旣奉命也,其令給焉。命時默進前。上曰,卿須爲予傳存卿母之意焉。時默起伏銜命而出。致仁所啓,北關察訪,皆有兼號,其所設置,比他有別。至於居山,頃年有飭敎,間多以摠郞·備郞差送,近雖漸不如前,猶必以內三廳履歷者擧擬矣。新除察訪申光業,卽軍門出六,而初非有薦者云,此而仍置,必將蕩然,申光業改差,更以有履歷者,分付擇差,而光業亦不可使無罪而作散,仍任前職,何如?上曰,依爲之。凡事令久則解弛,豈可止此?當該政官,從重推考,可也。又所啓,監印堂上徐命膺,自校正積勞,近且有病云,今姑許遞,其代,漢城左尹洪名漢差下,使之董役,何如?上曰,好矣,依爲之。又所啓,判義禁趙雲逵,病甚雖强,且妨曹務,改差,何如?命書傳敎曰,判義禁許遞,今日政擧行。又所啓,日前庭製諸臣不敍之命,蓋出於一時飭勵之意,故其後敎人,或已甄復,或已蒙敍,而方在罪中者尙多,恐不可罪同飭異矣。上曰,一倂敍用,可也。致仁曰,聞騎曹諸郞,元無出去之事,亦有製呈于政院者。此皆微官,不必深罪,合有分揀之道矣。上曰,然矣。倂分揀,可也。致仁曰,忠淸水使洪麟漢,補外已久,當初自上,亦無深罪之意,使之內擬,何如?上曰,時政好,久食永保亭生鰒,好矣。致仁曰,申晙年老迫死,長在床笫。語未畢,上曰,出陸耶?致仁曰,然矣。命書傳敎曰,今聞領相所奏,申光履所爲,其雖無狀,人君以孝理爲治,聞其父寢席中懸望云,心用矜惻,仍庶人之名,特放事,分付。致仁曰,李聖圭事,不過一時做錯,敍用,何如?命書傳敎曰,前承旨李聖圭敍用。尙喆曰,李秉鼎,姑未蒙敍矣。命書傳敎曰,前儒臣李秉鼎,給牒敍用。致仁所啓,近來備堂之未還差者多矣。前判書申晦,行司直李昌壽,戶曹判書趙雲逵,副司直韓光會。李溵·李㝡中·閔百興,竝爲還差,海西句管李溵,關東句管李㝡中,堤堰韓光會亦差下,使之察任,何如?上曰,依爲之。翼謩所啓,平海郡守李宗漢,歷辭時見之,則年旣衰邁,似乏精力,且其擧措,亦涉殊常。如此之人,不可責以字牧之任,改差,何如?上曰,是矣,依爲之。又所啓,勝國忠臣鄭夢周,自列聖屢勤褒嘉,當宁以來,連有奉祀孫錄用之命,其奉祀孫,仕滿直長而作散者至再,合有甄用之典,敢達。上曰,圃隱之忠,予嘗欽慕,善竹橋令竪碑,題曰,道德精忠亙萬古,泰山高節圃隠公。今聞特命錄用之孫,其何蹉跎?特爲陞六,懸註調用。致仁所啓曰,前太僕內乘,有勿往調馬之敎矣。自前內乘,晝出夜直,調馬時則竝爲出去,而今番下敎之後,晝亦不敢暫離直次云,兩闕竝直之時,不無掣碍之端矣。上曰,前下敎置之,依例爲之。鏽所啓,編配罪人林鎭成者,疏釋時蒙放,而其前自配所逃亡入京,依舊行惡,故筵奏還發配所矣。行至中路,敺打押去軍人,又復逃還,作弊閭里,罔有紀極,民不支堪云,此等頑惡之漢,不可尋常處之,各別嚴刑後,絶島定配,勿揀赦典,何如?上曰,依爲之。致仁所啓,新除授綾州牧使具壽國,以不奉親而除邑,方呈辭狀於吏曹云,此由於銓官之錯認,而渠之不敢妟然無怪矣。旣蒙恩除,使之仍爲赴任乎?上曰,仍令赴任,可也。翼謩所啓,日昨孝陵紅箭門役事,匠手初不如數下去,有此稽滯,其在重事體之道,不可置之,當該提調,從重推考,何如?上曰,依爲之。當該木手,過祭後,令該曹嚴刑科治。致仁所啓,平壤人韋恪等上言,有次對時稟處之敎,故持入矣。上曰,債錢,曾豈不蕩減乎?致仁曰,債錢蕩減,卽安州事也。平壤則故相閔百祥按藩時,如勅需等不得已者外,馳聞朝家,一切防塞,今此十七萬云云,誠可怪也。聞此渠輩所負之債,而爲他人上來圖減,近亦呈狀於備局矣。上曰,勿施,可也。致仁曰,此不可勿施而止,事係四件之外,其濫雜之罪,宜從重科治矣。上曰,依爲之。命臺諫進前。承旨曰,無入來者矣。命書傳敎曰,旣從侍臣班,次對命下之後,何其牌而何敢違牌?司諫李顯祚,先遞其職,令該府以不應爲私律勘處,御將仍佩符往來,令都提調兼察,郞廳發牌分付事。榻前下敎諸臣以次退出。
庚寅七月初四日巳時,上御司饔院。司饔提調入侍時,上具翼善冠·袞龍袍,乘輿出通陽門,詣司饔院。都提調金尙喆,提調海雲君槤,鶴城君楡,李益炡,行都承旨具允鈺,假注書李祖源,記注官柳翰申·金致恒,以次侍立訖。命都提以下五人進前,上曰,方有御製,提調雖有所陳者,姑止之,仍製下題廚院文。上又誦陟岵章一遍,藥房持湯劑更爲入侍事。榻前下敎提調進湯劑。上服湯劑訖,命藥房先退。命書傳敎曰,內廏馬一匹外,廏馬三匹,熟馬一匹,卽令來待,廚院入直郞廳入侍事。榻前下敎尙喆曰,臣等今日,遭此無前之盛事,賜饌已極惶感,而又有錫馬之典,臣等顧無可酬之勞,而濫恩如此,臣等實不知仰對矣。上曰,事面不如是矣。仍命賜饌訖,手書賜尙喆,手書賜槤,手書賜楡,手書賜益炡,命歸告其廟,手書賜允鈺。五提擧皆拜手稽首,祗受謝恩。尙喆曰,詩之天保,卽答鹿鳴之意,臣等亦當有仰請者矣。上曰,須勿困予也。黄仁廉進前。命書傳敎曰,司饔主夫黄仁廉,除守令講,善地守令除授。命書傳敎曰,昔予年七歲封爵後,其時廚院都提擧,卽故相徐文重,而因例請免,而爲相不許,己丑年故相三年已過後,予乃受焉。此猶若此,況提調乎?今問一員留闕云,聞而覺焉,此爲恩彦兄弟而然也。嗚呼,昔年都提擧望,大君爲首望,仁興爲末望而特授,此爲昔年而然也,已見於靖孝公家乘,猗歟盛哉。噫,今予爲予孫乎,爲長陵乎?一闕,代全恩君墩爲廚院提擧,今日政下批,五提調詣庭親受錫馬,仍爲謝恩。上還內後,諸臣以次退出。
庚寅七月初四日申時,上御德游堂。儒臣入侍時,校理趙昌逵,修撰李命彬,承旨李碩載,假注書李祖源,記事官柳翰申,記注官金致恒,兵曹判書元仁孫,吏曹參判鄭存謙,追後入侍進伏訖。上誦陟岵章三遍,匪風章二遍,下泉章二遍訖,命儒臣·承史輪讀。昌逵讀匪風·下泉章,命彬讀匪風·下泉章,碩載讀匪風·下泉章,翰申讀匪風·下泉章,致恒讀匪風·下泉章訖。昌逵曰,臣有區區仰逹者矣。數昨下敎中,有玉堂勿問安之敎,臣等實不勝惶蹙靡措。語未畢,上厲聲命書傳敎曰,頃者擧措,其涉寒心,故下敎,則大臣與承旨,其陳,可也,他儒臣陳箚,亦可也。當之者,焉敢若此?事體寒心。校理趙昌逵,修撰李命彬,特施不敍之典。命書傳敎曰,噫,礪恩君梅,戊申嘉其忠,而特加至一品,而所奏皆向國,其弟雲川君,頃年以獻官抱祝而來,故亦有加資。今見其弟雲封副守,予心愴然,特爲加資封君,今日內下批,雲封副守入侍事。榻前下敎命書傳敎曰,居山察訪,政官莫知,誤雜擬望,雖點下勿施,更爲擬入,贈職其有猥雜者,其單亦勿施,更爲詳察贈職,吏兵批政官,入侍親受事。榻前下敎藥房提調,持湯劑入侍事。榻前下敎宣傳官一員入侍事。榻前下敎命書傳敎曰,關西下等守令,此時豈可稽滯?令次官今日政備擬。命書傳敎曰,至德祠,初命定祭官,更聞監營,不過二日程云,道臣親詣替酌事,分付。今日新除邊將,明朝一倂謝恩事。榻前下敎命書傳敎曰,今番南廟龍祀,雖不渝色,予視何恃?令戶曹郞廳,明日東南關王廟奉審,其若渝色,卽爲重修草記事,分付。命書傳敎曰,南關王廟致祭,令訓將李章吾,初八日替酌,大祝諸執事,皆以時任宣傳官塡差,至德祠明日傳香。藥房進湯劑。上曰,此堂卽庚戌居廬之處,建功盛以磁器持入。上服湯劑訖,命藥房先退,宣傳官朴光翰進前,命往見鍾閣流丐人,分付惠廳,使之糊粥,流丐如無之,不必覓得,可也。光翰承命退出,承旨讀奏己丑庚寅年廚院提調郞廳姓名訖。諸臣以次退出。
庚寅七月初四日酉時,上御德游堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿,以次進伏訖。翼謩進理中建功湯,上進御訖。翼謩曰,明日湯劑,亦依例持入乎?上曰,依。諸臣遂退出。
上在慶熙宮。停常參,只晝講。
藥房都提調臣韓翼謩,提調臣元仁孫,副提調臣具允鈺啓曰,昨日親臨廚院,移持還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,氣則一樣,待下敎入侍,宜矣。中宮殿·惠嬪宮,藥房口傳問安。答曰,知道。
具允鈺啓曰,昨日政新除授臺諫,除在外外,未肅拜人員,竝卽牌招,以爲守令署經之地,何如?傳曰,允。
傳于魚錫定曰,內局同爲入侍。
傳于魚錫定曰,明日延和門外,當香祗迎,時刻儀註,依前擧行。
傳于魚錫定曰,謝箋明日當爲云,祗迎後,延和門當親受,以此擧行。
備忘記,今日到記儒生殿講,禮房取來到記,試官左相·禮判·鄭存謙·金致恭·李壽鳯,入直兩儒臣,只同副承旨入侍,儀註侍衛安徐,下敎時,只入正時。
備忘記,黃仁廉,是誰之子,是誰之弟?且以入直,是豈偶然。令該曹待窠卽爲調用。
傳于魚錫定曰,守令·邊將留待。
兵曹口傳政事,副司果洪景顔。
崔台衡啓曰,判義禁具善行,持韓錫恒口招草供,依下敎來待矣。
傳于崔台衡曰,宣傳官一員待令,中官入來後,開陽門下鑰。
吏曹口傳政事,右通禮崔夢嵒。魚錫定啓曰,平海郡守洪秀輔,肅拜單子入啓之後,不爲入來,事甚未安,依定式,推考警責,何如?傳曰,允。
以承傳色口傳下敎曰,旣已加資則宜封君,而以都正下批,都正下敎置之,以封君擧行。又下敎曰,晝講爲之,知經筵在於內局。特進官使之卽爲入來,入來後入侍單子,與正時卽入。
魚錫定啓曰,吏曹參判尹得養,參議金相翊牌不進推考傳旨及罷職傳旨,今方捧入,而口傳政事,今日內爲之事,命下,而如是違牌,不卽擧行,事甚未安,參判更爲牌招,卽爲擧行之地,何如?傳曰,允。
備忘記,今番到記殿講,通二人幼學李萬和·韓珩一,直赴會試,略二人崔洙灝·李鎭宅,各給二分,粗二人李烒·韓相肇,各給一分。
知義禁具善復疏曰,伏以臣,猥叨金吾寵命,黽勉供務,亦有日矣。昨日政,臣從兄臣善行,新授判義禁,顧臣見帶之任,自在當遞之科,玆敢援例陳懇。伏乞亟命遞政,以存公格,不勝幸甚。答曰,省疏具悉。在下當遞,兼帶金吾許遞焉。
副司直洪趾海疏曰,伏以君臣之際,截然如天地之不可及,而若其情無所間隔,懷無所不達,則又未嘗有間於家人父子。不但察之情而得其宜,亦將處之而遂其願,則今臣有至情若懇,豈可自阻,而一不仰溷於慈覆之天哉?臣才智鹵下,隨衆應擧,只擬千祿養親,濫荷恩造,前後踐歷,罔非踰分,而節次推遷,秩躋宰列,每一思惟,魂夢猶驚。是誠以臣之父,遭不世殊過,推以及於無似之賤臣耳,在臣恩渥極矣,榮耀至矣。顧安敢妄有所陳,而第臣之父母,年迫七旬,衰疾轉甚,寧日恒少,固知養老之方,唯飮食藥餌是須。臣家故寒素,供奉而滌瀡無以得其宜,疾病而刀圭無以盡其方,臣讀董生行,未嘗不惕然三復,慙愧在中。臣旣未能山樵水漁,以具甘旨,則惟有得一閑邑,便養父母,是臣之願也。臣在朝,不過江湖鳬雁,實無絲毫之可補,在外則尙可以殫心竭勞,庶幾上不負聖朝百里之寄,下以遂微臣爲子之職,則豈不爲萬萬感結也哉?臣抱此情悃,徊徨踧踖,亦旣有日。伏況我聖上興孝之化,逈越千古,凡今之有親者,莫不欣聳欽歎,思所以爲報,如臣之咫尺前席,親聆玉音者,其爲感訟恩敎,激仰寸心,尤當如何?玆敢援例仰瀆。伏乞天地父毋,曲垂矜察,俾遂至懇焉。臣無任顒祝之至。答曰,省疏具悉。孝理御下,人君之道,特許所請焉。
應敎趙宗鉉疏曰,伏以臣父寒熱之疾,浹旬彌留,神氣凡百,近益澌綴,在臣情理,實不忍頃刻離側,而意外除旨特下,召牌儼臨,嚴畏義分,不敢以私懇陳聞,且臣父於病中,促令承膺,故黽勉出肅,抑情持被,今屢日矣。每當夕鑰已下,聞問無路,未嘗不明發焦遑,無以爲懷。卽接家信,則夜來諸證越滲,寢啖俱廢,臣自聞此報,情私益復煎迫,急控短章,徑出禁門。伏乞亟命鐫遞,以便救護,仍治臣罪,以肅朝綱,千萬幸甚。答曰,省疏具悉。爾勿辭護焉。
副應敎洪龍漢疏曰,伏以臣家之得有今日,莫非我聖上至仁至明,終始全保之盛德也,臣兄弟叔姪,聚首攢手,瞻望宸極,只有涕涙而已。不自意玉署恩除,忽下於病蟄訟愆之中,臣於是,且警且惶,心魂飛越,莫知所以仰喻也。嗚呼,遭罹之至危,而殿下曲垂㴠貸,踪跡之已廢,而殿下特命收錄,援之坑坎,而置諸袵席之上,天地好生,父母止慈,亦何以加此哉?臣雖愚頑,亦具秉彛,豈不知廉隅較輕,叩謝爲重,而顧念門戶衊矣,身名僇矣,無面可顯,有情至蹙,其何忍束帶抗顔,以犯無忌憚之誠哉?噫嘻,臣兄之立朝本末,聖明之所俯燭矣。平生心事,坦昜明白,遇事向前,不計利害,斷斷苦忱,惟君耳國耳,豈料罔測之言,至於此極?只緣臣等無似,猥竊科第,竝據華膴,罔念淵氷之有戒,自速人鬼之交猜,而重以涉世昧方,觸事迷機,愆尤山積,譏謗叢集,致使前古所無之危辱,偏及於父事之兄,此皆臣等之罪也。靜言思之,寧欲溘然。且竊念臣家,本自謹約,過蒙恩澤,名位俱顯,榮祿已極,此私心之所當懍愓者,而況如臣者,愚騃譾劣,無所知識,持拙守窮,乃其本分,而幸際明時,思效塵露之誠,孰非人臣之願?爲悅親志,少遂立揚之計,亦各人子之情,是以不早量度,濫通朝籍,少無圖報,於公私,適足貽累於門庭而今焉至痛靡洎,萬事都休,聖恩莫酬,一身先敗,臣心之崩迫慙悔,尤當如何?自有此事以後,夙宵所兢兢自勉者,惟在息影世路,没齒田廬,以訟疇昔之愆殃,而今若徒懷感激,復厠周行,則其將重得罪於知恥之君子矣,臣豈忍爲此也?伏乞天地父母,哀臣憐臣,亟遞臣職,仍令選部,勿復檢擬,獲全微命以率聖澤,千萬泣禱焉。答曰,省疏具悉。予於此事,心竊惜矣,爲人惻焉,洞釋無餘,事若浮雲,其何過辭?爾勿辭速察職。
吏曹判書朴相德疏曰,伏以臣,冒居銓地,半年于玆,人器之不稱,疾病之難强,已悉於前日乞免之章,而自經大政,以公則醜拙暴露,以私則痛勢越添,臣滿心惶悶,無所容措。世以考績之限,斷之爲政官之瓜期,而區區必遞之義,不但瓜熟而已,長單之微,雖似襲例,疾聲之呼,庶蒙曲諒,乃者三度加由,反出常格之外,臣於是撫然失圖,歷日靡定。竊伏念臣,愚昧譾劣,百不猶人,添叨此任,非不專且久矣,而事多妄作,政亦疎率,世道睽乖而無激揚之望,人才沈滯而無甄別之路。雖使臣病狀,不至如此,固宜辭巽之不暇,況以㱡㱡阽危之機,責之以至重至煩之務,則是無異於僬僥之負千匀,其得免於顚仆,亦幸矣。向來一出,豈或有可强之勢,而只因飭敎嚴重,親政迫近,黽勉冒當,他不暇顧,而及其注擬之際,精神昏憒,做錯之失,非止一二,筵席問備,萬萬惶悚,揆地論斥,種種慙赧。若使臣有一分可以堪承者,而姑爲此飾讓,是欺天也,臣雖無狀,豈忍爲此哉?年前重病以後,少有失攝,便入危域,向因毒感彌留,諸症如期發作,數日以來,失汗過多,暈眩特甚,人莫不爲臣危之。本以綿少之精力,今又消鑠無餘,天官重任,豈臣養疾之坊耶?屢違嚴召,冞切悚懍,玆敢不避煩猥,略控危懇。伏乞聖明,俯賜諒察,特許遞免,以便公私,不勝幸甚。答曰,省疏具悉。卿心予豈不諒,而莫重冡宰,豈可輕遞?卿勿辭速行公。
崔台衡啓曰,禁衛營·左右捕廳·一二所巡廳,去夜犯夜人,無所捉之意,敢啓。答曰,知道。
庚寅七月初五日辰時,上御集慶堂。晝講入侍時,知事元仁孫,特進官鄭光漢,參贊官柳善養,侍讀官沈觀之,檢討官林鼎遠,假注書李祖源,記事官柳翰申,記注官金致恒,司諫李仁吾,持平洪彬,綾州牧使具壽國,价川郡守李尙直,滿浦僉使鄭彦弼,防踏僉使李東彧,委曲僉使崔昌憲,追後入進進伏訖。上先讀傳三章,觀之繼讀傳三章,鼎遠讀補亡章。上命陳文義。觀之曰,克明峻德,顧諟天之明命,二明字俱是自明之意,而皆自明之皆字,甚有意,伏願留神焉。鼎遠曰,用力之久久字,深有意,學問之道,久然後乃可豁然貫通,伏願於久字上留神焉。上曰,文義,俱好矣。仁孫曰,經一章,大學全體備矣。補亡章,不過推衍未卒之意,伏願於此等處加思焉。光漢曰,臣則更無仰逹者矣。善養曰,明德之下,又有明命,德字命字,可見聖人用工之妙矣。上曰,諸臣文義,俱切實矣。命經筵先退。善養讀奏忠淸帥臣狀聞訖。命書傳敎曰,今覧忠淸帥臣狀聞,鎭岑縣監之不以實監色騎船,事之可駭,莫此爲甚。前縣監李彦煥待遞來,令該府嚴聞以奏,新官若未辭朝,當日內其令辭朝。命書傳敎曰,來署經守令,旣一司署經云,夫馬已到守令,皆令待明朝辭朝。命書傳敎曰,今見畿伯狀聞,韓錫恒,不體特爲調用之意,有此不法,事之可駭,莫此爲甚,令該府卽爲口招,持草供以奏,旣下敎,判義禁卽爲牌招察任,詣臺臺臣入侍事。榻前下敎藥房提調,持湯劑入侍事。榻前下敎翼謩進湯劑問候。上曰,一樣矣。命兩廳首醫診候訖,命藥房先退。正吾進前啓,請還寢鍾城府爲奴罪人天大酌處之命,依律處斷。上曰,勿煩。又所啓,請黑山島爲奴罪人五得,依律處斷。上曰,勿煩。洪彬進前啓,請黑山島爲奴罪人五得,依律處斷。上曰,勿煩。又所啓,請還寢定配罪人金柱泰減等之命。上曰,勿復煩。又所啓,請還寢東呂·址淳等還配之命,更令王府,嚴鞫得情。上曰,勿煩。又所啓,新除授持平任希簡,時在江原道原州地,請斯速乘馹上來事,下諭。上曰,依啓。禮曹判書李景祜所啓,東南關王廟龍袍修改,今方爲之,南廟則初八日致祭時,兼告由事,旣承下敎,東廟告由祭,亦於同日,一體設行,何如?上曰,依爲之。留待守令·邊將入侍事。榻前下敎壽國進前。上曰,近侍則予不問七事矣。承旨讀宣諭及別諭訖,命退去。尙直進前,誦七事訖,承旨讀宣諭及別諭,命退去。彦弼進前,承旨讀宣諭訖,命退去。東彧進前,承旨讀宣諭訖,命退去。昌憲進前,承旨讀宣諭訖,命退去。諸臣以次退出。
庚寅七月初五日午時,上御集慶堂。到記儒生殿講入侍時,試官左議政韓翼謩,禮曹判書李景祜,吏曹參判鄭存謙,副司直金致恭·李壽鳳,校理沈觀之,修撰林鼎遠,同副承旨柳善養,假注書李馨德·李祖源,記事官柳翰申,記注官金致恒,判義禁具善行,吏曹佐郞宋德基,追後入侍進伏訖。藥房提調,持湯劑入侍事。榻前下敎翼謩進湯劑問候。上曰,一樣矣。命書傳敎曰,黃仁廉除詞訟,今日內守令口傳備擬。命書傳敎曰,頃者處分中未放者,只有李遠,昨日下敎時,有靖孝公三字,予心愴然,特敎事,分付。旣放之後,豈令庶人行祀?此予亦有階梯,其庶人亦爲分揀。命書傳敎曰,予雖衰,綱紀不衰。吏曹贈職,近者過爲矯正,皆以同中樞受贈職,無此,非慰孝子之意,特復舊規。今番贈職中,有兵判贈職者,此則其涉駭然。噫,白徒推榮,不覺駭眼。以此見之,於弛於張,過弛則爲直弓,過張則爲曲弓,正若此也。旣覺不飭,將至於吏判贈職,何問事之先後?不檢則一也。政曹諸堂,一竝施以不敍之典,此贈職,後日政更爲矯正以啓。命書傳敎曰,吏堂處分,代,戶曹參判尹得養,參判除授,參議未差,前參議金相翊除授,卽爲牌招察任,口傳政事,今日內擧行。善行持草供進前讀奏。命書傳敎曰,今聞草供,其雖可矜,不體予意,若是昏謬,豈可無飭?於兩事,從重以處,而亦與傾庫有異,徒二年參酌勘律,禁錮三年以放。藥房提調,持湯劑入侍事。榻前下敎廚院進箋,三明日爲之事。榻前下敎騎馬三匹立之,吏曹郞廳入侍事。榻前下敎殿講罷後,諸臣以次退出。
庚寅七月初五日巳時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·鄭允協·慶絢·金季良·吳道炯,以此進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩進湯劑,上進御訖。翼謩請醫官診候。上曰,依。泰輿等,以次診候訖,退伏曰,脈後左右三部調均,滑體少勝矣。上曰,徐命緯入來乎?允協曰,不入來矣。翼謩曰,中宮殿氣候,何如?上曰,脾胃似弱,甚悶矣。醫官知之矣,補脾湯,何時用乎?泰輿曰,待凉生進御,似好矣。上曰,汝輩諸議皆然乎?泰輿曰,臣等諸議皆然矣。上命退出。
庚寅七月初五日午時,上御集慶堂。藥房入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·鄭允協·慶絢·金季良·吳道炯,以次進伏訖。翼謩進理中建功湯,上進御訖。翼謩請醫官診候。上曰,置之,可也。諸臣退出。
上在慶熙宮。停常參,只晝講。
下直,三嘉縣令李琜,和順縣監尹行元,尼山縣監洪純輔,泰仁縣監趙載天,靑山縣監李得源,牙山縣監金愚,高山縣監鄭華純,河東府使申光道,報恩縣監申光藴,平康縣監趙鎭容,居昌府使任逅。
藥房都提調韓翼謩,提調元仁孫,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖祗迎,心在丹門。氣則一樣,下敎時入侍。
中宮殿·惠嬪宮,藥房口傳問安。答曰,知道。
李碩載啓曰,大司憲洪重孝,執義李迪輔,掌令李宇喆在外,鄭彦暹,持平洪彬呈辭,任希簡在外,今日以監察茶時之意,敢啓。傳曰,知道。
傳于具允鈺曰,吏曹判書有闕,政事。今日爲之。
以承傳色口傳下敎曰,吏堂牌去來勿稟,牌去來申飭。
又下敎曰,應受賜之人,太僕馬,竝令待令於差備門外。
又下敎曰,明日殿座時刻,只入正時。
又下敎曰,莫重殿版墻何如,而只有一紫門監云,當該郞廳,下金吾推考,判書從重推考。
假注書李祖源汰去,代以金重燮爲假注書。
具允鈺啓曰,假注書金重燮,時無職名,令該曹依例付軍職,冠帶常仕,何如?傳曰,允。
以備忘記,傳于具允鈺曰,其雖復授,何敢撕捱,況今毛將焉附者乎?且三堂於此於彼,有何撕捱?只推,一體牌招察任。
吏曹口傳政事,黄仁廉爲金化縣監,李邦賢爲禧陵直長。
傳于魚錫定曰,今日弘文館,書次不備,下番姑陞入直。
魚錫定,以弘文館言啓曰,本館上番闕直,事甚未安,副應敎洪龍漢,疏批已下,卽爲牌招入直,何如?傳曰,允。
柳善養啓曰,試官具㢞,時無職名,令該曹口傳付軍職,何如?傳曰,允。
傳于柳善養曰,內局入侍,儒臣持高麗史儀註卷入侍。
魚錫定,以侍講院言啓曰,本院司書金普淳入直矣,以禧陵慰安祭典祀官兼大祝出去,兼司書洪相簡祭官進去,說書鄭福煥在外,兼說書未差,下番他無推移之員,不得已以上番,姑降入直之意,敢啓。傳曰,知道。
又以禮曹言啓曰,卽接禧陵直長所報,則本陵紅箭門,年久朽腐,傾側已久,自經今番風雨之後,益加圮傷,今月初五日初昏時,兩柱入石石,竝爲自折,向外頹仆,兩個橫木,亦皆破折云,依定式,卽爲發遣本曹郞廳奉審後,稟處,何如?傳曰,允。
又以觀象監官員,以領事提調意啓曰,天文學兼敎授卞光瑀,六品遷轉,代前主簿彭從命,課學兼敎授朴尙淳六品遷轉,代,前參奉朴聖基,頗習本業,可堪任使,以此二人差下,使之付軍職,冠帶常仕,何如?傳曰,允。
崔台衡,以都摠府言啓曰,副摠管雲山君楢,以入直,差禧陵獻官,所當替直,而都摠管海溪君,差徽寧殿初獻官,安川君烓,受由在外,茂林君塘,鶴林君焴,俱有親病,副摠管具敏和·黄實·金華鎭,身病猝重,許字方在未肅拜,不得替直,親病及身病未肅拜人員,合有變通之道,令政院卽速稟旨變通,以爲入直之地,何如?傳曰,允。
又以禁衛營言啓曰,本營分授昭義門北邊體城崩頹處,今已畢築,把守軍兵撤罷之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。
柳善養,以禮曹言啓曰,依聖敎,宋朝二賢,自今秋菜陞配事,發關知委矣。卽接忠淸監司移文,則公州·洪州·淸風·天安·泰安·韓山·舒川·沔川·瑞山·槐山·沃川·溫陽·大興·丹陽·林川等邑鄕校,只四賢陞配云,二賢今八月初四日秋釋菜,當爲陞配,一依甲午年四賢陞配時例,大成殿秋釋菜,兼告由香祝及陞配後,禮成祭香祝,令該司分配磨鍊,急速下送之意,分付,何如?傳曰,允。
李碩載,以義禁府言啓曰,時囚罪人金璹,三水府充軍,韓錫恒徒二年定配,三年禁錮事,判下矣。金璹以判付內辭意,具罪目,依例發遺府書吏,卽爲押送配所,韓錫恒京畿永平縣梁門驛徒二年定配,又三年禁錮,而以傳敎內辭意,具罪目,卽爲發遣府羅將,押送配所,何如?傳曰,允。
崔台衡,以義禁府言啓曰,明日親臨崇政殿七夕製時,本府都事,皆爲赴擧,武都事一員,當直入直,而崇政門·麗春門·宜春門·宜秋門,禁亂都事各一員及本府入直公事回公都事,無以推移,假都事五員,卽令該曹差出,以爲分排之地,何如?傳曰,允。
庚寅七月初六日辰時,上具翼善冠·袞龍袍,出通陽門,詣延和門外,香祗迎入侍時,行都承旨具允鈺,左承旨李在簡,右承旨魚錫定,左副承旨崔台衡,右副承旨李碩載,同副承旨柳善養,假注書李馨德·李祖源,記注官柳翰申·金致恒,以次侍立。上降輿就位祗迎訖。上陪香步詣興化門,乘輿還御廚院。殿座入侍時,上命書傳敎曰,孝陵修補時,入直不報,今乃以報一官云,事之可駭,莫此爲甚。爲先汰去遍門,諸陵若有頹圮處,卽報禮曹,其令趁卽修補,寢郞汰去,代令次官今日內,口傳備擬。此後道臣奉審時,紅箭門有頉處,禮堂不爲泛看,隨卽修補。噫,其家之祠門若欲仆,其孫其能便睡乎?大抵曲墻一也,一體申飭。上曰,禧陵慰安祭文當製下,獻官以雲山君楢,典祀官兼大祝,司書金普淳,齋祝以入直武兼牟光興·崔命壽塡差,當爲祗迎,卽爲擧行。出傳敎都提調韓翼謩,提調元仁孫,副提調具允鈺,醫官方泰輿等進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩進理中建功湯。上進御訖,命書傳敎曰,今者擇日官,惟知卯時乎?旣不擇日,有何擇時?此單給之,其令開東時,卽爲擧行。上曰,禮房承旨馳詣太廟永寧殿奉審後,諸執事進排官,摘奸以來事。出傳敎上曰,當該注書,偃塞特甚,汰去。出榻敎吏曹參議金相翊肅拜。上曰,何邑守有闕乎?允鈺曰,金化有闕矣。上命崔台衡,持禧陵慰安祭文,往香室精書以傳而來。奉審承旨魚錫定,復命入侍。上曰,皆無頉乎?錫定曰,皆濟濟無頉矣。左副承旨崔台衡,復命入侍。上命讀祭物單子,又命讀祭報府。上又禧陵香祗迎訖,還內時,上曰,禮郞三人,令送東西南道各陵,紅箭門奉審以來事。出榻敎上曰,晝講爲之事。出榻敎諸臣退出。
庚寅七月初六日巳時,上御集慶堂。晝講入侍時,知事元仁孫,特進官安,參贊官魚錫定,檢討官沈頤之·林鼎遠,假注書李馨德,記注官柳翰申·金致恒,以次進伏訖。上講小學,自古者小學,至初章末大文訖。上命上番讀之,讀訖。上曰,文義,可也。頤之曰,小學雖是童子之學,而修齊治平之要,不外是書。殿下不以寶算之已高,聖學之已至,而益有所加勉,則豈不休哉?上曰,所奏,好矣,當加勉。又命下番讀之,鼎遠讀訖。上曰,文義,可也。鼎遠曰,朱子之蒐輯是書,大有補於風化,人主之體驗躬行者,必以是書爲本,則風化自底於三代之隆矣。惟殿下體焉。上曰,所奏,好矣。上曰,知事文義,可也。仁孫曰,自灑掃應對,推以至窮理修身,此小學所以與大學相爲表裡也。講是書而知所以爲大學之本,則日用常行之間,自多有躬行心得之效矣。上曰,所奏,是矣。上曰,特進文義,可也。曰,殿下凡於政令施措之際,動靜云爲之間,得之是書者,其在臣隣,孰不欽誦,而古人云,念終始典于學,殿下方當帝堯倦勤之時,益勵大禹惜陰之誠,而典學之工,終始如一,則不但爲殿下聖益聖之道,其於裕後之謨,亦不外是矣。上曰,所奏,是矣。上曰,參贊官文義,可也。錫定曰,諸臣各陳文義,臣無可陳之事矣。上曰,蓼莪·風泉·陟岵章,常欲讀之,故頃日德游堂,講陟岵章矣。上又講陟岵章,次講風泉章訖,命頤之讀陟岵章,又命鼎遠讀之。鼎遠讀訖,上曰,經筵先退。命書傳敎曰,南廟旣下敎,東廟,禁將具善復爲獻官,訓禁兩將,皆仍佩往來,東廟時任宣傳官,亦差大祝齋祝。上曰,金化縣監,禧陵直長,今日肅謝事。出榻敎上曰,藥房提調,持湯劑更爲入侍。出榻敎都提調韓翼謩,提調元仁孫,副提調具允鈺,醫官方泰輿進伏訖。翼謩進理中建功湯,上進御訖。翼謩曰,中宮殿患候,何如?上曰,甚悶矣。翼謩曰,聞醫官之言,香薷異攻散,似好云矣。上曰,然乎?泰輿曰,香薷異攻散,臣等會議已定,進御,似好矣。上曰,汝輩會議乎?泰輿曰,然矣。上曰,香薷異攻散,加木香五分,五貼自今日劑入事。出榻敎上命騎判,讀關王廟祭文。上曰,大臣聞之乎?中原亦祭之云矣。翼謩曰,然矣。中原則家家爲之云矣。上曰,應製人皆敍用乎?翼謩曰,盡爲敍用矣。上曰,臺疏未盡敍用乎?允鈺曰,然矣。命書傳敎曰,前後處分臺臣,一竝敍用,當給牒者,給牒敍用。上曰,金履亨爲人實矣。仍命書傳敎曰,今仍此乃聞。噫,憶金履亨欲諭,心甚惻然。金履因,令該曹凡諸等事,依金履亨例擧行。上曰,曾於與政堂差備待令,類錫馬仰覩,故今年自內例賜寢者意在。內局輪回定式入侍之人,令太僕知其數,貢馬擇待,皆令差備親受。出榻敎上命書傳敎曰,講製一也。昨日旣到記儒生處講,明當七夕,當於崇政殿月臺,先受廚院謝箋,仍爲試士,試官右相·騎判·前都承旨李重祜·尹東昇·李命植,今日入直兩儒臣爲試官,承旨·都承旨入侍,侍衛只入直待令,懸題後入,當於集慶堂科次,儀注安徐。上曰,坐直承旨入待。出榻敎諸臣以次退出。
庚寅七月初六日申時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·鄭允協·慶絢·金季良·吳道炯,以次進伏訖。翼謩曰,日氣稍暖,聖體,若何?上曰,一樣矣。翼謩曰,中宮殿,香薷異攻散進御乎?上曰,勸而服之矣。翼謩進理中建功湯,上進御訖。翼謩曰,明日湯劑,亦依例持入乎?上曰,依。諸臣以次退出。
庚寅七月初六日申時,上御集慶堂。儒臣持高麗史儀註卷入侍時,副修撰沈頤之,校理林鼎遠,同副承旨柳善養,假注書金重燮,記注官柳翰申·金致恒,以次進伏,藥房先退。上曰,都承旨更爲入侍。出榻敎允鈺進伏。上曰,參議今欲止此乎?允鈺曰,以參判之未肅拜而然也。參判尹得養,從重推考,何如?上曰,李再恒善寫者矣。十帖屛風臨寫,無書法而能如是乎?允鈺曰,不知書法者難矣。上曰,李光師今無乎?允鈺曰,其身則尙在矣。上曰,莫非命也。渠之至今生存,豈欲爲人於朝鮮而然乎?上曰,先賢中,沙溪之子孫,最爲繁然矣。上曰,吏判則最好其處分,而今日擧措,豈爲其好而不爲國事乎?仍下問柳善養曰,傳旨入乎?善養曰,入而不下矣。上曰,向時陳章,尹得養頗有堅實底意,其時爲參判乎?問於儒臣曰,吏堂處義,過乎,不過乎?林鼎遠曰,其時臺臣,以儱侗昏聵措語,故以此自劃於銓曹矣,上曰,果然乎?其時不察,雖政廳承旨,何以知之?公然以儱侗昏聵目之矣。都政前乎,後乎?允鈺曰,在都政前矣。上曰,贈職手決,則李命植爲之,而在於都政前矣。兵曹參判贈職,則爲兵判乎?雖爲吏曹參判,不可爲判書矣。鼎遠曰,今世誰有以高皇帝犯諱字爲名者乎?上曰,皆在李命植大政前矣。判書則都政臨時,始爲起動矣。命書傳敎曰,今聞所奏,其初誤奏,卽吏曹前參議循例入啓,卽參判鄭存謙,判書之混入,是豈國體?只前參議李命植,參判鄭存謙捧傳旨,若此之後判書代政事,今無可論,政事下敎勿施。上曰,今則命牌可以還收矣。命書傳敎曰,其時領相旣奏,而不過官師相規,故雖依啓,伊後旋卽敍用,則此政毛將焉傅者,而況旣非仍任,以度支復授,何過撕捱,而特敎之下若此,其在事體,極涉寒心,而今者前參議李命植,旣已處分,則事雖不關,其時參政一也,必也撕捱。今問伊時臺啓措語,太不稱停,旋授此任,不無所執,其在事體,何可相持?然亦不可循例許遞,亟施特遞之典。上曰,臺言於參判,非曰痛心,而亦爲不安矣。命書傳敎曰,鄕闇所致,注書汰去下敎置之。上曰,試官有闕,代前承旨具㢞爲試官,試所承旨禮房入侍。出傳敎副應敎洪龍漢不進罷職傳旨。上曰,只推。上曰,明日必多士子矣,今番初試可謂難矣,勝於前日之空棄矣。減除之後,意以爲抑鬱矣。命入禮曹謄錄,使允鈺讀之。上曰,尹承烈處分,予今思之,過矣。其時予以爲開其一路矣,今見則頓塞矣。此時圓點,誰肯爲之乎?五十點亦云難矣,必受百椀,然後可以爲圓點,此亦難矣。上曰,予將起坐矣。讀至傾軋躁競。上曰,此則然矣。命讀三月三日日記後,命書傳敎,今因節製,意謂黃柑,自古盛擧,其何伈伈?欲爲下敎,令持入其時下敎,令讀迫切之言,聖人攸戒,雖因駭擧而爲此,語不蘊藉,大抵浮囂躁競,專由乎此,而言者論人,猶曰簠簋不飾,近八裕昆之道,豈不審愼?非特此也,以謄錄所載,聞之於製述,可謂永錮。嗚呼,近八豈忍爲此?此非銷刻,不過濶狹,其時下敎勿施,今日下敎,禮曹遵行。上曰,近者百弊,皆由於科道頻數故也。隨時弛張,亦文武之道也。大抵節製,古則皆直赴會試,其後爲直赴殿試。嗚呼,何時猗歟?爲靑衿之盛意也。旣已仰慕,則吁嗟?近八,何忍迫切之事?遵古抑濫,亦時中之義,今後於製述,三日製·九日製·黃柑試,一遵昔年例賜第,人日製·七夕製,皆賜會試。大抵會試給分之類,前則不過下敎而止,故曾有下問者。今者此敎之後,知此宜濶,此後雖節製會試,給分之類,皆付於增別試,講經春秋到記,勿論親臨命官,依舊例皆許直赴,而居首者多,則循例比較,無過一人,日次殿講,勿論親臨命官,皆許會試,而此則居首者多,勿爲比較,凡會試給分之類式年,依舊例擧行,以示予吁嗟暮年矯正弛張之意。出傳敎上曰,正若人之一日三時者,遽行一時也,今後則庶可慰悅也。意欲竝欲爲其科者,莫非昔年盛德也。向時俱欲面試,故一次爲之,而至今悔之矣。予所固執者,翰林召試,吏曹郞廳濬川,則初以爲難矣,予果行之矣。上曰,此下敎,注書詳書日記也。昔年甲戌,皆直赴會試者,盛德事也。今日許其秋到記與相製矣,今者此定式,其欲日後,望隨時弛張之意也。以此書之,可也。上曰,昇平已久,使氣者多,此亦不是異事。今日又加一人矣,此後則比前加二人矣,黃柑與秋到記各一人,比前加出矣。望八此心,皆令子弟知之,可也。嗟予,季嗟,予子,不覺掩抑矣。都承旨更爲入侍。出榻敎儒臣讀高麗史儀註。上曰,太繁矣。上曰,洪麟漢罪不欲內入,而欲使食其處生鰒矣。注書之書違牌傳旨亦苦矣,洪龍漢,今日亦爲違牌乎?曰,然矣。上曰,李徽之何處補外乎?曰,洪州牧使矣。諸臣遂以次退出。
上在慶熙宮。停常參·經筵。
夜五更,有霧氣。
下直,祥雲察訪李重玉,植松萬戶金善道,寶城郡守朴尙復,延日縣監徐完碩,金川郡守申大觀,潭陽府使李廷恢,文化縣監沈鋑,雲峯縣監姜五成,夞怪萬戶張成漢,高山里僉使李命鎭,平南萬戶李鎭邦,從浦萬戶許燦,文城僉使崔守彭,上土僉使李東燁。
藥房都提調韓翼謩,提調元仁孫,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。阼階禮畢,予則宿堂,誠乎孝乎,氣何暇諭?下敎時入侍焉。
中宮殿·惠嬪宮,藥房口傳問安。答曰,知道。
具允鈺啓曰,判尹徐命膺除拜後,過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,殿座後當進箋,陪箋自何處爲之乎?知入。
又下敎曰,訓將·禁將,都提調兼察之意,招郞廳分付。
傳于崔台衡曰,禮曹郞廳,肅拜後留待。
邊得讓啓曰,事變假注書任煜,身病猝重,勢難察任,今姑改差,何如?傳曰,允。事變假注書改差,代以崔鈺爲事變假注書。
以備忘記,傳于李碩載曰,今下弓矢,上土僉使李東燁,夞怪萬戶張成漢,平南萬戶李鎭邦,從浦萬戶金善道等處,給送。
兵曹口傳政事,副司直具㢞。
持平洪彬啓曰,臣於見職,萬不近似,而副急一肅,祗爲粗伸義分之計矣。今當親臨受箋之日,侍臣成班,事體至重,而臣所居稍遠,未卽入來,先拜旣畢之後,始得進參,後時溺職之失,無以自解,臣何敢晏然於臺次乎?請命遞斥臣職。答曰,依啓。
崔台衡,以侍講院言啓曰,本院連日姑降入直,事甚未安,兼司書洪相簡,卽爲牌招入直,新除授兼輔德趙㻐,時無職名,令該曹口傳付軍職,牌招察任,何如?傳曰,允。
邊得讓,以御營廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人,無所捉,敢啓。傳曰,知道。又以右邊廳言啓曰,去夜犯夜人,無所捉,敢啓。傳曰,知道。又以一所巡廳言啓曰,去夜犯夜人,無所捉之意,敢啓。傳曰,知道。又以二所巡廳言啓曰,去夜犯夜人,無所捉之意,敢啓。傳曰,知道。
庚寅七月初七日卯時,上御崇政殿月臺。親臨受箋入侍時,行都承旨具允鈺,左承旨李在簡,右承旨魚錫定,左副承旨崔台衡,右副承旨李碩載,同副承旨柳善養,假注書李馨德·金重燮,記注官柳翰申·金致恒,進伏於資政門外。上具翼善冠·袞龍袍,乘輿出資政門詣月臺,諸臣進前。上曰,先爲陪箋焉。具允鈺以陪箋出去,諸臣陪箋以入。上曰,殿座時正門,焉可閉也?仍開焉。引儀呼四拜興平身,陪箋各人四拜訖,陪箋官進箋於庭上,讀箋官林鼎遠讀箋。上曰,其聲哉,聞興化門外矣。又呼俯伏興,四拜平身,禮訖,陪箋諸人上庭。上曰,儒生皆待於崇政門外,若有闌入者,則當停擧矣。右議政金尙喆進前問候。上曰,一樣矣。又曰,中宮殿氣候,若何?上曰,一樣矣。尙喆起伏曰,臣等逢千載之佳會,蒙曠世之異渥,不勝慶幸矣。上曰,無已太康乎?尙喆曰,以國言之,實是千載慶會。李益炡曰,殿下不下俞音,臣欲容啄矣。此是往牒罕有之慶,凡在涵生之類,莫不欽欣蹈舞。向殿下惟切追慕之誠,不察群下之心,不勝抑塞之下懷矣。尙喆曰,當此佳會,愈加撝謙,臣等無展現忱誠之日矣。上曰,復樂之後,當有卿等所請,而目下思之,廚院回甲,古豈有哉?益炡曰,箋文之末,略陳微懇矣。上曰,此非謝箋,乃請箋也。益炡曰,臣等當千載佳會,一未展誠意,此亦殿下繼志述事中一事也。何若是撝謙也?上曰,聖朝亦爲廚院矣。聖祖若行,則予當繼述矣。益炡曰,庚寅年曾有設宴之事矣。上曰,必設宴,然後爲繼述,其止之,試士,可也。禮判若來,則必有古談矣。尙喆曰,節製有下敎,正合弛張之道矣。上三三九九與柑製皆賜第,此實體昔年之盛意也。尙喆曰,以臣家言之,臣之叔與父,皆爲節製矣。上曰,此後則好矣。殿試例有樂作之事,軒架依殿試例爲之。藥房三提調,持湯劑入侍。都提調韓翼謩進伏曰,聖體,若何?上曰,一樣矣。進理中建功湯後,先爲退出。上曰,正門閉之,儒生使不得坐於月廊。藥房提調,持湯劑入侍。出榻敎上曰,試所承旨,不能檢飭,事極駭然,遞差,同副承旨爲試所承旨。出傳敎上曰,承旨處分,代前參議邊得讓除授,房順房,牌招察任。出傳敎上曰,有雨意,雨傘許入,可也。上曰,當該中官,分付內侍,永爲除名。上曰,月廊焉可禁乎?勿禁焉。日已晚,儒生催促以入,鄕儒則必已入矣。場者幾何?善養曰,雖不能的知,而比前最多矣。上曰,徐命膺出牌乎?允鈺曰,過三日出牌矣。禮曹三堂皆備乎?曰,然矣,戶參例有當爲者矣。留待建明門者,必待同接而然矣。殿座後,逗遛於建明門外者,士習駭然,卽速閉門。成均學錄崔大奎,進呈入門單子。善養讀奏曰,二千七百餘人矣。上曰,渠何能的知?斟酌矣。試官與儒生,庭四拜訖,試官上庭進伏。上曰,當該中官,越捧一等,施以不敍之典。上曰,侍衛退去。試官進前書題訖。上曰,何時好乎?尙喆曰,此必老師熟儒所作之策題,年少者必多折券者矣。上曰,寫亦遲矣,限以申時,可也。上曰,吳載文入庭乎?曰,爲吏矣。藥房提調,持湯劑更爲入侍。出榻敎三提調,進建功湯後退出。上曰,承旨·中官下敎,皆置之。命允鈺書傳敎曰,近八暮年,臨殿策士,是豈攸料?今日承旨·中官,凡諸下敎者,一竝分揀,然則皆仍前任,而惟承旨作散,今適有窠,前承旨魚錫定,復授戶曹參議。上曰,坐直承旨,持所捧試券,與試官先爲詣閤,試所承旨,留在收券。出傳敎上曰,科次則集慶堂爲之。還內時,上曰,諸儒中或有不能製者,雖先呈前,先爲出去。開其麗春門,駐輿崇政殿東邊良久,諸生無退去者。上還內後,諸臣以次退出。
庚寅七月初七日未時,上御集慶堂。科次入侍時,試官右議政金尙喆,兵曹判書元仁孫,行副司直李重祜,副司直尹東昇·具㢞,副修撰沈頤之·林鼎遠,右承旨崔台衡,假注書金重燮,記注官柳翰申·金致恒,以次進伏訖。上曰,禮郞與詣臺臺臣,藥房提調,竝爲入侍。出榻敎禮曹佐郞金晚耉進伏。上問紅箭門,何以修建乎?晚耉曰,紅箭門橫木與上邊穿穴處折傷,故與陵官晝夜監董,精造卽建矣。命退去。司諫李正吾進前啓曰,臣於見職,自劃有素,而日昨副急冒出,祗爲粗伸義分之計矣。今當親臨受箋之日,侍臣成班,事體至重,而臣所居稍遠,未卽入來,先拜旣畢之後,始乃進參,後時溺職之失,臣無以自解,臣何敢晏然於臺次乎?請命遞斥臣職。上曰,旣已溺職,其何例批?依啓。掌令鄭彦暹進啓曰,臣於見職,自劃有素,而副急一肅,祗爲粗伸義分之計矣。今當親臨受箋之日,侍臣成班,事體至重,而臣所居稍遠,未卽入來,先拜旣畢之後,始乃進參,後時溺職之失,於是乎著矣,何敢晏然於臺次乎?請命遞臣職。上曰,其所溺職,與薇垣同,依啓。藥房三提調進伏。翼謩曰,俄間聖體,若何?上曰,一樣矣。進理中建功湯。上曰,都提姑留。柳善養試券畢捧後,持而入奏曰,三百八十二丈矣。上命試官,合考四軸後,仍命分考。上曰,所考者幾何?尙喆曰,百餘丈矣。命少退,小間,更爲入侍。賜饌後,上曰,文獻備考,幾卷入乎?尙喆曰,象緯考·禮考·樂考·刑考已入,似過半矣。上就寢矣,少頃,命爲合考後,上曰,此定式後初也。製述會試給分,旣有如講經同時増別初試事定式,其於講經給分之類,書以恩賜製述,一與會試,同時製述,雖無此揆,書恩賜同貫何異?無論會試給分,皆直赴會試事,一體定式,而製述初試類,欲付講經會試者,依前下敎,從自願許付。出傳敎上曰,居首生員李爀胄,直赴會試,之次生員李會遂給二分,幼學李尙履給一分。出傳敎上曰,節製入格三人,來朝其令來待。出傳敎諸臣以次退出。
上在慶熙宮。停常參,只晝講。
下直,靑岩察訪李景洙,梨洞萬戶姜五成,松羅察訪金仁謙,郭山郡守李仁鎭,南海縣監沈墩,寧越府使李世馨。
中宮殿·惠嬪宮,藥房口傳問安。答曰,知道。
邊得讓啓曰,行大司憲洪重孝在外,執義李迪輔在外,掌令李宇喆在外,一員未差,持平任希簡在外,一員未差,今日以監察茶時之意,敢啓。傳曰,知道。
尹東昇啓曰,明日傳香,禮房承旨,今日當爲齋宿,右承旨李在簡,牌招入直,何如?傳曰,允。
傳于李在簡曰,今日晝講爲之。
傳于李碩載曰,內局入侍。
傳于具顯謙曰,判尹徐命膺及申景濬,使之入來。
傳于李在簡曰,禮曹郞廳留待,判尹徐命膺,待下敎入侍。
以備忘記,傳于李碩載曰,備局次對,進定於明日。
以備忘記,傳于具顯謙曰,今下弓矢,梨洞萬戶姜漢周處,給送。
李碩載啓曰,吏曹判書朴相德,參議金相翊牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書朴相德,更卽牌招開政,何如?傳曰,允。
以吏曹參議金相翊牌不進罷職傳旨,傳于李碩載曰,只推,一體牌招。
以備忘記,傳于李碩載曰,故奉朝賀子,今只有前縣令金漢佑,待窠復職調用,有窠,今政調用。
傳于李碩載曰,更思之。方有金化縣監遷轉代,今日政,以此擧行。
有政。吏批,判書朴相德牌不進,參判未差,參議金相翊進,同副承旨李碩載進,以李晉圭爲司諫,任瑎爲掌令,宋德基爲持平,李得臣爲校理,沈頤之爲副校理,趙載俊爲修撰,李得一爲兼弼善,沈頤之爲兼文學,鄭基安爲知義禁,趙重選爲監察,金漢佑爲司僕主簿,安聖彬爲吏曹佐郞。兵批,判書元仁孫進,參判宋文載呈辭在外,參議洪梓受由在外,參知李在協入直,同副承旨李碩載進,以原溪君·雲南君榗爲都摠管,以嚴璘·沈墢·張志豐·驪平君㷞爲副摠管,白鳯麟爲五衛將,李光彬爲景福將,鄭纘曾爲忠淸監營中軍,張宅夏爲柔遠僉使,尹得養·南玄老·朴師訥·李致中爲副司直,兪巘爲同知,柳衡弼·黃世輝·金福成爲僉知,金重燮爲副司正。
李在簡,以侍講院言啓曰,本院新除授輔德李晉圭,自鄕上來云,卽爲牌招察任,何如?傳曰,允。
又以禮曹言啓曰,卽接平安監司狀啓,則安州·定州·義州·龍川·鐵山·宣川·肅川·中和·成川·慈山·三和·咸從·龜城·朔州·江界·理山·博川·价川·熙川·雲山·郭山·嘉山·順川·德川·寧遠·祥原·碧潼·渭原等邑鄕校,只奉四賢,而順安·永柔等邑鄕校,四賢竝享於東西廡云。安州等二十八邑鄕校,二賢當爲陞配,順安等兩邑,雖是縣邑,四賢不可仍配於兩廡,亦當陞配殿內,今八月初四日秋釋菜,大成殿兼告由香祝及禮成祭香祝,竝令該司分排磨鍊,急速下送之意,分付,何如?傳曰,允。
李碩載,以禮曹言啓曰,依聖敎,宋朝二賢,自今秋釋菜陞配事,發關知委矣。卽接江原監司移文,則淮陽·襄陽·春川·鐵原·三陟·伊川·寧越·平海·旌善·高城·杆城·平昌等邑鄕校,只奉四賢,而其中鐵原·伊川·寧越·平昌,則當初四賢奉配時,分排於東西廡云。淮陽等十二邑鄕校,二賢當爲陞配,而鐵原等四邑鄕校,東西廡所奉四賢,則今於二賢陞配之時,亦當一體陞配殿內,今八月初四日秋釋菜,大成殿兼告由香祝及禮成祭香祝,竝令該司分排磨鍊,急速下送之意,分付,何如?傳曰,允。
又以兵曹言啓曰,景福宮衛將王熙道,伏暑之症猝劇,有難供職,新除授忠淸監營中軍金纘魯,素抱痰癖之症,積月沈痼,差復無期,俱爲呈狀乞遞,竝今姑改差,何如?傳曰,允。
吏批啓曰,判書朴相德牌招不進,參判未差,小臣獨政未安,何以爲之?敢稟。傳曰,只出緊任。
以承傳色口傳下敎曰,晝講入侍單子安徐,待下敎詣閤,只入正時,昨日東南兩處進去大祝以下盡錄以待,入侍承旨持入。
又下敎曰,其中有年八十者參酌,竝施以准期不敍之典。
邊得讓,以都摠府言啓曰,今日入直內三廳,武兼禁軍及軍兵等,當爲中日習射,而兩勢如此,不得爲之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
兵曹口傳政事,以蔡濟恭爲副司直。
庚寅七月初八日辰時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·慶絢·金季良·吳道亨·柳光翼等,以次進伏訖。翼謩曰,徹曉酬應,聖體,若何?上曰,一樣矣。翼謩曰,水刺之節,亦如何?上曰,一樣矣。翼謩進理中建功湯,上進御訖,翼謩請醫官診候。上曰,依。泰輿·礈·以楷·絢·季良·道亨·光翼等,以次診候訖,退伏曰,脈候左右三部,度數調均,滑體亦一樣矣。翼謩曰,中宮殿患候,何如?上曰,可怪矣。雖粥飮,未得善下,且脈爲浮沈,醫官知之矣,以暑氣然乎,脾胃弱乎?泰輿曰,以暑氣然矣。香薷異功散,治暑之劑,而有益於補脾,先入藥盡用後,次次繼進,爲宜。翼謩曰,諸醫之言純同,盡用先入藥然後,更進,似好矣。上曰,世孫今則實矣。翼謩曰,果如聖敎矣。下情不勝慶幸矣。上曰,自今日,湯劑二貼進御,可也。翼謩曰,當此換節之時,二貼進御,實爲可悶,不知不覺之中,自多得效,更爲下敎,伏望矣。上曰,諸僚似爲悶矣,而連爲進御實難,雖飯二時,藥何三貼乎?翼謩曰,連進三貼,而今又停進,臣等不勝悶鬱矣。翼謩曰,摠府,宿衛重地,而昨日闕直,闕直摠管罷職,何如?上曰,依。上曰,今日入直,誰也?仁孫曰,海溪君朝前入直云矣。上曰,差獻官之代矣。允鈺曰,慶興君亦入直云矣。上曰,承旨誤矣。何不請牌乎?上曰,注書出去,昨日坐直承旨知入。賤臣承命出來,知入以奏。上命書傳敎曰,曾聞在直摠管,因請番不應,胥命金吾,雖是故事,闕直今乃初聞,若此內禁將,軍門將官,亦闕直乎?關係非細,事之寒心,莫此爲甚。此卽雲山君,特命獻官而然也,尤涉駭然,慶興君·雲山君·海溪君外,一竝下金吾,勿爲捧供,皆以制書有違私律勘處,摠府闕直,門限已過,則坐直承旨,以請推爲彌縫,不爲請牌,溺職乎?當該承旨,竝施不敍之典。以臺臣言之,有此事則豈不聞也,而啽啊度日,不可以昨日不卽參班,特遞而止,亦施不敍之典。多臺有闕,摠管多闕,政官牌招開政。上曰,內局批答未下,而殿座則例有微稟而不稟,亦有內局入侍之命,則當該承傳色入侍亦不提,事之可該,莫此爲甚,承傳色中官申德龍,越捧五等。出傳敎上命書傳敎曰,承旨處分代,前承旨尹東昇·具顯謙除授,牌招察任,房順房。具顯謙爲軍士房,東道摘奸禮郞鄭弘德,追後入侍,弘德進伏。上曰,各陵紅箭門,皆無頉乎?弘德曰,馳往奉審,則皆無頉矣。仍命退出。判尹徐命膺,副司直申景濬,追後入侍,進伏訖。上曰,監印幾許爲之乎?景濬曰,姑未盡了矣。上曰,笙簧之聲,近日則頗勝矣。命膺曰,抄出六人,隷習笙簧之後,六人幾皆成就矣。上曰,凡事莫如習熟也。命膺曰,向有依軌範,序列笙簧之敎矣。今則笙簧所習與民樂,皆已和諧,依軌範,序列于殿庭軒架,何如?上曰,依爲之。命膺曰,前後部鼓吹,則軌範中無笙簧,何以爲之乎?上曰,此則置之,可也。命膺曰,臣又有仰達者矣。凡業無不精於隷習,而樂院二六之坐,若或於當日,有事不行,則未嘗追後行之,故至於一朔,全闕者多矣。今後則二六日,或不得行,必於其次日,次次日追行,俾無闕其一朔六次之數,如何?上曰,依爲之,而樂之所重,在於舞,故書亦曰,舞干羽干兩階,舞不中節,則樂云乎哉?曾見佾舞之人,俯仰周旋,全不合於節湊,二六坐時,亦令隷習於庭,務合節湊,可也。出傳敎入格儒生李爀胄·李會遂·李尙履,追後入侍,赫胄進伏。上命讀科策,赫胄讀訖。上曰,善誦矣。命退出。會遂進伏,又命讀科策,會遂讀訖。上曰,善誦矣。行文誦之難矣,汝曾見象緯考乎?會遂曰,未得見,而曾見舊傳矣。又命退出。尙履進伏,又命讀科策,尙履讀訖。上曰,此亦難矣。上曰,汝在鄕乎?尙履曰,在京矣。又命退出。上命書傳敎曰,再昨下敎,附此下敎,未能推尋,今乃得焉,然再昨下敎,已悉予意,正月八日之下敎,當在勿論中,禮曹與政院知悉。噫,因此以思,登科者雖十人,其人端則其何浮囂躁競,雖一人,若不端,則方以類聚,其能成百?以此觀之,豈專在於其科?雖然,旣除捧袖擧案,製述亦不開不時僥倖之試,則一年之內,只三試而已,其雖庭試,若故承旨李秉泰之言,戒其廣聚,自可枚弊矣。噫,因一弘烈,使千百靑衿抱鬱也哉?今番定式,蓋由於此也。承旨讀兼司書洪相簡牌不進罷職傳旨。上曰,只推。宣傳官朴載文,追後入侍,載文進伏。上曰,關王廟行祭時,皆服甲胄乎?載文曰,甲胄矣。仍命退出。上曰,飭已行,前校理趙昌逵·李命彬,竝敍用。出傳敎上命承旨,讀禮曹草記訖。命書傳敎曰,前判書蔡濟恭,敍用付軍職,而與今日加資人,一體口傳下批。噫,往事若毛將焉傅,豈可一向過爲撕捱?爲先備堂還差,申飭行公。諸臣以次退出。
庚寅七月初八日辰時,上御集慶堂。晝講入侍時,知事金漢耆,特進官沈橃,參贊官邊得讓,侍讀官沈觀之,檢討官林鼎遠,假注書金重燮,記注官柳翰申·金致恒進伏,上講小學,自子思子曰至子夏曰訖,沈觀之讀至國有學。上曰,下番讀之。鼎遠讀自孟子曰訖。上曰,陳文義,行有餘力,則以學文云者,誠格言也。觀之曰,遜友視志之志字,則志于學之志也,且有志者事竟成,爲聖爲賢,不外乎一志字上做去矣。鼎遠曰,小學之編次,一節深於一節,以子夏曰,編於下端者,可見聖意之有在矣。上曰,所奏好矣。漢耆曰,如此則生子形容端正,才過人矣。古人已有胎敎,而能言能食,敎以三物之道,大學又曰,作新民,又加鼓舞振作之化,故克致濟濟之美矣。上曰,所奏好矣。沈橃曰,臣則別無所奏矣。得讓曰,小學自能言,至于灑掃應對,究其本則不外於敬之一字,敬者,爲上爲下,徹上徹下之工也,於此加勉焉。上曰,所奏好矣。經筵官先爲退去,內局提調與禮郞徐命膺·申景濬入格儒生,皆令入侍。賤臣承命傳命後,晝講。承旨先退,賤臣復命後亦退。此後當在上注書日記矣。內局入侍事。出榻敎判尹徐命膺及申景濬入侍事。出榻敎入格儒生三人入侍事。出榻敎關王廟大祝宣傳官入侍事。出榻敎。
庚寅七月初八日申時,上御集慶堂。藥房入侍時,都提調韓翼謩,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·慶絢·吳道炯·柳光翼·鄭允協,以此進伏訖。翼謩曰,夕間聖體,若何?上曰,一樣矣。翼謩曰,提調則開政相値,追後當入來矣。翼謩進理中建功湯,上進御訖。上曰,許宇何科乎?允鈺曰,耆老科矣。上曰,臥以思之,其從祖許允,爲摠管矣。翼謩曰,似然矣。上曰,許宇當一番謝恩矣。命書傳敎曰,俄者下敎,今聞許宇,尙未謝恩云,老衰可知。噫,文臣製述,其能應製,䜛幾朔若此?心甚惻然,原傳旨中拔去,特遞摠管,令該曹今日政付軍職,以示予老老之意,受由在外安川君,一體分揀,提調追後入侍。上曰,摠管闕六乎?仁孫曰,安川君代拔之矣。上曰,昔聞王子洛善君,以摠管,中夜承牌入直云,故承旨下敎,今聞頃年儒臣,承牌申飭云,如道臣前牌招而後不爲也,亦在禁令之中,旣知之後,承宣處分過也。且摠管旣不敍,則承旨何可同也?不敍下敎勿施,準期不敍,卽外任,豈可施於京?凡事一創開爲前例,且承旨旣下敎,摠管下敎中,準期二字,亦爲勿施。出傳敎上命書傳敎曰,明日次對時,兼爲晝講,一司署經守令中,夫馬來者,其令待朝辭,邊將未下直者,皆令一體辭朝,晝講時入侍。上曰,水刺間入直下人,旣已施賞,其日入直大殿都薛里,各半熟馬一匹,薛里兒馬一匹賜給。出傳敎翼謩曰,俄聞李憬有故云矣。上曰,然矣。命書傳敎曰,仍許宇下問,五衛將李憬,今作故云。噫,爲其年而特資,問其故而忘之,豈恒日之心乎?特令該曹恤典擧行,以示予意。上曰,飭已行,當該戶曹郞廳,分揀特放。出傳敎上命書傳敎曰,再昨年拜陵經宿,怳然若昨,五月初十日旣香祗迎,今月初十日,何敢異焉?明日延和門當香祗迎,儀注安徐,待下敎,只入正時,侍衛入直,皆依例擧行。允鈺曰,俄者下敎,金漢佑與判書朴相德,有親嫌云,故敢達矣。上曰,今聞所稟,金漢佑與判書有親嫌云,令次官擧行。出傳敎都提先退,上命承旨,讀批政望單子訖,仍命騎判承批後退出。又命讀吏批政望單子訖。上曰,注書出去,前庚寅年七月日記持入。賤臣承命出來持入,上命承旨,讀宗廟秋展謁日記訖,遂退出。
上在慶熙宮。停常參,只晝講。
元敬王后忌辰齋戒。
下直,富寧府使李鎭璧,北靑府使洪彦喆,綾州牧使具壽國,仁同府使申大儁,龍崗縣令金觀柱,甲山府使李徽遠,安州牧使李敬玉,平海郡守洪秀輔,价川郡守李尙直,參禮察訪李九成,成歡察訪柳薰,居山察訪鄭聖錫,柔遠僉使張宅夏,白領僉使李德濟,滿浦僉使鄭彦衡,城津僉使任屹,惠山僉使金養性,防踏僉使李東彧,委曲僉使崔昌憲,麟山僉使趙德謹,安義僉使韓尙範,神方萬戶金錫臣,羅暖萬戶金載泰,五老梁萬戶金弘器。
藥房都提調韓翼謩,提調元仁孫,副提調具允鈺啓曰,昨日親臨試事,徹曉酬應,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候,爲宜。臣等不任區區憂慮,敢來問安,竝此仰稟。答曰,知道。建功二貼,此心少弛,氣則一樣,次對時,入侍,宜矣。
中宮殿·惠嬪宮,藥房口傳問安。答曰,知道。
崔台衡啓曰,今日次對,兩司當爲進參,除在外傳旨未下外,未肅拜人員,竝卽牌招,以爲推移入侍之地,何如?傳曰,允。
又啓曰,大臣·備局堂上,依下敎來待矣。
傳于崔台衡曰,此亦紀綱,守令·邊將·察訪,皆令今日辭朝,次對同爲入侍。
以備忘記傳于具允鈺曰,今日紀綱雖若此,特敎開政之下,許多摠管,只二人謝恩,幾員耳目,只一人謝恩,而左副·右副,袖手傍觀,近八其君,何飭乎?該房承旨二人,爲先特遞,諸摠管一體特遞,次對有命,在京稽謝耳目先遞,令金吾施以制書律,政官牌招開政。噫,暮年其君若是,而群下若此,有君乎,有臣乎?
李碩載啓曰,假注書李馨德,身病猝重,勢難察任,今姑改差,何如?傳曰,允。
李馨德改差,代以柳偀爲假注書。
傳于柳善養曰,禮曹郞廳留待。
傳于柳善養曰,內局入侍,禮堂·禮郞,前永柔縣令,同爲入侍。
以備忘記傳于具允鈺曰,前承旨崔台衡·柳善養爲承旨,牌招察任,房順房。
以備忘記傳于具允鈺曰,今予一心,其惟追慕,因此聞此,其豈偶然?此心萬倍矣。
有政。吏批,判書朴相德牌不進,參判未差,參議金相翊進,左副承旨崔台衡進。吏批啓曰,判書朴相德牌招不進,參判未差,小臣獨政未安,何以爲之?敢稟。傳曰,只出緊任。又啓曰,玉堂闕員,今當差出,而擬望之人乏少,相避竝擬,何如?傳曰,允。以李東顯爲持平,李養遂爲副修撰,鄭象仁爲輔德,李命彬爲弼善,李聖圭爲同義禁,趙榮弼爲吏曹正郞,李命彬爲書狀官。
兵批,判書元仁孫進,參判宋文載呈辭在外,參議洪梓受由在外,參知李在協入直,左副承旨崔台衡進。以安恩君爲都摠管,西溪君熠·李聖圭·李萬恢爲副摠管,柳鎭淑爲順天營將,金相勳爲忠淸監營中軍,具顯謙爲副護軍,邊得讓·洪纘海爲副司直。
以備忘記傳于崔台衡曰,今下弓矢,麟山僉使趙德謹,滿浦僉使鄭彦衡,委曲僉使崔昌憲,安義僉使韓尙範,羅暖萬戶金載泰,神方萬戶鄭昌臣,柔遠僉使張宅夏,吾老梁萬戶金弘器,惠山僉使金養性等處,給送。
李碩載,以吏曹言啓曰,鐵山都護府使李軾,郭山前郡守邊鎭城加資事,兵曹覆啓判下矣,雖已資窮,俱未經准職,何以爲之?敢稟。傳曰,倂特爲加資。
又以戶曹言啓曰,諸道供運,今將畢乎?令戶曹·惠廳草記以聞事,命下矣。諸道稅船,幾盡上納,而全羅道珍島·求禮·光陽等三邑田稅,則全然不納,茂長·康津·長興等三邑,則初次上納後,尙有未收,忠淸道扶餘田稅,亦爲全未納,忠州·尼山,初次上納後,猶有未收,而至於忠州,則以站船所載之邑,已爲輸納於可興倉,而站船再運,今才上來,故姑未及畢運之意,敢啓。傳曰,今年漕運,豈敢若此?雖然,至有下敎,待勤慢,當依定式處之也,以此自本曹申飭。
李在簡,以禮曹言啓曰,卽接黃海監司移文,則甕津·谷山·平山·豐川·延安·白川·金川·信川·鳯山·遂安·載寧·安島等邑鄕校,只捧四賢云。二賢當爲陞配,今八月初四日秋釋菜,大成殿兼告由香祝及禮成祭香祝,令該司急速磨鍊下送之意,分付,何如?傳曰,允。
崔台衡,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
正言李重海疏曰,伏以臣母,痰厥關格,卽數十年痼疾也。一切痰病,無不以寒暖爲進退之候,而臣母則不然,或當暑轉劇,然亦六七日苦重,則輒六七日少愈,計其稍就平常,要不出一兩月之內矣。自正月初旬,挾感而作,至今首尾七朔,無復加減。臣於前月十七日,伏奉初九日除旨,旣而於二十三日,伏奉十九日乘遞之命,通計前後,爲日已多,而始乃從縣道拜章,逋慢之罪,無所逃遁,而第稍待病間,將以祗謝恩命,指日理裝,遷就至此矣。目今臣母,水醬少進,轉仄須人,氣息凜然,臣方左右扶將,實無頃刻離捨登程之望,見職未可以虔縻,而病勢未可以時月責效。伏乞俯諒此烏鳥私情,亟賜遞改,以便救護,因治臣罪,以嚴朝體焉。臣無任屛營祈懇之至,謹昧死以聞。答曰,省疏具悉。爾其勿辭護焉。
執義李迪輔疏曰,伏以臣,屛伏鄕廬之中,忽伏承柏府新除,繼有馹召之命,臣誠儻怳感激,罔知攸措。其於義分之所在,固當趨承之不暇,而臣之老父,年今八耋,衰病俱至,長在床褥,轉輾沈淹,積有年所,而重傷毒暑,又添泄痢,登溷無算,眞元頓鑠,氣息凜綴,食飮全却,若不能支保者然。臣終鮮兄弟,又無長息,藥餌之所需,轉側之所須,非臣在傍,則更無替護之人,以此情私,實無暫時離捨之勢,玆從縣道,敢陳短章。伏乞天地父母,曲賜俯諒,亟遞臣職,以便救護,仍治臣罪,以肅朝綱,千萬幸甚,臣無任屛營祈懇之至,謹昧死以聞。答曰,省疏具悉。爾其勿辭護焉。
以備忘記傳于崔台衡曰,沖子其欲隨予,挾輿軍二十名,內入直加定,大殿侍衛,世孫宮陪衛,皆只入直隨駕。
庚寅七月初九日辰時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書李馨德,記注官柳翰申·金致恒,醫官方泰輿·許礈·李以楷·鄭允協·慶絢·金季良·吳道炯,以次進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩進理中建功湯,上進御訖,翼謩請醫官診候。上曰,置之,可也。仍命退出。
庚寅七月初九日辰時,上御延和門外。獻陵香祗迎入侍時,行都承旨具允鈺,左承旨尹東昇,右承旨李在簡,左副承旨崔台衡,右副承旨李碩載,同副承旨柳善養,假注書李馨德·金重燮,記注官柳翰申·金致恒,進伏于通陽門外。上具翼善冠·黑團領袍,乘輿出通陽門,出延和門外降輿,詣板位上香祗迎,俯伏興平身後,步詣建明門外,還御橋上,命禮房承旨,馳詣獻陵奉審以來事。出榻敎仍爲還內,諸臣問安後退出。
庚寅七月初九日辰時,上御集慶堂。晝講,大臣·備局堂上,引見入侍時,知事元仁孫,特進官鄭光忠,參贊官李碩載,侍讀官沈觀之,檢討官林鼎遠,假注書金重燮,記注官柳翰申·金致恒,領議政金致仁,左議政韓翼謩,右議政金尙喆,行司直韓光會·具兼復,行副司直金孝大·李潭·洪趾海,掌令任楷,事變假注書崔鈺,以次進伏訖。上講大學,自子程子曰至序次如左訖,觀之讀之。上曰,陳文義。觀之曰,知止而后,能靜定慮得五字,深有意味矣。鼎遠曰,爲學次第,獨賴此篇,此篇卽經一章,大學之條理節目,承上接下,莫不備具於經一章,而其中近道二字,尤有深意矣。上曰,所奏好矣。仁孫曰,人之爲學次第,莫如大學,故曰入德之門矣。光忠曰,臣則別無所奏矣。碩載曰,其本亂而末治者,否矣,本末厚薄,各有推見者矣。上曰,然矣。三相進伏。致仁曰,夜朝異候,聖體,若何?上曰,一樣矣。寢睡·水刺之節,亦何如?上曰,一樣矣。中宮殿問安,何如?上曰,極爲悶悶,今年之熱,予則莫知,而誠是罕有之熱矣。世孫氣候,何如?上曰,好在耳。減一貼,於予心,尙不快矣,苦哉苦哉。翼謩進建功湯。上曰,昨日始思之,再昨年經宿而回,今日亦爲祗迎,而猶有間焉,故只祗迎而還入矣。此後藍色袍,無更着之日矣。頃者高皇帝忌辰問答,問以今日服色何異云矣。祗迎以五月初十日例爲之,隆冬盛暑亦不廢,予非曰能矣,而少伸微忱矣。尙喆曰,日月開講,儒臣雖無生新文義,而其有益於治道則大矣。上曰,亦有生新處矣。翼謩曰,此乃道之本源,故自有推去處矣。致仁進啓曰,監印堂上洪名漢金吾兼任,郞廳洪纘海之春坊實職,俱有妨於監印之役,竝姑許遞,何如?上曰,依爲之。又啓曰,此咸鏡監司趙榮順狀啓,而枚擧南北兵使所論烽燧事,請令廟堂稟處,仍以爲待秋巡躬審後,更爲論列啓聞矣。今雖別送武臣,道臣躬審,尤合於重邊事之道,依狀辭,使之詳審後,狀聞,何如?上曰,依爲之。又啓曰,此江華留守黃景源,平安兵使李殷春,黃海兵使尹泰淵,京畿水使金範魯,忠淸兵使尹僖東,永宗防禦使朴奎熀,水陸操別士·鄕騎士·武學都試·營將巡點等事,取稟狀啓,及京畿監司趙榮進,巡牙兵習操請行狀啓也。詰戎之政,不可每停,至於畿營巡牙兵習操,定式以後,尙未一行,竝令依狀請擧行,而營將巡點,行操之年,不必竝擧,此則置之爲宜,以此分付,何如?上曰,依爲之。又啓曰,此咸鏡監司趙榮順狀啓也,以爲每式年文武科試所,分南北輪回擧行,茂山以中年新設之邑,官樣草創,不爲擧論矣。到今土廣民衆,甲於六鎭,今式年爲始,試所,依他邑例,定於茂山事,請令廟堂稟旨分付矣。茂山是新設之邑,其不入於設場輪回之中,意蓋有在,而今則土廣民衆,官用最優,各邑輪應之役,何可一向獨免乎?自今式年,依狀請施行,宜矣。上曰,依爲之。又啓曰,卽見京畿監司趙榮進報備局牒呈,則以爲今秋幸行時,凡諸等事,依丙戌年例擧行事下敎,而丙戌年則各邑植炬,兩盡停水刺間,皆因傳敎,不爲待令,請卽稟旨分付矣。植炬之全不待令,已甚未安,至於水刺間,事體尤爲不然,今番則不可不分付擧行矣。上曰,動駕回駕時植炬,皆以黔巖擧行,水刺間民弊已知,置之,可也。又啓曰,北兵使李邦綏,南兵使李漢昌,熢燧摘奸狀啓,今始上來,而北關則請罷森森坡堡東峰·牟德兩間烽,而移設一新烽於松峰,俾便傳准云云。南關則以爲安邊沙古箇·鐵嶺兩峰之間,相距遼遠,宜別設一烽於老嫗峰,鐵嶺之於淮陽對烽之間,亦宜加設一烽,利城之城門烽,因地形屬之端川,移設其武士器械於豆應峙新烽,罷端川沙器日彦烽臺,而亦移其武士器械於城門烽,俾除兩邑加設之弊。永興城隍烽臺,基址凹䧟,亦爲革罷,而使德時烽,直准於熊望山烽云云矣。今此兩帥臣論列,雖似得宜,莫重烽燧,不可以幕禆摘奸之言,遍議變通,須遣曉事一武臣,更審兩帥臣所論諸處後,方可稟處矣。上曰,欲遣者,何武臣耶?致仁曰,曾以張志恒仰對,而諸議或以爲,只當使南北帥臣看審,不必別送武臣云,下詢處之,好矣。上曰,閫帥巡審,亦難矣。左右相亦奏爲。左議政韓翼謩曰,朝家之托重外方,惟有道臣·帥臣,烽路梗澁,不過數處,今使道帥臣,從便釐正,其中望遠而難瞭者,或設間烽,或移舊烽,則不費多日,可矯其弊,然後發遣知邊武臣,考其便否,則豈不事約而政擧乎?臣意則如此矣。右議政金尙喆曰,向來首相,請送武臣之時,臣適未登筵,其後首相言此事,故臣以爲此不過數處舊烽之移設·新烽之間設而已,有異關防之大變通,則雖送知邊之武臣,不過審察其形便,取其物情而已。未知其必有別般意見,付之道·帥臣,使之親審爛商,兼爲變通,未爲不可云,而朝家雖欲別送武臣,烽燧主管,卽帥臣也,武臣之獨自登審,帥臣之不得參看,論以國體,終涉未穩,臣意則武臣雖或下送,不可不使帥臣,眼同看審日決定矣。致仁曰,帥臣又以爲擧火時限,每値日暮,千餘里轉應之際,勢未及於京烽,時限自火底,差早擧烟傳准,而日暮之後,始擧火相應,則事涉便宜云,而大抵有邊警,則在晝擧烟,在夜擧火,例也。今於無事之時,以烟氣相應,未知其得宜,而況雲晴之日,則烟氣之難辨,有甚於擧火矣。上曰,烟氣有事時所用,而平時以烟,則有事時,又將以何而相應乎?翼謩曰,傳光之速,莫如烽火,雲陰而失瞭者,容或有之,路遠而遲滯者,未之聞也。乘昏之火光,猶爲雲陰所翳,則差早之烟氣,獨不相混於雲陰乎?且外方烽臺,備置狼烟,亦未可知,擧烟之說,臣未知其爲宜矣。尙喆曰,西邊之統軍亭擧烽,雖在日没之後,路不過一千餘里,故其傳也速,北路之初烽起處,比西倍遠,今此擧烟之請,欲在日未昏烽未燃之前,爲早擧早傳之計,而若値雲暗之日,則其所難准,烽與烟,似無異同矣。上曰,擧烟與武臣下送當否,備堂皆陳之。行副司直韓光會曰,首相所奏,出於愼重,而朝家旣以一道之責,畀之於道臣·帥臣,則今於此等事,使之專委釐正,可也,何必別遣武臣,以益其紛紜之弊乎?帥臣設施,或有相左之端,則更議變通,恐無不可矣。擧烟之說,以北京言之,晝則以烟,夜則以火,自是不易之規也。兵曹判書元仁孫曰,烽燧,卽邊情之重者,南北關帥臣,莅任旣久,移設·間設之利害便否,想必熟諳,今雖送武臣,未必勝於使兩帥臣,專管釐革矣。至於烟氣,當初設施,爲緩急之用,今若以京烽之路遠難准,遽設烟氣,則日後雖或有邊憂,將何以示警乎,此則似不可輕議矣。行副司直具善復曰,今此烽臺看審,別遣知邊之武臣固好,而本道亦有道帥臣,南北關帥臣,先爲詳察舊烽之可革,新烽之間設然後,道臣秋巡時,更察形止之便宜,亦是愼重除弊之道,以此以彼,別無得失。烟氣相准之議,雖出於早擧早傳之計,而此乃有事時所用,則平時之以烟代火,終非古人謹熢燧之意。且自前北路烽火,間多有入京之時,而近來則終不如前,臣意則各處烽燧將卒,亦不無稽緩之弊,各別嚴飭,似好矣。行副司直金孝大曰,別遣武臣,恐不如道帥臣詳細料量,而至於烟氣一事,如非雲暗,則有來准京烽之時,然則比不係於火底之早晚,因古規而申飭則恐好矣,行副司直李潭曰,熢燧變通,邊政之重者也,別遣武臣,未爲不可,而帥臣旣是主管之人,則委而責之,亦一道也,惟在上裁如何。至於烟氣相應,一路之內,或以烟或以火,恐未妨於嚴約束之道,且若非雲暗之日,則北烽亦未嘗不來准,此豈專由於路遠不早擧之致乎?臣意則烟氣一節,似難輕議也。行副司直洪趾海曰,道帥臣,旣專管本道,使道帥臣看審,固好矣,而道帥臣則自有民事軍務,恐不免相妨,終不如擇送武臣,專一看審矣。至於烟氣之設,初非所當狀請者也,當初設烽時,必有所審量者,間或有來准京烽之時,則每每稱以雲暗者,不專在於道里之遼遠,自朝家只當另加嚴飭而已。上曰,烟氣之請,莫重熢燧,豈可參差。不必論也。看審事,獻議中,專一云者誠是。於今狀聞齊到,依卿初奏,武臣張志恒,特除都正,看審以來,待秋涼辭朝,許軍官二人,今有事焉。時任訓鍊都正,今姑許遞。口傳啓下,南北兵使,各其道眼同看審事,一體分付。已上出擧條上曰,更點則何如烽燧?善復曰,烽燧則速於更點矣。上曰,各別申飭,可也。上曰,關王廟祭,用甲胄乎?曰,然矣,其拜則用四拜禮乎?曰,然矣。致仁曰,永柔縣臥龍祠,用甲衣者誠怪矣。上曰,臥龍祠,以軍裝云者,是誠何意,果然否?金孝大曰,行祭時,雖不見,而傳說則不然矣。上曰,武夫守直,故欲爲堅守而然矣。臥龍祠創設,與凡諸等節,令禮官持謄錄,夕入侍,曾經本縣守令二三人入侍事。出榻敎致仁曰,丙戌年水刺間,不待於晝停所者,事涉如何矣。翼謩曰,望八展禮,古豈有哉?實是曠世之慶也。上曰,昔年溫行,諸道茶器,皆合停之,而至於菜蔬,亦皆廢之矣,一釣露民之受弊也,多矣,必有禮木,望八暮年,豈遺民廢也?上曰,庚子五月居廬,工曹進二筆一墨,予至今裏置,以展居廬之儀,薜里之以此應求於鄕里,尤爲無狀。致仁曰,聖慮洞燭,無微不及,而其弊則誠然矣。上曰,豈爲一尹弘烈,爲迫切之言乎?今番科額,何如?致仁曰,精抄矣。上曰,雖然,講經勝於製述之數矣。又曰,摠府所爲,何如?致仁曰,誠萬萬駭然。上曰,古有牌招,而予當除之矣,如是則內禁將軍門,皆如是乎?致仁曰,昨日洪梓,亦爲晚後出去矣。上曰,慶興君亦有術焉,不爲請推同僚,而合有變通云矣。請番錄事,果是重任,以大君王子請番故然矣。尙喆曰,雖次第行之,而當次者若有故,則以此生梗矣。上曰,宗班則怨文官矣。文官之不爲入番尤甚,黃宷誠過甚,若思建明門事,則渠之爲摠管,何如?別欲下敎,而不可獨拈武臣故置之矣。上曰,許宇德游堂入侍,能製詩矣。李憬之八字誠貴矣,以受米之行,至於此者,莫非命也。致仁曰,㕑宴自是應行之事,而參預諸臣,則實不勝慶幸矣。上曰,來後年爲就邸回甲,似不勝諸臣之固請矣。致仁曰,李養遂,以微罪補外黃山,已多日月,合有內擬之道矣。上曰,文官處分,已爲之乎?翼謩曰,三司外,仍持敎被罪者,尙多遺漏矣,命書傳敎曰,頃者下敎時未覺,黃山察訪李養遂,令該曹其令內擬,因此而思,曾經侍從遺漏者必有,令該曹書呈,承旨持奏,刋名侍從之類,一體書納,已故者勿論。尙喆曰,永刊版者不入,而其中只一人矣。致仁曰,除名侍從者,亦入之乎?上曰,此則渠輩皆以爲好矣。翼謩曰,輕重間,豈有以罪爲幸者乎?臺啓因齋日姑停,監印堂洪名漢,許遞金吾,監印郞洪纘海,許遞春坊事。出榻敎上曰,頃者之風,此心憧憧,海西一般,而其後下雨,庶可洗滌,才聞湖西狀聞,湖西則無此風,而今聞大臣所奏,三南亦然云,果然,予心可弛。不待齊報,其風有無,爲先狀聞事,令備局分付諸道。岀傳敎訓鍊都正李泰祥遞改,張志恒口傳啓下事。出榻敎守令·邊將入侍事。岀榻敎晝講,內局次對同爲入侍事。出榻敎上曰,前參議趙榮曾,以耆老科之人,今作古人,聞甚惻然。噫,是誰之子?豈可循例致賻?令該曹特爲加給,其子卽故相之孫,待闋服調用,以示予意。出傳敎上曰,諸道漕運,今朝畢乎?令戶曹·惠廳草記以聞。出傳敎上曰,右相道彬,予嘗拜相,而其子耆科而至此,予甚愴然。以吏曹參議金相翊牌不進罷職傳旨,傳曰,只推,更爲牌招。以輔德李晉圭罷職傳旨,傳曰,只推。命讀李迪輔·李重海疏,書批答。守令·邊將,以次進伏,具壽國·申大俊·李敬玉,上曰,以侍從故,不問七事矣。宣諭後,命退去。至洪彦喆,命讀其兩次製進之表,至于再項下長句訖。上曰,汝至官,一如汝文而爲官,可也。命退去。至洪秀輔,上曰,不問七事,便養而好在,可也,命退去。价川李商直進伏,上曰,末望乎,首望乎,誰代乎?曰,曺允彬居下代也。上曰,居下代爲之,善爲之,金觀柱不問七事。至黃仁廉,上曰,思汝父汝兄而爲之努力,善爲之。其餘邊將,進告職名後,次次退岀而至成歡察訪柳薫,上曰,予有深意而爲之,努力之爲之。餘皆次第退出,諸臣亦以次退出。
庚寅七月初九日申時,上御集慶堂。藥房入診,禮堂禮郞,同爲入侍時,都提調韓翼謩,提調元仁孫,副提調具允鈺,假注書金重燮,記注官柳翰申·金致恒,醫官方泰輿·許礈·李以楷·慶絢·吳道炯·柳光翼·鄭允說,禮曹參判鄭運維,禮曹佐郞許鍒,前永柔縣令趙瑍,以次進伏。翼謩曰,午間聖體,若何?上曰,一樣矣。進建功湯,上進御訖。上曰,禮郞進告奉審事。許鍒進告無頉,命承旨讀書啓後,禮郞使之先退。上曰,朝未診焉,診候爲之,可也。泰輿診候退伏曰,脈候在右三部,度數調均,而滑體差勝後一樣矣。許礈以下諸醫之言,如出一口,診候訖。上曰,金孝儉亦爲入侍乎?翼謩曰,次例入侍則入之矣。上曰,此是金履禧之姪也。翼謩曰,朝未診候,今宜請診,而矇未覺察,不勝惶恐矣。上曰,今日不診,例也,而怳然大覺,丙戌年初四日,自然感意矣,其時則非徒苦矣,講之聲音,亦難若是,氣之低下則不然,而必是痰也,果是痰乎?泰輿曰,必是痰候也。上曰,昔則步而優爲之,今則以輿,可見其衰矣,今日則苶然之症,比前稍加焉,此亦衰症也。翼謩曰,頃日則極熱,而今日則凉生,甚急矣。翼謩曰,出送提調,加煎一貼,似好矣,殿下置臣等於內局,而將何用乎?上曰,必有此言,予先發口矣,煎入可也。翼謩曰,騎馬試行於玄光門者,果是今年乎?上曰,非也,乃丁亥年也。允鈺曰,奉審承旨入來矣。上曰,誰也?曰,李在簡也。在簡進告陵上與丁字閣·祭物,竝無頉矣。命讀其祭物單子後,命退去。奉審禮郞崔海寧,入侍進伏。上命承旨,讀奏書啓訖。命誦其科作,海寧誦訖。上曰,其亦難矣。命書傳敎曰,今番禮郞三人皆來,而皆無頉,心少弛,此頉皆在塗灰中,猶不信然,而書啓中一局諸陵,宜審先後,而齊陵·恭陵,雖不然,此則不云,而至於昌陵,先昌陵後弘陵,事體當然。奉審時,雖不能,書啓中,何敢先書而示予乎?其涉駭然,此遐方之人,其不重處,欲爲重推,問其奉審,其涉詳審,事亦周密可尙,勿問焉。又命書傳敎曰,禮曹正郞崔海寧,初則欲飭,非徒做事之周密,昨年庭試壯元,故命誦科文,原篇突誦,頃者已爲下敎,其數不過年今二十三,可謂人才,令該曹·善地郵官,懸註調用,以示予惜人才之意。翼謩進建功湯。上曰,苶然之症,今則少愈,勿進如何?誠苦哉苦哉。翼謩曰,晨朝則稍凉,加意進御,好矣。上曰,人無信不立,旣命進之後,何可不進?進御訖。上曰,此則予買而服之矣。翼謩請診候。上曰,置之。提調與醫官竝先退,坐直承旨入侍。碩載進伏。上曰,元敬王后閔氏府院君君號,何也?承旨碩載曰,似是驪興也。上曰,然矣。命書傳敎曰,驪興府院君奉祀孫,再昨年已下敎乎,問啓,閔百全以奉祀孫,仍承傳爲獻陵參奉矣,因木根被罪之意回奏。上曰,噫,今日憶昔,欲爲下敎,而再昨年,必也調用。故問於銓曹,其奉祀孫閔百全,果爲調用本陵,因木根處分,而其後放䆁云,敍用,令該曹待窠懸註調用,以表今日之意。出傳敎理中建功湯前方中,乾薑桂枝,各加五分煎入事。出榻敎藥房提調,持湯劑更爲入侍。出榻敎奉審禮郞入侍事。出榻敎坐直承旨入侍事。出榻敎上曰,吏曹書納中點下者,竝蕩滌,餘皆勿論。岀傳敎命讀禮曹謄錄中,武候廟營建時,宣廟敎文與其時永柔縣監校理李敏敍上疏,此上疏,請其武候廟物力疏也。又讀岳武穆配享備忘記,又讀文文山配享備忘記訖。上問前縣監趙瑍曰,俄聞領相所奏,其祭用武士者,何也?瑍曰,自前創建時,武士爲之主張,而武士守之,故或有儒林行祭之時,而至於相詰呈單矣,祭時所着用,帽帶樣矣。上曰,其時揭板,至今存乎?瑍曰,書下梨花亭三忠祠,至今留置矣,癸未書下云矣。宣廟五月,駐輦於永柔矣,命讀其時回鑾之日金璽等願留疏,且讀其時批答訖。上曰,癸卯建祠,戊申賜額,而乙亥配享岳武穆,庚午配享文文山矣,其後戊申二月,昇遐於慶運宮矣。遂命書傳敎曰,今日因筵中所奏,初則欲問臥龍祠故事,因此知本事,癸卯創建,乙亥合享,庚午同祔,次第詳知。嗚呼猗歟,兩朝盛事,其敢繼述,儒武互爭,非所可論,聞其先節武,此後縣儒,因此其若復起,非予今日詳問之意,政院知悉。雖有此事,切勿捧章,以息其鬧,此事今止於此,而嗣服後,三次親製致祭,執事互爭,亦無可論。義州聚勝堂,永柔梨花亭,海州芙蓉堂,皆追慕,而前後親書揭板,此亦少伸微忱,亦何復諭?因此聞永柔前參奉金璽,再次陳章,奉聞御批,憶昔萬倍,不覺掩抑。嗚呼,其時若是勤懇,今乃聞焉,而莫知後孫之有無,此豈憶昔之道乎?金璽,縣令·道臣訪問以聞,況至於終當更巡,必與此道父老,共置一酌敍之御敎,不覺望穆陵而飮涕。嗚呼,此後十六年禮陟,嗚呼,永柔之民,於戱,不忘之心若何?民猶若此,況予心乎?因臥龍祠,近八聞此,是豈偶然?嗚呼,戊申二月,當御慶運宮也,聞此豈可曠日?再明日當詣慶運宮,永柔文·蔭·儒·武在京者,曾任永柔縣令者,依宣醖例,令度支賜饌,予亦體昔敎之未遂,依今春同食堂之例,同食以來。嗚呼,憶己丑賜饌㕑院,況今日乎,且其時予則坐視,意蓋深矣,卽爲擧行,饌品比諸宣醖從略,御饌賜饌,皆不過五品,令道臣卽詣永柔縣,招集七十以上父老,依此例梨花亭中,道臣本縣令共食,各賜帛一疋,以示予憶昔繼述之意。上曰,再明日詣慶運宮時三嚴辰正,三刻單嚴,儀註與世孫祗迎·留營留陳,皆安徐,只備堂曾經關西道臣,曾經本縣令者,隨駕,挾輦軍八十名,前後廂軍一百名,皆以內外入直,訓將只率新營標下隨駕,禁軍亦入直隨駕,當以延和門來輦,軒架副輦亦安徐,前後部鼓吹,動駕時·回駕時,依例爲之。其餘入直,皆仍入直。永柔儒武,當賜帛,令度支知悉,賜饌賜帛,當於前冬御筆揭板庭中爲之,而先拜後賜饌,分付排設房,道路依昨年仲冬初二日例擧行,服色皆以黑團領。出傳敎諸臣以次退出。
上在慶熙宮。停常參,行朝夕講。
元敬王后忌辰。
夜一更二更,月暈。
藥房都提調韓翼謩,提調元仁孫,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨見春曹謄錄,憶昔追慕萬倍,氣則一樣,朝講入侍。
中宮殿·惠嬪宮,藥房口傳問安。答曰,知道。
傳于崔台衡曰,今日朝講爲之。
崔台衡啓曰,朝講,兩司當爲進參,而諫院無進參之貢,司諫李晉圭,卽爲牌招,何如?傳曰,允。
傳于柳善養曰,內局入侍。
傳于具允鈺曰,何時下敎,而尙有呼聲乎?卽爲詣閤,正時單子入之。
以都摠府守宮望筒,傳于李碩載曰,依前爲之。
傳于柳善養曰,不能檢飭,當該司鑰,越俸一等。
以司諫院司諫李晉圭牌不進罷職傳旨,傳于柳善養曰,只推。
吏曹口傳政事,以尹東暹爲兵曹參判,朴弼逵爲兵曹參議,以金夏材爲待敎,吳鼎源·柳誼爲檢閱。
具允鈺,以吏曹言啓曰,今此孝章廟告祭大祝,前獻納金樂洙塡差,而時無職名,令該曹口傳付軍職,何如?傳曰,允。
柳善養,以禮曹言啓曰,卽接忠淸監司移文,則鎭川只奉四賢於東西廡云,鎭川縣雖是縣邑,今當各邑鄕校陞配之時,不可仍配於兩廡,秋釋菜兼告由後,陞配殿內之意,祝文中措辭撰出,急速磨鍊下送之意,分付,何如?傳曰,允。
又以宣惠廳言啓曰,諸道漕運畢納與否,草記事命下矣。本廳所納未收,羅州米九百石零,長興米一千五百石零,靈巖米九百石零,咸平米七百石零,康津米七百石零,茂長米九百石零,益山米八百石零,全州米一千一百石零,務安米一百石零,大興米六百石零,鴻山米六百石零,林川米一百石零,定山米三十石零,扶餘米四十石零。而全未納邑,則海南米二千三百石零,咸悅米二百石零,光陽米一千一百石零,求禮米二百石零,全義米一百石零之意,敢啓。傳曰,戶曹草記已諭,一體申飭,數千石全未納,尤涉駭也,越等,畢納後給廩焉。
徐浩修,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜四更量,犯夜人中宮殿別監崔道平執捉,而係是掖庭所屬,不敢自下擅治,何以爲之?敢啓。傳曰,近者寥寥,此輩先犯,其涉可駭,依例決棍。
又以二所巡廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,犯夜人別監崔道平,依例決棍事,命下矣。依傳敎崔道平,依更數決棍二十度之意,敢啓。傳曰,知道。
庚寅七月初十日辰時,上御集慶堂。朝講,藥房入侍時,領事金致仁,特進官韓光會·尹東暹,同知事洪名漢,參贊官柳善養,掌令任瑎,侍讀官沈觀之,檢討官林鼎遠,假注書金重燮,記注官柳翰申·金致恒,都提調韓翼謩,提調元仁孫,副提調具允鈺,以次進伏。上御黑圓領袍,講大學,自凡傳文,至補亡章知之至也訖。觀之讀焉,至止於至善。鼎遠讀其下訖。上曰,陳文義。觀之曰,日日新又日新,湯之盛德,無復加勉,而猶加日新之工,至於銘盤,此乃聖益聖之功也。鼎遠曰,周雖舊邦,其命維新,君德旣新,民德亦新,以成八百年基業,此亦作新之工也。上曰,所奏好矣,領事陳之。致仁曰,別無所奏,而人孰無明德之性,惟患其不能自明矣。鼓之舞之,使之明其明德者,亶在於君師之道。而殿下五十年臨御,新民明德之化,非不盛矣,惟願不以旣明自安,愈以未明爲憂,念玆念玆,懋哉懋哉。上曰,所奏好矣,當體念矣。名漢曰,堯之克明峻德,文王之緝熙,俱是自新新民之工,以至於黎民於變,周命維新,伏願以堯之克明,文王之緝熙自勉焉。光會曰,傳之二章,尤爲新民明德之本,而其本則不外乎誠之一字矣。東暹曰,大學之敬,中庸之誠,相爲表裏,非敬則無誠,非誠則無敬,旣盡大學之敬,又加中庸之誠焉。善養曰,表裏精粗,無加於誠敬上工夫,旣敬且誠,則何患乎明德,何難於新民?致仁·翼謩進前曰,聖體,若何?上曰,一樣矣。寢睡·水刺之節,亦何如?上曰,一樣矣。進建功湯,上進御曰,若止則庶可支過矣。請診候,醫官方泰輿·許礈·李以楷·鄭允協·慶絢·金季良,以次診候曰,脈候左右三部調均,而滑體一樣差勝矣,所言略同。翼謩曰,中宮殿湯劑,今已畢進,請更劑以進焉。上曰,依爲焉,中宮殿進御番薷異功散,加半夏五分,五貼今日劑入事。岀榻敎上曰,夕講爲之。出傳敎命允鈺,讀昨夕所下傳敎。上曰,其爲人則貴矣。允鈺曰,爲人,純實矣。上曰,賜饌,與予饌,若有加減,則當不受矣。致仁曰,無等恐涉如何矣。上曰,明明德,亦有大小厚薄乎?予饌,比他厚且大矣,永柔人上來,當爲幾人?致仁曰,不知其數,而此非科時來者,恐不多矣。薬房先退,特進官尹東暹,同知事洪名漢,參贊官崔台衡,侍讀官沈觀之,檢討官林鼎遠進伏。上講大學衍義,自曰若稽古,至格于上下訖。觀之讀至時雍,上曰,陳文義。觀之曰,欽字,是無不敬之義也。鼎遠曰,堯之安安,則安行之安,旣安而又安,聖而益聖之工也。名漢曰,克明峻德實爲天下後學之倡,而師道在下,未能克明,益加明德之工焉。東暹曰,小學之立敎,大學之經一章,實爲表裡之極工,而典章文物,載道之器,堯舜文武,載道之人,勿以堯舜文武,爲不可跂及,勿以典章文物,爲學問之別事,雖一字一句,必於聖躬上體念焉。上曰,所奏切實,令人正發騂矣。上曰,蓼莪已習,而風泉章未習,故持入矣。台衡曰,臣於文義,別無所奏矣。上曰,朝講似難備員,而任瑎適來,不問其可問之文義,予之精神如此矣。上讀下泉章,又讀匪風章訖。觀之·鼎遠,各讀一遍訖。上又讀陟岵章,經筵官先退,諸臣以次退出。
庚寅七月初十日酉時,上御集慶堂。藥房入診入侍時,都提調韓翼謩,提調元仁孫,副提調具允鈺,假注書金重夑,記注官柳翰申·金致恒,醫官方泰輿·許礈·李以楷·鄭允協·慶絢·金季良·金光國·丁志泰,以次進伏。翼謩曰,午間聖體,若何?上曰,一樣矣。進建功湯後,提調與醫官先退。命書傳敎曰,噫,今番事,豈云循例?前任縣令者,雖一人,何敢不參?皆令入參。上曰,明日世孫,同牌隨駕事分付。出傳敎上曰,今聞畿伯,亦永柔前任云,一體進參事分付。出傳敎上曰,昨日雖命置之,更思之,申光緝與申光履有異,其宜差等,庶人一款,特爲分揀。出傳敎上曰,騎曹參判·參議,竝許遞,卽爲口傳擧行,牌招察任。出傳敎上曰,左承旨尹東昇許遞,其代,前承旨徐浩修除授,牌招察房順房出傳敎上曰,莫重動駕,左右史不可不備,違牌翰林竝敍用,令該曹付軍職,牌招察任。出傳敎上曰,當該中官,莫重草記,掩置不奏,其何意思?中官韓景勳,越俸一等。出傳敎上曰,前禮判蔡濟恭,其所遭,誠爲孟浪,可謂毛將焉傅者,而頃者宗伯,强以謝恩,其後內局,雖乍行公,以今番違牌觀之,可知,故先差備堂,其令察任,意蓋在焉。昨日次對亦不參,誠過矣,誠過矣,從重推考,此後其令依前供仕。岀傳敎上曰,噫,前冢宰申晦,往者被斥,已無可論,而頃者之事,萬萬駭然,業已洞知,何過撕捱,而以前禮判事觀之,撕捱猶過,此何分義?噫,頃年侍衛時,文政門所對,尙今稱道,豈持此也?心在乎國,予知熟矣,其心若此,故浮囂轉甚,此予所以爲世道,中夜深歎者也。然事已浮雲。嗚呼,近八其君,往牒豈有若此之時,雖不開䆁,爲今日臣子者,不欲若此,況洞燭無餘,開䆁備至者乎?此後宜體近八其君之心,其勿過爲自劃事申飭。出傳敎命讀關西伯狀啓,卽中城頹圮監役人請罪也,讀訖,命書傳敎曰,關西道臣狀聞混下,故因他事,今知取來命讀,其中最不知者,林遇春·崔文灝也,此人爲都廳,豈有若是孟浪?況林遇春左峴樹功,尤涉異也,因備局題辭,諸監董者決棍。而其中林遇春·柳衡弼,令攸司稟處,予意則不然,玆事宜請備局稟處者,非關兩於攸司者,皆令備局稟處,而予意則自初有不然者,沁都予已見矣,近者亦仍取覧日記聞焉。庚寅年備局次對時,築城與否,其時尙未了當,何時能城?癸巳予行時,見其城乎?予意自初不然者,旣有外城,有何疊城?若重內城,外城其將棄乎?平壤內城,亦然若此。左峴亦將有中城乎?曾聞京中牟利之輩貪利,費許多財而築昭陽江,築旋潰決,沈萬金財於江中。聞其時景像,幼時不覺一哂,昨年僅築旋潰,今年又築若前,一邊令道臣每等自備以築,一邊築城耗缺,則此築耗相等。予則曰,閔子騫之言,正合于今,何爲而然?雖有舊基,不築幾年,況今聞只築西北,東南無築,以此推之,外寇只在西北乎?比諸人家,只築西北,而不築東南,可乎?且東林西林,其所浮費,予當惜之,其時道臣私財乎?卽關西蓄積也。莫云關西,其本國儲,正若府庫財,非其財者也。噫,安州城與左峴城,得其人,雖成功,今者此城,予意决不可,又費國財,雖然因此有興懷者,何則?嗚呼,此城,昔壬辰後甲申前皆歷覧者,而予則其雖聞也,形何知也?雖然,玆事自初予意然,故今諭,舊基在於何年,備堂亦有舊道臣·舊帥臣,詳問。且此內城不可不更築,而仍舊貫亦無妨乎?令備局消詳講確,後日次對時稟處。允鈺曰,明日參宴者,永柔民則只三人,曾爲縣監者五人,道臣者一人,餘皆有故矣。上曰,然乎?諸臣以次退出。
上在慶熙宮。停常參·經筵。
自昧爽至辰時,有霧氣。
大殿·中宮殿·惠嬪宮,藥房口傳問安。答曰,知道。
崔台衡啓曰,今日擧動時,諫院無侍臣進參之員,除在外外,司諫李晉圭,卽爲牌招,何如?傳曰,允。
又啓曰,待敎金夏材,時在京畿廣州地,斯速乘馹上來事,下諭,何如?傳曰,允。
傳于崔台衡曰,春桂坊與政院等,盡爲隨駕事,分付。
徐浩修,以兵曹言啓曰,今七月十一日,武臣賓廳武經講書日次,而動駕相値,不得爲之之意,敢啓。傳曰,知道。
崔台衡,以內醫院言啓曰,近來內醫之兼御醫者甚多,番次極其苟艱,在前如此之時,有姑降入直之例,御醫中許·康命徽,依前例姑降入直於內醫廳,何如?傳曰,允。
徐浩修,以漢城府言啓曰,申光緝,與申光履有異,其直差等,庶人一款,特爲分揀事,命下矣。依傳敎申光緝,庶人分揀之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
李碩載,以義禁府言啓曰,前持平宋德基,令金吾,施以制書律事,傳旨啓下,而特敎定律名者,勿捧原情,直爲草記勘處,曾爲定式矣。宋德基今已拿囚,以制書有違私律,杖一百收贖,盡奪告身,放送之意,敢啓。傳曰,知道。
又以義禁府言啓曰,連山縣監朴通源,舒川兼任庇仁縣監申昕拿來,忠淸監司啓本,宣惠廳粘目,憑關處之事,傳旨啓下矣。朴通源纔已上來,今方待命於本府,卽爲拿囚。申昕時在任所云,依例發遣府羅將,拿來,何如?傳曰,允。
兵曹口傳政事,副司果趙駿漢。
大駕詣慶運後,藥房·政院·玉堂口傳問安。答曰,知道。世孫宮,政院·玉堂口傳問安。答曰,知道。
以承傳色口傳下敎曰,前爲邊將金聲八之子有無,兵判知之,入侍時以奏。
以承傳色口傳下敎曰,豈有古今,金聲五旣已下敎,金聲八之子有無,亦爲知入。
以承傳色口傳下敎曰,隨駕長番半熟馬,差備兒馬賜給。
以承傳色口傳下敎曰,十六年御此時,必有政院與各司之權設處,乘輦時知奏。
傳于具允鈺曰,老人加資,卽爲下批。
備忘記,明禮宮·於義宮,依昨年例,木綿二十同,布二十同式,錢文百貫式輸送。今年具載者多,米二百石式加送事,分付戶曹,而一百石式,令惠廳輸送。
以承傳色口傳下敎曰,還宮時,餘慶坊當爲奉審而入,先廂稍退作門,只繖扇侍衛承史隨入。
以承傳色口傳下敎曰,累次來臨,憶昔興懷,一無致祭之事。回鑾後,劉昭儀房,遣內侍致祭,況闕內咫尺乎?金貴人房·金寧嬪房,一體致祭事,分付,祭文當製下矣。
以承傳色口傳下敎曰,致祭,下敎日擧行。
傳于徐浩修曰,明日應射人,竝平明來侍。
傳于徐浩修曰,明日試射時,本洞閑良操弓者,皆令待令應試。
以承傳色口傳下敎曰,明日試射時,柳葉箭立四貫革,鳥銃六貫革。
庚寅七月十一日辰時,上詣慶運宮。擧動入侍時,行都承旨具允鈺,左承旨李在簡,右承旨崔台衡,左副承旨徐浩修,右副承旨李碩載,同副承旨柳善養,假注書金重燮·權偀,記事官吳鼎源·柳誼,以次侍立訖。上具翼善冠·袞龍袍,乘步輿出通陽門,詣延和門外,乘輦。藥房都提調韓翼謩,提調元仁孫進伏。翼謩曰,聖體,若何?上曰,一樣矣。翼謩曰,寢睡·水刺之節,若何?上曰,亦一樣矣。翼謩曰,請進湯劑,上進御訖。允鈺曰,前永柔縣令,時無職名人,付軍職入侍,何如?上曰,前永柔縣令,口傳付軍職。駕前下敎上詣慶運宮,先行四拜禮,次行奉審訖,仍䧏詣宮庭,東向殿座,王世孫侍坐。上曰,前道臣·縣令入庭,前平安監司金尙喆,前永柔縣令沈星鎭·趙榮進·李得實·趙·趙瑍·洪駿漢,永柔幼學李萬和及武士二人,入庭進伏。上曰,摠管中,有穆廟子孫,亦爲參座,慶興君栴,亦爲侍坐。上曰,饌床催促,仍命書傳敎曰,今日戶堂,豈可不備?參判未差代,宋瑩中除授牌招,先察任後謝恩。少頃進饌,仍爲寅饌。上曰,世孫進爵,王世孫進爵訖。上曰,大臣及耆堂進爵,尙喆·星鎭,以次進爵。上曰,春坊進爵於世孫,承史及侍衛,皆宣一床,撤床訖。尙喆曰,今日動駕展禮,聖體,若何?上曰,一樣矣。尙喆曰,實由聖德之追慕,而居然爲盛擧,雖蜜水,至於進爵,不勝慶幸,景賢堂受爵,亦五味也,無過於今日,少推今日之事,伏望。上曰,此亦太康矣,今日來參者,前守令略干入來,道臣則皆有故不來矣。然自大臣,以至於下大夫而皆參,亦異事也。仍書御筆御製詩一句,賜尙喆。上曰,入庭諸臣皆賡進。上曰,此宮坊內七十以上老人召入,耆老八人召入,各問姓名及年歲訖。上仍命書傳敎曰,本洞老人八人中,一則年九十四,二則癸酉生,二則甲戌生,年九十四人,癸酉生二人,特爲加資,各賜帛二疋,其餘竝加資,各賜帛一疋。明禮洞居民,尙今遺漏,分付該部,自今日特爲免役。上又命書傳敎曰,噫,今日此擧,雖由追慕,予懷萬億,豈無表意。入庭十一員中,大臣及一品宗班,豹皮一令,重臣·宰臣,各虎皮一令,其中下大夫一人,大鹿皮一令賜給,趙瓊·洪駿漢陞敍,南學生李萬和。噫,今日此擧,鄕儒只一人,而頃者入格,今日賜饌,豈視常例?守奉官待窠懸註調用武士只二人,而康聖霖卽禁軍,令該曹從願,邊將懸註調用,土校一人,令該曹米布題給。入侍承旨,半熟馬一匹,翰注·春坊官員·左右通禮,各兒馬一匹,桂坊官員·相禮,各弦弓一張賜給。上曰,洪駿漢進前。駿漢進伏。上曰,今日汝兄不來,予心悵然,汝歸傳予意。上曰,儒生進前文言,萬和誦訖。上命書傳敎曰,嗚呼,坐此庭憶壬癸,予心萬倍。嗚呼,其時一則受吾皇再造之恩,二則將校軍兵效勞之功,況臥龍祠武臣,執事盛意,可以仰揣,豈無繼述之道乎?今日大門內隨入,都摠府軍職·內乘·五衛將·內三廳與隨駕中官將校·駕前駕後隨駕弓矢人,道路兼司僕·日傘繖扇差備,當以柳葉箭,武藝廳挾輦·挾輿軍·鎗釰軍·蛟龍旗·標旗差備·內吹扈輦隊,近仗軍士鳥銃。而明日中日廳,當親臨試取,試官騎判·訓將·禁將,入直二騎郞·二摠郞爲之,時刻隨時,只入正時,儀註安徐。上曰,儒臣持大學衍義入侍。出榻敎上仍入內,諸臣退出。有頃,左副承旨徐浩修,假注書權偀,記事官吳鼎源·柳誼,校理沈觀之,修撰林鼎遠,以次進伏。上誦大學衍義初大文,王世孫又講衍義初大文。上曰,儒臣讀之。觀之·鼎遠,以次讀訖。上曰,承史讀之,浩修·偀·鼎源·誼以次讀之。上曰,陟岵·風泉章持入,賤臣偀,趨出持入。上講匪風章二遍,又講下泉章二遍訖,又講大學衍義第二章。上曰,儒臣分讀風泉,觀之·鼎遠讀之。上又講陟岵章訖。上曰,藥房提調,持湯劑入侍。都提調韓翼謩,提調元仁孫,副提調具允鈺,以次進伏。翼謩曰,俄間聖體,若何?上曰,一樣矣。上進御湯劑訖。上曰,今日入侍之人,卿等必有欽羡之心矣。翼謩曰,果然欽羨不已,臣等何以則亦爲可爲之道乎?上曰,爲怪言矣,仍命書御製文訖。上曰,春坊官員入侍。出榻敎輔德趙㻐進伏,王世孫賡詩以進,允鈺讀奏,入庭諸臣賡進詩訖。上命書傳敎曰,今番賡韻中,注書金重燮,西關當日未遑事,古殿今辰繼述恩,噫,其句可謂圖畵今日,一倍予心,特賜豹皮笠·耳掩。上又命書傳敎曰,慶運宮入侍儒臣,各賜大鹿皮一令,以表此日之意。上曰,還宮時刻單子置之,待下敎只入初嚴。出榻敎諸臣少退。有頃,上乘步輿,詣大門外,乘輦詣餘慶坊入內。少間,上還宮乘輦。上曰,餘慶坊庫直,米布加數題給。駕前下敎上曰,明試射時,射員平明待令,砲軍食後待令。駕前下敎上還詣延和門外,降輦乘輿。上曰,藥房提調,持湯劑入侍。都提調韓翼謩,提調元仁孫,持湯劑進伏,上進御訖,仍還入大內。
上在慶熙宮。停常參·經筵。
自昧爽至辰時,有霧氣。
藥房都提調韓翼謩,提調具允鈺啓曰,昨日親臨慶運宮,仍歷餘慶坊,聖懷克伸,向晚回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。見春曹謄錄,少伸微忱,追憶戊申以前,十六年此心何抑,拜慶運審餘慶,誠耶孝耶?此懷萬億,氣何睱諭?世孫氣候亦一樣矣。以承傳色口傳下敎曰,下敎時入侍。中宮殿·惠嬪宮,藥房口傳問安。答曰,知道。
以承傳色口傳下敎曰,昨日動駕之後,心一倍,敬奉閣,與世孫先拜後試射,春桂坊只入直隨焉。
崔台衡啓曰,卽者檢閱柳誼,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李碩載啓曰,行大司憲洪重孝在外,執義李迪輔在外,掌令任瑎呈辭,李宇喆在外,持平李東顯呈辭,任希簡在外,今日以監察茶時之意,敢啓。傳曰,知道。
崔台衡,以弘文館言啓曰,新除授校理李得臣,時在京畿抱川地,副修撰李養遂,時在慶尙道黃山任所,經筵入番事緊,請斯速乘馹上來事,下諭。應敎趙宗鉉,由限已過,副應敎洪龍漢,旣有只推之命,與新除授修撰趙載俊,修撰李昌任,一體牌招察任,何如?傳曰,允。
又以侍講院言啓曰,本院新除授說書鄭福煥,自鄕上來云,卽爲牌招察任,何如?傳曰,允。
徐浩修,以禁衛言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
以忠淸水使啓本,果川居趙泰中等渰死事,傳于李在簡曰,令本道恤典擧行。
以承傳色口傳下敎曰,戶曹取來玉燈二箇,備入數於玉堂以燃。
以承傳色口傳下敎曰,柳葉箭賞當先給,兒馬帖及直赴帖,卽爲待令。
具允鈺,以春坊言啓曰,本院兼司書洪相簡入直矣,謂有情勢,陳疏徑出,下番闕直,事甚未安,兼司書洪相簡,卽爲牌招入直,何如?傳曰,牌招。
以承傳色口傳下敎曰,銃今日似難畢放,頒賞明日當爲之,已入格者,使之早爲退去。
以承傳色口傳下敎曰,中官姜晚德,以弓承傳,極爲放恣,應是借射,當試之,待令。
以承傳色口傳下敎曰,挾輦·挾輿武藝廳,應是入直軍,累日隨行,當於今日施賞,前例旣知之,塡書以入。
吏曹口傳政事,慶興君栴,今加顯祿,親臨試射,帿箭四中,加資事承傳。
殿座罷後,政院·玉堂·藥房口傳問安。答曰,知道。世孫宮,政院·玉堂·藥房問安,答曰,知道。
柳善養,以侍講院言啓曰,本院司書金普淳受由在外,兼司書洪相簡,說書鄭福煥牌不進,兼說書未差,下番他無推移之員,不得已上番姑降入直之意,敢啓。傳曰,知道。
傳于李碩載曰,承旨入侍。
傳于柳善養曰,次對旣有命,詣閤承旨退去。
備忘記,次對有下詢者多,騎判·訓將·禁將,次對入侍,李潤成·張志恒·李邦曄爲試官。
庚寅七月十二日辰時,上詣中日閣。親臨試射入侍時,行都承旨具允鈺,左承旨李在簡,右承旨崔台衡,左副承旨徐浩修,右副承旨李碩載,同副承旨柳善養,假注書金重燮·權偀,記注官金再郁,記事官吳鼎源,以次侍立訖。上具翼善冠·袞龍袍,乘步輿,出通陽門,詣敬奉閣,行四拜禮,仍詣中日閣殿座,試官兵曹判書元仁孫,訓鍊大將李章吾,禁衛大將具善復,兵曹佐郞金光藎,都摠都事兪鎭模,以次進伏訖。仍爲射員呼名。上曰,傳名宣傳官,聲音低微申飭。上曰,藥房提調,持湯劑入侍。都提調韓翼謩,提調元仁孫進伏。翼謩曰,聖體,若何?上曰,一樣矣。翼謩曰,寢睡·水刺,若何?上曰,一樣矣。上進御湯劑訖,翼謩請診候。上曰,置之,藥房先退。允鈺曰,昨日御製御筆,當爲模寫,而未及稟定,依例模寫以進,何如?上曰,依爲之。上曰,玉堂玉燈,其數爲幾何,而何年恩賜乎?在簡曰,燈爲六箇,而未知何年爲恩賜矣。上曰,銀臺則有賜送銀杯,其杯,何如?允鈺曰,其杯卽桃杯矣。在簡曰,玉堂亦有銀杯下賜矣。上曰,竝持入。允鈺持入曰,杯中有其時御製御筆矣,仍爲讀奏。上曰,考事,詳考其年月,在簡持玉堂考事讀奏訖。上又以御筆,書御製十六字於杯臺,仍命曰,鐫而塗金,仍命書追慕綸音曰,銀臺古名雖聞,其杯莫知何樣,固今日問玉燈,知銀臺·玉署皆有銀杯,而壬申年特賜者,而杯心御製,其所勉飭,猗歟盛哉,不覺欽歎。嗚呼,七十九年事,今七十七歲,何覽此杯?不覺涕沾,追聞玉堂考事,卽昔年御製御筆也。嗚呼,今日於予,有加一追慕者,此心何抑?敢以十六字,親書其臺,其令同鐫,御筆模寫作帖,依古回文,以寫其中三字,亦依古以寫,一件進于予,一件獻于沖子,時任承旨·儒臣,各賜一件,而帖下皆列書承宣·儒臣,以表予暮年追慕萬億之意。曾聞獻官所無,而於宮闈令,命賜一位祭物,而尙今遵焉,此後於廟於殿於陵,其若親祭,一位酒,分賜政院·玉堂,其使永流昔年恩賜。上又命書傳敎曰,今予一心,不過追慕二字,因聞玉署故事,玉燈則莫知何年賜,銀杯則科表,近八豈特知本事,杯中御製御筆,字樣能辨,予懷何抑?特爲謹書其杯,以示追慕繼述之意,而玉燈,頃臨玉署時見此,故以此問,豈可一問而止,何效唐宗臨弘文館故事乎?曾聞兪奉朝賀言,夜臨玉署回內時,自內奉來燭,以窓隙燃燭云,銀臺旣繼述而書,玉署亦無繼述之意乎?回時與沖子同詣玉署,與沖子入直儒臣爲夜對而入,其令玉署,左右皆燃燈以待,夜則當講風泉·陟岵章矣。上曰,傳命宣傳官吳載徽拿入,拿入後,分付拿出,東邊侍衛皆立。上曰,專爲觀光乎?仍命曰,左邊侍衛,竝從重推考。出擧條藥房都提調韓翼謩,提調元仁孫,持湯劑入侍。翼謩曰,俄間聖體,若何?上曰,一樣矣。仍進御湯劑訖,上入小次。有頃,上出詣殿座,允鈺讀奏春坊徑出草記。上曰,政院不知徑出乎?何不請推?台衡曰,待殿座後,將欲奏之矣。仍讀奏推考啓辭,上仍命書傳敎曰,依例請推而不爲,下敎之後,以他承旨替奏,事體寒心,當該承旨遞差。又命書傳敎曰,前承旨李壽鳳,承旨除授,牌招察任,房順房。上曰,衛將所書員,極爲駭然,令騎郞決棍,仍爲頒賞。兵曹佐郞魚錫齡,決棍後復命。上曰,騎郞立而復命,駭然,記過待令。上曰,具廛招入,廛進伏,上命講陣法。講訖。上曰,與具㢞,何如?浩修曰,不如矣。章吾曰,臣則以爲勝於㢞矣。浩修曰,豈其然乎?上仍命書傳敎曰,兵曹敎鍊官具廛直赴,故召見,雖莫知容貌之若何,而以年少之人,能誦陣法,所對如人,可謂人才,親臨試射,豈無聳動?令該曹,不拘年限,特爲邊將待窠調用。允鈺曰,臣子具廛,年少未擧,邊將豈可爲乎?請還收下敎伏望。上曰,雖年少,可謂人才也。說書鄭福煥,牌不進呼望。上曰,今之說書,文官初入仕,何敢如此?極爲駭然,勿爲納牌望,以校書參下施行。兼司書洪相簡牌不進呼望。上曰,此非禮讓,焉敢若此,勿爲呼望,使之承牌,不然則當補外矣。上曰,領賞中宋奎五招入。奎五進前。上曰,年幾何?奎五曰,六十四矣。上仍命書傳敎曰,宋奎五因昔年有功人之孫,奎彬·奎徵·奎五,皆以三宮任掌,今只有此人,昨日後今見問年,今六十四,豈可只賜弦弓乎?令該曹特爲帖加咸給,以示憶昔之意。浩修曰,俄者玉燈,加下於玉堂,仍下御製御筆,此於玉堂爲古事,亦當登於備考中矣,模寫揭板,何如?上曰,依爲之。上曰,藥房提調,持湯劑入侍。都提調韓翼謩,提調元仁孫進伏。翼謩曰,終日酬應,聖體,若何?上曰,一樣矣。上進御湯劑訖,仍入小次。少間,上出御殿座,仍命書傳敎曰,其雖說書,於今不過一參下官,焉敢若此?下敎今聞,其敢自列?其雖放恣,與無端其異,洪相簡違牌,亦不無義,初下敎特寢,皆以違牌傳旨捧入。上又命書傳敎曰,柳葉箭皆賞,挾輦·挾輿·鎗釰軍·內吹,亦皆親臨頒賞,而其餘未放者,來朝以今日試官,於此處畢放,當於延和門頒賞,以此分付。又命書傳敎曰,有下問者,明日備局次對進定,延化門殿座,當於午後爲之,政院知悉,時刻置之,待下敎今日記過者,其令一倂分揀。又命書傳敎曰,非特再昨下敎,旣有許多人家而有此築,與初下敎雖有異,今者之敎,其豈偶然?來朝下問者亦此也,先令備局知悉。上曰,政院·玉堂謝箋,再明日崇政殿東月臺親受事。出榻敎上曰,今日夜巡弛禁。出榻敎上仍詣弘文館,王世孫隨詣侍坐,參贊官徐浩修,侍講官沈頤之,檢討官林鼎遠,記事官權偀,記注官金再郁,記事官吳鼎源,以次進伏廳上。上講匪風·下泉·陟岵三章訖,上曰,世孫講匪風章,王世孫講訖。上曰,儒臣及承史,以次輪讀。諸臣以吹讀訖。上又講三篇,王世孫又講匪風。上曰,大學衍義持入,賤臣趨出持入,上講衍義首章訖。上曰,上番讀之,讀訖,鼎遠讀之。上曰,文義陳之。頤之曰,近日連講大學,别無抉摘可奏之文義,臣等當所懷仰對矣。頤之·鼎遠,一時起伏。頤之曰,昨臨慶運,宣饌西民,今日展拜敬奉閣,慰悅武士,歷臨玉署,特行夜對,昨今盛擧,無非繼述之聖意也,而進講陟岵·風泉章,乃是忠孝竝至之聖慕。又講大學衍義,此乃列聖朝傳授之心法也,殿下繼述之意,曠古無對,至此而蔑以加矣,臣等實不勝欽仰,然繼述之道,不在於循先王之故事,在於效先王之心法,每於此等處,殿下必加反省之工焉。又況王世孫同臨,尤是罕有之盛擧,殿下一動一靜,無非燕貽之謨,必思身敎之方,使世孫取聖心爲法而繼述,則是乃我東方憶萬年無疆之休也。玉燈無事跡之可考,雖未詳知,至於桃杯,乃是先朝禮遇儒臣之德意也。其時學士濟濟,黼黻皇猷,故雖有鼎重之恩禮,可以承當,而臣等無識,忝叨是職,補無絲毫,恩荷曠絶,惶隕慙悚,不知所達矣。上曰,儒臣所奏,好矣,予非爲循故事也,一心唯在於繼述心法,來此夜對,非徒效唐宗也。仰體昔年之臨此也,儒臣才不借於異代,予當自勉,儒臣亦自勉焉,則豈可專美於古人乎?上曰,世孫陳文義,師道在下,何以則推而在上耶?此在我耶,在人耶?王世孫仰對曰,上下當相爲之矣。上曰,上下相爲之道,當如何耶?世孫曰,誠意則可爲矣。上曰,誠意正心,爲近日學問之陳談陋說矣,近日誠意之不足,何爲而然耶?世孫曰,工夫不爲,故然矣。上曰,工夫之不爲,何爲而然耶?世孫曰,私意蔽之,故然矣。上曰,堯舜治平之德,孰不欽服師法,而後世人君,鮮能效其萬一者,何也?世孫曰,此立志不固,故然矣。上顧儒臣曰,世孫所對,何如?頤之曰,旣知立志不固,克己之工已成矣。鼎遠曰,立志不固,甚好矣,工夫已成矣。上曰,非知之爲難,行之爲難,汝若不固其志,則平日工夫,漸致頹退,豈有誠正之功效乎?仍賜饌。上曰,玉帛鍾鼓云乎哉,不必盛饌而後設宴也。仍以御筆,書御製五言一句,王世孫卽地賡進。上曰,今日儒臣,於予,少年之友也,囑托沖子,善爲輔翼焉。上仍命書傳敎曰,明日次對,兼行晝講,經筵特進官,以備堂入來中塡入。上又命書傳敎曰,銀臺鐫字,玉燈加給,一則追慕,一則繼述,兩儒臣·參贊·承宣,各賜熟馬一匹,入侍諸承旨,各賜半熟馬一匹,翰注與春坊官員,各賜兒馬一匹,政院·玉堂·藝文館·春坊下人,令該曹米布賜給,上仍還入大內。
上在慶熙宮。停常參,只晝講。
藥房都提調韓翼謩,提調元仁孫,副提調具允鈺啓曰,昨日展拜敬奉閣,親臨試藝,仍歷玉暑,夜深還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫侍坐之餘,氣候,何如?臣等不任區區憂慮,敢來問安,竝此仰稟。答曰,知道。嗚呼,今年追慕月倍,其於昨日兩杯繼述,此心何抑?氣亦暇諭?世孫氣候一樣,次對入侍。
中宮殿·惠嬪宮,藥房口傳問安。答曰,知道。
傳于徐浩修曰,該房承旨,來詣崇政殿東月臺,令宣傳官,砲軍頒賞。
徐浩修啓曰,大臣·備局堂上,依下敎來待矣。
傳于徐浩修曰,具善行,次對同爲入侍。
又傳于曰,詣閤。
以試官李邦燁何以爲之啓辭,傳于徐浩修曰,二試官足可爲之,只二試官擧行。
具允鈺啓曰,假注書權偀,身病猝重,勢難察任,今始改差,何如?傳曰,允。
假注書權偀改差代,以洪樂淵爲假注書。
傳于李壽鳯曰,內局入侍。
傳于具允鈺曰,儒臣持問答,同爲入侍。
傳于李在簡曰,夕講爲之,承旨·儒臣待令,待下敎只入正時。
以承傳色口傳下敎曰,明日祗迎後,崇政殿東月臺,當受箋,儀注安徐,今日頒賞,亦於崇政殿東月臺爲之,儀注安徐。
又敎曰,劉昭儀房擧行之事,今日內亦卽爲之,單子亦卽爲書入。
李壽鳳,以侍講院言啓曰,本院新除授弼善李命彬,自鄕上來云,卽爲牌招察任,何如?傳曰,允。
李壽鳳,以禮曹言啓曰,卽接咸鏡監司移文,則咸興府二賢,甲午年已爲陞配,其外州府郡二十邑,二賢尙未陞配云。安邊·德遠·永興·定平·北靑府·文川·高原郡鄕校,二賢陞配之意,今秋釋菜大成殿兼告由香祝及禮成祭香祝,令該司急速磨鍊下送,而端川·吉州·明川·會寧·鍾城·鏡城·富寧·穩城·茂山·慶源·慶興·三水·甲山等邑,則程道旣遠,秋釋菜已迫,勢難及期,上項十三邑鄕校,二賢陞配時,告由祭及禮成祭香祝,亦令該司磨鍊下送,隨時卜日設行之意,分付,何如?傳曰,允。
李壽鳳,以禮曹言啓曰,卽接奉常寺所報,則祭享所用眞苽,今已過節,今此徽寧殿望祭爲始,以西果代封云矣。依定式以西果封進之意,分付,何如?傳曰,允。
李壽鳳,以禮曹言啓曰,卽接全羅監司移文,則羅州·綾州·光州牧,順天·礪山·長城·茂州·南原·長興府·靈巖·靈光·古阜·珍島·錦山·樂安·益山·金堤·寶城·淳昌·珍山郡鄕校,只奉四賢,而其中綾州牧·珍山郡,則當初四賢奉安於兩廡云。羅州等二十邑鄕校,二賢陞配之意,今秋釋菜大成殿兼告由香祝及禮成祭香祝,令該司急速磨鍊,而綾州牧·珍山郡鄕校四賢,今於二賢陛配之時,仍配兩廡,事體未安,一體陞配殿內之由,祝文中,措辭添入撰出事,分付,何如?傳曰,允。
備忘記,明朝祗迎安徐,謝箋親受亦安徐,延和門請承傳色入。
李壽鳳,以吏曹言啓曰,北部都事黄㰔,受由過限未上來,依例改差,何如?傳曰,允。
又以吏曹言啓曰,今七月十五日,行宗廟·徽寧殿望祭大祝,以侍從塡差,而時無職名人員,令該曹口傳付軍職,何如?傳曰,允。
兵曹口傳政事,副司果任希敎·金基大·姜始顯。
李碩載,以兵曹言啓曰,今七月十三日,東部居李召史稱名人,自興元門入來,差備門外擊錚,依例令攸司囚禁治罪,當該守門將洪鏶,依定式推考,何如?傳曰,允。
徐浩修,以御營廳言啓曰,依傳敎,去夜則犯夜弛禁之意,敢啓。答曰,知道。
又以左邊捕盜廳言啓曰,依傳敎,去夜夜巡弛禁之意,敢啓。答曰,知道。
又以右邊捕盜廳言啓曰,依傳敎,去夜夜巡弛禁之意,敢啓。答曰,知道。
又以一所巡廳言啓曰,依傳敎,去夜夜巡弛禁之意,敢啓。答曰,知道。
又以二所巡廳言啓曰,依傳敎,去夜夜巡弛禁之意,敢啓。答曰,知道。
戶曹判書趙雲逵疏曰,伏以臣,病委床笫,殆兩旬矣。承召而不能登對,動駕而一未趨班,病裡惶霣,若無所容,亟宜申暴情實,冀被重荷,而煩瀆是懼,尙且趑趄。今則病情,轉益添加,曹務漸至抛棄,如是而猶且徒畏嚴威,不一哀號,則雖聖明在上,何由俯燭其實狀,而卸却重擔,其將無日矣。憂迫之極,玆不得不冒死略陳焉。蓋臣蒲質早衰,貞疾已痼,而近年以來,連叨劇地,少或勞瘁,病隨而發,而祗緣感激恩顧,不敢言私,强策奔走,竊附陳力之義矣。自經今夏暑濕,受傷忒重,昔疾未愈,新疾更添,氣逆如潮,當食而便卽嘔吐,頭疼如碎,入夜而不交一睫,痰壅膈煩,辛苦萬狀,叫號昏頓,若墮烟霧,雖尋常酬接,尙不能作氣,則其剸劇務而釐繁簿,初無可論,公事之時急擧行者,一切付之於相忌之域,少有省覺,則未嘗不悚蹙不安,如添一病,設或惟意調將,得以蘇甦,有不可以時月期,則此後瘝曠,又不知爲幾許日矣。念之及此,惶愧罔措,尤當如何?若此而不卽變通,一任其虛縻,徒令公私交病,則非但國體之所未聞,亦豈臣分之所敢安哉?伏惟聖上,天地也,父母也,倘蒙俯諒而垂憐,則其所鞶帶之禠,必不待臣辭之畢矣。噫,臣受恩丘山,報蔑絲毫,只欲不恤螻蟻之命,以效趨走之恭,故前後除旨,有命輒膺者,非敢曰稱職分之萬一,惟在自盡其筋力之所至,災險不避,顚仆爲期,未嘗以病謁告矣。不幸一病至此,有違初心,終不免猥將私懇,仰溷崇聽,撫躬悼歎,尙何言哉?且臣於大僚筵推,愧悚方切,日昨又有特推之命,臣益不勝驚懍之至,國役何等重大,而不善董飭,致勤嚴敎?顧其罪,臣實爲首,而該郞至於下吏,臣則罰止薄勘,是豈朝家懲勵之政哉?此尤臣難冒之一端,玆敢瀝血封章,仰請嚴譴。伏乞聖慈,俯賜鑑諒,亟遞臣職,仍勘臣罪,以安私分,以肅朝綱,千萬幸甚。答曰,省疏具悉。予爲卿悶焉,卿章亦何遇也,雖然,一授再授,其時事務果若此,卿心庶可諒也。以近者事觀之,非因果恙而然,決不若此,而卿是熟手,豈可輕遞?卿勿辭,調理行公焉。
待敎金夏材疏曰,伏以臣,遭罷未幾,又荷除旨,含恩畏義,卽宜竭蹶趨承,而第臣所帶之職,與領議政臣金致仁,有姻家當避之嫌,而矇未卽知,蹲仍亦久,近者因人酬酢,晚始省覺,昏謬之失,無以自解,玆敢露章陳暴。伏乞聖明,俯垂鑑諒,亟命遞改臣職,以存公格,以安私分,不勝幸甚,踏啓字。
海運君槤等聯名疏曰,伏以惟天惟祖宗,篤祐宗祊,寶算彌卲,將近八旬,聖母誕臨載遇一記,此實往牒所未有之慶也,環東土血氣之類,孰不歡忭,而況臣等犬馬之忧,倍切頌祝。竊伏念國之有宴禮,詩經攸著,邦典所載,雖於年年設席,日日進酌,應行之禮,不可闕也,秉彛之誠,不可掩也,此歲之顒望,尤切於去年,前春之未遑,有待於今秋,則輿情大可見也。於休,我殿下壽考之亨,褔履之綏,卽陟降之陰隲也,仰體陟降之悅豫,俯察群下之抑鬱,快賜俞音,亟擧筵儀,何損於大聖人撝謙之德哉?噫噫,今夫閭巷之子弟喜其父毋之壽祺,必稱祝年之觴,粗效愛日之誠,則我殿下以爲可乎,不可乎?爲子弟而失其職,則天理虧矣,人情廢矣。我殿下,爲臣等之父母,則豈忍使臣等,反不若匹庶之子弟,抑情而不敢言,廢禮而不敢擧乎?抑臣等於天地之大,又有所不能無憾者?今我殿下孝理之化,融洽普徧,小大臣庶,莫不觀感而興起。近日泮儒之歸養,朝士之許覲,亶出於體下之德,猗歟盛哉。獨於群下,爲君父獻芹之忱,不少體諒,此莫非臣等誠意淺薄,不能孚格之致,臣等誠自訟之不睱,而我殿下苟以陟降之心爲心,思所以揄揚洪休,則淵衷翻然,必不待臣等之請矣。玆將前席未畢之辭,不避瀆撓,相率齊籲。伏乞天地父母,俯垂鑑諒,亟賜允從,上以光繼述之盛,下以副臣子之願,千萬至祝。批答出傳敎。
檢閱柳誼疏曰,伏以臣,母病沈綿,實無離捨供職之勢,而再昨恩敍特降,除旨繼辱,至有牌招之命。適會動駕隔宵,義重陪扈,抑情出肅,仍參陪班,而卽接家信,則臣母病情,夜來一陪添劇,飮啖全廢。臣聞此報,心神飛越,按住不得,忙陳短章,徑出禁門。伏乞聖慈,俯垂諒察,亟削臣職,以便救護,以安私分,千萬幸甚,臣不任屛營祈懇之至,謹昧死以聞,踏啓字。
庚寅七月十三日辰時,上御集慶堂。晝講,藥房入診,大臣·備局堂上,判義禁,同爲入侍時,知事元仁孫,特進官金孝大,參贊官徐浩修,侍讀官沈頤之,檢討官林鼎遠,假注書金重燮,記注官金再郁,記事官吳鼎源,都提調韓翼謩,提調元仁孫,副提調具允鈺,領議政金致仁,右議政金尙喆,刑曹判書沈鏽,行副司直韓光會·具善復·李章吾,掌令任瑎,事變假注書崔鈺,判義禁具善行,醫官方泰輿·許礈·李以楷·鄭允協·慶絢·金季良,以次進伏。上講古者小學之道,至惟聖之謨,頤之讀焉。上曰,題辭,下番讀之。鼎遠讀訖。上曰,陳文義,題辭,非紫陽,莫能到此地位。頤之曰,古今異宜而莫之行者,警愓後人處也。漢唐以下時君世主,以三代盛事,爲不可及,今若行三代之事,是亦三代也,勿以古今異宜,專美於三代焉。上曰,昨日玉堂,已諭世孫,舜何人,而以高遠難行之事視之者,乃是人慾汨之,而不能立志也,予之不避隆冬盛暑者,非爲勤也,一則追慕,一則宗國,日日追慕,慕亦無窮,非徒儒臣,彼承宣等,亦以思汝祖而輔相也。眞西山夜對勝於晝對云者,慮其紛華之波盪也。鼎遠曰,上番之以古今異宜仰陳者,誠切實矣,昨夜亦以師道在下下敎,而若能廣立敎實立敎,以爲師道在上之本,則庶可見師道之在上矣。上曰,雖假我數年,予何有所事乎?予於玉堂,常信之矣。仁孫曰,别無可陳,而儒臣以古今異宜陳之者,誠好矣,三代自三代,漢唐自漢唐,豈古今異宜,自處於三代之下乎?此等處留念焉。上曰,以三代漢唐區别者,乃是表字也,童蒙於題辭,皆冷視,而予於題辭,别有意焉,於俄者上審文義,怳然大覺矣,誠若行之,豈有古今之異?孝大與浩修曰,臣等别無可陳矣。上曰,辛丑予於進拜慶恩之時,摠戎使則尙未能生世矣,昨見金興大,予於外邊之族,已見曾孫行矣。三相進前問候曰,連日勞動之餘,聖體,若何?上曰,勞動則似勝矣。寢睡·水刺之節,何如?上曰,雖每更睡覺,或有二更許就睡之時矣。今年暑炎,何如?致仁曰,比前尤甚矣。上曰,靜室穩處,勝於六和湯矣,中官雖擔來,而亦請貴人之致祭,此豈誠之一字於貴人乎?是亦私也,卿等知之乎?玉署銀臺,予以爲取名,而取考古事,則有玉燈銀臺之言矣。致仁·尙喆曰,着眼鏡而見其回文詩,則果知有是事矣。上曰,金重燮之弓,則不如文矣,其時欲賜織毛鞍而無之云,故賜豹毛耳掩,日氣漸凉,可着矣。仍問曰,已爲受之耶?對曰,受之矣。翼謩曰,金重燮初非相識者,而見其記注與行動純實,而亦能文能書矣。上曰,玉堂故事,卿等知之乎?俞奉朝賀多識此等事矣。進建功湯。上曰,乾薑之辛正苦,減之,如何。翼謩曰,當此暑濕換節之時,脾胃不可不補矣。上曰,中宮殿汨汨之聲,向時則滋甚矣,近來稍勝,惟在一心上,若見欣喜之事,自可愈矣。都承旨八字好矣,昨日具廛,或以爲勝於具㢞矣。其家官職品數與凡節,問於仁陽,而其子孫之蕃衍似勝矣。秋判在彼,而善生子矣,亦爲左相之壻乎,金夏材相避云者,何也?致仁曰,夏材爲李徽之壻,而臣與李徽之爲男妹,故今始覺得,而不得行公矣。上曰,承旨或減下春秋官,而領事則無減下之道,勢將休息之外,無他道矣。命進經國大典。上曰,自今減一貼,如何?翼謩曰,時當換節之交,限敎三日觀勢加減,似好矣。致仁曰,再昨慶運宮,非徒追感,略有進獻之物,僚相則略伸微忱矣。尙喆曰,雖一日視二相,似勝矣,以此興羡者也。上曰,其日予亦爲侍飮樣矣。上曰,今年則進慕益切,萬萬怪異,雖過八十,於此已防塞矣。雖更加數十年,可爲百歲,決不受矣。致仁曰,此非如是下敎者也。上曰,再昨只欲賜饌,而旣受其杯,雖不行酒,不可賜饌而止,故同受一器矣。相避法至妻妾。上曰,可謂盛水不漏矣。致仁曰,堂下則有相避,而堂上則雖弟兄,無相避矣。尙喆曰,至於通淸,則不無引嫌,而同儕則無此規矣。上曰,廟謨陳之。致仁曰,旣有商確之下敎,故方此書呈矣。平壤外城,雖有名,而初無城之基址矣,鄭宲始宣力爲之矣。上曰,予所以貴之者,昔之所無,出力爲之也。致仁曰,其時,出於鄭宲之獨見,而臣則以爲來後勅行時言之,敗垣頽壁,令人愁痛,誠如聖敎,年年築之,而年年頽焉,則所出物力,豈非出於民者乎?翼謩曰,平壤自是古句麗故都,而勝國時,以平壤爲第一,擧國人民,以平壤爲重者誠然,而昨年築今年頹,頹垣敗壁,令人駭瞻,若非不得已之事,則徒費國廩,誠爲可悶,雖或中止,其時監董者,不可無罰矣。尙喆曰,臣於賓廳,已有相議者,而以臣所見,全州則豐原築焉,大丘則閔應洙築焉。惟在任事者如何,而此非難築者,亦非仍爲停止者也。上曰,予當怪之矣,其時大砲,當不擾動者,何爲上雨而落石乎?尙喆曰,如是而廢置者,誠爲可惜。以臣所見,其廢可悶,雖非時急者,似不可廢棄,普通門以上,則疏虞莫甚矣。致仁以手劃地曰,此爲內城,此則中城,此爲外城,其內則依前,故無可築矣。上謂具善行曰,卿爲難事矣,左峴與淸川江,俱是難事,今此平壤可爲之事乎?卿若當之,則爲乎否乎?以此明告。善行曰,待罪平兵時,鄭宲裁書問之,答以不知形便矣。仁陽下來後,臣亦遞歸,夜中只見普通門上下百餘步而已,不知形便,不敢斷定矣。上曰,此是緊乎否乎?善行曰,爲之則好,而亦爲緊重矣。章吾曰,東北山鬱,西南人家稠密矣,鄭宲給價,使之移居後,仁陽依前官計劃築之矣,自古有土城基址矣,自今築城後,居民頗以爲喜之矣。致仁曰,中城自古有之,而事旣設施,因此停廢,似可惜矣。善復曰,平壤城後有牧丹峯,東有大同江,極爲險峻,而普通門邊則太虛疏矣。尙喆曰,城之基址,不爲堅築,故旋卽頽圮矣。上曰,具善行安州土築,如何?善復曰,平壤則仍舊例未能堅築故然矣,自是忙後錯了,今以不息之功,各别堅築,似好矣。沈鏽曰,遞來已久,雖不詳知形便,土築非欲爲外冦,以外面視之,則似涉不緊,而亦非朝家之闕念者,一委於監司,使之從便行事,似好矣。光會曰,若有城則緩急亦可待,而當初不能謀始,更費物力,雖似不緊,而别般堅築之意,分付道臣,似好矣。上曰,雖委於道臣,此非道臣之財也。金孝大曰,旣築而旋廢,雖可悶也,而京外物力匱竭,始觀後日,似好矣。上曰,然矣,誠是誠是。致仁曰,金時默方以將臣,往留其處,而此等處,素所留意者也。待其上來,細加詳量,似好矣。上曰,鄭宲多築乎,仁陽多築乎?致仁曰,仁陽多築矣。上曰,姑待禁將之來誠好,而禮判將奈何?監董將校,不可不罰,而正所謂四境之內,不治則如之何者也。若論鄭·李之别,則鄭可杖一百,而李可笞五十矣,旣爲大宗伯,又爲奉朝賀,宣麻亦不來矣,以此罷職奉朝賀乎?尙喆曰,爲國事而豈欲被罪乎?事已至此,則豈可無飭。上曰,七十致仕,旣己致事將奈何?翼謩曰,劃地爲獄,議不入,是亦惶悚不安處也。上曰,萬古豈有奉朝賀處分?翼謩曰,鄭·李雖不身操版鍤,而惟在任事者之如何矣。致仁曰,道臣罷職,亦不可已也,若後所築無所傷,雖以此賞之,亦可爲激勸之道也。上曰,築之多少,混同而不爲分别,則有欠於綜核之政矣。僉議如何,致仕人亦勘罪乎?善行曰,此乃前道臣之罪,以此罪之,似宜矣。尙喆曰,罷職之外,若削職其時道臣,罷職削職,無以異也。光會曰,以前事處之,則似無難處之事矣。諸議皆同,前平安監司鄭宲,罷職不敍,李景祜罷職事。出榻敎致仁啓曰,平壤中城補築與否,旣承下敎,固當待御將還朝,更爲稟處,而監董諸人之罪,先爲覈奏乎?上曰,當先道臣而後此輩,禮判事可悶,而其中亦有輕重,前道臣鄭宲,罷職不敍,前道臣李景祜,罷職,可也。致仁曰,道臣狀啓中,城役時,內都廳崔處,監董將校高益老,請收還其濫資,以懲後人。內都廳林遇春,外都廳柳衡弼,以其罪無異同,請令攸司稟處,而有皆令備局稟處之敎矣。兩道臣,旣以此被譴,則罪在監董者,尤不可仍置,竝依此請,何如?上曰,依爲之。又啓曰,自前該曹之差下假通禮也,招問其有無於通禮院吏者例也,聞一兵曹郞官,怒恕於假通禮之差下,捉去院吏,至施三十餘杖云,通禮非可避之職,下吏非移怒之地,事之可駭,莫此爲甚,當該兵曹郞,罷職,何如?上曰,依爲之。當該兵曹郞廳罷職事。出榻敎上曰,昨今日熱似酷矣,書下學士館惟允堂,何如?致仁曰,誠好,而字劃間架井井分明矣,上親書今日儒臣卽卿之壻八字,以給左相。又書卿子逢今卿心喜焉八字,以給秋判。上曰,金夏材自今不爲翰林乎?致仁曰,又有實注薦,卽當付之矣,上曰,好爲之矣,近來有如此者乎?致仁曰,或有之矣。上曰,沈頤之眞學士樣矣。致仁曰,非徒善文,安雅且堅,眞箇學士也。上曰,自布衣時見此人與金夏材,予嘗期待矣,洪秀輔亦可以便養乎?致仁曰,邑甚殘薄,而取其便近而爲之矣,其父非不善矣,而秀輔則文章有餘,以筵中奏對觀之,頗有識見矣。上曰,予嘗恃之矣。吳在純在京乎?致仁曰,在矣。上曰,其爲人可尙矣。致仁曰,庚子年趙榮進,爲永柔時,修補梨花亭,而以御製揭板,印上一件云矣。掌令任瑎啓曰,請還寢東呂·址淳等還配之命,更令王府,嚴鞫得情。上曰,勿煩。又請黑山島爲奴罪人五得,依律處斷。上曰,勿煩。已上措語見上又啓曰,近來在外諸臺,下諭之後,尙無動靜,雖未知其事故之,何如?而揆以事體,誠爲慨然,請陳疏在外諸臺,下諭後不爲上來者,一竝罷職。上曰,依啓。又啓曰,請還寢定配罪人金柱泰減等之命。上曰,其復勿煩。措辭見上諸臣以次退出。
庚寅七月十三日申時,上御集慶堂。藥房入診,儒臣同爲入侍時,都提調韓翼謩,提調元仁孫,副提調具允鈺,假注書金重燮,記注官金再郁,記事官吳鼎源,副校理沈頤之,副修撰林鼎遠,醫官方泰輿·許礈·李以楷·鄭允協·慶絢·金季良·吳道炯·金光國,以次進伏訖。翼謩曰,俄間聖體,若何?上曰,一樣矣。進建功湯,上進御訖。翼謩曰,汁醬進之後,何如?松茸亦將求進乎?上曰,依爲之。翼謩曰,明日湯劑,亦依例乎?上曰,依爲之。命允鈺,書金貴人·劉昭儀·寧嬪房致祭祭文,命書傳敎曰,嗟哉,許宇一歲之內登科,頂玉帶金,此堂製述,彼堂讀製,氣尙剛,摠管處分,已知忽衰,今聞此報,可謂難測,於宇其豈不足,而嗚呼,予心豈不愴惜,而愈嗟惜者,去庚寅今月,其從祖許沇爲承旨,今年此月,許宇已作古人者也。令該曹,本致賻外加給,問子若孫待闕服,勿踰月懸註調用,以示予老老之意。上曰,噫,今予一心,隨事追慕,今因致祭,瞻彼貞洞,嗟哉虞替,莫若此洞,今雖致祭,常時,若何?特令該曹,輸送祭需,以表予暮年憶昔之意。出傳敎上曰,都承旨退去,坐直承旨入侍。出榻敎李碩載進伏,儒臣讀警世問答,至于翰注而輪讀訖。上曰,興化門西挾門留門,待其受香後閉之事,分付內侍·諸臣以次退出。
庚寅七月十三日酉時,上御集慶堂。坐直承旨入侍時,右副承旨李碩載,假注書洪樂淵,記注官金再郁,記事官吳鼎源,以次進伏訖。上命承旨,讀海運君槤等疏,讀訖。命書傳敎曰,噫,今予之心,一則追慕,二則宗國,爲其追慕,昨一追慕,今一追慕,昨追慕未弛,今追慕倍前,此等之時,人孰敢謂予宴,人孰敢爲此請,此猶於予末節,我宗亦今日我臣也,歲初展謁時,隨予而下門前俯伏,侍衛軍校·輿儓皆覩,我宗豈不見?且口奏,沖子·大臣·諸臣皆聞,故惟沖子之孝,莫敢爲予言,以大臣之誠,莫敢爲此請,此豈畏我而然哉?旣奏之後,莫重莫大,不敢不敢也。嗟哉,世孫非孝不足於諸宗而然也,唯我服肱,非誠不足於此請而然也,今者此請,莫見其時而然耶,莫聞其奏而然耶?誠是萬萬料外,此何故哉?寔予追慕不誠,其誠淺薄之故也。無狀一小竪,下問之時,敢欲欺予,不曰海運君槤等,只稱海運君三字,已是巧慝,一小竪問有答者云,則非問于渠,而倖倖替答曰,有曰,有此等不識君心賤小竪,賤小竪,不足道也,聞此心隕膽墜,何以心隕膽墜,予之歲初所奏,將爲門前欺也,若此曰,以一倍追慕,其果誠乎,亦爲孝乎?沖子·大官,不敢不敢者,所重在焉,雖無禁令,自在禁令,則何敢例捧乎?雖然,宗臣之擧,其雖不量,莫重承宣,則只見外辭而例捧宜乎?參酌,故承旨雖不下敎,而宗臣此請,宜乎嚴處,而其於我宗,只見一事,莫知其重而然也。其爲首人,亦不下敎,決不可以批答也。此章給之自今定之,是非予固執,所重莫大,切勿捧納事,政院知悉。出傳敎書訖,命退出,諸臣以次退出。
上在慶熙宮。停常參·經筵。
藥房提調具允鈺啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,見宗臣之章,何顔祗迎,何心親受,況建功乎,氣何諭乎?下敎日入侍。
中宮殿·惠嬪宮,藥房口傳問安。答曰,知道。
傳于李壽鳳曰,追慕所重有在,兩龍亭兩鼓吹差備,依例令該曹施賞。
李碩載啓曰,行大司憲洪重孝在外,執義李迪輔在外,掌令任瑎呈辭,一員未差,持平李東顯呈辭,一員未差,以今日監察茶時之意,敢啓。答曰,知道。
以承傳色口傳下敎曰,謂都提調來而書此矣,仍傳焉。
又下敎曰,禮房馳詣奉審,諸執事·進排官摘奸後,請承傳色以奏。
又下敎曰,爲追慕欲受之,資政殿月廊,欲觀其傳聞贊拜之聲,禮房卽傳,復於昨日頒賞處東月臺,封箋。
傳于李壽鳳曰,謝箋何時入來乎?追慕爲審,詣正殿以奏。
徐浩修,以都摠所言啓曰,今日入直內三廳武兼禁軍及軍兵等,中日習射,請出標信。答曰,知道。
藥房口傳初啓曰,卽伏承問候批旨,以下敎日入侍爲敎,此時固湯劑不容一日停進,而遽擧此敎,下情焦悶,有不可勝達,玆敢冒瀆仰請,暫許召接,千萬顒祝。
以備忘記,傳于具允鈺曰,須觀近日,一則追慕,一則繼述,而猶戒太康,歲初三門前,旣見旣聞,此何章乎?兩昨誦以親九族章,予則雖默,九族若此,何顔酬應,予志定矣,休請休請。
再啓曰,臣等憂㦖之極,冒進微悃,恭俟俞音,及奉批旨,以休請爲敎,臣等於此,益不勝罔措之至,當此換節之時,湯劑之間斷,診候之稽停,實爲萬萬焦迫,玆敢不避瀆擾,更陳衷懇。伏乞俯賜諒察,亟許召接焉,惶恐敢啓。
以備忘記,傳于具允鈺曰,昔則以親九族,九族能睦,而於今予不能親九族,九族不諒,是誰是誰,一則沖子抑心,諸族豈不知,二則大官不敢,諸宗亦不聞,旣知旣聞,則昨日此擧,卽挑予心益予懷,可謂走前納足,走前納足,此人猶其仆,使予挑懷益予心,諸宗若不諒爲此。嗚呼,我宗豈曰有識,其若諒而爲此,此事雖誠也,心則迷者,自古有之,俯沖子之忱誠,宜先綱也,而無一言及此,只因俚語而勉子,此思亦昏也。其猶駭者,恩彦·恩信,一則有司,一則宗臣,而然與他有異,爲予孫爲沖子弟則不體祖意,亦不體兄意,敢隨諸宗,揚揚聯名,此則當從容下敎,此亦予,此亦予,此諸宗臣,見建功銀瓢曰,似大杯,飮尙醖而然也,此後雖飮,當用磁器,其勿復請,銀瓢與臺深蔵焉。
三啓曰,臣等敢將焦迫之忱,申瀆崇聽,及伏承批旨,不惟不賜兪允,又以其勿復請爲敎,臣等相顧愕貽,大失所圖,且已向午,而湯劑尙不得一進,下情悶隘,倘復如何?臣等職在保護,其若徒知瀆擾之爲懼,不思力請進接,則其敢曰盡其分乎?玆敢冒罪詣閤更瀆,特許召見,俾伸徵忱,千萬至祝。
以備忘記,傳于具允鈺曰,近者雖因追慕,近乎太康,仍一章,休一日,果便果便,建功豈功,我宗其功,因其建功,若是支撑,宜乎造物,卿等其豈若是猶默,都提擧爲我相臣,入帳便宿,百建功何當此,依毛詩,令君休。
備忘記,都提擧聞此報,必也用心,內局都提擧,特爲許副。
備忘記,可勸者勸,可謂忠,一紙聯名,只求其爲,可謂誠乎。
四啓曰,臣等詣閤求對,冀蒙晉接,批旨才降,天聽俞邈,焦遑罔措,不知所違,日勢今已向曛,而三進湯劑,尙未一進,此莫非臣等忱誠淺薄之致,聖上之不念保嗇,又何至此也?非不知屢話之爲萬萬惶悚,而不得請則不敢止,玆敢不避鈇鉞之誅,更犯瀆擾之罪,亟許持湯劑入侍,千萬伏祝。
以備忘記,傳于具允鈺曰,近者太康,此理當然,三杯蜜茶,召諸宗之一章,是予是予,卿等休卿等休。
以承傳色口傳下敎曰,俄者備忘見之,其退去。
五啓曰,卽伏承批旨,至以退去爲敎,臣等聚首顒俟之餘,實不勝抑塞焦迫之至,臣等之終日屢瀆者,誠以此時湯劑,決不容暫停故也,若係可己之事,則何敢煩話而不知止哉?批旨一向靳許,湯劑未進之前,斷不可遽然退去,不睱顧冒罪申籲,暫許召椄,俾伸下情,千萬至祝,惶恐敢啓。
備忘記,卽阼越三年元月,召諸宗宣醖,於其時濟濟一堂,於今宗府問古人三堂,只一海運,大抵宗臣五代,自當予而計,大君王子之後卽三代,世子之子,其後只二代,觀之我宗,豈云其彦?三兄弟間,其後有二代,今予爲宗國深祝,惟在此三人之後,年深海運,忽然作此,稚子兩人,莫體其祖,揚揚隨後,此何此何?莫誠孚於我宗,亦莫敎於稚子,今者固心,爲可弛乎?
以承傳色口傳下敎曰,俄下備忘於政院,而傳於都承旨云,以此爲內局批答。
又下敎曰,知其止之當進,夕水刺其止之。
李壽鳳,以禮曹言啓曰,卽接慶尙監司移文,則道內州府郡中,慶州·安東·尙州·晉州等四邑,以界首邑,二賢已爲陞配,星州·昌原·大丘·蔚山·金海·密陽·靑松·東萊·善山·仁同·柒谷·順興·河東·巨濟·咸陽·居昌·淸道·草溪·永川·醴泉·榮川·興海·豐基·梁山·咸安·昆陽·陜川·金山等二十九邑,二賢尙未陞配云,上頃各邑,二賢陞配之意,今秋釋菜大成殿兼告由番祝及禮成祭香祝,令該司急速磨鍊下送,何如?傳曰,允。
徐浩修,以訓鍊都監言啓曰,去夜無犯夜人被捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
上在慶熙宮。常參停,只晝講。
藥房提調元仁孫,右副承旨朴弼逵啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。初則只二字之批,今因特進官趙明鼎所奏,勉進建功,宜循常例,氣則一樣矣。中宮殿·惠嬪宮,藥房口傳問安。答曰,知道。
以承傳色口傳下敎曰,有下敎事,皆令開門。
又下敎曰,已當開門時,而不爲仕進承旨,一竝直捧遞差傳旨。
備忘記,前承旨李翼元·朴弼逵·魚錫定·金致恭·李在協·具庠爲承旨,牌招察任,三院副提調例兼,房順房。行都承旨李翼元,左承旨李在協,右承旨具庠,左副承旨魚錫定,右副承旨金致恭。
備忘記,傳于李翼元曰,問候建功雖扢,晝講欲爲,卿與都承旨知經筵·參贊官入侍,特進官,令政院備待,入侍單子安徐,待下敎只入正時。
朴弼逵啓曰,行大司憲洪重孝在外,執義李迪輔在外,掌令任瑎式睱,一員未差,持平李東顯陳疏入啓,一員未差,今日以監察茶時之意,敢啓。答曰,知道。
備忘記,今番之事,關係莫重,一宗雖爲此,其宜嚴處,況諸宗乎,見追慕之事,有此駭擧,無識甚矣,監此心爲此擧者卽海運,若下敎,莫體祖,放恣隨參恩彦兄弟,海運·恩彦·恩信,一倂凖期不敍之典,此亦未減,不顧莫重,捧納承旨,施以不敍之典,宗班朔望問候,其令勿爲,今當至此,卽爲分付。
以承傳色口傳下敎曰,此下敎同連一陰一陽,下敎頒布。
備忘記,一陰一陽卽乾道,一弛一張卽君道,而近者之人,其於陰陽,其敢揣度,其張則其時少戢,其弛則隨輒肆然,此今世人之象也,常例軒鼓,其雖應也,宴樂鍾鼓,孰敢請也,於昨固拒,明日爲此,意蓋深也,雖然,猶怒諸宗或聞,其抑亦深矣。
傳于金致恭曰,戶禮房換房。
以備忘記,傳于朴弼逵曰,今日不爲豫待諸承旨同副,旣已處分,則其時同坐直者豈漏?一體遞差,爲副提擧,況宜待待漏廳,而何敢若此,施以不敍之典。
備忘記,慶興君栴爲廚院提調。
備忘記,明日延和門前爲朝參,見大小臣,謂予意崇政朝講,當飮建功,年雖近八,豈爲糢糊之君?禁軍只入直,侍衛承旨先拜安徐,待下敎只鼓三聲入正時,西班宗班安徐,雲寶差備,雲則兩都尉兩副尉實差,寶則令摠府·摠管中,只文武書入單子受點,其宜備員,政官牌招開政。
備忘記,傳于朴弼逵曰,其君却湯之時,身爲承傳色,雖深老,猶不敢,此時況若此,當該,雖待令,其皆便息,一倂越俸一等。
備忘記,傳于朴弼逵曰,宗伯有闕,冢宰一何羈縻,朴相德爲禮判,李最中爲吏判,牌招察任。
傳于朴弼逵曰,內局入侍。
兵曹口傳政事,副摠管宋文載·宋瑩中·李惟秀·韓必壽·柳脩·鄭運維。
具庠,以吏曹言啓曰,司僕寺正李得一呈狀內,身病甚重,勢難察任云,依例政差,何如?傳曰,允。
朴弼逵,以刑曹言啓曰,座首一次之刑,其已過矣,任掌等嚴囚,亦涉過矣,卽放,本府使令,攸司處之,特令安徐事,分付事,命下矣。依傳敎,卽爲擧行後啓聞事,發關分付于該道道臣之意,敢啓。答曰,知道。
魚錫定,以禁衛營言啓曰,去夜無犯夜人所提之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜入所捉之意,敢啓。答曰,知道。
有政。判書李最中牌不進,參判未差,參議金相翊進,右副承旨朴弼逵進,吏批啓曰,刊書李最中牌招不進,參判未差,小臣獨政未安,何以爲之?敢稟。傳曰,只出緊任,以宋文載爲大司諫,洪檢爲司諫,宋脩魯爲掌令,鄭景仁爲持平,金樂洙爲獻納,韓後樂爲正言,洪樂仁爲右尹,金尙默爲修撰,朴相岳爲兼司書,安杓爲兵曹參議,趙重明爲參知,洪纘海爲司僕正,趙城鎭爲北部都事,金履信爲監察,權坪爲監察,宋益中爲兵曹佐郞,柳雲翼爲黃山察訪,李普溫爲長興府使,尹勉升爲茂長縣監,檢閱單柳誼。
兵批,判書元仁孫病,參判尹東暹入直進,參議·參知未差,副護軍李廷壽·李鼎秀·趙榮儉·金纘魯,副司直宋文載·尹東昇·洪梓·崔台衡·李在簡·李壽鳯·徐浩修·李碩載,副司果李得一·尹得逵。
傳于朴弼逵曰,薇垣柏府,待明日牌招,朝參備員,守令察訪,明日朝講入侍。
持平李東顯疏曰,伏以臣之老母風痺之症,卽是十數年痼疾,委頓床席,居恒懍綴,豈有離捨供職之望,而日前恩除遽降,繼有動駕之命,義重陪扈,抑情出肅,仍參侍班,而目今母病,重添外感,一倍陡劇,上吐下㵼,食飮專廢,膈煩喘急,氣息奄奄,臣方左右扶將,焦遑罔措,顧此情理,萬無踵步暫離之勢,官職去就,更無可論,玆敢疾聲號龥於天地父毋之前。伏乞聖慈,俯垂矜察,亟命鐫削臣所帶之職,俾使救護,仍治臣瀆擾之罪,以肅朝綱,千萬幸甚。答曰,省疏具悉。爾其勿辭,先進參後護焉。
副摠管李聖圭疏曰,伏以臣罪著妄率,罰止譴罷,縮伏省愆,私分粗安,不意玆者,恩敍遞降,除旨聯翩,臣誠驚惶感激,蓋不知所以自措也。夫筵席奏對,事體謹嚴,固不敢拖引猥瑣,干冒聰聽,則臣之伊日所奏,縱或緣事實之煞有委折,若論其屑越之罪,難逭重律,今何可諉以聖度之曲加涵貸,薄勘之遄蒙收敍,爲厭然自恕之計哉?且臣老母宿病,近添毒感,多日彌留,諸症沈劇,臣方左右扶將,實難離側,雖非目下情勢,以此情理,尤無供職之勢,周盧宿衛之地,金吾議讞之任,俱係緊重,不宜瘝曠,而昨月動駕,未得進參,至今稽謝,冞增罪戾,玆敢猥陳懇迫之私,恭俟威罰之加。伏乞聖明,俯垂鑑諒,亟命遞臣職,以便救護,仍令勘臣之非,以肅朝綱。答曰,省疏具悉。分當朝參,兼帶摠管許遞焉,卿其勿辭護焉。
副司直李溵疏曰,伏以臣於向來侍講之日,伏奉憲職移除之命,咫尺前席,冒沒祗肅,連値朝會,歷日虛縻,自來情地,豈敢以臺閣自居,而茅當臣僚阻對,湯劑不御,竊以目下焦迫之情,欲借暫時方寸之地,終日彷徨,俞音邈如,旣不能排閽,又不能進言,徒然守閤,辜負職責,顧其罪鈇銊猶輕,而南徼付處,實出於聖度之寬貸,蒼黃逬出,戰懍無地,惟幸重戾之末勘,敢望備門之復入,而薄竄未幾,恩宥遄宣,北望稽首,感淚被面,誠不知此身之爲臣有也。繼而給牒收敍之恩,次第沓降,今又還差備堂,收錄如舊,以聖朝滌瑕之德,開臣身自新之路,天高地厚,跼蹐靡容。噫,臣之離違軒陛,月已三易,區區犬馬之誠,實有不自已者,而竊念罪負深重,踪地危臲,雖荷陶甄之隆私,尙切兢惶之餘忱,豈可以日月之稍久,自同無故之人,乃敢爲唐突冒進之計哉?歸伏松楸,進訟愆尤,今於寵命之下,不敢久淹,謹此進入城闉,仰首哀籲於天地父母之前。伏乞聖慈,俯賜矜憐,亟命鐫汰臣籌司之任,仍治臣瀆擾之罪,以安私分,以嚴公紀,不勝大幸。答曰,省疏具悉。頃者下敎,不過飭礪,何過撕捱,特除備堂,意亦在焉,卿其勿辭行公,於朝講,以特進官一人入侍焉。
庚寅七月十五日辰時,上御集慶堂。晝講入侍時,特進官趙明鼎,知事元仁孫,參贊官李翼元,侍讀官沈頤之,檢討官趙載俊,假注書洪樂淵,記注官金再郁,記事官吳鼎源,以次進伏訖。上講小學立敎篇訖,命上番讀。頤之讀,自立敎首章,至學記曰,古之敎者。載俊讀,自孟子曰,至末章訖。上命上番陳文義,頤之曰,遵聖法之義,朱子有所訓誥,而深味之,則又有美意焉,伏願加念焉。上曰,下番陳之。載俊曰,俾爲師者,知所敎云者,不但謂在下之師道也,雖以聲敎迄于四海言之,自立敎始矣,是乃通上下而言也,其於在上之師道,尤爲重本矣。上曰,兩儒臣之言俱好矣。上曰,特進官陳之。明鼎曰,儒臣已達,臣則别無更達矣,第以卽今目下事仰達,伏願垂諒焉,講學雖貴,亦以爲將來之法矣。宗臣之事,雖或如許,而實出於愛君之誠而然矣,以此之故,入診不許,湯劑不御,豈不爲過乎?湯劑於殿下,實有多般功效,而一時不進御,則外間物議,皆致疑於一日水刺之闕焉,豈不悶哉?講學餘事,保嗇聖躬,爲第一件事,保嗇然後,當講聖賢之書,而法祖宗之法矣。上曰,今日內局問候,只以知道答,而來日飮湯劑爲定矣,見提調·副提調入來,而必知其勸矣。明鼎曰,昨已爲處分,卽御湯劑爲宜,何必待來日乎?上曰,都提調八字好矣,昨日必守閤而苦矣。上曰,都承旨向來於宗臣等事,有所言,故特爲承旨矣,爲參判乎?翼元對曰,爲漢城右尹矣。仍命知事陳文義。仁孫曰,臣别無所達,而只以尙不許湯劑,下情抑鬱矣。上曰,參贊官陳之。翼元曰,臣亦别無所達,而特進官之所達極好,伏望體念焉,因命書藥房批答,出日記。仁孫曰,湯劑入來乎?上曰,入來可也。仁孫趨出,持湯劑入侍。出榻敎翼元曰,大臣來詣矣。上曰,予已知入來矣,時原任皆爲入來乎?翼元曰,然矣。上曰,湯劑,待大臣入來進御矣。仍命賤臣,引時原任入侍。出榻敎領府事金相福,領議政金致仁,判府事金陽澤,右議政金尙喆,判府事李昌誼,以次進伏,命儒臣先爲退出,特進官姑留。致仁曰,昨日湯劑不爲進御,小臣不勝憂慮矣,因問候。上曰,睡少困而氣則一樣矣,上曰,近來少爲太康故然矣。致仁曰,有何太康乎?上曰,棗蜜茶,亦爲太康耳。致仁曰,棗蜜茶,何爲太康乎?上曰,海運之事,豈不怪哉?疏中當言沖子憂愛之忱,而此一款專漏矣。諸臣對曰,然矣。上曰,海運則猶或可也,而恩彦·恩信,豈不過甚乎?子弟之驕,父兄不禁,何以爲之?致仁曰,諸宗臣爲之,而歉於獨漏,玆以同參矣。致仁曰,湯劑入來,伏望進御焉。上曰,提調入來時,已知勸我,俄者特進官之誠貴,故欲御湯劑,而卿等不來,故待來而飮,以示特進官之誠矣。相福·致仁·陽澤·尙喆·昌誼等仰對曰,聞下敎而不勝欣忭矣,上御湯劑。致仁曰,海運之事,究其心則,出於愛君之誠而然矣,殿下只爲下責,卽御湯劑爲宜,而一日全闕,此豈非殿下之過乎?尙喆曰,宗臣異於外朝,昨日處分後,待罪依幕,甚爲惶恐云矣。上曰,然則吾子孫所爲,切痛切痛。致仁曰,不然矣,實出於愛君之誠而然矣。上曰,以領相爲都提調。出榻敎醫官進前,上曰,中宮殿氣候,暑熱尙未退,當服何藥乎?醫官等曰,補脾湯宜矣。上曰,然,五貼式日次煎入。出榻敎上曰,今日湯劑之進御,以特進官之一言進之,誠貴矣,聞其所奏,則勝於前矣,以向來事言之,洛昌君之庶子處置亦剛矣,儒臣先退,而特進官姑留之意,欲觀其進御矣。致仁曰,進御實特進官之功矣。上曰,然矣,聽則如前,精神視物少無減矣,筵說雖禁,筵席錄示無妨,上下酬酢之語,注書錄示。特進官錄示後,特進官退出。上曰,李溵有所遭乎?致仁曰,有之,而豈可以一時之遭,一向撕捱乎?上曰,韓光會亦有之乎?致仁曰,有之矣,無不遭之人矣。上曰,吏判得人矣。致仁曰,然矣。上曰,尙熱矣。致仁曰,雖熱而於穀頗好矣。命翼元,讀江原監司徐命善狀啓,上曰,徐命善仔詳矣。致仁曰,爲人勤實,善爲國事矣。又命讀嶺南監司李瀰狀啓,上曰,木花之摘,少有害矣。致仁曰,然矣。上曰,其處則無風矣。尙喆曰,風作而不大段矣。上曰,今年之雨不足乎?致仁曰,初雨則似不足,而晚雨則洽足矣。又命讀全羅監司金魯鎭狀啓,開城留守狀啓,上曰,開城府則風少吹矣。致仁曰,風勢有脈矣,聞開城府人言,則自西北吹矣。尙喆曰,有脈可知,見壯伯狀啓,風勢尤甚矣。又命讀忠淸監司狀啓,黃海監司狀啓,畿伯狀啓,忠淸水使狀啓,統制使狀啓,又命讀黃海監司南大池狀啓,上曰,洪良漢亦善爲矣。致仁曰,甚爲安詳矣。上曰,其池蓮塘耶?尙喆曰,池邊種蓮矣。上曰,爲百姓乎,爲種蓮乎?致仁曰,爲百姓蒙利矣。上曰,爲防築乎?致仁曰,本來堤堰矣。上曰,古相濬置乎?尙喆曰,然矣,其特濬矣,其後卽塡,至今未濬,故此道臣始役矣。上曰,奇哉,善爲國事矣。致仁曰,向來除洪州時,濬合德池,今又濬此池矣,因命書傳敎曰,噫,今者此擧,爲民屢千結蒙利之意,而道臣守令,旣已擔當,予甚嘉之,而況道臣前有功於合德,亦繼功於南池,尤亦尙矣。雖然,其雖爲民,將致吾民之苦,踓在厦氈,若臨南池,聞其無事凖役然後,予心可弛,卽無周文子來之誠,近雖衰暮,今者下敎,實由于中,吁嗟方伯,以此曉諭,嗟哉令體此暮年其君之意,撫之恤之,身操頤鍤,憊者益恤,勤者加勸,以成其效事,令內局下諭道臣。出傳敎又讀完伯狀啓,又命書傳敎曰,四宮與凡稅船添載者,本官載船時,皆有句管,而今聞四宮中雖有臭載者,本非添載,不過雜船不能檢飭,其涉可駭。此後應添載之穀,本官其若莫檢,來京後受尺文時,其若現露,當該守令,令該府亟施制書有違私律當該座首,亦令本道刑推,船人之持私船,與本縣監色符同,私自運來者,令本道嚴刑,卽其載船處定配,而其不添載,亦果私船,而拘於顔面,不爲手本,則當該次知中官,亦施不應爲私律,一體嚴飭。出傳敎上曰,注書出去,湯劑入之。承命趨出,提調持湯劑更爲入侍。出榻敎上進御曰,苦哉,二貼可也。致仁曰,昨日進御,則猶或可也,而昨日已闕,豈可二貼乎?上曰,藥杯大,足盛八杯水矣。致仁曰,不然矣,不過三杯水矣,提調先退。又命讀江華留守狀啓,致仁曰,三虎入牧場,多所害者,而三人捉之,癸未年有所前例故,依例領賞事狀請,極爲非矣。上曰,然矣,仍命書判付後。諸臣以次退出。
庚寅七月十五日申時,上御集慶堂。藥房入診時,都提調金致仁,提調元仁孫,副提調李翼元,假注書金重燮,記注官金再郁,記事官吳鼎源,醫官方泰輿進伏訖,致仁曰,日氣甚熱,午後聖體,若何?上曰,一樣矣。進建功湯,上進御訖,命書傳敎曰,左參贊趙明鼎,意謂近衰矣,猶有古氣,今日因文義所陳,其可尙也。今適有窠,特除知經筵,其令來朝朝講入侍,以示予意。上曰,慶運宮,內室,不過十餘間,如此而何以過十六年?以景福宮言之,最爲平衍,而不能俯臨朝市矣,彰義宮則十倍於慶運矣,不徒此也。熙政堂不爲蔵紙,以竹爲機,以紙糊之,此亦奢侈也。前日思賢閤已諭,而侈風亦由於人氣而然矣,古有涼房,今則閭家亦無云,此亦侈風也,雖少年下隷,非温突莫能支過,此乃侈風也?致仁曰,來日湯劑,亦依前待下敎乎?上曰,依。上曰,旣無入直之事,則下敎之後,豈仍留待漏廳,更思,與同副有異處分過矣,前都承旨具允鈺,一體遞差,同副承旨旣無禁,不過未及周詳而然,不敍二字,元傳旨中付標。出傳敎上曰,命建至德祠,予嘗欽慕者,今日下問,尙無節惠之典云,讓寧豈無一謚?更爲詳問于本館,果無,嗚呼,至德二字,旣有命焉,何待謚狀?令弘文館卽爲議謚,而應敎無人,前應敎趙宗鉉敍用,復授前任,待議謚牌招察任。出傳敎上曰,摠管許遞代,以今日口傳單子中首望宋文載除授。出傳敎上曰,李惟秀許遞,其代,酬應誠難,李惟秀望中,以副望宋瑩中除授。出傳敎以吏曹參議金相翊牌不進罷職傳旨,傳曰,只推,摠管有罷代,口傳差出事。出榻敎以侍講院弼善李命彬牌不進罷職傳旨,傳曰,只推,坐直承旨入侍事。出榻敎上曰,吏曹參議金相翊,旣命只推,卽爲牌招開政。出傳敎上曰,下敎以兼左參贊,於今經筵書筵皆兼,旣令專意勸課沖子,予於暮年,經筵頻問,豈不美哉?其令知經筵知悉。出傳敎坐直承直入侍後,藥房先退。
庚寅七月十五日酉時,上御集慶堂。坐直承旨入侍時,右承旨具庠,假注書洪樂淵,記注官金再郁,記事官吳鼎源,以次進伏訖。上曰,承旨之父好在否?庠曰,無病而好在矣。上曰,信任矣,因命讀畿伯狀啓,命書傳敎曰,今聞京畿道臣狀聞,頃者之風,予心悶,此穀物,旣已準拯,雖有不完石,此則宜問於沙格,至於座首之一次刑,其已過矣。任掌等嚴囚,亦涉過矣,卽放事,分付,本府使,誠若夜間何故者也,令攸司處之,持令安徐事,分付。出傳敎又命讀茂長長興被船狀啓,上曰,茂長縣監誰也?庠曰,李延伋而曾經翰林矣。命書傳敎曰,以頃者之風,尙今用心,所謂用心者此也。其中過千,今初尤用嗟惜,而此今因俄者下敎,非指路監官之故,其令卽放,同府使亦勿問,以此推之,監色沙格直一也,而非徒處處逗遛,亦有準拯之處,則居半未拯,已涉殊常,其拯六百石,只有其半,節節殊常,沙格之或鄕或京,雜色登舡,未有若此船,若此而豈不犯乎?其狀自綻,噫,豈爲駭聽?吾民粒粒辛苦之粟,若干沙格,若是放恣,其在爲民穀之道,渠爲逭訊問,若不嚴覈,非今年嚴飭之意,以此問目嚴刑以査,渠若直招,其令停刑以報,若或拒逆。噫,國法不施於此漠,將施於何漠?雖至梟示之律,何可惜也?更爲嚴刑,其令査實,今番申飭,若何?而實監色不爲騎船,極爲無據。當該縣監,令該府拿處,施以制書有違私律施行,其代,以不爲署經者,口傳擇差,其全明日辭朝,若渠等之招,許多逗遛之處,莫知其日其處,護送監官,此不過只棍而止,令各其道刑推定配,以礪他日事,令該廳卽爲分付道臣。噫,今番定式之後,無弊以來者多,臭載比前不多,其曰監運之效,若無莫知日子,許多日逗遛之弊,風前自來,此非風之故,以人事之無形,良可無狀,凡諸等事,皆令着意擧行,一體嚴飭。出傳敎上曰,長興府使誰也?庠曰,李殷春之姪李煜也。命書傳敎曰,一日之中,府縣幾千石穀物,臭載之報沓至,用心之中,此心,若何?雖然,其日風勢,予亦用心,護船監官何辜?監官卽放,府使勿問,一體擧行事,卽爲分付,其中渰没沙格,其若拯得,自其處恤典掩埋,其妻孥,亦令本府另加顧恤,而其所臭載,非人力所致,若無處處逗遛,則豈有此弊?千石只二百石拯得,亦渉殊常,更加嚴問,其若直招,勿爲刑訊,若隱諱,依格式究問,千石穀物,監官之不乘船,處處逗遛,而領船監官,視若尋常,無異茂長,大抵今番申飭,若何?則豈有此弊?況因此人,則渰没穀亦臭載。令九重之君,用心之中,若是嗟惜,當該府使,一依茂長例擧行,其代,令該曹今日政擇差,亦令當日辭朝,護船監官嚴刑一款,依茂長例事,亦令該廳,分付各其道。出傳敎,又命書傳敎曰,口傳望,今日政擇差,特敎,開政之下,何敢若此?特敎朝參,兩司亦豈不備?雖夜涼,酬應開政而後,當就寢,參議只推,卽爲牌招開政。出傳敎,書訖,命退出,諸臣以次退出。
上在慶熙宮。常參停,行朝夕講。
藥房都提調金致仁,提調元仁孫,副提調李翼元啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,今予心一則追慕,一則宗國,氣何暇諭?自今日煎二貼,宜矣。朝講入侍。中宮殿·惠嬪宮,藥房口傳問安。答曰,知道。
右承旨具庠啓曰,檢閱柳誼,旣已付職,卽爲牌招入直,何如?傳曰,允。
朝參罷後,政院·玉堂·藥房口傳問安。答曰,知道。
以武臣朔試射聖筒,備忘記,傳于朴弼逵曰,近者文臣朔試射皆闕,海東只有武臣乎?
李在協,以侍講院言啓曰,本院新除授弼善李命彬,旣有只推之命,卽爲牌招察任,何如?傳曰,允。
魚錫定,以兵曹言啓曰,新差黃拓坡權管尹澤龍,父母今年俱以七十歲,且無兄弟,法不當遠離赴任,呈狀乞遞,邊將親年七十歲,無兄弟獨身者,許遞其任,已有定式,依例政差,何如?傳曰,允。
又以兵曹言啓曰,卽接宣傳官廳牒報,則宣傳官李格,方在曹司之列,而依廳憲進退之際,擧止不恭,言辭悖慢,壞損廳風云。李格以曹司之員,不遵廳風,不恭先進,以至於論報之擧,事甚可該,依所報汰去,何如?傳曰,允。
又以御營廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
朴弼逵,以義禁府言啓曰,茂長縣監李延伋,令該府拿處,施以制書有違私律施行,長興府使李煜,一依茂長例施行事,傳旨啓下矣,李延伋·李煜等,俱在任所云,依例發遣府羅將,竝拿來後勘律,何如?傳曰,允。
傳于李在協曰,內局入侍。
傳于魚錫定曰,政官牌去來,申飭。
又傳于曰,李弘逵卽爲放送。
備忘記,尹東暹爲同義禁。
傳于魚錫定曰,該府無堂上,故擧行遲滯,同義禁卽爲牌招,謝恩後擧行。
又傳于曰,前則更點調矣,今則不調,禁漏官員決棍十度式,使令決棍二十度式,擧行事,分付。
以承傳色口傳下敎曰,莫重下敎,若是稽滯,當該廳下敎承旨遞差。
李在協啓曰,臣與左副承旨魚錫定伴直矣,纔已遞差出去,伴直無人,同副承旨金致恭,牌招入直,何如?傳曰,允。
備忘記,王府之名,何等重乎?自十六日至今日,其間踰一朔,而此等之事,次堂例捧,左右顧瞻,莫敢下手,其君雖衰,王府豈衰?此有他哉,予若聞則必有下敎故也。此等王府,用於何處?李策調用,今幾十年,僅爲營將,而且有李弘逵,故尹哥其欲先戒攝,道臣守令有駭擧,該府堂不肯其捧供,使莫重動駕闕一今朔也,曰有國乎?
金致恭啓曰,禁衛大將具善復,以前任知義禁,入於罷職現告中,將兵之任,不可一刻無摠察之人,在前如此之時,有他大將兼察之例,何以爲之?敢稟。傳曰,都提調兼察。
金致恭啓曰,禁衛大將,以都提調兼察事,命下矣。依例發牌郞廳,以爲聽傳敎之地,何如?傳曰,允。
備忘記,徐浩修爲承旨,牌招察任,房順房。
有政。判書李最中牌不進,參判未差,參議金相翊進,同副承旨金致恭進,吏批啓曰,判書李最中牌招不進,參判未差,小臣獨政未安,何以爲之?敢稟。傳曰,只出緊任,以金時默爲戶曹判書,朴師訥爲大司諫,任希曾爲持平,朴相老爲弼善,韓師直爲左尹,李碩載爲刑曹參議,李昌壽爲判義禁,李萬恢爲同義禁,李重祜爲京畿監司,李灌爲連山縣監,尹冕東爲楊州牧使,金夏材爲注書,檢閱單柳誼。
兵批,判書元仁孫病,參判尹東暹入直進,參議安杓病,參知趙重明病,副司直具允鈺·李得培·魚錫定·柳善養,副司正李格。
李在協,以義禁府言啓曰,定配罪人尹得觀,蔚珍縣勿限年定配,當日押送事,命下矣。依例具罪目,發遣府羅將,押送配所之意,敢啓。答曰,知道。
李在協,以義禁府言啓曰,以傳敎內辭意,李弘逵特放事,命下矣。本府卽爲放送之意,敢啓。答曰,知道。
黄海監司狀啓,江華府等官船人武學高金夢等渰死事,傳于魚錫定曰,令本道恤典擧行。
檢閱柳誼疏曰,伏以臣得蒙恩遞,歸視母病,惶感之極,靡所容措,而母病轉成毐痢,度數無算,飮啖專廢,藥餌無效,氣息綿綴。臣方左右扶將,焦灼煎迫之中,臣又自月初,重得奇疾,寒熱交戰,嘔吐竝作,當其發作之時,頭疼身烘,昏不省事,諸症危惡,去而益甚,實無束帶行步之望。母病旣如此,身疾適又苦劇,玆際召牌儼臨,而末效不俟駕之義,未免違逋,病裡惶隕,如添一疾,不得不將此實狀,疾聲哀籲於天地父母之前。伏乞聖慈,俯諒臣情私,亟削臣職名,許以救護母病,調治臣疾,俾蒙終始生成之澤,千萬幸甚。踏啓字。
庚寅七月十六日辰時,上御延和門。朝參入侍時,行都承旨李翼元,左承旨李在協,右承旨具庠,左副承旨魚錫定,右副承旨朴弼逵,同副承旨金致恭,假注書金重燮·洪樂淵,記注官金再郁,記事官吳鼎源,以次進伏。上具翼善冠·袞龍袍,乘輿出通陽門,仍詣延和門外殿座。諸臣四拜行禮後,領府事金相福,領議政金致仁,右議政金尙喆進伏,致仁曰,夜間氣候,若何?上曰,一樣矣。致仁曰,湯劑,何時待令乎?上曰,朝講時入之。上曰,守令待令乎?承旨知入。魚錫定趨出,致仁曰,此江原監司狀啓也,今秋三鎭合操,依定式設行,穴傷覆審,校生考講,秋巡時兼行事,請令廟堂稟處,勸別武都試,亦以爲依例設行矣。合操是詰戎之政,兼行亦省弊之意,至於都試,尤係應行,竝令依狀請擧行,何如?上曰,依爲之。出擧條,致仁曰,北兵使李邦綏,今年條親騎衛都試,與營屬軍兵合操,富寧以南各衛防營獨守軍兵巡操取稟狀啓及南兵使李漢昌,南各營習操與三甲各邑鎭軍兵聚點取稟狀啓也。詰戎之政,邊上尤重,竝令位定式擧行,何如?上曰,依爲之。出擧條,致仁曰,此統制使李國賢,三南水操,各其前洋設行事狀啓及慶尙左兵使李吉儒,右兵使申大顯,全羅兵使閔趾烈,今秋習操及城營將巡點取稟狀啓也。詰戎事重,不容每停,竝依狀請許施,而至於城營將巡點行操之年,不必竝擧,姑令停止,以除民弊爲宜,以此分付,何如?上曰,依爲之。出擧條致仁曰,今秋幸行時,一依丙戌年例擧行事,命下矣。聞丙戌年各邑擧行,凡事皆以儲置米會減云,今番則何以爲之乎?上曰,亦以儲置米會減,可也。出擧條致仁曰,京畿監司趙榮進牒報,備局以爲,今番幸行,期日旣遠,各陵寢奉審,過限遲滯,殊甚惶悚,請預爲稟旨,分付矣。道臣奉審,每在於八月,而陵幸命下,則例不敢出巡矣。欲待回鑾之後,則踰月奉審,誠甚未安,若於幸行前,先審南道或東道,過幸行後,仍卽繼行奉審,似爲便好矣,依此爲之事,分付,可也。出擧條致仁曰,內禁將鄭徵世,有所仰達云矣。上曰,進奏,可也。徵世進伏曰,小臣本來關西人,習知民弊,故敢欲仰達矣。上曰,汝曾作宰乎?徵世曰,曾前待罪康翎矣。上曰,陳所懷。徵世曰,關西還穀,比之他道,其數倍多,而本道之內,多少不均,淸南則民多穀少,淸北則榖多民少。一民所受以折米,將至二十餘石之多,及其秋糴,以所耕之穀,猶患不足,或有以田民斥賣備納者,或有族徵里徵者,民多破産,顧其民情,極爲可悶。方伯用移粟移輸之策,使一道之民,平均分給,則庶免此瘼矣。本道及兩營及各邑鎭錢財,其數夥然,及其給債,監色軰擅自謀利害,富饒願受者,不以分給,貧殘無依之軰,或千兩或七八百兩或三四百兩,締結成手記,私自今用矣。及其推捧,本受者一族處,照數徵出,爲其一族者,種種破家,此則一道之第一痼弊。一依還分例,或於民間,平均分給,可也,或於富饒民處,出給,可也,徵捧之時,若有難捧處,則以不善給債,該監色處徵捧亦,可也。於此三條中定式,則可除此瘼之萬一矣。上曰,領右相之意,何如?致仁曰,關西穀多之弊,誠如其言,而卽今道臣,方依朝令,計量多寡,換賣裒益,畢竟自可責效。至於給債,朝禁本嚴,如勅需等不得已者外,更加一切嚴飭,宜矣。尙喆曰,穀多病民,關西尤甚,若其難於移轉處,其所發賣,卽今道臣,自在籌堂,已主此論,聞方逐邑逐鎭,從長區處。至於債錢,勿論京外,惟以多得公債爲能事,及其未賞,反望其僥倖,其習誠可惡,而大抵給債之弊,前後朝禁甚嚴,不可不益加申飭矣。上曰,分付道臣守令,若有錢榖之犯手者當考績,以此先爲殿最。出擧條上曰,西班無一人上殿者,是豈朝參之意乎?若一樣媕娿,則無論文蔭武,當論罪矣。尙喆曰,各有職掌,有所仰達者,使之進前仰達,可也。魚錫定曰,訓鍊主簿申大億,有所仰達云矣。上曰,進奏。大億進伏,上曰,汝在何?大億曰,在鎭川矣。上曰,陳所懷。大億曰,臣以三南民瘼,有所仰達事矣。三南田稅,例以來春載船,而官吏軰,每於秋冬間,以自當防納之意,預爲收穀於小民,渠自消融盡食。及其田稅上納之時,輒有再徵之弊,此爲民間巨弊矣。且别還防禁至嚴,小民軰統還外,無濫食之弊,而監色官吏軰,則任意受食,及其捧糴之時,必爲分徵於族屬,其爲民弊,亦莫大於此矣。上曰,何如?致仁曰,外邑果不無此弊,宜有各别申飭矣。尙喆曰,外方土豪之潜自養戶,各邑監色之多受别還,實多侵徵窮民之弊,此專在於守令明察痛禁矣。上曰,此亦惟在於守令,道臣申飭守令,俾無此弊,而若不遵行者,他日繡衣廉問,當可勵懲,令備局,一體分付。出擧條錫定曰,守令待令矣。上曰,進前。長興府使李普溫,茂長縣監尹勉升,黃山察訪柳雲翼進伏。上曰,尹勉升當爲善治矣。致仁曰,然矣。上問各職姓名,李普溫·尹勉升·柳雲翼,以次職姓名仰達。上問邑弊驛弊,皆以昨政除職,未見官吏,未及聞知仰達,上曰,李普溫爲李普觀之族乎?致仁曰,然矣。上曰,柳雲翼容貌,何如?致仁曰,年雖少而甚老蒼矣。上曰,汝年幾何?雲翼曰,三十七矣。上曰,年不少矣。尙喆曰,三十七,豈不少年乎?上曰,柳雲翼之父,何官乎?尙喆曰,故臺臣柳叙五之子也。上曰,然乎?憶汝父見汝而愴感矣。上曰,長興米破船甚多可悶。致仁曰,然矣。上命承旨宣諭,錫定榻前宣諭,守令以次退出。上曰,戶惠郞進前,錫定趨出,引戶曹正郞金恒柱·沈公猷,佐郞趙載述·李元萬·均郞李得永,惠郞李龍中·李昌中,以次進伏。上問各所掌時遺在及當年捧未捧數爻,金恒柱等,以各其掌遺在與時未收仰達,以次退出。錫定曰,班列中濟州人,欲上殿仰達云矣。上曰,進奏。典籍邊聖遇進伏達曰,臣卽濟州人也,本州以彈丸小島,連値凶荒,聖上寶算方高,爲其生靈,軫念賬政,多惱聖慮,遐外之民,不勝感泣,敢陳一今救弊之方矣。上曰,何以則救策耶?第奏之。聖遇曰,國家爲賑島民之際,湖南諸邑,移粟於水路千里之外,輸去之費,爲弊不少,湖南各邑,若與本州,竝値歉歲,則自救不睱,何以遠哺?以臣淺見而妄揣,則有可以從長聚穀者。本道牧場馬,不游養處許耕,隨起收稅,三邑中亦有無主加耕空閑田及廢牧場,而亦爲隨起收稅,則其數夥然。自今以後,如値豊年,五六年聚穀,則幾至累千石。以此區劃,九鎭所作爲會付,設倉儲置,脫有緩急,以作軍餉,如逢凶年,以充賑資,公私俱便,故敢此仰達矣。上曰,領右相之意,何如?致仁曰,牧場固非許耕之地,而此外果有空閑地,收稅聚穀之道,則其於道民,豈不幸甚?令本牧使,論列狀聞則可知也。尙喆曰,領相言,好矣。上曰,以此問于本牧,狀聞來到後,令備局消詳入侍,稟處。出擧條上曰,臺臣傳啓於此乎?致仁曰,朝講可以入侍,其時當爲之矣,朝參罷後,上乘輿仍詣崇政殿殿座,朝講入侍時,領事金尙喆,知事趙明鼎,特進官具善行·李溵,參贊官李翼元,掌令任瑎,侍讀官沈觀之,檢討官趙載俊,假注書洪樂淵,記注官金再郁,記事官吳鼎源進伏訖。上讀經一章,命上番讀,沈觀之自傳一章,至傳三章,命下番讀,載俊讀傳六章訖。上曰,上番文義陳之。觀之曰,明明德新民,德不明則不能新民,不能新民,不能至善,故能明明德,則自然新民而至善矣。上曰,是矣,下番陳之。載俊曰,明德新民,意雖異,而以下章推之,則明字新字,合爲一義矣。以今日觀之,朝參朝講,實合明德新民之意也。上曰,好矣,知經筵陳之。尙喆起伏曰,臣當先爲之矣。上笑曰,予忘之矣,領事先爲之,可也。尙喆曰,儒臣已達,則臣無更達之辭,而朝參之餘,仍卽朝講,實仰純亦不已之聖德矣,然而君臣之間,所貴者一誠字,今日上下,苟能一誠字相勉,則國其庶幾矣。上曰,誠字之言,切實矣,知經筵陳之。明鼎曰,卽至善之卽字,知其心之所在也,心能誠實則定靜安工夫,不期然而自得矣,無誠心則雖欲强爲,必多錯了之事矣。臣且以弛張之道仰勉,伏願殿下垂諒焉,上以不思弛張之道,則恐有歉於文武之德矣。大凡弛張之道,無處不適,以目下講學之事言之,昨日講立敎篇,今日又講經一章,實仰聖學之誠篤,而抑有所區區憂慮者,殿下以上聖之姿,當堯年倦勤之年,宜軫弛張之道,而不思所以保嗇之方,而夕講又如此,則豈不悶哉?使儒臣講讀,而殿下臥而聽之,則實爲靜裡㴠詠之工,而亦合於弛張之道矣。上曰,此是意外之言,而所言則誠好矣。尙喆曰,知經筵所逹,極好矣。武王九十,作盘盂几杖之銘,殿下聖筭,雖未及武王,然而氣和時則講,或有少澁時則停之,此亦知經筵所逹弛張之道也。上曰,臥看不如坐講矣。尙喆曰,食前講學,而聖候一樣,無疲倦之意,臣等不勝欣仰矣。上曰,不爲講學則已,爲之則心好矣。上曰,特進官陳之。善行曰,臣别無可逹之辭矣。溵曰,知經筵所達雖是,文義之外,弛張之說,旣已嘉納,則宜有體驗之道矣。上曰,知經筵弛張之奏,特進官又以體驗陳之,誠約而盡之矣。上曰,參贊官陳之。翼元曰,臣别無可達之辭矣。命特進官·知經筵·儒臣先退,上曰,注書出去,傳于特進官,勿爲出去。承命趨出傳命。尙喆曰,今日朝參大朝會,而西班無一人宗臣,甚爲悵缺矣。上命臺臣傳啓,瑎進伏曰,請還寢東呂·址淳等還配之命,更令王府,嚴鞫得情。上曰,勿煩。出擧條措語見上又啓曰,請還寢定配罪人金柱泰減等之命。上曰,其勿復煩。出擧條措語見上又啓曰,請黑山島爲奴罪人五得,依律處斷。上曰,勿煩。出擧條,措語見上又啓曰,新除授掌令宋濟魯,時在京畿利川地,司諫院司諫洪檢,時在京畿楊根地,獻納金樂洙,時在江原道春川地,正言韓後樂,時在忠淸道洪州地,請竝斯速乘馹上來事,下諭。上曰,依啓。出擧條提調持湯劑入侍,上進御。致仁曰,臣等夕入診,當待令矣。上曰,然,致仁及仁孫退出。上乘輿還內時,命翼元曰,夕講爲之。轎前下敎還內後,諸臣問安,卽爲退出。
庚寅七月十六日午時,上御集慶堂。夕講入侍時,知事趙明鼎,特進官李溵,參贊官朴弼逵,侍讀官沈觀之,檢討官趙載俊,假注書洪樂淵,記注官金再郁,記事官吳鼎源,以次進伏訖。上講大學衍義首章,命上番讀,沈觀之讀一遍,上曰,上番文義陳之。觀之曰,於變時雍,帝王之德,及于黎民,被其德澤,皆入于於變之域矣。上曰,是矣,下番陳之。載俊曰,帝王之德,以協和爲本,率民以仁,治民以德,以被于萬邦,故協和萬邦矣。上曰,是矣,知經筵陳之。明鼎曰,儒臣已達,臣以安字工夫仰逹矣。安安之意,别無他意,以存心安·思慮安·起居安此三者爲本,則足以爲治平國家之道矣,協和萬邦,不外是矣。伏願殿下,以此加念焉。上曰,好矣,特進官陳之。溵曰,儒臣·知經筵之言,皆好矣,而格于上下之一格字,尤有味,此等處,深留聖意焉。上曰,予與卿祖與父,寅協國事,尙今感歎,而今卿父祖不在,違極之效漠然,以留意爲答,還可愧矣,而今見卿,思卿父祖矣。溵曰,因文義,聖敎至及於臣祖父,不勝感泣矣。上曰,知經筵頻入於經筵,可也。仍命知經筵·特進官退出。上曰,夕講自夕講,儒臣姑留,上講風泉章·陟岵章,上曰,陟岵章近來爲之,故每致易忘矣。講訖,命諸臣退出。
庚寅七月十六日酉時,上御集慶堂。藥房入診入侍時,都提調金致仁,提調元仁孫,副提調李翼元,假注書金重燮,記注官金再郁,記事官吳鼎源,醫官方泰輿·許礈·李以楷·鄭允協·慶絢·吳道炯·徐命緯,以次進伏訖。致仁曰,聖體,若何?水刺之節,亦何如?上曰,一樣矣。進建功湯,進御訖,上曰,內局入侍之時,雖大臣·重臣,皆厭見矣。今則環兜欲穿,如此而將奈何?致仁曰,朝者已奏,而厚鋪則似好矣。上曰,大抵,兎猪皮最好矣,門下常臥處,單鋪此而似勝矣,許宇爲七十二乎?今番騎判之政貴矣,使得銘旌次矣,具善行亦不盡白矣。致仁曰,少有白髮,而不爲盡白矣。上曰,上鬚爲髭乎,下鬚爲髭乎?致仁曰,上鬚爲髭矣。上曰,見最多者,見甚悶然,而李柱國·朴聖來,雖多,鬚而亦好矣。致仁曰,見今黑髮尙多,不勝慶幸,判府事李昌誼,無一不白,最不白者,惟領府事也。上進湯劑後下敎曰,少減,可也。致仁請診候,泰輿以下診候曰,脈候左右三部度數均調,而滑體一様矣。乾薑·桂枝,隨時加減,而今則日暮,更無可進之時,姑待來日,更爲議入矣。上曰,依爲之。遂命書理中建功湯前方中,乾薑·桂枝,自明日各減五分煎入,榻敎,坐直承旨入侍事。出榻敎藥房先退。
庚寅七月十六日酉時,上御集慶堂。坐直承旨入侍時,左副承旨魚錫定,假注書洪樂淵,記注官金再郁,記事官吳鼎源,以次進伏訖。上命錫定,讀李弘逵山訟供辭,上曰,楊州牧使誰也?錫定曰,金和澤也。上曰,奉親乎?錫定曰,然矣。上曰,欲爲而爲矣。錫定曰,以特敎近地爲之矣。上曰,無狀矣,渠亦奉親者,而何忍捉囚人之父乎?命書判付,上曰,注書出去,宣傳官一員入侍。出榻敎承命趨出,引宣傳官南正周進伏,書判付訖,命讀,讀訖,上曰,宣傳官汰去。出榻敎注書出去,他宣傳入侍。出榻敎承命趨出,引宣傳官李鼎運進伏,李鼎運承命退出。命書傳敎曰,此時道臣,豈可曠焉?政官牌招,卽爲開政。出傳敎錫定讀李命彬罷職傳旨,命書傳敎曰,此何分義?先罷職後禁推,過今朔後勘律。出傳敎讀鄭夏仁罷職傳旨,命書傳敎曰,噫,今日朝參,若有國綱,焉敢若此?鄭夏仁特施削職之典,限今年歲抄勿論。出傳敎因命退出。
上在慶熙宮。停常參·經筵。
藥房都提調金致仁,副提調李翼元啓曰,昨日臨門朝參,御殿法講,向午還內,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣矣,下敎時入侍,宜矣。中宮殿·惠嬪宮,藥房口傳問安。答曰,知道。
李在協啓曰,新除授注書金夏材,卽爲牌招察任,何如?傳曰,允。
趙啓曰,行大司憲洪重孝在外,執義李廸輔在外,掌令任瑎呈辭,宋濟魯在外,持平李東顯陳疏受由,任希曾未肅拜,今日以監察茶時之意,敢啓。答曰,知道。
趙啓曰,新除授判義禁李昌壽,卽爲牌招察任,何如?傳曰,允。
李在協啓曰,檢閱柳誼,旣已付職,卽爲牌招入直,何如?傳曰,允。
朴弼逵,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
朴弼逵啓曰,臣依定式,進詣崇政殿月臺,入直禁軍等,戎器服色點考,則皆無頉,故仍以傳敎內辭意,依例勞問,則亦皆好在云矣,敢啓。答曰,知道。
傳于趙曰,內局入侍。
備邊司薦望,禁衛大將金漢耆·李潤成·尹泰淵。
傳于朴弼逵曰,禁將姑勿出代。
朴弼逵,以兵曹言啓曰,禁漏官員,決棍十度式,使令決棍二十度事,命下矣。依傳敎當該禁漏官李元根·池光燁·姜弼臣,各決棍十度,使令金國興等二名,各決棍二十度之意,敢啓。答曰,知道。
又以訓鍊都監言啓曰,去夜無犯夜人被捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
李在協啓曰,卽者檢閱吳鼎源,因檢閱柳誼之違牌,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
備忘記,宗臣零替,豈若近年?且憶慶運,其時金枝,爲先以今日知申所奏聞之,宗臣爲摠管者,於入直趦趄云。今予近八,零替宗臣,其事雖駭然,本則愛君,若是相持,堯典親族爲在,其請雖斥,其宗宜親,年雖暮而處事宜正,明日當與沖子,詣舊邸庭中,寬諭諸宗以來,世孫同牌隨駕,挾輦挾輿軍,只禁軍隨駕,與訓將只領新營軍隨駕,單嚴三嚴,時刻留營兩陳安徐,皆依十一日例,雲寶侍衛,朝參侍衛仍,只時原任·備堂·宗臣隨駕,而路由夜晝介,延和門乘輦,軒架副輦安徐,頃者朝參班列與今班列,此亦一弛一張之道也。時原任·備堂,只祗迎於三間石橋,宗臣先詣彰義門外祗迎。
備忘記,騎判許遞,其代徐命膺爲騎判,牌招察任,宋瑩中兼帶摠管許遞,鄭運維爲摠管。
傳于金致恭曰,儀注置之。
注書金夏材陳疏,代,金重燮爲假注書。
金致恭,以侍講院言啓曰,本院新除授弼善朴相老,時在京畿楊州地,書筵入番事緊,斯速乘馹上來事,下諭,何如?傳曰,允。
咸鏡監司狀啓,安邊等官社一里居正保李奉柱等,爲虎囕死事。傳于金致恭曰,令本道恤典擧行。
庚寅七月十七日午時,上御集慶堂。藥房入診入侍時,都提調金致仁,副提調李翼元,記事官金夏材,記注官金致恒·金再郁,醫官方泰輿·許礈·李以楷·鄭允協·慶絢·金季良·吳道炯·徐命緯,以次進伏訖。致仁曰,夜間聖體,若何?上曰,一樣矣。進湯劑,診候,泰輿退伏奏曰,滑體一樣,左右部調均矣,諸醫與泰輿言同。上命注書,出考譜略中,英廟·光廟·穆廟三朝誕降月日及處所以來,賤臣回奏。致仁曰,提調不爲入來,臣出持入湯劑乎?上曰,依。上曰,內局提調許遞,其代前判書蔡濟恭爲內局提調。出傳敎上曰,承旨徐浩修許遞,趙爲承旨,牌招察任,房依前。出傳敎上曰,都提調持湯劑入侍。上進御訖,致仁曰,明日湯劑,亦如例乎?上曰,依。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,左承旨李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰。知道,體堯典欲親族,氣則一樣,來日入侍。中宮殿·惠嬪宮,藥房口傳問安。答曰,知道。
李在協啓曰,假注書金重燮,時無職名,令該曹依例付軍職,冠帶常仕,何如?傳曰,允。
以備忘記,傳于韓必壽曰,飭已施矣,業已諒矣,前前平安道臣前平安道臣,一體敍用,前判書李景祜爲騎判,牌招傳授命召。
傳于李在協曰,世孫當行禮,禮貌官·相禮·贊儀待令。
以備忘記,傳于朴弼逵曰,金光國爲摠管,謝恩隨駕。
傳于朴弼逵曰,時刻置之,待下敎,諸司預備擧行。
大駕詣彰義宮,仍詣義烈宮後,政院·玉堂·藥房口傳問安。答曰,知道。
王世孫入義烈宮後,政院·玉堂問安。答曰,知道。
以承傳色口傳下敎曰,今日開門差晩,當該知,爲先解見任。
又下敎曰,淸恩君韓必壽爲承知,三院副提調例兼,房依前。
具庠啓曰,右尹洪樂仁,除拜後過三日不爲出肅,依定式,推考警責,仍卽牌招察任,何如?傳曰,允。
以承傳色口傳下敎曰,動駕時,前有下敎,牌去來,申飭。
又下敎曰,其後見窓猶早,都承旨下敎置之,禁喧郞廳記過安徐。
傳于朴弼逵曰,諸司預備。
傳于朴弼逵曰,再明日次對,進定於明日。
朴弼逵啓曰,明日次對,兩司當爲進參,除在外陳疏受由外,未肅拜不爲行公人員,竝待開門牌招,以爲推移入侍之地,何如?傳曰,允。
又以兵曹言啓曰,新除授判書臣徐命膺,時在京畿長湍地,斯速上來事,下諭,何如?
以承傳色口傳下敎曰,諸司預備。又下敎曰,當歷臨司宰監,只承史與堂上,侍衛隨入,其餘皆道上留住。
還宮後,政院,玉堂·藥房口傳問安。答曰,知道。王世孫還宮後,政院玉堂問安。答曰,知道。
朴弼逵,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
庚寅七月十八日辰時,彰義宮擧動入侍時。行都承旨韓必壽,左承旨李在協,右承旨具庠,左副承旨朴弼逵,右副承旨趙,同副承旨金致恭,假注書洪樂淵·金重燮,記注官金致恒·金再郁,以次進伏於通陽門外,上具翼善冠·袞龍袍,自通陽門乘轎,至延和門外乘輦,上曰,騎判前已申飭,且當動駕,卽爲謝恩事,申飭。至彰義宮門外,命書舊邸門前廣諭諸宗傳敎曰,予見堯典,平章百姓之本,卽親九族也。雖然,以予涼德,臨御近五十載,敦宗之效漠然,尋常歉然者,豈意一宗受饍,徑先聯章,諸宗隨焉。嗚呼,歲初以後,孰敢以讌,請于涼德,沖子大臣之亦黙,蓋所重在焉故也,其所飭勵,烏可已乎?然諸宗此擧,只由爲君愛日之心,味於歲初奏聞而然,往事勿說,聖人攸訓,零替宗臣,心常矜惻者,因此於朝參宗班闕於摠直亦皆咨且。且近八暮年,予豈爲此?其欲舊闕宣諭,而特臨舊邸門外,廣諭多宗,處分三人,飭已行也。亦爲敍用,廚院外,仍前職,嗚呼,此擧豈只爲諸宗而然乎?吁嗟予意,憶昔列祖之心,嗟哉諸宗,須體近八其君之意,永固邦本,洋洋如此沖子侍坐,能體此意,吾東其將盤石之安,咸須知悉,莫替予意,動駕時不可循例,且有前例,兵判謝恩事。駕前下敎,上曰,大司馬豈可納牌乎?爲先記過,記過而不來乎?直爲大書記過。今示之,不知有國,予何爲國乎?亦有李成中前例矣,傳旨誰書也?曰,洪樂淵也。上曰,該曹單子遲緩也,訓鍊都監前排入之,騎判李景祜拿入。上曰,然則訓鍊大將,亦爲觀望乎?招宣傳官進前分付曰,旣有李成中前例,方欲處分,而十分參酌,斯速受命焉,彼豈昧然乎?眞簠簋不飾之意,豈欲遣史官傳諭而來乎?廣禮院書吏,使之聽覺,可也。兵曹判書李景祜,爲先記過,卽爲謝恩事。駕前下敎騎判牌望勿施事。駕前下敎藥房提調,持湯劑入侍。出傳敎三提調入侍,進建功湯後先退,編次人入侍。出下敎義烈宮歷臨事。駕前下敎禁喧郞廳,爲先記過。駕前下敎上詣義烈宮後,諸臣問安後退出,回鑾時諸司預備,待下敎擧行事。駕前下敎還宮時,歷臨司宰監,上曰,其中頗廣矣,司宰監入直郞廳入侍事。出下敎上曰,今者予心,夙宵追慕,此營輦過者,自潛邸幾次而忽憶問也。所重追慕,多處契名皆同,予心何抑?旣臨于此,豈無表意?今日入直郞廳,特爲陞敍,入直員役,令該曹米布題給,本監貢人舊遺在特爲蕩滌,以示予追慕之意。出傳敎上曰,入直郞廳誰也?曰,李聖祜也,卽崇祜之兄,入侍承旨李在協之十一寸也。命退去,藥房提調,持湯劑入侍。出下敎大駕還至延和門外,都提進建功湯,上進御後下標信,使之解嚴,門則待下敎閉焉,諸臣問安後退出。
上在慶熙宮。停常參,只晝講。
藥房都提調金致仁,提調蔡濟恭,副提調韓必壽啓曰,昨日早朝動駕,侵暮還宮,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,若何?臣等,不任區區憂慮,敢來問安,竝此仰稟。答曰,知道。予則一樣,世孫氣候一樣,體堯典之親族,而涼德誠淺,豈曰有效哉?次對同入焉。
中宮殿·惠嬪宮,藥房口傳問安。答曰,知道。
傳于朴弼逵曰,晝講兼行次對,單子置之,下敎時入侍。
趙啓曰,大臣·備局堂上,依下敎來待矣。傳曰,引見。
傳子趙曰,明日隆武堂,當爲文臣朔試射,試官從當下敎,時刻安徐,五巡爲之事,分付。
傳于趙曰,繖扇依例爲之。
以備忘記,傳于趙曰,明日文臣朔試射,侍衛儀註安徐,試官依常時例皆二員,尹東暹·張志豊入直,騎郞入直,摠郞,只該府承旨入侍,時刻,待下敎只入正時。
以備忘記,傳于韓必壽曰,向者摠管中金華鎭之入直侍衛予纔見,武臣侍衛亦見,豈可混同而然?飭已施,一體敍用。
趙啓曰,禁衛大將具善復,以金吾堂,入於罷職傳旨中矣,旣有付標之命,卽爲牌招,命召傳授,何如?傳曰,允。
傳于趙曰,宣傳官二人奉命,騎馬二匹立之。
具庠,以弘文館言啓曰,新除授修撰金尙默,卽爲牌招察任,何如?傳曰,允。
趙,以義禁府言啓曰,因刑曹啓辭,平壤域役時,內都廳林遇春,外都廳權衡弼等,移本府處之事,允下矣。林遇春前以公州營將,時未上來,權弼衡時在平壤地云,竝依例發遣府書吏,拿來,何如?傳曰,允。
又以刑曹言啓曰,平壤城役時,內都廳林遇春·權衡弼等罪狀,依狀請施行事,命下矣。林遇春·權衡弼等,俱是朝官,移義禁府處之,何如?傳曰,允。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
以咸鏡監司狀啓,安邊等官永豐社居保李奉柱等,囕死渰死事。傳曰,令本道恤典擧行。
左議政韓翼謩箚曰,伏以臣日昨筵退歸家,猝患暴痢,度數無算,症狀危厲,朝日問候遂闕趨參。矧於是時,淵衷煩惱,湯劑命停,凡在臣僚,孰不焦遑,而臣則職忝保護,身委床玆,殆若無省覺者然。有臣如此,罪合萬殞,乃蒙聖慈,曲賜矜諒,尙軫病裡之用心,特許提擧之解免,恩言所及,傍聽代感,臣心含戢,尤當如何?蓋臣所患,祟在傷食,多灌藥物,旋幸少愈,種種餘症,尙屬醜穢,卽者動駕有命,淸蹕將戒,而持此病形,實不敢自,近於屬車之淸塵,偃然在家,闕爲陪班,伏地惶隕,惟大何是俟。伏乞聖明,亟降威罰,以嚴國紀,以安私分焉。取進止。答曰,省箚具悉卿懇。卿恙尙今若此,爲卿悶焉,卿其須體予意,安心勿辭,益加善攝焉。仍傳曰,遣史官傳諭。
判義禁李昌壽疏曰,伏以臣頃被嚴譴,逬出脩門,席藁訟愆,日夕惶懍,不意聖度㴠貸,敍復如舊,筵敎綸音,開擇勤摯,繼而有金吾除旨,臣九頓以涕,感愧交極,念臣頂踵毛髪,罔非造化,而陶甄餘澤,輒復施及於賤恩,雨露霜雪,屢煩至敎,及到今日,而臣之素蔑訓飭,竟孤德音之罪,益無以自贖矣。嗚呼,臣之年前所遭,尙忍何言?幸賴日月在上,㦧誣莫售,而迺者李遠之疏,忽地追提,游辭閃拶,言之無倫,一至於此,莫其政注詆斥之囫圇謊譫,全沒把捉,又何足與之較挈也?噫,以臣之危苦畸臲,感激隆恩,旣未能便訣明時,則惟有優游散地,依近耿光,卽餘生塵刹之報,而不幸銓任一出,爲臣禍媒,忮憾潛蓄,機弩焱發,凜焉有闔門湛滅之憂,荒江靜夜,尤悔攪中,每思古人之遭言,決退能保晚節,未嘗不撫躬悼歎也。向日入城之命,寔出墜履之思,伊後俯問,非止一再,賤臣去來,何所關係,而有此眷念不置,臣雖愚迷,粗識義分,何敢以一時薄警,遽爲自引之計哉?顧玆滓穢之蹤,萬無轉動之路,雲天入望,祗增悚隕。伏乞聖慈,曲加矜諒,亟命刊臣姓名於朝籍,仍許臣退田野,以謝人言,俾安私分,不勝幸甚,臣無任危蹙惶隕之至,謹昧死以聞。答曰,省疏具悉。玉成飭勵,何敢撕捱,往事撕捱,亦涉太過,卿勿過辭,從速行公。傳曰,判義禁批下,牌招察任。
吏曹判書李最中疏曰,伏以臣於向來,罪在昏謬,罰止薄勘,杜門訟愆,無地措躬,曾未幾何?恩敍遽降,仰戴洪私,且惶且感,忽於千萬夢寐之外,伏奉選部除旨。噫嘻,此何等職責,而遽加之哉?臣不敢知殿下之所以特簡者,謂可以備任使,則臣之空疎,歷試前後,伎倆畢露,謂可以榮其身,則臣之譾劣,節次冥升,涯分已足,聖朝綜核之政,明主嚬笑之節,恐不當若是,況天官之長,卽周之所謂冢宰鑑衡,進退之際,有關世道,臣本性拙病痼,事務未嘗留心,深居罕接,耳目不及戶外,間嘗冒忝佐貮,一再行政,而不過隨人周旋,至若人材長短,政注格例,都是墻壁,今乃進昇首席,强其不能,則已非量才授任之道,而臣若自知不稱,徒事奔走承奉而已,則不但有負於臣心,殿下亦安用臣爲哉?荐召之下,祗承無路,違慢之誅,鈇鉞是俟,玆敢瀝血陳章,仰瀆宸嚴。伏乞聖慈,俯垂諒察,鐫臣之職,治臣之罪,以重公器,以肅朝綱,千萬幸甚,臣無任屛營祈懇之至,謹昧死以聞。答曰,省疏具悉。于今冢宰,予則曰暮年得人,卿勿過辭,從速行公。
京畿監司李重祜疏曰,伏以臣之無似,濫蒙洪造,外內踐歷,罔非踰分,居常愧懼,若隕淵谷,迺者畿臬新命,忽下於千萬夢想之外,臣誠驚惶踧踖,罔知攸措。噫,一路承宣之責,本自不輕,而千里邦畿之地,職任尤别,土瘠民貧,風俗未醇,賦繁役重,財産且罄,爲治之難,比他道殆有甚焉,雖使諳鍊事務者當之,猶懼不堪,分乃以如臣譾劣疎迂者,苟然濫畀,是豈量才授官之義哉?臣若不自揣量,冒昧承膺,則一身顚沛,固不足恤,其爲累聖簡而辱重寄,非細故也,況今陵園幸行,期日已定,方秋道務,不容暫曠,而彌日苟縻,尤所兢悚,玆敢冒入文字,仰瀆宸嚴。伏乞聖慈,俯諒肝膈之懇,亟賜盤帶之禠,以重藩選,以安賤分,千萬幸甚,臣無任激切屛營祈懇之至,謹昧死以聞。答曰,省疏具悉。湖西熟乎?於畿甸何可若此乎?本道有莫重奉審,多有擧行之事,卿勿過辭,卽爲察任,上曰,畿伯旣批下,此特豈可一刻稽滯?其令當日謝恩,仍爲到界。出傳敎
右尹洪樂仁疏曰,伏以臣家之所遭罹,尙何言哉?自他人聞之,猶且骨顫而心慓,況臣崩迫之情,號天而無因,鑽地而末由,則只恨不自刳腹,以明此罔極之寃也。噫,彼疏槪極其凶悖,有非人子所堪聞,而原本因特敎付丙,雖未之見,以得於傳播者言之,構捏臣父,無所不至,直駈之於不忍言之目,而竝擧臣叔與臣,必欲屠減而後已。人臣之被衊,從古何限,而未有若臣家之所遭罹者,又尙何言哉?嗚呼,臣父受知於殿下,前古罕比,致位三事,亦已十年,湔拂而陶甄,我殿下恩也。眷注而倚任,我殿下恩也,由是而臣父,只知殿下之恩,不恤一己之私,所期於盡瘁,所勉者奉公,而其寵已久,任怨亦多,爲世所嫉,愈往愈甚,又從以叔侄弟兄,相繼登朝,如臣庸鹵,百不猶人,而夤緣幸會,猥玷淸要,門戶太盛,若器易溢,臣雖愚暗,粗知盈虛滿損之理,一室相對,晨夕憂懍,集木之戒,無語不及,臨淵之懼,無處不均,而臣父低徊國恩,不敢決退,臣亦因循隨後,未早歛迹,坑坎之來,非不熟料,而猶未知其的在何時,網羅之設,非不先揣,而亦未知其俑自何人,苟度目前,殆若狃安,果然駭機猋發,危言狼籍。彼若以爲臣家之榮寵太過,則臣固甘心而受之,至於不忍言之目,卽萬古所無之悖誣,此豈非臣父之至寃極痛也哉?以彼媒禍之心,旣欲湛宗而不厭,則何言不可爲,而若其關於朝廷者,事無輕重大小,皆是聖鑑之所俯賜,渠亦自知其無路搆陷,乃敢創出無倫之說,勤成叵測之案,要爲此何地戕害之計。噫嘻痛矣,誰與之謀,孰使之然?怳惚譎詭,莫知端倪,其亦駭且怖矣。方是時,臣父求死而不得,則臣膓可焚,臣父泣血而自訟,則臣膽欲墜,只自焦迫而已,崩隕而已,環顧一世,幾皆幸人,不幸擠穽而下石,苟使臣家,氣力足以防患,聲勢足以弛機,則初豈有一怪鬼躑躅之變,終何無一搢紳不爲其虛罔之狀乎?於此臣家之孤危無援可知,而所仰恃者,惟聖明在上耳,何幸我聖上,矜愍臣父,指示生路,累動温音,特命休致,倘非殿下至仁至慈之德,臣父實無以獲保於今日,臣父之欑乎感祝,固已萬萬,而臣心之隕首欲報,尤當如何?噫,臣身之汚辱,固不足道,只緣臣識蔑而行己無狀,官驟而處世昧方,不聞不知之中,睢盱竝注,無形無迹之地,唇舌交反,以致衆猜,群忌日加而月增,畢竟難洗之誣,偏及於臣父,一則臣罪,二則臣罪,爲子而不孝者,孰有大於臣哉?臣慙痛積中,汗淚交下,惟願卽地溘然,而上天庇覆之恩,又推於臣,不惟不加之罪,至敎以亦何殘忍,仍垂曲諒,卽解本職,間因臣叔之陳疏,旣降慰藉之恩綸。且於其後,連下别於臣父,辭旨懇惻,昭晣備至,洞諭之意,荐及臣身,臣非木石,寧不知感?殿下之哀憐臣家,包容臣家者,雖至此極,而顧臣危凜之衷,猶復自如,滓穢之蹤,難以更濯。天地雖大,而冞增跼躋,日月雖昭,而未能呼籲,爲今之道,惟當永謝世路,便養老父,以贖臣愆,以没臣齒,自靖之義,雖有誓於寸心,圖報之計,已無望於此生,撫躬悼歎,情亦慽矣。業欲一入文字,仰暴肝膈,而罪釁甚重,煩瀆爲懼,趦趄囁嚅,迄今半載,乃者聖忿記有,恩敎特降,致有此京兆新命,苟全視息,已是曲庇,復叨除旨,尤非始望。臣於是仰荷不棄之德意,只瀉無從之感涕,而自念身名已僇,息補是勉,則官職去就,非所可論,玆敢收拾驚魂,仰首哀鳴。伏乞聖慈,察臣迹之危臲,矜臣懇之悲苦,將臣姓名,亟刊朝籍,仍令選部,勿復檢擬,俾遂退伏之願,以卒生成之澤,千萬幸甚,臣無任涕泣祈祝之至,謹昧死以聞。答曰,省疏具悉。噫,卿父之只知有君,不知有其身,豈特予之洞燭,於今世若有公心者,孰豈不知此?猶漫說話,以卿父之心,當其君衰暮之年,予雖遂焉,其宜徘徊修門,而便作物外之人,徒抱戀君之心,幾月曠侍。予心若此,卿父之心,若何?此無他,幾年置相,予若有誠心,造物何闖生,究其本卽予也,今日將聞此而然乎?靜臥而思,戀卿父之心切矣,今覽卿章,不覺心酸。噫,予不捨卿父子,卿父子何忍捨予?頃望不點,此望特點,意蓋深也。卿勿過辭,從速察職,代卿父之事予焉。注書金夏材疏曰,伏以臣,向陳翰苑難冒之義,得蒙恩遞,私分粗安,曾未幾何,又伏承堂后新命,職是他司,召牌且臨,顚倒承膺,入侍診筵矣。退而溯考本院舊例,則見帶之職,亦以春秋兼銜堂上,法有相避,則今臣之與領議政臣金致仁,爲應避之嫌,視前無異,玆又陳章自引。伏乞聖明,俯賜鑑諒,亟命有司,照例遞改,以存公格,不勝幸甚,臣無任屛營祈懇之至,謹昧死以聞。答曰,省疏具悉。一章猶意外,況再章乎?然宜有古例,令該曹博考以稟。
庚寅七月十九日巳時,上御集慶堂。藥房入診入侍時,都提調金致仁,提調蔡濟恭,副提調韓必壽,假注書洪樂淵,記注官金致恒·金再郁,醫官方泰輿·許礈·李以楷·鄭允協·慶絢·金季良·吳道炯·徐命緯,以此進伏訖,致仁曰,昨日動駕之餘,氣候,若何?上曰,一樣矣。致仁曰,極暑之餘,秋氣猝生,而聖候一樣,臣等,不勝欣忭矣,中宮殿,湯劑進御之後,氣候,若何?上曰,姑未知顯效矣。致仁曰,王世孫氣候,何如?上曰,平安矣。進湯劑,上進御,醫官進前診候,泰輿曰,脈候左右三部度數調均,滑體一樣矣。礈進前診候退曰,脈候左右三部度數調均,闊體一樣矣。以楷進前診候退曰,脈候左右三部度數調均,闊體一樣矣。允協進前診候退曰,脈候左右三部度數調均,闊體一樣矣。絢進前診候退曰,脈候左右三部度數調均,闊體一様矣。季良進前診候退曰,脈候左右三部度數調均,闊體一樣矣。上曰,季良上來矣。致仁曰,來矣。道炯進前,上曰,此亦上來矣。診候退曰,脈候左右三部度數調均,闊體一樣矣。命緯進前診候退曰,脈候左右三部度數調均,闊體一樣矣,因命藥房退去。
庚寅七月十九日巳時,上御集慶堂。晝講,大臣·備局堂上,引見入侍特,知事趙明鼎,特進官李得宗,參贊官趙,侍讀官趙宗鉉,檢討官林鼎遠,假注書金重燮,記注官金致恒·金再郁,領議政金致仁,右議政金尙喆,刑曹判書沈鏽,司直李章吾·李溵·金孝大·洪趾海,持平任瑎,事變假注書崔鈺,以次進伏。上講大學凡傳文雜引經傳,至補亡章知之至也訖,趙宗鉉讀至傳三章,上曰,下番讀之。鼎遠讀,自間嘗竊取,至知之至也,上曰,文義陳之。宗鉉曰,邦畿千里,惟民所止,人君明德新民之工,亦止於至善,其止則一也,於此益加留念焉。鼎遠曰,補亡章益窮,而以求至乎其極者,誠有深意,天下之事,不進則退,格之一字,尤爲用力處也。上曰,引義而陳之者好矣。明鼎曰,王畿千里,非但爲民所止,至於一動一靜,豈不省察其至善之止乎?況於人君之尊,萬民之所歸享,爀爀師尹,民俱爾瞻,師尹如此,況於君臨尊位,豈無明德之表準乎?上曰,所奏好矣。得宗曰,顧諟天之明命顧字,卽常目在之也,於此留念焉。趙曰,臣别無所奏矣。上曰,經筵官先退。致仁·尙喆曰,昨日動駕勞動後,聖體,若何?上曰,一樣矣。寢睡·水刺之節,亦何如?上曰,寢則善睡,而水刺則一樣矣。致仁曰,下情誠不勝欣幸,中宮殿氣候,多劑已進之後,别有動靜乎?上曰,一樣矣。王世孫氣候,何如?上曰,好在矣。進湯劑後,請診候,上曰,依爲之。醫官方泰輿診曰,脈候左右三部度數調均,而滑體之差勝,比前一樣矣。諸醫之言略同,上曰,金季良上來乎?致仁曰,上來數日矣。上曰,金季良則知其貌,而吳道炯則不知者何也。致仁曰,其資級同,故次第入矣。上曰,廟謨爲之。致仁進伏曰,國穀上納,孰不爲重,而漕船領運,事面尤别矣。嶺南素無漕船,重臣趙曮爲嶺伯時,伏聞設置,行之十餘年,有效無弊。今番後漕倉大同米捧上時,其所欠縮,至於數百餘石之多云,事之可駭,莫此爲甚。當該都差使員,拿問處之,領運差使員,頃坐漕船臭載,特敎定配,而亦宜移配於後漕倉近處,俾爲他人監戒之地,有不可已矣。上曰,極爲駭然,依爲之。致仁曰,赤梁·龜山兩僉使,薺浦萬戶,卽三漕倉元定領運差員,而每以久勤窠差送,全不擇人,故其爲弊至此,三邊將之又作履歷窠,雖涉重難。此後則分付銓曹,就其中觀其人地履歷,另擇以送,則庶可實效矣,上曰,所奏最是,依爲之。又啓曰,訓鍊都正張志恒,旣承南北關烽燧看審之命矣,匪久當爲下去,而聞魚回鎭烽燧,自前諸議多言,其設置之乖宜,仍於今行,一體看審,歷路烽燧,亦令抽栍摘奸,隨其勤慢,以示勸懲,好矣。上曰,依爲之。又啓曰,奏御文字,固宜審愼,擧條啓下,自有體段,而日昨朝參時,內禁將鄭懲世,所奏擧條,雜用吏讀,此實前所未有,懲世遐方武士,固不足責,而注書之仍以謄書,承旨之全不照檢,俱涉可駭,當該承旨重推,注書汰去,其擧條更令釐正啓下,何如?上曰,此擧條,今乃初聞,所奏是,依施。致仁曰,注書駭然,而承旨試不察矣。上曰,注書誰也?致仁曰,古相洪暹之後孫樂淵也。上曰,曾爲道臣守令者,亦不知吏讀矣。凡於縣邑之名,不隨其字而號之者,亦有之矣。上曰,卿等以簡筒,使不得改之故然矣,承旨雖見之,而未能覺察也,鄭懲世則誠鄕闇矣。致仁曰,注書則精明,而不能久習而然矣。上曰,其貌何如?致仁曰,貌亦精明,而洪暹,名相也,其孫洪應辰,方爲高陽郡守矣。致仁曰,李命彬之違牌,混入於徐命膺之疏故然矣。尙喆曰,入於通淸根本故然矣。上曰,古談公然爲之矣,李景祜之違牌可憎矣,身詣闕外,而操弄其君乎?致仁曰,其時,未聞不敎而然矣。上曰,李在協何不飛報也?致仁曰,急於隨駕故未能矣。上謂趙曰,雖是同服,而聲音何若是相似於汝兄耶?致仁曰,臣等初則不辨弟兄矣。今則稍可區别矣,上曰,左相以其養生論之則善病,而且於飮食不擇矣,亦食實果乎?致仁曰,非徒實果,凡於飮食,亦不擇矣。上曰,金判府何如?致仁曰,安靜而堅實矣。上曰,領府事何如?致仁曰,最爲堅實矣。上曰,一髪不白乎?致仁曰,泛然看過則似然,而詳視則多白矣。命書傳敎曰,今聞相奏,李命彬違牌,不無所援,特放事,分付。上曰,頃者因內局都提擧所奏,松茸許求,近者此物甚貴,以內局封進者言之,其貴可知,市民之弊,其或求於外方,民弊勝言,卽爲勿封,外方分付者,其令卽寢事,分付內局。出傳敎致仁曰,時可以産出,而若有異於饌品,則何傷之有?尙喆曰,臣於廚院見之,所封之物,極其零星,而外方童子松茸則誠好矣。上曰,豈非吾民之弊乎?致仁曰,然則貢獻亦可弊乎?蓋自大同之後,貢獻之路廢矣,山猪畜於家而用之矣。上曰,最難矣。上曰,葦魚或捉大者,則以爲納於提調宅然後,可以進上云矣。上曰,吏判執滯矣,今則少變,予嘗低視於李明中矣,今則最爲安祥矣。上曰,張志恒欲往乎?致仁曰,於國事以爲雖至來年,何辭之有?且習其處地勢矣,曾與其父而往,又爲被謫故然矣。尙喆曰,頃者外方習操狀啓覆奏時,未及仰達,而大札之餘,病者未蘇,秋未熟焉,合有變通,而陸操雖不急,水操則來月方可之矣。致仁曰,物故之代,亦難代定矣。尙喆曰,甫起之民,亦難赴操矣。上曰,猶可及乎?尙喆曰,以統制使狀啓觀之,來月十七日云矣。上曰,頃者諸道習操取稟時,予已示持難之意,而今聞右相所奏,下詢領相亦然,關東西外,諸道水陸操與營將巡點,則今年一竝停上,各其官門聚點事,令備局卽爲分付。出傳敎上曰,日氣如此,則似可豊登矣。致仁曰,峽豊則稍下,而野農則大登云矣。禾穀大熟云矣。上曰,此亦不可知矣。致仁曰,西道則癘氣初無,北道則自其處始矣。命讀畿伯上疏之際,上曰,厥子誠貴矣,予將用之矣。致仁·尙喆曰,從兄弟皆可用,而在簡則堅實矣。上曰,洪樂純有所拘乎?致仁曰,給牒而未及敍用矣。上曰,所遭與趙榮進同矣,尹得觀者誰也?爲理學乎?致仁曰,未能詳知,而以操行有名矣。尙喆曰,捉致禁府吏而問之,則次堂不能擧行云矣,以有上裁,且有請刑故而然矣。上曰,然則具善復誠曖昧矣。命書傳敎曰,今聞相臣所奏,事勢果然,頃者處分傳旨中,二判義禁外,亞堂元傳旨,皆付標以入。上曰,畿伯誠純實矣。尙喆曰,傳敎中熟手二字果着題,而曾任湖西,果善治矣。命讀李昌壽疏,上曰,李遠何以爲之耶?致仁曰,過去說有所提及,而當之者,誠痛迫矣。至荒仁靜夜,上曰,過矣。書批答,命讀洪樂仁疏,上曰,太支煩矣。書批答,上曰,予之所敎如是矣。致仁曰,誠如其敎矣,宰臣之父,見其批答,必將感泣矣。命讀金夏材疏,尙喆曰,又以注書相避於春秋館故然矣,上曰,到處相避矣。致仁曰,以臣之故然矣。致仁啓曰,向來諸陵官處分,固出於嚴飭之聖意,而若其在隔江之地。則伊日大風,不能渡涉,至翌日始報勢也,宣陵參奉金道淳,合有分揀之道,而聞文忠公金尙容,二去庚寅,爲本陵參奉,道淳以其後孫,今庚寅又除本陵參奉,實係稀有之事矣。上曰,今聞所奏,其涉異常,金道淳元傳旨中付標。出擧條上曰,臺臣入乎?希曾進伏,請還寢東呂·趾淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿煩。請黑山島爲奴罪人五得,依律處斷。上曰,勿煩。已上措辭見上宣陵參奉金道淳仍任事。出榻敎當該注書汰去事。出榻敎藥房提調,持湯劑入侍。出榻敎三提調入侍,進湯劑後,仍曰,來日亦依例乎?上曰。依。沈鏽啓曰,日前良女李召史擊鼓,下本曹,再昨始捧原情,修整啓目以待,而故首譯李廷熺子彦容,先以此事,呈訴臣曹,請其覆辨,故纔已嚴査矣。上曰,陳達其槪,可也。鏽曰,李廷熺嫡妾俱無子,爲見血屬,買得一婢作妾,别置他所矣。厥婢果生一女,而廷熺常以爲非其骨肉,竝與其母而棄絶者,十五年矣。末年燕行時,廷熺自以年老人事,有未可知,且慮厥女悍惡,必有亂倫之弊,中路作書於其叔其子,備及其女之非己出,妾亦棄絶之意,而廷熺死後,厥婢以其所生,明是廷熺之骨肉,而到今其子,僞作父書,以爲滅絶人倫之計云。玆事肯綮專係於手筆眞贗,故招問一院考譯,皆曰,眞的無疑,彦容所納渠父手跡,不啻累十張,一一憑驗,皆無錯誤。其手書之明白旣如此,則査事更無他疑,而關係天倫,不可擅便,敢此仰達矣。上曰,原情何辭也?鏽曰,渠以李廷熺之所生,遭此變怪,請覈事實,正其父子之倫矣。上曰,原情勿施,決杖六十放送。鏽曰,此非渠之所自爲,乃其母之所使然矣,其母亦杖治,何如?上曰,依爲之。出擧條又啓曰,私門拘留,侵虐小民,特敎申飭,前後嚴明,而嶺南商人申得壽呈訴內,載布上來,斥賣於京居白起文處,捧價還鄕時,起文稱以申哥食主人沙坪居李遇春處,有四十五兩所捧之物,而請囑於安原君家,捉去布商,拘留督懲云。故狀付各人,捉來嚴査,一如申得壽狀辭矣。當自臣曹勘處,而其中白起文,則年前以七十老人毆打摺齒之罪,定配蒙放,而不悛舊習,請囑宗班,有此非理侵懲之弊,情狀絶痛,毋論所懲之多寡,渠旣遲晩,遠配懲勵,斷不可已,而此是出身,臣曹不得處置,令該府照肆嚴處。安原君,則曾以侵渙市民事,現發於貢市弊瘼,因該堂筵奏,方在奪告身中,而少不懲勵,侵虐鄕民,殊極可駭,故敢此仰達矣。上曰,聞甚可駭,白起文渠已遲晩,何關該府?卽配北道六鎭,當該宗臣之不悛才飭,有此駭擧,亦豈仍其律施行?令該府抱川縣徒三年定配。出擧條致仁曰,臣有不審奏對之失,實深惶恐矣,專對之任,其責甚重,而頃於宗班可擬人下詢之時,慶興君栴,則臣固聞其持身之謹約,故以所聞仰對。至於全春君階,則意謂其兄,累當此任,其弟或無不可,語次之間,率爾擧似矣。追聞之,則全春君有頃年被罪事,其於選職,非所可論,而臣則全然未聞,致有誤奏,臣安得不悚悔乎?上曰,予族之事,故予則知之矣,其時全恩君,亦豈不被罪乎?致仁曰,全恩果亦被罪,而此則以其處義不善事也,與全春異矣。上曰,卿言果然矣。致仁曰,大臣之職,以人事君,而莫重選任,對非其人,臣宜被罪矣。上曰,卿何過也?全春已擬望耶?致仁曰,入於末擬矣。上曰,卿奏如此,此後銓曹,決不更擬,如是則自當消去,卿勿過引也。
上在慶熙宮。停常參·經筵。
藥房都提調金致仁,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,下敎時入侍焉。
中宮殿·惠嬪宮,藥房口傳問安。答曰,知道。
金致恭,以都摠府言啓曰,今日入直內三廳,武兼禁軍及軍兵等,當爲中日習射,而親臨朔試射相値,不得爲之之意,敢啓。傳曰,知道。
韓必壽啓曰,判義禁李昌壽,承批之後,昨日違召,今日又不出肅,事甚未安,卽爲牌招察任,何如?傳曰,允。
具庠啓曰,禮曹判書朴相德牌不進推考傳旨今方捧入,而特敎之下,如是違牌,事甚未安,更爲牌招。
李在協啓曰,明日望拜禮時,九卿當爲進參,右參贊及判尹未差之代,政官卽爲牌招,開政差出,何如?傳曰,允。
又啓曰,吏曹判書李最中,參議金相翊牌不進推考傳旨及罷職傳旨今方捧入,而開政命下之後,如是違牌,不卽擧行,事甚未安,判書李最中,更卽牌招開政,何如?
以承傳色口傳下敎曰,知其君之心,敢如此乎?初牌勿施,使之卽爲謝恩,禮判姑置之,諸臣若是慢蹇,則當宿藝文館而行禮,政院知悉。
以備忘記,傳于李在協曰,暮年禮拜,況冢宰乎?吏判承牌申飭,且宗伯同然牌招察任,親禮,諸承旨牌招入直。
傳于李在協曰,催促開政。
傳于李在協曰,人君未進水刺之時,承牌稽滯,承牌後當進水刺,若有遲滯者,下人懸之。
傳于李在協曰,諸承傳色偃便,越一等。
假注書洪樂淵汰去,代以崔顯珌爲假注書。
傳于李在協曰,翰林省記催促。
兵曹口傳政事,以金得瞻爲訓鍊主簿,傳于李在協曰,內局入侍。
傳于李在協曰,坐直承旨入侍,傳于李在協曰,內局入侍。
傳于金致恭曰,宣傳官南正周,特爲仍任。
李在協,以承文院官員,以都提調意啓曰,本院提調,只有一員,事多苟艱,行司直申晦,行司直李昌壽,刑曹判書沈鏽,行司直李思觀,行司直韓光會,前判書元仁孫,禮曹判書朴相德,議政府左參贊趙明鼎,行司憲府大司憲洪重孝,兵曹判書李景祜,戶曹判書金時默,前判書徐命膺,行司直李溵,行司直蔡濟恭,吏曹判書李最中,兵曹參判尹東暹,行副司直洪名漢,行副司直具允鈺,行副司直鄭光忠,行副司直李得宗,行副司直李應協,行副司直南泰著,行副司直尹得養,行副司直申暐,行副司直鄭光漢,行副司直李潭,戶曹參判宋瑩中,行副司直閔百興,刑曹參判兪彦民,行副司直金應淳,行副司直洪趾海竝還差,行副司直李惟秀,行副司直金華鎭,漢城府右尹洪樂仁,行副司直嚴璘,行副司直鄭厚謙,行副司直李彦衡,工曹參判金漢耆,行副司直權噵,前行司諫院大司諫宋文載,亦爲差下,使之察任,何如?傳曰,允。
趙,以備邊司言啓曰,南兵使李漢昌,父病稱重,屢呈辭狀,其在情理有難强令察任,邊上重地,瘝曠可悶,今姑許遞,何如?傳曰,允。
又以義禁府言啓曰,地方官永宗僉使朴奎熀拿來,京畿監司狀啓,宣惠廳粘目憑閱處之事,傳旨啓下矣。朴奎熀時在任所云,依例發遣府書吏,交代後拿來,何如?傳曰,允。
又以訓鍊都監言啓曰,都監從事官未差代,前校理洪相簡啓下,而方在罷散中,時無職名,令該曹依例付軍職,冠帶常仕,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人,無所捉,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,薇垣長朴師訥,旣不謝恩,又爲違牌,事極駭然,依下敎卽捧傳旨,令該府草記,其代今日政備擬。
又下敎曰,承傳一人,護諸承傳色,越俸三等。
又下敎曰,何時使傳而稽滯,當該承傳色司謁推考。
又下敎曰,近者申飭,故更點差遲,今夜禮行云,故更點太數,然則五更一點,坐於月臺乎?爲使令所握而官員只睡而然也,入直官員三人,金商門·興化門·建明門,皆使之待令。
有政。吏批,判書李最中進,參判未差,參議,同副承旨金致恭進,以金應淳爲吏曹參判,尹東昇爲大司成,徐命臣爲右參贊,李溵爲判尹,朴相岳爲修撰,朴盛源爲禮曹參議,李光瀷爲刑曹參議,柳善養爲戶曹參議,金悌行爲注書,趙明鼎爲藝文提學,李景祜爲軍器提調,李性源爲大司諫,李景祜爲訓鍊都監提調·御營提調禁衛提調,宣陵參奉金道淳仍任事承傳,嘉善崔更灝,今降通政,加資還復事承傳,海運君槤,恩彦君絪,恩信君禛,鶴林君焴,茂林君塘,陵城尉具敏和,以上敍用事承傳。
兵批,判書李景祜齋宿,參判尹東暹試官進,參議安杓病,參知趙重明入直進,同副承旨金致恭進,以李廷壽爲南兵使,許林爲永宗僉使,李潤德爲副摠管,申大興爲宣傳官,李泰祥·黃寀爲護軍,元仁孫·徐命膺·洪名漢·宋文載·金華鎭·朴弼逵·趙爲副司直,洪相簡爲副司果,鄭宲爲奉朝賀,南正周宣傳官仍任承傳。兵批啓曰,平壤平城補築時,監董將校高翼老,加資還收事,捧承傳矣,原單子付標以入,而所授加資,依承傳還收之意,敢啓。傳曰,知道。
兵曹判書李景祜疏曰,伏以臣罪在誤事,罰止罷官,曾未幾何?恩敍遽降,繼有本兵新命,嚴鼓已戒,召牌儼辱,其在義分,固當感激隆私,顚倒趨膺,而負衊之蹤,不敢遽進,妄犯違逋,惟俟誅殛。聖度包涵,飭敎屢下,雖不得不章皇承命,循省慙赧,若無所措。噫,浿城重築,雖是前人之經始,而訖役旣在於臣,幕校賞典,雖因朝令之頒下,而論列亦出於臣,畢竟僓誤之後,不善董飭之責,臣實爲首。今若諉之以已經薄勘,厭然歸罪於監董諸人,則是豈私心之所敢安哉?念臣受恩如天,圖報無地,區區所自勉,惟在於隨遇殫竭,而疎繆昏錯,不能事事,任事褊裨,至受棍治,莫重恩賞,反歸踰濫,竟自陷於欺誣聖聰之科,撫躬悼歎,無面可顯,一時冒膺,縱出事會之嚴急,仍因盤礴,斷無是理。況分所叨,卽臣屢試蔑效之地,精力不逮,視前尤倍,雖非情勢之如此,實無一分自力之望,惟有速得鞶褫,少爲自靖之道而已,重務之曠日虛帶,冞增惶憫,玆敢略暴危苦之情,仰瀆崇嚴之聽。伏乞聖慈,天地父母,俯賜諒察,亟命鐫削臣職秩,因令重勘臣辜犯,以爲人臣不職者之戒,俾公法伸而私分安,不勝幸甚,臣無任屛營祈懇之至,謹昧死以聞。答曰,省疏具悉。於本職卽是再任,於本道不過飭勵,何過撕捱,卿勿辭,從速行公,該曹有備擬者,且批下,卽爲牌招察任。
庚寅七月二十日辰時,上御隆武堂。文臣朔試射入侍時,試官兵曹參判尹東暹,副摠管張志豐,兵曹佐郞宋益中,都摠經歷元啓弘,都事李東弼,右副承旨趙,假注書金重燮,記注官金致恒·金再郁,以次進伏。上着紅道袍·黑笠子,御于隆武堂前軒。試官與射員,庭四拜訖。上曰,每貫革各六人,可也,衛將所書員,知而以奏。奏曰,末貫革未備六人,而爲五人矣。上曰,掌務官,中日廳試射掌務官乎?趙曰,其時有下敎,故不敢待令矣。上曰,仍前掌務官安重輝擧行。上曰,貫革立於幾步?曰,立於百二十步矣。上曰,柳葉箭基乎?曰,然矣。上曰,雨勢如此,三巡爲之。又曰,方欲講風泉章,只二巡爲之,非但入直儒臣,射伴儒臣盡爲待令。邊城遇·康文祥,各邊一中。試射罷後,試官·射員,先爲退去,儒臣持風泉章入侍事。出榻敎上曰,明日望拜禮時,時〈刻〉以寅正三刻爲之,開門差早。出傳敎上曰,予欲講風泉章,故只射二巡,春坊官員,與世孫同予請而講之也,予當再講,儒臣一講,可也。雨意如此,上階而講,儒臣各讀一次,可也。趙宗鉉·沈頤之·趙載俊·林鼎遠進讀訖,上又講陟岵章訖。上曰,奉常主傅金昌祿,直長任煜入侍。趙曰,已爲出去,故今當催促矣。諸臣仍爲退去。
庚寅七月二十日巳時,上御集慶堂。內局入侍時,都提調金致仁,提調蔡濟恭,副提調韓必壽,假注書金重燮,記注官金致恒·金再郁,醫官方泰輿·許礈·李以楷·鄭允協·慶絢·吳道炯·柳光翼·徐命緯,以次進伏。致仁曰,夜間雨濕,聖體,若何?上曰,一樣矣。寢睡·水刺之節,亦何如?上曰,一樣矣。進建功湯。上進御訖,請診候。上曰,兩廳首醫爲之。方泰輿·許礈,入診退伏曰,脈候左右三部度數調均,而滑體一樣差勝矣。上曰,湯劑午後入之,明日望拜禮時時刻,待下敎只入正時。
庚寅七月二十日午時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記注官金致恒·金再郁,醫官方泰輿進伏。致仁曰,午間聖體,若何?上曰,一樣矣。進湯劑。上進御後,上曰,來日湯劑,依例爲之。命讀御製後,命蔡濟恭校正。上曰,午後欲召之矣,將書此,故召見耳。命書傳敎曰,今聞關臣狀聞,金璽六代孫中,年過八十者二人,年近八十者一人,其亦異也。噫,金璽再次陳章,其誠篤至,其孫之若是繁衍,七八十之人,多在其中,其理可見。其奉祀孫振西之子武科得瞻,聞其父之年,渠年亦必不少,令銓曹特爲陞六,當窠口傳備擬,禮房承旨入侍事。出榻敎上曰,金璽之後,其後最爲繁衍,古之零替者,今爲繁衍,古之繁衍者,今爲零替,此亦理也。以右相家言之,昔甚零替,以其有爲國之誠,故子孫繁衍矣。命讀騎判疏,書批答後,諸臣以次退出。
庚寅七月二十日酉時,上御集慶堂。坐直承旨入侍特,同副承旨趙,假注書崔顯珌,記注官金致恒·金再郁,以次進伏訖。上曰,徐浩修有無知入。賤臣顯珌,承命出來還奏。上曰,吏判牌招開政,而牌去來申飭,若遲滯,則政院使令,當下敎矣。上曰,承旨朴弼逵許遞,前承旨徐浩修·李碩載爲承旨除授,牌招察任,房依前下敎。上曰,來曉將禮,使其君其將徹宵,吏·兵判申飭,其令卽爲開政。上曰,滌舊調用,卽人君寬典,無辭頌祝,亦人臣之常道,視薄物細故,焉敢若此?此亦尙默之放恣餘條理乎?此章級之,特施不敍之典。噫,若此申光緝,其亦前職爲此乎?事之可駭,莫此爲甚矣,當該捧納承旨遞差,以存君綱。上曰,判書違牌,旣令勿施飭勵,參議亦爲只推,一體牌招。趙進奏各道農形狀啓。上曰,今年則秋成似早矣。曰,然。全羅監司濟州移轉破舡狀啓入奏。上曰,聞北道交濟倉石子完實,故入水不破云,此則以不實之致,所拯無多矣。上曰,今聞湖南伯狀聞,於耽羅於沿海,其惜曷道?雖然,此非沙格之故生,活亦僥倖,勿爲刑推,其令卽放事,令備局分付道臣。茂長前縣監李廷伋,因他不謹,雖已處分,玆事尤爲無據。曾聞交濟倉穀物,其固可知,而他道亦有皆拯之例,則雖不若此,以百餘石只石存,所報者觀之,初糴時疎迂斗量,舡載時依憑綻露,其在懲他之道,不可不嚴處,卽其地勿限年配事,分付該府,當日押付。噫,島民懸望,旣有定數,何可因此置之?亦何待備局回啓?令道臣充數載運,今番另加申飭,俾勿疎迂事,令備局卽爲三懸鈴分付,少弛暮年厦氈中用心。上曰,相臣外,至侍從·通禮,來到朝房者,連續書入。上曰,頃已申飭,其所違牌,極涉駭然,況來曉乎?只推,卽爲牌招察任,而若復違牌,勿捧循例傳旨,在捧鍾城府投畀傳旨。上曰,噫,此時左右史,豈可不備?違牌翰林,特爲只推,更爲牌招入直,噫,復看深刻,君雖衰,卽君命也,幺麽小官,此時焉敢若此?嚴飭承牌。上曰,嗚呼,其君之心若此,而觀今大小景像,海東其曰有君,良可寒心。來曉避參者,勿論大小官,皆令直房來宿,以待開門事,卽爲申飭。以上出傳敎上曰,吏判其已入來乎?知入。賤臣顯珌,承命還奏以已承牌。上曰,兵判牌去來申飭,判尹·參贊,其亦待下批牌招來宿。仍命退,諸臣以次退出。
上在慶熙宮。停常參·經筵。
巳時,下雨,測雨器水深二分。
望拜禮罷後,政院·玉堂·藥房口傳問安。答曰,知道。
大殿·中宮殿·惠嬪宮,藥房口傳問安。答曰,知道。
備忘記,因予思未周,今日乃覺,與三公九卿伸禮,何等重乎?噫,爲吾皇伸禮,雖聞,予自有對,何敢泛忽?此後依今日例爲事,政院·柏府·薇垣知悉,留院亦依此爲之。於此日雖大官,亦海東陪臣,何敢視若常日而陳箚乎?一體知悉。
傳于徐浩修曰,坐直承旨入侍。
金致恭啓曰,新除授注書金悌行,時在忠淸道結城地,斯速乘馹上來事,下諭,何如?傳曰,允。
金致恭又啓曰,注書金悌行在外,代假注書金重燮,姑令仍察,何如?傳曰,允。
以承傳色口傳下敎曰,俄者亦强服之,早爲止之。
藥房口傳啓曰,臣等,朝奉待下敎之命,方聚首顒俟,卽伏承口傳下敎,敎以早止,不許入侍,實不勝抑鬱之至。湯劑之減定二貼,今已多日,其在保護之道,此猶可悶,至於今日,徹宵酬應,終朝勞動,此時一貼之又停,尤豈不悶迫乎?玆敢冒煩仰瀆,亟許持湯劑入侍,千萬伏望。答曰,嗚呼,今日朝鮮,是誰之恩?嗚呼,今日海東,是誰之恩?名謂朝鮮之臣者,卽吾皇之恩,名爲海東之民者,亦吾皇之恩也,朝鮮今日草木,是壬辰皇恩,海東今日昆蟲,亦壬辰皇恩。此諭大體,豈特是也?若非壬辰再造,曉何以成禮?若非壬辰再造,何誦風泉?嗟哉,今日薑桂宜拒,朝强一飮,少答皇恩,一猶强也,其況再乎?嗚呼,先正一生,惟詠感君恩詩,誠今日爲予準備,日已向夕,微懮萬倍,卿等小諒,莫挑予心,呼寫入睡,欲夢帝鄕。
傳于李碩載曰,李潭,使之入來。
徐浩修啓曰,李潭,依下敎來待矣。傳曰,入侍。
以承傳色口傳下敎曰,題則書以諭內局,下段書歲庚寅三字以入。
又下敎曰,政院故事,依法書之。
又下敎曰,祝式,依宣武祠例爲之。
金致恭,以禁衛營及左右捕盜廳,一二所巡廳言啓曰,去夜,無犯夜人所捉之意,敢啓。傳曰,知道。
徐浩修,以義禁府言啓曰,朴師訥鍾城府投畀事,命下矣。以傳敎內辭意,具罪目,依例發遣府書吏,卽爲押送配所之意,敢啓。傳曰,知道。
又以義禁府言啓曰,安恩君,抱川縣徒三年定配事,承傳啓下矣。抱川縣徒三年定配,而依例發遣府書吏,卽爲押送配所之意,敢啓。傳曰,知道。
又以義禁府言啓曰,茂長前縣監李延伋,卽其地勿限年定配事,承傳啓下矣。李延伋,以承傳內辭意,具罪目,依例發遣府羅將,卽爲當日押送配所之意,敢啓。傳曰,知道。
又以義禁府言啓曰,京畿楊州牧平丘驛徒配罪人王漢禎放送,承傳啓下矣。放送事,分付道臣之意,敢啓。傳曰,知道。
殿座罷後,政院·玉堂·藥房口傳問安。答曰,知道。
庚寅七月二十一日寅時,上御崇政殿月臺。親臨望拜禮入侍時,行都承旨韓必壽,左承旨李在協,右承旨具庠,左副承旨金致恭,右副承旨徐浩修,同副承旨李碩載,假注書金重燮·崔顯珌,記事官吳鼎源·柳誼,以次入侍。上具翼善冠·黑圓領袍,出資政門,步詣崇政殿月臺。行望拜禮,仍詣香卓前三上香,久立香卓前,以待焫香畢,降自東階,行四拜禮訖,久伏拜位。王世孫庭四拜訖。入侍領府事金相福,領議政金致仁,左議政韓翼謩,判府事金陽澤,右議政金尙喆,判府事李昌誼,藥房提調蔡濟恭,以次進伏。致仁曰,今日聖心,若何,而晨氣陰濕,下情誠惶憫矣。翼謩曰,今則日已向明矣。尙喆曰,若是勞動,恐非節宣之道矣。昌誼曰,日已快明,而晨氣甚不佳矣。久之,上退臨于東階,仍乘輿出崇政門。上曰,淸陰子孫入來乎?致恭曰,無矣。上曰,漢人子孫來待乎?致恭曰,來待矣。上曰,皇朝人子孫王漢禎,復差軍職,其令卽爲現身。駕前下敎仍詣承文院門外降輿,步詣敬奉閣門前,行四拜禮訖,命入直官員,開門奉審訖。上曰,入直官,誰也?對曰,李馨德也。上曰,此後則每朝奉審,而書以臣謹對,可也。禮畢升輿時,藥房都提調金致仁,提調蔡濟恭,副提調韓必壽,持湯劑進伏,請進御。上曰,朝鮮之得有今日,予之七十七歲,莫非吾皇之賜也,今日以何心進湯劑乎?其止之。致仁曰,雖常時,不可不進,況此早夜勞動之時,尤不可不進矣。向於五月下敎曰,今雖不進,七月則必不然矣,故臣等,以是下敎爲準矣。上曰,雖欲進御,其於薑桂之味,何哉?予於今日,以望拜之行禮行素,故雖加汁醬,慮有他滋味,況於薑桂之味乎?致仁曰,彼以飮食滋味而言也,湯劑薑桂,則異於此矣,豈以字音之同而不進乎?上曰,里名勝母,曾子不入,此薑桂,豈不同於飮食之薑桂乎?致仁曰,以此爲諭,則似過矣。濟恭曰,今日聖寐憧憧,早夜勞動,此時一貼,不可不進矣。上曰,第進御,而若有薑桂之味,而有苦味矣。致仁曰,其中最苦者,乃陳皮也。仍乘輿,上曰,德游堂賜米,舊宮近處漢人子孫中無料人,使之待令,只該房入侍。駕前下敎兵曹判書李景祜所啓,王漢禎有差軍職之命,單子事,當卽爲書入,而聞方在徒配中云,故敢達矣。上曰,特放,可也。出擧條上還大內後,諸臣以次退出。
庚寅七月二十一日辰時,上御德游堂。漢人子孫賜米入侍時,右副承旨徐浩修,假注書崔顯珌,記事官吳鼎源·柳誼,以次進伏訖。上曰,戶房承旨,率惠郞及漢人子孫,使之待令。賤臣顯珌,承命出傳,引右承旨具庠,惠郞李得永,北部都事趙德海及漢人子孫入侍。上曰,儒臣持風泉章入侍事。榻前下敎應敎趙宗鉉,修撰林鼎遠,追後入侍。上問漢人子孫各人姓名及年歲居住,各賜米二斗,其中十七歲二兒,各賜木五疋布五疋,使之及時成婚。更招王鳳仁下敎曰,司鑰書貯中待窠調用,知此退去。上誦風泉章,宗鉉讀奏匪風章,鼎遠讀奏下泉章,上又誦陟岵章訖,命宗鉉讀陟岵章。鼎遠讀下泉章章下註。儒臣先退,浩修讀奏御製訖。以次退出。
庚寅七月二十一日酉時,上御集慶堂。坐直承旨入侍時,同副承旨李碩載,假注書崔顯珌,記事官吳鼎源·柳誼,以次進伏訖。上曰,李潭,入來乎?知入。賤臣顯珌,承命出,來引李潭入侍。上親製宣武祠及征東官軍致祭祭文。上曰,香室首僕,使之來待。賤臣承命出來,招香室首僕而入。上又親製平壤武烈祠致祭文,使李潭進讀校正訖。命禮房,詣香室鑑書事,下敎。又命開陽門仍留,出授標信。賤臣持標信,出授宣傳官。上曰,嗚呼,今日此懷,何抑?其將餘懷,替酌宣武,庶可少伸。明日延和門,當爲親傳,獻官依弘濟院迎詔例,都承旨塡差,大祝曾經侍從人塡差。於官軍祠,頃年旣親臨,故禮官奠酌,今番以應敎趙宗鉉爲獻官,趙宗鉉旣入直,都承旨其令淸齋受香,旣已親傳,禮房牌招入直。平壤皇將壇祭文製下,獻官以前都承旨李翼元塡差,明日同爲親傳,禮房知悉,儀註置之,待下敎只入正時。出傳敎上曰,申景濬明日傳香時,使之來待。榻敎命李潭,讀奏備考田制卷序文。上曰,序文善爲之矣。李潭先退,諸臣以次退出。
上在慶熙宮。停常參·經筵。
下直,楊州牧使尹冕東,麻田郡守尹遠東,昌城縣監李邦緯,慶尙右兵虞候鄭榮祚。
藥房都提調金致仁,提調蔡濟恭,副提調韓必壽啓曰,昨日待曉行禮,終朝勞動,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予正若杏壇,欲拜夫子,只見七十子中若干人者,於大雖然,心則少舒。氣一樣,待下敎入侍焉。
中宮殿·惠嬪宮,藥房口傳問安。答曰,知道。
韓必壽啓曰,獻官李翼元,時無職名,令該曹付軍職,何如?傳曰,允。
兵曹口傳政事,副司直李翼元。
親傳香罷後,政院·玉堂·藥房口傳問安。答曰,知道。
以承傳色口傳下敎曰,文中亦云昨日何日,前亦盡行事,行事後,都承旨入來,夕入侍以奏。
備忘記,中官講小學後,暮年欲飭內學十人,今殿講誦則誦也,而弟子職曰,以孔子所纂立敎篇題曰,而子思書於小學云,此則甚者,類皆若此,敎官其能飭敎,豈若此乎?二敎官,一倂從重推考,其中年僅二尺者苟充,當該句管·中官,亦爲推考。
傳于李碩載曰,內局入侍,儒臣持問答,同爲入侍。
兵曹口傳政事,知事單洪重孝。
兵曹口傳政事,知事作闕李壽圭。
傳于徐浩修曰,新除敎官二人,率學徒明日入侍。
傳于李碩載曰,中官越俸下敎分揀。
金致恭,以兵曹言啓曰,能麽兒廳牒報據,去夏等考講時,訓鍊院主簿李繼興,六次不通,宣傳官金百彬,部將李尙烈,三次不通,都摠府都事柳鎭茂,訓鍊院主簿李弘鼎,宣傳官金處升·李熤,武臣兼宣傳官李文顯·李殷昌,部將崔景·黃泰彦二次不通,內資寺主簿李復元,訓鍊院主簿玄一圓,武臣兼宣傳官鄭忠良·慶來運·金聖麟·李明魯,部將黃益弼,守門將李斗周·林暄,一次不通矣。依定式六次不通人汰去,三次二次一次不通人等,竝從重推考,何如?傳曰,允。
金致恭,以兵曹言啓曰,忠翊衛將邊聖澤,病難供職,呈狀乞遞,不可等待其差復,今姑改差,何如?傳曰,允。
金致恭,以兵曹言啓曰,今七月二十一日,西部居良人韓宗甲稱名人,自興化門入來,差備門外擊錚,依例令攸司囚禁治罪,當該守門將楊泓,依定式推考,何如?傳曰,允。
金致恭,以司僕寺內乘,以一二提調意啓曰,兼內乘許任,移拜外任,其代,卽令該曹口傳差出,以爲推移入直之地,何如?傳曰,允。
兵曹口傳政事,兼司乘趙㠎。
金致恭,以御營廳言啓曰,去夜,無犯夜人所捉之意,敢啓。傳曰,知道。
金致恭,又以左右捕盜廳·一二所巡廳言啓曰,去夜犯夜人,無所捉之意,敢啓。傳曰,知道。
徐浩修,以義禁府言啓曰,後漕倉都差使員密陽兼任昌寧縣監權浩性,拿問處之事,傳旨啓下矣。權浩性,時在任所云,依例發遣府羅將,拿來,何如?傳曰,允。
徐浩修,又以義禁府言啓曰,因大臣陳達,嶺南後漕倉領運差使員,頃坐特敎定配,亦宜移配於後漕倉近處,俾爲他人監戒之地事,擧條啓下矣。全羅道扶安縣定配罪人領運差使員晴川前別將李瑞麟,依擧條慶尙道後漕倉所在密陽府移配,而以擧條內辭意,具罪目,依例發遣府羅將,仍令押送配所,何如?傳曰,允。
殿座罷後,政院·玉堂·藥房口傳問安。答曰,知道。
庚寅七月二十二日辰時,上御延和門。親傳香入侍時,左承旨李在協,右承旨具庠,左副承旨金致恭,右副承旨徐浩修,同副承旨李碩載,假注書金重燮·崔顯珌,記事官吳鼎源·柳誼,以次入侍。上具翼善冠·袞龍袍,乘輿出通陽門,詣延和門板位。上命在協,讀奏御製致祭文三張,親傳香于韓必壽·李翼元·趙宗鉉。三人受香趨出訖。命藥房入侍。都提調金致仁,提調蔡濟恭,左承旨李在協,持湯劑進伏。致仁曰,昨日一貼不進,下情焦迫矣。勞動之餘,聖體,若何?上曰,一樣矣。寢睡·水刺之節,亦何如?上曰,一樣矣。進湯劑。上曰,常時則視卿等以相臣重臣,而至於診筵,則誠憫矣。進御訖,上曰,昨日祭文親綴時,李潭入來,故使之校正矣。金應淳所撰備考臣謹按,善爲之矣。上曰,儒臣持風泉章入侍。又下敎曰,都承旨過致祭後,趁夕入來入侍事。駕前下敎編次人蔡濟恭,使之入侍事,下敎。上還大內後,以次退出。
庚寅七月二十二日巳時,上御集慶堂。儒臣·編次人·監印堂上,同爲入侍時,編次人蔡濟恭,監印堂上申景濬,右承旨具庠,校理沈頤之,修撰趙載俊,假注書崔顯珌,記事官吳鼎源·柳誼,以此進伏訖。上誦匪風下泉章訖,命頤之進讀。上又誦風泉章訖,命載俊讀奏。上又命頤之讀風泉章註。上曰,註意懇切矣。儒臣先退。上問景濬曰,監印,幾何?對曰,來月旬前,期訖工矣。上曰,俄聞喝道之聲,臺臣誰入來乎?具庠曰,俄者都憲入肅,仍爲避嫌矣。上曰,持入。賤臣承命出來。上曰,都憲入侍避嫌事。榻前下敎賤臣顯珌,引都憲入侍。景濬先退。行大司憲所啓,臣之特除見職,今已八十餘日矣,不待臺請,直下馹召之命,累次恩諭,逈出尋常,私心感惶,隕結是期。在臣分義,豈不欲竭蹶登途,一伸叩謝之忱,而第臣十餘朔癃痼之疾,委頓床簀,轉動無路,一味縮伏,蹤跡偃便,臣心之竦蹙縮惶隕,若無所措。近因涼意乍生,病勢稍減,擔舁寸進,昨始入城,而伏聞僚臺,以多臺之在外,請譴蒙允,若論在外之最久,則臣實爲首,豈可以一疏承批,獨逭混避之律乎?罪同罰異,公法斑駁,彼譴此免,私義悚恧,臣何可一刻晏然於臺次乎?請命斥罷臣職。上曰,暮年思卿,頃者特諭,觀卿擧措,一何衰乎?因予思切,特授此任,今見卿焉,予心弛焉,豈可以官職覊縻耶?君已暮,臣亦老,豈忍捨京輦,亦豈例答?本職許遞,仍令銓曹,卽付知中樞,卿體此意,卽日謝命,量筋力,時或以特進官入侍,待尤秋涼,受卿子之便養焉。出擧條重孝先退。上曰,曾前則精明矣,今則,何如?具庠曰,確實矣。上曰,洪秀輔爲人善矣,其弟,何以反武耶?蔡濟恭曰,洪和輔文翰俱佳,而膂力絶人,故朝廷別薦矣。上曰,前都憲洪重孝,知中樞除授,若無窠,其令作窠以付焉。上曰,頃者陞資之望欲點,而思其祖先點,今日乃覺。洪和輔與許泓同,可謂捨其久,此後內外將,若有窠,其令卽爲備擬。以上出傳敎上曰,永柔一縣,七八十人甚多,可謂壯矣。濟恭曰,曾前則六十之年稀貴矣,今則可謂少年矣。上曰,然。上親綴御製,命濟恭進讀校正,仍命退。諸臣以次退出。
庚寅七月二十二日申時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,醫官方泰輿·許礈·李以楷·鄭允協·慶絢·金季良·吳道炯·徐命緯,以次進伏。致仁曰,聖體,若何?上曰,一樣矣。進建功湯。上進御訖,請診候。上曰,依。泰輿診候曰,脈候左右三部調均,而滑體一樣好矣。許礈以下亦同。上謂必壽曰,何以爲之?奏之件記,持來乎?必壽曰,致祭則無頉,而件記,忘未持來矣。必壽曰,奉常寺官員,再昨入侍下敎,故方此待令。上曰,使之入侍。金昌祿·任煜進伏。上曰,遺在,幾何?昌祿曰,未及打算,故不知矣。上曰,奉審乎?昌祿曰,十日五日間,或有潦雨則奉審矣。上曰,一月酒米,幾何?曰,六石矣。夏三朔,則納全椒與淸蜜煮用矣。上曰,神位奉行時,操心淨潔乎?曰,盡誠奉行矣。上問任煜曰,遺在,幾何?曰,未及打算矣。酒母釀酒時看檢。煜曰,着實奉行矣。命退去。諸臣亦退。
庚寅七月二十二日申時,上御集慶堂。儒臣·坐直承旨同爲入侍時,副校理沈頤之,修撰趙載俊,右副承旨徐浩修,假注書崔顯珌,記事官吳鼎源·柳誼,以次進伏訖。奉常寺官員入侍事。榻敎奉常僉正金昌祿,直長任煜,追後入侍,昌祿進伏。上問職姓名,次問留在數爻。對曰,未及打算,故未能詳知矣。上曰,時或奉審乎?對曰,間五日爲之,而或有雨潦,則無時奉審矣。任煜前進。上曰,誰也?對曰,任煜也。上曰,所掌,何色?對曰,酒色矣。上曰,一月所釀,幾何?對曰,一朔六石矣。奉常寺官員先退。上曰,文獻通考初二卷持入。賤臣顯珌,承命持入。上命儒臣上下番,讀奏警世問答一遍訖。命承旨及翰注,以次讀奏,諸臣以次進讀訖。上又命頤之,進讀文獻通考,次命浩修讀奏訖。上曰,堯之德,蕩蕩難名,而堯之時,有洪水之災,擧鯀治之,九載不績,堯非不知人而有此,何也?頤之曰,此乃試可乃已矣。上曰,舜雖在上,非禹則難治乎?載俊曰,然矣。上曰,仁政必自經界始,其法可行於今日乎?浩修曰,有關雎·麟趾之化然後,可行周官之法度,爲政之道,不專在於法制矣。上曰,我國大同法,亦中間新法矣。浩修曰,故相臣金堉,自兒時折草爲算,乃成此法,最初不無甲乙之論,而終爲永世之令憲矣。上曰,禹貢之金玉琅玕之貢,何也?浩修曰,必有需於祭器·樂器之用,而非玩好之物矣。命進水經冊。賤臣承命持入。上命頤之,進讀少許,上曰,其文法如申景濬之法矣。浩修曰,景濬依倣此法而爲之,而猶不如古矣。儒臣先退。上曰,注書製述乎?講經乎?對曰,講經矣。上命誦堯舜典各二大文訖。次誦詩傳關雎章,又命誦周易乾卦二大文,又命誦四書各首章及大學誠意正心章。賤臣顯珌,承命進誦訖。浩修進讀各道農形狀啓。上曰,麗史樂部卷持入。賤臣承命持入。浩修讀奏樂章少許,仍命退。諸臣以次退出。
上在慶熙宮。停常參·經筵。
夜自二更三更,下雨,測雨器水深五分。
藥房都提調金致仁,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于李碩載曰,內局入侍。
以承傳色口傳下敎曰,敬奉閣·欽奉閣所載草本,內局入侍,昨日入侍承旨持入。
又下敎曰,童蒙敎官名字,訓下童蒙名字,皆令書入。
金致恭,以訓鍊都監·左右捕盜廳·一二所巡廳言啓曰,去夜無犯夜人所捉之意,敢啓。傳曰,知道。
金致恭,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
韓必壽啓曰,童蒙敎官南殷老·林重遠,率訓下童蒙,依下敎來待矣。
以承傳色口傳下敎曰,待下敎入侍。
備忘記,今日內乘軍職宣傳官試射時,南行內乘李弘逵,十六分居首,直赴殿試,南行宣傳官李煜,以完恩之子,依定式其免等晝一巡,則三中十三矢,本廳居首,一體赴殿試。
傳于李碩載曰,莫重國試,武藝廳冶匠用奸,令騎曹待令,建明門當殿座,宣傳官李仁海,亦爲待令。
傳于李碩載曰,李仁海同隊人,竝記過。
傳于金致恭曰,當爲殿座,承旨竝爲牌招。
傳于金致恭曰,侍衛入直擧行,承旨時服爲之。
以承傳色口傳下敎曰,次對進定於明日,兼行晝講。
徐浩修,以義禁府言啓曰,李仁海,鍾城府限己身充軍,待城門開,押付事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,知道。
金致恭,以義禁府言啓曰,李漢膺,三水府,待城門開,放逐事,命下矣。依傳敎,待城門開,三水府放逐之意,敢啓。傳曰,知道。
兵曹口傳政事,以李東植·李商五·鄭順采·李轅·李亨默爲宣傳官。
殿座罷後,政院·玉堂·藥房口傳問安。答曰,知道。庚寅七月二十三日辰時,上御集慶堂。藥房入診時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,醫官方泰輿·許礈·李以楷·鄭允協·慶絢·金季良·吳道炯·鄭允說,以次進伏。致仁曰,朝來日氣,稍有寒氣,聖體,若何?上曰,一樣矣。寢睡·水刺之節,亦何如?上曰,一樣矣。中宮殿問安,若何?上曰,一樣矣。進湯濟後請診候。上曰,只兩廳首醫爲之。泰輿·礈診候曰,脈候左右三部度數調均,而滑體亦一樣差勝矣。上曰,再貼待下敎。禮房率敎官·童蒙入侍,右副承旨,持備考入侍。賤臣傳命後,藥房先退。
庚寅七月二十三日辰時,上御集慶堂。禮房承旨,率童蒙敎官及訓下童蒙,同爲入侍時,同副承旨李碩載,假注書崔顯珌,記事官吳鼎源·柳誼,童蒙敎官南殷老·林重遠,童蒙七人,以次進伏訖。上命南殷老進伏。訓下童蒙,以次進講。宋應甲講小學題辭。上曰,此乃朱夫子所撰,故予整冠而坐矣,何不先讀書題乎?予今七十七歲,猶讀書題者,欲爲倡導之方也。殷老訓下三人進講,重遠又進伏。訓下四人,以次進講,各陳文義。宋應甲·尹億增·魚判乭伊·林慶甲·曺鴻默,得純通,洪任東得通,安福謙得粗。其中曺鴻默,身不滿尺,進前能誦。上曰,汝年,幾何?對曰,六歲矣。上曰,奇哉異哉。唐之劉晏,以八歲而猶稱奇,汝則六歲,尤可奇矣。上曰,誰家之子乎?重遠曰,故大司諫曺夏望之曾孫也。上曰,眞才童矣。上曰,汝能屬文乎?對曰,屬文矣。命製一句。上曰,善矣。上謂重遠曰,篤敎應擧,可也。碩載曰,此人不見科矣。上曰,然乎?予豈忘汝父乎?上曰,今召兩敎官,而其中一稚兒,其年敎數與方名之時,能誦八歲始學一部小學,且令製詩,可謂才童。唐之劉晏,年猶八歲,此兒今纔六歲,爲沖子賀有人而然,其能善導,有父有師,須體予意,善敎善導,其令善事於國。今聞林重遠,卽停科者,雖可惜,政若匹夫之志,予何强也?若此三十朔陞六,思之杳然,雖遂其志,用道何滯?其令銓曹,待窠直長調用。童蒙講時,純通童蒙,各紙二卷·筆三枝·墨二笏,通童蒙紙二卷·筆二枝·墨二笏賜給,粗童蒙,只賜紙二卷。出傳敎上命碩載,率敎官及童蒙退去。各給賞賜,而林慶甲則紙二卷·筆二枝·墨二笏加給,六歲童蒙則送于內局,使領相見之。碩載及敎官·童蒙等先退。徐浩修持敬奉閣·欽奉閣草本入侍。上命讀訖,又製御識。藥房提調,持湯劑入侍事。榻敎賤臣顯珌,承命出,引都提調以下入侍。都提調金致仁,提調蔡濟恭,副提調韓必壽,持湯劑進伏。上問都提曰,卿見六歲兒乎?對曰,見之矣。信奇才異童矣。復召六歲兒以入。致仁曰,不但才華,作人甚善矣。濟恭曰,有才者,欠於長遠,而此兒則行步擧止皆端重,必長遠矣。必壽曰,此兒乃尹得雨之外孫也。上曰,是善有孫矣。命出去。上進御湯劑訖,藥房先退,都提調及提調,留後校正御識文。仍命退。諸臣以次退出。
庚寅七月二十三日午時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,以次進伏。致仁進湯劑。上進御後,上曰,俄見六歲童蒙,誠貴矣。致仁曰,此非常才,實是異才。必壽曰,尹得雨外孫矣。致仁曰,可以長遠矣。頭骨頗大,對答安詳。汝之敎官誰也云爾,則對以初敎官出六,卽今南鶴老也,卽洪胄萬代也,以善文而廢科云矣。上曰,妙矣。致仁曰,不爲殘小,而頗有骨格矣。每事聞之,則事事善對,誠異常矣。上曰,爲世孫幸其得人矣。命更爲率來,坐於案下,少間命退去。
庚寅七月二十三日酉時,上御建明門。殿座入侍時,行都承旨韓必壽,左承旨李在協,右承旨具庠,左副承旨金致恭,右副承旨徐浩修,同副承旨李碩載,假注書金重燮·崔顯珌,記事官吳鼎源·柳誼,以次入侍。上具翼善冠·袞龍袍,乘輿出通陽門,仍詣建明門殿座,諸臣以次進伏訖。上命兵判進前,使之棍問冶匠,期於得情,仍命前排待令,拿入監的中官丁致寬·張信奎,承傳色中官安國來,呼名中官朴聖淳。上問安國來曰,汝非用奸,而下問之時,糢糊而對,如汝中官,將焉用之?用刊名內府之律,使之拿出興化門外。次問朴聖淳曰,汝何知李仁海而呼名耶?初言仁海顧之故錄之,復言仁海同隊人顧之故呼名,前後所供,極其矛循,何言,是耶?不直告則當杖問矣。聖淳供曰,小臣初不知仁海,而同隊人言仁海,故錄之矣。上曰,奸詐矣,命依法。又問曰,事直也,汝言不知仁海,故問他人而知之,鼓出之後,何暇知來乎?供曰,人言仁海,故呼中矣。上曰,詐也。冶匠宜乎同謀,汝之爲此,必有所囑矣。初雖不知,至於九巡,豈不知仁海乎?此則遲晩,可也。供曰,雖九巡,不知矣。上曰,置汝內府,則朴必春又生朝鮮,卽使逐出興化門外,招洞內任掌,使之逐送西小門外。又命拿入仁海同隊人李宗胤·金處升·李鼎運·李仁默及元犯李仁海。上問曰,汝以仁海同隊,仁海射時,汝則不射乎?宗胤曰,西貫革人,誤中東貫革,監的擧旗,故仁海顧見者,以其非中,而呼名官,錯知而懸錄矣。上曰,好詐也。得中而顧見,可也,何知載錄而顧之乎?雖使一矢傍矢,而三矢皆傍矢乎?上命騎郞曰,治匠玆不直告,則沙場當回示,以此分付。兵判又問宗胤曰,玆不直告,則當用充軍之律。汝以兩班之子,如此之事,欺罔乎?上命兵戶房換房。上又曰,如此之事,今古所無,終若不服,則明日當懸旗,除算杖棍,可也。兵判李景祜進曰,冶匠供曰,仁海一矢得中,二矢不中,而呼名官有言,故果爲之矣。上曰,是必詐也。更棍得情。上問,汝等何許人耶?對曰,李宗胤,李提督之孫,金處升,故知事臣金相重之孫,李仁默,卽廣平大君之孫矣。上曰,汝以汝祖之孫,何敢欺國乎?棍問十度。兵判又進奏曰,冶匠供曰,中官言內,若爲則錢二十兩給之云,故果然矣。上曰,中官必不爲此,更治得情。上又曰,汝非用情,只欲護同儕,忌國忌本,甚矣,一倂汰去。宗胤決棍十度。命拿入李仁海。上曰,莫重內試射,有如此之事,汝若不直告,則杖斃,烏可免乎?仁海供曰,小臣何敢一毫欺蔽乎?初無與冶匠用奸之事,而西貫革二矢,誤中東貫革而擧旗,故小臣顧見者,何以非我中而擧旗乎?中官誤認而懸之矣。上曰,必是奸詐矣。決棍二十八度。兵判進奏曰,冶匠供以仁海曰,若登科,則三十兩錢給之,故果然用手矣。上曰,何處相約乎?更訊之。兵判又進奏曰,宣傳官曹司間相約矣。上問仁海曰,冶匠旣直招,汝若不直告,則予不還大內。如此之風,暮年君父,久在帳殿,其罪當梟示矣。仁海曰,果然約以三十兩錢矣。上曰,何處相約乎?對曰,通陽門外爲之矣。上曰,與冶匠之言不同,何也?仁海供曰,冶匠之言,是矣。上曰,莫重國試,其子用奸綻露,李漢膺爲先削職,待城門開,三水府放逐。上曰,宣傳官金處升,此輩不足道也。一人廣平之後,一人李提督之孫,特命調用者一人,渠之一門,君恩豈小?爲一無狀李仁海,俱不直招,其敢顧護?可謂棍殺無赦,而旣非同謀,其本宜顧,故只棍十度,而渠等焉敢本職揚揚?一竝汰去。上曰,噫,李仁海,是誰之後?莫重親臨試射,有此無狀叵測之事,渠之曹司間門外,招冶匠,約以三十貫錢,冶匠旣自服於兵曹,渠已直招帳殿,三百年所無之事。李仁海,鍾城府限己身充軍,待城門開押付,當該冶匠,令該曹三陟府勿限年爲奴,其亦待城門開押付事,分付該曹,於仁海依重者,永勿赴擧律施行。上曰,汰去宣傳官,今日備擬事,下敎。已上出傳敎上曰,水口門仍留,罪人三人出送後閉門,當直都事押送于水口門,而勿行大路,由僻門押送,可也。中官丁致寬·張信奎,汰去拿出。上入小次,藥房提調,持湯劑入侍事,下敎。都提調金致仁,提調蔡濟恭,副提調韓必壽,持湯劑入侍。上進御訖,藥院諸臣先退。上命經國大典持入。具庠持經國大典以入。上又命領相入侍。領議政金致仁進伏。上曰,充軍者,一番初試,則勿施乎?致仁曰,然。上曰,李仁海則依經國典,永勿赴擧事,下敎。上曰,其所沈滯,莫若李榮,旣經營將,履歷守令·僉使中待窠,卽爲懸註調用,閫任依例次第備擬。於今田致雨父子皆營將,而其子雖在前,田致雨爲先履歷守令·邊將中調用,亦令先擬閫任。出傳敎必壽進伏曰,俄者戶兵房換房矣,敢達。上曰,依前順房。上還大內後,諸臣以次退出。
上在慶熙宮。停常參,只晝講。
自昧爽至酉時,下雨或灑雨,測雨器水深八分。
藥房都提調金致仁,提調蔡濟恭,副提調韓必壽啓曰,昨日侵昏臨門,深夜還內,伏未審此時,聖禮調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講時入侍,宜矣。
中宮殿·惠嬪宮,藥房口傳問安。答曰,知道。
備忘記,莫重飭勵,若此乎?若昨日監的,不待令開門時,注書其臥直處,事之寒心,莫此爲甚。當該注書,先汰除望,當該不能檢飭承旨,亦爲推考。
假注書望崔顯珌汰去,代以權炳爲假注書,權炳在外,代以韓鼎運爲假注書。
左副承旨金致恭啓曰,大臣·備局堂上,依下敎來待矣。傳曰,詣閤,直入正時。
傳于金致恭曰,昨日新除宣傳官待令。
又傳于曰,左邊捕將兼察,命召及大將牌·傳令牌傳授。
金致恭啓曰,右邊捕盜大將,以左邊大將兼察事,命下矣。左邊捕盜大將李潤成,卽爲牌招,使之聽傳敎之地,何如?傳曰,允。
兵曹口傳政事,以張志豐爲右邊捕盜大將,以李邦曄爲禁軍別將。
傳于金致恭曰,新除授右邊捕盜大將張志豐牌招,命召及大將牌·傳令牌傳授。
傳于李碩載曰,內局入侍。
有政。吏批,判書李最中進,參判金應淳在外,參議金相翊病,左副承旨金致恭進。吏批啓曰,新除授慶基殿參奉鄭智模之智字,誤以知字書塡受點矣,以智字改付標以入之意,敢啓。傳曰,知道。又啓曰,禮曹佐郞任希雨,耆老所守直官具性玉呈狀內,身病甚重,勢難察任云,竝依例改差,何如?傳曰,允。又啓曰,新除授奉常寺正鄭澤,除拜後過限未肅拜,依例改差,何如?傳曰,允。以韓光會爲大司憲,李得培爲大司諫,李亨逵爲執義,李蓍廷爲司諫,盧聖中·李廷烈爲掌令,郭鎭純爲獻納,林德躋·李相逵爲正言,趙昌逵爲修撰,李命彬爲副修撰,金熤爲輔德,宋載經爲弼善,洪樂信爲兼司書,李商舟爲司書,閔弘烈爲同敦寧,朴師海爲敦寧都正,李惟秀爲同春秋,金夢華爲吏曹正郞,李澤徵爲軍資正,盧彦邦爲典籍,沈煥之爲北部都事,宋載經爲忠淸左道京試官,李得一爲全羅左道京試官,李致中爲慶尙左道京試官,金基大爲平安南道京試官,李崇祜爲忠淸都事,任希簡爲全羅都事,李鎭衡爲慶尙都事,李顯永爲江原都事,柳義養爲黃海都事,呂善德爲咸鏡都事,李益烍爲平安都事,權世觀爲孝陵別檢,金宗澤爲安陵參奉,韓錫耆爲智陵參奉,兼養賢奉事單白鳳周,奉常副奉事單洪履祚,書狀單李命彬,天文敎授單彭湜,命課敎授單朴聖基,以金國諝爲崇寧殿參奉,韓錫地爲淑陵參奉。
兵批,判書李景祜進,參判尹東暹入直進,參議安杓病,參知趙重明病,同副承旨李碩載進。兵批啓曰,北評事金履素,素患疾癖之症,每發於涼暑之交,目今症形孔劇,旬月之內,無望起動,呈狀乞遞,不可等待其差復,今姑改差,何如?傳曰,允。以權誾爲僉知,田光說爲忠翊將,趙心泰爲訓鍊主簿,林濬浩爲洗馬,李潤德爲忠淸水使,洪相簡爲北評事,黃拓坡權管金明來,副護軍李壽成·李漢昌·李邦曄·李柱國·李迪輔·洪檢·鄭象仁·宋濟魯·任瑎·朴相魯,副司直洪麟漢·李性源·洪樂純·金樂淳·金魯淳·李得臣,副司果朴相岳·李養遂·韓後樂·李重海·金普淳·白師誾,副司正金夏材。
李在協,以弘文館言啓曰,今日政新除授玉堂,待下批竝卽牌招察任,何如?傳曰,允。
又以侍講院言啓曰,本院下番,連日姑降入直,事甚未安,今日政新除授,待下批竝卽牌招,以爲推移入直,何如?傳曰,允。
李碩載,以侍講院言啓曰,本院新除授兼司書洪樂信,時無職名,令該曹口傳付軍職,何如?傳曰,允。
兵曹口傳政事,副司直洪樂信。
韓必壽啓曰,左副承旨金致恭入直矣,纔已遞差出去,右副承旨徐浩修,卽爲牌招入直,何如?傳曰,允。
金致恭,以兵曹言啓曰,執旗鼓武藝別監房佑相·李春達等,各決棍二十度後,汰去事命下矣。依傳敎,房佑相·李春達,各決棍二十度後,汰去之意,敢啓。傳曰,知道。
徐浩修,以刑曹言啓曰,因兵曹啓辭,擊錚罪人韓宗甲,囚禁治罪事,命下矣。所當依例施刑,捧供以啓,而韓宗甲之父相輝,以御寶僞罪人,獄情無疑完決刑訊者,已過十年。前後判付,至爲嚴載,而尙今抵賴,乃使其子,肆然擊鼓者,究其情狀,萬萬痛駭,其供勿施,嚴刑懲勵,何如?傳曰,允。
金致恭,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
李碩載,以義禁府言啓曰,咸鏡道鍾城府投畀罪人朴師訥特放事,承傳啓下矣。放送事,分付道臣之意,敢啓。傳曰,知道。
以承傳色口傳下敎曰,東·西郊,各遣宣傳官一人,昨日風吹後農形看審以來,亦爲給馬。
禮曹參議朴盛源疏曰,伏以臣於杜門蟄伏之中,忽伏承春官除書,恩榮所被,感惶靡措。第臣情地危臲,趨承無計,歷日徊徨,未卽祗肅,召牌之下,亦不敢唐突冒膺,揆諸義分,臣罪尤大。仍竊伏念,臣向來一疏,不過寂寥數語,旣無所裨於朝廷之得失,徒犯古人無得罪之戒,畢竟顚沛,固所自料,果然衆怒齊起,睢盱溢世,得免虀粉,莫非洪造。今於事冷之後,不必進提較絜長短,而至若姜始顯之忽地旁拳,抉摘臣疏中句語,謂之引喩不當,譏斥備至,不顧以臺攻臺之嫌,如許風習,曾所未有,而與之呶辨,臣實疲甚,抗顔周行,有所靦然。且臣九耋老父,宿病沈淹之中,數日以來,偶失調將,重添感患,寒熱交作,頭疼如碎,委頓床席,轉側須人,臣左右扶護,焦灼度日。以此情理,尤無離捨供職之勢。玆敢隨詣陳暴,兼控私懇。伏乞聖慈,俯垂諒察,特許鐫遞,以安私今,以便救護,千萬幸甚。答曰,省疏具悉。往事撕捱,其涉太過,末梢陳懇,共非劇務,爾勿過辭,從速察職。
庚寅七月二十四日辰時,上御集慶堂。晝講,大臣·備局堂上,引見入侍時,知事趙明鼎,特進官洪趾海,參贊官金致恭,侍讀官沈頤之,檢討官趙載俊,假注書金重燮,記事官吳鼎源·柳誼,領議政金致仁,左議政韓翼謩,右議政金尙喆,刑曹判書沈鏽,司直韓光會,兵曹判書李景祜,司直具善復·李章吾,吏曹判書李最中,司直李潭·洪趾海,禮曹判書朴相德,事變假注書崔鈺,以次進伏。上講小學,自古者小學,至惟聖之謨訖。頤之讀,至晦菴題。上曰,其下,下番讀之。載俊讀訖。上曰,陳文義。頤之曰,朱子曰,小學卽是童蒙樣子,周王作人之化,不外是矣。使一國之人,做得小學樣子,則好矣。上曰,所奏,好矣。前則小學讀之者,稀矣,綱目等,有益於文理者讀之,昨日其兒難矣,論·孟旣讀,方讀小學云矣。然而不在於此,不學而行之則好,學而不行則無益矣。再俊曰,小學之小字,大學之大字,相爲表裏矣。上曰,所奏,好矣。明鼎曰,小學一篇宗旨,不過預字,習與智長,化與心成,而至於胎敎,故皆欲成人,父母愛子之情,至矣。凡人如此,況帝王主鬯之重,胎敎如此,況年紀長成之時乎?睿質日就月長,化與心成,專學殿下之身敎,言先而行不及,則身敎之義,蔑如矣,一動作一政令,必思貽燕之謨焉。上曰,所奏好,當銘心矣。趾海曰,別無所奏,而物欲交蔽,物與欲交,則蔽矣,方其未交之前,深加存養之工,則天君泰然,百體從令矣。上曰,所奏,好矣。致恭曰,臣則別無所奏矣。明鼎曰,臣有餘懷,敢此仰陳矣。頃者臣以勞悴聖躬,有所仰達,而今日下御製中,至於孝思,豈有弛張?以靜定安三字,有所仰達,而以江左臨安之偏安爲敎,臣請引古以證。孝悌亦豈無弛張?古人曰,情雖無窮,禮則有制,病則量筋力而行之,此則情禮之弛張也。自初終至于葬祭,各有限節,殿下一年五享,或有不能行之時,此亦筋力之不逮也,而至於節目間事,不避寒暑,以臣所奏,抑而非之,臣誠慨然矣。上曰,疑事無質,當俟後之君子,更何費辭?經筵先退。三相進前伏曰,夜間風勢不好,聖體,若何?上曰,雨則好矣。昨日之風,不如前日之風矣,今則小雨,亦無害矣。氣則一樣矣。寢睡·水刺之節,何如?上曰,一樣矣。昨日勞動之後無害者,猶有彼漢之功。致仁曰,昨日之風,雖少年賤臣,猶或難耐矣。上曰,建功,獨無弛張乎?近來趙明鼎差勝矣。致仁曰,素多筋力,故然矣。進建功後,請診候。醫官方泰輿·許礈·李以楷·吳道炯·鄭允說·柳光翼,以次診候曰,脈候左右三部度數調均,而滑體之差勝一樣矣,餘皆略同。上曰,左右相亦聞之乎?昨見神童矣。敎之數與方名之時,能誦小學·千文·唐音矣。尙喆曰,惟在善導,而聞領相之言,則必有成就之望矣。翼謩,其間有狗馬之疾,久未承侯,中宮殿問安與王世孫氣侯一樣乎?上曰,一樣矣。昨日光景,萬古所無,昔年見其殊常之迹,只罪其監的矣,臥而慮之,霎時連上鼓音,故怪之,而予不如昔年之含容,世道亦不如前日之致。以忠武公孫,請囑於冶匠,予於昨日,以爲國將亡矣。頃者鄭彦亨則難矣,摘好時搜納五箇箭矣。翼謩曰,近來科場,多有雜言,而昨日嚴處,庶可懲戢矣。方今之道,惟保護聖躬,爲第一先務,而昨日風勢,若是勞動,誠甚悶迫,益加節宣之道。仍請三貼。上曰,依爲之。致仁曰,廟謨無狀啓,別無所陳,而來月監試不遠,都事與京試官,差出然後,可以及期矣。上曰,政事,當日爲之。出傳敎上曰,尹東暹行公乎?致仁曰,曾未行公矣。東昇則銓曹有情勢,故自劃,其兄則前以特除,故初不行公,而此後更無撕捱之端矣。頃者臺諫則敍用,而春坊·玉堂,未及爲之,而春坊下番之苟艱,亦已多日矣。上曰,坐罷堂下侍從,一竝敍用。出榻敎三司·春坊在外人,一倂許遞,今日政,以在京無故人備擬。出傳敎上曰,昨日陞敍林重遠之廢科,誠貴矣,正若洪駿漠之心事矣。雖無重遠,朝無文官乎?眞所謂匹夫之志難奪。上曰,洪重孝在乎?致仁曰,再昨入侍,而欲待九月後下去云矣。上曰,此亦貴矣。翼謩曰,如此而皆捨之,則誰與爲國乎?尙喆曰,若有此等良臣,則亦可有益於國矣。致仁曰,特有人材,係國家輕重者,則不必如此,而當此立立之時,如何?難進易退者,則使之成名,亦勵世之一道也。今番幸行,諸道之臣待候,何以爲之乎?命書傳敎曰,今番謁陵時,雖經宿,諸道道臣,境上待侯安徐事,分付。出傳敎上曰,朴師訥特放事,分付。出傳敎上曰,今年九月,卿等亦困我乎?致仁曰,下情不勝慶抃,而且不勝焦迫,於此當加弛張之道矣。上曰,此日則弛亦張矣。致仁曰,以古言之,或稱千秋節,此是應行之事,此後後生不知有誕辰之賀矣。丙戌年自上受酌,而使之行禮於閭里,故至今傳之爲美事矣。上曰,此亦太康矣。致仁曰,張志恒再明當下去,而所帶兩任,可以許遞矣。上曰,年幾何?曰,五十矣。旣有其祖其父,而此亦五十,此有孫矣。致仁曰,其子勸武,洪奉朝賀亦奏,而因特敎,自上置之矣。命書傳敎曰,訓鍊都正張志恒,辭朝在近云,捕將·龍虎將許遞,其令今日入侍。上曰,李邦燁·李柱國竝敍用。出傳敎上曰,禁將初以爲柔矣,其後觀之,果不柔矣。尙喆曰,確而周通矣。致仁曰,數日前朴師訥,處分鍾城府,而家在遠地,且政院,使諫院之吏傳之,故自至差晩,而方開開陽門,聞傳敎退去云矣。年過六十,曾以大諫被謫鐘城,今亦以大諫被罪鍾城矣。上曰,洪樂純敍用。出傳敎相德啓曰,昨日大風,各陵寢風落之木,至於千餘株之多,自前分給三軍門矣,今番亦依前擧行乎?上曰,大臣之意,何如?致仁曰,自前諸陵寢火巢內風落木,例給於三軍門云,而卽今幸行期定,畿營似多有見用處,三軍門外,畿營,一體分給,好矣。上曰,三軍門·畿營,分給,可也。出擧條最中啓曰,注書金夏材,以相避,有博考稟處下敎,而取考前例,則春秋記注,元無減下之事,監史官同矣。上曰,領相難奏,而左右相之意,何如?翼謩曰,旣無前例,則似難仍帶矣。尙喆曰,勢將許遞。上曰,依爲之。出擧條又啓曰,掌試時都事,例以侍從差送,而時任七道都事,俱未經侍從,竝依例改遞,何如?致仁曰,近來外方科場,每多辭說,今番則申飭銓曹,各別擇差下送,宜矣。上曰,各別擇差下送,可也。出擧條注書金夏材許遞事,七道都事,竝改差事。竝出榻敎李潭曰,備考進上,定以初十日矣。上曰,依爲之。致仁曰,事役浩大,當至來正二月,而八月了當,誠異常矣。上曰,地圖,予何能知之?致仁曰,臣等未及見,而頗好云矣。臺臣進前。上曰,誰也?曰,任瑎也。上曰,只擧末端。請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島罪人五得,依律處斷。上曰,勿煩。又啓曰。耳目之職,上攻闕遺,下劾官師,其爲責任甚重,而近來多不擇人,誠爲慨然。雖以向日申大脩事言之,至於彈駁金吾之羅卒,而不敢論及於該府之一堂郞,事之疲惱,莫此爲甚。如此之人,不可置之言責之任,以貽臺閣之羞,請前執義申大脩,永刊臺望。上曰,依啓。已上出擧條,措辭見上上曰,似有所奏矣,只論申大脩。咫尺內試射,約錢用奸之類,不爲李興宗,請境上梟示矣,見目下事,而不爲擧論。今日臺臣,誠與論羅將之申大脩,不甚相遠。瑎又啓曰,臣庸愚譾劣,本不合於淸朝耳目之任,前後登筵,未能出一言論一事。今以李仁海事,聖敎誨責備至,臣之溺職之失,於是著矣,何敢一刻晏然於臺次乎?請命遞斥臣職。上曰,嗟哉,申大脩猶論斥羅將,其君冒風殿座之時,是誰之後?數步應射,約錢用奸,此三百年所無,其君雖參酌,臺臣何敢視若細故?頃者五得,勸而論之,今者仁海,又爲若聾,若此不已,雖夭奸巨慝在國,亦將媕娿,旣不能擧職,予何爲例批?此亦今世而然也,依啓。藥房三提調,進湯劑後,致仁曰,午後湯劑,當待下敎乎?濟恭曰,此是弛張,三貼待下敎入之乎?上曰,依。致仁曰,申大脩則大失臺體矣。尙喆曰,任瑎之擬律,過矣。命讀朴盛源疏。上曰,年幾何幾年沈滯,斷斷血忱,如是蟄伏乎?翼謩其後連爲行公,而此則趙明鼎論駁之故也。上曰,以文觀,迂闊可見矣。命書批答。東·西郊摘奸宣傳官入侍進伏奏曰,東郊看審,則昨日風勢,不爲大段,故別無所傷,早晩稻已爲成實,而早稻已爲刈取矣。西郊昨日之風,茁長之禾,略干偃臥,而老農之言,別無所傷云云,木花則不如各穀云矣。命退去,諸臣亦以次退出。
庚寅七月二十四日酉時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,以次進伏。致仁曰,晩後聖體,若何?上曰,一樣矣。進湯劑後,致仁曰,來日亦依例乎?上曰,依。命必壽讀望筒。上曰,今則皆以爲難矣。欲爲覊縻之計,予見而怪之,今聞相臣之奏,況然覺矣,三望皆以前司諫初矣。至李奎緯,上曰,兄臂云者乎?致仁曰,然矣。上曰,今番極擇矣。致仁曰,皆是能文者矣。上曰,李得一稍有文名矣。致仁曰,非特文章,爲人可尙矣。上曰,其人貴矣。吏曹判書入侍承批事。出榻敎坐直承旨及訓鍊都正,新差宣傳官,詣臺臺臣入侍事。出榻敎上曰,下敎,若何則大司憲何不稟,而一體遞差乎?其涉不察,當該承旨遞差,此望勿施,傳旨付標。出傳敎李最中承批後先退。持平李東顯進啓曰,臣於臺職,自知不稱,一味虛帶,惶愧交切。今日筵中,以充軍罪人李仁海不請加罪事,聖敎至嚴,入侍僚臺,引避蒙遞,則不職之罪,固無異同,其何敢晏然於臺次乎?請命遞斥臣職。上曰,任瑎詣臺不言,故雖下敎,事件異焉。今者自引,其涉太過,勿辭,亦勿退待。宣傳官進伏。上曰,鄭順采,誰之族也?纘述之族,觀采之兄也。上曰,李遠,誰族?對曰,今鳳山郡守李興元之子,觀海之族也。上曰,年幾何?曰,二十七矣。上曰,李奎益之曾孫東軾,卽日躋之族也。致仁曰,洪奉朝賀之所奏也。上曰,然矣。貌如何?致仁曰,稍可矣。誰之代乎?曰,仁海之代也。命退去。張志恒進伏。上曰,卿習知北路乎?具敍五·李爀,以軍官進去,雖非此兩人,自有商量乎?志恒曰,臣習知北路,而其時亦有料量,或有加設處,或有減置處,或有移設處,而其時未能斷定,今行可以裁決矣。致仁曰,許鶴嶺,露處數日後可達云矣。今日左相所奏,鐵嶺三方伊高山站,有一嶺,而商買皆從此往來,若開此路,則可無民弊矣。上曰,鐵嶺極高乎?志恒曰,仰之如天,望之如壁矣。登鐵嶺者,心事皆不好云矣。致仁曰,淮陽則極高矣。從此而益觀嶺東形便,則似好矣。上曰,往返,幾何?志恒曰,來一月去一月留一月,當費三月矣。上曰,磨雲嶺·磨天嶺,比鐵嶺高,幾許耶?志恒曰,磨天嶺上下各四十里也,咸關嶺,咸興·高原地間也,高且峻急,故奉命使臣,皆以擔舁行矣。上曰,沙峴亦難乘馬矣。上曰,卿踰嶺乎?致仁曰,臣未見焉,而以峻急論之,上下相語之人,其間或至十里云,以其屈曲也。上曰,道臣·帥臣,非無可信,而欲遣可信人不擇夷險者,故玆遣卿矣,此乃卿之成功處也,善行焉,於此可見其志矣。致仁曰,以其年位,必憚露處,而若是勇往,其志可尙。命召內局掌務使,進丸藥等物,手書三代予今行千里,暮年帳然,卿宜自護十六字以賜曰,卿之立功之秋也。必壽曰,前後聖擢,莫非異數,而今番則尤感恩而欲報也。志恒承命先退,掌務以丸藥件記進告。上曰,百倍於大臣之行矣。渠若齎去則必思予矣。三日露處之誠,誠貴矣。必壽曰,不顧其身而然矣。上曰,申景濬亦無俗態,亦非時體也,暮年得一景濬矣。予於林重遠眷眷者,布衣知遇故也?予若勸科,則當觀科,而欲遂其志,故不爲耳。左相雖以奉朝賀之多爲憂,而朝豈無臣乎?近來大抵多高年矣,永柔之小邑,七十以上,三百餘人,誠怪矣。上曰,然則六十以上,近千矣。今則七十者,亦自視以中老矣,張志恒之固執,誠貴矣。今日好行之說,人必見笑,而予意則快然矣。咸言其弟之勝,而予嘗笑之矣。必壽曰,聖恩如此,孰不感泣圖報乎?此可見志恒之志矣。上曰,雖以志恒之年觀之,亦欲爲自便之時也。人於木枕,或刻以龍鳳,付以黃柏皮,而予則平生一木枕而已矣。藥房提調,持湯劑更爲入侍事。出榻敎三提調進湯劑後,致仁啓曰,素問,卽醫書之宗,而業醫者所宜讀也。本院只有二件,而年久弊傷,不可不改備。板本在嶺營,五六件使之精印上送,何如?上曰,依爲之。諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道?氣則一樣矣。
中宮殿·惠嬪宮,藥房口傳問安。答曰,知道。
李碩載啓曰,大司憲洪麟漢在外,執義李亨逵未肅拜,掌令盧聖中·李廷烈在外,持平李東顯·任希曾呈辭,今日以監察參時之意,敢啓。傳曰,知道。
韓必壽啓曰,左副承旨金致讓,今日不爲仕進,卽爲牌招,何如?傳曰,允。
傳于李在協曰,內局入侍。
備忘記,近者耳目,其雖寒心,豈若近日者乎?申大脩其請雖重,亦允其請,近者耳目,可謂準備,因此欲免之心,今日茶時,可知。李東顯與昨政,爲耳目,在京稽謝者,一體施以刊名之典,昨政後,稱在外之人,亦施付籤侍從案之典。
備忘記,此等君命,豈有若此?卯時交替,旣有下敎,則已入直人,卯後入侍時,以昨直人入侍,晩直儒臣,十日後其令交替。
徐浩修,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
又以兵曹言啓曰,宣傳官李熤呈狀內,日昨內試射時,得蒙直赴恩命,所帶本職,係是南行窠,不可仍帶,卽賜啓遞云,依例改差,何如?傳曰,允。
以全羅監司金魯鎭狀啓,靈光居金夢任女阿只等囕死事,傳于具庠曰,令本道恤典擧行。
以承傳色口傳下敎曰,下敎時入侍。
敦寧都正朴師海疏曰,伏以臣,伏奉敦府除旨,宜卽趨謝,而臣旣無敦寧,則在法應遞,乞命攸司,照例鐫改,以存公格,不勝幸甚。踏啓字庚寅七月二十五日辰時,上御集慶堂。儒臣持問答入侍時,副校理沈頤之,副修撰林鼎遠,左承旨李在協,假注書韓鼎運,記事官吳鼎源·柳誼,以次進伏訖。上曰,問答讀之,可也。諸臣以次輪讀訖。頤之·鼎遠先退。上曰,藥房提調,持湯劑更爲入侍。出榻敎上命在協,書自歎御製。藥房都提調金致仁,提調蔡濟恭,副提調韓必壽,持湯劑進伏。上進御。上曰,內局先退,而提調獨留,可也。書御製訖。命濟恭讀奏校正後,諸臣以次退出。庚寅七月二十五日巳時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·鄭允說·柳光翼,以次進伏。致仁曰,朝來聖體,若何?上曰,一樣矣。進湯劑。上進御後,致仁曰,昨進三貼矣,今日亦依此例乎?上曰,此則一時之事,何可以此爲例乎?致仁曰,此後自上下敎然後,可以更進矣。上曰,當其時,則予可以下敎矣。上曰,守廳承旨入侍,儒臣持問答入侍。賤臣傳命後,藥房先退。庚寅七月二十五日申時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,以此進伏。致仁曰,午間聖體,若何?上曰,一樣矣。進建功湯。上進御後,卽爲退出。
上在慶熙宮。停常參·經筵。
自午時至酉時,灑雨,測雨器水深二分。
自初昏至夜五更,或下雨或灑雨,測雨器水深一寸。
藥房都提調金致仁,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰。知道。氣則一樣矣。
中宮殿·惠嬪宮,藥房口傳問安。答曰,知道。
徐浩修啓曰,大司憲洪麟漢任所在外,執義·掌令二員持平二員,未差,今日以監察茶時之意,敢啓。傳曰,知道。
以承傳色口傳下敎曰,下敎時入侍,內局入侍時,都承旨持校正御製入侍。
金致讓,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
又以都摠府言啓曰,入直內三廳,武兼禁軍及各樣軍兵等,中日習射事,標信命下矣。雨勢如此,不得爲之之意,敢啓。傳曰,知道。
傳于韓必壽曰,內局入侍。
又傳于曰,中官韓聖揆,敍用。
傳于李碩載曰,內局入侍。
韓必壽,以侍講院言啓曰,本院下番闕直,事甚未安,司書李商舟在外,兼司書洪樂信牌不進,說書·兼說書俱未差,下番他無推移之員,不得已以上番姑降入直之意,敢啓。傳曰,知道。
又以吏曹言啓曰,敬陵令李謙鎭呈狀內,身病甚重,勢難察任云,依例改差,何如?傳曰,允。
又以吏曹言啓曰,新除授全羅都事任希簡呈狀內,矣身與井邑縣監任瑗,有同姓三寸叔姪應避之嫌,法不當冒赴云。未赴任都事,與已赴任守令相避,則未赴任都事遞改,載在法典,全羅都事任希簡,依例改差,何如?傳曰,允。
李碩載,以禮曹言啓曰,卽接榮川郡守牒報,則本校四賢,甲午年不爲陞配於殿內,而仍在東西廡云。今於二賢陞配之後,四賢不可仍配於廡,四賢陞殿告由祭及禮成祭香祝,令該司急速磨鍊下送,而釋菜已迫,勢難及期擧行,隨時卜日設行之意,分付,何如?傳曰,允。
金致讓,以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
徐浩修,以義禁府言啓曰,大興郡守尹得弘拿來,忠淸監司狀啓,宣惠廳粘目,憑閱處之事,傳旨啓下,而尹得弘,自任所時未上來云,依例發遣府羅將,拿來,何如?傳曰,允。
庚寅七月二十六日辰時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·鄭允說·金孝儉,以次進伏。致仁曰,夜間聖體,若何?寢睡·水刺之節,亦何如?上曰,竝一樣矣。進建功湯後,請診候。上曰,置之。致仁曰,午湯劑依例煎入乎?上曰,依。上謂必壽曰,持來乎?曰,持來矣。命濟恭讀集慶堂編錄。濟恭曰,首題乃策題也。上曰,此乃問答所錄,而果是御製乎?上曰,一卷乎?濟恭曰,時入一卷外,又有二三卷草,雖校正印出,則可爲二卷矣。上曰,風泉之製,雖登而無妨乎?必壽曰,雖使彼人見之,亦將有辭於天下後世矣。上曰,旣下敎,此後點下者,附諸御製,更不點下者,雖書入草本,一體內入,其勿謄書。出傳敎上曰,請由左承旨許遞,其代,前承旨李在簡爲承旨,房依前。出傳敎沈觀之,十日之下敎置之事。出榻敎上曰,夕入侍詩,持二卷入侍。以次退出。
庚寅七月二十六日申時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,以次進伏。致仁曰,晩候聖體,若何?上曰,一樣矣。進湯劑後,致仁曰,來日湯劑,亦依例爲之乎?上曰,依。致仁先退。命濟恭,讀奏御製已考者二卷。上曰,予文中問答,稍勝矣。昨年九月,君臣同會一堂中,活印後內入與否知入,以尹養厚,監印內入頒賜之意,還奏。上曰,此後御製可登者當點下,卿等傳示,可也。上曰,今予暮年,惟恃國舅矣,今焉已矣。予服布衣成服時,挾輦軍皆垂涕矣。校正御製,有殷栗等句。上曰,予知其兒名完福,不知金思穆矣,其兒亦難矣,頗精剛矣。必壽曰,然矣。上曰,其父亦難矣。校正後,以次退出。
上在慶熙宮。停常參·經筵。
藥房都提調金致仁,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,下敎時入侍,宜矣。
中宮殿·惠嬪宮,藥房口傳問安。答曰,知道。
徐浩修啓曰,行大司憲洪麟漢在外,執義·掌令二員,持平二員,未差,今日以監察茶時之意,敢啓。傳曰,知道。
傳于行都承旨韓必壽曰,內局入侍。
備忘記,今聞續集慶堂錄三卷,予懷萬億。當於明朝,與沖子拜靈壽閣,於其廳五部,年九十以上人賜米而來。時刻卯正三刻單嚴,挾輦軍六十名,挾輿軍二十名,皆以內入直,隨駕禁軍一百名,前後牌軍一百名,亦以外入直,隨駕訓將,只領新營標下軍,都領世孫牌內隨駕,當以崇賢門乘輦,軒架·留陳·副輦皆安徐,只三公·備堂隨駕,耆社諸臣,令門前祗迎,侍衛春桂坊皆入直侍衛,議注·時刻,騎曹單子皆安徐。
韓必壽,以吏曹言啓曰,今此社稷大祭執禮大祝,侍從塡差,而時無職名人員,令該曹口傳付軍職,何如?傳曰,允。
具庠,以禮曹言啓曰,圖畵署,有司果祿二遞兒,而畵員中勤勞國役者,使之許付矣。付祿中張壁萬,今已身故,其祿窠則畵員金德夏,多有國役之功勞,依例許付,何如?傳曰,允。
徐浩修,以兵曹言啓曰,新除授北評事洪相簡,母病積年沈痼,勢難離捨,呈狀乞遞。本道掌試期限已迫,親病旣如此,不可强令赴任,今姑改差,何如?傳曰,允。
金致讓,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,分付京兆,九十以上人上來者招致,明早待令。
又下敎曰,都承旨許解,其代,李潭除授,三院副提調例兼,房順房,自當謝恩,勿爲牌招。
庚寅七月二十七日午時,上御集慶堂。藥房入侍時,都提調金致仁,提調蔡濟恭,副提調韓必壽,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·丁志泰,以次進伏。致仁曰,夜間聖體,若何?上曰,一樣矣。寢睡·水刺之節,亦何如?上曰,如前矣。進建功。進御訖。上曰,診候則兩廳首醫爲之。泰輿·礈診曰,左右三部度數調均,而滑體一樣矣。致仁曰,北關都事,科日不遠,當日辭朝然後,庶可及矣。咸鏡都事,當日辭朝事。出榻敎致仁進退,少頃,持湯劑更進。上曰,領相與編次人蔡濟恭同看,可也。較正後,致仁曰,來日湯劑,亦依例乎?上曰,依爲焉。藥房都提調,持湯劑更爲入侍。出榻敎坐直承旨入侍事。出榻敎藥房先退。
庚寅七月二十七日申時,上御集慶堂。坐直承旨入侍時,右副承旨徐浩修,假注書韓鼎運,記事官吳鼎源·柳誼,以次進伏訖。上命承旨書之曰,今於暮年,其惟故臣,飭銓曹亦此意,當之者雖若此,豈可一任其意而捧單乎?重臣捧單,可謂一循,今聞宰臣,欲爲分排以捧,豈惟允之意乎?聞甚駭然,特遞知申,其代,前都承旨李聖圭爲承旨,牌招察任,三院副提調兼任,房順房。又命書之曰,御製問答以後草本,意爲休紙,其後問也皆抄錄,故以集慶堂編輯印進,此亦問答同意也。今聞復抄云,名曰,續集慶堂編輯,近日校正,宜有定制,此後雖有御製,只其文點下者,付諸御製色,其餘皆自政院書帖,內入時直爲奉入,諸承旨皆令銘心知悉焉。付諸御製色者,其令連書于續集慶堂編輯事,一體知悉。書訖。命退,諸臣退出。
上在慶熙宮。停常參·經筵。
夜自三更至五更,下雨,測雨器水深一寸五分。
大殿·中宮殿·惠嬪宮,藥房口傳問安。答曰,知道。
大駕詣主第後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
徐浩修啓曰,行大司憲洪麟漢在外,執義·掌令二員未差,今日以監察茶時之意,敢啓。傳曰,知道。
以承傳色口傳下敎曰,左副承旨許解,其代,李壽鳳爲承旨而牌招,先隨駕後謝恩。
又下敎曰,明日延和門,當爲香祗迎,儀注安徐,時刻,待下敎只入正時。
傳于具庠曰,時刻單子置之,以諸司預備擧行。
傳于李壽鳳曰,諸司預備。
傳于具庠曰,明日香祗迎後,晝講·次對爲之。
具庠,以吏曹言啓曰,來八月初一日,行宗廟朔祭大祝,以侍從塡差,而時無職名人員,令該曹口傳付軍職,何如?傳曰,允。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
庚寅七月二十八日卯時,上詣靈壽閣。擧動入侍時,行都承旨李潭,左承旨李在簡,右承旨具庠,右副承旨徐浩修同副承旨李碩載,假注書金重燮·韓鼎運,記事官吳鼎源·柳誼,以次隨駕。上具翼善冠·袞龍袍,乘輿出崇賢門。降輿乘輦時,在簡曰,都承旨爲吏房,而李潭與吏曹參判金應淳,爲相避之間矣。上曰,房順房,吏戶換房。出榻敎上曰,藥房提調,持湯劑入侍。出榻敎藥房都提調金致仁,提調蔡濟恭,持湯劑進伏。上進御,仍詣耆英門外降輦,步詣靈壽閣前庭,世孫隨入。上行禮奉審訖,出御耆英館。命耆社堂上入侍。判敦寧李益炡,知事南泰齊,行司直沈星鎭·金始煐·邊致明,工曹判書安允行,右參贊徐命臣,行司直李光溥,以次進伏。上曰,五部民年九十以上者召入,賜米帛,可也。百歲人鄭以纘,九十四人李福海,進伏庭下。上命各給米五斗·帛二疋。九十七人金世雄·金世柱進伏。上曰,甲寅,何年乎?與他有異,一疋帛加給,可也。命給米五斗·帛三疋。八十九人朴乙明進伏。上曰,未滿九十而旣入來矣。三斗米·一疋帛給之,可也。頒給訖,老民退出。益炡曰,耆社之臣圖像,自前次次圖出,添付於舊帖事,曾有仰稟矣。卽今追出未參者,只是四人,亦當一體圖出,添付於舊帖之意,敢此仰稟矣。上曰,一體之爲,可也。出擧條上曰,前後廂軍,道上留住。上曰,主第歷臨。以上竝出榻敎益炡等退出。上步出耆英門外乘輦時,上曰,此處則自大門步入爲宜,而詣靈壽閣時,我則自東門而由祚階升降,世孫則自西門而由西階升降,可也,禮房其識之。左副承旨李壽鳳,進來隨駕。上詣鄕校洞主第。至酉時。上自主第,還至崇賢門外。降輦乘輿時,上曰,藥房提調,持湯劑入侍。出榻敎藥房都提調金致仁,提調蔡濟恭,進湯劑。上進御後,還入大內。諸臣退出。
上在慶熙宮。停常參·經筵。
自昧爽至酉時,或灑雨或下雨,測雨器水深二分。
自初昏至三更,或灑雨或下雨,測雨器水深二分。
藥房都提調金致仁,提調蔡濟恭,副提調李潭啓曰,昨日早朝動駕,展拜靈閣,仍又歷臨,抵暮還宮,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。予則心已舒,氣且隨勝矣,寢睡便也,而沖子亦便矣。來日干支,何?甲戌二字矣。旣晝講·次對,其時內入焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,禮房承旨,馳詣奉審,入侍以奏。
李碩載啓曰,行大司憲洪麟漢在外,執義未差,掌令二員未差,持平二員未差,今日以監察茶時之意,敢啓。傳曰,知道。
左副承旨李壽鳳,以都摠府言啓曰,今日入直內三廳,武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
李壽鳳,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以兵曹言啓曰,羽林衛將姜百能,素抱痰癖之症,近益添劇,旬月之內,無望起動供職,呈狀乞遞。宿衛輪直之任,不宜久曠,今姑改差,何如?傳曰,允。
又以御營廳言啓曰,本廳分授鷹峯上邊體城頹毁處,今已畢築,而女墻仍爲始役矣,把守軍,依例撤罷之意,敢啓。傳曰,知道。
傳于李壽鳳曰,侍衛及排立軍兵,竝雨具。
李壽鳳啓曰,左邊捕盜大將李潤成,以亡妻歸葬事,公州地受由出去矣,所授命召及大將牌·傳令牌,來請還納,何以爲之?敢稟。傳曰,仍佩往來,右大將兼察。
徐浩修啓曰,左邊捕盜大將,以右大將兼察事,命下矣右邊捕盜大將張志豐,卽爲牌招,使之聽傳敎,何如?傳曰,允。
備忘記,夜中翣時入睡,與延秋門契故老,若南頓老而相會,睡覺在集慶堂中,餘懷勝道?此契若此,況重者乎?卽慶運宮頃者加資賜帛人,於義洞里門內,儲慶宮墻底人,東村於義洞司宰監契人,餘慶坊延秋門契人,其中年六十以上人,當於德游堂庭中賜饌,皆令食後待令於造山隅。
李碩載,以禮曹言啓曰,長寧殿告由祭香祝,本殿官員,明日當爲陪往,而本殿別檢金宅洙,時在京畿陽智地,未及上來云。別檢金宅洙,今姑改差,其代,卽令該曹口傳差出,以爲受香之地,何如?傳曰,允。
吏曹口傳政事,以韓鼎運爲長寧殿別檢。
傳于李壽鳳曰,今日牌招人申飭,追省記限一朔入直。
以承傳色口傳下敎曰,明日延和門,當爲香祗迎,時刻,待下敎只入正時,儀注安徐。
又下敎曰,文獻備考,初三日可以進上則進上,若未及則初五日進上,地圖,何日當入之耶?亦爲知入。
戶曹判書金時默疏曰,伏以臣,猥陳私懇,特許恩由,辭陛之日,天語鄭重,恩光所被,傍聽動色,臣心之感泣,當復如何?屢朔睽離之餘,來省老母,半千關外之地,得以團聚,傳誦寵眷,只切攢祝之忱而已。不自意,度支新命,遽下於此際,臣聞命惝惶,莫省攸措。夫錢穀甲兵,有國所重,自古遴選,必難必愼,臣是何人,兜攬至此耶?曾添是職,力陳私義,曲遂之恩,至今感戴。噫,臣之本來長短,實莫避於淵鑑之下,所帶將兵之任,亦豈有堪承之望,而只緣聖恩如天,圖報無地,黽勉承膺,已多惶愧,今玆之命,又何爲而至哉?區區必遞之義,與前無異,儻蒙我聖上曲加矜察,則鞶帶之遞,不待臣辭之畢矣。且臣母病,暑濕所祟,轉成泄痢,委頓床笫,藥餌無效,目下情理,數日之內,實無離捨登程之勢。臣方佩將符,遷就久淹,已極悚蹙,況玆地部,尤是緊務,則決不容一時瘝曠,敢從縣道,略暴至懇。伏乞聖明,俯賜鑑諒,將臣本兼諸任,亟許鐫改,以幸公私,不勝萬幸。答曰,省疏具悉。頃者許遞,可謂一時曲循,卿何每引撕捱?有一悟者,卿之先祖,自布衣畎畝中,心計國事,尋常飮歎,今卿追乃祖之跡管此任,於予可謂體昔用焉,於卿亦述卿祖報效之秋。況卿之局量,予亦信然,錢穀甲兵之辭,曾任此者多,卿何復提爲辭?相臣已奏,申飭卿子,奉命不遠,自可替而助養,度支重務,豈可曠焉?卿勿辭,宜卽復命察任。
同敦寧閔弘烈疏曰,伏以天運有平陂,世路有夾險,而臣家之遭罹危辱,亦已多端。然人言之憯刻,未有如今日之甚,而其所臚列,尤出情理之外,闔門震悚,罪在不測,何幸慈覆之天,特垂容光之照,不惟臣之父子,獲全躬命,鬼蜮情狀,亦庶幾得其髣髴,臣雖卽地滅死,萬萬無恨。又況滓穢之賤,分甘廢棄,而不自意薄勘未幾,曲加湔拂,收錄如舊,恩私所及,聚首感泣,隕結之外,臣又何言?夫論人者,以有爲無,亦何物不可以爲無,以無爲有,亦何事不可以爲有?是眞讒賊手段,顚倒變幻,譸張熒惑,謂天可欺,謂世可誣,心口所在,有時而可易,若乃有無者刑也。耳目之所加,一定而不可易,此而可易,他尙何說?蓋以有爲無者,湛滅臣家之計也,以無爲有者,汚衊臣父子之術也。彼旣以有爲無,而不以爲難,□無怪,以無爲有,而務快胸臆,有無相刑而言之,虛實自在其中,□□□自辨,又何用費辭?以有爲無之謂□,以無爲有之謂訛,訛言之作,國家之訞也。□端甚微,初若無甚可畏,而一轉再轉,唯意閃弄,則往往有疑亂人心,蠱懷朝廷,其終必至於禍人家國而後已,書所謂巧言令色孔壬,必此人也。唐虞盛際,猶以爲可畏,至與四凶竝稱,況後世乎?朱子之告其君曰,陛下之庭侍從之列,方方有造爲蜚語,以中害善良,而其巧謀陰計,又有甚於不思而妄發者,臣始讀此,不省其爲何等言語,不謂今日,眞涉斯境,而目睹其事,嗚呼,其亦異乎不思而妄發者矣。天地有陰陽,而陰必邪,邪必妖,所以爲陽之反,而其勢不兩立也。一章亭毒,代不乏人,在宋爲蜚語,在周爲訛言,在唐虞爲孔壬,而謂之巧言,其號名雖殊,其爲情理之外則一也。君子處此,以爲奚擇而不與辨?古之人有行之者,所謂又何難焉,是也,不唯在己無辨,其在所尊親亦然,古之人有行之者,詩之有狼跋,是也。故先儒論此,以爲愛之深敬之至,無辨之謂也,況爲己爲親也,是一事所賤事親,君子不爲也。自古詩禮之門,未聞以市井誣悖之言,爲親訟辨,向使雲臺法眷,一見繼祖之章,而曰有曰無,交口對證,豈不大爲千古之羞,而重得罪於詩人無辨之敎乎?獨念臣以譾劣無似,叨冒至此,非以臣故,徒以臣家也。在君上,則思念先古,視同家人,終始生成,不啻如傷,而爲其後承者,乃無絲毫對揚,以稱塞吾君德意之萬一,冥墑不止,觸犯駭機,反使罔極之誣,歸於臣父。夫以臣父之坦無礙阻,曷嘗有一事皺眉,與人埋怨,而其所爲言,如報深讐,苟求其故,罔非臣罪。自念此生,忠孝已非,官職去就,尙復何論?爲今之計,唯有屛跡田里,父子相依,幸以菽水追愆之餘,頌祝大聖人孝理之化而已。君門入望,進身無路,江湖魏闕,古今同情,臨□涕泣,不知所云。答曰,省疏具悉。噫,前後被䜛幾何,而豈有若卿之父子者乎?慨世道之罔測,憫卿父子之遭此。其燭若炬,其事浮雲,予何多費開釋?然於卿之道,宜陳悶迫之心,有無無有,亦何若是支繁,關係莫重,予何必索言?卿勿復辭察職。
輔德金熤疏曰,伏以臣,賦性狂疎,材識偏繆,語輒觸憲,動必犯尤,前年妄言之罪,誅殛猶輕,今春荐違之故,嶺海是俟,島棘之律,實屬寬貸,斥補之命,特是恩榮,雖使臣委骨於瘴海之外,沒齒於屛默之中,亦無憾矣。迺者慈覆之天,輒□□荒□□□霜雪未幾,雨露旋除,昭□□□性命,復廁恒人,臣□□□訟□□□目幾歸伏□□□附於塵刹之報,少答我聖上曲造之仁矣,誠未料日月未幾,恩數渙汗,簪履之舊,不欲永棄,滓穢之賤,復置華班,臣聞命以來,且惶且感,實不省攸措也。臣罪負至重,而受殿下廣蕩之恩,身名已僇,而荷殿下湔拂之寵,臣於此敢不欲祗奉恩除,竭蹶趨膺,一伸叩謝之義也。第念臣爲人不肖,事君無狀,孼由自作,荐罹大何,薄罰雖勘,宿愆自在,寵命之下,私分益蹙。且況前年所被責敎,至爲嚴截,□□□背先背君之敎,尤非臣子所敢承聞者。噫,爲人子而背先,則人類之所不齒也,爲人臣而背君,則王法之所不容也。藉使□□□露,聲罪未彰,尙不可厭然自掩,不思所以自處之道,矧乎明主一言,昭揭一世,已作一生之斷案,則臣雖頑愚,顧何敢負此罪名,自立於覆載之間耶?嗚呼,微眚或可以饒假,薄瑕或可以自新,臣則大質已虧,不可以呴噓而長之,積釁難貰,不可以薰沐而灑之。在臣廉義,惟當節置此生,屛廢丘壑,不失其自靖之道矣,朝家處分,亦宜擯而遠之,永棄其身,俾不與於衿紳之班矣。苟使臣不有嚴敎,徒恃寵靈,乃敢抗顔伸眉,唐突邇列,則以下缺
上在慶熙宮。停常參·經筵。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。十五當伸禮,初吉宜祗迎,氣則一樣。於門入侍。中宮殿·惠嬪宮,藥房口傳問安。答曰,知道。
傳于李碩載曰,內局入侍。
傳于柳善養曰,中官越俸,下敎置之。
傳于李潭曰,□□承旨入侍。
假注書韓鼎運遷轉,代以洪樂淵爲假注書。
徐浩修,以都摠府言啓曰,都摠管慶興君栴,以社稷祭初獻官,肄儀事,議政府晝仕出去之意,敢啓。傳曰,知道。
又以義禁府言啓曰,去夜無犯夜人所捉之意,敢啓。又以二所巡廳言啓曰,去夜無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
香祗迎罷後,政院·玉堂·藥房口傳問安。答曰,知道。
庚寅八月初一日辰時,上詣延和門。香祗迎入侍時,行都承旨李潭,左承旨李在簡,右承旨具庠,左副承旨徐浩修,右副承旨李碩載,同副承旨柳善養,假注書金重燮,記事官吳鼎源·柳誼,以次侍立於通陽門外。上具翼善冠·袞龍袍,自通陽,出延和門降輿其板位。上香祗迎,拜跪平身訖。步詣興化門外瞻望,而回御轎上。藥房三提調進伏問候。上曰,一樣矣。寢睡·水刺之節,亦何如?上曰,一樣矣。進湯劑。上進御訖。致仁曰,再貼待下敎乎?上曰,午後當爲之矣。致仁曰,昨夜有六十以上賜饌之敎,雖以餘慶·儲慶·慶運·於義·延秋門契言之,其數似夥然矣。上曰,何其多乎?仍下敎曰,都承旨以戶房,率部官·京兆官·契民六十以上,待於通陽門外。上還內後,諸臣問安後退出。
庚寅八月初一日辰時,上御德游堂。五部官,率六十以上人入侍時,行都承旨李潭,假注書金重燮,記事官吳鼎源·柳誼,以次進伏。上曰,京兆部官,率其坊民入侍。漢城府庶尹尹㫛,東部奉事趙德海,西部都事申光洙,南部奉事申光權,北部奉事沈煥之,中部奉事姜世東,各率其部民進伏。上曰,必有耳聾者,高聲言之,使之各言姓名年紀,且告其坊名契名。部官各以部民,別立庭下,各言姓名年紀坊契名後,別坐以次後,各賜麵一器·肉一器·湯一器。上曰,予於一夜,只宿一二點,而昨夢與壯洞·延秋契人,若光武之南陽古事,故賜汝等三器之饌,以申予懷,爾等其知之。仍命書傳敎曰,九十八十人李復夏·劉永澤·卓弼漢·金泰興·朴泰蕃·朴根立·尹泰輝,七十八歲人安興道·金三良·崔泰興,七十二歲人朴尙柱,一體特爲加資,今日口傳下批。上命其中,夫妻俱存起立。命書傳敎曰,今日入庭人夫妻俱在者,各米三斗賜給。命書御製後,持入陟岵章,上親講後,又命李潭讀之。命書傳敎曰,今日入庭京兆官一人,五部官五人,各弦弓一張賜給。上曰,今日此擧,亦爲大學絜矩之道,令惠廳,各給三斗米,爾等夫妻俱在者受去,安過三朔而過歲焉?於通陽門外,左承旨看審賜給。諸臣以次退出。
庚寅八月初一日申時,上御集慶堂。藥房入侍時,都提調金致仁,提調蔡濟恭,副提調李潭,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·金光國,以次進伏訖。致仁曰,晩後聖體,若何?上曰,一樣矣。進湯劑。上進御訖,請診候。上曰,依爲焉。泰輿入診退伏曰,脈候左右三部調均,而滑體之差勝,一樣矣。餘皆略同。致仁曰,來日湯劑,亦依例乎?上曰,依爲焉。致仁曰,今日日次湯劑,已爲劑進矣。上曰,今日五貼後,姑爲觀勢爲之,可也。編輯今將所進,幾何?致仁曰,今日進二卷,則餘存四卷,以此進上矣。命書傳敎曰,近者命書帖以入,抑此弊也,書帖以入之後,猶存本草,御製色,書錄者多,其卷多故,連爲校正,今已畢焉。依問答,名曰,續集慶堂編輯,令芸閣,只入活印以進。仍令鄭忠彦監印作一卷者,名曰,風泉錄,令書寫中善寫者,寫本以入。此後御製色,謄寫置之。若有不可不傳示者,草本當點下,此則載於日記,其他書帖以入時,草本,其令同爲封入。
上在慶熙宮。停常參·經筵。
下直,永宗僉使許任。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,下敎時入侍,宜矣。中宮殿·惠嬪宮,藥房口傳問安。答曰,知道。
具庠,以吏曹言啓曰,今八月初五日,行毓祥宮秋享祭,齋郞前郡守沈翔雲,時無職名,令該曹口傳付軍職,何如?傳曰,允。
又啓曰,文宣王釋奠祭從享獻官,皆以侍從塡差,時無職名人員,令該曹口傳付軍職,何如?傳曰,允。
兵曹口傳政事,副司果李正吾。
傳于具庠曰,內局入侍。
徐浩修,以兵曹言啓曰,卽接昌德宮衛將牒報,則曜金門內,中松一株,因風折落云?依例令該所斫去之意,敢啓。答曰,知道。
又以兵曹言啓曰,新除授南兵使李廷壽,素抱痰癖之症,近益添劇,時月之內,實無起動赴任之望,呈狀乞遞。邊上重閫,不可久曠,今姑改差,何如?傳曰,允。
又以御營廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
傳于具庠曰,禮房有可爲之事,留在承旨入侍。
傳于李碩載曰,摘奸吏曹郞廳入侍。
以承傳色口傳下敎曰,寫本御製紬衣書,表紙裹袱,盛朱紅函,以入之意,言于都承旨,勿出朝報。
吏曹參判金應淳疏曰,伏以臣,近與鄕里士民,祗奉我殿下勸孝悌文,百回莊誦,相率而勉爲子職,雖前日之未盡分者,油然有感發之端,古所謂一國興孝,其在斯歟。若臣懇迫之私,非他人比,自玆以往,庶幾便心將父,獲伸反哺之願,則區區頌祝,實有萬倍於人者,忽於此際,大官除旨,賁然臨宣,臣誠踧踖惶恐,罔知攸措。噫,雖便臣,情理不如此,銓選之任,本非擬議於臣者,臣實自知甚明,自量甚熟,曾以參議,待罪本曹,披瀝肝血,猥悉不稱之實,則乃我聖明,特察而許之,今臣所叨,視參議較重,臣固不可以辭於前,冒受於後,朝家所以處臣,亦必無前與後之異,此則不待臣辭之畢,而似蒙體下之恩,至如臣目下私情,非臣鳴號,雖以慈覆之天,何由而盡燭之乎?臣父今年七十四,宿疾沈痼,寧日常少,計一歲之中,得免於委頓者,僅數朔耳。又其鍾情於臣最深,每一寢,與臣共寢而後,始便可寢,每一食,與臣共食而後,始便可食,今不可一日無於臣父之側,而臣旣縻身朝籍,不敢自由,種種往來,輒煩上聞,是豈臣心之所安?臣嘗以此,昧昧思之,臣亦不知何以則爲好也。臣家素貧窶,力農而後,始繼菽水之供,則惟有歸養一路,可愜私願,而仰念聖恩如天,曲爲臣地,俾臣在家,多於在朝,得以專意救護,雖非乞養,而與歸養者無異。今不宜更事煩瀆,以重其僭越之罪,但其僥濫之職,匪意來逼,則堪承旣無其路,虛帶亦所不敢。臣於是,情窮勢蹙,若無所歸。儻蒙天地父母,俯察至懇,特命鐫改,仍飭選部,勿復檢擬,俾安私分,則臣心感泣,當如何爲親耶?臣獲奉恩除,已有日矣,宜卽控辭之不暇,而臣父病狀,近益添重,顚仆須人,焦煎以度不遑也。念今姑猥從縣道,冒入文字,惶悚之極,不知所云。答曰,省疏具悉。今者此任,予欲試卿者,久矣,以卿操心,予則得人,何辭之有?卿勿辭,速上來察職。
庚寅八月初二日辰時,上御集慶堂。藥房入侍時,都提調金致仁,提調蔡濟恭,副提調李潭,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·金光國,以次進伏訖。致仁曰,夜間聖體,若何?寢睡·水刺之節,亦何如?上曰,一樣矣。致仁曰,水刺進御之節,近來差勝爲敎矣,果至今差勝乎?上曰,然矣。進湯劑,請診候。泰輿等入診退奏曰,脈候左右三部度數調均,而滑體一樣差勝矣。諸醫所告,如出一口矣。上曰,備考盡爲之云乎?致仁曰,然矣。上曰,凡事或有圭角,而此則至誠爲之矣。致仁曰,卷帙甚多,而半年爲之,誠是異事。上曰,卷帙不厚乎?致仁曰,冊紙,依傳敎從薄,故不厚矣。上曰,然乎?其冊,多有可觀矣。致仁曰,雖以輿地考言之,開卷瞭然,頗多可考處矣。上曰,都提與醫官先退,提調·副提調較正御製。濟恭曰,御製中心一編者,亦當書入乎?上曰,然矣。予於詩,本生疎,於表策,稍可歷量,而至於賦,不知頭緖矣。初五日進上者,幾何?李潭曰,進上餘件四卷,又有四件進上者,合爲一百六十卷矣。上曰,誠壯哉。藥房都提調持湯劑,更爲入侍。出榻敎致仁進御建功後先退。坐直承旨入侍事。出榻敎具庠進伏。命書傳敎曰,頃者小科,何以作卽照訖之?孟浪也。今雖仍舊若飭此講,其講自在,今番照訖講試官另擇,畢講後,當取試器,通·略與粗儒生,當抽栍試講,而其若循私者,當以嚴處。若以興於詩,不撤薑食類,彌縫越之,則當該試官,特施不敍之典。過後式年後,其令歲抄修整,一體嚴飭,又命書傳敎曰,明日釋奠,當爲祗迎。禮房知悉,時刻依例。再明日社壇,先爲祗迎後,秋享祗迎,一體知悉。只入正時,儀注皆安徐。命書傳敎曰,十三日十四日,當爲祗迎,禮房知悉,依例只入正時。十三日祭文,本祭文中,今書下者書塡。致仁進啓曰,入診醫官數多,則診候之際,遲矣,惶悚故,元待令六人外,以兩廳醫官中一人輪回入侍矣。今日,卽柳光翼當次日,非有病故,公然不進,診筵體重,誠極駭然,柳光翼拿處,何如?上曰,聞甚駭然,特施不敍之典。諸臣以次退出。
庚寅八月初二日酉時,上御集慶堂。坐直承旨入侍時,右副承旨李碩載,假注書洪樂淵,記事官吳鼎源·柳誼,吏曹正郞金夢華進伏訖。上曰,吏郞奏之。夢華曰,社稷大祭諸執事,秋享大祭諸執事,摘奸則皆爲無頉矣。上曰,金夢華通淸乎?上曰,似不老矣。碩載曰,似少年矣。命夢華先爲退出。上命讀忠淸監司狀啓。上曰,止之。碩載讀兼司書洪樂信罷職傳旨。上曰,止。命讀義禁府啓目。上曰,幾日看役乎?碩載曰,四十三日矣。上曰,金吾堂上,誰也?碩載曰,同知事尹東暹·李萬恢也。上曰,林遇春當淸川江役事乎?碩載曰,當淸川江役事,而後爲平虞候矣。上曰,中城役,先爲之乎?淸川江役,先爲之乎?碩載曰,先當淸川江役,而後爲中城役,其間以私故上京矣,卽爲下去云矣。因命書判付訖。碩載讀漢城府啓目。上曰,止。因命退出。
上在慶熙宮。停常參,只晝講。
藥房都提調金致仁,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰。予則一樣,下敎時入侍焉。
傳于具庠曰,校正官使之待令。
香祗迎罷後,藥房·政院·玉堂口傳問安。答曰,知道。
徐浩修,以都摠府言啓曰,今日入直內三廳,武兼禁軍及軍兵等,當爲中日習射,而香祗迎相値,不得爲之之意,敢啓。答曰,知道。
以承傳色口傳下敎曰,藥蟹鹽沈入。
又下敎曰,同經筵如入來,特進官左於內局,先爲詣閤,入正時,次對午後爲之。
徐浩修啓曰,大臣·備局堂上,依下敎來待矣。傳曰,引見。
具庠,以吏曹言啓曰,全羅左道京試官李得一呈狀內,矣身承重祖母,素抱貞疾,重添泄痢,眞元積衰,日惟澟綴,孑然隻身,實無離捨遠赴之勢云。其承重祖母之病勢,旣如是沈重,則不可强令往赴,今姑改差,何如?傳曰,允。
又以吏曹言啓曰,新除授江原道都事李顯永呈狀內,矣身老母,積年沈痼之疾,當此夏秋之交,又添泄痢,氣息奄奄,實無離捨之望云。親病旣如是危重,則不可强令往赴,依例改差,何如?傳曰,允。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
有政。判書李最中進,參判金應淳在外,參議金相翊牌不進。以嚴璘爲大司諫,呂善應爲執義,鄭象仁爲司諫,李萬育爲掌令,鄭彦暹爲掌令,李長老爲持平,呂善亨爲持平,朴相岳爲獻納,李世奭爲正言,李爲正言,閔鐘烈爲校理,李得臣爲校理,李桂爲文學,李養遂爲兼司書,魚錫定爲敦寧都正,李昌壽爲判義禁,李彦衡爲同義禁,金應淳爲同成均,李衡弼爲禮曹佐郞,姜始顯爲奉常正,趙鵬逵爲敬陵令,林重遠爲靖陵直長,安聖彬爲全羅都事,金載祿爲全羅左道京試官,金相肅爲黃澗縣監,金鍾正爲平市提調,洪麟漢爲司譯提調,李昌壽爲觀象監提調,韓光會爲宗簿提調,尹得養爲社稷提調,李壽勳爲江原都事,趙爲戶曹參議,兼執義單李致中,兼掌令單宋載經·李命彬,兼持平單金基大,耆老所守直官單安中權,淸恩君韓必壽,淸川君金鍾正。
兵批,判書李景祜進。李仁康爲副摠管,鄭存謙爲同知,韓必壽爲副摠管,洪和輔爲兼羽林將,朴敍行爲忠壯將,趙載俊爲北評事,徐有大爲南兵使,朴聖浹爲忠淸水使,李壽完爲宣傳官,具性五爲五衛將,金麟瑞爲五衛將,副護軍朴敍行,副司直趙雲逵·具善行·鄭存謙·趙榮進·李聖圭·李命植·李性遂·申尙權·金致恭·李在協·金致讓·李壽鳳·朴師海,副司果金基大。
李碩載,以義禁府言啓曰,全義前縣監李東賓,燕岐兼任懷德縣監金相龜,竝拿來,京畿監司狀啓,宣惠廳粘目憑閱處之事,傳旨啓下,而李東賓,今方待命於本府,卽爲拿囚,金相龜,時在任所云,依,發遣府羅將拿來,何如?傳曰,允。
庚寅八月初三日辰時,上詣延和門。香祗迎入侍時,行都承旨李潭,左承旨李在簡,右承旨具庠,左副承旨徐浩修,右副承旨李碩載,同副承旨柳善養,假注書金重燮·洪樂淵,記事官吳鼎源·柳誼,以次侍立。上具翼善冠·袞龍袍,乘輿由通陽門,諸臣祗迎。詣延和門,降輿就板位,諸臣侍立。祗迎畢後,上步詣建明門乘輿。上曰,禮房承旨馳詣文廟,奉審以來。駕前下敎都提調金致仁,提調蔡濟恭進伏。致仁曰,氣候,若何?上曰,一樣矣。致仁曰,中宮殿氣候,若何?上曰,一樣矣。致仁曰,王世孫氣候,何如?上曰,平安矣。致仁曰,連日勞攘,下情不勝悶迫矣。上曰,三百六十日,於予盡爲齋戒矣。進湯劑。上進御。命都提調·提調先退。上曰,校正堂上待令乎?潭曰,堂上則未及待令,而監印官待令矣。上曰,監印官入侍。鄭忠彦進伏。上曰,盡爲之乎?忠彦曰,盡爲之矣,而學校考則今日畢役,職官考則二十丈未及畢役,再明當畢役矣。上曰,幾函乎?忠彦曰,四函矣。上曰,堂郞有頒賜之敎乎?潭曰,有。上曰,奉朝賀亦有頒賜之敎矣。因命書傳敎曰,海東文獻備考,慶恩府院君家,國舅家,一體以頒事,分付。出傳敎上曰,八道各爲頒賜乎?忠彦曰,然矣。上曰,各軍門亦頒賜乎?浩修曰,各軍門盡爲頒賜矣。又命書傳敎曰,再昨日崇政月臺,受文獻備考後,陪進堂朗,本館監印校正官,當於殿坐處,賜饌,唱準及補字官算員,一體賜肴,其令待令。今番印役之速成,其本雖堂朗之工,亦工匠之竭心,本館員役,今番工匠人等,於親臨處,令度支依例施賞。出傳敎上曰,監印堂上洪名漢,使之來待。駕前下敎因命回輿還內時,命浩修書傳敎曰,備局次對,進定於今日,兼爲晝講,時刻待下敎,只入正時。出傳敎又命書傳敎曰,今日晝講,參贊官,以都承旨爲之。出傳敎還內後,諸臣問安,因爲退出。
庚寅八月初三日巳時,上御集慶堂。晝講入侍時,同知事洪名漢,特進官蔡濟恭,參贊官李潭,侍讀官沈頤之,檢討官趙載俊,假注書洪樂淵,記事官吳鼎源·柳誼,以次進伏訖。上講大學經一章,命上番讀。頤之讀一遍。命下番讀。載俊讀一遍訖。上曰,上番文義陳之。頤之曰,別無所達,而能得二字,朱子釋之而深味之,則心正然後,事事物物,皆得之於心,以至於大成之域矣。伏願殿下,於得字之意,深留意焉。上曰,誠好矣。下番陳之。載俊曰,上番所達切當,伏願殿下,於此二字,尤加勉焉。上曰,儒臣之言誠好,當加勉矣。同經筵陳之。名漢曰,其本亂而末治者否矣,凡以節目間事言之,治本則末可自推矣,不治本而治末,則本末顚錯,事之不能成矣。伏願殿下,於本末之治,深留意焉。上曰,好矣。特進官陳之。濟恭曰,俄者儒臣所達,果好矣,而深味之,則又有美意。得正於心,而百事歸正,不能正則多致錯了之事矣。上曰,好矣。參贊官陳之。潭曰,知所先後,心正然後,能得格物之工,知事物之爲先爲後,而心不正則不知先後,不知先後,而其能做事乎?上曰,所言切實矣。命儒臣先退,同經筵姑留。上曰,唱準幾人,補字,幾人乎?名漢曰,唱準十四,而補字一人矣。上曰,均字匠,幾人乎?名漢曰,均字匠則多數矣。上曰,合爲百餘人乎?名漢曰,未及百人矣。上曰,補字之役亦難乎?潭曰,然矣。命同經筵先退。上曰,注書出去,持續集慶堂編輯御製以入。承命趨出持入。上曰,注書出去,引禮房入侍。出榻敎承命趨出,引李碩載入侍。上曰,禮房乎?潭曰,坐直矣。上曰,注書出去,禮房入侍,與之入侍。出榻敎承命趨出,引具庠入侍。上曰,釋菜祭物單子讀奏。庠讀。上曰,壯矣。今日始知之矣。命讀啓聖祠祭物單子,命讀祭官進排官記。上曰,文官盡爲之乎?潭曰,然矣。上曰,皆成均館官員矣。潭曰,然矣。上曰,儒生立內乎?潭曰,儒生亦爲執事矣。命讀守僕單子。上曰,軟熟者此輩也。潭曰,然矣。上曰,儒生擧案有之乎?庠曰,持來矣。命讀。上曰,京人多矣。潭曰,然矣。上曰,似少於親臨時矣。潭曰,然矣。親臨時則設科,故多矣。讀訖。命禮房先退。命濟恭,讀續集慶堂編輯御製訖。因命書傳敎曰,續集慶堂編輯,依本編輯例,內入二件,進獻一件,五處史庫各置一件。勿出朝報命碩載,讀平安監司狀啓。上曰,忘之矣,其時宣武祠則致祭,而李翼元則以祭官下去關西乎?碩載曰,其時以都承旨,特命下去矣。讀李翼元狀啓訖,命退出。諸臣以次退出。
庚寅八月初三日申時,上御集慶堂。藥房入侍時,都提調金致仁,提調蔡濟恭,副提調李潭,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·金光國,以次進伏。致仁曰,晩後聖體,若何?上曰,一樣矣。進湯劑。上進御訖,請診候。泰輿等,以次入診退伏曰,脈候左右三部度數調均,而滑體一樣差勝矣。諸醫亦同。致仁曰,來日湯劑亦依例乎?上曰,依爲焉。諸臣以次退出。
庚寅八月初三日申時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,刑曹判書沈鏽,行司直韓光會,知敦寧鄭弘淳,兵曹判書李景祜,行副司直具善復·李章吾,吏曹判書李最中,副校理沈頤之,左副承旨徐浩修,假注書洪樂淵,事變假注書崔鈺,記事官吳鼎源·柳誼,以次進伏訖。內局追後入侍。翼謩曰,雨後日氣猶熱,聖體,若何?上曰,一樣矣。翼謩曰,中宮殿氣候,若何?上曰,一樣矣。王世孫氣候,何如?上曰,平安矣。進湯劑。上進御。內局先退。上曰,備堂有所達事乎?致仁曰,守令有未下直之人,一司則未及署經,除署經下直,何如?上曰,誰也?致仁曰,連山縣監李灌也。連山縣監李灌,一司除署經,來朝辭朝。出榻敎致仁曰,禁府無長官,多有遲滯事,誠切悶矣。致仁又曰,任希簡與同道守令,有相避,李得一,有老母呈狀云,兵批有閫任矣。上曰,政官牌招,開政。出榻敎上曰,耆社之臣徐命臣,頗老矣。致仁曰,猶矍鑠矣。上曰,怪矣。近來則行步而不困矣。致仁曰,元氣和故然矣。上曰,行步而汗不出,血氣衰故然矣。致仁曰,非血氣之衰,聖體輕故然矣。翼謩曰,香祗迎時,臣等,隨後而仰瞻,則聖步不減,誠欣忭矣。致仁曰,近來以香祗迎,連日步詣建明門,而聖候一樣,豈不貴乎?尙喆曰,今日香祗迎,誠近來罕有之事,聖敬如此,實不勝欣仰,而第伏念聖候則豈不悶哉?致仁曰,監印堂上四人中,一人受由下鄕,一人在罷職中矣。上曰,誰也?致仁曰,罷職則鄭存謙,而受由則元仁孫矣。致仁曰,李命植,何以爲之乎?上曰,書吏之誤矣,竝敍用。上曰,李命植兄弟,皆善人矣。致仁曰,然矣,文學亦優餘矣。尙喆曰,向來申尙權·李性遂,以祭官,未及入來,故被嚴敎矣。上曰,竝敍用。因命書傳敎曰,前判義禁趙雲逵·具善行,前參判鄭存謙,同成均金鍾正,前參議李命植·李性遂·申尙權竝敍用。出傳敎致仁曰,趙榮進則入於削職中,何以爲之乎?上曰,竝敍用。因命書傳敎曰,與守令有異,飭已行,前道臣趙榮進給牒敍用。出傳敎上曰,判金吾,誰可爲之乎?致仁曰,卽今敍用者二人,而耆社中,或有可爲者矣。致仁又曰,向來侍從被罪者,連下敍用之命,而有一人尙在罪中矣。上曰,誰也?致仁曰,吳絃胄也。上曰,吳絃胄,誰也?致仁曰,卽今上番翰林吳鼎源之父也。尙喆曰,申五淸·尹錫周,亦在罪中矣。致仁曰,向來解由申飭,而李得一,其時未及出故,被罪,而實則非渠之罪矣。上曰,李得一,非矣。翼謩曰,李得一非等閑人矣。尙喆曰,李得一善文,甚精詳矣。上曰,其中有少年者,誰也?致仁曰,李得臣矣。因命書傳敎曰,吳絃胄·李得一·申五淸·尹錫周,下敎,特爲勿施。出傳敎景祜進伏曰,洪和輔內外將中,待窠備擬事,有傳敎矣。內將今適有窠,依他陞擬例,堂上望中竝擬乎?敢稟。上曰,擬望以入,可也。出擧條上曰,洪和輔多勇力云矣。致仁曰,然矣。景祜又曰,南兵使·忠淸水使,今番差出,而擬望之人乏少,他道守令竝擬,何如?上曰,依爲之。出擧條弘淳進伏曰,春間因大臣陳達,以關西賣穀錢,移貿於三南諸邑事,蒙允矣。卽今秋事,姑未登場,而目下聞見,似有豐熟之望,及今擧行,可無失時之慮。三南沿邑穀物之不敷,固亦可念,而最是賑廳穀物,一自貿米防塞之後,他無備貯之策,其在嗣歲之憂,不可不趁此時思所以拮据矣,下詢大臣而處之,何如?上曰,大臣之意,何如?致仁曰,自前各衙門貿穀之弊,臣實稔聞故,果於年前,筵稟嚴禁矣。大抵當豐年,則穀賤錢貴,民反爲悶,以錢貿穀,宜若無弊,而特以各衙門定給之價,多被中間消融,歸於民者,不及米價,此所以爲小民徹骨之怨者也。賑堂今請貿米,果能嚴立科法,使本廳所定之價,準給民間不如前,是中間消融,則民將樂賣之不已,寧復有其弊乎?然自朝家,若無別般嚴飭,該廳一張關文,未足以畏戢。許多守令,若於貿穀之後,特遣繡衣,遍加廉察,本價之內,雖一文錢,或有減價之弊,則當該守令,直以贓律勘繩,不檢飭之道臣,亦施重罪,斷不饒貸然後,民怨可無也,貿穀可爲也。翼謩曰,從前貿穀,民皆稱怨,臣等,亦以爲不便者,豈有他哉?朝家定價,非不優厚,而監司·宮大夫豈爲此?守令以下,至於監官·色吏,無不染指,三兩定價,及於民者,僅居其半,甚或至三分居一。及至秋成,歲雖不登,則必取盈焉,其弊如此,民安得不怨乎?俄者閤外,惠堂以此酬酢,臣以爲,苟使朝家所定之價,盡及於民,則雖多貿至屢巨萬石,民國皆利,有何不可云矣。爲今之計,賑廳貿穀,勢在不已,而亦必嚴立科條然後,可保無弊,此則不可不勞聖慮矣。大抵檢飭守令,專在監司,各邑犯科,道臣亦安得無罪乎?此當一體嚴飭矣。尙喆曰,目今南沿穀物,不但到處枵竭。雖以地部·惠廳言之,錢木之不足,猶有推移支用之路,而至於米穀一年之入,不能當一年之出,東西儹那,國計寒心。如此有秋之年,廣加貿取,以爲一半分儲蓄之道者,誠好矣,而況累十萬錢貨,不必公然藏置,散而流通,爲救目前錢荒之弊,則其爲聊賴於窮民,亦不少。該堂貿米之請,恐不可不許。但於貿米之際,若果一從市直,卽其時給價,其時捧米,則彼無狀官吏,雖欲廉直勒取,民豈有願賣之理?間或有預減本價,而給於今年優定斗數,而捧於翌年,種種奸弊,多由於此。今若以該廳所定之直,不踰年而盡爲貿取於秋後歲前,則減價加捧之弊,不期杜而自杜矣。今當朝令申嚴之時,如有官吏之作奸犯科者,奚特守令之繩以重律?不飭之道臣,亦當被譴,孰敢因謬習,不爲惕念奉行乎?以此嚴飭,好矣。致仁曰,右相不踰年之奏,誠然矣。貿穀之價,旣不準給,則其勢無以卽捧,故每以待來秋備納,姑緩民情,只修作穀成冊,預報京司,而及其收捧之時,或故或逃,害及隣族,其爲弊,何可勝言乎?今此賑廳所貿,卽開春京運之米,尤宜嚴加申飭,俾於卽地畢貿,且減價之事,守令雖或無犯,亦不無見欺於吏校之慮,此則惟在道臣詳察而嚴飭矣。上曰,依爲之。此弊非他,非牟利則白地欺民也。於此於彼,殘忍者吾民也,此豈繁支,而懸法定式之價,若準給吾民,貪官姦吏,其雖欲容手,焉可得也?依漢法,今歲末,則遣該道繡衣,朝家定式之後,雖一文,未及吾民,當用計贓之律,以此,令備局嚴飭,而噫,計贓,不過末法,雖姦吏用奸,爲守令者,焉敢稱見欺?雖見欺之守令,當以此律施行,而爲道臣者,若體此意,着意廉問,嚴加操切,則守令姦吏,亦焉敢措手足?阿令掩匿,繡衣廉問時,現露諸守令之無狀,其有當律,爲道臣,或不飭,或不察,此無異於阿令,而領袖先爲受法,何敢辭也?以此嚴飭諸道,而噫,此暮年爲民國之意,身爲道臣·守令者,望九重八旬其君,豈敢忽也?一體嚴飭。弘淳曰,今發貿米,當於三南爲之,多少分排,當議諸廟堂,畿內則年事雖云登稔,事勢自與三南有間,只就直路邑支用最多,每患不足之處,量宜貿置,似好矣。上曰,依爲之。出擧條弘淳曰,大同廳所有,本是出於民而歸於民者,設置本意,與經費司,有異。前此輸送者,命雖不得不擧行,而事係後弊,恐不當常日爲之,故敢此仰達矣。上曰,所奏是。此後切勿擧行。出擧條致仁曰,臣有所仰達者矣。臣先臣墳墓,在於畿內,而積年未省,荒草蕪沒,每欲一省,連爲待罪於保護之地,故不敢達矣。上曰,遂所願,可也。因命書傳敎曰,領相旣已請由,兼帶內局許副,其代,左相爲內局都提擧。出傳敎上曰,左相,實矣。致仁曰,年雖多,而甚强健矣。翼謩曰,湯劑連以二貼進之,明日亦以此待令乎?上曰,如前,可也。命備堂先爲退出。命浩修讀畿伯狀啓。上曰,申景濬地圖,承旨曾前見之乎?浩修曰,未見而聞之,則別樣爲之云矣。本來以地理學,有名稱,而承此下敎,渠竭力爲之矣。上曰,入直乎?浩修曰,入直,而洪纘海·尹養厚輪回入直矣。上曰,卷數浩煩,有眩亂處乎?浩修曰,似眩亂,而各有其掌,故不爲眩亂矣。上曰,注書出去,儒臣持問答入侍。出榻敎承命趨出,引沈頤之·趙載俊進伏。命讀。頤之讀一章,載俊讀一章,浩修讀一章訖。命賤臣讀,賤臣讀一章訖。命翰林讀,鼎源讀一章,誼讀一章訖。命儒臣退出。上曰,注書出去,吏兵批入侍。出榻敎承命趨出,引吏兵判進伏。浩修讀望筒訖。命諸臣退出。諸臣以次退出。
上在慶熙宮。停常參·經筵。
自昧爽至卯時,下雨,測雨器水深九分。
藥房都提調韓翼謩,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。於左於右,曠禮幾年?今日干支,其況丁丑,此心何耐?隨更以覺,是夜特甚,勢固然矣。氣何暇諭?此心一倍,其有兼者乎?祗迎後,待下敎入侍,宜矣。中宮殿·惠嬪宮,藥房口傳問安。答曰,知道。
備忘記,今日此心,以一人心懸之,此際聞雨聲,爲民用心矣。
以承傳色口傳下敎曰,禮房持報府,詣崇政殿月廊,諸執事摘奸,如有闕,入侍時以奏。
備忘記,備考初命,予心杳然,其雖竟成,此亦料表,酬功宜施,張大宜戒。今朝之雨,高高至成,旣載備考,其雖月臺,只導儀仗賜饌安徐,只賜賞布。今者貿米,若頃者之貿麥,其擧條,秋成後頒布。
香祗迎罷後,政院·玉堂·藥房口傳問安。答曰,知道。
徐浩修啓曰,事變假注書崔鈺,身病猝重,勢難察任,今姑改差,何如?傳曰,允。
事變假注書崔鈺改差,代以金憲球爲事變假注書。
傳于李在簡曰,領右相·惠堂,使之入來。
傳于柳善養曰,大臣及惠堂入來,則卽爲稟啓。
柳善養啓曰,領議政金致仁,右議政金尙喆,惠堂鄭弘淳,依下敎來待矣。傳曰,入侍。
又啓曰,以吏曹參議金相翊,牌不進罷職傳旨。傳曰,只推。
李在簡,以吏曹言啓曰,今此儲慶宮·毓祥宮秋享祭,執禮·大祝,皆以侍從塡差,而時無職名人員,令該曹口傳付軍職,何如?傳曰,允。
徐浩修,以禁衛營言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
庚寅八月初四日辰時,上詣延和門。香祗迎入侍時,行都承旨李潭,左承旨李在簡,右承旨具庠,左副承旨徐浩修,右副承旨李碩載,同副承旨柳善養,假注書金重燮·洪樂淵,記事官吳鼎源·柳誼,以次侍立。上具翼善冠·袞龍袍,乘輿由通陽門,諸臣祗迎。詣延和門,降輿就板位,諸臣侍立。祗迎畢後,上步詣建明門乘輿。上曰,俄者摘奸承旨,進前上奏。庠進前曰,摘奸則無頉矣。上曰,禮房承旨詣社稷奉審,左承旨詣儲慶宮,左副承旨詣毓祥宮,進排官摘奸以來。駕前下敎庠·在協·浩修承命出去。藥房都提調韓翼謩,提調蔡濟恭,持湯劑進伏。翼謩曰,夜間氣候,若何?上曰,一樣矣。翼謩曰,中宮殿氣候,若何?上曰,一樣矣。翼謩曰,王世孫氣候,何如?上曰,平安矣。仍進湯劑,上進御。翼謩·濟恭退出。回輿詣廚院殿座。上曰,編次人持續集慶堂編輯御製第二卷入侍。出榻敎上曰,昨夜聞雨聲,甚悶矣,見太陽,節損兩件事之致也。操則存,捨則亡,其言之信,如此乎?蔡濟恭持續集慶堂編輯御製第二卷進伏。上曰,初卷則昨日持入乎?濟恭曰,然矣。命讀,濟恭讀之。上曰,九十六刻之意,知之乎?潭曰,不知矣。上曰,夜頗長矣。潭曰,然矣。上曰,近來更點稍稀,睡罷而猶未明矣。上曰,唐明皇六更之設,達夜猶爲之乎?濟恭曰,至天明時矣。濟恭曰,御製中勝字,本來稍勝之勝,未知寢睡稍勝之下敎乎?又有況字抑字,或誤字乎?上曰,睡中呼寫,故中官誤書矣。書後,中官讀之而迷讀,雖欺予,有編輯官,其可欺乎?讀訖,濟恭曰,初二卷,盡爲考正矣。庠·在協·浩修摘奸後,以次入侍。庠曰,諸執事無頉,祭物精潔矣。上曰,祭物單子讀奏。庠讀之。庠曰,祭官記,讀之乎?上曰,讀之。庠讀之。上曰,守僕單子,讀奏。庠讀之。上曰,守僕紅團領,猶黑團領矣。潭曰,然矣。上曰,左承旨及左副,祭物祭官·守僕單子,皆讀奏。在協·浩修,以次讀奏訖。上乘輿。回輿還內時,上曰,都承旨入侍。駕前下敎上曰,明日殿座時刻,待下敎,只入正時,侍衛只入直擧行。駕前下敎上詣長樂殿奉審,命都承旨審看風石。因回輿,詣光明殿,親製光明殿記,命潭書之,潭書訖。上講陟岵章三復後,命退出。
庚寅八月初四日申時,上御集慶堂。藥房入侍時,都提調金致仁,提調蔡濟恭,副提調李潭,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·丁志泰,以次進伏。致仁曰,午間聖體,若何?上曰,一樣矣。進湯劑。上進御訖曰,夜聞雨聲,只存明日備考陪進時儀仗耳。致仁曰,此非張大者,只監印堂朗數三人而已。致仁曰,賜饌係是恩榮,以此惜之則可也,而不可歸之於張大也。請診候。泰輿入診退奏曰,脈候左右三部調均,而滑體則一樣差勝矣。許礈以下竝同。上曰,鄭存謙來日入來乎?李潭曰,姑無入參下敎矣。上曰,只敍用乎?曰,然矣。上曰,與李最中,爲正卿者,誰也?曰,趙曮也。上曰,然乎?諸臣以次退出。
庚寅八月初四日申時,上御集慶堂。領右相·惠堂入侍時,領議政金致仁,右議政金尙喆,宣惠廳堂上鄭弘淳,同副承旨柳善養,假注書洪樂淵,記事官吳鼎源·柳誼,以次進伏訖。內局追後入侍。都提調韓翼謩,提調蔡濟恭,副提調李潭進伏。致仁曰,夜間氣候,若何?上曰,一樣矣。進湯劑,上進御。濟恭·潭退出。上曰,昨日貿穀之事,靜以思之,似與民爭利矣。致仁曰,不然矣。其本則實爲民矣。上曰,嶺南·湖南則人心本濫,小民輩,似不願矣。致仁曰,不然矣。以私事言之,小民輩之爲身役者,無他措手,全以穀物爲錢,故每場出穀,而年事非豐非歉,則市價平平,故小民輩有所堪過,而逢如此豐登之年,則穀賤錢貴,故小民輩,還爲悶矣。尙喆曰,貿穀事,下念民弊如此,而實則於國爲大用矣。民間凶年,則如干貿穀,足可充數,而豐年則幾至八九斗。以目前言之,此令頒布,雖有國家貿穀之言,而價錢倍給,則民輩咸願。且豐年積穀,專爲百姓救凶之資矣。上曰,然則爲民設計,能不爲與民爭利乎?致仁曰,豐年則粒米狼戾,如此之時,貿之積之,則雖逢歉年,民不至大飢。且聞物議,則一石價錢,不踰二貫云,添一貫給民,則似不無咸願矣。上曰,今番操縱如此,則似有效,而雖一毫,民或有不願者,則事甚如許者矣。致仁曰,願不願,在於守令,守令輩,依昨日下敎,與受分明,則民輩還爲感悅矣。上曰,比諸常平,則似有勝乎?翼謩曰,與常平同矣。上曰,以均役言之,初則可笑,而卽今則頗不少矣。上曰,軍作米,果儲之乎?致仁曰,然矣。壬午年,多用之矣。上曰,惠堂奏之。弘淳曰,惠廳·賑廳,合爲一,而此則自賑廳爲之矣。賑廳之穀,凶年則賑民救活,而近來則無儲,一番發賣,幾至千餘石,今番發賣後,所餘不過三千石矣。賑廳禁貿穀,而日後如逢歉年,則無措手之策,故仰達矣。上曰,然則今年所計,幾許乎?致仁曰,五六萬石爲計矣,翼謩曰,貿穀事,臣亦自前有所達,而此則申飭旣嚴,則似無弊端矣。上曰,承旨奏之。善養曰,大臣之言,好矣。尙喆曰,堂堂千乘之國,所用不足,雖逢凶年,無賑民之資,則豈不悶哉?上曰,雨勢如此,何時發布乎?弘淳曰,秋夕後發布,似宜矣。初頭試爲之,而民或有不願之意思,則停止矣。上曰,昔者有此等法乎?致仁曰,此法古法矣。致仁又曰,惠廳之弊,專由於戶曹矣。尙喆曰,非由於戶曹,每年收稅十二萬石,而至於壬午所收,僅爲五萬石,戶曹不足,故不得已用之矣。上曰,以三貫爲定乎,或入於三貫之內乎?致仁曰,臣等私議,以三貫爲定矣。上曰,然則與民同利,爲題目矣。因命大臣·惠堂退出。上曰,注書出去,儒臣持高麗史祭禮儀卷入侍。出榻敎承命趨出,引沈頤之·林鼎遠進伏。上曰,題目奏之。頤之奏之。上曰,讀之。頤之讀之。良久,上曰,止之。釋菜卷,下番讀之。鼎遠讀之。上曰,封候,何代爲之乎?鼎遠曰,其時或爲之矣。上曰,毛萇,何代人乎?鼎遠曰,春秋時人矣。上曰,此則果初見矣。讀訖,命儒臣先退。命善養讀江伯年事狀啓,嶺伯年事狀啓。上曰,早稻已熟矣。善養曰,然矣。上曰,旱矣。如此而貿穀乎?讀訖,命退出。諸臣以次退出。
上在慶熙宮。停常參·經筵。
自卯時至未時,或灑雨或下雨,測雨器水深一寸。
藥房都提調韓翼謩,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。夜中憧憧,曉聞幾次奉審,是豈孝乎,氣何暇諭?下敎時入侍焉。
中宮殿·惠嬪宮,藥房口傳問安。答曰,知道。
徐浩修啓曰,事變假注書金憲球,時無職名,令該曹依例付軍職,冠帶常仕,何如?傳曰,允。
備忘記,曠禮已久,豈國君守之意乎?此心憧憧。雖然,登北苑以聞,其時如闕中更點,若一三更三點,聞呼唱鼓聲,聞中更點正時時,鍾聲登聞,良久已聞,雖攝若親,其成能準。獻官慶興君特賜大鹿皮一令,其執圭者弦弓一張賜給。
備忘記,雅俗異焉,其成拍代以鼓,而鍾聲壯聞而鍾聲,頃者雖德游,若聞咫尺,令夜甚微,鍾差備,令該院另加殊習。
五月前,翰林追慕皇恩錄倍進祗迎,依例鼓吹,此三百年後初也。攸重者多,只自興化門詣月臺鼓吹,奉安時,予當以意。勿出朝報
殿座罷後,政院·玉堂·藥房口傳問安。答曰,知道。
傳于具庠曰,特進官入來後,入侍單子入之,卽爲詣閤,只入正時。
傳于李在簡曰,加資下批,今日內擧行。
吏曹口傳政事,副司直洪名漢今加資憲,行都承旨李潭今加嘉義,副司果尹養厚,司僕正洪纘海,今加通政。以上加資事承傳
兵曹口傳政事,副司直李潭。
傳于具庠曰,內局入侍。
以領議政金致仁,京畿仁川地父母墳加土呈辭,傳于李在簡曰,給由馬,澆奠床。
具庠,以弘文館言啓曰,新除授校理閔鍾烈,時在京畿驪州地,經筵入番事緊,請斯速乘馹上來事,下諭。答曰,依啓。
李在簡,以吏曹言啓曰,新除授全羅道都事安聖彬呈狀內,矣身與潭陽縣監李廷恢,有內外從兄弟應避之嫌,法不當冒赴云。未赴任都事,與已赴任守令相避,則未赴任都事遞改,載在法典矣。全羅道都事安聖彬,依例改差,何如?傳曰,允。
具庠,以禮曹言啓曰,秋雨浹旬,或止或雨,尙無開霽之意,秋成已迫,傷穀可悶。祈晴之擧,不容少緩,四門禜祭,不卜日,來初七日爲始,三日而止事,分付,何如?答曰,予欲下敎,果此請矣。依此擧行,獻官以時任儒臣塡差,諸執事其亦另擇。
以承傳色口傳下敎曰,洪名漢方帶經筵,令該曹口傳付軍職。
平安監司狀啓,昌城等官居,旗牌官鄭今金等,渰死·囕死·爛死·壓死事。傳于柳善養曰,令本道恤典擧行。
徐浩修,以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人,無所捉,敢啓。答曰,知道。
又以右邊捕盜廳言啓曰,去夜犯夜人,無所捉,敢啓。答曰,知道。
正言李疏曰,伏以臣於昨日,自鄕歸路,忽伏承薇垣除旨,聞命驚惶,罔知攸措。今始來伏私次,而第臣與獻納臣朴相岳,爲內外兄弟也,揆以公格,自在應遞,臣之去就,非所可論,玆敢援例陳章。伏乞亟賜遞改,以便公私,不勝幸甚。踏啓字
獻納朴相岳疏曰,伏以臣,伏奉除旨,以臣爲司諫院獻納,臣聞命惶隕,不知攸措。第念臣與吏曹參判臣金應淳,有四寸娚妹應避之嫌,揆以法例,自在當遞。伏乞聖明,俯賜諒察,亟許遞改,以存公格,千萬幸甚。踏啓字
副司直李潭疏曰,伏以臣,猥承文獻備考監印之命,乃於工役告訖之日,我殿下親受月臺,恩賚遍行,加資之典,至及於臣,驚惶隕越,莫省攸措。是役之速成,何莫非聖上飭勵之效,而郞僚任其勞,工匠執其事,顧臣何力焉?況臣受任,在於三冊旣印之後,間又受暇歸鄕,未嘗終始看檢,則縱使眞有可記之勞勩,臣之獨被恩典於多人之中,尤豈不爲私心之大不安乎?噫,嚬笑必愛,明主之所宜愼,罔功倖賞,臣分之所必辭,臣雖欲晏然冒受,其可得乎?今因御製監印,召牌儼臨,而趨承無路。伏乞聖明,亟命收還臣新授資級,以安賤分,千萬幸甚。答曰,省疏具悉。前後多功,其亦品中陞資,卿勿過辭,從速監印。
庚寅八月初五日辰時,上御崇政殿月臺。文獻備考親受入侍時,行都承旨李潭,左承旨李在簡,右承旨具庠,左副承旨徐浩修,右副承旨李碩載,同副承旨柳善養,假注書金重燮·洪樂淵,記事官吳鼎源·柳誼,以次進伏。上具翼善冠·袞龍袍,乘輿出資政門,詣月臺,降輿殿座,諸臣進伏。文獻備考奉安監印堂上洪名漢·李潭,郞廳尹養厚·洪纘海四拜訖。上降階親審,撫其冊曰,多矣。潭曰,四十卷冊,豈不少乎?因命諸堂郞陪入大內,命校書館書吏皆入月廊。書吏輩趨入。上曰,工匠皆待令乎?潭曰,待令矣。上曰,汝輩今番之功,實多於此處,受賞膰肉,送于本院,汝等卽往索而食之,可也。因命傳敎曰,今者一事,此亦有志者事竟成,三百年來,海東豈有文獻備考?初欲爲疆域志,諸堂朗效誠,諸工匠竭心,今秋八月,晝夜平日,告厥成功。噫,予之初意,誠杳然,今日畢受,此亦有志者事竟成也。因此勉于大小臣僚,國之凡事,其比日若此,甚事不做?此無他,勤於此而怠於彼而然也。大抵一事言之,續大典,皆有飭勵,坐衙之時,回奏之日,必也孜孜,果若編輯廳乎?予不信然矣,各須勉旃焉。出傳敎回輿還內時住輿,又命書傳敎曰,海東文獻備考,三百年初成,初則予意杳然,着實監役,工匠亦恪勤,幾五十卷,備考九朔內訖功,此亦三百年初有。本館監印堂上洪名漢·李潭加資,監印郞廳尹養厚·洪纘海一體加資。校正廳監印官鄭忠彦,豈特今日勤幹?予則曰,爲人可用,特除守令。題目寫字官洪聖源加資。寫字官安復信,畵員等員唱準,令本衙門,高品付料,其餘員役·工匠等,已命月廊施賞。出傳敎又命書傳敎曰,今者海東文獻備考訖工,此誠千千萬萬料表,其草本,待閒日,畢監董人,詣遍日巖,精爲洗草。冊在丌上,其猶尊閣,況草中莫重者乎?致精洗草之意,一體申飭。出傳敎上曰,晝講爲之。駕前下敎又曰,內局,晝講同爲入侍。駕前下敎還入大內,諸臣問安後退出。
庚寅八月初五日辰時,上御集慶堂。晝講,藥房同爲入侍時,知事趙明鼎,特進官沈鏽,參贊官具庠,侍讀官沈觀之,檢討官林鼎遠,假注書金重燮,記事官吳鼎源·柳誼,都提調韓翼謩,提調蔡濟恭,醫官方泰輿·許礈·李以楷·鄭允協·吳道炯·鄭允說·金世彦,以次進伏。上講大學,至知之至也。觀之,自康誥曰,至止於至善,鼎遠,自間嘗竊取,至知之至也訖。上曰,前日或問之,而或謂文王,先爲子道,故先言子道云,而君臣父子,井井方方,獨於此倒置者,何也?鼎遠曰,他無出處矣。上曰,疑事毋質,姑置之,先陳文義。觀之曰,康誥言克明德,明德二字,實爲大學之根本也。鼎遠曰,安汝止·欽厥止之止字,乃五止字之義也,必加欽安之工焉。明鼎曰,强覓文義,欲免不作,臣實恥之,而臣實經幄舊物,學雖鹵莽,只此伎倆外,他無所秦矣。周雖舊邦,其命維新,殿下臨御四紀,今日亦可爲維新,而三代尙矣。秦漢以下,以學爲君者,誰哉?雖有少康之世,而俱是雜伯之功利,聖質高明,恥爲漢唐之中主,述篇,亦是衛武之抑戒矣。今則至於背誦,臣不勝欽仰攢祝,而若無實效,亦不能收用,則未免爲觀瞻之具。且爲聖之艱,以其有慾也,殿下旣無聲色狗馬遊畋之欲焉,於爲聖之功,更無未盡之工,而以臣之無似,特除經筵,使之時時入侍者,以其欲一二補益也。臣若拘於時體,隨衆進退,不出一言,則置臣經筵之意,果安在哉?此則百尺竿頭,更進一步之勢。今若更進聖德,則臣雖無似,敢不以螢燭之末光,仰補日月之明乎?上曰,答之不能憂,故不言耳,予非讀書之時,而今之可爲,只此,故爲之矣,予豈樂爲?欲爲觀瞻,則便身樂乎?觀瞻樂乎?今日備考,能成三百年所無之事,丁卯年第六室已奏,而予欲爲灑掃應對之役矣。卿欲裨補云,以目下事言,以錢貿米者,與民爭利乎?明鼎曰,民欲不賣則已,旣賣則無妨於貿米,且此貿米,終歸於民者,似無爭利之慮矣。翼謩曰,穀賤則傷農,若於穀賤如土之時,自官貿穀,亦爲補民之道矣。上曰,節以制度,害不及於民乎?翼謩曰,節以制度,雖或不能,而亦爲便民之道也。上曰,少有爭利,則豈爲害於民乎?徵債亦有禁矣。徵債之無論甲者乙者,張四李三,俱有其弊矣。翼謩曰,此與常平,法雖不同,而亦可爲以時損益之道也。上曰,此非爭利,實爲損益之道乎?沈鏽曰,次對時已悉,而於民有益,則此非爭利也。上曰,予以易事譬諭。凡人之有物,今雖豐足,旣散之後,豈無將來之歎乎?鏽曰,若置於民,則可爲民之己物,然而此非强貿也,從其所欲也。上曰,見其猛差·豪吏之時,將奈何?軍作米,數幾許?翼謩曰,七萬石矣。上曰,此亦一文義也,儒臣亦陳之。翼謩曰,若依例給錢,則市直幾至八九斗,可餘一貫,民何以怨乎?上曰,只是一貫矣。觀之曰,若禁其私商貿穀,則是亦爭利也。上曰,然矣。鼎遠曰,昨見秋成後頒布擧條之敎,臣不勝欽仰,而私商則勢將貿遷有無矣,國穀若一積置,不爲私穀之流行矣。具庠曰,官與民相貿,則有害於民矣。常平倉則爲民加減其錢穀,而若與民相市,則似不無爭利之弊矣。翼謩曰,無論京外,與民相貿之時弊端,已悉仰奏。卽今賑廳形勢,不可不取穀。頃者下敎,旣如彼嚴截,則孰敢不遵?上曰,雖有道臣之操切,而至於庸人之入吏袖何,若有貪官汚吏,將奈何?翼謩曰,雖有貪汚之吏,旣有道臣,且有繡衣,豈無懲治之道乎?上曰,旣誤之後,雖烹之,何益之有?翼謩曰,三百六十州,雖或有一二貪汚,而豈可畏此而不行當行之事乎?凡事若如是疑慮,則無可行之事矣。上曰,左相爲法之時,國若有餘則減給云,而豈不爲罔民乎?文·景之後,武帝則如水用之矣,至於軍作米,則向來至於露積,而更無出給之事,豈不爲罔民乎?民之所難,莫如國穀矣。翼謩曰,同價而厭之者,似或無之矣。上曰,一人之心,卽一國之心也。貿穀則國者,必取其稍勝者矣,錢則無益,而穀則陳陳相仍,亦爲民之利也。中米二石,充納官米一石,此弊則予已知之矣。沈鏽曰,雖作石貿取,亦有弊於民矣。上曰,特進官,亦陳文義。鏽曰,別無所奏矣。具庠曰,爲人君,止於仁,此是澤萬民,冠四德者,於此留意焉。上曰,副提調入來乎?庠曰,以加資未下批,故退去矣。上曰,然則卿以代房入來乎?曰,然矣。都提問候曰,聖體,若何?上曰,一樣矣。進湯劑,請診候。泰輿等,以次入診退奏曰,脈候左右三部度數調均,而滑體一樣矣。上曰,以此以被,李潭當遞矣,只爲嘉義乎?曰,然矣。上曰,予欲召備局有司堂上,而似是李潭,故不召耳。命書金華鎭都承旨除授傳敎之時,具庠曰,頃者下直矣。上曰,然乎?更除尹得雨。上曰,戊申,於今幾年乎?曰,四十三年矣。上曰,於贈判書,一爲子,一爲姪,而予以爲孰能更繼,不意今日,贈正卿之子姪,今爲正卿,予有後見之顔矣。翼謩曰,聖敎至此,二臣若有知,必將感泣矣。翼謩曰,柳光翼冠帶常仕,何如?柳光翼冠帶常仕事。出榻敎請進腎瀝曰,與諸醫相議,則皆以爲春秋繼進而已。有前春之議,今秋亦當更進,而今則暑濕,姑未快祛,望後製進,何如?上曰,觀勢爲之,而誠不忍十餘羊之屠殺矣。沈鏽曰,本曹罪人,今幾完決,而禜祭後,草記以奏乎?上曰,禜祭一次待令,可也。庠讀禜祭草記。上曰,招香室守僕。賤臣承命招立庭下。上曰,禜祭,有本祭文乎,別撰乎,守僕曰?例有本祭文,或有別撰之時矣。命退去。命校正御製。上曰,當爲幾巻?濟恭曰,當爲二卷矣。文獻備考當續成御製矣。庠曰,御製體重,不可專委於校正郞矣。上曰,監印體重,旣已下批,前都承旨李潭,令該曹口傳付軍職,牌招察任,秋堂過禜祭後來事。出榻敎諸臣以次退出。
庚寅八月初五日午時,上御集慶堂。晝講入侍時,知事趙明鼎,特進官沈鏽,參贊官具庠,侍讀官沈觀之,檢討官林鼎遠,假注書洪樂淵,記事官吳鼎源·柳誼,以次進伏訖。上講大學,自傳第一章,至間嘗竊取章。觀之讀之,讀自第一章,至傳三章,鼎遠讀間嘗竊取章訖。上曰,君臣父子,皆有倫序,而獨於子倒言,止於孝行也。或謂文王爲子道故,先言云矣,然乎?鼎遠曰,向來有所達矣,君臣之道爲經,故先言君道,父子之道,則文王爲子道,故先言子道,而他經傳,無出處矣。上曰,疑事無質矣,姑置之。文義陳之,可也。觀之曰,克明德之,克明俊德之克字,皆能明之謂也。人之明德者,無能字底意思,則其心怠慢而無實效矣。上曰,所言,是矣。下番陳之。鼎遠曰,安汝止,欽厥止,安字欽字,古人告君之辭也,伏望體念焉。上曰,好矣。當體念矣。知事陳之。明鼎曰,連爲講學,別無所達矣。以臣無似,每爲特進,殿下欲其有一毫補益也,參入筵席,而無一言之進,則臣豈無罪過乎?周邦維新,殿下臨御,今爲四紀,而講學不撤,可謂今日之維新,而可以比隆於三代矣。秦漢以下之君,以學爲名者,迨有愧於睿學矣。爲聖人之難,不過耳目口鼻之欲害之,今殿下宴安乎宮室乎?自今日加勉進德修業,則千載之下,爲明哲之君矣。伏望尤加體念焉。上曰,卿有聾病,故想必難廳,而注書當書之矣。此非讀之時,而今之可爲者,不過讀書而已,吾何爲哉?卿之所言切實,當加勉矣。上曰,以目下事,問之矣,以錢作米,與民爭利乎?明鼎曰,民之不願賣者,朝家賣之,則可謂與民爭利,而朝家以厚價定給,則民無不賣之理。且此貿穀,終必歸於民,豈爲與民爭利乎?沈鏽曰,次對時已悉,而若有益,則貿之無妨,而以三南言之,賣米者多,而商賈輩之爭利,在於初頭,朝家以厚價定給,則民豈有不願者乎?上曰,少有爭利,則豈不如行乎?翼謩曰,如此豊登之時,穀賤如土,民皆濫費,朝家以厚價定給,則民輩,還爲無妨,而無爭利之說矣。上曰,彼重臣之意,何如?濟恭曰,伏聞以三兩定價,爲下敎,此數盡及於民,則不爲民害矣。上曰,小民輩,不知節用矣,朝家有此擧,則渠輩必有言矣。鏽曰,此則還爲於渠之利,不必有言矣。上曰,此亦一文義,儒臣奏之。觀之曰,與民爭利,爲下念,朝家貿米,雖出於不得已,而第禁私商,則似爲爭利矣。鼎遠曰,渠之賣買,卽散卽收,而朝家貿米,則似異於私相賣買矣。上曰,承旨奏。庠曰,貿米之時,官與民相貿,則不無害於民矣。鏽曰,承旨之奏,是矣。貿穀之弊,雖如此,而卽今賑廳,則所用不足,不可不爲之,而若上敎至嚴,則雖有貪官汚吏,豈可欺乎?翼謩曰,官與民相貿之時,雖或生弊,而賑廳則不可不爲之,且此貿穀,專爲百姓而爲之,迨同常平法矣。上曰,承旨更奏之。庠曰,大臣以爲,常平一例平法,好矣,而京外息利,當初常平法,而終爲民弊矣。上曰,百姓與官賣買,必厭之矣。庠曰,然矣。上曰,道臣操切,雖嚴,守令昏庸,入於奸吏之袖,則旣失之後,雖烹之,奈何?翼謩曰,三百六十州,或有二三庸吏,而吏輩,亦不知有繡衣乎?上曰,止之。特進官文義陳之。鏽曰,儒臣已達,臣別無所達矣。上曰,承旨陳之。庠曰,爲人君,止於仁,此是補萬民,冠四德之謂也,伏望加勉焉。上曰,所言好。當加勉矣。命儒臣先退。上曰,潭,入來乎?庠曰,以加資未下批退去矣。上曰,備局有司堂上乎?庠曰,然矣。因命書傳敎曰,其雖劣品,方帶有司,都承旨本賤許遞,其令專意備局,其代,尹得雨除授,牌招察任,房順房,三院副提調例兼。出傳敎書訖,命退出。
庚寅八月初五日申時,上御集慶堂。藥房入侍時,都提調韓翼謩,提調蔡濟恭,副提調尹得雨,假注書金重燮,記事官吳鼎源·柳誼,醫官方泰輿·許礈·李以楷·鄭允協·吳道炯·鄭允說·金世彦,以次進伏訖。翼謩曰,午間聖體,若何?上曰,一樣矣。進湯劑訖。翼謩曰,明日亦依例乎?上曰,依爲焉。坐直承旨入侍事。出榻敎具庠進伏。命書傳敎曰,李潭批下,更爲牌招察任,御製活印,自明日爲之事。出榻敎上曰,寫字官洪聖源,旣已資窮云,依古例,特賜熟馬一疋。出傳敎上曰,監印事重,提調內局許遞,其代,判尹李溵爲內局提擧。出傳敎上曰,秋雨成霖,此心奚弛?位板奉詣奉來時,申飭太常,必也敬謹,亦飭諸獻官,其令虔誠祈晴,禁酒禁草,雖非祭官,三日待令,無異祭官,諸進排官,更一體申飭,予當無時廉問矣。出傳敎諸臣以次退出。
上在慶熙宮。停常參·經筵。
藥房都提調韓翼謩,提調李溵,副提調尹得雨啓曰,昨日新書告成,臨殿親受,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。爲吾民憧憧,見太陽,心何弛?建功入焉,明日入侍。中宮殿·惠嬪宮,藥房口傳問安。答曰,知道。
尹得雨啓曰,左承旨李在簡,今日不爲仕進,卽爲牌招,何如?傳曰,允。
具庠啓曰,敦寧府都正魚錫定除拜後,過三日不爲出肅,依定式,推考警責,仍卽牌招察任,何如?傳曰,允。
徐浩修,以都摠府言啓曰,入直內三廳武兼禁軍及軍兵等,當爲中日習射,而禜祭相値,不得爲之之意,敢啓。答曰,知道。
備忘記,近者日晴,於今初也。其雖快晴,心則何弛?大抵人品,見此心怠,另飭諸門,必也虔誠。
以承傳色口傳下敎曰,禮房東南門,同副西北門進去,進排官摘奸以來。
具庠啓曰,假注書洪樂淵,身病猝重,勢難察任,今姑改差,何如?傳曰,允。
假注書洪樂淵改差,代以李敏佐爲假注書。
李碩載,以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
上在慶熙宮。停常參·經筵。
卯時,日有珥。
藥房都提調韓翼謩,提調李溵,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。暮年此心,惟在民國,命官祈晴,此心何弛?今雖開霽,予則曰西成然後,是可謂有年,氣何諭乎?次對時入侍焉。中宮殿·惠嬪宮,藥房口傳問安。答曰,知道。
尹養厚啓曰,憲府連日監察茶時,諫院許久厥啓,俱涉未安。兩司除在外·陳疏入啓外,未肅拜人員,竝卽牌招,何如?傳曰,允。
以備忘記,傳于柳善養曰,次對進定於今日,兼爲晝講。
柳善養啓曰,今日次對,兩司長官,當爲進參,除在外外,大司諫嚴璘,卽爲牌招,以爲進參之地,何如?傳曰,允。
傳于柳善養曰,今日次對,領相同爲入侍。
尹養厚啓曰,大臣·備局堂上,依下敎來待矣。傳曰,引見。
傳于徐浩修曰,承旨入侍。
尹養厚啓曰,監印堂上蔡濟恭,依下敎來待矣。傳曰,入侍。
傳于徐浩修曰,內局入侍。
李碩載啓曰,玉堂上下番俱空,事甚未安,修撰趙昌逵,卽爲牌招入直,何如?傳曰,允。
洪纘海,以禮曹言啓曰,卽接顯陵參奉所報,則本陵紅箭門,外似堅固,而內有受傷,今日卯時,東邊柱木法首,如掌一片缺落,丁字閣殿內樑上二庫,正門上一庫滲漏云。紅箭門有頉處,依定式,發遣本曹郞廳奉審後稟處,何如?答曰,只紅箭門,則遣郞廳奉審,可也,丁字閣旣有滲漏,則何可一時郞官耶?丁字閣宜卽權安神榻,重修紅箭門,則其宜新建。噫,今予一心,惟在莫重處,此不可不及時修補,祭文製下,其令待朝受香,不卜日,當日卽爲修補事,分付該曹。
又以禮曹言啓曰,卽接崇陵別檢所報,則本陵紅箭門北邊柱木花桶第二孔下,微有綻隙,今番雨後,漸致缺拆,横木北邊貫柱處四五寸,亦爲腐傷,將有顛落之患云。依定式,發遣本曹郞廳,奉審後稟處,何如?答曰,噫,忌辰在今月,此心憧憧,聞此報,何可一刻稽滯?祭文製下,其亦明朝受香,亦令當日新建。
吏曹口傳政事,以李彦光爲顯陵參奉,李馨德爲崇陵別檢。
尹養厚,以禮曹言啓曰,顯陵·崇陵紅箭門有頉處,發遣本曹郞廳奉審事,啓下矣。兩陵同奉一局之內,郞廳依例兼進,以除廚傳之弊,何如?傳曰,允。
柳善養,以御營廳言啓曰,本廳分授鷹峯上邊體城頹毁處女墻,亦已畢築之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
右邊捕盜廳言啓曰,去夜犯夜人無所捉,敢啓。傳曰,知道。
李碩載啓曰,卽者檢閱柳誼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,奉敎兪漢謹,卽爲牌招入直,何如?傳曰,允。
以承傳色口傳下敎曰,晝講先爲之,入侍單子,正時入之。左承旨受由,承旨許解,其代通政尹養厚·洪纘海除授,牌招察任,房順房。
又下敎曰,監印堂上二人,次對拔之。
又下敎曰,俄者禮曹草記,必有所來報狀,都承旨入侍時持入。
又下敎曰,加資代,熟馬面給,依例熟馬面給。
又下敎曰,敦義門監察宜飭,矇然汰去,當該獻官,從重推考。
檢閱柳誼疏曰,伏以臣累疏私懇,仰塵崇嚴,自速瀆擾之罪,恒切悚惶之忱,而卽接家信,則臣母病,近値換節之時,以致調治之失宜,猝添暴泄,眞元大下,食飮全廢,藥餌無效。家儓踵至,於是焦灼罔措,按住不得。玆敢冒死,徑離職次。伏乞聖慈,天地父母,俯諒臣懇急之情,亟削臣職,以便救護,仍治臣擅離之罪,以肅邦憲,千萬幸甚。臣無任屛營祈懇之至,謹昧死以聞。踏啓字
行司直洪名漢疏曰,伏以臣於日昨陪進備考之後,忽伏奉加資之命,驚惶震,四體投地,迸出禁扄,歷屢日而不能自定也。竊念印役之速完,寔由郞僚之盡心,堂上監印,則前後屢易,如臣者,最後受命,只爲備員,不過十日仕進,初無一半分效勞,適會畢印之時,獲覩親受之擧,周旋殿庭,昵近耿光,私心榮幸,顧已足矣。至於晉秩之濫賞,實非夢想之攸期,今玆之命,奚宜而至哉?況以班資之稍右,裒然陞八座之列,尤不大駭觀聽而益玷公器也哉?夫正卿之班,地望崇顯,苟非年德俱深,功績茂著,其不可人人而濫授也,決矣。臣本輪翮無取,墻壁靡依,齟齬殘劣,最居人下,而遭遇明時,依籍先蔭,釋褐以後,驟躋冥升,夫豈有取於無似之一賤臣而然哉?此莫非以先之故,幽明感泣,闔門隕結而已。從前叨冒,已極僥濫,居常懍愓,如集于木,今又擢之於罔功之中,加之以匪分之秩,身家過福之災,固不足恤,豈不貽累於愛嚬笑·愼爵賞之朝政耶?噫,恩眷冞隆而酬報無階,官秩愈崇而稱塞無路,畢竟虧敗身名,孤負聖簡,必無幸矣,撫躬怵愓,不知所以爲計也。旣承濫猥之資,宜有駁正之論,而縮伏恭俟,迄未有聞,徊徨悶蹙,玆無所措,不得不冒入文字,略暴衷懇。伏乞聖明,察臣所辭之匪出飾讓,亟許收還新授資級,以重官方,以安私分,不勝萬幸。臣無任屛營祈懇之至,謹昧死以聞。答曰,省疏具悉。追憶戊申,見卿陞資,予心愴然。況今日適有窠,特授宗伯,卿勿過辭,從速行公。
吏曹判書李最中疏曰,伏以臣於見職,極甚萬萬不稱,而迫於嚴命,冒沒承膺,一二行政,醜拙莫掩。雖以外臺諫院之相避見之,做錯之失,不一而足,臣於是,反省自訟,益增悚愓。臣本知識茫昧,疾病沈痼,間經草土,衰朽日甚,神不攝而忘前失後,恰事昏亂,殆泯分曉,臣固不料其至此,而知舊同朝之間,亦莫不爲臣慮之,豈敢一毫假飾,自犯欺罔之誅哉?量而後入,古人攸戒,當初臣之逡巡不敢進者,自量甚熟,而持心不固,趨命爲恭,顛倒一出,百疣層積。今此不審之失,猶屬小事,若此不已,終至於僨誤而止,則臣身狼狽,頓不暇恤,而其於國事,何哉,其於銓法,何哉?玆陳肝膈之懇,仰塵崇嚴。伏乞聖慈,曲垂諒察,亟賜斥退,俾全微諒,以幸公私焉。臣無任屛營祈懇之至,謹昧死以聞。答曰,省疏具悉。政注做錯,何過撕捱?且今有擧行之事,卿勿辭,速行公。
庚寅八月初七日辰時,上御集慶堂晝講。大臣·備局堂上同爲入侍時,知事洪重孝,特進官趙明鼎,參贊官徐浩修,侍讀官林鼎遠,檢討官李得臣,假注書金重燮,記事官吳鼎源·柳誼,領議政金致仁,左議政韓翼謩,右議政金尙喆,行副司直韓光會·具善復·李章吾·金孝大,事變假注書金憲球,掌令鄭彦暹,以次進伏。上講古者小學,至惟聖之謨訖。鼎遠讀至晦菴題。上曰,其下,下番讀之。得臣讀題辭。上曰,陳文義。鼎遠曰,惟聖斯惻,法以制之,德以敎之,古之聖王,若恫在已,視民如傷者,必出於此矣。得臣曰,必使之講而習之於幼稚之時,此實蒙以養正之功也。明鼎曰,明命爀然,罔有內外,千聖相傳心法,不外於此,言行事爲,皆出於其中,其意與畏天命,畏大人,相表裏,殿下一念對越。今日筵中,亦袪椅席,事過後,對越之誠,亦如此,則畏天命,至矣盡矣。必有殷周之伊·傅·周·召,漢之汲黯,唐之韓休之可畏大人,而今無聞焉,此豈非聖世之欠事乎?天人之際杳茫,若有賢臣碩輔,爲之輔相,殿下上有可畏之天,下有可畏之臣,則豈非聖益聖·治益治之道乎?惟在人君培養之化,於此益加勉焉。上曰,大學經一章,說天之明命,常目在之,又說克明峻德,克念作聖,罔念作狂之判,在於操舍之間。武王九十受丹書,唐玄宗亦曰,韓休知否,若持此意,則豈有播蕩西蜀之事乎?武王之受冊書,略而窮矣,欲者,豈專爲聲色嗜欲也哉?卿之所奏,最好矣。予於講官得之,史官知之。聖敎曰,必使講而習之。小學作成之道也,雖使八路敎之,而莫知其效,各別申飭,使之講習,明知其培根達支之效焉。上曰,所奏,好矣。師道之在下自省篇已諭已,大舜之世,亦有不避,之民,況今世乎?予雖講學,而書自我自,予亦爲此,則豈有其效乎?風不行而草豈偃乎?卿言則是,予當自勉。參贊官亦陳之。浩修曰,臣則別無所奏矣。藥房提調,持湯劑入侍。出榻敎提調李溵,副提調尹得雨,假注書李敏佐,醫官方泰輿·許礈·李以楷·鄭允協·吳道炯·柳光翼·金光國進伏。致仁·翼謩竝進前,問候曰,聖體,若何?上曰,此心憧憧矣。寢睡·水刺之節,何如?上曰,一樣矣。中宮殿氣候,若何?補脾胃湯,昨已劑進矣。上曰,如此而尙今支撐,厥漢之功也。翼謩進湯劑。上進御訖。致仁請省掃。上曰,今日次對,可爲善爲矣,迨卿未去之時矣。請診候。上曰,只兩廳首醫爲之。泰輿·許礈入診退告曰,脈候左右三部度數調均,而滑體之差勝一樣矣。上曰,今若貿米,則一人爲幾石耶?致仁曰,隨其民之秋收,而餘則賣之矣。翼謩曰,量其衣資凡節,而以用餘貿錢者,幾何?上曰,古相潛谷難矣。尙喆曰,以此,立萬世不忘碑於處處矣。上曰,內殿已進二十貼,當進三十貼乎?汨汨之聲,今焉則無。此藥似無弊而有益,加進,何如?泰輿曰,加以吉更·枳角,則尤好矣。致仁曰,初奏三十貼矣,若無滯症,則加進,似好矣。上曰,若有滯,則汨汨之聲,當不止矣。泰輿曰,補脾胃,緩血分,實爲當劑矣。上曰,吉更·枳角能制龍顔肉當歸乎?泰輿曰,利脾潤膈,前頭雖用五十餘貼,亦無傷也。上曰,此後,當日當日進御矣。翼謩曰,諸醫在外,已爲詳論,加進十貼,似好矣。湯劑極爲完備,五貼式分二次製進乎?上曰,依爲焉。致仁曰,旣無溢滯,且無汨汨之聲,誠萬幸矣。上曰,旣尋其路而然矣。中宮殿進御,加減補脾湯,前方加吉更一錢,只角五分,日次製入事。出榻敎上曰,旣已申飭,且令冠帶常仕,噫,幾年待令局方人,豈可無料而供仕?其方呼寫,聞前都提所奏,其本曖昧者乎?柳光翼特爲敍用。出傳敎致仁曰,方欲奏之,渠則無罪,而下人不爲去來而然矣。臣實誤奏,故下人治罪矣。翼謩請腎瀝湯製進曰,此非行素之時,湯劑亦非行素之所忌也。上曰,羊腎若入,則決不進矣。九日祈晴當來矣,此後只餘十餘日,日益憧憧,不進茹葷,以羊之故,難於進御矣。上曰,腎瀝湯,誰所製也?翼謩曰,孫思邈所製,而在於千金方矣。上曰,支過今日後,當俟明日矣。翼謩曰,何不念寶算乎?上曰,衛武公,何以支保乎?翼謩曰,其時文獻,雖不得傳,而安知其不用調理之劑乎?上曰,豈謂羊腎與建功之功乎?翼謩曰,旣有下敎,故欲以今日製進矣。下敎如此,明日則當劑進矣。湯劑則已定,而行素則萬萬過矣。上曰,貿米之錢,官前與民相授,則無弊乎?致仁曰,然則似無消融之患矣。上曰,雖然,同伴之婚,好矣,官貿,則必厭之矣。翼謩曰,公私價之多寡,懸殊矣。致仁啓曰,沃溝兼官臨陂縣令李渭,以連山·鎭岑稅船不勤護送之罪,今方就拿矣。秋務方殷,曠官爲弊矣。頃日舒川兼官申昕,罪同而已蒙特放,此亦一體分揀,何如?上曰,特爲分揀。又啓曰,前備堂中未還差者多矣,行司直趙雲逵,大司憲洪麟漢,行副司直金鍾正,同知鄭存謙,竝還差,金鍾正·鄭存謙仍察有司之任。備堂申晦關西句管,鄭存謙嶺南句管,蔡濟恭堤堰堂上差下,使之察任,何如?上曰,依爲之。又啓曰,禁·御兩營鄕軍停番,行將周歲矣,今則秋成在近,癘氣漸息,自十月,依例上番事,分付,何如?上曰,依爲之。已上出擧條致仁曰,金吾多有擧行之事,而判義禁尙不行公矣。判義禁李昌壽從重推考,牌招察任事。出榻敎致仁曰,我國立法,蔭官多於文武,故文武之官,多有沈滯者,而昨年文臣處分後,奉親者則許赴外任,而其餘則雖有剸理之才,亦不得試焉,誠爲可悶矣。上曰,此則惻然矣。翼謩曰,此非長久永守者也。上曰,此非禁錮者也。致仁曰,無老親者,便同禁錮矣。尙喆曰,昨年,仍祭官不備,亟令刷還,而三百六十州,只五十餘員。以此推之,文官之爲外任者極少,而且取人之道,內外歷試然後,可知其才矣。上曰,此則試於外然後,可用矣。尙喆曰,宰相子弟,不知民間疾苦者,多矣。蔭官則有何功德,遷歷州邑,極其富貴,厭飫膏梁,文官則抑何罪戾,立朝二十餘年,或至三十餘年,終不得一麾,朝不食,夕不食,上不能便養父母,下不能安養妻帑,亦足以感傷和氣,非但爲歷試而已。上曰,此非永久爲法者,而不然則蕩然易矣。致仁曰,此非爲文官,而全不顧人才,爲科者先用然後,可論蔭官矣。翼謩曰,旣設科擧,則朝廷主人,卽爲科者也。設科取人,將以試用,而將何用焉,亦何取於爲科哉?上曰,此則然矣。當有闊狹矣。臺臣進前。上曰,誰也?曰,掌令鄭彦暹也。上曰,擧其末端。請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。已上措辭見上又啓曰,新除授執義呂善應,時在京畿廣州地,掌令李萬育,時在楊州地,持平呂善亨,時在龍仁地,司諫院正言李世奭,時在廣州地,請竝乘馹上來事,下諭。上曰,依啓。致仁曰,臣以區區私情仰奏,而備給澆奠於省掃之役,不勝感惶矣。藥房提調持湯劑,更爲入侍事。出榻敎三提調竝進伏,進湯劑。上進御訖。翼謩曰,旣有一時往來之氣,加進一貼,似好矣。上曰,蔡濟恭來待時,更進一貼,可也。翼謩曰,臣亦其時隨入乎。上曰,依爲焉。翼謩曰,然則濟恭入來後,當微稟乎?上曰,依爲焉。命讀完伯農形狀啓及錦伯雨澤狀啓訖。監印堂上蔡濟恭夕入診,同爲入侍事。出榻敎上曰,頻開講筵之時,經筵官宜備,知經筵有闕,代知經筵李景祜除授,牌招察任。出傳敎上曰,禮曹多有擧行之事,行司直洪名漢,禮判除授,牌招察任。出傳敎諸臣以次退出。
庚寅八月初七日酉時,上御集慶堂。藥房入侍時,都提調韓翼謩,提調李溵,副提調尹得雨,假注書金重燮,記事官兪漢謹·吳鼎源,監印堂上蔡濟恭,同爲入侍進伏訖。翼謩曰,俄間聖體,若何?上曰,一樣矣。進湯劑,上進御訖。翼謩曰,日候果善爲矣。來日湯劑,亦依例乎?上曰,依爲焉。上曰,今月十五日,九月初一日擧動時,軍兵下敎乎?知入。賤臣還奏其時不爲下敎。命書傳敎曰,今十五日,來初一日,世孫,當同牌中隨駕,只挾輿軍擧行,侍衛仍。出傳敎上曰,十五日動駕時,三嚴,寅正初刻單嚴,馬步軍禁軍一番,馬軍二哨,步軍二哨,餘皆置之,留營留陣亦安徐。出傳敎上曰,來日告由祭,祭報府持入。坐直承旨入侍事。出榻敎上曰,監印,幾何?濟恭曰,數日內,可以封進矣。上曰,今番續集慶堂編輯進上二件,進獻二件,印入。出傳敎李碩載,假注書李敏佐進伏。命讀顯陵·崇陵祭報府後,上曰,丁字閣,何處滲漏乎?碩載曰,樑上二處矣。上曰,其時禮曹草記,更讀之,前日東郊奉審禮郞,問名知來。丁字閣郞廳奉審,是前例乎?竝爲知入。還奏曰,禮郞姓名鄭弘德也,丁字閣奉審則禮堂爲之云矣。上曰,凡紅箭門柱底塗灰處,何以知頉?今番皆令奉審,意蓋此也。奉審屬耳,有此頉報,已涉駭然,而外似無頉,而內有受傷云者,欲掩不謹奉審,綻露無餘,其時本曹郞廳,今者欲掩彌縫,陵官一倂汰去。丁字閣陵官,旣再報,則只稱紅箭門,令郞官奉審,已涉矇矓,而外似內有之言,陵官不報之事,何若是狹雜以奏乎?此與該吏瞞告,欲遮其時郞,一也,再次若此,而不請奉審,亦涉寒心,其若只往入啓題辭,豈體暮年憧憧之意乎?該堂,施以不敍之典,兩處典祀官兼大祝,以入直兩儒臣塡差,其令先詣陵所擧行。出傳敎上曰,兩陵官處分代,令該曹卽爲口傳擧行。出傳敎上曰,明日延和門,當香祗迎,政院知悉,時刻只入正時,儀注安徐。出傳敎親製移還安祭文後,上曰,顯陵令,何如人也?知入。何以外貌知入乎?殿講時,予奇其鄭弘德爲人矣,今乃如此矣。諸臣以次退出。
上在慶熙宮。停常參·經筵。
藥房都提調韓翼謩,提調李溵,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予之心,一則追慕,二則吾民,雖然,心益苶,氣益衰,此悶此悶。下敎時,入侍焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
尹養厚啓曰,判義禁李昌壽,特敎之下,昨日違召,今日又不出肅,事甚未安,卽爲牌招察任,何如?傳曰,允。
李碩載啓曰,禮曹判書洪名漢,昨日違召,今日又不出肅,事甚未安,卽爲牌招察任,何如?傳曰,允。
又啓曰,卽者應敎金熤,入侍退出之後,不爲謝恩,仍卽出去,事甚未安,推考警責,何如?
備忘記,傳于徐浩修曰,令畿伯,領畿民,來待貢市堂,召貢市人待令。
備忘記,傳于李碩載曰,國有暮年其君,其亦誰子,而此何臣,此何景象?駭然。儒臣金熤,特差鏡城判官,其令倍三道赴任,到任日子,令道臣狀聞。
又傳于李碩載曰,承傳色中官安國來,敢效金熤,內班院,若弘文館,牌招掌務,速令入直。
以承傳色口傳下敎曰,酉時入,則當該承旨,當甲山特差,酉時前,申飭謝恩。
以承傳色口傳下敎曰,金熤今日內,使之踰畿內地境。
備忘記,傳于洪纘海曰,嗚呼,其君日耗,而國綱若此若此,此何景象?明朝建明門,當爲朝參,侍衛只入直,禁軍亦入番,而朝參人時原任·備堂,與纔爲復差,而尙今逡巡者入參。職在下大夫者,文臣侍從軍職者,皆令一體入參,至於宗蔭武,皆令安徐,待下敎,只入正時。
洪纘海啓曰,明日朝參,諫院無進參之員,大司諫嚴璘,待開門牌招,以爲進參之地,何如?傳曰,允。
備忘記,傳于李碩載曰,今日晝講,金熤立敎文義,正自道,此等擧措,近五十年初見,此敎,焉可已乎?明日禮郞·禮堂復命後,只入正時,承旨先拜安徐。
以承傳色口傳下敎曰,未付軍職者,竝付軍職,在近畿,可以及期上來者,申飭上來入參。
備忘記,傳于李碩載曰,內局入侍,坐直承旨,同爲入侍。
傳于洪纘海曰,奉審承旨入侍。
李碩載,以吏曹言啓曰,來辛卯式年,監試初試,期日迫近,掌試都事,不可不及時差送矣。全羅都事未差之代,口傳備擬以入,而待下批,卽爲下送,何如?傳曰,允。
吏曹口傳政事,以李範濟爲全羅都事。
李碩載,以禮曹言啓曰,卽接崇陵別檢所報,則本陵告由祭,兩官當爲備員參祀,而參奉金憲行,落馬折骨,病勢危重,不得進參云。參奉金憲行今姑改差,其代,卽令該曹口傳差出,以爲備員將事之地,何如?傳曰,允。
吏批口傳政事,以金履正爲崇陵參奉。
備忘記,傳于洪纘海曰,金熤被彈於人,若此可也,申飭其君,特差其君,國則朝鮮國,渠亦朝鮮臣,則渠焉敢撕捱其君之敎?旣講之後,焉敢若此?且旣耗之君,渺然前事,則亦焉敢含於心,而售於今日?臣皆若此,君何飭一人?君臣之義,亘於宇宙,以應敎撕捱,則抑何心,立於宇宙?此後以此敢護者,當以虧臣分,嚴處,其令海東名官,少知焉。
李碩載,以禮曹言啓曰,今此監試初試,照訖考講一二所,本曹郞廳,各一員當爲進參,而正郞金萬耇,奉命在外,正郞崔海寧,佐郞柳翼之,受由在外,佐郞李衡弼,顯陵·崇陵紅箭門有頉處奉審事進去,正郞許鍒照訖考講一所進去,佐郞一員未差,照訖考講二所,無進參之員,本曹且無仕上直之員。受由在外正郞崔海寧,佐郞柳翼之,今姑改差,竝與佐郞未差之代,令該曹,卽爲口傳差出,以爲擧行之地,何如?傳曰,允。
吏批口傳政事,以趙守儉爲禮曹正郞,以洪萬周·蔡挺夏爲禮曹佐郞。
兵批口傳政事,以具庠·李在簡爲副司直,以尹承烈·金尙默·任希敎·洪龍漢·姜潤·申思運·李晉圭·李鎭恒·洪相直·李正吾·金會元·任珹·李行源·申應顯·南鶴宗·奇彦觀·尹在謙·徐有元·李澤遂·洪景顔·姜趾煥·蔡緯夏·崔益男·金載祿·金履禧·尹錫烈·朴師崙·李恒祚·李一曾·洪應輔·權穎·宋鍈·金和中·李伋·元啓英·鄭景瑞·崔山敏·趙鼎耇·安致宅·愼爾復·李奎徽·朴圭壽·金埅·朴宗亮·李宇喆·成胤儉·李仁默·金養心·高裕·徐秉德·池應龍·安正仁·鄭澤·李益普·尹錫周·李碩九·金蓍耉·金光緯·金瑞應·南冑寬·吳鉉冑·尹正烈·李奎緯·金敍九·李顯永·洪相聖·權恢·洪彬·趙錫穆·丁範祖·李漢一·閔游·金鈍·金復休·李思祚·金光岳·姜游·姜彛福·柳知養·尹光禮·任希簡·洪樂任·權禛·趙煥·盧瑞國·鄭彦郁·李泰遇·金致九·李·朴相岳·李世孝·金履素·洪相簡·李商岳·李秉鼎·李命勳·李昌任·申益彬·李惠祚·鄭槃·金瑋·南柱老·柳匡國·趙鎭衡爲副司果,以鄭福煥·李春輔爲副司正。
李碩載,以禮曹言啓曰,卽接昭寧園守奉官所報,則今初一日奉審時,園上北邊莎葉,或黃或白,微有凋傷之意,果得五箇蟲,初二日又得九箇蟲。逐日所捉,日漸有加,至於初六日,熾犯南邊,所見惶悶云。園上莎草,有此蟲損之患,極爲驚心,本曹堂上·郞廳·依前例,卽爲進去奉審後,稟處,何如?傳曰,允。
柳善養,以義禁府言啓曰,今八月初七日,大臣·備局堂上引見入侍時,禁御兩營停番鄕軍,自十月,依例上番事,定奪矣。本營來十月十一月當,七番中部右司屬江原道五哨軍兵,來九月二十五日,京中逢點,十月初日立番次,趁期調送事,本道監司處,預爲知委,何如?傳曰,允。
又以御營廳言啓曰,禁御兩營鄕軍,自十月,依例上番事,定奪矣。本廳來十月十一月兩朔應立,右部左司屬忠淸左道五哨軍兵,九月二十五日,京中逢點,十月初一日,當爲立番,趁期調送事,本道監兵使處,依前知會之意,敢啓。答曰,知道。
又以御營廳言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
尹養厚,以義禁府言啓曰,張志謙,令臭載處,限己身充軍,當日倍三道押付事,命下矣。張志謙,以傳敎內辭意,具罪目,依例發遣府羅將,倍三道押付于臭載處,全羅道羅州牧智鎭島之意,敢啓。答曰,知道。
洪纘海,以刑曹言啓曰,光陽縣晩時裝載,已涉可駭,此亦京船主,貪其利,貪財之致,當該船主,令該曹北靑府定配,當日倍三道,押付事,命下矣。罪人京船主李東柱,依傳敎,咸鏡道北靑府定配所,當日倍三道,卽爲押送之意,敢啓。答曰,知道。
庚寅八月初八日辰時,上御延和門。香祗迎入侍時,行都承旨尹得雨,左承旨徐浩修,右承旨李碩載,左副承旨柳善養,右副承旨尹養厚,同副承旨洪纘海,假注書金重燮·李敏佐,記事官兪漢謹·吳鼎源,以次侍立。上具翼善冠·袞龍袍,乘輿出通陽門時,上曰,今日香陪外,獻官諸執事,皆步出城門。禜祭時也詣延和門外降輿,就板位,祗迎後,仍詣興化門祗送。還爲乘輿時,藥房都提調韓翼謩,提調李溵,副提調尹得雨進前。翼謩曰,夜間聖體,若何?上曰,一樣矣。進湯劑,進御訖。上曰,同副承旨馳詣四門禜祭所,摘奸以來。上曰,紅箭門,有法首乎?不知如許事,可以脫儒巾,着紗帽乎?上曰,噫,昨歲遍飭諸陵寢郞書揭直處,而頃者松根摘奸,請囑該朗,圖謀該吏,其飭屬耳,而噫,今雖暮年,夙宵此心,但在陵園,因紅箭門頉報,東·西郊,命禮郞奉審,而皆謂無頉,未逾數朔,兩陵頉報,而甚矣,工巧也。當該寢郞,先生欲免之心,外似內則之說,萬萬無狀。於禮堂,只奏有頉,不緊,何書?至於該吏,欲護摘奸郞,令注書下問之時,其心綻露,此豈特護其郞?想必其時受囑吏事,當嚴處,而祈晴相値,十分參酌。以一詩譬諭,其詩有曰,畵虎畵皮難畵骨,知人知面不知心,其雖淺近,言則切實。予雖衰矣,木理之內外異焉,其知,久矣,渠焉敢若此,焉敢登奏?以此觀之,頃者東·西郊無頉以報者,予何信乎?雖然,柱底外,人何知之?其雖有頉,不雜人事,以實以報,而嗚呼,近者氣日益衰,初秋若冬,其雖帖身,嗚呼,夙宵此心,懸於阼階象設,食君之食,爲莫重官,其若汎忽,其雖陞六而爲守令,何恤其民,豈云慢也?吁嗟,諸寢郞,須於頂門上,其君常臨焉。出傳敎上曰,文·武之道,一弛一張,文·蔭·武守令,卽是古規,而頃者爲名官者,欲免法從,必求其令,職在銓官者,一任其意曰,旣許於彼,亦何靳於此?勿論堂郞,朝差于東,暮差于西,朝鮮名文,將布於三百六十州,而然故,昨年雖有處分,豈特相奏?以文爲名,奉親者外,可謂十六朔禁錮,而雖奏,予猶默。今因料表祗迎,東望東郊,其雖飭也,思其祖,開國後世臣也。嗚呼,今予之心,追慕而已。仍坐于輿呼寫,此後文蔭武,均宜遵舊例,而須看均字,雄州鉅邑,成輿地時,豈爲形勢文蔭而設此乎?京華有勢者,必得要地,遐鄕無勢者,苟差瘴海,於戲,雨露之澤,何擇燥濕?人君奉三無私之道,不體而何?一體申飭銓曹。爲官擇人,大體言之,十六朔禁錮之時,雖陽·果川,誰敢望也,豈許專城之養乎?於今快許官祭,此豈非絜矩之道也哉?出傳敎上曰,漢明豈不云,應列宿宰百里乎?自古初入仕,另擇,亦此意也,而禮郞多不擇人,寢郞其亦循私,今番鄭弘德·尹欽烈極矣。大抵孟浪特甚,卽守令講。頃者令銓官入侍爲之,而予已知,予已知。明日崇政殿,只講經文臣,殿講試官,左相·吏·兵判,吏曹參議,兵曹參知,入直兩儒臣爲之,承旨禮房入侍,時刻待下敎,只入正時,繖扇·侍衛安徐。先行晝講,次行殿講,知經筵·特進官,參贊官,儒臣皆以試官服色,先入侍。出傳敎上曰,輔德金熤,副應敎除授,先入侍,後謝恩。出傳敎上曰,晝講爲之。出傳敎上曰,蔭官守令講,今都政已應講者,雜技陞六者外,以參上應講者,擧行事,下敎。出傳敎上乘輿,還詣廣達門,降輿平坐,諸臣以次侍立訖,上曰,畿伯,率鄕民入侍。李重祜率鄕民進前。上問於民曰,農形,何如?民等各對曰,豊年矣。上曰,市價,何如?民等各對曰,斗三四升矣。上又問晩稻,何時食乎?民等對曰,晦間皆可食矣。重祜率鄕民退出。貢市民等進前。上問弊瘼有無,民等或對曰,無弊。或稱小小弊端。上曰,當初問汝,恐或有勢家侵責等事矣,如此細鎖事,何可盡知乎?事涉猥濫。令皆退出,上仍還大內。
庚寅八月初八日巳時,上御集慶堂。晝講入侍時,知事李景祜,特進官李溵,參贊官李碩載,侍講官金熤,檢討官趙昌逵,假注書李敏佐,記事官兪漢謹·吳鼎源,以次進伏訖。上講小學立敎,自子思子曰,至子夏曰,賢賢易色。熤講至國有學。上曰,下番讀之。昌逵講。上曰,誰也?碩載曰,趙昌逵也。講畢後,上曰,文義陳之。熤曰,立敎意好,父母之自胎任敎,猶人君之敎群下,惟終始以誠,則自爲敎矣。上曰,好。昌逵曰,在寬之寬字,甚好,宜惟念焉。景祜曰,上番立敎之敎字,下番在寬之寬字,皆好矣。碩載曰,知事與玉堂皆奏,臣別無可奏矣。上曰,經筵先退。藥房都提調韓翼謩進伏曰,俄間聖體,若何?上曰,一樣矣。進湯劑,進御訖。上讀匪風篇·下泉篇·陟岵篇訖。碩載讀完伯狀聞訖。上曰,近者稅船,其有申飭之效,光陽縣晩時裝載,已涉可駭,千石加減,亦涉無狀,使船人輩,若是逗留,使座首作俑,此等守令,尙何用哉?張志謙令臭載處,限己身充軍,當日倍三道押付,護船監官色吏,宜有參酌,卽爲分揀事,一體分付道臣。此亦京船主,貪其利,貪財之致,當該船主,令該曹北靑府定配,亦令當日倍三道押付。出傳敎
庚寅八月初八日酉時,上御集慶堂。藥房入侍,奉審承旨,同爲入侍時,都提調韓翼謩,提調李溵,副提調尹得雨,假注書金重燮,記事官兪漢謹·吳鼎源,同副承旨洪纘海,醫官方泰輿·許礈·李以楷·鄭允協·吳道炯·鄭允說·李長周,以次進伏。翼謩曰,午間聖體,若何?上曰,一樣矣。進湯劑。上進御訖,請診候。泰輿以次入診退奏曰,脈候左右三部度數調均,而滑體之差勝一樣矣。餘皆略同。翼謩請夕湯劑。上曰,此欲磨勘矣。翼謩曰,臣等,極知不然,而聖心如此,故必欲仰體矣。昨夕旣爲進御,今亦依此進御,似好矣。金熤之引避,不無惜,知其時應敎通望人,皆被罪矣。上曰,然乎?翼謩曰,其時被罪濟州,而銓官亦皆被罪,渠應謝恩,而不爲者,果是應敎事也。上曰,其爲人,如其父乎?曰,不無相似,而亦非酷肖也。上曰,其時上疏,以裕昆錄事乎?曰,然矣。上曰,今日見之,其年亦不少矣。曰,四十八矣。上曰,春坊竝入者,誰也?曰,宋載經也。上曰,頃見李溎,爲人可尙矣。翼謩曰,克肖其父矣。上曰,李敏坤爲堂錄乎?曰,未也。奉審承旨進伏,上索笠起坐,承旨奏無頉曰,五陵與碑閣一樣矣。命讀顯陵·崇陵祭物單子,進排單子後,翼謩曰,腎瀝湯,今當書下傳敎矣。上曰,予實愧齊宣王矣。孔子之三嗅而作,眞聖心也。上曰,此是孫眞人之說乎?上曰,加入附子,自今年乎?泰輿曰,丙戌亦入附子矣。腎瀝湯,依今春例煎入,而附子三錢·玄參六錢入之。參劑先爲煎入事。出榻敎禮曹郞廳更爲擬入事。出榻敎諸臣以次退出。
上在永禧殿齋宿。停常參,只晝講。
藥房都提調韓翼謩,提調李溵,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。爲民憧憧,今已禮成,是誰之賜?氣則一樣。待下敎入侍焉。
中宮殿·惠嬪宮,藥房口傳問安。答曰,知道。
柳善養啓曰,判義禁李昌壽,連日違召,尙不出肅,事體誠極未安,卽爲牌招察任,何如?傳曰,允。
傳于洪纘海曰,戶房承旨入侍。
尹得雨啓曰,左議政韓翼謩,右議政金尙喆,戶曹判書金時默,禮曹判書洪名漢,工曹判書安允行,竣事後來待矣。傳曰,入侍。
假注書李敏佐汰去,代以權偀爲假注書。
柳善養,以都摠府言啓曰,今日入直內三廳,武兼禁軍及軍兵等,當爲中日習射,而建明門朝參相値,不得爲之之意,敢啓。傳曰,知道。
傳于洪纘海曰,禮判入侍。
又傳曰,高陽郡守入侍。
吏曹口傳政事,以柳思欽爲兵曹參議,李翼相爲典籍。
吏曹口傳政事,以李翼相爲禮曹佐郞。
傳于洪纘海曰,副輦安徐。
又傳曰,儀注安徐。
備忘記,傳于尹得雨曰,其君若此,諸承傳色,皆便睡,便睡諸承傳色,皆報冬前入直,當該承傳色金好大,其涉駭然,令內府錄案。
備忘記,又傳曰,予之恒心,常貢雖受,餘皆一禽一獸深戒。今內局之羊,常貢乎?曉來惟此,其何睫眼?旣命三刻,三日次畿獐,其令停捧。雖以齊宣,今講小學題辭,此亦仁端之萬一,以御貢之三獐,代三羊焉。
以承傳色口傳下敎曰,四處奉常寺官員,精潔奉安後回奏。
又下敎曰,沖子替酌四字,姑勿塡書。
又下敎曰,敦義門獻官監察安徐。
又下敎曰,校書館監印堂上二人,仍爲監印事,分付,勿出朝報。
大駕詣永禧殿入齋後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
親祭罷後,政院·玉堂·藥房·朝廷二品以上·六曹堂上·大司諫口傳問安。答曰,知道。世孫宮,政院·玉堂口傳問安。答曰,知道。
以承傳色口傳下敎曰,若儲慶宮或他處,則當有巡更之聲,此處何敢有此聲乎?何軍問,知入。
又下敎曰,禁衛營隨駕之軍,當如此,置之。
又下敎曰,中官問安入去,若已下鑰,使守宮承旨,請內旨於中宮殿,興化東挾留門。
李碩載,以禮曹言啓曰,聖節望闕禮習儀,當行於今日,而朝參殿座相値,以初十日退行,何如?傳曰,允。
柳善養,以兵曹言啓曰,在前經宿擧動時,闕內巡檢,兵曹·都摠府·入直堂上申飭事,啓稟,分付矣。今亦依此擧行之意,敢啓。傳曰,知道。
又以兵曹言啓曰,新除授順天營將柳鎭琡,老父猝得瘧痢之病,症形危篤,勢難離捨,呈狀乞遞。不可强令赴任,依例罷黜,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
尹養厚,以義禁府言啓曰,今日擧動時,王世孫左右考喧都事,無以備數,假都事二員,令該曹卽爲差出,何如?傳曰,允。
備忘記,祈晴三日,日晴禮畢,其誠可尙。諸獻官半熟馬一匹,監察諸執事兒馬一匹,諸處引儀,弦弓一張賜給。
庚寅八月初九日辰時,上御集慶堂。文臣專經講入侍時,試官左議政韓翼謩,吏曹判書李最中,兵曹判書李景祜,兵曹參知趙重明,修撰沈觀之,校理趙昌逵,右副承旨李碩載,假注書金重燮·李敏佐,記事官兪漢謹·吳鼎源,以次進伏訖。翼謩曰,腎瀝湯,已爲待令矣。上曰,何其速也?翼謩曰,其間已久矣。雨晴而寒,聖體,若何?上曰,一樣矣。寢睡·水刺之節,何如?上曰,一樣矣。進腎瀝湯訖。翼謩曰,夕湯劑則待下敎乎?上曰,飮而思之,若見羊焉。先呼洪東淵。東淵進伏。上曰,誰之族也?碩載曰,洪瑞鳳之孫也。講易乾卦。上曰,不告卦體,講亦不精矣。敏佐進呼其不。上曰,必也端本,當汰冗官,汰去,可也。假注書李敏佐汰去事。出榻敎金健修講書初卷而略。權漢緯不。李翼祥講易乾卦。上曰,各從其類也。一人若有善惡,則將何以從乎?翼祥曰,去惡而取其善矣。呼栍曰,五通一略通矣。白光澤進講。上曰,松都人乎?曰,關西人矣。上曰,字高低亦同矣,讀則善讀矣。再言其惟聖人乎,兩聖人乎?曰,設疑問答也。上曰,可以爲粗也。鄭顯道進講周易初卷。上曰,此等皆是初講乎?曰,然矣。上曰,不知文義,而只誦之者,何也?專出立身揚名之計,而登科後,判若二人者,何?三代聖時,箇箇不怠,而漢·唐以後,何無其人?顯道曰,人無古今,有爲者亦若是矣。上曰,文義亦不怪矣,有爲者亦若是者,好矣。以此爲通。年幾何?曰,二十八矣。上曰,不偶然矣。全佐天詩傳氓章不。繼進守令講。洪大淵中庸九經章不,金茂澤大學誠意章不。上曰,竝汰去。予甚恥爲君師之責也。兩班不讀四書,而何以行世乎?朝鮮可謂兩班世界,至於兩班,不峻講而何?吏判若是受講,而將何以用人乎?吳白圭則目不知書,而到處第一治,亦可怪也。諸臣以次退出。
庚寅八月初九日巳時,上御集慶堂。奉審禮判入侍時,禮曹判書洪名漢,右承旨李碩載,假注書金重燮,記事官兪漢謹·吳鼎源,禮曹佐郞李衡弼,高陽郡守洪應辰,以次進伏。上曰,其蟲果如何,今幾息耶?名漢曰,初則不知矣,偶然尋察後,日日捉得,或至七十餘箇,或至四十餘箇,今則雖窮搜深覓,而亦無見存者。所食莎草,而泛然看過,則與他處無異,而着意細看,則稍有其痕,四方則或至一掌許,或未滿一掌許矣。上曰,昨年亦爲改莎乎?名漢曰,昨年亦以蟲患改莎矣。命洪應辰入侍。應辰進伏。上曰,莎草,何處運來乎?應辰曰,運去於慕華館,而十分精擇矣。上曰,唐太宗之以爲寧食吾肝而呑蟲者,予以爲殊常矣。李衡弼進伏。上曰,汝往爲監役於紅箭門,而先來,何也?衡弼曰,參奉着實監董,故先爲入來矣。上曰,如此等人着帽而何用乎?只食祿而已乎?上曰,修改一節,從當觀勢爲之,使之申飭拾蟲,可也。諸臣以次退出。
庚寅八月初九日申時,上詣永禧殿。擧動入侍時,行都承旨尹得雨,左承旨徐浩修,右承旨李碩載,左副承旨柳善養,右副承旨尹養厚,同副承旨洪纘海,假注書金重燮·權偀,記事官兪漢謹·吳鼎源,以次侍立訖。上具翼善冠·袞龍袍,乘步輿出通陽門。命碩載,書祈晴報謝祭祭文訖。上曰,兵曹參議安杓許遞,其代,卽爲口傳備擬。駕前下敎上曰,密安君煒,施以不敍之典,其代,以雲峯君爲之。駕前下敎上曰,禁軍馬軍解甲。駕前下敎上曰,後廂軍兵,依例還衛,斥候伏兵,以御營廳擧行。駕前下敎上曰,禮曹郞廳望單子,口傳卽爲擧行。駕前下敎仍詣延和門外,降輿乘輦。藥房都提調韓翼謩,提調李溵進伏輦前。翼謩曰,不意動駕,聖候,若何?上曰,一心憧憧,氣何暇諭乎?翼謩曰,湯劑加進,何如?上曰,氣弱耳亂,而今無進藥之心矣。翼謩曰,今方動駕,進御建功湯,何如?上曰,置之。今日奠酌而來,則予無餘恨矣,予可獻酌而來矣。上仍詣永禧殿齋室,改具冕旈冠齋服,仍詣殿庭板位,先行四拜禮。王世孫隨詣行拜禮訖。仍詣殿內奉審訖,出詣殿東階,上俯伏。上曰,左右相入侍。出榻敎上曰,戶曹判書,金時默入侍。出榻敎左議政韓翼謩,右議政金尙喆,戶曹判書金時默,以次進伏訖。上曰,崔星岳招入,與之奉審。星岳進伏。諸臣趨入奉審詣,還爲趨出。時默曰,詳細奉審,而以手指,入於其隙,則東南間有隙,而不至大段矣。上曰,崔星岳所見,何如,而何以修改,則可乎?星岳曰,其隙穴不大,以油灰塡之,則似好矣。上曰,然則好矣。尙喆曰,非犯溫堗,而地衣不傷矣。時默曰,地衣則只其縇傷處,修改乎?上曰,依爲之,而其一張,當盡改乎?時默曰,當然矣。上曰,所改處,旣非溫堗,則不必權安矣。翼謩曰,似當然矣。尙喆曰,所改處不大,而權安,還爲重大矣。上曰,然則只行告諭,而修改節次,卽爲待令。上曰,戶判適來,奇矣。謝恩,爲之乎?得雨曰,未及呈單矣。上曰,先行公,後謝恩,好矣。殿司進前。參奉尹文東進伏。上曰,祭物,皆已熟設乎?文東曰,幾皆熟設,而新祭則用畵用燭,此造成甚難,恐致遲滯矣。上曰,以例燭用之。翼謩曰,今番事,甚善成矣,若徑先權安,則不過小事,而易致張大矣。上曰,然矣。翼謩曰,冷地上,若是久伏,聖體,何如,是自輕乎?上曰,祭物陳設,仍請外儀。翼謩·尙喆退就位。上曰,執禮高聲呼唱,上詣盥洗位,盥訖,仍詣板位,先行四拜禮,仍行奠酌禮,以次酌獻訖,上退出,俯伏神門外,仍命第四室大祝沈頤之,除各室神位福酒而來,頤之趨入,敬除而跪進上前,上跪受,垂涕進御訖,上降復板位,行四拜禮訖,仍詣望瘞位,瘞祝文訖,仍還詣殿庭俯伏地。上口奏曰,小臣誠淺,而今日來此,卽陟降攸賜也,今此來拜,不設臺,只設板位,意有所定矣。仍爲俯伏移時,王世孫進伏,翼謩又爲進伏。翼謩曰,於地上,何若是太久乎?上曰,祭餠中,後造餠二器奉來。典祀官姜始顯,奉來跪進,上看審訖,上仍出重門外,方向齋殿,仍還詣中門外,路上俯伏。命書傳敎曰,於戱,今者此擧,卽陟降攸賜,然祭物之能備,誠是料表,典祀官奉正姜始顯,特爲加資,熟手以下,令該曹,米布賞給,本寺員役,亦爲賞給。上又命書傳敎曰,於戱,廟殿享禮,幾年闕焉,而今乃行焉,微忱少伸,本殿殿司二人已陞六者陞敍,參奉陞六,事知守僕朴尙杓,六月已加資,特爲免賤,之次守僕高興世加資,其餘守僕皆米布賞給。上又命書傳敎曰,今番殿庭隨入諸承旨贊禮,各熟馬一匹,執禮·執樽·大祝·通禮·相禮各半熟馬一匹,監察·春坊官員·翰注,各兒馬一匹,引儀,弦弓一張賜給。上仍入齋殿。有頃,左議政韓翼謩,右議政金尙喆,戶曹判書金時默,禮曹判書洪名漢,工曹判書安允行,有頉處修改後來待。上曰,竝入侍。諸臣以次進伏。上曰,何以爲之乎?翼謩曰,竣事矣。尙喆曰,果然善爲修改矣。上曰,予親來故,不至於權安矣。翼謩曰,果然矣。上曰,今日可謂吾事畢矣。翼謩曰,臣有所仰達矣,今日行此禮而又不至權安,幸莫大焉,於此處,進御湯劑,以慰陟降,誠好矣。上曰,予當飮矣。今日則雖進飮,十四日則將奈何。上仍復詣重門外路上俯伏。上曰,今日來此,誠料表矣。翼謩曰,然矣。上曰,此豈予乎。實荷所賜矣。藥房提調李溵,持湯劑進伏,上不爲進御。翼謩曰,夜深行禮,冷地俯伏,已極焦悶,湯劑豈可遲滯乎?上曰,今日來此,誠是料表,雖荷陟降之攸賜,而予實誠淺,無以仰謝,何心服藥乎?連下不忍聞之敎。仍爲仰奏曰,陟降今日,使小臣來此矣。小臣不能濟一民,何心乘輦回去乎?翼謩曰,殿下何若是過中乎?今則湯劑進御,一時甚急,陟降必有惟疾之憂矣。上仍持湯劑而仰奏曰,陟降監臨,小臣進服此藥,而服此之後,當限五更俯伏矣。仍爲進御訖。翼謩曰,今旣不爲權安,修改已畢,請還宮,好矣。上曰,祭文以仍宿二字,書置香室,而今又還歸,則予雖喙長三尺,予將何言歸對乎?上曰,崔星岳招入。星岳進伏。上曰,詳奏其改節次。星岳曰,以油灰實之,以木搗之矣。上曰,果堅乎?星岳曰,不久當自堅矣。上曰,地衣一張修補乎?星岳曰,然矣。上曰,此後地衣修改時,刻補一款嚴禁。出擧條上曰,此後執頉時,勿爲過執事分付。尙喆曰,聖心洞洞,雖至微處,不敢不執頉矣。有頃,上還御齋殿,諸臣以次退出。
上在慶熙宮。停常參·經筵。
夜三更四更,灑雨。五更,下雨,測雨器,水深五分。
以承傳色口傳下敎曰,來此之後,餘懷憧憧,儲慶宮當展拜,酌獻禮,百官行禮,依例爲之,前後廂道上留住。
又下敎曰,初嚴爲之,禮房入侍。
又下敎曰,大祝沈頤之爲之,執禮林鼎遠爲之。
又下敎曰,儀注安徐。
永禧殿親祭翌日,政院·玉堂·藥房口傳問安。答曰,知道。
朝廷二品以上·六曹堂上單子問安,答曰,知道。
世孫宮,政院·玉堂口傳問安。答曰,知道。
中宮殿,王世孫遣宮官問安。答曰,知道。
大駕詣儲慶宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
親察罷後,政院·玉堂·藥房口傳問安。答曰,知道。
朝廷二品以上·六曹堂上問安。答曰,知道。
世孫宮,政院·玉堂口傳問安。答曰,知道。
傳于柳善養曰,禁軍及馬步軍,好在與否知入。傳于李碩載曰,還宮時刻,單子置之。
傳于柳善養曰,諸司預備。
以備忘記,傳于徐浩修曰,御製校正堂蔡濟恭·李潭虎皮,郞廳大鹿皮一令賞給。
兵曹口傳政事,以李晉圭爲北評事。
吏曹口傳政事,以金頤柱爲全州判官,尹文東爲東部都事。
尹養厚,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以義禁府言啓曰,北評事趙載俊,卽其地投畀,當日押付事命下矣,以傳敎內辭意,具罪目,依例發遣府羅將,卽爲押付于卽其地鏡城府之意,敢啓。傳曰,知道。
吏曹口傳政事,以具宗謙爲永禧殿令。
庚寅八月初十日卯時,上御永禧殿齋室。禮房承旨入侍時,右承旨李碩載,假注書權偀,記事官兪漢謹,吳鼎源,以次進伏訖。上命書儲慶宮親祭祭文訖。碩載曰,今日宗廟修改告由祭傳香,何以爲之乎?上曰,禮房先爲馳詣傳香焉,仍命曰,禮房承旨傳香後,馳往宗廟永寧殿,奉審以來。出榻敎諸臣以次退出。
庚寅八月初十日辰時,上自永禧殿,仍詣儲慶宮。擧動入侍時,行都承旨尹得雨,左承旨徐浩修,右副承旨柳善養,右副承旨尹養厚,同副承旨洪纘海,假注書金重燮·權偀,記事官兪漢謹·吳鼎源,以次侍立訖,上出詣重門外乘輦。上曰,本殿守僕,皆以匠人爲之事,曾有分付矣。其後,果爲施行與否,問之。得雨曰,問之則以匠人爲之者,爲數三人云矣。上曰,此後本殿守僕,皆以匠人爲之,定式施行。駕前下敎藥房都提調韓翼謩,提調李溵進伏。翼謩曰,夜深行禮,聖體,若何?上曰,展拜而回,無餘憾矣。翼謩曰,寢睡,何如?上曰,少就寢睡矣。翼謩曰,水刺,何如?上曰,已進之矣。翼謩曰,王世孫行禮經宿,氣候,何如?上曰,善睡,今纔覺起矣。翼謩曰,試期已近,全羅都事·北評事,道里差遠,尙未下去,竝給馬發送,仍令當日辭朝,何如?上曰,依爲之。出擧條上曰,北評事誰也?得雨曰,趙載俊矣,方有實病,未能下去云矣。上仍命書傳敎曰,嗚呼,日衰其君,其欲體乎?大抵北評事,人皆欲免遞,況兼監市乎?命朝參而雖不爲,飭意猶在,則焉敢若此?北評事趙載俊,卽其地投畀,當日押付。都承旨所奏,其亦非時,特遞焉,北評事處分代,令該曹,卽爲口傳擧行,亦令今日辭朝。又命書傳敎曰,都承旨有闕代,前都承旨具允鈺除授,牌招隨駕,三院副提調例兼,房順房。上曰,左副承旨馳詣追慕洞,奉審以來。駕前下敎上曰,儲慶宮內外孫及都尉,內庭行禮。駕前下敎上仍詣儲慶宮三門外,先行再拜禮,仍詣廟奉審訖。上退出俯伏退廳,仍命曰,祭物皆已熟設,仍爲陳設,香祝卽爲奉來。上曰,承旨次次盥洗。浩修曰,都承旨當爲奉香差備,而未及肅拜矣。上曰,炬火及庭燎,不卽待令。申飭,執禮呼唱,上先行再拜,仍行酌獻禮訖。又行再拜禮,仍詣望燎位,燎祝訖,上還詣三門外乘輿。右承旨李碩載進前曰,宗廟·永寧殿奉審,而祭物及祭官,竝無頉矣,仍讀奏祭物單子及擧案。上命書傳敎曰,右參贊徐命臣,以耆社臣,能隨駕入內庭,特賜虎皮一令。又命書傳敎曰,噫,松峴何宮?本洞居民,特爲限三年免役。南舍誰舍?卽甲申年,予年十一歲時,奠雁宮也。本主人,故左尹具聖弼奉祀孫,特爲陞敍,今日擧行,昨日加資奉常正,今日內,口傳下批。又命書傳敎曰,殿司金頤柱·尹文東,其亦今日內,若有相當窠,口傳備擬。又命書傳敎曰,本宮守直中官,兒馬一匹賜給,守僕,令該曹米布題給。上曰,今日欲臥此矣,雖留百日,意則無窮,故還宮而予無餘恨矣。上曰,本宮守僕招入,守僕李億世進伏。上曰,問年幾何,仍命書傳敎曰,今一年之內,再次執事,特爲加資。上出詣大門外,上曰,此洞六十以上人招入,七人招入,各問姓名及年歲訖。仍命書傳敎曰,今日偶然起懷,召松峴老人,儲慶宮內契,有七人,而其中有八十二歲,有七十五歲人,而皆在儲慶宮內契,特爲加資,今日內下批。其餘五人,令該廳給米五斗,令該曹給紬一疋。噫,昔之漢文,雖爲民,旣曰非肉不飽,非帛不煖,況今此人乎?令其子其孫,詣政院,以受米帛焉。上降輿乘輦。藥房都提調韓翼謩進伏曰,平安行禮,誠爲萬幸矣,湯劑進御,何如?上曰,持來焉。今日進藥,非予也,乃陟降所賜矣,仍爲降輦,立而進御,仍爲乘輦。翼謩曰,夕湯劑,當待下敎乎?上曰,今日將更勸乎?翼謩曰,此朝湯劑也,俄者,提調承下敎,入去監煎矣。上曰,惠民署當歷臨,前後廂軍兵道上留住,只堂上侍衛,雲寶劍隨入。駕前下敎上曰,惠民提調及生徒待令。駕前下敎上曰,濬川都廳待令於水標橋。駕前下敎上仍詣惠民署殿座,本署提調韓光會進伏。上曰,名曰惠民,果能惠民乎?光會曰,古則以藥惠民,而近來則不能矣。上曰,各司所進藥材數謄錄持入,光會趨出持入,一一奏對。上曰,惠民署及兩監提調,素稱好窠,而老宰相,每爲之矣,近三千石穀米,一不濟民,予庸慨然。仍命書傳敎曰,噫,署名曰惠民,橋名曰惠政,名豈偶也?先臨惠民署,欲坐惠政橋,意蓋深矣。嗚呼,堂堂其君,一年用此三千石,國將爲何,民將若何?今乃初聞,不覺慨然。噫,彼國穀,爲一提調妙路乎,吁嗟,都下窮民,莫知甘草之爲何樣,至賤金銀花。亦莫知何花,非特莫知何花,金銀之莖,亦莫知忍冬,若此而其雖一嗽,不過煎藁而食之而已。嗚呼,近三千石國穀,惠民乎否乎?予則曰,豈爲萬民?爲一提調也。今覺寒心,雖然,絜矩豈不云乎?老老而民興孝,予亦豈可抑其費,而不愛禮乎?曾覽小說,雖升麻一草,神農爲民,其意深矣。嗚呼,今之民,得惠民升麻者,其幾人,有囑者得十斤,無勢者,數錢亦難。嗚呼,草材若此,況貴材乎?予經雖五司之一,一朔十八斤,其用則莫知幾八十斤,雖若此,不過鄕材,貢人何敢稱冤濫用,不過節目間事,而國初爲民深意,漠然無效。嗟哉,半萬石稅米,若消瀜,近者秋潦,漢宣,其若在今日,豈不笑乎?往者不可追,纔差亦何非?且今於暮年,何忍刻政?所飭者爲民,令坐此署,洞諭心腹。嗟哉,許多草材,皆入該署提調。嗟哉,小民,莫知一蘇葉之何樣,豈暮年體國初爲民之意乎?噫,今者此敎之後,若無效驗,該署提調,何辭其飭?一體嚴飭,俾有將八衰君臨署勉飭之意。上曰,還宮時,當於惠政橋殿座矣,仍命曰,金吾·秋曹輕囚待令於惠政橋。出榻敎上曰,惠民署官員,率生徒一人入侍,生徒不卽待令。上曰,三醫司生徒在近處者,竝待令,惠民署前銜,亦爲待令,生徒及前銜十餘人進伏。上曰,素問眞爲黃帝所作乎?次次奏對,而或曰,眞爲黃帝所作矣,或曰,不知其丁寧矣。上曰,其言則精矣,上仍詣庭乘輿,大門外乘輦,詣水標橋。上曰,濬川都廳招入。上曰,水標地平,與前,何如?都廳李昌明曰,比前一樣矣。上詣笠洞李溵家前,上命善養,讀旌門,仍命書傳敎曰,前見今見,噫,李周鎭妻,其父卽故閔奉朝賀也,幾入闕中,過其門而憶者,況其夫幾年協贊乎?暮年深愴,其文當製下,令禮官,卽爲同祭,以表予意,其若隨李瀰而下焉,令本道致祭,上仍詣惠政橋,東向住輦。上曰,禁府堂上入侍,羅卒入之,罪人竝拿入。同義禁李彦衡,持囚徒案進前,罪人金道瑞·李彦煥·李東馪·朴奎晃·尹得弘竝拿入,金道瑞招引人物罪。上曰,汝何以招引女人,送北關乎?道瑞曰,居媒於北關人,而仍爲率去矣。上曰,罪雖無狀,而今日異於他日,特爲放送。尹得弘·李東馪敗船罪。上曰,稅船申飭,何等申嚴,而汝等不謹爲之乎?得弘·東馪齊聲曰,船隻艱得裝報矣,爲六月二十九日風所敗矣。上曰,竝特放,而此時任守令,令今日下去,朴奎晃護船不謹罪,上曰,稅船莫重,而何以不謹護送乎?奎晃曰,猝遇獰風,不善周旋矣。上曰,特放焉。李彦煥假監色上船罪。上曰,莫重稅船,何以假監色領來乎?彦煥曰,適當遞等時而然矣。上曰,特放焉。刑曹判書沈鏽進前,罪人二名竝放送。上曰,鍾街乞人竝招來,男女合十九人招入。上曰,今日異於他日,故親臨惠政橋,分給矣,米各三斗分給焉。上仍還宮,詣宗府問安廳小次。少間,上出乘輿,藥房都提調韓翼謩,提調李溵進伏。翼謩曰,終日勞動,聖體,若何?上曰,一樣矣。翼謩請進湯劑。上曰,果難矣,多殺羊,是亦不忍仁之政也。翼謩曰,不當如是下敎矣,仍爲進御湯劑訖。上曰,明日依例煎入,仍命書故判書李周鎭·貞夫人閔氏致祭祭文訖。又命書傳敎曰,旣命致祭,判尹李溵許遞內局,其代戶判爲內局提擧。上仍還入大內,諸臣退出。
上在慶熙宮。停常參,只晝夕講。
自昧爽至午時,下雨,測雨器,水深二寸二分。
藥房都提調韓翼謩,提調金時默,副提調具允鈺啓曰,展禮永禧殿,親酌儲慶宮,輦路所過,恤民·慮囚,經宿回鑾,勞動旣多,伏未審夜間,聖體調攝,若何,痰候,若何?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。兩日伸禮,微忱憧憧,氣何暇諭,待敎入侍,沖子氣候,亦一樣矣。
中宮殿·惠嬪宮,藥房口傳問安。答曰,知道。
尹養厚啓曰,大司憲洪麟漢任所在外,執義呂善應在外,掌令李萬育,鄭彦暹呈辭,持平呂善亨在外,李長世呈辭,今日以監察茶時之意,敢啓。傳曰,知道。
備忘記,其晴爲民,其雨一人,報謝纔爲,復聞雨聲,君心弛乎?其誠怠乎,予自勉奉安宜誠。
備忘記,其若有誠,報謝日,豈若此乎?若戊申秋,自今日,減膳三日。
傳于李碩載曰,減繕只大殿擧行。
又傳曰,此心憧憧,崇政殿晝講次對,當同爲之,經筵特進官,以次對入來人塡入,此與便殿同,侍衛安徐。
柳善養啓曰,大臣·備局堂上,依下敎來待矣。
傳于李碩載曰,詣閤入正時,次對同爲入侍。
以承傳色口傳下敎曰,太常奉安與否問之,若未及奉安,則必也致精奉安之意,分付,奉安後以稟。
李碩載,以奉常寺都提調·提調言啓曰,國用栗木,每式年,發遣敬差官於嶺南·湖南等地,斫來需用,而戊子式年則因凶歉,不爲斫取,而越式,今至三年,故京外位版,與禮葬及他公用之木,蕩盡無餘,末由推移繼用。今年則待秋成,發遣敬差官,擧行之意,分付該曹,何如?傳曰,凡事務從省費之時,一敬差之行,民弊勝言?本寺栗木,其果無有乎?舊遺在,該房問啓。
有政。吏批,判書李最中進,參判金應淳在外,參議金相翊病,承旨洪纘海進,以李迪輔爲司諫,洪景顔爲獻納,任希簡爲正言,沈觀之爲輔德,李商舟爲奉常正,黃榦爲司僕正,李漢一爲吏曹佐郞,鄭持淳爲工曹佐郞,李瑞會爲平市主簿,鄭亮采爲掌苑別提,金翊休爲典籍,李斌爲典籍,金履坤爲童蒙敎官,李寧會爲永禧殿參奉,閔鍾烈爲南學敎授,梁世絢爲南陽府使,李思祚爲長淵縣監,鄭槃爲沃溝縣監,金載均爲同福縣監,兼持平單金載祿,兼春秋單李翼相,學正單金光瑞·崔大圭,檢閱單柳誼。
兵批,判書李景祜病,參判尹東暹進,參議安杓在外,參知趙重明病,承旨柳善養進,副護軍李潤德·柳光翼·李廷壽·鄭肅良,副司直尹得雨·安杓·姜始顯,僉知二單李光彬·河有龍,副司正金憲求。
左副承旨柳善養,以兵曹言啓曰,今八月十一日,北部居忠贊衛金興泰稱名人,自興化門入來,差備門外擊錚,依例令攸司,囚禁治罪,當該守門將楊泓,依定式推考,何如?傳曰,允。又以御營廳言啓曰,去夜無犯夜人所捉之意,敢啓。傳曰,知道。又以左邊捕盜言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
全羅兵使閔趾烈狀啓,靈光居砲保丁夢位女阿只等囕死事,傳于洪纘海曰,令本道,恤典擧行。
副司直鄭存謙疏曰,伏以臣,罪著昏謬,罰止薄勘,杜門蹙伏,日夕訟愆,曾未幾何,恩敍遽降,收錄如舊,繼以有樞府新除,戴罪含恩,惶感交中,在臣分義,固當竭蹶趨謝之不暇,而第臣老母,方患病疾,浹旬危篤,眞元日陷,省覺時昏,俄頃之間,症形累變。臣以孑然一身,左右扶將,方寸焦遑,目下情理,實無暫時離捨之望。今日朝班,飭敎截嚴,而亦無以進參,惶隕罔措,玆不得不疾聲號龥於慈覆之下。伏乞天地父母,特垂矜諒,亟遞臣本兼諸任,俾得安意救護,仍治臣瀆擾之罪,以肅朝綱,公私萬幸,臣無任屛營祈懇之至,謹昧死以聞。答曰,省疏具悉。往事何言?其況西樞,卿勿過辭,竢少間察職。
庚寅八月十一日午時,上御崇政殿。大臣·備局堂上引見入侍時,領議政金致仁,左議政韓翼謩,右議政金尙喆,刑曹判書沈鏽,行副司直韓光會,副司直具善復·李章吾,吏曹判書李最中,禮曹判書洪名漢,淸川君金鍾正,行大司諫嚴璘,掌令李萬育,應敎趙宗鉉,左副承旨柳善養,假注書權偀,事變假注書金憲球,記事官兪漢謹·吳鼎源,以次進伏訖。致仁曰,聖體,若何?上曰,氣則一樣矣。尙喆曰,再明日,終日行禮露坐,昨日又爲終日後還宮,臣等不勝欣忭,聖體恐未知,何如?上曰,能事畢矣。致仁曰,六日晴明,而今日復雨,以此減膳過矣。尙喆曰,今日之雨適來,聖心雖警愓,此不當過慮也。上曰,豈其然乎?翼謩曰,寢睡,何如?上曰,睡則善矣。翼謩曰,水刺,何如?上曰,不能善矣。上曰,再昨予若不往,則必至於權安,而爲還安祭矣,腎瀝湯初服之,則腹中似凉矣,而猶能强爲殿講矣。以此之氣,亦能行禮,此陟降攸賜也,進湯劑後,似甚憊,恐非其時而然也。翼謩曰,此藥前後進御三十餘劑,而不曾然矣,今豈爲害乎?尙喆曰,此藥進御後,詳察其動靜,與建功何如,則可以知其效矣。上曰,昨日豈宰殺之日乎?一邊受香,非宰屠之時也,必以此爲害矣。致仁曰,豈其然乎?聖敎過矣。此下,詳載上注日記上曰,惠民署三千石穀物,朝鮮之民,豈得知甘草之味乎?尙喆曰,設置之法意有在,而不可分排矣,何以則爲好乎?上曰,申飭而已,何可分排乎?尙喆曰,提調則謂以五部捧甘,抄其甚難者,分給爲好云矣。上曰,不可分排矣,大抵政院人參,亦以價捧之,堂堂千乘之國,此實苟且之事也。尙喆曰,若皆以人蔘用之則亦難矣。上曰,其亦然矣。光會曰,非特人參,麥門冬·牧丹皮,貢人亦爲呈備局除減矣。上曰,此則非矣,若然則生麥散,亦不得入麥門冬乎?仍命曰,其時以麥門冬·牧丹皮事,呈狀貢人,令攸司科治,許題備堂罷職。又下敎曰,俄者下敎,姑勿頒布,使本署提調査實以奏。翼謩曰,試期已近,都事京試官,次第下去,其中一人,有限一朔罰直之下敎,故不敢下直云矣。上曰,誰也?翼謩曰,忠淸道京試官宋載經也。上曰,宋載經其令卽日辭朝。翼謩曰,全羅都事金載祿,以未付兼臺之故,亦不得辭朝云矣。上曰,政官牌招開政。出擧條光會曰,本署設置,法意甚盛。古有惠民樓,民有病,來告者,劑藥以給矣,其法之不行,久矣,而其後貢價,亦多減損矣。昨日臨幸,十行絲綸,迥出尋常,聰聆所及,實爲欽仰,而臣待罪提擧,方思導揚德意之道,何以則有惠民之實效乎?上曰,問于輔相。翼謩曰,惠民之名甚好,昨日臨幸,實仰聖意之非偶,以有數之貢價,應無限之藥物,眞所謂博施濟衆,堯舜病之者也。然今春,旣奉聖敎,申飭東西活人署,病人來寓者,隨其症形,救療官來告本署,覓給相當藥物,如使兩署,遵奉朝令,則實惠庶可及民矣。尙喆曰,本署貢價,自有定數,劑藥博施於國中,恐是行不得之政,如値今年癘疫之時,而東西活人署,自有救療官,隨其緩急,分給藥物,着意奉行,俾有實效,似好矣。上曰,依此爲之,誠好矣。出擧條璘曰,臣自在從班,言議巽軟,淸朝耳目,本非其任。前後見職,輒犯違逋,而朝參之命,出於特敎,備員一肅,只爲耿光之一覲,旣出之後,不得不仍參於兩日陪班。反顧初心,惶恧靡指,而溺職之失,又著於昨日矣。古之臺閣,君上擧動,小有違於應行之典禮,則雖在天理人情,所不可抑遏者,輒皆爭執,而今則此風之不復見於世,久矣。近來自上,每當動駕之日,雖有他所之歷臨,而或因興感,或因所重故,諸臣不敢爲諫止之計,此已大有媿於古道,而至於惠民生徒試講,有何不得已之事,而乃有此親幸本署之擧乎?下行有司,固非望於我殿下,而此則尤是有司事之最微細者,國體之虧損,當如何哉?若使臣早卽聞知,求對駕前,據理仰請,則以殿下聖明,必有翻然開悟,不竟其事,而妄謂歷臨,必有所關係甚重者,泯泯默默,退在班行之後,終使聖上擧措,不免失中,此豈非如臣疲劣,不能擧職之罪,其何敢一刻晏然於臺次乎?請命遞斥臣職。上曰,旣示予意,先爲下敎,未及周旋,何傷之有?勿辭亦勿退待。出擧條璘曰,請還寢鍾城府爲奴罪人天大酌處之命,依律處斷。上曰,勿煩。出擧條璘曰,請黑山島爲奴罪人五得依律處斷。上曰,勿煩。璘曰,臺臣之以疏代避,本非故例,前後禁令,亦非一再,而日昨兩諫臣,以親嫌陳疏,竝爲踏下。若使引避處置一遞,則一不必遞矣,當初喉院之不却捧入,未免不察,請當該承旨推考。上曰,依啓。出擧條萬育曰,請還寢東呂·址淳等還配之命,更令王府,嚴鞫得情。上曰,勿煩。出擧條萬育曰,請還寢定配罪人金柱泰減等之命。上曰,其勿復煩。出擧條萬育曰,黑山島爲奴罪人五得,依律處斷。上曰,勿煩。出擧條藥房再進湯劑訖。詳載上注日記上曰,夕講爲之。出榻敎大臣及諸堂,先爲退出。知事洪名漢,特進官金鍾正,參贊官李碩載,侍讀官趙宗鉉,侍讀官李命彬,以次進伏訖,上講大學衍義首篇訖。上曰,上番讀之,宗鉉讀首大文。上曰,下番讀之,命彬讀第二大文訖。上曰,文義陳之。宗鉉曰,堯典大學,相爲表裏矣,堯典欽明之明字,乃所以明明德於天下,而自有不期然而然者矣,於此留心,好矣。上曰,所奏好矣。命彬曰,知止而后有定之止字,與至於止善之止字,此俱是止字,而其中,自有階級矣,於此等處,留心,好矣。上曰,然矣。名漢曰,一邑皆以修身爲本,爲學之要,不越乎本之一字矣。上曰,好矣。鍾正曰,此乃序不可緩,而功不可忽也。上曰,然矣。碩載曰,至于上下敬之一字也,毋不敬然後,學文可成矣。上曰,風泉陟岵章持入,上講三篇訖。上曰,上番讀風泉,下番讀陟岵,宗鉉·命彬以次讀訖,上又講蔘莪章二遍,藥房三進劑。詳載上注日記上命書傳敎曰,今憶備考中事,頃者入舊闕,尋仁安殿。嗚呼,何意,此後三百幾十年之後,逢此忌辰,予何便臥房中?明日當祗迎,儀注安徐,時刻侍衛凡節,禮房知悉擧行。又命書傳敎曰,獻官難差,莫若此際,雖此時,祗迎皆欲爲焉,況朝鮮食祿之臣乎?來朝祗迎時,祭報府,其令修聞,稱頉人,獻官,畿甸投畀,堂下湖西投畀,使此輩少知暮年其君,其稱頉者,雖宗班,皆令一體捧傳旨。上乘輿。又命書傳敎曰,昨臨惠民署,非爲生徒意固重也。若孔聖所云,我愛其禮之意,須看惠民二字,徒其名而無其實,可勝寒心,意雖此也,下敎不過朝紙上文具,若問所爲,一生徒,若干前銜,今者薇垣長所奏,可得臺體,特賜半熟馬一匹,以示予意。上曰,明日祗迎,祭報府持入,卽爲持入,善養讀奏。上曰,大祝申飭,若何?則以未通淸者,苟充塡差,事之可駭,莫此爲甚,當該色郞廳汰去,獻官其亦予意,若何?李河述特遞,其代,通政姜始顯差遣。又命書傳敎曰,寧陵大祝,修撰李命彬塡差,明陵大祝,應敎趙宗鉉塡差。又命書傳敎曰,恩彦·恩信皆爲孫班,而昨日特敎之下不參,予或未見否,問于宗親府,其果不參,特施不敍之典。又命書傳敎曰,近者中官萬萬無狀,爲金玉者,以食爲重,堂下者驕慢爲事,莫重殿座時,應奏不奏,知而不奏承傳色堂下中官知人事間,其令勿踰闕門,中官安國來,尤爲無狀,令內侍府刊名,上命都承旨具允鈺進前,讀政望,允鈺讀之,至李奎緯。上曰,此人最不遭辱,謂當久行矣,今乃如此,正自頽也,極爲駭然。仍命書傳敎曰,近來紀綱雖解弛,蕩滌下敎,墨未乾,而李奎緯焉敢首擬,事之可駭,莫此爲甚,當該參議銓官罷職。上曰,三堂皆入乎?允鈺曰,參判金應淳在外矣。上命書傳敎曰,在外參判許遞,其代,兵曹參判東暹除授,其令牌招受批。又命書傳敎曰,今番下敎後,欲飭而猶默,一下敎之後,於文臣令望大通,人君申飭,卽乘機蕩然,若此不已,蔭武其將束手,此後申飭,俾勿隨窠擬入,俄而吏曹參判尹東暹肅拜,進前承批而退。上曰,今日政新除守令,明日盡爲下直。出榻敎上曰,宣傳官二員入侍,宣傳官李亨默·李商五進伏。上曰,分往東·西郊,看審今日風災,何如而來?上仍還入大內。
上在慶熙宮。停常參·經筵。
神德王后忌辰齋戒。
夜一更,流星出天中淡雲間,入東方天際,狀如拳,尾長二三尺許,色白,光照地。
藥房都提調臣韓翼謩,提調臣金時默,副提調臣具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,噫,今雖衰耗,快之一字,尙今深戒,繫于包桑,卽數字符,漢儒傅會,心常哂之,而理亦不誣,問答旣諭。昨日殿中下敎,卿能記有,奚其不初審,欠於致潔?報謝將行,雨聲隨聞,豈特誣神,減饌之敎,焉可已也?其命雖下,雨猶不止,風且起,而欲霽未霽,無異提醒,卿等受予意,代以建功然後,風雖止,而其後所奏,可見誠心故,果有今日,願察其影,豈不懍然?嗚呼,憶八歲今日,登峴望呼,是何日,而七十七歲,復逢此月此日,興惟及此,心欲隕而膽欲墜,氣何暇諭?建功其猶却也,而三日飲其爲十五日也。噫,況今日祗迎,憶古安仁殿,而追憶國初,萬懷交中矣。
中宮殿·惠嬪宮,藥房口傳問安。答曰,知道。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
具允鈺啓曰,左承旨徐浩修,今日不爲仕進,卽爲牌招,何如?傳曰,允。
李在簡啓曰,檢閱柳誼,旣已付職,卽爲牌招,何如?傳曰,允。
以承傳色口傳下敎曰,左副承旨柳善養遞差,姜始顯代爲獻官,卽爲入來受香,承旨有闕代,姜始顯除授,牌招察任,房順房。
具允鈺啓曰,獻官柳善養,時無職名,令該曹,卽爲口傳付軍職,何如?傳曰,允。
兵曹口傳政事,副司直柳善養。
傳于柳善養曰,守令京試官,乘轎處留待。
香祗迎罷後,政院·玉堂·藥房口傳問安。答曰,知道。
李壽鳳,以義禁府言啓曰,春川府中道付處罪人金相福,春川府付處事命下矣,依例發遣府都事,押送之意,敢啓。傳曰,知道。
以承傳色口傳下敎曰,今番入庭宗臣,皆令入來,儲慶宮外孫堂上以上隨詣者,亦爲待令。
以承傳色口傳下敎曰,儲慶宮內庭不入參人,斯速捧傳旨以入事分付,又下敎曰,以所知者言之,雖金頤柱若隨駕而不參,亦爲捧傳旨。
以承傳色口傳下敎曰,幾人入來,而宗班中,亦幾人入來乎,知入。
傳于李在簡曰,俄者下敎人,催促入來後入侍。
傳于李在簡曰,下敎之下,焉敢若此?幾人入來與否,知入。
傳于李在簡曰,宗臣入侍時,左副承旨雖入侍,右副承旨亦爲入侍。
備忘記,噫,近五十年亘中者,今日若此,今何復諭焉?朝鮮大小臣子,咸知。
藥房口傳啓曰,臣等顒俟入侍之下敎,自午至申矣。湯劑再進,不容少緩,日已向昃,玆敢來詣閤外,相率求對,卽降兪音,仍進湯劑,千萬祈祝之至,惶恐敢啓。
以承傳色口傳下敎曰,戶判旣來,動駕且近,貢價盡上下與否知入。今番動駕,與他時有異,遮帳手本上下事,分付。
李壽鳳,以戶曹言啓曰,司宰監貢人舊遺在蕩減事,命下矣。取考文書,則戊寅以上遺在,曾已蕩減,己卯年實餘遺在,蕩減物種實數,別單書入之意,敢啓。傳曰,知道。
徐浩修,以訓鍊都監言啓曰,去夜無犯夜人被捉之意,敢啓。傳曰,知道。
徐浩修,以左邊捕盜廳言啓曰,去夜犯夜人無所捉,敢啓。傳曰,知道。
徐浩修,以右邊捕盜廳言啓曰,去夜犯夜人無所捉,敢啓。傳曰,知道。
徐浩修,以一所巡廳言啓曰,去夜無犯夜人所捉之意,敢啓。傳曰,知道。
徐浩修,以二所巡廳言啓曰,去夜無犯夜人所捉之意,敢啓。傳曰,知道。
李在簡,以禮曹言啓曰,今此陵幸時,凡事,依丙戌年例擧行事命下矣。取考丙戌前例,則明陵親祭後,次詣翼陵展謁,次詣敬陵展謁,詣高陽宿所,仍詣昭寧園親祭,而順懷墓展拜,則不爲磨鍊矣,今亦依此例擧行乎?敢稟,傳曰,旣已下敎,依例擧行。
李在簡,以禮曹言啓曰,今此陵行時,王世孫旣命隨駕,亞獻之禮,依例磨鍊乎?敢啓。傳曰,旣已下敎,依例擧行。
李在簡,以禮曹言啓曰,今此陵幸時,王世孫,於闕門外晝停所,陵園洞口外,當有祗迎節次,而取考丙戌前例,則因傳敎,祗迎安徐,隨後以出矣,今亦依此例擧行乎?敢稟。傳曰,旣已下敎,依例擧行。
庚寅八月十二日辰時,上詣延和門。香祗迎入侍時,行都承旨具允鈺,右承旨李碩載,左副承旨尹養厚,右副承旨洪纘海,同副承旨姜始顯,假注書金重燮·權偀,記事官兪漢謹·吳鼎源,以次侍立訖。上具翼善冠·袞龍袍,乘步輿,出通陽門,詣延和門外祗迎訖,仍步詣興化門外乘輿,命書藥房啓辭批答訖。上曰,昨日政事,以紾兄之臂,爲口法之人,遽然擬望,李最中放恣難化者,氣質近稍勝矣,今復如此矣,參議則不參乎?允鈺曰,以式暇不入來矣。上曰,雖入來,判書書之奈何?其姪則賢矣,爲父上疏,賢矣。藥房都提調韓翼謩曰,以賢下敎,渠若聞之,則尤當感泣矣。上曰,予有抑强之心故,其時處分,而李商芝如此,予悔矣,難人則李商芝·李基敬二人矣。翼謩曰,李基敬,臣則以爲非矣,聖恩至此,而豈不來京乎?上曰,鄭玉之祖,甚短小矣,名誰也?允鈺曰,鄭琢也,所坐處,勿使掃塵,其人難矣,鄭玉有子孫乎?可以悶之矣。翼謩曰,此則茫然不知矣。上曰,林錫憲賢矣。世上賢人,予見林錫憲一人矣,爲堂上後,往此道乎?碩載曰,副寧府使堂上,而其時以凶年擇差矣。上曰,終於北道矣。上曰,摘奸宣傳官入侍,宣傳官李亨默·李商五進伏。上曰,東郊,何如?亨默曰,風雨雖過,而穀盡成實,不爲災矣。上曰,西郊,何如?商五曰,無傷害處矣。上曰,風則何如?商五曰,不如嚮日之風矣。藥房都提調韓翼謩,提調金時默進伏曰,夜間聖體,若何?上曰,不省其如何矣。翼謩曰,寢睡,何如?上曰,睡則善矣。翼謩曰,水刺,何如?上曰,於粥調密而進矣。翼謩請進湯劑,上曰,三日於此處進飮之後,予當不接矣。翼謩曰,豈如此下敎乎?上曰,卿又豈可守閤乎,仍進御湯劑訖。命書傳敎曰,予之常取,其惟質實,右承旨李碩載,承旨已久,而尙未畢做,予見多人,幾旬若一。噫,此人,數十年之間,皆見父子,而是誰外孫,乃父乃子,予尙思其祖,卽此一事,可謂不墜其先,特賜大鹿皮一令,莫云一皮,予意則百矣,上仍還御延和門殿座。上曰,京試官,都事入侍。出榻敎忠淸道京試官宋載經,全羅都事李崇祜,江原都事李壽勛進伏。上曰,近來科場不嚴,勿如成有烈披几見之也。載經曰,雖無下敎,豈敢泛然乎?上曰,今番若不善爲,則自有當律矣,載經·崇祜·壽勛先爲退出。上曰,守令入侍。出榻敎南陽府使梁世絢進伏。上曰,予故爲點除矣。宣諭訖,退出。上乘輿。翼謩曰,再湯劑,許令入侍伏望。上曰,置之。翼謩曰,萬萬過矣,乞承下敎矣。上曰,還內思之後,當下敎矣。翼謩曰,何時當入乎?願承下敎矣,上仍入司謁房。此下詳載草記所謄有頃,上出御延和門內。命書傳敎曰,乙亥之擧,卽追遠報本之意也,自此以後,義理明於宇宙,爲海東臣子者,雖前不敢,況此乎?噫,今番兩日展禮,實是千千萬萬料表,特命內外孫入庭。內外孫之衆,莫盛於本宮,晩年欲表其盛,有此敎,有標諸宗,年少外孫一人尙矣。耆舊重臣外,漠然若不知,其涉寒心,有下敎矣。今者忽思,不參中大官在焉,不覺駭然,予雖衰矣,豈可區區小官。領府事金相福春川府中道付處,都事,卽令下直,其日參外班中,勿論文·蔭·武,令敦府考錄,有敦寧者,堂郞進去,譜牒中,限十年付籤,以謝陟降。又命書傳敎曰,噫,瞻望西郊,瞻望順康園,瞻望金浦,再昨特命入庭之後,爲外孫者,八旬其君與沖子展拜之時,皆令入庭,於渠可謂榮矣。右參贊徐命臣,侍直金魯鎭外,無一人入參。嗚呼,於此,爲外孫者,可謂遍於朝,而其敢若此,此人等,只知其眞乎?事之無據,莫此爲甚,其時外庭入參中,名在敦寧,不入庭者,施以告身三等之律,若是下敎之後,欺隱不現者,令敦寧府,嚴査,墨名譜牒,此後不敢以敦寧稱之。又命書傳敎曰,人君造化,在於懲勸,慢者旣懲,勤者不勸,右參贊徐命臣特爲加資,當日下批。允鈺曰,惠民署藥材中,天麥門冬·牧丹皮,何時減省知入事下敎矣。招問該署貢人,則天麥門冬,辛亥年,因渠輩上言,以艾木換色進排事,回啓蒙允,牧丹皮,壬午年,因上敎釐正貢弊時,以原貢十斤,分納五上司之意,成節目定式,至今遵行云矣。上曰,麥門冬,使之依舊進排,分付可也。上還入大內,諸臣遂退出。
庚寅八月十二日申時,上御集慶堂。儲慶宮內庭入參諸臣入侍時,右承旨李碩載,假注書權偀,記事官兪漢謹·吳鼎源,左副承旨尹養厚,宗臣海溪君·全恩君墩·順義君烜·河南君垙·安昌君燝·安川君烓,以次進伏訖。上曰,卿等以章陵子孫,入參乎?墩曰,臣等爲元廟仁廟子孫矣。上曰,眷黨,只謂內孫,而外孫亦以眷黨,知之乎否乎?儲慶宮,則達城尉·錦陽尉子孫甚多矣。碩載讀奏不參現告,至徐有良。上曰,在外矣。碩載曰,今方捧現告,而爲子孫之人甚多,以至於外外孫,則殆無不爲子孫者,直外孫,與外外孫,無定奪下敎故,今方眩於擧行矣。上曰,至於外外孫,則豈可盡爲乎?左副承旨則何以爲子孫乎?養厚曰,臣則達城尉之外孫矣。上曰,領府事則何以爲子孫乎?碩載曰,爲外外孫矣,戶判亦外孫之外孫故,方以爲惶悚矣。上曰,若問其爲子孫者則必多矣。碩載曰,太半於朝廷矣。上曰,若是多乎?宗臣則爲幾代孫乎?墩曰,海溪君·順義君則爲五代孫,臣行則爲六代孫矣。上曰,廟班以行列爲班乎?墩曰,然矣。今有恩彦君兄弟故,爲四行矣。上曰,金領府事,予以爲非矣。雖爲公主子孫,旣已封園之後,豈不爲孫乎?諸宗臣,先爲退出。上命書傳敎曰,今者卿等之胥命,其涉過矣。以此若此,擧朝豈有餘人?卿等安心勿待命事,遣史官,卽爲傳諭于金判府事。今聞重臣,亦以此撕捱內局云,此後此等撕捱,一切嚴禁,俾無紛紜之弊。上曰,何以爲子孫乎?碩載曰,其外外家,卽尹家也,內局入侍。詳載上注日記上命書傳敎曰,嗚呼,今番南殿,欲申忱而詣乎?噫,幾年曠禮,六月展謁,已是料表,三昨,因其慨然,殿講,講經文臣,且講二守令講,臨門,欲行朝參,千千萬萬料表,禮單遽到,夙宵憧憧,惟在此耳。其卽命駕,親自奉審,若問答中,事事循便,禮已成,而餘懷耿耿,詣儲慶宮,又爲行禮。噫,曠禮幾年,兩日躬行,復何餘憾,雖然,外裔盛,莫盛於此,無論文·蔭·武,皆入內庭,此乙亥以後,欲伸微忱之意也。諸宗·都尉·副尉外,所謂外裔,只金魯永一人,其涉訝之,昨今下問,至於金相福,旣參不入庭入小次,忽覺曷勝寒心。入內後,臥而都思,心酸亦歇后語,召諸宗臣,三昨隨駕中,爲直外裔者,皆令入侍,而無一應召。噫,二大官·一重臣,卽外外,而或胥命,或引嫌,以此求索,其將遍朝,予何求此?其猶駭然者,許多文·蔭·武豈無直外孫,而尙今寥然。今日內,若無一人自現,頃者不過一件物事,所關莫重,故留典設司受現,況此乎?此關係莫重,人鬼立判之事,至來朝,若無消息,豈云典設司,予有自量。噫,今予政院,不能檢飭此等事,今予該曹,亦不能飭以自現,此國不國,君不君,以此嚴飭。又命書傳敎曰,若是不飭,事之駭然,莫此爲甚,今日在院諸承旨,一倂罷職。參知柳思欽,承旨除授,牌招入直。又命書傳敎曰,國子長尹東昇·李在簡·李壽鳳,承旨除授,徐浩修只推,一體牌招察任,房順房,諸臣以次退出。
庚寅八月十二日酉時,上御集慶堂。藥房入侍時,都提調韓翼謩,提調金時默,副提調具允鈺,假注書金重燮,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·徐命緯,以次進伏。上曰,濟州米,已爲裝發云耶?曰,然矣。李碩載爲人,可尙矣,於焉之間,見其已老,而儼然若其父,誠可貴矣。翼謩曰,爲人質實矣。翼謩請進湯劑。上曰,一貼艱矣,其可再乎?翼謩曰,此非如此下敎者也。上曰,至今支撐,亦不肖也。翼謩曰,保嗇聖躬,實是聖孝之無疆,聖躬之萬安,豈非聖孝乎?若以臣言爲非,則明言其非,罪之焉。下誠焦迫,倘如何哉?上曰,一貼之不進,豈有傷乎?翼謩曰,三貼之餘,再貼亦稀,況減進一貼乎?大劑之後,一貼則無效矣。上曰,一貼亦是强進。翼謩曰,保嗇聖躬之道,豈如是乎?上曰,祗迎後,臥而思之,殆若無心,若墮煙霧中,其止之。允鈺曰,如此之時,豈不進湯劑乎?上曰,翰林誰也?曰,兪漢謹,吳鼎源也。上曰,鼎源之先,頃於元仁孫,許知之矣,漢謹之先,其父彦好之爲人,可尙矣,此乃古人之子也。上曰,金相翊拔之乎?允鈺曰,以式暇承牌而卽出云矣。上曰,非爲親査而私之,爲人,誠可尙矣。翼謩曰,誠可恃之臣也。仍起伏曰,聖躬之勞動,莫若近時,聖心之煩惱,亦莫爲今時,而不顧節宣之方,豈不悶迫乎?臣於夕入侍,未盡所欲啓者矣,腹部之不安,尤宜溫進湯劑矣,請診候。泰輿曰,左右三部度數不均,而左三部沈,右三部不舒矣。許礈曰,脈候左右三部沈,而滑體不足矣,餘皆略同。翼謩曰,與諸醫定湯劑以進,好矣。上曰,薑茶少進,而腹中,若以石壓之者然,此湯飮之乎?許礈曰,五積散當加入人參矣。允協曰,自前如此之時,或用薑茶,而許礈之五積散,非不好矣,以臣之見,當用正氣散矣。道炯曰,腹部有症,當用建功矣。季良曰,脈候雖沈,而不至大段,先用建功,好矣。上曰,建功先爲溫來,而繼用他藥,可也。翼謩進建功湯,上進御後,命諸臣少退,夜三更,更爲入侍。翼謩曰,夜來聖體,若何?上曰,一樣矣。請診候,泰輿入診曰,左三部沈候,則比夕似甚,右三部亦沈而度數不均矣。許礈曰,脈候左三部沈,右三部沈而度數之不均,比夕尤甚矣。李以楷曰,脈候度數不均,而右三部之沈,則與夕一般,左三部則比夕似甚矣,諸醫之言竝同,進湯劑,上進御後,請診候。方泰輿曰,左右三部,沈候與滑體之不足,其間似勝矣。礈與以楷曰,三部之沈與不足,似勝矣。上曰,脈候不足,今爲初乎?諸醫曰,自前或有如此之時矣。允協·季良等曰,沈與不足之候,次次差勝矣,命緯之所奏亦同。上曰,建功今日有功矣。翼謩曰,建功實是天生之良劑也,無處不當,無時不合,可以當正氣·五積等藥矣。翼謩更進建功湯曰,此是痰候溫服,似宜矣。上曰,今則怳然大覺矣。少間,請更診,諸醫竝以次入診曰,漸漸差勝矣。上曰,非但脈候,予之神氣似勝矣。泰輿等曰,脈候之沈與不足,似勝矣。翼謩曰,今日當進幾貼。許礈等曰,今已四更,連進三貼,似好矣。上曰,俄者手足麻木,此亦痰乎?諸醫曰,非惟痰矣,氣度不順而然也。翼謩曰,臣等與諸醫,直宿可也,國體則直宿例也。上曰,今則氣已周平,何必如是?爲之則備禮爲之,只一人直宿,則徒驚人心矣,更進建功湯,上進御後,少頃,請診候。上曰,少觀而爲之,可也。翼謩曰,建功似當加數以進矣。上曰,建功,奏效矣,自朝至今四貼矣,今則夜已分,不可以一日論矣。翼謩曰,今年則自春至秋,聖候萬安,益加節宣之道,是臣所望也。上曰,此漢三貼入之後,能壓者,誠怪矣。允鈺曰,頃聞生獐有減封之命矣,今旣不進腎瀝,則依例封進,何如?上曰,從當更進,姑置之可也。翼謩曰,明後當用三貼,桂皮與乾薑加入之數,更爲詢問,似好矣。上曰,依前製入,可也。請診候,諸醫以次入診而退奏曰,脈候沈與不足之候,似勝矣。翼謩曰,來朝則果爲召見,是臣之望也,伏望還收香祗迎,何如?上曰,雖如此,豈可廢乎?翼謩曰,若是下敎,實不勝悶迫,諸臣遂退出。
上在慶熙宮。停常參·經筵。
仁顯王后忌辰齋戒。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。觀今氣像,幾十年亘中之懷,何耐一夜旋愈?亦豈孝乎?下敎時,入侍焉。
中宮殿·惠嬪宮,藥房口傳問安。答曰,知道。
李在簡啓曰,新除授檢閱柳誼,時在京畿衿川地,斯速乘馹上來事,下諭。傳曰,允。
香祗迎罷後,政院·玉堂·藥房口傳問安。答曰,知道。
邊得讓啓曰,大司憲洪麟漢任所在外,執義呂善應在外,掌令李萬育·鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
上詣典設司後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李在簡曰,守令下直後留待。
又傳曰,中官申德龍下敎置之。
以承傳色口傳下敎曰,承文院官員,闕直都承旨,親詣奉審,而視粧視樻,若無臣謹封,亦爲臣謹封,少頃來奏。
又下敎曰,更思之,其時提調,似是李溵矣,前戶判其日果入來乎?知奏。
又下敎曰,更思之,今番隨駕提調,持湯劑待令耶,入參於外班耶?知奏。
又下敎曰,耆社之臣來參則貴矣,凡公會,不可知委,原傳旨中,李吉輔,邊致明付標。
傳于李在簡曰,內外司入直文蔭官,使之待令。
傳于柳善養曰,春坊入直爲之,服色以時服擧行。
傳于具允鈺曰,長淵縣監·沃溝縣監留待。
以承傳色口傳下敎曰,照訖講,雖已設,試官率儒生入來,雖已盡爲之,試官亦爲率而入來。
吏曹口傳政事,禁府都事鄭翼祥,掌苑別提鄭亮采相換。
傳于李在簡曰,內局入侍。
吏曹口傳政事,李顯永爲長淵縣監,吳載衡爲沃溝縣監。
李在簡,以禮曹言啓曰,今八月十一日所下傳敎中,有減膳三日之命矣,三日之限,止於今日,自明日,依例復舊封進之意,分付,何如?傳曰,允。
柳善養,以侍講院言啓曰,本院文學李溎,姑降入直矣,纔被刊版之敎,出去,兼司書李養遂在外,司書·說書,兼說書,俱未差,下番闕直,事甚未安,兼輔德趙㻐,兼文學沈頤之,新除授輔德沈觀之,竝卽牌招,以爲推移入直之地,何如?傳曰,允。
李壽鳳,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
邊得讓,以義禁府言啓曰,再明日擧動時,大駕各差備都事九員,王世孫考喧左右都事二員,本府入直都事一員,合以十二員分差,而無以備數,春川府出使都事鄭翼祥,卽令該曹口傳相換,假都事二員,亦令差出,以爲分排之地,何如?傳曰,允。
又以義禁府言啓曰,承文院前副正字李祖源,狼川縣投畀事,命下矣。投畀罪人李祖源,以傳敎內辭意,具罪目,依例發遣府羅將,當日押付于配所之意,敢啓。傳曰,知道。
庚寅八月十三日辰時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨柳思欽,假注書金重燮·權偀,記事官兪漢謹·吳鼎源,以次侍立訖。上具翼善冠·袞龍袍,乘步輿出通門,詣延和門外祗迎訖,仍步詣建明門乘輿。藥房都提調韓翼謩,提調洪名漢進伏,輿前。翼謩曰,聖體,若何?上曰,夜來甚昏昏然矣,今則少愈矣。翼謩曰,寢睡,何如?上曰,睡則善矣。翼謩曰,水刺,何如?上曰,不能善進矣。上曰,禮房承旨馳詣明陵奉審後,各陵一體奉審以來。出榻敎右議政金尙喆進伏曰,夜來一時之症候,何如?上曰,少愈矣,上仍進御湯劑訖。翼謩曰,再貼何時當進乎?上曰,置之。翼謩曰,今日不可不進御三貼矣。上曰,須看擧措,予何心進湯乎?尙喆曰,莫非群下之罪也,群下有罪,而聖躬何爲却湯劑乎?上曰,幾大臣中,一爲奉朝賀,一又付處矣,爲外孫,而只隨其君,不入參拜乎?尙喆曰,昏迷未及周旋而然矣。上曰,雖昏迷,豈可忘乎?尙喆曰,金頤柱非但入直本殿,且未及知之矣。上曰,渠旣爲元廟子孫,則雖無此敎,何不自以爲異於他人而隨來乎?雖入直,當需刺而來參矣。尙喆曰,夜來有未安之候,日前動駕,明日又當大禮,不勝伏慮之至,果何如乎?上曰,昨日連進建功而卽少愈矣。上曰,如金聲八者,當用之,而終不用,而以李奎緯遽然首擬可乎?尹光禮,姜趾煥,皆可以卽用乎?尙喆曰,屢年棄置,自上,用曠蕩之典,擬於政望,不是怪事也。上曰,次次用之,猶可也,而直爲首擬乎?上仍命書傳敎曰,三皇尙矣,至於五帝,雖稱堯舜,堯典,爲大學之宗祖,眞西山豈不云乎?平章百姓,其先以親九族,協和萬邦,其先平章百姓,若問首本,克明德也,因予凉德,莫知明明德之義。旣不能明德,又何能親九族,亦不能親九族,何有平章,何有協和?今講小學立敎篇題,其不曰,俾爲師者,知所以敎,使弟子,知所以學,若其師不能,弟子何知者也,是誰是誰?雖然,五倫之義,無所逃於霄壤,九族之道,五尺咸知,而此猶若此,況莫重者乎?嗚呼,今番事後,已冷之心,有若含氷,遥望金浦,且望交河,心欲隕而膽欲墜。嗚呼,使近五十年抱難堪之懷者,今將八旬,見此光景乎?有內局,有建功故,脈能立。今行禮,而予在潛邸時,有一詩曰,門外日無軒車紛,高臥草堂報宵分,傍人若問素心處,笑指靑霄一片雲。此予幼時之意,況今暮年乎?昨日以後,此心萬倍,晝之爲友,卽一片窓,夜之爲友,亦一光燈。嗚呼,今世,自快自勝者,其宜任意,人豈千歲?予見多矣,予見熟矣。予以范質詩決之。物盛則必衰,有隆還有替,速成不堅牢,亟走多顚躓,灼灼園中花,早發還先委,遲遲澗畔松,鬱鬱含晚翠,賦命有疾徐,靑雲難力致,寄語謝諸郞,躁進徒爲爾。今予誦范質此詩,戒海東諸君子。噫,語雖近迂,庶可爲今之藥石矣,莫曰衰耄,其心不然也,上還御延和門殿座。上曰,文蔭入直官員,竝入侍。出榻敎司饔直長洪善養進伏。上曰,有敦寧乎?善養曰,有矣。金時默爲妻娚矣。尙瑞直長李商質進伏。上曰,無敦寧乎?商質曰,無矣。弼善李得一進伏,上曰,有敦寧乎?得一曰,無矣。文學李溎進伏,上曰,無敦寧乎?溎曰,無矣。兵曹佐郞宋益中進伏,上曰,無敦寧乎?益中曰,無矣。司禦金謹行進伏,上曰,無敦寧乎?謹行曰,無矣。洗馬林濬會進伏,上曰,無敦寧乎?濬會曰,無矣。尙衣別提李廷民進伏曰,引儀出身矣。得讓曰,承文院闕直云矣。上曰,誰也?得讓曰,李祖源云矣。上曰,李祖源誰也?東昇曰,故奉朝賀李喆輔從姪矣。上曰,前則承文院,如活人署矣,今則所重在焉,在外者,何敢如前乎?仍命書傳敎曰,古則摘奸之闕,必也承文院,而非徒申飾於今,事體莫重,況其君臨此之時乎。闕直可駭,承文副正字李祖源,狼川縣投畀,當日押付。上曰,留待守令入侍。出榻敎長淵縣監李思祚,沃溝縣監鄭槃進伏。上曰,皆侍從乎?東昇曰,然矣。上曰,雖侍從,當受七事講矣。思祚未能卽誦,上曰,汰去。槃誦之錯次,上曰,竝太去。吏曹正郞金夢華進伏曰,無敦寧矣。上曰,嶺南人乎?夢華曰,居善山矣。司僕判官金相直進伏,上曰,有敦寧矣,其時入直乎?相直曰,然矣。上曰,與予有敦寧,而今因汝兄失之矣。戶曹佐郞趙載述進伏,上曰,有敦寧乎?載述曰,達城尉外六代孫矣。上曰,參動駕乎?載述曰,以別豫房進去故,待令於外矣。上曰,追後來者,便殿入侍。仍命書傳敎曰,嗚呼,憶昔予年八歲時,豈意暮年?今逢此日,嗚呼,今夜宜春軒中,夢見仙馭駕整之時也,其雖逢此西郊雲漠,頃年御製詩,有馬幾匹之句,今雖立馬,將焉往哉?其若往也,將拜三陵,而只懷於此,此豈孝哉,此豈孝哉?何以寫懷,唯在南廊,報申牌後,與沖子,將御典設司齋宿,政院知悉。上曰,照訖試官,率講生入侍。出榻敎上乘輿,入延和門駐輿,命書傳敎曰,文學李溎,以永膺大君孫,敢曰,無敦寧云,噫,同姓若此,況異姓乎?此人,予意必不若此,其涉可駭,特施刊版之典。又命書傳敎曰,長淵縣監·沃溝縣監汰去代,令該曹,卽爲口傳擇擬以入,亦令今日辭朝。上仍還入大內,諸臣遂出。
上在慶熙宮。停常參·經筵。
仁顯王后忌辰日。
大殿·中宮殿·惠嬪宮,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
香祗迎罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
下敎曰,當爲祗迎,使之盡爲入來,黑圓領爲之。
又下敎曰,儲慶宮大祝,以李得臣差遣,李世孝則從當下敎矣。
備忘記,今夜宿此,西望慕峴,心若詣焉。嗚呼,明日,且詣東關,其雖然矣,只慕昔年。
傳于李在簡曰,宣傳官吳載徽,早爲入來,强弓一張賜給。
下敎曰,摠府侍衛守宮仍,騎曹參知守宮。
傳于李在簡曰,奉審承旨竝入侍。
備忘記,騎曹參判,經宿在近,前留守鄭厚謙爲參判,前承旨徐浩修爲參議。
以承傳色口傳下敎曰,騎堂明朝使之謝恩。
邊得讓啓曰,大司憲洪麟漢任所在外,執義呂善應在外,掌令李萬育·鄭彦暹呈辭,持平呂善亨在外,李長世呈辭,今日以監察茶時之意,敢啓。傳曰,知道。
李在簡啓曰,新除授徐浩修,方在罷散中,何以爲之?敢稟。傳曰,敍用。
又啓曰,新除授同副承旨姜始顯,方在罷散中,何以爲之?敢稟。傳曰,敍用。
又啓曰,院中只有臣一人,左承旨尹東昇,所當牌招伴直,而拘於廳規,不得請牌,何以爲之?敢稟。傳曰,與同副,一體牌招。
以別雲劍望筒,傳于李壽鳳曰,會恩君,順義君代差。
以寶劍望筒,又傳曰,海溪君·慶興君·安川君代差。
李在簡啓曰,明日動駕時,諫院諸臣,無進參之員,除在外外,正言任希簡,待開門牌招,以爲進參之地,何如?傳曰,允。
藥房口傳啓曰,臣等旣以三貼湯劑,稟定於診筵,而門限已迫,尙未承持入之命,動駕在曉,有不敢侵夜煩稟,不得已冒死求對陳請,暫許召入,千萬顒祝。答曰,明日展謁,此心憧憧,其止之。
以承傳色口傳下敎曰,宣傳官二員持標信,興仁門·敦義門仍留,奉審承旨·中官入來後,下鑰,開陽門亦爲仍留。
又下敎曰,咫尺更鼓熹迷,內班院,申飭更鼓,盡爲低迷,竝申飭,此後如此則當皆記過,取戶牌,再明決棍。
具允鈺,以李祖源言啓曰,今此宗廟及各陵殿秋夕祭典祀官兼大祝,皆以侍從塡差,而時無職名人員,令該曹口傳付軍職,何如?傳曰,允。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
邊得讓,以義禁府言啓曰,李世孝瑞川府投畀,當日押付事,命下矣。以傳敎內辭意,具罪目,卽爲發遣府羅將,當日押付于配所之意,敢啓。傳曰,知道。
庚寅八月十四日卯時,上詣廣達門。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨柳思欽,假注書金重燮·權偀,記事官兪漢謹·吳鼎源,以次侍立訖。上具翼善冠·黑圓領袍,乘步輿,出通陽門,詣廣達門祗迎。允鈺曰,靖陵獻官李性遂,儲慶宮獻官西春君爗,未及待令矣。上曰,儲慶宮侍衛摠管中進去,靖陵入直騎堂進去。允鈺曰,騎堂趙重明,未及入來,豫差應爲待令矣。上曰,豫差誰也?允鈺曰,柳成模入來云矣。上曰,祭官不入來祭享色書吏懸之,同副承旨受香祗迎訖。上曰,禮房承旨,馳詣太廟,左承馳詣永禧殿,右副承旨馳詣儲慶宮,左副承旨馳詣毓祥宮,奉審以來。出榻敎上曰,兵曹參判·參議有闕代,令該曹口傳擧行。出榻敎上還入大內,諸臣遂退出。
庚寅八月十四日巳時,上御集慶堂。藥房入侍,奉審承旨同爲入侍時,都提調韓翼謩,提調金時默,副提調具允鈺,假注書金重燮,記事官兪漢謹,吳鼎源,右承旨李在簡,左副承旨李壽鳳,右副承旨邊得讓,醫官方泰輿·許礈·李以楷·鄭允協·金季良·徐命緯,以次進伏訖。在簡曰,左承旨尹東昇,先已出去矣。上曰,置之,各讀奏祭報府擧案及祭物單子訖。上曰,執事若非祗迎時,則待令於闕外,祗迎時則來待於崇政門外乎?曰,然矣。命退去,翼謩曰,昨日離次經宿,日寒又緊,祗迎於興化門外,聖體,若何?上曰,苶然不知何狀。水刺之節,何如乎?上曰,食則食矣,而寢則常時言,可謂善睡,請進湯劑。上曰,莫非予誠淺,今日欲爲齋宿,建功初不欲進,而然後可以將事,故飮之矣。翼謩曰,出門之時,欲爲承候進湯,而無間未能,下情尤不勝抑鬱。上曰,今則已差云,差則又必進矣。翼謩曰,與醫相議,則脈候猶未復常,昨夜亦不能進三貼,下情憂遑矣。上曰,日氣如此,能不爲霜乎?翼謩曰,今雖爲霜,亦不爲災也,勿留聖心焉,進湯劑後,請診候。上曰,依爲焉。今日亦爲三貼乎?翼謩曰,此後三四日,不可不進三貼,而醫言脈候復常,則臣請止之矣。泰輿曰,左右三部度數則均,而滑體則不足矣。上曰,與昨夜,何如?曰,雖已差勝,而尙未復常。礈曰,度數之調均則比昨差勝,而滑體之不足,不能頓勝矣,諸醫之言亦同。翼謩曰,寢睡爲先而或有徹夜之時,豈不悶迫乎?易有向晦宴息之義,伏望留念於宴息之義焉。上曰,蔡濟恭備堂尙不行公乎?曰,近以監印懸頉矣,今則印役已訖,姑觀來頭,可以知之矣。翼謩曰,旣如彼下敎,豈不行公乎?上曰,李潭直乎?曰,陳疏而去矣。翼謩曰,今日當進三貼矣。上曰,爲之而來,禮堂年幾何?曰,甲辰生矣。上曰,予嗣服後生世者,今如此矣。翼謩曰,來日寅正,動駕下敎,而日寒如此,不無下情之憂慮矣。允鈺曰,罷漏後則寅初也。翼謩曰,明日亦爲口傳問安。上曰,依。每日煩稟未安,如此之時,必以口傳擧行,何如?上曰,依。上曰,亞銓已行一政乎?允鈺曰,頃已謝恩,而政事則未及爲之矣。翼謩曰,每有苟且之節,豫爲稟定然後,可免窘急之歎。上曰,乘輦時進之,眞殿乘輦後進之,三貼,展禮後進之。上曰,耆社臣,初非知委者,昨日二臣拔之。翼謩曰,處分皆好矣。翼謩曰,不可不進三貼,宗廟展禮後,回御齋室時,請進之矣,下輦乘轎時,請進三貼。上曰,依爲焉。進湯劑後,翼謩曰,夕湯劑待下敎乎?上曰,依爲焉,諸臣遂退出。
上在慶熙宮。停常參·經筵。
夜一更,有霧氣。
大殿·中宮殿·惠嬪宮,藥房口傳問安。答曰,知道。
大駕入齋室後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
大駕行禮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
大駕詣昌德宮,入眞殿後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
大駕詣毓祥宮後,政院·玉堂·藥房口傳問安。答曰,知道,世孫宮,政院·玉堂口傳問安。答曰,知道。
傳于李壽鳳曰,諸司豫備。
傳于姜始顯曰,左承旨·禮房承旨入侍。
具允鈺啓曰,今日吏曹省記不爲來呈故,問于該吏,則諸郞廳或在外或未差,不得修呈云。未差之代,不卽口傳差出,以致省記之遲滯,事甚未安,吏曹當該堂上,推考警責,卽爲口傳差出,如何?傳曰,允。
李壽鳳,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
邊得讓,以義禁府言啓曰,左參贊趙明鼎,特施告身二等之律,禮曹參判鄭運維,戶曹參判趙,刑曹佐郞趙瑗等,特施告身一等之律事,傳旨啓下矣。右人等,旣已拿囚,依法典,趙明鼎杖七十收贖,奪告身二等,鄭運維·趙·趙瑗等,各杖六十收贖,奪告身一等放送,何如?傳曰,允。
又以義禁府言啓曰,西春君爗特施告身一等之律事,傳旨啓下矣。爗旣已拿囚,依法典,杖六十贖,奪告身一等放送,何如?傳曰,允。
又以義禁府言啓曰,長興前府使李煜,令該府拿處,施以制書有違私律事,傳旨啓下,而特敎定律名者,勿捧原情,直爲草記勘處,曾有定式矣。李煜今已拿囚,以制書有違私律,杖一百,依例收贖,盡奪告身放送,何如?傳曰,允。
又以義禁府言啓曰,唐津縣監沈國賢,京畿監司狀啓,宣惠廳粘目憑閱處之事,傳旨啓下矣。沈國賢時在任所,依例發遣府羅將拿來,何如?傳曰,允。
大駕還宮後,政院·玉堂·藥房口傳問安。答曰,知道。世孫宮,政院·玉堂口傳問安。答曰,知道。
庚寅八月十五日寅時,上詣宗廟擧動入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,假注書金重燮·權偀,記事官兪漢謹·吳鼎源,以次侍之訖。上具翼善冠·袞龍袍,乘步輿出通陽門,詣延和門外乘輦。藥房都提調韓翼謩,提調洪名漢進伏。翼謩曰,聖體,若何?上曰,一樣矣。翼謩曰,湯劑請進御,何如?上曰,置之。八月十五日展謁,誠是料表,予無餘憾,予當不進矣。翼謩言,今當動駕,異於他時,不可不進御矣。上曰,藥房都提調·提調解見任。駕前下敎上詣興化門外,上曰,禁喧郞廳作門哨官,爲先汰去。駕前下敎上詣宗廟入齋殿,改具冕旒冠齋服,仍詣廟庭,先行四拜訖,仍詣殿內,奉審各室,至第十二室神門外俯伏移時,仍還出三門外。上曰,左通禮汰去。出下敎仍詣永寧殿奉審四室,仍命王世孫奉審訖。上仍又奉審於楹外,仍還詣太室正門外路上,俯伏移時,右議政金尙喆進伏曰,朝氣涼冷,何如是乎?允鈺曰,今日眞殿,將又展謁,所重在矣,今何如是乎?尙喆曰,欲伸孝思,當顧聖躬,何如是乎?王世孫進伏扶掖,尙喆曰,日氣過涼,冷地上,何若是久乎?上還詣齋殿門外,上曰,禮房及軍士房,進去前後殿祭器庫,奉審而來。允鈺曰,兵曹參知徐浩修入來,而方入猶現告中故,不能侍衛矣。上曰,其時入來乎?允鈺曰,以承旨隨入矣。上曰,譜牒付標中,徐浩修·尹養厚分揀。榻前下敎上曰,宗親文蔭·武不參人,有實職人知入。出榻敎上仍入齋殿,有頃,上出齋殿門乘輿。上曰,今番前導,守僕堂上乎?招問事知守僕,允鈺曰,非堂上云矣。上曰,誰爲定之乎?允鈺曰,問之則望差云矣。上曰,此是古例,而提調差出乎,問之。允鈺曰,此乃二十年創行之規,郞廳差出矣。上命書傳敎曰,噫,今予暮年,僅行此禮,凡廚院都提調監膳,則各司長官進排,摠府首堂·騎判入直,皆行首入直。曾見守僕李就善,陞資後,皆御前引導,而頃者苟充故,旣下敎,則今日亦然,此亦國綱攸在,都提調大臣勿論,本署提調從重推考。又命書傳敎曰,飭自飭,賞自賞,古則只一春謁,而嗚呼,昔年春秋定例,嗟予暮年,禴祀未能,兩謁亦未遵,今日春吉秋望,再次禮成,此誠千千萬萬料表,予常顧護者,卽此守僕也,令該曹,米布題給。上詣昌德宮進善門外降輦乘輿,詣萬安門外降輿,入內有頃,上出詣仁政殿月臺。上曰,侍衛軍兵雨具。駕前下敎仍詣毓祥宮,上曰,禮房承旨,馳詣孝章廟·懿昭廟,奉審,回駕時以奏。出榻敎上曰,今日異於他日矣,都監哨官,禁喧郞廳汰去下敎,竝分揀。出榻敎上命書傳敎曰,作法於涼,其弊也貪,莫重御前前導守僕陞資者,事體當然,其敢甚麼挾雜?昨年謁陵時,已爲下敎,則今又若此,敢曰望差,問此故例云,則曰二十年創行者,而非提調塡差,卽郞廳所爲云。噫,守僕中,金圈玉圈者幾人,而敢欲爲人陞資之計,作此可駭之擧?提調其若檢郞郞廳,焉敢若此?往事雖不可追,近八其君親展謁時,何敢循私?當該提調,大官外,施以不敍之典,今日當該郞廳汰去。又命書傳敎曰,嗚呼,臨御四十六載,年今七十七。嗚呼,幾十年難堪之懷,古往今來,爲人君者,其誰若予者乎?夜興思,必欲溘然,若問幾十年困我之光景,須看儲慶宮。曰士大夫而逡巡之擧措乎?自此以後,浮雲之心,尤若氷,以此顴之,於文於武,宗臣代盡前,雖有登科者,將復效李泌之見枳,宣薦徐行進之公然見辱,豈爲其人,可勝寒心,今日予意,其謂可乎?嗚呼,泯默數日,其唯今日,初意來此,意有在焉。永寧殿第十二室,有默奏者,今日可謂天朗氣淸,而忽有陰雲之應,仁政月臺,雨具下敎,蓋此也。道中默想曰,今日之擧,豈過乎?心自念焉,此乃予之恒日執心也。其念不止,日氣異常,忽自思曰,無乃默奏其過耶?若然則見淸而將消心,輦中暗占不止,其猶若前,自謂曰,過則自止,其何仰占?消心自誦,莫云傅會。隨心雲散,予雖不能細視,此則庶知,旣已順回,敷心陟降,故其雖若常,而將回,頃者旣諭,莫云世臣,默奏中亦奏,予則曰,今日海東末弊,卽此也。嗚呼,今日海東諸君子,庶知五倫中,有父子也。有君臣也,噫,咸卦,豈不云乎?有男女然後有夫婦,有夫婦然後有父子,有父子然後有君臣,有君臣然後有上下,有上下然後禮義有所措。噫,聖人豈欺我哉?亦不若于今好名者類乎?其欲順回故,先駐輿而呼寫。上曰,後殿,只拜四王室,使世孫奉審矣。其後,予便能瞻望於楹外而來矣。內局雖重,欲來之心甚急,而欲爲勸湯劑,予豈爲建功而止其行乎?仍命曰,藥房都提調·提調下敎勿施,命召令史官傳授。出榻敎上曰,此莫非予不孝,而渠輩,若以誠爲之,則豈有昨日兩承宣往東·西郊,中使往南郊之事乎?太平之時,仍留兩城門,此何景像乎?仍爲入內。酉時,左承旨·右承旨入侍時,東昇·在簡·偀·漢謹·鼎源進伏。在簡曰,臣承命馳往奉審則無頉矣。上講蓼莪陟岵章,各二遍訖,又講蓼莪二遍。命在簡書來初謁陵時親祭祭文及攝行祭祭文訖。上曰,再明日香祗迎,已下敎乎?在簡曰,姑未下敎矣。又命書崇陵忌辰大祭祭文訖。又命書傳敎曰,祭文製下,十八日忌辰祭獻官,以昌城尉塡差,傳香日,殿庭當爲祗迎,禮房知悉,凡事,一依前日。諸臣仍爲退出,少頃,上出宮。允鈺曰,請進湯劑,何如?提調洪名漢進前曰,湯劑待令矣。上曰,暫聽禮判來矣,有聲音矣,仍命持入,進御訖。又命書傳敎曰,雖已下敎,伊後靜而思之,萬萬駭然。嗟,彼李溎,予則曰,有識,有識之人,其豈忘本?噫,永膺大君,八大君中一,敦寧雖盡,國姓自如,何忘其本?其雖百代,金枝餘葉,此人若此,外裔何言,外裔猶飭,況姓孫乎?其令敦府,待朝卽詣本府,錄中付籤,宜使其祖,冥冥慨咄,仍爲還宮,詣延和門外,降輦乘輿,名漢,允鈺進伏曰,湯劑進御後,入內,何如?上曰,持入,仍爲進御訖,仍還入大內,諸臣遂退出。
上在慶熙宮。停常參·經筵。
夜四更,電光。五更,雷動電光。
大殿·中宮殿·惠嬪宮,藥房口傳問安。答曰,知道。
傳于姜始顯曰,爲一該郞,其君達宵乎,分付該曹,斯速擬入。
以承傳色口傳下敎曰,明日祗迎,延和門爲之。
李在簡啓曰,左副承旨李壽鳳,今日不爲仕進,卽爲牌招,何如?傳曰,允。
邊得讓啓曰,大司憲洪麟漢任所在外,執義呂善應在外,掌令李萬育·鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
傳于姜始顯曰,內局入侍。
以承傳色口傳下敎曰,此時稱在外,萬萬可駭,刊名侍從案。
傳于姜始顯曰,坐直承旨入侍。
李在簡啓曰,假注書權偀,身病猝重,勢難察任,今姑改差,何如?傳曰,允。
傳于李在簡曰,內局入侍。
假注書權偀改差代,以洪龜瑞爲假注書。
吏曹口傳政事,以南柱老爲吏曹正郞,趙瑍爲佐郞。
李在簡,以禮曹言啓曰,傳曰,噫,故判書李之億,近者藥院已辭焉,其用悵然,豈意此單之遽報?嗚呼,悵然二字,今何謂此人?況感其恩,許丹衷,素所知矣,曷勝愴惜?凡諸等事,令該曹卽爲擧行。祭文製下,成服日,遣禮官致祭,其子欲命待闋服調用,下問旣定次養云,而今無請受者,令該曹,今日內,禮斜成給,以示予存繼之意事,命下矣。問于本家,則李之億生時,以其同生弟通德郞之弼第三子弘延,定立其後云,依聖敎,李之弼第三子弘延,立爲故判書李之億之後,立案成給之意,敢啓。傳曰,知道。
邊得讓,以兵曹言啓曰,今八月十七日,武官堂上朔試射日次,而國忌齋戒相値,不得爲之之意,敢啓。傳曰,知道。
具允鈺,以敦寧府言啓曰,今番儲慶宮展拜時,不入參諸臣,付處罪人金相福,前判府事金陽澤·李昌誼,前判書金時默·趙明鼎,前參判鄭運維,前參議趙,前五衛將趙德常,前判官金頤柱,前佐郞趙瑗,依傳敎譜帖中,竝付籤之意,敢啓。傳曰,噫,頃者處分,豈仍使氣而然乎?須看昨日下敎,來臥此堂,豈予初意?雖然,處分處分,而其心諒焉。金相福,豈特慨然,而前判府事金陽澤,李昌誼,不過依法受過,而不無輕重,何論輕重?若簠簋不飾,大官宜間,其餘金時默,此人予已熟知矣,非有意於其間,不過不當泛而泛者,竝勿付籤,其餘所重在焉,予何曲諒?知道。
吏曹口傳政事,以洪相聖爲吏曹正郞,姜彝福爲佐郞。
李在簡,以敦寧府言啓曰,今此李溎付籤事,命下矣。取考譜帖,則敦寧之式,大王宗姓,限九代故,李溎以敦寧寸外,不爲載錄於譜帖中,旣無其名,則付籤不得擧行之意,敢啓。傳曰,知道。
邊得讓,以禁衛營言啓曰,依傳敎,去夜犯夜人弛禁之意,敢啓。傳曰,知道。
邊得讓,以左邊捕盜廳言啓曰,依傳敎,去夜犯夜人弛禁之意,敢啓。傳曰,知道。
邊得讓,以右邊捕盜廳言啓曰,依傳敎,去夜犯夜人弛禁之意,敢啓。傳曰,知道。
邊得讓,以一所巡廳言啓曰,依傳敎,去夜犯夜人弛禁之意,敢啓。傳曰,知道。
邊得讓,以二所巡廳言啓曰,去夜犯夜人弛禁之意,敢啓。傳曰,知道。
庚寅八月十六日丑時,上御集慶堂。坐直承旨入侍時,同副承旨姜始顯,假注書權偀,記事官兪漢謹·吳鼎源,以次進伏訖。上命始顯,讀敦寧付籤草記。上曰,不參者大非矣。始顯曰,臣其時待罪典祀官,而其呼傳未詳,故不知者多矣。上曰,此二大臣則果不知而然矣,讀草記。至金時默,上曰,此人不知矣,決非爲此之人矣。至鄭運維,上曰,此亦不知矣。至趙明鼎,上曰,此亦不知,而初不來者非矣。金頤柱則非矣,參宜矣,仍命書草記批答。又命讀擧動不參現告,仍命書傳敎曰,今番不參,萬萬駭然,而覽吏曹現告,其中李益炡·鄭弘淳,旣其,尹東暹·金相翊,勢固然矣,豈可以此自劃者,而全春君覽此,予用矜惻,于今不參,勢固然矣。一都尉,知其實,一副,亦非無端,竝勿論。其餘不參人,皆捧不敍傳旨,以示追慕其君駭然處之之意,上曰,內局入侍。出榻敎藥房入侍,始顯,賤臣偀,先爲退出。
庚寅八月十六日辰時,上御集慶堂。藥房入侍時,都提調韓翼謩,提調洪名漢,副提調具允鈺,假注書金重燮,記事官兪漢謹·吳鼎源,醫官李以楷·鄭允協·金季良·吳道炯·鄭允說·柳光翼·徐命緯,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑上進御訖,請診候。上曰,只兩廳首醫爲之。李以楷·鄭允協,入診退奏曰,脈候左右三部度數調均,而滑體之差勝,與昨日一樣矣。藥房諸臣,先爲退出。
上在慶熙宮。停常參·經筵。
顯宗彰孝大王忌辰齋戒。
自昧爽至卯時,下雨。酉時,下雨,測雨器水深四分。酉時,雷動電光。
藥房都提調韓翼謩,提調洪名漢,副提調具允鈺啓曰,狀未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。料表伸禮,其雖踰日,心猶萬倍,氣何諭乎?待下敎入侍焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
邊得讓啓曰,行大司憲洪麟漢任所在外,執義呂善應在外,掌令李萬育·鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
以承傳色口傳下敎曰,此時侍從臣在外,萬萬可駭,一二品堂上·堂下侍從,原在外外,帶軍銜在外人,卽爲知入。
傳于姜始顯曰,領相肅拜後留待。
傳于具允鈺曰,禮房承旨殿座後入侍。
李壽鳳,以兵曹言啓曰,今九月初一日,明陵擧動,仍詣昭寧園,王世孫隨駕時,問安馬各差備入把,本曹驛馬及京畿·忠淸·江原·黃海四道驛馬補把之數,依丙戌年例磨鍊,別單書入,而各道監營定差使員,今八月二十五日,京中逢點之意,發關知委,而司僕寺添補京畿驛馬,則從本寺啓下數,直爲入把事,亦爲分付,何如?傳曰,允。
壽鳳又以御營廳言啓曰,去夜無犯夜人所捉之意敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
慶尙監司李瀰狀啓曰,今七八月令進上藥材中,山藥節序差早,當月內,不得封進,惶恐待罪事,傳于姜始顯曰,勿待罪事回諭。
典設司殿座後,政院·玉堂·藥房口傳問安。答曰,知道。
庚寅八月十七日辰時,上御延和門外。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,假注書金重燮·洪龜瑞,記事官兪漢謹·吳鼎源,以次侍立訖。上具翼善冠·黑圓領袍,乘輿出通陽門於門外住輿,命具允鈺,讀奏祭報府,卽以大祝南胄寬爲典祀官,以沈頤之爲大祝,詣延和門降輿。於板位祗迎,仍步詣興化門,於門外伏地曰,大祝來耶?允鈺曰,直次稍間,未及來矣,仍進伏曰,玉體久於陋地,臣等不勝惶悚。上曰,大祝不來之前,予不起矣,卿等不必復言矣。仍命允鈺曰,大祝,鬛者似無,馬鞍必難,何以爲之?馬則兵曹馬,可矣,俄而,大祝且到隨香,上起送之曰,何不乘馬?允鈺曰,殿下在此,不敢乘之矣。上卽命右承旨,馳詣崇陵,奉審諸執事及各陵一體奉審,使之來奏,在簡受命趨出。上步入興化門,於門內坐輿。命允鈺書傳敎曰,嗚呼,人子,以親心,爲已心,于今暮年,不思癸亥以前,豈特豈曰孝,其誠不孝,再昨行禮,千千萬萬料表,今日何可望?祭文雖親製,其何能爲?此心憧憧,朝者聞雨聲亦用心,而豈特此也?因此其氣誠難,意謂若此,通陽門外住輿,令讀祭報府,大祝其果寒心,瞿然不敏,何則?旣親製祭文,昌城尉命獻官,則大祝諸執事,宜令申飭而泛忽,已處分。金夢華色郞時,塡差之大祝,仍爲苟差。今朝日氣之若此,且莫云傅會,於此一理,庶有感應者,以入直儒臣,更爲塡差,隨詣闕門,望東郊而謝過。見大祝之隨詣,回望門內呼寫。嗚呼,不肖十八歲,初求差於此陵,于今暮年,菫菫祗迎,亦是望外,遙望園陵,欲灑涕於象設,心若此而今夜宿於集慶堂,陟降雖恕,心何敢弛?且臨寫大覺。嗚呼陟降,若曰數昨宿於典司,今何便臥堂中,此誠聽則無聲之意也。嗚呼,癸巳年受香時,先拜隆福殿,其回也,來奏同殿中,莫云香祗迎,吁嗟予心,若伸由,而惟思癸巳年矣。今日亦申後宿於典設司,見獻官之當入,依頃日例知悉,允鈺寫訖。上曰,讀之,讀訖。上曰,昨日之痰候,今覺快祛,玆豈非幸耶?今者奉審承旨,似不食,可於何處食乎?允鈺曰,時尙早,且前食矣。上曰,旣以昌城尉爲獻官,則顧不重歟?大祝豈可苟充?第觀此日曉頭雷雨之時,意謂有別般事之上干天心矣。今而覺之,未必不由於此矣,處分之下,因循苟差,是果道理耶?又命書傳敎曰,此後,凡陵祭典祀官,以太常官,大祝,以侍從人,親祗迎時,必也以儒臣塡差事,定式施行。允鈺旣寫而讀之,讀已。上曰,祭官之厭避,已成規例,實爲寒心,近千侍從,盡安往?其作乞行耶?如此而其爲國乎?祭官元無難事,而徒有去來之勞矣,若是規避,必欲取便,此亶由於不善導率矣。仍命孟嘗君,以齊之公子,能養三千食客,使之能事事而不避,予以是難之矣而已。都提調韓翼謩,提調洪名漢進伏曰,夜間聖體,若何?上曰,一樣矣。寢睡·水刺,亦何如?上曰,亦一樣矣。翼謩曰,湯劑來待矣。上曰,進之。上持湯久之曰,今日之事,已定頓,可以服之矣,遂飮。翼謩,名漢因少退,上命東昇,書傳敎,初以壯洞人之漂死事,呼寫矣。及聞允鈺之言,知其生還,上仍驚曰,其然乎?卽使改書曰,昨聞相臣所奏,夕後聞知申之奏,今番漂風日本人中一人,卽京人而壯洞人云,聞甚惻然。噫,頃者,壯洞人召見德游堂賜肴,而此人僅生而回,莫知其事,府庭捧招,想像不過人與衣袴而已。秋風高,令萊伯,特給襦衣,所經各官,給糧·給饌,來京後,令惠廳,特給斗米,令該曹,亦給衣資,以示予深喜之意,此下敎,令備局,三懸鈴,今日內分付萊伯,東昇書已,讀奏。翼謩曰,典設司未免陋濕,恐難經宿矣。上曰,予曾宿無壁之房矣,何難之有?仍回輿,於駕前,問邸人生還事,蓋邸人,卽壯洞人也,允鈺對之甚悉。上惻然曰,滄海一粟,能不葬於魚腹,而復爲斯世人,豈不奇幸也哉?遂入大內,諸臣進伏門外問安訖,以㳄退出。
庚寅八月十七日申時,上御典設司齋宿入侍時。行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,假注書金重燮·洪龜瑞,記事官兪漢謹·吳鼎源,以次侍立訖。上具翼善冠黑圓領袍,以步輿,出通陽門,汰去左右通禮。上曰,乘輿已出,而通禮不爲待令,致有胥吏之頻呼,此等慢蹇,不可不懲矣。允鈺曰,通禮則已先來待,而胥吏不來故,呼之云矣。上曰,其官若其人,則焉有下隷之怠頑乎?仍詣典設司,進奉審承旨問曰,各陵俱無頉乎?在簡對曰,然。上命讀祭物單子及諸執事擧案訖,在簡先退。上命領相·內局入侍,賤臣龜瑞承命而出。傳于領議政金致仁,左議政韓翼謩,右議政金尙喆及提調洪名漢,引入進狀。致仁曰,聖體勞動之餘,調攝,若何?上曰,一樣矣。痰候,何如?上曰,似少間矣。翼謩,尙喆,次第問安,上答之如前。翼謩曰,陋草特甚,惶悚靡措。上曰,無難矣。翼謩曰,湯劑進御可乎?上曰,進之,因跪進之于前,上服之。翼謩曰,欲使醫官診候,何如?上曰,可矣。醫臣以次進診,小退而言曰,度數調適,實宗社無疆之休。致仁·翼謩·尙喆·名漢先退。上命允鈺,書傳敎曰,領相旣來,次對三明爲之。諸臣以次退出。
上在慶熙宮。停常參·經筵。
顯宗彰孝大王忌辰。
昧爽,下雨。辰時·巳時,灑雨。未時·申時,下雨,測雨器水深四分。
傳于李壽鳳曰,承旨侍衛軍兵雨具。
典設司齋宿罷後,政院·玉堂·藥房口傳問安。答曰,知道。
還入大內後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎曰,昌城尉,體予意,今復命,可尙,特賜虎皮一領。
又下敎曰,生卜置之。
李壽鳳啓曰,今日次對,諫院無進參之員,除在外外,未肅拜不爲行公人員,竝卽牌招,以爲推移入侍之地,何如?傳曰,允。
以承傳色口傳下敎曰,明燈入來之時下敎,則日高後,始有喝導聲,曰,有國乎?其官員,旣下敎,喝導府院吏,竝自政院懸之,雖一人,若有隨去者,則當該承旨,當下敎矣。
又下敎曰,初試在近,堂下侍從,雖無軍銜,在鄕者抄置,入侍以奏。
備忘記,檀君朝鮮之後,今幾百年,箕聖八條之敎,猶有餘條,而至於我國,猗歟休哉,若今之秋,凉德臨御,綱紀日墜,世臣自便。噫,君雖若此,紀綱古紀綱,衰君其欲强,世臣何心慢?惠民署入侍耳目,今日次對,其何喑聾?噫,其君追慕方切之時,特命次對,須觀曉者下敎,隣國之人,庶可動色,而公然逡巡,府院請牌,此何景像?雖登席,謄傳而已,其況今日,若啞備位之時,則焉敢若此,焉敢若此?雖衰,豈可爲苟且之君,且違牌者乎?應詣逡巡,强而承牌者,特施刊名之典,使海東恃世臣任自者,少知君綱焉。
壽鳳啓曰,大臣·備局堂上,依下敎來待矣。傳曰,引見。
備忘記,過宮門,所以廣敬也,內巡衛將,例乘藍輿故,於差備門,嫌其下,每以南廊外過,自古然矣。今日初更,內巡衛將·都將,先後同內道而來,先者遵燈故,意謂衛將步來,令人見也,果然內巡衛將呂趾永也。古聞蘧伯玉,今見呂趾永,其果初見,其可尙也,今下弓失,特賜此人,以示予意。
備忘記,噫,其君若此之時,雖奉朝,請在鄕,心猶若何?況受由之類,焉敢若此?豈云重宰,卽日入城然後,君爲君,臣爲臣,政院知悉。
壽鳳啓曰,領中樞府事金相福,時在江原道春川地,上來事,遣史官傳諭,上來時,給馬事,本道監司處,下諭,何如?傳曰,允。
具允鈺,以吏曹言啓曰,明日通禮,不可不備員,左右通禮汰去之代,口傳備擬以入之意,敢啓。傳曰,知道。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
吏曹口傳政事,以任希敎爲左通禮,以李正吾爲右通禮。
李壽鳳,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅八月十八日寅時,上還入大內入侍時。行都承旨具允鈺,右承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,假注書金重燮·洪龜瑞,記事官兪漢謹·吳鼎源,以次進伏訖。上曰,昌城尉若是早來,予庸嘉之爾。因命臣龜瑞曰,爾其傳命于相臣及內局,賤臣龜瑞,承命出傳領議政金致仁,左議政韓翼謩,右議政金尙喆,提調洪名漢,以㳄進伏,致仁曰,伏未審夜間,聖體調攝,若何?上曰,一樣矣,寢睡,何如?上曰,亦一樣矣,致仁曰,房甚陋濕,臣等不勝惶悚之忱,上曰,予自不難,何慮之有?翼謩·尙喆,亦各問安訖。翼謩曰,湯劑進御乎?上曰,進矣,遂進之,上飮之曰,誠難矣,致仁·翼謩·尙喆·名漢俱先出,諸臣以次退伏,上乘輿,於駕前,命書傳敎曰,懿陵·徽陵·當香祗迎,禮房知悉,祭文皆當製下矣。又命書傳敎曰,今予之心,一則追慕,一則爲民,追慕粗伸,爲民何忽?此亦仰體今日次對,遂入大內,諸臣以次退出。
庚寅八月十八日巳時,上御集慶堂。大臣·備局堂上引見入侍時,領議政金致仁,右議政金尙喆,刑曹判書沈鏽,行司直韓光會,兵曹判書李景祜,行司直具善復,行司直李章吾,判尹李溵,行副司直金孝大,應敎趙宗鉉,左副承旨李壽鳳,假注書洪龜瑞,事變假注書金憲球,記事官兪漢謹·吳鼎源,以次進伏訖。致仁曰,俄者聖候,若何?寢睡·水刺之節,亦何如?上曰,流注之痰,終未快解,是爲可悶。致仁曰,齋宿之餘,似有勞動之害矣,臣等不任憂慮之至,尙喆亦問安訖。上問左相何不入也。致仁曰,以內局,未聞命矣,不敢同入,上卽命入來,賤臣龜瑞,趨出傳命。翼謩進伏曰,聖體齋宿之餘,更何如?上曰,一樣矣,而痰候尙爾可悶。翼謩曰,日氣差晚,進湯伏計耳。上曰,進之。賤臣龜瑞,又趨而出,傳于提調洪名漢,持湯劑進伏。上飮之曰,此湯,誠難飮,而且無效奈何?致仁曰,湯劑主於和解,不日當效,且於感氣,最有神效矣。上曰,然則幸矣,而將無見效,何時有乎?翼謩曰,使醫官診候,可乎?上曰,使之診之。醫官以次入診曰,脈候調均,當匪久效矣,因退出。上曰,邸人之隨官以行,予所不知矣,此必欲覓錢而然。致仁曰,昨欲覓食而隨去也,邸人隨行,例有其事矣。上曰,然乎?致仁曰,然矣,此人偶然漂風,幸而獲全,古所謂人命至重者此也。上曰,自濟州至駿州,道里幾何?致仁曰,此疆爾界之水路,雖未能的知其幾千里也,而其截遠,可想矣。尙喆曰,一葉漂到大海,飄蕩中流,不知其幾千里,而能容易生回,且其中,雖有不幸者,能不死於水,而死於病,死生有命之說,豈不信哉?上曰,其存其殞,俱是可矜也耳。上又言違牌事曰,嚴璘豈負予者哉?予則於渠不負矣。致仁曰,其所違牌,豈有他意?但難進而然矣。翼謩曰,湯劑進御已久,更進何如?上曰,持來,遂進之。上飮之曰,此後則不欲復飮矣。是日雨,上聞雨聲,以民事,憂形於色曰,秋雨乖常,民事可悶。致仁曰,臣新從郊外來,農形雖未詳知,秋事已成,各穀俱登,今日之雨,萬無他慮,而於穡事則似有微害矣。上曰,不無生角之慮乎?致仁曰,凡所謂生角者,穧秉失時,淫霖連日,則顚倒浸水,致有此患,而今則收穫尙早,總秸俱强,豈有是慮也?上曰,然則幸矣。因言儲慶宮擧動時事,上怒形於色曰,名以大臣,敢於違命,分義所在,焉敢若此?予於其時大臣,未嘗不慨然也。致仁曰,聖敎惶悚,而臣之事君,如子事父,其在以親心爲心之道,豈容如是?其日不參,斷無他意。翼謩曰,人臣分義,旣有領相之奏,臣不敢架疊,而但伊日事,偶至於此矣,豈有如聖敎乎?尙喆曰,其日參祭,分外榮寵,而名以大官,則與他自別,自以爲榮,偃然先入,豈不難哉?只如是而已,臣竊以爲無他矣。上欣然曰,領相所奏,可謂質之彼蒼,而右相所奏,非特形容本事,略而的確,予心始渙然氷釋矣。曉人,固不當若是耶?因命都承旨具允鈺,書傳敎曰,嗚呼,旣諭於此心,雖睡中,心自隕而膽自墜,此際於初九日,遙望金浦,微忱勝道?其中,予深恕諒者,爲國事,欲爲下敎,而更以思之,其事莫重,或諭或否,其亦若何?領相昨始復命,三公俱入故,先諭予意,次問本事,領相所奏,可質彼蒼,而雖然,於頃者之事,予心一也。噫,右相所奏,非特形容本事,略而的確,幾日心凝者,此夕氷釋,若此然後,可奏陟降,事已妥帖,頃者處分,意有在也,于今此諭,其亦深也。特寢金相福付處之命,前判府事金陽澤·李昌誼,前判書金時默不敍之命。於大臣旣命寢,凡諸兼帶仍前,金時默御將度支亦然,卽爲牌招,傳授命召。鄭運維·趙·趙瑗·金頤柱·趙德常,因相奏而心釋,則其何差等?一體分揀。趙明鼎事件旣異,身爲經筵官,豈特不參庭,初不參祭事,事體寒心,此卽一件事,予何過恕,而本事旣已下敎,於此於彼,亦不可混同,特施罷職之典,更捧傳旨,付籤下敎,亦爲分揀,允鈺書已讀奏。上曰,予心釋然者,亶由於右相之奏矣,不然,予罔聞知矣。尙喆起而言曰,臣特盡其情實而已。霜雪雨露,無一氣,而非天,臣何力焉?上因謂曰,卿等有可言者,一一以陳。致仁曰,惠廳貿米事,出擧條之後,旣有待秋成頒布之敎,今則秋穀已成,登場有期,前者擧條,使之頒布,何如?上曰,依爲之。致仁曰,濬川事,纔有飭敎,而本司堂上,姑未啓下矣,兵曹判書李景祜差下,使之察任,何如?上曰,依爲之。出擧條景祜曰,幸行時凡事,依丙戌年例擧行事命下矣。丙戌幸行時,訓局軍十哨,而其時御營軍五哨,爲後廂矣,今番則何以爲之乎?上曰,依例以十哨擧行。出擧條景祜曰,事係軍情,故敢達矣,環衛軍兵初嚴後解陣,則多有紛沓之弊,在前後廂軍,留駐德渡橋邊,今則何以爲之乎?上曰,依前留駐,以後爲先,可矣。出擧條景祜曰,禁軍三番,馬兵三哨,挾輦軍二百名,挾輿軍六十名,陪衛禁軍三十名,依前例爲之乎?上曰,依爲之。出擧條景祜曰,園所設布帳,依前例,令摠戎廳·鎭撫營擧行,何如?上曰,依爲之。出擧條景祜曰,回駕後,例有犒饋之事,何以爲之乎?上曰,依前乾犒饋,可矣。出擧條景祜曰,四十里外斥候伏兵,令守·摠兩營,各隨地方擧行,何如?上曰,依爲之。出擧條景祜奏訖,小退,上謂相臣曰,洪奉朝賀事,予有所知者矣。其時事,可謂辱莫甚矣,而讒言罔極,古人亦有所不免者矣。自春迄今,凡幾月矣,予之趁使奉朝請者,蓋出於曲保之意,而逡巡城郊,終不入來,此予所以不知者也。致仁曰,其時誣辱,誠如聖敎,所遭旣然故,未敢入矣。翼謩曰,旣被厚誣,行止臲卼,且奉朝請進退餘裕,所以不敢入來者此也。尙喆曰,非敢忘國家而不入也,其住近郊,乃所以不忘之心也。不然,於南於北,何所不可,而必拳拳以城外爲哉?上曰,多年秉政,輔予不逮,而一朝被誣,不在左右,予每中夜無寐,思其匹處無聊,未嘗不慨然而太息也。致仁曰,大臣奉朝賀,例有錄事,與之同處,且諸般消息,得以聞之矣。上曰,果有之乎?對曰,有之?上曰,南泰齊事,何如?致仁曰,其事原不關於提調。上曰,然則不敍之典,奈何?致仁曰,惟在處分矣。上命壽鳳,書傳敎曰,今聞本事,已不關於提調,提調南泰齊不敍之命特寢。出傳敎上命允鈺,書懿陵·徽陵祭文,使允鈺讀奏,又命允鈺,讀奏在外堂上侍從記。上曰,堂上之在外者,凡幾人乎?致仁曰,呈辭在外者及其原在外者,有若干人矣。上曰,申勅入來。致仁曰,惟命矣。上又使允鈺,書傳敎曰,今番抄啓中,有軍職今番不參者,一傡施以削職之典。又命書傳敎曰,今番不參人處分中,年八十·九十人,原傳旨中,付標。出傳敎允鈺書畢讀之,上又命讀京畿監司狀啓,至十邑霜降等文。上驚曰,向者以日寒爲憂,果然霜下矣,早露若此,民事豈不可悶也哉?致仁曰,以節序言之,今之八月,卽古之九月也,此際霜降,可謂其時。且秋事已闌,百穀用成,雖有嚴霜,不能爲災,而況水露之乍下耶?且以往事觀之,霜降之後,日氣甚暖,則成穀之道,少無所害。今則登場有期,穡事方報者耶,翼謩曰,領相之奏是矣。致仁曰,其下,有不爲菑等語,是可驗矣。上曰,且有之乎?對曰,有慶尙監司狀啓矣。上曰,讀之,讀已。致仁·翼謩·尙喆先退,諸臣以次退出。
庚寅八月十八日申時,上御集慶堂。藥房入侍時,都提調韓翼謩,提調洪名漢,副提調具允鈺,假注書金重燮,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·徐命緯,以次進伏訖。翼謩曰,午間聖體若何?上曰,一樣矣。進湯劑,上進御訖,請診候,上曰,依爲焉。泰輿入診退奏曰,脈候左右三部度數調均,而滑體一樣差勝矣。礈曰,脈候左右三部度數調均,而滑體之差勝一樣矣。餘皆略同,諸臣以次退出。
上在慶熙宮。停常參·經筵。
藥房提調洪名漢,右承旨李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣已差勝,今亦諭,自今日二貼煎入,以待下敎入侍。
中宮殿·惠嬪宮,藥房口傳問安。答曰,知道。
邊得讓啓曰,行大司憲洪麟漢任所在外,執義呂善應在外,掌令李萬育·鄭彦暹呈辭,持平李長老呈辭,呂善亨在外,今日以監察茶時之意,敢啓。傳曰,知道。
又啓曰,卽者兼弼善李得一,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李在簡啓曰,卽者吏曹郞廳來言,監試初試試官望,今日當爲磨鍊以入,而判書未差,參判尹東暹,參議金相翊,以病不來,不得行公云。參判·參議竝卽牌招,何如?傳曰,允。
以承傳色口傳下敎曰,今年豈意監試初試乎,此時違牌,其無臣分,違牌呼望下人,懸之,雖違牌勿施,更爲牌招,勿爲呼望,修整以入。
傳于李在簡曰,內局入侍。
又傳曰,內局入侍,京畿監司同爲入侍。
以承傳色口傳下敎曰,欲見之矣,思六甲而有興懷者,湯劑入之,明日入侍焉。
事變假注書金憲球傳諭代,以李敏佐爲之。
備忘記,今日駕前駕後試射時,駕後閑良韓聖欽,柳葉箭貫一中邊二中,駕前閑良安尙淳,片箭邊二中,直赴殿試,駕後金致益,片箭邊二中,依例加資。
傳于姜始顯曰,今日犯夜,弛禁。
李在簡,以侍講院言啓曰,本院兼弼善李得一,連日姑降入直矣,以其親病,陳疏徑出,下番闕直,事甚未安,新除授兼司書李養遂,卽爲牌招入直,何如?傳曰,允。
姜始顯,以吏曹言啓曰,來辛卯式年監試初試試官,今方擬入,而其中朴師崙·任珹·尹正烈·李澤遂·洪相簡·李鎭恒·洪彬·金復休,時無職名,令該曹,口傳付軍職,何如?傳曰,允。
兵曹口傳政事,以朴師崙·尹正烈·任珹·李澤遂·洪相簡·李鎭恒·洪彬·金復休爲副司果。
李在簡,以禮曹言啓曰,今此式年監試初試一所,設場於本曹矣,郞廳,依例朝房直宿之意,敢啓。傳曰,知道。
姜始顯,以內醫院官員,以都提調·提調意啓曰,自前陵幸擧動時,若此經宿之地,則陪從掌務官一員,例自司僕寺,補把馬一匹許給矣。今此明陵幸行敎是時,依前例許給之意,分付該寺,何如?傳曰,允。
李壽鳳,以兵曹言啓曰,忠翊衛將黄仁煐,素抱痰癖之症,近尤添劇,旬月之內,有難起動供職,呈狀乞遞,不可等待其差復,今姑改差,何如?傳曰,允。
又以兵曹言啓曰,卽接咸鏡監司移文,則新除授五衛將張齊維,居在富寧府,以風痺之症,全身不收,故不得起送云,病狀旣如此,則宿衛輪番之任,不可一任其虛帶,今姑改差,何如?傳曰,允。
又以司僕寺官員,以一提調意啓曰,今此明陵展謁,仍詣昭寧園時,各差備入把馬及王世孫隨駕時,各差備入把馬,依聖敎,以丙戌年例磨鍊,別單書入,而其中驛馬,則令兵曹,依例知委各驛,直爲入把,何如?傳曰,允。
又以刑曹言啓曰,該吏此弊熟知,若有顔面,任自低仰,不然,初不指揮,泛稱不進,今日帳殿,奸狀綻露,十六日,令該曹,勿爲徵贖,決杖六十,仍屬殘司書吏事,命下矣。當該書吏金昌碩,依傳敎,決杖六十後,仍屬殘司書吏之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以義禁府言啓曰,領府事金相福特寢付處之命事命下矣。以傳敎內辭意,卽爲分付該道道臣之意,敢啓。傳曰,知道。
又以義禁府言啓曰,咸悅兼任龍安縣監洪啓瑞拿來,忠淸監司狀啓,宣惠廳粘目憑閱處之事,傳旨啓下,而洪啓瑞纔已上來,今方待命於本府,卽爲拿囚之意,敢啓。傳曰,知道。
又以義禁府言啓曰,吏曹佐郞趙瑍,卽其他定配事,承傳啓下矣,趙瑍時在京畿楊州地云,以承敎內辭意,具罪目,依例發遣府羅將,仍爲押付于卽其地配所之意,敢啓。傳曰,知道。
左議政韓翼謩箚曰,伏以臣,負罪未勘,供職自如者,是豈全無忌憚而然哉?偕來出於特恩,下誠急於承候,他不暇顧,章皇趨入,一日二日,以至于今,今則痰候快復,聖體益康,焦急之情,化爲喜氣,臣之情勢,於是乎可言矣。噫,臣罪,臣自知之,昏愚頓滯,隨處顚錯,出言無章,見事甚遲,提擧藥院則保護是職,而乃反貽聖心之煩惱,提擧廟署則事體至重,而漫不省下輩之作爲,一則臣罪,二則臣罪。嶺海鈇鉞,乃分之宜,而聖度如天,曲賜㴠貸,解任之罪,止於半日勘罷之典,獨及僚提,臣於此,感激惶隕,靡所措躬,一日之中,胥命者再,納召者再,而適値事會,終不免冒進,臣猶自愧,人謂斯何?今若諉以前旨之已收,爲日之稍久,因仍盤礴,不思自處,則是眞無忌憚者事耳。臣雖汚下,名從大官之後,豈忍爲是?噫,嘗藥之任,乃臣子效誠之地,除非疾病,孰敢逡巡,而倖逭之愧,如右所陳,今日問候,遂闕趨參,臣罪至此,尤無所逃。懇乞聖慈,俯垂鑑諒,照遞臣本兼,重勘臣辜負,以嚴國紀,以安私分,千萬幸甚。答曰,省疏,具悉卿懇,業已知矣。其亦諭,必尋此箚,一何過也?卿其安心勿辭,亦勿引咎,夕入侍,同入焉,仍傳曰,遣史官傳諭。
以承傳色口傳下敎曰,意謂都提調入來,書置批答矣,以此仍傳焉。
具允鈺疏曰,伏以臣於日前在院,諸承旨竝命罷職之時,於因大臣陳達,獨爲倖逭,而罪同罰異,公法斑駁,彼罷此仍,私心惶愧,宜卽引義自處,而連値齋宿動駕之時,不敢言私,多日蹲冒,有若無故而行公者然,臣猶知愧,人謂斯何?纔因大僚提奏,聖明已燭其不安之情,則臣豈可因緣盤礴,以自蹈於放倒廉隅之科耶。今始得間,露章自引,伏乞聖慈,俯賜鑑諒,亟命鐫削臣所帶職名,以昭法紀,以安私分,不勝幸甚,臣無任屛營祈懇之至。答曰,其時事狀,業已知矣。處分承旨,其復行公,必欲一撕捱,誠過矣,誠過矣,此章給之,牌招察任。
庚寅八月十九日辰時,上御集慶堂。藥房入侍時,都提調韓翼謩,提調洪名漢,副提調具允鈺,假注書金重燮,記事官兪漢謹·吳鼎源,醫官方泰輿·許礈·李以楷·鄭允協·吳道炯·金光國·丁志泰,以次進伏訖。翼謩曰,夜間聖體,若何?上曰,一樣矣。寢睡·水刺之節,亦何如?上曰,寢則睡,而食亦食矣,翼謩進湯劑,上進御訖。請診候,上曰,兩廳首醫爲之。泰輿入診退奏曰,脈候左右三部調均,而滑體之差勝,一樣如昨矣。礈曰,脈候左右三部度數調均,而滑體一樣差勝矣。上曰,豈可事同而飭異?頃者處分,承旨未敍用者三人,一體敍用。出傳敎不入內庭人處分,分揀傳敎中,尹養厚添書事。出榻敎上曰,有朝鮮則必有監試,有監試則必有試官,有試官則其誰擬望,而頃者一則過爲撕捱,一則過爲推托,莫重口傳,再昨通禮,前聞晚後備擬,已涉寒心,亦莫云早晚,初受之日,受下批於轎前,口傳亦爲擧行,而今於監試官望,若是逡巡,此何分義,此何事體?若此其君,將行有司之事乎?事之寒心,莫此爲甚,昨聞相奏,大槪已布云,雖復章,切勿呼望,參判牌招,卽爲擬望。出傳敎
上在慶熙宮。停常參,只晝講。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於古年十九壬辰年於今月十九壬辰日,隨事憶昔,予懷萬倍,氣則一樣,待下敎入侍。
中宮殿·惠嬪宮,藥房口傳問安。答曰,知道。
邊得讓啓曰,行大司憲洪麟漢任所在外,執義呂善應在外,掌令李萬育·鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
傳于李在簡曰,此時何時,而入門單子,尙不入來?兩所主掌官,知名以入。
李在簡,以監試初試二所應辦官,以試所意啓曰,今此場中儒生之衆多,前所未有,試庭彌滿,更無容接之地,而未入場者,殆又三分之一,亦彌滿棘圍之外,日勢已晚,萬無設場之勢,變通之道,惟有許通明倫堂之外,更無他道,何以爲之敢稟。傳曰,依爲之。
以承傳色口傳下敎曰,儒生必夜入,而今始草記,試官睡而然乎?儒生盡入與否,卽卽知入。
以承傳色口傳下敎曰,今日晝講爲之,經筵官在於內局,特進官入來,備堂中塡入,卽爲詣閤,只入正時。
傳于李在簡曰,三公及八道句管堂上,使之入來。
傳于李在簡曰,日已晚,何可待之?武將以試官入來人中,特進官塡入,卽爲詣閤,正時入之。
備忘記,同副承旨姜始顯,人皆默默爲能之時,見擧條軸,陳于懷,可尙,特賜大鹿皮一領。
李在簡啓曰,領議政金致仁,左議政韓翼謩,右議政金尙喆,湖南句管堂上元仁孫,北關句管堂上鄭弘淳,京畿句管堂上金時默,海西句管堂上李溵,依下敎來待矣。傳曰,入侍。
備忘記,昨日日氣,其誠爲武爲儒,今日午後隆堂西北付料軍官,柳葉箭一巡試射,試官御將·訓將·禁將·入直騎郞,一摠郞,二品該房承旨入侍,繖扇侍衛安徐,待下敎,只入正時。
備忘記,期日在近,此心憧憧,令道臣,申飭守令,皆儲置米會計,其令吾民,只爲觀光。
姜始顯,以侍講院言啓曰,逐日開講之時,宮官不可不備員,而弼善宋載經,奉命在外,兼弼善李得一,兼文學沈頤之,陳疏入啓,兼司書李養遂牌不進,傳旨未下,兼輔德·文學·司書·說書,兼說書俱未差,院中只有臣觀之一人,下番闕直,已至多日,在外人員及未差之代,令政院,稟旨變通,以在京無故人差出,待下批,仍卽牌招,以爲推移入直之地,何如?傳曰,依啓。政官牌招開政,在外人許遞,與未差代,以在京無故人備擬。
備忘記,冢宰望,再次令讀,問于相臣,欲爲付標仍置,令次官,依例開政。
吏批,判書未差,參判尹東暹進,參議金相翊病,同副承旨姜始顯進,啓曰,判書未差,參議金相翊病不進,小臣獨政未安,何以爲之敢稟,傳曰,仍爲之。
以朴師海爲大司諫,李秉鼎爲獻納,韓後東·金復休爲正言,洪檢爲副校理,洪相簡爲修撰,洪景顔爲弼善,李得臣爲文學,洪樂任爲司書,趙宗鉉爲兼輔德,兪漢謹爲說書,元仁孫爲左參贊,尹得養爲右尹,徐廣修爲敦寧主簿,沈澥爲引儀,李景祜爲司僕提調,李瀚爲載寧郡守,李仁林爲龍宮縣監,任煜爲承文博士,鄭顯道爲成均博士,李敏佐爲學錄,金重燮爲中學訓導。
有政。兵批,判書李景祜病,參判鄭厚謙病,參議趙重明病,參知徐浩修入直進。
以洪和輔·宋載經爲護軍,金應淳·李碩載·柳思欽·尹養厚·洪纘海·洪景顔爲司直,洪龜瑞·金純澤爲司果。
李在簡,以內醫院官員,以都提調意啓曰,今年冬至使行,貿易唐藥材中,遺儲,有不緊而有裕者,有緊要而不足者,減其裕,換貿不足,自是前例,今亦就其元數中,參酌加減,別單書入之意,敢啓。傳曰,知道。
具允鈺,以敦寧府言啓曰,今此譜帖中,付籤諸臣,趙明鼎·鄭運維·趙·趙德常·金頤柱·趙瑗,依傳敎,竝分揀之意,敢啓。傳曰,知道。
李壽鳳,以司僕寺官員,以一提調意啓曰,箭串場內,惡虎越入,囕殺國馬,至於五匹,極爲可慮,曾有自御營廳發送砲手捉獵之例,今亦依此擧行,以爲趁卽除害之地,何如?傳曰,允。
姜始顯,以御營廳言啓曰,因司僕寺草記,箭串場內,惡虎越入,囕殺國馬,至於五匹,極爲可慮,自御營廳,發送砲手捉獵,事命下矣。本廳將校,率領牙兵五十名,今日出送之意,敢啓。傳曰,知道。
李壽鳳,以御營廳言啓曰,依傳敎,去夜則犯夜弛禁之意,敢啓。傳曰,知道。
又以左邊捕盜廳言啓曰,因傳敎,去夜犯夜弛禁之意,敢啓。傳曰,知道。
又以右邊捕盜廳言啓曰,依傳敎,去夜犯夜弛禁之意,敢啓。傳曰,知道。
又以一所巡廳言啓曰,去夜犯夜弛禁之意,敢啓。傳曰,知道。
又以二所巡廳言啓曰,去夜犯夜弛禁之意,敢啓。傳曰,知道。
尹東昇,以忠淸水使洪麟漢啓啓曰,舒川郡馬吉面居,御營保龍必等渰死事,傳曰,令本道,恤典擧行。
弼善李得一疏曰,伏以臣之承重祖母,素抱貞疾,怕淹床簀,自成情理,實難離捨,而近因番次甚艱,浹旬淹直,家姪城外,身縻禁中,宮鑰每下,度夜如年,忽於昨夕,得聞病信,則宿患關格,乘虛暴發,神氣昏瞀,症形沈劇,水穀不化,炙藥罔效。自宵至曉,一向昏綴,眞元暴下,所見凜然,急伻相續,促臣歸視。臣旣險釁早孤,終鮮兄弟,左右扶護,無人替勞。匪不知瀆擾之爲悚,擅離之爲辜,而方寸煎灼,按住不得,繞壁待曙,忙陳短章,徑出禁扄之外。伏乞聖慈,特垂矜察,將臣所帶職名,竝賜鐫削,仍降威罰,以彰其咎,俾邦憲昭而私分安,不勝萬幸。答曰,省疏具悉,爾其勿辭護焉。
兼文學沈頤之疏曰,伏以臣父癖積貞疾,源委已痼,每當節換,如期發作。昨於賓對,退出之後,偶因飮啖失宜,轉成關格,宿祟新恙,一倍添劇,粥飮停滯不下,神息從以凘綴,諸般症形,俱屬不輕。臣無他兄弟,父子爲命,臣身不在,看護無人,適於此際,以監試試官,召牌下辱,在臣義分,固當趨承不暇,而顧臣情理,實無離違病側之勢,玆不得不冒犯違傲,慢命之罪,無以自逃。伏乞聖慈,俯垂鑑諒,將臣本兼職名,亟行鐫削,仍降威罰,以便救護,不勝幸甚。答曰,省疏具悉,爾其勿辭護焉。
庚寅八月二十日巳時,上御集慶堂。晝講入侍時,特進官李溵,知事洪名漢,參贊官姜始顯,侍讀官李得臣,檢討官林鼎遠,假注書洪龜瑞,記事官兪漢謹·吳鼎源,以次進伏。上講小學篇題辭訖,得臣讀篇題。上曰,下番讀之,鼎遠讀題辭。上曰,凡此書指義,何者?不緊切而末章極天罔墜之義,尤有無窮之味,幸玆秉彝,極天罔墜,故亘古亘今而不泯,讀是書者,可不致思耶?得臣曰,聖敎然矣,而其曰,以培其根云者,蓋此書切用,在於根本,根本不立,大學之修齊治平,無所施矣,故曰,以培其根,以達其支,惟聖明之留意焉則幸甚。上曰,然。自漢·唐而下,古道不復者,良由於不識培根本之義也,儒臣本字之義,豈不善也?鼎遠曰,夫秉彛二字,最當深察矣。愛親敬兄,忠君弟長,皆出於天性,而無一毫修飾焉,故曰,秉彛,秉彛之初,使之得全其天,則爲聖爲賢,於斯在矣,何患乎國之不治也?上曰,好矣。經筵官陳之。名漢曰,建學立師云者,蓋師道不立,則無以培根達支,以成小學之功矣。必也建學立師而後,當有先知,覺後知,先覺,覺後覺之功效故,於小學之初,必以建學立師言之,是知人才之成就,亶在於師道矣,此臣所以仰勉於聖學也。上曰,此言極是,而予未能焉,可不愧乎?特進官陳之。溵曰,儒臣本字之語,經筵事師道之說,皆好矣。極天罔墜之義,文義俄者下敎矣,一極字,更留聖意焉。上曰,好矣。當留意矣,承宣陳之。始顯曰,窮理盡性,窮理二者,實爲讀書第一法矣,若不窮理,則雖讀萬卷書冊,將不免於書自書,我自我,無以得其效矣。上曰,然。書自書,我自我之說,尤爲起予矣。因命退,諸臣退。上曰,大臣及句管堂上入侍。臣龜瑞趨出傳命,領議政金致仁,左議政韓翼謩,右議政金尙喆及湖南句管堂上元仁孫,北關句管堂上鄭弘淳,京畿句管堂上金時默,海西句管堂上李溵,以次入伏。致仁曰,伏未審聖體調攝,若何?上曰,一樣矣。痰候及寢睡·水刺之節,亦何如?上曰,亦一樣矣。翼謩·尙喆亦各問安,上亦答之如前。翼謩曰,進湯乎?上曰,進之,服訖。翼謩曰,診候乎?上曰,診之。醫臣以次入診曰,脈候調矣,氣體寧矣,國家福也,凡如是者六矣。翼謩曰,湯劑今日三進乎?上曰,何苦予?甚哉予苦,飮已久而幸行在近,故强而進之,卿不識予心,必欲强之,予豈支吾哉?致仁曰,職在進湯,豈敢自止?願洞燭下情焉,上默然。致仁曰,幸行不遠,神明所扶,可知利有,而臣等區區之私,猶不勝焦慮之至矣。上曰,予氣如此,日字甚迫,以是爲悶矣。致仁曰,惠廳貿米事,已爲定式,可以頒布乎?上曰,其事終有所不安于心者,諸臣其各毋隱己見。始顯曰,今此貿米,雖出於豫儲備虞之策,而但有征利之嫌,國家恤民之政,果安在哉?且民之爲道也,安於故俗,溺於習尙,其在科外,則不計利害,群聚而議之,臣愚以爲,不得便。上謂致仁曰,予意亦然,今者承宣所奏,政合予意,其可尙也。致仁曰,征利之說,有大不然者,豐年則斂之,凶年則散之,此實常平之義也。且斂之於民,而散之於民,其要歸,成效則於民,而便於民矣,豈以堂堂千乘之國,而奪民之有,以爲國計哉?征利二字,非所擧論也。上曰,此則不然。斂之於彼而散之於此,則此疆之便利,果有爾界之便利耶?其在恒民之道,獨無歉然於心乎?翼謩曰,貿米一款,亶出於爲民,則焉有爲民之政,而且加之以征利之名乎?今年旣大有,不以此時豫儲積蓄,以爲一方之備,則後日之憂,不可勝言者矣,此臣等所以必欲行之者也。尙喆曰,有便於民而請之矣,積之於此,與彼何異?而又乘賤廣糴,利重費輕,則儲蓄旣多,緩急足用矣,豈可以征利,名之耶?上曰,三南皆豐登耶?致仁對曰,然。上曰,雖曰豐年,似不無穴農處矣。且早霜如此,市直必減矣,不亦難乎?致仁曰,雖以三貫定式,人情浮費則不在此數矣。上曰,無怨乎?曰,無怨矣,上因命備堂,職次陳達。仁孫曰,大臣旣有所奏,臣不敢異同,然臣愚以爲,一石米,三貫銅,實爲價廉,而且海邑山郡,豐凶不同。今貿米於山郡稍登之地,運至海邑,以爲漕轉之計,則國有廉價之嫌,民有轉輸之勞矣。上曰,然,此無異於割肉充腹矣。弘淳曰,國家之爲民貿米,豈有征利之名耶?至於京運一款,雖有民弊,不容不爲。上曰,旣有民弊云爾,則安用而害民之政哉?時默曰,今此貿米,揆時度事,最爲利宜。且年事稍登,市直太憂,民必願從而樂爲之矣,至於征利等說,非臣之所知也。上曰,雖曰利宜,而征利則有所不免者矣。溵曰,今番貿米事,民情必皆願從矣。上曰,何謂願從也。溵曰,以卽今所定之價,貿得一石,則外方村里,無非錢荒,民必樂願之矣。至於征利之說,此非征利也,卽便民之事,利民之政矣。上曰,乘賤而貿之,非征利而何?上曰,承宣何不復言之也。始顯曰,臣旣以征利二字,有所仰達,此外則無他所見矣。上曰,此言是矣。上又進備堂,問各道年事。仁孫曰,臣近聞湖南年事,海邑雖遜於山郡,然大抵則豐登云矣。弘淳曰,北關,爲中間潦旱所傷,似不若他道之大登,然亦可謂稍稔矣。時默曰,京畿則大體豐年矣。溵曰,海西農形亦善成,而勝於關西矣,野邑則尤爲登稔矣。上笑曰,其言不飾,未易究也。致仁曰,海西山沿,稍遜於野邑云矣。翼謩曰,日已差晚,湯劑何以爲之乎?上曰,進之。臣龜瑞承命而出,傳于提調洪名漢,副提調具允鈺,使之進湯。上持湯良久曰,甚苦矣,因服之,服訖。命始顯讀弼善李得一疏及文學沈頤之疏,又命讀各省所啓文字。致仁·翼謩,尙喆及仁孫·弘淳·時默·溵先退。上於二所試官請,通明倫堂,爲容接之啓,命始顯曰,書傳敎,始顯書之,有曰,前一日齊待,隨試官而入庭,古例卽然,而昨日受點,其亦不晚,則今朝其何日高後,有通庭之請乎?若此之故,入門之單杳然,其將申後開場乎?事之寒心,莫此爲甚,二所試官,一倂從重推考。出傳敎上以李養遂牌不進,命始顯,書傳敎曰,李澤遂旣已行公,則其何異同,而今日沖子輔導,焉敢忽也,而目見不備,何意違牌?噫,今日朝鮮,衰君沖子而已,尤何若此?予雖衰矣,此等小官,自可飭也。只推,越俸一等,此等慢臣,予何牌招?卽爲修省記入直。出傳敎始顯讀訖,進內局藥材記。上曰,持去矣。又以吏曹參議金相翊牌不進,命書傳敎曰,只推,其令一體參政,又命讀全羅監司狀啓,至禾穀傷雨等語。上曰,於彼,亦有三貫米乎?至某郡某邑豐稔云爾,則怡然曰,此則或可以三貫貿之矣。上曰,且有之乎?對曰,盡之矣。上命退,諸臣,遂以次退出。
庚寅八月二十日未時,上御隆武堂。西北別付料抄上禁軍試射入侍時,試官金時默,司直具善復,司直李章吾,兵曹佐郞宋益中,都摠都事李漢興·趙毅眞,左副承旨李壽鳳,假注書洪龜瑞,記事官兪漢謹·吳鼎源,以次進伏訖。上命壽鳳曰,貫革尺數除之,東西立之,一貫革六人以入,有宣傳官持抄上禁軍案,因壽鳳以告曰,禁軍張天羽,方監敦義門,未及塡代故,不入云矣。上曰,卽爲塡代,使之以入射訖。上,進武士·閑良等,問姓名居住,有一武弁頗老衰。上問其姓名,對曰,臣牧使尹彝福也。上曰,汝亦往射焉。又三上進永柔武士康聖霖,問姓名居住,問時默曰,僉使今有闕乎?注書問在外臣,龜瑞趨而出問于騎曹,知其無窠,回入復命,上復使出問,出而入,復命如前。上因命壽鳳,書傳敎曰,永柔武士康聖霖,昨月下敎,尙今寥寥,此豈慶運宮下敎之意乎?騎判從重推考,此後待窠,卽爲懸註調用,壽鳳旣書讀之。上又以龍虎營敎鍊官崔成岳事,命書傳敎曰,龍虎營崔成岳,頃者陵役,其功多,而今番亦爲效功,令該曹,僉使懸註調用,壽鳳又讀之。上問安州淸川江之事,時默對曰,自堤防之後,能免數決之患矣。上命壽鳳曰,退錚,壽鳳前告退錚。上命壽鳳曰,拾矢,壽鳳前告拾矢。上命讀射中記,各賞賜有差,又使時默·善復·章吾射,善復中二矢。上笑曰,老將能中,其賜太僕馬,善復受其賜拜。上曰,退,諸臣以次退出。
庚寅八月二十日申時,上御集慶堂。藥房入侍時,都提調韓翼謩,提調洪名漢,副提調具允鈺,假注書金重燮,記事官兪漢謹·吳鼎源,醫官許礈·李以楷·鄭允協·吳道炯·柳光翼·金孝儉,以次進伏訖。翼謩曰,聖體,若何?上曰,一樣矣。進湯劑,上進御訖,請診候。上曰,依爲焉。許礈入診退奏曰,脈候左右三部度數調均,而滑體一樣差勝矣。以楷曰,脈候左右三部度數調均,而滑體之差勝一樣矣。允協曰,脈候左右三部度數調均,而滑體則差勝矣。餘皆略同,諸臣遂退出。
上在慶熙宮。停常參·經筵。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一朔三甲,初一甲戌,只誦蓼莪,十一甲申,噫昔承歡,今日甲午,噫,其時下綱目,而予則追慕倍,氣益苶。古今一何判異,此時冢宰望心眩,惠廳事,若何?有年果書,建功果功,氣一般,同侍焉。
中宮殿·惠嬪宮,藥房口傳問安。答曰,知道。
以承傳色口傳下敎曰,今日當香祗迎,依前擧行。
邊得讓啓曰,行大司憲洪麟漢任所在外,執義呂善應在外,掌令李萬育,鄭彦暹呈辭,持平李長老呈辭,呂善亨在外,今日以監察茶時之意,敢啓。傳曰,知道。
備忘記,計日今在十內,心切憧憧,近者晝講,雖脫常例,今日·明日服色誠難,卄三至卄五,予爲三日制,卄六日爲已,心致潔。大扺今朔,暇日甚鮮,太僕洗馬,將何日爲?問奏。呼寫纔畢,聞其開門,心舒心舒。
具允鈺啓曰,今日香祗迎事,命下矣。承旨當爲備員,而左承旨尹東昇不爲仕進,卽爲牌招,何如?傳曰,允。
香祗迎罷後,政院·玉堂·藥房口傳問安。答曰,知道。
李在簡啓曰,假注書洪龜瑞陞六代,以金重燮姑爲仍察,何如?傳曰,允。
李壽鳳啓曰,今日次對,諫院無進參之員,除在外外,未肅拜人員,竝卽牌招,以爲推移入侍之地,何如?傳曰,允。
以承傳色口傳下敎曰,鄕民上來者,盡爲待令,以貿米事,將有所下敎,京民父老中,可以應對者,亦使待令事,卽爲分付。
李壽鳳啓曰,大臣·備堂,依下敎來待矣。傳曰,入侍,奉審承旨,同爲入侍。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
李在簡,以弘文館言啓曰,本館上番闕直,事甚未安,新除授副校理洪檢,卽爲牌招入直,修撰洪相簡,一體牌招察任,何如?傳曰,允。
具允鈺,以吏曹言啓曰,今此宣陵忌辰祭,大祝前校理尹錫烈塡差,而時無職名,令該曹,口傳付軍職,何如?傳曰,允。
李壽鳳,以兵曹言啓曰,卽接東道參軍牒報,則御營廳所授惠化門北邊體城三間許崩頹云。依例令繕工監,爲先把子圍排,分授軍門,急速修築,而把守軍兵,亦令該軍門,多數定送,限修築間,各別守直之意,分付,何如?傳曰,允。
又以訓鍊都監言啓曰,去夜無犯夜人所捉之意,敢啓。傳曰,知道。
又以御營廳言啓曰,惠化門北邊體城三間許頹毁處,令分授軍門,急速修築,把守軍,亦令該軍門,量宜定送,嚴加守直事,自兵曹,已爲草記矣。修築則卽當擧行,而今日爲始,本廳將校,率領京標下軍二十名,限修築間,晝夜輪回守直之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
判府事金陽澤箚曰,伏以臣,罪大罰輕,情地危臲,跧伏荒野,日俟更勘。不自意,天心渙釋,嚴旨亟寢,臣且感且惶,冞切訟愆之忱,臣之向來所坐,專由昏謬之故,我聖上,義重追遠,禮篤率下,而臣則愚迷錯思,未卽仰體至意,倉卒失儀,未能晉詣邇班,造次違忤,遽䧟蔑分之科,罔非自作,咋指何及,然而聖度包涵,飭諭略施於恩罷,殊待曲除,則籤罰不屑之誨,使知自艾,撫心悚恧,如無所容。今者渙發之敎,勤摰若此,顧臣辜犯,所關非細,而同罪異勘,始旣失之太寬,薄罰旋收,終又閼而不行,使罪累之蹤,晏然無事,私心蹙蹙,姑不論,爲國體損傷,其當何如?,玆敢冒入文字,仰請處分,乞賜鑑諒,亟降威譴,以警俱僚,以安微悰,不勝萬幸。答曰,省疏具悉卿懇,敍用下敎詳諭,心已氷釋,卿何介滯?卿須安心勿辭焉。仍傳曰,遣史官傳諭。
判府事李昌誼箚曰,伏以臣,罪大闕禮,愧切逭刑,泥首金吾,恭俟重譴,迺蒙聖慈涵貸,薄從勘罷,至於付籤而區别,尤出慝瑕之盛念,逬伏荒郊,感悚交極。不意威命旋寢,官秩自如,十行溫綸,開釋勤摰,負罪賤臣,何以得此?惶隕恧蹙,莫省攸措。噫,頃我聖上,篤睿慕於追遠,推至恩於逮下,爰命外裔,入參內庭,德意之厚,孰不感仰?況臣無似,猥叨匪據,固當率先庶僚,祗承明旨,而紙緣鈍滯之性,未及周思,倉卒之際,不善回旋,竟自歸於誠禮虧缺之科,縱荷大度寬容,終始曲庇,而追省往愆,訖有餘懍,其何敢以恩敎之渙宣,衷情之粗暴,晏然爲冒進之計哉?玆具短箚,略控危悃,伏乞聖明,俯賜鑑諒,亟命重勘臣辜犯,俾法紀昭而賤分安焉。答曰,省箚具悉卿懇,敍用下敎詳諭,心已氷釋,卿何介滯?卿須安心勿辭焉。仍傳曰,遣史官傳諭。
庚寅八月二十一日辰時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,記事官金悌行,假注書洪龜瑞,記事官李翼相·吳鼎源,以次侍立訖。上具翼善冠·黑圓領袍,乘輿出通陽門,詣板位祗迎,仍步詣建明門,於門內坐輿。命在簡,讀祭報府,仍令奉審以來,都提調韓翼謩,提調洪名漢進伏曰,夜間聖體調攝,若何?上曰,一樣矣。痰候,何如?上曰,一樣矣。寢睡·水刺,亦何如?上曰,亦一樣矣。翼謩曰,湯劑進之乎?上曰,進之。上服訖,下敎曰,予將往崇政殿東月臺矣,諸臣知悉擧行,於是乘輿而行,命允鈺曰,曾經州牧臣,使之待令。命壽鳳曰,爾其退年,只留在鄕之人,京民之可識者,亦使待令,遂詣東月臺。問允鈺曰,今此貿米一石,三貫可乎?允鈺曰,臣恐價廉而米多也。上曰,大臣,備堂入侍。臣龜瑞出而傳命,領議政金致仁,左議政韓翼謩,右議政金尙喆,知敦寧鄭弘淳,行司直元仁孫,戶曹判書金時默,行司直具善復,行司直李章吾,淸川君金鍾正,掌令李萬育,校理洪檢,聞命趨入,以次而伏。上曰,今此米價,有以爲不足者,何如?致仁曰,年事有上下,市直有多寡,或有恰足處,亦有不足處,然豈其貿穀,必於此下處爲之耶?隨其年事,從多貿之,且冗費則有別般區畫,必無不足之慮矣。上曰,予靜夜思之,旣有征利之嫌,且民爲可畏,豈可以非科使之?今年潦旱乖常,木花爲菑,顧念民間,無以爲生。且貿米令下,則市直從此必減矣,民若怨氣滿腹,則豈暮年爲民之意哉?致仁曰,此不過常平之義也,國家經費,用度至廣,而儲蓄俱匱,支遣不行,則朱夫子所謂一方之備者,果安在哉?此臣等之所以不容不爲者也。上曰,左相陳之。翼謩曰,國有積儲,則不必爲之,而但帑藏無餘,緩急難用,則可不以年豐而貿置乎?斂之散之,俱係爲民,則豈可以征利而名之乎?上曰,右相言之。尙喆,顧致仁曰,未及問候,已先奏對,今雖差後,請前問安,可乎?致仁曰,諾。遂起而前,竝問安訖。致仁曰,幸行日字,不遠矣。上曰,只隔九日矣。致仁因与翼謩·尙喆,各就坐。尙喆曰,今玆貿米,可謂便民,而上曰,國與民錢穀交易,非苟且耶?上曰,備堂陳之。弘淳曰,貿米便否,曾有所上達,而但貿易山郡之穀,輸運沿海之邑,則民必苦之,然旣已區劃,他不暇顧矣。上曰,然則不便云爾耶?尙喆曰,非曰不便,以爲水陸相間,轉運難矣。仁孫曰,貿米之事,以緩急言之,則可謂可急而不可緩者也。以利害言之,則可謂當利,而不當害者也,而但有三貫,恨小之嫌故,臣前已言之。若使市直太歇,無有不足之歎,則何不可之有哉?時默曰,今者貿米之策,蓋出於爲民,而聖意,慮或有一毫傷民之弊,此則不然矣。凡在謀國之道,豈不計民憂而爲之耶?上曰,此終始與民爭利也,書之於冊,恐不得辭後世良史之譏矣。且伊尹有言曰,一夫不獲,是余之辜,今若民不堪其命,則暮年爲民之心安在?予不欲爲也。弘淳曰,古有常平·賑恤,蓋此等事也,豈有與民爭利之嫌?致仁曰,聖敎旣然,則以軍作米頒布乎?上曰,卿前言故相臣徐志修之時,民間有言,此人入相,則惠廳事,不日可停云云,試以其時百姓之言觀之,民之不願,可知也。民爲邦本,且至愚而神,豈可以非理驅之哉?貿米則予意已不欲,今日予臨此殿,諸堂俱進,又日中不決,則輿儓亦有美之者矣。仁孫曰,貿米不必謂之征利,而至於軍作米,則民間例納之穀也,似與給錢貿米有異,臣以爲軍作米便。上曰,此卽孔聖所謂必也正名者也,與貿米,豈可同日而語哉?尙喆曰,此亦朝四暮三之術也,不如貿米之便好,而聖意如此,臣何異同旣而,具善復進前請對。上曰,壯哉昨日之射,老而不衰,能中二失,他日可用之將,未必非此人也。善復曰,貿米一款,可謂得計,而方且反覆却難,未見涯際,臣竊爲之慨然也。且十二萬兩貿穀,其數不多,特轉移間事耳,而況三南豐登,市直太優,此政時哉不可失也。上曰,非貿之難,恐民之難也。章吾曰,古者移民移粟之政,此不過移粟也,必欲豫儲,以爲一方之備,豈可計較毫末而不行也哉?上曰,顧事有不然者,豈可容易耶?鍾正曰,軍作米好矣,而二匹布,今爲一匹布,則所納者小,不如結米之便矣。上曰,有庳之民,奚罪焉?民間苦不聊生,又有格外之征,則豈予爲民之意哉?致仁曰,此不過取民而與民也。上曰,與其道之民乎?與民則與民,而不過城內之民,則向所謂有庳之民者此也,烏可謂與民而爲之乎?仍命壽鳳曰,外庭留待軍人,使之入來。謂致仁曰,霜降,卿前言,不足憂,以予意則諸穀或有未盡成者,以爲必受其傷也。致仁曰,日氣如此,此則萬無慮矣。始顯曰,臣前者伏見有下霜於六月七月,而無其害者,而況於今年盡成之穀乎?大臣之言是也,而已,前府使朴好源入侍。上問曰,今此貿米於民,便乎否乎?好源對曰,何不便之有哉?當此年豐,穀物至賤,誠以此時頒下,則民必樂爲之矣。上曰,其樂爲則予所不知矣。好源退,上命允鈺,讀年分啓,至蟲災無害等語。上曰,盡食之後,豈可無害?語涉闊略矣,至最高卜爲準等語。上曰,此則太過矣。致仁曰,其下,有從實便民語矣。上曰,然乎?允鈺讀訖,上曰,好矣。旣而,壽鳳進曰,外庭軍人等入來矣。上曰,問年事。壽鳳出而言曰,爾等所居地,年事何如?有以豐年言者,有以免凶答者。上命允鈺,書傳敎曰,今者貿米之事,便鄕民,爲京民,而予意尙今持難者,國與民,近於征利也,而爲國計雖許,心猶若何?承宣所奏起予心,昨日詢問,意蓋深也,而大扺當觀大體。夫子曰,必也正名,嗚呼,年近八旬,心若何而强爲此?豈幾十年苦心之意,特寢貿米之命?於京於鄕,俱便之道,大臣·備堂會于賓廳,消詳講確後,登對以稟。出榻敎允鈺書已讀之,上,又使壽鳳進鄕外軍兵及城中耆老問之曰,朝家貿米,於民何如?僉曰,斂民之穀,納之官庫,輸之京城,其爲不便,何可勝言?上曰,然矣。農形,何如?對曰,近得家問則農形豐登云矣。壽鳳曰,耆老爾言之,若貿米於京中則,何如?對曰,貿米於此,則米價騰踊矣,民何爲生,以是爲不便矣。上曰,民情大可見也。命諸臣退,致仁·翼謩·尙喆先退,弘淳·仁孫·時默·善復·章吾·鍾正,以次退出。上曰,備堂幾人?允鈺曰,六人矣。上曰,頻頻着衣爲難,經筵講義,仍此爲之好矣。遂設講筵,命書傳敎曰,晝講爲之。出榻敎諸臣遂退出。
庚寅八月二十一日巳時,上御崇政殿東月臺。晝講入侍時,知事李景祜,特進官鄭厚謙,參贊官邊得讓,侍讀官趙昌逵,檢討官洪檢,記事官金悌行,假注書洪龜瑞,記注官柳翰申,記事官吳鼎源,以次侍坐訖。上講小學,自子思子,至卒章子夏曰,講訖,昌逵讀至國有學。上曰,下番讀,檢讀至子夏曰。上曰,文義以陳。昌逵曰,行有餘力,則以學文云者,可見德行本也,文㙯末也,文質得宜,本末相資,則斯豈非聖人成物之學耶?上曰,好矣。檢曰,聖人有憂之云者,夫斯人之無敎,固聖人之所當憂者也,夫子庶富敎之訓,亦此意也。上曰,然。堯舜之世,豈有可憂者,而猶曰有憂,則此所以爲堯舜也。景祜曰,禮帥初,初之一字,當玩味也。上曰,然矣。厚謙曰,能致其身四字,人臣之第一義也。上曰,好矣。得讓曰,小學之灑掃應對,便爲大學修齊治平之根本也。上曰,誠是矣。因命退,乘輿入大內,諸臣以次退出。
庚寅八月二十一日申時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·李翼相·吳鼎源,醫官方泰輿·許礈·李以楷·鄭允協·吳道炯·鄭允說·金世彦,以次進伏訖。翼謩曰,夜間聖體,若何?寢睡·水刺之節,亦何如?上曰,一樣矣。仍進湯劑,上進御訖,翼謩請診候,上許之,泰輿等診脈候,退伏奏曰,左右三部調均,大體有勝於昨日矣,仍命退去,諸臣以次退出。
庚寅八月二十一日申時,上御集慶堂。大臣·備局堂上引見入侍,奉審承旨,同爲入侍時,領議政金致仁,左議政韓翼謩,右議政金尙喆,知敦寧鄭弘淳,行司直元仁孫,戶曹判書金時默,行司直具善復,行司直李章吾,淸川君金鍾正,右承旨李在簡,左副承旨李壽鳳,假注書洪龜瑞,記注官柳翰申,記事官吳鼎源,以次進伏訖。上曰,承宣奏奉審事。在簡對曰,兩陵俱無頉矣,仍讀奏祭物單子及諸執事擧案訖。在簡先退,致仁曰,俄者聖體,若何?上曰,一樣矣。翼謩·尙喆亦各問安訖,翼謩請進湯。上曰,進之。臣龜瑞趨而出,傳命于提調洪名漢,副提調具允鈺,名漢等持湯劑而入,卽進之。上執湯而言曰,予氣甚苶,幸行不遠,以是爲悶矣。致仁曰,神明所護,湯劑所扶,當不日瘳矣。上曰,必如卿言,豈不幸哉?遂飮之,飮訖嗽齒,翼謩請診候。上曰,可矣。醫官以次進診,少退而言曰,調而適,順而和,可以間矣,仍退出。上以申景濬,於文獻備考有功,命允鈺書傳敎曰,今番海東文獻備考,若是成功,卽諸臣之效功,而其中功多者,卽申景濬也,人君紀功之道,豈可訖功而遺心乎?且輿地旣熟,亦宜試也,擇善地,卽爲調用事,分付銓曹。出傳敎允鈺已書讀之,仍退出。上謂致仁曰,卿等所商確者,陳之可也。致仁曰,旣寢貿米之令,則惟有軍作米一款,差可無弊,而三南沿邑各軍保納布之類,元數無多,雖盡爲作米,已不及於當初磨鍊。且用益下之道,減捧斗數則又將益爲減縮,而第以此成節目,啓下乎?翼謩旣不可貿米,則惟此事,似可爲之矣。尙喆曰,貿米之擧,京外市直,恐或因此有差低之慮,而當此年豐錢荒之時,軍民之納米,反有勝矣,以此施行,似得宜矣。上曰,依爲之。守令操切,無異於初,另加嚴飭。出擧條致仁曰,旣以軍作米區處,則臣不敢復提貿米之說,而但其厲民則無之。上曰,民之便否,姑不擧論。名目不正,旣有征利之嫌,且恐牟利之輩,乘時三五之矣。翼謩曰,蓋此貿米,私商則不便矣。上曰,然。私商則似難措手矣。尙喆曰,聖意每以名正爲敎,臣等以軍作米一款,猶爲此勝於彼則有之。上曰,然矣。命壽鳳,讀銓長望,至申晦。上曰,此可也。致仁曰,誣辱不久,似難出矣,至李昌壽·趙雲逵。上曰,好矣。至沈鏽·韓光會·鄭弘淳。上曰,皆可矣。至洪麟漢。上曰,此則難矣。至李溵·元仁孫,上曰,此亦有人言乎?致仁曰,前者有所不免,然微細之嫌,何可顧之也?尙喆曰,簡在聖心也。至趙曮,上曰,此則其去浿營屬耳,姑置之。至金時默,上曰,甚好,然旣有所掌,難矣。至徐命膺,上曰,好矣。因問曰,朴相德何不入望?致仁曰,向來罷職不敍,而未及敍用,故不入也。上曰,此可乎?致仁曰,聖意旣然,何不可之有哉?上曰,李最中,予知其爲人矣,偶因一事之做錯,今將出代,殊可惜也。翼謩曰,銓曹則久任甚當,而近來數遞,是以,擇人難矣。上命壽鳯書傳敎曰,人君之用人,以一時挾雜之斥,其若次且,此適中挾私讒者之計,雖一望百人,其弊自如,予雖衰矣,疑之勿任,任之勿疑之道,已知,況此時冢宰乎?昨夜置望下敎,心神索莫,於本事依俙者多,有此敎者,而旣問之後,先後甄用,惟在於予,而此亦心神索莫之第一件也,何則?無故因他處分,有望遺者而不覺,旣覺之後,何較先後,前禮判朴相德敍用除授。出傳敎壽鳳書畢讀之,上又命書傳敎曰,明日各司久任郞廳來待。出傳敎壽鳳又讀之,上又命書傳敎曰,留都大臣,以李判府事爲之,留都大將,以禁將具善復爲之,領訓局餘軍·兩營標下軍留都。壽鳳又讀之,上因言善復曰,老將能射,可嘉,予向者,能一日一中,豈不怪哉?致仁曰,其至,力也,其中,巧也,不亦壯乎?致仁·翼謩·尙喆及弘淳·仁孫·時默·善復·章吾·鍾正,先退。上命壽鳳,讀金判府事陽澤箚子及李判府事昌誼箚子。上曰,文書未盡者存乎?壽鳳曰,且有之,而日暮月昏,不能讀也。上曰,注書讀之。臣龜瑞,讀黃海監司狀啓訖。日已曛黑,亦不能視字。上曰,開牕。壽鳳曰,此窓則置之,彼有開戶就讀,何如?上曰,可。臣龜瑞,遂就而讀全羅監司狀啓訖,諸臣以次退出。
上在慶熙宮。停常參,只晝講。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於八日後,將踰慕峴,隨日憧憧,氣何暇諭?待下敎入侍。
中宮殿·惠嬪宮,藥房口傳問安。答曰,知道。
傳于李在簡曰,今日晝講爲之。
傳于李在簡曰,今予心在慕峴,八日若八朔,夜長,勝晝長,伸禮回駕然後,庶可弛心休矣。
傳于姜始顯曰,編次人蔡濟恭·李潭,使之入來。
姜始顯啓曰,編次人蔡濟恭,依下敎來待矣。
傳于姜始顯曰,編次人二人中,雖一人,入來入侍。傳于姜始顯曰,明日晝講爲之。
李壽鳳,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
以承傳色口傳下敎曰,今番動駕時,各務差員知奏。
庚寅八月二十二日辰時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行,李翼相·吳鼎源,醫官方泰輿·許礈·李以楷·鄭允協·吳道炯·金光國·李長周,以次進伏訖。翼謩曰,夜間聖體,若何?寢睡·水刺之節,亦何如?上曰,一樣矣。仍請進湯劑,上進御訖,翼謩請診候,上許之。泰輿等診候退伏奏曰,脈候左右調均,與昨一樣矣。翼謩曰,陵幸時,三廳首醫,皆當以侍陪衛從,其次則當陪衛於東宮矣,針醫廳首醫,資堇堂上,其次則乃是堂下,侍陪衛事體甚重,從前如此之時,或有加資之規,敢達。上曰,誰也?翼謩曰,金鼎新,李以材矣。上曰,一竝特爲加資。出擧條翼謩曰,李春敷術業甚精,不但本廳,雖方外,實罕其比,而但爲人麤疎,被罪見汰矣。本廳姑無見窠,而從前術高醫官,特許還付。前頭有闕,勿補其代,亦多其例,李春敷亦依此爲之,何如?上曰,旣有前例,特許還付,此後有闕,勿補可也。出擧條上曰,藥房提調持湯劑更爲入侍。出榻敎名漢先退,上曰,各司文任郞廳入待。出榻敎戶曹正郞沈公猷·趙載述,兵曹正郞趙時謙·成德朝,刑曹正郞韓後裕,漢城主簿朴相鼎,宣惠廳郞廳金純澤,均役廳郞廳李得永,司僕僉正李聖模,掌樂主簿朴師欽,廣興主簿金相定,軍資主簿卞光禹,以次進伏。上曰,各奏職姓名及所掌,可也。公猷等,各以職姓名及所掌米布錢數仰達,則仍命以次退出。上曰,曾已下敎,至於傳語差員,豈可分而二之?況一人當兼二處,亦何可二之?皆兼事分付。出傳敎名漢持湯劑進伏,進湯劑,上進御訖,諸臣以次退出。
庚寅八月二十二日辰時,上御集慶堂。晝講入侍時,特進官南泰著,同知事金漢耆,參贊官李壽鳯,侍讀官洪檢,檢討官趙昌逵,假注書金重燮,記注官柳翰申,記事官吳鼎源,以次進伏。上具翼善冠·黑圓領袍,講大學,自孔氏之遺書,至序次如左訖。上曰,上番讀之,洪檢又自孔氏之遺書,至序次如左訖。上曰,陳文義。檢曰,以經一章首章觀之,自明明德至止於至善,以堯典言之,平章百姓,實爲大學之權輿,約言之,則不出於一心上,伏願心地上,留念焉。昌逵曰,知所先後則近道矣,此乃順軸工夫,此乃大學之樞紐也。漢耆曰,致知在格物,明德工夫在於格物,在字,極有力,此等處留念焉。上曰,所奏好矣。泰著曰,知止而後有靜,末云慮而後能得,其守靜定安,尤爲加勉處也。壽鳯曰,止於所止,修身以上以下,俱在於止字,止字念哉念哉。上曰,所奏好矣。諸臣以次退出。
庚寅八月二十二日申時,上御集慶堂。編次人入侍時,編次人蔡濟恭,同副承旨姜始顯,假注書金重燮,記注官柳翰申,記事官吳鼎源,以次進伏,上曰,向時所製進慕皇恩錄乎?濟恭曰,乃追感皇恩錄也。命書追慕錄自序,命濟恭校正訖,更書追慕錄後。諸臣以次退出。
上在慶熙宮。停常參,只晝夕講。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,晝講同爲入侍。
中宮殿·惠嬪宮,藥房口傳問安。答曰,知道。
邊得讓啓曰,行大司憲洪麟漢任所在外,執義呂善應在外,掌令李萬育,鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
傳于李在簡曰,編次人蔡濟恭使之入來。
傳于李在簡曰,編次人同爲入侍。
李在簡啓曰,今日崇政殿,夕講爲之事,命下矣。承旨當爲備員,而在外承旨李壽鳳,不爲仕進,卽爲牌招,何如?傳曰,允。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅八月二十三日辰時,上御集慶堂。晝講入侍時,知事元仁孫,特進官兪彦民,參贊官李在簡,侍讀官洪檢,檢討官趙昌逵,假注書金重燮,記注官柳翰申,記事官吳鼎源,以次進伏,上講大學,自傳文雜引經傳,至此謂知之至也訖,洪檢讀至釋止於至善。上曰,下番讀之。昌逵讀自間嘗竊取程子之意,至此謂知之至也訖。上曰,陳文義。檢曰,顧諟天之明命好矣。明命,卽光明寶藏,常目在之,則格致誠正修齊治平之道,皆自明德中出來也。昌逵曰,自首章,至三章,皆釋首章之意,首章三句文王篇,釋全體大用也。上曰,所陳好矣。仁孫曰,累次陳達,而湯之盤銘,乃自新也,其下作新民,乃聖人之極工也。彦民曰,儒臣已爲詳奏,別無所奏矣。在簡曰,臣亦無所奏矣。藥房提調持湯劑入侍。出榻敎鍼醫金鼎臣·李以材,加資口傳下批事。出榻敎上曰,午後崇政殿夕講爲之,大學箴銘頌,儒生十人待令。出傳敎殿座時,侍衛繖扇置之事。出榻敎諸臣以次退出。
庚寅八月二十三日巳時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·柳翰申·吳鼎源,醫官方泰輿·許礈·李以楷·鄭允協·吳道炯·金世垕·丁志泰,以次進伏訖。翼謩曰,夜間聖體,若何?寢睡·水刺之節,亦何如?上曰,氣則一様,而水刺甚厭進矣,仍進湯劑,上進御訖。下敎曰,干製雖入,味不烈矣,建功湯今爲幾貼,必近萬貼也。翼謩曰,干製而味不烈,似因有痰候而然矣。上曰,誠支離而陵幸在前,雖載駕轎而往來,所不可已者,則日三貼,豈可以苦口不服耶?翼謩請診候,上許之,泰輿等以次進伏,診候,退伏奏曰,脈候左右三部調均,和體亦一様矣。仍命退出,諸臣以次退出。
庚寅八月二十三日未時,上御崇政殿。夕講入侍,儒生同爲入待時,知事元仁孫,特進官兪彦民,參贊官李在簡,侍讀官洪檢,檢討官趙昌逵,假注書金重燮,記注官柳翰申,記事官吳鼎源,以次進伏。上講大學衍義,自曰若稽古帝堯,至所薄者厚未之有也訖。洪檢讀至於變時雍訖。昌逵讀自大學之道,至所薄者厚,未之有也訖。上曰,陳文義。洪檢曰,大學衍義,一如大學之條目,而莫非大學之本,殿下臨御四十餘年,董飭群工,莫非平章協和之化也,益加帝堯之德,俾彰大學之敎焉。上曰,暮年書自我自,而所奏好,當加勉矣。昌逵曰,先揭堯典平章協和,卽大學修齊治平之本,殿下連日開講,輪講大·小學,伏願益闡大學之道,更明帝堯之德焉。仁孫曰,殿下勉强,則或有間斷之時,願加安安之工焉。彦民曰,欽明文思安安,乃心聖之工,克明峻德,乃新民之化,於此留念焉。上曰,所奏好矣。在簡曰,臣別無所奏矣。上曰,代雖有遠近,奉先之心,一也,況連日祗迎,祭文先爲親製,則嗚呼,予心惟慕,三朝獻官,何可差等?當該吏堂,從重推考,徽陵獻官,以本曹參判尹東暹差遣。出傳敎藥房提調持湯劑,更爲入侍。出榻敎大學講生入侍事。出榻敎儒生進伏,上曰,各言姓名·居地·年紀,起伏曰,南宮澈也,年則七十五矣。上曰,前旣入侍乎?曰,然矣。上曰,講次,何也?鹿鳴章也。上曰,讀之,誦鹿鳴章訖。上曰,鹿鳴章,無乃流於蕩乎?溵曰,外似然矣而內實不然也。上曰,與繫于苞桑無已太康,何如?曰,似不及也。上曰,皆坐于後,次次進前。李寬進伏。上曰,年幾何?曰,六十九矣。上曰,書有酒誥,而章首必言旨酒,何也?曰,和上下·接賓客,而行禮之物,故不可無而然矣。上曰,夏之禮乎,殷之禮乎,周之禮乎?曰,禮則三代共之,而詩則周詩也,歡樂之意則無異也。李光復進伏曰,六十七矣。上曰,同是鹿也,而或食萍或食芩者,何也?曰,由淺而至深,故然矣。上曰,叶韻而然乎,逐時物而然乎?曰,非但叶韻也,李曰,年六十二,而鹿鳴章,不能誦矣。李東燁進伏曰,年五十九矣。上曰,能誦乎?誦訖,上曰,誤吐矣。申宅權進伏曰,年四十九矣,誦訖。上曰,萍芩蒿叶韻乎,有淺深之意乎?曰,叶韻而然矣,無淺深之意也。上曰,旨酒何也,一獻百拜,何也?曰,戒酒,故然矣。上曰,下章必言酒,而首章先言周行,何也?李出班對曰,周行,大道故然矣,上曰,然則只言首章者,曰,不必章章言之故然矣。金光遇進伏曰,年三十九矣。上曰,少年矣,高聲讀之,誦訖。上曰,和樂且湛,至矣盡矣,而必曰,酒何也?旨酒則德音孔昭乎?曰,酒所以和樂且湛之資也,旨酒則以見接賓之禮也。朴長燮進伏曰,年三十六矣。誦訖,上曰,人之好我,示我周行者,何也?曰,求助之意也。桂成實進伏曰,年三十一矣。誦訖,上曰,何必以鹿鳴章,取之於刪詩書之時乎?曰,只取燕享之意也。講訖,上曰,凡事始勤終怠者多。大扺令館儒講箴銘頌,外面觀之,雖似文具,予則曰,孔子云,博奕者猶賢乎已,蓋深戒怠惰放恣之意也,大抵末俗,朝取浮囂,暮效躁競,以爲能事,觀此輪回講箴銘頌,亦豈不一助乎?故時或召講,亦不爲,故今爲,此雖非當次,輪回以講者,其何迷也?且鹿鳴章,亦是當次,亦何不通也?此無他,師儒之長,汎忽雖差,乍行公而旋尋章,喉院曲循捧章,朝則曰,有矣。暮則曰,莫知去處,于今,甚至於同成均皆無,事之寒心,莫此爲甚。其君雖無濟濟多士之敎,嗟哉有司,只美官銜,少無實效,此豈將八其君,不敢荒怠之意乎?不可使聞於隣國,且陞補申飭,若何而前大司成洪趾海,爲初此任也,聞初抄之報,暮年開眼,至召見儒生之事,一初抄徒示美,其長,亦莫知去處,此豈君令臣恭之意乎?若此而小學立敎篇題中,俾爲師者,知所以敎,爲弟子,知所以學之意,果焉在哉?嗚呼,師道在下,心常慨然,在君師之位,雖若此,於有司之臣,亦何忽哉?以理言之,初抄大司成,其宜繼之,且大比初試在近,亦宜及此時。噫,況其君,日復一日之心者乎?前大司成洪趾海,復授國子長,今日內口傳啓下,卽爲牌招謝命,監試初試畢後,卽詣大學,再抄以下,必也連設事申飭。進士南宮澈年六十,師儒長不勸之時,其能誦焉,可尙,特賜紙三卷,筆五枝,墨三笏。出傳敎上曰,尹東昇之大司成貴矣,以其謝恩之故,必受其章,以報其債矣。謂儒生曰,今後得師以給,着實爲之,不爲着實,當停擧矣。其時鑄字,留置校書館乎?曰,然矣。上曰,唐體乎?曰,然矣。字樣分明乎?曰,然矣。上曰,私家何以作此,出契爲之乎?曰,然矣。上謂濟恭曰,李之億之次養子爲之乎?曰,恩敎之後,卽爲次養矣。上曰,年幾何?曰,二十餘矣。上曰,今始聞次養之法矣,知申知之乎?曰,知之矣。編次人蔡濟恭·元仁孫入侍事。出榻敎上曰,今則國子長爲之乎?仁孫曰,其時欲爲之矣,以其極熱,故止之矣。上曰,其時欲爲者,不避日熱,誠可尙矣,年幾何?仁孫曰,庚子生,五十一矣。命濟恭讀追慕錄自序訖,命書崇政殿校正。上曰,史官曝晒,何時去乎?翰林曰,行幸後,當去矣。上曰,都承旨持此藳本,以見其兄,可也。故判書趙明履曰,較納之後,更不歷覽故,臣等尤爲用力其言是也。子夏之能竭其力云者,未能蘊藉,而行有餘力,卽以學文云者,誠是矣。校正後,上曰,好乎。濟恭·仁孫曰,此是一統文字,首尾不見痕跡,而發前聖之所未發,誠好矣,玉堂上番洪檢入侍事。出榻敎洪檢進伏。上曰,今者追慕錄,令副校理洪檢監印,五件內入,一件入于東宮,五件五處史庫,各藏一件,政院·弘文館·藝文館·春坊·五上司編次人,政府東·西壁,時任六曹堂,柏府薇垣長官·亞長·國子長·五軍門將臣與亞將。嗚呼,三年未盡,國舅·時原任大臣·奉朝賀·諸都尉·副尉·宗班正一品·耆社諸臣·時任承旨,儒臣,時任春坊,時任翰注,八道·兩都,內外孫有職名者,各一件賜給,令湖南刊置。出傳敎允鈺曰,如此大文字,發前聖所未發,非徒宸翰之汪洋,辭理亦甚精微矣,諸臣以次退出。
上在慶熙宮。停常參。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日祗迎,予懐萬倍,氣何暇諭?待下敎入侍焉。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于李在簡曰,編次人二人,監印儒生,使之入來。
以備忘記,傳于具允鈺曰,嗚呼,五倫之中,一則長幼,長幼,卽兄弟也。噫,世間誰無兄弟者,而豈有若予者乎?須看自省篇,今日,卽皇兄之攸賜,莫遂敎舍人之意,後皇兄而承統,耐戊申,耐乙亥,復逢此日,憶昔年此日,焦悶侍湯,其雖丹心爲茶,此日何心下咽?況雖一條參,一夕湯,憶此强飮,是豈孝也,亦豈悌也?噫堯舜之道,孝悌而已,有若曰,孝悌也者,爲仁之本歟。今日却湯,於予大關義理,靜思心益切,卿等諒予心,休請焉。
李在簡啓曰,吏曹判書朴相德除拜後,過三日不爲出肅,依定式推考警責,仍卽牌招察任,何如?以承傳色口傳下敎曰,知道。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
具允鈺,以吏曹言啓曰,今此懿陵忌辰祭大祝前校理徐有元塡差,而時無職名,令該曹,口傳付軍職,何如?傳曰,允。
李壽鳳,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
姜始顯,以備邊司言啓曰,三南軍作米節目,依筵中定奪,磨鍊書入之意,敢啓。傳曰,知道。
庚寅八月二十四日辰時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,記注官金悌行,假注書金重燮,記注官柳翰申,記事官吳鼎源,以次進伏於通陽門外。上具翼善冠·黑圓領袍,自通陽門至延和門外,詣板位,上懿陵香祗迎後,步詣建明門外,還御轎上。命編次人蔡濟恭·元仁孫入侍。命都令,書御製,仍命校正。都提調韓翼謩,提調蔡濟恭,副提調具允鈺進伏曰,聖體,若何?上曰,一樣矣。寢睡·水刺之節,何如?上曰,一樣矣。請進湯劑,上曰,今日則難矣。翼謩曰,動駕只隔,而湯劑不進,實不勝悶迫。上謂具允鈺曰,卿兄,見其草藁乎?允鈺曰,異於當時,雖不敢下語,而宸翰汪洋滂沛,勝於昔日矣。略有所見,不敢泯黙,有若干記草故,已付於編次人矣。上謂翼謩曰,方有可爲之事,少頃,當飮之矣。編次人入侍事。出榻敎上曰,知申亡兄,昔日入侍編次矣,今在草土,予更見其入侍乎?允鈺曰,歲月易過,匪久當見入侍矣。上曰,此亦易矣。以左承旨兄弟言之,於焉之間,見其入待矣。上曰,國忌諸臣,皆能行素乎?允鈺曰,然矣。上曰,然則今此應辦所,亦具以素饌乎?予則慮其別生一事而偶問矣,果然否?尹東昇曰,遠代則亦難行素矣。上曰,此言是也。允申曰,若逮事則豈不行素乎?上曰,然則應辦之設素饌,難於肉饌矣。上曰,朝臣中,爲高祖妣行素者,誰也?允鈺曰,未能焉,筋力之不逮者,則雖祖父母祭,亦不能行素矣。上曰,以萬億追慕,牽於卿等之請而飮之。豈曰孝乎?翼謩曰,當此等時,一不蒙允,此臣等之罪也,臨門編次,已過多時,而不卽請其還內,强此煩稟,莫非臣等之罪。上曰,風力甚苦,其止之,與其飮建功,不可歸臥。翼謩曰,俄承將召之敎,豈欺臣等哉?上曰,旣記五箇記懷,而藥豈下咽乎?翼謩曰,聖心以展拜在近,數日弛心,進湯可也。上曰,來日猶可爲也,今日則正是最爲追慕者也,今則停進醢蟹,可也。以此心,見此世,豈曰孝乎?允鈺曰,十三日已進之藥,何必不進於今日乎?一貼之減,已極悶迫,而況今不進一貼,豈不悶迫乎?上曰,今則給予建功之由,可也。奉審承旨入來後,請其承傳色以奏,此亦有意,今日則欲臥集慶堂耳。上曰,豈有不知人事而過了歲月乎?翼謩曰,謁陵不過數日,而恬然不進湯劑而退,則豈曰盡其臣等之賤分乎?上曰,今日豈進湯劑?心旣若此,而建功下咽,則豈曰孝乎,豈曰悌乎?允鈺曰,亦安知陟降之靈,以不進爲慮乎?翼謩曰,然則請以茶飮可乎?上曰,予云小飮難矣,況茶飮乎?翼謩曰,於此不見其進御,更待何時召入乎?上曰,其止之。翼謩曰,亟賜臣等之罪,罪在不能盡其職也。上曰,三百六十日,一日不盡職,何傷之有?翼謩一日不盡職,是乃不職也,禮房承旨,馳詣懿陵奉審以來事。出榻敎內班院掌務,自政院發牌立庭事。出榻敎諸臣遂出。
上在慶熙宮。停常參·經筵。
藥房都提調韓翼謩,提調洪名漢,副提調具允鈺啓曰,伏未審夜間,聖體,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。答曰,知道。昨已諭,若追憶,方寸欲隕,氣何諭哉?何心許筵?
中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
邊得讓啓曰,行大司憲洪麟漢未肅拜,執義呂善應在外,掌令李萬育·鄭彦暹呈辭,持平呂善亨在外,李長老呈辭,今日以監察茶時之意,敢啓。傳曰,知道。
傳于姜始顯曰,今日以服色,以時服爲之。
以備忘記,傳于姜始顯曰,前中官朱好一敍用。
以備忘記,傳于具允鈺曰,追慕錄校檢弘文校理洪檢,大鹿皮一令,校書校理鄭忠彦,中鹿皮一令賜給。
以備忘記,傳于具允鈺曰,永世追慕錄大小題目,皆依此書。
以備忘記,傳于具允鈺曰,噫,今日何日?今惟戊申,心已氷矣,且惟乙亥,膽亦消矣。値明日,憶昔年,追慕萬倍,若問今日干支,二字隕百,一日之內三兼,嗟予石心金腸歟,請承傳色求對,其猶可也。豈今日大官書草呼傳之時,與一原任,今日尋章,一般時任,莫諒予心,原任非時困我,予將恃誰?臥訴於屋漏,嗟哉喉院,知予意,二相尋文,一君亦無氣乎。
以備忘記,傳于具允鈺曰,噫,頃年冬,宣化門奏慈殿,尙今記意,其意莫遂,略干年間,復乙亥,遙望東郊,雖睡中,猶嗚咽,其況今年,復逢此日,嗟予心腸,非石非金,何抑何耐?以此心,今日服建功,嗚呼他日,何顔拜皇兄乎?呼寫及此,此心莫隕。
以備忘記,傳于具允鈺曰,宿於典司,此心憧憧,初更·二更,乍睡旋覺,夜如何?其報漏已三,幼軍報更,若昔摠直,嗚呼,誠淺,何夢松溪?其顧己心,只自追慕,若問軍號,其亦追慕,心追慕,號追慕。嗚呼,以此其將徹宵,嗟待守僕能知其時獻官整衣睡裡若覩,其若禮畢,禁軍當回。嗚呼,以此代拜象設,年今將八,何孝何悌?寓懷呼寫,三更三點,百爾君子,諒此予心。
以承傳色口傳下敎曰,永世二字添印件,今日入之乎?何時入之云乎知奏。
以承傳色口傳下敎曰,香陪待令於祗迎所,自其更陪進。
又下敎曰,御製奉於架子,卽入之。
又下敎曰,自校書館入來後,入于典設司。
又下敎曰,先爲之,內入件先入之,頒賜件,依下敎爲之。又爲內入者,以永世追慕五字,竝書於冊隅以入之意,卽爲招致校書郞分付。
又下敎曰,頒賜件亦來乎知奏。
藥房啓曰,湯劑不御,今至二日,雖在常時,猶當焦迫,旣承腰部痰候之敎,又有寒齋宿之命,陵幸動駕,只隔數日,此時湯劑,尤何可不加意進御乎?臣等瀆告之餘,又比煩聒,極知萬萬惶恐,而悶迫之極,它不暇顧,冒罪陳請,亟許持湯劑入侍,千萬顒祝,惶恐敢啓。
藥房口傳再啓曰,臣等冒罪求對,自午至申,未承一字批旨,復此煩聒,固知萬萬惶恐,而湯劑不御,已及多日,焦迫之極,不敢徒循常例,干冒鈇鉞之誅,願借方寸之地,亟許持湯劑入侍,千萬顒祝,惶恐敢啓。
若曰,今日來此留宿,有意在焉,此豈書入文字之時乎,誠意若相孚,則豈若此乎?今日戊戌若此,則其宿舊邸而來,其止之。
以承傳色口傳下敎曰,勿胥命,命召傳授入來事,遣史官,傳諭于都提調。
領中樞府事金相福疏曰,伏以臣罪甚重,而聖度至寬,善地薄竄,旋下特寢之旨,至於氷釋之敎,曲垂照察之恩,臣惶恐感泣,更何仰龥?然而伏念伊日內外孫入參內庭之下敎,實是聖恩攸曁,其在賤分,榮幸極矣。夫於敬謹之地,而遽承恩榮之命,臣過自畏愼,不免趦且,以致倉卒之際,不善於周旋耳。臣之未及入參,其情實,苟有不如是者,則是無臣分而無人理也。臣雖無狀,亦具秉彛,寧有是哉,寧有是哉?噫,聖孝追遠,隆恩下逮,而臣則迷鈍,未能仰副德意之深重,致煩淵衷,自速嚴譴。在謫之日,無非訟愆之時,今雖遄蒙恩宥,終不可以自恕其罪失也。臣疾病沈頓之中,仰念幸行之期不遠,未敢淹滯遠地,擔舁登程,僅僅進伏於都門之外,而職名依舊,悚懍冞切,玆敢略具短疏,冒陳危悰,伏願聖明,更治臣罪,以嚴國綱,以安私分,千萬幸甚,臣無任屛營祈懇之至,謹昧死以聞。答曰,省卿之章,予已諭。嗟,卿最近,其何闕耶?若當局迷,予亦諒諭,卿何若此?安心勿辭焉。
以承傳色口傳下敎曰,以豫備兼春秋,閉門時傳諭。
具允鈺,以吏曹言啓曰,今此徽陵忌辰祭大祝,前校理李命勳塡差,而時無職名,令該曹,口傳付軍職,何如?傳曰,允。
李壽鳳,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
姜始顯啓曰,監·兵使遞來時,所授密符,親納,例也,而大司憲洪麟漢,忠淸水使遞來,謂有情勢,所授密符,使其褊裨替納,依定式,推考傳旨捧入之意,敢啓。傳曰,知道。
庚寅八月二十五日辰時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,記事官金悌行,假注書金重燮,記注官柳翰申,記事官吳鼎源,以次進伏於通陽門外。上具翼善冠·黑圓領袍,乘輿自通陽,出延和門外,詣板位,上徽陵香祗迎俯伏平身訖,步詣建明門外,還御轎上。藥房都提調韓翼謩,提調蔡濟恭,副提調具允鈺進伏。翼謩曰,夜間聖體,若何?上曰,一樣矣。夜於房內四五間許,有難行步,故香陪待令於祗迎所矣,旣臨其處,則可以行步故,又爲使之待令於建明門外矣。寢睡·水刺之節,亦何如?上曰,此則一樣矣。翼謩曰,臣等忱誠淺薄,不能感回,此莫非臣等之罪。上曰,以卿等感回之故,幾次飮之乎?五倫,兄弟居一,而世豈有若予者?如此而飮湯,豈曰孝乎,豈曰悌乎?今日微霜,似已降矣,九月節已久,霜亦不早。翼謩曰,以京畿言之,似已早霜,而亦不爲災,北道則霜降,早於西關矣。上曰,俄者痰候之差,亦是建功之功乎?翼謩曰,豈若是菲薄聖躬?聖算之靈長,實是皇天祖宗之降監陰隲,豈不仰體乎?允鈺曰,殿下經歷千古罕有之變怪,而豈復以此,或留於聖心乎?窮凶極惡,陰譎叵測,聞來驚心痛骨,不知所達,聞此下敎之後,與都提相對,涕淚無從矣。翼謩曰,臣等亦不敢更容於口,豈可記念於聖心乎?上曰,嗚呼,今予心肚中,不過追慕二字。嗚呼,辛亥後,於交河,一倍此心,而於本陵,惟計代而已,近者追慕深,而憶受三朝之至孝。於今年,逢此日,慕益切,今日忽憶,嗚呼,徽陵禮陟,在於戊辰今月,越六年而嗟予生世。嗚呼,徽陵若御世多年,其將拜矣。興惟及此,此心萬倍,況昨日欲宿于此,而以皇兄舊御之堂泯黙,其雖舊堂,今予宿處,心若何而憧憧?昨夕下敎,其已瀉懐,諭此之後,此心何耐?且爲陟降而興懷,强其不忍,非予爲也,伸懷紓心,暮年倍切,今日申牌後,當宿典司,政院知悉,依頃日例擧行。出傳敎禮房承旨馳詣徽陵奉審,各陵一體奉審以來事。出榻敎上曰,噫,今予憧憧,惟在乎此,而況此陵奉審多,而三時之間,申牌方報,聞請承傳色聲,昨今連日,其勤可尙,禮房承旨特賜大鹿皮一令。出傳敎永世追慕錄五處史庫,各一件加藏事。出榻敎上還內,諸臣問安後退出。
庚寅八月二十五日申時,上詣典設司。齋宿入侍時,行都承旨具允鈺,左承旨尹東昇,右承旨李在簡,左副承旨李壽鳳,右副承旨邊得讓,同副承旨姜始顯,記事官金悌行,假注書金重燮,記注官柳翰申,記事官吳鼎源,以次進伏於通陽門外。上具翼善冠·黑圓領袍,出通陽門外,召禮房承旨,先讀祭物單子,而讀諸執事擧案後,命書賜鹿皮傳敎。上曰,俄者內入御製書永世追慕二字乎?允鈺曰,書入矣。上曰,再明爲旗軍洗馬乎?曰,然矣。仍詣典設司,命東昇書傳敎曰,嗚呼,今月之內,展謁展拜,冥然到今,重逢十四日十五,昌德雖拜于殿,何聞何觀?追憶昔年,回瞻隆福,心欲隕而膽欲墜,十八日爲己心,其雖香祗迎,惜昔癸己初,求差獻官,微忱何抑?卽此數事,難强難耐,豈意今年?復逢昨日,再昨旣諭,其二耐字,復何更提?再昨宿昔年所御之堂,今日宿於此,一則憧憧餘懷,一則遙望徽陵,然隨處而覺,何暇夢拜?其況今日,豈特親心,爲己心?嗚呼,此日,昔年受服之日也。憶昔年之聖孝,於此日復逢,嗚呼,兩日,悌耶孝耶?今將回矣,將處何堂?於此,誦陟岵三遍,入集慶堂後,召儒臣,亦讀三遍,自此以後,望懿陵,望徽陵,當堂中,涔涔度日,悠悠蒼蒼,此何人斯。嗚呼,心雖心,思宗國,亦不敢忽於民國。吁嗟,今日大小臣僚,思今予之心,可謂斯過半矣。予只自勉,何勉何勸?藥房都提調韓翼謩,提調蔡濟恭,副提調具允鈺進伏曰,昨日,旣許今日之,而今何不進也?上曰,今日予豈下咽乎?翼謩曰,匹庶猶爲保惜其身,而殿下之聖躬,何如?寶算何如,而不自保嗇耶?保嗇聖躬,展謁陵園,乃聖孝之有光乎?臣承前後下敎,莫非惶悚,而昨承下政院下敎,惶恐胥命矣。旣承勿待命之敎,故他不暇顧,章皇入來,而今日之不進湯劑,實是夢外。上曰,今日乃先朝受服之日,爲人子而豈可飮湯於此日乎?戊申·乙亥兩耐字,已盡之矣,若臥彰義宮,則國人其誰怨我?翼謩曰,臣雖自盡於此處,決不敢持湯劑而退矣,請賜臣等之罪。臣之冒沒入來,專爲痰候中,齋宿,且値日寒,此時湯劑,不容少緩,故敢此冒死煩聒矣。上曰,予當入臥而召見矣。翼謩曰,昨今已承如此下敎,而終不許入,尤切悶迫矣。上曰,持來可也,聞阿呼聲。上曰,此何聲也?允鈺曰,濬川之役矣。上曰,都廳使之入侍。都廳進伏曰,自三間橋,至廣忠橋,一百五十名,自昨日始役矣。上曰,我王城多苦,經始勿亟,庶民子來,然後事可成矣。汝之聲氣似過,剛柔兼全,而役不事鞭扑,可也,仍令退去。翼謩請進湯劑,上曰,冥然昨今,不知建功,不知內局,不知華佗矣。兩日不進,而氣已勝,食亦勝,動駕前,雖不飮,當飛而來矣。翼謩曰,殿下何不思陟降之欲爲康寧聖躬乎?上曰,于今三復陟岵,而至此陟岡,言之痛心,宣化門奏慈殿時下敎,卿其知之乎?其時若遂予意,則豈有壬午令,則以干支而興懷,正若光武之日復一日矣。世之爲人子弟者,皆不如父兄之心,若如父兄之心,人皆可以爲堯舜矣。翼謩曰,飜然回悟,是臣等之望也。上覆湯於席曰,若留此則必將困我矣。命書傳敎曰,噫,重逢昨日與今日,曰,悌乎,曰,孝乎?只誦曾子,誰爲孝,誰爲弟,孝有不及,悌有不時之文,只心隕而膽亦墜,予意纔諭,然心許民國,明日兼爲晝講次對,噫,追慕錄纔成,今追慕萬倍,此予所以拊心飮涕者也。命儒臣入侍,沈頤之·洪相簡進伏。上誦陟岵章三遍後,儒臣各讀一遍訖。上還內,諸臣以次隨詣通陽門外,問安後退出。
上在慶熙宮·停常參·經筵。
齋宿罷後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
中宮殿·惠嬪宮·藥房口傳問安。答曰,知道。
以承傳色口傳下敎曰,頒賜件入來後,卽稟則當下御寶矣。
又下敎曰,暮年監試榜,豈料之事?前已爲之,勿論今明,隨榜出,度度入啓之意,分付一二所。
又下敎曰,來日次對命下,次對入侍。
以備忘記,傳于尹東昇曰,於今予心,若何?而內局雖以建功,悶我此意爲君也,此時中官,何心貪食,而況召儒臣之時乎?八承傳色,莫知去處,以只知角弓者以代,有下敎事。呼召無一人應,嗚呼其君,却薑桂建功之時,近時中官,與凡中官異焉。其皆待命,例坐宣飯曰,有國綱,事之寒心,莫此爲甚,宜飭首尾行首承傳色中官吳命來,年少玉圈,肆然承傳色中官申德龍,竝越俸一等過多,而若此其宜汰冗,金興燁·金好大減下,對承宣而存六承傳色差下,旣命政院知悉,此亦不可不知,故下敎焉。
以備忘記,傳于具允鈺曰,今予之心,昨朝憶昔之後,旣有定以己心之道,憶八十年前此日,若其時侍,何心服湯?且只有今,其何悶我?若是懇諭,而卿等若聒,昨已諭,休請休請,使我靜息。
傳于姜始顯曰,儒臣持陟岵章入侍。
具允鈺啓曰,領議政金致仁,右議政金尙喆,爲承候來待矣。
以備忘記,傳于具允鈺曰,農圃各殿日供浩多,春秋御苑耕田,刈稻植藍,御衣用沈藏供御用菜,太僕給田給馬,自古所重在焉,勿侵雜役,古例班班,今聞楊·廣州充定軍役云,頃年有此駭擧,旣已申飭,則焉敢復若此?令道臣申飭,卽爲頉下後啓聞,而此亦紀綱攸在,過三日,若稽滯,則當該守令,當令該府處之,該吏座首,亦令道臣,從重決棍,以此分付畿邑。
以承傳色口傳下敎曰,此亦國綱攸在,今日內,狀聞事,申飭畿邑。
邊得讓啓曰,明日次對,兩司長官當爲進參,大司憲洪麟漢,待開門牌招,諫院無進參之員,除在外外,大司諫朴師海,正言金復休,亦爲牌招,以爲推移入侍之地,何如?傳曰,允。
傳于姜始顯曰,一所試官當入來,開陽門仍留。
傳于姜始顯曰,開陽門下鑰,試官留在朝房,待朝復命。
傳于姜始顯曰,今日夜禁弛禁。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于李在簡曰,儒臣持陟岵章,先爲入侍。
姜始顯啓曰,卽者義禁府都事來言,左議政韓翼謩,今方待命於金吾門云,係是大臣去就,敢啓。
庚寅八月二十六日巳時,上御集慶堂。儒臣入侍時,同副承旨姜始顯,副校理沈頤之,副修撰洪相簡,假注書金重燮,記注官柳翰申,記事官吳鼎源,以次進伏。上着笠而坐曰,承旨誰也?曰,姜始顯也。上誦陟岵章訖,頤之讀焉。上再誦訖,相簡讀焉。上三誦訖,始顯讀焉。三誦後,諸臣以次退出。
上在慶熙宮。停常參,只晝講。
夜一更,電光,二更·三更,雷動電光,乾方·坤方有氣如火光,自二更至五更,洒雨或下雨,測雨器,水深三分。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。三日憧憧,何孝何悌?建功却三日,懷倍之中,此則於予得三日之暇,時時若此,黑髪將復然矣。今日只將依前二貼,興懷及此,先自蹙眉,晝講時,同入焉。
中宮殿·惠嬪宮,藥房口傳問安。答曰,知道。
以承傳色口傳下敎曰,俄者內乘處下敎,意以爲前一提調,慨然而下敎矣,聞一提調領相云,次對命下,則領相勢固然矣,俄者下敎置之。
李壽鳳,以都摠府言啓曰,今日入直內三廳武兼禁軍及軍兵等,當爲中日習射,而旗軍洗馬相値,不得爲之之意,敢啓。傳曰,知道。
又啓曰,大臣·備局堂上,依下敎來待矣。
傳于姜始顯曰,今日次對,兼行晝講,經筵特進官,以備堂中入來人,修整單子以入。
傳于李在簡曰,來詣,只入正時。
以備忘記,傳于具允鈺曰,三日捨湯,氣亦勝,今日若勸三,今日干支何?其將依前三日矣。
以備忘記,傳于具允鈺曰,其三日,當踰追慕峴,身雖立此,心則新村,今日洗馬,其欲乘詣,建功浮雲矣。
以備忘記,傳于姜始顯曰,竟晝夜分排其榜,今初見畢榜已久,而復命稽滯,諸試官,一竝推考。
傳于姜始顯曰,監試初試一·二所一等諸人,竝入來。
傳于姜始顯曰,內局入侍,率儒生,同爲入侍。
以備忘記,傳于姜始顯曰,今日已下敎,而爲貢人特寢,今日亦然,故御供米與常米,命取以審。雖料米,中米倍下,令舂正之意,而況御供米乎?與常米一般,此亦國綱攸在,提調都薛里,惟看色而已,而薛里則凡進獻之物,初日盛器以視,而視若尋常,御米·料米,若是相等,此等薛里,用於何處?此內府申飭,而該寺郞廳,竝汰,提調從重推考。
以侍衛御營望筒,傳于姜始顯曰,此等事,何可酬應?大殿以首爲之,世孫宮以之次爲之。
姜始顯啓曰,刑曹判書沈鏽,作俑者,嚴問後,依下敎來待矣。
具允鈺,以吏曹言啓曰,今此明陵親祭時典祀官,例以奉常正塡差矣,正有頉代,口傳備擬以入之意,敢啓。傳曰,知道。
又以吏曹言啓曰,新除授宗簿寺正朴取源,通禮院相禮韓宗濟除授後,過限未肅拜,竝依例改差,何如?傳曰,允。
又以吏曹言啓曰,今此王世孫隨駕時相禮,不可不備,相禮有闕代,口傳備擬以入之意,敢啓。傳曰,知道。
吏曹口傳政事,以權款爲奉常正,任瑎爲相禮。
李壽鳳,以司僕寺官員,以一二提調意啓曰,今此明陵展謁,仍詣昭寧園時,追慕峴·碌磻峴·德坡峴道路險峻處,依前例,臨時啓稟,以人夫奉駕之意,敢啓。傳曰,知道。
又以兵曹言啓曰,來九月十月當上番軍二百五十名,本曹與都摠府眼同點考後,依定式,仍令該曹,襦衣題給之意,敢啓。傳曰,知道。
又以兵曹言啓曰,在前宿所開閉時,吹打·挾輦將官,次知擧行於內作門,而色承旨臨時啓稟矣。今亦依此擧行之意,分付訓鍊都監,何如?傳曰,允。
又以都摠府言啓曰,今此幸行時,寶劍四員,侍衛二員,守官及陪衛,不可不備員,而都摠管慶興君栴,副摠管金光國差祭,副摠管李萬恢身病猝重,勢難進參,侍衛一員,將不得備員,身病人員,合有變通之道,令政院,稟旨變通,以爲備員侍衛之地,何如?傳曰,允。
姜始顯,以內醫院官員,以都提調·提調意啓曰,鍼醫李春敷還屬事,命下矣。令該曹,依例付軍職,冠帶常仕,何如?傳曰,允。
李壽鳳,以訓鍊都監言啓曰,今此陵幸時隨駕軍兵糧米,豫先輸置然後,可無臨時窘急之患,故糧米所載卜馬四十五匹,今月二十八日定送,輸置于各站後,卜馬軍,卽爲回還,各哨軍兵中四十五名,別爲除出,仍留守直之意,敢啓。傳曰,知道。
又以御營廳言啓曰,本廳分授惠化門北邊體城頹毁處,今當改築,而所入石子浮出然後,可以始役矣,東郊蘆原近處所在石子,浮出以用之意,敢啓。傳曰,知道。
又以訓鍊都監言啓曰,依傳敎,去夜犯夜人弛禁之意,敢啓。傳曰,知道。
又以左邊捕盜廳言啓曰,因傳敎,去夜夜禁弛禁之意,敢啓。傳曰,知道。
又以右邊捕盜廳言啓曰,依傳敎,去夜夜禁弛禁之意,敢啓。傳曰,知道。
又以一所巡廳言啓曰,依傳敎,去夜犯夜弛禁之意,敢啓。傳曰,知道。
又以二所巡廳言啓曰,依傳敎,去夜犯夜弛禁之意,敢啓。傳曰,知道。
姜始顯,以忠淸水使啓本,全羅道珍島居良女朴召史等渰死事。傳曰,令本道,恤典擧行。
大司憲洪麟漢疏曰,伏以臣,卽聖世之一癈人耳,前後飭諭,不啻勤懇,而身名僇辱,轉動無路,偃伏荒郊,只俟嚴誅,聖度天大,曲加涵貸,湖間特補,匪罪伊榮,及辭文陛,借以方寸慰勉,極其鄭重,伊後夢見之敎,至發於絲綸,此實從古人臣所未得之異數,釁累賤臣,何以獲此。北望攢手,惟有淸血之被面,迺於千萬意外,特除風憲之長,重以馹召之命,十行恩音,字字懇惻,其所洗濯而陶鎔之者,敻越常例,臣於是,驚惶感激,尤不知措躬之所也。凡人臣之以情勢而引義者,或時月稍久,則有可以黽勉,或官職已改,則有可以變動,而若臣闔門所遭,萬萬罔測,有非一時彈駁,尋常誣衊之比,驚絃之懼,去益愯魂息黥之戒,已堅矢心,今何敢仰恃曲庇,復厠周行,終歸於無忌憚·沒廉恥之科哉?噫,臣以無似,際太平之世,逢堯舜之君,寵眷徒隆,涓埃未酬,遽然便訣,已非人情之所可忍。伏況大德誕膺,寶算彌高,大小臣子,倍切愛日之忱,臣於此時,苟非遭罹之至怖,踪地之至臲,則又何忍自阻於明時,逖違天陛也哉?興言及此,不覺哽咽,賓對有命,天牌儼臨,而坐犯違傲,益增惶懍,旣抱咫尺之義,不避慢蹇之誅,玆敢略具短章,仰瀆宸嚴。伏乞聖慈,察臣之懇,治臣之罪,以靖私義,以肅朝網焉,臣無任涕泣兢惶之至,謹昧死以聞。答曰,省疏具悉,意謂卿心雖若此,納符庶可爲也。其旣替納,今聞卿章,予自愴然,卿心,若何?雖然,予不捨卿,卿何忍阻予?卿須勿辭,從速行公。
右參贊徐命臣疏曰,伏以魯莽如臣,百不猶人,濫沐洪造,猥厠卿班,頂踵毛髪,罔非天恩。顧臣,衰與年深,病隨日加,奔走自效,亦無其勢,尋常兢慄,不翅淵氷。日前南殿奉審,出於孝思之靡極,在臣義分,不敢偃便。自力就列,叨陪淸蹕,此際忽伏奉儲慶宮內庭行禮之敎,臣旣名忝敦府,適又隨駕,則承命入參,只是臣職之當然。顧安有毫分可尙者,而皐比寵錫,已出千萬不虞,則加資之命,又何爲而至也?臣誠驚懍震越,罔知所以自措也。噫,明君爵賞之必愼,不特嚬笑之可愛,則上不可以誤恩而施之,下豈敢罔功而居之哉?爲人臣者,雖或有一時可記之勞,猶不宜輒加襃典,而況臣伊日之入參,不過仰遵聖命,隨諸臣後而已。以是而寵齎之不足,至於進級而榮之,臣心區區慙恧,固不暇言,而殿下之爵賞,由臣而將不免爲屑越之歸,臣尤不勝駭惶之至。臣有事先壟,情理切急,投章徑行,恭俟大何,譴罰不加,眷渥反侈,一悚一感,不容久淹,纔已來伏私次,而踰分之寵,終不敢冒昧承當,玆不得不疾聲呼龥於仁覆之下。伏乞天地父母,諒臣由中之至懇,亟命復還新除授資級,使公器無䙝,私分粗安,不勝幸甚,臣無任伏地祈祝之至,謹昧死以聞。答曰,省疏具悉。今番此典,非爲卿也,意蓋深,卿勿辭,速行公。
掌令鄭彦暹疏曰,伏以臣於見職,萬不近似,而前後除旨,一例冒膺,若固有之者,秪爲粗伸義分之計,而才識淺短,言議巽劣,未嘗出一言,論一事,上補袞闕,下糾官邪。其常愧懼,若隕淵谷,迺者柏府新命,遽下於杜門病伏之中,繼而賓對有命,召牌踵臨,臣誠惝怳罔措。章皇出肅,顚倒登筵,而黽勉謄傳,含默而退,內顧自恧,如負大何,日前次對以陳省諸臣之違牌,致煩淵衷,嚴敎遄下,至以其雖登席謄傳而已爲敎,辭旨鄭重,誨責備至。又有府院吏竝懸之命,其時臣雖詣臺,而聞命驚惶,倉黃屛退,縮伏俟譴,靡所容措,旋因承宣之陳達,雖蒙拔去之恩敎,而若論謄傳之罪,臣固難逭,如責溺職之失,臣亦爲最,臣之罪犯,臣實自知,豈可以倖逭爲榮,不思自引,而爲揚揚冒進之計哉?伏乞聖明,俯賜鑑量,亟遞臣職,以安賤分,以昭法紀焉。臣於乞免之章,不宜迤及他說,而事在目下,聞甚可駭,敢此附陳焉。漢城右尹韓師直,身爲法官,受人指囑,使挾富怙勢之家,憑恃恣橫,稱以私田,禁人作舍,成造幾訖之後,卒地毁撤,折傷材木,俾不爲用,使窮殘無依之家,狼貝失所,彷徨道路,靡托靡止,春間聖敎,何等嚴截,而視若尋常,無所顧畏,令人附麗,恣行胸臆,豈有如此蔑國法·無忌憚者哉?臣謂漢城右尹韓師直,亟施削職之典,亦令該府,摘發作俑者,竝施當律,斷不可已也。臣無任屛營祈懇之至,謹昧死以聞。答曰,省疏具悉。本事,若皮不存,何敢撕捱?亞尹事,果若所陳,其雖駭也,此非關係甚重,遣辭一何不擇?韓師直特施不敍之典,所謂作俑者,令該曹,嚴問以奏,爾勿辭,速察職。
獻納李秉鼎疏曰,伏以,從古爲人子而不孝,豈復有如臣者乎?自遭李遠之誣臣之行己無狀,貽辱家庭之罪,誠無以自立於天地之間,而性旣頑懦,不能引義刳胸,跡又譴黜,末由登時沫血,竊悲生而爲僇於聖世,沒將繼恨於重泉,何幸日月在上?鬼蜮莫售,前後恩敎,昭晣備至,而如臣滓穢之賤,亦霑收錄之渥,闔門攢祝,感淚交逬,糜粉隕結,曷酬萬一?嗚呼,臣罪,可勝誅哉?稟質愚騃,涉世顚妄,戒常切於愼言,而發或率口,識未周於慮事,而行輒信心,偶因一二疎謬之失積,爲彼遠所仇疾,致使憯誣悖說,及於臣父,駭憤傷痛,肝膽崩裂,直欲溘然而不可得,則祗宜仰首陳暴,遄被常憲。玆敢涕泣哀龥,冀聖明之垂察焉。臣與遠,不幸識面,曾於戊子夏,遠委訪臣郊寓,竟夕而去,其秋臣直玉署,而遠以堂后假官,鎭日來話,伊後逢遠於稠坐,一言拶逼,傍聽傳笑,遠旣以此次骨。其冬臣奉命而廉察楊州,聞遠家,以其楸鄕,自前結稧,久占尊位之權,大爲邑民之弊,臣依朝禁,焚其稧帖,仍關飭該牧,防其更設。遠謂臣,侵侮渠家,遂與臣絶,咆哮詬罵,有耳皆聞,親好者,莫不爲臣憂之,早晚危鋒之來,臣固自知,而亦不料其無倫叵測,一至於此,遠亦人耳,怒臣則螫臣足矣。今乃以臣之故,而誣臣之父,嘻噫,痛矣,是可忍耶?然苟使臣,體聖上誨飭之恩,遵臣家謹拙之規,出言必擇,臨事却顧,則雖以遠之悖戾,亦何自而逞其毒乎?今玆罔極之誣,皆臣不肖之罪,抱痛銜冤,生不如死,此臣所以疾聲自列於閔覆之下者也。至若臣向來妄言,訖有餘悚,而人之噂沓,亦已太甚,所謂要語,果誰得見,臣之疏論,有何粧撰?不識其門,而至云夜乞,只同其貫,而或稱切族,如欲較辨,臣豈無說,而顧何敢覼縷搀及於嗚呼之章也?伏乞聖明,亟命攸司,勘臣罪狀,以爲不孝者之戒,不勝至願,臣無任惶恐痛迫泣禱之至,謹昧死以聞。答曰,省疏具悉。爾雖張皇,事已浮雲,今者甄用,意亦在焉。爾勿辭,速察職。
持平呂善亨疏曰,伏以,恭惟我聖上,以帝堯之年,篤大舜之慕,興感霜露,展禮園陵,吉辰已定,羽旄有期,凡在臣隣,孰不欽仰?念臣柏府新命,及於屛鄕之日,馹召有旨,蓽廬生輝,臣誠驚惶感激,靡所容措。在臣分義,固當竭蹶趨承,獲參陪班,粗伸區區之忱,而臣之八耋偏母,常時筋力,凜綴無餘,近日風寒,外感挾發,失汗過多,眩氣添劇,飮啖全廢,昏昏不省,臣無他兄弟,獨自扶護,晝宵遑遑,煼灼罔措,目下情私,實無頃刻離捨之勢。玆敢瀝盡肝血,猥從縣道,疾聲號龥於仁覆之下。伏乞天地父母,憐臣至懇之由中,亟命鐫削臣職,以便救護,仍治臣逋慢之罪,以昭法紀,千萬幸甚,臣無任屛營祈懇之至,謹昧死以聞。答曰,省疏具悉。爾勿辭護焉。
正言金復休疏曰,伏以臣,猥以無似,幸際洪造,出入臺地,已有年所,自顧鹵裂,恒切愧懼,迺於夏間,忝叨憲職,罪在積逋,罰止薄竄,曾未幾何。恩宥遄降,甄敍如古,臣循省舊愆,以惶以感,祗切頌祝之忱,不自意,薇垣新命,忽下於少出郊坰之日,臣聞命惝怳,罔知攸爲。卽日登途,來伏私次,義分所在,宜卽趨承,而第臣私義,有不可一刻冒。授者,丁亥春,新通諸臺,皆因其時亞銓之疏,引義自處,而聖明俯燭,俾伸廉隅,此雖非專指臣身之言,而臣亦其中之一人也。區區自守之道,亦豈異於他人哉?臣於前後,屢居臺職,而不敢爲冒進之計者,誠以是耳。苟使臣,無此情勢,則雖其庸愚譾劣,不合於淸朝耳目之任,而當此百僚率職之時,顧以多年逖違之蹤,豈不欲一謝恩命,獲近耿光,少伸區區戀結之忱哉?徒以鐵限在前,轉動無路,有除輒違,甘犯邦憲,苟求其情,寧不戚乎?玆於天牌之下,不敢坐違,隨詣陳章,略暴微懇。伏乞聖慈,俯賜鑑諒,亟削臣職,以靖私義,仍勘臣罪,以肅朝綱,不勝幸甚。臣旣不敢以言責自居,則固不宜拖引他說,而事在目下,有不容泯默,玆敢附陳焉。科場事體,何等嚴重,而近來紀綱漸弛,法令不行,雖以今番監試言之,兩所禁亂官,初不能檢飭,試官未入之前,一任擧子之毁圍攔入,殆無內外之限,事之可駭,莫此爲甚,而爲試官者,固宜據例嚴責,盡令出送然後,更爲開門許入,而不此之爲,乃於多士紛拏之中,艱辛鑽入,全不成試所體貌,而至若場內之亂訌,限外之擅坐,視若尋常,不能禁止,此實前所未有之擧也。後弊所關,不可以事過而不論,臣謂兩所當該禁亂官,令該府,從重勘處,試官亦施罷職之典,斷不可已也。臣無任屛營祈懇之至,謹昧死以聞。答曰,省疏具悉。附陳者,其涉駭也,依施。勿辭察職。
庚寅八月二十七日巳時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·柳翰申·吳鼎源,醫官方泰輿·許礈·李以楷·鄭允協·吳道炯·鄭允說·丁志泰,以次進伏訖。翼謩曰,夜間聖體,若何?寢睡·水刺之節,亦何如?上曰,今夜甚長,自初更一點,欲就睡而終未穩睡,至三更,氣甚昏闒矣。今日則耳鳴甚頻數,極可苦也。翼謩曰,三日不進湯劑,臨御典司經宿,聖候,安得不違豫乎?臣等誠焦閔罔措矣。上曰,不進湯劑。氣益勝矣,卿等何罔措之有乎?上曰,理中建功湯三貼煎入。出榻敎上曰,今番都提誠勸藥,苦苦矣。仍進湯劑,上進御訖。上曰,久不服餘,進御,益覺難堪矣。翼謩請診候,上許之,泰輿等,以次進伏,診脈候訖。退伏奏曰,脈候左右三部調均,和體亦一樣,而左邊脈候,乍似滑數矣。上曰,藥房提調持湯劑更爲入侍。出榻敎名漢先退出,更持湯劑入侍,進湯劑,上進御訖。仍命退去,諸臣以次退出。
庚寅八月二十七日巳時,上御集慶堂。晝講,大臣·備局堂上,同爲入侍時,知事金時默,特進官金應淳,參贊官李壽鳳,侍讀官洪檢,檢討官林鼎遠,假注書金重燮,記注官柳翰申,記事官吳鼎源,領議政金致仁,左議政韓翼謩,右議政金尙喆,行司直趙雲逵,刑曹判書沈鏽,司直韓光會·具善復·李章吾,漢城判尹李溵,副司直李潭,淸川君金鍾正,大司諫朴師海,持平李長老,事變假注書李敏佐,以次進伏。上講古者小學,至惟聖之謨訖,洪檢讀之。上曰,誰也?致仁曰,洪檢也。上曰,題辭則下番讀之。鼎遠讀之。上曰,此亦新下番也。昨日則洪相簡矣。翼謩曰,然矣。上曰,陳文義。檢曰,惟聖性者,不加毫髪,萬善足焉,堯舜性之者,雖無工夫,自然安行,而克明峻德,乃聖益聖之工也。孔子猶有立學不踰矩之工矣。上曰,所奏,好矣。以題辭觀之,聖人固不待加勉,而猶加警惕焉,予則書自我自,心常愧恧矣。鼎源曰,不加毫髪,萬善足焉,湯之日新又新,乃是聖益聖之工,而惟聖斯惻,加一惻字,尤好矣。上曰,所奏,好矣。時默曰,小學灑掃應對,乃修齊治平之本,聖人之蒙養,亦可爲小學之本也。應淳曰,藹然四端,隨感而應,端之所發,感之所發,別般留意,咸不離於是端,是臣之望也。壽鳳曰,儒臣經筵已爲詳奏,臣則別無所奏矣。上曰,今日次對,亦是學問中事,公明宣之三月不學,必欲行之者也。上曰,心制時,路逢高陽郡守。其下人來曰,渠之太守犯馬,予其時,悔其拿入矣。致仁曰,累日不進湯劑,聖體,若何?上曰,今則老而益甚,非孝而非悌矣。寢睡·水刺之節,亦何如?上曰,典司隨處而覺,今夜長睡矣。少頃則鷄鳴,此亦不肖。翼謩曰,寢睡安穩,豈非來也?上曰,聲音不縮,而今則甚勞矣。致仁曰,今日玉音,似異於前矣。尙喆曰,老人之無睡,乃是血氣之不足,寢睡之安穩,誠不勝萬幸,中宮殿氣候,若何?上曰,橘薑時時進之,近來差勝矣。王世孫氣候,何如?上曰,一樣矣。翼謩進湯劑後,請診候。諸醫以次入診退奏曰,脈候左右三部調均,而右關滑體少不足矣。諸醫之言略同。上曰,今日則桂干之味辛矣。致仁曰,久不飮故然矣。翼謩曰,今當請三貼,而旣承俄者下敎,故不敢請矣。上曰,猛下矣。以次觀之,可見其不可已之實矣,出榜難乎?致仁曰,每度出五人,而正書故難矣。翼謩曰,古則出榜過十日,今則速爲出榜矣。上曰,今日日氣,於農家好乎?以御苑穀觀之,比前加一石矣,今可登場乎?曰,三分之二分,已爲登場矣。上曰,提調出而煎入。致仁曰,頒賜已極感幸,而今番御製,首尾貫通,辭理汪洋矣。命入試券,上曰,先奏其封,次次讀奏,一所初終場初試居首儒生及具膺,使之來待事。出榻敎致仁進伏啓曰,承文院今則事體益重,守直之節,尤宜加飭,而本院官員,見無在京之人,間多闕直之弊,蓋在嶺南者三人,通計其一年,入番日子,備數入直而下去。又二人初不上來,其餘諸人,多以他罪,有國子芸閣施行之敎故,番次之苟艱,有如是矣。至於判校·校檢·上博士,本無入直之規,不得不姑令變通入直,而雖已備直而下去者,如此之時,何可任其在鄕?初不上來者,尤爲駭然,一倂嚴飭,使之刻期上來,國子·芸閣施行諸人,譴飭已行,合有分揀之道,故敢達矣。上曰,依爲之。國子·芸閣施行者,竝特爲分揀,一體申飭。又啓曰,春間右相,以舊還定數徵捧事,陳達允下矣。今已秋成,當爲知委,而此係作法之初,宜用益下之政,各道舊還一百十萬餘石內,今年則以十一萬餘石,參量諸道豐歉,分排徵捧,使土豪官屬,毋敢爲觀望之計,下戶殘氓,得以旣侵徵之患,而今此分定之數,毋得增減事,一體嚴飭,何如?上曰,所奏誠是,依爲之。翼謩啓曰,頃以祭官之未及入來,李世孝被遠配之典矣。聞世孝家甚貧,在城外,聞其差祭,而不得所騎,則使女婢,持帽帶步行,因以不及,於摘奸時被罪,而步出東門外,人多見其景色而憐之,聞甚矜惻故敢達。上曰,聞甚可矜,特爲分揀。已上竝出擧條翼謩進再貼曰,當請三貼而不敢焉。伏望自上,下敎焉。上曰,依爲焉。命讀李秉鼎疏,上曰,此是貽辱於其父者乎?命書批答,又讀鄭彦暹疏,上曰,太過矣。命書批答,又讀洪麟漢疏,上曰,不爲復命乎?致仁曰,替納而出,大槪矣。上曰,然則何效之有?致仁曰,已入城矣。上曰,石竇則入矣。命書批答,讀錦伯·北伯狀啓後,時默曰,安州城八百餘步,水嚙而頹圮,更以石築然後,可免更築之患矣。上曰,餘爲商量而爲之可也。明日食後,三大臣·戶判·行司直具善行入來事。出榻敎持平李長老啓曰,請還寢東呂·址淳等還配之命,更令嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。朴師海啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得,依律處斷。上曰,勿煩。又啓曰,新除授司諫李迪輔,時在忠淸道瑞山地,正言韓後樂,時在洪州地,請竝斯速上來事,下諭。上曰,依啓。以上措語見上上曰,數昨今朝下敎之問入侍相臣,況數昨事?事勢亦固然,一·二所試官問備下敎,一倂勿施。出傳敎上曰,金領府事,勿待命事。遣史官傳諭。出傳敎諸臣遂退出。
庚寅八月二十七日酉時,上御集慶堂。承旨入侍時,都承旨具允鈺,假注書金重燮,記注官柳翰申,記事官吳鼎源,以次進伏。上命允鈺,讀試券,至秦皇·漢武不務德,歲歲開邊竟未已之句,上曰,好矣。可以批點矣。仍命詩三丈皆書入,昔年使司鑰,借于政院而見矣。朴趾源之兩場壯元,誠貴矣,兩場之文,非止爲文章也。秋判入侍事,宣傳官一員入侍事,金頤柱子入侍事。竝出榻敎刑曹判書沈鏽持草供進伏,竝告委折。上曰,今覽供辭,韓師直其果直決者,況本事?何脫出乎?不敍下敎,卽爲勿施,仍任前職。上曰,其人熟知?比諸李星慶,不啻黑白而欲飭也。宜先此令,掌令鄭彦暹,宜施反坐之律,特施不敍之典。上曰,因一駭擧,幾日憧憧用心之君,公然酬應,須看今處分,心雖衰,志不衰,昔周,虞·芮讓田,今之金·申爭數株舍,可勝寒心,關係風俗,只擧秋曹判付,與鄭彦暹處分,一體頒布朝紙。竝出傳敎金頤柱子進伏,命誦試券初頭後退去,宣傳官進伏,受留門標信而退,具膺進伏,命誦科作後,上曰,其爲人,勝於具㢞兄弟矣,予爲國而恃之矣。儒生具膺,論語一秩具諺解賜給事。出榻敎諸臣以次退出。
上在慶熙宮。停常參,只晝·夕講。
流星,出奎下,入南方天際,狀如拳,尾長二三尺許,色赤。夜五更,有霜氣。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。惟待三明,心在鶯峯,嗚呼,此時,氣何諭乎?昨見雨,曉聞風聲,冞切憧憧,晝講時,同入焉。
中宮殿·惠嬪宮,藥房口傳問安。答曰,知道。
姜始顯啓曰,行大司憲洪麟漢未肅拜,執義呂善應在外,掌令李萬育服制,一員未差,持平呂善亨·李長老,呈辭。今日以監察茶時之意,敢啓。傳曰,知道。
傳于姜始顯曰,今日晝講爲之,經筵特進官,以昨日下敎入來人爲之。
魚錫定啓曰,領議政金致仁,左議政韓翼謩,右議政金尙喆,戶曹判書金時默,行司直具善行,依下敎來待矣。
傳于姜始顯曰,來詣,直入正時,大臣同爲入侍。
以備忘記,傳于尹東昇曰,其君心若此,而諸承傳色皆便睡,其中年少纔飭者,駭然特甚於朝臣。故申宅〈夏〉姪,作駭擧,使其君,此時酬應,申宅夏子,若是駭,使其君,此時下敎,當該承傳色,其廩加越二等,以飭驕蹇。
以備忘記,傳于李在簡曰,昔之爲德,虞·芮二君,能化而讓田,今之凉德,爭一間而起惹閙,聞此報,心切歉焉。雖然,此皆珙也,耳目見欺,而大抵,聞此咫尺翰林洞,審其事以陳,何晚之有,而其亦暗矣。以此用其律於耳目二字,有欠於王政,目今耳目若此之時,豈扶奬之意乎?鄭彦暹於此於彼,特遞可也。特遞其職,特置昨日下敎。
以備忘記,傳于魚錫定曰,頃年經宿動駕時,軍職徐完碩,以差員,來請以隨駕,今動駕時,朴世載亦以差員,來請隨駕,前後其尙,今下弓矢,特賜其廳,以示予意。
以備忘記,傳于李在簡曰,於沁都昔年,只有春秋曝曬之名,於今稱奉審,體重若何,而應稟默默,今日問焉,於春闕焉。此由亦淺孝,諸承傳色,其涉可駭,回駕後,秋奉審當爲,政院聞其命而分付。今春諸承傳色下敎之際,肆然自明中官,今年皆禁請由,若此之故,何恃中官?祗迎後,命承宣奉審,意蓋此。
以備忘記,傳于李在簡曰,十三日廷候物膳,猶欲却也。其日雖大臣,何心酬應?予示予意焉。
以備忘記,傳于姜始顯曰,今予此心,一倍憧憧,今正時,欲點下敎,則當該承旨,爲一李萬恢今直摠管,欲得同僚,而稽滯其望,駭然莫甚,當該承旨,特差,摠府·騎曹侍衛望卽入。
傳于李在簡曰,夕講爲之,下敎時詣閤,只入正時,單子置之。
傳于魚錫定曰,侍衛今日內,盡爲修整以入。
傳于姜始顯曰,侍衛單子,何時下敎,而若遲滯,爲李萬恢一人而不爲乎?該房駭然,斯速修整以入。
傳于姜始顯曰,中官安國來記過。
傳于姜始顯曰,當爲前排待令,中官記過置之。
以承傳色口傳下敎曰,前者,今年詩賦,似見之矣。其欲如前詩賦,爲五丈,御覽次書入,其名字,書之於其下,批點與書等,以朱紅書入,題目則書以庚寅年一所初試詩賦,庚寅年二所初試詩賦,而題目都承旨書入。
以承傳色口傳下敎曰,今番親祭時,兩祭文,幾句?禮房承旨而先詣閤,晝講前入侍。
李在簡,以禮曹言啓曰,來九月十三日,大殿誕日,王世孫致詞陳賀之節,依例磨鍊乎?敢稟。答曰,予於此賀,一巡十五日後,自春邸至今,於堂於殿,豈一受,豈云親受?權例亦然,前猶若此,況暮年追慕萬倍者乎?且初吉初二,謁陵園,十三受賀,是豈孝也,亦豈孝也?覽此稟,心先隕,昨年强見德游堂,今年惟集慶堂北室而度日,朝臣酬應猶若此,況賀乎賀乎?昨聞相臣所奏,予自哂焉。世孫當自內見予,與百官賀,一體權停,以安予心。
魚錫定,以兵曹言啓曰,今此幸行時,宣傳官當爲備員,行首宣傳官有闕之代,卽爲口傳差出,以爲備員侍衛之地,何如?傳曰,允。
兵曹口傳政事,宣傳官李廷壽。
姜始顯,以兵曹言啓曰,今此陵幸時,右邊捕盜大將張志豐,以訓鍊都監中軍隨駕矣,依前例。限回鑾間,左邊捕盜大將李潤成,姑爲兼察,何如?傳曰,允。
姜始顯,以兵曹言啓曰,卽接昌德宮衛將牒報,則昨日丹鳳門下鑰之時,有負持軍出去之事,而所負物件,頗涉殊常,故執捉搜括,則有冊子五十六卷,而冊名則春秋集傳四十一卷,孟子大全三卷,諺解五卷,韻會三卷,歷代通鑑纂要一卷,心經發揮上卷,龍城志坤卷,皇明通紀一卷矣。詰問其出處,則渠以龍洞宮奴子興昌,潛入儲承殿行閣,所藏冊子,偷取出去之際,見捉云。聞極驚駭,冊子則姑爲留置於衛將廳,興昌與負持軍,則出付捕廳,使之嚴覈勘律,而莫重闕門,常時不能檢飭,有此偸竊之患,當該衛將,爲先汰去,何如?答曰,事之寒心,莫此爲甚。興昌過三日後,令訓將,沙場決棍六十度,楸子島爲奴。此春邸書冊,而騎〈省〉草記中官不報,今日承言色中官,掌務中官,特施永刋之律,當該承傳色中官,視若尋常,掩置不奏,特施不敍之典,衛將旣已捕捉,特爲分揀。
魚錫定,以御營廳言啓曰,因司僕寺草記,箭串場內捉虎事,將校率領砲手出往矣。連接將校手本,則遍踏窮搜,已至多日,竟無虎跡云,旣無虎跡,則許多軍兵之累日露處,誠甚可慮,今姑撤還之意,敢啓。
又以禁衛營言啓曰,去夜無犯夜人所捉之意,敢啓。
又以左邊捕盜廳言啓曰,去夜犯夜人無所捉,敢啓。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以備邊司言啓曰,故寧邊府使李觀祥,曾經閫帥,返柩時擔軍,依例題給之意,分付所經各道,何如?傳曰,允。
姜始顯,以漢城府言啓曰,傳敎內申暎所作一間舍,自當部,當日內卽撤,其材木,屬公京兆事,命下矣,依傳敎。申暎所作一間舍,自當部,卽刻毁撤,其材木屬公之意,敢啓。傳曰,知道。
又以義禁府言啓曰,咸鏡道端川府定配罪人李世孝,分揀放送事,承傳,啓下矣。放送事,分付道臣之意,敢啓。傳曰,知道。
吏曹判書朴相德疏曰,伏以,臣於向者待罪春曹,妄率之辜,合被重譴,而包荒之度,但止薄罷。臣於是,仰感恩私,俯訟愆尤,杜門跧伏,冞切兢惶,不意恩敍遽降,繼以有天官特授之命,負罪賤臣,何以得此?且驚且悚,不知爲措,念臣之冒叨是任,非止一再,以臣疎愚,豈有一分承當之望,而只以恩造如天,報答無地,不計蚊蝱之負必僓,只欲狗馬之誠少效,安奉任命,輒皆勉承,是不待公議之譏刺,而私心慙忸,實無以自解,夏間辭本,猥暴情病之俱苦,冀蒙曲遂之聖恩,只緣忱誠淺薄,不惟不得準請。又以大政迫近,筵敎鄭重,有不敢言私者,忍死冒膺,僅僅行過,而醜拙畢露於前席,聖鑑盡燭其實狀,伊後閑司之換授,實出愛欲生之盛意,臣且感且祝,河海匪深,曾未幾何。又承特除,此實臣夢念之所不到也。顧今朝著之上,亦多有資歷旣優,望實俱著者,而乃反以已試蔑效之賤,一年之內,三授是任,殆無異於以臣代臣,使臣而雖無他情勢,決不當更爲冒受,況其大政時?種種做錯,尙多惶愧之積中,事雖旣往,職是舊踐,今若不戒債誤,而徒恃寵靈,揚揚冒出,則聖朝廉防,由臣大壞,有識唾鄙,將謂斯何?此臣所以雖被慢命之誅,不敢爲進身之計者也。且臣素抱貞疾,便成癃痼,年未五十,凜凜有朝夕之憂,不離枕席,藥餌爲命,此實通朝之所共知,而聖明之所俯燭也。目今暑濕餘祟,寒熱交作,膈痞而飮啖全廢,氣厥而寢睡都失,形殼雖存,精力頓消,雖在閑漫之職,尙無驅策之望,豈使冢宰重任?視作養病之坊,而不思所以趁早變通,以貽瘝曠之譏也。伏乞聖慈,察臣情病之難强,亟遞臣新授職名,以安私分,仍治臣瀆擾之罪,以肅朝綱,不勝幸甚。臣無任屛營祈懇之至,謹昧死以聞。答曰,省疏具悉。噫,今者此任,予豈私卿?實不獲已,當此動駕在近之時,雖微官庶僚,不敢逡巡,況秩在六卿者乎。此非國綱臣分,決不若此之時,卿勿辭,速行公。
庚寅八月二十八日巳時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·柳翰申·吳鼎源,醫官方泰輿·許礈·李以楷·鄭允協·吳道炯·金光國·李長周,以次進伏訖。翼謩曰,夜間聖體,若何?寢睡·水刺之節,亦何如?上曰,氣則一樣,而乍有滯症矣。翼謩曰,耳鳴之候,亦若何?上曰,今日則頗愈矣。仍進湯劑,上進御訖,翼謩請診候,上許之。泰輿等,以次進伏,診候退伏奏曰,脈候左右三部調均,和體似不足於昨日矣。藥房提調持湯劑更爲入侍事,及儒生朴綏源入侍事下敎。岀榻敎名漢先退岀,持湯劑更爲入侍,進湯劑,上進御。儒生朴綏源入侍,上命讀渠所入格試券訖,仍命退去,諸臣及綏源,以次退岀。
庚寅八月二十八日巳時,上御集慶堂。晝講入侍時,特進官具善行,知事金時默,參贊官姜始顯,侍讀官洪檢,檢討官林鼎遠,假注書金重燮,記注官柳翰申,記事官吳鼎源,以次進伏。上命禮房承旨先爲入侍,右承旨李在簡進伏。上平坐俯伏而呼寫祭文,又書昭寧園祭文後先退。上講小學,自子思子曰,天命之謂性,至子夏訖。洪檢讀至國有學,上曰,下番讀之。鼎遠讀自孟子曰,至子夏曰訖。上曰,陳文義,古人八歲入小學,而十五歲無所事者,何也?檢曰,十五十三,俱是八歲中入學,別無所事而然矣。上曰,學樂舞勺,俱是樂正之事,而必以此先焉,何也?鼎遠曰,俱是立敎之事也。以誦詩導正事言,而感發人之善心,懲創人之勉志,動蕩人血脈,使之從善,莫如樂也。上曰,能竭二字,最有味矣。若能竭力,則豈不孝乎?下有能致二字,尤爲切當,此是孔門高弟,故能發此言矣。檢曰,子夏抑揚之言,乃先儒之說,而致字,尤有力焉。鼎遠曰,末言子夏之事,乃終條埋,先言立敎,後言竭力,致身亦有深意也。上曰,抑揚云者,乃先儒之說,非程·朱之論也。洪檢曰,小學一篇之爲書,專爲父子君臣,而結之以子夏之說,有可以觀纂次之意也。鼎遠曰,汝作司徒,敬敷五敎在寬,敬不可無寬,寬不可無敬,敬寬相濟,然後,可以敷五敎矣。時默曰,自能言能食,至于七十,莫非立敎之意也。聖人之敎後人,至矣盡矣。善行曰,臣武夫,別無所奏矣。始顯曰,經筵儒臣,已爲詳陳,臣則別無所奏矣。上曰,儒臣先退。三大臣使之入侍,賤臣承命傳諭,領議政金致仁,左議政韓翼謩,右議政金尙喆進伏。上曰,每向陵而俯伏,自内皆笑之矣。甲辰後,過三年,又爲戊申,慈懿大妃殿親見之矣。以親心爲己心之道,豈忍飮湯乎?翼謩曰,此後,或有聖心之煩惱,必也平心順氣焉。致仁曰,卽伏見備忘記,若是預拒,一弛一張,常時下敎,而此事何不能一弛一張也?尙喆曰,臣等伸禮,乃有國之常憲也。上曰,都尉之進見,亦支離矣。上曰,南塘土城頹圮云者,何爲而致破耶?甓城則勝於土城,下闕宜春門内土墻,至今完然,勝於石城矣。善行曰,南塘水道,行於其處,頃年李宗城爲箕伯,曺允成爲兵使時,詢議築城事,則皆以爲沮洳,不可築矣。上曰,戶判以爲石築,卿意,何如?善行曰,豈不知石築之爲好,而石築則不可以歲月了當矣。上曰,戶判頹圮云者,何也。善行曰,似是頹圮矣。初非臣臆見而爲之,臣之勸武三十餘年,無以報答,常覧軍書故,不以獨見爲智,多見古人方略,莫如土城。易云,城覆于隍,掘隍土而爲城,必有覆頹之患,水之親比土,莫如土故,有水地比,臣則以爲,必無頹圮之慮矣。致仁曰,水邊則八百餘步頹圮云矣。時默曰,平壤亦非專土專石而然也。致仁曰,閭閻亦有土築,而耐風寒者矣。尙喆曰,此則無傾頹之患也。致仁曰,凡事,忙後錯了,廣其水道,寬其年限,則事可成矣。時默曰,山邊則築之以土,水邊則築之以石,似好矣。上曰,若是排布,而若是頹圮者,何?善行曰,八月始役,九月畢役故,仍爲氷凍,而今年雨水,亦是罕古之雨,殆近半沈於城故,至於頹圮矣。致仁曰,見其畵圖府庫玉帛,皆在於南塘,且三千四百餘戶之民,棄之於敵,亦不忍之政也。翼謩進湯劑,上進御後,允鈺曰,一二所試券各三丈書入乎?上曰,依爲焉。諸臣以次退岀。
庚寅八月二十八日申時,上御集慶堂。夕講入侍時,特進官具善行,知事金時默,參贊官姜始顯,侍讀官洪檢,檢討官林鼎遠,假注書金重燮,記注官柳翰申,記事官吳鼎源,以次進伏。上講大學衍義曰,若稽古,至於變時雍訖,洪檢讀之。上曰,下番讀注,鼎遠讀。上曰,陳文義。檢曰,允恭克讓之讓字,誠好矣。在朝有相讓之義,在野有讓田·讓路之美矣。漢·唐以下,雖有小康之治,而治不若古,此乃時君之不也。伏願體大堯之克讓,使一國興讓焉。上曰,一家興讓,一國興讓。董子曰,正心以正朝廷,經一章,物有本末,事有終始,其本卽予之不能也。所奏是,當加勉矣。鼎遠曰,眞德秀抄出古書,以備常目,而上番,以允恭克讓四字爲奏,而堯以允恭克讓,舜以溫恭允塞,亦可謂聖賢相傳之心法也。上曰,我朝慶運宮,先講大學,此是前聖後聖,同一揆者也。時默曰,堯典,大學之祖宗,明明德,至於親九族,平章百姓,皆從明德中做來也。上曰,此二大文,一則三綱領,一則八條目。始顯曰,允恭克讓,修齊治平之工,勿爲間斷,念玆在玆焉。上曰,若能此大文,則斯過半矣。仍命內局入侍,三提調入侍,進湯劑曰,俄間聖體,若何?上曰,一樣矣。進御訖,上曰,領相已奏而新米云,非爲新米,乃蒸飯也。今日所炊,不忍食,以粥飮之而亦滯矣。翼謩曰,常人多不食新稻米,而聞甚驚心,司䆃寺官員,罪不可止此,而貢人亦不可無罪,從重科治可也。上曰,禮判,昭寧園蟲患,連爲申飭,而近來日氣稍冷,蟲則漸息,而莎草則其後,更無受傷處云矣。予雖觀之不忍,寧食吾腸而食其蟲也。善行曰,土築亦非不及於石築矣。今不爲蕩然,則其中之瀜潰,不可知,來月念後,亦可成凍,解凍初見之,則可悉其利害矣。雖無女墻,亦足禦冦也。允鈺曰,新米與否,問於下人,則門限已及,故散去,而司䆃署下人適來,故問之,則新米之納,已久云矣。上曰,渠何能區別新舊米乎?允鈺曰,與貢人,同爲上納,故知之矣。上曰,李萬恢許遞,其代綾城尉具敏和除授,雖侍衛二員外,其令一體隨駕。岀傳敎曺允迪子,朴師近子,使之來待事。出榻敎諸承旨牌招齋宿事。出榻敎上曰,承旨有闕代前承旨魚錫定除授,牌招察任,房順房。吏判牌去來,勿爲呼望事。出榻敎上曰,明日延和門,當香祗迎,禮房知悉,儀注置之。出傳敎上曰,今日以後,予非酬應之時,吏判牌招,其令當日謝恩。上曰,當此動駕之時,左右史,不可不備。兪漢謹還差奉敎,牌招入直,說書代,前單入之,待下批,亦爲牌招入直。岀傳敎上曰,期日在近,此心憧憧,而然植與凡諸等事,皆令儲置米會減。意在體昔爲民,今番動駕時,水刺間及各殿問安中官,若有操縱外方,使氣驛人之事,則當該中官,回駐慕華館,當施軍律,不體將八君意,侵漁其民守令,隨廉問,亦於慕華館重棍,嶺沿充軍,此乃象魏懸法之意,使無犯法者,以此預爲嚴飭,使吾民,只令觀光焉。噫,近五十載臨御,無一惠民。日以觀光,予自恧焉。然,噫,君雖凉德,嗟哉,吾民,則臨郊欲見衰君,其何禁也?故有此敎矣。軍兵之犯禾穀者,亦令隨駕營,另加嚴飭。出傳敎上曰,今於南塘修築,看來重臣,其欲以石代築,而其時築城之人,意有不同。此正諺所謂結者解,行司直具善行,待明春解凍,馳至南塘,見形勢,參商己意,來奏。出傳敎上曰,噫,將八其君,有此動駕,有實職而在鄕者,都無臣分,在鄕宰而不來者,事過後,施以中道付處之典,今日動駕,朝鮮臣子,其孰不知?勿論堂·郞·侍從人實職軍銜,在鄕而不來,事過後,施以刊版之典。在近畿,今月内,可以來而不來者,事過後,嶺沿投畀。無論撕捱與否,有軍銜,在京而以便服祗迎者,事過後,下義禁府推考,使海東臣子,咸知有將八其君。岀傳敎上曰,御供米,近者異焉。故下敎,今聞果自二十三日貢新米云,然貢人無他。曰新米而取新新,不過無識所致,然旣聞之後,不言本寺提調,亦不言監膳提調而直捧,不可無飭。二十三日,二十六日進排貢人,令攸司科治,該寺提調·監膳提調·都提調,雖奏其莫知已知,從重推考。進排郞廳,其豈不知?然自有二初日進排人,諸郞竝汰,可謂混同,二十三·二十六日進排該時郞廳汰去,餘則勿論。二初日,各殿薛里中官,莫重御供,旣聞不奏,徒受其色,其涉無形,一竝刋汰內府案。出傳敎諸臣遂退出。
庚寅八月二十八日酉時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·柳翰申·吳鼎源,醫官方泰輿·許礈·李以楷·鄭允協·吳道炯·金光國·李長周,以次進伏訖。翼謩曰,午間聖體,若何?上曰,一樣矣。仍進湯劑,上進御訖,翼謩請診候。上曰,置之。仍命退去,諸臣以次退岀。
上在慶熙宮。停常參·經筵。
申時酉時,雷動電光下雨,測雨器水深二分。夜一更二更,有霧氣。三更,電光。
藥房都提調韓翼謩,提調洪名漢,副提調具允鈺啓曰,伏未審夜間,聖體,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心憧憧,氣奮奮,身雖在此,若逾慕峴,待下敎入侍焉。
中宮殿·惠嬪宮,藥房口傳問安。答曰,知道。
以備忘記,傳于具允鈺曰,新稻米若此,以消息茶飮下問,則以建功湯,加縮砂以奏,此等行,予何恃乎?方泰輿刊名內院。
以備忘記,傳于具允鈺曰,食之滯,將八初,其誠悶悶也,茶庸扁鵲,欲加入,若干戚,故豈平城?其猶苦,進麥茶。
傳于李在簡曰,明日當爲祗迎,禮房知悉。
魚錫定啓曰,御營大將金時默,以整理使,今方下直出去矣。所授命召,來請還納,何以爲之?敢稟。傳曰,仍佩往來。
又啓曰,御營大將金時默,以整理使,今方下直出去矣。將兵之任,不可一刻無摠察矣,何以爲之?敢稟。傳曰,都提調兼察。
傳于具允鈺曰,内局入侍,說書前望單子入之,李春輔落點。
傳于具允鈺曰,内局入侍。
魚錫定,以訓鍊都監言啓曰,本局將官官案,每於四季朔初一日,付標以入事,曾已定奪矣。來九月初一日,乃付標日次,而陵幸相値,回鑾後擧行之意,敢啓。傳曰,知道。
又以御營廳言啓曰,本廳御覧軍案,例於四季朔初一日修正以入,而來九月初一日陵幸相値,回鑾後,啓請修正之意,敢啓。傳曰,知道。
又以禁衛營言啓曰,今九月初一日明陵幸行,仍詣昭寧園時,禁衛大將,率訓局餘軍·兩營標下,留都事,命下矣。本營出番騎士及標下軍等,專屬留都陣,而本營則千摠任益昌,騎士將柳鎭恒,把摠具世元,哨官李夏昌,敎鍊官金尙位,騎士二十五人,標下軍四十名,別破陣二名率領入直,火藥庫則哨官金成彬別破陣八名率領守直,南別營則哨官金宗大別騎衛二人,露梁牙兵六名,率領守直之意,敢啓。傳曰,知道。
又以禁衛營言啓曰,本營將官官案,於四季朔初一日付標事,曾已定奪矣。來九月初一日,乃付標日次,而陵行相値,回鑾後擧行之意,敢啓。傳曰,知道。
又以守禦廳言啓曰,來九月初一日,明陵幸行,仍詣昭寧園時,守禦廳諸色標下餘軍,量宜作隊,將官領率,留待入直事,自兵曹,節目啓下矣。本廳中軍黃寀,標下軍四十名,別破陣四十名,量宜作隊,領率將官及作隊軍兵,今八月三十日爲始,依例留營入直之意,敢啓。傳曰,知道。
又以摠戎廳言啓曰,今此行幸時,各軍門標下餘軍,量宜作隊,將官率領留待,入直本營事,自兵曹節目,啓下矣。臣營標下軍之居在畿邑者外,以京居者抄擇五十名,依該曹節目作隊,使將官率領,入直於鍊戎臺本營之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
邊得讓,以義禁府言啓曰,吏曹郞廳姜彝福,稷山縣投畀,當日押付事,命下矣。以傳敎內辭意,具罪目,依例發遣府羅將,當日押付于配所之意,敢啓。傳曰,知道。
又以刑曹言啓曰,該吏,此等操縱,皆在於渠,湖沿定配,以懲日後事,命下矣。依傳敎罪人,當該吏曹書吏吳重喆,全羅道扶安縣定配所,卽爲發配之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,昌城尉以本府隨駕。
又下敎曰,再明日時刻三嚴,以寅初初刻,單嚴擧行,差間而入之。
又下敎曰,俄者下敎中,擁妻子三字刪去。
藥房口傳啓曰,臣等旣承還内後持入之敎,故祗奉湯劑,來詣閤外,自朝及夕,日已向曛,終未承召命,抑鬰之極,輒敢冒罪求對。伏乞卽許持湯劑入侍,千萬祈祝,惶恐敢啓。
庚寅八月二十九日辰時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨魚錫定,右副承旨邊得讓,同副承旨姜始顯,記事官金悌行,假注書金重燮,記事官兪漢謹·吳鼎源,以次進伏於通陽門外。上具翼善冠·袞龍袍,乘轎出至延和門外,香祗迎俯伏平身訖,步詣興化門外,回御轎上,命允鈺書傳敎曰,嗚呼,須看史牒,將八其君陵謁者乎?雖緣氣雖衰,心猶强其重爲此,嗚呼,拜跪陞降,萬不若前,其雖奉審,亦何能詳辨?興惟及此,心則隕矣,況期日在近?心憧憧乎。奉審之際,亦將若何?此心萬倍,若昨秋伸禮回然後,此心庶可伸矣。若此之故,莫云昨日下敎與申飭,此豈一毫使氣而然乎?揆其心則慽。嗚呼,臣與子,恩與義雖異,理則一也,理果一也。爲其子,將八其親拜先之日,或便臥京,或遊於他,此謂其子乎?謂他人乎?孝與不孝,自可判,爲臣而亦若此,則曰忠乎,曰不忠乎?此正忠孝,本無二致者也。周禮歲初懸法象魏,此使民不犯,亦刑期無刑之意故,昨日下敎蓋此也。然其德否德,何望無刑?其於諸承宣,敬齋日直宿之命,蓋由於冢宰之章而然矣。纔諭,此非新授,於此時,則卽謝恩,回駕後尋章,可謂第一道,而若干之月,三次其任,一尋其章,予何謂不可,而其胤宜在昨日,則只擧本事,可謂端的,於國國忌,不敢稱恙。雖過限謝恩,稱以有故,其意深也,則君心憧憧之時,身恙鋪張,有何分義?以此之故,慷慨于中,飭承宣而淸齋者也。嗚呼,內局批旨旣諭,不卽奮而留此,其亦不肖。嗚呼,其雖定日,丙戌此行,已是料表料表,豈爲再乎?其果乎,其果乎?此心憧憧,且思曰,其雖難,紅門一拜,豈可不爲?雖以此寬心,旣詣而莫能登陟奉審,此心何耐?氷炭交中,於今期日逼近,於此於彼,只有進詣之心,而予雖不食,於食無滯氣,因新蒸米,滯米忒甚,因都提擧所請,欲問茶飮,特召本廳在直者,卽一局方執滯方泰輿,其召不過神曲,麥芽之間,請加縮砂於建功湯,此執干戚而欲解平城之圍,何異回臥堂中?其滯氣,至朝難堪,不待神曲,麥芽縮砂,而今日進他米,所奏其滯卽解,此正以冷治冷者,誠可異也。心自謂曰,此亦使不肖,無使行禮而然歟?憧憧之中,愴惶交切。嗚呼,今日祗迎,古則雖夜拜辭而行,今氣誠難故,十五日已奏預辭而來,今當告由,此心,若何?此今日祗迎,明日雖攝行,諸獻官先詣,何敢便臥?其欲祗迎者,而昨日凡諸申飭,若何,而大祝之不擇應頉而不頉,使春坊在直之人,下行諸郞之事,立板位而僅充二窠,此何國體,此何國體?今日有君乎,有臣乎?傳曰,事親孝,故忠君,旣欠於忠,其本孝乎?事之寒心,莫此爲甚,初意却建功湯,仍俯伏於此門,而望西郊,待日晩回,更思之,臣雖無狀,君何苟且?此正若頃年金奉朝賀之所奏故,雖抑於處分,豈可初敎而止?況姜彝福是誰之孫?予嗣服後,爲其祖眷眷,若何?而於渠此任,亦報效之地,而若此其配,名爲吏而設乎?不可刊版而止,當該郞廳姜彝福,稷山縣投畀,當日押付。予雖衰,豈可區區於一冢宰?相德,使朝鮮大小臣,咸知其君追慕樹綱之意。出傳敎上曰,今者其君心憧憧之時,飭亦若何,而莫重大祝苟差,宜頉不頉,臨時苟簡,事之可駭,莫此爲甚,諸郞特施刊版之典,該吏,此等操縱,皆在於渠,湖沿定配,以懲日後。噫,三次冢宰,一番辭職,固是動駕在近,酬應誠難,則鋪張身恙,此何分義?其雖牌招,意或擔來,果然謝恩,此是浮張之時乎?專力于此,不能檢束郞吏,使君此時,致煩下敎,不可不飭,吏曹判書朴相德越俸二等。岀傳敎上曰,噫,身雖在此,心懸西郊,予則三百六十日,其皆齋宿,故雖無前例,諸承旨敬齋,皆令直宿,況玉堂乎?隨駕儒臣,皆令自今日,修省記,入直本館,春坊陪衛人,亦一體省記入直春坊,明日受香,獻官諸執事,皆令闕門外,淸齋入宿,予當大官外,獻官以下,皆摘奸矣。通禮·引儀,亦令本院直宿。岀傳敎東昇曰,該郞旣罪,則該吏豈可自上處決乎?上曰,此則可以爲之矣。昨日發怒於吏判·承旨,俱被其孼,眞所謂張三食鹽,李四飮水者也。年少兒輩,於焉之間,侮弄其君,古人以百拜上言,爲欺君矣。吏判循例陳章,可也,豈可若是肆氣於其君乎?其君衰而然乎?將使知其有君·可也。昔者沈宏,以角弓反張之症,稱頉矣。資政殿見之,則果是平常矣,翰林之故,使下番陳章者,誠可憎矣。頃以都承旨爲獻官矣,果無事往來矣。吏判旣欲出肅,則豈如是肆氣於其章乎?其曰,旬月之間,無復起爲人之望云者,誠過矣。鐵甕在前云者,正如南塘土城之潰矣。果如昨日之陳章,則若李昌任之擔來外,無可奈何,旣有寒熱之症云,以兩條越俸,可也。若使予陳之,則必以情勢陳末可也,盛陳身病非矣。公然被惱於老朴相德,又被困於新米矣。俄者該吏處分,爲其困惱者喜之,丹骨者,必以爲如何矣。都提進伏曰,夜間聖體,若何?上曰,心在西郊矣。寢睡·水刺之節,亦何如?上曰,以他米進之則卽差矣。今日問於世孫,則亦如此云,其米誠怪矣。請進湯劑,上曰,旣書傳敎,當進之。書傳敎訖,請進湯劑,上曰,以予俯伏望西郊之心,何可進湯乎?命召沈頤之曰,今往廉問於高陽·楊州等地,今番幸行,凡百,不以儲置米會減,若有一毫侵害之政,卽爲封庫而來。上曰,金履素·朴就源,皆原在鄕乎?實非入籍於鄕者也。李商岳,在何處?允鈺曰,在驪州矣。上曰,在驪州而卽上來者,非今日臣子也。上仍爲還内,諸臣問安後退出。
庚寅八月二十九日巳時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·兪漢謹·吳鼎源,醫官許礈·李以楷·鄭允協·吳道炯·金光國·李長周,以次進伏訖。翼謩曰,夜間聖體,若何?寢睡·水刺之節,亦何如?上曰,滯氣乍勝於昨日,而猶未快矣。仍進湯劑,上進御訖,翼謩請診候,上許〈之〉,礈等以次進伏。診候退奏曰,脈候左右三部,乍有滯氣,而和體則一樣矣。上曰,藥房提調持湯劑,更爲入侍。出榻敎名漢先爲退出,持湯劑,更入侍,進湯劑,上進御訖。仍命退去,諸臣以次退出。
庚寅八月二十九日酉時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·兪漢謹·吳鼎源,醫官許礈·李以楷·鄭允協·吳道炯·金光國·李長周,以次進伏訖。翼謩曰,午間聖體,若何?滯氣,亦何如?上曰,滯氣乍勝矣。仍進湯劑,上進御,翼謩曰,今日則連爲進御,下情多幸矣。上曰,其間則太數矣。翼謩請診候,上許之,礈等以次進伏。診候退伏奏曰,脈候左右三部,滯氣則一樣,而和體則有勝矣。上曰,宣傳官一員入侍。岀榻敎上曰,昌德宮衛將河有龍,其能捕捉,興昌可尙,特賜弓矢。岀榻敎上曰,爲興昌使喚負持軍,令該廳,一體留於石隅,興昌拘留處回駕後,此漢一體決棍,同島爲奴。上曰,洪奉朝賀,在何處?翼謩曰,在東大門外矣。翼謩曰,在前陵幸動駕時,前日進四貼,動駕翌日,進三貼,曾有前例,今番亦依前擧行之意,敢稟矣。上曰,晝停所,將煎入耶?翼謩曰,一貼當煎進於晝停所矣。上曰,朴綏源科作,眞名作矣。允鈺曰,極善作矣。素有文名也。上曰,然乎?仍命退去,諸臣以次退岀。
上在慶熙宮。停常參·經筵。
未時申時,日暈。夜五更,雷動電光,雨雹狀如小豆,測雨器,水深五分。
藥房都提調韓翼謩,提調洪名漢,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。惟在來曉,心愈萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
魚錫定,以都摠府言啓曰,今日入直内三廳武兼禁軍及軍兵等,當爲中日習射,而陵幸齋戒相値,不得爲之之意,敢啓。傳曰,知道。
傳于李在簡曰,藥房入侍。
魚錫定啓曰,因兵曹草記,明日行幸時,右邊捕盜大將張志豐,以都監中軍,領軍隨駕,回鑾間,以左邊大將李潤來兼察事,允下矣。左邊大將李潤來,卽爲牌招,以爲聽傳敎之地,何如?傳曰,允。
具允鈺,以吏曹言啓曰,今此宗廟徽寧殿朔祭,各陵,遣大臣攝行祭,大祝,皆以侍從塡差,而時無職名人員,令該曹口傳付軍職,何如?傳曰,允。
魚錫定,以兵曹言啓曰,今此行幸時,闕內入直訓鍊都監局別將·把摠·哨官及內三廳將·守門將等,番單子,每中日啓下,趁期替直,而今番則動駕相値,例不得入啓受點替直。今八月三十日受點人員,來九月初七日至,仍爲入直,五衛將內巡及監軍巡將,今八月三十日受點人員,來九月初三日至,竝此仍察,何如?傳曰,允。
又以兵曹言啓曰,今此行幸時,侍衛禁軍,不可不點擇以行矣。各番禁軍中,新授馬及病蹇不能致遠之類,依舊例,推移替直。來九月初一日初二日,京中軍號,今八月三十日,預爲啓曰,留置政院,臨時受出,而隨駕所軍號,自隨駕所啓下頒布。來九月初三日回鑾時,若或日暮,則軍號啓曰,不無窘束之弊,一體啓下,何如?傳曰,允。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以扈衛廳別將,以留都大臣言啓曰,明日大駕擧動後,都城各門向曛而閉,啓東時開事,已自兵曹,啓下矣。城門旣已早閉晩開,則巡羅亦當早發晩罷,待南山擧烽火發巡,趁啓東時撤還。此意,令漢城府知委各部,使閭巷之人,預爲知悉,亦爲分付於留都軍門,何如?傳曰,允。
又啓曰,臣承命留都,一依兵曹啓下事目,率領扈衛軍官·軍士,今日申時結陣扈衛之意,敢啓。傳曰,知道。
又以左右捕盜廳言啓曰,依入侍承旨口傳下敎,罪人奴興昌,使兩廳從事官,押去石隅,堅鎻着口,封標着銜,申飭洞任,各別守直,興昌家屬搜捉,其在家者,其母五月,其妻卜壬,其妹於仁連伊,其四寸妹貴愛等,一倂放逐西小門外之意,敢啓。答曰,知道。此則爲先竝爲定配於海南縣事,分付該曹。貴愛特放,雖無次知中官,其若愼擇,亦爲嚴飭,豈有此漢?行首任掌金禹象,回駕後,令該曹,勿爲徵贖,決杖六十。
邊得讓,以刑曹言啓曰,罪人奴興昌,母五月,其妻卜壬,其妹於仁連伊等,竝爲定配於海南縣事,命下矣。依傳敎,罪人婢五月·卜壬·於仁連伊等,竝定配於全羅道海南縣,卽爲發配之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
以全羅監司狀啓,九月令薦新石榴,節候尙早,限內不得封進,惶恐待罪事。傳曰,勿待罪事,回諭。
庚寅八月三十日巳時,上御延和門。香祗迎入侍時,行都承旨具允鈺,左承旨尹東昇,右承旨李在簡,左副承旨魚錫定,右副承旨邊得讓,同副承旨姜始顯,記事官金悌行,假注書金重燮,記事官兪漢謹·吳鼎源,以次進伏於通陽門外,上具翼善冠·袞龍袍,自通陽出,至延和門外,詣板位上,香祗迎俯伏平身訖。步詣興化門外,回御轎上,命御史入侍。上曰,果於名士中,得人矣,何物能食而來乎?頗爲精察而來故,經宿而回矣。命進前讀書啓,上頗爲精詳矣。賜米給饌者,何處乎?曰,楊·高之官也。書啓外,有可聞者乎?頤之曰,楊·高之民,莫不稱頌其太守矣。上曰,村民外,亦有官吏赴役者乎?頤之曰,皆從願給價,故官屬中,亦有赴役者矣。命先退,命讀祭報府,上曰,噫,不能親祭,何敢比三陵差等?靜以思之,亦何敢默乎?文學李得臣,本職許遞,宋鍈代差大祝,文學代金尙默除授,牌招入直。岀傳敎上曰,嗚呼,今予之心,惟在慕峴,心自謂曰,丙戌之行,已是料表,況今番實是千千萬萬料表?將謁將拜乎,將登將陟乎?興惟及此,心實少弛,食豈知味?噫,且明月何月,明日何日?則生我鞠我之月日,則日與干支,予懷萬倍,日卽甲辰年受寶於宣政殿東,仁政門卽阼之日,若問干支,卽甲辰,其所是年。嗚呼,以此月以此日此干支,將拜象設,萬懷交中。嗚呼,初吉若此,況十三日乎?拜陵拜園,只拜而莫覿莫聞,踰十二日,逢初度日,若蓼莪詩,而雖欲報何報?今日予心已隕已氷,五更一點登駕轎然後,心可少弛,展拜畢後,心可少舒,回駕然後,心雖耿耿,庶可安寢,而然憶十三日,何抑,何耐?以此心庭候之報,其何掛耳?此猶若此,況諸臣之望乎?我壻其日,幾欲拒,嗚呼,此日,何待,何待?惟待其夕矣。昨日欲諭而未果,此際聞呼耶聲,雖非此日,豈無他日?今朝聞募軍進詣聲,乃覺煩予心之一段,自今日至十三日,分付濬川司,其令停役,使予從容度今日。出傳敎上曰,俄已下敎,而其日欲逐予壻矣。四十六年拜見之君,豈不識其面,而何必求見於其日耶?翼謩曰,此日之求見,異於常日之求見矣。命讀留都營草記,上曰,三日動駕留都,不可不戒嚴,豈可徒循常例,只巡廳與左右廳乎?留都所留都營,勿論晝夜申飭,俾無雜亂之弊。出傳敎上曰,嗚呼,檜原,耆舊賢宗,其子咸平,一段純心,六子之中,海興·海春·海運三人,俱爲守陵官,海逢爲守墓官,可謂稀有。今聞摠府,噫,弘陵獻官海運,必也求差,此人求差,予已多見,於今若此,其意可尙,特賜外寺馬一匹。回駕時,其令乘此隨駕,以表予意,今番先詣獻官宗臣,其雖每品外,一體隨駕事,分付宗親府。岀傳敎允鈺曰,俄者下敎置之,可也。臣等豈不拜於此日乎?聖心雖出於追慕,而群下之情,何必俯循乎?請進湯劑,上曰,依。進建功湯。上曰,待下敎。翼謩曰,聖體,若何?上曰,一樣矣。予心沓沓,惟待五更一點矣。寢睡·水刺之節,亦何如?上曰,一樣矣。延和門乘轎事。出傳敎藥房提調持湯劑入侍事。岀榻敎上仍爲還內,諸臣問安後退出。
庚寅八月三十日申時,上御集慶堂。藥房入診入侍時,都提調韓翼謩,提調洪名漢,副提調具允鈺,記事官金悌行·兪漢謹·吳鼎源,醫官許礈·李以楷·鄭允協·吳道炯·鄭允說,以次進伏訖。翼謩曰,晩後聖體,若何?上曰,一樣矣。進湯劑上進御訖,翼謩請診候。上曰,置之。仍命退去,諸臣以次退出。
上在明陵齋室,停常參·經筵。
夜一更·二更,電光。
中宮殿·惠嬪宮,藥房口傳問安。答曰,知道。
大駕詣黔巖晝停所入幕次後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕詣明陵入齋室後,政院·玉堂·藥房·朝廷·二品以上·六曹堂上·大司諫口傳問安。答曰,知道。
世孫宮,政院·玉堂口傳問安。答曰,知道。
親祭罷後,政院·玉堂·藥房·朝廷·二品以上·六曹堂上·大司諫口傳問安。答曰,知道。
世孫宮,政院·玉堂口傳問安。答曰,知道。
親祭罷後,政院·玉堂·藥房·朝廷·二品以上·六曹堂上·大司諫口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,動駕之門閉之當一體開之事,卽爲分付。
又下敎曰,再昨年廣州行幸時,設布帳與否知入。
又下敎曰,楊·高民官門待令置之。
又下敎曰,韓必壽,代海運君除授隨駕。
又下敎曰,領·右所達之事,以五十里之遠耶?斯速知入。
又下敎曰,在前丁字閣,亦進御矣。當於世孫見處進御,建功封入。
又下敎曰,前者五十里,予已累次行矣,不肖而然矣。以此困我,豈可臥此齋室乎?當洞口内房帳而臥之,政院知悉。副提調囑此於大臣而然矣。都承旨爲先遞差,副摠管韓必壽爲都承旨,三院副提調例兼。
又下敎曰,偏挾方泰輿,愚濫許礈,若道傍祗迎,則卽其地當施軍律矣。
又下敎曰,初嚴,何時爲之而寥寥?不知其君,欲飛度追慕峴之心乎?當該承旨遞差,傳命諸中官禁漏官員,皆睡記過,承旨代申景濬除授,牌招隨駕,房順房。
又下敎曰,旣已淸齋,承旨遞差,下敎置之,承旨下敎亦置之。
又下敎曰,入高陽時,當於官門見之,地方官楊州牧使·高陽郡守,率土民待令。
具允鈺啓曰,藥房提調持湯劑請對矣。
傳于邊得讓曰,韓必壽若寶劍差備,則以海運爲之。
具允鈺啓曰,領議政金致仁·右議政金尙喆,此時求對,極知惶悚,而伏見傳敎下者,有不可不及時稟定者,敢爲請對矣。又啓曰,藥房提調洪名漢,有稟達事,來詣請對矣。
傳于具允鈺曰,都承旨入侍。
傳于李在簡曰,禮房承旨入侍。
傳于魚錫定曰,奉審時摠戎使入之。
傳于具允鈺曰,承旨,房順房。
以備忘記,傳于魚錫定曰,三昨年前,已是料表,其於今年,千千萬萬料表時特報矣。此心先詣慕峴,其何遲待?爲先初嚴。
魚錫定,以摠戎廳言啓曰,今日明陵齋室宿所事,命下矣。依前例木稀山·道乃山·備月山三處,各欲將一人軍五名式斥堠伏兵排立之意,敢啓。傳曰,知道。
庚寅九月初一日丑時,明陵擧動入侍時,行都承旨具允鈺,左承旨尹東昇,右承旨李在簡,左副承旨魚錫定,右副承旨邊得讓,同副承旨姜始顯,記事官金悌行,假注書金重燮,記事官兪漢謹·吳鼎源,以次進伏於通陽門外。上具戎服,自通陽門岀延和門外乘駕轎時,藥房都提調韓翼謩,提調洪名漢,副提調具允鈺,進伏請進湯劑,上曰,此豈進湯之時乎?心欲奮飛于慕峴矣。翼謩曰,如此深夜動駕,又將拜謁陵園,何不加意進御乎?昨夕亦已下敎,故敢此冒煩矣。上曰,醫官許礈,刋名內局事。駕前下敎翼謩待命次,岀去至興化門外,禁喧郞廳及作門哨官記過事。駕前下敎至敦義門内,兵曹判書李景祜入侍事。駕前下敎景祜進立駕前,上曰,岀門後仍閉敦義門事,分付可也。景祜承命退岀,踰慕峴未及碌磻,雷雹驟至,風電交作,咫尺不辨,侍衛軍兵雨具事。駕前下敎詣晝停所後,命禮房承旨入侍,右承旨李在簡,記事官兪漢謹·吳鼎源與賤臣竝爲入侍,命書傳敎曰,頃年高陽止宿,予意,若何?由請而許矣。今者亦然,宿於陵齋室翌朝動駕次,固當兩處經宿,微忱可伸,今日當宿於本陵齋室,儀曹與隨駕軍門知悉,命騎判入侍。兵曹判書李景祜進伏,上曰,頃年廣州行幸時設布帳,何營門爲之乎?景祜曰,布帳則果爲設置,而禁·御兩營爲之矣。設布帳,禁·御兩營擧行事。岀下敎後廂軍兵隨入陪衛事。岀下敎明日詣園所時晝停所,勿爲待令事。岀下敎在簡曰,時原任,欲爲承候待令矣。上曰,承旨先退。仍爲退出,大駕進發時,内乘與宣傳官拿入分付後,使之退岀,仍詣明陵入齋室後,諸臣問安後少退,上詣明陵紅箭内,以淺淡服行四拜禮後,奉審陵上與碑閣,詣丁字閣行祭禮,還御齋室,命都承旨入侍。書傳敎曰,頃年自此高陽經宿,而不留於本陵,亦不進詣於園所,宿於高陽,心甚,若何?今番直詣,因相臣所奏,雖爲頃年,心亦若何?今日於陵於園,皆當經宿,事理當然,心亦少舒,朝者三軍沾濕,今番兩夜,令隨駕營煮粥以饋,高陽諸待令官屬,皆令撤,旣不臨本官,依前用焉。仍詣翼陵·崇陵紅箭門内行禮後,命世孫奉審兩陵陵上及丁字閣·碑閣,又詣敬陵紅箭門內行禮後,命世孫奉審陵上丁字閣·碑閣,詣順懷墓入丁字閣行禮後,命墓官入侍,問姓名後使之退去,敬陵陵官入侍事。岀下敎翼陵展禮時,上曰,由紅箭出者,推考,可也。出擧條還詣齋室,宣傳官二員汰去事,行首宣傳官記過事,禁亂差員記過事,竝駕前下敎。傳于魚錫定曰,侍衛隨駕人皆雨具。上入齋室後,諸臣以次退出。
上在昭寧園齋室。停常參·經筵。
午時,雨雹。
大殿,政院·玉堂·藥房·朝廷·二品以上·六曹堂上·大司諫口傳問安。答曰,知道。
世孫宮,政院·玉堂口傳問安。答曰,知道。
大駕詣昭寧園入齋室後,政院·玉堂·藥房·朝廷·二品以上·六曹堂上·大司諫口傳問安。答曰,知道。
世孫宮,政院·玉堂口傳問安。答曰,知道。
魚錫定,以訓鍊都監言啓曰,依傳敎。隨駕將校·軍兵等,設粥分饋之意,敢啓。傳曰,知道。又啓曰,依傳敎。隨駕將校·軍兵等,設粥分饋之意,敢啓。傳曰,知道。又以兵曹言啓曰,依下敎。隨駕禁軍駕前駕後及標下軍兵等處,煮粥以饋之意,敢啓。傳曰,知道。又啓曰,依下敎。隨駕禁軍駕後及標下軍兵等處,煮粥以饋之意,敢啓。傳曰,知道。
傳于魚錫定曰,以騎判令箭,敦義門留門,中官入去後,下鑰。傳于李在簡曰,行禮,待下敎爲之。
韓必壽啓曰,藥房提調·副提調有稟達事,請對矣。
吏曹口傳政事,以鄭致儉爲司䆃僉正,韓鎭夏爲主簿,金文柱爲濟用主簿,洪鐵漢爲定山縣監,李正模爲尙衣別提,尹得欽爲司宰直長,李成祜爲活人別提,李挺民爲贊儀,洪紹漢爲內贍直長。
庚寅九月初二日卯時,昭寧園擧動入侍時,行都承旨韓必壽,左承旨尹東昇,右承旨李在簡,左副承旨魚錫定,右副承旨邊得讓,同副承旨姜始顯,記事官金悌行,假注書金重燮,記事官兪漢謹·吳鼎源,以次侍立。上具戎服,自明陵齋室門外乘馬,至敬陵洞口下馬,命東昇書傳敎曰,昔漢馬援,爲君跨鞍示勇,今予此幸,實是千千萬萬料表,效昔人弄雛喜親之意,自齋室門外乘騎,至敬陵乘馬處,復何除減?旣宿齋室,何敢沁沁而廻?令都尉·摠戎使,朝者奉審,庶伸此忱,奉審都尉·摠使,各虎皮一領賜給。嗚呼,今年,予已謝騎,因微忱懇,雖數步乘馬,此亦料表,其宜示意,兩內乘,特爲加資,首堂牽馬軍,亦爲自本寺陞差。上曰,今番誠是萬萬料表,且經宿而回,其宜表意,本陵參奉竝陞六,三陵陵官,各半熟馬一匹,弘陵陵官,兒馬一匹賜給,順懷墓守衛官陞參奉,已有下敎,而其皆心敍,況今番幾百年後?一體展禮,此人,豈可循他?待窠特差參奉。岀傳敎上手書御製,命東昇讀之,仍命懸板時,左承旨躬往懸之,可也。可懸處,已言於中官矣。又書書付沖子文,使之懸板於世孫齋室,提調洪名漢請進湯劑。上曰,予之復幸,何可望也?頃年丙戌,三貼飮之,今於此處,當進矣。名漢曰,脚部痰候,何如?上曰,差勝矣。必壽曰,以俄者跨馬之意,爲陟降而進御,是臣等之望也。上涕泣不能成聲,進湯劑後,命敬陵參奉入侍,上曰,防築無傷乎?曰,無傷矣。善爲守護乎?曰,竭力守護矣。命退岀,上俯伏于席,久而不起。侍衛時·原任竝進曰,雨後地濕,下情不勝悶迫矣。命昌城尉及摠戎使,問奉審後命退,敬陵陵官及奉審都尉·摠戎使入侍事。岀榻敎昨日禁喧郞廳·作門哨官記過分揀事。出榻敎乘轎後,命魚錫定書傳敎曰,旣資之後,豈可公然作散?內乘趙㠎,特差管城將,内乘金衡柱,今聞尙未陞六云,加資下敎安徐,特差訓鍊判官,待參上宣傳官有窠,卽爲調用,命騎判入侍,下詢趙㠎·金衡柱履歷後卽退。行至五里許,觀光民人等處,問秋收年事之屬,民人等曰,幸爲免凶,而秋收則幾爲之矣。命留吹螺手於德坡峴下之意,使宣傳官分付,中路,又有趙爲名者上言,特命嚴囚高陽郡,詣昭寧園洞口,先爲奉審碑閣,還御轎子時,右邊挾侍中官記過事。出下敎詣昭寧園入齋室後,諸臣問安而退。上詣園所,奉審園上,俯伏良久,奉審碑閣,仍詣丁字閣,盥洗後行初獻禮,世孫行亞獻禮,領相行終獻禮,上親整匙筯,禮畢後,命尹東昇書傳敎曰,嗚呼,五年內,陵園再次行禮,此誠千千萬萬料表,而嗚呼,謁陵謁園,何聞何覿?亦予不肖,雖然今日日氣淸明,須看幸此後,一陣下雨,意謂何以展禮?旋霽日晴,此陟降感應之理。嗚呼,不肖,憶鞠我之月而來,伈伈行祭而止,孝乎孝乎?嗚呼,予心,昨今陵園,皆已隕然,料表伸禮,其宜表意,昨今獻官領相,熟馬一匹面給,贊禮,豹皮一領賜給,兩大祝·通禮與諸承旨,半熟馬一匹,相禮·春坊官員,昨今監察以下諸執事,各兒馬一匹,昨今引儀,各弦弓一張賜給,守僕金重麗·金龜瑞加資,限己身免役,昨今世孫引導守僕,限五年免役,今番其若上言,令吏曹,依前例帖加成給,餘守僕,米布題給,限三年免役。上曰,陵官·守衛官,旣下敎,守奉官尹得欽·洪紹海,守衛官,旣命參奉,其宜差等,直長除授。出榻敎上曰,今者賞典中,贊儀只遣贊禮洪鐵漢,卽本院,諺所謂亢龍,今復贊禮來此。且其人精詳,旣命守令,尙今沈滯,待善窠,卽爲調用。岀傳敎陵園墓諸官,今日内擧行事。岀下敎直長次次陞付擧行事。岀下敎書傳敎訖,上還齋室。諸臣問安後退出。
上在慶熙宮。停常參·經筵。
大殿,政院·玉堂·藥房·朝廷·二品以上·六曹堂上·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
世孫宮,政院·玉堂口傳問安。答曰,知道。
大駕詣新院晝停所入幕次後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕還宮後,政院·玉堂·藥房·朝廷·二品以上·六曹堂上·大司諫口傳問安。答曰,知道。
中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎曰,掌務官汰去卽逐。又下敎曰,今下御製御筆懸板,摸寫來揭,而戶郞陪進奉揭,當揭處,已下敎于中官矣。又下敎曰,卽已下敎,齋郞·守奉官及通禮代卽爲擬入。又下敎曰,前後都承旨,賞典同施。又下敎曰,建功湯封入。又下敎曰,建功湯代房承旨封入。又下敎曰,今下虎皮,傳畿伯,弓矢二件,給于楊州牧使·高陽郡守。又下敎曰,畿伯明日率差員入侍。傳于姜始顯曰,百官插羽。
李在簡,以禮曹言啓曰,明陵參奉二員·昭寧園守奉官二員,旣已移拜他職,今無入直之員,參奉二員·守奉官二員有闕代卽令該曹,口傳差出,以爲入直之地,何如?傳曰,允。
李在簡啓曰,卽者,吏曹郞廳來言,齋郞守奉官,卽爲擬入事命下,而本曹時無長官,不得擧行云,何以爲之?敢稟。傳曰,次官擧行。傳于李在簡曰,莫重之處,何可以無長官而不爲擧行乎?令次官,卽爲擧行。以備忘記,傳于李在簡曰,今者伸禮,萬萬料表,旣有前例,通禮兩人加資,兩臺特爲准職。以備忘記,傳于李在簡曰,領相錫馬,錫以厩馬。
姜始顯啓曰,明日次對,兩司長官當爲進參,大司憲洪麟漢,待開門牌招,以爲入侍之地,何如?傳曰,允。
吏曹口傳政事,沈頤之爲左通禮,林鼎遠爲右通禮,曺允光·鄭玄達爲昭寧園守奉官。
庚寅九月初三日辰時,上還宮入侍時,行都承旨韓必壽,左承旨尹東昇,右承旨李在簡,左副承旨魚錫定,右副承旨邊得讓,同副承旨姜始顯,記事官金悌行,假注書金重燮,記事官兪漢謹·吳鼎源,以次侍立於齋室門外,上具戎服揷羽御馬,上至下馬所御轎上,藥房提調持湯劑入侍事。轎前下敎進湯劑後,上曰,莫重下敎,承旨不傳,呼書吏,當該承旨遞差,左通禮任希敎,除授牌招,隨駕後謝恩。出傳敎布帳虎網軍,本廳鎭撫營試射,早早還待令事。駕前下敎進發後,東宮兩傘差備,以犯蹕之罪,中官洪碩海記過,踰德坡峴,命邊得讓書御製一句,命承史賡進,高陽郡守官門待令事。駕前下敎藥房掌務官記過事。轎前下敎未及新院,電雹驟至,侍衛軍兵雨具事。駕前下敎大駕詣新晝停所,下轎將入之際,藥房提調持湯劑,欲爲入侍,上曰,內提調·副提調,一竝遞差。出傳敎上曰,前排入之,藥房掌務官拿入·拿入後,上曰,依法勸杖·一二次後,尹東昇·李在簡進伏曰,極知惶恐,而此非渠之罪也,亦非移怒者也。何可以湯劑之勸進?棍治掌務官乎?前所未有也。上曰,今者禮順成而仍回駕,追慕萬倍,須看往來道中日候,予意於國,必有事焉。憧僮之外,此心一倍,況建功?其皆命入,既非茶湯則內局擧措,一何忙之?噫,君雖衰矣,一掌務官決棍事,何不可?承宣斗護,非爲掌務官,卽爲提調·副提調,事之可駁,莫此爲甚,左承旨尹東昇,右承旨李在簡,特爲不敍之典。出傳敎上曰,副摠管金光國·金致讓·李正吾,承旨除授,三院副提調例兼,房須房。牌招隨駕。出傳敎命玉堂洪檢入侍,上曰,汝往高陽郡,獄囚中啓覆外,皆令卽放以來,今日電雹,不先不後,於本郡,必有冤而然矣。洪檢承命退出,進發至慕峴,上曰,予忱雖伸,三日三軍,宜恤,八日馬軍,慕華館柳葉箭,步軍洗馬臺鳥銃一次試射放,試官當下敎矣。作門內隨駕武士,隆武堂,當親臨試射頒賞,崇政殿,當一體親臨,三處試官,當追後下敎,以此分付。出傳敎入建明門内,命宣傳官持令箭,使之解嚴,於留都大將留都營,仍問三軍好過與否,至延和門外下轎時,上曰,今番虎網子設布帳軍兵,摠戎廳·鎭撫營·畿營,依前例,試射放以奏。出傳敎上曰,明日晝講次對兼行時刻,待下敎只入正時。上還入大內,諸臣問安後退出。
上在慶熙宮。停常參,只晝講。
申時,微有雷,初昏,微有雷電光。夜一更,電光下雨,測雨器水深三分。五更,電光。
藥房都提調韓翼謩副提調金光國啓曰,禮展陵園,聖孝克伸,信宿回鑾,勞動既多,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。千千萬萬料表,兩日經宿,兩日伸忱,微忱少舒,追憶萬倍,近者眠睡差勝,食亦勝,是誰之賜,是誰之賜?身雖回,此心在西郊,氣何暇諭?晝講入侍,世孫氣候,亦一樣矣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿,朝廷·二品以上·六曹堂上·大司諫口傳問安。答曰,知道。
傳于李正吾曰,領相入來與否知入。
傳于李正吾曰,内局入侍。
任希敎啓曰,刑曹判書沈鏽,持罪人趙供辭,依下敎,來待矣。
傳于邊得讓曰,前判書蔡濟恭爲內局提調。
姜始顯啓曰,大臣·備局堂上,依下敎,來待矣。傳曰,入侍。
以備忘記,傳于任希敎曰,親臨試射時試官騎判·訓將·禁將林鼎遠·金衡柱·金東弼,慕華館試官韓光會·李潤成·李邦曄·魚錫齡·李漢興·申大偀,洗馬臺試臣李溵·趙啓泰·張志豐·李萬軾·李夏疇·李仁彬入侍監試。
以承傳色口傳下敎曰,減膳,自明日初日爲之,而只大殿爲之。又下敎曰,勿待命事,遣史官傳諭,傳授命召,入來後內局問候爲之。
又下敎曰,秋判,秋曹直房問之,持草供以奏。
又下敎曰,昨日攔入排設房直億喆,令騎曹從重決棍,永逐西小門外。
任希敎,以兵曹言啓曰,今者冬至兼謝恩使一行赴燕時,所把驛馬四十匹內,忠淸道七匹·全羅道九匹·慶尙道二十匹。今九月十五日,京中逢點,江原道四匹·咸鏡道四匹,同月二十日,直送安州逢點之意,五道監司處,分付,何如?傳曰,允。
又啓曰,昨日攔入排設房直億喆,令騎曹從重決棍,永逐西小門外事,命下矣。依傳敎排設房直億喆,從重決棍十五度後,永逐西小門外之意,敢啓。傳曰,知道。
又以刑曹言啓曰,罪人興昌,過三日後,令訓將,沙場決棍六十度,楸子島爲奴,爲興昌使喚負持軍,一體決棍,同島爲奴。行首任掌金禹象,令該曹勿爲徵贖,決杖六十事,命下矣。依傳敎,罪人奴興昌,負持軍乭伊等,全羅道靈巖郡楸子島爲奴,竝卽發配,金禹象,決杖六十度之意,敢啓。傳曰,知道。
姜始顯,以訓鍊都監言啓曰,依傳敎罪人奴興昌,負持軍私奴乭伊等,沙場各決棍六十度後,竝岀付秋曹之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
院議啓曰,惟我殿下對越之誠,有足以孚假仁天,而夫何轟燁之異?迺在於收藏之節也。臣等,聚首驚愕,實莫曉何由而然也。噫,國之所以爲國者,惟刑與賞耳。臣等,伏未知殿下刑賞,果然盡得其道歟。親臨刑訊,乃所以治鞫囚也,而少有觸激,則輒加刑杖,小大惴慄,無和平之象,爵賞賜賚,乃所以待勞勩也,而若値有事,則過施恩典,前後相屬,有乖難愼之意,則殿下之刑賞,不可謂得中也。至於扶植儒林,我朝家法,而廢斥枳錮,無所顧藉,剝斲其元氣,禮使臣僚,聖訓攸在,而摧折輕侮,不顧禮貌,殆近於奴詬,此尤有欠於聖德之大者。顧今可言之事,非止一二,而臣等之眷眷於是數者,誠以急先之務,無過於斯耳。伏願殿下,穆然深思,惕然改圖,克盡畏愼之方,俾作消弭之策焉。臣等,適忝近密,不勝憂愛,略貢芹曝之忱,惟殿下,懋哉,懋哉。答曰,已諭。其勉切實,其宜自勉。
弘文館副校理洪檢,修撰洪相簡·趙昌逵等箚曰,伏以比來,秋冬之雷,殆歲無虛,而至日昨之尤極矣。方殿下齋心齎誠,祇謁陵園,是宜上天導和,日候昭朗而乃於淸蹕方啓,鑾輿載旋之時,轟燁交作,雹雨驟至,殆若諄複丁寧,面命耳提者然,一猶可愕,況至再乎?嗚呼,天人感應,捷於影響,今玆之災,何爲而致也?臣等,雖不敢溥會說其以某事爲某災之應,而究厥相與之機,亦不無一二可言者。刑法,卽戢奸,癉惡之具,一或失中,有乖欽恤,而聖心有激,威怒輒遽,法庭之用棍無常,而多不關於軍務,帳殿之用刑非一,而初無干於鞫囚,每有一番處分,輒至一番震蕩,擧朝遑遑,救過不給,惟以目前無事爲幸,而未暇爲矯捄之計,喑啞含默,因玆成習,以殿下之聖,或未盡中和之工而然歟?爵賞,乃酬功褒美之資,苟不得當,大非難愼,而聯翩除旨,或岀於不意,便蕃賜齎,多及於格外,名器有太紊之患,國用有不節之歎,而人不守分,希倖成風,賞未稱勞,恩反爲䙝,以殿下之明,豈不念嚬笑之愛,而致此僥濫之失歟?敬大臣,爲九經之一,而付處中道,已是情外之敎,替治醫官,有欠禮遇之道,黜陟譴責,與小官無異,而爲大臣者,亦不敢以大臣自處,馴致百僚之臣,惟事趨走,不自知耻,其爲國體之虧損,朝廷之不尊,當如何哉?漢儒云,和氣致祥,乖氣致異,凡此數者,亦足爲大聖人全德之一累。伏願殿下,遇玆戒懼之會,益篤修省之方,察刑法之爲可愼而勿以御下,念賞爵之爲公器而毋輕卑人,禮使臣僚,務四維則上下交孚,朝象有舒,泰之美,天地丕應,災沴有轉移之機矣。臣等,拜箚將上之際,又聞有殷殷之響,仁愛警告,何若是疊?稀有之災,人知戒惕,薦臻之異,易於狃安,此臣等所常憂悶者也。惟殿下,毋徒以減膳,爲應天之具,而益勉勉於以實不以文之義焉。取進止。答曰,已諭。其勉若此,其宜猛惕,其宜猛惕焉。
以承傳色口傳下敎曰,懸板,戶郞陪之,來日懸之而來。
庚寅九月初四日辰時,上御集慶堂晝講。大臣·備局堂上引見入侍時,知事李景祜,特進官洪重孝,參贊官任希敎,侍讀官洪檢,檢討官洪相簡,假注書金重燮,記事官兪漢謹,吳鼎源,左議政韓翼謩,右議政金尙喆,行司直趙雲逵,刑曹判書沈鏽,行司直韓光會,左參贊元仁孫,知敦寧鄭弘淳,戶曹判書金時默,行司直具善復,李章吾,判尹李溵,司直李潭·金孝大,淸川君金鍾正,司直金應淳,大司成洪趾海,大司諫朴師海,執義呂善應·事變假注書李敏佐,以次進伏訖。上講大學,自子程子曰,至序次如右訖。洪檢讀之,上曰,陳文義。檢曰,大學首篇修齊治平,莫非帝王之極工,而致中和位育之化焉。漢儒之說,曰心和氣和,則天地之和應矣。正心以正朝廷,正朝廷以正萬民,於此留念,以致中和位育之功焉。上曰,其本亂而末治者否矣。一章之内,本末二字,深致意焉,於此加勉焉。上曰,經筵亦陳之。景祜曰,上番則陳以首篇,下番則陳以末篇,已極精詳,而在字之義,尤宜着力猛省也。重孝曰,大學之大,卽大聖人之學,而不外於堯典一篇,形和氣和,亦時雍之和,知其爲裏裡而加勉焉。上曰,眞西山,以堯典,爲大學之祖宗,敎導後學,而三代之後,未聞有三代,堯舜之後,未聞有堯舜,書自我自之歎,可勝言哉。希敎曰,經筵儒臣所奏皆切實,臣則別無所奏矣。命御史洪檢入侍,讀奏書啓後,使之先退,上曰,經筵官仍參次對,藥房入侍,奉朝賀及原任大臣入侍事。岀榻敎畿伯率各務差員入侍事。岀榻敎賤臣承命傳諭,奉朝賀洪鳳漢,領府事金相福,判府事金陽澤,判府事李昌誼,藥房提調蔡濟恭,副提調金光國進伏。翼謩曰,以藥房批答觀之,寢睡·水刺之節,似勝矣。兩日陵園,陞降行禮,實是罕有之慶,不勝欣抃矣。上曰,非予之步,乃中官之挾行,且陟降之靈,若耳提而面命矣。尙喆曰,今番行幸,觀光之人,極其壯矣。翼謩曰,寢睡·水刺之節更,何如?上曰,今夜則最勝矣。中宮殿氣候,若何?上曰,一樣矣。王世孫隨駕勞動之餘,氣候,何如?上曰,好在矣。尙喆曰,昨夕園所,瞻望其陞降禮拜,實不勝慶抃矣。翼謩請診候,上曰,卽已入來,只兩廳首醫爲之。復命盡爲診候,上曰,洪鐵漢,爲何邑?曰,定山也。上曰,此可以食乎?曰,勝於畿邑矣。上曰,下番儒臣,最長矣。曰,然矣。上曰,以兒視之,其長如此矣。尙喆曰,其父亦長矣。李以楷·鄭允協以次入診,退奏曰,脈候左右三部,度數調均而滑體似不足矣。鄭允說亦曰,度數調均,而滑體似不足矣。諸醫之言略同。上曰,領相,何不入來?尙喆曰,以本病,留於店舍,而未及入來矣。鳳漢等進伏曰,以殿下寶算,三日勞動,聖體康寧,實是千古所無之慶,痰候,何如?上曰,此治世之能臣,亂世之奸雄,今番則痰候自走矣。登陟亦多,而能無傷損矣。鳳漢曰,頃者痰候之卽復,亦是元氣之平復,而傳聞今番在下瞻望者之言,則比昨年似勝矣。中宮殿問安,王世孫氣候一樣安順,實不勝慶抃矣。上曰,世孫善寢矣。上曰,忘而不言者,思卿之心也。今番動駕大矣,奉朝賀亦問候矣。鳳漢曰,雖在城外,與右相,遠近同矣。下敎至此,臣雖愚迷,焉敢不遵?尙喆曰,今爲聖世逸民,貌亦肥矣。上曰,軍作米,何以爲之?京畿亦爲之乎?尙喆曰,京畿則不爲之矣。上曰,備局誰誰來乎?尙喆曰,今番則幾盡入來矣。上曰,金應淳入來乎?曰,來矣。翼謩曰,首相初不來,臣則方在胥命惶悚中,而聞右相之言,楊·高減大同,京畿減結錢,實是莫大之惠,今番動駕萬安,回鑾亦莫大之慶也。尙喆曰,丙戌陵園行幸時,楊·高,減田稅之半,而每結,給三斗米,又減結錢矣。上曰,頃年畿外,亦有所減乎?尙喆曰,減六道選武布。翼謩曰,今年則似勝於丙戌矣。上曰,願察其影,必有某事,行禮時若如此,豈可行禮乎?少借其由,能使行禮就睡,而將來必有事矣。此等事,皆欲使一體知之也,必有病鬼輩矣。再昨之淸明,實是罕見,而入園後少雨,亦是感應之理也。京畿監司李重祜進伏,各務差員,亦隨而進伏,上曰,大體言之,今年可謂豐乎?尙喆曰,今年則奉天之畓,似勝於常年矣。上曰,有民弊可奏者乎?重祜曰,別無民弊,而虎網軍有試射之命,然而虎網軍,無試射試放之人,故丙戌·戊午,以儲置米代給,或有置之規矣。上曰,有何施惠之事乎?尙喆曰,依前施惠則似好矣。上曰,此亦可以爲惠乎?命書傳敎曰,噫,今番伸禮,萬萬料表,而予忱雖伸,三日動駕,吾民必困,雖無前例,其宜施恤,況已有丙戌例者乎?楊·高之民,今年秋大同,特爲減半,畿甸之民,與楊·高之民,今年結錢,特爲蕩減,以示予體昔年恤元元之意,虎網軍試射放事,命承宣旣下敎,而今聞畿伯所奏,亦有丙戌例,一道官人聚會,不無弊端。且不能射砲者,公然遺漏,依前例試射放,代儲置米題給,而申飭諸邑,俾無遺漏向隅之歎。水原府使元重晦進伏,上曰,今年農事,何如?日風災略有所傷,而及其收穫,大失所望,然而大體言之則登熟矣。上曰,往而善爲之,勿如關西南塘之遲回也。坡州牧使趙進伏,上曰,農事,何如?曰,田穀不如畓穀,而亦可謂中農矣。上曰,予觀雲氣,必有其漸,此等處,可以詳問,七事中,何事修理也?曰,莫非職責,而爲人不似,何能仰補乎?上曰,或有怨屈之民乎?曰,獄無所囚矣。上曰,下去後,必加更考焉,此人豈負予乎?楊州牧使尹冕東進伏,上曰,年事,何如?曰,大體與他邑同矣。上曰,今番比摠能當乎?重祜曰,楊州不滿三百戶矣。上曰,今番下敎則勿爲掩置膝下,着實爲之也。豐德府使徐必修進伏,上曰,曾已入侍乎?曰,年事,田不如畓,大體則登熟矣。上曰,豐德多弊矣,今則,何如?曰,民少軍多,莫能支保矣。一自刷還之後,頗勝於前矣。上曰,其時所充,至今存乎?曰,此則存矣。上曰,似可少愈矣。尙喆曰,似然矣。高陽郡守洪應辰進伏,上曰,年事,何如?曰,畓穀則登熟矣,田穀不如禾穀矣。上曰,踏驗善爲之。交河李百源進伏曰,傳語差員也。上曰,年事,何如?曰,田不如畓,而總而言之,則可以謂豐矣。上曰,交河亦有廣坪乎?曰,有之矣。上曰,踏驗精爲之。衿川縣監李亨道進伏,上曰,年事,何如?曰,畓穀則已爲登場,而田穀則不如畓穀矣。上曰,衿川,殘邑,努力爲之。楊州察訪安任權進伏,上曰,此是文臣朔試射陞用者乎?重祜曰,年雖少,而爲人精詳矣。上曰,問安差員,能無作弊乎?曰,今番則可謂一初云矣。上曰,沈頤之善爲申飭故然矣,不可無飭。命退去,上曰,以卽景言之,減給結錢與大同,亦可爲惠乎?僉曰,惠莫大焉。尙喆曰,前後下敎累累,警惕於秋霖冬雷,而臣,忝居輔相之職,當退不退,宜去不去,蹲冒至此,殿下雖欲爲政,而未能補其萬一。朝廷雖有可爲之事,而亦未能助其萬一,一尸位妨賢,亦足以感召災沴。伏願斥退微臣,以爲弭災之一助焉。卽今消弭之策,無出於此矣。上曰,卿之進前,予以爲有所奏矣。爲此例辭耶?九月甲辰,卽予嗣服之日,而陟降陰隲,使之順成而來矣。今此雷異,陟降以爲汝雖順回,而必有異事,無異耳提而面命,頃者目下,若有所見矣,今亦復見矣。雖然君相努力爲之,豈無轉危爲安之道乎?殷高宗,遇災警惕,而能致中興矣。上曰,噫,六吾中食,吾田卽其中一,故詣此則必也觀刈,況今番祭文中,旣添刈稻稔閣,故觀而來,非前日之比,高嶺村刈稻民,其令書付本州,儲置中,參酌賞給。噫,田畯二字,曾已下敎。嗚呼,將八其君,臨閣觀刈,況宰百里者乎?水田皆刈,今何爲田畯,而于今踏驗,豈比勸農?隨字號而詳細看審,使吾民俾有實效事,道臣旣入侍,申飭諸郡,亦以此令備局,另飭諸道。出傳敎翼謩進湯劑,上曰,今日欲爲三貼乎?翼謩曰,然矣。藥房提調持湯劑,更爲入侍。出榻敎翼謩曰,夕湯劑,待下敎乎?上曰,依爲焉。上曰,今番上言,何其少乎?承旨一一經覽,可也。李潭·金應淳,亦爲來考,其中有怪異之事以奏,翼謩曰。臣若無所知,而前後負犯,莫非臣罪,幸蒙聖慈,不賜譴何,而曲垂寬宥,臣誠感惶,而今則適有狗馬之疾,實無奔走之望,伏願亟賜斥退焉。上曰,此非如此之時,就往,可也。上曰,上言中,敢稱趙東夏之子,誠駭然矣。秋判先爲往問後以奏。上曰,達字置于傳袋,而中官縫綻而失之矣。令捕廳捉得,則必生怯矣。往而分付捕廳,可也。尙喆曰,頃者冢宰處分,似涉過矣。冢宰之職,異於他職矣。上曰,其時下敎置之,可也。吏曹判書朴相德處分下敎還寢事。出榻敎上曰,左相,內局都提擧許副,金判府事爲都提調。出傳敎兵曹判書李景祜進啓曰,蘆原·靑坡兩驛,甚爲凋弊,故每於經宿動駕後,有未布題給之事矣。今亦依丙戌前例,惠廳米·戶曹太,各五十石上下,何如?上曰,依爲之。又啓曰,園所設布帳軍,旣有射放之命,陵所設布帳軍,何以爲之乎?上曰,一依爲之。景祜曰,慕華館射放時,同爲擧行乎?上曰,依爲之。竝出擧條師海進伏,上曰,只擧其末。啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得,依律處斷。上曰,勿煩。已上措辭見上又啓曰,今年監試兩所擧子之未開場前,扶棘圍先入及場外布坐,擅自毁撤棘圍,使無界限者,事未前聞,大關國綱,實爲寒心,兩所收券,此之去式年,幾乎相等。以此觀之,儒生則決知其無多於前,而去式年則兩所恢恢有裕,今年則兩所俱窄,擧子不能容身,此非他故,士子之不有朝令,多率隨從者,近來痼弊,而至於今年則尤甚。京華巨接隨從之所率入,或至於三四十人,圍以傘帳,恣意廣占,而此輩率是梟悍無賴之類,寒士鄕儒,不得接跡於其間,拔劍碎頭之變,不一而足,若此不已,將不知至於何境。己巳式年,特敎嚴飭其傘帳,禁隨從搜挾冊,試門,無此聚爭先之弊,場內多閑曠不坐之地,蓋書冊雨具之多入。故隨從亦多入,書冊雨具之禁旣嚴,則隨從無所用,況隨從現捉者,其率入儒生及家長罪之,則安敢如前乎?三禁復申,兩所自恢,請來頭大小科場,挾書隨從傘帳,依己巳年例,各別嚴禁,有犯者,論以重律。上曰,書冊隨從軍幕,自有禁令,另加嚴飭,至於雨傘,所謂場中雨傘,自古有之,若無遭雨,其皆水沈名紙,若非親臨御苑,予亦望見,竝禁其傘,此無異束手擧子,其何禁也?又啓曰,臣於科場之弊,有數三條論啓之事,其中二件事,伏蒙允許,我聖上虛受之量,臣不勝惶感,而至於雨傘事,曲軫多士之沾濕,措辭不允。臣於是,欽仰聖意,臣實疎忽,請禁不當禁之物,不重之失,著矣。揆以臺體,臣何敢晏然於職次乎?請命遞斥臣職。上曰,其奏誠是。曰可曰否,三代之事,以此强而爲嫌,毋乃太過,勿辭亦勿退待。又啓曰,古則不文者借手代作,尙能知耻,今則頗可自述者,得善文爲必摘之計,以代作爲能事,恬不知耻,此已可駭。道帥臣守令搜訪鄕儒之名能文者,爲其子姪親舊,利誘威怯,借手奪文,使鄕儒,抱冤而無告者,爲今痼弊,請嚴禁道帥臣守令,毋得如前,有犯者,摘發論罪。上曰,此今乃初聞,聞來,不覺寒心,此後若此者,隨現,豈特停擧而已?似無是理,道帥臣守令犯此者,有甚於科慾士子,永錮其身,其子弟,亦禁淸要,使末世頹風少懲焉。當該原犯者,隨現充軍,施以終身停擧之律,勿齒士子。又啓曰,近來學製儒生,着笠不儒巾,不於學庭製呈,散之場外閭家製呈,甚至於歸家製呈,敎授嚴禁而不可得,有識檢飭之士,則固無此習,輕着少輩,不免隨波而同俗,士習之駭,綱紀之解,誠非細故,請命四學敎授着笠外製,各別嚴禁,犯者摘發,敎授儒生竝論罪。上曰,此亦聞來寒心,士習之乖悖,何至於此?依啓,後有若此而不禁,學敎授,亦施重律。又所懷,九月雷之疊出於三日之內,實是非常之變也。臣未敢知聖朝,有何闕失,而仁愛之天,所以丁寧警告者,若是其眷眷也。古人曰,災不虛生,必有所召,平日殿下對越之誠,欽若之敬,戰兢洞屬,靡不用極,有足以天心悅豫,災沴不作,而夫何收藏之節?有此轟燁之異,臣不敢隨事指摘,以效漢儒傅會之說,而天人交際,捷於影響,豈有無所致而虛生之理乎?轉災爲祥之道,惟在我殿下方寸上,恐懼修省,帝王盛節,求言自補,古今通誼,幸聖上,惕然自省,赫然奮發,廣求讜言,以補闕遺,益勵晩政,以光聖德,此豈非應天以實?轉災爲祥之道乎?伏願聖上,留神焉。上曰,旣論相臣,方切懍惕,今者匡救,可謂於予藥石,建功非建功,此奏誠建功,益加猛惕焉。又所懷,聖上,何嘗厭薄臺諫,而或因言語,或拘情勢,動輒得咎,偏被其罪,竄逐相屬,作一機穽,不但厭避,人皆賤之,古之臺閣,重於宰相,臺閣之賤如此,而國爲國乎?可言顧忌者,銓官,不敢差擬,率以老殘疲軟如臣無足可畏者,苟然充數,設置臺閣之意果如是乎?人所厭避,故有除輒頉,昨日差出,今日盡汰,今日差出,明日盡汰,去者亦此人,來者非新人,只煩銓官之政稟,徒勞聖上之酬應,良可慨然。人臣,以分義爲重,而臺閣則廉隅爲重,不可以專責分義,故有言責者,不得其言則去,此非筋力奔走之職也。古之明王,未嘗驅策使之。噫,人臣之於君上,一事得請,則榮莫大焉。一言有槪,則幸莫甚焉。今日論一事,明日陳一戒,導之使言,則自可盡焉。雖有不槪於聖心,咈逆於淵衷者,殿下以惜鳥卵之意,切勿摧折,而優容假借,則今日廷臣,孰敢不爲殿下言乎?伏願繼自今,恢容直之量,盡來諫之道,使言官之重,得復其舊,厭避之窠,變爲榮官,則此豈非聖世之美事乎?臣有區區所蓄,敢此尾陳焉。上曰,昔,漢武有久不見汲黯之語,今者臺閣,非傾軋則默默,竝與補袞而遺焉,尋常慨然。頃者於李溎,雖不無句語之過中,而予已略之而其奬今者之請,言甚切實,洞言時弊,深切凜惕之中,予則日庶可爲轉災之一道,其宜自勉焉。已上出擧條上曰,噫,彼薇垣長朴師海,卽故奉朝賀弼琦之子,緋王請休,予已深歎。噫,昔年金槹,一詣臺十傳啓,幼時見矣。今者師海,一登臺而五啓,豈非鐵中錚錚?于今耳目皆若此,予將高枕。噫,仁愛示警,卽愛其君也。今月何月,而三日之內,若耳提面命,豈可伈伈以過?減膳撤樂,莫云文具,禮云樂云,亦豈曰爲文?自今日減膳三日,以答三日內飭我之意,大司諫朴師海,依頃年賜儒臣之例,此閤門外,特賜熟馬一匹,以示予奬一聳百之意。出傳敎善應進伏,上曰,擧其末端。啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。又啓曰,臣本愚陋,重以衰邁,固不合於淸朝耳目之任,而適當陵園動駕之時,舁疾趨謝,粗伸叩謝之忱,賓對有命,竭蹶入參,只欲仰瞻耿光於逖違之餘,今於傳啓之際,未免做錯,所失大矣,臣何可一刻仍冒於臺次乎?請命遞斥臣職。上曰,一時做錯,有何所傷?勿辭亦勿退待。又所懷,臣,旣登筵席,自不勝願忠之懷,敢以目下事,略陳焉。殿下五十年治化,不出於敬天對越,而災異之生,殆無虛月,以今番雷異言之,轟轟之聲,燁燁之光,發於收藏之後,而無異盛夏,有若諄諄然警告者,何也?凡災異之發,多在於治世明時,而警惕之誠,足以感回,消弭之實,足以孚格,則此自古哲辟明君遇災修省之道,而上天仁愛,必回災爲祥者也。臣不敢知殿下於燕閑之中,已有所默念,吁咈之地,亦有所講究者耶,臣不暇一二陳列於倉卒之間,竊願以一事仰勉焉。今日悠悠萬事,莫過於保嗇聖躬,竊覸近日殿下於節宣之道,不甚加意,臥作或至太過,威怒未免過中,至於微事激惱,輒至於却湯不御,此於群下,萬萬焦迫之端,而亦豈大聖人中和之功哉?臣願自今以後,物來順應,無或激惱於宸衷,移怒於藥院焉。上曰,燕居之中,不敢自懈,卽予素心,吁咈之際,其無實效,可謂今日方切凜惕之意,已諭減膳之批,而匡救之言,予庸尙矣,其宜自勉。已上出擧條上曰,今番上言中,恐或有異常者,令入侍備堂徧見矣。古今所無逆賊鼎衍食主人孝曾,十餘年之後,焉敢囑妻上言?曾已下敎,況此乎?令秋曹嚴問,製給者,楸子島定配朴聖集·趙,此亦國綱解弛之致,竝北關定配,此三張勿施,今下上言,與他異焉。太猥濫外遠格勿論,下該曹。出傳敎諸臣以次退出。
庚寅九月初四日巳時,上御集慶堂。藥房入診入侍時,都提調韓翼謩,提調蔡濟恭,副提調金光國,記事官金悌行·兪漢謹·吳鼎源,醫官李以楷·鄭允協·吳道炯·鄭允說·丁志泰,以次進伏訖。翼謩曰,回鑾經宵,聖體,若何?寢睡·水刺之節,亦何如?上曰,最勝於前日矣。進湯劑,上進御訖,翼謩請診候,上許之,李以楷等,以次進伏診候,退伏奏曰,脈候左右三部調均,和體似不足矣。上曰,洪鐵漢,爲外邑乎?翼謩曰,爲定山矣。上曰,足可食乎?光國曰,邑況殘薄矣。上曰,刑曹判書入侍。出榻敎刑曹判書沈鏽入侍,鏽曰,漢江居金仲老味爲名漢,驅打朴日萬,仍卽致命,其子來訴,故發刑差譏捕,則仲老味逃躱屢日,尙未斯得,係是殺獄,其所捕捉之道,不容少緩,分付左右捕廳及八道·兩都,使之物色窺捕,何如?上曰,依爲之。出榻敎上曰,藥房提調持湯劑,更爲入侍。濟恭先退出,持湯劑,更入侍進湯劑,上進御訖。仍命退去,諸臣以次退出。
庚寅九月初四日酉時,上御集慶堂。藥房入診入侍時,都提調金陽澤,提調蔡濟恭,副提調金光國,記事官金悌行·兪漢謹·吳鼎源,醫官李以楷·鄭允協·吳道炯·鄭允說·丁志泰,以次進伏訖。陽澤曰,午間聖體,若何?上曰,一樣矣。進湯劑,上進御訖,上曰,刑曹判書入侍。出榻敎刑曹判書沈鏽入侍,陽澤請診候,上許之,以楷等,以次進伏診候。退伏奏曰,脈候左右三部調均,和體乍不足矣。仍命退去,諸臣以次退出。
上在慶熙宮。停常參·經筵。
酉時,雷動電光。夜一更·二更,雷動電光。二更·三更,巽方有氣如火光。五更,下雨,測雨器水深一分。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。追慕亘心,懔惕薰心,爲國用心,其誠悶矣。氣何暇諭?待下敎入侍宜矣。
中宮殿·惠嬪宮,藥房口傳問安。答曰,知道。
申景濬啓曰,行大司憲洪麟漢未肅拜,執義呂善應,掌令李萬育呈辭,一員未差。持平呂善亨在外,李長老呈辭。今日以監察茶時之意,敢啓。傳曰,知道。
傳于邊得讓曰,內局入侍。
邊得讓啓曰,卽者,吏曹郞廳來言,式年文科東堂初試試官,今日當爲擬入,而判書朴相德,參判尹東暹,參議金相翊,俱以病不來,不得擧行云,判書,參判·參議,竝卽牌招,何如?傳曰,允。
傳于邊得讓曰,延和門殿座時,以時服擧行。
邊得讓啓曰,延和門殿座事,命下矣。承旨不可不備員,而左副承旨姜始顯,今日不爲仕進,卽爲牌招,何如?傳曰,允。
傳于任希敎曰,騎判,使之待令。
邊得讓啓曰,吏曹判書朴相德,參判尹東暹,參議金相翊牌不進推考及罷職傳旨,今方捧入,而如是違牌,試官擬入,不卽擧行,誠甚未安,判書·參判,更卽牌招,何如?傳曰,允。
以備忘記,傳于邊得讓曰,今年逢此月,誠是於予,萬萬料表,此昨若此,爲予玉成,誕日,政府六曹耆社物膳,特停於其日朝口傳問安,以安予心。
傳于邊得讓曰,內局入侍。
邊得讓,以吏曹言啓曰,來辛卯式年文科東堂初試差備官,例以二員啓下,而試年東堂,則儒生錄名不多,收券數少之故,各減一員,已有前例,今亦依此例磨鍊,而至於館所則二員可以兼察,以二員啓下之意,敢啓。傳曰,知道。
又以吏曹言啓曰,來辛卯式年文科東堂初試試官,今方擬入,而其中魚錫定·尹錫烈·安聖彬·李得臣·金履素·李行源·李鎭恒·南胄寬·徐有元·申應顯·姜游,時無職名,令該曹付軍職,何如?傳曰,允。
吏曹口傳政事,以魚錫定爲副司直,尹錫烈·李得臣·徐有元·金履素·申應顯·安聖彬·李行源·李鎭恒·姜游·南胄寬爲副司果。
邊得讓,以禮曹言啓曰,今此式年文科初試,設場於本曹矣。上直郞廳,依例朝房直宿之意,敢啓。傳曰,知道。
任希敎,以兵曹言啓曰,依下敎。吹打手等處木綿,依例施賞之意,敢啓。傳曰,知道。
又以訓鍊都監言啓曰,依傳敎,御前前排及吹打手等處,依例施賞之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
申景濬,以司僕寺內乘,以一二提調意啓曰,兼內乘趙㠎,移除管城將矣。其代卽令該曹,口傳差出,以爲移直之地,何如?傳曰,允。
兵曹口傳政事,以李萱爲內乘。
邊得讓,以成均館官員,以同知館事·行大司成意啓曰,每式年東堂館試,以居齋儒生准三百點者,限五十人,定額出榜,自是法例,故趁此科,抄出圓點,則准三百點者,只爲二十三人,續大典居齋儒生圓點條。有曰,泮製則准五十點,館試則准三百點許趁,小註,又有雖未准點,應赴館試者甚少,則五十點以上,稟旨許赴之文,故每當式年,東堂因居齋儒生,准三百點者之絶少,自本館草記,一依續大典五十點以上者有一體許赴之例矣。卽令應赴館試者二十三人外,有經工准五十點者,亦爲十五人,今番所置,亦依前例,准五十點以上者與三百點者,一體許赴,何如?傳曰,允。
李正吾,以刑曹言啓曰,莫重物,旣給而不告,過幾晝夜,而强自現之,仲義,不施一律,亦赦也。減一律,南海縣,勿限年爲奴事,命下矣。奴仲義,依傳敎,南海縣,卽爲爲奴發配之意,敢啓。傳曰,知道。
又以義禁府言啓曰,太僕官,機張縣,徒三年定配事,命下矣。司僕寺判官金相直,以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
領議政金致仁箚曰,伏以臣,病伏懔惕之中,伏見昨今日所下傳敎,以太僕雇隷事,有該郞竄配之命,臣於是,實不勝悚惶之至。本寺僕屬,所重有在,則襲謬苟充,誠可寒心,而臣旣忝在提擧,矇未覺察,終至於上煩處分,苟使臣,常加檢飭,俾知謹畏,則夫豈有今玆之事乎?諉諸郞僚,臣獨晏然,有非義分之所敢出,聖心憂勤,實對有命,而以情以病,蠢動無路,玆將俟罪之忱,冒陳自列之章。伏乞亟降威罰,以安私心焉。取進止。答曰,省箚具悉卿懇。昨已諭,仁愛示警,諒由一人,懔惕二字,其亦歇後語也。輔相何有?卿其安心勿辭,亦勿引咎,輔一人之不逮焉。仍傳曰,遣史官傳諭。
殿坐罷後,政院·玉堂·藥房口傳問安。答曰,知道。
以承傳色口傳下敎曰,俄者仲義漢及龍虎營前排,西挾門外待命。
又下敎曰,太僕主簿記過,延和門待令。
領議政金致仁箚曰,伏以,我殿下寶算彌高,孝思益篤,禮展陵園,信宿回鑾,百神扶衛,玉體康安,大小群情,曷勝欽欣?臣,中路疾劇,幾至殊域,投身旅店,未隨班聯,罪在虧分,合被重誅,昨纔擔舁還次。伏見所下傳敎,十行懇惻,特減御膳,遇災警省之聖意,臣實欽仰。噫,比來雷異之作,殆無虛歲,而譴告之洊,在今尤切,誠不敢知何樣事變。伏在冥昧,以殿下恒日寅畏之念,凡所以敬天恤民,反躬修德,消弭振刷之方,宜無所不用其極,何待臣一二加勉?惟是庸陋如臣,久叨匪據,本無才力,可以捄濟時艱,重以衰病昏憒,逐年漸加。雖於簿書之末,亦未能自效,居多尸素之愧,臣固自知,今玆致異,安知不由於臣?亦願亟賜斥退,改卜賢德,以盡應天以實之道焉。今始收召病思,冒罪仰陳,臣不任戰恐祈懇之至。取進止。
吏曹判書金相德疏曰,伏以,陵園展禮,聖孝克伸,信宿回鑾,玉體萬安,區區慶忭,曷有其極?仍伏念臣本淸羸多疾,每當擔負至重,而陳力無望,則自不覺其疾聲鳴號,有如赤子之於父母,情雖可矜,言或過實,臣且愚迷,不知其前後曲恕,出於涵容,乃於我聖上淸齋之日,唐突言病,罪在瀆擾。十行誨諭,字字恩光,臣奉讀未半,感惶交切,譴削未足勘罪,私心冞切訟愆,不自意聖度如天,特寢處分時下敎,使臣職名如舊,臣誠驚惶踧踖,不知攸措。噫,告君之辭,何等敬謹,而敢以狗馬賤疾,張皇陳說,竟自陷於浮實之科,究厥罪負,萬戮猶輕,臣雖萬萬無嚴,何可諉以旣往,徒恃寵靈,揚揚爲抗顔之計哉?郞僚之不能撿飭,固爲溺職之大者,而目下悚蹙之情,不敢拖及他說,荐召之下,不得不承膺,略入文字,仰瀆崇聽。伏乞天地父母,特賜處分,以安私分,以警具僚,千萬幸甚。臣無任屛營祈懇之至,謹昧死以聞。答曰,省疏具悉。一時申飭,何敢撕捱?事已往矣。亦何若此?卿勿過辭,從速行公。傳曰,判書批下,一體牌招開政。答領議政金致仁箚曰,省箚具悉卿懇。業已知矣,卿何若此?卿須安心勿辭焉。
庚寅九月初五日辰時,上御集慶堂。藥房入侍時,都提調金陽澤,提調蔡濟恭,副提調金光國,假注書金重燮·記事官兪漢謹·吳鼎源,醫官李以楷·鄭允協·吳道炯·鄭允說·柳光翼·金光國,以次進伏,上着笠而坐,誦陟岵章三遍訖。陽澤進伏曰,夜雨而日凉,聖體,若何?上曰,一樣矣。寢睡·水刺之節,何如?上曰,食則食而寢亦寢矣。上曰,領·右相聞予下敎,必來而必不聽矣。上曰,月是誕月,今此雷異,無異耳提而面命。陽澤曰,前或有減膳下敎,而今此誕日物膳停捧之敎,下情不勝抑塞,至於口傳問安下敎,尤不敢奉承,置之,何如?上曰,單子着名,何益之有?進湯劑訖,請診候,上曰,兩廳首醫爲之。李以楷入診退奏曰,脈候左右三部度數調均,而滑體則差不足矣。鄭允協曰,脈候左右三部度數調均,而滑體似不足矣。上曰,其日若不擾予心,則當更進一年矣。楊·高之民兩件,皆停止,差勝矣。陽澤曰,物膳亦非大叚,一年一次之物膳,烏可已乎?應行之典,每每退却,已不勝悶迫,以此上下情志不相通矣。只以物膳,略通下情,而若是持難,尤不勝悶蹙之地。濟恭曰,自是祖宗朝家法,亦是典禮之不可已者,大關國體矣。光國曰,誕日之賀,古有梯山航海而來者,亦有進金鑑錄者矣。上曰,卿等亦進金鑑,可也。光國曰,非但臣民之顒望,天降大聖,爲生民開太平之日也。上曰,過矣。濟恭曰,藥房問安,日日常例,而亦爲停止,臣等歡欣抃祝之誠,將何施乎?陽澤曰,堂堂千乘之國,不爲物膳,不爲單子,只口傳,是何國體?光國曰,災異如此,修省則已爲減膳,復何停應行之典禮乎?上曰,當更爲入侍,姑置之。諸臣以次退出。
庚寅九月初五日巳時,上御延和門外。殿座入侍時,行都承旨金光國,左承旨金致讓,右承旨邊得讓,左副承旨姜始顯,右副承旨任希敎,同副承旨李正吾,記事官金悌行,假注書金重燮,記事官兪漢謹·吳鼎源,以次進伏於通陽門外,上具翼善冠·袞龍袍,自通陽門出,至延和門外降輿殿座後,上曰,司僕巨乞,誰所定乎?判官所掌也。上曰,拿入,前排入之。上曰,與判官同爲拿入者,誰也?曰,徐有護也。上曰,仲義率去拿入,而何爲入來乎?此是宣傳官不善擧行之致,宣傳官記過,太僕方有事,僉正判官當待令,而偃臥其家,判官一倂拿入。拿入後,上曰,誰也?判官則金相直,僉正李聖模,而聖模則家遠未及來,故巡令手伏地矣。上曰,來則拿入,厥漢之得來,亦可貴矣。歸後視之則不緊,故咨且以納矣。其曰,不見子云者誠飾詐矣。過延曙時,日已昏,印雖在地,亦何能知乎?命騎判杖問於建陽門外,景祜棍問後進伏曰,始待日明時得之矣。上曰,三百年流來之物,所重與寶無異。光國曰,此是莫重之物,故雖欲投諸水火而不能矣。掩置則誠有罪,而不投水火者,誠爲萬幸也。騎判曰,渠以爲得之沙峴,裹以紫袱,故以爲饌亟,留置其家矣。今聞闕內索之云,故問於養馬,始爲詳知而納之云矣。二十度則已施,而直放太輕矣。上曰,加十度而放之,又生一五得也,其爲誰所率去也?曰,主簿之雨裝軍也。其時隨金相直而去者也。上曰,厥漢,予則已赦,使之直告之意傳之也。兵曹佐郞金光藎,承命出傳于騎判。上曰,太僕,所重,若何,而苟差此等之屬乎?此後勿爲顔私,各別擇差,可也。上問相直曰,巨乞,誰所差也?相直曰,南廐之卒,僉正差焉,其餘則判官差焉。上曰,予以爲太僕典僕爲之矣,雇人爲之者,何也?亦何以私賤爲之乎?相直曰,人名不足則自下雇人矣。上曰,其中有私賤雇立者,汝焉敢欺君?相直曰,鄕軍有頉,則以雇立爲之矣。上曰,仲義,汝所定乎?相直曰,不入員役者,臣亦不知矣。上曰,太僕之卒,若非隨官則隨駕,汝何以雜人苟充乎?此亦申飭汝輩之一大機,以此依法,除算杖而勸杖,可也。始顯曰,愚迷之民,似不能詳察而然矣。上曰,承旨極爲非矣,遞差,可也。左副承旨姜始顯遞差事。出榻敎上曰,仲義之索子後始納者此一節,爲先從實承款,所得之處,亦非其處,亦爲問奏,相直決棍五度後,使之拿出。上曰,此後以太僕典僕爲之,若入私賤,當用軍律,此後各別嚴飭,宣傳官拿入。上曰,汝等,厭文就武,而亦不能傳命,爲兩班之子如此,將焉用之?分揀拿出,李聖模拿入。上曰,判官旣已決棍,汝則分揀,汝之八字,好矣。命秋判入侍事。出榻敎沈鏽進伏,上曰,已爲究覈乎?鏽曰,已爲査驗矣。命書傳敎曰,全孝曾,萬古所無之逆,鼎衍之食主人,則焉敢呼籲?此族猶在,乃敢爲此。來呈人孝百,令該曹依下敎施行,製述人孝閔,令本道湖沿定配,使此輩不敢放恣於陽界。上曰,前承旨申景濬,承旨除援,牌招察任,房順房。出傳敎上曰,參議旣已踏下,只有亞堂一人,若是違牌,東堂試官,其誰備擬?卽爲牌招擧行,此後違牌望,其令勿爲呼望。出傳敎景祜進伏曰,更爲杖問,則索子云者,果是誣妄,而所得處則果是其處云矣。啓曰,式年武科初試,自明日設行於慕華館,而今番隨駕軍兵試射放,初八日,當依下敎設行,勢難竝設,在前多有停撤之時,武科初試,自其日姑爲停止,待畢試,以爲還設之意,分付試所,何如?上曰,依爲之。又啓曰,在前試射放時,射貫革則八貫革,砲貫革,二十四貫革爲之矣。今初八日,亦依此例爲之乎?上曰,依爲之。已上出擧條上曰,兩廳可求之物,懸賞購之,而旣已得之,卽撤可也。命希敎·正吾,分讀湖西左右·平安南北道監試榜後,又命讀領相箚子,書批答。上還內,諸臣問安後,以次退出。
庚寅九月初五日申時,上御集慶堂。藥房入侍時,都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,醫官李以楷·鄭允協·吳道炯·鄭允說·柳光翼·金光國,以次進伏。陽澤曰,午間聖體,若何?上曰,一樣矣。進湯劑訖,命書傳敎曰,大體旣下敎,而以予用心,三日減膳,何以仰謝高穹乎?心切凜然,今日日候亦予之過,減膳加三日,雖因所重,其亦張大,亦非其時,試射放,其令望後,更待下敎擧行。陽澤請診候,上曰,置之。命右相入侍,賤臣承命傳諭,右議政金尙喆進伏,上曰,達字得之,誠爲幸矣。尙喆曰,卽爲不見得,萬萬多幸矣。昨日捕廳亦弛心,而依裴度索印法,懸賞云矣。上曰,世孫,初則驚心矣,昨始聞知,乃爲少舒矣。雖或新造,而所重如何?若投諸水火,豈不寒心乎?失之者雖有智,其於全袋綻裂,何厥漢之得。亦巧矣,若使鄕人得之,將如何?尙喆曰,厥漢,得而卽納,當施重賞,而其曰,覓子而後納者,誠飾詐也。雖或功過相准,而二日掩置則渠之罪也。雖以來納爲功,而其事則重,亦非凡民之無知者,則執而手重,故歸家而視,他無所用,始爲來奏,雖用寬典,不可無罪,次知者亦不可無罪。上曰,此則非渠之功也,又生一五得也。命書傳敎曰,予則赦之之敎,意蓋深矣,而旣奏之後,國法固嚴,已勉循,莫重物,旣拾而不告,過幾晝夜,而强自現之,仲義,不施一律,亦赦也。減一律,南海縣,勿限年爲奴,當該中官,雖袋綻而然,故內府草記而分揀旣奏,其亦國體。中官李春碩,亟施告身三等之典,此等無賴之輩,以雇立,其敢充代,伊後思之,不可略棍而止,欲爲下敎,本事旣處分,以私賤顔私,充代太僕官,機張縣徒三年定配。上曰,頃年太僕,仰審受敎,勉飭勤切,尋常欽歎,以海成君吳時亮觀之,顧不重歟?近者國綱解弛,百隷怠慢,着黃草笠,着黃綿衣者,其宜另擇,當以本寺下典充差,其何敢以士夫家奴僕?雇立代點,而其雇立者,若私賤,此下吏所爲,而是則判官非循顔私,亦不檢察也。此無異軍兵,道中雖拾遺,若私藏,宜施軍律,本寺有根着人,予已知之,曾於駕轎中所遺者,必也來奏差備,此物,非尋常物件,旣得之後,何敢踰其步乎?先喩其官,若不然,回駕後郞奏,差備何敢固執以去乎?此無他,執之則重其慾,隨潛藏以去而視之,卽莫重者,則雖不若初告,宜卽持來差備,而幾晝夜掩置,捕廳懸賞之後,强而持來,語涉巧詐,騎判棍問之後,始乃自報,其律奚輕,而自現宜貸,故予則赦之之敎,意蓋深也。本事旣已帖然,此則雖不復諭依,頃者傳漏軍例,宜端本,此後內外寺名繫于此者,必成其案,以本寺有根着下典塡差,永革雇立之名,而若動駕時,無異軍案,前期點考,其若雇立潛代者,本寺草記,請以軍律,違法代點者,其若下吏同請,其律官若與知草記,充軍海島事,奉承傳施行。噫,此非私賤,頃於傳漏軍,亦知其弊,爲士夫私士夫,其奴若本寺下典,國有綱,亦有法乎?爲軍伍則嚴重,雖賞典,其若混加,輒伏地,本若嚴,豈有强竊之心?以此分付本寺,揭版遵行。出傳敎尙喆曰,領·左相,不得入來,而臣獨入參,極知惶悚,而遇災減膳,固是修省之美事,而至於誕日物膳之停止,實是過慮也。上曰,是亦將順其美處也。陽澤曰,臣等,遇千載之佳會,不能展下情,而若是下敎,不勝悶迫矣。上曰,以家人言之,家有八十老父母,將欲飮食衣服,而使之造且却焉,則是誠抑塞處也。陽澤曰,殿下深察人情之若此,而豈下此等下敎乎?尙喆曰,此則臣等之決不可奉承者,而亦是國典之不可已者也。陽澤曰,至於耆老所物膳,尤不可不受也。上聞雷聲,驚惕曰,須聞此聲,異哉異哉。今日日氣,自朝殊常矣,溫行時其夜,予起坐矣。此是蒼蒼,使之諄諄然命之矣。尙喆曰,莫非臣等之罪也。上曰,讀小學後,遇如此日,必跪伏矣。尙喆曰,日子尙遠,從當復奏,而雖今夜,翻然深思,俾伸群下之情焉。臣等雖無狀,豈敢以非理之事,仰陳哉?上曰,相臣雖求對,意則固執,不先不後,日氣乖常,適於此時,予意非特物膳,有欲諭者矣。靜而思之,噫,聖人豈欺我哉?過猶不及,卽聖人之訓。以今刑政言之,當施·不施,卽不及也。以苦心言之,應受·不受,亦過也,于今兩處則於過·於不及,亦皆深量者也,予何泯黙?大臣旣來報過,而儒臣·臺臣,其皆泯黙,股肱及奏曰,有國法,亦豈無無風之端,臨門其幾時,而何皆聾黙乎?今日在職三司,一倂罷職,使此等之輩,知少有國綱,朝者下敎,無乃過也。起伏而自勉,旣若此之後,敢欺高高,今日物膳起居下敎,亦爲特寢,王褒得賢臣頌,亦不云乎?此亦以予心自勉之意,而須看近者日候,以此爲彌縫,其國庶幾,予則已諭,朝者問候批答,其用心,不專在於此,決不止此。嗚呼,今之大小臣工,若遵予意,雖下官,精白一心,輔我邦國,吾國。其將大有庶幾,呼寫及此,此心一倍,其相若我而自勉。出傳敎尙喆曰,聖敎至此,非但臣等之萬幸,國之處分,正矣。方今之務,一則刑政懈弛,一則過用聖心。自今以後,勿用煩惱於淵衷,務從和平之道焉。上曰,此請之從,亦非偶然,曝晒何時去乎,誰去乎?漢謹曰,小臣當去,而誕日後欲發行矣。上曰,領相近來善病矣。尙喆曰,素有宿病,而近來猶爲此前差勝矣。諸臣以次退出。
上在慶熙宮。停常參·經筵。
夜五更,電光。
藥房都提調金陽澤,提調蔡濟恭,副提調金光國啓曰,昨日臨門酬應,移時還內,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。回駕今三日,心猶在西郊矣。氣則一樣,晝講同入。
中宮殿·惠嬪宮,藥房口傳問安。答曰,知道。
申景濬啓曰,大司憲·執義·掌令二員·持平二員未差,今日以監察茶時之意,敢啓。傳曰,知道。
任希敎,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,復膳間依例姑停之意,敢啓。傳曰,知道。
以備忘記,傳于邊得讓曰,此時豈敢便休?晝講次對。
傳于邊得讓曰,祗迎後當爲晝講次對,禮房知悉。
傳于邊得讓曰,時刻單子儀注安徐,待下敎只入正時。
以備忘記,傳于金光國曰,此與卿等,關係何?當該中官,雇立判官,在直泯默儒臣,下敎太歇,晝講,當下敎,待下敎捧傳旨。
傳于金光國曰,承旨先爲入侍。
傳于任希敎曰,內局入侍,摘奸承旨·該堂宣傳官同爲入侍。
傳于任希敎曰,宣傳官二員下敎置之。
以備忘記,傳于金光國曰,晝講有命,左通禮沈頤之爲應敎,右通禮林鼎遠爲副應敎,牌招入直,牌招政官開政。
申景濬啓曰,兼司書李養遂牌招入直事命下,而時無職名,令該曹口傳付軍職,何如?傳曰,允。
以承傳色口傳下敎曰,承旨馳詣太僕南廐,有雇軍與否知之,書其名與主姓名,他處亦有,則皆書雇軍姓名及其主名後,龍虎營決棍三十度式,逐送江外,其代太僕典僕塡差草記事,分付,入侍以奏。
又下敎曰,洪碩海下敎,從當更爲下敎,姑留之。
又下敎曰,今日貢人等處蕩滌者,使戶判,明日知而入來之意,分付。
又下敎曰,禮房隨往奉審後,盡摘奸而來。
又下敎曰,遣史官,卽爲傳諭。
又下敎曰,遣史官,傳諭。
吏批啓曰,判書朴相德疏批未下,參議未差,小臣獨政未安,何以爲之?敢稟。
有政。判書朴相德進,參判尹東暹進,參議未差,同副承旨姜始顯進。以李命植爲吏曹參議,韓光會爲大司憲,李世演爲大司諫,申思建爲執義,洪相直爲司諫,徐秉德·金蓍耉爲掌令,鄭槃·盧瑞國爲持平,宋鍈爲獻納,李得一爲副校理,徐有光爲副修撰,金敍國·趙英鎭爲正言,鄭枋爲弼善,金普淳爲司書,尹養厚爲戶曹參議,成胤儉爲左通禮,崔夢巖爲右相禮,閔游爲吏曹佐郞,李秀得爲敦寧都正,沈鏽爲兼知經筵,洪趾海爲寧遠府使,柳中立爲鎭安縣監,李身晦·黃宅仁爲承文副正字,白師敏爲校書博士,韓師直仍任右尹事承傳,趙㠎爲內乘,今加嘉善加資事承傳。
兵批,判書李景祜病,參判鄭厚謙病,參議趙重明入直進,參知徐浩修差祭,同副承旨姜始顯進。具允鈺·李壽爲副司直,朴奎晃·崔廷遇爲副護軍,李養遂·韓聖儉·李春敷爲副司果。
李正吾,以弘文館言啓曰,本館下番闕直,事甚未安,今日政新除授玉堂,待下批仍卽牌招入直,何如?傳曰,允。
傳于李正吾曰,新除授玉堂,卽爲牌招,使之入侍。
李正吾,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
傳于李正吾曰,今番京外上言二百六十張內,二百九張,分下各該司,五十一〈張〉係是猥濫字,爻周次還入之意,敢啓。傳曰,知道。
金光國,以吏曹言啓曰,今此光陵忌辰祭大祝前獻納李命勳,時無職名,令該曹付軍職,何如?傳曰,允。
任希敎,以兵曹言啓曰,隨駕將校,禁軍·標下軍兵各差備等犒饋,依下敎,以乾物分給之意,敢啓。傳曰,知道。
申景濬,以刑曹言啓曰,仲義雖赦一律,何比五得?大靜縣爲奴,倍三道押付,其時犯蹕下人碩哲,南海縣,勿限年充軍事,命下矣。依下敎,南海縣爲奴發配,罪人仲義,全羅道濟州牧大靜縣爲奴,倍三道押送,罪人碩哲,慶尙道南海縣,勿限年充軍,卽爲發配之意,敢啓。傳曰,知道。
申景濬,以刑曹言啓曰,上言來呈人,令該曹,楸子島定配,朴聖集·趙,竝北關定配,製給人孝閔,令本道湖沿定配事,命下矣。來呈人全孝百,全羅道靈巖郡楸子島,朴聖集,咸鏡道鏡城府,趙,吉州牧,依下敎,竝定配所發配,製給人全孝閔,湖沿定配所發配,事發關分付于忠淸道道臣之意,敢啓。傳曰,知道。
又以刑曹言啓曰,趙希聃,特貸一律,依世基配所例定配,朴若大,特減一律遠配,金奉昌,嚴刑一次後,減一律定配事,命下矣。罪人趙希聃,依世基配所例,慶尙道巨濟府,罪人朴若大,全羅道興陽縣,罪人金奉昌,嚴刑一次,平安道理山府,竝定配所,卽爲發配之意,敢啓。傳曰,知道。
任希敎,以訓鍊都監言啓曰,今番陵幸時隨駕將校·軍兵及武藝別監等犒饋,依傳敎,以乾物磨鍊分給之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以武二所差備官,以試官意啓曰,上試官行副護軍李柱國,與參試官訓鍊院副正任嵂,甥姪應避之嫌,合有變通之道,何以爲之?敢稟。答曰,知道。任嵂次書者爲試官。申景濬,以義禁府言啓曰,金相直,徒年太輕,除三字,勿爲稽滯,其令倍道押付,中官洪碩海,三陟府,徒三年定配,其令當日押付事,命下矣。金相直,旣已發配,更遣他羅將,所到處執捉,倍道押付配所,洪碩海,以傳敎內辭意,具罪目,依例發遣府書吏,卽爲押付配所之意,敢啓。傳曰,知道。
任希敎,以義禁府言啓曰,前掌令洪景顔,特施告身三等之律事,傳旨啓下矣。洪景顔,旣已拿囚,依法典,杖八十收贖,奪告身三等,放送之意,敢啓。傳曰,知道。
以備忘記,傳于任希敎曰,中官洪碩海沖子,其時旣令不隨云,下敎中洪碩海處分下敎勿施。
左議政韓翼謩箚曰,伏以,我殿下四紀圖理,一念寅畏,馨香之德,有足登聞,天心仁愛,庶幾克享,卽者季秋之雷,式月斯作,嗚呼,此何徵也?夫輔相,國之股肱也。古所謂調元贊化,論道經邦,無非其職,而如臣庸陋,久叨匪據,無一猷爲,重以鈍性多滯,迷質易誤,若就近日事言之,隨事顚錯,無往非罪,有相如此,天豈無警?噫,兩漢近古事靠實,而遇災策免,便成故事,應天以實,顧不當如是耶?伏願先遞臣職,以答天譴焉。抑臣有萬萬惶悚者,日前藥院之乞解,誠緣疾病之難强,而三日泥首之餘,未蒙當被之罪,徑徹私懇,反邀聖恩,疾痛之呼,蓋非得已,傍人觀之,將謂斯何?此又臣之願被大何?不敢自恕者也。昨者僚相之登筵,亦未能隨後,終幸聖心回悟,復還前旨,轉圜之量,臣固欽仰,而若臣虧分之罪,尤無所逃,卽日賓對有命,委頓床笫,末由蠢動,病裏惶恐,愈增死罪,更乞亟賜嚴譴,以勵臣分焉。取進止。答曰,省箚具悉卿懇。領相之批旣諭,惟予惟予,輔相何有?其他爲咎,俱涉過矣。昨日不參,業已諒焉,卿須安心勿辭。亦勿引咎,其須善攝,俟間卽爲造朝,庸副予意。仍傳曰,史官傳諭。
右議政金尙喆箚曰,伏以,日前轟燁之異,餘悸未弛,而昨夕警告,又何頻復之至此?臣於前席,傍瞻玉色之悸惕,仰聆天語之懇惻,御膳之復減,賞射之退定,岡非出於對越修省之至意,勉聖躬以過猶不及,責群工以精白一心,應天以實,亶不外是,蓋高之聽,理宜相感,此心不解,則安知風雷之警,不爲星雲之祥也。惟殿下,懋哉懋哉。若臣當退之苦情血懇,非效策免之故事,而誠淺辭拙,反承例讓之聖敎,自顧慙悚,歷日未已,夜筵明燭,非不欲更申前籲,而相因傳敎之請寢,下情憂迫,終蒙聖旨之反汗,滿心歡喜,不遑言私,囁嚅而退,終宵耿耿,略控短箚。伏乞聖慈,俯垂諒察,亟賜斥退,改卜良弼,以答天譴,以幸國事焉。取進止。答曰,省箚具悉卿懇。領相已諭,卿其安心勿辭,次對有命,卿其勿辭。其卽入來焉。
庚寅九月初六日辰時,上御延和門。香祗迎入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,記事官金悌行,假注書金重燮,記事官兪漢謹·吳鼎源,以次進伏於通陽門外,上具翼善冠·袞龍袍,自通陽門出,至延和門外降輿,就板位上,香祗迎俯伏平身訖。步詣興化門外,還御轎上。藥房都提調金陽澤,提調蔡濟恭,副提調金光國進伏曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御後還內,上曰,單子置之,晝講次對詣閤。出傳敎上曰,今日晝講次對,其意若何,而特授之下,何敢違牌?其涉駭然,沈頤之違牌,非無端者只推,林鼎遠只推,卽爲牌招察任。出傳敎上仍爲還入大內,諸臣問安後退出。
庚寅九月初六日辰時,上御集慶堂。承旨入侍時,左副承旨任希敎,假注書金重燮,記事官兪漢謹·吳鼎源,以次進伏。上曰,噫,此物無異標信符驗,幾百年所傳,則莫云不若五得之偸取,見其物,幾晝夜留置,聞懸賞而雖持來,其欺詐之言,騎判棍問自服,甚於偸取,其心叵測,十倍於五得。予則雖赦一律,朝鮮若有執法之臣,其宜爭執,而況坐直儒臣乎?聞此含默,此不可一體以處,洪檢·趙昌逵,施以刊版之典,若無金相直·仲義,何以爲此?以私顔,莫重動駕,敢差雇立,背雨裝而隨後,若問前後私密,捨相直而誰?徒年太輕,除三字,勿爲稽滯,其令倍道押付,仲義,予則雖赦一律,何比五得?大靜縣爲奴,倍三道押付,中官洪碩海,以下人之犯蹕軍律次,其令待令晝停,則其時該房承旨不稟,已涉矇然,雖無下敎,於渠之道,何敢放恣,揚揚着戎衣,爲前印差備來此?旣來則身爲承言色,有萬古所無之駭擧,則其宜卽奏,而敢脫衣過夜,朝者來奏,放恣之中,庸暗特甚,三陟府,徒三年定配,其令當日押付。其時犯蹕下人碩哲,南海縣,勿限年充軍,中官李春碩,不過一稚騃黃口之類,何足道也,而若有執玉之意,則豈有若此?令內府,永刋內侍案,勿齒其類。出傳敎上曰,李潭副提學下敎安徐,金鍾正爲副提學,先入侍後謝恩。出傳敎諸臣以次少退。
庚寅九月初六日巳時,上御集慶堂晝講。大臣·備局堂上同爲入侍時,知事徐命膺,特進官洪名漢,參贊官李正吾,副提學金鍾正,假注書金重燮,記事官兪漢謹·吳鼎源,右議政金尙喆,刑曹判書沈鏽,司直韓光會,左參贊元仁孫,戶曹判書金時默,司直具善復·李章吾,判尹李溵,禮曹判書洪名漢,司直金孝大,司直金應淳,大司成洪趾海,開城留守趙重晦,左副承旨任希敎,掌令洪景顔,正言李養遂,事變假注書李敏佐,以次進伏訖。上講大學自凡傳文雜引經傳,止至於至善訖,鍾正讀之。上曰,陳文義。鍾正曰,大學三綱領,在於止至善,至善之章,最貴矣。穆穆文王,止至善之大者,淇澳章言,止至善之序,以此,周文·衛武年彌高而德彌邵矣。聖算彌高,聖德彌邵,體行周文·衛武之道,是臣之望也。上曰,所奏,好矣。當留念矣。名漢曰,重在止至善之者,誠若副學之言,雖好而凡事過則非至善,伏願凡於至善之道,毋或過焉。命膺曰,儒臣經筵之言,誠好矣。衛武公九十,下令於國,使之箴儆,盤盂几杖,皆有銘焉,操心之工,於此可見。仁愛示警,亶出警告之意,其所警惕,當倍於几杖之銘,雖不警之時,聖心和平,物來順應,則可以轉災爲祥矣。上曰,凉德無能,而所奏則是。當體念矣。正吾曰,臣別無所奏矣。上曰,予則以爲必有某事之怪矣。命膺曰,楚莊,雖伯主,而其言暗合,其曰,仁天不我愛者久矣,何其無災也?雖聖人在上,或不無上天之示警矣。進啓曰,臣,頃以笙簧十部,自戶曹,貿來於今番節使行之意,筵稟蒙允,出擧條,分付矣。退而思之,笙簧,亦有好否,其不好者,雖使善吹者吹之不能有聲,故臣之赴燕時,初亦見欺於彼人,買得不好者,旋卽還退然後買得眞品。今番若使譯官輩不知音律者,買取以來,或致買來之笙,皆不可用,則徒費物力,未必有效,事之無實,莫此爲甚,故敢達。上曰,所奏誠然,別知笙品之人,貿來,可也。命膺曰,然則樂院典樂中一人,可以擇送,而姑未相議於大臣,議大臣後定送,何如?上曰,議大臣後,以典樂一人擇送,可也。出擧條尙喆進伏曰,夜來聖體,若何?寢睡·水刺之節,亦何如?上曰,一樣矣。中宮殿問安,何如?上曰,一樣矣。尙喆曰,略陳情懇,而未蒙俯鑑,其在應天以實之道,斥退如臣之類,而今又冒沒入來,誠不勝惶恧。上曰,國必有事,此時豈如此乎?別有大振作然後,高高仁愛,亦以爲惕念矣。尙喆曰,物來順應,固是應天之道,聖心憧憧,過用煩惱,是誠臣子悶迫處也。上曰,君臣上下,正當懍惕之時,頃者儲慶宮之事,亦非士夫之罪,良由一人,予嘗以一人欲代矣。尙喆曰,此非如此下敎者,殷湯·宋景之自責,雖是修省之道,亦不可過用憂慮,妄自菲薄以益群下之悶蹙也。進啓曰,日昨筵中,有畿內結錢蕩減之命,而取考備局節目,則從前結錢蕩減之時,多結之富民,偏被其惠,無土之殘民,未蒙其澤,以當納之新還耗條,分數減給,以爲均惠之道。其代以結錢還作穀者,此爲民國兩便之道,而節目旣如此,何以爲之乎?上曰,所奏誠好。依前節目施行,自備局,卽爲頒布,可也。出擧條上曰,邦畿千里,惟民所止,以親九族,至于協和萬邦矣。都下民瘼,有可以蒙惠處乎?大體,近來則貢人無大叚弊瘼矣。頃者安·任·柳以爲今番則一初也。前之侵漁可知,中官,招一驛吏,則打顋之患,亦有之矣。命書傳敎曰,噫,今番伸禮,誠是千千萬萬料表,畿甸楊·高之民,其雖略略施惠,嗚呼,都民,六年之內,再見此擧,回駕之時,必也來見,而君無其德,欣欣相告,何可望也?隨駕三軍,旣命試射,觀光衆民,何賜以答?貢物中最舊年條特減,以示予暮年爲民之意。宣傳官三員入侍事。出榻敎進伏,上曰,二人退去,李遠浩,一二試所摘奸盤床以來,果用非時者,亦爲察來,若顔私試官,當施軍律矣。尙喆曰,昨夕太僕事,臣亦未能詳知,而擧動時,例有此事云矣。上曰,希望其試射而然矣。時默曰,頃承舊遺在蕩減之敎,而別無遺在之物矣。尙喆曰,各軍門,亦有舊遺在矣。上曰,依前聚議。備局草記稟定,可也。時默曰,今當捧糴之時,年事且至登熟如此之歲,從前代穀之捧,如不得還作本色,則前頭還穀之弊,有不可勝言,今年則申飭諸道,曾所代捧者,皆令還作本色,何如?上曰,依爲之。一從民願擧行。出擧條沈鏽曰,去夜夜深後,捉朴聖集發配矣。上曰,未及完決之前暗昧之事乎?景顔進伏,上曰,只擧其末。啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。已上措辭見上養遂啓曰,臣於本院,已經納言,則揆以格例,勢難仍在,請命遞斥臣職。上曰,依啓。上曰,仲義所爲,其不連啓乎?極爲非矣。命書傳敎曰,今番仲義事,萬古所無,其君雖赦一律,臺臣宜請一律,而今入侍,且聞下敎,則佯若不知,敢曰所懷,仲義事,決不〈非〉所懷爲請者,不過目下事,捨其重而以此彌縫,此等臺臣,古今豈有?頃者朴師海所奏誠是,故已施錫馬之典,而此等人不飭,國將爲國乎?此一款,予則曰興亡之一關,據掌令洪景顔特施告身三等之律。上曰,爲次對,以春坊在直官下敎,今聞引避,事勢固然,旣已依啓,人君政令,其宜實道,李養遂仍任前職,牌招入直。出傳敎上曰,嗚呼,今日海東,可謂無法之國也,豈特臺臣?身爲三司之長,晝講默默,意以爲待此,其亦寥寥,此何景象,此何紀綱?仲義聞而揚揚,國綱因此浸浸,此非細故,副提學金鍾正,特施削黜之典,仲義之主,何敢着冠帶行於道?況相直處分旣諭?臺臣雖顔私而不劾,其君亦何泯默?司禦洪啓祜,亟施不敍之典。出傳敎上曰,隨駕軍試射,其豈張大,而以懍惕之心下敎,而初意則其欲減膳十日,故爲此,若待望後,事故焉知無也?必也懸望十一日爲之,以慰諸軍之心。出傳敎大臣·備局堂上入侍事,中官李春碩告身三等勿施事。竝出榻敎上曰,誠慨然矣。尙喆曰,應行之事,亦不擧行,誠怪矣。時丁此際,僚相不入,而未能盡其所望,臨時臣等,將有所奏,而此豈如此之時乎?上曰,留置其家而抱妻子經宿者,於渠可爲一律,李養遂,何其速爲耶?尙喆曰,此是當品獻納矣。且例以曾經獻納,則不爲正言,曾爲掌令,則不爲持平矣。上曰,然乎?尙喆曰,玉堂則雖經應敎,亦爲修撰·校理矣。秋曹三堂上,持文案入侍事。出榻敎諸臣以次退出。
庚寅九月初六日申時,上御集慶堂。藥房入侍,刑曹三堂上同爲入侍時,藥房都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,刑曹判書沈鏽,參判兪彦民,參議李光瀷,左副承旨任希敎,以次進伏。陽澤曰,勞動之餘,聖體,若何?上曰,一樣矣。進湯劑,上進御訖,請診候,上曰,只兩廳首醫爲之。李以楷·鄭允協入診退奏曰,脈候左右三部,度數調均而滑體之不足,比昨日則似勝,而猶未復常矣。陽澤曰,尙餘一貼矣。上曰,提調出去,復爲持來,藥房提調,持湯劑更爲入侍事。出榻敎希敎進伏曰,往問南廐,則左便右重,各有一人,一則申光運之奴,一則沈正最之奴,使之卽爲改定矣。上曰,秋堂入侍進也。上曰,參判,誰也?曰,兪彦民也。參議,誰也?曰,李光瀷也。上曰,先奏一人。鏽奏二金獄事曰,此龍卜所告也。命讀檢狀,上曰,此是依法者也。鏽曰,此是深夜,故無證人也。上曰,旣持其父之項,則下手不是異事也。又奏若大虎大等事,成雲·成位兄弟被殺事曰,二人皆逃去,而二人皆捉矣。變辭以時氣云者,誠無狀矣。鏽啓曰,金奉昌則旣已處分,而所謂斗眞,非以有夫之女,潛奸奉昌,甘心背夫,釀成此變怪者,實爲亂本,不可不嚴處。至於屍親金同伊,其弟夫億金,自奉昌家擔歸,雖經夜致死,不見傷處之有無,只聞傳言,遽然告官,固已可駭,而末乃甘聽金成翕之慫恿,以爲憑藉捧賂之計者,尤極痛惋,亦不可不嚴懲,竝依本律勘處,何如?上曰,所奏誠是,依爲之。又奏僞寶罪人韓壽長·柳潤坪等事曰,此則春間已爲下敎者也。又奏姜泰輝·崔東春等事,上曰,善而不善,皆僞造也。置之云者,誰也?鏽曰,趙希聃·柳潤坪,俱以黃蜜僞寶被捉,而其中世起,則以其妻鶯峯赴役之故,已爲酌處矣。上曰,世基·希聃,一而二·二而一者,而世基,仍其妻已酌處,希聃,尙今滯囚,本事旣一,而以希聃無妻,故若此,本事若異,則其無可論。旣若此而有妻之世基,已酌處,無妻之希聃,過六朔有消詳之命,而尙在囹圄,雖承款,將爲向隅之鬼,其間若物故,世基生於人世之間,希聃將爲囹圄之鬼,尙今稽滯。仍不問而然,不覺矜惻,特貸一律,依世基配所例定配。噫,一日二日,萬幾其若此,希聃,何到于今?往事雖不可言,旣覺之後,雖晷刻何踰?該堂卽坐該曹,與二酌處者擧行後草記。噫,於今世基之妻,六朔之前,生見其夫之酌處,希聃之妻,六朔之後,魂將隨於配所,思之於此,豈特夏禹之心也?出傳敎上曰,昔之三代,皐陶〈曰〉殺,帝曰宥,目下,帝曰宥而耳目亦曰宥,可勝寒心。觀今日擧措,心竊慨歎矣,於玆事異焉。法官提醒,可謂擧職,何則?消詳之命已久,囹圄之滯無限,一提醒再提醒,可修皐陶之職,而予則漠然不覺,伈伈以過。噫,一日囹圄,人所難堪,況幾朔乎?已酌處猶然於趙希聃乎?下敎已諭,豈特矜惻?其雖凉德,於此等處,一不任他若此,刑政之稽滯,孰甚於此?今已處分,雖晩心弛,而況希聃今日酌處?亦非偶矣。予所尙者,皐陶之擧職,秋判,特賜熟馬一匹,以示予自勉之意。出傳敎上曰,柳潤坪事,今聞該堂所奏,更無消詳者,其令完決啓目。出傳敎藥房提調更爲入侍事。出榻敎陽澤進湯劑,上進御訖,陽澤曰,來日湯劑,亦依例乎?上曰,依爲焉。諸臣以次退出。
上在慶熙宮。停常參·經筵。
三更至五更,電光。
藥房都提調金陽澤,提調蔡濟恭,副提調金光國啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮,藥房口傳問安。答曰,知道。
申景濬啓曰,行大司憲韓光會未肅拜,執義申思運,掌令金蓍耉·徐秉德,持平鄭槃·盧瑞國在外,今日以監察茶時之意,敢啓。傳曰,知道。
傳于金光國曰,內局入侍。
金致讓啓曰,戶曹判書金時默,知貢人等處蕩減者,依下敎來待矣。傳曰,入侍。
傳于金光國曰,都承旨入侍時,永世追慕錄及應辦所節目持入。
注書金悌行病,代以兪彦脩爲注書。
傳于李正吾曰,內局入侍。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
以承傳色口傳下敎曰,下敎時入侍。
庚寅九月初七日辰時,上御集慶堂。藥房入侍時,都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,醫官李以楷·鄭允協·鄭允說·吳道炯·金孝儉·金世彦,以次進伏訖。陽澤曰,夜間聖體,若何?寢睡·水刺之節,亦何如?上曰,一樣矣。上謂光國曰,持來乎?光國曰,追慕錄持來,而應辦所節目,姑未持來矣。陽澤進湯劑請診候,上曰,依爲焉。李以楷·鄭允協等,以次入診退奏曰,脈候左右三部,度數調均,而滑體之不足,與昨一樣矣。餘皆略同。濟恭曰,臣有所奏,追慕錄中一則誤字,一則倒印上下字,至若兼講曰以講兼者,猶可成說,而至於而字之誤印,改之後,可以成說,光國請於監印郞。上曰,置之,可也。自我觀之,誤字不是異事,講兼云者,可以成說,置之,而字則詳傳各處,使之洗譜,可也。命書永世追慕錄序訖,上曰,幼時,元夕與生日企待矣。陽澤曰,屈指而企待矣,臣等,今方亦有所企待也。上曰,所待者,何也?陽澤曰,殿下旣察群情,而何不允從?上曰,誕日雖守令宰臣,則未下直前進參乎?曰,然矣。命持入應辦所節目,方讀之際,奉審承旨入侍。上曰,待予着冠而來,索笠而坐後。承旨進伏,告陵上殿內祭物無頉而精潔,命讀奏祭文單子訖,使之先退,命戶判入侍,賤臣承命傳之,戶曹判書金時默進伏。上曰,謁聖之科,亦有應辦乎?時默曰,非親臨則有之矣。應辦所費,幾何?時默曰,二萬八千石,乃是貢價,而每石以一升米,爲諸科應辦之資矣。奉審承旨入侍事,宣傳官李遠入侍事。竝出榻敎李遠進伏,上問應辦所餠器數後,使之先退。時默啓曰,今三月所下傳敎中稅船致敗之地方官,爲先狀聞嚴處,當該座首,捉致監營,嚴刑仍囚,狀聞,以待朝家處分事,下敎矣。今此康津稅船,到南陽致敗,狀聞來到,而座首一款,稟定然後,可以回啓矣。上曰,放送,可也。命書傳敎曰,此何紀綱?昨日兩司多臺,下批之後,無一人謝恩,只正言趙英鎭謝恩,故心尙,其令入侍,以未署經人謝恩而已云者,今日臺臣未署經者,其可謝恩乎?事之寒心,莫此爲甚,在京未謝恩諸臺,一竝牌招察任,諸臣竝退矣。未及出門,更爲入侍。讀林德恒上言訖,上曰,近者干恩,其雖甚也,豈有若林德恒者乎?此不嚴懲,何以懲末世?其令該廳棍汰。出傳敎藥房提調持湯劑,更爲入侍事。出榻敎陽澤進湯劑訖,來日湯劑亦依例乎?上曰,依爲焉。諸臣以次退出。
庚寅九月初七日申時,上御集慶堂。藥房入侍時,都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,醫官李以楷·鄭允協·吳道炯·鄭允說·金孝儉·金世彦,以次進伏訖。陽澤曰,夕間日氣稍寒,聖體,若何?上曰,一樣矣。進湯劑訖,上曰,生進初試榜,何處入來乎?光國曰,忠淸左右道·平安南北道·黃海道榜入來矣。陽澤曰,尙餘一貼矣。上曰,提調爲之而來。命書續永世追慕錄訖,更進湯劑,上曰,尹東暹,最少矣,何如都令,陽澤曰,東暹尤少矣。兪彦民則康健,而都承旨則剛矣。上曰,東暹誠好人矣。上進御湯劑訖,陽澤曰,來日湯劑亦依例乎?上曰,依爲焉。諸臣以次退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
都提調臣金陽澤,提調臣蔡濟恭,副提調臣金光國啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。初度在近,此心萬倍,夢詣西郊,怳若月初,睡覺堂中,何抑,何耐?此心若隕,氣何暇諭?少拾將召,待敎入侍。
申景濬啓曰,行大司憲韓光會未肅拜,執義申思運,掌令金蓍耉·徐秉德,持平鄭槃·盧瑞國竝在外,今日以監察茶時之意,敢啓。傳曰,知道。
傳于李正吾曰,開門後編次人李潭,使之入來。
金光國啓曰,編次人李潭,依下敎來待矣。
傳于金光國曰,內局入侍,編次人同爲入侍。
傳于李正吾曰,編次人入侍。
傳于金光國曰,吏禮同都承旨先爲入侍。
又傳于金光國曰,禮房承旨先爲入侍。
以承傳色口傳下敎曰,試官李潭,御製編次,其代金應淳爲之,盡入來後卽奏。
金光國啓曰,金商門殿座事,命下矣。承旨不可不備員,而右承旨邊得讓,今日不爲仕進,卽爲牌招,何如?傳曰,允。
傳于邊得讓曰,試官入來後來詣,卽入正時。
兵曹口傳政事,副司直尹東昇·李在簡。
以備忘記,傳于李正吾曰,其君憧憧,內豎自便呼,初度寫,初九門開已走,心在此而然,中官安國來,其令內府,仍爲入直,以抑自便。
任希敎,以兵曹言啓曰,依傳敎,太僕寺雇軍私奴福善·福同等,各決棍三十度後,逐送江外之意,敢啓。傳曰,知道。
任希敎,又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
申景濬,以義禁府言啓曰,今日親臨九日製時,本府都事皆爲赴擧,武都事一員,當直入直,而式年文武科初試五所禁亂官及本府入直建明門禁亂都事,公事回公都事,無以推移,假都事八員,卽令該曹,依例差出,以爲分排之地,何如?傳曰,允。
申景濬,又以司僕寺一二提調意啓曰,本寺各邊雇軍,以典僕塡差事,命下矣。昨日下敎之後,皆以典僕,已爲充塡之意,敢啓。傳曰,知道。
任希敎,以扈衛三廳言啓曰,本廳軍官林德恒棍汰事,命下矣。卽爲捉來,決棍二十度後汰去之意,敢啓。傳曰,知道。
以承傳色口傳下敎曰,建功入之。
傳于金光國曰,試官持先捧試券入侍。
庚寅九月初八日辰時,上御集慶堂。藥房入侍,編次人同爲入侍時,都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,編次人李潭,醫官李以楷·鄭允協·吳道炯·鄭允說·金孝儉·金世彦,以次進伏。上曰,頃者三三九九皆賜第之意下敎乎?光國曰,然矣。上曰,三日九日皆復舊矣。曰,然矣。上曰,策文勝矣,賦則莫知其如何矣。陽澤曰,夜間聖體,若何?上曰,一樣矣。寢睡·水刺之節,亦何如?上曰,睡則睡而食亦少勝矣。進湯劑訖,請診候,上曰,兩廳首醫爲之。李以楷·鄭允協入診退奏曰,脈候左右三部,度數調均而滑體之差勝,與昨日一樣矣。上曰,元仁孫爲提學乎?曰,弘文提學矣。李潭八字好矣,其時爲副學而幸免矣。命讀續永世追慕錄校正訖,上曰,以予今日之夢見之,精神猶前矣。曆書之三點俱見,似勝於昔而然矣。僉曰,然矣。上曰,其後思之,果有林哥尙宮矣。昔年果爲入來矣,其時當長於予一二歲矣。阿保房果爲尙宮,而其曰曺氏生林氏尙宮云者,誠怪矣,厥漢果可爲免賤矣。陽澤曰,追慕興感之意,至於此極,臣等雖入侍,不敢措一辭矣。上曰,金鍾正,好矣。年幾何?曰,壬寅生也。李潭,癸卯生也,今番則夜深矣,石門內亦可來乎?陽澤曰,少科初試屬耳。當有等待者矣。上曰,飭已行,心亦諒,況此時乎?前副提學金鍾正,給牒敍用,起居在近,令該曹,口傳付軍職。出傳敎上曰,初則止於黃柑,憶昔年與三九製,皆許追慕,憧憧之餘,惟昔年濟濟之盛,都民鄕民,旣施惠,昔年愛恤之靑衿乎?況當今修省之時?先求助而得賢才先務,當日爲之,其猶務文,旣云求助,亦何踰日?今日金商門,當試士,行於此亦意深,分付都監,卽爲設布帳,此與他製有異,雜隨從,一切嚴禁,試官金判府事,提學元仁孫·李潭·尹東昇·李在簡,入直儒臣·試所承旨·都承旨入侍,只入直侍衛時刻,待下敎直入正時,尹東昇·李在簡特爲敍用,令該曹付軍職。出傳敎上曰,續永世追慕錄,令芸閣活印,凡諸進獻頒給等事,依前編例擧行,令儒臣李得一監印。出傳敎諸臣以次退出。
庚寅九月初八日未時,上御金商門外。親策九日製入侍時,都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書金重燮·兪彦脩,記事官兪漢謹·吳鼎源,以次排立,上具翼善冠·黑圓袍,乘轎出通陽門外,仍爲殿座,諸臣隨詣。上曰,儒生之雨傘與燈燭許之,以此分付禁亂官處,可也。上曰,儒生多來乎?光國曰,方塡街矣。上曰,此同聞齋僧也。三江所居者,幾乎聞知矣。光國曰,今番則隨從絶無矣。上曰,何以知之乎?光國曰,觀其貌樣則可辨矣。上曰,闕內入直中,必有赴擧者矣。光國曰,然矣。上曰,場中頗狹,試官少許進之,儒生次次許坐,可也,以此分付。上曰,彼儒必知今日出殿策矣。上曰,儒生入來者稍間斷乎?光國曰,尙多矣。上曰,薇垣長,已有下敎,不禁雨傘,彼儒必知矣。光國曰,然矣。上曰,今日有殿座之意,科場頗嚴,不實儒生,自外退去,可也,以此宣諭。上曰,今番儒生,頗不喧譁,有濟濟之意,此是朴師海之效也。上曰,日勢已晩,分付四館所儒生,促入之,燈燭之具,未及持來者,自禁亂所,各爲覓給,可也。光國讀奏儒生入門數單子後,試官·儒生行四拜禮。上曰,試所承旨及試官進前,侍衛及承旨少退,可也。上命林鼎遠書策題懸之,上曰,監試鄕儒留在者,幾許耶?知入,可也。光國,承命分付後還奏曰,鄕儒之留在者多云矣。上命湯劑持來,藥房提調蔡濟恭,持湯劑入侍,進湯劑後,濟恭先退,帳外忽有擊錚聲,上驚動曰,此何也?承旨斯速知入。任希敎還奏曰,慶尙道長鬐人云矣。上曰,其貌何樣,而號牌云,何耶?希敎曰,常漢貌樣,而號牌則閑良吳泰和爲名,而其住則長鬐縣西面坊也。上曰,擊錚人,令秋曹,卽爲捧招以奏。出榻敎上還內,諸臣以次退出。
庚寅九月初八日酉時,上御集慶堂。編次人入侍時,右副承旨申景濬,假注書兪彦脩,記事官兪漢謹·吳鼎源,編次人蔡濟恭·李潭,以次進伏訖。上曰,御製草持來。濟恭曰,謄諸草冊而來矣。上命讀奏校正數處,而諸臣以次退出。
庚寅九月初八日初更,上御集慶堂臥內。軒外入侍時,試官判府事金陽澤,左參贊元仁孫,行副司直金應淳,副司直尹東昇·李在簡,副應敎林鼎遠,校理李得一,同副承旨李正吾,假注書兪彦脩·記事官兪漢謹·吳鼎源,以次進伏。上自內命曰,隨其所捧券,次次持入,先爲考出,可也。諸試官列坐分考,金光國畢捧試券,自試所入侍,讀奏收券單子數,李正吾退出,夜將至曉。上曰,試券未考數,幾何耶?光國曰,將爲三十餘張矣。上曰,少退,可也。諸臣以次退出。
上在慶熙宮。停常參·經筵。
藥房提調臣蔡濟恭,右承旨臣邊得讓啓曰,昨日親臨試士,移時還內,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予此心,踰初度日後庶弛,氣何暇諭?下敎時入侍焉。
中宮殿·惠嬪宮,藥房口傳問安。答曰,知道。
金致讓啓曰,延和門殿座事,命下矣。承旨不可不備員,而左副承旨任希敎,今日以式暇不爲仕進,卽爲牌招,何如?傳曰,允。
邊得讓,以弘文館言啓曰,本館下審副校理李得一,以監印事進去,下番闕直,事甚未安,新除授副修撰徐有元,卽爲牌招入直,應敎沈頤之,旣有只推之命,一體牌招察任,何如?傳曰,允。
又以禮曹言啓曰,取考今番監試初試二所進士榜目,則三等第一人邊日休年歲·本居住,誤書於三等一百人之下,其次沈健之以下至權中範等十二人年歲·本居住,誤書於各其父名之下矣。莫重入啓榜目,如是誤書,事甚駭然,原榜目中付標以入,而當該試官及監試官,難免不察之失,推考警責,何如?傳曰,允。
李正吾啓曰,刑曹判書沈鏽,持擊錚罪人吳泰和供辭,依下敎來待矣。
申景濬,以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
任希敎,以御營廳言啓曰,今此試射放時本廳軍兵中應參者有頉之類,依前例試記懸頉之意,敢啓。傳曰,知道。又以御營廳言啓曰,本廳分授惠化門北邊體城頹毁處修築事,前已啓下矣。今九月初十日爲始修築之意,敢啓。傳曰,知道。
申景濬,以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
邊得讓啓曰,卽伏見慶尙右道監試初試榜目,則幼學李成彬父,不書職名,只書司諫院知製敎,莫重入啓榜目,如是漏落,事甚未安,當該監司及試官,竝推考警責,何如?傳曰,允。
庚寅九月初九日辰時,上御集慶堂。科次更爲入侍時,都承旨金光國,假注書兪彦脩,記事官兪漢謹·吳鼎源,試官判府事金陽澤,左參贊元仁孫,副司直金應淳,副司直尹東昇·李在簡,副應敎林鼎遠,校理李得一,以次進伏訖。陽澤曰,夜間聖體,若何?上曰,一樣矣。陽澤曰,寢睡·水刺之節,亦何如?上曰,亦一樣矣。陽澤仍進湯劑請診候,上曰,只兩首醫爲之。李以楷診候曰,脈候左右三部,均則一樣矣,滑體,亦差勝矣。鄭允協曰,脈候三部之均,一樣,滑體,亦勝矣。試券考畢,上曰,合考爲幾何耶?陽澤曰,四張矣。上曰,讀奏。陽澤曰,一張頗善作,而伏讀行自某至某之規,有王若曰三字,此是違格也。上曰,其文,可見其讀書,其違格處,墨抹而擢之,好矣。陽澤曰,此異於他文字,不可墨抹矣。上曰,此違格,諸試之意,何如?仁孫曰,此乃無前之規也。應淳曰,此文,乃小臣軸所拔,而此非格例也。東昇·在簡·鼎遠·得一僉對曰,此等之規,於古無之矣。陽澤曰,諸臣之〈意〉旣如此,則此文,當書違格乎?上曰,然則依爲之。陽澤曰,又有一文頗善,而亦如厥文之違格,只以若曰書之於伏讀之行,旣有彼文之違格,此文不可異同矣。上曰,然矣。陽澤又書違格,只擢二張文奏曰,此二文,別無隔等,皆書三下,而差勝者加一字乎?上曰,依爲之。陽澤書等後坼封奏曰,壯元爲朴道翔也。上曰,誰也?仁孫曰,此是朴道天之道字,似爲從行間也。奏其次曰,鄭國仁也。上曰,誰也?光國曰,此乃鄭象仁之弟也。上曰,然乎?仍命書曰,其首進士朴道翔,直赴殿試,之次進士鄭國仁,直赴會試。出傳敎又命書曰,製述殿試會試朴道翔·鄭國仁,皆令來待。出傳敎諸試官以次退出,上曰,詣臺之臣秋判入侍。出榻敎賤臣彦脩承命與之偕入,刑曹判書沈鏽進伏,讀奏吳泰和供辭。上命書曰,今聞吳泰和供辭,且聞該堂所奏,於今人心,雖曰寒心,豈若此?吳泰和,自本曹,當日嚴訊一次後,卽配長鬐縣,倍道押付。聞秋判所奏,隨到二漢,其亦京人,皆私奴云,此不過受囑長鬐人,事成則爲牟利之輩,與製給原情人,各決杖八十,關東發配,此供勿施。出傳敎鏽先退,獻納宋鍈進伏啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。鍈又啓曰,罪人五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間。請黑山島爲奴罪人五得,依律處斷。上曰,勿煩。鍈又啓曰,仲義之罪,可勝誅哉。倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可配處而止。請爲奴罪人仲義,依律處斷。上曰,臺請雖得體,參配亦有意。不允。鍈又啓曰,其時次知中官,不謹看守,致有遺失之患,所重攸在,實關國綱,論其罪狀,亦難容貸,不可刊案而止。請當該中官照律嚴處。上曰,此縫綻而然,關係莫重,而業已處分,復何照律?而然臺體則然,不可刊版而止,令該府,施以不能爲私律勘處。鍈又啓曰,新除授司諫洪相直,時在京畿安山地,正言金敍九,時在坡州地,司憲府執義申思運,時在忠淸道洪州地,掌令金蓍耉,時在忠州地,掌令徐秉德,時在大興地,持平鄭槃,時在江原道原州地,持平盧瑞國,時在京畿楊州地,請斯速乘馹上來事,下諭。上曰,依啓。在近畿,今日不來,曾已下敎,豈可循例下諭?事之可駭,莫此爲甚。洪相直·金敍九·盧瑞國先遞差,令該府以制書有違私律勘處。鍈又啓曰,臣於見職,已試蔑效,屢被譴何,區區私義,夫豈有一分承膺之望?而今於目下事,關係莫重,故冒昧出肅,有所論啓,而至請在外諸臺,下諭之時,不思頃日飭敎之截嚴,近畿臺臣,循例請諭,致有自上處分之擧,臣於是,溺職之失,大矣。揆以臺體,何可一刻晏然於臺次乎?請命遞斥臣職。上曰,旣得臺體,其於下諭,不過循例,何可因今處分?若是引嫌,勿辭亦勿退待。鍈先退,上命書曰,因下諭,雖已下敎,至於洪相直,噫,爲今之臣,是誰之子?頃者擧措,可謂負恩,而此月若此,思君乎,思父乎?有關義理,制書有違之律,非當於渠,刋名侍從案,以樹義理。上命進湯劑,提調蔡濟恭進伏,上進御湯劑。濟恭先退,上命書曰,諸道陪箋差員·進封吏,延和門,當詢問農事與民瘼,其令待令,鄕民來京中者,一體待令,貢市人頭頭人,亦令待令,市民則只六矣,待令。出傳敎,諸臣以次退出。
庚寅九月初九日申時,上詣延和門。殿座入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書兪彦脩,記事官兪漢謹·吳鼎源以次排立。上曰,差員進封吏皆待令乎?光國曰,然矣。上命朴道翔·鄭國仁入侍曰,今番賜第應榜,在明春甚近矣。道翔進伏,誦奏其文,國仁亦誦奏其文,二人先退。寧越府使李世馨進伏,上曰,七事奏之。世馨仰對,上曰,農事,何如?世馨曰,稍豐矣。端川府使尹光億進伏奏七事,上曰,汝則其官頗久,七事中何事最擧乎?光億曰,先務農桑矣。彦陽縣監任世材進伏奏七事,上曰,年事,何如?世材曰,大登矣。上曰,何事最擧乎?世材曰,先務農矣。松禾縣監崔星鎭進伏奏七事,上曰,汝去已久,戶口,何如?星鎭曰,已經二年,有增二十餘戶矣。上曰,守令之增戶口,予不信也。年事,何如?星鎭曰,稍實矣。順安縣令閔恒烈進伏奏七事,上曰,汝則何時去乎?恒烈曰,去月三日矣。上曰,年事,何如?恒烈曰,稍實矣。上曰,順安栗子封進而來乎?恒烈曰,然矣。谷城縣監洪儆進伏,上曰,誰也?光國曰,洪霖之孫也。上曰,七事中何事修擧乎?儆曰,以勸農爲務矣。寅火保萬戶趙德昌·平丘察訪,各以次進伏而退,上次命封進吏進伏,各詢其所在邑年事市直,至黃海監營吏,上曰,汝見南大池乎?吏曰,見之矣。上曰,其築已成,而水亦淵深乎?吏曰,然矣。上曰,其築池也。道臣,親自監董乎?吏曰,道臣,以海·延白民董役,而屢次躬往施賞,役軍,終無怨聲矣。上命光國書曰,聞狀聞,欲下敎而未果,今問封進吏,其前南大池,可謂巨役,卽濬先成,以守令,前有功於合德,以道臣,今有功於南池,爲國效誠,其可尙也。特賜熟馬一匹,卿須體予意,領受諭書竝與馬,同傳於海伯。出傳敎至平安兵營吏,上曰,南塘城役,何如?吏曰,基址已成,而燒甓亦備矣。諸吏竝退,上次命貢市人進伏曰,臨門下詢之意有之,汝等備陳所懷,退無後悔也。仍命貢人曰,舊遺在蕩減,於汝等,可謂鳥足血,而能無不均之歎乎?貢人曰,旣蒙蕩減,均被鴻恩矣。上命市人曰,今番陵幸後,於汝等,亦有施惠之道,而六矣中舊遺世皆有之乎?市人曰,今番則無之矣。魚廛人曰,於小民廛,前後無之矣。上命書曰,王者視民,京外奚異?畿民旣已減大同,貢市亦爲舊遺在蕩減,故今日臨門,欲知均不均,貢人則其減,而市人不,參云嗚呼,都民,一則貢人,一則市人,而若是不均,其豈暮年爲民之意乎?令該曹,詳考前例,前施惠者若有今不參者,則卽爲草記施行,俾無向隅之嘆。出傳敎貢·市竝退出,上命邊得讓讀奏東堂榜目,得讓曰,今此二所榜目,幼學柳宗彦之父名上學生之生字,落漏不書,莫重入啓榜目,有此不察之失,當該試官推考,何如?上曰,依爲之。出擧條上又命得讓讀奏東堂科作文訖,光國曰,湯劑方待令矣。上曰,入之。藥房都提調金陽澤,提調蔡濟恭進伏,進湯劑,陽澤曰,午間聖候,若何?上曰,臨門寓懷,氣亦勝矣。光國曰,領相,爲承候來待矣。上曰,入侍。領議政金致仁進伏曰,回鑾後臣有賤疾,久未承候矣。近日聖體,若何?上曰,少勝矣?致仁曰,寢睡·水刺之節,亦何如?上曰,一樣矣。致仁曰,中宮殿氣候,何如?上曰,一樣矣。致仁曰,王世孫氣候,亦何如?上曰,安過矣。致仁曰,意外有怪底漢事出,郞僚則已被罪譴,而臣則以提擧,獨免罪罰,實不勝惶恧矣。上曰,事過矣,得之幸矣。金陽澤曰,明日湯劑當依前乎?上曰,依爲之。蔡濟恭持御製,更爲校整。金致仁曰,久爲殿座,下情誠悶,明日更當入侍矣。致仁·陽澤·濟恭先爲退出,上命書曰,明日兼爲講對。出傳敎上還內,諸臣以次退出。
上在慶熙宮。停常參,只晝講。
未時,太白見於巳地。
藥房都提調臣金陽澤,提調蔡濟恭,副提調臣金光國啓曰,昨日臨門酬應,向暮還內,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今年今月,比前百倍,其惟三明,予懷萬倍,其於此日,從容堂中,今日講對,意欲先見,氣則一樣,講對時同入焉。
中宮殿·惠嬪宮,藥房口傳問安。答曰,知道。
任希敎啓曰,大臣·備局堂上,依下敎來待矣。傳曰,引見。
傳于任希敎曰,明日試射時,繖扇侍衛置之,待下敎只入正時。又以傳于任希敎曰,明日試射時,騎判·訓將·禁將龍虎中軍,先爲試射。又以傳曰,試官李潤成,代李潤德爲之。
以大司諫李世演,應敎沈頤之文二所,試官金時默·金履素等牌招不進罷職傳旨,傳于任希敎曰,竝只推。
以備忘記,傳于邊得讓曰,其於此日,從容堂中,聞箋文聞方物,心將一倍,見差員見陪持,皆今日入焉,而差員·陪持,亦令當日回焉。又以備忘記,傳于邊得讓曰,今朝予心挑矣。其請復膳,臨門得賢而然,將八其父,誕賀旣停,干尺沖子,豈敢受賀?其於再明月坤殿誕賀,自然權停,其何稟也?一誕辰賀,權停固然,一誕辰·一生辰,何停何停?大庭朝服,德游帽帶,儀文雖二,予見一也。欲見三明日,須見今日,集慶堂中,雖予壻多人,伊日意欲謝,其令大小諸臣,知予心焉。
兵曹口傳政事,知事單南泰齊,副司直李最中·洪麟漢·趙明鼎·趙暾·鄭存謙·洪樂仁·嚴璘·李基敬·李宜哲。
吏曹口傳政事,密安君焍·恩彦君烟·河淸君壕·恩信君禛·銀溪君楔·西溪君熠·花陽君榷·光春君棬·新溪君·驪平君㷞·花城君橰。
以平安監司趙曮狀啓,成川府居船人尹京等渰死·爛死事,傳于李正吾曰,令本道恤典擧行。
以承傳色口傳下敎曰,習則習矣。習處多而砲聲甚雜於咫尺之地,申飭。
金致讓,以戶曹言啓曰,各司貢物中最久年條遺在蕩減事,命下矣。取考文書,則丙子遺在,曾已蕩減,丁丑·戊寅遺在,從分數蕩減實數,別單書入之意,敢啓。傳曰,知道。
邊得讓,以禮曹言啓曰,今九月二十二日王世孫生辰,當有百官賀,而不敢循例仰請,何以爲之乎?敢稟。傳曰,予賀旣停,沖子豈受權停?又以禮曹言啓曰,今九月初四日所下傳敎中減膳,自明日初日爲之,初五日又下傳敎中三日減膳,何以仰謝高穹?減膳加三日事,命下矣。六日之限,止於今日,自明日依例復舊封進之意分付,何如?傳曰,允。
任希敎,以兵曹言啓曰,今九月十一日慕華館洗馬臺試射放時,闕內入直中應射之類,以試射不參人,依例除標信替代,使之參射後,還爲入直事分付,何如?傳曰,允。
任希敎,以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。又以禁衛營言啓曰,去夜無犯夜人所捉之意,敢啓。傳曰,知道。又以禁衛營言啓曰,今此試射時,本營應放軍兵中雜頉之類試記中,依例懸頉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
邊得讓,以奉常寺官員,以都提調意啓曰,東籍親耕田所種大豆·小豆·皮唐黍三種,今已成熟之意,敢啓。傳曰,知道。攝刈,德游堂當親受。
申景濬,以刑曹言啓曰,吳泰和,嚴訊一次,卽配長鬐縣,倍道押付,隨到二漢,製給原情人,各決杖八十,關東散配事,命下矣。隨到人私奴太韋·至金,製給人趙之樑等,各決杖八十後,奴太韋,江原道襄陽府,奴至金,淮陽府,趙之樑,旌善郡竝定配所,卽爲發配。所謂吳泰和,自是長鬐之人,使京居私奴己丑,換佩渠之號牌,代入擊鼓之狀,現露於各人之招,己丑,亦已自服矣。己丑,以不干京人,受人指囑,換佩他牌,替入擊鼓者,萬萬駭痛,罪人奴己丑,依傳敎嚴刑一次,定配於慶尙道長鬐縣,倍道押送。當初主謀指使之眞箇吳泰和,亦不可不一體嚴懲,而渠旣下鄕,令本道,依己丑例,刑推遠配之意分付,何如?傳曰,允。
申景濬,又以義禁府言啓曰,中官李春碩,令該〈府〉施以不應爲私律勘處事,傳旨啓下,而特敎定律名者,勿捧原情,直爲草記勘處,曾有定式矣。李春碩,今已拿囚,以不應爲私律,枤八十收贖,奪告身三等,放送之意,敢啓。傳曰,知道。又以義禁府言啓曰,前司諫洪相直,前正言金敍九,前持平盧瑞國,令該府以制書有違私律勘處事,傳旨啓下,而洪相直,時在京畿安山地,金敍九,時在坡州地,盧瑞國,時在楊根地云,依例發遣府羅將,竝拿來後勘律,何如?傳曰,允。又以義禁府言啓曰,富平府使李福海·永宗僉使許任,憑閱處之事,傳旨啓下矣。李福海,自任所,時未上來,依例發遣府羅將拿來,許任,時在任所云,發遣府書吏交代後拿來,何如?傳曰,允。
以承傳色口傳下敎曰,建功入,其退去。
刑曹判書沈鏽疏曰,伏以臣,待罪李官,訖至五朔,才識,本自昏鈍,精力,近益消損,尋常憂懼,若陷大戾,而祗免無暇,苟蹲至此,迺於千萬匪意,忽被矌絶之異數,咫尺前席,親聆踰袞之隆褒,暮夜公府,又侈鍚馬之殊典,榮動僚胥,寵溢街路。臣於是,攀溫綸而隕越,攬彤絆而兢惕,殆不知所以自措也。噫,我殿下,適値殷宗修省之日,特擧虞舜欽恤之政,臣以此時,職忝有司,惟有奔走奉行而已,至若文案之整待,係是職分之當然,筵對之提稟,亦因聖敎之祗承,則今玆之事,臣顧何力,而晏然冒受於不敢當之誤恩也哉?非但臣心之驚惶慙汗,歷日靡定,亦恐大有累於淸朝嚬笑之愛,略入文字,仰干崇嚴。伏乞亟命收還,俾賞典無屑,賤分獲安焉。臣無任屛營祗懇之至,謹昧死以聞。答曰,省疏具悉。今者錫馬之典,不過一時何過辭之若此,卿其勿辭焉。
庚寅九月初十日辰時,上御集慶堂。藥房入侍時,都提調金陽澤,提調蔡濟恭,副提調金光國,假注書金重燮,記事官兪漢謹·吳鼎源,醫官李以楷·鄭允協·吳道炯·鄭允說·金孝儉·徐命緯·丁志泰,以次進伏訖。陽澤曰,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御訖,請診候。上曰,兩廳首醫爲之。李以楷入診退奏曰,脈候左右三部,度數調均,而滑體之不足,一樣矣。鄭允協曰,脈候左右三部度數則調順,而滑體則少不足矣。上曰,朝有咳嗽,今則少止矣。陽澤曰,似是日氣稍寒而然矣。來日湯劑亦依例乎?上曰,依爲焉。諸臣以次退出。
庚寅九月初十日辰時,上御集慶堂,晝講次對。藥房入診同爲入侍時,知事金時默,特進官沈墢,參贊官金致讓,侍講官林鼎遠,檢討官徐有元,假注書兪彦脩,記事官兪漢謹·吳鼎源,左副承旨任希敎,領議政金致仁,左議政韓翼謩,右議政金尙喆,行司直趙雲逵,吏曹判書朴相德,刑曹判書沈鏽,禮曹判書洪名漢,漢城判尹李溵,左參贊元仁孫,行司憲韓光會,行司直徐命膺·李章吾·具善復,司直李潭·金應淳,摠戎使金孝大,開城留守趙重晦,事變假注書李敏佐,藥房都提調金陽澤,提調蔡濟恭,副提調金光國以次進伏訖。上讀大學補亡章,侍講官林鼎遠承讀訖。上曰,予於七十七歲,誦此文,可謂萬萬料表也,仍命各陳文義,可也。鼎遠曰,朱子之作此補亡章,深取聖人極工之義,皆自格物致知中出來,一節深於一節,極字之工,尤加勉勉焉。上曰,好矣。當體念矣。有元曰,聖人用力,皆是極字工夫,而以一朝豁然貫通之訓言之,聖賢益勉之工,於斯著矣。上曰,紫陽,豈欺我哉?而前日之工,漸益衰耗,雖自勉講,只有書自我自之歎也。時默曰,格物致知之要,咸括於一部大學之中,大聖人用工,尤當勉之於此章之義也。沈墢曰,諸臣已備陳,臣則別無所陳矣。諸講官先退,金致仁曰,昨日殿座頗久,酬應亦多,聖體若何,而寢睡·水刺之節,亦何如?上曰,一樣矣。金陽澤進湯劑,上進御訖,濟恭·光國先退,上曰,日氣好矣。致仁曰,數日日氣連好矣。陽澤請診候,上曰,只兩廳首醫爲之,可也。李以楷診之曰,脈候左右三部均矣。不足則一樣矣。鄭允協曰,左右三部均則一樣,而似不足矣。上曰,今夜咳嗽甚矣,自朝少愈矣。致仁曰,仰聞玉音,頗有失音之節,似是咳嗽之致也。陽澤曰,誦講玉音,間間有碍,咳嗽之症,誠爲伏悶,令醫官議定湯劑,何如?上曰,一時之症,何必藥爲?置之也。上手書前年後受賀今年先見臣十字以下,致仁曰,聖敎至此,年年常賀之禮,今乃阻拒,下情不勝抑鬱矣。仍達曰,原任大臣,亦來待矣。上曰,入侍。出榻敎賤臣彦脩承命與之偕入,領府事金相福,判府事李昌誼進伏,致仁曰,賀之一字,旣不敢仰請,而伊日諸臣之進現,固所區區望也。上曰,伊日單子問安,不欲受,諸臣召見,豈非張大乎?相福曰,應行常禮,今乃阻拒,聖心追慕,雖出萬萬,下情抑鬱,當復何如耶?翼謩曰,情禮所伸,上下交孚,伏願三思焉。尙喆曰,伊日之一瞻耿光,豈比常日之百拜天陛乎?昨日召見之恩,竊又望於今年也。昌誼曰,昨歲伊日,特召臣等,其爲欣聳,溢于群情,尙今頌祝,今年此例,區區望也。上曰,今年予心益切,忙過三日,則少可抒矣。致仁曰,聖懷不以過中,緩而敍之,是所伏望也。上命希敎讀奏東堂榜目,至辛卯式年,上曰,今年忍過初度,豈意此日,復聞明年號也?仍命備堂奏事,謂戶判金時默曰,市人蕩減前例知入乎?時默曰,取考文案,則本曹所授,不過支勅之需及方物等若干物種,而此非蕩減者,且其所蒙惠,只數廛而已,不能均惠於各廛,故近來連以徭役,限朔蕩減,自賑廳計數給代矣。今番亦依此爲之似好矣。上曰,依爲之。領相金致仁曰,年前減給,皆限以二朔,今亦依此擧行乎?上曰,依爲之。出擧條金致仁曰,慕華館試官韓光會,方帶臺職,當爲變通矣。上曰,誰可代者?致仁曰,左參贊元仁孫可爲之矣。上命書曰,明日慕華館試官韓光會,代元仁孫爲之。出傳敎致仁曰,宗臣罷散之人,宜此時敍用矣。上命書曰,雖不酬應,其誠豈遏?宗臣卿宰罷削人,竝給牒敍用,其令該曹,口傳付軍職。出傳敎金尙喆曰,判義禁李昌壽,以其情勢,至今撕捱,俾伸廉隅,以開進身之路似宜矣。上曰,然矣。兵判李景祜曰,本曹一軍色,專當龍虎營責應,而每有不足之患,不免貸用於二軍色矣。頃因大臣筵白,那移有禁,雖不敢移用,在前試射放時,亦多有陳稟取用之例,今番試射賞格,以二軍色木,移來用下,何如?上曰,依爲之。出擧條禮判洪名漢曰,東二陵·西三陵立碑事,旣有待秋成擧行之敎矣。今則秋成已届,何以爲之乎?上曰,擧行,可也。出擧條刑判沈鏽曰,去月初九日所下傳敎中,有事知守僕朴尙杓特爲免賤之敎,而尙杓初不犯賤云,在前或有守僕輩免賤之敎,而若不犯賤,則有從自願免賤之例,今亦依此擧行乎?上曰,依爲之。出擧條大司憲韓光會啓曰,物故罪人得輿,以告身,輕斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。出擧條光會又啓曰,罪人金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。出擧條光會又啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,諭以國法,不可容貸。請黑山島爲奴罪人五得,依律處斷。上曰,勿煩。出擧條光會又啓曰,國綱漸弛,人心多詐,前有五得,後有仲義而極矣。渠所拾得者,乃是莫重之物則渠雖愚迷,固當卽地來告,而數日掩置,其心叵測。及至懸賞窺捕之後,始乃希望而現納,究其情狀,誠極痛惡,絶島爲奴之命,雖出於好生之德意,論以王法,不可容貸。請大靜爲奴罪人仲義,依律處斷。上曰,旣諭薇垣,不允。出擧條光會又啓曰,近來外方民心獰悍,實有凌蔑官長之弊,向日行幸輦路,有黃州·海州之民,不滿官長,敢爲駕前咛訴,至請遞易,如許民習,前所未有,自上命囚高陽郡獄矣。特遣御吏,不問曲直,竝爲放釋,雖出於包容之聖意,而以土民構陷官長,自有當律,有關風化,道臣在承流宣化之任,亦難免其責。請當該道臣,從重推考,兩邑之民,令道臣,照律嚴處。上曰,予莫知也。聞極寒心,照律嚴處事依啓,此非及於道臣者,而不過問備,臺體則然,何相持之有?亦依啓。出擧條獻納宋鍈啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸。請還寢鍾城府爲奴罪人天大酌處之命,依律處斷。上曰,勿煩。出擧條鍈又啓曰,罪人五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間。請黑山島爲奴罪人五得,依律處斷。上曰,勿煩。出擧條鍈又啓曰,仲義之罪,可勝誅哉。倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止。請爲奴罪人仲義,依律處斷。上曰,勿煩。出擧條金致仁曰,上天雖高,必覆下物,群下今日之情,上必監臨焉。上曰,今日好見之,其退去也。諸臣以次退出。
上在慶熙宮。停常參·經筵。
夜一更二更,月暈。
藥房都提調臣金陽擇,提調臣蔡濟恭,副提調臣金光國啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。再明何日?一何冥然,氣何暇諭?待敎入侍。
中宮殿·惠嬪宮,藥房口傳問安。答曰,知道。
申景濬啓曰,行大司憲韓光會呈辭,執義申思運,掌令徐秉德·金蓍耉,持平鄭槃竝在外,一員未差,今日以監察茶時之意,敢啓。傳曰,知道。
傳于邊得讓曰,內局入侍。
申景濬啓曰,刑曹判書沈鏽,持罪人等草供,依下敎來待矣。
傳于李正吾曰,內局入侍,秋判同爲入侍。又以傳曰,坐直承旨同爲入侍。
傳于邊得讓曰,備考有下詢者,隆堂入侍時,申景濬同爲入侍。
李正吾,以禮曹言啓曰,東二陵·西三陵立碑事,啓下矣。營建廳堂上,令該曹,卽爲差出,使之監董,何如?傳曰,心神索漠,以一體允下矣。聞草記乃覺,噫,今番此敎,因備考而然,今年貞陵先爲擧行。
吏曹口傳政事,營建廳堂上三單,戶曹判書金時默,禮曹判書洪名漢,工曹判書安允行。
備忘記,中官萬萬駭然,昨夕入者,今乃奏〈之〉中官,當下敎,而明日金商門,先爲宣麻後頒賞,禮房知悉。受刈後當殿座,待下敎只入正時,侍衛禁軍,只入直侍衛。
申景濬,以刑曹言啓曰,金弘泰海南縣充軍,金輝健南海縣充軍事,命下矣。依傳敎,罪人金弘泰,全羅道海南縣,金輝健,慶尙道南海縣充軍,竝卽發配之意,敢啓。傳曰,知道。
任希敎,以御營廳言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
以承傳色口傳下敎曰,在此忠義尤孟浪,俄者忠義言辭錯亂,令秋曹,詳問以來,爲其嫡長,而許赴試射矣。此後則試射時忠義拔去事定式。又以承傳色口傳下敎曰,益切追慕之際,心在慕華館洗馬臺開場與否,斯速知入。又下敎曰,左副在院,慕華館洗馬臺試記,收取以待。又以承傳色口傳下敎曰,以忠義觀之,甚孟浪,忠義扈輦隊孟浪矣。忠義則今日知之,而扈輦隊得中人,持草流伊音,自試所,考號牌修整試記,卽爲分付。
申景濬,以慕華館試所差備官,以試官意啓曰,禁衛營應放軍二百三十五名,御營廳二百名,今已試放,其餘未放之類,日勢已暮,今姑停止,明日試放之意,敢啓。傳曰,知道。又以洗馬臺試放所差備官,以試官意啓曰,訓局三千一百九十九名,今已畢放,其餘兵曹諸色軍一千三名,日勢已暮,今姑停止,明日試放之意,敢啓。傳曰,知道。
任希敎,以洗馬臺試放所差備官,以試官意啓曰,臣等,今日天明後,卽爲開場,而應放軍兵合爲五千四百八名之多,二十四貫革,猶爲不足,地形不廣,雖不得多設,而四貫革加設,何如?傳曰,允。
申景濬,以義禁府言啓曰,前司諫洪相直,令該府,制書有違私律勘處事,傳旨啓下,而特敎定律名者,勿捧原情,直爲草記勘處事,曾有定式矣。洪相直,今已拿囚,以制書有違私律,杖一百收贖,盡奪告身,放送之意,敢啓。傳曰,知道。
資憲大夫奉朝賀臣鄭宲疏曰,伏以,陵園展禮,信宿回鑾,百神扶衛,聖體安康,臣民慶抃,曷有其極?臣於向者,幸蒙許退之恩,繼有宣麻之音,宜卽趨朝肅命,以伸叩謝之忱,而第臣所患,累朔沈淹,非一時偶感之比,乍歇旋重,欲發還止者屢矣。一日二日,差復無期,不得不冒陳危懇。仰請譴罰,聖度天大,不以爲罪,特賜調病之暇,仍侈藥物之頒,承命惶霣,感涕自零,固當不計顚仆,力疾起程,而顧臣病祟之最難醫者,是積年伏暑之症也。時値赫炎,喘喘然若不保朝夕,似此症形,決無冒炎出頭之望。近者凉意漸生,病勢稍減,始乃擔曳作行,寸寸前進,來伏於都下,而第伏念向來以西城頹圮事,有譴罷之命,私心兢縮,一倍罔措。其時築城之役,臣旣登聞,仍以經始,則雖徑先遞還,未及訖役,而畢竟僨誤之罪,臣實當之,縱荷滌垢之聖念,旋有甄敍之恩旨,而臣何敢諉以已經薄勘,遽然自恕乎?念臣,久違恩召,旣犯慢命之罪,不善董飭,自陷僨事之科,揆以國體,惟當歸身司敗,以俟重究之不暇,咫尺天陛,不敢冒沒入肅。伏乞聖明,察臣之懇,治臣之罪,以昭法紀,以安私分,千萬幸甚,臣無任屛營祈懇之至,謹昧死以聞。答曰,省卿來京,予庸欣矣。關西事,業已諒,復何諭?明日當宣麻,卿須來受焉。
庚寅九月十一日辰時,上御集慶堂。藥房入診入侍時,都提調金陽澤,提調蔡濟恭,副提調金光國,記事官金悌行·兪漢謹·吳鼎源。醫官李以楷·鄭允協·吳道炯·鄭允說·金孝儉·李長周,以次進伏訖。陽澤曰,夜間聖體,若何?寢睡·水刺之節,亦何如?上曰,一樣矣。進湯劑,上進御訖,陽澤請診候,上許之,以楷等以次進伏診候。退伏奏曰,脈候左右三部調均,和體乍不足矣。上曰,追慕錄前篇,爲幾丈?濟恭曰,似爲二十四五丈矣。上曰,藥房提調持湯劑,更爲入侍。出榻敎濟恭先退出,持湯劑更入侍,進湯劑,上進御訖,仍命退去,諸臣以次退出。
庚寅九月十一日申時,上御集慶堂。藥房入診入侍時,都提調金陽澤,提調蔡濟恭,副提調金光國,記事官金悌行·兪漢謹·吳鼎源。醫官李以楷·鄭允協·吳道炯·鄭允說·金孝儉·李長周,以次進伏訖。陽澤曰,午間聖體,若何?上曰,一樣矣。進湯劑,上進御訖,陽澤請診候,上許之,以楷等以次進伏診候,退伏奏曰,脈候左右三部調均,和體亦一樣無損矣。仍命退去,諸臣以次退出。
庚寅九月十一日酉時,上御集慶堂。秋判·坐直承旨入侍時,同副承旨李正吾,假注書兪彦脩·記事官兪漢謹·吳鼎源·刑曹判書沈鏽,以次進伏,上命讀弘泰等草供,鏽讀奏訖。鏽曰,各人等各坐他處,面面招詰,則初則箇箇發明,而節節有違錯之端,故示其施威之意,末乃直招,又問於忠義廳公事書員,則厥人輩初無隨駕之事矣。上命書曰,人心無據,以功臣嫡長,作此萬萬可駭之事,大低此輩,不無此弊,初則與有異,先示直赴之意,其欲聳感武士矣。莫知祖名,何以爲嫡長?已涉殊常,而問其所執,莫知何物,一人初對,所執之物,其名奇怪,昔年忠義奉鶴周,以江原道蘆洞事,朝參時以奏,而稱曰,小臣,金鉞斧水晶仗差備,此渠無他職,以此爲職名故也,今者以爲若此,下問一次,不知其非異事,而前冬來京,無一番差備,奸狀綻露,且今番入作門者試射,則初則闕門爲作門,已涉孟浪,語涉窘遁,故其在嚴國試之道,不可不下敎,今聞該堂所奏,詣曹以隨駕樣期隱,面質後末乃直招云,事之可駭,莫此爲甚,事當嚴訊處分,而眞贋間旣云嫡長,此則參酌,其有當律,金弘泰海南縣充軍,金輝健南海縣充軍,行首忠義,其在懲勵之道,不可白放汰去,依儒生袖擧案,其宜端本,忠義·忠贊衛試射,切勿援例擧行,此亦一也,而今後扈輦隊,令兵曹,正輦陪成案以置,試射時擧行,其餘切勿濫試事,定式施行。出傳敎諸臣以次退出。
上在慶熙宮。停常參·經筵。
藥房都提調臣金陽澤,提調臣蔡濟恭,副提調臣金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,日近萬倍,氣何暇諭?頒賞時入侍焉。
中宮殿·惠嬪宮,藥房口傳問安。答曰,知道。
金商門外殿座罷後,政院·玉堂口傳問安。答曰,知道。
以承傳色口傳下敎曰,受刈後崇政殿月臺宣麻,仍爲乘轎,自明陽門而頒賞,承旨繖扇,德游堂隨入,軒架,崇政殿庭爲之。
申景濬啓曰,行大司憲韓光會呈辭,執義申思運,掌令徐秉德·金蓍耉,持平鄭槃竝在外,一員未差,今日以監察茶時之意,敢啓。傳曰,知道。
傳于邊得讓曰,內局入侍。
以備忘記,傳于邊得讓曰,奉朝賀今來,宣麻,其何踰日?今來意在起居,加一予心悶,此亦諒矣。然中官可駭,周時以奏,昨日,若何?其況今日,軒架鼓吹,其若循例,豈問候批答,日近萬倍意乎?皆命安徐,予心少便,宣麻箋文先讀展讀皆安徐,只傳只獻,尙方衣紬,六曹物膳,何受當日?預封今日。
以承傳色口傳下敎曰,依前金商門爲之,軒架鼓吹安徐。
任希敎,以都摠府言啓曰,今日入直內三廳武兼禁軍及軍兵等,當爲中日習射,而金商門殿座相値,不得爲之之意,敢啓。傳曰,知道。
任希敎,以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
邊得讓,以奉常寺官員,以都提調意啓曰,東籍親耕田所種大豆打作所出,爲二石,小豆打作所出,爲一石,皮·唐黍打作所出,爲一石之意,敢啓。傳曰,知道。
李正吾,以洗馬臺試放所差備官,以試官意啓曰,扈輦隊各差備及有廳軍,今方試放,而依昨日下敎,各別査實,則扈輦隊梁碩才·朴東起·李景春·金有瑞·金眞三·李東良·金世溫·朴春尙八名,有廳軍姜興文·崔元奎·徐命三·金春澄·金成秋·崔斗天·金二兌·金重麗·車萬起等九名,或有頉·或稱恙·或不爲來待,故竝拔去試記之意,敢啓。傳曰,知道。
以承傳色口傳下敎曰,今日頒賞,所重在焉,皆令整齊,射頒賞,見處爲之,砲頒賞,亦一體爲之,射頒賞,該房西庭爲之,砲頒賞,右副·同副南庭爲之,預爲整齊,殿座後卽爲之,正輦陪査實否,其或如忠義矣。
以承傳色口傳下敎曰,親臨頒賞,郞廳當親授,而使下人替給,前排入之,各該郞,竝拿入。又以承傳色下敎曰,前排連呼,而久不來待,各決棍五度,前排退之。又以承傳色下敎曰,在家偃蹇之郞廳,旣命決棍加五度,則承傳色中官,輕着而傳,混同加五度,中官申德龍,決棍十度,親臨頒賞,文郞廳當待令,而以武郞廳替棍,文郞廳皆拿入,知名以奏。又以承傳色口傳下敎曰,國綱雖解弛,兩班之勢,若是藉勢乎?俄者郞廳,竝更爲拿入加五度。又以承傳色下敎曰,旣以加棍,旣以替棍,戶郞及軍門郞廳下敎置之,仍任。
傳于申景濬曰,該房承旨入侍,代房擧行,蔭郞廳亦爲拿入。
又以傳于申景濬曰,蔭郞廳下敎置之。
〈敎〉奉朝賀鄭宲書。王若曰,引經義而告休,素履冞堅於介石,遵禮典而勉許,至懇用副於懸車,初服是修,晩節益尙,惟卿,恬雅素性,詩禮遺風,居則有澹泊寧靜之工,允爲一代之矜式,發以爲端方正直之操,尙存故家之典刑,詞垣主盟,煥乎擅黼黻之譽,箕都宣化,泊然著氷蘖之稱,第雅志戎滿而懼盈,而平日難進而易退,佩玉形如枯木,孔戣之簪組非心,拄笏意在東山,歐陽之田園入望,纔喜入社之年始屆,果見謝事之章遽登,世臣與同於戚休,豈宜林下之占便?恬操惟切於謙退,要丐分外之就閑,精力尙强,非欲黃耉之遽捨,行藏各適,無奈素志之難回?肆推使以禮之恩,特許致爲臣之懇,悃愊可見於遜牘,曲副循墻之初心,休致式遵於彝章,俾遂歸田之晩計,名懸斗北,乞骸之志縱諧,舟遠終南,回首之戀應切,於戱,予實悵悵如失,卿則綽綽有餘,田野之樂自多,遂成野老之生理,江湖之憂不忘,宜推乃祖之忠貞,故玆敎示,想宜知悉。
庚寅九月十二日辰時,上具翼善冠·袞龍袍,御德游堂西庭板位。受刈入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書兪彦脩,記事官兪漢謹·吳鼎源以次進伏訖。奉常提調金應淳,奉獻大豆·小豆·唐黍三種穀,上親受。上曰,編次人蔡濟恭入侍。出榻敎賤臣彦脩承命出,與之偕入,上書御製,命濟恭校正訖,上仍乘轎出通陽門,諸臣隨詣。
庚寅九月十二日巳時,上御金商門外。宣麻頒賞入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書兪彦脩,事變假注書李敏佐,記事官兪漢謹·吳鼎源以次排立。上曰,此乃故相之孫乎?光國曰,然矣。上曰,貴矣,晩節能樹矣。上曰,旣不宣讀,拜畢後謝箋,其令承旨進獻,仍命曰,奉朝賀鄭宲入侍。出榻敎實進伏,上曰,今見卿,不勝欣滿,卿之上來,必趁此日,卿意予亦知也。實曰,恩及休致,義卽趨謝,而賤疾連綿,今始肅命,實爲惶隕矣。實曰,去年七月之後,始登筵席,仰瞻天顔,䁶膄玉色,與昔時少無異,下情不勝欣幸矣。上手書故相臣孫遂晩節予嘉賞觀宣麻十三字,以賜實,實跪受曰,寶墨煒煌,鴻恩侈溢,歸詑鄕里,榮動桑梓矣。實先退,上仍命頒賞。光國曰,湯劑方待矣。上曰,持入,藥房都提調金陽澤·提調蔡濟恭進伏,仍進湯劑,陽澤曰,明日藥房問安,以口傳爲之事命下,而自前誕日,無口傳之例矣。上曰,任爲之。上命前排入之,拿入訓鍊院掌務,分付曰,今日殿座,非但慰三軍,意有所在,則凡諸擧行,頗整齊依法。兵判李景祜曰,今番依丙戌年例,故賞格頗厚矣。上曰,日氣頗殊常,予則還內,騎判與承旨同爲頒賞,可也。仍還內,諸臣退出。
庚寅九月十二日未時,上御集慶堂。該房承旨入侍時,左副承旨任希敎,假注書兪彦脩,記事官兪漢謹·吳鼎源以次進伏訖。上曰,頒賞幾許爲之耶?希敎曰,隨試記來到,次次爲之,而似當日暮前盡爲矣。上命書曰,噫,今番試射,何等重也,而無狀忠義,不隨駕而敢射,親臨時雖已處分,當該騎判,不可無飭,從重推考,凡親臨頒賞時賞典,郞廳親授,古例,而因日候心憧憧,雖先入來,帳殿旣設,卽權禮也,何敢代下吏,而其郞或退坐或退去,下吏代頒,事之寒心,莫此爲甚,其命決棍,皆以武郞廳替棍,此亦軍律,昔漢韓信,不聽其君之言,殷蓋亦置法,況一郞廳乎?不過從事官也,予雖衰矣,豈可不飭一軍門從事官乎?有文郞廳而不待令者,亟施告身三等之律,退坐該郞已決棍,只竝汰去,莫重動駕,無從事官而不差,今日亦不撿飭,當該大臣,越捧一等,諸郞廳先退去,而頒賞承旨不飭,以此觀之,該營大將,亦豈不飭?一體從重推考。出傳敎諸臣退出。
庚寅九月十二日酉時,上御集慶堂。藥房入診入侍時,藥房都提調金陽澤,提調蔡濟恭,副提調金光國,假注書兪彦脩,記事官兪漢謹·吳鼎源,醫官李以楷·鄭允協·金季良·吳道炯·鄭允說·徐命緯·金光國·許謐以次進伏訖。金陽澤曰,午間聖體,若何?上曰,一樣矣。陽澤進湯劑,上進御訖,陽澤請診,上曰,置之,可也。上曰,內殿氣候頗不如前矣。陽澤曰,下詢諸醫,議定湯劑,宜矣。李以楷曰,中宮殿問安,專是痰滯之症,亦不無血分不足之慮,初則以香砂六君子湯進御,而今則以加味六君子湯變劑以進,似好矣。上曰,補脾湯停止乎?以楷曰,連御六君子湯,好矣。鄭允協亦如李以楷之議,金季良曰,六君子湯,只是調理之劑,至於治症,似不足,臣意則莫如五積散也,先以六君子湯十餘貼進御,而繼以御五積散,似好矣。吳道炯曰,鄭允協之桂枝一錢加入之議,好矣。上曰,中宮殿進御加味六君子湯前方中,加桂枝一錢,五貼式日次製入。出榻敎上命書曰,以予之心,今日伸忱,惟在乎此,況過初度日,頃年展謁展拜,回其月十五日,展謁展拜於京,今番於京,前此日已先爲,故雖默,何敢便臥?再明,當延和門祗迎,儀注安徐,與入直侍衛,只入正時,皆依前,禮房知悉,大殿雖前後一日,以爲宗國心,何循此例?再明,當講對,政院亦知悉。出傳敎陽澤曰,時原任,方待閤外矣。上曰,入侍,可也。領議政金致仁,左議政韓翼謩,右議政金尙喆,領府事金相福,判府事李昌誼,以次進伏。上曰,今日予爲軍兵,終日酬應,而奉朝賀宣麻時,不爲軒架,蓋有意也。金致仁曰,臣等,伏聞此敎,相與謂之過矣。諸大臣竝齊籲曰,臣等之昵侍,非不多矣,而明日若不得仰瞻耿光,則下情之抑鬱,當復如何,而鄕外久未入侍之臣,望卽一觀之路,趁此日多有上來者矣。上曰,李山斗·李基敬,來則予當見之矣,卿等卽退去,再明,當見之矣。上仍命曰,湯劑持來,而坐直承旨竝入侍。出榻敎賤臣彦脩承命與之偕入,藥房提調蔡濟恭,右承旨邊得讓,同副承旨李正吾,以次進伏訖。金陽澤進湯劑,上進御訖,金致仁曰,日昨以宗臣罷削人給牒敍用事,陳達蒙允,而西淸君煋·西春君爗則方在奪告身中,該曹不敢循例擧論云矣。上曰,竝給牒敍用。出擧條金尙喆曰,日前筵席,判義禁李昌壽,爲開其進身之路,一伸其廉隅之意,有所警咳,而遞職二字,未及仰達,故政院尙未擧行云,何以爲之乎?上曰,許遞,可也。出擧條上命書曰,事體雖寒心,方在職處,不無參酌,以連在玉署之人,其將闕禮,飭已施,禁營從事官處分,特爲分揀,其令進參候班。出傳敎上曰,如是分揀,則其本職自在矣。此人,予則謂將來可用矣。上仍命得讓·正吾,判下陵行時上言回啓訖。上曰,明日蔘橘茶三貼煎入。出榻敎諸臣退出。
上在慶熙宮。停常參·經筵。
大殿誕日,政院·玉堂·朝廷二品以上·六曹堂上·兩司長官·奉朝賀單子問安。答曰,知道。
中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調臣金陽澤·提調臣蔡濟恭·副提調臣金光國啓曰,玆當誕彌之日,益切岡陵之祝,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。以承傳色口傳下敎曰,知道旣已下敎,有何爲命,只傳知道。
中宮殿·惠嬪宮,藥房口傳問安。答曰,知道。
以承傳色口傳下敎曰,梁武帝之事,欲爲齊宣王之事,其君誕日,其必傳香乎?觀象監擇日,極爲駭然,如此則誕日前後日之意,焉在乎?
備忘記,宣武祠,故武臣乎?若皇史來,亦對武臣,噫,今問禮官,差文臣對古欽差,差武臣憶曹檜人,自恧乎,否乎?昔年南殿,皆差武臣,因下敎於今文宗,此亦昨日武郞替棍之意,可勝寒心,而在宣武,君亦拜,今日獻官禮曹亞堂大祝,亦以文臣侍從,與漢武爲汲黯者有異,予則千萬料表,重逢此日,今尤思切矣。
以承傳色口傳下敎曰,此備忘,頒示問安入來班,勿出朝報,又下敎曰,親傳代承旨,馳詣兩欽差奉安處,東征官軍位,竝看審祭物,亦看審諸執事進排官應有闕,亦爲摘奸以來以奏。
以備忘記,傳于金致讓,頒示問安班曰,今日重逢,萬萬料表,其況今日,蓼莪·風泉交中,薇垣長謝恩,誠可貴,欲見益固,臥,君臣皆便,亦交泰之道,予已休,卿亦休焉。
任希敎,以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
傳于邊得讓曰,明香祗迎後,崇政殿講對事,分付。
李正吾啓曰,明日次對,兩司長官,當爲進參,大司諫李世演,待開門牌招,以爲入侍之地,何如?傳曰,允。
傳于邊得讓曰,明日殿座時,三奉朝賀及今日問安入來中,久未入侍者皆入侍。
上在慶熙宮。行常參,只朝講。
夜一更,流星,出天中淡雲間,入西方天際,狀如拳,尾長二三尺許,色白,二更,月暈。
藥房都提調臣金陽澤,提調臣蔡濟恭,副提調臣金光國啓曰,伏未審夜間,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心猶憧憧,氣何暇諭,殿中入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以備忘記,傳于金致讓曰,冥然若此,此心萬倍,其亦一哂者,過初度,故翌朝講小學書題也,雖誦書題,何孝何悌?興惟及此,轉哂心隕,祈禱祝年,予則謂心,徹宵以呼,心付乎此,予自冥然,同庚宜恤,宗臣·朝臣·士庶中年甲戌人,令該曹給米帛,以示予同年之意。
任希敎啓曰,大臣·備局堂上,依下敎來待矣。
以備忘記,傳于邊得讓曰,噫,甚矣冥然,且今日旣冥然,宗國何忽?祗迎伸懷後,行常參·朝講·次對,儀文宜略,承旨先拜,儀注安徐,祗迎後至殿中後,搥鼓三聲,只入正時。
備忘記,傳于金光國曰,逢今日,自謂何逢此月,逢初度,自謂何逢此日,自謂雖逢此日,憶昔年,心萬隕,自謂雖逢此時,宿舊堂,心億隕,昨夜軍號,予豈加祝?此夜此夜,若此若此,使予爲國事,今日此朝,意蓋深矣,同年顧恤,慕亦深矣,而今者二事,其亦張大乎?餘意憧憧,呼寫示意,臥而自呼,惟昔惟昔,心何耐心何耐,呼畢摶呼,此何人哉?與我同甲,只二內豎。
金光國,以吏曹言啓曰,今此宗廟望祭大祝,前校理尹錫烈塡差,而時無職,令該曹,口傳付軍職,何如?傳曰,允。
兵曹口傳政事,副司果單,尹錫烈。
任希敎,以御營廳言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
任希敎,以摠戎廳言啓曰,今番昭寧園設布城鄕將校·鄕軍,令本廳試射放以奏事,命下矣。鄕將校·鄕軍試射放,今月十五日,設行於鍊戎臺本營之意,敢啓。傳曰,知道。
申景濬,以貞陵表石營建〈廳〉言啓曰,臣等,今日會同開坐,而凡干節目,依前例別單書入之意,敢啓。傳曰,知道。又以貞陵表石營建廳言啓曰,在前碑役時,只以禮工曹郞廳分差擧行矣。丁丑年,三曹首堂設廳事,特敎定式則戶曹旣有堂上亦不可無郞廳,戶曹郞廳,一體磨鍊分差之意,敢啓。傳曰,知道。又以貞陵表石營建廳言啓曰,本廳郞廳三員,戶曹正郞沈公猷,工曹正郞金致恒,禮曹佐郞李翼相差下,使之除本司仕,察任,何如?傳曰,允。又以貞陵表石營建廳言啓曰,今此碑役時,本陵參奉吳載紹,依前例兼監役差下,使之察任,何如?傳曰,允。
任希敎啓曰,左邊捕盜大將李潤成許遞事,命下矣。在前有他邊大將兼察之例,今番則何以爲之?敢稟。傳曰,右大將兼察,牌招聽傳敎。
兵曹口傳政事,以李邦曄爲左邊捕盜大將。
傳于申景濬曰,內局入侍。
庚寅九月十四日辰時,上御延和門外。香祗迎入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書兪彦修,事變假注書李敏佐,記事官兪漢謹·吳鼎源,以次排立。上祗迎後,步詣建明門,仍御轎上,命內局入侍。都提調金陽澤,提調蔡濟恭進伏。陽澤曰,夜間聖體,若何?上曰,一樣矣。陽澤曰,昨日臣等,不得進現,下情不勝抑鬱矣。仍進湯劑,上進御訖,仍命駕入崇政殿駐輿,命邊得讓讀奏祭報府訖。上曰,禮房承旨,馳詣太廟,奉審後,諸執事進排官,摘奸以來。出駕敎上仍入崇政殿,諸臣以次隨詣。
庚寅九月十四日巳時,上御崇政殿。常參·朝講·次對同爲入侍時,行都承旨金光國,左承旨金致讓,左副承旨任希敎,右副承旨申景濬,同副承旨李正吾,假注書兪彦修,事變假注書李敏佐,以次進伏訖。仍行常參,四拜禮訖,領議政金致仁,左議政韓翼謩,右議政金尙喆,左參贊元仁孫,大司憲韓光會,吏曹判書朴相德,漢城判尹李溵,戶曹判書金時默,禮曹判書洪名漢,獻納〈宋〉鍈,副校理李得一,副修撰徐有元,從東班進伏。判府事金陽澤,兵曹判書李景祜,刑曹判書沈鏽,從西班進伏訖。上仍行朝講,領事韓翼謩,知事沈鏽,大司憲韓光會,特進官蔡濟恭·李彦衡,參贊官申景濬,獻納宋鍈,侍讀官李得一,檢討官徐有元,以班次就座。上讀小學書題及題辭訖,李得一讀書題,徐有元讀題辭。上曰,文義各陳也,諸講官各陳之。上曰,紫陽之訓,昔非不足,今豈有餘?此切實戒也,於予暮年之講,只切書自我自之歎也。上仍進次對,領議政金致仁,左議政韓翼謩,右議政金尙喆,行司直趙雲逵,刑曹判書沈鏽,左參贊元仁孫,知敦寧鄭弘淳,吏曹判書朴相德,兵曹判書李景祜,江華留守黃景源,戶曹判書金時默,禁衛大將具善復,訓鍊大將李章吾,司直徐命膺,判尹李溵,禮曹判書洪名漢,司直李潭·金應淳,摠戎使金孝大,開城留守趙重晦,以次進伏訖。金致仁曰,原任大臣及諸臣,方來待矣。上曰,洪奉朝賀亦來乎?光國曰,然矣。上曰,原任大臣及奉朝賀入來,諸臣竝爲入侍。出榻敎奉朝賀洪鳳漢進伏曰,昨過誕辰,臣民欣抃,曷有其極?而聖心感慕,年年益切,群下不得伸昨日情禮,不勝抑鬱之忱矣。領府事金相福進伏曰,誕辰已過,伊日不得仰瞻天顔,群情實不勝抑鬱矣。判府事金陽澤·李昌誼,判敦寧李益炡,奉朝賀洪啓禧進伏。上笑謂益炡曰,卿年至此好乎?益炡曰,聖算旣隆,餘化及於如臣之物,不知老之將至,可謂樂莫樂矣。上曰,其言可憎也。啓禧曰,年年是日,每瞻八彩,今年是日,不得仰瞻,群情實有悵然者矣,今日伏蒙特召之恩,切不勝感幸矣。行知事南泰齊,行司直具善行·李思觀·沈星鎭進伏而退,至金始煐,上手書豹帛賜給文以下曰,卿則就座領受而去也。行司直趙明鼎,奉朝賀鄭宲,行司直趙暾,工曹判書安允行,右參贊徐命臣,行司直邊致明,鶴林〈君〉焴,吏曹參判尹東暹,行副司直尹得雨進伏而退。至李惟秀,上曰,此宰臣,久矣,頃於此殿,遭意外事矣。具允鈺·李潭·鄭光忠·李得宗·李應協·漢城左尹尹得養進伏而退。至李長夏,上手書豹帛賜給以下曰,卿亦就座,領受而去也。行副司直兪彦述進伏,領議政金致仁曰,此宰臣,善文而又淸白矣。沈墢·鄭光漢·李廷喆·淸川君金鍾正,漢城右尹韓師直,行副司直沈㲄·鄭存謙·金華鎭,戶曹參判宋瑩中,刑曹參判兪彦民,禮曹參判鄭運維·行副司直柳修·安·李翼元·鄭彦忠·李宜哲,淸恩君韓必壽,寧邊府使洪趾海進伏。上曰,必將其親去矣。金致仁曰,奉朝賀內外,偕與之下去云矣。行副司直權噵·宋文載·李萬恢進伏而退,至李聖圭,上曰,善將卿父而歸之也。行敦寧都正李瀁,行副護軍李泰祥·李邦曄·張志豊·李潤德·李敬懋·李柱國·黃寀,吏曹參議李命植,戶曹參議尹養厚,禮曹參議朴盛源,兵曹參議趙重明,參知徐浩修·刑曹參議李光瀷,以次進伏而退。洪鳳漢曰,次對有政,臣亦退去矣。金始煐·李長夏,領受豹帛,四拜而退。禮房承旨邊得讓,摘奸後入侍以奏曰,臣,馳往奉審,則殿內無頉,而諸執事亦無頉矣。上命奏祭物單子,得讓讀奏訖。上曰,次對爲之。領議政金致仁曰,此咸鏡監司趙榮順狀啓也,枚擧會寧府使沈義希牒報以爲,今年開市時牛馬料容入之數,殆近千餘石,本府會付穀物數少,無以推移,以賑廳所管茂山耳麥,限九百石移劃本府事,請令廟堂稟處矣。該邑穀物不足,則移劃於有裕邑,事勢之所不已也,亦多近例,依請許施,何如?上曰,依爲之。出擧條金致仁曰,永宗僉使許任,以稅船不勤護送之罪,有拿處之命矣。新僉使交代後,方可就拿,而本鎭,近甚數遞,民弊可悶,且富平府使李福海,旣以同罪而分揀,則此亦宜一體施行,故敢達矣。上曰,分揀,可也。出擧條致仁曰,左捕將李潤成,親病甚重,情理難强云,今姑許遞,何如?上曰,依爲之。出擧條左議政韓翼謩曰,糶糴,國之大政也,當初設施,專出惠民之意,而今反爲厲民之歸者,無他,爲守令者不善擧行,一任鄕色·吏隷之手,秋捧精穀,必以大斗,春給荒租,乃用小斛,加之以中間耗縮,民之所費,不啻倍之,故貧殘之民,寧從富戶,受食倍稱之息,不願受官穀,民情良可矜惻,果使道臣,申飭守令,親自照管,摻切吏奴,俾不敢作奸,則寧有是事?卽者秋成,開倉當前,爲先以此意,嚴飭各道道臣,何如?上曰,所奏誠是,嚴飭,此後不勤者,道臣狀聞。出擧條知敦寧鄭弘淳曰,常平廳·賑恤廳,始則各設衙門,中間以來,以堂郞,通同句管,便成一廳,穀物需用,無拘推移,而獨於方外穀簿,尙存舊例,凡於出入加減之際,必爲分排兩廳之故,反有錯亂瑣細之弊,自今爲始,兩廳所付各邑穀物,合而一之,名爲常賑穀,以便管檢,似好,故敢達矣。上曰,依爲之。出擧條大司憲韓光會啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更命王府,嚴鞫得情。上曰,勿煩。出擧條光會又啓曰,金柱泰,卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰掝等之命。上曰,其勿復煩。出擧條光會又啓曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。出擧條光會又啓曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測,及其懸賞窺捕之後,始乃希望而現納,究其情狀,誠極痛惡,絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。上曰,勿煩。出擧條光會又啓曰,人臣處義,貴在得中,而李世演,前後臺職,一不行公,雖有爲執,昨日候班,旣已進參,今日講對,異於他時,而無端違牌,去就旣無所據,分義亦涉未安,請大司諫李世演,罷職不敍。上曰,依啓。出擧條獻納宋鍈進伏啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等,決不容一向涵貸,請還寢鍾城府爲奴罪人天大酌處之命,依律處斷,上曰,勿煩。出擧條鍈又啓曰,罪人五得,其所負犯,關係至重,揆以王章,自有當律,酌處之命,雖出於聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。出擧條鍈又啓曰,仲義之罪,可勝誅哉?倉猝拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請爲奴罪人仲義,依律處斷。上曰,勿煩。出擧條鍈又啓曰,在外臺臣,計其程道,比近畿差遠,今月異於他時,宜卽上來,而除拜日久,尙無變動,其在事體,殊涉未安,請在外臺臣,一竝罷職。上曰,依啓。出擧條上曰,湯劑持來,可也。提調蔡濟恭,持湯劑入侍。都提調金陽澤進之,上進御訖,命濟恭讀奏御製訖。陽澤曰,昨日未入診,今當以兩廳首醫診候矣。上曰,置之也。上曰,金始煐生日,何日乎?始煐曰,九月十二日矣。上曰,其亦異矣,上謂騎判李景祜曰,今番直赴爲幾何乎?景祜曰,六十四矣。上還內,諸臣退出。
庚寅九月十四日酉時,上御集慶堂。藥房入診入侍時,都提調金陽澤,提調蔡濟恭,副提調金光國,假注書兪彦修,記事官兪漢謹,吳鼎源,醫官李以楷·鄭允協·金季良·吳道炯·鄭允說·徐命緯·金光國·許溫,以次進伏訖。金陽澤曰,寒殿酬應,移時還內,聖候,若何?上曰,一樣矣。陽澤仍進湯劑,上進御訖,陽澤請令診候,上曰,只兩首醫爲之,可也。李以楷曰,脈候左右三部度數〈調〉均,滑體亦少勝矣,鄭允協亦如以楷之對。上曰,漢城右尹韓師直,年幾何?陽澤曰,乙亥生矣?上曰,結其甲稧,則其子弟,尤尊待其父兄乎?陽澤曰,非但爲甲稧,父兄之同年,亦尊待矣。上曰,然乎?陽澤曰,咳嗽之症,今則,若何?上曰,少愈矣。陽澤曰,明日湯劑依前乎?上曰,依爲之。諸臣退出。
上在慶熙宮。停常參·經筵。
藥房都提調臣金陽澤,提調臣蔡濟恭,副提調臣金光國啓曰,昨日法殿常參,仍行講對,移時還內,酬應甚多,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,予則一樣矣。憶昔今日,此心萬億,建功入焉,明日入侍。
中宮殿·惠嬪宮,藥房口傳問安。答曰,知道。
注書金悌行服制,代以趙貞相爲假注書。
邊得讓啓曰,卽者,副修撰徐有元,以其親病,陳書徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
任希敎,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以咸鏡監司狀啓,安邊等官居金召史等,爲虎囕死及燒死渰死事。傳于李正吾曰,令本道恤典擧行。
邊得讓,以弘文館言啓曰,本館下番副修撰徐有元,以其親病,陳疏徑出,下番闕直,事甚未安,應敎沈頤之,副應敎林鼎遠,竝卽牌招,以爲姑降入直之地,何如?傳曰,允。又以春秋館郞廳,以領監事意啓曰,史庫曝曬,間一年擧行,乃是定式,而全羅道茂朱府赤裳山城史庫曝曬,今年當次,依例發遣郞廳,使之擇日擧行,何如?傳曰,允。
金光國,以吏曹言啓曰,本曹正郞趙榮弼呈狀內,身病猝重,勢難察任云,依例改差,何如?傳曰,允。
任希敎,以兵曹言啓曰,兼司僕將趙圭鎭,身病孔劇,旬月之內,有難起動供職,呈狀乞遞,宿衛輪直之任,不宜久曠,今姑改差,何如?傳曰,允。
任希敎,又以摠戎廳言啓曰,今番陵幸時設布帳軍,領去鄕將校·鄕軍,試射放賞格,依定奪從分數施賞後,單子書入,而柳葉三中,鳥銃三中四分入格之類,別單書入之意,敢啓。傳曰,知道。
任希敎,以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
申景濬,以義禁府言啓曰,前正言金敍九,令該府以制書有違私律勘處事,傳旨啓下,而特敎定律名者,勿捧原情,直爲草記勘處事,曾有定式矣。金敍九,今已拿囚,以制書有違私律,杖一百,依例收贖,盡奪告身,放送之意,敢啓。傳曰,知道。又以義禁府言啓曰,前持平盧瑞國,令該府以制書有違私律勘處事,傳旨啓下,而特敎定律名者,勿捧原情,直爲草記勘處事,曾有定式矣。盧瑞國,今已拿囚,以制書有違私律,杖一百,依例收贖,盡奪告身,放送之意,敢啓。傳曰,知道。
上在慶熙宮。停常參·經筵。藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予意已諭,建功,乘轎時當進御矣。
中宮殿·惠嬪宮,藥房口傳問安。答曰,知道。
備忘記,傳于邊得讓曰,今年逢此月踰此日,此誠千千萬萬料表,予心踰日一倍,見舊邸見我子我婦我孫,瀉懷然後,庶可定矣。世孫祗迎隨駕·留營留陣安徐,三嚴單嚴,待下敎初嚴,侍衛入直,騎曹守宮,雲寶侍衛,以八月十五日侍衛仍,挾輦六十名,前後廂軍一百名,以內外營入直軍,訓將只領新營標下都領隨駕,只入直禁軍隨駕,扈衛廳局將有廳軍仍,入直路,由夜晝介,只備堂,三間石橋祗迎,副駕轎安徐,駕轎馬,只二雙待令。
金光國啓曰,左承旨金致讓,今日不爲仕進,卽爲牌招,何如?傳曰,允。
傳于任希敎曰,寶劍望筒,以安恩君爲之。
傳曰,捕將待開門牌招,命召及大將牌·傳令牌傳授。
傳于任希敎曰,雨具。
大駕詣彰義宮入齋室後,王世孫遣宮官問安。答曰,知道。
政院·玉堂口傳問安。答曰,知道。
傳于申景濬曰,同副承旨入侍。
傳于邊得讓曰,編次人入侍。
以承傳色口傳下敎曰,政院使令,放恣以呼,令騎郞,決棍十度。
任希敎,以兵曹言啓曰,昌德宮衛將兪巚,景福宮衛將黃世輝,身病孔劇,勢難供職,俱爲呈狀乞遞,不可等待其差復,竝今姑改差,何如?傳曰,允。
申景濬啓曰,貞陵表石營建廳啓曰,今此本陵表石私儲取用事,旣有傳敎矣,廣加搜問,纔得藍浦石一坐,則長五尺七寸,廣一尺九寸五分,厚一尺一寸,已爲正鍊,石品精好,若復細磨,則石色必當尤佳,以此完定,今十六日爲始,正鍊之意,敢啓。傳曰,知道。
任希敎,以兵曹言啓曰,依下敎,政院使令洪二得等,各決棍十度之意,敢啓。傳曰,知道。
任希敎,以禁衛營言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜無犯夜人所捉,敢啓。傳曰,知道。
又以右邊捕盜廳言啓曰,去夜無犯夜人,無所捉,敢啓。傳曰,知道。
又以一所巡廳言啓曰,去夜無犯夜人,無所捉,敢啓。傳曰,知道。
又以二所巡廳言啓曰,去夜無犯夜人,無所捉,敢啓。傳曰,知道。
判府事李昌誼掃墳呈辭。入啓。傳曰,給由馬·澆奠床備給。
大駕還宮後,政院·玉堂口傳問安。答曰,知道。
左議政韓翼謩箚曰,伏以臣,冒據匪據,宜去不去,垂閱三時矣,蒲柳質脆,望秋先衰,宜去一也。樗櫟材散,試用無當,宜去二也。矧今聖算近八,宵旰冞勤,而臣未能贊一辭,宜去三也。時憂溢目,庚甲宜戎,而臣未能發一策,宜去四也。夫以千不似之身,叨此四宜去之地,負乘之冠,覆餗之災,非朝伊夕,臣旣自知甚明,故前後筵席,屢控危懇,斷斷此心,可質神明,伏況聖上,亦必記有之矣,乃者堂箚指論,又添臣必遞之義,是宜登時自列,以謝公議,而適値誕彌之節,倍切歡祝之忱,有不敢以區區私義,自阻於大小同慶之時,泯默低佪,日復一日,人方責之以廉隅,臣則自處以奊垢,委蛇班行,若無聞覩,此心羞愧,有甚撻市,噫,人之所以爲人,以其有廉恥,而今乃緣臣無狀,致使百僚效尤,趨走而不知恥,顧其罪,誠死無以自贖矣。向使臣,雖無他宜去之端,而卽此一事,實無抗顔復進之勢,玆敢略入文字,冒瀆崇嚴,伏乞聖明,亟賜處分,先遞臣職秩,仍治臣罪負,使朝廷尊而四維張,千萬幸甚,取進止。答曰,省卿之懇,卿何此擧,卿何此擧?憧憧之中,予心,若何,予心,若何?暮年具依者,惟卿等惟卿等,卿若此,予恃誰?忠謹之心,予嘗歎服,予何捨卿,予何捨卿?卿體小子之意,卿體小子之意,安心勿辭焉。仍傳曰,遣預備兼春秋傳諭。
庚寅九月十六日辰時,上詣彰義宮。擧動入侍時,行都承旨金光國,左承旨金致讓,右承旨邊得讓,左副承旨任希敎,右副承旨申景濬,同副承旨李正吾,假注書兪彦修·趙貞相,記事官兪漢謹·吳鼎源,以次侍立訖。上具翼善冠·袞龍袍,乘輿出通陽門,詣延和門外下輿乘轎,藥房都提調金陽澤,提調蔡濟恭,副提調金光國,持湯劑進伏。陽澤曰,聖體,若何?上曰,一樣矣。寢睡·水刺之節,何如?上曰,一樣矣。進御湯劑後,仍動駕,上入彰義宮後,諸臣以次退出。
庚寅九月十六日酉時,上御日閑齋。承旨入侍時,同副承旨李正吾,假注書趙貞相,記事官兪漢謹·吳鼎源,以次進伏訖。上命正吾書御製,上曰,注書出去,編次人,使之入侍。賤臣承命出,編次人蔡濟恭偕入進伏。上命濟恭讀御製,濟恭承命讀訖。上曰,提調先退,湯劑持入。濟恭承命出。上命書傳敎曰,丙戌已行慶恩國舅墓,遣承旨致祭,贈領相墓,遣內侍致祭,嗚呼,昨冬之後,初躡賓享,丙戌八月,與國舅偕來,今年望其道而來,予心何抑?遣守禦使致祭,祭文皆當製下矣。藥房都提調金陽澤,提調蔡濟恭,副提調金光國,持湯劑進伏訖。陽澤曰,日候甚寒,聖體,若何?上曰,不寒矣。陽澤曰,衣襨加厚,宜矣。上曰,予本薄着矣。上進御訖。陽澤曰,今此動駕,雖出於聖慕之無窮,日候甚寒,舊邸冷落,斯速回駕,宜矣。且編次人,旣是藥院提調則回鑾後,製下御製亦無妨矣。陽澤曰,湯劑待下敎,更爲持入乎?上曰,乘轎時當進御矣。藥房先退,承史以次退出。上曰,諸司預備。出榻敎上乘輿出舊邸門外,下輿乘轎,諸臣以次侍立訖,藥房三提調持湯劑入侍,上進御湯劑訖。上曰,同副承旨·編次人進前,李正吾·蔡濟恭進伏訖,上命濟恭讀御製,濟恭讀訖。上曰,今夜弛禁。駕前下敎仍動駕還御延和門外,降轎乘輿,上還入大內後,諸臣以次退出。
上在慶熙宮。停常參,只晝講。
藥房都提調陽澤,提調蔡濟恭,副提調金光國啓曰,昨日舊邸伸懷,深夜回鑾,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。憧憧之懷,洩舊邸而來,心少舒氣亦勝,晝講入侍。
中宮殿·惠嬪宮,藥房口傳問安。答曰,知道。
傳于金光國曰,皇恩篇奉安出去時,當祗迎承旨來詣,只入正時。
金光國啓曰,今日祗迎時承旨,當爲備員,左承旨金致讓,卽爲牌招,何如?傳曰,允。
皇恩篇祗迎罷後,政院·玉堂口傳問安。答曰,知道。
申景濬啓曰,大司憲韓光會呈辭受由,執義未差,掌令二員未差,持平二員未差,今日以監察茶時之意,敢啓。傳曰,知道。
傳于邊得讓曰,晝講爲之,儒臣傳旨,竝只推牌招,而林鼎遠撕捱過矣。申飭,其令卽爲入來。
傳于申景濬曰,內局入侍。
備忘記,傳于申景濬曰,受由承旨許遞,其代尹東昇爲承旨,待開門牌招察任,房順房。
備忘記,傳于任希敎曰,軍職今試射時朴尙謙,片箭二中,而已資窮,熟馬一匹面給,金植,片箭三中,依例加資。
傳于任希敎曰,江華留守試射放啓本,依京試射放例,該房書入。
傳于申景濬曰,趙宗鉉爲應敎,待開門牌招入直。
任希敎,以御營廳言啓曰,依傳敎,去夜則犯夜弛禁之意,敢啓。傳曰,知道。
又以左邊捕盜廳言啓曰,依傳敎,去夜犯夜弛禁之意,敢啓。傳曰,知道。
又以右邊捕盜廳言啓曰,依傳敎,去夜犯夜弛禁之意,敢啓。傳曰,知道。
又以一所巡廳言啓曰,去夜犯夜弛禁之意,敢啓。傳曰,知道。
又以二所巡廳言啓曰,依傳敎,去夜犯夜弛禁之意,敢啓。傳曰,知道。
黃海監司狀啓,開城府等官居船人權大京等渰死事。傳曰,令本道,恤典擧行。
領議政金致仁箚曰,伏以昨日之雷,又何爲而作也?聖明警惕於上,群工奔走於下,盡修省之方,無暇豫之失,宜其天心回怒,乘氣自消,而乃反譴告之不已,殆若耳提而面命,嗚呼,其何畏也?天人無間,厥理靡差,則是豈無所以而然哉?古人以置相得失,占國之安危,調元贊化,論道經邦,蓋莫非其職,而今以如臣者處之,凡庸陋劣,旣無以上補一德,衰病昏憒,又不能下整百度,訖無一言一爭有以少酬我殿下委畀之意,此其罪宜不容於誅,而殿下一味涵貸,無所處分,昊天曰,明,安得不赫然而示警也?伏乞勿拘虛文,亟許斥退,以正其不職之罪,亦願殿下,益篤聖志,益新聖德,念大學誠正之旨,體思傳中和之訓,對越之際,恒存定靜之工,振厲之中,不失寬泰之像,一思一慮一動一靜,必以是持戒,以爲弭災異迓休祥之道焉,臣無任祈懇之至,取進止。答曰,省箚具悉卿懇。衰日深氣益苶,其況此月,一倍若此,仁愛警惕,焉可已乎?凜惕二字,其亦歇後語也,輔相何有?其勉切實,可不猛省焉。安心勿辭,共濟國事。仍傳曰,遣史官傳諭
右議政金尙喆箚曰,伏以近歲收聲之月,非無轟燁之異,而未有若今秋之至再至三於旬日之間,此時淵衷之凜惕,當如何,顧今寶算,將躋於八旬,聖念,靡解於萬機,無一日宴息,無一事暇豫,太和陶勻之中,有何乖氣之致異,而仁愛之丁寧警告,諄復不已者,亦豈無所由哉?噫,人君之所與共理,惟輔相是耳。輔相之得失而國家之治亂係焉,則冒據之久,莫臣若也,尸素之愧,亦莫臣若也,前後請免之懇,輒歸應文之讓,自欺欺天,不誠甚矣,若此而其何敢上贊聖化,仰格天心也?每煩文字,雖悚瀆撓,當退不退,豈容虛縻?惟聖明,察臣情之非出飾讓,亟許策免,以幸公私,不勝祈叩之至,取進止。答曰,省箚具悉卿懇。衰日深氣益苶,其況此月,一倍若此,仁愛警惕,焉可已乎?凜惕二字,其亦歇後語也,輔相何有?可不猛惕焉。卿其安心勿辭,共濟國事。仍傳曰,遣史官傳諭。
院啓,嗚呼,天之示警,一何丁寧諄懇而反覆不已也?轟燁之異,風雹之威,反有甚於盛夏之節,臣等,昨在陪扈之班,聚首驚愕,莫省厥由,伏想殿下恐懼修省之餘,遇此非常之異,聖心警惕,當復如何?某事某應,雖近傅會,而今此警告,無異於耳提面命,至再至三,伏未知有何可畏之機,伏於冥冥,而仁愛之警,至於此也。噫,日者十過自責,莫非群下之罪,而殿下引而爲勉,六日減膳,亶出消弭之意,而殿下靡不用極,是宜天心可豫,轉災爲祥,乃反疊見而屢發者,何也?伏願聖明,察於未著,睹於未形,益勉務實之道,以答仁天戒告之至意,臣等,跡忝近密,憂愛切至,敢將未盡之蘊,略效申告之忱,惟聖明,懋哉懋哉。答曰,豈特良由否德?此月幾次若此,凜惕方深,其勉切實,可不猛省焉。
副校理李得一箚曰,伏以臣謹按,易曰,洊雷震,君子以,恐懼修省,嗚呼,今秋之雷,亦已洊矣,廼者聖心,大加惕厲,夙夜寅畏,越例而減六日之膳,發策而垂十過之責,庶幾至諴所孚,底豫天心,而仁愛之警,諄復再三者,此曷故焉?竊惟我殿下典學圖理,一念對越,殆將五紀于慈,仁精義熟,治成制定,宜若無一事之可以召災也,唯其憂勤之太過,而辭令之宣,每及於簡重,機務之獨運,而施措之發,或失於偏着,臺閣,所宜優容,而奉行苟未槪意,則詬叱而斥黜之,儒衿,所宜培植,而奏對少有失措,則繫械而僇辱之,禁夜固在國典,而向來飭敎,反致閭里之騷擾,記過雖係師律,而近者棍罰,輒連殿庭之親臨,朝廷本自無事,而大小惴慄,罔非待罪之日,刑法固宜有常,而輕重顚倒,每多莫遵之歎,以至於躁囂之飭,非不申嚴,而士夫之廉防漸乖,節儉之化,非不懋昭,而貴家之侈習轉深,內而宰相,乏恬約之操,外而守宰,多貪汚之風,以言乎國事,則姑息彌縫,以苟容爲良策,以言乎科官,則奔走鑽剌,以必得爲妙方,凡此數者去就,非群下之咎,人事之失,而臣愚死罪,不敢不歸之於萬化之源,終恐有一毫未盡於端本之要者也。伏願聖上,法思傳中和之訓,體心經涵養之工,毋徒循於應文之故事,益自軫於懋實之極工,則有可以感回乾怒,導迎休祥,允符於大易所謂恐懼修省之義也。臣,忝叨經幄,終宵繞壁,前席餘懷,退猶耿耿,慈敢略貢,惟殿下,少垂察焉,取進止。答曰,已諭政院之批矣,其勉若此,其宜益勉焉。
獻納宋鍈疏曰,伏以比年轟燁之異,多在秋冬之交,上下恬以爲常,修省率歸文具,而其丁寧誡告,未有若今月之荐疊者也。臣未知有何乖戾之氣,致此諄復之警也。嗚呼,感應之竗,影響所捷,成湯六責,甘霈立注,宋景三言,妖星卽退,我殿下敬天恤民之實,苟盡孚格之道,則仁愛示警,何若是至再三而不之止也?古人云人事修於下,則天心應於上,其要則亶在於人主萬化之源而已。臣竊瞯殿下四紀臨御,一念憂勤,凡係對越寅畏之方,靡不用極,而惟是聖心或欠於寬和,辭敎每失於嚴急,有時乎上下遑遽,景像蒼黃,屢日而始定,若曰,天人不相干涉則已,不然則惟彼順應之天,何以寧泰,不虛之災,可望消弭也哉?雖以近日事言之,罪關僕隷,嚴譴至及於該官,事在節目,督過不饒於近臣,俱係一時過中之擧,終乖聖人致和之義,臣竊惜焉。減膳停賀,寔出沖謙之至意,臨門取助,益著兢懼之盛念,而至於堂箚猛省之批,諫啓錫馬之奬,何莫非大聖人虛受之德意?然惟聖心責躬,毋忽答聖之方,實事求是,亟盡丕應之道然後,天心可以底豫,和氣可以導揚,惟殿下,惕然深省於不覩不聞之地,仰答乎無聲無臭之天焉。仍伏念臣屢叨見職,無一自效,薄譴雖卽旋宥,私義決難更冒,而適當是月,不敢爲逡巡之計,一再登筵,粗伸義分,而區區廉防,實無因仍盤礴之勢,伏乞聖慈,俯察微諒,亟命鑴遞,以安私分,千萬幸甚,臣無任屛營祈懇之至,謹昧死以聞。答曰,省疏具悉。旣諭相臣之批,其勉切實,澟惕之中,其宜猛省焉。爾其勿辭,察職。
庚寅九月十七日辰時,上御延和門外。皇恩編祗迎入侍時,行都承旨金光國,右承旨邊得讓·左副承旨任希敎,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖。上具翼善冠·袞龍袍,乘輿出通陽門外,降輿乘轎。上曰,祗迎之前,何先鼓吹乎?其止之,仍詣廷和門外御板位後,上曰,細仗鼓吹,依例爲之。上曰,奉安冊子數,下番翰林奏之,鼎源進前仰奏,祗迎訖。上親步前詣東向立,皇恩編奉過建明門後,還御板位。上曰,鼓吹及於何所而止乎?得讓曰,及於南大門外矣。上曰,翰林,今日當宿於果川乎?得讓曰,然矣。藥房三提調進伏,陽澤曰,聖體,若何?上曰,差勝矣。寢睡·水刺之節,亦何如?上曰,一樣矣。湯劑進御乎?上曰,晝講時持入,可也。上還入大內後,諸臣以次退出。
庚寅九月十七日辰時,上御集慶堂。藥房入診入侍時,都提調金陽澤,提調蔡濟恭,副提調金光國,假注書兪彦脩,編修官金聖猷,記事官吳鼎源,醫官李以楷·鄭允協·鄭允說·柳光翼·金孝儉·李長周,以次進伏訖。金陽澤曰,昨日伸懷,侵夜還宮,聖體,若何?上曰,一樣矣。寢睡·水刺之節,亦何如?上曰,亦一樣矣。陽澤曰,中宮殿氣候,若何?上曰,一樣矣。惠嬪宮氣候,何如?上曰,安過矣。王世孫氣候,何如?上曰,亦安過矣。陽澤進湯劑,上進御曰,自今兩貼爲之,可也。上曰,御製持來乎?濟恭曰,持來矣。上命讀奏,濟恭讀奏訖。陽澤請診候,上曰,爲之。李以楷入診曰,脈候左右三部〈調〉均,而滑體亦少勝矣。諸醫皆如以楷所對,陽澤曰,仰聞玉音,猶有欠失之節矣。上曰,過初度後,醫官則雖曰,勝矣,而以予自量之氣,似爲落下幾層矣。雖臥此,疑是會祥殿,不辨其東西南北之時,多矣。濟恭曰,卽今玉音,雖一時之欠失,臣以二十年前所仰聞玉音,少無減矣。陽澤曰,立敎篇甚浩大,分以二次進講,似好矣。小不害於講體矣。上曰,予之痰氣殆同子龍一身都是膽也。陽澤曰,連進湯劑,則咳嗽自可解矣。上曰,湯劑更持入,可也。陽澤進湯劑,上進御訖,諸臣退出。
庚寅九月十七日巳時,上御集慶堂。晝講入侍時,知事元仁孫,特進官李思觀,參贊官任希敎,侍讀官李得一,假注書趙貞相,編修官金聖猷,記事官吳鼎源以次進伏訖。上親講小學自子思子,至學記訖,得一讀奏訖。上曰,文義陳之。得一曰,天命之謂性,率性之謂道,修道之謂敎,其實性道敎同出於一源,天人相與,實爲昭昭,中庸曰,天視自我民視,天聽自我民聽,方今收聲之月,仁愛之警,轟轟燁燁,伏願益加聖念,克軫天人相與之機,俾盡中和位育之工,宜矣。上曰,文義,好矣,當體念矣,同經筵奏之。仁孫曰,則天命之則字,顧諟天命之顧字,明明德之明字,聖人下字之義,好矣,伏願留念焉。上曰,所奏,好矣,特進官陳之。思觀曰,性道敎三字,留念,好矣。上曰,參贊官陳之,希敎曰,臣則別無所見,而知經筵所奏,誠好矣。上曰,所對,好矣。藥房入侍,經筵以次先退。
庚寅九月十七日酉時,上御集慶堂。藥房入侍時,都提調金陽澤,提調蔡濟恭,副提調金光國,假注書兪彦修,編修官金聖猷,記事官吳鼎源,以次進伏訖。陽澤曰,午間聖體,若何?上曰,一樣矣。陽澤仍進湯劑,上進御訖,命書慶恩國舅墓,遣承旨致祭祭文,又命書贈領相墓,遣內侍致祭祭文,又命書鰲興府院君墓,遣守禦使致祭祭文,命濟恭讀奏校整訖。上命書曰,祭文三張製下日字,皆問于本家,便宜爲之,皆將臣,一則獻官一則主人,皆令仍佩往來焉。出傳敎諸臣退出。
上在慶熙宮。停常參,只晝講。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,次對同入焉。
中宮殿·惠嬪宮,藥房口傳問安。答曰,知道。
備忘記,傳于任希敎曰,此時豈敢便休?次對進定於今日,兼爲晝講,而經筵特進官,以備堂兼焉。
任希敎,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
申景濬啓曰,大司憲韓光會三度呈辭未下,執義一員未差,掌令二員未差,持平二員未差,今日以監察茶時之意,敢啓。傳曰,知道。
任希敎啓曰,大臣·備局堂上,依下敎來待矣。傳曰,引見。
申景濬啓曰,預備兼春秋柳翰,身病猝重,勢難察任,今姑減下,其代,令該曹,卽爲口傳差出,何如?傳曰,允。
吏曹口傳政事,兼春秋單李有喆。
備忘記,傳于申景濬曰,入建功,提調休。
任希敎,以兵曹言啓曰,北所衛將牒報內,西墻四軍堡西邊大松一株,去夜引風折破云,令該曹䂨去之意,敢啓。傳曰,知道。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于任希敎曰,今日是請由之日乎?苦矣。
左議政韓翼謩箚曰,伏以臣,公議甚嚴,不可以冒昧,廉防至重,不可以放倒,猥上辭本,仰瀆崇嚴,雖其誠淺辭拙,無足仰格,庶幾天從人欲,有願必遂,不自意半夜宣批,恩言鄭重,慰藉之厚,責勉之隆,兩越常例,庸陋如臣,何以得此於君父?臣於是,感與愧竝,淚交汗下,誠不知置身之所也。嗚呼,仁愛之天,警告頻仍,上下驚懼,修省是急,論思之列,首陳消弭之策,而一則曰,四維之不張也,一則曰,大臣之馴致也,細究指意,自有所歸,夫以臣之駑劣,叨竊至此,至於正己正人,古大臣之事,雖不敢擬議其萬一,去就之間,猶不欲全然放忽,而卒未免爲辱百僚於捐恥之域,譏切之意,至發於公論之地,其羞當世而辱朝廷,誠大矣。臣雖無似,問其職則大官,殿下曷嘗見名以大臣,得此目於人,而不思所以自處者乎?此臣所以屢煩籲呼,不自知止,分甘於瀆撓〈擾〉之誅者矣。伏惟殿下,天地於臣,父母於臣,臣情到此,豈不哀矜而曲遂之耶?日來荐雷之異,亦未必不由於臣身之至此苟蹲,而策免之懇,亦近古事,有未暇竝陳,伏乞聖上,諒臣情之至危,察臣言之非飾,亟行鐫遞,仍降咸譴,公私不勝兩幸,臣無任戰恐祈懇之至,取進止。答曰,省卿之懇,初箚已答,一何若此?旣諭領右相,於卿何有?予則曰,卿之尋箚,其亦時乎?今予之心,輔相若此,輔相若此,予何堪乎,卿止箚視事然後,食可便而寢可便,予何多諭?卿須思其君之日衰,顧國事之日墜,安心視事焉,是豈逾於頃者候班乎?卿須諒焉,卿須諒焉。
江華留守黄景源疏曰,伏以臣父母墳墓,在於京畿長湍地,昨年赴任事,本府賑事方急,不得省掃,及至今年,以城役,不敢離營,臣先壟,只隔一水,松樹相望,不勝霜露之感,冒陳情私,上瀆聰聽,伏惟聖明,特賜恩暇,俾省先壟,以伸至情,千萬幸甚,臣無任激切屛營祈懇之至,謹昧死以聞。
吏曹參議李命植疏曰,伏以孝思克伸於陵園,擧切瞻羽旄之喜,令辰已過於誕彌,普深祝岡陵之誠,臣恭參路左送迎之列,大庭起居之班,又於昨日,隨登文陛,獲近耿光,懽欣榮忭,曷有其極?仍念臣試院竣事之日,伏奉三銓除旨,區區情蹝,實有冒應之勢,復命義重,參班情切,他不暇顧,昧然出肅,今則義分粗伸,始可以言其私矣。臣於夏間,叨居是任,重被臺論,旣遞之後,又以贈職事,洊蒙恩罷,一入銓而速抨,僨事如此,臣之不堪是職,卽此決矣。蓋貤贈之際,非不欲十分詳愼,而只信前贈之華美,不復致思,循例加秩,疏謬之失,尙今自訟,一時恩譴,臣不敢擧爲撕捱之端,若其惶蹙,則固萬萬矣。至於臺臣之以政望唱批時,首副換認之誤爲言者,雖非當着,政官之案,責之以不審,臣固不辭矣。又不可以主管之在右僚,自諉而自恕,其儱侗昏憒四字之目,下語甚緊,似非專指此事,苟使臣,非眞箇儱侗昏憒,而彼乃强加題目,則抑別有所由然而然耶?況臣十年貞疾,形殻雖存,精神已索,耳目不聰利,心識自覺茫昧,彼所云云,誠是實際,臣固甘心喜聞,惟其如是也。故其不可堪之實,尤知其灼然矣。臣本人微望輕,根孤植弱,銓衡淸要之職,自顧不稱,誠宜獲全微諒,初不出脚,而怵義懷惠,不能堅咫尺之守,一再參政,而果致狼狽,莫非臣所自取,追思惶愧,無面可顯,今若夤綠倖會,淟認蹲據,則是眞冒進無恥之人也。臣雖汚下,豈忍爲此?伏惟聖明在上,無物不遂,凡於廷臣進退之際,靡不察其情勢,全其廉隅,盡禮使之道,臣拙訥之言,雖不足仰孚體下之仁,反有所俯諒,終朝褫鞶之許,不待臣辭之畢矣。伏願聖慈,亟命鐫削臣職名,仍令選部,勿復檢擧於銓望,以重臺議,以安私分焉。臣無任含恩訟罪戰灼祈懇之至,謹昧死以聞。答曰,省疏具悉。其於平事,已不當着於銓官,此已毛將焉傅者也,而其數字料外之斥,於爾亦何有哉?旣起居已入侍,以毛將焉傅我何有者,強以爲嫌,不亦過乎?爾勿辭,其察職。
副修撰徐有元疏曰,伏以陵園展禮,聖體安康,臣民慶忭,曷有其極?仍念臣母年紀衰邁,素多疾病,居常凜凜,不離床笫,臣以孑然一身,實無離側供職之望,而番次苟艱,未敢言私,抑情就直,已至多日,憂慮憧憧,日深一日,卽接家信,則臣母宿病之外,重添毒感,夜來諸症一倍增劇,寒熱交作,飮啖全廢,雜試藥餌,少無應效,家人驚惶,促臣來護,臣聞來,方寸焦灼,按住不得,情私所迫,未暇緩聲,玆敢忙陳短章,徑出禁扃。伏乞聖慈,俯賜矜察,亟許鐫免,仍治臣罪,以便救護,以肅朝綱,不勝幸甚,臣無任屛營祈懇之至,謹昧死以聞。答曰,省疏具悉。爾其勿辭,護焉。
開城留守趙重晦疏曰,伏以陵園禮展,聖孝克伸,誕彌節回,寶籙冞深,臣民慶忭,曷有其極?仍伏念臣父母墳山,在於陽智地,久曠省掃,霜露增感,臣於春間,蒙恩陞秩,猥叨留府,所宜援例陳懇,卽行榮掃,而連仍公私事故,有所未遑,且於秋後,有事先壟,非臣躬往,無以照管,屢煩乞暇,亦所不敢,挨待遲延,以至于今矣。顧此居留之任,與外職有異,雖於赴任之後,上京請由,已多前例,玆敢略陳短章,仰暴微懇,伏乞聖慈,俯諒情私,特許恩暇,俾得往掃塋壟,以伸人子至情,千萬幸甚,臣無任屛營祈懇之至,謹昧死以聞。答曰,省疏具悉。卿其依請往省焉。
慶興君栴疏曰,伏以臣,猥忝屬籍,濫蒙天地之洪造,前後恩私,罔非踰涯,乃者節使之任,歸於臣身,顧玆專對體重,非如臣蟣蝨之微,所可堪承,豈意聖朝簡畀於臣耶?臣聞命驚惶,罔知所出,只以縮伏彌月,恭俟公議,而駁正之論未聞,拜表之期已迫,臣於是,不得不治任以待,而臣心惶悶,實莫省所以自措也。第伏念臣,待罪宿衛之任,久曠省掃,條已隔歲,今當萬里之行,霜露之感,到此益切,臣之父母墓,在於永平之地,倘蒙恩暇,往掃於未辭陛之前,其爲幽明之感,當復如何?且臣曾祖仁興君墓,與祖朗善君墓,亦在永平地,而其間相距不過十里之地,一體歷掃,亦有前例之可據,玆敢援例仰瀆,伏乞天地父母,俯賜鑑諒,特許歷省,以伸至情,千萬幸甚,臣無任屛營祈懇之至,謹昧死以聞。答曰,省疏具悉卿懇,卿其依請往省焉。仍傳曰,仁興君墓拜掃時,澆奠床備給。
奉敎兪漢謹疏曰,伏以禮展陵園,克伸聖孝,節屆誕彌,載騰華祝,臣民慶忭,曷有其極?仍竊伏念臣本以無似,猥忝簪筆,叨侍香案,于今一年矣。一身榮耀,莫非恩造,而前後念舊之敎,屢及於臣父,臣常感泣隕越,莫知所以自措也。臣方以赤裳曬史事,祗奉成命,今將辭陛,而臣父墳山,在於忠淸道洪州地,今臣所經官路,只隔數舍,松楸入望,霜露增感,倘蒙聖上鍚類之恩,獲遂歸時歷省之願,則幽明之感,當復如何,從前史官之作此行者,路經先壟,不甚迂回,則陳情蒙許,不止一再,玆敢援例哀籲於孝理之下,伏乞聖明,俯垂矜察,特許臣竣事歸路,歷掃父墳,以伸人子至情,千萬幸甚,臣無任屛營祈懇之至,謹昧死以聞。答曰,省疏具悉。爾其依請歷省焉。
庚寅九月十八日辰時,上御集慶堂。藥房入診,晝講兼行次對,大臣·備局堂上同爲入侍時,藥房都提調金陽澤,提調蔡濟恭,副提調金光國,知事李景祜,特進官金孝大,參贊官任希敎,侍讀官李得一,假注書趙貞相,編修官金聖猷,領議政金致仁,右議政金尙喆,戶曹判書金時默,司直具善復,禮曹判書洪名漢,事變假注書李敏佐,醫官李以楷·鄭允協·鄭允說·柳光翼·金光國·金孝儉,以次進伏訖。上親講小學自孟子曰,人之有道也,至子夏曰,賢賢易色訖,得一讀奏訖。上曰,文義陳之。得一曰,敬寬二字,乃是聖人用工處也,非敬無以敷敎,非寬無以待衆,大舜命契之際,必以敬字寬字者蓋以此也,伏願留念焉。上曰,敬字寬字皆有味矣,所陳誠是,當體念矣,知經筵陳之。景祜曰,天生烝民,有物有則,則者,卽五敎也,經曰,惟皇作格,又曰,皇建其極,人君,當導率烝民而建極于中,則黎民,自當順其則矣。伏願留念焉。上曰,所奏,是矣,當留念矣,特進官陳之。孝大曰,臣別無所奏矣。上曰,參贊官陳之。希敎曰,諸臣已奏,別無更陳矣。經筵先退,致仁曰,聖體,若何?上曰,差勝矣。寢睡·水刺之節,亦何如?上曰,一樣矣。陽澤進湯劑,上進御訖。陽澤曰,診候,宜矣。上曰,診之。以楷入診訖,奏曰,脈候左右三部調均,活體差勝矣。諸醫以次診候訖,所奏皆如首醫,藥房先退。上曰,戶判入來乎?致仁曰,入來矣。上曰,度支所納之穀,幾石來乎?時默曰,七百餘石矣。上曰,左相何不入來乎?致仁曰,今日欲上箚子云矣。致仁曰,臣伏見對越之聖心,夙宵憧憧,出尋常萬萬,而近來轟燁之警,輒見於收聲之月,此非聖躬之或有差失,如臣不肖無狀,冒據首席,百無一能,仁愛之警,咎在於臣,伏願斥退,更卜賢輔,以謝天譴,宜矣。上曰,吾言,卿爲之矣,咎在予躬,於卿何有?且賢德,何處得來乎?尙喆曰,如臣無狀,伴食黃扉,弭災之策,惟在於斥退臣身矣。上曰,此則寡躬當之矣。尙喆曰,此實上下交勉之時,而聖念太過矣。上曰,右相所奏懇矣。命承旨讀平安監司年分狀啓訖,致仁啓曰,此平安監司趙曮災實分等狀啓也。平壤等十六邑,置之稍實,嘉山等十九邑,置之之次,郭山等七邑,置之尤甚,仍以爲新還,申飭準捧,而黍粟禾穀,均被全災,本色準捧,其勢誠難,尤甚邑折半,之次邑三分一,以相當精實穀,依準折代捧舊還,旣有廟堂酌定之敎,與新還,一體督納,推奴徵債,限明秋防塞事,請令廟堂稟旨分付矣。分等依狀請施行,而大抵今年穡事,田農不如畓農,以本道言之,淸北尤可悶矣。還穀代捧,雖有弊端,民情所切,亦不可不念,尤甚邑三分一,之次邑四分一,以精實穀,依準折許其代捧,使之待明秋還作本色,新還及舊還中朝家酌定之數,自當及期準捧,非所可論,至於推奴徵債,最爲擾民,許令限來秋防塞爲宜,以此分付,何如?上曰,依爲之。出擧條致仁啓曰,安州南塘城事,旣承下敎,開春將臣看審後,當更稟處,而平壤中城改築當否,亦宜有明白知委矣。上曰,使之改築,可也。致仁曰,凡事每因忙後錯了,此城之旋卽頽圮,亦以此也,臣意則依江都城例,不必以速築爲主,今年築幾步,明年又築幾步,而無論甓石,務從堅緻,限以五六年,漸次訖役,則好矣。上曰,所奏誠是,以此分付可也。出擧條致仁啓曰,此幼學李堉,以其五代祖贈領議政忔請諡事上言,而該曹以事在百年前,請令廟堂稟處而啓下矣。李忔,當丁卯之難,抗疏斥和,又於己巳辨誣之行,航海朝京,終能伸暴,不幸未返而奄忽,可謂死於王事矣。皇朝特賜殯斂之具,又遣官諭祭,恩數甚隆,此則載於先正臣文集,但其上言中,有其時贈諡之命云,而公私文籍旣無可據,且有違於法文贈諡之例,則只憑後孫之言,遽施重典,殊涉未安,今姑置之,更俟徵信文字而稟處,何如?上曰,依爲之。出擧條時默啓曰,今此都監所用米布,就乙亥年七陵碑役時取用米布中,磨鍊七分一,木六同十四疋,米七十五石取用,而木則,以兵曹木,米則戶曹惠廳,分半取用,何如?上曰,依爲之。出擧條時默啓曰,在前碑役都監雜物及分定,例自畿邑擧行,而今番則自京擧行,以除民弊,堂郎以下員役往來時供饋等節,廚傳有弊,亦令戶惠廳,磨鍊糧饌,何如?上曰,依爲之。出擧條時默啓曰,碑閣基址,臣等,明日當爲奉審,而始役之後,則堂郎可以輪回往來矣。此是城外咫尺之地,依近例,除辭朝除騎馹,往來陵役形止,例爲狀啓,而今番則以草記擧行,何如?上曰,依爲之。出擧條名漢啓曰,敬陵表石,不書王后誕年,誤書日月,故戊寅年,以前頭碑役時改刻事稟定矣,今番碑役時擧行乎,前頭碑役時擧行乎?上曰,前頭碑役時擧行,可也。出擧條名漢又啓曰,各陵碑本,或只書崇禎紀元後幾年,而不書年月,或書年月,今番則何以爲之乎,上曰,書年月,可也。出擧條名漢又啓曰,五陵表石前後面草圖書,戊寅年,已爲啓下本曹,而今已年久,今番則只一陵擧行,草圖書,更爲入啓乎?上曰,以前例用之,勿爲書入,可也。出擧條致仁曰,向來韓光會都憲,代武所試官仰稟時,臣別無用意,偶然仰對,而一重臣,於稠座中,詬斥臣身,不勝駭歎矣。上曰,怪矣,誰也?致仁曰,聖上,旣已下詢,何敢隱諱耶?重臣則乃元仁孫也。上命書傳敎曰,今聞大臣引嫌,聞甚駭然,大抵近者,堂陛不嚴,紀綱日墜,今者此事,亦由於此,領相謂以自已其雖爲嫌,旣聞之後,關係國體,不可不飭,左參贊元仁孫,特施不敍之典。致仁曰,同福縣監金載均,一司未署經之故,尙未辭朝云矣。上命書傳敎曰,同福縣監金載均,一司旣已署經云,一司除署經,其令今日辭朝。又命書傳敎曰,中官朱好一,莫重啓下,楹外爲之,投納楹內,此輩此習,不可不懲,越俸三等。藥房三提調持湯劑,更爲入侍事。出榻敎宋鍈啓曰,請還寢鍾城府爲奴罪人天大酌處之命,依律處斷。上曰,勿煩。措辭見上又啓曰,請黑山島爲奴罪人五得,依律處斷。上曰,勿煩。措辭見上又啓曰,請爲奴罪人仲義,依律處斷。上曰,勿煩。措辭見上備局先退,承史以次退出。
上在慶熙宮。停常參·經筵。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,憶甲戌心萬億,入建功,明入侍。
中宮殿·惠嬪宮,藥房口傳問安,答曰,知道。
申景濬啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
任希敎,以兵曹言啓曰,今九月十八日,海州居軍牢金㗡乭伊稱名人,自興化門入來,差備門外撃錚,依例令攸司治罪,當該守門將金衡一,依定式推考,何如?傳曰,允。
邊得讓,以貞陵表石營建廳言啓曰,臣等,本月十九日,率相地官韓命鵬,馳詣陵所,與本陵參奉兼監役官吳載紹,奉審碑閣基址,自陵上左邊艮方外階下,以木尺尺量,則二百七尺,丁字閣左邊壬方,五十三尺三寸,壬坐丙向之地,泛鐵擇定矣。碑閣營建吉日,令該曹推擇,以爲及期擧行之地,而碑閣基址後面妨礙處,中檜木一株,小檜木二株,始役日䂨伐之意,敢啓。傳曰,知道。
李正吾,以戶曹言啓曰,盤松坊碑閣,令戶郞朗春秋奉審有頉處,卽爲修補事,曾有傳敎矣。發遣本曹郞廳奉審,則北墻所蓋,女防草捌張,夫防草參張破傷,卽令修改之意,敢啓。傳曰,知道。
任希敎,以文臣朔試射試官望筒。入啓。傳曰,安徐。
金光國,以宗簿寺官員,以提調意啓曰,茂朱赤裳山城,國朝御牒·璿源譜略·璿源錄奉安及寶閣曝晒事,提調臣韓光會,明日當爲辭朝,而時無職名,令該曹,口傳付軍職,何如?傳曰,允。
兵曹口傳政事,副司直韓光會。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
上在慶熙宮。停常參·經筵。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,依下敎率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,祗迎時入侍焉。
中宮殿·惠嬪宮,藥房口傳問安。答曰,知道。
大司憲未差,執義未差,掌令二員未差,持平二員未差。
備忘記,傳于邊得讓曰,今日祗迎儀注安徐,侍衛入直時刻依前,禮判入侍。
備忘記,傳于邊得讓曰,文臣宜勸儷文,今日朔試射代,便殿,當製述試取,儀注侍衛安徐,試官,金判府事·徐命膺·李潭·李命植·李壽鳳·李在協·具庠·承旨·同副,入侍時刻,待下敎只入正時,只抄知製敎人應製。
備忘記,傳于邊得讓曰,知製敎被抄,在京人應少,通政·通訓守令應製,若此堂試官共入參,其代李最中·兪彦民·李惟秀·韓必壽爲試官,只在京人爲之。
傳于邊得讓曰,祗迎後當卽爲之,以此擧行。
傳于邊得讓曰,試官徐命膺,代騎判李潭,代尹東暹爲之。
傳于邊得讓曰,尹東暹,代提調蔡濟恭爲之。
金光國,以吏曹言啓曰,今此貞陵告由祭大祝,以前校理李命勳塡塡差,而時無職名,令該曹口傳付軍職,何如?傳曰,允。
尹東昇,以賑恤廳言啓曰,去八月十七日傳敎據,漂風日本人中壯洞京邸吏金春成處,米五斗題給之意,敢啓。傳曰,知道。
傳于申景濬曰,司譯院今番初試入格人,明日開門時待令事,分付。
金光國啓曰,今月二十日,右議政金尙喆,京畿長湍地父母墳掃墳呈辭,傳給由馬,澆奠床備給。
任希敎,以右邊捕盜廳言啓曰,去夜犯夜人無所捉,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
以承傳色口傳下敎曰,莫重御製都文所載冊,不置於當置處,中官申益善·金麗澤,放逐鄕里,卽日渡江事,分付京兆。
黃海監司洪良漢疏曰,伏以陵園禮展,聖孝罙光,樞虹節回,景福益臻,慶溢宗祊,歡均朝野,臣適滯外藩,未趨起居之班,只切耿結之忱,臣猥以無似之質,偏蒙特達之眷,簡自近蜜之列,授以方臬之重,臣受任以來,夙夜兢懼,常恐當事僨誤,仰累則哲之明,乃者南大池疏濬之命,實出我聖上重民食開水利之盛意,臣謹遵成命,分劃近邑,使之調赴役丁,修復舊跡,而幅員至廣,民力爲限,雖已綽略了事,猶未深鑿高築,臣方罪悚,祗俟處分,忽於千萬意外,伏奉本月初十日特下兪音,恩綸遠宣於海陬,殊錫又侈於廐乘,瞻聆所及,榮動一路,臣誠驚惶霣越,罔知攸措,跪擎紫泥,手挈彤絆,遙望雲天,以首頓地,自不覺感涕之無從也,惟此濬池之役,旣出宸衷之特斷,終賴列邑之效力,臣則不過奉行指揮而已。有何絲毫勞貰之可言,而恩褒遽出於不虞,寵賂乃及於罔功,不但微躬靦汗之極,恐違聖朝嚬笑之節,敢此冒入文字,仰暴忠懇,惟聖明,深軫愼惜之方,俾免倖濫之罪,不勝萬幸,臣於此際,伏見憲臣筵啓,乃以日前行幸時,本道民人,敢爲伏訴於輦路者,論臣宣化之責,請以問備之罰,臣不勝瞿然自訟之至,遐鄕民習之頑蠢,未有甚於近日,臣自待罪本曹,粗嘗有意於糾正,而才短厲俗,威乏戢奸,今此愚民濫越之擧,乃在微臣屬部之內,不善導率之責,實無以自解,規警之言,旣發於司直,重推之譴,猶近於曲貸,雖伏蒙聖度寬大,開釋備至,而區區廉愧,何敢晏然自恕乎?玆又不避瀆擾之誅,敢陳瘝溺之失,伏乞聖明,俯垂諒察,明降威罰,以爲人臣不職者之戒焉,臣無任踧踖俟罪之至,謹昧死以聞。答曰,省疏具悉。卿爲守令,合德已樹功,今道臣,南池亦殫誠,錫馬之典,焉可已也?例已知,勿辭焉。
昌城尉黃仁點疏曰,伏以臣之老母,將赴臣兄仁廉金化縣任所,而年近七旬,精力衰敗,不病而長事床褥,道途雖不甚遠,跋涉恐多失宜,在臣情理,固當扶護而往,第臣,名存朝籍,不敢擅行,玆不得不冒死陳懇於天地父母之前,伏乞聖慈,俯垂矜察,特許往返,俾伸至情,千萬幸甚,臣無任屛營祈懇之至,謹昧死以聞。答曰,省疏具悉。卿其依請往來焉。仍傳曰,給由馬。
庚寅九月二十日辰時,上御延和門外。香祗迎入侍時,行都承旨金光國,左承旨尹東昇,右承旨邊得讓,左副承旨任希敎,右副承旨申景濬,同副承旨李正吾·假注書兪彦脩·趙貞相·編修官金聖猷,記事官吳鼎源,以次侍立訖。上具翼善冠·袞龍袍,乘輿出通陽門,降輿乘轎,至延和門外,仍詣板位祗迎訖,仍親步詣建明門,香祝遠過後乘轎,命注書往考齊陵昇遐年月,彦脩承命出,奉考以奏。上命東昇書傳敎曰,追惟國初,豈云陵官奉香?何敢便臥?況惠和門外,今方豎碑於豐德,亦何敢慢?莫云陵官奉香,心則隨此,獻官以下諸執事,其令致敬,祭物亦爲精備,該房承旨隨詣奉審看審以來,藥房都提調金陽澤·提調蔡濟恭·副提調金光國,持湯劑入侍。陽澤曰,聖體,若何?上曰,一樣矣。寢睡·水刺之節,亦何如?上曰,一樣矣。進御湯劑訖,上曰,齊陵潛邸,是松京穆淸殿乎?東昇曰,然矣。又命書傳敎曰,今逢初度月,已踰初度日,而今日祗迎豐德傳香,追憶壬申以前事,此誠料表,嗚呼,朔少晦日,雖逢此辰,何賀何賀?噫,丁丑前年誕彌日,微忱何抑,微忱何抑?今予以日干支爲年,且其日干支,壬申也,其日朔香祗迎,令禮房隨獻官奉審復命後,當回內,禮房知悉,儀注安徐,侍衛只入直,只入正時,其皆依前。東昇曰,禮判來待矣。上曰,入侍。名漢進伏。上曰,康陵豎碑乎?名漢曰,豎碑矣。上又曰,寧越莊陵豎碑乎?名漢曰,豎碑矣。禮判先退,上還入大內後,諸臣以次退出。
庚寅九月二十日巳時,上御集慶堂。文臣·堂上·堂下·製述,入侍時,同副承旨李正吾,假注書趙貞相,編修官金聖猷,記事官吳鼎源,以次進伏訖。上曰,製述人齊到後入庭,故差晩,爲先來到者入庭,試官亦令入侍焉。賤臣承命出,製述人先到者,依傳敎入庭,試官金陽澤·李景祜·蔡濟恭·兪彦民·韓必壽偕入進伏訖。上曰,先入者姓名,注書出去知入,賤臣承命出,知秦訖。上曰,使引儀先呼唱,可也。上曰,注書出去,知製敎外,闕內入直文臣,皆令入庭,賤臣,承命知委,還入復命訖。上命必壽書題,仍命正吾懸題訖。陽澤曰,昨日湯劑,未得入侍,下情不勝抑鬱矣。湯劑又爲進御,何如?曰,提調出去持入,可也。濟恭承命持入,上進御訖。上曰,四術·四敎春夏詩書·秋冬禮樂之義好矣。陽澤曰,然矣。命試官先退,又命正吾書黃海監司疏批,昌城尉疏批訖,又命讀鄕試榜目。上曰,少退,收券後更稟。諸臣承命少退,收券後,招承傳色微稟。上曰,承史先入侍。承旨李正吾,假注書趙貞相,編修官金聖猷·記事官吳鼎源以次進伏訖。上曰,試官亦令入侍。賤臣承命出,與諸試官,偕入進伏訖。上曰,金判府進前,陽澤進前。上曰,莫重御製序文,俄者中官,不置於當置處,放倒床下,不覺蹶然驚起,胸膈抑塞,中官雖已處分,初欲不進水刺矣,更考則厥冊適不載序文,以此心少舒矣。水刺庶可進矣。陽澤曰,此雖出於聖孝之靡,不用極矣,而亦涉太過矣。上曰,予亦知其過矣,而不能自抑矣。上曰,試券入之,必壽先讀訖,又命彦民讀之,合考訖,仍柝封,李得一居第一,李在協爲之次。上命書傳敎曰,居首校理李得一,半熟馬一匹,之次副司直李在協,兒馬一匹賜給,白文呈券人推考,藥房提調持湯劑,更爲入侍,上進御訖,諸臣以次退出。
上在慶熙宮。停常參·經筵。
藥房都提調金陽澤,提調蔡濟恭,副提調金光國啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。其將八日,是何日乎?追慕倍,氣何諭乎?下敎時入侍焉。
中宮殿·惠嬪宮,藥房口傳問安。答曰,知道。
任希敎,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
大司憲未差,執義未差,掌令二員未差,持平二員未差。
傳于金光國曰,內局入侍。
金光國,以弘文館言啓曰,本館下番,連日闕直,副修撰徐有元,由限已過,卽爲牌招入直,何如?傳曰,允。
備忘記,傳于金光國曰,休然後心可弛,入建功卿等休。
備忘記,傳于申景濬曰,追慕倍,氣則勝,此時若此,宜用時,其將六貼乎,此後只二貼事,?令內局知悉。
備忘記,傳于申景濬曰,凡還文字太過,以勝時三貼下敎觀也,宜用時,卽脈弱時,而今者三貼宜用字,若此則日何三貼乎?以此觀之,此時亦宜用時乎?且其此亦唯允,其稟承旨,特解其任。
備忘記,傳于申景濬曰,李惟秀爲承旨,牌招察任,房順房,三院副提調例兼。
吏曹口傳政事,以吳載紹爲司饔奉事,金復根爲司宰奉事,李堯八爲穆陵參奉,辛受采爲貞陵參奉。
邊得讓,以貞陵表石營建廳言啓曰,禮曹判書臣洪名漢,佐郞臣李翼祥,今二十一日,進詣陵所,當日曉頭,先行告由祭,午時與本陵參奉兼監役官吳載紹,眼同,頃日相地官韓命鵬所占碑閣基址置標處,更爲奉審後,一邊開基始役,負土豎築之役,依前規以陵軍使役,而碑閣所入材木,自京劈連,今方運致陵下,籠臺以下各樣石物,已爲運致陵下,故亦爲嚴加董役,使役募軍,依近例量宜雇立,碑閣基址妨礙處中檜木一株,小檜木二株斫伐事,頃已草記蒙允矣。一體斫伐之意,敢啓。傳曰,知道。
申景濬啓曰,內醫院官員,以都提調意啓曰,駝酪粥,自十月初一日,當爲封進,依例擧行事,預爲分付,司僕寺之意,敢啓。傳曰,知道。
李正吾,以漢城府言啓曰,中官申益善·金澤麗,放逐鄕里,卽日渡江事,命下矣。依傳敎,中官申益善·金澤麗,放逐鄕里,卽日渡江之意,敢啓。傳曰,知道。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
黃海監司狀啓,長淵居朴成己等渰死事。傳曰,令本道恤典擧行。
庚寅九月二十一日巳時,上御集慶堂。藥房入診入侍時,都提調金陽澤,提調蔡濟恭,副提調金光國,假注書兪彦脩,編修官金聖猷,記事官吳鼎源,醫官李以楷·鄭允協·吳道炯·鄭允說·金孝儉·李長周,以次進伏訖。陽澤曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。陽澤進湯劑,上進御訖。陽澤曰,近日饌物,何如?上曰,無可食之物矣。陽澤曰,汁醬當內入乎?上曰,入之可也。陽澤曰,半乾全鰒,自前此時進上矣,亦當分付上納乎?上曰,依爲之。陽澤請診候,上曰,爲之,可也。李以楷曰,脈候左右三部均矣,而滑體亦少勝。諸醫皆如以楷所對。上曰,二更二點就寢而覺之,則纔爲二更五點矣。陽澤曰,夜方長矣。上曰,頃於米帛之給,崔始崙見漏矣。仍命書曰,今番米帛題給,崔始崙漏云,令該曹,一體題給。出傳敎上曰,崔始崙,年幾何?陽澤曰,將爲九十矣。上曰,其年陋矣。陽澤曰,聖化所沾,何陋之有?上命召譯院初試生徒等,各使講奏譯語,至童蒙李漢相,上命書曰,頃者舊闕,見年滿童蒙勸婚,今日召見譯院初試人,其中李漢相,卽十七歲童蒙,其令該曹,依頃日例,婚需題給,令該府,勸而成婚後草記。出傳敎上曰,八十四歲初試,豈不怪乎?仍命書曰,今番小科初試一人之年,東堂初試一人之年,皆踰八十,而八十初試,今始初聞。噫,以干支雖爲歲,於數予歲莫知,故蒙然而見,今乃覺焉。嗚呼嗚呼,此丁卯·戊辰生二人,今何爲大小科初試?部民賜帛,況此乎?初則小科小試人,其時能登道乎?問啓問候之批,已諭此人,以予之心,何況今月,等待會試乎?予欲見予欲見,此兩人,令銓曹,依近者例,次次陞付齋郞,卽爲備擬,其令登途謝恩,上來時,令所經諸郡,給糧饌,以示予憶兩歲尊其年之意,若有子孫,其令隨來。出傳敎上曰,提調其令入來,提調蔡濟恭,持湯劑,更爲入侍,上進御訖,命光國讀奏東堂科作,武科江原道榜目。陽澤曰,右相受由有日,而日昨以呈辭之紛紜,有下敎,故情勢難安,不得下去云矣。上曰,此則過矣,其令下去,宜矣。諸臣以次退出。
上在慶熙宮。停常參,只晝講。
神懿王后忌辰,齋戒。
藥房都提調金陽澤,提調蔡濟恭,左承旨尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,一樣。講對入侍。
大殿·中宮殿·惠嬪宮·嬪宮,政院·玉堂口傳問安。答曰,知道。
世孫宮誕日,政院·玉堂單子問安。答曰,知道。
中宮殿·惠嬪宮,藥房口傳問安。答曰,知道。
大司憲未差,執義未差,掌令二員未差,持平二員未差。
傳于李正吾曰,正一品宗班,皆令留在。
備忘記,傳于任希敎曰,相臣·備堂旣來,次對進定於今日,兼爲晝講,林鼎遠敍用爲應敎,牌招備員,入侍時刻,待下敎只入正時。
任希敎啓曰,大臣·備局堂上,依下敎來待矣。傳曰,引見。
備忘記,傳于李正吾曰,頃者之批旣諭,試官亦入侍,則於副提擧,何敢若此?李惟秀特解見任,其代金應淳除授,牌招察任,房順房,三院副提調例兼。
備忘記,傳于李正吾曰,鄭運維爲承旨,牌招察任,房順房,三院副提調例兼。
傳于任希敎曰,左承旨·同副承旨入侍。
鄭運維啓曰,今日殿座時,承旨當爲備員,而左承旨尹東昇,纔已出去,牌招,何如?傳曰,允。
任希敎,以兵曹言啓曰,昌德宮·昌慶宮差備內窓戶,令戶兵曹郞廳,春秋摘奸事,曾有傳敎矣。依例發遣本曹郞廳,與戶曹郞廳,眼同摘奸之意,敢啓。傳曰,知道。
任希敎,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
以承傳色口傳下敎曰,林鼎遠爲副應敎,一體牌招察任。
以承傳色口傳下敎曰,皇恩錄有奉考事,崇政殿當殿座侍衛置之,承旨以時服,依頃日晝講例,資政門來待。
以承傳色口傳下敎曰,排立軍兵,使之還入直處。
上詣典設司後,政院·玉堂·藥房口傳問安。答曰,知道。
藥房口傳啓曰,臣等,俄伏承追當引接之敎,聚首顒俟召命當進,下情不勝抑鬱之至,更鼓屢下,夜色轉深,以時進湯,尤不容少緩,伏乞暫許臣等入侍,千萬至懇,惶恐敢啓。
口傳再啓曰,臣等,仰請進對,顒俟達宵,尙未蒙允許,下情益不勝焦迫,伏惟移次齋宿,而夜已曙矣,湯劑停進而日亦經矣。將攝若失宜,玉體恐或有損,臣等,職在保護,區區憂慮,未敢自抑,前啓雖未承批,冒罪更此求對,伏乞亟許臣等持湯劑入侍,惶恐敢啓。
庚寅九月二十二日辰時,上御集慶堂。藥房入診入侍時,都提調金陽澤,提調蔡濟恭,左承旨尹東昇,假注書兪彦脩,編修官金聖猷,記事官吳鼎源,醫官李以楷·鄭允協·吳道炯·鄭允說·金光國·丁志泰,以次進伏訖。金陽澤曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。陽澤仍進湯劑,上進御訖,陽澤請診候。上曰,只兩廳首醫爲之。李以楷曰,脈候左右三部均矣,滑體亦勝矣。鄭允協曰,脈候左右之均,一樣矣,滑體亦少勝矣。諸臣退出。
庚寅九月二十二日辰時,上御集慶堂晝講。大臣·備局堂上引見入侍時,同知事洪名漢,特進官兪彦述,參贊官申景濬,侍讀官李得一,檢討官徐有元,假注書趙貞相,編修官金聖猷,記事官吳鼎源,領議政金致仁,左議政韓翼謩,右議政金尙喆,刑曹判書沈鏽,吏曹判書朴相德,兵曹判書李景祜,戶曹判書金時默,行司直具善復,漢城判尹李溵,司直金孝大,獻納宋鍈,左副承旨任希敎·事變假注書李敏佐,以次進伏訖。上親講大學自子程子曰,至別爲序次如左訖,得一讀奏訖,上曰,文義陳之。得一曰,物有本末,事有終始,凡事非不勤於始,而易怠於終,是故,曰,愼終于始,聖人敎人之法,皆以終字歸重,伏願留念焉。上曰,好矣,下番陳之。有元曰,自天子達於庶人,一是皆以修身爲本,齊家治國平天下,皆在於修身,身不修則家國天下,雖欲措治,不可得矣,而修身之本,在於正心,伏願益加勉焉。上曰,所奏,是矣,知經筵陳之。名漢曰,明明德者,明吾所稟之明德,明德然後,格致誠正之工,自當次第修明矣。雖或有氣稟物欲之所蔽,有如古鏡之重磨,塵垢自去,則本體光明矣。上曰,所陳文義好矣,特進官陳之。彦述曰,臣則別無所奏矣。上曰,參贊官陳之。景濬曰,別無所對矣。上曰,大學,孔氏之遺書,何爲而稱孔氏乎?諸臣有所見,陳之。致仁曰,是包括之意矣。上曰,左相之意,何如?翼謩曰,是書出於古壁,故泛稱孔氏矣。尙喆曰,是古壁遺書,故云然矣。經筵先退,藥房三提調入侍。詳在上注日記致仁曰,聖體,若何?上曰,一樣矣。寢睡·水刺之節,亦何如?上曰,一樣矣。上曰,先諭于左相矣,卿之引嫌太過,往事勿說,可也。翼謩曰,臣伏承箚批,不勝感泣,而第臣不肖無狀,不克負荷,年且七十近矣。筋力亦有不逮,況又堂箚指論,添臣必遞之義,不避强聒,敢暴微懇,而聖恩曲貸,至有不敢當之下敎,臣不敢一向退伏,强隨諸臣之後,而臣之進退,實爲悶迫矣。上曰,過矣,其止之。致仁曰,左相所處,不必若是,過矣之下敎誠至當矣。尙喆曰,左相引嫌,誠涉太過矣。致仁曰,頃日重臣徐命膺,以入送典樂,貿來笙簧事,陳達允下矣,每年節使賚官之行,銀貨入去之數,少不下十數萬兩,其在謀國之道,誠非細悶,不緊包裹,宜減不宜加,而至於此事,旣有成命,雖不得不入送,其此象譯則有間矣。入去典樂,毋論加資有無,只許堂下包半裹,使備往來盤纏,而雖於此後,仍爲定式施行,何如?上曰,依爲之。出擧條沈鏽啓曰,京居人洪顯疇與常漢崔乭辰,誑誘鍾城武人李興潤,謂以圖差邊將,受賂一百兩,分用後畢竟其言,自歸虛妄,欲其還推,呈訴臣曹,而兩人,皆至窮無依,已過屢朔,徵推無路,今方依律重勘,而顯疇旣爲雜科,且經祿官,臣曹不得推治,敢此仰達矣。上曰,聞甚可駭,此類何以常例處之?自本曹嚴處。出擧條鏽又啓曰,李興潤,甘聽顯疇之言,生心於行賂圖差者,此雖愚迷之致,亦不可不懲治,令本道,照法處之,何如?上曰,依爲之。出擧條鏽又啓曰,定配罪人發配之後,沿路各邑,初不檢勅,領去吏卒,輒皆緩忽,每於中路,惟意淹滯,往往有逃失故縱之弊,事之駭然,莫此爲甚,雖以近日事言之,僞造加資,其間買賣罪人金應載奴二春等,今六月流配於梁山·蔚山等邑矣。到配啓聞,尙不上來,事甚怪駭,纔已行査於所經三道,而蓋此弊,若無別般申飭,則將至於無一到配者矣。自今以後,凡諸定配罪人所過列邑,必爲親審容疤,別定將差,押領交付後,押到日字及某邑交付形止,卽馳報本曹,毋敢稽滯,夜則拘囚,俾無故縱逃失之弊,若或罪人病重,難於前進,則亦以此意,使卽報來,而如是申飭之後,復有恣意淹滯,中路逃失之弊,則當該地方官,拿問嚴處,領去將差,刑推定配之意,分付諸道,定式施行,何如?上曰,依爲之。出擧條致仁曰,頃以臺啓,一二所試官及禁亂官,皆在坐罷拿囚中矣。上命書傳敎曰,飭已行,監試一二所試官,竝敍用,監試一二所禁亂官,亦爲分揀放。宋鍈,以國忌齋戒,不爲傳啓而先退,諸臣以次退出。
庚寅九月二十二日申時,上御崇政殿。皇恩編奉考入侍時,行都承旨鄭運維,左承旨尹東昇,左副承旨任希敎,右副承旨申景濬,同副承旨李正吾,假注書趙貞相,編修官金聖猷,記事官吳鼎源,以次侍立訖。上具翼善冠·黑圓領袍,乘輿出資政門,仍御崇政殿。上曰,注書出去,提調蔡濟恭,使之入侍。賤臣承命出,偕入進伏訖。上謂鼎源曰,皇恩編·列聖誌狀,奉來,鼎源承命奉入。上又謂鼎源曰,往攷璿源譜略,貞陵嘉禮年月知奏,鼎源承命出。還奏曰,譜略中無可考矣。上曰,必是創業前矣。上曰,注書出去,香室祝床持入。賤臣承命持入,上謂東昇曰,盥水而讀皇恩編。東昇進讀訖。上謂濟恭曰,皇恩編監董之役,卿及元仁孫乎?濟恭曰,然矣。上曰,注書出去,都提調,使之入侍。賤臣承命出,偕入進伏訖。上命東昇讀齊陵神道碑銘訖。上曰,所撰人姓名,書下端乎?東昇曰,下端書之,而姓名則權近矣。上命左副承旨任希敎,同副承旨李正吾,往考政院日記,先朝齊陵幸行年月及予之幸行年月,考來以秦。希敎·正吾奉考還秦訖。上曰,注書出去,禁軍一人招入,禁軍將,亦令入侍。賤臣承命出,招禁軍及禁軍將入侍。上曰,禁軍將誰也?濟恭曰,是洪和輔而秀輔之弟也。上謂和輔曰,彼禁軍勤實乎?和輔曰,然矣。上謂禁軍曰,爾罔夜往齊陵,摘奸以來。禁軍承命出。上曰,騎馬一匹立之,宣傳官一員入侍。出榻敎命東昇書傳敎曰,嗚呼,今予之心,卽追慕而已,嗚呼,再昨年,追慕國初,往歲一年,藏樂其由何,不肖年甲,仰比國初,添一歲故也。嗚呼嗚呼,誠料表誠料表,嗚呼,此月誦蓼莪,心切憧憧之中,聞齊陵忌辰,卽壬申龍飛前也,而齊陵誕年,亦未能知,心何弛乎?今日以昇遐之歲,聖算計寫,卽丁丑也。欲知乎此,來于崇政殿而取誌狀,令奉讀初意知此後,以今之心,何敢偃臥前處?今夜欲宿德遊堂,讀此之際,至二聖承緖莫致以下之文,心欲隕而瞻欲墜,況以權近記聞之?嗚呼,禮陟果在壬申前年,思之及此,懷尤何抑?嗚呼,不肖再昨,逢聖祖禮陟之歲,今日聞聖后碑文於禮陟前一日,嗚呼,頃年溫陵復位後,奏我慈聖曰,於此陵,其時諸臣,無受服之事,小臣,三年內,必也此日行素,慈聖,聞予言,敎曰,予亦爲此三年,此日却常膳,猗歟盛哉?而且慈心,亦有本焉。何則,莊陵復位時,慶恩國舅,一蔭官,獻議剴切,慈聖尙記,故此陵亦申金同獻議者也,及其後復位,我慈聖之心,倍於予矣,聞比言有此敎者也。嗚呼,國初諸臣,未敢受服,齊陵事則異卽一也,予之今日此擧,意蓋深也。聞碑文此句,其若伈伈度日,此誠負陟降,不聞之前,依德陵故事,自今夕食去,命去薑桂,況此乎,況此乎?聞此碑文,踰資政門釋此服,豈曰,孝哉?豈曰,孝哉,欲留藝文館,欠潔,當留典設司,聞禁軍復命而入,侍衛其令待令,又命書傳敎曰,噫,逢此日,況安川府院君後孫乎?韓錫恒兄弟,卽予特用,頃者拘文法,雖處置參酌,故今日欲爲蕩滌矣。因此以問其弟文官錫大,已作故云,不覺惻然,於此於彼,尤宜參酌,郡守韓錫恒本事,特爲蕩滌,給牒敍用。陽澤請進湯劑,上曰,今日欲不御薑桂,其止之。上仍乘輿詣典設司,諸臣以次隨駕,上入御典設司後,諸臣以次退出。
庚寅九月二十二日二更,上御典設司。承旨入侍時,左承旨尹東昇,同副承旨李正吾,假注書趙貞相,編修官金聖猷,記事官吳鼎源,以次進伏訖。上曰,右副承旨入侍。出榻敎景濬進伏訖,上曰,注書出去,編次人蔡濟恭,使之入侍。賤臣承命出,偕入進伏訖,上曰,注書出去,陽村集持入。賤臣承命持入,上命東昇讀齊陵神道碑銘訖,又命讀子孫錄訖。又命讀詩文訖,濟恭曰,夜已深矣,湯劑尙不進御,下情不勝悶迫矣。上曰,今日追慕憧憧,欲不御薑桂之屬,着齋服經夜矣。湯劑其止之,諸臣以次退出。
上在慶熙宮。停常參·經筵。
申景濬啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
以承傳色口傳下敎曰,今日開門太晩,不能檢勅都承旨,開金次知承旨皆解見任。
以承傳色口傳下敎曰,安·李碩載,承旨除授,牌招察任,房順房,三院副提調例兼。
以承傳色口傳下敎曰,砲手與民人有居豊德者,待令。
以承傳色口傳下敎曰,齊陵祭官塡差者,左承旨持而入侍。
尹東昇啓曰,時原任大臣有稟達事,來詣請對矣。傳曰,入侍。
李正吾,以貞陵表石營建廳言啓曰,本陵表石前後面草圖書,正書以入之意,敢啓。傳曰,知道。
李正吾,以貞陵表石營建廳言啓曰,本陵參奉兼監役官吳載紹,移拜他職,其代本陵令朴恒源兼察,使之監董,本廳郞廳工曹正郞金致恒,身病猝重,不得察任,本曹佐郞沈念祖差下,使之一體察任之意,敢啓。傳曰,知道。
李正吾啓曰,慶恩府院君墓,二十五日遣承旨致祭事,禮曹單子,啓下矣。何承旨進去乎?敢稟。傳曰,左承旨進去。
李正吾啓曰,今二十四日祿都目政事爲之意,敢啓。傳曰,餘懷憧憧,三明日爲之。
申景濬,以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
申景濬,以義禁府言啓曰,郡守韓錫恒本事,特爲蕩滌,給牒敍用事,命下矣。京畿永平縣梁門驛徒配罪人韓錫恒,卽爲放送事,分付道臣之意,敢啓。傳曰,知道。
齋宿罷後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
庚寅九月二十三日卯時,上御典設司。時原任大臣·左承旨同爲入侍時,左承旨尹東昇,假注書趙貞相,編修官金聖猷,記事官吳鼎源,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,以次進伏訖。相福曰,寒齋經夜,聖體,若何?上曰,心方憧憧,氣何諭乎?水刺之節,亦何如?上曰,勺水不入口矣。相福曰,今此追慕,雖出於聖孝之無窮,而湯劑·水刺,尙未進御,下情不勝焦迫矣。致仁曰,聖心雖出於追慕,而湯劑·水刺,俱不進御,此則過矣。陽澤曰,聖孝雖無窮,而至於不進湯劑,則過矣。翼謩曰,伏願先進水刺,次進湯劑焉。尙喆曰,聖孝無窮,伏不勝感歎,而湯劑·水刺,尙不進御,不勝焦迫矣。昌誼曰,群情不勝焦迫,先進水刺,次進湯劑,千萬伏望。上曰,着齋服度夜,而勺水尙未御矣。心切憧憧,不知虛餒矣。致仁曰,情雖無窮,禮則有節,不御薑桂,豈非過乎?上曰,昨日世孫,持誕日食物,早來勸我,故昨日進御矣。諸臣合辭仰請曰,願進水刺。上進粥水刺,只素饌數器。致仁曰,粥水刺與素饌,實無進御之效,而所進如是些略,請加進數匙。上曰,此亦多矣。致仁曰,寒齋經夜,聖體有損,斯速還內,宜矣。上曰,禁軍入來後,可以回駕矣。藥房提調持湯劑入侍,上進御訖,諸臣以次退出。
庚寅九月二十三日午時,上御典設司。殿座入侍時,行都承旨安,左承旨尹東昇,右承旨李碩載,右副承旨申景濬,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖,上命碩載書御製,上曰,注書出去,編次人蔡濟恭,使之入侍。賤臣承命出,偕入進伏訖,上命濟恭讀御製訖。上曰,左承旨往政院,所下御製,粧䌙以入。奉審承旨邊得讓入來進前,上命書傳敎曰,前禮房承旨復命,豈初料,逮予坐庭時,特賜半熟馬一匹。上謂得讓曰,禁軍相逢於何處乎?得讓曰,逢於臨津以西矣。上曰,豐德人待令乎?東昇曰,二人待令而砲手矣。上命進前,汝住陵所咫尺乎?對曰,然矣。上命講腰牌,講〈訖〉,上命書傳敎曰,承旨執頉二丁字閣所入薍簾,其令該曹,今日內下送,亦令陵官精懇。諸臣以次退出。
庚寅九月二十三日申時,上御典設司。還內入侍時,行都承旨安,左承旨尹東昇,右承旨李碩載,左副承旨邊得讓,右副承旨申景濬,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖。上具翼善冠·黑圓領袍,乘轎還詣通陽門,降轎乘輿,藥房提調持湯劑,更爲入侍。出榻敎上進御湯劑訖,上曰,禁軍入來,承旨領率入侍,招宣傳官一員出標信,敦義門仍留,可也。上還入大內後,諸臣以次退出。
庚寅九月二十三日酉時,上御集慶堂。承旨率禁軍入侍時,同副承旨李正吾,假注書趙貞相,編修官金聖猷,記事官吳鼎源,以次進伏訖。上曰,禁軍,使之立中階。上謂禁軍曰,汝摘奸以來乎?俯伏以奏曰,摘奸以來矣。上曰,祭享已畢乎?奏曰,祭享已畢,而祭官姑未罷去矣。仍命退出,諸臣以次退出。
上在慶熙宮。停常參·經筵。
藥房都提調金陽澤,提調蔡濟恭,副提調安啓曰,昨日移次齋宿,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,懷猶憧憧,一倍干支,入建功,待明日。
中宮殿·惠嬪宮,藥房口傳問安。答曰,知道。
藥房口傳啓曰,臣等,伏承批旨,有入建功待明日之敎,湯劑今方封入,而第伏念日昨,移次經宿,勞動甚多,而今未得入侍承候,下情實不勝抑鬱之至,玆敢冒罪煩籲,伏乞暫許引接,俾伸微忱焉,惶恐敢啓。
以承傳色口傳下敎曰,批答已諭,宜體之心一也。若復如此,當往舊邸,限一月休矣。
以承傳色口傳下敎曰,俄者以文字書下,朝報日記以此書之。
備忘記,傳于申景濬曰,見問候,批答若此,爲親心一也,誠若此,予當於舊邸,踰今朔矣。
申景濬啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
邊得讓,以都摠府言啓曰,今日入直內三廳武兼禁軍及軍兵等,中日習射,請出標信。
備忘記,傳于邊得讓曰,今日習射,靜惟,勸奬深矣。明日中日廳,當親臨,只入直侍衛·試官·騎判·訓將·入直摠管·入直騎郞·一摠郞·一宣傳,旣親臨內入直將官軍職·入直摠郞,一體應試,時刻,待下敎只入正時,勸奬宜體其宜約也。兩處砲藝數,一遵前例,而旣已親臨,同試軍豈遺一處?餘一門砲藝,依兩門數,一體應射。
備忘記,傳于邊得讓曰,惟舊中日習射,勸奬至意有此命,而靜惟予年十九,爲摠管見中日,今於暮年親臨焉。追慕一倍,雖然同日入直人,在直處觀光,其想必有徯我后,餘三處砲手,令訓將,再明日洗馬臺試砲,隨其中直賞焉。
邊得讓,以兵曹言啓曰,昌慶宮衛將金福成,身病孔劇,宣傳官李慶海,猝得奇疾,症形危惡,文臣兼宣傳官李斌,移拜典籍,勢難兩處,呈狀乞遞,竝今姑改差,何如?傳曰,允。
邊得讓,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
邊得讓,以御營廳言啓曰,本廳分授宣化門北邊體城頹毁處,今已畢築,而女墻仍爲始役矣。把守門,依例撤罷之意,敢啓。傳曰,知道。
上在毓祥宮。停常參·經筵。
藥房都提調臣金陽澤,提調臣蔡濟恭,副提調臣安啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。踰三日後,其將奉箋賀誕乎?惟古興懷,微忱幾倍,踰此日然後,此忱庶弛,今日此擧,意蓋深也,氣何諭乎?帳殿入侍。
中宮殿·惠嬪宮,藥房口傳問安。答曰,知道。
申景濬啓曰,大司憲未差,執義未差,掌令二員未差,持平二員未差,今日以監察茶時之意,敢啓。傳曰,知道。
備忘記,甲戌生人,旣賜米帛,其況關西初試同庚者乎?其令該曹,宗臣·朝臣與士庶中爲此歲者,今日內卽爲書奏,只此關西人,而意亦深矣。惟國初一夜闕食,今晦日何日,此心若何?
備忘記,傳于邊得讓曰,承旨皆直,其何處宿而開門晩矣。下敎常時,豈準此例?
備忘記,傳于邊得讓曰,今日夜禁弛,老人等,善爲歸家與否知奏。
以承傳色口傳下敎曰,入直時,準標信,親臨試射之意,以標信,分付入直將官。
試射罷後,政院·玉堂·藥房口傳問安。答曰,知道。
以承傳色口傳下敎曰,世孫欲爲隨駕,挾輦軍,元內入軍二十名,春桂坊只入直擧行。
大駕詣毓祥宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,挾輦隨駕軍,設粥以饋事,分付。
邊得讓,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅九月二十五日辰時,上詣中日閣親臨,內三廳入直將官勸奬試射入侍時,行都承旨安,右承旨李碩載,左副承旨邊得讓,右副承旨申景濬,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖。上具翼善冠·袞龍袍,乘輿出通陽門,降輿乘轎,仍詣中日閣,先詣敬奉閣展拜訖。命書傳敎曰,旣敬奉閣後,焉敢直到帳殿開場?先展禮而來此,此後摘奸中官於此邊,必也拜後摘奸本院官員,其初入者,必也先拜後詣本院寺定式,此闕敬奉閣若此,昌慶欽奉閣亦然矣。其令一體知悉。藥房都提調金陽澤,提調蔡濟恭,持湯劑進伏訖。陽澤曰,聖體,若何?上曰,批答已諭矣。陽澤曰,寢睡·水刺之節,亦何如?上曰,差勝矣。上進御湯劑訖。陽澤曰,診候,宜矣。上曰,其止之。藥房先退。試官,兵曹判書李景祜,訓鍊大將李章吾,副摠管恩溪君,兵曹佐郞魚錫齡,都摠經歷李彬以次進前,先四拜訖。上曰,立五貫革後,射員次次呼名,可也。景祜曰,內三廳先射後,禁軍繼射乎?上曰,入直將官·五衛將·禁軍將,先射,可也。上曰,入門官申必復記過。上曰,呂齊永,呼來進前。景祜曰,是呂必規之孫矣。上曰,其貌,何如?景祜曰,好矣。上曰,五中之人,騎判,大呼新來,令後射者觀感,可也。上曰,吉喜春進前。喜春進伏。上曰,年幾何?對曰,二十四矣。上曰,汝之祖先,知之乎?對曰,吉冶隱之子孫矣。上曰,冶隱名字,知之乎?對曰,知之。上命書傳敎曰,禁軍冶隱孫吉喜春,其令御營廳,先爲加設武士,此後執事,有窠卽付後,草記事,分付。上命承旨讀試記,命承旨書傳敎曰,宣傳官李禹鉉汰去,以四山參軍出六。試射畢,訓鍊都監試藝。上曰,六貫革排立砲手,亦令放砲。上曰,試記數數塡入,頒賞速爲之。藥房都提調金陽澤,提調蔡濟恭,持湯劑,更爲入侍,上進御訖,仍爲頒賞。上曰,丁卯生人單子入之,使地部郞,米帛依前例待令。命書傳敎曰,今聞京兆單子,予心何抑?初意今晦日,詣毓祥養正齋,在東墻外,瞻望於此,仍爲展拜,而伸追慕蓼莪之懷,嗚呼,此人,可謂日復一日,何可踰日?今日先詣養正齋奉審後,於其門外,賜米帛,次詣毓祥展拜而來,挾輦軍六十名,前後廂軍百,訓將只率標下軍,外營入直軍,都領禁軍,以入直禁軍隨駕,雲寶劍前侍衛,摠府騎曹只入直隨駕,守宮仍,世孫隨駕,留營留陣安徐,時刻,待下敎,初嚴待單嚴擧行,駕轎,當由夜晝介,只備堂隨駕。上曰,賜米帛,此時老人之未能入者,使其子弟代受之意,先爲知委。上仍回駕,還入大內後,諸臣以次退出
庚寅九月二十五日申時,上詣養正齋。擧動入侍時,行都承旨安,右承旨李碩載,左副承旨邊得讓,右副承旨申景濬,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖。上具翼善冠·袞龍袍,乘輿出通陽門,降輿乘轎,諸臣以次隨駕,上詣養正齋殿座,諸臣侍立,王世孫侍坐。上曰,此齋主人待令,皆令進前,以次進前訖,各奏姓名。上曰,宅主誰也?對曰,趙基弘也。前縣監學天,卽基弘之父,而方在鄕庄,未及來待矣。上命書傳敎曰,嗚呼,十三年追慕聖誕,復瞻此齋,此誠千千萬萬料表,其奉祀孫趙學天,府使調用,長子基顯,特爲陞六,次子基泓,仍授其兄之職,故都正趙明勖·孫學順,依昔年例,特賜孟子一部。碩載曰,左承旨來待矣。上曰,入侍。東昇進伏。上曰,其來速矣,祭物單子持來乎?對曰,持來矣。上曰,讀之。東昇讀訖。上曰,慶恩君子孫來待乎?東昇曰,摠戒使入來矣。上曰,入侍。孝大進伏訖,上又命讀祭擧案。上曰,注書出去,編次人,使之入侍。賤臣承命出,編次人蔡濟恭偕入進伏訖。上命碩載書御製訖。上曰,編次人讀之。濟恭讀訖。上曰,此齋懸板,世孫親書,從速擧行,戶房知悉。上曰,丁卯生人,皆來待乎?兵判李景祜對曰,皆來待矣。上曰,爲先朝官賜米帛。上曰,李普寅,是李崇祜三寸乎?景祜曰,然矣。上曰,能步下此階乎?對曰,能下矣。上以手親撫其衣曰,健矣。上謂兵判曰,卿須給火具護送,可也。上曰,具鼎煥,孝矣,代其父而來受矣。朝官賜米帛訖,次及士庶,各陳姓名,依例頒給訖。上曰,紬五疋待令,上謂摠戒使金孝大曰,此紬以予意,歸獻庭闈,可也。上曰,注書出去,副駕轎鼓吹待令之意,分付,可也。賤臣承命出,還奏訖。上曰,副駕轎置之。出榻敎上仍動駕詣毓祥宮,入齋室後,諸臣以次退出。
上在慶熙宮。停常參·經筵。
毓祥宮經宿翌日,政院·玉堂·藥房·朝廷二品以上·六曹堂上口傳問安。答曰,知道。
世孫宮,政院·玉堂口傳問安。答曰,知道。
傳于申景濬曰,內局入侍,坐直承旨同爲入侍。
李碩載,以弘文館言啓曰,今日政新除授玉堂,待下批,仍爲牌招察任,何如?傳曰,允。
有政。吏批,判書朴相德進,參判尹東暹在外,參議李命植病,右副承旨申景濬進,以鄭光漢爲大司憲,以李基敬爲大司諫,申應顯爲執義,李鎭恒爲司諫,蔡緯夏·李守喆爲掌令,金光岳·吳鉉胄爲持平,李惠祚爲正言,金應淳爲副提學,朴師崙爲副校理,金基大爲修撰,李得臣爲副修撰,兪彦民爲大司成,李最中爲左參贊,鄭存謙爲禮曹參判,申晦爲判義禁,李溵爲知經筵,洪麟漢爲同成均,姜遊爲吏曹正郞,金養心爲宗簿正,李得祥爲平市令,鄭彦章爲宗廟令,金尙默爲中學敎授,李得臣爲南學敎授,李致中爲校理,尹錫烈爲兼文學,金守咸爲濬源殿令,南泰齊爲宗廟提調,安允行爲典牲提調,李最中爲平市提調,趙雲逵爲掌苑提調,尹東暹爲活人提調,趙明鼎爲凡署提調,金鍾正爲司譯提調,趙暾爲內資提調,洪樂仁爲活人提調,徐簡修爲平康縣監,鄭益祥爲玄風縣監,李德弘爲智陵參奉,韓後裕爲司僕判官,學錄白鳳周,學諭許蔡,別軍職金塡,折衝高尙,兼掌令李命彬·宋載經減下,西春君爗,西淸君煋。
兵批,判書李景祜進,參判鄭厚謙服制,參議趙重明入直進,參知徐浩修侍衛進,右副承旨申景濬進,以徐海朝·金鼎新爲同知,李翼元·鄭基安·李柱國爲副摠管,李宜濟·韓濟爲僉知,洪雨輔爲內禁將,金麟瑞爲兼司僕將,金愼爲五衛將,田光洙爲忠翊將,洪允中爲忠壯將,韓聖模爲昌德將,姜柱植爲景福將,徐命誼爲昌慶將,金徽柱爲訓鍊主簿,朴師亨爲司禦,鄭杺爲衛率,魏興祖·桂德新·趙亨謙爲文兼,李汝忠·尹壽鳳爲宣傳官,張志豐爲黃海兵使,禹弘圭爲全羅水使,朴敦行爲順天營將,崔成岳爲注文僉使,同知單呂趾永,僉知三單鄭宇壁·金弘濟·許儼,護軍洪若濂,司直金光國·金應淳·金致讓·具庠·趙,司果李命彬·金起老,宣傳官李禹鉉,仍任事承傳。
李正吾啓曰,內醫院官員,以都提調意啓曰,本院御醫康命徽,頃以內醫番次之苟艱,一時姑降入直矣。今則下番當直之員,頗備,康命徽則不可仍置下番,依例還陞,何如?傳曰,允。
邊得讓啓曰,右邊捕盜大將張志豐移除黃海兵使矣。莫重將任,不可一刻無摠察之人,在前如此之時,有他邊大將兼察之例,今番則何以爲之?敢稟。傳曰,左大將兼察。
邊得讓啓曰,右邊捕盜大將,以左大將兼察事,命下矣。左邊捕盜大將李邦燁,卽爲牌招,以爲聽傳敎之地,何如?傳曰,允。
兵曹口傳政事,以具善復爲右邊捕盜大將。
申景濬啓曰,獻納宋鍈,以侍臣,旣已入闕,不爲傳啓,無端出去,事甚未安,推考警責,節爲牌招,何如?傳曰,允。
邊得讓,以御營廳言啓曰,依傳敎,去夜則犯夜弛禁之意,敢啓。傳曰,知道。
又以左邊捕盜廳言啓曰,依傳敎,去夜犯夜弛禁之意,敢啓。傳曰,知道。
又以右邊捕盜廳言啓曰,依傳敎,去夜犯夜人弛禁之意,敢啓。傳曰,知道。
又以一所巡廳言啓曰,依傳敎,去夜犯夜弛禁之意,敢啓。傳曰,知道。
又以二所巡廳言啓曰,依傳敎,去夜犯夜弛禁之意,敢啓。傳曰,知道。
邊得讓,以兵曹言啓曰,依傳敎,隨駕禁軍與駕後禁軍及標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,挾輦軍隨駕軍兵等處,設粥之意,敢啓。傳曰,知道。
又以御營廳言啓曰,依傳敎,駕前別抄等處,設粥之意,敢啓。傳曰,知道。
又以禁衛營言啓曰,依傳敎,隨駕本營槍劍軍等處,設粥以饋之意,敢啓。傳曰,知道。
又以訓鍊都監言啓曰,依傳敎,餘三處入直軍兵等,鳥銃一巡三放試取,而貫一中邊二中二名,各木綿四疋,邊三中五名,各木綿三疋,貫一中邊一中各十六名,各木綿二疋,邊二中三十五名,各木綿二疋,貫一中十四名,各木綿一疋,邊一中八十九名,各木綿一疋式直賞之意,敢啓。傳曰,知道。
備忘記,傳于邊得讓曰,昨今隨駕,豈比常時,隨駕之前駕試射時,駕後金弼箕·權應畟,駕前李載弘,四中,加資,駕後金光興·趙文禧,三中,直赴殿試。
邊得讓,以御營廳言啓曰,本廳來十月十一月兩朔應立右部左司屬忠淸左道五哨軍兵六百七十名,已爲逢點整齊矣。十月初一日,與新營入直京標下軍及北二營入直訓局軍兵替代,而新營入直千摠·把摠,依例移直於北二營之意,敢啓。傳曰,知道。
又以御營廳言啓曰,本廳來十二月辛卯年正月兩朔應立右部中司屬忠淸左道五哨軍兵,十一月二十五日,京中逢點,十一月初一日,與左司軍兵,當爲遞代立番,趁期調送,本道監兵使處,依前知會之意,敢啓。傳曰,知道。
又以禁衛營言啓曰,來十二月當八番中部後司屬江原道五哨軍兵,來十一月二十五日,京中逢點,依例准二朔立番之意,本道監司處,預爲知委,何如?傳曰,允。
又以禁衛營言啓曰,來十月當七番中部右司屬江原道五哨軍兵逢點實數六百五十二名,已爲點閱整齊,來十月初一日延和門及宮墻外南營入直訓鍊都監軍兵,與之替代,而闕內則以一哨入番,南營本營則以一哨,依前分排入番之意,敢啓。傳曰,知道。
副司直金始煐疏曰,伏以惟天惟祖宗,佑右我殿下,眷顧我殿下,陵園之孝思旣伸,樞虹之聖節又過,懽忭鼓舞,薄海同情,況臣,跡叨西樓,心懸北闕,區區下懷,曷有其極?臣於日昨,伏承曠世之異渥,雲章寶墨,恩寵焜耀,文豹雪帛,錫賚便蕃,受言抱拚,龍光遍體,榮感之極,愚衷益玆,以補螢爝之願,竊附答鹿鳴之意,敢綴蕪辭,庸塵睿覽,惟聖明,垂察焉。洪惟我殿下,姿挺聖神,業撫盈成,孝悌通于神明,恩澤浹于蒸黎,而憂勤抑畏,未敢一日自暇。書曰,天壽平格,詩曰,宜民宜人,受祿于天,我殿下誠爲之矣。臣旣齟齬朝班,跧伏窮盧,戀結中宸,魂夢徒回,時因耆臣之賜對,獲覩日月之耿光,仰瞻玉度無愆,天顔勝昔,退而下殿,滿心歡喜,未嘗不頌三壽之什,歌百福之章,而深有驗於大德必得之聖訓矣。然而下之所以勸勉期望於其上者,不曰,吾君之旣聖,今時之已安,而兢畏之念,有或小忽,蓋觀,於伯益之戒大舜,太召之告武王,可以知矣。自憐線襪之微,顧何足仰補袞闕,而誠以周庭頌玉瓚之忱,兼寓唐虞進金鑑之意,野老獻芹,可取者誠,詩人採葑,無以下體,伏願淸燕之暇,時錫澄省,不以耄言而廢棄焉,臣無任瞻天望誠屛營祈懇之至,謹昧死以聞。其一,維南有山,維北有斗,君子萬年,遐不眉壽,有渥其丹,有抑其儀,如日之昇,我王蒸哉?其二,勉勉我王,允也戩穀,克勤克儉,有孝有德,維其有之,自天祐之,其祐伊何?百祿來爲,其三,神逸則休,心勞則弊,節以宴息,毋過勤厲,養以中和,毋遽煩惱,貞觀且明,與天合度,其四,時乎泰矣。君子持盈,人亦有言,憂殆危明,易誠苞桑,詩惴集木,念玆在玆,毋遑曰樂,其五,皇之御極,厥德曰敬,周誡不畏,楚憂無警,瞻仰屋漏,尙不愧心,造次兢兢,若帝之臨,其六,民之生矣,亦孔之艱,夫耕婦織,暑雨祈寒,後思其艱,以圖其易,曰父母且,攸歸攸墍,其七,舜取爲善,禹拜于昌,曹好則好,聖德彌光,毋逆而求,毋說而繹,詩曰,詢蕘,書云若藥,其八,山下有降,是以是懲,何怒在物,匪我有憎,勿遷勿移,德音豈樂?伊昔文王,不大聲色。答曰,省疏具悉。惟卿登科,今已十五,賜卿米帛,予豈料哉?敷陳八箴,深歎其誠,其中毋遑曰,樂,遊若玩樂,則予所誡,而毋則加勉,古人亦云,豈不可勉,而予於此,尤可自勉者,操則存,舍則亡,其卽聖訓,一念操舍,聖狂判焉。予何自謂素戒?可不猛惕焉,嗚呼,衛公,卒作抑誡,亦豈不夙宵孜孜乎哉?卿惟尙强,予若怠忽,求對勉焉。
戶曹參判宋瑩中疏曰,伏以臣,猥膺副价之命,將欲出疆矣。臣之父母墳山,在於楊州地,今當遠離,倍切霜露之感,玆敢仰溷於天地父母之前,伏乞聖慈,特許數日之暇,俾得往省,以伸至情,千萬幸甚,臣無任屛營祈懇之至,謹昧死以聞。答曰,省疏具悉。卿其依請往來焉。
敦寧都正李秀得疏曰,伏以聖候康寧,動駕園陵,獲伸聖慕,臣民歡忭,曷有其極?仍念臣,年衰病痼,退伏田野,離違天陛,今已多年,瞻望雲天,只切犬馬之忱,千萬夢寢之外,以臣爲敦寧都正,恩旨連降,榮動鄕里,感泣無地,卽當竭蹶趨拜,叩謝寵恩,獲近耿光,則至願畢矣,臣分伸矣,而第臣年迫八旬,已無自力登途之望,且本無敦寧,在法當遞,不容一日虛帶,玆敢縣道上章,以陳區區必遞之義,伏乞亟命選部照例,以嚴公格,以安私分,千萬幸甚,臣無任屛營祈懇之至,謹昧死以聞。答曰,省疏具悉。旣無敦寧,本職許遞焉。
庚寅九月二十六日辰時,上還宮入侍時,行都承旨安,左承旨尹東昇,右承旨李碩載,左副承旨邊得讓,右副承旨申景濬,同副承旨李正吾,假注書兪彦脩·趙貞相,編修官金聖猷,記事官吳鼎源,以次侍立訖。上具翼善冠·袞龍袍,乘輿出毓祥宮門外,降輿乘轎。藥房都提調金陽澤,提調蔡濟恭·持湯劑入侍。陽澤曰,聖體,若何?上曰,少伸追慕,氣差勝矣。寢睡·水刺之節,亦何如?上曰,一樣矣。陽澤曰,湯劑進御,宜矣。上曰,姑止之。仍動駕,諸臣以次隨駕。上曰,餘慶坊歷臨,先廂軍兵,道上留駐。駕前下敎上歷臨餘慶坊後,諸臣退出。上曰,左承旨入侍。左承旨尹東昇,假注書趙貞相,編修官金聖猷,記事官吳鼎源,以次進伏訖。上命書傳敎曰,嗚呼,昔年尹東哲,爲齋郞謝恩也,我慈聖,召見敎曰,豈意汝之付職乎此?慈聖同氣血孫,只此人故也。嗚呼,慈敎,尙今記有,況今日乎?其子光心,待闋服,令該曹,陞敍調用。上曰,編次人蔡濟恭入侍。濟恭進伏訖,命讀傳敎訖,上仍動駕,歷臨西學。上曰,徐有元敎授除授,率儒生入侍。政院使令,連爲催促,有元謝恩後,上曰,敎授率儒生登軒。上曰,訓導誰也?對曰,方宗擧矣。上曰,四書三經首大文,皆誦奏,宗擧誦奏訖。上曰,儒生進前。李省存·鄭泌·柳頤玄·李永休·承膺祚以次進伏,各奏姓名訖,四書三經首章誦奏後,各陳文義訖。上命書傳敎曰,噫,昨今予心,若何?追憶丁丑,微忱萬倍,今見丁丑歲初奉箋時,都承旨姪子西學生鄭泌,是豈偶然?況卽是幼學,今來此洞,何可謂爲此人?年雖久,猶思其人,頃年鄭彦忠陞資,意亦深矣。今日見此,亦非偶矣。憶丁丑感今日,其間可謂於汝準備,豈無表意?令該曹,守奉官,特爲待窠,懸註調用。上曰,西學居齋生五人處,各紙三卷·筆五枝·墨五笏賜給。出榻敎又命書傳敎曰,餘慶坊庫直,令該曹米布題給,上乘輿出西學門,降輿乘轎,上親書歷臨西學四字,授邊得讓曰,以此懸板,可也。上還御延和門外,降轎乘輿。藥房都提調金陽澤,提調蔡濟恭,持湯劑入侍,都提調問候訖,上進御湯劑。濟恭曰,有昨日下敎,故三貼未及待令,而當自明日,三貼進御,宜矣。上曰,明日當下敎矣。上還入大內後,諸臣以次退出。
庚寅九月二十六日申時,上御集慶堂。藥房入診入侍時,都提調金陽澤,提調蔡濟恭,副提調安,假注書趙貞相,編修官金聖猷,記事官吳鼎源,醫官李以楷·鄭允協·金季良·吳道炯·金光國,以次進伏訖。陽澤曰,俄間聖候,若何?上曰,一樣矣。上進御湯劑訖,陽澤請診候,上曰,診之。以楷診候訖,奏曰,脈候左右三部調均,活體差勝,而尙未快勝矣。諸醫以次診候訖,皆如首醫所對。陽澤曰,中宮殿進御湯劑,下詢諸醫,宜矣。上曰,諸醫皆奏。以楷曰,加味六君子湯二十貼進御後,五積散繼進,宜矣。上曰,五積則非補劑乎?以楷曰,非補而疏導之劑矣,用補劑後進御,宜矣。諸醫所對皆如首醫,上曰,都令,率諸醫退去。坐直承旨入侍。右副承旨申景濬進伏訖。上命讀李秀得上疏。上曰,李秀得年幾何?陽澤曰,丁丑生矣。藥房提調持湯劑,更爲入侍,上進御訖,藥房先退。上命讀忠淸監司災狀訖,命書傳敎曰,噫,再明次對,其何言也?方欲進定,湖西分等狀聞適到,其於加請,備局,自可稟處,而其他爲民,不可不預爲稟處者,而狀聞中瑞·泰兩郡,果然,而其於無論稍實·之次·尤甚,當年條外,舊未捧,一倂停捧之請,其涉過也。噫,今予一心,唯在元元,有司雖堅持,予當許也,而今者此請,比校分等,一何過也?不可不卽爲稟處,況初旣欲進定者乎?次對,其令,明日爲之,兼爲晝講,命讀東堂榜目,又命讀北伯狀聞及吏曹啓目,命書傳敎曰,昨日處分二中官下敎,特爲分揀,又命書傳敎曰,守令未署經者,猶有,亦命次對,今日新除兩司,待開門牌招察任,因爲署經,秋務方殷,其曾署經,亦令當日辭朝。景濬曰,應敎趙宗鉉,副應敎林鼎遠牌不進罷職傳旨捧入矣。上仍命書傳敎曰,其所違牌,其涉寒心,只推,更爲牌招察任焉。仍命退出,諸臣以次退出。
上在慶熙宮。停常參,行經筵。
藥房都提調臣金陽澤,提調臣蔡濟恭,副提調臣安啓曰,先詣養正齋,仍拜毓祥宮,舊坊臨過,孝思克伸,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。其雖伸懷,再明何日?月臺賀誕,其若前生,身雖在於集慶,心憧憧於昨日,晝講何,次對何?氣一樣,同入侍,世孫氣候亦一樣矣。
中宮殿·惠嬪宮,口傳問安。答曰,知道。
以承傳色口傳下敎曰,趙宗鉉·林鼎遠,特敎之下,敢如此乎?況林鼎遠,下敎者,其敢撕捱乎?只推,卽爲牌招入侍,而此儒臣入侍然後,當爲晝講,若違牌則直捧嶺沿傳旨。
以承傳色口傳下敎曰,鄭基安在京,分揀,今日敍用侍從,付軍職,皆令入來,中官越捧下敎置之。
以承傳色口傳下敎曰,今日內班院休息者,當下敎,掌務中官,招致立庭,申飭分付,申龍德,以傳敎誤傳,決棍若是,記過,卽爲入來事,申飭,勿出朝報,只分付內侍府。
以承傳色口傳下敎曰,新除儒臣,旣命牌招,而政院,此等事,不能申飭,當該承旨遞差。
以承傳色口傳下敎曰,昨日開政請若是而開政乎?以在外呼望者,其下人政院懸之承旨,若不申飭,當不循例下敎矣。
以承傳色口傳下敎曰,近者百隷怠慢,昨日開政,謝恩稽滯,在京人,皆令今日謝恩。
以承傳色口傳下敎曰,卽今之心,惟在追慕與軍民,昨日守令,今日皆令辭朝,次對,同爲入侍。
洪纘海,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
洪纘海啓曰,大臣·備局堂上,依下敎來待矣。傳曰,引見。
傳于安曰,今日晝講經筵特進官,以入來備堂中爲之。
備忘記,傳于李正吾曰,再明何日?今日講對,爲國爲民而然,爲今日朝鮮臣子,若有一分臣分,焉敢若此?此予也此予也,今日當爲三講,以自謝晝講,先爲朝講,備堂中前來今逡巡者,令備局申飭,卽令同入,今日違牌以奏承旨,當下敎,政院知悉,令朝鮮之人,少知有君。
備忘記,傳于安曰,噫,今日海東臣子,其若少知其君,今日之心,何敢若此,何敢若此?觀今日擧措,有臣乎,有臣乎?
傳于申景濬曰,暮年申飭而如此乎?落點下者,若在京,則明日肅謝事,分付。
傳于安曰,稱在外者申飭,使之今日謝恩。
安啓曰,右副承旨申景濬,旣已仍任,卽爲牌招,何如?傳曰,允。
申景濬,以侍講院言啓曰,本院新除授兼文學尹錫烈,時無職名,令該曹,口傳付軍職,仍卽牌招察任,何如?傳曰,允。
兵曹口傳政事,副司果尹錫烈。
傳于安曰,內侍府旣已下敎,中官柳仁培呈辭勿施。
吏曹口傳政事,以朴應煥·李宜白爲刑曹正郞,以金聖猷爲刑曹佐郞。
李正吾,以右邊捕盜大將望筒,傳曰,牌招·命召及大將牌·傳令牌傳授。
傳于申景濬曰,堂上試官只二人入侍。
安啓曰,領議政金致仁,左議政韓翼謩,北道句管堂上鄭弘淳,依下敎來待矣。傳曰,入侍。
備忘記,傳于李正吾曰,林鼎遠,以林錫憲姪子,人亦可用,卽予特用,今番以軍門郞廳,在直逡巡,雖飭施,卽用處分,其猶違牌,比諸趙宗鉉,已涉駭然,强以侍直,今作此擧,其由誰?而白文呈券,亦涉寒心,其令連爲直宿,過一次應製後替直。
申景濬,以獻納宋鍈牌不進罷職傳旨。傳曰,只推。
申景濬,以弘文館言啓曰,今日政新除授玉堂,待下批,仍卽牌招察任,何如?傳曰,允。
有政。吏批,判書朴相德進,參判未差,參議未差,右副承旨朴弼逵進,以鄭象仁爲校理,以朴相老爲修撰,以申益彬爲文學,以鄭弘淳爲左參贊,以李溵爲同成均,以李翼元爲刑曹參判,以趙晙爲中學敎授,以趙雲逵爲判義禁,以趙基顯爲尙衣主簿,兼春秋單金聖猷。
兵批,判書李景祜病,參判鄭厚謙入直進,參議趙重明病,參知徐浩修服制,右副承旨朴弼逵進,以李河述·金霔爲僉知,以李柱國爲兼訓鍊都正,以權拭爲五衛將,以邊鎭城爲忠壯將,以李邦城爲武兼,副護軍尹泰淵·南泰輔·李錫祥,副司果李惟秀·鄭運維·李秀得·李碩載,副司果趙亨謙·桂德薪·魏興祖。
安,以吏曹言啓曰,新除授成均館學錄朱萬离·魯仁鐸,除拜後過限未上來,倂依例罷職,何如?傳曰,允。
洪纘海,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅九月二十七日辰時,上御集慶堂朝講。藥房入診,大臣·備局堂上同爲入侍時,領事金致仁,知事金時默,特進官具善復·金孝大,參贊官李正吾,司諫李鎭恒,掌令李宇喆·侍讀官李得一,檢討官徐有元,假注書趙貞相,編修官金聖猷,記事官吳鼎源,藥房都提調金陽澤,提調蔡濟恭,副提調安,左議政韓翼謩,知敦寧鄭弘淳,吏曹判書朴相德,兵曹判書李景祜,刑曹判書沈鏽,司直李章吾,禮曹判書洪名漢,左副承旨邊得讓,事變假注書李敏佐,醫官李以楷·金季良·鄭允協·吳道炯·徐命緯·鄭允說,以次進伏訖。上親講大學,自凡傳文止右傳之三章訖,得一讀奏訖。上曰,文義陳之。得一曰,君子無所不用其極,易言太極,書稱皇極,極之爲言。中也,人君,建極于中,則此乃止於至善之工矣,伏願留念焉。上曰,極字尤切於人君矣。經曰,維皇作極,堯舜之治,建極而已,臣下之慢謇,無過於令日,予之復政復講,心在宗國,以言乎儒臣,則推托爲事,以言乎備堂,則不人爲事,承旨怠矣,政院寂矣。以爲人君止於仁之義,其雖泯默,今日臣子之道,焉敢若是乎?建極之極,予實愧矣,所奏文義則是當體念矣,下番陳之。有元曰,湯之日新又新,文王之純亦不已,皆人君自强之意,伏願留念焉。上曰,所奏,是矣,領事陳之。致仁曰,上下番已陳之,臣則別無所達,而穆穆文王純亦不已者,工夫之諭也,無不敬安所止,工效之謂也,伏願加勉焉。上曰,所奏是矣,當體念矣,知經筵陳之。時默曰,克明峻德,顧諟天之明命,皆自明己德之謂也,伏願留念焉。上曰,自明者在我,而果不在他矣,特進官陳之。善復曰,臣,武臣也,別無所達矣。孝大曰,臣亦別無所達矣。上曰,參贊官陳之。正吾曰,別無所奏矣,經筵先退,致仁曰,夜間聖體,若何?上曰,差勝矣,寢睡·水刺之節,亦何如?上曰,一樣矣。藥房都提調進湯劑訖,請診。上曰,姑止之。藥房先退,命承旨讀各道分等狀聞。上曰,謄報來到乎?致仁曰,三道則皆來矣。上曰,注書出去,嶺南謄報何時來到與否,持入,賤臣承命還奏訖。致仁啓曰,此慶尙監司李瀰災實分等狀啓也,大丘等六十三邑,置之稍實,慶州等六邑,置之之次,淸河等二邑,置之尤甚,而仍以爲當捧舊還,只就稍實·之次邑均排準捧,而尤甚邑則特許停退,推奴微債,尤甚之次邑,限明秋防塞事,請令廟堂稟處矣。分等依此施行,舊還當捧之數,雖自朝家酌定,若其參量年事,分排列邑,唯在道臣審處,至於推奴徵債,果係擾民之端,依狀請限明秋嚴禁,何如?上曰,依爲之。至於推奴,雖豐年,予則曰,可禁也,推奴徵債,雖稍實邑,一體限明秋防塞,可也。致仁又啓曰,此忠淸監司元義孫災實分等狀啓也,靑陽等三十二邑,置之稍實,保寧等十五邑,置之之次,泰安等七邑,置之尤甚,仍以爲該曹給災四千五百結,較之一路,災形太不相當,畓災限七千結,特許加劃,舊還餉旣有定式,酌定姑難輕義,而敗船拯劣米,便是白徵,瑞·泰兩邑,倂新舊停退,其餘各邑則無論尤甚·之次·稍實,當年條外舊未捧,一倂停退,癸未移轉江都米,依前例仍留事,竝請令廟堂,稟旨分付矣。分等依狀請施行,沿海瑞·泰等邑被災,雖謂之孔慘,可也,該曹給災誠似不足,四千五百結,特更倍給拯劣米,瑞·泰西邑,竝新舊停退,其餘各色,當年條外,一倂停退事,江都移轉米仍留事,亦倂許施,以示朝家軫恤之德意爲宜,以此分付,何如?上曰,依爲之,暮年予心在民,所奏外加給千結,以示予意。致仁又啓曰,此全羅監司金魯鎭狀啓也,以爲本道農形,可謂稍登,而山沿優劣,不甚相遠,故邑分等,初不擧論,該曹所給之災,雖不及於丁亥之總,塗抹磨勘,不敢爲加請之計,而公私逋債諸般徭役,一倂嚴督,則其在民情,反不如災年蠲減之爲愈,舊還上酌定四萬石內,四分一減數,京外各樣舊逋奴婢身貢,年久敗船拯劣米,亦令停退,推奴徵債,限明秋防塞事,倂請令廟堂稟處矣。今年兩南穡事最爲登稔,今以道臣,初不分等見之,民事誠幸,而但不願豐年之說,自古而然,民情良亦哀痛,酌定舊還中,一萬石,特爲減捧,俾紓民力,各樣奴婢身貢,敗船拯劣米,最久一年條,亦令停退,推奴徵債防塞事,依狀請許施爲宜,以此分付,何如?上曰,依爲之。道臣狀聞,甚爲精詳,予可詳也,道臣旣爲民,吁嗟,暮年,予何靳惜?其他所請,依狀請施行,以示予今日次對爲民之意。致仁又啓曰,此江原監司徐命善災實分等狀啓也,備陳年事被譴之狀,而淮陽等五邑,置之尤甚,襄陽等十六邑,置之之次,原州等五邑,置之稍實,仍以爲各穀失稔之中,互有成就之異,本色準捧,其勢誠難,從民願以相當穀,許令代捧,推奴徵債,限明秋嚴防,元劃災三百三十結,無以分排俵給,限二百五十給加劃事,倂請令廟堂,稟旨分付矣。分等依狀請施行,今年峽農,大抵失稔,道臣狀辭,殊不爲過,旣於他道,許其代捧,何獨靳持於本道,尤甚邑三分一,之次邑四分一,許令依準,折以精實穀代捧,待明秋還作本色,而但近來有單,代捧之說,事之可駭,莫此爲甚,從當隨聞論罪,而爲先各別嚴飭,俾不效尤,災結加請,其數不濫,特爲準許,推奴徵債防塞事,不爲許施,而宜以此分付,何如?上曰,姑聞精詳,所奏亦是,依爲之。致仁又啓曰,此黃海監司洪良漢災實分等狀啓也,備陳年事被歉之狀,而延安等五邑,置之稍實,海州等十三邑,置之之次,谷山等五邑,置之尤甚,仍以爲地部給災一千五百結外,加給一千二百結,當年條田稅詳定及新還,一倂準捧,而黍粟最爲失稔,難以本色責納,只尤甚邑,以相當穀,折半代捧時明秋還作本色,今年綿農,幾於大無,各樣軍布,許以純錢代納,牙兵入防,特令停番,推奴徵債,限明秋防塞事,竝請令廟堂稟處矣。分等依狀請施行,而海西年事,亦峽農多而野農少,則其所被災,誠無異於關西矣。地部給災,未免太約,道臣加請,亦似不濫,一千二百結,特爲加給,使之一一均俵,他穀代捧,雖有弊端,民間事勢,亦宜顧恤,只於尤甚邑,限折米許其代捧,而近來單代捧之說,誠極駭然,從當隨聞論罪,而爲先各別嚴飭,一準折米之失,軍布代錢,在軍門,雖可悶,事係民隱,不可靳持,特許令錢木間,從願備納,牙兵停番,累有近例,推奴徵債,實多擾民,亦倂依請許施爲宜,以此分付,何如?上曰,所請分等俱精,予庸尙矣,依爲之至於純錢之請,雖奏以錢布間從願之請,邑民號訴,若見其狀,予豈吝惜?依狀請施行,可也。致仁又啓曰,重臣去就,不宜徑庭,而行司直徐命膺,昨日徑還郊廬矣。在昨年以前,猶有其說,燕行還後,供職如前,則又何可只出疏槪,無端出去乎?事體至爲未安,從重推考,催促入城,何如?上曰,依爲之。致仁又啓曰,次日趙瑍,以帶吏卽在外,特命卽其地定配,而俗節省墓,不是異事,且聞有篤老病親,亦有參恕之道矣。上曰,特放,可也。致仁又啓曰,五子登科人之父,啓聞加資,卽法典也,而武臣李泰祥,有五子登科,誠可稀貴,依法典,許其加資,何如?上曰,依法典加資。致仁又啓曰,泮庠製申飭,前後非一,而每年遷就,拖至深冬,此雖一事,亦可以觀國綱矣。新除國子長學敎授,皆無故,另加申飭。期於未寒前畢試,何如?上曰,今則國子長學敎授皆備矣,爲下敎,所奏誠是,依此申飭。致仁又啓曰,昨年黃腸斫取時,退板一百立,今皆運到,而西下庫狹窄,無以更容矣。依前日稟令,以新舊退板中最劣品九十五立,今方出給地部,而目下最緊急者,卽外板也。時留不過數十立,而皆不合用,斫取之限過已久矣,及今下送禮郞於湖南,另擇斫來,恐不可已矣。上曰,依爲之,而姑待明年,可也。沈鏽啓曰,日前以雲觀館生洪顯疇事,有所稟奏,奉承處分矣。此後雜科館生之類,或有犯科之人,不可不照律嚴處者,則亦依洪顯疇例,自臣曹,直爲勘處乎?上曰,依爲之。李景祜啓曰,順天營將朴敦行,昨日政除拜,而作窠已久,亦有夫馬留滯之弊,卽爲發送,何如?上曰,今日發送,可也。鄭弘淳啓曰,敗船拯劣米,當年收捧,本有法意,近來外邑,專事慢忽,延拖爲事,一番經年,輒稱以舊拯劣米,或請停捧,或請減捧,年年因循,終歸無實,國儲之耗縮,誠非細憂,況拯米則一石分給,捧以九斗升餘,於民,本無稱冤之可言,而積習成弊,莫可捄正,若不嚴立科條,則日後之弊,將不勝言,今年沿邑,俱不失稔,必令準數徵捧,歲前成冊修報,而若或有升斗未捧,則當該守令,從重勘罪,斷不饒貸之意,嚴加申飭,何如?上曰,依爲之。命書傳敎曰,今命次對,意爲湖西,一次對之間,五道且到,登時稟處,今日次對,可謂實政,其令備局,擧措啓下後,卽爲分付,俾無諸道元元喁望之弊。致仁曰,守令來待矣。上曰,入侍,平康縣監徐簡修,定山縣監洪鐵漢,玄風縣監鄭翼祥,鎭安縣監權中立,引次進伏訖。上各問職姓名及七事訖,命退出。藥房都提調,提調持湯劑,更爲入侍,上進御訖。上曰,順天營將朴敦行,當日辭朝。出榻敎命書傳敎曰,秋曹劇務,郞官只有二員云,未差代,令該曹,口傳擇擬,又命書傳敎曰,承旨李碩載許遞,其代前承旨洪纘海除授,牌招察任,房順房。又命書傳敎曰,門鑰體重,故先命一門留門,意蓋此也,夜深之後,宜稟而不稟,其有相奏,而此不過等待而然,大臣所請參酌,當該承旨,只解見任,門名誤下中官,越俸一等,又命書傳敎曰,自朝幾次下敎,而兩銓昨政除拜者,若有在京不謝恩之人,此無臣分者也,一倂施以不敍之典,其代兩銓官牌招開政,卽爲備擬。又命書傳敎曰,今日申飭,豈比于前?人君旣曰,自謝,則況其臣乎?諸侍從皆敍用,今日夕講,崇政殿爲之,兼行文臣製述,在京侍從之臣講經外,無論實職軍職,皆令應試,試官,金判府事禮判,李惟秀·李在協·徐浩修·黃㝡彦·李命植入侍,承旨,同副入侍,繖扇侍衛安徐,又命書傳敎曰,申飭意在,而慢命違牌,承旨亦何爲,不無參酌,亦示飭意,承旨遞差下敎置之,承旨有闕,代前承旨李在簡除授,牌招察任,房順房,又命書傳敎曰,堂下侍從中違牌人,一倂敍用,今年內削職刊版人,倂蕩滌,上曰,趙瑍出放。出榻敎掌令李宇喆所啓,請還寢定配罪人金柱泰減等之命。上曰,其勿復煩。措辭見上又所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,臣於向來,見叨憲職,馹召有命,便卽登程,行到畿甸,臺臣,論罷其時諸臺臣未卽上來者,臣亦其中之一也。雖緣道途甚遠,以致日限差遲,而私心兢惶,久益深切,忽於病滯京邸之日,又伏承柏府除命,追訟前愆,莫省攸措,自顧廉防,有難放倒,其何可揚〈揚〉仍冒於臺次乎?請命遞斥臣職。上曰,其所爲嫌,極涉苟且,勿辭亦勿退待。又所啓,請大靜爲奴罪人仲義依律處斷。措辭見上上曰,勿煩。又所啓,請黑山島爲奴罪人五得依律處斷。措辭見上上曰,勿煩。又所啓,新除授掌令蔡緯夏,時在忠淸道天安地,持平金光岳,時在京畿通津地,持平吳鉉胄,時在全羅道昌平地,請竝斯速乘馹上來事,下諭。上曰,依啓,司諫李鎭恒所啓,請黑山島爲奴罪人五得依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請爲奴罪人仲義依律處斷。措辭見上上曰,勿煩。又所啓,臣於傳啓之際,疎忽莫甚,自不免爲做錯之歸,何可一刻仍冒於臺次乎?請命遞斥臣職。上曰,一字做錯,其何爲嫌?勿辭亦勿退待。又所啓,新除授行大司諫李基敬,時在全羅道全州地,請斯速乘馹上來事,下諭。上曰,依啓。上命書傳敎曰,今日次對,豈比于他?乾木水生,其雖難也,聞今下敎,問備請飭,焉可無也?謄傳故紙,伈伈泄泄,不可無飭,今日入侍兩司,從重推考,備局先退。上曰,他承旨入侍,李正吾進伏訖。上曰,注書出去,玉堂使之入侍,賤臣承命出,偕入進伏訖,仍爲晝講,上親講大學自間嘗竊取程子之意,至此謂知之至也,宗鉉讀奏訖。上曰,文義陳之。對曰,莫不因其己知之理而益窮之,以求至乎其極,極者,至善之謂也。若言其窮理之工,則益之一字,最有力矣,伏願加勔焉。上曰,豁然貫通,表裡精粗,無不到者,蓋用益字之工矣,所奏文義,是矣,當體念焉。下番陳之。對曰,補亡章所謂致知在格物者,以言其致吾之知,卽物而窮其理也,致字最有力矣。上曰,所奏,是矣,經筵陳之。對曰,所謂格致,是大學中最用工處,而以言其事物上極處,而別無他事,益窮之益字有味矣,特進官陳之。對曰,別無所達矣。上曰,參贊官陳之。對曰,無所達矣。經筵先退,諸臣以次退出。
庚寅九月二十七日申時,上御崇政殿。夕講入侍,文臣製述同爲入侍時,同知事洪名漢,特進官金孝大,參贊官李正吾,侍讀官趙宗鉉,檢討官林鼎遠,假注書趙貞相,編修官金聖猷,記事官吳鼎源,試官判府事金陽澤,禮曹判書洪名漢,副司直李惟秀,副司直李在協,兵曹參知徐浩修,以次進伏訖。上具翼善冠·袞龍袍,乘輿出資政門,仍御崇政殿,上親講大學衍義補,自曰若稽古帝堯,至所厚者薄訖,宗鉉讀奏至協和萬邦訖。上曰,下番讀之。鼎遠讀大學之道訖。上曰,文義陳之。宗鉉曰,堯德至矣,自九族至黎民,鼓舞感發之義,洋溢於一篇之中,而大要則不越乎安安二字,伏願留念焉。上曰,所奏,是矣,下番陳之。鼎遠曰,堯典二大文,大學首章,相爲表裏,克明峻德,是明明德之義也,平章百姓,是親民之效也。宋臣眞德秀之作爲衍義,以補君德者,良以此也,伏願留念焉。上曰,所奏,是矣,知經筵陳之。名漢曰,堯之聖德光輝,皆從安安二字中出來,而卽大學知止工夫矣,伏願留念焉。上曰,所奏,是矣,當體念矣。特進官陳之。孝大曰,臣則別無所奏矣。參贊官陳之。正吾曰,臣亦別無所達矣。經筵先退,藥房都提調金陽澤,提調蔡濟恭,副提調安,持湯劑入侍。陽澤曰,俄間聖體,若何?上曰,一樣矣。上進御湯劑訖,命書傳敎曰,噫,夏禴冬蒸,其闕幾年,身雖在此,心在阼階,誓戒及肄儀時,皆令承旨進詣,執禮以下當捧袖擧案而來,若與今日聞報府者相左,當嚴處,更令詣闕,當親爲誓戒,以此嚴飭。上曰,試官入侍。判府事金陽澤,禮曹判書洪名漢,副司直李惟秀,副司直李在協,兵曹參知徐浩修,以次進伏訖。命試官懸題,以二十韻排律試取。上曰,注書出去,入場數知來。賤臣承命還秦訖,命書傳敎曰,於民事,是可踰日,北道狀聞旣到,領左相·北道句管堂上,同爲入侍。上曰,收券後,承旨微稟入侍,可也。上還入大內後,諸臣以次退出。
庚寅九月二十七日酉時,上御集慶堂。領左相·北道句管堂上同爲入侍時,領議政金致仁,左議政韓翼謩,北道句管堂上鄭弘淳,右副承旨申景濬,假注書趙貞相,編修官金聖猷,記事官吳鼎源,以次進伏訖。致仁曰,今日旣行三講,侵暮殿座,聖候,若何?上曰,一樣矣。上曰,北道句管誰來乎?致仁曰,鄭弘淳矣。上命承旨讀北伯災實狀啓。上曰,精矣。上謂左相曰,此則卿難以請推矣。翼謩曰,大抵庚戌以後災結,有加無減,故臣昨日有所仰達矣。致仁啓曰,此咸鏡監司趙榮順災實分等狀啓也,備陳年事被歉之狀,而茂山等五邑,置之稍實,安邊等十四邑,置之之次,文川等四邑,置之尤甚,仍以爲舊還,旣有備局定式,不必更論,而其中之次·尤甚邑,有難責捧本色,竝以精實穀代捧,推奴徵債,毋論南北,一倂防塞,京外徒流,限明秋姑勿定配,明川以南進捧吏,依近例停退事,竝請令廟堂,稟旨分付矣。本道荐飢之餘,今年又未免失稔,民事誠可悶,分等依請施行,尤甚之次邑,許其折半代捧,而必以精實穀一準折米之法,徒流定配,果有主客俱困之慮,限明秋安徐之意,京外一體申飭,推奴徵債防塞事,進捧吏姑停事,亦倂許施,俾除民弊爲宜,以此分付,何如?上曰,依爲之。歲初封進吏,旣已停免,況朔膳乎?吁嗟,南關,昨今若此,不可不顧恤,且封進物種中,亦有來而不緊,民弊則巨,而況今年,咸關爲尤甚者乎?令廚院,北道朔膳物種書入,其不緊者,依點下姑爲停減,以示予爲豊沛之意。出擧條上謂領相曰,今番律題,何如?致仁曰,好而難矣。上曰,韻亦强矣。翼謩曰,收券畢則夜深矣,聖體勞矣。上曰,注書出去,呈券幾張與否知入。賤臣承命還奏曰,姑無呈券人矣。上曰,排律,誠難矣。領左相先退,上命書江原道掌試都事李壽勛處分傳敎訖。上曰,注書出去,領左相,更爲入侍。賤臣承命出,偕入進伏訖。上曰,此傳敎,領相見之。致仁曰,儒生處分,則宜若是嚴重,而李壽勛則自是純善之人矣,必無挾雜之理矣。上曰,然則李壽勛傳敎勿施,可也。仍命改書傳敎曰,外方初試,其涉迂闊,故今番京試官,都事擇差,意蓋此也,則三人之符同作俑,有甚於換封,其在正士習勵末世之道,不可不嚴懲此三人,一倂勿限年水軍充定事,分付道臣,旣與先報監營者相左,則何敢曰無弊,而不察刀割,此等試官,辱國大矣。都事李壽勛事,當依律勘處,而朦朧則朦朧,旣無挾私之事,參酌特施削職之典,以示余暮年嚴飭之意。上曰,李壽勛,得卿而免矣。致仁曰,其人純善之效矣。領左相退出。上曰,注書出去,收券數知入。賤臣承命出,還奏曰,納券只七張矣。上曰,姑退出,俟收券畢,更爲入侍。仍以次退出。
庚寅九月二十七日三更五點,上御集慶堂。科次入侍時,試官判府事金陽澤,禮曹判書洪名漢,行副司直李惟秀,副司直李在協,兵曹參知徐浩修,同副承旨李正吾,假注書趙貞相,編修官金聖猷,記事官吳鼎源,以次進伏訖。上曰,徐浩修讀券。浩修承命讀券。上曰,一天之文,稍好矣。陽澤曰,然矣。上曰,李在協繼讀。在協承命進讀,合考訖。陽澤曰,以三中,爲壯元等矣。上曰,壯元詩,徐浩修更讀。浩修承命讀奏。上曰,有精神矣,命批首句。上曰,第二詩三公不換句批點。陽澤曰,旣有命,批等,亦宜加矣。上曰,依。仍坼封,洪彬居首,李得一居第二,柳翰申居第三。上命書傳敎曰,今者命製,意蓋深矣。十餘人,其能若此。予庸尙矣,居首前持平洪彬,特爲陞敍,之次副校理李得一,一朔之內,表壯元詩三中之次,特賜貂皮·笠·耳掩,之次佐郞柳翰申,兒馬一匹賜給。上曰,白文呈券人推考。出傳敎命承旨讀畿伯狀,以爲吏曹參判尹東暹,病重不得上去。命書傳敎曰,旣已特除,旣經其政,其宜使臣以禮,本職許遞事回諭,仍命退出。
上在慶熙宮。停常參,只晝講。
藥房都提調臣金陽澤,提調臣蔡濟恭,副提調臣安啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,踰明日後心庶弛,氣何諭乎?待敎入侍。
中宮殿·惠嬪宮,藥房口傳問安。答曰,知道。
安啓曰,左承旨尹東昇,今日不爲仕進,卽爲牌招,何如?傳曰,允。
傳于李在簡曰,禮判使之入來。
傳于李在簡曰,今日晝講爲之,禮判入來,持廚院北道朔饌記,以經筵入侍,內局提調,以特進官入侍,來詣只入正時,內局同爲入侍。
傳于李在簡曰,內局入侍。
申景濬,以訓鍊都監言啓曰,因禁衛營·御營廳草記,來十月朔上番軍兵,已爲逢點整齊,與延和門南營·北二營入直訓局軍兵,替直事允下矣。來十月初一日本局入直軍兵,與禁·御兩營軍兵,替代出番,而東營軍五十名,停番間各減二十名入直矣,兩營鄕軍,今已上番,依前例各五十名入直之意,敢啓。傳曰,知道。
申景濬,以刑曹言啓曰,三人之符同作俑,有甚於換封,一倂勿限年水軍充丁事,分付道臣事,命下矣。依傳敎,卽爲擧行事,發關分付道臣之意,敢啓。傳曰,知道。
洪纘海,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
申景濬,以義禁府言啓曰,京畿楊州牧定配罪人趙瑍特放事,承傳啓下矣。放送事,分付道臣之意,敢啓。傳曰,知道。
庚寅九月二十八日辰時,上御集慶堂。藥房入診入侍時,都提調金陽澤,提調蔡濟恭,副提調安,記事官金悌行·金聖猷·吳鼎源,醫官李以楷·鄭允協·金季良·吳道炯·徐命緯·鄭允說·金光國,以次進伏訖。陽澤曰,夜間聖體,若何?寢睡·水刺之節,亦何如?上曰,一樣矣。進湯劑,上進御訖,陽澤請診候。上許之,以楷等以次進伏診候,退伏奏曰,脈候左右三部調均,和體亦一樣矣。陽澤曰,日昨以太常栗木事仰達,而未得畢辭矣,頃日本寺草記,有遺在問奏之敎,故使該郞考閱,則樓上別置,僅爲六十介,而此是自前流來,不可遷動者,至若宰臣木位版木,則京外公用之最爲緊重,而本寺,若干舊儲,間經一式年,不爲繼斫,而其間責應甚繁,有出無入,今則全然乏絶,不時之需,不可不念,依前草記擧行,以爲急時敍用之地,何如?上曰,依爲之。出傳敎上曰,藥房提調持湯劑,更爲入侍。出榻敎上曰,禮房承旨入侍。出榻敎上曰,右副承旨入侍。出榻敎上曰,我慈聖同氣,有贈二亞卿,而一則今有夫人而年過七耋,雖値明日,其何若昔,三昨,予只見而來,而一則値練歲,予心愴然,貞夫人尹氏家,令該曹,衣資食物輸送,貞夫人朴氏家,祭需特爲輸送,存問前北伯而來,以表予此意。出榻敎濟恭先退出,上曰,執禮以下,旣已下敎,而獻官預差誓戒肄儀皆令進參,若有不參者,令監察,呈課柏府以聞。出榻敎濟恭持湯劑,更爲入侍,進湯劑,上進御訖,仍命退去,諸臣以次退出。
庚寅九月二十八日巳時,上御集慶堂。晝講入侍時,特進官蔡濟恭,同知事洪名漢,參贊官洪纘海,侍講官林鼎遠,檢討官朴相老,假注書趙貞相,記事官金聖猷·吳鼎源,以次進伏訖。上親講小學,自古者小學。至惟聖之謨,鼎遠讀奏訖。上曰,下番,只書題讀奏。相老讀奏訖。上曰,文義陳之。鼎遠曰,明命赫然,罔有內外,明命者,天之所命,而人得而爲性者也,天人相與之意,上下感應之理,不啻丁寧,而方今收聲之月,仁愛之警,疊見層生,堂箚院啓,略已陳達,昨日靑臺之報又至矣。中庸曰,致中和,天地位焉,萬物育焉,伏願益勉中和位育之工,俾盡修省之道焉。上曰,所奏切實,當猛省矣,下番陳之。相老曰,一部小學,非臣等之薄識淺見,所能仰諭,而嗟嗟小子者,朱子以師道自居,而以一敬字授之,敬字甚有力矣。伏願省察焉,上曰,大學序小學篇題,朱夫子以師道自居,而予則實愧於爲師之道矣,同經筵陳之。名漢曰,惟聖性者,不加毫末,萬善足焉,然而湯不自滿暇,文王望道而未之見,伏願省察焉。上曰,湯之不自滿暇,文王之望道而未之見,當留念矣,特進官陳之。濟恭曰,萬善足矣之萬字,形容體用動靜,無一欠缺,以萬善之萬字,寓之於萬機之萬字,表裏參看,則浩浩其天,聖德光明矣,伏願體念焉。上曰,所奏誠是,當體念矣,參贊官陳之。纘海曰,以天言之則元亨,以人言之則利貞也,當今仁愛之警,屢發於收聲之月,此正恐懼修省之時也,伏願益加勉勵焉。上曰,所奏,誠是,當體念矣。上命承旨讀北道朔膳單子訖,上命權減誕日物種,又命逐朔減半。名漢曰,誕辰,事體自別,不當權減矣。上曰,不然矣。濟恭曰,任土之貢,權減太過矣。相老曰,減物膳之擧,例在歉歲,此後若値大無,則將何以處之耶?鼎遠曰,事體自別,便是土貢,逐朔減下,恐不當如是矣。藥房都提調金陽澤曰,北道今年則非慘凶,權減太過矣,且愚民所望太奢,九施惠而一未及,則反怨矣,任土之貢,不當若是矣。上命書傳敎曰,禮曹物膳,置簿權減以下,觀本道參農,草記復舊。上曰,去夜林鼎遠下敎勿施。出榻敎經筵先退,諸臣以次退出。
庚寅九月二十八日申時,上御集慶堂。藥房入診入侍時,都提調金陽澤·提調蔡濟恭·副提調安,記事官金悌行·金聖猷·吳鼎源,醫官李以楷·鄭允協·金季良·吳道炯·徐命緯·鄭允說·金光國,以次進伏訖。陽澤曰,午間聖體,若何?上曰,一樣矣。進湯劑,上進御,陽澤請診候,上許之,以楷等以次進伏診候,退伏奏曰,脈候左右三部調均,和體亦如朝矣。上命安,讀慶尙左道武試榜目,讀未了。上曰,慶尙兵使誰耶?曰,李吉儒矣。上曰,此武弁,相貌,甚好矣。曰,果好也。上曰,入格儒生八十四歲人上來云耶?陽澤曰,似未來矣。上曰,華陽牧場馬上來乎?陽澤曰,分養於各邑,若有瘦者,上來後,復放於華陽牧場,待肥有用處,則還爲捉來,姑無來事矣。曰,去夜靑臺有報矣,俄者入侍儒臣及承宣,有所陳達矣,臣於院中,亦有酬酢,而傳來古事,便同文具,臣等,不敢張皇煩瀆,而適會登筵,敢此冒陳應天以實不以文,惟羲經恐懼修省四字,最爲要約,修者,修身之謂也,省者,省己之謂也,而修省之實,不出於言動,殿下凡於一辭令之發,一動作之間,克存省察,益加愼重,是臣區區之望也。上曰,所奏言簡而意切,當爲體念也。仍命退去,諸臣以次退出。
庚寅九月二十八日三更五點,上御集慶堂。奉審承旨入侍時,右承旨李在簡,假注書趙貞相,記事官金聖猷·吳鼎源,以次進伏訖。上曰,誓戒乎?在簡曰,誓戒矣。獻官諸執事皆來會乎?對曰,然矣。仍命退出,以次退出。
上在慶熙宮。停常參·經筵。
藥房都提調臣金陽澤,提調臣蔡濟恭,副提調臣安啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今日此心,追慕而已,氣何諭乎?明日入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,御製標紙,左承旨書入,造成兩件,一件內入,一件入于世孫宮,而內入件,先爲入之。
以承傳色口傳下敎曰,諸承旨,卽爲牌招詣閤。
以承傳色口傳下敎曰,李翼元承旨,代權噵爲摠管。
以承傳色口傳下敎曰,從容經夜,勝於□□不答。
以承傳色口傳下敎曰,卿等其休焉。七年之後,來到此處,無他念矣。
以承傳色口傳下敎曰,今日受問安,則豈臥此處乎?知道代不答。
傳于李正吾曰,今日使其君用心乎?承旨謝恩盡爲後,水刺當進矣。
傳于李正吾曰,趙基弘,旣有齊陵參奉爲之之敎矣,豈踰今日?口傳備擬,望單子,卽爲入之。
傳于洪纘海曰,政院,何敢違君命乎?備忘頒布然後,始飮刁水矣。
傳于李正吾曰,李永培·宋翼洙,待窠卽爲復職,以表今日予意。
傳于洪纘海曰,李永培,卽爲付軍職,使之入侍。
傳于李在簡曰,軍兵排直誠難,以自謁房爲之。
兵曹口傳政事,副司果李永培。
傳于李在簡曰,其備忘,若不頒布,諸司預備,當臥私第,卽爲頒布。
傳于李正吾曰,承旨旣已許遞,儒臣何論?此章給之。
備忘記,傳于李在簡曰,嗚呼,其君,其却建功,一倍追慕,而吁,今臣子,視若文具,若此若此,此予不肖,此予不肖,何以謝過?今夜望郊,留典設司而當謝過,承旨以時服,與侍衛詣閤,噫,旣諭五思,況此乎?噫,却建功,而欲從容而若此,此亦不肖,嗚呼,何以謝過?
備忘記,傳于李在簡曰,承旨若此,其況儒臣?新承旨李惟秀,使其君欲爲撤宵,甚矣。特遞其職,諸儒臣一皆許遞。
備忘記,傳于李在簡曰,李惠祚,恃少多氣,趙,學兄固執,嗚呼,暮年,其使誠難,嗚呼,今日此酬應,其皆不肖。
備忘記,傳于李在簡曰,噫,今日若不聞不覩而度日,心若何心,若何?而逢今日,寔予不肖,其臣莫知,寔予不肖,其臣莫體,寔予不肖,若從容而有葛藤,寔予不肖,嗚呼,此日,政院儒臣皆闕,以此心何酬應?一不肖宜謝,況四不肖乎?嗚呼,是豈他哉?由予冥然,由予冥然,依頃者例,以袞衣宿於典設司,經宿然後,庶可謝過,嗚呼,頃者,因追慕而然,嗚呼今日,因無臣而然,誠慕先不肖,誠慕先不肖。
備忘記,傳于李在簡曰,噫,今日何日?李惠祚謝恩旣久,連爲闕啓,公然葛藤,趙下敎,若何?而東村左副已承牌,而敢學固執,漏水將下渺然,一則莫諒君心,一則莫諒君飭,此等侍從承宣,何用哉?李惠祚·趙,一體付籤侍從案。
吏曹口傳政事,齊陵參奉趙基泓。
備忘記,嗚呼,暮年逢此日,其欲從容度日,若此,誠予不肖,遙望西郊,此心萬隕,誠若感人,李惠祚曾經注書,諸承旨於今喉院,豈使予,追慕之中,兼爲用心乎?誠予誠予,自恧自恧。
備忘記,傳于李在簡曰,其問海東輿儓,此日,豈暮年其君,若此之日,此日,豈暮年其君,若此之日乎?雖輿儓,皆有親,況朝衣士大夫乎?朝衣士大夫,不信其君之心,吁嗟,輿儓,其亦不信予心乎?果若此,堯舜之道,孝悌而已,予何心稱南面,曰,予等君乎哉。
備忘記,噫,過此日豈有臣子之道?,而然從容以思,心何抑心何抑,而不先不後,此日葛藤,儒臣闕直,自古有之,而爲人君,政院皆闕,何以爲君,開諭牌招,於今日悶用心,仍以處分,其若開而却建功,君何心爲此?筵席皆勉,何謂寥寥?旣無請飭,吁嗟,此日,一人之外,何心皆走?頃者試官事,已久矣。趙宗鉉旣入直,則吁嗟,此日,聞水刺之敎,何敢寥無消息乎?此日若此,是予不肖,此日葛藤,亦予不肖,爲國初而其猶着袞衣而撤宵,訟不肖慷慨亘,何心臥便殿?嗚呼,庚子六月初六日後幾年之後,復臥幾年直宿處,予心已得,嗚呼,庚子,怳若昔年,一則否德,一則否德,不然,何有雲臺之報?一則誠淺,一則誠淺,不然,豚魚猶感,況海東帽帶臣子乎?初意建功,翌日其欲强進,於今若飮建功,是豈不肖,來此時心旣定,卿等其休焉。嗚呼,心不能耐者,自恧誠淺,自恧不肖,復何他諭,復何他諭?
備忘記,傳于李在簡曰,其雖莫諒,斥亦過矣。李惠祚雖若此,今予當無事度日,却建功何酬應?諸承旨許遞,伸廉義。李翼元·李在協·魚錫定·趙·具庠·李壽鳳爲承旨,牌招察任,房順房,三院副提調例兼。
李在簡,以貞陵表石營建廳言啓曰,戶曹判書臣金時默,禮曹佐郞臣李翼相,進詣陵所,碑閣基址役處看審,則本陵令兼官朴恒源,監役官柳正養,領率役軍,已爲堅築,故今日卯時良中定礎,同日申時仍爲立柱上樑之意,敢啓。傳曰,知道。
洪纘海,以兵曹言啓曰,今九月二十九日居幼學金廣澤稱名人,自興化門入來,差備門外擊錚,依例令攸司,囚禁治罪,當該守門將鄭昌伯,依定式推考,何如?傳曰,允。
洪纘海,以御營廳言啓曰,本廳分授惠化門北邊體城頹毁改築處女墻,亦已畢築之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
正言李惠祚疏曰,伏以近來秋冬之雷,殆無虛歲,而未聞若今年之稠疊不已者也。去夜靑臺之報,又何爲而至哉?節候已迫於坏蟄,警告冞切於諄復,是宜君臣上下至誠兢惕,以爲一半分消弭感回之道,而乃者伈伈泄泄,恬不知畏,喉司匡救之論,儒臣陳戒之箚,歷數日而寥寥無聞,臣實莫曉其所以也。嗚呼,洊至之災,不啻丁寧,而修省之方,漸不如前,忠愛之告,不聞於邇列,體念之批,每歸於循例,其所交勉,不過爲文具而已,而至今番,而竝與文具而廢之,寧不惜哉?竊伏惟我殿下丙枕無寐,日夕憂惕,一雨一風之猶恐或愆,民憂國計之實心做去,其所以對越方寸者,固無所不用其極,而勤勵之政,或不免於嚴急之科,董飭之敎,反有歉於禮使之承,雖以目下數事言之,新除之催促謝恩,亶出飭勵之意,而不顧情勢之有無,無論其住之遠近,不俟終日,遽施不敍之典,此雖一時之敎,實係無窮之弊,苟使在廷諸臣,不知廉防之爲何物,而一以竭蹶冒出,爲能事,則殿下亦安用此輩爲哉?臺牌之不許呼望,雖或慢蹇之習,而設或有萬分難强之勢者,進退維谷,終始相持,則其爲損臺風而虧朝體者,當如何哉?噫嘻,方今之弊,不患義分之不重,而惟患廉恥之易壞,不患趨承之無人,而惟患情地之難孚,惟殿下,勿以旣往而置之,勿以小事而忽之也,仍伏念臣親年旣耄,實無離捨供職之望,而乍出臺地,適當仁愛警告之辰,草草數語,非敢謂弭災之先務,而區區憂愛,思以裨實政之萬一,伏願殿下,澄省焉,臣無任屛營祈懇之至,謹昧死以聞。答曰,省爾之勉,其雖尙也,此予此予,懍惕曷諭?政院儒臣,纔已陳勉,昨又面戒,則今日何日?面戒,可也,作此葛藤,吁嗟,予心,莫諒若此,而陰陽調乎?亦予亦予,自省自省,復何他諭哉?
都承旨安,左承旨尹東昇,右承旨李在簡,左副承旨洪纘海,右副承旨申景濬,同副承旨李正吾聯名疏曰,伏以臣等,卽伏見臺臣之疏,以臣等遇災無言爲非,備加譏斥,深致憂歎之意,臣等於此,不勝瞿然之至。噫,昨日靑臺之報,又在上下警告之餘,臣等,忝叨近列,自來古事,亦豈以其文具而忽之哉?適會入侍有命,院中相議,診筵講席各效數語,竊以文字申瀆,別無新奇之論,徒爲觀瞻之歸,遂致舊例之廢閣,自速伈泄之厚譏,論其情實,雖自謂煞有商量,而今玆規責之言,亦將何辭以自解哉?區區情地,實無一刻冒蹲之勢,玆敢相率陳章,徑出禁門,伏乞聖慈,俯賜鑑諒,亟遞臣等之職,仍勘臣等之罪,以安私分,以重臺言,千萬幸甚,臣無任屛營祈懇之至,謹昧死以聞。
副應敎林鼎遠,修撰朴相老等聯名疏曰,伏以臣等,卽見正言李惠祚疏本,則以儒臣陳箚寥寥無聞爲言,一則曰,伈伈泄泄,恬不知畏,一則曰,竝與文具而廢之,臣於是,誠不覺瞿然慙恧,及時拜箚,自是古規,講後陳戒,雖有近例,其何敢諉之,以言語代文字,而不知所以引咎之義哉?揆以廉隅,不敢晏然在職,相率陳章,徑出禁扃,伏乞聖明,亟賜處分,以重臺言,以安私分,千萬幸甚,臣無任屛營祈懇之至,謹昧死以聞。
庚寅九月二十九日辰時,上詣延和門。香祗迎入侍時,行都承旨安,左承旨尹東昇,右承旨李在簡,左副承旨洪纘海,右副承旨申景濬,同副承旨李正吾,記事官金悌行,假注書趙貞相,記事官金聖猷·吳鼎源,以次進伏訖。上具翼善冠·袞龍袍,乘輿出通陽門,降輿乘轎,詣延和門外,仍御板位上,命都承旨讀祭報府訖,上命禮房承旨,馳詣太廟奉審後,進排官摘奸以來。出榻敎祗迎訖,上親步詣建明門外,祗送香祝訖,上乘轎仍詣長樂殿。上曰,注書出去,編次人蔡濟恭,使之入侍。賤臣承命出,偕入進伏訖。上命東昇書御製訖。命東昇讀御製訖,又命濟恭進讀,濟恭讀奏訖。上曰,厲祭行於何時乎?都令知入。上又曰,頃日報府中落漏與否,都令留院知奏。東昇曰,奉審承旨來待矣。上曰,入侍。在簡進伏訖。上曰,祭官無頉乎?對曰,然矣。祭物精備乎?對曰,然矣。上命讀報府訖。上曰,近來奉常寺比向時不同矣。兵判李景祜曰,近來則各別精備矣。上曰,朝鮮之人,申飭則有效矣。上曰,御製,戶房作冊子,一件內入,一件入世孫宮。命書傳敎曰,今日餘懷,其何寫乎?依頃年例,令摠戎使,勿論職名與否,爲慈聖强近親者,雖儒雖童蒙領來,予當見於德游堂,以此分付。嗚呼,此堂,亦壬午年聖后揀擇之處也,亦豈偶然也哉?安入侍以奏曰,臣依傳敎奉考,則厲祭春則三月爲之,冬則十月爲之,自是前例,而頃日報府中,亦無落漏者矣。上仍命書傳敎曰,嗚呼,豈特今予懷?來月來月亦然,來月二十五日,當爲香祗迎,禮房知悉,嗚呼,其後亦皇兄皇嫂誕辰也。今居集慶堂,何異於侍來?來月初六日,行展拜毓祥宮,嗚呼,昔則此日爲冬享,夏禴冬蒸旣闕,故只當日展拜矣。其時世孫,依例同牌中隨駕,挾輦軍六十名,前後廂軍一百名,訓將領新營入直標下軍,都領隨駕,禁軍亦以入直隨駕,其餘軍留營留陣,皆令安徐,三嚴,卯正初刻單嚴,百官行禮,依例爲之。上還入大內後,諸臣以次退出。
庚寅九月二十九日初更五點,上詣司謁房齋宿入侍時,左承旨李在協,右承旨具庠,左副承旨魚錫定,記事官金悌行,假注書趙貞相,記事官金聖猷·吳鼎源以次侍立訖,上具翼善冠黑圓領袍,乘輿出通陽門,下輿乘轎,詣司謁房後,諸臣以次退出。
上在慶熙宮。停常參·經筵。
齋宿罷後,政院·藥房口傳問安。批答不答。
中宮殿·惠嬪宮,藥房口傳問安。答曰,知道。
以承傳色口傳下敎曰,朴弼逵·李聖檍,承旨除授,牌招察任,房順房。
以承傳色口傳下敎曰,承旨·儒臣旣如此,則李惠祚外,柏府·薇垣皆睡乎?在京者皆解見任。
藥房口傳啓曰,臣等懇請晉對,顒俟兪音,及承批旨,不惟不許,縷縷辭敎,至爲嚴切,下情益不勝悶隘,臣等職在保護,亟欲進陳一言,乞賜暫時召接,俾暴衷悃,惶恐敢啓。
以承傳色口傳下敎曰,問安不答。
藥房口傳再啓曰,臣等申請晉對,撤夜□朝,兪音尙遲,不勝萬萬焦迫,雖未承批,豈敢一向遲待?更爲求對,暫許召接,千萬至祝,惶恐敢啓。
藥房口傳三啓曰,臣等連三申請,聖批一向固推,湯劑停進,承候之曠闕,昨已過夜,今又近午,而瞻天隨然無路,臣等之廢職虧分,當枚其罪,何聖念不顧保護之重,一至此也?臣等焦迫之極,不避瀆擾,乃敢詣閤更請,亟許方寸之地,俾得暫時晉接,千萬至祝,惶恐敢啓。
以承傳色口傳下敎曰,其止之,止之然後,當有所進矣。
以承傳色口傳下敎曰,不知昨日之臣,曾多見欺?其止之。
以承傳色口傳下敎曰,如此也,故尙無所進,如欲爲進,則其止之。
又下敎曰,仍守而在閤,則當於今朝,步詣萬歲門階徹宵,其退去。
又敎曰,以五日爲定,況於今日,進建功乎?使之安睡,其止之。
又下敎曰,建功一貼,勸之,可乎?使之溫突安睡,可乎?將詣萬歲門,提調任自爲之。
李聖檍啓曰,判義禁趙雲逵,除拜後過三日,不爲出肅,依定式推考警責,仍卽牌招察任,何如?傳曰,允。
備忘記,傳于李在協曰,今予亘中追慕,海東臣子,忽昔年之誕辰,君旣不肖而自處,其況大官,雖然九經載焉。其勿胥命事,令差備傳焉。預備二字,意,蓋深矣,命召兼傳。
李翼元啓曰,諸承旨有稟達事,來詣請對矣。
又啓曰,時原在大臣,有稟達事,來詣請對矣。
備忘記,傳于李翼元曰,臣莫諒君心,君何顧臣請?予誠今已判矣,群心於今辭矣,予志固,大官·內局·承宣,其卽休請。
魚錫定啓曰,大司憲·執義未差,掌令蔡緯夏在外,一員未差,持平金光岳·吳鉉胄在外,今日以監察茶時之意,敢啓。傳曰,知道。
備忘記,傳于李在協曰,嗚呼,冥然到今,而本自誠淺,暮年特甚,此日復過,誠是料表,其欲從容度此日,此亦人子思親之心也,計莫遂卽予也。朝來萬歲門前,叨謝誠淺,回道瞻望皇嫂禮陟之堂,誠雖淺,心少舒矣。來到此堂,此堂何堂?嗚呼,庚子六月六日後幾十年內,復宿此窩,其宜留也,而回來者,一則爲謝,一則爲堂,旣來予意纔諭,初則十日壬午爲限,於今初五丁丑爲限,此亦諒矣。噫,祗迎後見日晴,心自謂曰,此誕彌上節然矣。晩後有微雲,有此誠淺之恧,其誰其誰?卽予卽予,欲爲五日靜謝,焉可已也?予志固定,卿等速休,以安予心。
魚錫定,以都摠府言啓曰,今日入直內三廳武兼禁軍及軍兵等,當爲中日習射,而自上方在經宿中,不得爲之之意,敢啓。傳曰,知道。
備忘記,傳于具庠曰,噫,今年此日,於予誠是料表,誠是料表,若此而一日莫遂其意,此予不肖,何心建功,何心對人?旣莫能賀箋,亦莫能遂心,遂望西郊,此何人哉?禮房馳詣,代奉審以來,而當陵外,只奉審而來。
備忘記,傳于具庠曰,嗚呼,今予亘中莫耐,爲予臣子者,莫知昔年誕辰也。於當世則强顧前後,前期若已,昔則是誰,昔則是誰?於今判矣,若是强請,亦却御膳應文,政院知悉。
備忘記,傳于具庠曰,嗚呼,今予一則不肖,二則不肖,三則不肖,嗚呼。亘中追慕,今海東臣子,視若聲音,嗚呼,暮年,幾十年誠淺判矣,此予所以徹宵隕心者也,然幾年再宿處,庚子六月後,復宿瞻揭板,一無憾一倍心矣,以今以後,講對何爲?
傳于魚錫定曰,八十四·八十三除職人,謝恩時以稟。
李聖檍啓曰,卽者議政府錄事來言,領議政金致仁,左議政韓翼謩以爲,傳敎轉益非常,下情轉益罔措,旣不得進以入侍,惟當退而伏辜,相率逬出,胥命金吾云,仍納命召,何以爲之?敢稟。
又啓曰,卽者中樞府錄事來言,領中樞府事金相福,以爲傳敎之下,不敢更爲求對,唯願退伏重譴,逬出胥命於金吾門外云,係是大臣去就,敢稟。
又啓曰,卽者中福府錄事來言,行判中樞府事金陽澤以爲,溺職虧分,惶懍罔措,伏藁金吾,惟俟嚴何云,係是大臣去就,敢啓。
又啓曰,卽者禁府都事來言,領府事金相福,領議政金致仁,判府事金陽澤,左議政韓翼謩,今方待命於金吾門外云,係是大臣去就,敢啓。
魚錫定,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。又以二巡廳言啓曰,去夜無犯夜人所捉之意,敢啓。傳曰,知道。
庚寅十月初一日辰時,上還內入侍時,行都承旨李翼元,左承旨李在協,左副承旨魚錫定,同副承旨李聖檍,記事官金悌行,假注書趙貞相,記事官金聖猷·吳鼎源,以次侍立訖。上具翼善冠·黑圓領袍,自司謁房,乘輿還入大內後,諸臣以次退出。
上在彰義宮。停常參·經筵。
藥房提調蔡濟恭,副提調李翼元啓曰,昨日移次經宿,早朝還內,伏未審夜間,聖體調攝,若何,痰候,何如?寢睡·水刺之節,亦何如?臣等之未得入侍承候,已過兩日,今日率諸御醫,趁早入診,詳察聖候,斷不可已,臣等不任區區憂慮,敢來問安,竝此仰稟。答曰,知道。憧憧追慕,幾次下敎,而鮮人莫聞,其予不肖,朝鮮有臣,其豈若此?內局不布見者,尋常見者若此,亦予不肖,建功何建功,問候何問候,其何答乎?惟守五日,令掌務官,其藏鎖鈔焉,使氣臺臣,可笑喉院矣。
中宮殿·惠嬪宮,藥房口傳問安。答曰,知道。
李碩載啓曰,大司憲·執義未差,掌令蔡緯夏在外,一員未差,持平吳鉉胄·金光岳在外,今日以監察茶時之意,敢啓。傳曰,知道。
李聖檍啓曰,內局都提調金陽澤,依下敎來待矣。
又啓曰,領中樞府事金相福,領議政金致仁,左議政韓翼謩以爲,胥命而未降嚴譴,焦迫轉甚,又敢冒萬死,來詣求對矣。
備忘記,傳于李碩載曰,中官無形,泛以金判府事開陽門來,故有下敎,聞問候知焉,於胥命於開陽門云,初隨胥命,已過矣,況此乎?三提調皆胥命,於予則便,於內局不然,依此敎,令使官傳諭,聞來內局後,當下敎,此時酬應,果苦矣。
備忘記,傳于魚錫定曰,初六日當祗迎,侍衛入直,時刻只入正時,儀注安徐。
傳于李聖檍曰,金判府事入內局後,當下敎矣。
李聖檍啓曰,領中樞府事金相福與二品以上,有稟達事請對矣。又啓曰,諸承旨有稟達事,來詣請對矣。
又啓曰,右議政金尙喆,有稟達事,來詣請對矣。
備忘記,傳于具庠曰,太后誕辰旣忘,予雖不受,何聞誕賀?此後勿稟事,分付。
備忘記,傳于李聖檍曰,今日予心,豈比於前?暮年逢此日,追慕一倍,亦歇後語也。李惠祚有耳目,旣覩旣聞,其先乎,其後乎?噫,纔瞻舊殿,爲見予親,欲下敎,而召承宣,政院只有一人,其日開政乎,其君守院乎?噫,幾次下敎,視若尋常,嗚呼,自近於掃矣。莫伸下敎,卽予誠淺,其日葛藤,亦予誠淺,旣叩謝於萬歲門,予志定矣,今日亦云其臣相笑之言,可乎?今干支甲戌,今予以干支爲年之心,蓼莪之懷益切,自靜自靜而已。卿等復何來,時任乎,原任乎,都提擧乎?今予莫知大官,其尤卿宰者況涼角驕蹇者乎?只書下端,令大書此字。
備忘記,傳于李聖檍曰,奧在辛丑夜,自慶恩府院君晨,爲承候於金虎門,待漏廳遲諭政院,而只聞不奏,故來留於丹鳳門,中官待漏廳開門後入,古來則欲承候而不奏,於今則爲求對而奏,故有此敎矣。
備忘記,傳于李聖檍曰,嗚呼,幾次追慕之敎,今日朝鮮臣子,莫覩莫聞。嗚呼,昔年誕辰亦忽,只有爲先之心,此等奏語,君亦聾矣。今臣雖昧五倫,其君其雖誠淺,予何敢小弛?莫云都提調·時原任·奉朝賀皆來,予何下標信?承旨其雖爲大官,茫茫求標信,予何爲苟且之君,下標信而求其請乎?其前留門,都提調莫聞乎?此時爲內局,初何隨諸大臣·承旨奏來此求標信,故呼寫,則無識承傳色,敢曰,只奏來護承旨,今日外以承旨,內以承傳,一般追慕中,口自開。
備忘記,傳于李聖檍曰,嗚呼,此心旣諭,奚比于前?亘中而心不耐者,豈特臣不諒君心?嗚呼,昔年誕辰,下大夫侍從皆忘此,豈他哉?寔予不孝,寔予不肖,豈特三日拒之?思益心隕,予莫知也,沖子停筵,今已多日,悶于心也,形於色,聞此,於予却建功,予已得也。沖予停筵,關係宗國,予心雖回,然當爲有所據之君,當臨門洞諭,莫知昔年誕辰諸大夫侍從,當飮建功,下大夫以下,卽今待令,勿論前銜實職,只讀書文臣待令。
備忘記,傳于李聖檍曰,觀今擧措,若待旣晦之月於初昏者也。
具㢞啓曰,堂上·堂下侍從,時無職名人,令該曹,口傳付軍職,以爲進參之地,何如?傳曰,允。
兵曹口傳政事,副司直尹東昇·李在簡·邊得讓·李壽鳳·洪纘海·申景濬·李正吾,副司果李亨逵·李致中·朴相岳·洪樂信·洪檢·趙宗鉉·鄭衆仁·洪龍漢·林鼎遠·崔益男·李一曾·趙㻐·李得一·金履素·任珹·朴取源·趙昌逵·李秉鼎·金樂洙·李命勳·李昌任·徐有元·李澤遂·金魯淳·朴相老·郭鎭純·南柱老·林德躋·李長老·李淮·李東顯·任希曾·安聖彬·洪彬·李·任希簡·洪樂任·李東愚·南胄寬。
藥房口傳啓曰,臣等詣閤求對,煩複不已,而聖心一向牢拒,批敎轉益非常,下情尤切罔措,顧玆三進之劑,已三日間斷,日候若是寒冽,此時進湯,一刻是急。若至五日停進,則其於調攝之節,當何如也?,聖明至仁,豈忍使臣等,奉承不敢承之敎乎?焦迫之極,冒萬死更籲,乞賜諒許,俾陳此渴悶之情焉,惶恐敢啓。
以承傳色口傳下敎曰,臨門殿座時,當見之矣。
李聖檍啓曰,時原任大臣,荐承非常之敎,惶隘轉甚,又敢與備局諸宰,來詣請對矣。
又啓曰,時原任大臣,荐承非常之敎,惶隘轉甚,又敢與備局諸宰,冒死求對矣。
傳于李聖檍曰,下大夫以下入來知奏,然後當爲殿座,服色以時服爲之。
傳于李聖檍曰,當留待司謁房殿座,承旨先詣。
傳〈于〉具㢞曰,侍衛排立砲手置之。
傳于李聖檍曰,戶房承旨·編次人,同爲入侍。
以承傳色口傳下敎曰,今月在此,追慕一倍,左副承旨,馳詣懿陵,奉審摘奸以來,請承傳色以奏。
以承傳色口傳下敎曰,有軍職與曾經承旨,若有一人未盡來者,則雖至明日,知之後,當殿座矣。
備忘記,今日朝鮮有君乎?予則曰,無矣。莫知其君,莫知誕辰,其爲臣乎?此人通淸,卽閔百興也,已涉寒心,隨請通淸,卽韓光會也,今者處分,可謂此兩人也。然雖甲年壬午登科之人,莫知誕辰,而豈予不孝,處分已施,因追慕而下敎,竝請還寢。亦予不肖,而來舊邸,予志定矣,孰敢撓也?吁嗟今日,祖孫依宿,孝章孝婦,見予欣喜,懿昭見亦祖與孫喜。吁嗟此日,三喜交集,三公九卿,視若浮雲,是何諭哉?具㢞·李碩載爲承宣,牌招察任,房順房。
左承旨李在協,以漢城府言啓曰,僞稱官名閔游,限己身免爲庶人,今日內越江事,命下矣。依傳敎,僞稱官名閔游,限己身免爲庶人,卽爲越江之意,敢啓。傳曰,知道。
以承傳色口傳下敎曰,壬午登科者,不知慈殿誕日,明日予若起立,則此是不孝,此亦不孝,明日問安皆置之,若問安則當下敎矣。
以承傳色口傳下敎曰,世孫欲來故使之來,挾輿軍二十名,卽爲待令,以入直爲之。
大駕詣彰義宮後,政院·藥房口傳問安。答曰,知道。
世孫宮,政院口傳問安。答曰,知道。
中宮殿·惠嬪宮,王世孫遣宮官問安。答曰,知道。
以承傳色口傳下敎曰,若欲卽進建功,則卽爲待令。
以承傳色口傳下敎曰,祖孫相依,禁軍五十名,入守闕中,慶熙宮門,皆令下鑰。
具㢞,以禁衛營言啓曰,去夜無犯夜人所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅十月初二日申時,上御延和門外。殿座入侍時,行都承旨李翼元,左承旨李在協,右承旨具庠,左副承旨魚錫定,右副承旨朴弼逵,同副承旨李聖檍,記事官金悌行,注書趙貞相,記事官金聖猷·吳鼎源,領府事金相福,領議致金政仁,判府事金陽澤,左議政韓翼謩,右議政金尙喆,判義禁趙雲逵,刑曹判書沈鏽,知經筵鄭弘淳,吏曹判書朴相德,兵曹判書李景祜,司直具善復,司直李章吾,禮曹判書洪名漢,副司直金孝大,實軍職堂上堂下,以次侍立訖。上具翼善冠·袞龍袍,出通陽門,降輿乘轎,仍詣司謁房門外住輿。下敎曰,侍從堂上堂下盡來後,當殿座矣。上曰,戶房承旨入侍,編次人入侍,李在協·蔡濟恭進伏訖。上命在協,書御製訖,命濟恭讀奏,濟恭奏訖,上仍御延和門外殿座。上曰,堂上堂下,皆令入庭,以次入庭訖,上命各一員進前,下問曰,問候批答見之乎?皆對曰,見之矣,仍命以次退出。上謂閔游曰,爾以壬午登科之人,不知聖母誕辰,萬萬駭然矣。命書傳敎曰,頃者已申飭,而今日殿座,予豈曰,莫重此辰,人孰不知?以軍銜得見朝報者鮮,恐或不知,而予若曰,今日侍從類若此,是誣一世,故知與不知一判。不可侍從置諸黯默之中,雖軍銜者皆見之,予之幾日亘中之心,庶可弛也。而噫,頃者權極之事,其雖無狀,此則不過陷於色者,而今者閔游所奏,萬萬無狀。旣見朝報,批旨日字晈然,則此則旣日見於莫重處,朝鮮豈有此等侍從?於凡文臣猶辱,況侍從乎?辱國莫大於此,今者臨門,可謂爲游,以此見之,乾道之昭昭,何可逃也?何稱官名閔游,限己身免爲庶人,本榜付籤,通淸諸堂,特施削職之典。上曰,大臣入侍,領府事金相福,領議政金致仁,判府事金陽澤,左議政韓翼謩,右議政金尙喆,以次進伏訖。相福曰,聖體,若何?上曰,追慕憧憧,氣何可諭?相福曰,寢睡·水刺之節,何如?上曰,睡不得着,水刺亦不進矣。陽澤曰,湯劑待令矣。上曰,其止之。致仁曰,俄者旣有進御之下敎,進御宜矣。陽澤曰,一刻誠焦迫矣。上曰,難矣,上進御湯劑訖。上曰,庶人閔游,當日內越江。出榻敎致仁曰,下敎中有不敢奉承者,還收宜矣。上命書傳敎曰,今日臨門,予豈樂爲?所重在矣。纔處分閔游,諸敎還寢之請,卽陳於卽席,予雖衰矣,爲莫重而爲此,其何歉然?所奏雖無隱,誠非其時,今日殿座所重,莫甚若此,與李惠祚而還寢乎?其在國體,不可泯默而乘輿,領議政金致仁,亟施削黜之典。又命書備忘曰,噫,今日之心,爲沖子之心,臨門閔游之奏,萬萬叵測,而處分而已。大抵自初言之,李惠祚其日之擧,豈可例批,而猶爲參酌,諸承旨特遞,意蓋從容,而因固執。趙復有葛藤,其亦參酌處分,而今日豈臨門者,爲沖子之心?使侍從免黯黮,門內製述,可謂從容,聞其諸奏,心亦庶舒,而游之所對,萬萬叵測,而其雖參酌,心則隕矣。今番下敎竝寢之請,此予追慕者竝寢然也。若此而曰,有子道,設令欲請從容,其何不可,而見予氣色,此時可乘,建功湯流下之後,忙忙以奏,此何道理?其雖然矣,猶欲乘輿入來,其亦爲從容,其護之請,紛然沓至,予雖衰耗,其欲爲有所據之君,復何爲無所據之君?況爲予侍從臣者,不知莫重之日,而猶爲參酌,故爲大官,恣意請寢。寔予不孝,亦予不肖,而其護之言沓至,何不來此舊邸?聞其前後次第,是誰是誰,雖海東讀書之子,皆有親,靜聽此敎,今日光景,由予恒日仁弱而然矣。今日復仁弱,何顔拜昔日?上曰,當詣彰義宮矣,擧動時挾輦六十名,前後廂一百名,以內入直擧行。駕前下敎上曰,夜禁弛禁。駕前下敎上曰,兵·禮房承旨,倂施不敍之典。濟恭駕前進奏曰,今此相臣所奏,豈敢爲營救李惠祚之地乎?昨者下敎中,有不敢奉承者,故所奏如是矣。上曰,事面則然,而誠非時矣。濟恭曰,今此動駕,出於非意,諸司不備,深夜之中,未免蒼黃。古人有牽裾者,而臣等不忠無狀,敢使聖上,不備軍衛,有此動駕,臣等之罪也。上詣彰義宮門外,將降輿入內,濟恭拚輿奏曰,殿下身御東方,社稷宗廟之重,托在聖躬,而深夜動駕,旣非將攝之道。且湯劑尙不進御,不但群下之情,焦迫罔措,其在仰慰陟降之道,果何如也?伏願進御湯劑。上曰,還內後當召矣。上還內後,諸臣以次退出。
上在彰義宮。停常參·經筵。
夜二更,流星出井星下,入南方天際,狀如拳,尾長三四尺許,色赤,光照地。
大殿,政院·藥房·朝廷二品以上口傳問安。答曰,知道。
世孫宮,政院口傳問安。答曰,知道。
中宮殿·惠嬪宮,王世孫遣宮官問安。答曰,知道。
李聖檍啓曰,諸承旨有稟達事,更爲請對矣。
又啓曰,藥房三提調,再次求對,未承批敎,日已過午,焦迫轉甚,冒萬死更爲請對矣。
朴弼逵啓曰,大司憲未差,執義未差,掌令蔡緯夏在外,一員未差,持平金光岳在外,吳鉉胄在外,敢啓。
李聖檍啓曰,藥房三提調,有稟達事,更爲請對矣。
又啓曰,領中樞府事金相福,與二品以上,更爲求對矣。
又啓曰,領中樞府事金相福,以爲昨今求對,未承批敎,焦迫轉甚,敢與卿宰,冒萬死更爲請對矣。
具㢞,以御營廳言啓曰,依傳敎,去夜則犯夜弛禁之意,敢啓。傳曰,知道。
又以左邊捕盜廳言啓曰,依傳敎,去夜夜禁弛禁之意,敢啓。傳曰,知道。
又以右邊捕盜廳言啓曰,依傳敎,去夜夜禁弛禁之意,敢啓。傳曰,知道。
又以一所巡廳言啓曰,依傳敎,去夜夜禁弛禁之意,敢啓。傳曰,知道。
又以二所巡廳言啓曰,依傳敎,去夜夜禁弛禁之意,敢啓。傳曰,知道。
上在慶熙宮。停常參·經筵。
大殿,政院·藥房·朝廷二品以上·六曹堂上口傳問安。答曰,知道。
世孫宮,政院口傳問安。答曰,知道。
中宮殿·惠嬪宮,王世孫遣宮官問安。答曰,知道。
大駕還宮後,政院·藥房口傳問安。答曰,知道。
世孫宮,政院口傳問安。答曰,知道。
中宮殿·惠嬪宮,藥房口傳問安。答曰,知道。
藥房口傳啓曰,伏承難於酬應之敎,不敢更請入侍,而還宮時,湯劑不可不先進,轎前一貼捧入,有不可已,惶恐敢啓。
藥房口傳再啓曰,臣等昨日入侍,湯劑只進一貼,動駕經宿,日氣寒冽,更未進湯,下情萬萬焦迫,雖未承初啓之批,敢此冒死申請,暫許引接,千萬至祝,惶恐敢啓。
以承傳色口傳下敎曰,今則難於酬應,待領相入來,還宮後當見之矣。
以承傳色口傳下敎曰,今則難於酬應,領相入來,還宮後當見之矣。
以承傳色口傳下敎曰,遣史官傳諭,其卽偕來。
以承傳色口傳下敎曰,承旨有闕代,前承旨尹東昇除授,牌招察任,房順房。
備忘記,傳于李聖檍曰,若頃經夜,今番雖進米飮,氣亦若何?由予之故,皆却水刺,可悶悶,依初意,明日欲入,事勢若此,氣亦若何?今日將入,只駕轎待令,捲窓置〈之〉,此時豈無三卿?雖非其時,情由無隱。且今予依恃其元輔,二日之間,此心快然,特放給牒敍用,復拜領相,置處政事,當日爲之。只此擧行,待下批,令史官偕來,左右相胥命,其涉過矣。安心勿胥命事,遣史官傳諭,亦令偕來,聞領相偕來,然後回駕,若閔游之侍從,抱誠淺而强回,若庶民閔游之心,其亦不孝,此亦不肖。
傳于李聖檍曰,其君欲早爲之,何時下敎,而若是寥寥?偕來史官,其皆睡乎?
李聖檍啓曰,藥房三提調爲承候,來詣請對矣。
李聖檍啓曰,左議政韓翼謩,右議政金尙喆爲承候,來詣請對矣。
傳于李聖檍曰,左右相命召,遣史官傳諭。
李聖檍啓曰,持平金光岳,有稟達事,來詣請對矣。
備忘記,傳于李碩載曰,業已諭,卿何若此?其雖三日,予用戀卿,卿須安心謝命,然後當回駕矣。
傳于李碩載曰,領相勿胥命。
傳于李碩載曰,領相謝恩,中門爲之。
傳于具㢞曰,時原任·內局,還宮後當同見之。
傳于李碩載曰,內局·時原任,同爲入侍。
備忘記,傳于李碩載曰,今政其君勝氣乎?乘駕轎來,氣方涔涔,況再次開政乎?此非朝鮮承旨,遞差。
備忘記,傳于李碩載曰,前右承旨·左副承旨,其雖下敎,皆由忠心,一體敍用。
持平金光岳啓曰,請還寢定配罪人金柱泰減等之命,見前。請黑山島爲奴罪人五得依律處斷事,見前。請大靜爲奴罪人仲義依律處斷,見前。
備忘記,傳于具㢞曰,三昨召不來,再昨强來謝恩,何顔謄傳?今日諸臺臺臣特遞。
李翼元啓曰,臣與同副承旨李聖檍,伴直矣。纔已遞差出去,伴直無人,左副承旨具㢞,所當牌招入直,而拘於廳規,不得請牌,何以爲之?敢稟。傳曰,牌招。
傳于具㢞曰,內局入侍。
備忘記,傳于李碩載曰,前應敎趙宗鉉,前副應敎林鼎遠,復授前任,待開門牌招入直。
備忘記,傳于李碩載曰,氣少勝,明日次對仍爲。
尹東昇,以訓鍊都監廳言啓曰,去夜無犯夜人被捉之意,敢啓。傳曰,知道。
尹東昇,以左邊捕盜廳言啓曰,去夜犯夜人無所捉,敢啓。傳曰,知道。
尹東昇,以右邊捕盜廳言啓曰,去夜犯夜人無所捉,敢啓。傳曰,知道。
尹東昇,以一所巡廳言啓曰,去夜無犯夜人所捉之意,敢啓。傳曰,知道。
尹東昇,以二所巡廳言啓曰,去夜無犯夜人所捉之意,敢啓。傳曰,知道。
庚寅十月初四日卯時,上還宮入侍時。行都承旨李翼元,左承旨李在協,右承旨朴弼逵,左副承旨具㢞,右副承旨李碩載,同副承旨李聖檍,記事官金悌行,假注書趙貞相,記事官金聖猷·吳鼎源,以次侍立訖。上乘轎掩窓,仍動駕,諸臣以次隨駕。上仍乘轎,從資政門,還入大內後,諸臣以次退出。
庚寅十月初四日巳時,上御集慶堂。藥房入診入侍時,都提調金陽澤,提調蔡濟恭,副提調李翼元,領府事金相福,領議政金致仁,左議政韓翼謩,右議政金尙喆,記事官金悌行·金聖猷·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·金孝儉,以次進伏訖。相福曰,聖體,若何?寢睡·水刺之節,亦何如?昨夜聖候違豫,萬萬焦迫罔措,少獲平復,趁早回鑾,臣民之慶祝,誠罔涯矣。進湯劑,上進御訖,陽澤請診候,上許之,以楷等,以次進伏診候。退伏奏曰,脈候左右三部,度數不均,和體亦大不足矣。致仁曰,今番擧措,一則臣罪,二則臣罪,削出何論?嶺海甘心,意外有復拜相入侍之命,故臣不敢暇恤他事,冒萬死入侍矣。第霜雪雨露,無非敎化,而天地父母,不籲情曲,而復何可籲乎?請被重勘而鮮免矣。上曰勿復言,上曰,藥房提調持湯劑,更爲入侍。出榻敎濟恭先退出,持湯劑更爲入侍,進湯劑,上進御訖,仍命退出,諸臣以次退出。
庚寅十月初四日申時,上御集慶堂。藥房入診入侍時,都提調金陽澤,提調蔡濟恭,副提調李翼元,假注書趙貞相,記事官金聖猷·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·金孝儉,以次進伏訖。陽澤曰,午間聖候,若何?上曰,再次氣噎矣。陽澤曰,午後日寒,湯劑溫進宜矣。上進御湯劑訖。陽澤曰,診候爲宜矣。上曰,依。以楷入診訖,奏曰,脈後左右三部似不調,而脾脈,則比朝差勝矣。諸醫以次入診訖,所對皆如首醫,醫官以次退出楹外。上曰,提調出去,一貼更爲煎入,濟恭承命出。陽澤曰,中宮殿進御六君子湯,今日畢進,自明日,當進五積積散矣。上曰,諸醫皆奏。以楷曰,六君子則補脾胃,五積則疎導之劑矣。蒼朮·人蔘,加減等分進御宜矣。季良曰,蒼朮一錢,人蔘一錢等分宜矣。上曰,用五貼則有效乎?季良曰,用十貼然後有效矣。諸醫所對,皆如季良。上命承旨,書傳敎曰,中宮殿進御加味六君子湯停止,五積散本方中,蒼朮減五分,去麻黃·白芷·桂皮,加人蔘·香附子·桂枝各一錢,五貼式日次製入。上曰,坐直承旨入來乎?陽澤曰,入來矣。上曰,誰也?陽澤曰,李碩載矣。上命讀嶺南東堂榜目,又命讀全羅監司狀啓訖。命書傳敎曰,卿以十月朔薦新及進上柚子·乾柿,節候尙早,未及産出,限內不得封進,惶恐待罪事,勿待罪事回諭。濟恭持湯劑,更爲入侍。上進御訖,上曰,味勝於初湯劑矣。陽澤曰,累日不進故然矣。濟恭曰,此湯劑,皇天祖宗之所監臨,而於聖躬,萬金良劑矣。上曰,建功於予躬,果有益矣。上曰,不進建功,今幾日乎?濟恭曰,自二十九日,至今五日矣。陽澤曰,自今夜,兩廳首醫,直宿宜矣。上曰,依。陽澤曰,明日湯劑,亦依例煎進乎?上曰,可也。仍命退出,諸臣以次退出。
上在慶熙宮。停常參·經筵。
藥房都提調金陽澤,提調蔡濟恭,副提調李翼元啓曰,舊邸經宿,趁早回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。噫,因進慕亘中而詣,仍抱而回。嗚呼,此豈人子之道乎?昨日爲予得矣,氣亦少勝,此亦不肖,今日次對豈闕?旣命同入,其時世孫氣候一樣矣。
中宮殿·惠嬪宮,口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
中宮殿問安。答曰,知道。
大殿·中宮·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳夕問安。答曰,知道。
以承傳色口傳下敎曰,快愈而如此乎?前行公人不入來者,竝卽入來。
以承傳色口傳下敎曰,昨日置捲窓而回駕,嗣服後初也。昨日內局,宜請直宿而不爲,今日政院,當爲翌日問安,而亦不爲,諸承旨從重推考,此亦紀綱。
以承傳色口傳下敎曰,欲尋吾壻,自今日,錦城尉·永城尉輪回直宿。
以承傳色口傳下敎曰,氣誠苶然,此時何待禮儀?南所衛將守廳,使守廳注書,卽爲傳諭。
以承傳色口傳下敎曰,觀今日朝鮮寒心,予若此之後,予則當爲之。明日祗迎,侍衛入直,儀注安徐,時刻待下敎,依前爲之。
以承傳色口傳下敎曰,此時自下請之乎?自今日,內局輪回直宿。
以承傳色口傳下敎曰,摠管及〈騎判〉多有可爲之事,而騎判次對則入來,開政不參,從重推考,牌招開政,何如是偃蹇乎?
以承傳色,口傳下敎曰,今日開政,何如?而判書在闕內而如此,摠管代置之,內三廳多有擧行者,卽爲擬入,若如是,此後開政命下,當不爲矣。
以承傳色,口傳下敎曰,觀今日擧措,皆知之,建功湯其止之。
以承傳色,口傳下敎曰,副尉等,使之不爲直宿,年少而然,綾城尉亦勿直宿,雖已省記,退去事分付。
以承傳色口傳下敎曰,洪龍漢雖若此,趙㻐豈若此乎?竝只推·今日臣子,豈若此乎?趙㻐牌招,追省記入直,內局撤直後,替直固執,亦有當用時,豈用於院直時乎,此豈朝鮮臣子乎?
以承傳色口傳下敎曰,一何有關,丁志泰,昔乙酉年恩人之孫,追慕直宿之時,㧞丁志泰而回,子道乎?使之一體直宿廚院,直宿然後,有本院待令之事,而本院直宿,請加入直,此兩行首入來,泛濫而然矣。
備忘記,傳于柳善養曰,噫,幾日用心,一直涔涔,予心得矣。以今日下敎觀之,昨日其亦若此,則豈若是涔涔?若此故其亦內䝂,視其君若少年君,渠於自謂年高,臺臣所爲,尤萬萬寒心,今日少勝,故雖一日紀綱,二日紀綱。噫,昨日光景,若副駕轎,道傍見之者,可謂垂涕,其何泄泄?雖中官守將旣無,則昨宵其君涔涔之餘,來可乎,否可乎?卽來臥南堂之後,門外半餉逗留,渠雖內䝂,食其君之祿乎?此等類可授其料,下敎槪此也。
備忘記,傳于柳善養曰,今踰多日,予則莫能記,意今十日僅早到,此前後未聞,該堂從重推考,該郞·算員倂汰。
備忘記,傳于柳善養曰,初已臨門,旣命置之,其宜戎服以待,雖不然,動駕當宜卽速來待,而君父門門住輿,其不來待,事之可駭,莫此爲甚。初二日入直堂上,從重推考,郞臣見汰。其時在直中官,人君步輿行皆有,內班院崇祿崇官其誰授?不隨駕人,皆越俸一等。入直軍校,事體若何,而無一待令,此等將官,將用於何?其時領軍禁軍將把摠·哨官,初八日,令騎判·訓將,龍虎營,沙場棍汰,以嚴紀綱。昨日詣臺之臣,初以命召,逼留觀望,其雖詣臺,自無異閔游,豈可特遞而止?特施不敍之典。
備忘記,傳于柳善養曰,鄙諺云信木,雖若此,其將八衰君乎?幾日用心,駕轎合窓而回駕,昔庚寅正月,近五十年初也。士民其宜淹涕,況食祿之臣乎?旣來此堂後,人皆曰止此,且我國,一則時體,一則前例,吏曰,翌日有問安乎?答曰,只有郊外云,故皆中止,雖郊內,其若昨日問候乎?初意內局,應請直宿,而入侍,若請以一員直宿,欲爲下敎。都提調,只請兩廳行首直宿,此何國體?此日內局雖若此,副提調宜直政院,而亦渺然,此雖非爲關係提調者,其飭宜一,三提調,一體解見任。今日闕起居諸承旨,皆特遞,一以存國體,一以慰觀瞻,莫云略略下敎,其雖略略,有國綱則宜陳也。
傳于柳善養曰,萬古豈有此乎?內局只有副提調乎?
傳于徐浩修曰,其君豈有苟且建功湯?政院知悉。
傳于柳善養曰,扈衛一廳大將,以領相付率。
備忘記,前承旨具允鈺·徐浩修·金致恭·柳善養·李性原·李溎爲承旨,三院副提調例兼,房順房,牌招察任。
備忘記,傳于柳善養曰,領相爲內局都提調,禮判爲提調,具允鈺爲副提調。
吏曹口傳政事,以趙載述爲戶曹正郞,以李鼎運爲兵曹佐郞。
傳于柳善養曰,今日開政。
傳于金致恭曰,內局入侍,奉朝賀同爲入侍。
柳善養啓曰,奉朝賀洪鳳漢,依下敎來待矣。傳曰,引見,內局同爲入侍。
傳于柳善養曰,吏判旣入來,開政斯速爲之,以除一酬應,今番則擬望,詳審爲之。
傳于金致恭曰,此時中官,多有隱蟄者,掌飭官發牌,限三更立庭。
有政。吏批,判書朴相德進,參判未差,參議洪樂純進,同副承旨李溎進。以洪重孝爲大司憲,洪檢爲執義,呂善應爲司諫,金蓍耉爲掌令,李東遇爲持平,郭鎭純爲獻納,趙㻐·洪龍漢爲校理,沈頤之爲修撰,沈頤之爲兼輔德,尹東暹爲刑曹參判,李正吾爲兵曹參知,李得華爲吏曹佐郞,金德元爲判校,宋翼洙爲健元陵令,李永培爲掌院別提調,領府事金相福爲軍資都提調,領議政金致仁,爲同僕都提調,左議政韓翼謩爲訓鍊都提調,領議政金致仁爲司譯都提調,領議政金致仁爲社稷都提調,韓後樂爲康津縣監,任聖周爲司導主簿,任希曾爲正言,金龍見爲崇寧殿參奉,金時默爲兼知經筵,李溵爲同經筵,金履權爲學諭,李致中爲兼執義,兼持平金載祿減下,副護軍李泰祥嘉義,今加資憲,五子登科,依法典賞加。
兵批,判書李景祜進,參判鄭厚謙直宿,參議趙聖明進,參知李正吾入直進,同副承旨李溎進。以南泰著爲同知,李以材爲僉知,田景祥爲全羅左水使,崔雲翮爲都摠經歷,金衡柱爲都摠都事,朴良藎爲內禁將,申應顯·李鎭恒·李宇喆爲副護軍,尹東暹·鄭光漢·安潗·尹東昇·李在協·具庠·魚錫定·李聖檍·具㢞。朴弼逵·李碩載·宋鍈爲副司直,徐命誼爲同知,姜柱植爲僉知。
傳于李溎曰,望筒已下,牌招者牌招,謝恩者使之謝恩。
備忘記,傳于具允鈺曰,今予建功湯,食日三貼,雖內局,水工可知,有何同參議定之事?此亦文具,於渠猶開倖門,只充其名。今後本院同參一節,永爲安徐,若有議定差備待令,皆詣本院,何敢彌縫一二人?此正實言之道也,若是濫也,自前本院餘人,其皆贈職乎?此敎可謂飭過濫之一道也。
金致恭,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
領議政金致仁箚曰,伏以臣,罪可勝言哉?兩日守閤,誠未上格,旣阻晉對之路,徒犯瀆擾之科,此臣之罪也。及夫臨門命下,始得入侍,而思慮未周,只知稟改之是亟,奏對失宜,反增追慕之聖懷,以致倉卒移蹕,輿衛莫備,此臣之罪也。三日舊邸,上下痞隔,擧朝震迫,滿城驚遑,殆有靡屆之憂,苟究其故,此又臣之罪也。有一於此,宜不容誅,譴黜薄勘,何足蔽罪?逬伏荒郊,惟俟鈇鉞,何幸天心開回,還宮有命,瞻望雲闕,曷勝攢祝?此際恩敍之遄下,相銜之復加,實非臣夢寐攸及。惝怳懍悸,五情失守,而史官踵臨,宣以偕來後回鑾之敎。且伏聞聖候,有欠和之節,臣於是,不暇他顧,抗顔出肅,咫尺前席,獲承起居,區區下情,庶可少伸,而若臣難貰之舋孼,固自如也。追思前後嚴敎,猶覺置身無地,雖使退而自靖,無以贖其萬一,尙何敢憑恃恩貸,仍因蹲據,重自䧟於放肆之誅乎?國有常憲,宜自大官,臣而終逭,何以礪他?玆敢席藁私次,冒陳危懇。伏願聖明,更施當被之律,以正臣罪焉,臣無任顒俟之至。取進止。答曰,省卿之章,須觀壬申冬,其時豈若此?爲卿慨然,故大臣雖重,追昔臣,若何?氣有苶然,其何答乎?今夜夢見諸臣,其亦異常,況元輔爲都提擧,卿須諒焉,卿須諒焉。予何復諭,予何復諭?
庚寅十月初五日午時,上御集慶堂。藥房入診入侍時,都提調金致仁,提調洪名漢,副提調具允鈺,記事官金悌行·金聖猷·吳鼎源,提調徐命膺追入,醫官李以楷·鄭允協·金季良·吳道炯·柳光翼·徐命緯·鄭允說·金光國·方泰輿·許礈追入,以次進伏訖。致仁曰,夜間聖體,調攝,若何?寢睡·水刺之節,亦何如?上曰,氣甚昏沈,兼有咳嗽頗辛苦過夜矣。進湯劑,上進御訖,致仁請診候,上許之,以楷等以次進伏診候,退奏曰,脈候左右三部不調,和體亦甚不足矣。上命洪名漢,往審碑役,使徐命膺,更進湯劑。命膺先退出,持湯劑更爲入侍,進湯劑。上進御訖,命退去,諸臣以次退出。
庚寅十月初五日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,判義禁趙雲逵,刑曹判書沈鏽,吏曹判書朴相德,兵曹判書李景祜,戶曹判書金時默,司直具善復·李章吾,司直金孝大,應敎趙宗鉉,左副承旨金致恭,假注書趙貞相,記事官金聖猷·吳鼎源,事變假注書李敏佐,以次進伏訖。致仁曰,聖體,若何?上曰,終夜涔涔矣。寢睡·水刺之節,亦何如?上曰,睡與食,俱不甘矣。翼謩曰,湯劑水刺,若無間斷,則自可收效矣。尙喆曰,湯劑累日不御故如是矣。致仁曰,明日祗迎,雖出於聖孝之無窮,而如此寒節,觸冒伏悶。翼謩曰,靜攝之中,有欠於愼節之道矣。尙喆曰,寒朝勞動,實切焦迫矣。上曰,祗迎了可廢矣。上曰,禮判爲提調,則豎碑事,恐有防礙矣。命書傳敎曰,巨役未畢,禮判提調許遞,其代行司直徐命膺除授。翼謩曰,日前三下敎,有非臣子所堪奉承者,伏願還寢,惶恐敢達矣。上命書傳敎曰,三件事下敎,依相臣所奏,一倂特寢。翼謩曰,軍門提調,元無兩帶之規,臣之新除,不敢承當矣。上命書傳敎曰,左相所奏,旣引前例,今授軍門都提擧許副,而此亦今予精神索漠之致,領相復爲訓局都提調。上曰,養正齋懸板,世孫書之,而政院·戶曹,緩於奉行,今始來到,誠可怪矣。時默曰,此則春坊當之矣。致仁曰,世孫旣已親書,則春坊例爲奉行矣。上命書傳敎曰,今聞大臣所奏,二處懸板稽滯,此專由於春坊云。特寢郞廳,算員下敎,當該春坊官員,以此下敎捧傳旨。時默曰,戶曹望筒已下,何以爲之乎?上曰,戶郞仍任。又命書傳敎曰,欲下敎者久矣,頃者見趙載傳惟舊,予心愴然,此與趙載〈傳〉·洪孝純同氣,令該曹,復職調用。致仁曰,領府事金相福,判府事李昌誼,來詣闕下矣。上曰,入侍。出榻敎上曰,洪奉朝賀入來事,史官傳諭。出榻敎領府事金相福,判府事李昌誼,以次進伏訖。相福曰,聖候,若何?上曰,氣不佳矣。寢睡·水刺之節,亦何如?上曰,睡與食,俱不甘矣。昌誼曰,臣受由省掃,違離天陛,殆滿十日,仰瞻玉色,與前差異矣。上曰,氣亦甚苶矣。上曰,自今日,三提調倂直,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯,倂差備待令,糧餐依例題給。出榻前命書傳敎曰,都尉三人,騎曹參判·守禦使差備,近處直宿。上曰,醫官丁志泰,一體差備待令。出榻敎命書傳敎曰,故宰臣韓光肇,是誰之子焉?今聞尙未服闋云,待闋服,其長子,令該曹,懸註調用。命承旨,讀畿伯狀聞訖,上曰,災狀甚精矣。致仁啓曰,此京畿監司李重祜災實分等狀啓也。以爲今年道內穡事,可謂稍豐,故尤甚各邑,初不擧論,朔寧等四邑,置諸之次,廣州等三十三邑鎭,倂置稍實。該曹給災九百五十結,較諸各邑報災,太不相當。依昨年數,六百五十結,特爲加劃,推奴徵債,限明秋防塞事,倂請令廟堂稟處矣。年事論列,旣甚精當,災結加請,亦不濫過矣。分等加給災,倂依狀請施行,推奴徵債,限明秋防塞,亦宜許施,以此分付,何如?上曰,所請旣精,依爲之。出擧條禮曹判書洪名漢啓曰,貞陵表石營建之役,非久當畢矣,取考前例,則印本簇子陪進時,以細仗鼓吹擧行矣。今番則何以爲之乎?上曰,依前例擧行,可也。出擧條名漢又啓曰,取考璿源譜略凡例,則昌陵表石中,王后忌辰,亦爲誤錄,前頭敬陵表石改刻時,一體釐正,何如?上曰,依爲之。出擧條獻納郭鎭純啓曰,臣累叨言地,罪戾徒積,薄勘未幾,前職復叨,分義是懼,冒沒一謝,而揆以廉隅,終不敢晏然於臺次,請命遞斥臣職。上曰,其所撕捱,極涉太過,勿辭亦勿退待。又啓曰,請還寢鍾城府爲奴罪人天大酌處之命,依律處斷。措辭見上上曰,勿煩。又啓曰,請黑山島爲奴罪人五得,依律處斷。措辭見上上曰,勿煩。又啓曰,請爲奴罪人仲義,依律處斷。措辭見上上曰,勿煩。又啓曰,新除授司諫呂善應,時在京畿廣州地,請斯速乘馹上來事下諭。上曰,依啓。仍命退出,諸臣以次退出。
庚寅十月初五日酉時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,領府事金相福,判府事金陽澤,左議政韓翼謩,右議政金尙喆,奉朝賀洪鳳漢,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·金光國,以次進伏訖。致仁曰,午後聖候違豫,諸節,若何?上曰,無減矣。進湯劑,上進御訖,致仁請診候,上許之。泰輿等以次進伏診候,退伏奏曰,脈候左右三部不調,和體不足,與朝一樣矣。上曰,咳嗽漸苦苦矣。致仁曰,命醫官詳察症候,定一止咳之方,製進,何如?上曰,其置之。致仁曰,小臣生疎於醫廳事,朝入診時,未及仰達矣。兩廳醫官各一員,加入直,何如?上曰,依爲之。出榻敎致仁曰,金光國·丁志泰,使之加入直乎?上曰,依爲之。上曰,夜夢甚不好矣。致仁曰,一時夢兆,例或有似不吉,而反實爲吉夢者,勿以此留慮聖心好矣。上曰,安有凶反爲吉之理乎?鳳漢曰,凡人當科者,或有凶夢,而反爲吉兆,此則不但世人多有如此者,亦多有古人語矣。命膺曰,臣以古語仰達也,周禮有獻吉夢除惡夢語,旣有獻除之理,則凶夢反爲吉,亦非異事矣。致仁曰,診候時,醫官九員入診,則時太曠久,下三員則輪回診候,何如?上曰,依爲之。出榻敎上曰,減三員則至於何人而止乎?致仁曰,至於吳道炯矣。仍命退去,諸臣以次退出。
上在慶熙宮。停常參·經筵。
藥房都提調臣金陽澤,提調臣蔡濟恭,副提調臣具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。噫,三百六十日,予則皆爲朝鮮,而今年特甚,近者益甚。五更之內,睡覺者十餘次,一鼓之內,或二或三,喉乾心焦,而每更入睡。皆賜膳年八十人,而其中八十八歲人二,八十七歲人一,交睫見此,睡覺苶深。以此經一更,漏止後呼寫,度年一夜,若過十秋。雖曾聞故金奉朝賀言,予則猶不若此,猶不若此,故恒日則臥,而貼身則便矣。今夜若此,若此雖睡覺,頭暈心眩,此衰徵之快見,常時建功之過多,今日猶難,每夜若此,何堪何堪?知更漏止,心少弛也。氣困特甚,下教時入侍焉。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上單子夕問安。答曰,知道。
中宮殿,朝廷二品以上·六曹堂上口傳夕問安。答曰,知道。
以承傳色口傳下敎曰,問候批答見之,則可知徹宵不能貼目,撤漏後交睫,常時如此,爲臣問候則可,爲君調攝,若何?當該承旨遞差。
藥房口傳啓曰,昨日臣等,以今日香祗迎,萬萬憂迫之意,屢次仰陳,旣承觀勢之下敎,而顒俟至今,尙未有命,焦憫之極,有不敢進待入侍,敢此冒煩仰瀆。伏乞亟下停止之命,善加調護之道焉。答曰,徹宵夜夢後,因臥玉堂,是豈子道?且全州兼爲祗迎,其亦料表,旣祗迎見卿等,小舒而見卿等。
傳于金致恭曰,今日開門太早,此後啓東時開門,若不如此,則諸承旨,當下敎矣。
傳于李溎曰,南原老人,關西老人,若來待則稟。
傳于李溎曰,夕問安,以口傳爲之古規,而今爲單子問安,此後口傳爲之。
傳于具允鈺曰,內局入侍。
備忘記,傳于李溎曰,今日開門申飭之下,其勢固然,朝者下敎安徐,撤漏牌招,其令隨開門而入來。
以承傳色口傳下敎曰,昔庚寅年正月何時,自昌德宮,移御于此闕,知奏。
金致恭,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
庚寅十月初六日辰時,上詣延和門外。香祗迎入侍時,行都承旨具允鈺,右承旨徐浩修,左副承旨金致恭,右副承旨柳善養,同副承旨李溎,記事官金悌行,假注書趙貞相,記事官金聖猷·吳鼎源,以次侍立訖。上具翼善冠·袞龍袍,乘輿出通陽門,降輿乘轎,詣延和門外,仍御板位。上曰,祭報府承旨讀奏,允鈺讀訖。上曰,禮房承旨,馳詣太廟,奉審以來。浩修承命馳詣,祗迎訖,藥房三提調進伏。陽澤曰,靜攝之中,寒朝勞動,聖體,若何?上曰,一樣矣。陽澤曰,湯劑待令矣。上曰,還內後當進矣。上還入大內後,諸臣以次退出。
庚寅十月初六日辰時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,夜間聖體,違豫之候,若何?寢睡·水刺之節,亦何如?上曰,寒束之氣不止,只以蒮羹,少進水刺矣。進湯劑,上進御,致仁請診候,上許之,泰輿等以次進伏診候訖。退伏奏曰,脈度左右三部,度數調均,而和體不足,比朝一樣矣。致仁曰,時原任·奉朝賀,爲承候來待矣。上曰,注書出去,使之入侍。出去傳命,奉朝賀洪鳳漢,領府事金相福,左議政韓翼謩,右議政金尙喆,判府事李昌誼,以次進伏問候。上曰,寒束之氣不止,比昨無減矣。且自今夜,一更之內,二三次睡覺,仍難成睡,此甚悶苦也。致仁曰,水刺時,進蒸鮒魚,何如?上曰,其止之。致仁曰,製進橘餠茶乎?上曰,此則好矣。上曰,藥房提調持湯劑,更爲入待。出榻敎命膺先退出。上曰,都承旨讀各道東堂榜目及選武軍官榜目,可也。允鈺進伏讀奏,命膺持湯劑,更爲入侍,進湯劑,上進御,上曰,坐直承旨一員入侍。出榻敎同副承旨李溎,入侍進伏。上曰,讀奏咨文及方物件記,溎讀奏畢。上曰,執玉帛於春秋之春秋二字,似何如矣。致仁曰,非春秋之春秋,不過時節之春秋,自前亦多用之於奏文矣。上曰,然乎?仍命退去,諸臣以次退出。
庚寅十月初六日巳時,上御集慶堂。奉審承旨入侍時,右承旨徐浩修,假注書趙貞相,記事官金聖猷·吳鼎源,以次進伏訖。浩修進前奏曰,臣馳詣太廟奉審,則前後各殿皆無頉,獻官諸執事亦無頉,祭物精備矣。上曰,祭物單子讀之。浩修讀奏訖,浩修曰,祭官進排官擧實更讀乎?上曰,讀奏。浩修讀奏訖,命浩修先退。上曰,內局入侍。藥房三提調,以次進伏訖。上進御湯劑,命書傳敎曰,當局者迷,古人旣云,況卿初當乎?此未及周旋,事勢亦然,下敎旣諭,卿何若此?且今月何月,思先卿,卿在此任,予用心依,料表若此,深歎曷諭?當逐日起居之時,卿則若此,其亦思卿,卿須安心勿胥命,卽爲偕來事,遣史官傳諭于金判府事,仍爲偕來。又命書傳敎曰,初已下敎,而意若何下問?其果撕捱云,誠極過矣。前提調蔡濟恭,復勿撕捱,入參起居之意分付,提調若此,副提調想必亦然,更勿撕捱事,一體分付。上曰,奉朝賀·時原任大臣入侍。出榻敎奉朝賀洪鳳漢,領府事金相福,左議政韓翼謩,右議政金尙喆,判府事李昌誼,以次進伏訖。鳳漢曰,聖體,若何?上曰,一樣矣。寢睡·水刺之節,亦何如?上曰,一樣矣。奉朝賀先退,上曰,守廳承旨入侍,李溎進伏訖。上命書傳敎曰,已有古規,習射與讀書一也。於舊例,雖云琴瑟不御,其無禁此者,內醫中日,依例爲之事分付。藥房提調持湯劑,更爲入侍,上進御湯劑訖,命退出,以次退出。
庚寅十月初六日未時,上御集慶堂。守廳承旨入侍時,同副承旨李溎,假注書趙貞相,記事官金聖猷·吳鼎源,以次進伏訖。上命讀奏文及進貢表訖,上曰,春秋二字,自前用於奏文乎?注書出去,問于領相以奏。賤臣承命出還奏曰,自前用之,而非春秋義之春秋也。仍命退出,諸臣以次退出。
庚寅十月初六日申時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,午間聖體,若何?咳嗽之候,亦何如?上曰,咳嗽乍止矣。進湯劑,上進御,致仁繼請診候,上許之。泰輿等以此進伏診候,退伏奏曰,脈候左右三部,度數調均,而和體不足,比朝一樣矣。上曰,橘餅茶飮,儘好儘好矣。致仁曰,時原任,爲承候來待矣。上曰,注書出去,使之入侍。出榻敎出去傳諭,奉朝賀洪鳳漢,領府事金相福,左議政韓翼謩,右議政金尙喆,判府事金陽澤,判府事李昌誼,以次進伏問候。上曰,一樣違豫矣。仍命退去,諸臣以次退去。
上在慶熙宮。停常參·經筵。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。再昨夜心悶,昨夜意謂若何?睡則少勝,氣則一樣,食亦難堪,而頭暈眩氣喉乾,亦與昨一般。凡於起動,必也須人,雖氣益衰而然,其誠難堪,若於胃氣,何可復也?氣嗽亦悶矣,待敎入侍焉。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上·奉朝賀口傳朝問安。答曰,知道。
大殿·中宮殿·惠嬪宮·世孫宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿,朝廷二品以上·六曹堂上·奉朝賀口傳夕問安。答曰,知道。
以承傳色口傳下敎曰,中官韓聖揆敍用。
傳于具允鈺曰,內局入侍。
金致恭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,入直軍兵等中日習射事,標信命下矣。雨勢如此,不得爲之之意,敢啓。傳曰,知道。
傳于李溎曰,昌城尉旣來,同爲直宿。
備忘記,傳于具允鈺曰,今日以後,予前下敎,庶可信也,前旣信也,豈有連三日幾三兩進御,氣日益下,有下問附子之敎乎?此正今日臣子鑑誡處也。於今一日,雖兩三錢,且加一錢,此五錢重蔘茶,一日服也。嗚呼,昔年用蔘附茶,故爲宗國爲此問,豈爲予然乎?豈特殷鑑,可謂周鑑于周也。豈云諸料多入,其蔘則果兩二錢,古則欲入薑桂,睨視爲駭,於今若常茶飯,以理中神定,大駭小怪,因予有效於今,古之爲駭者,日必三貼,須問于許稠,其曰,是乎?予自哂也,予雖莫知理,於此可謂理到之敎矣。
備忘記,傳于李溎曰,其於此等時於問候,皆予苦矣。其捧卽奏,已爲下敎,則況政院起居例,申初一刻詣閤,則報申已久。一體捧來,滿腔驕重吳命來,放恣驕詐申德龍,一體施以不敍之典。
傳于具允鈺曰,內局入侍。
徐浩修,以貞陵表石營建廳言啓曰,工曹判書臣安允行,佐郞臣沈念祖,進詣陵所,碑閣役處奉審,則本陵令兼官朴恒,監役官柳正養,逐日董役,蓋瓦丹青之役,次弟完畢。故今日卯時量中,以龍臺安排之意,敢啓。傳曰,知道。
金致恭,以訓鍊都監言啓曰,去夜無犯夜人被捉之意,敢啓。傳曰,知道。
又以一巡廳言啓曰,去夜無犯夜人所捉之意,敢啓。傳曰,知道。
又以二巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
庚寅十月初七日巳時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,夜間聖體,違豫之候,若何?寢睡·水刺之節,亦何如?上曰,今日氣益苶然,兼有眩氣,甚苦矣,水刺時,少進大口湯,而味不佳矣。致仁請進湯劑,上曰,先診候,可也。泰輿等以次進伏診候,退伏奏曰,脈候左右三部調均,比昨一樣,而和體,終甚不足矣。上曰,已煎之湯劑置之,理中建功湯,前方中加人蔘一錢,自今日煎入事下敎。出榻敎命膺先退出。傳曰,今日日候,其涉,若何?臥中聞聲,此予否德,亦予否德,自今日減膳十日,只大殿擧行。出傳敎致仁曰,時原任,爲承候來待矣。上曰,注書出去,奉朝賀。時原任大臣,使之入侍。出榻敎出去傳命,奉朝賀洪鳳漢,領府事金相福,左議政韓翼謩,判府事李昌誼,以次進伏問候。上曰,症勢一樣無減矣。上曰,初二日領軍禁軍將·把摠·哨官只汰,勿棍事下敎。出榻敎致仁曰,理中建功湯,加蔘更煎,故時刻稍晩,敢請諸醫,更爲診察脈候矣。上許之,泰輿等以次更進伏診候,退伏奏曰,脈候左右三部調均,和體不足一樣矣。命膺更爲入侍,進湯劑,上進御訖,仍命退去,諸臣以次退出。
庚寅十月初七日申時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,午間聖體,違豫之節,若何?上曰,一樣矣。進湯劑,上進御,致仁請診候,上許之,泰輿等以次進伏診候退伏奏曰,脈候左右三部,度敎調均,而和體不足,比朝大體少勝矣。致仁曰,時原任·奉朝賀,爲承候來待矣。上曰,注書出去,使之入侍。出榻敎出去傳命,奉朝賀洪鳳漢,領府事金相福,左議政韓翼謩,右議政金尙喆,判府事金陽澤,判府事李昌誼,以次進伏問候。上曰,一樣矣。上曰,藥房提調持湯劑,更爲入侍。出榻敎命膺先退出,持湯劑更爲入侍,進湯劑,上進御。傳曰,都提調旣請,內局自今日,依例廚院待令。出傳敎仍命退去,諸臣以次退出。
上在慶熙宮。停常參·經筵。
藥房都提調金致仁,提調徐命膺,副提調具允鈺啓曰,伏未審夜來,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。猗歟孔聖之訓,豈特學文一過字,於內局爲訓者?彼建功,初則一貼有效,其後至於再貼,若冷水,近者至三貼,至於霎時之間服六錢。一日水刺,猶二時,而然水刺則或多或少,其猶自諒,而於建㓛,一夕莫敢遺,此正若諺所云若隨食而備者也。常飯猶然,建功其可,衰君豈可隨貼更少年?予哂擧世昏迷也,今人於建功,設以一貼加一年,二貼加二年,頃者庚寅十六日內局之請,可謂至矣。而於今動駕時特甚,建明持一貼,進善持一貼,其雖歇苦,體昔庚寅動駕之請停,動駕回駕皆請飮。於腸胃,卽建功腸胃,諸臣若此,內寺之類,焉可謂也?若此而猶今日,其若隨其意,當初五貼,而此後當勸十貼,將若何,將若何?予强命三貼,各加一錢,於予其雖歉然,因此氣果誠難。睡勝氣勝,此正料表,此正料表,兩二錢若此之後,宜用中止之道。三貼今何拒,而加三宜減,初問附子,亦一二錢欲試之意,今日依前入三錢煎待。噫,今者勝甚矣,宜然矣。雖然衰徵旣判,其莫知也,眩氣一樣矣。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。中宮殿·惠嬪宮,藥房口傳問安。答曰,知道。大殿,朝廷二品以上·六曹堂上·奉朝賀口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿·中宮殿,朝廷二品以上·六曹堂上·奉朝賀口傳夕問安。答曰,知道。
下敎時入侍。
以承傳色口傳下敎曰,已有前例,朝廷夕問安,勿爲問安。
傳于具允鈺曰,內局入侍。
備忘記,傳于柳善養曰,詩傳蒼蠅月光章,殿中書揭,故中官雖稽滯,予則隨聞卽答。今夜睡雖小勝,眩則一樣,而臥待問安,甚於眩氣,古例旣諭,而今開亦然,昔庚寅甲午直宿之時,內局奏,而開門晩矣。此亦時體,此後促開門聲申飭,莫使君苦。
備忘記,傳于具允鈺曰,睡雖勝,眩猶甚,大抵此眩,幼時甚而晩年歇,暮年復若此,自今年特甚,前湯有加入者乎?先爲消詳,入侍以奏。
備忘記,傳于具允鈺曰,近日氣候,理之常也。今日陳候理表,其況夜夢,追慕百倍,亦豈子道?以此觀之,於今可謂例然,昨日下敎,其雖洗草,其於固心,豈比昨年?
具允鈺啓曰,司饔院官員,以都提調·提調意啓曰,今因傳敎,藥房移設於本院矣。本院則移接於南所之意,敢啓。傳曰,知道。
傳于具允鈺曰,內局入侍。
備忘記,傳于柳善養曰,古有春幡,則靑牛人勝艾容之類,昔先正奏祛,故予亦內局絳紗囊·三絳囊,端陽艾帶,皆命祛新。舊庚申之過歲夜進排,莫知所由來,今考事文類抄。自謂曰,其在見正事·聞正言·行正事之道,其宜恒日正心修身,而於此夜,坐以經夜者,其何益哉?故其進排者,卽命置之,於交年,體聖人之訓,其進排,亦命置之,而灑門豆粥,意謂不過俗時體。今日命儒臣,考事物類聚,此承傳之言是也。至日豆粥,爲其陽生之意,而至於灑門,共工氏之說,不經甚矣。莫知民事,雖俗時體,其無義意,故旣命置之。今聞于此下問,內贍尙今進排云,爲陽生而灑粥,太無義意而陰禳。暮年旣聞,必也端本,此後內贍進排大門豆粥,特命置之,以示予正謬俗之意。
金致恭,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
庚寅十月初八日巳時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,夜間聖體,違豫之候,若何?寢睡·水刺之節,亦何如?上曰,今日氣少勝矣。進湯劑,上進御,致仁請診候,上許之,泰輿等以次進伏診候。退伏奏曰,脈候左右三部調均,和體亦漸安寧矣。上曰,副提調昨年入直本院,今又入直,亦是異事。致仁曰,奉朝賀·時原任,爲承候來待矣。上曰,注書出去,使之入侍。出榻敎出去傳命,奉朝賀洪鳳漢,領府事金相福,左議政韓翼謩,右議政金尙喆,判府事李昌誼,以次進伏問候。上曰,少勝矣。上曰,奉朝賀洪啓禧入侍事下敎。出榻敎上曰,提調持湯劑,更爲入侍。出榻敎命膺先退出。上曰,理中建功湯前方中,加天麻·香附子各一錢煎入事下敎。出榻敎上曰,坐直承旨·玉堂上下番入侍事下敎。出榻敎命膺持湯劑入侍,進湯劑。上進御,仍命退出,諸臣以次退出。
庚寅十月初八日酉時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,午間聖體,違豫之候,若何?上曰,大體與朝一樣矣。進湯劑,上進御,致仁請診候,上許之,泰輿等以次進伏診候。退伏奏曰,脈候左右三部調均,和體不足亦大勝,幾如平常時矣。仍命退去,諸臣以次退出。
庚寅十月初八日初更,上御集慶堂。坐直承旨·儒臣同爲入侍時,同副承旨李溎,校理趙瑍,修撰金基大,假注書趙貞相,記事官金聖猷·吳鼎源,以次進伏訖。上曰,豆粥備考事文,皆有之乎?溎曰,二冊皆有之,而只事文類聚持來矣。儒臣讀奏訖。上曰,共工氏在史略者乎?溎曰,然矣。上曰,正朝赤小豆,亦此意也。溎曰,冬至一陽初生,豆色赤而尙陽,是扶陽之義也。上曰,有各道狀聞之可讀奏者乎?溎曰,無矣。命退出。
上在慶熙宮。停常參·經筵。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。以予之衰,一時睡勝氣勝,何可信也?今夜不若昨夜,一夜所食亦少,撤漏後眩暈特甚,半餉後耐經,以此觀之,益衰可辦,若此故氣不若昨矣。待下敎入侍。
傳于具允鈺曰,內局入侍。
備忘記,傳于柳善養曰,其下敎,非禁聲,亦晩開,雖無聲,中官奏開,而軍號巡邏之聲,皆寥寥,此豈予意?政院知悉。
備忘記,傳于柳善養曰,問候批宜諭,今夜若再昨夜,以此一弛一張,暮年何堪?若此今初睡覺待朝,聞開陽門村鷄聲,若此若此,何堪何堪?今日仍加三日,其將三兩六錢矣。先爲消詳,入侍稟定,然後煎來。
備忘記,傳于具允鈺曰,於今誦講,雖欲爲何爲?只有次對,而其亦宜遵古例,明日左右相庭候入來中有稟者,內局同爲入侍。
傳于具允鈺曰,內局入侍。
金致恭,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
庚寅十月初九日巳時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·徐命緯·鄭允說·丁志泰,以次進伏訖。致仁曰,夜間聖體,調攝,若何?寢睡·水刺之節,亦何如?上曰,一樣無顯勝之意,睡不如昨夜,甚可苦。致仁請診候,上許之,泰輿等以次進伏診候。退伏奏曰,脈候左右三部調均,和體亦如昨日安寧矣。上曰,理中建功湯前方中,人蔘減一錢,去香附子煎入。出榻敎命膺先退出。上曰,右承旨夕入診,同爲入侍。出榻敎致仁曰,奉朝賀,時原任,爲承候來待矣。上曰,注書出去,使之入侍。出榻敎出去傳命,奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,以次進伏問候。上曰,一樣矣。命膺持湯劑入侍,進湯劑,上進御。上曰,右承旨入侍。出榻敎右承旨徐浩修入侍。上曰,考出文獻備考中象緯考而讀奏之。出榻敎浩修讀奏象緯考畢,仍命退去,諸臣以次退出。
庚寅十月初九日申時,上御集慶堂。藥房入診入侍時,都提調金致仁,提調徐命膺,副提調具允鈺,記事官金悌行·金聖猷·吳鼎源,醫官方泰輿·許礈·李以楷·鄭允協·金季良·吳道炯·柳光翼·徐命緯·鄭允說·丁志泰,以次進伏訖。致仁曰,午間聖體,若何?上曰,今日則自申時初,氣頗勝矣。進湯劑,上進御,致仁請診候,上許之,泰輿等以次進伏診候。退伏奏曰,脈候左右三部調均,和體亦安寧矣。上曰,副提調四年直宿,今于入直,異事。上曰,脈道神氣,自今日乍勝,只服二貼無妨耶?致仁曰,違豫之疾,姑未平復,不可遽停三貼之進御矣。上曰,然則予無停湯劑之日乎?致仁曰,湯劑於聖上,殆同茶飮,不可停止矣。上曰,茶味苦乎?致仁曰,不甚苦矣。上曰,予嘗一飮,味甚苦矣。上曰,茶賦有之耶?命膺曰,茶賦,臣等曾未得見,而茶經有之矣。上曰,何人所作耶?命膺日,陸羽爲名人所作也。上曰,注書出去,使玉堂,考納茶經於百家類纂。出榻敎賤臣出去,使玉堂考出茶經,則玉堂無百家類纂,不得考納之意,還入侍陳達。上曰,藥房提調持湯劑,更爲入侍。出榻敎命膺先退出。上曰,春帖欲一見,都承旨搜問得納,可也。予於少時見之,近又見之矣。命膺持湯劑,更爲入侍,進湯劑,上進御。上曰,服蔘如予之多,世間必更無矣。致仁曰,人蔘於聖上,眞一時不可廢之藥矣。仍命退去,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·嬪官,藥房口傳朝問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
柳善養啓曰,行大司憲洪重孝在外,執義李行源未肅拜,掌令金蓍耉未肅拜,蔡緯夏在外,持平李重海在外,吳鉉胄在外,今日以監察茶時之意,敢啓。傳曰,知道。
藥房都提調臣金致仁,提調臣徐命膺,副提調臣具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。寢睡與氣,今夜雖勝,予何恃也?脈候雖勝,其豈常道?昨日入侍,顔色日勝,亦豈常道?於今後堂中雖步,隨輒氣喘,於今年自諒者深,暮年復少,古豈有哉?當以此度日而已。待敎入侍,以此呼寫,東方欲曙,暈氣自眉稜而來,若此而其豈復常乎哉?
金致恭,以都摠府言啓曰,今日入直內三廳禁軍及軍兵等,當爲中日習射,而自上方在減膳中,復膳間依例姑停之意,敢啓。答曰,知道。
傳曰,內局入侍,時原任大臣·備堂,同爲入侍。
徐浩修啓曰,玉堂上下番俱空,事甚未安,校理洪龍漢,卽爲牌招入直,何如?傳曰,允。
以承傳色口傳下敎曰,政官牌招開政。
以承傳色口傳下敎曰,湖南狀聞,見九百米到矣。風勢如此,心憧憧,申飭畿甸,使之着實護運。
大殿·中宮殿·惠嬪宮·世孫宮·嬪宮,政院口傳夕問安。答曰,知道。
大殿·中宮殿·惠嬪宮·世孫宮·嬪宮,藥房口傳夕問安。答曰,知道。
以承傳色口傳下敎曰,箚子日會爲之乎,入直爲之乎?知奏。
以備忘記,傳于具允鈺曰,今日睡雖勝,撤漏後詣楹外聞風聲,此心憧憧,雲臺雖無,報堂箚遽到,此心亦倍。噫,其日予則凡事皆置,卽爲下敎,爲靜攝其默,因默可也。欲爲何至乎此,是何擧措?今乃睡醒,頃者筵席旣勉,猶被寥寥之斥,今番予爲寂寂之飭矣。堂箚諸臣,一竝遞差。
傳于李性源曰,予則日淸心淸,大抵莫知冬令,今幾十年,冬若春者,年年若此,今年亦然。夜聞風聲,此心憧憧,晩後亦若此,爲時候用心之中,聞初運狀聞,此心倍焉。着實護運事已下敎,而度支·惠廳留滯者,其幾何?卽爲問奏,若此之故,今日晩氣,莫若昨矣。
傳于具允鈺曰,以予恒日之心,雖三日直宿,其若三月,況六日乎?人君萬機,六部八道,供職而然矣。因其直院六部停坐,八道伏聞,留置政院,暮年復政,爲宗國之時,萬機叢挫,予心,若何?而其於講學,亦誦講而已。今何意思?今日耽羅貢人來,左副承旨問今年年事,亦問運船皆到以奏。噫,睡雖勝,氣苶一樣,若此若此,吏胥傔從,亦吾民,何堪何堪,誠悶誠悶矣。民事狀聞,可以卽時回奏者卽入,門外日無軒騎紛,卽予潛邸時心。日無貼章報人君,政事何,此後何奏以奏?守令有滯京者乎?今日入侍,亦爲問奏。
傳于徐浩修曰,度支·惠廳擧行者書奏,然後當召見,內局卽爲分付。
注書金悌行遞差代,金宅洙爲假注書。
假注書金宅洙在外代,權炳爲假注書。
李性源啓曰,今日新除授玉堂,竝待下批牌招,以爲推移入直,何如?傳曰,允。
有政。吏批,判書朴相德進,參判未差,參儀洪樂純進,同副承旨李溎進,以李潭爲吏曹參判,李得一爲校理,沈觀之爲副校理,洪檢爲修撰,洪樂信爲兼司書,趙榮進爲同義禁,洪潗海爲敦寧都正,趙明鼎爲藝文提學,康文祥爲司藝,睦祖洙爲典籍,金萬耉爲江原都事,軍資直長金相念,義盈直長具允斌相換,李行源爲執義,李重海爲持平。
兵批,判書李景祜,參判鄭存謙病,參議趙重明入直進,參知李正吾病,同副承旨李溎進,以趙宗鉉·林鼎遠爲副護軍,以金應淳·李翼元爲副司直,金基大·沈頤之·李致中爲副司果,金悌行爲副司正。
傳曰,內局入侍。
傳曰,今日到泊船,明日納于惠廳以奏。
徐浩修,以貞陵表石營建廳言啓曰,本陵表石刻役及加簷鍊之役,俱爲完畢,故臣等陪進陵所之意,敢啓。答曰,知道。
金致恭,以訓鍊都監言啓曰,去夜無犯夜人被捉之意,敢啓。答曰,知道。
又以一所巡廳言啓曰,去夜無犯夜之人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。答曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
執義洪檢,持平李東遇啓曰,臣等於臺地,自畵有素,夫豈有一分承膺之望,而適値藥院竝直,百僚焦遑之時,未敢言私,章皇入肅,而多日虛縻,愧悚交切。遇災獻戒,固是耳目之責,而聖候方在靜攝,臣等徒知瀆擾之爲未安,草草文字,未及上徹。卽伏見諸儒臣處分傳敎,至以不卽陳勉,竝被譴遞,若論其後時泯默之失,則職在三司,宜無異同。臣等滿心惶恧,靡所容措,其何可一刻晏然於臺次乎?請命遞斥臣等之職。答曰,依啓。
大殿·中宮殿·惠嬪宮·世孫宮·嬪宮,政院口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
弘文館副提學臣金應淳,應敎臣趙宗鉉,副應敎臣林鼎遠,校理趙㻐,修撰臣金基大·沈頤之,副修撰臣李致中等,伏以靑臺告災,經幄進戒,此是四百年不可廢之故規也。日昨雷異之發也,臣等宜陳數行之箚,以效一日之責,而適値院直移次,庭候方張,焦迫憂迫,未暇瀆擾。卽伏見傳敎下者,諸大臣稟事者入侍之命,大聖人遇災勤政之志,不以靜攝而有或少忽,則臣等亦何可默然而已乎?噫,自前月以來,仁天之示警數矣,諸臣之陳戒多矣。凡所以弭災之道,摠而言之,則曰修德也,愼刑也,開言路也,節財用也,今皆已陳之矣。臣等將何所措手而爲言乎?孟子曰,吾王庶幾無疾病歟?此臣等今日之情也,人情之所盡,實天理之所在也。臣等請自言其情,而爲殿下應天之實者,其亦在斯乎?謹按大易,上天下雷,是爲無妄,而其九五之象曰,無妄之疾,勿藥自瘳,臣等敢以是爲殿下祝焉。夫無妄者誠也,誠者天道也。反躬以誠,無〈違〉乎天道,則於德爲無妄,於疾爲勿藥,而災反爲祥矣。是故上天之理萬物,聖人之應萬事,惟其誠已耳。爲一誠不立,百善皆虛,於是乎,有災診之作焉,有疾病之祟焉。其端雖微,其應甚著,可不懼哉?且夫雷者,陰陽之氣激而爲也。其消弭之道,和其氣而已矣。惟我殿下,至誠對越,一念寅畏,涵養省察之工,非不至矣,而或有違咈,輒致激怒。今者玉候之愆和,亦未必不由於此也。誠以近日事言之,因一煩惱,轉輾成激,自却藥而爲臨門,自臨門而爲動駕。昏夜中衢,陪衛不備,屢日舊邸,上下相阻,景色蒼黃,聽聞驚惑。聖心之不平如此,則又何以望天心之和豫乎?伏願殿下,益懋純一之誠,以盡存養之道,常使太和元氣,涵在於方寸之間,則彼轟轟者,其將爲大易無妄之雷,而休祥協氣,洋溢乎域中矣。何憂乎疾病,何患乎災沴?惟殿下,懋哉懋哉。取進止。答曰,此予此予,減饍雖五日,懍惕之心若其日,今曉風聲,心亦隕矣。吁嗟,諸學士,今何睡醒乎?再昨見八十歲人登,朝聞南原人來,今夜見唐之十八學士,聞今玉署睡醒之箚,是豈偶然也哉?
庚寅十月初十日巳時,上御集慶堂。時原任大臣·奉朝賀·備局堂上同爲入侍時,領議政金致仁,左議政韓翼謩,右議政金尙喆,領府事金相福,判府事金陽澤,奉朝賀洪鳳漢,行司直趙雲逵,刑曹判書沈鏽,右參贊鄭弘淳,副司直蔡濟恭,吏曹判書朴相德,兵曹判書李景祜,江華留守黃景源,戶曹判書金時默,禁衛大將具善復,訓鍊大將李章吾,漢城判尹李溵,副司直李潭,司直金孝大,副提學金應淳,開城留守趙重晦,左副承旨金致恭,假注書趙貞相,記事官金聖猷·吳鼎源,以次進伏訖。致仁曰,上候,何如?上曰,一樣矣。寢睡·水刺之節,何如?上曰,睡亦一樣,而少進粥水刺矣。進湯劑訖,仍診候。詳在上注日記上曰,備堂幾人來乎?致仁指名而奏訖。上曰,黃景源來乎?致仁曰,來矣。資級何階乎?致仁曰,資憲矣。命兩都留守進前,景源·重晦,以次進前訖。上曰,予固知卿等之來矣。景源·重晦,起伏以奏曰,臣等逖違天陛,故爲承候而來矣,仍命先退。上曰,奉朝賀入侍。出榻敎鳳漢進前問候訖,先退。上曰,入侍注書兼春秋遞差。出榻敎承旨讀校理洪龍漢牌不進罷職傳旨。上命書傳敎曰,若此洪氏一門,皆不仕於朝乎?其涉過矣,況此日乎?只推。致恭讀濟州牧使狀聞。命書傳敎曰,耽羅貢人,令廚院,今日內給尺文,令該廳,糧資亦爲今日內題給。致仁啓曰,此慶尙右兵使申大顯狀啓也。以爲臣營,處在要衝之地,近以饑癘之荐仍,每爲停操,而官門聚點,不過照其闕額而已。自今以後,無論春秋行操與否,各邑守令,自九月至翌年二月,逐月一次聚點於官門,略倣操練之儀,一如西北之制,而仍爲定式施行事。請令廟堂,稟旨分付矣。近來停操已久,詰戎可悶,帥臣論列,蓋見於此,而第念雖無奪時遠赴之事,逐月聚操,民弊則多。儻於停操之年,官門聚點之時,若倣操練之儀,俾知進退之法,則於兵於民,庶爲兩得,以此定式,諸道一體分付,何如?上曰,依爲之。出擧條又啓曰,北京禮部交易咨文出來矣。回咨,依例令槐院撰出,順付於今番節使之行,何如?上曰,依爲之。出擧條沈鏽啓曰,頃仍惠廳·戶曹草記,湖西·湖南田稅大同過限上納守令,緘辭推考命下矣。兩道諸守令緘辭,今纔畢到,所當照律入啓,而前此林川·禮山兩守令照律啓目,旣有分揀之命。其餘守令,不可事同罰異,何以爲之?敢稟。上曰,一倂分揀。出擧條時默啓曰,再明日貞陵碑簇,當爲陪進,而頃日細仗鼓吹,依例爲之事定奪矣。當此減饍之時,何以爲之乎?上曰,事體重矣,陳而不作,可也。出擧條又啓曰,各道災實狀聞回下之後,收租案,例爲修整上送,而近年則每値臨歲,多有窘速之患。今年則趁卽修上之意,申飭諸道,何如?上曰,依爲之。出擧條景祜啓曰,騎步布,自十月當作米,九月當以前,當爲上納,各邑觀望推托,尙多未納,故臣曹已爲關飭,若過今朔,不爲準納,則該邑守令,依定式營門決杖之意,出擧條申飭。上曰,依爲之。出擧條備堂先退,藥房提調持湯劑,更爲入侍。上進御訖,仍命退出,諸臣以次退出。
庚寅十月初十日申時,上御集慶堂。藥房夕診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,亦何如?上曰,一樣矣。上進御湯劑訖,致仁曰,診候宜矣。上曰,診之。以楷入診訖奏曰,脈候左右三部均調,滑體差勝,脾脈有力矣。諸醫以次入診訖,所奏皆如首醫。上曰,多醫所奏,如出一口,豈盡飾辭乎?致仁曰,醫官亦快見差勝,然後敢奏矣。上曰,予病向差,則每每如是矣。上曰,戶曹惠廳所納米,幾許來到乎?致仁曰,盡數來到云矣。上曰,難矣。致仁曰,申飭之下,恪勤奉行故如是矣。命承旨,讀濟州牧狀啓,又命讀京畿監司大同米護送狀啓。上曰,注書出去,招問耽羅人,柑貢何時粧載,而田穀中何穀未登及其人職掌何名知入。賤臣承命出還奏曰,耽羅人已出舍館,未及待令矣。上曰,明日知奏,可也。上曰,大同船,泊於何所云乎?致仁曰,來者京江云矣。上曰,貴矣。上曰,臭載之數,何如?致仁曰,雖有臭載之數,今年到泊,比常年倍多,推移充數,則綽綽然矣。允鈺曰,洪龍漢牌招不進,傳旨入來矣。上曰,過矣。命書只推傳敎訖,仍命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
中宮殿·惠嬪宮,藥房口傳朝問安。答曰,知道。
中宮殿,朝廷二品以上·六曹堂上·奉朝賀口傳朝問安。答曰,知道。
柳善養啓曰,行大司憲洪重孝在外,執義洪檢呈辭,掌令金蓍耉·蔡緯夏在外,持平吳鉉胄在外,李東遇呈辭,今日以監察茶時之意,敢啓。傳曰,知道。
藥房都提調臣金致仁,提調臣徐命膺,副提調臣具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。寢睡與昨一樣,氣則比昨初昏前,雖少勝,予何知也?待敎入侍。
傳曰,內局入侍,時原任大臣,同爲入侍。
傳曰,今日問安,耆社臣入來,使之留待。
傳曰,今日陪進堂郞及工匠等書啓,都承旨內局入侍持入。
傳曰,許多侍從,皆未備擬,若此今日政,其令皆爲擬入。
以備忘記,傳于柳善養曰,噫,其君八旬在近,若是靜攝,而守門內豎,便臥自便。靜攝中命開政,欲爲禁直,而起居儒臣,只禁直一直,侍從之臣,擁衾在家,其曰有君,其曰有君。綱雖衰矣,國則三百年國,君雖耗矣,其義亘於宇宙。今日在京稽謝諸臣,下金吾以處,侍從之臣,先捧傳旨。
備忘記,傳于徐浩修曰,今番儒臣中,若云首唱,近於臆故,雖默欲記,其直合爲一團,趙㻐刊名侍從案。
以承傳色口傳下敎曰,原在外外,皆捧傳旨,侍從先捧。
以承傳色口傳下敎曰,政官牌招開政,以知暮年老君者擬入。
以備忘記,傳于具允鈺曰,詩云周雖舊邦,其命維新,周自后稷,千有餘年,至於文王,乃受命。噫,試看龍飛歌,我國正如周矣。噫,文武之德矣,故越裳獻貢,而成康之德雖美,然成王時,周公旣題鴟鴞詩。其後平·宣二王,而其於我朝,猗歟盛哉,而嗚呼,不肖幾年臨御,凉德無能,徒位徒壽。若問否德,頃看四時之不調,若問無能,須看綱紀之日墜,人心之日下。此除氣日衰耗日甚,而見今日靜攝可知,冬令若此,可曰調順,浹旬寢席,亦曰自彊。幾日直宿,心猶尋常,日候若此,此心憧憧,昔於此際,用心若此,風聲心動,觀象心憫,而三服建功,其何益哉?徒助心焦,莫云院直,其所日三,今予初也。今日日氣,心不能耐,今日加進,於睡若何?脈已勝,其休一道,而其雖不能,減其錢,若何?商確入侍。
傳于李溎曰,予心已諭,日淸則氣淸,風靜則心靜,而然初冬雖踰旬,冬令漠然,憧憧之心何弛?
李溎,以弘文館言啓曰,本館下番,連日闕直,事甚未安。今日新除玉堂,竝卽待下批牌招,以爲推移入直之地,何如?傳曰,允。
吏批,有政,以鄭枋爲執義,鄭象仁爲應敎,尹承烈爲副應敎,趙昌逵爲修撰,黃榦爲輔德,金健修爲直講,金寅燮爲禮曹正郞。
兵批,無政事。
傳曰,內局入侍。
李溎,以貞陵表石營建廳言啓曰,本陵表石,今日午時豎立,仍爲加簷塡紅後,築墻鋪甎等事,董飭擧行,碑文簇子,明日陪進之意,敢啓。答曰,知道。
柳善養,以義禁府言啓曰,弘文館副修撰金載祿,下金吾以處事,傳旨啓下矣。金載祿,時在京畿高陽地云,依例發遣府羅將拿來,何如?傳曰,允。
正言任希曾啓曰,臣向叨憲職,自速重譴,臺端一步,義難更進,而日昨新除,適當庭候方張之時。他不暇顧,章皇出肅,而區區私義,有不敢以言官自居,一味泯默,如負大何。昨於陳箚諸儒臣特遞之敎,尤不勝悚恧之至,夫言責之寄,三司一也。言之不早,猶有其罪,況在可言而終不言者乎?憲臣亦皆因此引遞,則臣何可獨爲晏然於職次?昨緣日暮,今始來避,所失尤大,請命遞斥臣職。答曰,依啓。
金致恭,以禁衛營言啓曰,去夜無犯夜人所捉之意,敢啓。答曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。答曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
庚寅十月十一日巳時,上御集慶堂。藥房入診,時原任大臣·奉朝賀·耆社諸臣同爲入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,左議政韓翼謩,右議政金尙喆,領府事金相福,判府事金陽澤,判府事李昌誼,奉朝賀洪鳳漢,判敦寧李益炡,右參贊徐命臣,知事南泰齊,奉朝賀金尙翼,行司直金始煐,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。寢睡·水刺之節,亦何如?上曰,一樣矣。上進御湯劑訖。致仁曰,診候宜矣。上曰,診之。以楷入診訖奏曰,脈候左右三部調均,滑體次次差勝,與昨夕同矣。諸醫以次入診訖,所奏皆如首醫,提調先退。上曰,奉朝賀入侍。出榻敎鳳漢進伏訖奏曰,聖體,若何?上曰,一樣矣。寢睡·水刺之節,亦何如?上曰,一樣矣。奉朝賀先退,允鈺曰,貞陵豎碑,在於明日午前,印簇排進,亦於明日爲之矣。上曰,戶判明日入侍,可也。允鈺又曰,臣依傳敎,招問于耽羅人,則柑貢,今月初十日間當裝載,田穀則豆太·木麥失稔,黍粟稍登云矣。上曰,耆社諸臣入侍。出榻敎判敦寧李益炡,右參贊徐命臣,知事南泰齊,奉朝賀金尙翼,行司直金始煐,以次進前訖。益炡曰,連日候班,不得瞻天,下情抑鬱,今者召接臥内,聖恩罔極矣。上曰,康健矣。上曰,金尙翼,今住何所耶?對曰,住漣川矣。上曰,是楸下乎?對曰,臣之九世松楸矣。上曰,孝矣。上曰,金始煐,曾於耆老科,不用寫手而能書云,奇矣。致仁曰,自是實才,能文能書矣。益炡曰,彼重臣,非但有酒力,尤善爲風月矣。上曰,以竹徑柴門猶未關爲題,當呼韻,能應口輒對乎?始煐日,第當依敎矣。上呼文字雲字門字。始煐製進曰,拙抜平生鳥篆文,不知何處是耕雲,東村僻巷閑無事,松徑蓮池柳掩門,製訖。上曰,好矣。益炡曰,臣敢獻一言,惟願愼攝聖躬,勿受風露。泰齊曰,伏聽楹外聞風之下敎,誠悶矣。上曰,此實如廁時矣。上曰,諸臣瞻望,可也,以次瞻望訖。致仁曰,玉色比前差勝矣。泰齊曰,臣香祗迎時,遠望玉色,不勝焦迫,今則差勝矣。上謂始煐曰,彼重臣,甲戌生矣。泰齊曰,彼重臣,與李光溥,同是甲戌生,而光溥則筋力衰頹,無復餘地,一參候班,租伸義分,而顚躓可悶。上曰,吾亦知其筋力之不逮矣。上謂益炡曰,近日亦飮乳乎?對曰,然矣。泰齊曰,臣昔於彼重臣坐上,見其飮乳之狀矣。上笑曰,其狀想異矣。耆臣先退,上命書傳敎曰,今般賞典中,佐郞沈念祖,只聞其名,一體陞敍,今聞日字差遲云,兒馬一匹賜給。金致恒,應在勿論之中,而混在陛敍中,勿論。吳載紹,其雖聞也,下敎時遺漏,一體勿論。又命書傳敎曰,碑篆文書寫官奉朝賀洪啓禧,楷字書寫官前判書李最中,各熟馬一匹賜給。藥房提調持湯劑,更爲入侍,上進御訖。致仁曰,一貼更待下敎煎入乎?上曰,依。命退出,諸臣以次退出。
庚寅十月十一日酉時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,俄間聖體,若何?上曰,一樣矣。水刺之節,何如?上曰,少進矣。致仁又曰,口味,何如?上曰,一樣矣。上進御湯劑訖,致仁曰,診候宜矣。上曰,診之。以楷入診訖奏曰,脈度左右三部調均,滑體亦次次差勝矣。諸醫以次入診訖,所奏皆如首醫。上曰,與常時脈何如?季良曰,與常時脈有間,而比諸四五日前,則頓似差勝矣。上曰,烏梅何如?以楷曰,補脾胃矣。上曰,烏梅·桔梗,煎茶以飮,何如?以楷曰,好矣。上曰,諸醫皆奏,咸曰,好矣。上曰,然則理中建功,去桔梗·烏梅則好矣。命題傳敎曰,理中建功湯前方中,去桔梗·烏梅煎入。允鈺曰,南原老人上來云矣。上曰,然則待令,可也。允鈺曰,聞今日入來,而舍館稍遠云矣。上曰,注書出去,南原·定州兩人上來,下敎日字,先後知入。賤臣承命還奏訖,上曰,注書誰也?致仁曰,趙貞相矣。上曰,純實矣。上曰,喘氣甚矣。致仁曰,自然過了四五日,則快差矣。命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀單子朝問安。答曰,知道。
中宮殿,朝廷二品以上·六曹堂上·奉朝賀口傳問安。答曰,知道。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。脈則一樣勝,臥則氣亦便,而坐食甚艱,步亦氣喘,何時若前?心自悶矣。待下敎入侍。
中宮殿·惠嬪宮,藥房口傳朝問安。答曰,知道。
碑文祗迎罷後,大殿·世孫宮,政院·玉堂·藥房口傳問安。答曰,知道。
傳于徐浩修曰,內局入侍,李堯八同爲入待。
傳于曰,穆陵參奉留待。
傳于李溎曰,今日加資者,今日內下批事分付。
備忘記,傳于徐浩修曰,今日碑文簇子入來,故與惟備考中事,奉安處以爲預待,而意欲祗迎,而心自詳量。今夜祗迎,撤漏後睡覺,此心憧憧,甚欲奉審,調攝處何敢只爲奉安,豈有口命之意?當與沖子祗迎,金商門東設帳,先奉安奉審後,命中官,當奉安於奉安殿,禮房知悉。侍衛只入直,時刻待下敎,只入正時。
傳忘記,傳于具允鈺曰,靜而思之,建功於予若群臣,於昏遺功,其心若何?暮年若此,果其功也。此則用試者,莫知中道,故兼侮建功,卽予過也。今烏梅茶亦然,內入捫薑茶,多加其料,便若六君子湯,何以輕淸?此茶幼時嗜飮,旣飮桔梗米飮,則惜一味之猶遺,兩味爲茶,醬之醋可也。加一芥子,今夜試飮,酸辛兼焉,以蜜若醋醬之加芥子,御膳醋醬可用,此若續建功湯,此與健芝加丹砂一也。少飮微却,烏梅·桔梗茶,今後其止焉。
藥房口傳啓曰,臣等伏見下備忘,有碑文簇子祗迎之命,出於追慕無窮之孝思,而當此靜攝之時,寒朝勞動,大非節宣之道。臣等不勝萬萬悶迫,敢此冒瀆仰煩,亟寢成命,以存小愈之戒,千萬伏望,惶恐,敢啓。答曰,誌文與懍留宿,碑文只命奉入,豈惟國初,其雖誠淺,何敢爲此?今日卽申日也,追慕壬申,一倍于中矣。
備忘記,傳于李溎曰,雖對人宜戒應文,況莫重乎?須看晩後日氣,遂其志然後,食可便寢可便。以此心憧憧,宜遂其志,一日依前下敎,以五日分付廚院。
以承傳色口傳下敎曰,爲先感夢而欲爲之,如此則水刺當不進矣。又下敎曰,中官爲朝臣揚揚,從當下敎矣。又下敎曰,待奉來之敎然後奉來。又下敎曰,今日監沐醬·民啓魚,竝置之。
傳于具允鈺曰,內局入侍。
徐浩修,以貞陵表石營建廳言啓曰,本陵碑閣築墻鋪甎等役,次第完畢,故被莎修掃之役,則依前例,令本陵官,領率陵軍,各別修掃之意,敢啓。答曰,知道。
又以營建廳言啓曰,本陵表石營建時堂上·郞廳以下員役·工匠,依下敎,別單書入之意,敢啓。答曰,知道。
又以營建廳言啓曰,本廳儀軌事目別單,依例書入之意,敢啓。傳曰,知道。
金致恭,以兵曹言啓曰,去秋等能麽兒考講時,都摠府都事趙毅鎭,掌苑署別提閔德潤,訓鍊院主簿李弘鼎,宣傳官吳載徽武臣兼宣傳官牟光興,部將李栢然·黃泰彦等,二次不通。訓鍊主簿尹範衡·許俊,宣傳官朴光翰·朴晉陽·李禹鉉,武臣兼宣傳官申達海·李殷昌·李必華,部將宋思鑑,守門將洪範源等,一次不通。依定式,竝從重推考,何如?傳曰,允。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
司諫呂善應啓曰,請還寢鍾城爲奴罪人天大酌處之命,依律處斷。措辭見上請黑山島爲奴罪人五得,依律處斷。措辭見上請爲奴罪人仲義,依律處斷。措辭見上答曰,勿煩。
執義鄭枋啓曰,請還寢定配罪人金柱泰減等之命。措辭見上請黑山島爲奴罪人五得,依律處斷。措辭見上請大靜爲奴罪人仲義,依律處斷。措辭見上新除授行大司憲洪重孝,時在江原道原州地,持平李重海,時在忠淸道洪州地,請竝斯速上來事,下諭。答曰,不允。下諭事依啓。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
庚寅十月十二日辰時,上御延和門外。貞陵碑文簇子祗迎入侍時,行都承旨具允鈺,左承旨李性源,右承旨徐浩修,左副承旨金致恭,右副承旨柳善養,同副承旨李溎,假注書趙貞相·權炳,記事官李有喆·吳鼎源,以次侍立。上具翼善冠·袞龍袍,乘輿出通陽門,至延和門外。上曰,祗迎處所,誤爲之矣,當該中官,從重推考。仍降輿詣板位,碑文入來,上命作樂前導,仍俯伏祗迎訖。奉置卓子上,仍奉審,繼命世孫奉審訖,奉安以出。上命止樂進輿,仍命浩修,書傳敎曰,嗚呼,聞誌狀旣一晝夜經宿,瞻碑文,焉敢二也?夜中憧憧,與沖子,親祗迎親奉審,興惟國初,微忱少伸。都監堂·郞,當追後下敎,而予雖衰矣,處事豈可糢糊?初夏史官之行,其雖藏樂之時爲所重,依例奏樂,雖値減膳之中,門内依例奏樂,卽此意也。亦大隱巖奏樂之意,而所重雖在,予之兢惕之心一倍。佇看日氣,昨日則憧憧,今朝猶有餘意,日氣淸朗,此高高爲國初而然也。雖然今日奏樂,餘忱亦宜可伸於高高,何謂可伸?特命奏樂。嗚呼,三百餘年豎碑之後,儀物雖宜備,兢惕之心亦宜報。分付廚院,加減膳一日,以表一則爲所重,一則不敢欺高高之意。上曰,奉朝賀·時原任入侍事下敎。出榻敎奉朝賀洪鳳漢,領府事金相福,領議政金致仁,判府事金陽澤,左議政韓翼謩,右議政金尙喆,判府事李昌誼,藥房提調徐命膺進伏。鳳漢曰,日氣漸寒,上候調攝,何如?上曰,一樣矣。相福曰,痰候比前,何如?寢睡·水刺之節,竝何如?方在靜攝中,有此勞動,臣等不勝悶慮。上曰,別無加勞矣,陽澤曰,日氣比前稍寒,久御於外,恐或有害。上曰,今日亦有着毛帽者乎?元不加寒矣。諸臣竝問候訖,上曰,皇恩編成於何月乎?浩修曰,成於四月矣。致仁曰,減膳不爲於四月,而今爲之,則恐於所重之意,亦有所礙。今此所重,恐不當加於皇恩編,且旣已作樂矣。上曰,三百年列朝之所未遑,而今爲之,予心則加於皇恩編矣。今日日氣甚好,天意亦似非偶然。相福曰,作樂而反爲減膳,恐不相宜。陽澤曰,追慕孝思雖無窮,而至於減膳,則誠過矣。致仁曰,殿下每每或過於孝思,雖則追慕,而豈至於減膳乎?上曰,未作樂之前,苟爲無稽,左相所奏誠是矣。上曰,予心不可改也。昌誼曰,聖敎過矣。命膺曰,臣待罪掌樂提調,請以執藝之意進諫,減膳必上天示儆,然後可爲,今玆之敎,似無意謂矣。上曰,此則古誼也,然減膳雖一日,必爲之矣。致仁曰,日氣寒甚,請還內。上曰,始役時告由乎?致仁曰,告之矣。昌誼曰,久御門外,陟降必悶之矣。上曰,諸陵中此陵爲首,於此不展誠,於乎展其誠?上就輿,召禮曹判書洪名漢曰,冬至祭文當親製,以此分付香室官,至通陽門外,命浩修,書傳敎曰,營建廳堂上工判安允行,戶判金時默,禮判洪名漢加資。郞廳沈公猷·金致恒·李翼相·沈念祖竝陞敍,營役官柳正養,監役朴恒源陞六。已陞六者陞敍,領役部將趙鐸·李普沃邊將承傳,寫字官·書員算員員役·工匠等,令該曹,米布分等磨鍊題給。命性源,書貞陵冬至祭文,命浩修,讀貞陵告由文。上問誰所製也?浩修曰,李得一也。仍命書傳敎曰,事體雖寒心,命取讀告由文,知製誥卽李得一也。今日宜有參酌,亦豈事同而飭異?今番令該府處之諸人,一體特放事分付。上還內後,命收中官推考,諸臣以此退出。
庚寅十月十二日巳時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,寒朝勞動之餘,聖體,若何?上曰,一樣矣。寢睡·水刺之節,亦何如?上曰,一樣矣。上進御湯劑訖,致仁曰,診候宜矣。上曰,診之。以楷入診訖奏曰,脈候左右三部調均,滑體次次差勝矣。諸醫以次入診訖,所奏皆如首醫,提調先退。上曰,穆陵參奉李堯八留待乎?允鈺曰,留待矣。上曰,注書出去,使之入侍,其子孫着儒巾,扶而入侍。賤臣承命出,偕入進伏訖,上曰,老人進前。堯八進前,上曰,擧首而坐。上曰,相好矣。上曰,其兩孫亦爲進前。進前訖,上曰,了之矣。命書傳敎曰,參奉李堯八今見,嗚呼,今月何月,予懷萬倍,奚特非肉不飽,非帛不煖?令該曹,帛肉題給。率來兩孫,令藝閣,孟子各具諺解一部賜給,以示予意,堯八先退。致仁曰,奉朝賀·時原任,爲承候留待矣。上曰,注書出去,使之入侍。賤臣承命出去,偕入進前,奉朝賀洪鳳漢,左議政韓翼謩,右議政金尙喆,領府事金相福,判府事金陽澤,判府事李昌誼,以次進伏訖。鳳漢曰,寒朝勞動,聖候,若何?上曰,一樣矣。喉乾之症,何如?上曰,似減矣。鳳漢先退,藥房提調持湯劑,更爲入侍。上進御訖,命退出,諸臣以次退出。
庚寅十月十二日酉時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,何如?上曰,一樣矣。上進御湯劑訖,仍診候,以楷入診訖奏曰,脈候左右三部調均,滑體一樣差勝矣。諸醫以次入診訖,所奏皆如首醫。上謂允協曰,左右中何道差勝耶?允協對曰,左右同矣。上曰,親自診之,則左邊活動矣。致仁曰,今日淸明矣,而伏見日候傳敎,不勝抑鬱矣。上曰,心憧憧故不知淸明矣。命膺曰,減膳下敎,雖一日,臣等不當奉承,而寒朝殿坐,不勝焦迫,故一日之下敎,不得已奉承矣。爲所重講行應行之典,不必貶聖躬矣。致仁曰,日候傳敎,還收宜矣。上曰,不當若是矣。命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳朝問安。答曰,知道。
大殿,朝廷二品以上·六曹堂上·奉朝賀單子朝問安。答曰,知道。
中宮殿,朝廷二品以上·六曹堂上·奉朝賀口傳朝問安。答曰,知道。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。不任終宵憂慮,敢來問安,竝此仰稟。答曰,知道。睡與氣雖一樣,於膳,强食則猶食,而其餘,數匙數飮而已。以桔梗米飮潤喉,待敎入侍,喉乾則甚矣。
傳于具允鈺曰,內局入侍,辛受采同爲入侍。
傳于李溎曰,貞陵參奉,肅拜後留待。
備忘記,傳于徐浩修曰,國初誕辰今月十一日,聞於今月兩誕辰追慕之時,受碑文之翌日,微忱萬倍。禮房承旨詣東郊,五陵奉審,來時再昨豎碑陵懿陵奉審以來。來朝當祗迎,少伸此忱,入直侍衛,儀注安徐,只入正時,皆依前例。
備忘記,傳于具允鈺曰,今番直宿,自知者深,脈度雖曰復常,其何恃也?氣雖勝,何恃也?内局直於廚院,爲御供之候,若何?此際有司待令,自今日三提調,依例直於本院,院直之時止庭候,卽是古例。十日問安一官來,傔從·輿㒗幾人,庭候特止。政院自可來者,而玉署春坊,依夕問安例,雖朝問安,只令入直問安,吏隷·傔從,亦吾民也。若此然後,庶可便心調攝矣。
又傳于曰,其況儒臣,朝問後齊會,莫問其君氣候,過三日睡醒。靜攝中葛藤,忍憊酬應政事,雖朝問候,只入直固其宜也。
傳于徐浩修曰,奉審承旨,内局入侍,同爲入侍。
傳于柳善養曰,內局入侍。
傳于徐浩修曰,昨日晩後,予視雖過,能守此心,予則曰,非過,守此心,故今日晩後,日氣若此,而於予無歉。其若强徇,日亦若此,此心,若何?須問年深人,此果初冬乎?日氣若此,固予涼德,今予臂匣不着,以予之氣,莫知其冷,若此而心,若何?今雖快復,何比於三年前?脈曰雖勝,其衰今番特甚,以此謂快復,而若有張大之擧,雖不自恧,何敢欺心?廷候之撤,古亦有例,廚院·內局,其直一也。嗚呼,昔年雖異於丁酉,内局直宿,差備待令,果川有焉,稷山亦有,溫陽一也。於今三提調,其雖本院,卽院直李以楷之類,就直本廳,與差備待令一也。謂今諸臣,諒予固心,若今耳目含默,張大之心,此月將半,沃得毛帽者,見予若此之心,豈不用心乎哉?
柳善養啓曰,行大司憲洪重孝在外,執義鄭枋呈辭,掌令金蓍耉呈辭,蔡緯夏在外,持平吳鉉胄在外,李重海在外,今日以監察茶時之意,敢啓。傳曰,知道。
金致恭,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
大殿·中宮殿·惠嬪宮·世孫宮,政院·玉堂口傳夕問安,答曰,知道。
大殿·中宮殿·惠嬪宮,藥房口傳夕問安。答曰,知道。
庚寅十月十三日巳時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆,吳鼎源,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。喉乾之症,若何?上曰,撤漏後差勝矣。上進御湯劑訖,仍診候,以楷入診訖奏曰,脈候左右三部調均,滑體今日則尤勝矣。諸醫以次入診訖,所奏皆如首醫,提調先退。允鈺曰,貞陵參奉辛受采來待矣。上曰,注書出去,使之入侍。賤臣承命出,偕入進伏訖,上曰,與李堯八較長則差大矣。致仁曰,然矣。上曰,四書三經首大文,以講體誦之,受采誦訖。上曰,來時子孫,有隨來者乎?受采曰,從孫隨來,而昨年殿講直赴者。上命書傳敎曰,昨日見參奉李堯八,今日見參奉辛受采,此懷何言?依李堯八例,帛肉令該曹題給,其隨來者從孫辛普謙,卽昨年殿講直赴人,其涉異也。紙三卷筆六枝墨三笏賜給,以助殿試。上曰,老人能詩乎?受采曰,雖不能,而旣有上敎,當奉承矣。上以老當益壯爲題。受采曰,猝難構辭,退出後當製進矣。受采先退,致仁曰,時原任大臣,爲承候來待矣。上曰,入侍。領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。相福曰,聖體,若何?上曰,一樣矣。水刺之節,亦何如?上曰,一二匙豈云食乎?喉乾之證,何如?上曰,撤漏後小勝矣。相福猝得癨亂,昨日不參問候,不勝惶悚矣。上曰,予知之矣。翼謩曰,湯劑水刺若間斷,則聖候自當平常矣。致仁曰,平復賀,有國以來應行之常典,而自上撝謙太過,又有昨日減膳下敎,臣等不勝悶鬱矣。翼謩曰,昨日減膳下敎,還收宜矣。上曰,拒賀減膳,兩下敎是矣。尙喆曰,昨日日候下敎,還收宜矣。翼謩曰,右相所對好矣。陽澤曰,昨日減膳下敎,臣等不得已奉承,而還收宜矣。且平復賀,三百年不可廢之事矣。上曰,已定於心矣。相福曰,仰告之禮,不可廢矣。昌誼曰,平復賀,依例擧行宜矣,減膳下敎,還收宜矣。藥方提調持湯劑,更爲入侍,上進御訖。致仁曰,昨日下敎還收後,臣等敢退矣。陽澤曰,此非上下相持之事矣。致仁曰,聖心一定,不肯俯從,不勝焦迪矣。上曰,予心已定非過矣。仍命退出,諸臣以次退出。
庚寅十月十三日酉時,上御集慶堂。藥房入診,奉審承旨同爲入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,奉審承旨徐浩修,醫官李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。上曰,奉審承旨進前。浩修進前訖奏曰,各陵無頉,貞陵碑石,以江華石爲之,而光潤矣。上曰,李堯八已入直乎?浩修曰,入直矣。命讀各陵入直擧案訖,命書傳敎曰,參奉李堯八,三陵兼管誠難,與慶基參奉相換事分付。浩修先退,致仁曰,夜間聖體,若何?上曰,氣小勝矣。致仁曰,寢睡·水刺之節,亦何如?上曰,撤漏後小睡,食亦小進矣。致仁曰,湯劑進御宜矣。上進御湯劑訖,仍診候,以楷入診訖奏曰,脈候左右三部調均,滑體與朝一樣矣。致仁曰,朝者已稟,而昨日減膳下敎過矣。上曰,非過矣。致仁曰,金化縣令黄仁廉差員上來,所納已畢,而當此診筵,不敢辭朝矣。上命書傳敎曰,欲爲下敎,今聞關東差員,旣已畢納云,其今來朝下去。命退出,諸臣以次退出。
上在慶熙宮。停常參·經筵。
夜自一更至三更,灑雨或下雨,測器水深四分。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。庭候止其休便,本院直宿,心亦弛,睡與氣皆一樣,待下敎入侍焉。
中宮殿·惠嬪宮,藥房口傳朝問安。答曰,知道。
香祗迎罷後,藥房·政院·玉堂問安。答曰,知道。
傳于具允鈺曰,陽川縣監金季良,有老母,祗迎後,使之省覲而來。
又傳于曰,中官加資下批,今日內爲之。
傳于徐浩修曰,政院·儒臣,勿爲夕問安。
吏曹口傳政事,穆陵參奉李堯八,慶基殿參奉李聖龜相換。
以承傳色口傳下敎曰,祖先可欺,若是困予,依初二日例,當詣舊邸,盡爲待令,知領府事以下皆出去,然後朝水刺當爲之矣。
備忘記,傳于李性源曰,冬若春,由涼德,撤宵用心,氣亦憊矣。今日心喜者,薛里中官,進排諸臣,其悶者承傳色類差備待令。雖然廚院·內局,依前本處,靜攝有助,受問安來奏,職任當然,而中間休處,令人替奏。若此便,故日氣若此,中官安國成,其越俸一等。
又傳于徐浩修曰,朔風高若昔,冬令後益靜攝,心可便,怠惰中官,莫知君衰,其餘問候,其猶爲苦,渠雖然,豈若暮年酬應之君乎?諸臣雖以差勝爲喜,其君亦以此爲悶矣。
又傳于具允鈺曰,今日祗迎,體貌重矣。俠侍中官金壽光·曺壽喆加資,禮房承旨,特給熟馬一匹。
又傳于金致恭曰,人君擧措,其宜正也,何可爲下敎,而若此入直人其軍也,傔從·輿儓亦民也。依初二日待令下敎,安徐。
徐浩修,以禮曹言啓曰,今番聖候違豫,擧國含生,莫不憂遑,焦灼之餘,幸賴皇天祖宗之默佑,旋臻平復。此實宗社莫大之慶,臣民歡抃,曷有其極?告廟頒敎,不容少緩,卽爲擇日擧行,何如?
備忘記,傳于具允鈺曰,噫,今予之意,豈特一也?噫,甲午後六年院直猶心隕,其啓猶仍直,若此者一也。今雖差勝,豈特自知者深矣,昨年今年,瀆䙝年年,頒赦歲歲,求諸古牒,豈有若此者?此一也。爲其臣若此,臣分雖當然,爲其君頷可而已,豈有此等道理?此一也。今予此拒,焉可已乎?今番氣候,宜有其賞,雖下敎,靜以思之,此亦張大,書奏一款置之。依中官例,差備令堂下一人,丁志泰,掌務官崔寬朝,特爲加資,湯色書員·差備待令書員,令該曹,賞給米布。何者,此擧一則戒張大,一則抑過濫,思其祖可爲中矣。此際聞儀曹草記,此何草記,此何草記?莫體下敎,猶若角勝,豈有此等事體,亦豈有此等事體分義?其涉寒心,該曹諸堂,爲先特遞。
又傳于李溎曰,傳云自慊也,註云快也足也。快字,卽予深戒,足字,亦予戒者,而今予則曰此意,自顧無歉者。今者遂意,伸其心於萬世,此一也。雖然內局書奏,下敎其若仍也,其張大,何可勝道?都提調建明門所奏,雖當然之道,予若莫料,一體張大,其自若其所歉然,孰甚於此?初何昧焉,而末稍覺乎?於今處義得中,此一也。自前中官加資者,堂二郞二,近者只堂二,今者二人,堂爲此也。莫重心奏,而然此奚比於知製敎例撰?大祝例讀,適値望祭,建明心奏,獻官替酌,此門傳侍,與阼階傳侍同,奏其心準其事,此一也。丁·崔兩人加資,豈特參酌?思其祖惟其苦,仍此施賞,意蓋深矣,此一也。今日撤直而施賞,來月撤直而復賞,瀆䙝可謂懍然,而却文具,心奏而止,此一也。前則若今日之時,例有該曹之請,而於今,孰敢請也?該曹草記,萬萬爲駭,從容申飭,而事何帖然,此一也。今難百日此直,予則便枕度日,無自歉之道,其誰若此?此一也。今日身雖在於此堂,若壬午夏建明門經夜,心則懸於阼階矣。
又傳于曰,內局入侍。
傳于柳善養曰,次對以再明日爲之。
柳善養啓曰,行大司憲洪重孝在外,執義鄭枋呈辭,掌令金蓍耉呈辭,蔡緯夏在外,持平李重海·吳鉉胄在外,今日以監察茶時之意,敢啓。傳曰,知道。
金致恭,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
大殿,藥房口傳夕問安。答曰,知道。勿爲問安。
中宮殿·惠嬪宮,藥房口傳問安。答曰,知道。
庚寅十月十四日辰時,上御延和門外。香祗迎入侍時,行都承旨具允鈺,左承旨李性源,右承旨徐浩修,左副承旨金致恭,右副承旨柳善養,同副承旨李溎,假注書趙貞相·權炳,記事官李有喆·吳鼎源,以次侍立。上具翼善冠·袞龍袍,乘輿出通陽門,至延和門,上降輿詣板位,祗迎訖。隨詣建陽門,露伏食頃,仍乘輿。都提調金致仁,提調徐命膺,副提調具允鈺進伏。致仁曰,日氣如此,聖體調攝,若何?寢睡·水刺之節,亦何如?上曰,一樣矣。仍命允鈺,書傳敎曰,噫,予自幼所執則守,深耻無所據之人,向時猶然,況位在九五,年將八旬者乎?頃者拜昌德時,心有定者,回時瞻望日候,輦中自誦奏,下轎時呼寫以布,今亦若此。且三昨板位,已心奏,故其雖固請,予亦固拒。觀今擧措,其若撤直,撤直之命纔下,春曹草記,其將隨到。嗚呼,仰瞻于昔,甲午後至庚子,内局仍直,差備待令亦然,以至於溫泉,猗歟盛哉。追慕心隕之中,尋常欽誦,近十年猶然,況不肖予年,加以衰耗日甚者乎?昨年若此,今年復若此,若此不已,瀆䙝勝言,下布亦末節事也。欲遵昔年於直宿,若今耳目含默,今番自見,初則若此,其將遂意,遂意者何?卽體昔年深量之盛意故也。今年復若昨年,脈已勝睡亦勝,以此相持,內局非比昔年也。然氣則日下,心則日衰,食則日減,自知審矣。旣量旣量,凡諸等事,一若昨年,莫重太室,其將年年瀆褻,頒赦文責在官,逐歲連道,此則以予意其雖欲也。若此若此,於朝鮮,將無徒年之人,此亦細故。今日香祗迎,一則追慕國初誕辰,一則仰惟二十六日忌辰,一則十二室皇兄皇嫂誕辰,只有十餘日故也。整衣之時忽思,及今不爲,更待何時?政院·玉堂問安,酬應亦苦,依頃年祈雨時,適値太室祭,故夜留此門之意,初則止於板位,隨到建明門,此豈爲步勝而然乎?意蓋隨到丹門者,而不設席而望,受香而俯伏,傍伏者雖曰俯伏,亦有心奏,此無異於望祭兼告由,心奏維何?一則仰奏差勝,一則悶其頻複,欲去賀布之意也。視於無形,聽於無聲,豈特古文?於頃年於宗班問安廳,聞於今薇垣長李基敬也。以予素心,今將爲有所據之君,旣隨此門,遙望丹門,心奏之後,其復泯默而回,予雖衰豈爲此?欲命奉審而留禮房畢,呼寫此意,聞此詣奉審前後殿,何異替奏?此不過喻予意,雖無替奏,今者心奏,陟降俯聞,復何伈伈泄泄?令内局,自今日輪直本院,差備待令,仍而陽川縣監金季良旣喻。其中有親者許覲,輪直旣命,卽次第間事,今已準十日,依前下敎書啓。此外亦已心奏,其復何喻?方泰輿·許礈,此正麗質難自棄者也,而其人誰,一體許入侍。上曰,禮房承旨,馳詣太廟奉審後,進排官摘奸以來事。出榻敎浩修承命以去,致仁進湯劑,上進御。上曰,時原任大臣入侍。領府事金相福,左議政韓翼謩,右議政金尙喆,判府事金陽澤·李昌誼進伏。相福問,聖體,若何?寢睡·水刺之節,竝何如?上曰,今日則勝矣。致仁曰,聖敎中云云,臣等不敢奉承,當於還內後,更陳達矣。上曰,他事雖可,此事決不可爲也。致仁請還内,上乘輿至通陽門還內,諸臣以次退出。
庚寅十月十四日午時,上御集慶堂。奉審承旨入侍時,右承旨徐浩修,假注書權炳,記事官李有喆·吳鼎源,以次進伏訖。上曰,奉審後,何如?浩修曰,謹審無事矣。仍起伏奏曰,冒陳極惶悚,而俄者傳敎,臣等不敢頒布矣。上曰,是何言也,是豈臣子道理?仍命退,諸臣以次退出。
庚寅十月十四日酉時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官方泰輿·許礈·李以楷·鄭允協·吳道炯·鄭允說·金光國·柳光翼·徐命緯·丁志泰,以次進伏訖。致仁曰,勞動之餘,聖體,若何?上曰,一樣矣。水刺之節,亦何如?上曰,小進矣。上進御湯劑訖,仍診候,泰輿入診訖奏曰,脈候左右三部調均,滑體比向來差勝矣。礈曰,滑體比朝益勝矣。以下諸醫所奏,一如首醫。致仁曰,臣伏見下敎,不勝抑鬱,聖候康復,慶溢區宇,仰告之禮,有不可已,而該曹草記,自是當行之例規。自上不徒不允,又有特遞之命,小臣於此,悶迫之情,倘如何哉?上曰,何慶之有乎?其止之。提調先退,致仁曰,時原任大臣,伏見朝者下敎,不勝惶悚,留待闕外矣。上曰,入侍。領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。相福曰,聖體,若何?上曰,一樣矣。寢睡·水刺之節,亦何如?上曰,一樣矣。相福曰,臣等伏承下敎,留待闕外,方切悚懍之忱,卽者召入之命,不勝感泣,而今玆邦慶無前,聖候康復,上告下布,自是應行之典,而聖心,一向牢拒,伏不勝下情之抑鬱。翼謩曰,自上撝謙太過,該曹草記,不賜批答,又有特遞之命,不勝下情之抑鬱矣。上曰,該曹草記下款,太酸矣。昌誼曰,天地交泰,然後陰陽調順,上下通情,然後情禮俱伸,伏望下諒群情,快許允從。上笑曰,天氣下降,地氣上升,閉塞成冬。陽澤曰,昨日減膳下敎,已是料外,今此下敎,又非臣等淺慮之所到矣。上曰,自減膳時,有微意矣。尙喆曰,今此下敎,實缺群情之顒望,抑鬱二字,不足仰喻矣。上曰,賀與宴,不欲言矣。上謂泰輿曰,甲子謄錄考來乎?泰輿曰,考來矣,而其時庭候七日矣。致仁曰,庭候十日,而古亦無之矣。藥房提調持湯劑,更爲入侍,上進御訖。仍回臥吟一絶曰,傍人若問今予意,笑指寧邊一鐵甕,命史官書之。命書傳敎曰,明日次對,依例爲之,各司坐起,亦依例擧行。命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。寢睡與氣候一樣,待下敎入侍,差備待令人五人式,本院直宿。
中宮殿·惠嬪宮,藥房口傳問安。答曰,知道。
李性源啓曰,右承旨徐浩修,今日不爲仕進,卽爲牌招,何如?傳曰,允。
傳于李溎曰,內局入侍。
以禮曹方物單子望筒,又傳曰,依例封裹。
又傳于曰,內局入侍。
金致恭,以兵曹言啓曰,禁軍來春夏等都試,仍政府及本曹有故,不得設行,今已過時。在前如此之時,有仍停都試,代行祿試射之例,今亦依此擧行之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜無犯夜人所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
掌令蔡緯夏啓曰,請還寢東呂·址淳等還配之命,更令王府,嚴鞫得情。措辭見上請還寢定配罪人金柱泰減等之命。措辭見上請黑山島爲奴罪人五得,依律處斷。措辭見上請大靜爲奴罪人仲義,依律處斷。措辭見上答曰,勿煩。
庚寅十月十五日巳時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官方泰輿·許礈·李以楷·鄭允協·吳道炯·鄭允說·金光國·柳光翼·徐命緯·丁志泰,以次進伏訖。致仁曰,聖體,若何?上曰,少勝矣。寢睡·水刺之節,何如?上曰,一樣矣。喉乾之症,何如?上曰,差勝矣。上進御湯劑訖,仍診候,泰輿入診訖奏曰,脈候左右三部度均,滑體差勝矣。諸醫以次入診訖,所奏皆如首醫。致仁曰,今日是中宮殿日次,湯劑下詢諸醫,議定宜矣。上曰,諸醫皆奏。泰輿曰,用五積散二十貼後,更爲議定宜矣。諸醫所奏,皆如首醫。上曰,此後則建功湯,連進三貼乎,進二貼乎?致仁曰,平復屬耳,連進三貼宜矣。上曰,諸醫皆奏。泰輿曰,連用三貼宜矣。諸醫所奏,皆如首醫,提調先退。上曰,今日則無來待者乎?致仁曰,時原任來待矣。上曰,入侍。領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。相福曰,聖體,若何?上曰,差勝矣。寢睡·水刺之節,亦何如?上曰,亦勝矣。相福曰,尋常經宿,尙有仰告之禮,況今聖候平復,何等慶賀,而仰告一節,有不可已矣。陽澤曰,今此拒賀,雖出於撝謙之聖意,事件自別矣。致仁曰,揆以天理,論以國體,參以人情,斷不可已矣。翼謩曰,今此拒賀,雖是撝謙之聖德,而群下顒望之情,如石壓筍出,不可止之矣。尙喆曰,揆以國體,參諸臣分,不可止之矣。昌誼曰,天理人情當然之則矣。上命承旨,書傍人若問今予意,笑指寧邊一鐡甕之句曰,予志固矣。相福曰,告陟降之禮,則不當闕矣。上曰,已心奏矣。藥房提調持湯劑,更爲入侍。上曰,止之。翼謩曰,臣等有罪,則處分宜矣,湯劑進御伏望。致仁曰,臣冒居首席,當强聒之罪矣。命注書上鍮硯,親書說去說來亦是文,固心固執孰能動一句。允鈺曰,此則不敢頒布矣。時原任先退,上命書傳敎曰,陽川縣監金季良,草芝僉使徐命緯,其令下去。命退出,諸臣以次退出。
庚寅十月十五日酉時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官方泰輿·許礈·李以楷·鄭允協·吳道炯·金光國·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,亦何如?上曰,一樣矣。上進御湯劑訖,仍診候,泰輿入診訖奏曰,脈候左右三部度均,滑體差勝矣。諸醫以次入診訖,所奏皆如首醫。上曰,注書出去,就考癸卯日記,今月皇兄誕辰,予以王世弟,率百官陳賀與否,知奏。賤臣承命出還奏曰,取考日記,則權停禮爲之矣。上曰,然乎?藥房提調持湯劑,更爲入侍,上進御訖,諸臣以次退出。
上在慶熙宮。停常參·經筵。
巳時,日有兩珥,日上有背。
大殿,政院·玉堂口傳朝問安。答曰,勿爲問安。
中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。直宿則在職處,予則在此,而其直十日,只有例直與提調,今番則予心,若何?此予衰耗而然,睡與氣一樣,入侍次對,苦夜長苦夜長。
中宮殿·惠嬪宮,藥房口傳問安。答曰,知道。
備忘記,傳于徐浩修曰,乙亥以後,今已幾年,二十八日,順康園當祗迎,禮房知悉,凡例依祗迎例,儀注安徐。
又傳于具允鈺曰,旣示予意,況禮判纔有功,禮曹諸堂下敎,特爲安徐。
金致恭啓曰,大臣·備局堂上,依下敎來待矣。
傳于李溎曰,內局次對,同爲入侍。
以考覈承旨望筒,傳于李溎曰,左副承旨·右副承旨爲之。
備忘記,傳于具允鈺曰,其誰若予氣者,此等之氣,其可謂復常乎?近者冬月若春日,故却臂匣,因雪下身冷,復尋毛衣,猶莫知溫,而瞻廊瓦,霎時之間,便若白玉。心雖欣也,聞簷水聲見地,莫知雪只見土,若春雪消,悶日候而益悶其衰今何復,此心何時弛?此予此予也。然此雪雖消,固心何消?
傳于曰,内局入侍。
備忘記,傳于李溎曰,今予一心,一則追慕,一則爲民,雖涔涔中與掩窓回駕時,何敢少弛,亦何弛心?幾年後祗迎下敎,追慕一倍。靜而惟我皇兄誕辰宜賀之日,只癸卯,故其時儀注世弟與百官賀宜稟,故其令考來,命權停云。嗚呼,翌年其將稟乎?興惟乎此,此心萬隕,況其年予生辰賀,因禮曹草記命爲之。予帳殿入侍,請寢允可,以予心惟癸卯,於今拒賀,其宜其宜也。此日復近,微忱,若何?於此日,當令承旨,詣陵奉審,禮房預爲知悉。
李溎啓曰,禮曹三堂上,有稟達事,來詣請對矣。傳曰,禮曹三堂,其退去。
備忘記,傳于具允鈺曰,今日尺雪,旣諭可代心徹,雖然莫云尺雪,其若春雪,夕尋毛衣,今夜便却。嗚呼,誕賀只癸卯,而其時果能爲乎?此以心隕,而其年八月,有平復賀云,聞此予心萬隕,翌年何年,正若丁丑三月後慶科庭試也。初心隕而拒此,諸臣猶云此誕賀,何可比今賀矣,而此月賀其何賀?得此例而雖欲請,聞此報而心益隕。嗚呼,予心其隨此而萬隕,奚特凟褺而已?嗟哉,諸臣其心,宜若春雪,禮官復勿萌心,只修本曹之職。雖初固心,其猶鐵甕,於今若鐵甕門固鎖,其鎖灌銅沐,孰能開也?得此例必將苦我,故今夜先諭,於此可見追慕切而意深也。日候若此,故暈眩若此,莫知便睡矣。
有政。吏批,判書朴相德進,參判李潭牌不進,參議洪樂純進,同副承旨李溎進。吏批啓曰,北部奉事沈煥之呈狀內,身病甚重,勢難察任云,今姑改差,何如?傳曰,允。
以丁範祖爲正言,宋載經爲弼善,申應顯爲司僕正,姜瀚爲監察,鄭兼濟爲典籍,趙昌逵爲中學敎授。學錄單安中權,知經筵洪名漢,同經筵李景祜,右賓客金時默,右副賓客鄭弘淳。
兵批,判書李景祜進,參判鄭厚謙病,參議趙重明病,參知李正吾入直,左副承旨金致恭進。兵批啓曰,忠翊衛將田光說,昌慶宮衛將徐命誼,景福宮衛將姜柱植,俱以痰癖之症,勢難供職。呈狀乞遞,不可等待其差復,竝今姑改差,何如?傳曰,允。
以李東祥爲知事,崔鳳昌·趙彦心·曺潤根爲訓鍊判官,金弘濟爲蒜山僉使,曺漢良爲唐浦萬戶,具廛爲薪智島萬戶,白東俊爲全羅右水使,李榮鳳爲文兼,同知單韓聖揆,僉知單洪雨輔·田光洙·邊鎭城,副護軍李行源,副司果洪樂信·任希曾。
金致恭,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
掌令蔡緯夏疏曰,伏以皇天眷祐,邦運無疆,玉候幾復於常度,藥院已至於輪直,臣民慶忭,曷有其極?臣於屛伏鄕廬之中,忽伏承柏府除旨,繼又聞庭候之報,蒼皇登道,日夜趲程,昨始來伏輦下,而向來庭班,一未進參。義分都虧,罪戾山積,自訟愆尤,無面可顯。仍伏念臣,志氣孱懦,言議巽軟,本不合於淸朝耳目之任,前後累叨,終無絲毫之補,居常愧懼,若隕淵谷。臣聞今番雷異之後,以三司之晩時陳勉,辭敎嚴截,僚臺旣以此引避蒙遞,則臣亦伊時臺閣之一也。不言之罪,宜無異同,何敢以身在遠地,晏然自恕也哉?官職去就,固無可論,而承候義重,私義難顧,雖已出肅,因仍蹲冒,斷無是理。乞卽遞改,以爲人臣不言者之戒,千萬幸甚。臣旣不以臺閣自處,則宜不敢妄有論說,以益狂僭之罪,而事在目下,不勝憂悶,略此附陳。臣伏見昨下敎,以儀曹草記,至有諸堂遞改之命,又以大臣之不卽退去,辭旨嚴截,大欠和平。噫,以殿下平日涵養之功,體下之仁,何以至此也?臣愚死罪,竊以爲我殿下一日之違和,而貽祖宗一日之戚,天和之遄復,而爲宗社無疆之慶。奚獨群僚百姓之顒祝祈望,鼓舞歡樂而已耶?聖候康復,而上告下布者,於義於禮,斷不可已也。殿下何爲,而拒塞太牢,辭令太遽,不思所重之有在,而群情之體諒也耶?殿下雖以凟䙝爲敎,此則有大不然者,昨年告布,固是稀有之慶,而今年康復,尤是莫大之慶也。良由聖算愈高,而爲慶愈大,洋洋在天之靈,必將俯臨悅豫,而環東土億萬生靈,亦將欣欣相告,喜其年年有慶。殿下何不念及於此,而有此非常之敎耶?伏願殿下,淵然深思,幡然改轍,昨日傳敎,卽爲反汗,而群下所請,亦亟允從,以光聖德,以慰群情,不勝萬幸,臣無任屛營祈懇之至。答曰,省疏具悉。附陳者,於禮官旣下敎,今無可論,於本事旣已心奏,予志固矣,而須看今日下敎,追惟癸卯,予心萬倍,豈特此也?非今日若此者也。爾其勿辭察職。
庚寅十月十六日巳時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官方泰輿·許礈·李以楷·鄭允協·吳道炯·鄭允說·金光國·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。寢睡·水刺之節,亦何如?上曰,一樣矣。上曰,次對來會乎?致仁曰,來會,而右相則進於方物封裹矣。上進御湯劑訖,仍診候,泰輿入診訖奏曰,脈候左右三部,度數調均,滑體與昨一樣矣。諸醫以次入診訖,所對皆如首醫。提調先退,持湯劑更爲入侍,上進御訖,藥房退出。
庚寅十月十六日巳時,上御集慶堂。大臣·備局堂上引見入侍時,領議政金致仁,左議政韓翼謩,行司直趙雲逵,行副司直蔡濟恭,戶曹判書金時默,吏曹判書朴相德,兵曹判書李景祜,江華留守黃景源,行大司憲洪重孝,行副司直具善復·李章吾,判尹李溵,行副司直金孝大,開城留守趙重晦,吏曹參判李潭,司諫呂善應,校理李得一,左副承旨金致恭,假洼書權炳,事變假注書李敏佐,記事官李有喆·吳鼎源,以次進伏訖。致仁曰,夜間聖體,調攝,若何?上曰,一樣矣。仍命曰,史官出召原任入侍,賤臣承命出召。領府事金相福,判府事金陽澤·李昌誼,以次進伏。相福曰,今則聖候,似日日愈矣。上曰,自外人觀之爲然,而實則不然矣。陽澤曰,比前日,終似勝矣。昌誼曰,喉乾,何如?上曰,今日亦然。翼謩曰,今者聖候,可謂平復矣。上命承旨,書傳敎曰,莫云封裹紬苧何覩,亦莫云拜表鍾鼓何聞,此則謂予氣衰,而心猶不衰。於今使行,莫云君衰,禁紋縀守官帽嚴行中,俾無頃年之狀,行中冒禁灣府人潛商之弊嚴勅。使臣刷馬·驅人定制,亦依昨年例爲之事,另飭灣府。致仁起伏奏曰,臣等欲有所達,而惶恐囁嚅,不敢發矣。向者臣等之請,實出於天理人情之所不容已,而亦有國之所不可廢者,殿下何惡於此,而終始拒塞,至於此極也?願更加三思,快賜允兪,以慰一國神人之望,臣不勝鬱抑,敢此更稟。上曰,今月是何月,追惟昔日,追慕萬倍,豈可於此時,爲此張大之擧乎?且逐年赦典,不是好事,未聞堯舜之時,有此事也。致仁曰,聖王亦不過順人情而已,循天理而已。十日違豫,擧國遑遑,何幸上天默佑,平復有慶,如此而猶不上告下布,則豈徒臣等缺望?人情天理,恐不如是,今日之請,雖欲已之,不可得也。相福曰,不但臣等之請,邦禮在所當然。陽澤曰,八路臣民,孰不願之?殿下恐不得已也。況於典禮之所不可已者乎?翼謩曰,仰慰俯徇,在此擧也。昌誼曰,殿下每事,必循古例,而獨於此,廢而不擧者何也?上曰,已心奏矣。致仁曰,如此大慶,豈可以心奏行之?且心奏,豈可云告乎?雲逵曰,今日之請,不可但已,請依大臣所奏。濟恭曰,平復之慶,不但屬於殿下一身,皇天祖宗,默佑冥騭,而有此莫大之慶,此而不上告下布,則邦禮將自此而闕矣。諸臣以次陳請。上曰,已告矣,不須臾爲之矣。重孝曰,殿下以今日臣等之請,爲可已而不已乎,不可已而不已乎?旣出於不可已,則何可以心奏而止乎?善應曰,殿下何不以不得已之意,更爲心奏而行之乎?上曰,諸意皆然,而予則必不爲之矣。致仁曰,臣等窮迫,只有退爲所當爲,務積誠意而已。上曰,卿等且休矣。致仁曰,今日無他公事,第全羅水使禹弘圭,老不任事,遞差何如?上命承旨,書傳敎曰,黃海兵使張志豐,其令今日辭朝,全羅右水使禹弘圭,領相旣奏,遞差,其代旣有政稟,政官牌招開政。景祜曰,今十七日武臣朔試射,二十日文臣朔試射,方在減膳中,依例停止乎?上曰,依爲之。出擧條重孝曰,請還寢東呂·址淳等還配之命,更令王府,嚴鞫得情。措辭見上上曰,勿煩。重孝曰,請還寢定配罪人金柱泰減等之命。措辭見上上曰,勿復煩。重孝曰,請黑山島爲奴罪人五得,依律處斷。措辭見上上曰,勿煩,重孝曰,請大靜爲奴罪人仲義,依律處斷。措辭見上上曰,勿煩。善應曰,請還寢鍾城府爲奴天大酌處之命,依律處斷。措辭見上上曰,勿煩。善應曰,請黑山島爲奴罪人五得,依律處斷。措辭見上上曰,勿煩。善應曰,請爲奴罪人仲義,依律處斷。措辭見上上曰,勿煩。上曰,尙在復膳之前,今番軒鼓吹,皆陳而不作。出傳敎善應起伏奏曰,殿下十日違豫,已是戚我先王矣。今又不爲告廟,則豈不益爲戚我乎?臣犬馬之齒,已七十矣,不至導殿下爲非也。上曰,其言甚確實矣,是呂善應乎?致仁曰,是矣,而其兄弟皆好矣。上曰,儒臣出去,持得賢臣頌及致中和章,與下番偕來。校理李得一,修撰金載祿,持兩冊子進伏。上命時原任以下退出,諸臣以次退出。上命得一,讀中庸致中和章訖,命載祿,讀賢臣頌,至中半,又命兼春秋讀之,有喆進讀。上曰,何年第也,講乎製乎?有喆曰,講而年則丙戌矣。因命賤臣繼讀畢,又命鼎源,讀中庸天道章。上曰,此章甚好矣。仍命藥房提調,持湯劑更爲入侍,諸臣以次退出。
庚寅十月十六日酉時,上御集慶堂。藥房入診入侍時,都提調金致仁,提調徐命膺,副提調具允鈺,假注書趙貞相,記事官李有喆·吳鼎源,醫官方泰輿·許礈·李以楷·鄭允協·吳道炯·鄭允說·金光國·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,亦何如?上曰,一樣矣。咳候,若何?上曰,有時發作矣。上進湯劑訖,致仁曰,診候宜矣。上曰,只入直醫官診之。以楷入診訖奏曰,脈候左右三部調均,滑體亦一樣好矣。上曰,雪下而不寒矣。致仁曰,夜則必寒矣,竟驗臘前三白之兆矣。上曰,癸卯年有賀乎?允鈺曰,癸卯八月二十九日,上候平復,殿下率百官陳賀矣。上曰,予之所問,誕辰賀,非平復賀矣。致仁曰,平復賀,則依例講行,而無停止之規矣。玉候康復,冬雪及時,不勝忭慶之忱矣。允鈺曰,禮堂來待矣。上曰,已令退去矣。命退出,諸臣以次退出。
上在慶熙宮。停常參·經筵。
藥房都提調金致仁,提調徐命膺,副提調具允鈺啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝爲仰稟。答曰,知道。其雪雖時隨,可惜睡則一樣暈眩。由何?一則日候,一則日淸,一則日衰,此予待敎入侍。
中宮殿·惠嬪宮,藥房口傳問安。答曰,知道。
以左右邊捕盜廳言啓曰,去夜犯夜人無所捉,敢啓。答曰,知道。
又以一·二所巡廳言啓曰,去夜無犯夜人所捉之意,敢啓。答曰,知道。
又以禁衛營言啓曰,去夜無犯夜人所捉之意,敢啓。答曰,知道。
又以訓鍊都監言啓曰,軍門旗槍及鳥銃粧家所入,加時槍柄等木,取用於全羅左右水營及濟州牧矣。甲申分定之木,今已盡用,軍器修造所用,推移無路,事甚悶慮。依前例加時槍柄等木各二千條,斫伐上送,以爲及時繼用之地事,令廟堂,發關分付,何如?傳曰,允。
具允鈺,以吏曹言啓曰,新除授康津縣監韓後樂呈狀內,矣身素患痰喘,當寒添劇,又値落傷,轉動不得,時月之內,萬無遠赴之望云。身病旣如是危重,則不可强令往赴,依例罷黜,何如?傳曰,允。
又啓曰,藥房都提調·提調,有稟達事,來詣閤外請對矣。以承傳色口傳下敎曰,內局其止之。
藥房口傳啓曰,臣等詣閤求對,顒俟兪音,伏奉止之之敎,益不勝抑塞罔措之至。當此聖候少愈之時,保嗇之道,尤宜致愼,而三貼湯劑,尙未一進,豈非萬萬焦迫者乎?伏乞暫許方寸之地,俾伸嘗藥之願,千萬顒祝,惶恐敢啓。以承傳色口傳下敎曰,旣已敎持建功入侍,則豈若此乎?其止之。
備忘記,比月初雖勝,視若前乎,步若前乎,食若前乎,氣若前乎?若此而可謂復常,而今日日候,庶有冬令乎,今日諸臣,庶可諒予乎,今日對案,視物下著乎,今日於步,庶可能步乎?今日此心,追慕何堪,晝則以此用心,夜則以此用心,一晝若十晝,一夜若百夜,此時何賀乎?惟予自哂矣。
備忘記,今夜氣候,意謂若何而然矣,予心靈矣·百拜舞蹈,豈比於一服建功?今日大官股肱,可謂量淺,予則雖衰,於此哂矣。
噫,今予誠淺者五,臣旣有誠,孰敢强聒?使君欺莫重,此一也。雖於敵以下,知其心能孚,況輔相乎?此一也。近者連爲睡勝,今夜特甚,幾次下敎,今日之事,予何知也?可謂心靈也,聞此雖有令,且具會宜止,而有若旣走,必傳乃已,幾次下敎果信則若此乎?此一也。今予心固,百臣雖莫諒,爲大官者,其宜信也,而此卽予飾貌而然也。追慕下敎,予則誠心,因予不肖若此,此中甚者是也,此一也。其略卽五也,而其等末件,此心誠一刻難堪,雖非復常,以差復若爲慶,以儀文爲務,何不欺建功乎?前日却飮雖君,今日却飮卽由臣,時雪旋消,其冬若春,固其宜也。其何舊第?此處足以靜拒矣。
備忘記,嗚呼,今番事,皆追慕而然也。初因誕辰,三日却食却建功,僅爲差勝,而本氣若前,此時爲心可乎,請賀可乎,況心奏乎?心奏屬耳,復爲此,此一事再瀆也。且復膳之前,其何謂賀乎?噫,予爲世弟後,我皇兄誕辰賀。嗚呼,只癸卯而已,而旣命權停,此月何心受賀?莫因癸卯康復賀,且其時,以予復常兼賀,故予令司書洪聖輔謂傳相,予賀勸止。答曰,今番單慶猶爲,況兼爲云,故已稟定者,雖默默,尙以爲過,豈特此也?今朝已諭此賀若丁丑庭試,嗚呼,翌年何年,雖因此例,亦助予之心隕,莫重心奏,何敢欺也?初以此强請,猶以爲大關義理,況聞今朝再次下敎之後,雖令其止,可乎否乎?千千萬萬料表,呼寫予意畢,中官受此來,半餉不語,自惡誠淺,自恧不肖。近者建功三貼,一朝皆消,何以謂,此予氣心也。此心萬隕,豈不若此?此豈他哉,由建功而然也,予何復飮?
藥房口傳再啓曰,臣等又伏承備忘,辭敎截嚴,益不勝惶恐懍惕之至。湯劑間斷,雖在前日,猶爲憫迫,況今聖候康復之日乎?若使臣等,徒以强聒爲懼,而不思保護之道,則其所以虧臣分大矣。玆又冒罪仰瀆,伏乞暫許召見焉,惶恐敢啓。
以承傳色口傳下敎曰,今日海東諸臣,其君追慕之心,何若是不知耶?方坐待於廳,若又如此,因宿於廳,其退去。
藥房口傳三啓曰,臣等再啓煩瀆求對,未蒙召見,湯劑不進竟日,臣等之罪,臣等自知之,然殿下豈可以臣等之罪,而不念保嗇之道乎?伏乞暫許持湯劑入侍焉。
政院啓曰,諸承旨有稟達事,來詣閤外請對矣。
備忘記,凡事一改則爲例,頃者誕賀二品請,三百年後初也。今番以平復賀二品請,一猶過也,況再乎?且復膳之前,爲非其時也。
備忘記,今番以予旋愈,此建功,因此以予受困,亦此建功,其何飮也,其何飮也?卿等休請,卿等休請,以予便息。
備忘記,今者差勝,只睡與氣,而氣則一時少勝而已,只脈建功故雖闊,世間難愼者此也。以此謂復常,使其君欺心奏,一日困我,此建功也。心愈隕者,莫諒朝前兩次追慕之敎也,何顔對承宣與內局?若是守閤,予則今夜當宿於廳,其若爲君,其勿若此之困我。
藥房口傳四啓曰,臣等伏承批旨,誠不勝愕然失圖之至,建功之爲功,聖心固是俯燭,而乃以卿等休請爲敎。臣等忝在保護之任,湯劑之尙今未進,已是臣等莫大之罪,其敢煩聒爲懼,而休其請乎?雖然此但以臣等之常分而言耳。自聖候康復之日至于今,湯劑未嘗有一日之間斷,而今乃因臣等愚迷之罪,日三進之湯劑,尙未進一貼,其於保嗇調愼之道,果如何也?臣等雖徹宵閤外,決不敢退去,若蒙暫許持湯劑入侍,而進御三貼,則臣等謹當奉承聖敎矣。惶恐敢啓。
備忘記,昔漢第五倫,每見光武之敎,謂若何,而予雖誠淺,追慕纏心,而今日海東臣子,聽其敎見其諭,若風過耳,於今益甚。是誰是誰,予何顔對臣僚?只呼皇兄皇嫂。噫,一節深一節,後世若予心者可見矣。
應敎鄭象仁,修撰趙昌逵,有稟達事,來詣閤外請對矣。
副校理沈觀之,副修撰金載祿,有稟達事,來詣請對矣。
以承傳色口傳下敎曰,千千萬萬意外事,予爲少年,欲有歸拜之顔,自今日差備待令人逐之,內局問候停止,大小公事留院。
司諫呂善應,有稟達事,來詣請對矣。傳曰,此睡亦晩醒入來,一體捧傳旨以入。
以承傳色口傳下敎曰,大小公事留院下敎,儒臣豈敢在於直處?入直儒臣,施以不敍之典。
以承傳色口傳下敎曰,下敎末端所抹四字,若以此而本下敎相持,則雖輿㒗,不知予心,故抹此句而下敎矣。
備忘記,今曉今朝下敎之後,因此請可乎,勸建功可乎?莫知予意,卽予不肖,因此用心,竟夕涔涔,寢席可勝於舞蹈矣。
備忘記,以前承旨鄭運維·李在簡·具庠·金致讓·申景濬·魚錫定爲承旨,牌招察任。房順房,三院副提調例兼。
領中樞府事臣金相福,議政府領議政臣金致仁,行判中樞府事臣金陽澤·臣韓翼謩,右議政臣金尙喆,判中樞府事臣李昌誼,行司直臣趙雲逵,行司直臣具善行,刑曹判書臣沈鏽,行副司直臣李思觀,議政府左參贊臣徐命臣,行副司直臣蔡濟恭,戶曹判書臣金時默,禮曹判書臣洪名漢,工曹判書臣安允行,議政府右參贊臣鄭弘淳,行副司直臣趙明鼎,行副司直臣趙,兵曹判書臣李景祜,江華留守臣黃景源,行副司直臣具善復,行副司直臣李章五,行副司直臣徐命膺,漢城府判尹臣李溵,知中樞府事臣李泰祥,刑曹參判臣尹東暹,行副司直臣尹得雨,行副司直臣李惟秀,吏曹參判臣李潭,行副司直臣鄭光忠,行副司直臣李德宗,行副司直臣李應協,行副護軍臣李柱國,漢城府左尹臣尹得養,行副護軍臣黃寀,行副司直臣趙榮進,行副護軍臣金孝大,行副司直臣鄭光漢,行副護軍臣李邦曄,漢城府右尹臣韓師直,禮曹參判臣鄭存謙,行副司直臣金華鎭,戶曹參判臣宋瑩中,行副護軍臣李潤德,行副護軍臣李敬懋,行副護軍臣李仁康,成均館大司成臣兪彦民,行副司直臣柳脩,行副可直臣安,行副司直臣嚴璘,淸川君臣金鍾正,兵曹參判臣鄭厚謙,行副司直臣金光國,行副司直臣李彦衡,工曹參判臣金漢耆,開城府留守臣趙重晦,行副司直臣權噵,行副司直臣李萬恢,行副司直臣李聖圭等啓曰,臣等一自玉候康復之後,屈指以竢庭賀之期,少伸舞蹈忱,忽伏承祗迎時十行綸音,相顧抑塞,不知所措。朝筵夕對,更遣陳請,蓋已無所不用其極,而天聽愈邈,聖志蓋固。臣等不敢知殿下,以臣等所請,爲不合於天理耶?平復慶賀,載之典禮,而乃聖人所以節文乎天理者也。以臣等所請,爲不合於人情耶?鍾鼓欣喜,著之圖書,而又聖人所以曲察乎人情者也。以我聖上明天理盡人情之睿智,乃獨於此,多日固拒,上下相持,以損和平之氣像,何哉?祗以聖孝出天,凡諸事關追慕者,則每不自劾其汰去,因輾轉,往往有曠典章缺衆望之擧。臣等切以爲,孝雖無窮,禮則有節,不可以無窮之孝,施之於有節之禮也。況關賀儀,尤大有光於聖孝,何則。當聖候靜攝之時,所以貽憂於陟降至矣,及天和遄復之日,所以受佑於陟降大矣。昔旣貽憂,則今必有告慶之禮,然後可以安陟降之心。昔旣受佑,則今必有飾喜之禮,然後可以悅陟降之心。以殿下聽無聲視無形之孝思,何不念及於此乎?臣等竊恐殿下今日之擧,其於撝謙之德至矣。若日以陟降之心爲心,則果何如哉?以爲瀆䙝也,則禮言有事則告,不以日月爲拘,凡有可告之事,雖逐月告之,未爲不可也。以爲張大也,則遇慶而賀,有國常典,苟其當賀而不賀,聖人何必以賀字,載六典之文也?臣等衷情所迫,言多不擇,伏乞恕其狂僭,翻然回思,亟擧應行之縟儀,以答顒望之群情。答曰,是何擧措,是何擧措?卽予不肖,卽予不肖,今卿等此擧,甚於李惠祚,其若不答,是豈暮年禮使六十臣之道?捨本事而洞諭予意,使八方人知君意。此文令注書,日記循例載錄,建明心奏之後,欺陟降大矣。予雖衰矣,豈爲此也?原本洗草呼答也。有莫重事,故强而坐,倚戶呼寫,此心謂對卿等賀禮。嗚呼,豈特孔聖四未能?予則曰,百未能,聞誌狀,一夜一朝却食猶堪。其於初二日,心萬隕而膽百墜,自其日夕食,至越一日朝食,一匙不食,掩窓回駕,十日內脈勝,予豈初料?雖然量予氣自知深,初意則在。嗚呼,甲午冬後,六年仍直,豈人子述事者乎?强雖下敎,甲午以後所未仰覩者予今爲,亦豈子道?豈特此也,曉前已諭,今者之愈,惟睡勝脈勝,視若前乎,步若前乎?莫知何日將復直宿,若此其將年年賀月月賀,奚特瀆也,求諸萬古,豈有是事?建明心奏,予已深諒,昨日又雪,庶占其徵,朝亦諭,此猶目前事。嗚呼,癸卯今月二十八日誕賀權停,爲人子弟者,可以一生心隕者,其年八月平復賀兼予爲者,再昨聞而乃覺,心隨此而萬隕,頃日曾孫有慶,予當臨殿云。昨日以後,鐵甕門鎖灌銅之敎,可見予心,今夜氣眩,見此徵兆,今日洞諭,而次第間事,予當諭矣。名雖答也,只諭意焉,攸請之事,何掛予心乎哉?
備忘記,以朝者言之,下追慕懇惻下敎之後,雖齊會若騎虎,先爲求對,其猶可也,何敢揚揚以傳?以今言之,冠帶廳坐,徹宵可也。亦何敢索草構草?於朝於野,海東臣分掃矣,倫理斁矣。
政院啓曰,臣等終夕守閤,恭俟晉接之命,卽伏見下藥院傳敎,不勝迫隘罔措。雖不得退歸本院,朝者所下不敢聞之敎,有不可一時奉承,有不容一刻留置,而旣無以得借方寸之地,仰效繳還之忱,焦遑抑塞,不敢徑還。玆用替入文字,仰瀆宸嚴,伏乞俯賜諒察,亟許收還焉。
備忘記,今者其君若此者,古談提調,坐以指揮,萬古古談。人不耐伎倆,不顧其君,索筆構草,使其君欲食粥亦却,萬古古今,豈有此等臣分,予何心睫眼而睡。噫,今日睡則其將從容矣,此亦造物也。
備忘記,下敎後雖詣政院,而冠帶以坐而已,而可也,何敢索筆構草護相臣?此人倫斁矣。諸承旨皆施以不敍之典,構草承旨,旣命爲庶人,使一隅海東,君臣分義立。
以承傳色口傳下敎曰,構草承旨,互相推托,則當殿坐矣。
以承傳色口傳下敎曰,其君雖衰,闕下喝導之聲不止,諸承旨遞差,追後入來儒臣竝遞差,喝導則令注書,懸之以奏。
以承傳色口傳下敎曰,睡醒今始入來,臺臣倂遞差,大小公事留院之敎,而喝導,皆懸之。
以承傳色口傳下敎曰,文字多改如此,南所衛將,假承旨差下。
以承傳色口傳下敎曰,此下敎卽爲頒布,使臣庶,知其苦君焉。
又下敎曰,不知其君,爲承旨執筆注書,亦爲免爲庶人,西小門留門出送,使之卽爲渡江。
又下敎曰,入來苦君擧行後,開陽門,卽爲下鑰。
又下敎曰,承旨爲相臣諂諛,擧措萬萬可駭,傳旨卽爲捧入,內局提調,亦爲遞差。
又下敎曰,差備待令醫官,皆逐之開陽門外。
備忘記,今日自曉下敎,皆追慕心隕者,無一使氣,而政院下敎中,有礙眼者,故初呼寫,其亦抹下。此承傳色所傳,承旨所覩,今夜光景,一何可駭?此無他,其君衰暮,其臣任自伎倆而然矣,良可寒心。
以承傳色口傳下敎曰,學於大臣,建功尙未進御,而以文字書入,諸承旨遞差,當坐廳,知悉。
又下敎曰,萬古古談,具庠,逐西小門外。
備忘記,古談提調徐命膺,爲先遞差。
備忘記,初試正若行暇禮義者,追慕下敎,其敢諂諛相臣若此?執筆構草承旨,先爲庶民,使海東有君有臣焉。
傳曰,此具庠,卽捧傳旨。
備忘記,暮年其君,建功靜攝可乎,欺莫重强受賀可乎?大臣會朝堂而苦我,內局守閤門而强聒,此何景像?其果爲君。
備忘記,豈云時原任將順其美,大官之職若此,予何恃誰?時原任諸大臣,一體免相,免樞府。
備忘記,蔡濟恭,爲內局提調。
備忘記,皆傳命中官吳命來·申德龍下敎,特爲安徐。
傳曰,守廳假承旨遞差,李漢明,假承旨差下。
備忘記,傳于假承旨李漢明曰,權差承旨,莫諂相臣與承旨,此備忘,卽爲頒布,具庠·權炳,逐送西小門外,卽爲擧行以奏。
又傳于假承旨李漢明曰,差備待令中五人式本院直宿事下敎後,金季良·徐命緯,皆令回官。有八人,則今日省記中,兩廳一人式,修省記只二人,若此而只勸建功乎?請賀故若是駭然歟?今日擧措,節節寒心矣。
又傳于假承旨李漢明曰,承旨當牌招,開陽先爲開門。
備忘記,傳于假承旨李漢明曰,具庠所爲,萬萬寒心,下敎之後,霎時睡見陵恩。噫,三代事予,其況思昔具氏豈爲庶民?特施削職,庶民下敎特寢。
又傳曰,具庠旣已參酌,注書一體參酌。
上在慶熙宮。停常參·經筵。
備忘記,李惟秀·李在協·具㢞·李壽鳳·崔台衡·李性遂爲承旨,牌招察任,房順房,三院副提調例兼。
藥房提調蔡濟恭,同副承旨具㢞啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣何諭乎?
中宮殿·惠嬪宮,藥房口傳問安。答曰,知道。
李惟秀啓曰,新除授右承旨李性遂,方在刊版中,何以爲之?敢稟。傳曰,給牒敍用。
崔台衡啓曰,大司憲·執義·掌令二員未差,持平李重海·吳鉉胄在外,今日以監察茶時之意,敢啓。傳曰,知道。
以權偀爲假注書。
政院啓曰,諸承旨有稟達事,來詣閤外請對矣。
傳于李壽鳳曰,諸大臣勿胥命事,遣史官傳諭,命召亦傳授。
具㢞,以漢城府言啓曰,構草承旨具庠,免爲庶人,逐西小門外,執筆權炳,亦爲免爲庶人,使之卽爲渡江事,命下矣。依傳敎,具庠旣爲庶人,逐西小門外,權炳旣爲庶人,卽爲渡江之意,敢啓。傳曰,知道。
備忘記,以今日脈候觀也,一心隕,脈若此,可云復常,予知者可謂驗矣。脈何信乎哉?若此若一斗合自然,其將日服十貼矣。
李性遂啓曰,時原任大臣,有稟達事,冒罪求對矣。
傳于李在協曰,內局入侍。
傳于李性遂曰,時原大臣入侍。
李性遂啓曰,玉堂上下番俱空,事甚未安,副應敎李亨逵,校理洪龍漢,竝卽牌招入直,何如?傳曰,允。
傳于李性遂曰,內局入侍。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅十月十八日巳時,上御集慶堂。藥房入診入侍時,提調蔡濟恭,副提調李惟秀,假注書趙貞相,記事官兪漢謹·吳鼎源,醫官金光國·金孝儉·金世彦·李昌周,以次進伏訖。濟恭曰,聖體,若何?上曰,氣何諭乎?寢睡·水刺之節,何如?上曰,亦何諭乎?濟恭曰,湯劑進御宜矣。上曰,一貼勸之可也。上進湯劑訖,濟恭曰,診候宜矣。上曰,姑止之。命書傳敎曰,嗚呼,今予暮年,一心追慕二字,隨事而興惟,考例而興惟,予之氣自知深矣。雖數年前,凡諸擧行,直宿十日,然後爲之事下敎,意亦在也,而今番初二舊邸,予心定矣。一晝一夜,涔涔掩窓而回,予亦諒矣,院直雖十日,於予何關?庭候亦十日,亦不係於心矣。雖然大臣·諸臣之請,予豈曰過也,而然莫諒則甚矣,非時則果也。近者入侍,予若有誠,豚魚猶感動,況股肱大官乎?此予誠淺,自恧一也。前則先爲求對,次爲此擧,而今番前日入侍,不過次對,而翌日遽爲此。方誦講大學經一章,物有本末,事有先後,孔聖之言,豈特學問上工夫而已?於今事可驗矣。此亦予誠淺,自恧者二也。猶此兩件,其猶人事言,昨予心百隕而膽萬墜者,今月何月,誕賀權停已興惟,至於癸卯八月平復賀,昨已詳諭,今何架疊?雖有此,今兩次懇惻下敎,在於未醒之前,卽止可也。雖不爲此,先與備堂求對而謂予曰,臣等昨已令故來會,聞兩次下敎,不敢遽然先爲求對云。有何不可,而若頃日臨門時,非時不耐追慕,夜曉二張下敎,俱置政院,餘懍憧憧。呼寫以記,呼寫纔畢,其啓遽到,此時予心,若何?追慕癸卯之心,莫伸於海東臣子,强請賀禮之請,遽到於廳前。嗚呼,臥處何處,半餉無語,只呼我皇兄皇嫂而已。有此懷而莫伸予意,聞此啓而心隕膽墜,何心仍臥此,而憫軍兵之復集?今月亦不忍捨乎此處,只靜臥拒焉,莫云欠於九經。嗚呼,堯舜之道,孝悌而已,昨冬旣諭孔聖四未能,予則百未能矣,使予頷此而從乎?雖衰決不爲此。嗟哉大臣·諸臣之心,予亦諒,若頃年鍊戎臺,非此何以結末?雖然一免字,意亦深矣。噫,纔僅復常,一日停一貼已若何,況三貼乎?依典設司例,今番一晝一夜却建功,一以伸予懷,一以示予意。此猶不足,若初四日,坤殿焦悶,沖子却食,來月在近,其將若何?顧我宗國,亦何不顧?況一晝一夜,已徹微誠,可示輿儓,故强召內局,意蓋此也。然有所據三字,頃者已諭,暮年靜攝,直猶空矣,而僅備提調·副提調,以此何當,此果有所據乎?予雖衰矣,決不爲此,決不爲此,故於脈不許,以待備員。從今以後,海東大小諸臣,知予固心,知予固心。凡諸章奏,鐵甕在前,予常哂焉,故今番下敎中,門鎖灌銅沐云,諸臣鐵甕其解,已見予鎖銅沐,鑰何鎔乎?予雖衰矣,此心不衰矣。又命書傳敎曰,其果不諒,亦非其時,究其心則爲暮年君也。旣示予意,暮年暮政,景像若何?特寢昨日時原任一免字下敎,昨夜則幾乎睡矣。暮年靜攝,古談相集,此事亦已諭,處義當若此,朝者賓啓,此心萬隕。下敎後欲睡,院啓輒到,其飭焉可已也?然聞其事,則大小公事留院也。其雖忙忙,亦非無端,況近者院直,循例留院,今踰十日,昨日無此,欲命皆入,十日猶耐,半夜廳坐以待,其何不耐乎?此予所以忙忙者也。雖若此,旣知其非無端,諸承旨不敍下敎,具庠處分,一體特寢焉。上曰,只進湯劑一貼,有意矣,欲償一日,不進水刺之債矣,不許診候,亦有意矣。濟恭曰,殿下身御四百年宗社,實賴皇天祖宗之默佑,玉候差勝,而昨日不進一貼湯劑,臣等不勝焦迫之至。此後湯劑三貼,連爲進御宜矣。上笑曰,難矣。濟恭曰,一貼更爲進御伏望。上曰,姑止之。濟恭曰,診候宜矣。惟秀曰,下情焦迫,診候伏望。上曰,一晝夜不進湯劑,欲試脈道之如何,只兩廳首醫診之。光國入診訖奏曰,脈候左右三部度均,而滑體不足矣。世彦奏曰,左右三部度均,滑體比前似不足矣。上曰,建功雖憎矣,以此扶予氣矣。濟恭曰,建功於聖躬,每每收效,憎字下敎過矣。昨日不進一貼,今日只進一貼,雖有退去之下敎,臣等不敢退矣。上曰,待下敎更入,可也。濟恭曰,殿下有待下敎之命,聖人之言,信如四時,臣敢退去,而恭俟下敎矣。濟恭先退,諸臣以次退出。
庚寅十月十八日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·吳道炯·鄭允說·金光國·柳光翼·徐命緯·丁志泰,以次進伏訖。致仁曰,聖候,若何?上曰,氣何諭乎?寢睡·水刺之節,亦何如?上曰,亦何諭乎?上進御湯劑訖,致仁曰,今番則使諸醫皆診乎?上曰,依。泰輿入診訖奏曰,脈候左右三部,度數調均,滑體似不足矣。諸醫以次入診訖,所奏皆如首醫。致仁曰,昨日湯劑三貼,皆未進御,莫非臣等之罪矣。一貼更爲煎入乎?上曰,依。濟恭先退,致仁曰,時原任大臣留待矣。上曰,入侍。判府事金陽澤,左議政韓翼謩,右議政金尙喆,判府事李昌誼,以此進伏訖。上曰,腹部不平,有舊氣矣。致仁曰,溫中宜矣。上曰,兩廳首醫,更爲診候。首醫入診訖奏曰,脈候左右三部一樣,而滑體不足,手腕稍冷矣。翼謩曰,昨日下敎之後,臣等愚昧獲罪,至停湯劑,臣等之罪,而今又冒沒登筵,惶悚萬萬矣。陽澤曰,湯劑間斷,則每有腹部不平之氣矣。尙喆曰,由臣等之罪,湯劑間斷,誠切焦迫矣。上曰,薑桂加入,則似好矣。泰輿曰,各加五分宜矣。命書榻敎曰,理中建功湯前方中,桂枝·乾薑,各加五分煎入。致仁曰,大小公事留院下敎還收,伏望。上曰,此則欲還寢矣。命書榻敎曰,大小公事留院下敎特寢。致仁曰,領府事金相福,留待闕下矣,以身病退去矣。惟秀曰,尙留閤外矣。上曰,見還寢下敎,則當退去矣。致仁曰,今日則臣等,倂直本院宜矣。上曰,其止之。致仁曰,明日湯劑,依例煎入乎?上曰,依。致仁曰,臣等退去之後,腹部每用按摩宜矣。命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,噫,彼建功爲予而生乎?再昨止三貼,古氣欲作,昨日三貼飮,其氣頓勝,内局勸予,焉可已乎?然能步更少年,予自一哂,氣則差勝,脈將亦關何,待敎入侍。
中宮殿·惠嬪宮,藥房口傳問安。答曰,知道。
崔台衡啓曰,大司憲·執義·掌令二員未差,持平李重海·吳鉉胄在外,今日以監察茶時之意,敢啓。傳曰,知道。
李性遂啓曰,今日拜表,雖無諫院,仍爲行禮之意,敢啓。傳曰,知道。
傳于李性遂曰,三使臣留待,內局同爲入侍。
傳于李性遂曰,內局入侍。
傳于李性遂曰,今日開政,趁早爲之。
備忘記,椒熨其君,强命開政,焉敢若此,予何知乎?莫能檢飭,若是以稟,當該承旨特推。
以承傳色口傳下敎曰,勿爲違牌望,今則任自爲之。
具㢞稟曰,今日政新除授玉堂,竝待下批牌招,推移入直,何如?傳曰,允。
李壽鳳,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于具㢞曰,內局入侍。
有政。吏批,判書朴相德進,參判李潭進,參議洪樂純,傳旨未下,同副承旨具㢞進。李鎭恒爲執義,鄭象仁爲校理,金履素爲副校理,沈觀之爲修撰,趙昌逵爲副修撰,金安默爲北部奉事,金純澤爲淸道郡守,尹錫烈爲康津縣監。軍資直長金相念,內贍直長洪紹海相換,兼春秋單金聖猷。兵批,判書李景祜病,參判鄭厚謙病,參議趙重明進,參知李正吾病,左副承旨李壽鳳進,副護軍禹弘圭·丁志泰·崔觀泰·鄭象仁·呂善應·鄭枋·金蓍耉·蔡緯夏,副司直具允鈺·鄭運維·洪重孝·李性源·金致讓·具庠·魚錫定·金致恭·李在簡·徐浩修·柳善養·申景濬·李溎·沈觀之,副司果趙昌逵·金載祿·李榮鳳,僉知二單權拭·李漢明。
備忘記,南泰著爲都憲,宋德相爲掌令,李迪輔爲司諫,宋濟魯爲掌令,牌招察任。
傳于具㢞曰,內局入侍。
李壽鳳啓曰,明日次對,兩司當爲進參,除在外外,大司憲南泰著,執義李鎭恒,竝待開門牌招,以爲推移入侍之地,何如?傳曰,允。
左議政韓翼謩,右議政金尙喆箚曰,伏以臣等之罪,可勝言哉?徒知平復之爲大慶,而不能將順追慕之聖心,徒知典禮之爲應行,而不能仰體撝謙之聖德。診筵賓對,更迭陳請,終未回天,則情窮理極,合辭陳啓,是豈可已而不已哉?惟我聖明,出天之孝悌,上通神明,下孚豚魚,臣等雖甚愚昧,亦豈不知也?聖人之學,貴在中和,過猶不及,夫子所戒。前後筵中,臣等每以是仰勉,伏況聖明,亦必記有之矣。翼瘳之喜,根於秉彝,告慶之禮,粤自古昔,使臣等迫於過中之聖敎,終闕當行之彝典,則其虧臣分而壞國體,爲如何哉?此其所以未能奉承,終自陷於大戾者也。玉候少愈之餘,不進湯劑,一日萬機之繁,不賜酬應,靜思厥由,莫非臣等之辜。嶺海鈇鉞,乃分之宜,只旣免職,非罪伊恩,纔過一日,還寢前旨,史官儼臨,使勿胥命。臣等驚惶感激,罔知攸措,恩旨雖隆,罪負甚重,惟是非常之敎,請還是急。唐突冒進,玆敢聯陳短章,仰請嚴誅。伏乞聖明,亟賜處分,遞臣等職秩,勘臣等之辜負,以安私分,以嚴國紀,千萬幸甚。答曰,省箚具悉卿等之懇。噫,卿等之請,愛君之心也,予之拒,寔由追慕,遂事勿說,聖人所訓。今者之箚,實是料表,卿等安心勿辭焉。仍傳曰,遣史官傳諭。
吏曹判書朴相德疏曰,伏以臣於向日政,以義盈庫直長具允斌,軍資直長金相念相換,啓下矣。追聞相避之法,相換與除職,無所異同,具允斌,卽都承旨具允鈺之弟也。揆以格例,不可仍置,臣謂具允斌相換勿施,以存公法,有不可已也。臣以庸愚無似,冒據重任,其憒憒不職之失,於此益著矣。顧何敢晏然於職次乎?伏乞亟賜鐫改,以安私分,不勝幸甚。答曰,省疏具悉。一時做錯何傷?其請依施,卿其勿辭行公。
庚寅十月十九日巳時,上御集慶堂。藥房入診,三使臣同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,上使慶興君栴,副使宋瑩中,書狀李命彬,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。致仁曰,聖體,若何?上曰,小勝矣。寢睡·水刺之節,亦何如?上曰,一樣矣。焦氣不平之候,若何?上曰,差勝矣。上曰,使臣入來乎?惟秀曰,入來矣。上曰,進前。三使臣以次進前訖,上謂慶興君栴曰,暮年銜命,有可稟者乎?對曰,別無可稟矣。上曰,草紙及鍮硯上之。惟秀承命奉進,上親書君年臣年可謂稀有八字,賜上使。又書近密多年今何專對八字,賜副使。又書兄弟事予今爲書狀八字,賜書狀,三使臣拜受訖。上謂上使曰,北京沙果最好云,來時二三枚得來,可也。上曰,萬里行役,無事往來,可也。仍各賜煖帽,使臣先退,致仁曰,湯劑進御宜矣。上進御訖,仍診候,泰輿入診訖奏曰,脈候左右三部調均,手腕冷候差勝,而滑體不足矣。諸醫以次入診訖,所奏一如首醫,提調先退。惟秀讀黃海道公道會榜目,又讀李亨逵傳旨訖。上謂漢謹曰,茂朱好乎?對曰,然矣。上曰,茂朱形止案持入。漢謹承命持入,上命奏使庫所藏文集,漢謹歷奏訖,藥房提調持湯劑,更爲入侍,上進御訖。致仁曰,一貼待下敎煎入乎?上曰,依。命書傳敎曰,明日次對,依例爲之。又命書傳敎曰,次對有命,政官牌招開政。命退出,諸臣以次退出。
庚寅十月十九日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。致仁曰,聖體,若何?上曰,一樣矣。水刺之節,何如?上曰,一樣矣。腹部之氣,何如?上曰,間間欲發而旋止矣。上進御湯劑訖,致仁曰,諸醫皆診候乎?上曰,只入直診之。以楷入診訖奏曰,脈候左右三部,度數調均,滑體舒暢,比朝差勝矣。諸醫以次入診訖,所奏如一。上曰,左右相聯箚何也?致仁曰,不任悚惶之忱故如是矣。上曰,今日提調入直乎?濟恭曰,賤臣入直矣。三提調先退,惟秀讀吏·兵曹望筒。上曰,金履素,誰人之子乎?惟秀曰,金坦行之子也。上曰,是故相之孫乎?惟秀曰,然矣。上曰,洪樂純,何不入參政席乎?惟秀曰,傳旨未下,故來侍闕門外矣。上命書除授玉堂牌招傳旨。上命注書出去,吏·兵曹望筒,使吏·兵郞廳,親受可也。賤臣承命出,復命訖,命承旨,書左右相箚子批答。仍命退出,諸臣以次退出。
上在慶熙宮。停常參·經筵。
自昧爽至午時,有霧氣。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。今夜初則,若何?將召提調,數更穩睡,而攝氣果勝,其衰可見。睡覺聞雨聲,此心憧憧,心若此,氣何便乎哉?誠悶誠悶矣。次對同入,夜何其鼓已三,此後隨更而覺矣。報曉金鷄知時,白鳥正若黃鳥章,勝於昏闒閹豎,此時聞此聲,此心少弛矣。中宮殿·惠嬪宮,藥房口傳問安。答曰,知道。
備忘記,鷄報時犬守門,理之常也。前則犬吠聲,徹宵以聞,近者南門,雖近無聞,若邵子杜鵑聲,心切慨然也。寥寥一犬吠桃源,載於御筆,而於今恐或攔入,禁狗而然乎?此豈舊例也,於鷄則欲報時,先報將曉也。頻報豈云宿鳥?此鷄亦宿,而知時若此,庸闒諸內豎,職在守門,豈不若此鳥乎哉?
以承傳色口傳下敎曰,前則聞犬聲,今則不聞,此開陽門守門將,欲免傳旨之事。今日入直守門將,限犬聲之聞,使之入直。
李性遂啓曰,卽者說書李春輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
崔台衡,以侍講院言啓曰,本院說書李春輔,連日入直矣,以其親病,陳疏徑出。下番闕直,事甚未安,司書金普淳,兼司書洪樂信,竝卽牌招,推移入直何如?傳曰,允。
傳于李壽鳳曰,大臣·備局堂上引見。
李壽鳳,以兵曹言啓曰,今十月二十一日,武臣賓廳講書日次,而當此藥院問候之時,不可循例擧行,依例停止之意,敢啓。傳曰,知道。
備忘記,頃問大小臣僚,今予拒賀,是乎過乎?以予之氣,人孰知乎?自知者深。須看今日建功兩次兩貼,賀猶末節,何敢瀆也?予則深悶,而今夜且何堪乎哉?耐睡然後,其可爲睡也。
李壽鳳,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
傳于崔台衡曰,內局入侍,儒臣持問答,同爲入侍。
崔台衡,以弘文館言啓曰,今日政新除授玉堂,待下批,仍卽牌招察任,何如?傳曰,允。
有政。吏批,判書朴相德病,參判李潭進,參議洪樂純進,右承旨李性遂進。以申應顯爲司諫,成胤儉·權穎爲掌令,洪相聖爲正言,朴師崙爲校理,趙昌逵爲兼文學,洪麟漢爲知敦寧,朴相德爲兼知春秋,趙暾爲兼知春秋,申晦爲掌樂提調,洪麟漢爲司導提調,朴相德爲平市提調,元仁孫爲宗簿提調,李最中爲惠民提調。兵批,判書李景祜進,參判鄭厚謙病,參議趙重明進,參知李正吾病,左副承旨李壽鳳進。以金廷遇爲忠翊將,尹勉亨爲五衛將,金致晙·鄭忠良·洪尙德爲訓鍊主簿,李垞爲同知。副護軍李迪輔·宋德相·宋濟魯,副司直申晦·洪麟漢·李最中,元仁孫,副司果丁範祖。
庚寅十月二十日巳時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·吳道炯·金光國·柳光翼·丁志泰,以次進伏訖。致仁曰,聖體,若何?上曰,初則氣不平,夜深後差勝矣。寢睡·水刺之節,何如?上曰,乍睡乍覺,而食亦少進矣。上進御湯劑訖,致仁曰,診候宜矣。上曰,只入直爲之。泰輿入診訖奏曰,脈候左右三部,度數調均,而滑體差勝,一樣矣。諸醫以次入診訖,所奏如首醫,提調先退,次對入侍。詳在廳註日記提調持湯劑,更爲入侍,上進御訖,以次退出。
庚寅十月二十日巳時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行司直趙雲逵,刑曹判書沈鏽,戶曹判書金時默,禮曹判書洪名漢,右參贊鄭弘淳,兵曹判書李景祜,行副司直具善復·李章吾·金孝大,執義李鎭恒,校理鄭象仁,左副承旨李壽鳳,假注書權偀,事變假注書李敏佐,記事官兪漢謹·吳鼎源,以次進伏訖。致仁曰,聖體,若何?上曰,半夜穩睡矣,其後似有其氣矣。翼謩曰,以批答見之,尙有餘氣乎?上曰,然矣。翼謩曰,寢睡旣如此,水刺,何如?上曰,雖進,甚操心矣。致仁曰,頃日前參贊元仁孫處分,不過出於一時飭敎,前判書申晦,前大司憲洪麟漢,前參贊李最中,罪罷亦久,竝敍用,何如?上曰,竝敍用。致仁曰,申晦·元仁孫·洪麟漢·李最中,旣有敍用之命。竝與吏曹判書朴相德,兵曹判書李景祜,淸川君金鍾正,禮曹參判鄭存謙,副司直洪樂仁,還差備堂。李溵·鄭存謙,仍察有司之任,關西句管堂上申晦,湖南句管堂上元仁孫,關東句管堂上李最中,嶺南句管堂上鄭存謙,貢市堂上元仁孫,亦竝還爲差下,使之察任,何如?上曰,依爲之。出擧條致仁曰,騎曹參判鄭厚謙,亦爲新差備堂,何如?上曰,新差勿爲之。致仁曰,履歷旣備而登第者,不拘年矣。上曰,置之。名漢曰,來月初六日,爲毓祥宮冬享祭矣。雖無攝行下敎,旣有其日展拜之敎,且當靜攝之時,故循例取稟啓目不爲矣。上曰,以攝行後,展拜擧行,可也。名漢曰,然則儲慶宮冬享祭,一體以攝行擧行乎?上曰,依爲之。出擧條鎭恒曰,請還寢東呂·址淳等還配之命,更令王府,嚴鞫得情。上曰,勿煩。鎭恒曰,請還寢定配罪人金柱泰減等之命。上曰,其勿復煩。鎭恒曰,請黑山島爲奴罪人五得,依律處斷。上曰,勿煩。鎭恒曰,國綱漸弛,人心多詐,前有五德,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測。及至懸賞窺捕之後,始乃希望而現納,究其情狀,誠極痛惡。絶島爲奴之命,雖出於好生之德意,論以王法,不可容貸,請大靜爲奴罪人仲義,依律處斷。上曰,勿煩。鎭恒曰,臣之出入臺閣,非不久矣。爲人魯劣疎忽,每於傳啓,比比誤錯,如此而何敢以臺閣自處乎?請命遞斥臣職。上曰,一時做錯,其何傷也?勿辭亦勿退待。鎭恒曰,新除授掌令宋濟魯,時在京畿利川地,掌令宋德相,時在水原地,司諫院司諫李迪輔,時在忠淸道瑞山地,正言丁範祖,時在江原道原州地,請竝斯速乘馹上來事下諭。上曰,依啓。已上竝出擧條上曰,宋德相誰也?致仁曰,抄選矣?上曰,然乎?致仁曰,吏曹參判李潭,前後請由,未免太頻,非有情理之時,則國體宜顧,而方帶緊任,事尤可悶矣。上曰,申飭可也。出擧條上曰,奉朝賀洪啓禧入侍。出榻敎啓禧進伏。上曰,率子下去乎?啓禧曰,旣已爲養求得,且有下敎,故不得已下去,而實多戀闕之忱矣。上曰,前已見之乎?啓禧曰,雖或有奉命之行,不敢迂路,故不得見矣。上曰,能爲形勝乎?啓禧曰,然矣。上曰,檀君降於香山乎?啓禧曰,東國所記者不同,未能的知矣。上曰,卿旣遠去,悵然矣。啓禧曰,有一番入侍之敎故待令,而臣有所仰達者矣。臣嘗以朱子大全·語類鄕本之多譌誤爲憫,一欲校正而未能矣。嶺南所在語類板,燒燼於數十年前,湖南所在大全板,燒燼於數年前,天下之尊朱子,無如我朝,而大全·語類板,俱將泯沒,臣不勝慨惋。固知早晩有朝家改刊之命,而若以譌誤之舊本入刻,則不如不刻,故臣自年前,留意改修。己丑一年修中草,庚寅一年書刊本,欲請以辛卯入刊矣。緣臣多病,校正未畢,適臣子出宰,將作西行,故諸本付送於臣子行。今臣欲於下去後,一意修正,春末夏初當畢。如蒙分付兩南,依舊例入刊,則當以校本送於芸閣,以爲分送兩南入刻之地敢達。上仍命書傳敎曰,今聞奉朝賀所奏,朱子大全與語類,勤勤校正,訖工不遠,而正本來到芸閣後,大全令湖營,語類令嶺營刊印後,大殿與東邸,各一件印進事分付。啓禧曰,臣伏承朱子大全·語類命刊之特敎,萬萬感幸,而臣又有所欲仰達者矣。入刻之際,若不計板子之乾濕,猝備以刻,則長短懸殊,歪斜居多,爲不可用之冊矣。必於今冬内,得好品板材,鹽水煮出,經冬善乾,春夏間入刻,然後可以完書,以此分付於兩南道臣,何如?上曰,依爲之。出擧條啓禧曰,宣廟乙亥,命印大全·語類時,故副提學臣柳希春,以校書提調校正,而多用先正臣李滉所校,文烈公趙憲,以校書郞助其役。今臣校讐,何能追踵前輩之事,而柳希春校正凡例,臣有改刊凡例,合錄於一冊子,欲仰備乙覧,待令矣。上曰,持入。賤臣偀,趨出持入,上命壽鳳讀之。啓禧曰,此本則欲備乙覧,進獻何如?上曰,依爲之,此實難矣。致仁曰,有精誠,故忘勞而爲之矣。藥房提調再入侍。詳載上注日記大臣·備堂,先爲退出。上曰,侍從申飭,若何?而昨日爲次對,雖用前望以下諭,聞之皆在外人,苟充備擬可知。噫,千乘之國,豈只有今日入侍一人?事之寒心,莫此爲甚。請下諭勿施皆遞差,政官牌招,以在京人備擬。靜攝中若是下敎之後,聞其備擬,稱以在外,是誰欺乎?待下批牌招察任。非原在外,而稱在外者,先遞差,一竝六鎭投畀,倍道押付。出傳敎諸臣以次退出。
庚寅十月二十日酉時,上御集慶堂。藥房入診,儒臣同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,應敎鄭象仁,校理趙昌逵,醫官方泰輿·許礈·李以楷·鄭允協·吳道炯·金光國·柳光翼·丁志泰,以次進伏訖。致仁曰,聖體,若何?上曰,一樣矣。腹部不平之候,若何?上曰,差勝矣。水刺之節,亦何如?上曰,一樣矣。上曰,先爲診候。泰輿入診訖奏曰,脈候佐三部調均,右三部似浮,滑體則差勝矣。諸醫以次入診訖,所奏皆如首醫,上進湯劑訖。上曰,都提調先退,一貼更爲煎入。致仁·濟恭先退。上曰,注書出去,壬辰·癸巳兩年間有別使,而正使姓名知奏。賤臣承命出還奏曰,癸巳七月二十八日陳賀兼謝恩使上使姓名,則臨昌君焜矣。上曰,然矣。上曰,儒臣進前。象仁·昌逵進伏訖。上曰,問答讀之。象仁讀一遍訖,上曰,下番讀之。昌逵讀一遍訖,上曰,承旨讀之。惟秀讀一遍訖,上曰,注書讀之。賤臣讀一遍訖,上曰,翰林上下番讀之。漢謹·鼎源,各讀一遍訖,儒臣先退,都提調·提調持湯劑,更爲入侍。致仁曰,俄間聖體,若何?上曰,氣甚委苶,必是痰矣。致仁曰,衣襨加厚宜矣。致仁曰,更爲診候宜矣。上曰,只兩廳診之。允協入診訖奏曰,脈候左右三部似不足,滑體則差勝矣。上曰,今夜何以耐過乎?致仁曰,溫處則必差勝矣。致仁曰,今夜則臣等,直宿本院宜矣。上曰,止之。命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。寢睡比近者差勝,氣力少勝,而食與衰,則一樣矣。待敎入侍。
中宮殿·惠嬪宮,藥房口傳問安。答曰,知道。
魚錫定啓曰,大司憲南泰著在外,執義李鎭恒,掌令權穎·成胤儉呈辭,持平吳鉉冑·李重海在外,今日以監察茶時之意,敢啓。傳曰,知道。
傳于李性遂曰,內局入侍,儒臣持問答,同爲入侍。
李性遂,以禮曹言啓曰,今十月初七日所下傳敎中,自今日減膳十日,十二日又下傳敎中,減膳五日事命下矣。十五日之限,止於今日,自明日,依例復舊封進之意分付,何如?傳曰,允。
備忘記,今日膳則雖復膳,氣亦其復常,問諸海東諸臣,其若許也,明當爲也。睡雖差勝,夜則氣少勝,朝來一般,須看昨請皆直,仍留闕下,若此而明午賀乎?三百六十日,今日直明日賀,豈有是理哉?問于諸扁鵲,八字便豈若爾等乎?補瀉相爭乎,議定甲乙乎?只勸一二貼加進,惟加薑桂錢數,設內局後萬古,豈有若爾等?諸臣少愈,不顧本輒請賀,局方只朋甕灌水而已。噫,支撑則支撑,有何快愈?且近日爲卿等,頻飮米飮,以助本色,腰若纏帶,少歇則脚部李以楷腰部之說,可謂驗矣。掌務官爲其職,連煎連煎,飮者苦鎖鈔亦苦,昨日兩次兩貼睡勝,自謂庶可勝矣。朝來一般,前日何效何效?此時復膳草記適到,五日固執,一朝拒賀,於予可謂暮年豎立矣。
傳于李壽鳳曰,內局入侍。
備忘記,予自知者深矣,今日以後,諸臣信予敎,其愈巧者,復膳日若此也。建功快奏效,豈尋羊腎?頃者附子下敎,蓋此也。其時若用,豈有今日?若頃者三日,予則自知而然矣。頃者典設司一夜朝,舊邸三晝夜,今日竟夕,是可驗矣。此後其宜信予言,然今日則意謂,若何?建功二貼,其猶若此,甚矣冥然。雖然卄五祗迎,儲慶宮祗迎,初六展拜,心猶憧憧,伸禮然後,此懷少伸也夫。
李性遂,以内醫院言啓曰,年例各殿進上臘藥所入牛黃九十九部八分內,加劑九部一分甲申特減,十二部三分除,實七十八部四分。麝香依定奪,減三分之一,實一百五十六部二分,令戶曹·宣惠廳,進排,何如?傳曰,允。
李壽鳳,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
以承傳色口傳下敎曰,內局直宿之時,政院不爲問安,當該承旨遞差。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
備忘記,尹東昇·魚錫定爲承旨,牌招入直,房順房。
以承傳色口傳下敎曰,魚錫定之除承旨有意,二十八日,使之奉審以來。
傳于具㢞曰,開陽門仍留,承旨入來後下鑰。
傳于具㢞曰,守禦使·騎曹參判,使之省記入直。
慶興君栴疏曰,伏以天佑宗祊,玉候康復,臣民慶忭,曷有其極?念臣銜命辭陛,今將出彊,而所帶摠管之任,係是宿衛之地,不可仍帶往來,玆敢援例陳懇。伏乞聖慈,特許遞改,俾無曠職之弊,千萬幸甚。答曰,省疏具悉。今方專對,兼帶摠管許遞焉。
戶曹參判宋瑩中疏曰,伏以臣,朝已辭陛,行將前發矣。叨地部貳亞之任,無仍帶出彊之規,玆敢封章仰控,伏乞聖明,卽命攸司,照例遞改,千萬幸甚。答曰,省疏具悉。今方專對,本職許遞焉。
說書李春輔疏曰,伏以惟天惟祖宗,眷佑我宗祊,玉候漸瑧康復,臣民慶忭,曷有其極?仍伏念臣家有偏母,年迫八旬,居常凜綴,不離床笫。臣之情理,實無離側供職之望,而臣參叨宮銜,今至三朔,每因番次之苟難,黽勉就直,非止一再矣。卽於直中,得接家信,則近値日候之乖常,臣母宿病之外,又添毒感,寒熱交攻,諸症倍劇,雜試刀圭,少無動靜,急足踵至,促臣來視。臣目下情事,尤豈有一刻暫離之勢乎?臣雖愚迷,非不知此時瀆擾之萬萬惶悚,而臣自聞此報,情爽飛越,方寸焦灼,他不暇顧,不得已忙投短章,徑出禁扄。伏乞聖慈,特垂矜憐,亟遞臣所帶之職,仍治臣擅離之罪,以嚴國綱,以便救護,千萬幸甚。答曰,省疏具悉。爾其勿辭護焉。
庚寅十月二十一日巳時,上御集慶堂。藥房入診,儒臣同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,應敎鄭象仁,校理趙昌逵,醫官方泰輿·許礈·李以楷·鄭允協·吳道炯·金光國·柳光翼·丁志泰,以次進伏訖。致仁曰,聖候,若何?上曰,一樣矣。寢睡·水刺之節,亦何如?上曰,睡則小勝,而食則只進米飮矣。上進御湯劑訖,仍診候,泰輿入診訖奏曰,脈候左右三部調均,滑體亦今日差勝矣。諸醫以次入診訖,所奏皆如首醫,提調先退。致仁曰,時原任,爲承候留待矣。上曰,入侍。領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。相福曰,聖體,若何?上曰,一樣矣。寢睡·水刺之節,何如?上曰,睡則小勝,而只進米飮矣。陽澤曰,日候不調故然矣。翼謩曰,頻進米飮宜矣。尙喆曰,日氣如是,故痰候凝滯矣。昌誼曰,進御之際,膈間有滯乎?上曰,滯矣。提調持湯劑,更爲入侍,上進御訖,時原任先退。上曰,儒臣入侍。象仁·昌逵,以次進伏訖。上曰,問答讀之。象仁讀一遍訖,上曰,下番讀之。昌逵讀一遍訖,命退出,諸臣以次退出。
庚寅十月二十一日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。致仁曰,聖體,若何?上曰,今日則甚困矣。寢睡·水刺之節,何如?上曰,食與粥,俱不進御矣。致仁曰,不勝伏悶矣。上曰,今日診候,則自下達上,可也。志泰入診訖奏曰,右三部一樣,左三部滑體不足矣。光翼曰,右三部滑體一樣,左三部不足矣。允說曰,左三部不足,右三部一樣矣。道炯曰,左右有滑體,而不舒暢矣。允協·以楷·礈·泰輿所奏如一。上曰,腎瀝湯進御,如何?諸醫皆奏。泰輿曰,蔘附加減用之好矣,諸醫所對如一。上曰,諸醫所見,不謀而同矣。命承旨書榻敎曰,腎瀝湯前方中,加附子五錢,自明日煎入。致仁曰,今夜則臣等,倂直宜矣。上曰,依。致仁又曰,醫官亦差備待令乎?上曰,置之。致仁曰,粥水刺進御宜矣。濟恭曰,水刺進御,然後湯劑有效矣。上曰,腹中虛餒矣。致仁曰,然則湯劑姑停,臣等小退,進水刺然後,更進湯劑宜矣。上曰,依。仍小退,上進水刺後命入侍,諸臣以次進伏訖。致仁曰,俄間聖體,若何?上曰,小進水刺,似有效矣。致仁曰,湯劑·水刺,定時進御宜矣。上進御湯劑訖,提調先退。上曰,升補爲之乎?致仁曰,今日三抄爲之矣。命承旨,書傳敎曰,今聞升補,只三抄云,申飭其令深冬前畢爲。申飭學敎授,學製來月望前皆爲之事分付。命書冬至正使疏批,又命書副使疏批,又命書李春輔疏批。上曰,問安令卿等爲之乎?致仁曰,然矣,而明日朝廷問安出令矣。濟恭持湯劑,更爲入侍。上曰,支離矣。致仁曰,加意進御伏望,上進御湯劑訖。上曰,腎瀝湯,用水幾何?致仁曰,用一斗八勺矣。分三服,二貼明日進御,一貼再明進御矣。上曰,自今日,三提調倂直。出榻敎命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。自知者深矣,昨日益驗,其猶若此,本强而然矣。睡則差勝,食與氣一樣,待下敎持湯劑入侍焉。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
中宮殿,朝廷二品以上·六曹堂上·奉朝賀口傳問安。答曰,知道。
魚錫定啓曰,大司憲南泰著未肅拜,執義李鎭恒,掌令權穎·成胤儉呈辭,持平吳鉉胄·李重海在外,今日以監察茶時之意,敢啓。傳曰,知道。
李性遂,以都摠府言啓曰,今日入直内三廳武兼禁軍及軍兵等,當爲中日習射,而藥院直宿相値,不得爲之之意,敢啓。傳曰,知道。
傳于魚錫定曰,時原任大臣·奉朝賀,內局同爲入侍。
傳于魚錫定曰,內局入侍。
傳于李在協曰,夕問安,以口傳爲之。
傳于魚錫定曰,濬川都廳待令。
備忘記,雖此時,於濬川心何弛?今日召問都廳,其止五間水門云,頃者稱於濬川之意焉在?且莫知門開,此何濬川?其君憧憧日氣,而日寒停役云,於渠果隆冬乎?其涉駭然,令該廳棍十度,今聞給債云,負債其猶蕩滌,況新債耶?心動欲下問,夕入侍,兩時任濬川堂上同爲入侍。
傳于魚錫定曰,內局入侍。
備忘記,唐詩城上風威冷,江中水氣寒,戎衣何日定,歌舞入長安。昨今日有冬令,憧憧之心少弛,雖在涔涔之中一倍,戍軍襦衣,依定式題給本道歟?問于備局以奏。
備忘記,若問干支,再昨日卽十九歲就第日,昨日卽北漢隨駕日。嗚呼,今日干支其何?卽獲覩康復,三度八月晦日,瓜滿摠府,因乘恩駿,回彰義也,而其時豈意臘冬復直?固拒其賀,意在乎此。初六復直於本院,而同月之内,復皆院直。昔則踰三月,於今十五日,三提調皆直,予之一心,只在追慕。今月若此,且其巧者,今月初二日見舊第,卄一日復靜攝乎此,是豈偶然?心何其耐?自此以後,惟願諸臣信予敎,此日亦請其賀乎?呼寫及此,予懷萬倍也。嗚呼,孝章孝婦懿昭,兩日見此受爵後,知此予調攝乎?此猶第二件事,遙瞻西郊,心百隕膽萬墜。
備忘記,予自量者深矣。悶其昨日,雖命進三貼,於今對案,調羹欲食,三餘匙若百匙,仍以頹臥,豈比五年前?觀晩後氣候,當下敎,蔘橘茶,入侍時更定後持入。
備忘記,今日三貼,初旣此類請乎?爲予悶矣,而下敎後更恩,豈可比詣五年前?且其雖毛臂匣,氣難氣難,過猶不及。孔聖所訓,三煎之命,其令中止,欲爲從容調息,可謂自量,而竟夕待令中官,以此務勝。噫,提調待令之命,亦予氣衰之致,而其若少睡,諸中官困我,人皆睡覺,困我難堪,何以拒之?以理下敎,庶爲入宵宿,少覺輒皆困我,其至於蔘橘茶,枕邊義理下敎,然後不奏,而多令靜攝之君,靜攝受困,當設中官,越俸一等,入侍當下敎。
傳于李在協曰,內局入侍。
李在協,以司饔院言啓曰,今因傳敎,藥房移設於本院矣。本院則移接南所之意,敢啓。傳曰,知道。
李性遂,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。答曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿,朝廷二品以上·六曹堂上·奉朝賀口傳問安。答曰,知道。大殿·中宮殿·惠嬪宮,藥房口傳問安。答曰,知道。
以承傳色口傳下敎曰,入侍時當下敎,明日所用羊腎,姑置之。
以承傳色口傳下敎曰,錦城尉·永城尉·昌城尉直宿。
庚寅十月二十二日辰時,上御集慶堂。藥房入診,時原任大臣·奉朝賀同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,醫官方泰輿·許礈·李以楷·鄭允協·吳道炯,以次進伏訖。致仁曰,聖體,若何?上曰,一樣矣。寢睡·水刺之節,何如?上曰,睡亦一樣,而進粥水刺矣。上曰,奉朝賀·時原任進前,以次進前訖。鳳漢曰,聖候似是外感矣。不日當復常矣。上進御腎瀝湯訖,仍診候。泰輿入診訖奏曰,脈候左右三部,甃縮之候差勝,滑體不足,則如昨矣。諸醫以次入診訖,所奏皆如首醫。上曰,金季良,何時來乎?致仁曰,不日,當來矣。致仁曰,此湯劑與建功異矣,間進蔘苓茶,何如?上曰,夜間進御,宜矣。致仁曰,醫官差備待令,何如?上曰,依。上曰,木瓜茶,好矣。致仁曰,木瓜茶煎入乎?上曰,依。尙喆曰,有益於痰候矣。致仁曰,衣樹及房堗加溫,則痰候自解矣。奉朝賀·時原任先退。上曰,注書出去,小學指南持入。賤臣承命出持入。上命濟恭,讀小學指南序。濟恭讀遍訖。上曰,小學指南,曾已藏史庫乎?漢謹曰,然矣。命退出,諸臣以次退出。
庚寅十月二十二日申時,上御集慶堂。藥房入診,左右相·濬川堂上同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,左議政韓翼謩,右議政金尙喆,濬川堂上李景祜,醫官方泰輿·許礈·李以楷·鄭允協·吳道炯,以次進伏訖。致仁曰,俄間聖候,若何?上曰,氣下矣·米飮滯矣。上進御湯劑訖,仍診候。泰輿入診訖奏曰,脈候左右三部舒暢,而滑體不足如朝矣。諸醫以次入診訖,所奏皆如首醫。上曰,腎瀝湯,日服三次,曾前有之乎?泰輿曰,丙戌年日服三次矣。上曰,丙戌日記持入以奏。泰輿承命出還奏曰,丙戌三月初八日,始進三貼,至四月矣。上曰,依丙戌年例,進三貼,可也。致仁曰,水刺不進,中氣虛餒,則三貼難矣。尙喆曰,痰候退則必如常矣。翼謩曰,聖心每過,不用小愈之計,伏悶矣。上曰,三劑諸醫皆奏。泰輿曰,若進三貼,則間進大水刺,然後有效矣。以楷曰,散氣爲主,則藥力行矣。諸醫所奏如一矣。上曰,濬川堂上進前。景祜進前訖。上曰,昨聞濬川都廳所對,濬司亦有債錢乎?致仁曰,頃年濬川訖後,略有餘財之分給息取者,而此非可久之道矣。且前後給債,申飭之下,不宜仍置,故濬堂方欲以錢作穀云,誠善思矣。以其餘錢,移送賑廳或均廳,以常賑穀與均廳米間,在外者,相換糶糴,年年取耗以用,則可除從前給債之弊,可補此後濬役之需矣。景祜曰,濬川餘剩錢,今可爲一萬二千餘兩,自前斂散取息,故臣議于大臣後,限歲前還納之意,已爲申飭。若以此錢,移送均廳,而關西小米,依折價許劃,其數可爲四千石,年年取耗補用,則事甚便好,亦與均堂,有所相議矣。今承下敎,本錢還捧之後,區處之道,不可不及今講定矣。上曰,左右相之意,何如?翼謩曰,首相所奏儘好,如是處之,可無給債之弊,臣豈有別般所奏也?尙喆曰,依首相所達,許令從便作穀,取耗補用於濬役,則可無放債之弊矣。上曰,依爲之。出擧條上曰,細井橋,一女人出力爲之云,難矣。致仁曰,然矣。上曰,注書出去,宣傳官一員,使之入侍。賤臣承命出,偕入進伏訖。上謂宣傳官曰,汝去廣忠橋及五間水門·永渡橋三處,摘奸以來。宣傳官承命出。上命書傳敎曰,噫,濬川一事,卽予苦心,於今其有餘剩,庶可謂無他慮。今日下問濬川都廳,其本錢給債云。噫,爲民濬川,貽弊吾民,三公·濬堂入侍時旣下敎,其本錢,今年內推問後,稟定擧行。噫,堂堂千乘之國,豈可與小民,越挈其利?子曰,必也正名,此亦然矣。今年息利,特爲蕩滌,以示暮年靜攝中爲民之意。命退出,諸臣以次退出。
庚寅十月二十二日二更,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·丁志泰,以次進伏訖。致仁曰,聖體,若何?上曰,今夜則昏沈不省,俄者蔘橘茶持入云,而不知矣。與痰相戰,而又嘔吐矣。致仁曰,診候,宜矣。上曰,診之。泰輿入診訖奏曰,脈候甃縮,度數不調,滑體不足矣。諸醫以次入診訖,所奏皆如首醫。上曰,嘔氣異矣。致仁曰,必是痰涎矣。上謂以楷曰,脈縮則不易差矣。對曰,差勝則卽舒矣。致仁曰,午後有進御乎?上曰,無所食矣。上曰,氣始小舒矣。上謂季良曰,腎瀝湯,明日亦進乎?對曰,腎瀝湯是大劑,胃氣不勝矣。進御建功,宜矣。上曰,是矣。氣與前異矣。上謂道炯曰,汝亦進所見。對曰,季良之言,是矣。致仁曰,用桂板作茶飮進御,何如?上曰,好矣。持入,可也。致仁又曰,明日湯劑,則以諸醫所稟人蔘四錢重,三貼進御乎?上曰,依。上曰,嘔氣,何也?諸醫陳之。礈曰,嘔氣,好矣。疏滯矣。以楷曰,礈言,是矣。允協曰,白荳蔻縮砂,加入建功,宜矣。上進御蔘橘茶曰,味苦矣。致仁曰,臣等嘗之則味甘矣。上曰,中官越俸下敎置之。致仁曰,臣等自今夜,移直廚院,宜矣。上命書傳敎曰,都提調敢請,依頃日例,自今日直于廚院。上曰,腎瀝湯停止,理中建功湯前方,更加人蔘,自明日煎入。出榻敎藥房先退。上曰,注書出去,玉堂入直儒臣持問答,使之入侍。賤臣承命出,偕入進伏訖。上曰,進前,應敎鄭象仁,校理趙昌逵,以次進伏訖。上曰,問答讀之。象仁讀一遍訖。諸臣以次各讀一遍訖。命退出,諸臣以次退出。
上在慶熙宮。停常參·經筵。
未時申時,日暈兩珥,暈上有背。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。自申後氣已若此,初昏至二更,似睡而昏,似覺而睡,與再昨一般,而至三更,其有覺意,乃見卿等,伊後氣勝能睡,待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司憲單子問安。答曰,知道。中宮殿,朝廷二品以上·六曹堂上·奉朝賀·大司憲口傳問安。答曰,知道。
備忘記,昨今兩日,氣若此氣若此,予已知,予已知。雖然日候卽冬令,靜攝心猶喜。
傳于魚錫定曰,內局入侍。
備忘記,院直庭候連因,雖此中,爲民之心憧憧,吏隷輿儓卽吾民,況當今奔走乎?自闕中政院·春坊諸處,內局撤直前,皆令禁牌。
以承傳色口傳下敎曰,日氣稍寒,該房承旨,取見囚徒案,輕囚放釋後以奏。
魚錫定啓曰,臣依聖敎,取覧典獄署囚徒案,則殺獄罪人十七名,御寶罪人十三名,造銀罪人一名,殺獄推覈罪人二名,各司罪人二名内,婢成烈·婢次業,私屠被捉事也。竝放,其他罪人,係是重囚,皆仍囚之意,敢啓。傳曰,知道。
李性遂,以御營廳言啓曰,依傳敎,濬川都廳李昌明,決棍十度之意,敢啓。傳曰,知道。
李性遂,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿,朝廷二品以上·六曹堂上·奉朝賀·大司憲口傳問安。答曰,知道。大殿·中宮殿·惠嬪宮,藥房口傳問安。答曰,知道。
傳于李壽鳳曰,內局入侍。
傳于李壽鳳曰,儒臣持警世問答,同爲入侍。
以承傳色口傳下敎曰,令宣傳官,見開陽門外,則有犬,而民人恐懼而然云。靜攝中欲聞鷄犬聲,守門將解番。
庚寅十月二十三日巳時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·丁志泰·崔觀泰,以次進伏訖。致仁曰,聖候,若何?上曰,氣無足諭矣。寢睡·水刺之節,何如?上曰,寢則不安,食則進羹粥矣。上進御湯劑訖,仍診候。泰輿入診訖奏曰,脈候左右三部差勝,而滑體不足矣。諸醫以次入診訖,所奏皆如首醫。上曰,崔觀泰更診之。觀泰入診訖奏曰,脈候左右三部,不如向來矣。上曰,腎瀝停止,則予氣可知矣。致仁曰,補脾之道,建功勝腎瀝矣。上曰,湯劑加人蔘用三貼乎?依本方用四貼乎?諸醫伏奏。泰輿曰,人蔘則分數同,只三貼用之,宜矣。道炯曰,三貼進御,自是常例,此時用四貼,宜矣。季良曰,四貼,宜矣。允協曰,三貼,宜矣。觀泰曰,三貼,宜矣。上曰,諸醫互相甲乙貴矣,四貼之說,好矣。上曰,理中建功湯,人蔘依前方,自今日四貼煎入。出榻敎致仁曰,奉朝賀·時原任,爲承候來待闕下矣。上曰,入侍。奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。鳳漢曰,聖體,若何?上曰,以痰候,氣覺苶然,有嘔氣矣。寢睡·水刺之節,何如?上曰,寢亦不安,食則小進羹粥矣。鳳漢曰,此是外氣,不日當復常矣。相福曰,湯劑·水刺·冷處三件事愼攝,則自可復常矣。上笑曰,略而盡矣。翼謩曰,領府事之言,是矣。鳳漢曰,痰涎嘔逆,亦是元氣周洽之致矣。昌誼曰,奉朝賀之言,是矣。上命時原任仰瞻。諸臣仰瞻訖奏曰,玉色比昨差勝矣。上曰,必無是理矣。上謂鳳漢曰,今番濬川事,何如?對曰,臣何敢容喙乎?只自感嘆而已。上曰,領府事之意,何如?相福曰,蕩滌下敎,不勝感歎。鳳漢曰,再明祗迎,雖出於聖心之追慕,而當此靜攝之時,寒朝勞動,大非節宣之道。伏願下諒群情之焦迫,用軫小愈之計焉。上命書傳敎曰,再明祗迎,强循奉朝賀誠心苦請,禮房知悉。嗚呼,今年內只有此日,而若此予懷何抑?此日旣若此,卽兩日之間,且二朔之內,一攝一爲,心悶,若何?卄八日一體依此知悉。時原任先退,都提調持湯劑,更爲入侍。上進御訖,命濟恭,讀集慶堂編輯。濟恭讀訖。致仁曰,一貼待下敎煎入乎?上曰,依。命退出,諸臣以次退出。
庚寅十月二十三日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·丁志泰,以次進伏訖。致仁曰,聖候,若何?上曰,一樣矣。水刺之節,何如?上曰,進稀粥矣。上曰,棗米飮好乎?致仁曰,好矣。臣年前多服收效矣。上進御湯劑訖,仍診候。泰輿入診訖奏曰,脈候左右三部不均,比朝差勝,滑體不足矣。礈曰,右部滑體不足矣。以楷曰,滑體比朝差勝矣。允協曰,滑體不足矣。季良曰,左三部不足中有力矣。道炯曰,左右度均,滑體差勝矣。允說·光翼·志泰,皆如道炯所奏。上曰,葱粥好乎?致仁曰,好矣。上曰,棗米飮,一次煎入,可也。提調先退。上曰,守廳承旨·儒臣,持問答入侍。出榻敎同副承旨李壽鳳,應敎鄭象仁,校理趙昌逵,以次進伏訖。上曰,問答讀之。諸臣以次讀一遍訖。上命書傳敎曰,昨因政院夕問安下敎,今日聞都承旨有所奏,直宿廚院下敎,入侍後乃布,而事勢固然,政院未及聞知,其亦然矣。莫云一遞,旣知無過後,置二承宣於有過之中,坐直承旨特遞下敎置之。又命書傳敎曰,噫,昔年予在東村至近之地,聞狗聲莫能睡。故東村狗聲自息,豈意暮年,則以南村無狗聲?申飭守門將,前則悶聞,今則欲聞,此與更點一也。噫,辛丑聞承儲之命,顧予心方切隕心之際,更鼓來設於私邸,聞此心動,自此雖詣闕之後,聞此聲而心猶然矣。近者暮年靜攝無睡之中,聞此心少慰,故問答旣云。設更鼓於差備內,睡覺而聞,若此之故,五更之內,其聞十焉。旣覺之後,則入侍已諭,詣南楹時多,故聞鷄聲而喜,寂寂深夜,聽狗聲而又喜,而大抵近者,鷄聲莫聞,狗聲不過頃者一二聞喜。唐詩雖關桃源,猶有一犬聲,其無一聲,無奈禁也而然耶?下敎今日,令宣傳官審視,家家有犬,而近待漏廳,亦近闕門,村民供其飼而禁聲云。世間人能禁獸之聲乎?其犬爲之徹宵而吠,其主恐㥘,徹宵而飼,一則決無是理,果然雖少,此亦吾民之弊,分付該部,令南村民,任其聲而勿禁焉。又命書傳敎曰,初則大言大濬川,末則日寒,止於五間水門云。問其門開閉則莫對,故令宣傳官摘奸,沙推其門莫敢開,而旣知此門,則開門而快濬可乎?事事可駭,莫此爲甚,而旣已決棍,其何加棍?予之勤功者,卽濬川也。令今番都廳,待解凍快開門,而濬川至永渡橋,快濬川後,令銓曹檢擬。上曰,注書出去,藥房三提調,更令入侍。賤臣承命出,偕入進伏訖。致仁曰,俄間聖體,若何?上曰,一樣矣。上進御湯劑訖。致仁曰,更爲診候,宜矣。上曰,只首醫診之。泰輿入診訖。奏曰,脈候三部差調,滑體不足則一樣矣。命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝此仰稟。答曰,知道。夜睡差勝,氣隨亦勝,予何信也,予何信也?然更皆隨聞,聞而輒睡,一夜便睡,近者初也,亦諭忍也。當諭入侍,而却平城之勸,兼用佐史,幾其然乎?其效與頃者二貼同矣。待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿,朝廷二品以上·六曹堂上·奉朝賀·大司憲單子問安。答曰,知道。夕問安勿爲問安。中宮殿,朝廷二品以上·六曹堂上·奉朝賀·大司憲口傳問安。答曰,知道。
傳于李在協曰,內局入侍,左承旨同爲入侍。
備忘記,明日三明,欲爲祗迎,此心憧憧,同副承旨,持祭報府入侍。
傳于李在協曰,同副承旨,持明日祭報府,二十八祭報府,內局同爲入侍。
傳于李在協曰,內局入侍,兩守令同爲入侍。
備忘記,日寒若此,旣若下敎,宿衛軍士,石子已題給乎?尙未,其令卽爲題給,題給與否,亦爲以奏。
以承傳色口傳下敎曰,何時下敎,而皆塡置,宜矣。觀望,見昨日下敎,而一處不塡,觀再昨日事,若何而朝鮮臣子,何敢若此乎?該色郞汰去,刊名侍從案,傳旨卽爲捧入,不塡處,令吏曹堂上塡差,明日入侍奏之。
李性遂,以御營廳言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜無犯夜人所捉之意,敢啓。傳曰,知道。又以二所巡廳言啓曰,去夜無犯夜人所捉之意,敢啓。傳曰,知道。
大殿·中宮殿·惠嬪宮,政院·玉堂口傳夕問安。答曰,知道。大殿·中宮殿·惠嬪宮,藥房口傳問安。答曰,知道。
以承傳色口傳下敎曰,其君若此之時,諸承傳色,莫知去處,越俸一等,召內班院掌務,申飭待令事,分付。
庚寅十月二十四日辰時,上御集慶堂。藥房入診,左承旨同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,左承旨尹東昇,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,伏承下批,不勝忭幸。聖候,若何?上曰,差勝矣。水刺之節,何如?上曰,亦勝矣。上曰,頑痰嘔出,實是料表矣。上曰,棗米飮,勝於桔梗米飮矣。上進御湯劑訖,仍診候。泰輿入診訖奏曰,脈候左在三部度均,滑體雖不足,比昨差勝矣。諸醫以次入診訖,所奏皆如首醫。上曰,列邑守令,皆下去乎?致仁曰,淸道·康津守令,未下去矣。上命書傳敎曰,尙留守令二人,皆令今日辭朝,夕入侍同爲入侍。上曰,提調先退,一貼更爲煎入。濟恭承命退,上曰,左承旨入來乎?致仁曰,入來矣。上曰,進前。東昇進伏訖。上命讀近八裕昆錄。東昇讀訖。上曰,臣書出去,御製百行源眞診飜謄冊持入。賤臣承命持入。上命東昇讀之。東昇讀訖。濟恭持湯劑,更爲入侍。上進御訖。致仁曰,時原任·奉朝賀,爲承候來待矣。上曰,入侍。奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。鳳漢曰,聖體,若何?上曰,差勝矣。寢睡·水刺之節,何如?上曰,亦勝矣。鳳漢曰,建功·水刺,若無間斷,則自當復常矣。昌誼曰,建功二字,到今益信矣。翼謩曰,此後則益軫小愈之計伏望。上曰,再昨光景,卿等猶未的知矣。尙喆曰,臣等咸聚闕下,豈敢不知乎?上曰,自知者明,予甚衰矣。藥房三提調先退。上曰,濬川作穀事,何以爲之乎?尙喆曰,出擧條已啓下矣。命退出,諸臣以次退出。
庚寅十月二十四日申時,上御集慶堂。藥房入診,守令同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,淸道郡守金純澤,康津縣監尹錫烈,醫官方泰輿·許礈·李以楷·鄭允協·金季良·鄭允說·柳光翼·徐命緯·丁志泰,以次進伏訖。上曰,坐直承旨,持祭報府入侍。同副承旨李壽鳳進前。上命讀祭報府訖。上曰,明日傳香後,禮房承旨,馳詣翼陵奉審。出榻敎壽鳳先退。致仁曰,聖候,若何?上曰,差勝矣。思食之念頻矣。致仁曰,好矣。上進湯劑訖,仍診候。泰輿入診訖奏曰,脈候左右三部度均,滑體差勝矣。諸醫以次入診訖,所奏皆如首醫。上曰,守令進前。淸道郡守金純澤,康津縣監尹錫烈,以次進前。上各詢姓名七事,命退出。上曰,提調先退,一貼更爲煎入。濟恭承命先退。上謂致仁曰,譯官中崔鶴齡·李挺熺,善人也。對曰,然矣。命書傳敎曰,以今番使行見之,譯院之零替可知,而倭譯特無。故今日下問,都提調旣承下敎,崔鶴齡資窮,有勞於國,今聞有其弟鳳齡云。令該院依下敎,卽爲調用,李挺熺,尙今思之。今聞都提調所奏,有其子彦容云。亦令該院,着實調用。又命書傳敎曰,今因下問,聞前慈仁縣令金兌瑞,已作故云。聞此慘然,此人於國雖有功,酬功足矣。噫,九十其母也。令該曹,食物衣資,加數題給,以示予靜攝中惻傷之意。其子待闋服,令雲觀調用,以示予意。又命書傳敎曰,若思良相,靜攝中思故相,下問夫人,其恙之篤可知。噫,思二子之心,其心,若何?莫云靜攝,心何弛乎?令該署,相當補劑,加數輸送,亦令該曹,食物輸送,以示予思故相,存問其失人之意。濟恭持湯劑,更爲入侍。上進御訖。命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何?痰候·寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。睡則一樣,氣亦勝焉,而追慕心日益切,夜苦晝長誠悶。待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿,朝廷二品以上·六曹堂上·奉朝賀·大司憲單子問安。答曰,知道。勿爲問安。中宮殿,朝廷二品以上·六曹堂上·奉朝賀·大司憲口傳問安。答曰,知道。
李性遂,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于李在協曰,李堯八留在,內局同爲入侍。
傳于李壽鳳曰,內局入侍,時原任·奉朝賀·李堯八,同爲入侍。
備忘記,今日若此,豈曰子道?禮房代予,依昨諭奉審以來。
以慶尙監司十一月令薦新進上及朔膳生靑魚,限內不得封進,惶恐待罪事,傳于李壽鳳曰,勿待罪事,回諭。
以承傳色口傳下敎曰,宣傳官一員,入直軍空石分給與否知入,禁軍三處入直砲手好在與否,問之以奏。
又下敎曰,宣傳官一員,遣鍾街,有乞兒,則付惠廳。日氣稍解間饋粥,仍往江上,江水合氷與流,見以來。
李性遂,以訓鍊都監言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于李壽鳳曰,內局入侍,儒臣持問答,與坐直承旨,同爲入侍。
庚寅十月二十五日辰時,上御集慶堂。藥房入診,奉朝賀·時原任·同副承旨同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,同副承旨李壽鳳,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。上曰,祭報府持入乎?惟秀曰,同副持入矣。上命壽鳳,讀祭報府訖。壽鳳先退。致仁曰,聖候,若何?上曰,差勝矣。寢睡·水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部度均,滑體差勝矣。諸醫以次入診訖,所奏皆如首醫。上曰,奉朝賀·時原任進前。以次進前訖。鳳漢問候訖奏曰,建功若不間斷,則聖候自當復常矣。上曰,奉朝賀每勸予以建功代食矣。翼謩曰,建功·水刺,無或間斷,則調攝之道,無過於此矣。提調先退,奉朝賀·時原任退出。上曰,注書出去,醫科初試人,使之入侍。賤臣承命出,偕入進伏訖。上曰,醫科試官,誰也?致仁曰,沈鏽矣。仍各問姓名訖。上曰,爲人好矣。對曰,然矣。藥房提調持湯劑,更爲入侍。上進御訖,命退出,諸臣以次退出。
庚寅十月二十五日申時,上御集慶堂。藥房入診,坐直承旨·儒臣同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,同副承旨李壽鳳,應敎鄭象仁,校理趙昌逵,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖候,若何?上曰,一樣矣。水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部調均,滑體若勝矣。諸醫以次入診訖,所奏皆如首醫。上曰,三提調先退,待下敎更入。三提調退出。上曰,同副·儒臣進前。以次進伏訖。上曰,問答讀之。象仁讀一遍訖。諸臣各讀一遍。三提調持湯劑入侍,上進御訖。致仁曰,更爲診候,宜矣。上曰,止之。命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。嗚呼,二十一歲今日攝事。嗚呼,暮年此日,只宿於此,是豈人子之道乎?氣何暇諭,氣何暇諭?下敎時入侍,宜矣。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿·惠嬪宮,藥房口傳夕問安。答曰,知道。
魚錫定啓曰,大司憲南泰著呈辭,執義李鎭恒呈辭,掌令權穎·成胤儉呈辭,持平吳鉉胄·李重海在外,今日以監察茶時之意,敢啓。傳曰,知道。
備忘記,昨日命攝,今日調攝,豈有此等子道?光城奉祀孫其誰?今有職名乎?問于銓曹,入侍時以奏。
傳于李在協曰,內局入侍。
以承傳色口傳下敎曰,入侍時都承旨,持孝悌篇入侍。
又下敎曰,初命禮房矣。承旨魚錫定,奉審以來。
李性遂,以兵曹言啓曰,卽接內氷庫牒報,則本庫修理,今已畢役云。今月二十六日爲始,曜金門依前還閉,守門將不爲撤直之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
傳于魚錫定曰,內局入侍
庚寅十月二十六日辰時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,逢此日,氣何諭乎?寢睡·水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部調均,滑體差勝矣。諸醫以次入診訖,所奏皆如首醫。致仁曰,時原任留待矣。上曰,入侍。領府事金相福,判府事金陽澤,左議政韓翼謩,右議政金尙喆,判府事李昌誼,以次進伏訖。相福問候訖奏曰,湯劑·水刺倂進,宜矣。尙喆曰,冬夜甚長,而旣四貼湯劑,則夜深後,一貼進御,宜矣。上曰,都提調先退,一貼更爲煎入。致仁先退,時原任退出。上命濟恭,讀勸孝篇訖。都提調持湯劑,更爲入侍。上進御訖,命退出,諸臣以此退出。
庚寅十月二十六日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖候,若何?上曰,一樣矣。水刺之節,何如?上曰,少進水澆飯矣。上進御湯劑訖,仍診候。泰輿入診訖奏曰,脈候左右三部度均,滑體差勝矣。諸醫以次入診訖,所奏皆如首醫。提調先退。上曰,再明奉審,右副知悉乎?惟秀〈曰〉,已下傳敎,宜知之矣。濟恭持湯劑,更爲入侍。上進御訖,命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。逢昨日而能踰,明日干支庚子,明日再明何日?追慕萬倍,氣何諭?下敎時入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司憲單子問安。答曰,知道。勿爲問安。中宮殿,朝廷二品以上·六曹堂上·大司憲口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿·中宮殿·惠嬪宮,藥房口傳問安。答曰,知道。
傳于尹東昇曰,持心鑑,內局同爲入侍。
傳于李在協曰,內局入侍時,時原任大臣·奉朝賀,同爲入侍,宣傳官一員,出送江上,江氷纔合,人馬渡涉與否,看審以來。
傳于李惟秀曰,內局入侍。
以承傳色口傳下敎曰,明日順康園傳香後,禮房隨詣,奉審摘奸以來,馳往時,豐壤碑閣,先爲奉審,禮房隨詣後,承旨魚錫定馳往焉。
以咸鏡監司狀啓十月令薦新生文魚,日暖變味,限內不得封進,惶恐待罪事,傳于李在協曰,勿待罪事,回諭。
傳于李惟秀曰,內局入侍。
李性遂,以兵曹言啓曰,來十一月十二月當上番騎兵二百五十名所着襦衣,依定式,本曹點考後,仍令該曹,題給之意,敢啓。傳曰,知道。
又以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
庚寅十月二十七日辰時,上御集慶堂。藥房入診,奉朝賀·時原任·左承旨同爲入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,左承旨尹東昇,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,何如?上曰,小進水澆飯矣。上進湯劑訖,仍診候。泰輿入診訖奏曰,脈候左右三部度均,滑體與朝差勝矣。諸醫以次入診訖,所奏皆如首醫。上曰,時原任·奉朝賀進前。以次進前訖。鳳漢曰,臣寸心耿耿,惟願聖上,湯劑·水刺,加意進御矣。相福曰,醫官皆以差勝仰奏,不勝慶忭矣。提調先退,時原任·奉朝賀退出。上曰,御製心鑑,左承旨讀之。東昇進讀訖。上曰,予盡心于此矣。東昇先退,提調持湯劑,更爲入侍。上進御訖,命退出,諸臣以次退出。
庚寅十月二十七日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖候,若何?上曰,一樣矣。水刺之節,何如?上曰,一樣矣。上曰,咳證頻頻矣,午後小差矣。上進御湯劑訖,仍診候。泰輿入診訖奏曰,脈候左右三部度均,滑體勝朝矣。諸醫以次入診訖,所奏皆如首醫。上曰,提調先退,一貼更爲煎入。濟恭承命出,持湯劑入侍。上進御訖,命退出,諸臣以次退出。
上在慶熙宮。停常參·經筵。
夜一更,有霧氣。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。睡與氣一樣差勝,下敎時入侍焉。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。此後政院夕問安,亦只入直爲之。大殿·中宮殿·惠嬪宮,藥房口傳問安。答曰,知道。
魚錫定啓曰,大司憲南泰著呈辭,執義李鎭恒呈辭,掌令權穎·成胤儉呈辭,持平李重海·吳鉉胄在外,今日以監察茶時之意,敢啓。傳曰,知道。
李性遂,以都摠府言啓曰,今日入直内三廳武兼禁軍及軍兵等,當爲中日習射,而儲慶宮忌辰祭齋戒相値,不得爲之之意,敢啓。傳曰,知道。
傳于李在協曰,內局入侍。
傳于李壽鳳曰,明日三公入侍時,張志恒,同爲入侍。
又傳于李壽鳳曰,內局入侍。
李性遂,以訓鍊都監言啓曰,去夜無犯夜人被捉之意,敢啓。傳曰,知道。
又以左捕盜廳言啓曰,去夜犯夜入無所捉,敢啓。傳曰,知道。
又以右捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
傳于李性遂曰,藥房提調持湯劑,更爲入侍。
庚寅十月二十八日辰時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。寢睡·水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部調均,滑體差勝如昨矣。諸醫以次入診訖,所奏皆如首醫。上曰,提調先退,一貼更爲煎入。濟恭承命出持湯劑,更爲入侍。上進御訖,命退出,諸臣以次退出。
庚寅十月二十八日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖候,若何?上曰,一樣矣。水刺之節,何如?上曰,一樣矣。仍診候。泰輿入診訖奏曰,脈候左右三部度均,滑體一樣差勝矣。諸醫以次入診訖,所奏皆如首醫。上曰,提調先退,一貼更爲煎入。濟恭承命出,持湯劑更爲入侍。上進御訖。仍命退出,諸臣以次退出。
上在慶熙宮。停常參·經筵。
藥房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。寢睡近日少差勝,而心雖一樣,氣則勝焉。自今日,直宿本院,宜矣。待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司憲單子問安。答曰,知道。勿爲問安。中宮殿,朝延二品以上·六曹堂上·奉朝賀·大司憲口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿·惠嬪宮,藥房口傳問安。答曰,知道。
傳于李在協曰,前已下敎,自知者深矣。其雖差勝,此冬受由,豈云本院直?雖有勝此者,禮曹焉敢生意?其令知悉。
承傳色口傳下敎曰,頃已下敎,其日豈可受箋?初三日入之,未及來者,隨到入之,入來差員,皆令入侍。
又下敎曰,俄者御製標題。書以集慶堂靜攝中問答。
傳于李在協曰,內局入侍時,時原任·奉朝賀·訓鍊都正·陪箋差員皆入侍。
傳于李壽鳳曰,昨日入直注書待令,騎馬三匹立之。
又傳于曰,竝入侍。
傳于李在協曰,內局入侍。
李性遂,以禁衛營言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
吏曹口傳政事,趙守儉爲咸鏡都事。
庚寅十月二十九日巳時,上御集慶堂。藥房入診,奉朝賀·時原任·訓鍊都正·陪箋差員同爲入侍時,都提調金致仁,提調蔡濟恭,副提調李惟秀,假注書趙貞相,記事官金漢謹·吳鼎源,奉朝賀洪鳳漢,領府事金相福,判府事金陽澤,左議政韓翼謩,右議政金尙喆,判府事李昌誼,訓鍊都正張志恒,醫官方泰輿·許礈,李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖候,若何?上曰,一樣矣。寢睡·水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部調均,活體差勝,脾脈快復矣。諸醫以次入診訖,所奏皆如首醫。提調先退。上曰,訓鍊都正進前。志恒進伏訖。上命承旨,讀訓鍊都正張志恒書啓。致仁曰,使張志恒,逐條詳奏,好矣。上曰,達之。志恒曰,狗隙洞老嫗峯加設處,欲爲鐵嶺雲暗,馳人傳準,不無所緊,而至於雲霧之時,煙火之準,別無所益矣。上曰,諸大臣之意,何如?□□曰,旣遣武臣審察,事合允從矣。致仁曰,聞武臣之言,今雖加設兩烽,若値其雲嵐之時,則無益於煙火之準云。苟然則毋論一烽二烽,加設不緊矣。上曰,加設事置之,志恒曰。永興城隍烽臺革罷事,德峙,峙於熊望,相距稍遠,雖或火傳,難於煙準,而且道里之遼遠處,方議間設,則旣設之緊烽,不必革罷矣。上曰,諸大臣之意,何如?相福曰,此言亦似然矣。致仁曰,城隍烽,以書啓觀之,介在兩間,候望甚便,恐不可無端革罷矣。上曰,勿革,可也。志恒曰,利城眞鳥烽·城門烽,烽路間斷,此爲最甚,宜設間烽,而拘於地勢,不便兩望,邑主山·寔應峙二處加設,不可已矣。上曰,二處加設之請,何如?相福曰,其奏頗詳,事合允從矣。致仁曰,兩處加設,誠有其弊,六十里之間,煙氣難準,事勢固然。特遣武臣審視,聖意有在,變通加設,有不可緩,博詢大臣而處之,好矣。陽澤曰,武臣之審視論奏,俱有條理,宜從其請矣。翼謩曰,旣命審視,形勢如此,則設有小弊,何可不設也?尙喆曰,形便果如此,則依請施行似好,而聞今年九十月兩朔,北烽之入來,每月殆過十餘次云。此是今番申飭之效,大抵傳烽疎數,專係於各烽臺擧行之勤慢矣。昌誼曰,臣於年前,待罪北瀋,遵依朝令,申飭烽政,發關南北兵營,使之詳察各烽臺形便而論報,則其中以爲珍島·城門兩烽之間,相距果爲稍遠云云,而今此書啓,與此相符,武臣加設之請,恐宜允從矣。上曰,依此施行。致仁曰,利城自是小邑,許多烽軍,必難盡數充定。本邑軍額,量宜移送於他邑,然後可以趁卽擧行,分付道·帥臣,參商事勢,多少間從便移劃於軍丁有裕邑,因令成節目上送,何如?上曰,依爲之。志恒曰,端川沙器日彦烽革罷事,獐項之直準甑山,雖不甚絶遠,處在泰山重峯之下,暸望依微,不但煙氣之難於直準。且沙器日彦,旣在三路之口,則古人設置,似有意義,有難輕罷矣。上曰,諸大臣之意,何如?相福曰,旣設之烽,不宜遽罷矣。致仁曰,古人設施,本自有意,旣設之烽,何可革罷乎?陽澤曰,形便旣如此,則已設之峯,不必輕罷矣。翼謩曰,臣於此,亦無別般所見矣。尙喆曰,古人之設烽於此處,必有意焉。今不宜罷之矣。昌誼曰,設置初必有意,到今何輕罷乎?上曰,此則仍舊貫。志恒曰,鏡城森森坡間路烽·東峯,移設於松峯事,二去年已直路烽變通後,牟德反應永康,而自永康望牟德,衆峯森列,難於瞭望。若移東峯烽於松峯,不由牟德,直準成村,則火路甚便。且松峯距東峯相近,移設不難,而牟德則自在革罷中,亦無他關緊處矣。上曰,卿等之意,何如?相福曰,所奏似然矣。致仁曰,咫尺之間,移設不難,且減毛德一烽,則除民弊亦多矣。陽澤曰,臣意亦然矣。翼謩曰,不由牟德,直準成村,路徑而勢便,則罷之,似宜矣。尙喆曰,一移一罷,似合便宜矣。昌誼曰,尺地移設,別無所難。且減一烽,則可除民弊矣。上曰,依此施行。志恒曰,三水魚面,不但爲諸路之要樞。且緊於關防,間路烽之不可不設置者,而無他傳準處,則由乙山德龍騎峯,合準於舊乫坡知松峯,而松峯待魚面起火,勢也。非歸重爲火底,泛然看過,則雖似卒宜,實出於不得已矣。上曰,卿等之意,何如?相福曰,武臣親察形便,誠有意見矣。致仁曰,此烽自前諸議,皆以爲可罷,而今聞武臣所奏,實係關防要樞,恐不可輕議矣。陽澤曰,審視之言,似有意見矣。翼謩曰,魚面之爲火底,常因傳聞,以爲不緊矣。果如武臣之言,則似不可罷矣。尙喆曰,武臣躬審之論如此,仍舊,似好矣。昌誼曰,魚面雖爲火底,議者或言可罷,而武臣論奏,殊有意見,依前置之,恐好矣。上曰,此亦仍舊貫,可也。志恒曰,文川天佛山,與高原熊望山,道里稍遠,煙準似難。且中有兩大川,微霞時作火光,亦難遠準,間設爲便。此則猶可苟且相準,比諸咸興城串烽有間矣。相福曰,此則異於邊上,更加申飭,而徐議,似好矣。致仁曰,兩烽相距旣遠,則當此釐正之時置之,亦可惜矣。陽澤曰,此則徐議之,亦似未晩矣。上曰,此則姑置,下條件繼奏,可也。志恒曰,咸興城串,處在城中主山邊,陰䁔最好,野曠山低,暸望不便,亦不可不間設,尤緊於天佛之於熊望矣。上曰,請加設兩處之中,何者爲最緊?志恒曰,咸興最緊矣。相福曰,多數加設似難,下問道臣處之,似好矣。致仁曰,咸興較文川尤緊,固不可不先爲加設,而天佛·熊望之間,相距甚遠,煙氣難準,則此亦置之難矣。相福曰,〈兩〉處之加設,亦涉重難,審察形止,咸興果最緊,則先爲設置,似宜矣。翼謩曰,關防所重,在於烽燧,兩處加設,雖有緊歇之不同,事有重輕,何恤所弊,而不設當設之烽乎?尙喆曰,自前雖非加設之時,若不雲暗,則北來烽火,元無未達之事。今此加設,當爲四處,一時倂擧,恐太張大,就其最緊要不可不加設處擧行,似合事宜矣。昌誼曰,兩烽加設,固涉張大,而關防所重,小弊難恤,就其最緊處而先設,恐似便當矣。致仁曰,姑待日後,易歸仍置火且雖申飭候望,輒以煙氣難準爲托,則誠無奈何?武臣往審,擧措尤大,事係關防,小弊何顧?臣意則迨此時,盡爲釐正,然後嚴加申飭,俾不得如前慢忽,宜矣。上曰,領相言誠是,依此施行。讀至鐵嶺限南北煙火定式條。上曰,卿等之意,何如?相福曰,其言誠好矣。致仁曰,誠如其言,煙氣直通峨嵯,則知者固當起之,不知者不無驚疑之慮矣。陽澤曰,武臣所奏,儘有意見,似當察納矣。翼謩曰,煙與火之限以南北,誠有所見,依此許施,似好矣。尙喆曰,武臣此論,誠好矣。昌誼曰,煙氣之以鐵嶺爲限云者,書啓中此段,最爲完備,許施似無弊矣。上曰,所量誠是,依此施行。讀至前後一體論責條。上曰,此條誠是,依爲之。志恒曰,各邑烽臺,抽栍摘奸,則北關最勝,自南關以後,或顯有全然廢棄之餘,倉卒繕備之跡,而雖欠精緻,旣已成樣,則有難執頉矣。上曰,以此觀之,前者疎棄可知,粉飾之事,何可信也?南關·關東·畿甸諸處,此後遣宣傳官,無時摘奸,另加申飭。讀至烽臺煙筒條。上曰,此亦依此施行,其所勤慢,當遣宣傳官摘奸,另加嚴飭。讀至烽武士考講條。上曰,此亦誠是。依此嚴飭諸道。讀至鏡城五鎭堡烽軍給復事。上曰,此則依他給復,令道臣狀聞。志恒曰,各鎭堡士卒,兼役偏苦,雖知其矜惻之狀,而一時過去,不過細究善處之方矣。上曰,諸大臣之意,何如?相福曰,兼役誠可矜矣。致仁曰,此甚難處,有不可遙度指揮,或加定他軍,或略給朔料,則庶可爲支保之道,分付道·帥臣,從長商確狀聞後,更爲稟處,宜矣。陽澤曰,烽軍疊役,最甚可矜,宜爲諒恤之道矣。翼謩曰,各邑烽武士之定以百名,不無過多之弊,而至於各鎭堡,則土卒都不過數十名,兼役之多,勢所固然。道·帥臣,從長商確,宜有善處之道矣。尙喆曰,各邑烽武士,尙有難充之弊況此殘鎭堡乎?如有可捄之善策,待道·帥臣狀聞稟處,似好矣。昌誼曰,烽軍之名,改以武士者,可見其役煩而難充。況此塞堡土卒,尤何以支保乎?待道·帥臣狀論,特施變通軫恤之政,恐好矣。上曰,聞甚矜惻,其所難便,此中甚焉。令道·帥臣,商確狀聞,狀聞來到後,登對稟處。志恒曰,峨嵯山烽臺,臣旣不得奉審陵上,故不知緊歇,而係是禁養,處分似當奉審後,方議變通之道矣。上曰,此則令備邊郞,先奉審摘奸後,登對稟處。讀至雲暗處次次馳準條。上曰,誠是。依此嚴飭。讀至詳考朔末狀嚴飭參用殿最條。上曰,此所陳誠是。今者此擧,專由於此,豈特殿最?此後若頃者申一淸之所奏,每報雲暗之處,當該守令,令南北兵使·關東·畿甸道臣,大張威儀決棍事,另加申飭。出擧條志恒曰,臣以武宰奉命,則本道都事,不當吹簫馬砲,而都事呂善德,蔑視武臣,全不顧憚,吹簫馬砲,恣意爲之,故敢此書啓矣。上曰,其事,何如?致仁曰,論以國體,都事不當若是矣。上命書傳敎曰,今聞訓鍊都正張志恒書啓,武宰奉命行,則吹簫馬砲,略不忌憚,事之駭然,莫此爲甚。關係國體,咸鏡都事呂善德,令該府,施以不應爲私律勘處,其代令該曹,今日內擇差。時原任先退,藥房提調持湯劑,更爲入侍。上進御訖。上曰,注書出去,陪箋差員,使之入侍。賤臣承命出,偕入進伏訖。上曰,職姓名奏之。對曰,梁山郡守李球矣。上曰,官事方殷,今日內辭朝,可也。李球先退,仍命退出,諸臣以次退出。
庚寅十月二十九日酉時,上御集慶堂。藥房入診入侍時,都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,何如?上曰,一樣矣。上進御湯劑訖,仍診候。泰輿入診訖奏曰,脈候左右三部度均,滑體益差勝矣。諸醫以次診訖,所奏如一。上曰,提調先退,一貼更爲煎入。濟恭承命出,持湯劑更爲入侍。上進御訖,仍命退出,諸臣以次退出。
上在慶熙宮。停常參·經筵。
樂房都提調金致仁,提調蔡濟恭,副提調李惟秀啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。初已心奏,今何默也?靜而惟,其何踰月?其雖此諭,自顧初心,豈爲予乎?意在莫金,然尙今相持,更無芥滯,今日心亦便矣。此誠料表,是誰之賜乎?追慕萬倍,待敎入侍。
中宮殿·惠嬪宮,藥房口傳問安。答曰,知道。大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。大殿,政院口傳夕問安。答曰,知道。勿爲問安。中宮殿·惠嬪宮·世孫宮·嬪宮,政院口傳問安。答曰,知道。大殿·中宮殿·惠嬪宮,藥房口傳問安。答曰,知道。
傳于李壽鳳曰,禮房承旨入侍。
傳于李在協曰,今番加資,卽爲口傳擧行。
又傳于李在協曰,內局入侍。
吏曹口傳政事,行副司直蔡濟恭,正憲今加崇政,行副司直徐命膺,資憲今加正憲,已上內醫院提調。行都承旨李惟秀,行副司直具允鈺,已上嘉義今加資憲。內醫院副提調,已上加資事承傳。行副護軍鄭允協,崇政今加崇祿,陽川縣監金季良,行副護軍吳道炯,已上資憲今加正憲。行副護軍鄭允說,行副護軍柳光翼,草芝僉使徐命緯,已上嘉善今加嘉義。醫官鄭興祥,通訓今加通政,府院待令掌務官加資事承傳。
備忘記,中官車翼輔·東方昱·康世忠·金慶喆,各兒馬一匹賜給。
備忘記,都承旨陞資代,李潭爲承旨,三院副提調例兼,房順房,牌招察任。
李潭,以吏曹言啓曰,宗廟朔祭及兼告祭大祝前校理李養遂,時無職名,令該曹,口傳付軍職,何如?傳曰,允。
兵曹口傳政事,副司果李養遂。
李在協,以禮曹言啓曰,上候平復,告廟頒赦事,命下矣。宗廟·永寧殿·社稷·儲慶宮·毓祥宮·徽寧殿,來十一月初一日,先行告祭,宗廟·徽寧殿,朔祭兼告由,而頒敎吉日,令日官推擇,則同月初八日午時爲吉云。同日王世孫,率百官進箋陳賀,外方一體進箋陳賀事,知委擧行,何如?傳曰,允。
又以禮曹言啓曰,上候平復,慶科以庭試擧行事,命下矣。庭試吉日,卽令日官推擇,則今十二月初二日·十二日爲吉云。以何日定行乎?敢稟。傳曰,以初二日爲定。
傳于李性遂曰,內局入侍。
李壽鳳,以司饔監膳提調言啓曰,漁夫貢人等連日呼訴內,卽今冬節已深,江水合氷,魚路斷絶,兩西凍魚,姑未上來,闕供生事,迫在朝夕云。在前如此之時,例以可合他魚及活鷄,有參半代封之規,而莫重御供,自下不敢擅便,惶恐敢啓。傳曰,參半代捧。
李壽鳳,以兵曹言啓曰,上候平復,慶科庭試,今十二月初二日設行事,自禮曹,推擇啓下矣。武科初試吉日,令日官推擇,則今十一月十七日爲吉云。以此設行,而在前庭試時,初試取人,其規不一,或取五六百,或取三四百,今番則取幾人乎?敢稟。傳曰,知道。依昨年例擧行。
李性遂,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉之意,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以一所巡廳言啓曰,去夜無犯夜人被捉之意,敢啓。傳曰,知道。
又以二所巡廳言啓曰,去夜無犯夜人被捉之意,敢啓。傳曰,知道。
魚錫定,以義禁府言啓曰,咸鏡前都事呂善德,令該府,施以不應爲私律勘處事,傳旨啓下矣。呂善德,時在任所云。依例發遣府羅將拿來,何如?傳曰,允。
庚寅十月三十日巳時,上御集慶堂。藥房入診,時原任大臣·禮判同爲入侍時,藥房都提調金致仁,提調蔡濟恭,副提調李惟秀,假注書趙貞相,記事官兪漢謹·吳鼎源,領府事金相福,判府事金陽澤,左議政韓翼謩,右議政金尙喆,判府事李昌誼,禮曹判書洪名漢,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。寢睡·水刺之節,何如?上曰,差勝矣。致仁曰,伏承傳敎下者,不勝慶忭矣。上進御湯劑訖,仍診候。泰輿入診訖奏曰,脈候左右三部調均,脾脈差勝矣。諸醫以次入診訖,所奏皆如首醫。致仁曰,今日是中宮殿日次,湯劑使諸醫,輪奏議定,何如?上曰,依。泰輿曰,五積散三十貼進御後,當議定,宜矣。礈曰,五積散三十貼後加進十貼,十貼後議定,宜矣。諸醫以次仰奏,皆如首醫。上謂季良曰,今番日次,則姑爲休息,待後日次製進,何如?季良曰,果如聖敎矣。命承旨,書傳敎曰,中宮進御湯劑,今日次停止,後日次製入。上曰,時原任·禮判進前。以次進伏訖。相福問候訖奏曰,顒望之餘,伏承下敎,不勝慶忭之忱。陽澤曰,今此下敎,八路慶忭矣。翼謩曰,臣等聚首顒望之餘,伏承下敎,慶幸萬萬矣。尙喆曰,應行之事,自上特命,下情懽忭矣。昌誼曰,今此下敎,出於顒望之餘,不勝懽忭矣。致仁曰,平復賀與他自別,親臨,宜矣。上曰,難矣。翼謩曰,節宣之際,臣等何敢仰請,而一時痰候平復之後,自當復常矣。若不親臨,則群情抑鬱矣。上曰,此則觀勢爲之矣。致仁曰,物膳亦當依例封進矣。上曰,此則權停,可也。翼謩曰,物膳封進,自是常例,則不可闕矣。尙喆曰,當此慶賀,權停物膳,則人情抑鬱矣。上命書傳敎曰,噫,今番差愈,豈予實荷陰騭?今曉此命,所重在焉。而子曰,禮云禮云,玉帛云乎哉?旣許賀,豈在於親臨權停乎?雖然時原任大臣之請若此,予亦諒其心,臨時其可以親臨,則當親臨,儀曹以此知悉。致仁曰,賀禮旣擧,則稱慶之科,自當依例擧行,而日字如是急迫,宜速推擇矣。上曰,不頒赦而爲科乎?致仁曰,頒赦一節,亦不可廢矣。上曰,赦字厭矣。致仁曰,聖候平復,莫大之慶,此時不頒,而更待何時乎?上命書傳敎曰,只行頒敎之命,意蓋深矣。豈特今日相奏,更以思之?今番之事,寔是萬萬料表,若此之時,赦不及於囹圄,豈五十年臨御欽恤之意乎?況一人蒙放,百口聳欣,吳漢之言誠是。於今日,予何忍惜赦?且此亦昔年遺民,思之及此,予心倍焉。依近例,以頒赦陳賀擧行。又命書傳敎曰,旣若此,則慶科自在次第事,而慶不逾年。古人旣云,賀禮後講定,自多掣肘,以庭試擧行,而武科爲初試,先爲擇日事,分付。上曰,禮判進前。名漢進伏訖。名漢曰,今陳賀,使日官推擇,則來初八日,爲吉矣。上曰,陳賀頒赦日字,以初八日擧行。出榻敎名漢啓曰,初五日中宮殿,當有儀注磨鍊等節,而曾前有此後儀注時,列安徐之敎。今番則何以爲之乎?上曰,勿爲書入,可也。出擧條又啓曰,中宮殿誕辰賀,則以只進表裏定奪,而今番陳賀時,則何以爲之乎?上曰,只進表裏,可也。又啓冬至賀,當爲循例取稟,而其日動駕有命,何以爲之乎?上曰,安徐,可也。又啓曰,今番陳賀,旣有親臨之敎,王世孫坐堂受賀,當爲依例磨鍊矣。上曰,此則置之。出擧條禮判先退,藥房提調持湯劑,更爲入侍。上進御訖,諸臣以次退出。
庚寅十月三十日酉時,上御集慶堂。藥房入診入侍時,都提調金致仁,提調蔡濟恭,副提調李潭,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。水刺之節,何如?上曰,一樣矣。上進御湯劑訖。致仁曰,診候,宜矣。上曰,只入直診之。以楷入診訖奏曰,脈候左右三部調均,滑體一樣差勝矣。諸醫以次入診訖,所奏皆如首醫。提調先退,潭讀兵曹草記訖。致仁曰,武科一二所,若取三百,則非廣慶之意。且遐鄕武弁,千里裹足,必有冤屈之歎矣。上曰,然則依昨年例,可也。上曰,今番事,於予過分,而沖子喜甚,爲上告爲沖子而爲之矣。命書傳敎曰,曾有前例,今番亦有諭意者,頒赦文製下,以此用焉。上曰,提調入來乎?赦文,與都提調·副提調,同爲校正。上進御湯劑訖。命潭讀赦文訖。又命濟恭讀之。濟恭讀訖。上命書傳敎曰,今曉下敎,只參問安人類,依舊例,弦弓賜給,掌務官,亦依舊例,半熟馬賜給,皆單子啓下後擧行。政院·藝文館·春坊,奏時吏隷有前例者,亦爲單子啓下後,一體擧行。上曰,箋頭辭,中官誤下,注書出去持入,可也。賤臣承命出還奏曰,箋文頭辭,政院辨付儀曹,未及待令,傳命遲滯,故敢此還奏矣。上曰,注書純實矣。朝診持入,可也。命退出,諸臣以次退出。
庚寅十月三十日四更,上御集慶堂。禮房承旨入侍時,右承旨李在協,假注書趙貞相,記事官兪漢謹·吳鼎源,以次進伏訖。上命書傳敎曰,於今予志固定,中夜靜思,有事則告,人子道當然?頃者旣心奏,今番亦豈闕焉?卄三日之事,何敢自默?況旣不敢慽,亦何敢稽慰?旣思之後,若躬詣丹門,卽召禮房下敎,復欲心奏,其勢末由,亦何敢瀆也?今朔祭兼行告由,祭文製下,廟殿與社,一體今日受香,旣行告由,亦無下布,令儀曹擇日,只行頒敎,獻官一品,諸執事另擇。又命書傳敎曰,太室獻官錦城尉,永寧殿獻官永城尉,社稷獻官昌城尉,儲慶宮光恩副尉,毓祥宮興恩副尉,徽寧殿綾城尉,太室大祝鄭象仁·李養遂,永寧殿沈觀之·趙昌逵,社稷朴思崙,儲慶宮申益彬,毓祥宮金普淳,徽寧殿宋載經塡差。又命書傳敎曰,旣命告布,其無賞乎?今番參酌,內局都提調鞍具馬一匹面給,提調徐命膺·蔡濟恭,副提調具允鈺·李惟秀加資,內閣兼春秋注書·翰林陞六,已陞六者陞敍,差備待令泰輿·許礈·李以楷皆資窮,熟馬一匹面給,鄭允協·金季良·吳道炯·鄭允說·柳光翼·徐命緯竝加資,丁志泰加資屬耳,僉使除授,廚院待令掌務官,依例加給,三廳入直人,各半熟馬一匹,只參問安,各兒馬一匹,不參者勿論,掌務官一體兒馬一匹賜給,藥色書員二人,依例書題承傳,其餘書員以下待令人,令該曹,手布考例施賞。又命書傳敎曰,承傳色·中官,各半熟馬一匹,長番中官金完碩,其勤知矣。一體半熟馬,司謁·司鑰各兒馬一匹,別監以下,令該曹米布考例題給。又命書傳敎曰,今番直宿三都尉守禦使·騎曹參判,各廏馬一匹面給,皆令差備門內親受,自今日撤直。又命書傳敎曰,旣已告由,內局自今日輪直,差備待令,依前半分直宿本院,陽川縣監金季良,草芝僉使徐命緯,皆令回官。又命書傳敎曰,今賀時,諸道方物物饍,皆只封箋,以權停例擧行,率百官則依例。又命書傳敎曰,雖同前例入侍,注書·翰林,勤則同也,各半熟馬一匹賜給。上曰,禮房承旨,傳敎後五處奉審以來。出榻敎命退出,以次退出。
以上缺
庚寅十一月初一日巳時,上御集慶堂。藥房入診入侍時,都提調金致仁,提調蔡濟恭,副提調李潭,假注書趙貞相,記事官兪漢謹·吳鼎源,醫官方泰輿·許礈,李以楷,鄭允協,吳道炯,以次進伏訖。致仁曰,聖體,若何?上曰,一樣矣。寢睡·水刺之節,何如?上曰,一樣矣。命診候。泰輿入診訖,奏曰,脈候左右三部調均,滑體差勝矣。諸醫以次入診訖,所奏皆如首醫。提調先退。致仁曰,鄭興相待令矣。上曰,入診。興相入診訖,奏曰,脈候左右三部調均,滑體好矣。上曰,其貌好矣。上命讀箋文頭辭訖。上曰,提調之父,曾經何官乎?致仁曰,爲知事矣。上曰,予曾見之而未記其貌矣。卿等見之乎?潭曰,見之矣。命書禁牌傳敎。又命書中官施賞傳敎。濟恭持湯劑,更爲入侍。上進御訖,命退出,諸臣以次退出。
庚寅十一月初一日申時,上御集慶堂。藥房入診入侍時,都提調金致仁,提調蔡濟恭,副提調李潭,假注書趙貞相,記事官兪漢謹·吳鼎源,醫官方泰輿·許礈,李以楷,鄭允協·吳道炯,以次進伏訖。致仁曰,聖體,若何?上曰,一樣矣。水刺之節,何如?上曰,一樣矣。上進御湯劑訖,仍診候。以楷入診訖,奏曰,脈候左右三部調均,滑體中,脾脈有力矣。諸醫以次入診訖,所奏皆如首醫。上曰,提調先退,一貼更爲煎入。濟恭承命退出。上曰,判金吾誰也?致仁曰,趙雲逵矣。上命書判金吾許遞傳敎。濟恭持湯劑更爲入侍。上進御湯劑訖,命書開政傳敎。仍命退出,諸臣以次退出。
上在慶熙宮。停常參·經筵。
藥房都提調金致仁,提調具允鈺,右承旨李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。此時心,展拜追慕深,近賀禮,心憧憧,欲睡猶開睫,因報漏太遲一點,若更初則將何睡?能僅睡,睡則成,而氣亦一樣,待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳夕問安。答曰,知道。
以承傳色口傳下敎曰,都承旨代,李聖圭爲承旨,牌招察任。房順房。三院副提調例兼。
又下敎曰,判金吾更爲牌招。
又下敎曰,今日朝鮮臣子,豈敢待牌?柏府·薇垣,如有違牌者,刋去侍從案,永爲鄕民。
又下敎曰,翰注陞六事,下敎矣。以軍職陞六無窠而然乎知入,如有在鄕人,作窠,卽爲擬入。
又下敎曰,濟州橘進上狀聞,中官混下,其狀聞取來,幾運來否,詳見濟州民人,招來幾運同來,而渠等先來事問之後,令惠廳糧米,依例題給回送,入侍時以奏。
以備忘記,傳于李在協曰,噫,君臣父子一也。其父兄若予年,而若過今番,則其愈,爲子弟者,夙宵其若忽焉。此孝乎悌乎?今觀朝臣擧措,今予少愈,若少年快愈,是豈臣分?今夜撤宵憧憧,而其徵已驗矣。
以備忘記,傳于李在協曰,頃者擧措,豈其時也?予意豈此人爲此?今覽果此人,其時下敎亦略略,則此時此任,焉敢若此?事體萬萬寒心,給其章,特施不敍之典。
以備忘記,傳于李在協曰,趙自趙·金自金,撕捱雖過,宜有參酌。且此人,乙酉年禮房,今賀豈漏?況有親而在京,其意可尙,前承旨金應淳敍用,令該曹付軍職,趙筵中旣知。且此人,其惟辛亥,其時下敎,特爲安徐,亦爲付軍職。趙㻐其君之飭,蓋常時固執,而然今日,旣知編輯有功,其敎一體安徐,令該曹,一體付軍職,若此後,可謂毛將焉傅,其時諸儒臣,焉敢撕捱?以此申飭。
以備忘記,傳于李在協曰,觀今擧措,開政必也稽滯,三政官牌招開政,凡諸臣賀前違牌者,勿參賀班,備堂中,曾行公而不參者,皆令申飭同參,若是下敎之後不參者,今於賀班亦禁。
傳于李在協曰,內局入侍。
李性遂啓曰,大臣·備局堂上,依下敎來待矣。傳曰,引見。
假注書趙貞相陞六代,以金重燮爲假注書。
兵曹口傳政事,以金應淳·趙爲副司直,趙㻐爲副司果。以備邊司薦,張志恒爲統制使。
有政。吏批,判書朴相德,參判李潭,參議洪樂純進,左副承旨李性遂進。以李行源爲司諫,任希雨爲正言,朴鼎遠爲修撰,蔡緯夏爲左通禮,李潭爲同成均,鄭象仁爲兼弼善,金履素爲兼司書,申暐爲戶曹參判,金載人爲吏曹正郞,辛應三爲佐郞,黃榦爲司僕正,李時中爲安岳郡守,金履信爲順興府使,金思澤爲玄風縣監,李光培爲承文博士,吳鼎源爲待敎,兪漢謹·金悌行·趙貞相爲典籍。
兵批,判書李景祜進,參判鄭厚謙問安進,參議趙重明病,參知李正吾入直進,右副承旨魚錫定進。以尹得雨爲都摠管,尹泰淵爲副摠管,洪量海爲洗馬,金璜爲景福將,朴聖希爲昌慶將,朴春源爲南陽監牧官,申胤光·鄭彦祥爲副護軍,李溵·宋瑩中·具㢞·崔台衡爲副司直,金悌行·趙貞相·兪漢謹·李元祥爲副司果,尹承烈·鄭履煥·朴取源·安致宅·愼爾復·韓宗濟·姜潤·申思運·李奎徽·任珹·金埅·南鶴宗·奇彦觀·金瑞應·李澤遂·朴宗亮·金魯淳·朴相老·金樂洙·金載天·姜趾煥·李師曾·李恒祚·李一曾·洪應輔·高裕·金和中·朴奎壽·韓光協·李萬育·元啓英·鄭景瑞·崔·趙鼎耉·李仁默·徐秉德·池應龍·安正仁·鄭澤·李益普·尹錫周·李碩九·金光緯·崔益男·金載祿·金履禧·閔鍾烈·朴相岳·李命勳·南柱老·柳匡國·李宗榮·金鈍·任希曾·安聖彬·洪相簡·李商岳·金基大·李昌任·林德躋·鄭槃·金㙔·趙鎭衡·李世孝·李東顯·金復休·趙榮弼·尹正烈·李奎緯·金容·李·洪彬·丁範祖·李惠祚·崔載興·金載人·尹光禮·洪樂任·鄭彦郁·洪樂恒·南胄寬·李伋·辛應三·朴思亨·辛命喆·權恢·趙錫穆·呂善應·柳知養·任希簡·權禛·金敍九爲副司果。
傳于李在協曰,內局入侍。
李在協,以弘文館言啓曰,今日新政,除授玉堂,待下批,仍卽牌招察任,何如?傳曰,允。
以禮曹言啓曰,今此冬至陳賀兩都及七道所封箋文,依傳敎,先爲內入,而平安道則姑未及入來,隨所到捧入之意,敢啓。傳曰,知道。
李性遂,以兵曹言啓曰,僉知中樞府事李養善,昌德宮衛將韓聖揆,景福宮衛將金玹,俱以病難供職,呈狀乞遞,不可等待其差復,竝今姑改差,何如?傳曰,允。
尹東昇,以賑恤廳言啓曰,去十月二十五日,宣傳官領付鍾街,乞兒七口,依例饋飯矣。日氣稍解,依傳敎撤送之意,敢啓。傳曰,知道。
李性遂,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
都承旨金應淳上疏曰,伏以,惟天惟祖宗垂佑,聖候遄復,縟儀將擧,臣民慶忭,曷有其極?仍伏念臣目下情勢,豈敢唐突周行,而起居之班,未遑言私,黽勉奔走,粗伸忱誠,而向日玉署之箚,聯名僚臣,尙在刋削,則臣以一館之長,凡有咎責,宜無異同。臣何敢諉以倖逭,獨自晏然乎?輪直未撤,職忝藥院,此時違逋,決知其萬萬惶悚,而揆以廉隅,實無冒進之路。玆敢隨詣闕外,短章呼籲,伏乞聖明,俯垂諒察,亟許鐫斥。仍治臣瀆擾之罪,以靖私義,以嚴朝綱,千萬幸甚。臣無任屛營祈懇之至,謹昧死以聞。
庚寅十一月初二日巳時,上御集慶堂。藥房入診入侍時,都提調金致仁,提調具允鈺,右承旨李在協,假注書趙貞相,記事官兪漢謹·吳鼎源,醫官方泰輿·許礈·李以楷·鄭允協·吳道炯·鄭允說·柳光翼·徐命緯·丁志泰,以次進伏訖。致仁曰,聖體,若何?上曰,一樣矣。寢睡·水刺之節,何如?上曰,一樣矣。命診候。泰輿入診訖,奏曰,脈候左右三部調均,滑體差勝矣。上曰,身爲首醫,只以循例差勝爲奏,極爲無狀矣。命書處分傳敎。又命諸醫皆退。致仁曰,診候莫重,更命入診,宜矣。上曰,以下諸醫,更爲入診。諸醫以次入診訖,所奏皆如首醫。上曰,方泰輿處分傳敎勿施,副提調李聖圭追後入來。在協先退。提調持湯劑,更爲入侍。上進御訖,藥房先退。
庚寅十一月初二日巳時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行司直趙雲逵,戶曹判書金時默,司直徐命膺,右參贊鄭弘淳,兵曹判書李景祜,江華留守黃景源,行副司直具善復·李章吾·金孝大,淸川君金鍾正,禮曹參判鄭存謙,開城留守趙重晦,大司憲南泰著,校理朴師崙,左副承旨李性遂,假注書權偀,事變假注書李敏佐,記事官兪漢謹·吳鼎源,以次進伏訖。上進御湯劑。詳載上注日記上命書傳敎曰,曾已諭,今雖爲所重而爲此,決不爲苟且之政。以子弟言之,豈有請子弟而受拜之?父兄,其亦見焉。爲班而敍用付軍職,賀班纔畢,自闕門而卽鄕者多。噫,君臣雖曰主義,理則一也。萬古豈有此等子弟?非特此也。無端違牌,詐稱在外,瞞其君,苦其君,亦熟矣。今日政,勿論在鄕在京,未付軍職者,特皆付焉。今日以後,雖日百違牌,切勿敍用,使二十三日僅愈之君,勿墜國綱焉。翼謩曰,寢睡,若何?上曰,睡則善矣。翼謩曰,水刺,何如?上曰,未能善進矣。棗米飮,有何益乎?致仁曰,大補矣。翼謩曰,補中氣矣。五果象五臟,而棗味甘故補矣。致仁曰,動駕不遠而日氣甚寒,恐未知如何矣。上曰,腰甚艱澁,甚難起動,然豈可不爲乎?致仁曰,今番問安,異於前日,而動駕之期已近,甚悶矣。上曰,不能展拜,則賀禮亦當權停矣。致仁曰,然則賀日退行,好矣。上曰,一時兼行,寧爲愈矣。翼謩曰,今番則異於他時,臣民顒望,不可不親臨矣。尙喆曰,數日調攝,初六日行禮後,仍又親臨受賀,則此是莫大之慶也。上曰,今則尤不可親行矣。尙喆曰,退定日字則好矣。翼謩曰,退定,實爲好矣。致仁曰,聖體氣候自量而下敎伏望矣。上曰,自量則難,故然矣。致仁曰,一朔禁笞而犯夜,則係是軍門事,何以爲之乎?上曰,捉之而稟之,待下敎擧行。翼謩曰,八道同慶,而至於師律,則任之軍門,何如?上曰,其中自有輕重矣。上曰,金應淳陳疏,予以爲非矣。致仁曰,非此事也。其時一人被罪事,陳疏云矣。上曰,然乎?趙㻐則非此事也,固執則難矣。致仁曰,趙㻐則曖昧,趙亦本在江上,故至待漏廳,方着冠帶云矣。上曰,固執則同矣。致仁曰,其中最愈矣。翼謩曰,國事及凡於親知間,每事皆有誠矣。上曰,備堂誰某入來乎?致仁曰,入來者多矣。時默曰,限今朔內外,皮鞭用笞亦禁事下敎,而軍門犯夜人之治罪,何以爲之乎?卽今犯夜者,不過如乞人賣柴者之類,續續草記,亦甚煩屑矣。軍門亦有犯松人,逐日推治之事,此亦何以爲之乎?上曰,如乞人賣柴者之類及爲親不得已犯夜者則勿論,豪華夜遊之名在軍官之類,則勿爲棍笞,使卽汰去,松禁所犯人,亦一體安徐,可也。出擧條善復曰,捕廳犯夜者,依軍門定奪擧行,而所捕罪人之輕者,限今朔不施刑杖乎?上曰,依爲之。出擧條翼謩曰,日前有禁牌之下敎,閭里間無賴輩,憑藉犯屠者狼藉云,此不可不如法嚴禁矣。上曰,此則各別嚴禁。出擧條時默曰,稅船之晩時裝發守令,計朔決杖事,六月十九日有所下敎,而又有決杖安徐,緘辭推考之傳敎,何以擧行乎?上曰,以從後下敎擧行,則當計朔決杖乎?時默曰,然矣,而稅穀,若於七月初裝發,則固有晩時之罪,而近來船隻難得,以一船或有再運三運者,如此之處則七月裝發,勢有所不得不然者,以晩裝勘罪,似有弊端矣。上曰,七月則參酌,可也。出擧條翼謩曰,向來敗船邑守令,如非晩裝與濫載,則已皆蒙宥,而長興前府使李煜,尙在告身中云,似不免罪同而罰異矣。上曰,分揀,可也。出擧條名漢曰,各殿私忌素膳,前有書下者,故以此擧行矣。今番鰲興府院君小祥時素膳,依達城府院君忌日例擧行乎?上曰,依爲之。出擧條名漢曰,冬至物膳進上,動駕相値,何以爲之乎?上曰,初五日入之。名漢曰,箋文則明日入之乎?上曰,依爲之。上曰,藥房提調持湯劑,更爲入侍。詳載上注日記景祜曰,動駕時侍衛,不可不備,而副摠管鄭基安,病未供職,今姑改差,何如?上曰,許遞。出擧條泰著進伏。上曰,年幾何?泰著曰,六十二矣。泰著曰,臣自承往年嚴敎以後,分作臺閣之廢人,今於見職,豈有一分冒出之勢?而適當藥院竝直,百僚憂惶之時,他不暇顧,冒沒承膺,而第念人臣之立朝大節,不越乎分義廉防二者而已。臣之一出,爲參候班也。今日登對,爲覲耿光也。分義於是乎粗伸,其何敢夤緣事會,靦然蹲據,以自壞其廉防哉?請命遞斥臣職。上曰,其所辭,誠涉過矣。勿辭亦勿退待。泰著曰,請還寢東呂·址淳等還配之命,更令王府,嚴鞫得情。上曰,勿煩。泰著曰,請還寢定配罪人金柱泰減等之命。上曰,其勿復煩。泰著曰,請黑山島爲奴罪人五得,依律處斷。上曰,勿煩。泰著曰,請大靜爲奴罪人仲義,依律處斷。上曰,勿煩。已上竝出擧條上曰,爲承候入來者,宜矣。諸臣以次退出
庚寅十一月初二日申時,上御集慶堂。藥房入診入侍時,都提調金致仁,提調具允鈺,副提調李聖圭,假注書權偀,記事官金聖猷·吳鼎源,以次進伏訖。致仁曰,午間聖候,若何?上曰,一樣矣。上曰,招問濟州人乎?聖圭曰,問之則柑子不足,故薦新外,只二十箇封進云矣。上曰,狀啓持入。賤臣偀,趨出持入。上命書傳敎曰,聞其擧廳,其涉無倫,特汰軍職安擎國。上進御湯劑訖。致仁曰,診候,何如?上曰,首醫爲之。泰輿診察訖,奏曰,脈候度數調均,滑體一向差勝矣。上命讀濟州狀啓。上曰,柑子只初運乎?又有運來者乎?聖圭曰,只來初運云矣。致仁曰,廚院副提調有相避,其父方爲提調矣。上曰,如以李潭爲承旨也,每事如此矣。仍命書傳敎曰,若前前都承旨漠然未覺,今聞相臣所奏果然,都承旨只廚院副提調許遞,其代左承旨爲司饔院副提調。上曰,坐直承旨入侍。左副承旨李性遂進伏。上命書傳敎曰,古昔成湯,恩及飛鳥,予雖涼德,不若齊宣。今日聞左相所奏,因此乃覺,歲時禁牌,以至初春,其時已聞街道禁肉遍滿云。今一朔若然,二十四坐屠肆外,莫知幾十街道,爲小民而雖禁牌,其屠若是夥然,則噫,彼齊宣,一牛猶矜惻,況此乎?令五部嚴飭,而大抵私屠,勢家特甚,其中有儒名而爲此者,京兆隨現,過今朔後草記,家長禁錮,雖名在璿派者,同律施行,以禁狼屠之弊。諸臣以次退出。
上在慶熙宮。停常參·經筵。
藥房都提調金致仁,提調徐命膺,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。今日寢睡差勝,而氣則一樣,心則憧憧,涔涔度日,誠悶誠悶。待敎入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·中宮殿·惠嬪宮,藥房口傳夕問安,答曰,知道。
傳于李在協曰,內局入侍。
魚錫定啓曰,大司憲南泰著呈辭,執義李鎭恒,掌令權穎·成胤儉呈辭,持平李重海在外,吳鉉冑呈辭,今日以監察茶時之意,敢啓。傳曰,知道。
李在協,以禮曹言啓曰,今此冬至陳賀平安道所封箋文,今始入來,捧入之意,敢啓。傳曰,知道。
又以禮曹言啓曰,卽接獻陵參奉所報,則本陵冬至祭享時,兩官當爲備員參禮,而今有闕未差,卽速變通云。今有闕代,卽令該曹,口傳差出,以爲備員將事之地,何如?傳曰,允。
吏曹口傳政事,以李永培爲獻陵令。
傳于李在協曰,內局入侍。
李壽鳳,以兵曹言啓曰,新除授全羅右水使白東俊呈狀內,偶然落傷,脚部違骨,症形孔劇,時月之內,差復無期,勢難赴任,卽賜啓遞云。邊閫重任,不可一任虛縻,今姑改差,何如?傳曰,允。
李性遂,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
司諫李行源啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配。雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。罪人五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請爲奴罪人仲義,依律處斷。答曰,勿煩。
庚寅十一月初三日巳時,上御集慶堂。藥房入診入待時,都提調金致仁,提調具允鈺,副提調李聖圭,假注書權偀,記事官金聖猷·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,日氣一寒,聖體,若何?上曰,一樣矣。致仁曰,寢睡,何如?上曰,一樣矣。致仁曰,水刺,何如?上曰,未能善進矣。上進御湯劑訖。致仁曰,診候,何如?上曰,依爲之。泰輿診察訖奏曰,脈候度數調均,滑體一向差勝矣。礈以下諸醫所奏,一如泰輿言。上曰,冬享及冬至祭報府持入。賤臣偀,趨出持入。上命聖圭讀奏。上命書傳敎曰,殿大祝,以只通侍從人塡差,事體寒心,而頒赦在前,當該郞廳,只從重推考,不能檢飭該堂,亦爲推考,李代,以朴師崙塡差。上命讀諸道都試啓本訖。上曰,今番正卿,多得可用之人矣。具允鈺·李惟秀,年誰多乎?致仁曰,具允鈺多一年,今爲五十一矣。致仁曰,寒漸極,而動駕漸近,實爲悶然矣。上曰,初六若不伸禮,則予不當臨殿矣。允鈺先爲退出,俄而持湯劑,更爲入侍。上進御訖。致仁曰,夕湯劑當待下敎乎?上曰,依爲之。諸臣以次退出。
庚寅十一月初三日申時,上御集慶堂。藥房入診入侍時,都提調金致仁,提調具允鈺,副提調李聖圭,假注書權偀,記事官金聖猷·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,晩後聖候,若何?上曰,睡來矣。致仁曰,水刺,何如?上曰,一樣矣。上進御湯劑訖。致仁曰,診候,何如?上曰,依爲之。以楷診察訖,奏曰,脈候度數調均,滑體一向差勝矣。允協以下諸醫,一如以楷所奏。上曰,翰林召試,庭·謁聖新榜出後。爲之事定式乎?致仁曰,然矣。上提調出去持來。允鈺退出。上曰,馬帖代布,爲幾匹乎?致仁曰,半熟馬木二匹,布一匹,兒馬木一疋,布二疋矣。上曰,不如雇立價矣。上曰,使臣當至何處乎?致仁曰,今已一望,當至安州矣。上曰,承旨之父往時,亦爲隨往乎?聖圭曰,臣父不曾爲使臣。上曰,李益炡曾見北京矣。上曰,今月,常爲月蝕矣。今年則不爲乎?致仁曰,然矣。上曰,洪奉朝賀,幾乎入去矣。致仁曰,然矣。水土甚好云矣。上曰,辦供,與其守令,一體爲之乎?致仁曰,內行下去,則入內爲之矣。允鈺持湯劑,更爲入侍。上進御訖。上曰,內局廣大則彼闕勝矣,而開朗則此闕勝矣。致仁曰,穹崇則彼勝,而地高開朗則此勝矣。致仁曰,明日湯劑,依例爲之乎?上曰,然矣。諸臣以次退出。
上在慶熙宮。停常參·經筵。
藥房都提調金致仁,提調具允鈺,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢此問安,竝爲仰稟。答曰,知道。寢睡一向差勝,而此心憧憧,氣何暇諭?待敎入侍。
中宮殿·惠嬪宮,藥房口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
魚錫定啓曰,大司憲南泰著呈辭,執義李鎭恒,掌令權穎·成胤儉呈辭,持平李重海在外,吳鉉胄呈辭,今日以監察茶時之意,敢啓。傳曰,知道。
大殿·中宮殿·惠嬪宮,藥房口傳夕問安。答曰,知道。
李性遂,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以兵曹言啓曰,忠壯衛將邊鎭城,素抱關格之症,猝然添劇,勢難供職,呈狀乞遞,不可等待其差復,今姑改差,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
傳于李在協曰,獻陵令使之留待。
傳于李在協曰,內局入侍。
傳于李聖圭曰,狀聞旣到,一番次對,豈可闕焉?明日次對,今日爲之。
李壽鳳啓曰,大臣·備局堂上,依下敎來待矣。傳曰,引見,內局同爲入侍。
正言任希雨啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。罪人五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請爲奴罪人仲義,依律處斷。答曰,勿煩。
庚寅十一月初四日巳時,上御集慶堂。藥房入診入侍時,都提調金致仁,提調具允鈺,副提調李聖圭,假注書權偀,記事官金聖猷·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,日氣益寒,聖候,若何?上曰,一樣,而寢睡勝矣。致仁曰,寢睡以勝爲敎,水刺,何如?上曰,一樣矣。進御湯劑訖。致仁曰,診候,何如?上曰,依爲之。泰輿診察訖,奏曰,脈候左右三部度數調均,滑體與昨日一向差勝矣。礈以下諸醫,一如泰輿所奏。允鈺先退。上曰,內殿雖不進湯劑,粟米飮製進,可也。仍命曰,中宮殿,進御三錢重,栗米飮一貼煎入。出榻敎上曰,張志恒好爲之矣。致仁曰,尙未用於外任矣。今番好矣。上曰,統制使好乎?致仁曰,甚尊重,與監司抗禮,監司至統營,則威儀大不如矣。上命聖圭,讀濟州請穀狀啓訖。上曰,其後錄中結辭,何如二字,何如乎?前例然乎?致仁曰,前例似然,而當有爲白齊三字矣。允鈺持湯劑,更爲進伏。上進御訖。上命讀慶尙右兵使丹城軍器修補狀啓。上曰,頗多爲之矣。致仁曰,如虞候則兵使爲之,而以虞候狀啓,不必神奇,而以殘邑守令能爲之,奇特矣。上命書傳敎曰,今聞申大顯啓聞,李翼遂以小縣,其誠可尙,比諸虞候軍官,其功倍焉。令該曹,卽爲回啓施賞。上曰,知人其難矣。諸葛亮不識馬謖,用之而後,知之矣。濟牧分數過矣。致仁曰,過則過矣,而分數明矣,居家有行矣。上仍命書傳敎曰,嗚呼,豈予心?卽昔年撫恤之民,嗚呼,庚子以後,感其島民,豈特予?其時慈聖聞此,特召領來人於殿庭,賜米賜饌,予在居廬廳仰睹,而於丁丑,因山時,退壙土築,亦目覩,體昔年感島民之心,一倍于前,豈意本道荐歉?今年湖南,可謂登熟,而此島若此,豈島民之辜?卽予否德,靜攝之中,復何聞此?領相入侍,卽席當回奏,而當諭者先諭,推奴徵債,予則曰,本道可謂特甚,限明年禁焉。內需司奴婢貢,限明年停捧,馬不食穀,禮記所載,今年欲諭,而因晩後乃覺,貢馬已乘陸,故仍默。況式年其數太多者乎?明年貢馬,特令停封,頃者莫知於前牧使已知,豈特南益祥,流弊可知?御史以此,補用賬資,其數零星乎濫乎?以此代名帖,豈不可乎?五十張其請,極涉苟艱,以此觀之,抑有其買者,有南康故事,何不勸分,而請數十張名帖,以島民之忠實,豈不恤本州之民乎?此一節勿施,令牧使,依南康古事,其若有義,士民畢賑後狀聞,予當分等施賞,豈不愈於以帖買穀乎?以此分付。噫,南益祥,卽登科時,爲其祖勸用者,一邊爲民請穀,一邊涼臺馬鬣先送,此人於本牧狀聞精詳,爲民可尙,猶若此。予雖衰,其何再見欺乎?今牧使是誰之子?其用,若何而到任之後狀聞,予則曰,分數過矣。今此亦然,一島三州,旌義爲稍實,大靜爲之次,本州爲尤甚,而以面里彌縫,已涉不均,其他措語,爲一牧使,分數濫,文已濫,濟民何詳?此雖儀文,封箋何心,發巡何心?此無乃近於閔游之駭對一二,或先或後,何關遲速?予雖衰矣,其守則國體,況大典所載者乎?牧使安宗奎,濟民當前,初欲推考,領相提奏,特施不敍之典。且狀聞中,初則只請羅里鋪,大抵甘藿·涼臺,不送羅里鋪,何以無中生有?況初則泛請本鋪,於後錄,兼請沿海,卽予最悶者,卽沿海之民也。誠悶誠悶,今日將何以覆奏乎?宗奎旣已處分,今何默乎?今狀聞中,先以君德鋪張,豈予樂聞?此已濫也。此則雖不若此,予何夙宵忘予耽羅之民,而島民執手相告之說,非比頃年御史沈聖希之陳飢民圖,與採藿鰒圖,其時予作障,置諸座側,其相告者,稍實之民歟,尤甚之民乎?此亦濫也。末稍以渠自請,亦濫也,此予所謂再見欺者也。書傳敎訖,諸臣以次退出。
庚寅十一月初四日巳時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,刑曹判書沈鏽,戶曹判書金時默,吏曹判書朴相德,兵曹判書李景祜,江華留守黃景源,行司直具善復·李章吾·李溵,吏曹參判李潭,禮曹參判鄭存謙,執義李鎭恒,司諫李行源,校理朴師崙,同副承旨李壽鳳,編修官金聖猷,記事官吳鼎源,假注書金重燮,事變假注書李敏佐,以次進伏訖。致仁曰,夜間聖體,若何?上曰,一樣矣。致仁進啓曰,此濟州牧使安宗奎狀啓也。備陳島內被災之狀,仍以爲舊還,一倂停捧。新還各里家戶,區別緩急,分爲六等,自稍實至之次准捧,自尤甚至丐乞,折半·三分一·四分一,隨等遞減,還民中合沒之類,一倂蕩減,自明年正月,至麥前,不可不設賑,而排巡磨鍊,則賑資不足,折米爲七千八百八十石,以羅鋪所儲米及沿海某樣穀劃給,移轉價米未收捧八千八百七石零,限畢賑前,姑爲停退,補賑次空名帖五十丈成給,寺奴婢貢米各減一斗,大同米各減一升,推奴徵債,限明秋停止事,請令廟堂稟處矣。本州再經大賑,又有此請賑之狀,島陸俱困,誠可罔措。然民事此急,何可坐視?但其所請穀數,未免過多,以羅鋪所儲移轉米五千石,特爲劃給,而出來涼藿,如或未及作米,就沿邑某樣穀中,准此數,先爲入送,待涼藿作米,卽令還償,舊還停退,新還或准捧,或遞減,或蕩減事,己丑秋,當年春移轉價未收姑停事,竝依請施行,空名帖事,推奴徵債事,已有特敎處分,奴婢貢大同米,減斗升事,此則詳審其家計貧富,或減或否爲宜。以此分付,何如?上曰,依爲之。上曰,濟牧誰可爲之?致仁曰,已議之矣。上曰,尤爲靈驗者,分其結數與口數也。羅里鋪已爲輸來乎?致仁曰,只六百石輸送,而合計前後,則可爲八千石矣。上曰,此乃坐算而未及作米者也。致仁曰,此則似可推移矣。上曰,左右相亦知乎?曰,纔已聞知矣。上曰,極巧矣。旌義豈盡爲稍實,而本州豈盡爲尤甚乎?翼謩曰,百里不同風,或不無如此之理矣。尙喆曰,其中亦有山海之異矣。上曰,今將入送,然後可及矣。致仁曰,元數則可給五千石矣。上曰,依爲之。新還雖曰分等,而丐乞則將何以徵捧乎?翼謩曰,分等則似非丐乞者矣。上曰,合沒者無可奈何,但所報之數,似失於濫矣。致仁曰,荐飢之餘,殆同弩末而然矣。尙喆曰,近間似有商賈船往來者,輸送此便,似無妨矣。致仁曰,此則量宜爲之乎?上曰,依爲之。尙喆曰,如此狀啓,逐條領會,臣不勝欽仰慶忭之至。上曰,自知者明,雖欲爲國事,其於氣不能振何,至於今年則尤難矣。尙喆曰,其日亦失攝而然矣。三次俱是痰候也。凡於飮食之節,不御生冷,而進湯劑,進水刺,則何有向日之慮乎?翼謩曰,臣意則耽羅,自爲一國時,亦爲支撑,而今則專恃賑恤,而不務農作,故然矣。凡於禁令弛禁,以便民則似好矣。上曰,然矣。貢馬時,自牧喂之乎?致仁曰,候風時,似可喂之矣。壽鳳曰,其前,亦若干喂之矣。命書傳敎曰,俄者爲耽羅民,雖下敎,猶有遺漏者。頃者北關,亦已下敎,況彈丸海島乎?三名日方物,限明年停封,朔膳亦限明年減半封進事,分付。貢馬旣命停封,其喂養者,亦添賬資事,分付。貢馬雖停封,此亦爲島民私馬買賣者,亦令勿禁。沈鏽啓曰,日前傳敎中,有皮鞭笞杖,亦禁之命矣。至於京外日次刑訊,亦當限今朔停止乎?上曰,旣有擧條審愼者此也。限今朔勿爲擧行,其中可以審理者,另加消詳,一體以聞。又啓曰,重獄推覈時,或以笞杖,或以刑訊擧行矣。今朔日次旣停,則此亦一體姑置之乎?上曰,其若審理,宜先京司,於此勿拘日次赴座,消詳審理,可也。鏽曰,然則推覈時刑訊笞杖,依前爲之乎?上曰,依爲之。又啓曰,外邑同推,前月已行者,今月扙聞,有所未安,何以爲之乎?上曰,此則依例爲之事,分付。又啓曰,外方重獄稽留未決之弊,前後飭敎,不翅申明,而或不無累經年歲,尙未完決者,則其爲傷和,莫過於此。況今大霈當前,其於欽恤之政,尤宜軫念矣。若其可疑而難決者,卽速啓聞,以請裁處,如其不然而滯囚者,亦卽處決之意,嚴飭八道·兩都,何如?上曰,所奏誠是,另加申飭。又啓曰,擊錚罪人捧供時,旣有例刑之法,而今朔則除刑推,只捧供辭,何如?上曰,依爲之。竝出擧條執義李鎭恒啓曰,金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放。此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,勿煩。又啓曰,請黑山島爲奴罪人五得依律處斷。上曰,其勿復煩。又啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請大靜爲奴罪人仲義,依律處斷。上曰,勿煩。已上措辭竝見上上曰,李行源誰也?致仁曰,性源之四寸,顯輔之子也。院啓,以一日再啓,姑停。致仁曰,向日擧動傳敎嚴時刻,不爲書下矣。命持入,擧動傳敎。命書傳敎曰,相臣旣奏,再明日平明後來待,初嚴待下敎擧行,其餘循例入之,而皆單嚴,挾輦軍六十名,前後廂軍一百名,亦以內外營入直擧行,世孫雖同牌隨駕,挾軍宜有,而其時遺漏,二十名亦以內入直軍擧行,扈衛廳局將隨駕,皆置之。以今予之氣,嘗僅自內行禮,百官行禮安徐。上曰,承·史不入,則百官將何以行禮乎?承·史入侍,於予誠難,故然矣。李景祜進伏曰,纔已成入節目,而今聞傳敎,改付標以入,何如?上曰,依爲之。年幾何?曰,六十六矣。致仁曰,兵判與申晦,俱爲六十六,而頗康健矣。諸臣以次退出。
庚寅十一月初四日申時,上御集慶堂。藥房入診入侍時,都提調金致仁,提調具允鈺,副提調李聖圭,假注書權偀,記事官金聖猷·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼·徐命緯·丁志泰,以次進伏訖。致仁曰,晩後聖候,若何?上曰,一樣矣。上進御湯劑。致仁曰,診候,何如?上曰,爲之。以楷診察訖奏曰,脈候左右三部度數調均,滑體一向差勝矣。允協以下諸醫,一如以楷所奏。上曰,坐直誰也?聖圭曰,右承旨李在協,同副承旨李壽鳳矣。允鈺先退,俄而持湯劑,更爲入侍。上進御訖。上曰,口味雖可謂如常,可也。致仁曰,口味差勝則好矣。致仁曰,明日依例爲之乎?上曰,然矣。諸臣以次退出。
上在慶熙宮。停常參·經筵。
藥房都提調金致仁,提調具允鈺,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任終宵憂慮,敢來問安,竝此仰稟。答曰,知道。昨年若昨暮年逢此日,追惟十一年丁丑,予心若何?今夜報漏,萬古大遲,其雖悶也,氣則一樣。待敎入侍,自今日,仍爲撤直。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂單子問安。答曰,罔極。
大殿,朝廷二品以上·六曹堂上·奉朝賀·大司憲口傳問安。答曰,知道。
中宮殿,朝廷二品以上·六曹堂上·奉朝賀·大司憲單子問安。答曰,罔極。
中宮殿·惠嬪宮,藥房口傳,朝廷問安。答曰,知道。
大殿·惠嬪宮,藥房口傳問安。答曰,知道。
中宮殿,藥房口傳問安。答曰,罔極。
魚錫定啓曰,大司憲南泰著,執義李鎭恒,掌令權穎·成胤儉呈辭,持平李重海在外,吳鉉胄呈辭,今日以監察茶時之意,敢啓。傳曰,知道。
傳于李在協曰,內局入侍。
以寶劍望筒,傳于李性遂曰,從下皆爲之。
傳于李性遂曰,副輦安徐。
李在協啓曰,明日冬至望闕禮,依例爲之之意,敢啓。傳曰,知道。
以備忘記,傳于李壽鳳曰,前中官車德中敍用。
兵曹口傳政事,以韓光會·閔百興爲副司直。
傳于李壽鳳曰,內局入侍。
魚錫定,以義禁府言啓曰,明日擧動時,王世孫考喧左右都事,無以推移,假都事二員,卽令該曹,依例差出,何如?傳曰,允。
李性遂,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂冬至口傳問安。答曰,知道。
大殿·中宮殿·惠嬪宮,藥房冬至口傳問安。答曰,知道。
傳于李性遂曰,挾輦軍兵毛具,承旨侍衛耳掩揮項。
大駕,詣毓祥宮入齋室後,大殿·世孫宮,政院·玉堂口傳問安。答曰,知道。
大駕,毓祥宮入齋室後,大殿·世孫宮,藥房口傳問安。答曰,知道。
以承傳色口傳下敎曰,奉來祝文紙,自此書之,自此傳香焉。
又下敎曰,爲餘慶坊將領早還,回駕時,餘慶坊當歷臨,先廂軍先爲闕門外作門,後廂軍隨來,只堂上侍衛隨入,侍臣與其餘,皆道上留駐,交龍旗與寶,仍爲入闕。
又下敎曰,餘慶坊老人六十以上,使之洞口待令。
大駕還宮後,大殿,玉堂口傳問安。答曰,知道。
大駕還宮後,大殿·世孫宮,藥房口傳問安。答曰,知道。
李性遂,以御營廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
庚寅十一月初六日辰時,上詣毓祥宮擧動入侍時,行都承旨李聖圭,左承旨尹東昇,右承旨李在協,左副承旨李性遂,右副承旨魚錫定,同副承旨李壽鳳,假注書權偀·金重燮,編修官金聖猷·吳鼎源,以次進伏於通陽門外。上具翼善冠·袞龍袍,乘轎至延和門外。藥房都提調金致仁進前曰,聖體,若何?寢睡·水刺之節,亦何如?上曰,一樣矣。時原任大臣竝進前曰,聖體,若何?上曰,今日則少愈矣。進湯劑,進蜜棗。藥房都提調,持湯劑入侍事。駕前下敎時原任大臣入侍事。駕前下敎入毓祥宮時,於門外轎上,命尹東昇,書崔領相贈貞敬夫人致祭祭文與傳敎。上曰,今者來拜,誠是千千萬萬料表。贈領相貞敬夫人遣內侍,今日致祭事,卽爲分付該曹。出傳敎門外下輦後,藥房三提調問候後,進湯劑。藥房提調持湯劑入侍。駕前下敎諸臣問安後小退。還宮時,於門外,藥房三提調,更爲問候進,進湯劑。歷臨餘慶坊,還至西學洞口,餘慶坊歷臨事。駕前下敎命招餘慶坊民六十以上於路上,各問姓名年紀後,各賜米,而七十以上三斗,六十以上二斗焉。至延和門外,都提問候曰,勞動旣多,聖體,若何?上曰,一樣矣。進湯劑。命李性遂入侍於淸商門外。書傳敎曰,今番此禮,誠千千萬萬料表。挾輦軍挾輿軍八十名,明日中日廳,元軍試放後,鳥銃三放試取,作一單子書入,挾輦將·挾輿將·衛將·從事官等,中日試射後,柳葉箭一巡試射,亦爲作一單子書入。命禮房承旨入侍,親書近八來瞻四字。命李在簡懸於風月軒內侍所指處。又命書景賢堂受賀傳敎曰,今日前時原任臨殿之請,意槪深故,勉强雖許,其於今日,頃者掩窓回駕時,士庶之心,庶可弛也。乙酉年受賀,亦於此堂,旣爲,況此乎?今日日氣,其雖料表,世間料表,亦豈再乎?前池塘若設補板,自可容,豈比寒殿?再明日,當受賀於景賢堂,此是內殿,儀仗以小駕儀仗,門外排立禁軍,亦以入直人,內庭侍衛,承旨先拜軒懸,依例鼓吹,輿輦安徐。又命宣傳官李汝忠,往率鍾路乞人,自惠廳設粥以送,而從自願。冬至豆粥,與某樣粥,着實饋飮,而宣布愛恤之意。諸臣以次退出,問安後竝退。
上在慶熙宮。停常參·經筵。
藥房都提調金致仁,提調具允鈺,副提調李聖圭啓曰,天和快復,法駕早戒,祗拜毓祥宮,歷臨餘慶坊,克伸孝思,侵昏還宮。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之後,氣候,何如?臣等不任區區憂慮,敢來問安,竝此仰稟。答曰,知道。今年行禮,誠是料表,日亦勝焉,氣隨勝。寢睡比近來便矣。世孫氣候一樣。待敎入侍。
中宮殿·惠嬪宮,藥房口傳問安。答曰,知道。
魚錫定啓曰,大司憲南泰著,執義李鎭恒,掌令權穎·成胤儉竝呈辭,持平李重海在外,吳鉉胄呈辭,今日以監察茶時之意,敢啓。傳曰,知道。
以承傳色口傳下敎曰,今番賀禮,儒臣·春坊宜備,政官牌招擧行。
李性遂,以都摠府言啓曰,今日入直內三廳武兼禁軍及軍兵等,本中日試射後,因傳敎挾輦將·挾輿將·衛將從事官,柳葉箭一巡試射,挾輦軍·挾輿軍八十名,鳥銃三放試取事,請出標信。傳曰,知道。
傳于李性遂曰,中日試射,若日晩,必有未盡才者,二貫革加立。
傳于李在協曰,儒臣持陟岵章,同爲入侍。
傳于李壽鳳曰,內局入侍。
傳于李在協曰,世孫明日當隨出,春·桂坊,待令於崇賢門外。
傳于李壽鳳曰,內局入侍。
有政。吏批,判書朴相德,參判李潭,參議洪樂純進,同副承旨李壽鳳進。以趙宗鉉爲應敎,沈頤之爲副應敎,李致中爲副校理,沈觀之爲輔德,金致讓爲敦寧都正,洪周萬爲禮曹正郞,梁世絢爲濟州牧使,尹若淵爲自如察訪,安聖彬爲咸平縣監,徐命膺爲知春秋,趙暾爲同春秋,黃最喜爲南陽府使。
吏批啓曰,濟州牧使今當差出,而本州以絶島劇邑,且當設賑,不可不擇差。同道閫帥及他道閫帥,守令竝擬,何如?傳曰,允。
兵批,判書李景祜病,參判鄭厚謙問安進,參議趙重明入直進,參知李正吾病,同副承旨李壽鳳進。以李國賢·白東俊爲護軍,洪准海爲副司直。
李壽鳳,以吏批言啓曰,丹城縣監李翼遂,以公廨修補之功加資事,兵曹覆啓判下矣。雖已資窮,未經准職,何以爲之,敢稟。傳曰,特爲加資。
李性遂,以兵曹言啓曰,御營廳哨官禁軍遞兒窠,今方有闕矣。依節目,禁軍別將與該營中軍,眼同試取,以其居首者塡差之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道,。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以義禁府言啓曰,平安監司狀啓,刑曹粘目內,車嶺前僉使李東胤·朴昌基·金麟壽,委曲前僉使崔命赫等,移本府處之事,允下矣。朴昌基·崔命赫,今方待令於本府,卽爲拿囚,李東胤下去京畿通津地,金麟壽下去水原地云。依例發遣府書吏拿來,何如?傳曰,允。
獻納郭鎭純疏曰,伏以,聖候靡寧,今已屢日,而尙未快臻康復,臣民之焦遑,方如何哉?仍竊伏念我聖上追慕之誠,民國之憂,彌篤於倦勤之日,宜其二氣調,而百休臻矣,而夫何相薄之聲?荐發於閉藏之月,減膳之令,又下於直宿之時,臣愚死罪,實不知致此之由也。雖然天之警告,若是諄複者,夫豈虛哉?嗚呼,高宗,商之賢王也,而猶有雊雉之異,先儒以爲賢君與天貫通,故災異之應常速,臣不敢知。或者我殿下辭令之急,而有欠於沈默勞動之過,而有妨於調將。故爗爗之警,輒告於命駕之時,殷殷之響,又聞於愼攝之中,則仁愛之天,所以提醒我殿下,保護我殿下者,亦可見其敏且速也。固知殿下所以修省而對越者,無所不用其極,而於此二者,益加勉焉。臣治疏將上之際,伏見堂箚之批,又伏見堂箚諸臣一竝遞差之敎,有不勝慙恧悚惶之至。臣溺職之罪,自在其中,伏乞亟下譴罷之典,以肅朝綱,以安微分。臣無任激切屛營祈懇之至,謹昧死以聞。答曰,省疏具悉。方在靜攝中,故欲答而未答,于今提醒然後,乃覺,此亦誠淺。今已陽復,可謂後時,而暮年猛省之心,何嘗少弛?其勉則切實,益宜自勉,爾勿辭而察職。
司直李萬恢疏曰,伏以,禮展陵園,聖孝冞彰,節過誕彌,邦休無疆,臣民之欽仰歡忭,曷有其極?仍念臣,猥以愚賤,偏蒙我聖上不世之恩,前後踐歷,罔非踰分,而至登卿班,愧懼深切,顧何敢復有他念哉?第臣目下悲苦之悰,憫迫之勢,雖欲按住而有不可得者。噫,臣雖至愚,亦知君父之至尊至嚴,不敢輒事冒瀆,而必得情願也。然雖不敢輒事冒瀆,而其仁愛之慈覆則亦臣子之所共慕賴耳。然則臣之所以號呼於君父者,非不嚴畏也,實仰慈覆之仁恩也。惟聖上哀之憐之,臣之偏母,年迫八耋,衰病轉深,寧日恒少,而以有臣兄,倚而爲命,今則臣兄不在矣。噫,婦人之性,偏於慈愛,而況在暮境,傷悼尤甚,或終日廢食,或竟夜無睡,氣血枯涸,精力澌綴,如臣之素乏誠孝者,吞聲飮泣,無說慰解。只有藥餌一節,尙可以扶接元氣,而臣家素貧寒,使老母,亦不給於菽水,則其他又何望乎?言之至此,重自傷歎。臣竊伏瞯我聖上,化洽敦倫,政先優老,凡廷臣之爲親求外者,未有不許,臣嘗欽仰,寸忱自激。況臣今日情事,非比他人,若不及此餘暉,少伸反哺之情,則誠恐遲徊之際,遂成無窮之恨。臣於此,安得不仰首一號,以冀錫類之恩哉?臣雖無狀,區區之誠,豈欲暫違京輦,而情私所迫,萬不獲已,玆敢援例陳懇,干冒崇聽。伏乞聖慈,天地父母,俯垂矜諒,特命銓部,畀以一邑,使臣將往病母,以遂調護之誠,則臣母餘年,皆聖主賜也。臣於晨昏之暇,殫竭駑鈍,撫摩凋瘵,此亦臣分寸自效之道也。臣無任涕泣哀懇,惶恐霣越之至,謹昧死以聞。答曰,省疏具悉。欲答未答,旣已多月,何拘階梯?所請,令該曹依施焉。
敦寧都正洪准海疏曰,伏以天佑宗祊,聖候遄臻康復,臣民歡忭,曷有其極?臣於月前,伏奉恩除,不勝感激,而第旣無敦寧,自歸應遞,至被置對,不敢趨肅,悚惶悶蹙,久猶靡定。惟以靜攝中瀆擾爲懼,因循虛帶,已至多日,法例所在,不可一向冒據,玆敢陳章仰籲。伏乞,聖慈,亟許鐫免,以存公格,以安私分,千萬幸甚。臣無任屛營祈懇之至,謹昧死以聞。踏啓字。
庚寅十一月初七日巳時,上御隆武堂,親臨試射入侍時,兵曹判書李景祜,守禦使金漢耆,兵曹參判鄭厚謙,校理朴師崙,修撰金基大,兵曹佐郞李鼎運,左副承旨具庠,假注書金重燮,編修官金聖猷·吳鼎源,以次進伏。上曰,宣傳官入侍。試官率射員入庭四拜。行首宣傳官,誰也?具庠曰,李廷壽也。射員中,有摠府堂上,何以爲之乎?上曰,依例射之也。急促通禮院試官,率射員行禮,承旨就坐。具庠曰,試官射員入庭者先拜乎?上曰,依爲之。訓鍊官員待令乎?曰,來待矣。上曰,宣傳官有可以爲正者乎?景祜曰,未經副正,故無可爲者矣。上曰,贈領者之家,無在京者乎?有可以內擬乎?景祜曰,崔東岳渭原已久,似可內擬矣。上曰,射員中,誰爲多年乎?具庠曰,訓將稍多矣。呂趾永,邊中進伏。上曰,年幾何?曰,三十九矣。上曰,身秀軀榦,頗似武夫矣。趙啓泰進伏。上曰,年幾何?曰,七十矣。上曰,欲觀其步,使之步去。上曰,能善步矣。劉興世射後進伏。上曰,居何洞?曰,壯洞矣。李仁康三中四分後進伏。命加資肅拜,仍爲呼唱。上曰,其將偪夜,訓將·禁御營中軍李敬懋·李轅·朴震陽·李禹鉉爲試官於中日廳,禁軍一百人,日傘差備,道路差備,試取以來,東西班進參人,一體試取。出傳敎試射畢後,仍爲頒賞,或給半熟馬帖,或給兒馬帖,或給弦弓,各隨矢數之多少焉。諸臣以次退出。
上在慶熙宮。停常參·經筵。
藥房都提調金致仁,提調具允鈺,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今者此禮,誠是萬萬料表。氣則一樣,待敎入侍。
中宮殿·惠嬪宮,藥房口傳問安。答曰,知道。
以備忘記,傳于李聖圭曰,昨見時憲書,乃覺明年若此,今年亦然,涼德卽祚年,與昔年相符,懷特萬億。此時受此禮,此忱,若何?一人兼三苦,追慕深,報漏長一也。强受賀,顧初心,一也。於此日,猶建功,一也。昔周處,猶爲縣,民能良,於今,臣爲其君,減一苦,若何?爲予言於內局,今日定三貼,可勝於三叩頭矣。
傳于李性遂曰,內局入侍。
敎中外大小臣僚耆老軍民閑良人等書。王若曰,嗚呼,藐予小子,涼才否德,承列朝艱大之業,撫左海億兆之民,臨御于今四十六載。嗚呼,己巳以前,備經艱難,加以氣衰,於國於民,旣無措一事,亦無施一惠,而嗚呼,其於壬午復政之後,心益苶,氣益衰,萬機解弛,百度叢脞,尋常自恧,若隕淵氷。嗚呼,觀其國事,問其政令,近歲以來,尤有甚焉。夙宵隕心,追慕二字,日夜支撑,建功三貼,此等心,此等氣,可謂難也,可謂難也。至於今歲,自知者深,自量者熟矣。比諸于前,莫知下幾層,雖於此際,追慕之心,日深而時倍,爲民之意,歲加而月甚,以予心,以予氣,一年十二朔,三百六十日,若是支過,其於料表,嗚呼,前朔,可謂極矣。內局之兩次直宿,是豈六氣之感歟?卽予心,卽予心,初則因追慕而慷慨亘中,以步輿詣舊邸,却膳三日,涔涔枕席,爲予沖子,駕轎掩窓,回來尋膳,若此而十日直宿,其豈異也?所由來者深,故其氣復作。自卄一日,至晦日,三提調復直,一朔兩次,卄日竝直,於予今初,自知自量,已諭,以予心,以予氣,何云賀,亦豈云赦?雖然,望前十日直宿,望祭祗迎建明門心奏,猶可爲也。念後十日,其於視無形,聽無聲之道,旣已貽戚,敢不仰慰,中夜興思,蹶然自謂曰,所重在焉,何拘儀節?報漏纔撤,特召禮房,先製祭文,次示予意,是豈樂爲?陟降俯照,嗚呼,旣若此之後,下慰臣僚軍民,亦豈已哉?旣布諭於中外,宜欽恤乎囹圄,初則欲只行於頒敎,而因相臣之所奏,遵昔年之舊例,其許頒赦。嗚呼,濟濟靑衿,非我以寧,武士,宜體盛德,凡於儀文,皆若昨年。嗚呼,昨年猶過,況再乎?恐張大之心,戒豊享之意,交切于中,此時敎文,何付文任?子曰,繪事後素。却儷文,諭心歸,予意深也,予意深也。今月朔祭,不拘常例,爰命直宿諸都尉,先告廟社,迺於今日,臨殿誕告,今日以前,其於徒年已載續典,令到日,先放後聞,雜犯以下,依例放未放修啓,旣有前例,何惜一資,在官者加一資?資窮者代加,時推人,居中居下蕩滌,亦依前規,兩銓歲抄,依例書入。於戱,近八旬而兩年再行赦典,其雖遵國典所載,荐疊之戒旣深,豫大之懼亦切,誕敷予意,咸須知悉。
以承傳色口傳下敎曰,今日受賀軍民,應知以樂,受此下敎,卽爲頒布。
傳于李壽鳳曰,內局入侍。
李壽鳳,以吏曹言啓曰,別歲抄書入事,命下矣。准期不敍,亦爲書入乎?敢稟。傳曰,一體書入。
有政。吏批,判書朴相德,參判李潭,參議洪樂純進,右副承旨魚錫定進。以李昌燮爲禮曹佐郞,宋載經爲奉常正,李述源爲監察,朴師崙爲東學敎授,李溵爲司譯提調,金應淳爲奉常提調。右承旨李在協今加嘉善,禮房承旨特爲加資事承傳,丹城縣監李翼遂今加通政,軍器公廨修補加資事承傳,昌城尉黃仁點今加成祿,原溪君今加興祿,以上百官加,親受事承傳。
兵批,判書李景祜進,參判鄭厚謙問安進,參議趙重明入直進,參知李正吾病,同副承旨李壽鳳進。以丁志泰爲僉知,李鉉重爲忠壯將,周命復爲景福將,韓宗赫爲昌德將,尹秉淵爲全羅右水使,禹弼昌爲南虞候,崔鳳昌爲忠淸水虞候,李寅珀爲小坡兒權管,洪和輔·田昌雨爲僉知,李鉉重爲副護軍。
傳于李壽鳳曰,開陽門仍留,蔡濟恭·李潭中家近者,使之入來。
李壽鳳啓曰,編次人蔡濟恭,依下敎來待矣。
魚錫定啓曰,明日次對,兩司當爲進參,除在外外,不爲行公人,竝待開門牌招,以爲推移入侍之地,何如?傳曰,允。
親臨陳賀罷後,大殿·世孫宮,政院·玉堂口傳問安。答曰,知道。
大殿·世孫宮,藥房口傳問安。答曰,知道。
魚錫定,以禁衛營言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
庚寅十一月初八日辰時,上御景賢堂。親臨陳賀入侍時,都承旨李聖圭,左承旨尹東昇,右承旨李在協,左副承旨李性遂,右副承旨魚錫定,同副承旨李壽鳳,假注書權偀·金重燮,記事官金聖猷·吳鼎源,以次入庭殿座後,承·史先四拜,上殿進伏。世孫先爲行禮擧樂,而假引儀李瑾進讀世孫箋文。上曰,誰也?聖圭曰,提調之壻,參判之弟也。世孫拜訖,出自東邊,二品以上,分東西以入。上曰,昨日餘者皆入乎?曰,然矣。上曰,押班監察,誰也?曰,金用謙也。上曰,南行亦爲之乎?曰,然矣。命金基大,讀箋文至三日等句。上曰,何其野俗也?讀訖,奉箋官擧牀以去。上曰,誰所製也?曰,世孫箋,趙明鼎所製也。百官箋,知製敎所製也。又命讀大學箋文訖。洪鳳漢進伏曰,今日是莫大之慶,金相福·金致仁進伏曰,日氣如此,尤不勝慶忭之至。上曰,七十七再次直宿,而今受此賀,誠是料表。鳳漢曰,早朝勞動之餘,聖候諸節,若何?上曰,一樣矣。左議政韓翼謩曰,此非但臣等之慶,實宗社無疆之慶。致仁曰,前後慶賀,非止一再,而豈有如今日乎?上曰,追慕昔年,一倍予心,宗班監·都尉·副尉竝爲入侍,親書此堂,今賀復何爲?追憶向時已六年一句詩,命尹東昇讀奏,仍命諸臣賡進,而作帖頒賜焉。諸臣以次退出。
庚寅十一月初八日二更三點,上御集慶堂。坐直承旨入侍,編次人同爲入侍時,右副承旨魚錫定,編次人蔡濟恭,假注書金重燮,編修官金聖猷,記事官吳鼎源進伏。上曰,咸院宅府夫人,初室全城府夫人,完陽府夫人,商山府夫人,而完陽府夫人,爲魚大妃府夫人乎?錫定曰,然矣。命書庚歲萬億追慕錄。命濟恭編次後,以次退出。
上在慶熙宮。停常參,只晝講。
藥房都提調金致仁,提調具允鈺,右承旨李性遂啓曰,邦祿無疆,賀儀誕擧,慶罕往牒,歡騰大庭,當寒勞動,向晏還內。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫行禮之餘,氣候,何如?臣等不任區區憂慮,敢來問安,竝此仰稟。答曰,知道。昨日受賀,今日講筵,是誰之賜?冞切追慕,寢睡·水刺一樣差勝,晝講得入世孫,氣候亦一樣矣。
中宮殿·惠嬪宮,藥房口傳問安。答曰,知道。
有政。吏批,判書朴相德病,參判李潭病,參議洪樂純進,同副承旨李壽鳳進。以李得宗爲大司憲,李徽之爲大司諫,金熤爲司諫,丁範祖·金復休爲持平,金容·李商建爲正言,李致中爲弼善,李春輔爲注書,贈左贊成黃梓贈領相,贈吏判黄瑞河贈左贊成,以上昌城尉黃仁點祖考,依法典追賜。
兵批,判書李景祜病,參判鄭厚謙病,參議趙重明入直進,參知李正吾病,右副承旨徐浩修進。以韓宗赫爲同知,韓光國·林鵬翰·李慶會·李養善·閔惠洙·具敍五·李文奕·尹勉矩·沈錡·金養中·李再馨·朴性善·趙國鎭·閔源·金就行·李道燮·韓光濟·崔錫佐爲副護軍,李聖圭·魚錫定爲副司直,金夏材爲副司果。
吏批啓曰,判書朴相德,參判李潭竝牌招不進,小臣獨政未安,何以爲之?敢稟。傳曰,只出緊任。
以承傳色口傳下敎曰,門閉體重,今日門閉太晩,當該承旨遞差,其代申景濬爲承旨,牌招入直。房順房。
具庠啓曰,大臣·備局堂上,依下敎來待矣。傳曰,引見,晝講同爲入侍。
傳于申景濬曰,內局入侍。
左議政韓翼謩,京畿廣州地父母墳,掃墳呈辭。傳曰,給由馬澆奠床備給。
具庠,以兵曹言啓曰,五衛將柳拭,忠翊將金廷遇,素患痰癖之症,當寒添劇,勢難供職,俱以呈狀乞遞,竝今姑改差,何如?傳曰,允。
傳于尹東昇曰,坐直承旨入侍。
尹東昇啓曰,新除授同副承旨申景濬,牌招入直事,命下,而家在城外,右副承旨徐浩修,卽爲牌招入直,何如?傳曰,允。
魚錫定,以內醫官員,以都提調意啓曰,議藥同參,前南陽監牧官鄭允弼,旣遞外任,依例還爲本院。御醫許,頃以內醫,番次苟簡,姑降入直矣。今則下番稍備,依例還陞,何如?傳曰,允。
李壽鳳,以禮曹言啓曰,文武科唱榜太遠,其令更擇付標事,啓下矣。唱榜日字,依判付,更爲推擇,付標以入之意,敢啓。傳曰,知道。
又以訓鍊都監言啓曰,依傳敎,挾輦·挾輿軍入格之類,依例施賞之意,敢啓。傳曰,知道。
忠淸監司狀啓,忠州可興居士人李齊元等渰死事。傳曰,令本道,恤典擧行。
全羅監司狀啓,南原雲峯柳浦只村居良人李興伊等渰死事。傳曰,令本道,恤典擧行。
具庠,以御營廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
都承旨李在協疏曰,伏以,日吉辰良,縟儀順成,臣民歡忭,曷有其極?臣於是時,跡忝近密,昵陪香案,獲覩盛擧,區區欣祝,有倍恒品。仍念臣,本以庸陋之姿,濫蒙拂拭之眷,前後踐歷,盡踰涯分,居常愧懼,若隕淵谷。廼於千萬夢想之外,忽伏奉晉秩之恩,臣聞命驚惶,五內失守,殆不知措躬之所也。夫國家之有官爵,乃所以待有勞而酬有德也。從前賀禮之循例奉行,未聞賞典之越格陞擢。近年以來,雖不無一二特恩者,而罔功濫資,曷嘗有如臣之比哉?況臣顓愚,百不猶人,而寵眷出常,超躐無漸。年纔强仕,驟躋宰列,在私門則抱履滿之憂,在公朝則招濫觴之譏,此不但有累於明主愛嚬笑之節,亦豈我殿下深惜臣家之意哉?上天至仁,無物不遂,若臣苦懇,亦宜憫覆,則不待臣辭之畢,而聖明亦或有俯燭者矣。徒怵義分之重,不思巽避之道,實非臣之所敢出也。矧玆一院之長,地望自別,尤非臣所可僥冒,玆敢不避瀆擾之誅,悉暴肝膈之懇。伏乞聖慈,天地父母,俯察臣言之非出外飾,亟命收還臣新授職秩,以重公器,以安私分,千萬幸甚。臣無任屛營祈懇之至,謹昧死以聞。答曰,省疏具悉。今者陞資,非爲卿也。況以卿祖之孫,今陞宰列,亦豈偶然?卿勿辭,速察職。
左承旨尹東昇疏曰,伏以,臣之目下所叨廚院兼帶,今於前知申遞去之後,理不容仍冒,乞卽減下,以存格例,不勝幸甚。臣無任屛營祈懇之至,謹昧死以聞。答曰,省疏具悉。旣有前例,其何過辭?爾勿辭,仍察職。
敦寧都正金致讓疏曰,伏以,天佑宗祊,聖候康復,日吉辰良,縟儀載擧,小大忭歡,曷有其極?仍念臣於見職,旣無敦寧,則在法當遞,而爲參賀班,暫雖肅命,仍因冒居,義不敢出,略控短章,援例仰陳。伏乞聖明,亟命鐫改,以存公格,以安私分,不勝幸甚。臣無任屛營祈懇之至,謹昧死以聞。踏啓字。
庚寅十一月初九日巳時,上御集慶堂。晝講,大臣·備局堂上引見入侍時,知經筵李溵,特進官趙榮進,參贊官具庠,侍讀官朴師崙,檢討官金基大,假注書金重燮,編修官金聖猷,記事官吳鼎源,領議政金致仁,左議政韓翼謩,右議政金尙喆,戶曹判書金時默,禮曹判書洪名漢,行副司直徐命膺,兵曹判書李景祜,江華留守黄景源,行副司直具善復·李章吾,淸川君金鍾正,獻納郭鎭純,掌令權穎,事變假注書李敏佐,以次進伏訖。上講小學,自子思子曰,至國有學訖。上曰,儒臣讀之。師崙讀至才過人。上曰,下番讀之。基大讀自凡生子擇於諸母與可者,至國有學訖。上曰,一次難於盡讀,故止之矣。復講,自孟子曰,人之有道也,至吾必謂之學矣訖。師崙讀自孟子曰,至亂民之刑。上曰,下番讀之。基大讀自王制曰,至吾必謂之學矣訖。上曰,陳文義。今日之講,實是千萬意外,行有餘力,則以學文聖意渾然。子夏之雖曰未學,吾必謂之學矣。未知爲抑揚,讀而聽之,未知其爲此。師崙曰,此是立敎之末,故朱子之所撰,乃是戒後學,用工於實地之意也。基大曰,天稟如此,則是誠不學而能者也。溵曰,儒臣之言,是也。師崙曰,男鞶革,女鞶絲者,是亦剛柔之義也。能剛能柔然後,可以做中和之工。基大曰,和之一字,大矣。心和氣和,則至於天地之和應矣,益加聖工於和字焉。上曰,禮云樂云云,玉帛云乎哉?鍾鼓云乎哉?和之義大矣。上曰,知經筵陳之。溵曰,昨行賀儀,今講立敎,周雖舊邦,其命維新,此政維新之一大機會,而維新之道,專在立敎矣。伏願加意焉。上曰,周自文王,至于成·康,聖神繼作,故邦命維新矣。榮進曰,儒臣所奏切實,尤加體念焉。上曰,所奏略而盡矣。庠曰,臣則別無所奏矣。致仁進前曰,聖體,若何?上曰,一樣矣。致仁曰,玉音比前通暢矣。翼謩曰,玉音高大而弘亮矣。上曰,追慕益切者,癸巳年,卽位四十年,備局草記批答,有曰勿推,更勿草記矣。予則三十二卽位,今至四十六年,若思此,則豈曰孝乎?致仁曰,此乃大舜之大孝,武王之達孝也。何以此自嫌乎?翼謩曰,此乃皇天祖宗默佑而然矣。豈以此爲嫌乎?尙喆曰,今番之事,勿以追慕爲嫌焉。上曰,以建功,至于四十六年,是亦不孝。且思庚子飮豆粥,已過七十七,豈曰子道?若思此於昨日,則當陳而不作矣。今日開講,欲以此爲了債矣。致仁曰,若以四貼爲難,則雖進三貼,勿爲間斷,是臣之望。當前前承旨李徽之,前應敎金熤,令該曹,皆令內擬,命膺持樂學軌範方響卷,而進伏。上命讀其注曰,今樂古樂,音雖不同,意則一也。惟在於時世之興衰治亂矣。理中建功湯,自今日三貼煎入事。出榻敎上曰,莫云賀儀已過。暮年內局,豈可曠職?都承旨批下,牌招察任。出傳敎上曰,承旨有闕代,前承旨徐浩修,牌招察任。房順房。出傳敎上曰,多臺有闕,政官牌招開政。出傳敎致仁啓曰,倭學訓上崔鳳齡,頃有自本院調用之特敎,而加資之外,無他調用之道。漢學訓上金弘哲,卽故首譯慶門之子,而昨年抄啓時,以數多,見漏矣。兩人卽可任使於前頭,一體加資施行,何如?上曰,好矣。依爲之。出擧條上曰,安鼎大·李漢膺·金好大竝放,金好大意謂遭故,今聞作故云,其渉矜惻。令該廳,恤典擧行。出傳敎上曰,吏兵批歲抄中,只點下者擧行,而其中等多者,從點數,一體擧行。出傳敎鎭純啓曰,臣以至愚極陋之姿,本不合於耳目之任,觸處鈍劣,動輒瘡疣,乃者草草一言,初不足以仰塵睿覧,而後時之罪,則與堂箚臺避之諸臣,固無異同,縮伏屢日,恭俟處分矣。及承聖批,不惟不罪而已。乃反嘉納而扶翼之,臣且惶且感,莫省攸措。適當玉候快復,百僚聳賀之日,區區廉義,有不暇顧,冒沒趨參於嵩呼之班,榮已極矣,忱亦伸矣,而臣罪自如矣。且其時諸臺,旣皆罪遞,則臣何可獨爲仍冒於臺次乎?請命遞斥臣職。上曰,往事勿說,聖人攸戒。旣參賀班,强以爲嫌,無乃太過?勿辭亦勿退待。又啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請爲奴罪人仲儀依律處斷。上曰,勿煩。已上措辭竝見上掌令權穎啓曰,臣於夏間罪謫之後,自分永枳於臺閣,今番新除之下,豈有冒膺之勢,而適當聖候欠安之時,未暇言私,章皇出肅,又値大庭稱賀之期,不敢引義,遲回至今矣。今則躬參嵩呼,粗伸歡忭之微誠,隨入賓對,獲聆平復之玉音,臣之區區志願,千萬滿足,而廉隅之放倒,則無復餘地,何敢仍因蹲據乎?請命遞斥臣職。上曰,頃者處分,不過飭勵,往事撕捱,其涉太過,勿辭亦勿退待。又啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜爲奴罪人仲儀依律處斷。上曰,勿煩。已上措辭竝見上又啓曰,今番賀禮,實是國家莫大之慶,小大臣子,孰不奔走恐後,而二品以上,尤爲自別。大司諫李基敬,以時任諫長,向來問安,與日昨陳賀,俱不來參,雖未知有何實故,而事體極爲未安。請大司諫李基敬罷職。上曰,此人此樣,予所取也。以今番觀之,噫,彼李基敬,豈無愛君之心而若此乎?此一節,予自咨稱,雖然,臺體則然,亦不可曠職,勉強依啓。已上竝出擧條鎭純啓曰,大司諫李基敬,憲臣旣已請罪而蒙允矣。三司一般,則儒臣之在外而不參賀班者,亦多有之。雖不知情勢之如何,而不可無責。請在外不參賀班儒臣,竝罷職。上曰,依啓。出擧條翼謩曰,今此下批於李基敬,榮光極矣。見其私書,則以諫職之見帶,不得上來云矣。上曰,爲人精矣。權穎啓曰,請還寢定配罪人金柱泰減等之命。上曰,下敎意在大霈當前,其何强爭?須勿復煩。已上措辭竝見上上曰,昨日臨殿,今日特命次對,身爲兩司,孰敢逡巡?設或有撕捱者,或入侍引嫌,勢固然矣,則政院不過分付而已。旣參賀班之人,有何請牌?其涉不察,該房承旨遞差,牌招其異常,則多臺違牌,其涉寒心,有此心何心?參賀班大司憲南泰著,亟施不敍之典,莫云赦令在前,此等慢蹇,正合吳漢之言也。其餘諸臺,先遞差,後禁推,過庭試後,勘律。出傳敎諸臣以次退出。
庚寅十一月初九日酉時,上御集慶堂。藥房入侍時,都提調金致仁,提調具允鈺,副提調李性遂,假注書金重燮,編修官金聖猷,記事官吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏。致仁曰,今日又爲酬應,聖體,若何?上曰,頗勞憊矣。水刺進御乎?上曰,食矣。進湯劑後,請診候。上曰,依。泰輿入診退奏曰,脈候左右三部度數調均,滑體一樣差勝矣。礈以下所奏略同。致仁曰,三貼不勝缺然。上曰,此亦足矣。上曰,四萬石分排乎?致仁曰,已區處矣。仍奏諸處分排數曰,以此發關分排矣。上曰,下直守令先爲入侍。南陽府使黄最彦進伏。上曰,出自近密,故不問七事,努力爲之。宣諭後,命退出。安岳郡守李時中進伏。上曰,曾已累爲之,努力爲之。命退出。順興府使金履信進伏。上曰,誰也?曰,古相臣昌集之曾孫也。問七事後,上曰,年幾何?曰,四十八矣。命宣諭後退出,咸平縣監安聖彬進伏。上曰,侍從故不問七事,以副望爲之乎?曰,然矣。上曰,予欲試之,努力爲之。宣諭後,命退出,玄風縣監金思澤進伏。上曰,汝父誰也?曰,金壽大也。問七事後,上曰,生家爲器大之三寸乎?曰,然矣。上曰,器大好在乎?曰,好在矣。宣諭後,命退出,命讀各道狀啓。
上在慶熙宮。停常參·經筵。
藥房都提調金致仁,提調具允鈺,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。寢睡一樣差勝,氣亦差勝。待敎入侍。
中宮殿·惠嬪宮,藥房口傳問安。答曰,知道。
中宮殿誕日,政院·玉堂單子問安。答曰,知道。
大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,朝廷二品以上·六曹堂上·奉朝賀·大司憲單子問安。答曰,知道。
徐浩修啓曰,大司憲李得宗未肅拜,執義李鎭恒,掌令權穎·成胤儉呈辭,持平金復休未肅拜,丁範祖在外,今日以監察茶時之意,敢啓。傳曰,知道。
傳于申景濬曰,內局入侍。
具庠,以都摠府言啓曰,今日入直內三廳武兼禁軍及軍兵等,當爲習射,而中宮殿誕日相値,不得爲之之意,敢啓。傳曰,知道。
傳于李性遂曰,內局入侍。
傳于申景濬曰,坐直承旨竝入侍。
以備忘記,傳于李性遂曰,此何等時?時原任大臣·九卿·柏府·薇垣·在京儒臣,皆令入侍。
以備忘記,傳于李性遂曰,召春坊,視章下敎,則爲春坊僚屬,其宜掩抑,而其保導二字彌縫,一何囫圇?輔德沈觀之,先解見任。
李性遂,以司諫院言啓曰,新除授正言趙英鎭,除拜已久,尙未署經,臺諫署經,備三員爲之者,自是古例,而大司諫李基敬在外,獻納郭鎭純疏批未下,只有司諫李行源,正言任希雨。在前如此之時,亦有二員開坐,啓請署經之規,今亦依此例開坐署經之意,敢啓。傳曰,知道。
又以侍講院言啓曰,本院說書李春輔入直矣。移拜注書,下番闕直,事甚未安,司書金普淳,卽爲牌招入直之地,何如?傳曰,允。
申景濬,以侍講院言啓曰,本院司書金普淳牌不進,兼司書·說書·兼說書俱未差,下番闕直,事甚未安。兼輔德沈頤之,新除授弼善李致中,兼弼善鄭象仁,文學申益彬,竝卽牌招,以爲推移姑降入直之地,何如?傳曰,允。
李在協,以吏曹言啓曰,濬源殿令金守咸呈狀內,身病甚重,勢難察任云。依例改差,何如?傳曰,允。
李性遂,以禮曹言啓曰,觀此江原監司狀聞,則本道監試初試,初試郭宗漢,終場郭在漢等居住,俱以金城縣懸錄於秘封,而不入於本縣所報都目。故査問,則果非本縣居生之人,而冒赴的實。兩人,榜目中拔去事,具由狀聞矣。上項郭宗漢·郭在漢等,原榜目中拔去,付標以入之意,敢啓。傳曰,知道。
申景濬,以漢城府言啓曰,因傳敎,崔益男,大靜縣永爲庶民之意,敢啓。傳曰,知道。
徐浩修,以刑曹言啓曰,因傳敎,庶民崔益男,大靜縣定配,倍三道押付之意,敢啓。傳曰,知道。
具庠,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以摠戎廳言啓曰,水原·坡州別驍士,庚寅條都試,依定式今月十二日設行於本營之意,敢啓。傳曰,知道。
記事官金聖猷啓曰,臣敬奉聖諭,馳往傳諭于議政府領議政金致仁待命所,則以爲,臣遭罹危怖,心膽戰慄,歸身司敗,鈇鉞是俟。千萬意慮之外,史官深夜儼臨,傳宣聖旨,十行諄複,照燭無餘。仍有偕入聽諭之敎,釁穢賤臣,何以得此?擎讀未半,感涕無從,其疏論列,指意叵測,或顯或隱,罔非極罪。苟如其言,湛滅猶輕,人臣負此,尙可自立於覆載乎?恩諭雖勤,轉動無路,伏地隕越,惟願遄伏嚴誅云。臣旣承偕來之命,姑爲仍留之意,敢啓。傳曰,關係,若何?卿何若此?嚴處益男,今方待卿,卿須安心,勿爲胥命,卽爲入來事,更爲傳諭,期於偕來。
庚寅十一月初十日巳時,上御集慶堂。藥房入診入侍時,都提調金致仁,提調具允鈺,副提調李在協,記事官李春輔·金聖猷·吳鼎源,醫官方泰輿·許礈·李以楷·鄭允協·金季良·吳道炯·鄭允說·柳光翼,徐命緯·丁志泰,以次進伏訖。上曰,進前。致仁曰,夜間聖體調攝,若何?上曰,一樣矣。致仁曰,湯劑待令矣。上進湯劑。致仁曰,請診候。泰輿等診脈候。退伏曰,脈候左右三部調均,滑體一樣差勝矣。上曰,注書出去,守禦使入侍。出榻敎春輔出來,守禦使金漢耆招入進前。上曰,有何事入來耶?漢耆曰,今日乃是內殿誕日,以問候入來矣。漢耆曰,南漢餉穀曾爲十餘萬石矣。屢經歉歲,間多停捧,而又於癸未年,自惠廳·戶曹,以經費不足,筵稟多數貸來,故今則庫儲,僅爲七萬餘石。莫重軍餉之如是減縮,實非備陰雨之道。兩處所貸二萬二千石內,一萬二千石,則年前先以廉價送來,故尙未貿米充數。此則當以該曹該廳詳定之價,更爲準數計給,以爲及時貿入之地,而戶曹米償一萬石,亦令卽爲還報,則可以充其元數矣。且自前,爲添補軍餉,兩西小米二千五百石劃給本廳,與鎭撫營,間年輪回貿入矣。及庚午本廳之出鎭也。五百石則分送鎭撫營,二千石則全屬摠廳,以爲定式矣。己卯還鎭後,所當卽爲還推,而因循至今,當此餉穀大縮之時,尤不可仍置。自今年爲始,還屬本廳,依前添餉爲宜矣。事係軍務,不得不仰達,竝下詢大臣,處分,何如?上曰,摠廳其能順從出給乎?卿意,何如?致仁曰,兩西添餉米之間年輪給於南漢·江都,其來已久,而頃年移屬於摠廳者,蓋以本廳之出鎭故也。本廳旣已還鎭,則餉米亦爲還屬,宰臣所奏,事理誠然,亦必與摠使,已有相議也。上曰,所奏誠然,皆依爲之。出擧條上曰,今番受賀,寔是千千萬萬料表。況景賢堂殿座,五年内,初也。崇賢門內入侍,當入庭武將以下武士,今日隆武堂,當柳葉箭一巡試射,試官騎判·守禦使·兵曹參判·入直兩儒臣·騎郞爲之。只該房承旨入侍,時刻待下敎,只入正時。上曰,藥房提調,持湯劑入侍。出榻敎上進湯劑。上曰,退去。諸臣遂退出。
庚寅十一月初十日酉時,上御集慶堂。坐直承旨,儒臣入侍時,春坊官員,追後入侍時,同副承旨申景濬,校理朴師崙,修撰金基大,輔德沈觀之,兼輔德沈頤之,假注書金重燮,編修官金聖猷,記事官吳鼎源,以次進伏。上曰,儒臣,誰也?景濬曰,朴師崙·金基大也。命基大,讀益男之疏。景濬曰,益男以有入侍之命,故方待闕外,而時無職名,不敢入云矣。上曰,姑置之。讀至一二不逞。上曰,具庠之前有誰?基大曰,又有宋載經矣。上曰,此則非虛語也。至老母等句。上曰,有老母而如此乎?至孝於父,誠於父等句。上曰,此乃世孫之受辱處也。上節誠孝,照應於此矣,其意頗爲陰譎矣。如有忠義之心,爲沖子言之,曾任三司者,有何不可?雖不能請討,如有慷慨之心,痛言所懷,可也。師崙曰,此非今日臣子所可容喙者也。基大曰,臣意則與上番一般矣。觀之曰,殿下保導東宮,至矣盡矣,臣何敢言乎?上曰,是誠何言?頤之曰,渠旣廢枳,則何敢容喙而敢言不敢言之地,臣等之慷慨,難以測量矣。上曰,是矣。以頭辭觀之,具庠之恐或亂國者,可謂有先見之明。更命頤之讀奏。至臣亦二字。上曰,有深意矣。春坊方在輔導之任,可言者言之,可也。世孫之若不知者,果是誠孝,若問之,則必有怪談,不若屛諸四裔,不與同中國,可也。雖憎領相,豈忍爲此?義子,指誰也?此亦薄物細故,戊申以後,予懷難言,又見辱於此矣。命書傳敎曰,噫,今番受禮,誠千千萬萬料表。以予恒日之心,意謂必有造物,果三日之內,造物自現,聞其讀虛頭,鄙夫已綻,而搆捏領相,於本事,可謂薄物細故。嗚呼,問答中,已示予意,予之爲此,實爲宗國。沖子事,予之心,予雖涼德,沖子之心,卽學聖人之義。今日朝鮮臣子,何敢容喙於其間,而此非特搆領相也。意誠萬萬叵測,渠亦有秉彝之心,豈忍爲此?頃者具庠之章,予則曰無乃過也。今覽此章,深歎先見,金尙默之彈銓官,亦以爲過,今果驗焉。若無此時此任,渠何敢稱前吏郞,而爲此乎?噫,彼兩臣,若是先見,而予則不戒,羲經師卦之訓,莫知小人之在前,是誰之咎?其數句語,宜嚴問嚴處,而其若問也,此招亂也。宜體曾傳仁人放流之義,卽其事而嚴處,宵小之心,自消於宇宙之間,魑魅,只屛諸於遐裔,此亦體聖人不與同中國之義。崔益男大靜縣,永爲庶民定配,倍三道押付,今爲庶民,令該曹擧行。前任郞官之陳章,今若啓焉,其弊勝言,自政院,卽洗草。上曰,旣不擧名,亦已嚴處,可謂毛將焉傅者。具庠之章給之,牌招察任。出傳敎命書傳敎曰,今番差復,已是料表,昨日受禮,亦豈料哉?宜有造物,此心未弛,果有一宵小挾,憾逞志,其綻無餘,何足道哉?予心亘中者,處分旣諭,以卿體國之心,何芥意於薄物細故乎?其欲有面諭者,命召,令史官傳授,因命偕來,體小子此意,安心入來,聽我面諭,卽爲偕入事,遣入侍史官,傳授命召,傳諭此意,而因與偕來,玉堂上下番,春坊上下番入侍事。出榻敎右副承旨入侍事,宣傳官一員入侍事。出榻敎諸臣以次退出。
庚寅十一月初十日初更三點,上御集慶堂。藥房入診入侍時,藥房提調具允鈺,副提調李在協,記事官李春輔·金聖猷·吳鼎源,醫官方泰輿,以次進伏訖。允鈺曰,久御寒殿,不瑕有傷損之節乎?上曰,一樣矣。允鈺曰,湯劑待令矣。上曰,進之。上進湯劑。上曰,吏曹郞廳陳章乎?仍命李在協,讀崔益男疏。讀至中間。上曰,怪哉怪哉。又讀至趙宋金鄭四字。上曰,不測矣。又讀至末節。上曰,其何事也?頭甲,怪矣怪矣。上曰,具庠入於不逞之徒耶?在協曰,然矣。又命讀具庠疏。上曰,其止之。領相必如是,抑何意哉?祖依孫等說,極陰譎矣。上曰,注書出去,坐直承旨,儒臣入侍。出榻敎春輔出來,同副承旨申景濬,校理沈頤之,召入進前。上曰,藥房先退。諸臣遂退出。
上在慶熙宮。停常參·經筵。
藥房提調具允鈺,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。造物作俑,睡何便也?待備員入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,入侍承旨偕來,兼春秋使之入來。
李在協啓曰,左承旨尹東昇,右承旨李性遂,今日不爲仕進,卽爲牌招,何如?傳曰,允。
傳于尹東昇曰,內局入侍,儒臣持風泉章,竝來待人,盡爲入侍。
傳于尹東昇曰,時原任入侍時,儒臣同爲入侍。
趙啓曰,卽者議政府錄事來言,領議政金致仁,旣承勿待命之敎,不敢淹留城闉,自金吾門外,轉出城外,又納命召,何以爲之?敢稟。傳曰,命召更爲傳授。
以備忘記,傳于具庠曰,噫,計卽阼年,此心萬隕,豈意受賀三日之内,造物果來乎?噫,當此光景,豈意此日?今番受賀,千千萬萬料表,僅愈料表受賀,太康之戒,爲予准備,旣已太康。造物勢固,雖有造物,何心云此?隨詣題主,特命拜來,渠亦臣子,何心云此?噫,幾十年臨御,遭幾次光景,尙今若此,寔是冥然,幾十旋愈,其亦冥然。若是冥然,造物理固,爲海東臣子,何心提此,何心提此?聞此後,心何抑,心何耐?今日特召時原任·九卿諸臣,一欲諭意,豈云一宵小?關係倫紀,亦係隆替,於今一諭,焉可已乎?嗟今入侍諸臣,莫效二字漫漶焉。
以備忘記,傳于具庠曰,嗚呼,若計卽祚年歲,今予庚寅,卽昔庚子,旣覺之後,何心泛然?追慕萬億,藏樂則過矣。故今番庭試,命駕轎者,意蓋深也。相臣已奏,旣諭予意,人君擧措,豈可黯黮?將諭十二唱榜,擇日草記,亦何可默也?庭試詣舊闕時,特置副輦,而前後皷吹,唱榜時軒架,皆安徐,而今年內,只有五十日,雖晩,宜伸此忱,今年內,雖有用鼓吹之事,一體安徐事,令儀曹知悉。
以承傳色口傳下敎曰,備員入侍命下之後,直入提調·副提調,解見任,放恣突入,方泰輿刊名內局。
以司書金普淳,弼善李致中,兼弼善鄭象仁,文學申益彬,牌不進罷職傳旨下敎曰,此官,豈只爲賀班而差出者乎?竝只推,卽爲牌招,以此修省記入之。過今朔後,使之替直,若違牌,竝捧禁推傳旨,過今年後勘處,開陽門仍留,盡爲入來後,下鑰。
傳于尹東昇曰,內局入侍。
申景濬,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以禁衛營言啓曰,今十一月十二日子時量,南別營近處,旗麾祭設行時,放砲大吹打之意,敢啓。傳曰,知道。
尹東昇,以義禁府言啓曰,旣爲庶人大靜縣定配罪人崔益男,卽其地栫棘事,命下矣。崔益男自該曹,昨已發配,今以傳敎內辭意,具罪目,依例發遣府都事所到處執捉,仍令押付配所栫棘之意,敢啓。傳曰,知道。
記事官金聖猷啓曰,臣敬奉聖批,傳諭于議政府領議政金致仁待命所,則以爲,臣罪在罔赦,恩出曲貸,深夜附奏,略陳危悃,卽者批旨又下,至以期於偕來爲敎,是聖上尙以待大臣之禮,施之也,臣何敢當此?顧臣衅負深重,情踪窮蹙,旣無以仰承恩諭,又不敢淹留城闉,今方轉出城外,以俟方命之誅云。臣旣承偕來之命,仍爲隨往之意,敢啓。傳曰,此借卿而意在叵測,其雖嚴處,關係倫綱,故一欲諭,特召時原任·九卿諸臣,而所重在焉。卿何若此,此何擧措?況謂卿數仵,於意專在搆辱,豈特孟浪?正若毛將焉傅者。入侍當諭,豈爲卿?此關係國體,旣命承宣,卿體此意,安心卽爲入來之意,更爲傳諭,期於偕來。
申景濬啓曰,臣敬奉聖敎,馳往傳諭于西部西江無愁幕里議政府領議政金致仁所住處,則以爲,臣之出城,夫豈可已而不已哉?人則待之以刀鋸,臣若晏處於輦穀,是無忌憚之甚者,其於國體,又當如何?今此諸臣特召,雖以所重爲敎,臣旣以此被論,則尤何敢竝廁於其間?此則不待臣言,聖明亦俯燭。噫,人臣之橫罹危誣,從古何限,而未有若臣之今日所遭,得逭憲章,尙荷曲保,至使近密之臣,相守荒村之中,實非臣頃刻所敢安者,惟願亟命召還,竝治臣方命之罪焉。此時保護之任,尤非暫曠之地,爲先遞免臣所帶,俾召備員,千萬切望云矣。臣旣承偕來之命,姑爲仍留之意,敢啓。答曰,噫,自古人臣,被讒者何限,而豈有若卿者乎?其本專由逞憾,而問其本,則予心酸焉。此予所以凡諸搆捏,謂以第二件事者也。今已洞諭予意於卿,被捏者,其諭可乎?劫辱以下之說,雖欲搆辱於卿,此三尺童,所可知者,於渠自謂無倫,何足道哉?公廨等說,今聞右相箚本,於卿自可免矣。況以修葺,爲此名,此亦欲巧而反露也。且其欲搆捏,不關卿者,若是捏合,是誰欺乎?其餘義子等說,言之醜也,而已諭筵中,卿之持身,予所知也。此豈一毫襯着於卿乎?至於惠米事,亦諭筵中,此雖大貪權者,愛其身,而決不爲,何累於卿,何辱於卿?此予所謂毛將焉傅者也。噫,以頃者搆卿者,其復搆卿,言之無倫,一至於此哉?噫,卿是誰之子?先卿,今卿,四十年之間事予,俱登元輔,予之倚卿,卿之事予,可質神祗,雖欲搆捏,焉可得也?況初下筆者,豈今日臣子,所可萌於心而形諸筆者乎?言雖異也,亦一致隆。今日洞諭者,蓋此也。卿何以此形諸文,而感予心乎?今皆畢諭,卿須體小子爲國深思之意,悶今日牽掣於問候,安心卽爲入城,用副爲國用心之意。噫,予雖衰矣,豈爲一益男用心,而所謂用心者,爲宗國也。國之隆替,在此一擧,若不入城。頃者爲先卿,其欲臨焉,於今爲元輔,何不臨門敦召?若此之時,國體,若何?聞卿入城然後,食可若常,心可便矣。嗚呼,追思先卿幾十年事予之誠,亦惟頃者三次光景,才少愈而用心切,其於靜攝,便乎否乎?先卿雖知,想必慽然,卿何不諒乎此?卿何不諒乎此,其卽入來事,着實敦諭,期於偕入。噫,予今有三相,其雖暮年,心猶倚也。元輔若此,何心玉食?況昨日更欲入侍,因邪風所觸,蒼皇胥命,中夜興思,快然曷諭?須諒須諒,以便靜攝中心事,一體傳諭,期於偕來,期於偕來。
右議政金尙喆箚曰,伏以臣,晩始得見崔益男疏,上段所論斥,雖以上相爲言,職在三事,出入廊廟者,一而二·二而一也。臣方驚駭震懍,其何敢獨爲晏如,而至於諫院公廨之毁改,卽臣向年待罪度支時事也。堂堂戴貂之堂,鞠爲荒蕪之場,棟圮瓦敗,見者寒心。臣於伊時,不過仍舊修葺而已。此果干首相何事,而事由於己,罪歸於人,其爲不安,亦大矣。此際入侍有命,而以此情踪,無以承膺,惶恐惶恐。伏乞重降威譴,以安私心焉。臣卽引義,何暇及他,而顧今首相之地處遭遇,果何如?上所以倚毗於元輔之重,下所以報答於藎臣之義,以忠謹愷悌之心,任進退輕重之責,而惟彼愠憾之言,多是謬悖之目,豈意世道之險巇,一至於此哉?去就蒼黃,景像不佳,國事泮渙,憂虞多端,此時敦勉,何待臣言,而抱玆耿耿,仰冀聖明之益加留神焉。取進止。答曰,省箚具悉卿懇。噫,本事自知孟浪宵小,亦不過一處分,而今予召時原任·九卿·三司者,餘懷亘中,無一諭而然也。此際卿箚適到,而其初撕捱於領相,若毛將焉傅。況卿乎?雖過雖過,其中一事,聞卿箚而知焉。其雖捏合意深,其何捏合他事?旣知本事於首揆,已無可論,而以修葺若是,下語尤渉巧慘矣。附陳者,卿箚誠是,今予之意,非爲領相也,關係重焉。故不拘常格,今方敦勉矣。卿須體小子之意,安心勿辭,同入前席焉。仍傳曰,遣史官傳諭,仍與偕來。
左副承旨具庠疏曰,伏以臣,卽伏見崔益男到院三疏,不勝危怖之至也。噫,臣前一疏,出於世道之憂,履霜之慮,實是爲國家公正之憤,而早晩毒螫之來,固所自料,豈意今者,至以不逞之目,容易加之於人哉?駴機迫近,心骨戰栗,一刻在職,實非臣分之所敢出,玆庸忙投短章,徑出禁扃。伏乞聖上,俯賜諒察,亟加嚴誅,以肅朝綱,不勝幸甚。臣無任震懍祈懇之至,謹昧死以聞。
庚寅十一月十一日辰時,上御集慶堂。時原任大臣·九卿·柏府·薇垣,儒臣同爲入侍時,領府事金相福,左議政韓翼謩,判府事金陽澤,判府事李昌誼,吏曹判書朴相德,兵曹判書李景祜,刑曹判書沈鏽,禮曹判書洪名漢,戶曹判書金時默,左承旨尹東昇,校理朴師崙,修撰金基大,獻納郭鎭純,執義李鎭恒,掌令權穎·成胤儉,假注書金重燮,記注官金再郁,記事官吳鼎源,以次進伏訖。命儒臣,持風泉章先入。上講風泉章訖。上曰,上番讀匪風,下番讀下泉章讀訖。命東昇讀章下剝卦註。上曰,今當復卦之月故,誦風泉而致意焉。命讀右相箚,至一而二·二而一。上曰,過矣。一則已決矣。翼謩曰,以諫院事如是矣。上曰,益男則以爲毁撤,而此曰修改,於此可知益男之心矣。翼謩等進伏曰,聖體,若何,而寢睡·水刺之節,亦何如?上曰,一樣矣。昌誼曰,雖有妖怪,豈爲此而却湯乎?上曰,無可持來之提調矣。翼謩曰,臣等莫非提調矣。上曰,金容詣臺乎?曰,詣臺,而聞母病出去矣。上曰,五帝·三王尙矣。漢唐以下,豈有如我者乎?此非辱領相也。卿等不知乎?予於其時,冒雨而往,親書題主,謂之不能敎則可矣,實非不慈也。世孫一次行焉,予亦一次行焉,而欲行中浦,則過何處乎?過昌德而過何處?非予偕行,則雖十里外,世孫不能獨爲戎行矣。至於墓木已拱等句,尤爲叵測矣。此則非予之過,而勢則然矣。如此之心,欲諭於卿等,故使之請入矣。春坊固當請對,而其人柔善,昨日所奏,極無隅矣。予若善爲保導,則豈有壬午乎?予非不慈,而誠不敎矣。翼謩曰,俄者豈爲妖物用心爲敎,而復若是下敎乎?上曰,洪奉朝賀則嘗稱其爲人矣。相福曰,此爲鄭領府戚,而洪與鄭相親,故或望其爲人而撫摩之矣。今其如彼,兩皆何以料之乎?今則擧世棄之矣。具庠曾亦相知而棄之矣。上曰,何不擧左相乎?是亦怪矣。相福曰,左相則繼後事,此則似不容更議,而雖無姓名,其意則同矣。翼謩曰,臣亦自在其中,乞賜斥退焉。上曰,卿謂我用心於妖物,而卿亦出此言乎?然則原任,當繼起矣。翼謩曰,湯劑已過時,悠悠萬事,無過於湯劑。上曰,我則以修葺爲毁撤,劫婚則指謂時婚乎,前婚乎?洪奉朝賀爲領相,欲爲成事,豈曰劫乎?義子指誰也?翺翔于西麾云矣。相福曰,義子之說,臣等全然不知,若有所知,則屢詢之下,何敢不對乎?領相平日,極其端正,無此等之類矣。翼謩曰,領相之忠誠剴悌,豈有此等事乎?上曰,益男於領相,有何血怨乎?相福曰,久不錄用,故含憾而然矣。其時爲吏郞,領相亦爲提奏矣。翼謩曰,其時全不擧論於銓曹。故臣等亦不安,言及於銓官矣。上曰,觀其頭辭,誠小人,關係非常,亦係隆替矣。前有朴致隆,後有益男,則不知幾益男,在於何處?其將御國於何處?卿等之張目爲嚴列錄者,何也?益男則妖怪,而致隆則是何人?米則雖云大貪,衆目所示,豈忍爲此專意搆辱矣?昌誼曰,聖鑑照燭無餘,領相聞此,則必將感泣矣。上曰,予嘗困於三邪,一邵一極,而又此益男矣。昌誼曰,伏見備忘記,雖因追慕,而有此下敎,臣等則自不勝慶忭之至。東昇曰,雖無藏樂之敎,是亦藏樂也。陽澤曰,臣等以爲識喜之年,而有此下敎,誠不勝悶迫矣。上曰,旣諭之後,當守之矣。名漢曰,戊子之藏樂雖過,而今年則又不同矣。事件,與戊子,大不同矣。翼謩曰,藏樂亦非種種爲之者矣。上曰,然故不言藏樂矣。翼謩曰,此與藏樂何異?昌誼曰,輦輿事體重大,而豈如是苟且乎?請從禮官之言。上曰,予意已洞諭,諸大臣懇請內局許診,雖待備員,非所重以堂堂千乘之君,持建功而爲欛柄乎?提調·副提調·方泰輿下敎置之,其令持入。出傳敎上曰,違牌承旨許遞,前承旨趙除授,牌招入直。房順房。出傳敎鎭恒·穎·胤儉啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。又啓曰,請大靜爲奴罪人仲儀,依律處斷。上曰,勿煩。已上措辭見上又啓曰,定配罪人崔益男疏辭中,侵斥廊廟殿陛之臣故,大僚旣已引嫌,則臣等亦何敢晏然冒據於臺次?請命遞斥臣職。上曰,國之隆替,何察緦小功,勿辭亦勿退待。又啓曰,罪人崔益男之全疏,雖未得見,聞其大略,則潛蓄宿憾,公肆擠䧟,其藉重嫁禍之奸謀,萬萬叵測。天鑑孔昭,雖已嚴處,其在隄防之道,不可定配而止。請大靜定配庶民崔益男,卽其地栫棘。上曰,依啓。又啓曰,新除授持平丁範祖,時在江原道原州地,請斯速乘馹上來事,下諭。上曰,依啓。鎭純啓曰,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向㴠貸,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請爲奴罪人仲義依律處斷。上曰,勿煩。又啓曰,新除授行大司諫李徽之,時在忠淸道洪州牧任所,司諫金熤,時在咸鏡道鏡城判官任所,正言李商建,時在忠淸道洪州地,請竝斯速乘馹上來事,下諭。上曰,依啓。已上竝出擧條上曰,崔益男栫棘,旣允臺啓,何待元啓?啓下,卽爲擧行事,分付該府。出傳敎上曰,庶人之栫棘,都事亦爲押去乎?鏽曰,不書臣謹封,於栫棘故然矣。藥房提調具允鈺進伏曰,夜間聖體,若何,寢睡·水刺之節,何如?上曰,一樣矣。進湯劑。上曰,服此,久歷不美世界矣。師崙曰,今此藏樂之敎,實是過中,伏願反汗焉。上曰,雖云異於戊子,予則以爲重於戊子矣。鼎遠曰,旣知其過中,則上下相持,亦甚悶迫。師崙曰,追慕雖如此,而過於禮節,故敢此縷縷矣。上曰,第當靜而思之矣。上謂東昇曰,承旨不知益男乎?東昇曰,曾於待罪錦伯時,被斥而遞,故不知矣。命讀平安監司及使臣査對狀啓訖。右議政入侍事。出榻敎右議政金尙喆進伏曰,聖體調攝,若何?上曰,一樣矣。尙喆曰,人言罔測,自分罪戻,而聖敎懃懇,不敢違越。復入脩門,而惶悚無地矣。上曰,於卿可謂皮不存之毛。尙喆曰,惠廳亦有行下者,而洪奉朝賀作例以置者,而其外,雖欲用之,無可下手處,此則不知本事而然矣。上曰,義子知之乎?尙喆曰,不知矣。上曰,予以爲領相,必不爲此矣。尙喆曰,便是仇怨,而全不擇言,領相豈不迫隘乎?領相則每以爲一言不槪,豈可永枳?一亦提奏云矣。又曰,藏樂下敎,雖出於孝思之無窮,而實爲萬萬過中之擧,而尙不反汗,此非如此下敎者。樂者,國之大事,亦非種種可藏者,伏願反汗焉。上曰,旣知庚寅,爲古之庚子,則以予之心,豈容擧樂乎?尙喆曰,臣等雖愚迷,豈不仰體殿下之孝思,而至於永不擧樂於歲前,則誠萬萬悶迫矣。上曰,非謂藏樂,不設而已。數月不設,何傷之有?東昇曰,禮可以擧樂,而不設則是亦藏樂也。上曰,言不正,事不正,藏樂則已矣。豈有公然陳而不作之理乎?若逢戊戌,則何必藏樂,雖過於藏樂者,可以爲之矣。尙喆曰,帝堯,以帝嚳之子,壽過於帝嚳,何傷於帝堯之孝乎?上曰,太康故果有造物矣。尙喆曰,如此造物,何可用心乎?臣則情踪踧踖,今始敢入,此亦臣罪也。上曰,非欲搆領相,語及所重矣。予甚慚於具庠矣。初以爲過矣。今而後,始服其先見之明矣。諸臣以次退出。
庚寅十一月十一日午時,上御集慶堂。藥房入診入侍時,提調具允鈺,副提調李在協,記事官李春輔·金再郁·吳鼎源,醫官方泰輿·許礈·李以楷·鄭允協·金季良·吳道炯·徐命偉,以次進伏訖。允鈺曰,夜間聖體,若何?答曰,一樣矣。寢睡·水刺之節,亦何如?上曰,如前矣。允鈺曰,中宮殿進御五積散,今至三十貼,終無顯效。故問諸御醫,則日後繼進之劑,五飮湯爲好云矣。上曰,諸醫之意,何如?次次入對,可也。泰輿以下進伏曰,流痰飮,調胃氣,莫若此藥,限二十貼進御則似好矣。上命在協,書傳敎曰,諸醫之議純同,自今日五飮湯,劑進,可也。出傳敎上曰,持湯劑入侍。出榻敎允鈺持湯劑進前。上進湯劑。上曰,退去。諸臣遂退出。
庚寅十一月十一日申時,上御集慶堂。藥房入診入侍時,提調具允鈺,副提調李在協,記事官李春輔·金再郁·吳鼎源,醫官方泰輿,以次進伏訖。允鈺進伏曰,終日酬酢,聖體不瑕有傷損之節耶?上曰,一樣矣。允鈺曰,湯劑待令矣。上曰,進之。上進湯劑。上曰,諸臣退去,遂退出,
上在慶熙宮。停常參,只晝講。
藥房提調具允鈺,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。寢睡一樣差勝,氣亦一樣,下敎時入侍。
中宮殿·惠嬪宮,藥房口傳問安。答曰,知道。
趙啓曰,大司憲李得宗未肅拜,執義李鎭恒呈辭,掌令權穎·成胤儉呈辭,持平丁範祖在外,金復休未肅拜,今日以監察茶時之意,敢啓。傳曰,知道。
傳于具庠曰,今日晝講爲之。
傳于具庠曰,入侍單子先入之,待下敎,只入正時。
傳于具庠曰,內局入侍,戶判同爲入侍。
吏曹口傳政事,以李匡運爲德源府使。
以備忘記,傳于具庠曰,前月晦日,祗迎闕焉。心猶憧憧,再明祗迎然後,心可舒矣。儀注安徐,入直侍衛,只入正時,皆依前。
趙,以刑曹言啓曰,卽者南部居金壽億告狀內,其子麗重,七月初,因奸事,出往江上,被人轉投江中云。故其正犯,今方嚴覈,尙未期得,而壽億得一漂屍而掩沙者,謂以其子麗重屍身。雖未知其眞的與否,而旣聞之後,不可不檢驗。故使之依例檢驗,則初檢實因,懸以無憑檢驗,覆檢實因,懸以被溺致死矣。旣經潦暑,且過累朔,其所謂無憑檢驗,不是異事,而莫重實因,不可若是違錯,發遣本曹郞廳,依例三檢,以爲歸一究覈之地,何如?傳曰,允。
徐浩修,以御營廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人被捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
同副承旨申景濬啓曰,臣敬奉聖敎,馳往傳諭于西部西江無愁幕里議政府領議政金致仁所住處,則以爲,臣於前夜以後,三承恩諭,三上書啓,雖其神魂震懍,未能悉暴衷悃,或庶幾聽卑之天,曲垂矜諒,亟賜處分。卽又聖批踵下,不惟不罪,開釋慰藉,轉益隆摯,首尾五百七十有餘言,字字敷心,可泣豚魚,臣是何人,乃敢當此?以首叩地,自不覺淸涕之被面也。噫,其疏臚列,專出誣捏,而天日在上,照燭無餘,臣何敢復事覼縷?仰瀆崇聽。惟是臣之被誣於此人,凡前後四次,而每一誣臣,輒擧先故,加之以人理所不忍之危辱。臣於是,痛觸心骨,直欲溘然而不可得也。若其黨羽窩藏等語,指意叵測,便一急書,人臣負此,湛滅猶輕,尙可以聖恩之曲貸,而自立於覆載乎?聖諭中,援古擬今之敎,萬萬非臣所敢承聞,聖心雖急於督出,獨不念王言之失,國體之損乎?目今玉候纔復,保護之道,尤不容少緩,而特以賤臣之故,尙靳許診之命,臣罪至此,萬隕難贖。苟使臣,有一分變動之道,到此地頭,寧復他顧,而臣雖無似,職則大官,有死而已。誠不敢放倒四維,以辱殿下之朝廷也。衷情危迫,言不知裁,鈇鉞之降,伏地顒祝云矣。臣旣承偕來之命,姑爲仍留之意,敢啓。答曰,噫,昨者之批,罄悉予意,初則仍留門,待卿入城,夜深寥寥,門雖下鑰,待承宣之回啓,卿有固執矣。聞書啓,宵小之齮齕于卿者,前已三次云。以何心,若是齗齗?豈云幾次?雖百次,予何忍捨卿,卿何忍自阻?噫,幾十年元輔者,古豈有之?父子同席,亦豈古有?噫,未了於先卿者,暮年冀卿,而賀儀纔過,造物闖生,幾十日直宿之元輔,煎湯以待夕侍,將召之際,聞其蒼黃,予心愕然。此時卿心,若何?此後雖强飮建功,爲國事,悶卿切,何心內局?若謂本事,心轉掩抑,其餘搆捏者,曾已諭,千不近,萬不似,毛將焉傅之敎,可謂爲此日准備者。建功雖强飮,此不過持湯入侍者,卿入城之前,予何許其察脈?一日若此,困予一日,二日若此,困予二日,其雖十服建功,何益之有哉?卿須顧今日之國事,體小子之此意,安心卽日入城,此時何拘常例?亦有故事,特命宗伯,諭予此意,仍與偕來,須諒須諒事,令禮判,將此答,傳諭于領相,期於偕來,命召亦令史官傳授。
庚寅十一月十二日巳時,上御集慶堂。藥房入診入侍時,提調具允鈺,副提調李在協,記事官李春輔·金再郁·吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。允鈺曰,夜間氣候,何如?上曰,一樣矣。寢睡·水刺之節,亦何如?上曰,如前矣。請診察。上曰,入診,宜矣。泰輿診候後俯伏曰,脈候左右三部度數調均,滑體亦一向差勝矣。其餘諸醫所奏略同。允鈺曰,湯劑待令矣。上曰,進之。上進湯劑。上曰,退去。諸臣遂退出。
庚寅十一月十二日巳時,上御集慶堂。晝講入侍時,同知事金漢耆,特進官鄭厚謙,參替官趙,侍讀官朴師崙,檢討官金基大,假注書金重燮,記注官金再郁,記事官吳鼎源,以次進伏。上講大學,自子程子曰,至序次如左訖。上曰,儒臣讀之。師崙讀訖。上曰,陳文義。師崙曰,止於至善之止字,卽止而不去之謂也。至善卽衆理之極,無過不及之謂也。聖人無過不及,昨日鼓吹之停止,實是過中矣。旣知其過而尙不反汗,於此文意,深加體念焉。上曰,百尺竿頭,更進一步者,何也?師崙曰,進而不已之義也,亦非爲過也。上曰,安而後能慮,慮而後能得,非入於過而重光者乎?與再昨年有異,而昨日左相,亦以帝堯之壽,過於帝嚳爲對,中夜思之,追慕益切矣。基大曰,上番旣以止字仰對,而止於至善,無過不及者,誠爲體念處,而昨日下敎,臣等顒望其反汗矣。尙今靳許,誠不勝悶迫矣。漢耆曰,凡事,慮而後能得,儒臣之所奏,是矣。更加留念於慮字,則必有得當之慮矣。厚謙曰,儒臣經筵之對,伏願留神焉。曰,儒臣經筵之對誠好,伏望允從焉。漢耆曰,禮樂不可斯須去身,更加三思焉。師崙曰,此事之過不及,亦非深思而得者也。上曰,儒臣若値奉朝賀之年,則其心當如何?師崙曰,若是下敎,誠不勝感惶矣。基大曰,此非累次思之者,亟下反汗之敎,是臣等之望也。命書傳敎曰,今年軒架鼓吹一節,昨日時原任請,其猶靳允,末稍以更思下敎,夜而靜思,今予此年,可謂稀矣。依丙戌年受宴例,其許可乎?復思庚子六月後,此心復沮。今日講筵以至善文義,諸臣苦請,豈特此也?目下有興懷者,何則?己丑歲初展謁時,洞口作樂,養正齋前,召鼓吹前導,今月初六日,自乘輦處作樂,意皆有焉。噫,前月三次光景,曰以康復,是誰之賜?臨堂受賀,是誰之賜?一朔後,小·大學復講,是誰之賜?同慶科而庭試,是誰之賜?赦文旣云舊闕庭試,何異洞口?噫,今年,卽昔庚寅平復陳賀之年,其殿何殿?卽此殿也。以丙戌受宴之意,此殿唱榜時,依例軒架,亦憶昔繼述之道也。昨今諸臣之請,强許,分付該曹。諸臣以次退出,
庚寅十一月十二日申時,上御集慶堂。藥房入診入侍時,提調具允鈺,副提調李在協,記事官李春輔·金再郁·吳鼎源,醫官方泰輿·許礈·李以楷·鄭允協·吳道炯·柳光翼·丁志泰,以次進伏訖。允鈺進伏曰,聖候,何如?上曰,一樣矣。水刺進御乎?上曰,爲之矣。允鈺曰,湯劑待令矣。上曰,進之。上進湯劑,請診候。上曰,朝已診脈。諸醫皆退去。上曰,注書出去,戶判及德源府使入侍。春輔出來。出榻敎戶曹判書金時默,德源府使趙璞,召入進前。上曰,捧幾許而來耶?璞曰,今番年事,不甚怪異,故還上幾盡捧之矣。上曰,德源府使趙璞所奏,其涉駭然。此有驕氣,而然特施不敍之典,其代,今日內,口傳擇差,其令待朝謝恩,因此夫馬回官。出傳敎上曰,今番庭試初試規矩,依昨年例擧行事,分付該曹。出傳敎上曰,退去。諸臣遂退出,
上在慶熙宮。停常參·經筵。
李碩載啓曰,大司憲李得宗未肅拜,執義李鎭恒,掌令權穎·成胤儉呈辭,持乎丁範祖在外,金復休未肅拜,今日以監察茶時之意,敢啓。傳曰,知道。
藥房提調具允鈺,副提調李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。一樣,待下敎入侍。中宮殿·惠嬪宮,口傳問安。答曰,知道。
徐浩修,以都摠府言啓曰,今日入直内三廳武兼禁軍及軍兵等,中日習射,請出標信。傳曰,知道。
傳于具庠曰,今日晝講爲之,單子先入,待下敎,只入正時。
備忘記,其若追慕,宜先國初舊闕昌德·景福,兩闕洞口,七十·八十人,臨門宣米,其令待令。
又傳于曰,以時服擧行。
殿坐罷後,政院·玉堂·藥房口傳問安。答曰,知道。
徐浩修,以都摠府言啓曰,今日入直,軍兵等中日習射事,標信命下矣。延和門殿座相値,不得爲之之意,敢啓。傳曰,知道。
以承傳色口傳下敎曰,貢人入來者入來,不爲入來者,使其子弟來待,而趁午前待令。
傳于具庠曰,受由承旨許遞。
備忘記,李命植·李性源爲承旨,牌招察任。房順房。
徐浩修,以兵曹言啓曰,宣傳官李廷壽,猝得寒感,症形孔劇。五衛將白鳳麟,偶然落傷,脚部違骨,旬月之內,勢難供職,呈狀乞遞,竝今姑改差,何如?傳曰,允。
有政。吏批,判書朴相德,參判李潭,參議洪樂純,右承旨具庠進。以林鼎遠爲執義,任瑎·李澤徵爲掌令,宋鍈爲獻納,李昌任·金尙默爲副校理,宋載經爲副修撰,鄭象仁爲輔德,金相翊爲敦寧都正,徐命膺爲弘文提學,鄭夢弼爲監察,李顯靖爲注書,李徽中爲洪州牧使,鄭彦暹爲鏡城判官,李藎輔爲軍器僉正,趙得慶爲德源府使,承文正字單黃宅仁,學正二單任玉·安中權,學諭單安以權。
兵批,判書李景祜進,參判鄭存謙,參議趙重明病,參知李正吾入直,同副承旨趙進。具顯謙爲訓鍊都正,田光勳爲宣傳官,曺學臣爲五衛將,宋興錫爲忠翊將,李運昌爲訓鍊副正,尹守仁爲訓鍊判官,禹德遠爲三田渡別將,同知單朴聖希,僉知單李鉉重。
具庠啓曰,新除注書李顯靖,時在慶尙道安東地,斯速乘馹上來事,下諭。傳曰,允。
又啓曰,注書李顯靖在外代,假注書金重燮仍察,何如?傳曰,允。
傳于具庠曰,內局·儒臣,同爲入侍。
趙啓曰,明日次對,兩司當爲進參,除在外外,未肅拜人員,竝卽待開門牌招,以爲推移入侍之地,何如?傳曰,允。
趙,以戶曹言啓曰,各司貢物中,最久年條遺在二千石蕩減事,命下矣。戊寅·己卯遺在,依定奪,詳考文書,分排蕩減,實數,別單書入之意,敢啓。傳曰,知道。
又以兵曹言啓曰,禁軍來春夏等祿試射時,沒技人,別單中,懸注以入之意,敢啓。傳曰,知道。
又以摠戎廳言啓曰,水原·坡州別驍士都試居首者各一人,閑良則直赴殿試事,旣有定式矣。水原所報六兩騎蒭鞭棍入格者四十八人,坡州所報六兩騎蒭鞭棍入格者三十人等,柳葉箭·片箭試取計劃後,其中居首者各一人,別單書入,其餘入格之類,使各該邑,依例施賞之意,敢啓。傳曰,知道。
李碩載,以義禁府言啓曰,大靜縣永爲庶民栫棘罪人崔益男,栫棘之命亟寢,金吾郞卽爲回來,到配後,令大靜縣監,嚴加棘圍,勿通私札事,分付該牧使命下矣。依傳敎,押去都事所到處,卽爲回來事,發關知委,而罪人崔益男到配後,令大靜縣監嚴加棘圍,勿通私札事,亦爲分付該牧使之意,敢啓。傳曰,知道。
徐浩修,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
禮曹判書洪名漢書啓,臣敬奉聖諭,馳往傳諭于水鐵里領議政金致仁所住處,則以爲數日之內,史官承宣之臨宣恩論,凡幾遭矣。臣之抵死固拒,有甚於木石之頑者,非敢以恩禮之益重,而有可以轉身也,則今此宗伯偕來之命,尤是萬萬非常之擧,衷情震薄,求死不得。第於聖諭中,未了冀卿等敎,伏讀未半,不覺聲涙俱發也。噫,臣之忝先故,而負殿下多矣。每念至,惶愧無地,而聖上所以追念而覆庇者,則愈往而愈勤,至於如臣不肖,尙復勉之以先臣當日之事,區區感激之私,寧無殫竭之願,而其如無能爲後,事與心違,恩之未酬,罪目益積,何哉?以臣今日情踪,至今淹留於江上者,誠以寶算方隆,玉候新復,瞻依耿結,未敢爲長往之計,而乃聖明不少諒察,今以四維之外,責之臣,臣於是,又安得無天地之憾也?敦迫至此,變動無路。嶺海鈇鉞,實所甘心,惟願亟寢偕來之命,以尊國體,先遞內局之任,以重保護,仍降典章,治臣孤恩方命之罪焉。伏地隕泣,不知所達云矣。臣旣承偕來之命,姑爲仍留之意,敢啓。傳于趙曰,領議政命召,卽爲傳授。
禮曹判書洪名漢書啓,臣敬奉聖諭,傳諭于領議政金致仁處,則以爲臣情窮勢蹙,計無所出,方將收召驚魂,瀝血治疏,而又伏承聖批下者,縷縷幾百言,辭敎轉益非常,諭以關係之深,勉以深諒之意,至於末端下敎,萬萬震懍,萬萬迫隘。本罪之外,又添死罪,人臣承此,尙可頃刻自容於覆載乎?席藁戰泣,惟願遄死,待疏本繕寫,謹當冒上,以請處分,爲先亟收此敎,不至重傷國體,久駭聽聞,千萬至祝云,臣姑爲仍留之意,敢啓。答傳諭宗伯書啓曰,噫,予於頃者敦勉大臣,其幾次?昔年仰覩,亦若今,今者於卿若此者,非他也。國之隆替,在於此機,豈特爲卿?今講文王五止字,至一句僅讀,而心不能耐,侍講之臣,幾乎知之,何者敦勉,豈特爲卿?關係深焉。於本事,若不妥帖,卿雖登筵,予何顔對卿?此予所以必欲致卿者也。不然,古亦有一許伸廉隅者,亦豈不知而若此者,非爲卿也,非爲卿也。卿若因此解免,豈特今日?後人之觀今者,其將謂何?嗚呼,今日靜吾心者,不專在於予,雖不能施以一誣字之律,豈焉可以宵小叵測之譖,許解輔相乎?非爲卿也,非爲卿也。關係深矣,關係深矣。噫,拱抱二字,其欲不聞,時原任·九卿耳目,特召,意非奉命請討也。欲見倫彝之泯不泯,不顧本事,以栫棘,彌縫末減,五得·仲義,兩司俱爭,而至於益男,納言喑啞,而只謄傳,此等臺閣,將用朝鮮乎?若此之故,莫重王府郞陪行庶民,此乃無鞫問而尋追乎?此猶細故,國體之陵,莫若乎此。噫,觀今景象,衰君僅役,而內局無都提擧,倫理斁矣,而廷無元輔,須觀今日擧措,其國興乎,亡乎?卿若思此,毛將焉傅之醜辱,自不暇顧,卿若若是固執,粤昔丁酉代理時,有下令者,此其時大臣爲師,故無躬臨敦勉之意,師名雖未覺,以其時仰聞者,今諭卿,果若此,當命沖子敦召乎?卿玆事,不可若是覊縻者,深諒深諒事,更爲傳諭,期於偕來。噫,非莫重故,建功雖强飮,頃者差備待令者,莫知今日予駭浮沈,只飮建功而已。噫,予之心恙,卿知,日雖百服建功,何益之有哉?亦諒亦諒事,一體傳諭。
領議政金致仁疏曰,伏以臣犯世路不測之駭機,遭人理罔極之憯誣,震怖崩迫,求死不得,走伏金吾,鈇鉞不降,逬退荒郊,恩禮反加,是何臣罪之愈積而聖眷之愈隆也?噫,彼疏臚列,罔非人臣極罪,而若其籍重爲說,粧臣罪案者,專在於上款所陳,而關係莫大,處分方嚴,臣何敢提辨?重慽我聖心也。嗚呼,以臣不肖無狀,所以藉手而事殿下者,卽先臣未卒之志事,而祗緣臣久竊匪據,不早決退,愠憾潛積於白地,疑怒橫及於虛舟,前後危辱之來,輒提先故,遣辭絶悖,身名旣僇,忠孝都喪,拊躬傷痛,生亦何心?其他許多聲罪,無所不至,而或牽合不干之事,或杜撰無根之說,肆口醜詆,專事逞志,而天日在上,照燭無餘,不待臣言,歷擧洞諭,雖使自辨,何以加此?念臣狷隘之性,短於包容,率直之行,疎於周旋,居家罕親知之跡,在朝無朋儕之援,孑然孤立,信心自守,人或以此作題目傅笑,則彼所謂黨羽窩藏等語,直是郢書而燕說耳。鬼神在傍,公議在下,其誰欺乎?雖欲湛臣而戮臣,亦何患乎無辭,而必以此加之者,抑何故也?其心所在,吁亦怕矣。至於擠異已,坐累重之說,此是大權勢·大奸慝之事,臣未知異己者何人?累重者何狀?閃倏惝怳,臣誠莫測。嗚呼,人之論臣,若是之極,而乃殿下,拔臣於坑坎之中,施臣以非常之寵,史官承宣,敦召相繼,終又命宗伯之臣,期於偕來,恩數太濫,聽聞俱駭。況以臣釁累俟勘之蹤,尤何敢一刻承當?臣雖至愚,亦具秉彝,異渥至此,寧不知感,而所畏者廉防也,所嚴者國體也,有死而已。轉身無路,倘聖明少加諒察,鞶帶之遞,奚待終朝?此時保護之責,何等緊重,而任其虛縻,無所變通,久靳診察,益增臣罪。玆敢收召驚魂,涕泣哀籲。伏乞聖慈,特賜矜憐,亟寢偕來之命,先遞內局之任,竝降威譴,以正孤恩方命之罪,仍許斥退,以卒天地生成之澤,不勝千萬大願。治疏將上之際,伏見聖批下者,其所開釋而責勉之者,轉益懇摯,而其中一段下敎,萬萬非人臣所敢承聞者。五內震薄,一身窮隘,寧欲溘然而無知,積犯違傲,坐徼恩寵,竟致有今玆之敎,本罪之外,又添死罪,天地雖廣,將安歸乎?亟收此敎,開臣生路,則國體可免重傷,聽聞不至久駭,惟聖明,竝垂察焉。答曰,省疏具悉卿懇。噫,萬古所無之宵小,不顧國體,專事逞憾,夕欲召而卿蒼黃,命偕來而已去江郊。若是之際,今已四日,奚特戀卿?爲宗國而長吁,今覧卿章,若見卿焉。聞一行,若在前席,聞二行,若在前席,其雖若在,卿則在江郊,悵然深歎,曷可勝道?此猶漫說話,今者此擧,非爲卿也。寔爲宗國,許多搆捏,業已洞察,於卿,正若毛將焉傅,而今余之意,不在於此,卿之造朝與否,興亡判焉,何則?嗚呼,引兩依字,嗚呼,以拱抱二字,無限藏意,此不嚴正典法,海東倫彞,將此斁矣。因此免卿之相,今人皆先曰,此相不能勸導衰君·沖子,以此坐免,一種不逞之徒,聞此,其心,若何?且以此,傳之後世,余將何顔以拜?嗚呼,沖子之心,何堪何堪?此非若是曠日者,一勉諭而妥帖,魑魅之心,自消於一夕,海東倫彝,團圓於宇宙,雖當今之人,咸曰,觀今擧措,宵小莫逃於照魔,國綱凝然而不動,倫彝可樹於百世,雖不逞之徒,莫敢生意。此今日之大先務,不然,輔相黯淡於不能輔導之科,倫彝斁而國將亡,此豈細故,于今不許察脈,可謂緦·小功之察,觀此下敎,所重在何,雖百飮建功,時進八珍,何以益氣,亦何補哉?史官轉爲承宣,承宣轉爲宗伯,罪爲卿也,關係則深也。益男此擧,專由一氣字,渠雖無狀,不顧僅復衰君,而忍爲此,嗟卿以元輔,兼內局,旣知予氣,卽一心字,則豈忍爲此,豈忍爲此?嗚呼,先卿有知,謂卿過乎,否乎?在卿視無形,聽無聲之道,其若思此,豈可踰時,關係深焉。宜卽偕來事,更爲傳諭,期於偕來,噫,今日臺臣處分,承宣下敎之後,此心豈比昨日,雖欲交睫,二字在焉。吁嗟祖孫,相與飮涕,況元輔乎。況元輔乎,以此一體傳諭。
具庠啓曰,卽者待敎吳鼎源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
待敎吳鼎源疏曰,伏以惟天惟祖宗,默佑邦家,玉候康復,日吉辰良,縟禮誕擧,率土含生,蹈舞惟均。伏況臣猥叨通列,昵瞻盛儀,區區歡忭,有倍恒品。仍伏念臣母,十年員疾,源委深痼,每當寒節,寧日恒少,在臣情理,豈容離捨?而連値藥院竝直,中外憂遑之時,情私雖切,瀆撓是懼,黽勉供職,月已累矣。卽接家信,則臣母之病,近因日候之寒冷,將攝失宜,毒感越添,頭疼身熱,神精昏瞀,寢睡全失,食飮頓却,元氣本自凜綴,而別症轉益危苦,家僮踵至,促臣來視,臣累朔離側,日夕焦遑之餘,自聞此報,心魂飛越,此時煩瀆,萬萬惶恐,而熬煎之極,不容按住,玆敢短章控籲,徑出禁扃。伏乞天地父母,俯賜鑑諒,亟削臣職,以便救護。仍治臣擅離之罪,以肅朝網,千萬幸甚。答曰,省疏具悉,爾其勿辭護焉。
正言金容疏曰,伏以臣,七耋老母,宿病沈淹,今至三朔矣。顧臣情私,豈有離捨供職之望?而特召有命,不敢言私,章皇出肅,方在臺廳,卽接家信,則病母忽添關格之症,氣息奄奄,實有頃刻難支之勢。臣得聞此報,心神飛越,按住不得,忙陳短章,徑出禁扃。伏乞聖慈,諒臣之情,俾得急時將護。治臣之罪,以昭法紀焉。答曰,省疏具悉,爾其勿辭護焉。
庚寅,十一月十三日辰時,上御集慶堂。藥房入診晝講同爲入侍時,知事沈鏽,特進官尹東暹,參贊官徐浩修,侍講官沈頤之,檢討官林鼎遠,記事官李春輔,編修官金德元,記注官李有喆,提調具允鈺,副提調李在協,醫官方泰輿·許礈·李以楷·鄭允協·吳道炯·柳光翼·鄭允說·丁志泰,以次進伏訖。上讀大學,自傳文,止此謂知之至也。頤之·鼎遠,讀奏大學傳文篇訖。鏽曰,大學工夫,專在於知止二字。臣等所望於殿下者,亦在於知止二字矣。上曰,所奏誠是,當體念矣。東暹·浩修,略陳文義後,上曰,經筵先退,提調進前,上進湯劑。允鈺曰,夜間聖體調攝,若何?上曰,一樣矣。上曰,明日政官牌招開政。出傳敎上曰,海西帥臣,其令待朝辭朝。出傳敎提調先退,上曰,拱抱二字,語義叵測,而臺閣,以籍重嫁禍等說,僅僅塞責,只請栫棘,而不請鞫問,此等臺閣,將焉用哉?特施永刋仕版之典。出傳敎上曰,藥房提調持湯劑入侍。出榻敎允鈺持湯劑進前,上進湯劑。上曰,德源府使李匡運改差,以已署經者,口傳擇差。出榻敎上曰,方今下敎于領相,旣下敎之後,不可置之臺閣,再昨入侍臺臣,一倂施以永刋仕版之典。出傳敎上曰,再昨心,若何?而依啓,今已下敎若此,五得·仲義,命金吾郞栫棘乎?國體決不然,無據臺臣旣處分,栫棘之命亟寢,金吾郞卽爲回來,到配後,令大靜縣監,嚴加棘圍,勿通私札事,分付該牧使。出傳敎上曰,今年軒架鼓吹一節,昨日時·原任請,其猶靳允,末稍以更思下敎,夜而靜思,今予此年,可謂稀矣。依丙戌年受宴例,其許可乎?復思庚子六月後,此心復沮,今日講筵,以至善文義諸臣苦請,豈特此也,目下有興懷者,何則?己丑歲初展謁時,洞口作樂,養正齋前召鼓吹,前導,今月初六日自乘輦處作樂,意皆有焉。噫,前月三次光景,日以康復,是誰之賜,臨堂受賀,是誰之賜?一朔之後,小·大學復講,是誰之賜?慶科而庭試,是誰之賜,赦文旣云,舊闕庭試,何異洞口?噫,今年卽昔庚寅,平復陳賀之年,其殿何殿?卽此殿,以丙戌受宴之意,此殿唱榜時,依例軒架,亦憶昔繼述之道也。昨今諸臣之請强許,分付儀曹。出傳敎上曰,兩司無人,政官牌招,帳前開政。出傳敎上曰,夕講爲之。出榻敎上曰,今番陪箋差員,夕入侍,同爲入侍。出傳敎
同月同日申時,上御集慶堂。藥房入診,儒臣同爲入侍時,藥房提調具允鈺,副提調李在協,記事官李春輔,編修官金德元,記事官李有喆,醫官方泰輿,副應敎沈頤之,諸臣進伏訖。允鈺曰,臨門酬應,聖候,何如?上曰,一樣矣。允鈺曰,水刺進御乎?上曰,進之矣。允鈺曰,湯劑待令矣。上曰,進之,上進湯劑。上曰,崔益男上疏,誰捧乎?在協曰,申景濬捧納矣。上曰,以前銜陳疏,關係非輕矣。上曰,捧疏時,承旨在乎?在協曰,臣亦在院知之,而領相亦在藥院,知而出去矣。上曰,儒臣進前,頤之進伏。上曰,以郞官,任意陳疏,此路一開,將何爲哉?前有行之者乎?頤之曰,國家若有大事,雖草野之臣,亦陳疏矣。上曰,彼言是也。上曰,國之所以爲國,卽紀綱也,國體也。昔漢朱雲,一槐里令,而斥張禹,此漢唐,非法於我國,而我國亦有咸溪君,斥任士洪,此亦有一而無再者,大抵爲先辨誣者,亦有之,而此非朱雲,亦非咸溪君,而其本,卽逞憾也。職在臺職,其猶難也。今此益男,雖時任吏郞不敢,況前任,便一布衣,則渠雖放恣陳章,政院據理退却,國體當然。雖曰,初起語重大,予則曰,此不可尋常謂重大者乎,予則心雖酸而泛過。噫,拱抱二字,指意在何?于今耳目之官,視若尋常,泛以籍重二字結語。嗚呼,此非特籍重,關係,若何?今者必欲敦勉領相,而非爲相臣也,乃所以重君君臣臣也。泛看退却則已,不然,持章求對可也。何敢視若應拜不拜,質於其君而進退乎。其若泛看一銓郞之章,不禁直捧,已涉矇然,其若覺看,亦何敢若此?具庠被斥,雖不可言,在直承旨,矇然捧納,關係重矣。若此不已,雖一部官,含憾投章,亦捧納乎。其日具庠外,捧納承旨,特施不敍之典,以存國體,身爲一院之長,遍示而無一語,以今所奏聞之,旣知重大,何敢循例頷可,覽章承旨,不可無飭,亦解見任。出傳敎上曰,注書出去,坐直承旨,宣傳官入侍。出榻敎春輔出來,同副承旨趙,宣傳官李汝忠,召入進伏。上曰,明日次對爲之。出傳敎上曰,今者減價米中,掌苑署最甚,無他内帖之過濫,薛里之因循分付,貢人憑此濫報,其然也。噫,其君常饍,莫見果顆者多,而其所濫用,至於幾千,豈特內帖薛里,此輩憑公營私,予知久矣。日後若此,當該薛里該署官員重繩,以此嚴飭。上曰,今減未單子中,內資寺苽子醬·茄子醬·菁根醬,山參醬,旣無日用供單子,御饍莫見其狀,而若是減下,此正毛將焉傅者也。此後,其令特除貢案。出傳敎上曰,莫重公事淹置不奏,當該中官,越俸一等。出傳敎上曰,標信出給宣傳官,西小門留門,史官出送後閉之。上曰,同副承旨許遞,其代當下敎矣。出傳敎上曰,左副承旨持備考入侍事。出榻敎上曰,戶判入來。出榻敎上曰,退去,諸臣遂退出,
上在慶熙宮。停常參,只朝講·夕講。
中宗大王忌辰齋戒。
藥房提調具允鈺,左承旨李性源啓曰,昨日臨門酬應,移時還内,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,一樣,待敎持入。
中宮殿·惠嬪宮,藥房口傳問安。答曰,知道。
以承傳色口傳下敎曰,崇政殿庭,當祗迎,崇政殿晝講次對,禮房知悉。
又下敎曰,尹得雨爲都承旨,脾招察任,三院副提調例兼,房順房,初下敎安徐。
又下敎曰,依頃者晝講例,崇政殿殿座,繖扇侍衛置之。
傳于具庠曰,晝講,以朝講爲之。
金致讓啓曰,大臣·備局堂上,依下敎來待矣。
以備忘記,傳于具庠曰,金應淳爲承旨,三院副提調例兼,房順房。
傳于具庠曰,禮房承旨奉審以來。
傳于金致讓曰,承旨·春坊官員,待令於資政門外。
香祗迎罷後,大殿,政院·玉堂口傳問安。答曰,知道。
大殿,藥房口傳問安。答曰,知道。
傳于趙榮進曰,領議政命召,都承旨傳授,依初下敎,傳諭後偕來。
注書李春輔病代,以鄭顯道爲假注書。
趙榮進,以吏曹言啓曰,今此宗廟徽寧殿望祭及靖陵忌辰祭大祝,以侍從塡差,而時無職名人員,令該曹,口傳付軍職,何如?傳曰,允。
傳于金致讓曰,吏曹開政申飭,入侍時以奏。
有政。吏批,判書朴相德,參判李潭進,參議洪樂純牌不進,左副承旨金致讓進。
吏批啓曰,大司成今當差出,而擬望之人乏少,承旨竝擬,何如?傳曰,允。
又啓曰,本曹正郞金載人,成均典籍兪漢謹,俱以身病猝重,勢難察任云,竝依例改差,何如?傳曰,允。
以嚴璘爲大司諫,趙宗鉉爲司諫,金載祿爲獻納,金悌行爲正言,宋載經爲校理,趙㻐爲修撰,李秉鼎爲副修撰,鄭福煥爲說書,朴師崙爲兼文學,李萬育爲奉常寺正,李仁默爲軍資正,李宇喆爲相禮,李翼相爲直講,趙基顯爲禁府都事,金尙默爲兼中學敎授,沈頤之爲兼南學敎授,李徽之爲同義禁,金夏材爲典籍,金養心爲掌令,兪漢謹爲持平,洪撿爲執義,金鍾正爲副提學,李克生爲持平。
兵曹政事,以沈觀之·洪撿·李養遂爲副司果。
兵批,判書李景祜病,參判鄭厚謙病,參議趙重明病,參知李正吾入直,左副承旨金致讓進,以李廷壽·韓濟·李宜濟·林遇春·南舜喆·柳鎭琡·李爀·金漢燁·權衡弼·金熤爲副護軍,以尹得雨·兪彦民·李徽之·徐浩修·宋鍈爲副司直,李商建。
傳于李性源曰,承旨入侍。
以承傳色口傳下敎曰,輔德,只思殿座欲奏,而不能詳審之致,俄者下敎置之,牌招入直。
又下敎曰,入侍時,注書持傳諭紙入來。
金致讓,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
禮曹判書洪名漢啓曰,臣敬奉聖批,卽爲傳諭于領議政金致仁所住處,則以爲臣,六啓一疏,瀝盡肝血,臣情轉急,天聽愈邈,每一承批,惶隘無地。聖敎縷縷,諭以關係,臣雖愚迷,豈不仰認?而第臣累拒恩命,頑不知變者,不止於此。一款則許伸廉隅,俾得自靖,正合於古聖王禮使之訓,聖慮所及,無已過乎。至於相與飮涕之敎,奉讀以還,衷情掩抑,殆不知所以爲對。聖諭及此,宜不敢他顧,而議政一銜,爲臣大防,雖萬被誅戮,實不忍抗顔冒進,倘聖明少加諒察,則必有以處臣之道矣。伏地隕越,惟是泣祝云矣,敢啓。
兵批啓曰,五衛將金埴除授在外,過限未肅拜,依法典改差,何如?傳曰,允,
庚寅十一月十四日辰時,上御崇政殿。庭香祗迎入侍時,都承旨趙榮進,左承旨李性源,右承旨具庠,左副承旨徐浩修,右副承旨李命植,同副承旨趙,注書李春輔,假注書金重燮,編修官金德元,記注官李有喆,以次侍立。上具翼善冠,御黑圓領袍,鞠躬拜手,爲祗迎於殿庭後,仍御崇政殿殿座。領事韓翼謩,知經筵李溵,特進官具善復,侍讀官沈頤之,撿討官金基大,以次進伏。上講小學,自古者小學,至惟聖之謨訖。上曰,排立砲手退去,頤之讀訖。上曰,陳文義。頤之曰,朱子不得其位,故庶幾有補於風化之萬一云。而殿下居君師之位,任風化之責,使斯民,躋堯·舜之域,是臣等之望也。上曰,昔非不足,今豈有餘?非我言耄,惟聖之謨者,正若夫子之在坐,予雖不能,而所奏則是矣。基大曰,建學立師,以培其根,以達其支,是乃惟聖之謨,苟盡培根達支之敎,則奚特有補而已乎?翼謩曰,上下番已奏,而世遠人亡,經殘敎弛,異言喧豗,利欲紛拏。且曰,惟聖斯惻,建學立師,以培其根,以達其支,殿下居君師之位,培養陶甄,殆近五十年於玆矣。益加聖益聖之工,庶見風動之化焉。上曰,予甚愧於漢唐以下之君,朱子之時,尙如此,況於今日乎?翼謩曰,朱子之時,風俗如此矣。上曰,堯·舜之時,亦有百姓之不遜矣。溵曰,儒臣·領事所謂培根達支之說好矣。而庶幾有補於風化之萬一云者,可與培根達支,互相爲表裏矣。風而動之,敎而化之,專在於上,此等處,尤可玩味矣。上曰,所奏,得其大體矣。善復曰,臣武人,別無所奏矣。性源曰,上下番與領事,經筵,已爲陳達,更無所奏矣。翼謩曰,聖體,若何?上曰,一樣矣。中宮殿氣候,何如?上曰,一樣矣。王世孫氣候,何如?上曰,予尙如此,況世孫乎?翼謩曰,豈以此,致煩聖慮乎?張志恒所遣備邊郞奉審以來,而乃峨嵯山之甲卯方,非正向云矣。上曰,此則當從容爲之矣。翼謩曰,武所開場,臺臣無無故之人矣。上曰,初試在近,諫院在外人遞差,政官牌招開政。出傳敎上曰,尹得雨獻官代,趙榮進爲都承旨,房順房,三院副提調例兼,牌招察任。出傳敎藥房提調具允鈺進伏曰,聖體,若何,寢睡·水刺之節,何如?上曰,一樣矣,藥房提調持湯劑入侍。出榻敎進湯劑後,進砂糖屑,請診候。上曰,姑置之,領相狹矣。不勸祖孫,不拜墓。上曰,昨日欲爲入之,而吉日不可貽卿等之憂,故更爲引接,請診候。上曰,只兩廳首醫爲之。泰輿診候曰,脈候左右三部調均,而滑體亦好矣。鄭允協曰,脈候左右三部度數調均,而滑體頗好矣。上曰,今年三次平復,實是料表,必於惠民之政,可以軫念矣。今日次對,豈比尋常,第講實惠之道焉。致仁曰,舊逋之流來者,實是諸民之所共憂悶者,量宜減之,則庶可爲一國之均惠矣。上曰,當給幾何,而亦能爲實惠乎?備堂各陳便否焉。尙喆曰,舊還自是渠輩之宿債,今日爲民之惠,無過於此矣。諸備堂竝進曰,舊逋徵督,最切於民,朝家所以施惠者,無過於此矣。致仁曰,減給三萬石,則可以均惠矣。上曰,有司堂上誰入耶?致仁曰,李溵入來矣。上曰,有司堂上進前陳之。溵曰,三萬石分數磨鍊,則可以均惠,大臣所達好矣。上曰,三萬石均度八道穀物,以爲平均分排可也。致仁曰,頃者僚相提奏,元仁孫申告,以爲分等捧上之道矣。上曰,今則舊逋分等之數,停捧,何如?致仁曰,此是旣始之事,亦難中止矣。尙喆曰,以湖南言之,舊還爲三十萬石,亦不可盡數停捧矣。上曰,勿論新舊,俱是一拳中物,而摠而言,必是民物,若其觀望者,則雖一千萬石,亦有觀望者矣。致仁曰,然矣。上曰,減給四萬石,何如?致仁曰,似過矣,而爲惠則大矣。上曰,各以渠之所受,見存者,爲舊逋,雖昨年,亦爲舊逋乎?致仁曰,然矣。上曰,貢市人則將何以施惠?致仁曰,此非民債,乃是國物任掌之致,亦不可混同於舊逋矣。上曰,不無私意,多有豫授者,而然矣。時默曰,雖以掌苑署言之,豫下爲六七百石矣。上曰,豫受,非民之罪,乃豫授者之罪也。尙喆曰,最久條惠廳·戶曹,合爲幾石耶?致仁曰,頃者二千石,已爲劃給矣。上曰,更給三千石,何如?致仁曰,似過矣。尙喆曰,於都民,實爲大惠,而於戶曹,爲大狼狽矣。其中,亦有幸不幸,或有偏被其害者矣。景祜曰,無論彼此,以舊遺在多寡,分等然後,可爲均惠矣。上曰,具顯謙沈滯已久,而謂之徒善則可矣,而濁春秋之目,誠爲冤痛矣。致仁曰,少欠了了矣。上曰,今以綾城尉百官加,下批之例,欲加於顯謙,僉意,何如?致仁曰,是誰之子,而尙今沈滯,無不稱冤矣。諸備堂進前曰,俱以沈滯稱冤矣。李溵曰,係關恩典,雖不敢指的以奏,而稱屈已久,便成公議矣。命出傳敎曰,頃者下敎,非渠也,是誰之子,沈滯可惜,故今日下問,大官諸臣之議詢同,行副護軍具顯謙,特爲加資,書訖。上曰,僉議已同,勝於入望矣。又命書傳敎曰,噫,今番頒赦,誠千千萬萬料表,若無施惠,豈暮年同慶之意乎?今日次對,意蓋深矣。旣問大臣,八道·兩都舊逋,限四萬石蕩減,而精抄分排,俾無向隅之歎。貢人舊遺在二千石蕩滌,市民二朔徭役,勿捧,頃者欲下敎,而恐或恩竭猶默。嗚呼,今日,其惜太學典僕,限十五日特除懸房贖,示予暮年爲京外民之意。上曰,禁將初視以柔善矣,近來觀之,頗實矣。翼謩曰,今番大霈,宜用曠蕩之典。上曰,歲抄入來乎?今番歲抄,當特敎矣。尙喆曰,特敎則不入云矣。致仁曰,酒與妓事,則似已盡放矣。上曰,常漢或有遺漏者矣。上曰,京鄕惠,何如?致仁曰,以鄕言之,京尤加焉。上曰,舊遺在種種減下,故別無多者矣。上曰,今日渠等,必不思矣。今月之不施撻楚,亦爲大惠矣。上曰,正妻則不爲捉囚乎?政院·春坊之捉致正妻,或以私婢代行云,其苦則可知,若其迂濶者,豈思其妻乎?宣傳官入侍事。出榻敎宣傳官李汝忠進伏曰,僅得乞人三人而設粥矣。上曰,從所願乎?曰,以豆粥饋之矣。命退出,上曰,頃者何爲而減給乎?時默曰,以陵行之役減給市人二朔徭役矣。上曰,今番則善爲分排可也。致仁曰,守令未下直者多矣。上曰,守令未下直人,今日內辭朝,其令夕入侍,同爲入侍。出傳敎名漢進伏曰,庭試處所,尙未蒙下敎,何以爲之乎?上曰,太學之所謂隱穴者,誠巧矣。致仁曰,此則猶有古規之嚴畏,今則或於泮村,或於其家爲之云矣。上曰,然則大司成之罪也。致仁曰,今番兪彦民稍欲復舊制,再次罷場云矣。上曰,此闕則難以容入乎?名漢曰,昨年設場,多有蹂躪之弊矣。上曰,然則景福宮好矣。致仁曰,當寒動駕,誠悶矣,且太關,難於禁亂矣。尙喆曰,懸題後,卽爲回駕,則亦不必夙駕,且有布帳,則孰敢違越乎?上曰,今番庭試,當舊闕爲之,開門五更一點,東西門皆開,平明時三嚴單嚴,縣題後,回駕,捧劵後入來。科次,挾輦六十名,前後廂軍一百名,禁軍一百名隨駕,訓將只率新營標下隨駕。世孫祗迎隨駕,留營留陣,竝安徐,當以駕轎作行,以此分付。出傳敎致仁曰,前注書金夏材,本館則旣以相避,不得行公,而注書亦是史官,亦不得隨行,合有變通之道矣。上曰,此則待其領相之遞也。豈有是例?命書傳敎曰,前翰林金夏材,豈特翰苑,注書亦然,宜有處置之道,陞六。尙喆曰,洪州牧使李徽之,以近密之道,補外已久,似可召入矣。致仁曰,大霈當前,而金熤,初雖不善周變,而亦可容恕矣。上曰,大霈祠者,後世書之,以爲如何,孝於誠於等字,以爲如何?此等之說,書諸章奏,而國爲國乎,領相不顧所重矣,右相陳箚亦過矣。左相則不爲,予於是而深加歎服矣。勅使若來,則領相必來,而前後下敎,豈特勅使之比?尙喆曰,優遊不迫,俾伸情志可也,而若是下敎,以此罔知所措矣。上曰,以此之故,書啓,姑置之政院矣。命讀兪彦民疏書批答後,上曰,大司成兪彦民許遞,今日政擧行。出榻敎命書傳敎曰,歲將暮,陞補多滯,此時宜尋,前任大司成承旨李命植除授,牌招察任,承旨代,金致讓除授一體,牌招察任,房順房。上曰,其人難矣。兪彦民年幾何?曰,六十三矣。上曰,爲人精矣。彼承旨,曾經大司成乎?曰,然矣。翼謩曰,訓鍊副正李匡運,移除德源府使,以未署經之故,旋爲改差矣。前職似當仍任敢達。上曰,依爲之。兵曹判書李景祜曰,訓鍊副正,旣有仍任之命,而昨日政,已爲出代矣。李運昌亦爲次次仍任乎?上曰,次次仍任。執義林鼎遠進伏曰,今日乃齋日,故以所懷仰奏矣。罪人崔益男,本以妖邪之性,爲世所棄,內售逞憾之計,外藉莫重之言,遣辭絶悖,用意叵測,夫鑾蹕不戒,則鶴駕之不不得獨行。自是三百年典禮,如非特敎,則有非自下所敢請,而渠以廢枳之蹤,忽然闖發,以此一款,歸罪於群下之不言,以爲嫁禍朝廷,疑亂百代之計者,究厥情狀,萬萬巧慝,處分大寬,奏論益激,大靜縣栫棘庶民崔益男,亟令王府,拿鞫嚴問,斷不可已也。上曰,臺體得體,而只此處分,予意有在,不允。竝出擧條性源曰,左副承旨徐浩修出去矣。上曰,左副承旨許遞,其代,李碩載除授,待朝牌招察任,房順房。出傳敎上曰,夕講爲之。出傳敎上曰,今日違牌,其涉寒心,可謂此亦倫彝斁之一端,掌令任瑎,持平金復休,亟施三等之典,其代,今日政備擬。出傳敎諸臣以次退出,
庚寅十一月十四日巳時,上御集慶堂。夕講入侍時,知經筵李溵,特進官尹得養,參贊官李性源,侍讀官沈頤之,檢討官金基大,假注書金重燮,編修官金德元,記注官李有喆,以次進伏。上講小學,自子思子曰,至吾必謂之學矣訖。頤之與基大侍讀訖。上曰,陳文義。頤之曰,別無所奏,而幼子常視無誑,是亦蒙養以正之道也。上曰,嘉言篇,孟母之言,蓋出於此,豈特敎幼子之道乎?基大曰,志無虛邪,行必正直,此亦鎭世道之一段也。上曰,正可爲今日之藥石矣,知經筵陳之。溵曰,春秋禮樂,冬夏詩書,其次序本末之分,有可以見者矣,伏乞留意焉。上曰,君臣上下,必以誠字着工然後,可以立敎,可以蒙養,可以無虛邪,而正直矣。溵曰,上之臨下,下之事上,不越乎一誠字,咫尺前席,今奉下敎,不勝激感矣。得養曰,敬敷五敎在寬,敬字好矣,而寬字,亦有深意矣。性源曰,臣別無所奏矣。藥房提調持湯劑入侍事。出榻敎進湯劑後,上曰,三貼待下敎,都承旨年幾何?曰,六十八矣。故判書爲外祖乎?曰,然矣。上曾爲同管之外孫,今爲七十,何其壯也?諸臣以次退出。
庚寅十一月十四日午時,上御崇政殿。承旨·春坊入侍時,右副承旨趙,假注書金重燮,編修官金德元,記注官李有喆,輔德鄭象仁,司書金普淳進伏。上曰,政官持望筒入侍,吏曹判書朴相德進伏。上曰,非爲卿國之安危,在此一擧,卿之留外一日,則國體虧一日,留二日則虧二日,禮判入來,聞卿入來然後,當還內矣。予與沖子臨殿以待,聞其入來,則當於便殿,見之矣。卿以此意,傳之,聞其入城而先來焉。吏判宣諭於領相,禮判入來,命召吏判,亦爲傳授。出榻敎命讀望筒,至李秉鼎。上曰,初乎受辱多矣,至鄭枋。上曰,此乃鄭宲之族乎?曰,然矣。至金悌行。上曰,誰也?曰,金應淳之族也。儒臣持風泉章入侍事。出榻敎沈頤之,金基大進伏,上讀風泉章訖,上下番儒臣及承旨,翰注輪讀訖。上曰,兪漢謹故人之子,而爲人精矣。命書傳敎曰,噫,兪彦好,予當思之,若故重臣李成中,何待其錄?副修撰適有窠。持平兪漢謹除授,牌招察任。上曰,玉署之人,陞資者多,副提學有闕代,今日政擧行,本館錄,亦於今日內爲之。出傳敎上曰,金普淳不入堂錄乎?頃者下敎,予悔之矣。都堂錄,領相入來後,可以爲之,入副學望。上曰,堂錄不爲再當乎?鄭存謙曾已爲之,而金鍾正不爲乎?曰,然矣。命書講風泉章問答,又命書憶昔記懷訖。上曰,古有大儺,而家國無此驅儺之法故,妖怪層生矣。象仁進伏曰,宣諭東宮之意,則今方入城云矣。上曰,輔德,豈與沖子竝坐乎?鋼紀幾盡之時,豈容如是?輔德鄭象仁遞差。出榻敎藥房提調持湯劑,更爲入侍事。出榻敎左副承旨入侍事。出榻敎左副承旨金致讓進伏。上曰,年幾何?曰,四十六矣。上曰,日寒如此,予則能堪,而沖子爲難,知卿入城然後,當進夕水刺,都承旨傳諭,期於偕來,領議政處,都承旨傳諭事。出榻敎命書傳敎曰,曾前雖有爲相,伸廉隅之事,此非今日可言者,予之若此,豈爲卿也?關係倫彝,況於今宵小,不過請鞫之一庶民,卿之若此,於國體何?此猶細故,以此免卿,爲其君者,何顔對臣庶,豈特予也?宜思今日,侍坐之人,金吾闕門外,雖三讓而進,何以過此?入來然後,當進水刺下敎,則豈云都提擧,頃者賀班進參之人,設有萬萬難強者,不敢撕捱,卿若其猶若此,予將坐廳待卿,今日與沖子臨殿,亦奚比於臨軒十使,竟夕寒殿,終不致卿,豈特其君自恧,於股肱待暮年君義,若何?今番造物後世念若浮雲,若此者,惟爲海東倫彝也。咫尺朝房,一何困我,安心卽入事,更爲傳諭。出傳敎上曰,此時儒臣宜備員,應敎有闕代,執義林鼎遠除授,牌招察任。出傳敎諸臣以次退出。
庚寅十一月十四日戌時,上御集慶堂。坐直承旨入侍時,左副承旨金致讓,假注書金重燮,編修官金德元,記注官李有喆,以次進伏訖。上命書書啓批答,使賤臣傳諭于都承旨,賤臣承命出傳,則領相卽爲入闕故,臣以此還奏,則領議政入侍事。出榻敎領議政金致仁進伏問候曰,久未承候,聖體,若何?上曰,造物闖生,無以爲心,氣何暇諭,寢睡之節,亦何如?上曰,夜來不能成寐矣。水刺之節,何如?上曰,食則食矣。中宮殿氣候,何如?上曰,五陰湯近纔進御,而姑未知如何矣。王世孫氣候,何如?上曰,雖云如前,其心則難矣。致仁曰,連承下批,衷情抑塞,寧欲鑽地以入而不可得,玆敢復入修門,而殿下天地父母,乞賜容貸,指示可生之路。上曰,此非爲卿,國之存亡,在此一擧,誠於孝於,祖依孫依等說,用意叵測矣。戊申以後,又逢今日,至使沖子,不安其心。今日朝鮮,可謂無倫之國,予冒雨而行,親書題主,此則予意已盡矣。又使沖子,一番往省,予亦一行矣。非予偕行,則雖十里外,不得戎行,自是國典也。致仁曰,殿下之一行,東宮之一省,已盡情禮,而且無典禮,則益男一人外,孰敢懷此心,而發諸口乎?上曰,具庠之疏,初以爲過矣。以今觀之,可謂有先見之明矣。致仁曰,具庠習知其情狀而然矣。上曰,雖知之,孰能猫項懸鈴乎?三次旋愈,不幸甚矣。何心聞此言而服湯乎?致仁曰,此非如是下敎者,擧國臣民,無一人懷此心,而惟益男之妖邪,至於此,且專爲搆臣之計,豈以此仰煩聖慮乎?上曰,予見三邪,一邵一極,而又見益男矣。致仁曰,人言罔極,廉防亦難放倒,開臣可生之路,俾蒙生成之澤。上曰,卿則以此爲嫌,而勸予勿煩聖慮乎,致仁再欲辭免。上曰,如此而使予飮湯乎?致仁請診候再三,上靳許曰,林鼎遠則善矣。如仲義之類,兩司合啓,而此則不爲合啓,極爲非矣。宣傳官二員入侍,騎馬三匹立之事。出榻敎上曰,益男當爲蒙頭以來者,書札各別嚴給,只送牽馬一人,而其餘則嚴禁,使之卽爲栫棘焉。藥房提調·副提調,同爲入侍。出榻敎進湯劑後,致仁强請診候。上曰,只兩廳首醫爲之,泰輿等,入診退伏曰,左右三部度數調均,而滑體之差勝,比前不足矣。命書傳敎曰,領相旣已敦勉,何關於內局,而於今日雖兼帶,若遞此,非予所執之意,今聞其果難強,兼帶亦不許副,意益深也。安心調理事,今已面諭,少愈之前,其勿參將攝。噫,以此觀之,今予爲國所執,蓋可知也。諸臣以次退出。
上在慶熙宮。停常參·經筵。
中宗大王忌辰。
辰時,日有右珥。
趙啓曰,大司憲李得宗,執義洪檢,掌令金養心未肅拜,李澤徵呈辭,持平李範祖·李克生在外。
藥房提調具允鈺,左承旨李性源啓曰,昨日寒殿酬應,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡一樣差勝,氣亦一樣,待敎入侍。中宮殿·惠嬪宮,口傳問安。答曰,知道。
具庠,以內醫院言啓曰,今日問安,副提調趙榮進,謂有身病,不爲仕進,事體未安,卽爲牌招。傳曰,允。
以承傳色口傳下敎曰,都承旨許解,其代,尹東暹除授,牌招察任,房順房,三院副提調例兼。
又下敎曰,禮房承旨,馳往孝章墓以來復命,承旨雖不備具,仍往焉。
備忘記,今於暮年,追憶戊申·辛未·壬申,此心一倍,而況今日乎?今日當臨舊邸,見兩廟而來,初嚴午正三刻,單嚴,世孫祗迎隨駕安徐。挾輿軍八十名,前後廂軍一百名,以內外營入直軍隨駕,訓將只領新營標下軍,領軍禁軍入直隨駕,扈衛廳局將皆安徐。儀註留營留陳亦安徐。以駕轎,道由夜晝介,備堂,只三間后橋祗迎。
備忘記,副駕轎安徐,駕轎馬,只二雙待令,太僕知悉。
備忘記,旣下敎,只提調隨駕,以此心,其何先爲酬應,建功乘轎時一貼,回駕時一貼,來此闕,乘步輿時一貼待令,內局知悉。
以吏曹參議洪樂純,副修撰兪漢謹牌不進罷職傳旨,傳于具庠曰,只推。
金致讓,以御營廳言啓曰,去夜無犯夜人無所捉之意,敢啓。傳曰,知道。
金致讓,以一二所巡廳言啓曰,去夜無犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
大駕詣彰義宮後,王世孫遣中官問安。答曰,知道。政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
庚寅十一月十五日午時,上詣彰義宮,擧動入侍時,行都承旨尹東暹,左承旨李性源,左副承旨金致讓,右副承旨趙,同副承旨李碩載,假注書金重燮·鄭顯道,編修官金德元,記事官李有喆,以次隨駕。上具翼善冠·黑圓領袍,以乘輿,出通陽門。上曰,侍衛挾輦毛具,至延和門外,降輿乘轎時,性源曰,藥房提調持湯劑來待矣。上曰,持入,提調具允鈺問候訖,上進湯劑。上曰,禮房承旨先詣恭·順陵,次詣孝章墓,奉審以來。都承旨尹東暹駕前謝恩,仍詣彰義宮,上還宮時,東暹曰,內局持湯劑待令矣。上曰,持入。允鈺進伏訖,上遂進御,上至延和門外,降轎乘輿。上曰,左通禮,誰也?兵曹判書李景祜曰,蔡膺福之姪也?上曰,通禮堂下准職耶?景祜曰,然矣。上命承旨書之曰,左通禮蔡緯夏初六·今日,皆爲通禮。噫,初六展拜,寔是料表,今日此臨,予意,若何?內已准職,於牧待窠,懸註調用。上命書臨兩廟,懷昔御製訖。又命書問答御製,至洒涙于主櫝。上泫然曰,臣不知諸葛表,非忠臣,人不知李密表,非孝子,今日臣子觀此,亦可以灑涕矣。壬午之事,祖孫幾用心,拱抱之說,朝鮮臣子,豈可提說乎?今日之行,世孫欲隨駕,而予固止之者,蓋恐若此軰復起也。前日却建功,蓋爲領相,而領相旣入,予何爲苟且之政?予之用心若此,而領相之尙爲引嫌,亦過矣。因良久曰,諸臣皆含飴乎,何其默默也?林鼎遠之請討,可謂得是矣。景祜曰,此不過談笑而處之,何勞聖慮乎?上曰,此事豈可以談笑而處之乎?明日當臥于皇兄·皇嫂所御集慶堂,而無所事矣。內局進湯劑,上遂進御,仍還大內,諸臣遂退。
上在慶熙宮。停常參·經筵。
藥房提調具允鈺,副提調尹東暹啓曰,昨日動駕伸懷,侵昏還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,抱萬懷,蔥蔥回,幾撤宵。憶前年,吁嗟,戊申此月,兩人入內局,卽叔姪,其叔名萬年,其姪名卽徵祥,而姓李也。其時稱曰,李萬年,徵祥,其若徵祥,予豈昨臨駐輿,御製旣云,此日何心,酬應內局,憶戊申,建功二字,予心酸焉。今日蔘橘茶三次煎入,明日入侍,宜矣。
中宮殿·惠嬪宮,藥房口傳問安。答曰,知道。
金致讓,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以兵曹言啓曰,今此庭試武科初試試官望,當品中無故可擬之人乏少,堂上曾經兵使,竝擬,何如?傳曰,知道。
又以兵曹言啓曰,忠翊衛將具大勲·田光洙,身病猝劇,呈狀乞遞,不可等待,今姑改差,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人無所捉之意,敢啓。傳曰,知道。
又以左右捕廳言啓曰,去夜無犯夜人無所捉之意,敢啓。傳曰,知道。
上在慶熙宮。停常參·經筵。
午時未時,日暈。
李碩載啓曰,大司憲李得宗未肅拜,執義洪檢武二所試官進去,掌令李澤徵武一所試官進去,金養心呈辭,持平丁範祖·李克生在外。
藥房提調具允鈺,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,年近八旬,三日內踰兩日,此心,若何?睡則一樣差勝,氣亦一樣。中宮殿·惠嬪宮,口傳問安。答曰,知道。
以承傳色口傳下敎曰,昌德宮衛將河有龍,明禮門部將崔宗道,朝宗門守直中官金相齡,皆記過,建明門當殿座,前排待令,侍衛入直擧行,承旨時服爲之。李得伊,當令騎判問之,卽爲待令,興化門外龍虎營,前排待令。
尹東暹啓曰,今日殿座時,承旨當爲備員,右承旨具庠,今日不爲仕進,卽爲牌招,何如?傳曰,允。
傳于尹東暹曰,左相殿座時入侍。
尹東暹啓曰,待敎吳鼎源,由限已過,卽爲牌招,何如?傳曰,允。
傳于具庠曰,內局入侍。
具庠,以弘文館言啓曰,新除授校理宋載經,副校理金尙默·李昌任,修撰趙㻐,副修撰李秉鼎,竝卽牌招察任。副修撰兪漢謹,旣有只推之命,一體牌招察任,何如?傳曰,允。
又以侍講院言啓曰,本院新除授說書鄭福煥,時在全羅道昌平地,書筵入番事緊,斯速乘馹上來事,下諭。傳曰,允。
有政。吏批,判書朴相德,參判李潭在外,參議洪樂純,右承旨具庠進。
吏批啓曰,判書朴相德,參判李潭在外,小臣獨政未安,何以爲之?敢稟。傳曰,只出緊任。
以南玄老爲大司諫,李致中爲司諫,李恒祚爲獻納,李東顯爲正言,羅忠佐爲掌令,閔百興爲刑曹參判,金基大爲兼司書,金鈍爲吏曹正郞,兼春秋單金寅燮。
兵批,判書李景祜,參判鄭存謙,參議李正吾病,參知趙重明入直進,左副承旨金致讓進,同知單周命福,副司直趙榮進·金應淳·李在協,訓鍊副正李匡運,副司果金鳴魯,武兼李運昌仍任事承傳。
金致讓,以武二所言啓曰,參試官羅忠佐,移拜掌令,其代,不可暫曠,令政院,稟旨變通,何如?傳曰,允。
李碩載啓曰,因武二所草記,參試官羅忠佐,移拜掌令,其代,令本院稟旨變通事,允下矣。原單子付標以入之意,敢啓。傳曰,知道。
以承傳色口傳下敎曰,頃聞蔡緯夏,乃蔡膺福之姪云,蔡膺福,予旣任使,蔡膺福何年登科,蔡緯夏何年登科知入。
有政,以韓必壽爲大司諫,李得一爲司諫,蔡緯夏爲獻納,任希簡·洪彬爲正言。
兵批再政,僉知單宋興錫,副司直李性源·李恒祚,副司果李東顯·金悌行。
備忘記,再昨,問承宣,知蔡膺福之姪,而今因亞長下問,明年,卽其叔登科回年,此人今月三次通禮,誠稀有。今爲應陞之窠,蔡緯夏特爲加資。
傳于李碩載曰,蔡緯夏加資,當日下批。
吏曹口傳政事,獻納蔡緯夏,今加通政,特爲加資事承傳。
金致讓,以武二所言啓曰,上候平復後,慶科庭試武科初試時,六兩當爲先取,而會試期日不遠,擧子甚多。在前如此之時,有先取柳葉箭之規,依近例,以六貫革,竝設之意,敢啓。傳曰,欲下敎是矣,知道,一所亦依此試取。
又以兵曹言啓曰,今十一月十七日,武臣堂上朔試射日次,而慕華館,訓鍊院武科初試設場,故依前例,不得設行之意,敢啓。傳曰,知道。
又以禁衛營言啓曰,去夜無犯夜人,無所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
李碩載,以義禁府言啓曰,嚴璘湖西投畀,當日押付事,命下矣。嚴璘忠淸道舒川郡投畀,而以傳敎內辭意,具罪目,依例發遣府書吏,當日押付配所之意,敢啓。傳曰,知道。
又以義禁府言啓曰,南玄老伊川府投畀,當日押送事,命下矣。以傳敎內辭意,具罪目,依例發遣府書吏,當日押送配所之意,敢啓。傳曰,知道。
備忘記,今日此何國體,有君乎,有臣乎?倫義立乎墜乎?鄭象仁爲獻納,方在直中,牌招謝恩,薇垣長已謝恩,一所鄭象仁,二所其令待朝詣試所,在京下敎之後,以在外人備擬,門外兩臺臣,撤漏後,自可及也,而承旨稟開政,俱涉駭然,參議洪樂純,承旨趙特遞,李得一·洪彬,待開門牌招察任,此後違牌者,直捧六鎭投畀。傳旨,明朝常參·晝講。
備忘記,承旨有闕代,通政蔡緯夏爲承旨,牌招察任,房順房。
備忘記,其君雖衰,豈莫知有臺臣,而獻納下敎時,當該中官,敢曰,臺臣有云,請開政承旨無異,而庸闒而然乎,肆然而然乎?當該中官,越俸二等。
備忘記,常參正時,待下敎,只入正時,崇政殿殿座,雲寶劍置之。摠管·騎曹,只入直侍衛,砲手排立安徐。
備忘記,觀今擧措,銓曹首堂亞堂,二日之內,或先或後,皆尋鄕,此何國體,此何分義?首堂越俸一等,亞堂越俸二等,申飭,皆令卽爲入來。
備忘記,開陽門仍留,承旨入來後,下鑰,曾經吏曹參議,已行公在京無故人,知奏。
備忘記,金相翊爲吏曹參議,待開門,牌招察任。
蔡緯夏啓曰,明日常參,兩司長官,當爲進參,而大司憲李得宗,待開門牌招,以爲入侍之地,何如?傳曰,允。
李碩載,以刑曹言啓曰,因金億壽所告,漂流掩沙屍身三檢之意,草記蒙允後,發遣本曹郞廳金宅東,使之三檢,則其屍身右臂䏩膞及左手腕結縳草索尙在,右足腚,微有縛痕,而結索在傍矣。屍身手足,旣有縳索縛痕,又有自江中拯出掩沙之跡,則其爲結縛投水,果無可疑,而初檢狀,縳索縛痕,亦旣載錄,末乃以無憑檢驗,懸錄實因者,殊涉未安,不可無警,當該初檢官西部都事申光洙,令該府處之,律官·醫生·下吏等,自臣曹,考律科罪,何如?傳曰,允。
又以刑曹言啓曰,狂人文甲伊,黑山島定配,當日押付事,命下矣。罪人文甲伊,依傳敎,全羅道羅州牧黑山島定配所,卽爲押送之意,敢啓。傳曰,知道。
金致讓,以左右捕廳言啓曰,去夜犯夜人無所捉之意,敢啓。傳曰,知道。
左承旨李性源疏曰,伏以神天默佑,陟降垂隲,玉候康復,縟儀載擧,慶溢宗祊,歡均中外,仍伏念臣父,素抱員疾,居常凜然,夏秋之交,重患虛痢,度數頻數,眞元大脫,冬令轉深,病勢愈劇,嘔吐浮腫,俱係危症,貼身床席,四朔于玆矣。數日以來,又添感冒,寒熱交作,神識迷瞀,沈痼之餘,一倍危綴,臣方左右扶將,焦灼煎熬,目下情私,實無一刻離捨之勢,玆敢仰籲於慈覆之下。伏乞天地父母,俯垂軫察,特賜鐫削,俾便意救護,仍治臣瀆擾之罪,以昭法紀,不勝幸甚。踏啓字。
以承傳色口傳下敎曰,左承旨代,前承旨李在簡除授,牌招察任,房順房。
領議政金致仁箚曰,伏以臣之今日情踪,夫豈可論於去就,而事到窮阨,冒沒登筵,仰承玉音,感涕無從。其於内局之任,亦靳遞解,俯察病狀,特許調理,有以仰愛欲其生之聖意,怵愓而退,數日將攝,而諸症有加無減,腹痛長苦,不能暫耐,便道甚數,轉成痢漸,胃弱而阻食,氣升而失寢,宛轉呻楚,生意索然,時日之內,起動無望,診筵何等體重,而綠臣之故,久未備員,臣分之虧缺,固無可言,國體之苟簡,又莫甚焉。伏枕兢惶,如添一病,玆敢短箚哀籲,仰干宸嚴。伏乞亟降威譴,以安私心焉。取進止。答曰,省箚具悉卿懇。旣見卿,已面喻,豈爲卿,海東義理定矣。此際卿恙如此,此亦造物,雖然,内局若是縻覊,卿何便意將攝乎?都提擧解副,以安卿心,以體此意,量加善攝,俟間造朝,用副慇懃之意。仍傳曰,遣史官傳諭,遣御醫看病。
庚寅十一月十七日辰時,上御建明門。殿座入侍時,行都承旨尹東暹,右承旨具庠,左副承旨金致讓,右副承旨趙,同副承旨李碩載,假注書金重燮·鄭顯道,編修官金德元,記事官李有喆,以此侍立訖。上具翼善冠·袞龍袍,以乘輿,出通陽門,至建明門降輿,殿座,上命入前排,拿入中官金相齡進前伏。上曰,外門,部將次知矣。內門則汝主掌,盜賊非越墻則必由門而入,前後光景,汝詳告焉。相齡曰,二更有人來扣朝宗門,而問之則曰,越墻而來云矣。上曰,汝問其姓名耶?相齡曰,問其姓名則曰,姓李而兩班之名,非汝所知也云矣。上曰,此闕決不可踰,汝言詐也。必先閉門而入也,命中官,置左邊,而拿入部將崔宗道。上命宣傳官曰,汝詳問其部將居住與某薦。宣傳官回奏曰,居則平壤,而薦則部薦云矣。上曰,汝其門將,其夜中官捉送光景,詳告焉。宗道曰,二更中官,以捉盜請來故,臣往矣。上曰,張三李四耶?宗道曰,觀其行色,則極怪唐荒,未及問矣。上曰,汝旣與厥漢酬酢,則唐荒之說可告歟。宗道曰,上而被髪,下而跣足,目光有浮,是以知之。上命部將,置左邊,而拿入衛將河有龍。上曰,盜賤旣越墻,則從何邊而來云耶?有龍曰,自北而入云矣。上曰,汝雖不知其本事,而云自北而入者,是欲以無事,姑欺也。且此闕,飛鳥難過,況人乎。庠曰,人狂則氣壯矣。上曰,似或然矣。上曰,汝問其姓名耶?有龍曰,代盡璿派云矣。上笑曰,臨御四紀,尙未之見也。上曰,貌,何如?有龍曰,臣見其被髪之下,則貌小潔矣。上曰,有牌乎?有龍曰,探裝無牌矣。渠欲結項之際,得見戶牌,報司之時,胎送矣。上曰,渠欲結項,則是有秉彝之心,無乃兩班乎?上命兵判,以龍虎營,詳問其宗派與虛實可也。上曰,内局持湯劑入侍,允鈺問候訖。上曰,朝宗門入賊,誠怪矣。遂進御湯劑。東暹曰,日氣不順,請還内。上曰,然矣。景祜回奏曰,臣奉命詳問,則家在洞口內,而文福熙之子也。問其所從來,則自樓觀而來矣。行色有若炭幕之僧漢矣。上曰,八萬長安,無處不可,而獨於闕門來扣者,誠異矣。初言姓李,而後稱文者,亦可怪矣。景祜曰,自上推尋文哥前年渠入侍,故又欲入侍,而扣闕門云矣。上曰,旣知其狂,逐之可也。然而罪貫越墻,不可不嚴懲。命承旨書之曰,狂人文甲伊䦨入莫重處,旣知其狂,黑山島定配,當日押付。上曰,昌德宮所任,何等重大,而䦨入雜人,其宜棍汰,而方行皮鞭之政,姑爲參酌。命承旨書之曰,昌德衛將河有龍,明禮門部將崔宗道,竝汰去。上曰,中官則所掌在內,罪尤大焉。若置此輩,則後弊難防。命承旨書之曰,朝宗門守直中官金相齡汰去,放逐鄕里,上命出前排。庠曰,玉堂牌招乎?上命承旨書之曰,今日海東,有君君臣臣之義乎?益男事,若有一分東彝之心者,其宜毛骨俱竦,而憲府旣先所懷,五得·仲義兩司俱爭。其於益男,曰,有栢府·薇垣,袖手傍觀,何待試牌,待開門?入謝傳啓者,而佯若不知,已渉無謂,其於憲府,三臺承牌,一人猶餘,亦非日暮,則闕啓而去,頃者黨議,張目甘心,於今何心退步?若曰,無臣分者,此人爲先,金載錄之違牌,萬萬無狀,當啓不啓趙宗鉉·金容,竝施削職之典。不顧莫重,公然闕啓,金養心,亟施三等告身之典。金載錄刋名侍從案,嚴璘之違牌,亦涉駭然,其若申飭,宜先此人,先遞差湖西投畀,當日押付。雖使海東愚夫愚婦,咸知本事之莫重焉。上命宣傳官入侍曰,一所旣有草記,汝往二所以來。上命左相入侍,翼謩進伏訖。上曰,領相何以爲之,極殊常矣。翼謩曰,臣昨見領相,則果是實,而加以藥院之曠候,不勝惶悚,尤是添重矣。上命讀領相箚,至泄痢等句,上曰,病果不輕矣。上曰,內局都提調許解代,右相爲都提調。出傳敎上曰,此去廣州幾何?翼謩曰,往返不過二三日矣。上曰,善爲往來焉。上曰,領相之姪,鍾秀外,更無耶?諸承旨對曰,然矣。上曰,然則益男之疏,雖不的指,而鍾秀之嫌,似或有矣。後雖有請遞之狀,承旨知奏。上曰,藥房提調,持湯劑,更爲入侍。允鈺進伏訖,上進湯劑,上還內時,駐輦建明門内,上命承旨書之曰,身雖在此,心懸昌德,以今擧措觀之,巡審等節,疏迂可知,此後另加嚴飭,宣傳官二員入侍,騎馬二匹立之,往審昌德宮門內外。上曰,守僕,豈使喚衛將,而以此推之,有可知者,大報壇,皆以鄕軍塡差事,分付騎曹。出傳敎上曰,薇垣監試無人,政官牌招開政,雖無薇垣,旣有柏府,兩所仍爲開場。出傳敎仍還大內,諸臣退出。
庚寅十一月十七日酉時,上御集慶堂。藥房入侍時,都提調金尙喆,提調具允鈺,副提調尹東暹,假注書金重燮,編修官金德元,記事官吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏。尙喆曰,今朝臨門勞動,此時聖體,若何?上曰,一樣矣。寢睡·水刺之節,何如?上曰,似勝矣。中宮殿氣候,何如?上曰,或有差勝之時矣。王世孫氣候,何如?上曰,好在矣。進湯劑後,進砂糖屑,請診候。上曰,兩廳首醫爲之。泰輿曰,脈候左右三部度數調均,而滑體,此前差勝矣。允協曰,脈候左右三部度數調均,而滑體之差勝一樣矣。上曰,此亦造物,歸之一狂者,亦幸矣。頃者帳殿,使之着網巾者誰也?尙喆曰,達文也。上曰,此亦其類也。尙喆曰,以好生之德,特用寬典,而亦有律文矣。上曰,然矣。五得,亦得生者,怪矣。領相以箚子觀之,似無他意矣。尙喆曰,敦召以入,實爲國家之幸矣。上曰,冬水魚,何時封進乎?尙喆曰,此時味好,故特稱冬水魚矣。春夏則不如冬節矣。上曰,近來則以此悅口矣,得之不難乎?尙喆曰,無難矣。上曰,然則若干求之,比他鮮稍勝矣。尙喆曰,今番平復後,再入講筵則玉音比前,尤爲通暢矣。尙喆曰,寒熱不適,此時衣襨飮食,尤加留念焉。上曰,李致中,爲壬午翰林乎?尙喆曰,然矣。上曰,爲人精矣。卽今世道如此,畏益男而然乎?然則於紀綱,何?以此類觀之,林鼎遠善矣。承旨曰,不待牌招,而拜辭肅拜矣。承旨有違牌者,而拜辭肅拜善矣。宣傳官摘奸後入侍事。出榻敎宣傳官金百彬·鄭受采進伏奏曰,昌德宮大報壇六名中,二人闕焉,後苑十二名中,四名闕焉,昌慶宮六名無闕矣。上曰,闕焉者食代乎?百彬曰,自前食代云矣。上曰,自此迂行之時,豈知俄者受點之正乎?盡數俱存云者,誠怪矣。
上在慶熙宮。只常參·晝講。
自巳時至未時,日暈右珥。夜二更,流星出天中流雲間,入巽方天際,狀如拳,尾長三四尺許,色赤光照地。三更四更,月暈。
藥房都提調金尙喆,提調具允鈺,副提調尹東暹啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,寢睡與氣一樣差勝,常參同入宜矣。中宮殿·惠嬪宮,口傳問安。答曰,知道。
傳于具庠曰,今日常參,當爲備員,若有違牌者,依昨者下敎,捧傳旨。
具庠啓曰,常參,六曹長官當爲進參,而戶曹判書金時默,刑曹判書沈鏽,俱以病不進,竝卽牌招,以爲進參之地,何如?傳曰,允。
蔡緯夏啓曰,卽者修撰金基大,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
常參罷後,政院·玉堂·藥房口傳問安。答曰,知道。
以承傳色口傳下敎曰,從當下敎,李得一·洪彬遞差,李得一代朴師崙,洪彬代金普淳除授,卽爲牌招,常參爲之。
又下敎曰,羅忠佐處義得宜,今適有窠,通禮除授。
具庠,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以侍講院言啓曰,本院輔德鄭象仁入直矣。特除獻納出去,弼善·兼弼善未差,文學申益彬方在禁推中,兼文學朴師崙入直玉堂,兼輔德沈頤之,卽爲牌招入直,何如?傳曰,允。
又啓曰,春坊上下番俱空,兼輔德沈頤之承牌入來矣。因弘文館草記,纔已移直矣。春坊多官,或以臺職兼帶,或禁推,或在外,入直無人,政官卽爲牌招開政,差出闕員,待下批牌招入直,何如?傳曰,允。
有政。吏批,判書朴相德,參判李潭在外,參議金相翊,同副承旨蔡緯夏進。
吏批啓曰,判書朴相德,參判李潭在外,小臣獨政未安,何以爲之?敢稟。傳曰,只出緊任。
又啓曰,玉堂多窠,今當差出,而擬望之人乏少,相避竝擬,何如?傳曰,允。
以鄭枋爲司諫,宋濟魯爲掌令,任希曾爲正言,沈觀之爲輔德,元啓英爲弼善,鄭象仁爲兼㢽善,韓光近爲正言,校理朴師崙,司書金普淳,仍任事承傳。
兵批,判書李景祜,參判鄭厚謙,參議李正吾病,參知趙重明入直進,同副承旨蔡緯夏進,副護軍李得一,副司直洪樂純·趙。
傳于李碩載曰,玉堂踏下代,今日內擧行。
蔡緯夏,以弘文館言啓曰,本館上番,姑降入直,事甚未安。今日政,新除授玉堂,待下批仍,卽牌招,以爲推移入直之地,何如?傳曰,允。
吏批再政,以鄭致煥爲校理,李亨逵·金基大爲副校理,金魯淳爲修撰,朴相老·閔鍾烈爲副修撰。
兵批,無政事。
傳于蔡緯夏曰,內局入侍。
備忘記,二運柑橘,問初運貢人,已乘船,或到康津云,尙今寥寥,爲貢人,此心奚弛,令該曹,探問本道。
備忘記,觀今擧措,可勝寒心。前執義林鼎遠之拜辭謝恩,其可尙也。特賜虎皮一令。
備忘記,今日駕前駕後試射時,駕前閑良李膺學柳葉,以前入格,直赴殿試。
傳于李碩載曰,今日朝講,兼行次對。
又傳曰,明日朝講爲之。
金致讓,以兵曹言啓曰,昌慶宮衛將朴聖喜,景福宮衛將韓宗赫,因病乞遞,不可等待,今姑改差,何如?傳曰,允。
又以御營廳言啓曰,本廳新造旗麾祭,今十一月十九日子時,依定奪,南小營近處,大吹打放砲設行之意,敢啓。傳曰,知道。
又以御營廳言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
戶曹判書金時默疏曰,伏以維天維祖宗,默垂眷祐,聖候康復,賀儀載擧,臣民慶忭,曷有其極?仍念臣,以才則尺寸無所長,以器則鑿枘無所當,一介空空,百不肖似,而財賦甲兵,竝萃於乃如之身,有若非臣,無以授此任者擔當之重,不啻蚊山,戒懼之切,有信春氷,度支乍解,曾蒙聖慈之曲諒,日月纔過,遽承除旨之復降。噫,義在必辭,雖再叨而何異?才苟可堪,卽前懇之非誠,特以聖批隆摯,念及先故,臣感激恩言,怵迫威命,黽勉承膺,非出久遠之圖,而事會多端,因循冒據,苒荏之頃,今幾半年于玆矣。去就郞當,心跡乖違,每自循省,惶汗浹背。伏惟日月之明,無微不照,天地之大,無物不遂,獨臣螻蟻之賤,未遍覆燾之化,至懇歸於例讓,劇務認以固有,薄遞旋授,强其不能,臣未知堂堂聖朝,其果無人而然乎?且陞資之後,惠局簿牒,又歸臣身,其爲緊重,無異地部。此又臣難強之一端,臣受氣虛脆,貞疾在身,當寒强策,諸症倍劇,左邊不仁,手足麻痺,方始針焫,而亦無其效,食飮全廢,精神脫露,雖閑司漫局,尙不能自力,況玆鞅掌之務,已多瘝廢之歎,伏枕憂迫,寤寐淵谷,臣受恩如天,圖報無地,區區所自勉者,只在於筋力奔走,而以不才之身,抱難強之疾,誠亦無如之何矣。常參有命,召牌儼臨,病狀如右,蠢動無路,玆敢不避瀆擾之誅,仰申疾痛之呼。伏乞聖慈,俯諒臣情之迫隘,亟將臣本兼諸任,竝賜遞改,以爲及時調治,以卒生成之澤,千萬幸甚。答曰,省疏具悉。度支重任,卿其勿辭,調治察任。
修撰金基大疏曰,伏以臣父,受氣虛脆,貞疾在身,每當寒節,如期復發,而臣於此時,不敢言私,黽勉就直矣。自數日前,重添寒感,諸症倍劇,委頓床玆,食飮全却,家僮急至,促臣歸護,臣方寸煎灼,按住不得,玆敢忙陳短章,徑出禁扃。伏乞聖慈,亟遞臣本兼諸任,以便救護,仍治臣擠離之罪,以肅朝綱,千萬幸甚。答曰,省疏具悉,爾其勿辭護焉。
庚寅十一月十八日巳時,上御崇政殿。晝講·常參同爲入侍時,行都承旨尹東暹,左承旨李在簡,右承旨具庠,左副承旨金致讓,假注書金重燮,知事洪名漢,特進官金孝大,參贊官蔡緯夏,檢討官金基大,假注書鄭顯道,編修官金德元,記事官吳鼎源,右議政金尙喆,判府事李昌誼,掌令羅忠佐,司諫朴師崙,以此進伏訖。上出資政門外,命承旨書之曰,噫,今日臺臣,其雖百般謀免,堂堂千乘之國,豈無二三侍從乎?然苟充行禮,暮年自恧,令吏曹,元在外外,在京侍從,皆書入,仍殿座。上曰,承旨先拜置之,諸臣四拜訖,講官進伏,上講大學,自子程子,至序次如左,儒臣金基大繼誦。上講文義曰,明明德,予心恧矣。基大曰,明德至然後,新民之化至矣。緯夏曰,明明德者,人心本明,而爲物欲所拘,故明之耳。名漢曰,凡事鮮有始而有終,尤難,惟殿下體念焉。孝大曰,臣別無所喻矣。上顧師崙曰,此臺臣,曾詣此路,柑橘二運船尙不來,則無乃漂風耶?孝大曰,道臣想必知其虛實狀聞矣。上命前庭禁軍進前曰,汝往船所,若未的知,則仍往該營,詳探以來,仍給馬。上曰,往還當爲幾日?兵曹判書李景祜曰,此去全州五百里矣。在簡曰,藥房提調持湯劑待令矣。上曰,持入。允鈺進伏訖,上遂進御。上曰,次對爲之。尙喆曰,今日常參,六卿之長,多不入參,戶判方帶劇務重任,而以着實行公之人,亦爲懸頉,事甚未安。應參不參人,竝從重推考,何如?上曰,依爲之。尙喆曰,今因濟州事,下敎仰達矣。本牧賑政,舊倅必當經紀,而新牧使梁世絢,今日旣已出肅,不當許久遲滯,催促下送,何如?上曰,依爲之。尙喆曰,吏曹判書朴相德,參判李潭,相繼下鄕,雖未知事故情理之如何,大政隔月,不可一任其在外,從重推考,催促上來,何如?上曰,申飭上來,而旣已越俸,推考置之,可也。已上出擧條司諫朴師崙啓曰,請爲奴罪人仲義,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,鶴駕之不得獨爲郊行,乃是我國家典禮,而罪人崔益男,肆然陳章,其中數句,非人臣所敢言者,而筆之於書,究其情狀,萬萬叵測。日前憲臣之請,不爲允從,處分太寬,大靜縣栫棘庶民崔益男,亟令王府,拿鞫嚴問。上曰,於今兩司俱爭,始知有朝鮮,不允柏府,意亦在焉,薇垣何異,不允。又啓曰,新除授正言任希簡,時在江原道原州地,請斯速乘馹上來事下諭。上曰,初則意謂此人,本在鄕矣。今日下問,旣非原在鄕,則此時稱在外,其涉駭然,何可下諭,亟施削版之典。掌令羅忠佐啓曰,臣於是職,有區區私義之不敢冒出者,是職新通之時,銓疏爛漫論斥,勿施之請,卽一彈章,不可諉之以時月之稍久,事端之已冷,晏然爲承當之計,而況同時被斥諸臣,至于今無一人行公於臺職與他職,則臣雖欲獨爲冒沒,有不可得矣。當此有事之時,銓官之必以臣檢擬於是職者,亦未免苟充之失,坐犯違傲,義分不敢,雖不得不暫爲出肅,而壞損臺體則大矣。仍因蹲冒,斷無是理,請命遞斥臣職。上曰,聞此撕捱,則當懲討方嚴之時,不敢他顧,拜辭謝恩。前席引嫌,擧措處義俱是,然勢難强迫,循例賜答,卽予惜也,特許所辭焉。修撰金基大啓曰,大靜縣栫棘庶民崔益男之一疏,用意下語,極爲叵測,日前憲臣之請,今日諫臣之啓,俱出公憤,而朴師崙雖如此,此時亦難矣。臺臣之若此逡巡者,無乃畏益男而然乎?益男若生,朝鮮亡矣。景祜曰,豈畏益男而然乎?上曰,李致中·洪彬有何所恃乎?李致中壬午翰林,予見其潔矣。五得·仲義,兩司俱爭,而況益男乎?上命承旨書之曰,今稱在外二臺臣中李得一,與李東顯無異,今無可論,前正言洪彬稱在外,其涉寒心,與金載錄一般,依載錄例,捧傳旨。上曰,領相與右相,年誰多?昌誼曰,領相少右相三歲矣。上曰,卿年幾何?昌誼曰,六十七歲矣。尙喆曰,筋力則壯矣。上曰,李致中此何壯也?若非原在外,則似不如是矣。上曰,益男之疏,雖云不逞之徒,具庠之引嫌亦過矣。上曰,承旨與蔡濟恭誰也?緯夏曰,十四寸矣。上曰,予臥思承旨,果蔡膺福之侄,則似是蔡濟恭之一家,而名行不同,故固疑矣。上命二所宣傳官入侍。上曰,日氣甚溫矣。尙喆曰,古語曰,陽年豐年,以前年觀之,則如此歲好矣。上曰,藥房提調持湯劑,更爲入侍,允鈺進伏訖,上進湯劑,仍還大内,諸臣退出。
庚寅十一月十八日申時,上御集慶堂。藥房入侍時,都提調金尙喆,提調具允鈺,副提調尹東暹,假注書金重燮,編修官金德元,記事官吳鼎源,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏。尙喆曰,朝來聖體,若何?上曰,一樣矣。進湯劑後,請診候。上曰,只兩廳首醫爲之。泰輿曰,脈候左右三部度數調均,而滑體之差勝,一樣矣。礈曰,脈候左右三部度數調圴,而滑體一樣差勝矣。上曰,内局椒醬,不如士夫家椒醬矣。允協曰,全州汁醬,雖有名稱,而終不如京中汁醬矣。尙喆曰,椒醬更爲求入乎?上曰,依。尙喆曰,來日湯劑,亦依例乎?上曰,依。命書傳敎曰,其涉寒心,故爲朝參特授,而若頃者儒臣,其遞可惜,開政有命,旣行常參,國綱旣立,朴師崙·金普淳許遞臺職,仍任前職,牌招察任,諸臣以次退出。
上在慶熙宮。停常參,只朝講。
自昧爽至辰時,有霧氣。
藥房都提調金尙喆,提調具允鈺,副提調尹東暹啓曰,昨日法殿常參,仍行晝講,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追惟國初,隆歟替歟,氣何諭乎?講對同入。
中宮殿·惠嬪宮,藥房口傳問安。答曰,知道。
蔡緯夏啓曰,大司憲李得宗投畀傳旨未下,執義洪檢武二所監試官進去,掌令李澤徵武一所監試官進去,宋濟魯在外,持平丁範祖·李克生在外,今日以監察茶時之意,敢啓。傳曰,知道。
蔡緯夏啓曰,大臣·備局堂上,依下敎來待矣。傳曰,引見。
又以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李碩載,以都摠府言啓曰,入直軍兵等,中日習射事,標信命下矣,動駕相値,不得爲之之意,敢啓。傳曰,知道,
李在簡啓曰,今日擧動時,承旨當爲備員,而左副承旨金致讓,卽爲牌招,何如?傳曰,允。
蔡緯夏,以兵曹言啓曰,今日景福宮擧動時,光化門石築處,令漢城府撤毁,亦令繕工監,紅箭門豎立事,分付,何如?傳曰,允。
傳于金致讓曰,春坊官員·相禮待令。
傳于李碩載曰,路由夜晝介,百官祗迎,三間石橋爲之。
蔡緯夏,以兵曹言啓曰,今十一月二十日,文臣朔試射日次,而慕華館·訓鍊院武科初試設場,故依前例,不得爲之之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
以承傳色口傳下敎曰,世孫當隨駕,挾輿軍入直軍二十名,春桂坊只入直待令,同牌擧行。
又下敎曰,入侍當下敎,而都憲薇垣長許解都憲代,李惟秀除授,薇院長代,金致恭除授,牌招入侍。
傳于李在簡曰,今日加資人,卽爲下批。
吏曹口傳政事,右承旨具庠,今加嘉善,應敎林鼎遠今加通政,特爲加資事承傳。
傳于李碩載曰,世孫當先入,前後廂軍中,後哨拔之,諸司預備。
以承傳色口傳下敎曰,金吾如有闕,尹東暹除授牌招。
蔡緯夏啓曰,同義禁尹東暹,時無職名,令該曹口傳付軍職,何如?傳曰,允。
兵曹口傳政事,副司直尹東暹。
大駕·王世孫,孝章宮歷臨後,政院·玉堂口傳問安。答曰,知道。
大殿·世孫宮,藥房口傳問安。答曰,知道。
大駕·王世孫還宮後,政院·玉堂口傳問安。答曰,知道。
大殿·世孫宮,藥房口傳問安。答曰,知道。
蔡緯夏,以刑曹言啓曰,鄭晳吾淮陽府定配事,命下矣。罪人鄭晳吾,依傳敎,卽爲發配之意,敢啓。傳曰,知道。
又以義禁府言啓曰,罪人李鳳煥,南海縣限己身定配,倍道押付事,命下矣。以傳敎內辭意,具罪目,依例發遣府羅將,待城門開,倍道押送配所之意,敢啓。傳曰,知道。
又以義禁府言啓曰,罪人李在徽藍浦縣定配事,命下矣。以傳敎內辭意,具罪目,卽爲發遣府羅將,待城門開,押送配所之意,敢啓。傳曰,知道。
統制使李國賢狀啓,進上生靑魚,冬至已過,尙未捉得封進,惶恐待罪事。傳曰,勿待罪事,回諭。
以備忘記,傳于李碩載曰,動駕相値,鄭厚謙踏下代,韓必壽爲此代。
庚寅十一月十九日辰時,上御集慶堂。朝講·次對同爲入侍時,領事金尙喆,同知事李景祜,特進官具允鈺·安潗,大司諫金致恭,參贊官李碩載,侍講官林鼎遠,假注書鄭顯道,編修官金德元,記事官吳鼎源,右參贊鄭弘淳,禮曹判書洪名漢,行司直具善復·李章吾·金孝大,事變假注書李敏佐,以次進伏訖。上講自凡傳文,至間嘗章,儒臣鼎遠繼誦,上令講文義,鼎遠曰,峻之一字,形容大堯之德也,嵬嵬蕩蕩之謂也,惟殿下體念焉。尙喆曰,觀淇澳詩,則乃衛武公悔悟之詩,而況殿下,猶少於衛武公之年,漸加日新之功,則德何以不若古聖,壽何以不若高宗?上曰,所奏是矣。今於貫通之句,始見朱晦庵氣像,此事如此,況其他乎。雖欲爲之,勢無及矣。景祜曰,作之一字最緊,殿下加日新之工,作一國之民,則其命維新之新,不獨專美於周矣。上曰,舞者上也,鼓者下也。雖欲舞之,無皷何?安潗曰,臣別無仰喻矣。碩載曰,明德之要,在克字,克已之謂也。上曰,好矣。上曰,臺臣轉啓,今爲之。大司諫金致恭啓曰,請還寢鍾城府爲奴罪人天大酌處之命,依律處斷。上四勿煩。又啓曰,請黑山島爲奴罪人五得依律處斷。上曰,勿煩。又啓曰,請爲奴罪人仲義依律處斷。上曰,勿煩。措辭見上又啓曰,栫棘庶民崔益男,本以妖邪之性,爲世所棄,内懷逞毒之志,外藉莫重之言,夫鑾蹕不戒,則鶴駕之不得獨行,乃是我國家典禮,而益男乃敢肆然陳章,其中數三句語,極其叵測,有非人臣之所敢言者,而其欲嫁禍朝廷,疑亂百代之計者,用意凶悖,情狀陰巧,而處分太寬,輿情愈激,請大靜縣栫棘庶民崔益男,亟令王府,拿鞫嚴問。上曰,昨已喻,勿煩。又啓曰,新除授司諫鄭枋,時在全羅道昌平地,正言任希曾,時在京畿楊州地,請竝斯速乘馹上來事,下諭。上曰,依啓。尙喆曰,式年籍案,歲後當完,而虛戶漏籍,已成積弊,前頒節目,非不申嚴,京外奉行,每多因循,事極萬萬寒心。今當成籍之時,統法宜明,籍式宜嚴,而無所管檢,虛實相蒙,若有現發之事,則該邑守令,不但自抵重罪,道臣亦難免不能檢察之罪。内而五部,外而八道·兩都,更加申飭,何如?上曰,所奏誠是,依爲之。尙喆曰,此京畿水使金範魯狀聞也。以爲戊子請得大興城餉,長湍倉大米三百石,太二百石,姑爲捧留,以爲明春種糧之資,待明秋還報事,請令廟堂,稟旨分付矣。所請雖如此,軍餉體重,不可一任其不卽還報。且今年畿農,不至失稔,勿論歲前後,卽爲運納之意,分付,何如?上曰,旣以氷凘難運爲言,使之待春還納可也。已上出擧條上曰,李惟秀違牌乎?尙喆曰,違牌而果實矣。上曰,今因相奏,乃覺式年在前,可謂臨陣易將,而然違牌無端,則豈欲乎?此下詢,果是實云,都憲許遞,再度勿施,仍任前職。出傳敎上曰,大司諫武一所進去。上曰,臺臣之若此逡巡者,蓋難轉啓也,後日沖子,將何以處之乎?益男之外,更有入臥者,吾心已靈矣。若不然,則一益男,何以至此?具庠之先見,林鼎遠之拜辭,可謂善矣。今日違牌,決非臣子,予豈待轉啓乎?命承旨書之曰,一隅海東,尙今扶持者,我朝禮義不泯於三百載,君君臣臣之義猶在故也。近世已涉無謂,而至於今特甚。噫,今日臣子,其思昨月三次光景,一何至此,今日內局批答旣諭,此則關係莫重,朝鮮興替之一機會也。旣諭國初將臨於何,若此十餘日後,循例詣舊闕,豈聽於無聲,視於無形之意乎?今日當於勤政殿,咸集百僚,有下敎之事,其令皆會,今日稱在外者,三世禁錮淸職,以此嚴飭,侍衛,只入直擧行,此時豈可備禮,副輦·雲寶劍安徐。世孫隨駕,留營留陣,亦安徐。時刻待下敎,初嚴次次,單嚴擧行,此時何聞管籥,而頃者舊闕庭試時,已下敎,今日此擧,是誰之賜?勿偸駕轎,以輦欲詣,一慰陟降,一爲奏其樂之意,儀注安徐。龍虎將,以兼將擧行,今番動駕時,挾輦八十名,以內入直擧行,前後厢軍一百名,訓將,以外營禁·御兩營各五十名,率新營標下軍都領,隨駕禁軍一百名,亦以入直隨駕,餘皆置之。上曰,三次光景,豈意造物,孝章已作古人,壬午之事,爲宗國,予豈用心乎?今日侍從,勿論來不來,皆令付軍職。尙喆曰,臺擬,以被罪人混入,該堂推考,入直郞廳汰去,何如?上曰,依爲之。出擧條上曰,退去,諸臣遂退出。
庚寅十一月十九日辰時,上詣勤政殿動駕入侍時,都承旨尹東暹,左承旨李在簡,右承旨具庠,左副承旨金致讓,右副承旨李碩載,同副承旨蔡緯夏,假注書金重燮·鄭顯道,編修官金德元,記事官吳鼎源,以次侍立於通陽門外。上具翼善冠·袞龍袍出,自通陽門外,至延和門乘輦,詣勤政殿殿座後,上曰,今日入侍者,使之行禮。碩載曰,軒架鼓吹,未及待令矣。上曰,此則除之。入就位,催促二品以上除之,自堂下爲之,百官以次就位。上曰,來者多乎?曰,多矣。上曰,堂上堂下六人式進前。戶曹正郞沈公猷·金再郁,佐郞趙載述·李文源,禮曹正郞洪周萬,佐郞蔡挺夏,宗簿直長黄胤錫,儀賓府都事李雨培,宗親府典簿李樂培,工曹正郞宋持常·鄭光周,佐郞沈念祖·鄭持淳,刑曹正郞朴應煥·李宜白,佐郞金宅東·趙㻐,副司果朴取源·李澤遂·李命勳·朴相岳·李養遂·李·任珹·林德躋·金致九·宋鍈·洪相聖·宋載禧·李得永·李章祜·李昌中,成均館司藝吳尙顯·康文祥,直講柳楦,典籍李在徽·金翊休·羅㷜·趙斗謙,承文院校檢呂龜周,義盈庫主簿文光道,直長具允斌,司圃署直長金浤,北部奉事金安默,活人署別提李成祐,尙衣院僉正趙榮克,別提李正模,軍資監判官趙台鉉,直長洪紹海,奉事金斗恒,內資寺直長宋鼎休,西氷庫別檢李脩輔,濟用監直長尹行,奉事金履鉉,副奉事韓文洪,東部奉事趙德海,廣興倉主簿金相定,副奉事朴基正,繕工監副正兪彦鉉,監役蔡百休·金煹,奉事鄭養善·尹光星,副奉事李濟鵬,假監役柳正養·尹得徽·南有定,司宰監僉正李命楫,直長尹得欽,掌樂院正金用讓,僉正李明鎭,主簿李敦養,禮賓直長洪復漢,奉事李英哲,參奉李玄圭·許湜,長興庫奉事李宜耆,内瞻寺奉事白師憲,典牲署直長李宗祿,奉事尹晦東,漢城府判官趙來鎭,主簿朴相鼎·金鍾善,司導署僉正鄭致儉,直長元重擧,奉常寺正李萬育,僉正金昌祿,判官南玉,主簿李陽普,副奉事洪復祚,律學訓導張德獜,審律金範龜,檢律韓宗禎,典獄署參奉趙重國,南部都事洪相文,掌苑署奉事李復顯,東部奉事趙德海,司饔院僉正李喜永,直長洪善養,奉事金澤景·趙思觀·吳載紹,敦寧府主簿徐廣修,吏曹參議金相翊,戶曹參議尹養厚·朴盛源·李壽鳳·李性遂·尹坊·金朝潤·鄭晩淳·任希敎·徐浩修·沈鑧·柳成模·徐命天·李復祥·尹蓍東·李堉·具㢞·朴師海·洪樂純·安杓·李蓍建·李興宗·朴道源·柳善養·李徽中·李正吾·沈勖之·邊得讓·金霔·李溎·崔台衡·申尙權·李聖檍,玉堂林鼎遠·沈頤之·金魯淳,以次進前。上曰,無朝鮮則已,有朝鮮則無益男。近來違牌者若此,汝輩中,若有如益男而慷慨者悉陳。今日彛倫,存乎否乎?此中,若有指嗾者,亦爲悉陳焉。違牌者是乎,此非顧瞻之時?僉曰,世間豈有如益男者乎?萬萬叵測,而違牌者,亦甚無據矣。上曰,朝鮮不知有二益男,而衰年其君坐焉,沖子侍坐,如有慷慨者,悉陳焉。至申曰,自是蔭官,不干朝廷之事,而有可以違之時,有可以承牌之時矣。用謙曰,有大事而違牌者非矣。德躋曰,隨其情勢,可以違牌則違牌,不可以違牌則不可違牌矣。上曰,此時若有血氣之心,可以請對,而若是違牌乎?沈勖之曰,必無爲益男而違牌者矣。上曰,汝能知其人之心乎?申尙權曰,今日違牌者非矣。臣不當其位,雖未知去就之如何,而若其可進而不進則非矣。上曰,汝不多謀矣,汝是違牌者也。至李在徽,上曰,汝見益男之疏乎?曰,得於傳聞矣。上曰,鬼魅傳之耶,汝何地人也?曰,楊口人也。上曰,汝鄕人則卽爲洗草之疏,何以得見?直告其得見處。在徽竝嗽以對曰,得見過去者,而不知其人矣。上曰,最爲殊常矣。命書傳敎曰,噫,今日朝鮮,國不國,君不君若此,而今予臨舊闕,其可已乎?噫,金用謙,是誰之孫。所奏殊常,申所奏,尤涉無形,竝汰去。噫,林德躋不思國恩,今對亦不直,令該曹改正。洪相文是誰,而其對亦糢糊,遞差。申尙權君雖衰矣,臣何敢欺?然旣無職名,限一年除望,李命勳予問,若何?而默默不語,其心可知。然思其祖,思其叔,其雖不語,豈不同心,焉可知也?暮年宜先此人,令該曹,勿復檢擬於臺望,其思自新。李在徽以嗽雜語,萬萬殊常,不可不一問,鞫問則過,依本府拿問例,闕門外待令,金吾諸堂亦待令。上曰,今臨舊闕,於勸懲,其可忽也?旣示懲政,宜示勸典,坐此臺,亦豈默默。古人云,歲寒知松栢,況此人,與他有異,豈立隻於人,而頃者陳章,可謂斷斷血忱,人皆逡巡,其能拜辭謝恩,可謂其人之姪。承旨具庠,應敎林鼎遠,特爲加資。出傳敎上曰,今爲近例,此人豈可以行承旨隨駕乎?都承旨旣除本職,其代前校理金尙默。頃斥銓官,於今有功,特爲敍用。承旨除授,牌招察任,房順房。二院副提調,例兼內局。以左承旨爲副提調。出傳敎舊闕西門,依東門例營建事。駕前下敎舊邸歷臨事。駕前下敎假注書鄭顯道汰去事。下敎上曰,何時下敎,而牌望尙不爲之也,注書汰去。詣彰義宮殿座後親書,今朔其何復臨,追惟往歲心切,十二字。又書予年七十七歲庚寅仲冬,與沖子來,沖子先回,予今回焉,二十四字。命承旨,板懸於中官所指處,還至建明門殿座後,上曰,在外同義禁許遞,三堂使之備員。出傳敎上曰,前排待令,禁漏官,記過拿入,拿入鄭允儉·李東彬等。上曰,常時則初更,弛至三更許,今何促漏也,促其回駕而然乎?事當棍汰,而此時除棍,故只汰去矣。命拿出宣傳官表好達·朴光翰·李潤海·朴震陽·鄭純釆竝拿入。以不善傳命之意,分付後,使之退出,金吾堂上尹東暹·李彦衡·李萬恢,郞廳金普淳·沈頤之等進前,命入羅卒。上曰,前已爲之,李在徽拿入。上曰,汝何時登科,而曾知崔益男乎,江原何地人?在徽曰,所居地則楊口縣也,登科則甲戌年也,益男則素昧也。汝是鄕人,而親問下,啖口默默何也?今日臣子若聞,此心骨其宜俱悚,而汝之擧措殊常何也?在徽曰,自是鄕人,入侍初也,辭不達意而然矣。上曰,益男之弟,有無知入,無子乎?曰,不知矣。上曰,都事一人,往于貞洞,益男若有第拿來,而勿爲具格,只取書札文書而來。益男之弟同居乎?曰,不知矣。上謂在徽曰,益男之疏,卽爲洗草,而汝是遐方之人,何以得見?在徽曰,數日後得見過去草本,而其人則不知矣。上曰,然則鬼魅傳之耶?汝之登科時試官誰也,汝何敢咳嗽於此也?在徽曰,科是增廣,而初試試官不知矣。會試試官意外猝問,不能仰對。上曰,汝何敢帳殿稱意外乎,問之也,果意外乎?在徽曰,試官之下問,實是賤慮之外,科名則上有號稱慶增廣,題則渾天儀策問也。上曰,益男之疏,朝鮮之人,無以得見,而汝何以得見?汝旣得見,誦其所見之句。在徽曰,有三呼大賀,萬類俱歡之句矣。上曰,其下亦爲直奏。在徽曰,其下則不能誦矣。上曰,以三呼大賀,憑藉莫重,售其私計者,誠可疾而可憎也。上謂在徽曰,汝必欲得見,故得見,直告得見處。在徽曰,非獨臣周行所,人無不見矣。上曰,依法。初曰,直告而諱其名乎?三訊後,上謂蔡緯夏曰,曾以益男事陳章乎?緯夏曰,啓辭矣。上曰,何年何月?緯夏曰,益男爲桂坊副率時也。命持入日記,考奏其啓辭,賤臣承命出去,益男之第百男拿入。上謂百男曰,以汝兄益男之凶疏,兩司俱啓,汝是益男之弟,汝兄親切者直告。百男曰,李鳳煥·鄭晳吾最爲親切矣。上曰,鄭晳吾誰之族?尙默曰,鄭漢斗之子,匡濟之孫也。鳳煥則曾以書記,往來日本,而有一名者也。上謂百男曰,鄭晳吾·李鳳煥,旣親於汝兄,則汝亦親切乎?百男曰,矣身則鄕居楊州地,而時時往來於京,且不能爲文字,故晳吾·鳳煥輩不數也,知其面目而已。上曰,李鳳煥頻頻往來乎?百男曰,近來則不知矣。上曰,與汝兄綢繆者,一一直告,汝忍杖而何爲也?百男曰,若知其頻來者,則何不直告也?上曰,直告然後,當止矣。百男曰,豈有如此而不告心腸乎?今番上來,只見此人矣。上曰,李鳳煥以書記,入日本乎?誰爲同去?百男曰,洪啓禧時也。上曰,李鳳煥庶名乎?兩班乎?曰,庶名矣。上曰,庶名與否,何以知之?百男曰,以所經官爵而知之矣。上曰,汝兄稱其善文乎?曰,然矣。汝之所見,鳳煥端正乎?百男曰,似非端正矣。上曰,何以知其不正也?百男曰,以言行而知之矣。上曰,於汝兄鄭晳吾·李鳳煥,孰爲最親?百男曰,鳳煥最親矣。上曰,李鳳煥羅捕文書,盡爲持來。命讀蔡緯夏啓辭後,上曰,啓辭極峻矣。上謂百男曰,汝兄文書中,有倡妓之札,旣曰名官,而桃花仙之札,何入於其中耶?上曰,鄭晳吾則端正乎?百男曰,不知端正矣。上曰,晳吾在於何處?曰,在於貞洞矣。上曰,晳吾羅捕,謂百男曰,晳吾有一名乎?百男曰,不然矣。上曰,以汝所見,晳吾與鳳煥孰勝?百男曰,鳳煥似勝矣。上曰,晳吾之文書,亦爲搜來,可謂方以類聚,物以群分,皆會一洞也。藥房提調持湯劑入侍事。出下敎尙喆等進前,尙喆曰,聖體,若何?上曰,以益男而極爲用心矣。進湯劑後退出。上曰,今日此擧措後,可以懲戢矣。上曰,在徽則解縛而退,鳳煥拿入。上曰,年幾何?鳳煥曰,六十一矣。上曰,聲音極怪矣。上曰,汝與益男同疏已知矣,綢繆所爲,箇箇直告。聞汝聲音,則知其爲妖怪矣。鳳煥曰,居在洞內而相親矣。上曰,汝爲益男,益男爲汝,豈有不知之理?鳳煥曰,呈疏之日往見,則出見其疏於矣身。矣身不勝驚怖而逃去矣。上曰,逃走則何至今存乎?上曰,親知妖怪者,亦妖怪也,居在洞內,豈曰不知?焉敢欺也,當正法矣,速爲依法,金吾諸堂取考文書。汝之聲音,妖怪綻露,無隱直告。鳳煥曰,近來則益男絶之矣。上疏之日,往見,則已呈云矣。上曰,旣云絶之,則何爲復見?鳳煥曰,益男則近來永絶,而具庠,於矣身最親,要矣身往見,而探其作何疏以來云,故往見矣。上曰,以都承旨仰對者,尤爲無據矣。具庠豈以汝傳喝乎,汝知典籍李在徽乎?曰,不知矣。彦衡曰,鳳煥文書中,有益男短札一丈矣。上曰,其辭慇懃乎?謂鳳煥曰,益男之札,於汝者何時也?鳳煥曰,益男則果親矣。捉致益男,則知與不知,可以面質矣。上曰,益男之同生,旣吐情實,汝何敢欺乎?益男則印版妖怪,而以汝善文,必也參渉,無隱直告。鳳煥曰,長往松山,故渠之親舊,無處不往,而至於矣身處則不來矣。上曰,然則呈疏之日,汝何去也?鳳煥曰,具庠欲探其實狀,故往見矣。具庠曰,聞有疏聲,故果使人探知矣。尙默曰,都承旨以此引嫌而出去矣。上謂鳳煥曰,汝以同謀益男承款則置之,而不然則當無已時,益男之疏,先聲則久乎?鳳煥曰,不知矣。上曰,解縛而隅坐,晳吾拿入。上曰,汝與鳳煥·益男,同心綢繆,難兄難弟之狀,予已知之。今番上疏參涉之狀,一一直告。晳吾曰,初則與益男相親矣,近來則絶之矣。上曰,初則何以親,而今則何以絶乎?益男之爲人,何如?而鳳煥之爲人,何如也?晳吾曰,益男甲戌,入於貞洞而來見,故初則往來而親知矣。年來漸覺其妖邪,故絶之,而鳳煥之爲人,亦非端人也。益男,甲申九月知之,戊子四月絶之矣。上曰,今番陳章,汝知之乎?晳吾曰,不知矣。其疏意於汝心如何?晳吾曰,萬萬叵測矣。豈朝鮮臣子之所爲乎,益男一人外,孰敢爲此?上曰,此則下之。命書傳敎曰,鄭晳吾今於益男事,雖不參涉,初與益男·鳳煥綢繆,其處身不謹可知。于今捕捉,亦見乾道之昭昭,淮陽府定配。上曰,李鳳煥與益男,其所妖邪,可謂難兄難弟,一而二·二而一者也。今登帳殿,可見乾道昭昭,宜屛諸遐裔,南海縣限己身定配,倍道押付。出傳敎上曰,李在徽莫重下問,擧措可駭,而與鳳煥有異,參酌藍浦縣定配。出傳敎上謂百男曰,以汝招辭觀之,其所參涉可知,而姑未及延坐,而直放,於汝可謂賞矣。汝爲益男之同生,而能免如此刑推乎,其知之乎?百男曰,聖恩罔極矣。上曰,稍勝矣。上曰,羅卒退之,仍爲還內,諸臣問安後,以次退出。
上在慶熙宮。停常參,只晝講。
藥房都提調金尙喆,提調具允鈺,副提調李在簡啓曰,昨日親臨舊闕,歷臨舊邸,侵夜還內,伏未審此時,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道,瞻舊闕,伸追慕,寢睡一樣差勝,氣亦一樣,晝講同入,世孫氣候平順矣。
中宮殿·惠嬪宮,藥房口傳問安。答曰,知道。
蔡緯夏啓曰,大司憲未差,執義洪檢武二所監試官進去,掌令李澤徵武一所監試官進去,宋濟魯在外,持平丁範祖·李克生在外,今日以監察茶時之意,敢啓。傳曰,知道。
傳于蔡緯夏曰,今日晝講爲之。
傳于李在簡曰,內局入侍。
李碩載啓曰,假注書金重燮,姑令仍察,何如?傳曰,允。
傳于金尙默曰,明日晝講爲之。
以備忘記,傳于蔡緯夏曰,昨聞帳殿玆事,先聲已久云,近者耳目,其若蔡緯夏,豈至於此?聞日記,可謂今之王衍,默默觀光者,可勝寒心,下敎遺漏,沈鼎之奏對,是誰裔也,而其渉駭也,與申,一體捧傳旨。
以承傳色口傳下敎曰,都承旨入來乎?玆事與嚴弘福一般,其敢撕捱,申飭使之入來。
又下敎曰,莫重狀聞掩置當該中官,一體記過。
傳于李在簡曰,都承旨牌招察任。
李碩載啓曰,事變假注書李敏佐,身病猝重,勢難察任,今姑改差,何如?傳曰,允。
又以兵曹言啓曰,今十一月二十日,忠淸道公州居稱名女人,自興元門入來,差備門外撃錚,依例令攸司,囚禁治罪,當該守門將李斗周,依定式推考,何如?傳曰,允。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
蔡緯夏,以刑曹言啓曰,羅州南海縣永屬官奴,付畿營三倍道押付事,命下矣。罪人羅將朴世完,依傳敎,慶尙道南海縣永屬官奴,卽爲押付之意,敢啓。傳曰,知道。
李碩載,以義禁府言啓曰,都事李宗魯,金溝縣定配事,命下矣。以傳敎內辭意,具罪目,依例發遣府羅將,倍三道卽爲押送配所之意,敢啓。傳曰,知道。
都承旨具庠疏曰,伏以神天默佑,祖宗垂隲,聖候康復,縟儀載擧,慶溢寰區,懽均朝野,臣於昨日陪扈之班,忽伏承陞資之命,繼而有知申除旨,恩數荐疊,迥出尋常,咫尺前席,親聆玉音,逃遁不得,黽勉祗膺,惶汗感涕,惝怳震越,誠莫知置身之所也。夫人君之於臣子,一言之奬,比之千金,嚬笑之節,猶復愼惜,而況縷縷之隆褒,命德之公器,上豈可以屑赴,下豈敢以冒當者耶?噫,以世祿之裔,而終始受恩,豈有如臣家,以庸陋之姿,而僥倖驟躐,亦豈有如臣者哉?父子兄弟,居常相對,未嘗不以眷遇偏深,而愆尤愈積,懍懍如集于木,若隕于淵,每戒以有退無進,爲一分息補之圖,而臣之兜攬,最爲無似。在朝廷則增玷汚官方之辜,在私門則添福過災生之憂,其爲孤負添辱,當如何哉?雖使臣,有可紀之勞,而被玆寵命,固當逡巡而斂避,矧玆格外夐絶之恩言恩數,而尙可晏然承當,則臣雖不自知靦,人將何謂也?無妄之事,致勤聖念,飭諭曲摯,特牌又降,感激之極,尤豈不欲竭蹶趨膺,而區區株守,終難變動,玆敢隨詣陳章,仰控衷懇。伏乞聖明,亟命收臣新授資級,以重名器,仍令治臣逋慢之罪,以肅朝綱,千萬幸甚。臣無任屛營祈懇之至,謹昧死以聞。答曰,省疏具悉。今者陞擢,予意深,因此思卿父,昨日之事,已下敎,卿勿辭察職。
殿座罷後,政院·玉堂口傳問安。答曰,知道。
殿座罷後,藥房口傳問安。答曰,知道。
庚寅十一月二十日巳時,上御集慶堂。藥房入診入侍時,都提調金尙喆,提調具允鈺,副提調李在簡,記事官李春輔,編修官金德元,記事官吳鼎源,醫官方泰輿·許礈·李以楷·鄭允協·吳道炯·柳光翼·鄭允說·丁志泰,以次進伏訖。尙喆曰,深夜勞動,聖體,何如?上曰,一樣矣。尙喆曰,湯劑待令矣。上曰,進之,上進湯劑。尙喆曰,請診候。泰輿等診脈候曰,脈候左右三部調均,滑體亦一樣差勝矣。尙喆曰,中宮殿湯劑連爲進御,而別無顯效,故臣與諸醫,議進瓊玉膏,敢此仰達矣。上曰,諸醫之意,何如?泰輿以下俯伏曰,中宮殿多進湯劑,終無顯效,調胃氣,導痰候,莫如此藥。上曰,無害乎,滯症乎?諸醫曰,淡薑茶及橘薑茶調進,則少無所妨矣。上曰,金季良亦與之同議乎?泰輿曰,季良在京時,以爲同議矣。尙喆曰,沈香·琥珀加入,則頗好矣。上曰,中宮殿進御瓊玉膏,加沈香·琥珀,各五錢三分之一製入。出榻敎上曰,吏曹堂上推考,郞屬罷職,下敎置之。出榻敎上曰,退去,諸臣遂退出。
庚寅十一月二十日巳時,上御集慶堂。晝講入侍時,特進官具允鈺,同知事金漢耆,參贊官金尙默,侍讀官沈頤之,檢討官金魯淳,假注書金重燮,編修官金德元,記事官吳鼎源,以次進伏訖。上講小學,自古者小學,至惟聖之謨訖。頤之讀之。上曰,陳文義。頤之曰,別無所奏,而朱子極言世道之不正曰,蒙養不端,長益浮靡,深惡而痛斥之。堯舜之世,先施四凶之竄殛然後,能致時雍之化矣。方今聖明在上,而下有妖邪之人,敢爲浮靡之說,以至於不敢言之地?此等妖邪,不可置之於覆載之間矣。上曰,所奏好矣。堯舜以身敎之故,克致時雍之化矣。然而尙有五品之不遜,況此叔季之時乎?魯淳曰,鄕無善俗,世乏良才,實是敎化之未盡,而殿下極盡導率之方,庶將擧一世,躋時雍之域。以堯舜之世,亦有四凶自謙焉,此乃刑政之失之太寬也。上曰,比屋之封,猶難,豈可逐人而誅之乎?漢耆曰,物慾交蔽,喪其良心。故惟聖斯惻,建學立師,以復其初,益加斯惻之敎,俾成復初之化,則何憂乎四凶,何畏乎浮靡?上曰,所奏好矣,當體念矣。允鈺曰,儒臣經筵,已爲陳達,臣別無所奏矣。尙默曰,臣亦無所奏矣。上曰,經筵先退,內局入侍,經筵與賤臣先退。
同日申時,上御集慶堂。藥房入診入侍時,都提調金尙喆,提調具允鈺,副提調李在簡,記事官李春輔,編修官金德元,記事官吳鼎源,醫官方泰輿,以次進伏訖。尙喆曰,晩後聖候,若何?上曰,一樣矣。尙喆曰,湯劑待令矣。上曰,進之,上進湯劑。尙喆曰,請診候。上曰,朝已診候,夕察候置之,提調先退。上曰,都承旨批下,牌招察任。出傳敎上曰,藥房提調持湯劑入侍。出榻敎春輔出來,提調具允鈺召入進前,上進湯劑。上曰,坐直承旨·宣傳官二員入侍。出榻敎上曰,退去,諸臣遂退出。
庚寅十一月二十日申時,上御集慶堂。坐直承旨入待時,同副承旨金尙默,假注書金重燮,編修官金德元,記事官吳鼎源,以次進伏。命讀各道狀啓,又讀禁府都事押去益男狀啓及使臣査對狀啓,全羅監司舊還蕩減狀啓,濟州穀物入送狀啓訖。上曰,益男三倍道與否知入。賤臣還奏,本日程到金溝云矣。命書傳敎曰,今聞益男押去都事狀聞,三倍道下敎之後,意謂幾到候風所,豈特三倍道,本日程到金溝。噫,關係若何,而若是稽滯乎?事之寒心,莫此爲甚。當該都事,記過待令,承旨只入直待令,砲手排立置之,當該羅將,一體待令事。出榻敎上曰,待開門,政官牌招開政。出傳敎諸臣以次退出。
庚寅十一月二十日戌時,上御延和門外。殿座入侍時,左副承旨李碩載,同副承旨金尙默,假注書金重燮,編修官金德元,記事官吳鼎源,以次侍立。上曰,前排入之,記過都事拿入。都事李宗魯拿入後,上曰,今番益男,萬古叵測,侍從臣違牌逡巡,已無可論,而汝奉莫重君命而去,雖除十日夜,而未滿倍道之數何也,該堂爲之耶,汝之廳中爲之耶?當直若行,則本府自可來直,而汝自求耶?人皆厭避,而汝之自求何也?十五日當到候風所,而僅到金溝,倍三道耶,倍道耶?宗魯曰,臣是武都事,爲人替行,而益男則十日夜發配,臣則十一日酉時量,始奉命矣。上曰,汝押去刑推人之兄,而不能倍道,以此依法焉,汝宣薦乎,部薦乎,薦主誰也?宗魯曰,宣薦而薦主則李殷春也。上曰,汝於君父之前,語法若是驕蹇乎?今則皮鞭撻楚亦禁,而關係莫重,不可不施刑,以此依法,汝不爲三倍道,而五日始到金溝,故爲先決棍五度,而其所稽滯之由,無隱直告。羅將欲爲討食,故爲羅將所制而然乎,爲益男而然乎,關係若何?而若是稽滯,若有欺隱,當今畿營,分付梟示矣。宗魯曰,矣身則催促,而未滿一日,行二百里矣。益男遲遲其行,故以致稽滯矣。上曰,一遲晩難矣,兩次遲晩,一人之身而再次梟示乎?命兵曹判書李景祜於建明門外,棍問其羅將,捧遲晩以來,還奏,以討食,遲留承款云矣。上曰,常談以此等願行之意,祈禱云矣。尙默曰,罪人所騎馬價,例捧之矣。命書傳敎曰,噫,益男無狀叵測,萬古所無則三倍道命下之後,亦不倍道,循例押去,苟有紀綱,焉敢若此。都事李宗魯,金溝縣定配,羅將令兵判嚴問,討食遲滯,箇箇承款,以王府羅將,若有人心,豈敢若此?此不嚴懲,君命將無以施。南海縣永屬官奴,分付畿營,定將校,三倍道押付。上曰,其已入去乎?康津與海南所去處,汝知乎?宗魯曰,不爲此言,故不知矣。狀啓,定將校押付云,將校之名誰也?曰不知也?金溝太守誰也?曰,宋德中云矣。上曰,益男服何服而去?曰,服道袍而去矣。上曰,極其放恣矣。庶民焉敢着道袍也?分付當直,押去羅將,若復如前,則當分付政院,卽其地梟示,問名置于政院,命中官金完石拿入。上曰,都事之狀聞,何處置之?昨日建明門殿座不奏乎?事當棍汰,而不施皮鞭,故只爲越俸三朔矣。中官金完碩三朔越俸事。出榻敎藥房提調進伏曰,聖體,若何?上曰,一樣矣,進湯劑後,上還內,諸臣以次退出。
上在慶熙宮。停常參,只晝講。
藥房都提調金尙喆,提調具允鈺,副提調李在簡啓曰,昨夜臨門,移時還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡氣候一樣差勝,講筵同入。
中宮殿·惠嬪宮,藥房口傳問安。答曰,知道。
金尙默啓曰,大司憲未差,執義洪檢武二所試官進去,掌令李澤徵武一所試官進去,宋濟魯,持平丁範祖·李克生在外,今日以監察茶時之意,敢啓。傳曰,知道。
李碩載啓曰,同副承旨待下敎事,命下矣。同副承旨林鼎遠,纔已申退,卽爲牌招,何如?傳曰,允。
具庠啓曰,領議政金致仁,依下敎來待矣。
傳于蔡緯夏曰,坐直承旨入侍時,判義禁入來,同爲入侍。
傳于蔡緯夏曰,大臣入侍。
傳于蔡緯夏曰,俄者入侍承旨,更爲入侍。
傳于李碩載曰,西小門仍留判義禁牌招,使之入來,今日下敎,同義禁竝爲入來。
傳于蔡緯夏曰,同義禁竝入侍。
傳于李碩載曰,該堂宣傳官入侍。
事變假注書李敏佐改差代,以趙彦㷜爲事變假注書。
兵曹口傳政事,以洪麟漢·李得宗·鄭厚謙·李光瀷爲副司直。
有政。吏批,判書朴相德,參判李潭在外,參議金相翊進,都承旨具庠進。
以黃榦爲司諫,李萬育爲掌令,李商建爲持平,李長老爲持平,李昌任·南柱老爲正言,趙㻐爲校理,李亨逵爲副校理,李秉鼎爲修撰,金履禧爲副修撰,金徽柱爲禁府都事,以鄭光漢爲大司憲,朴取源爲副校理,洪相簡爲修撰,申思運爲輔德,洪樂純爲刑曹參議,判尹李惟秀仍任事,承傳。
吏批啓曰,判書朴相德,參判李潭俱在外,小臣獨政未安,何以爲之?敢稟。傳曰,只出緊任。
又啓曰,玉堂多窠,今當差出,而曾經之人,多在違牌坐罷中,無以推移備擬,合有變通之道,何以爲之?敢稟。傳曰,敍用。
又啓曰,領議政金致仁免相事,命下矣。當爲置處,而本曹無相當窠,依例送西之意,敢啓。傳曰,知道。
兵批,判書李景祜病,參判韓必壽入直進,參議趙重明病,參知李正吾病,左副承旨蔡緯夏進。
以金致仁爲判中樞府事。鄭枋·宋濟魯爲副護軍,丁範祖·李克生·鄭履煥·朴取源爲副司直,以任希曾·韓光近·洪相簡·閔鍾烈爲副司果,以林鼎遠爲副司直。
兵批啓曰,前領議政金致仁,免相送西事,命下矣。當爲隨品置處,而領中樞一窠,判中樞二窠,他大臣今方見帶,依例加設判中樞下批之意,敢啓。傳曰,知道。
傳于林鼎遠曰,今日晝講爲之。
傳于林鼎遠曰,今日政,新除授臺諫·玉堂竝待開門牌招。
林鼎遠,以弘文館言啓曰,新除授校理鄭履煥,時在忠淸道忠州地。副修撰閔鍾烈,時在京畿驪州地。經筵入番事緊,請竝斯速乘馹上來事,下諭。副修撰朴相老,卽爲牌招察任,何如?傳曰,允。
蔡緯夏,以兵曹言啓曰,今十一月二十一日,淸州居良奴連化稱名人,自興元門入來。差備門外撃錚,依例令攸司,囚禁治罪,當該守門將李遂漸,依定式推考,何如?傳曰,允。
金尙默,以刑曹言啓曰,貰馬人宣傳官,皆捉囚云,分付道臣,若京人逐送于京,若鄕人卽放鄕間。庶民豈着道袍,庶民亦焉敢率傔從,分付道臣,其所着道袍,投諸海中,隨從廳直,捉致監營,仍囚,過今月嚴刑定配事,分付事,命下矣。依傳敎,擧行後啓聞事,卽爲發關分付于該道道臣之意,敢啓。傳曰,知道。
以承傳色口傳下敎曰,初往宣傳官,三日往羅州,自羅州至候風所,不過半日程,以此排日往來之意,分付。
又下敎曰,該堂入來後,同副承旨,率宣傳官,待下敎入侍。
又下敎曰,金吾諸堂,使之待令,勿出朝報。
又下敎曰,入侍時,宣傳官同爲入侍。
又下敎曰,豈可苟且,傳諭承旨代,同副承旨牌招入直,承旨入來復命。
蔡緯夏,以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
又以武一所差備官,以試官意啓曰,今此庭試初試時,先試柳葉箭,今幾畢射,而取考謄錄,則在前兩技試取時,多有單技陞付之事,故雖未入格,柳葉箭者,一體許赴六兩。或因傳敎,或因試所草記擧行,今番試取規矩,旣與前相同。柳葉箭未入格者,依例一倂許射六兩之意,敢啓。傳曰,知道。
又以武二所差備官,以試官意啓曰,今此庭試初試時,先取柳葉箭,今已畢射,而取考謄錄,則多有單技陞付之例故,雖柳葉箭不中者,或因傳敎,或因試所草記,試取六兩矣。今番科規,與昨年相同,柳葉箭未入格之類,依近例許射之意,敢啓。傳曰,知道。
領議政金致仁箚曰,伏以臣,備經焦隘之境,疾病隨加,虛縻保護之任,罪戾滋大。迺蒙聖慈,特垂矜諒,許解內局,俾便調理,遣醫看視,尤係恩數,釁累之餘,而旣勤湔拭。狗馬之賤,而曲軫痛癢,異渥殆偏於臣身,殘喘庶尋其生路。噫,臣受恩如天,圖報無地,忠憤所激,豈敢自恤其軀?不思古人爲君父請討之義,而惟是一身已衊,四維至嚴,徒憑寵眷,全沒羞耻,擧此顔貌,更廁廊廟,則是眞無忌憚之鄙夫,其爲辱殿下之朝廷,又當如何?此臣所以含恩畏罪,徊惶踧踖,終不敢爲復進之計者也。且臣病狀,源委已痼,雖幸賴天之靈,不至添頓,而諸症尙劇,藥餌爲命,宛轉床席,蠢動無望。以情則至危,以病則甚苦,束帶造朝,非所可論,玆敢申暴肝膈之懇,仰干崇嚴之聽。伏乞聖明,俯加諒察,亟遞臣職,以幸國事,仍治臣罪,以安私心焉。取進止。答曰,省箚具悉卿懇。嗚呼,今番事,豈特爲大臣,所重倫彝,然卿在江邸時,本事外,爲國用心。入城之後,心雖弛,許卿調攝,待愈造朝,指日以待,一日二日,以至于今,何待卿箚,其欲諭矣,卿箚果到。噫,自初旣諭於卿所遭,可謂毛將焉傅者,而恒曰,第二件者,意蓋深矣。噫,君臣父子之倫,無所逃於霄壤。今於玆事,其若泛忽,予則曰,國不國,君不君,此予所以自初下敎者,此若泛忽,予已衰,此正國之隆替之一機關也。卿若思此,設有目下難强者,必也不顧身而擔當國事。噫,卿是誰之孫,是誰之子?三代爲相,卿與故徐領相同,而卿祖爲相昔年,與徐相祖,不同。徐相祖則昔年予亦見,而卿祖雖相于昔,予莫見。而噫,卿父,事予幾十年,爲首相者十餘年,嗚呼暮年,卿爲元輔,此國朝以後所無者。雖求諸古牒,豈有是例?王朝宋帝,雖稱君臣,俱不過兩代,豈比於卿?雖非暮年,其宜倚仗,況以予日衰者乎?意若此,卿箚到,心一倍,豈循常例,以八字手書,令知申兼傳,卿須體小子之此意,安心勿辭,同爲入來。予當夕入侍,同見焉。傳曰,此批答,令都承旨傳諭。
右承旨金致讓疏曰,伏以臣母,素抱癃疾,遇寒輒加,近因日候乖常,以致調將失宜。昨日以來,諸症俱發,痰滯而精神昏瞀,氣虛而飮啖全却,重以咳嗽最劇,脚節皆痛,臣方左右扶將,檢簡藥餌,似此情理,實無離捨供職之勇,敢此私懇,仰干崇聽。伏乞聖慈,俯賜諒察,亟許鐫遞,以便救護,千萬幸甚。臣無任屛營祈懇之至,謹昧死以聞。踏啓字
庚寅十一月二十一日巳時,上御集慶堂。晝講入侍時,特進官元仁孫,知經筵李溵,參贊官李在簡,侍讀官沈頤之,檢討官金魯淳,假注書金重燮,編修官金德元,記事官吳鼎源,以次進伏。上講小學,自子思子曰,至吾必謂之學矣訖,頤之讀至國有學。上曰,下番讀之。魯淳自孟子曰,至子夏曰訖。上曰,讀書有無限意味,弟子職,管仲所作,必有心得者然後,可以爲此,而亦爲三歸反坫,何也?又曰,陳文義,只此立敎,可以爲聖,而若以此爲止,則無異於陸象山之首德性矣。頤之曰,不食邪味,或云非義之食,可以衣裘帛,先儒以爲,略有限節,此等文義,亦可爲明辨之工矣。上曰,所奏好矣。家國以四十始仕,而三十二十,言其禮之限節而已。今之新生兒,纔墜地,已飮乳,今之人,皆果成矣。兒之呼父呼母,亦根於天性,是乃自然之理也。魯淳曰,周之盛世,以三物之制取人,今則以科目取人,故人才漸不能如古矣。上曰,所奏好矣,知經筵陳之。溵曰,儒臣所達賓興之文義切實矣。擧賢能,而以禮賓之道,惟在殿下一轉移之間,此等處,深留聖意焉。上曰,所奏是矣。仁孫曰,管仲三歸反坫,亦習熟見聞而然矣。若加蒙養之工,丕變一世之見聞,則名分自正,人自爲善矣。上曰,如此則生子形容端正,才過人矣者,是乃胎敎,而堯舜之子,亦不肖,抑亦氣化盛衰而然矣。在簡曰,臣則別無所奏矣。上曰,於此有慨然者。命書傳敎曰,觀今之世,可謂君不君,臣不臣,父不父,子不子。自古大臣之遭斥,亦何限,而今日則予則曰,此亦第二件事,何則。倫彝斁,其他何言哉?觀今擧措,欲召耳目,一番開政,輒稱在外,舊闕所對,予亦知矣。然此則爲君者之飭勵,旣命三倍道下敎,若常趲程,止於五日,其於復命,亦從此道。今日若有一分國綱,焉敢若此?此則已處分,而夜深雨下,欲諭不諭,慨然則亘中,世間庶民,豈着道袍,庶民亦焉敢率傔從?分付道臣,所着道袍,投諸海中,隨從廳直,捉致監營仍囚,過今月後,嚴刑定配事,分付。上曰,承旨許遞代,通政林鼎遠除授,牌招察任,房順房,摘奸宣傳官入侍事。出榻敎宣傳官李汝忠進伏,上曰,八百里,三日入去乎?曰,然矣。上曰,其後三日,至羅州,此亦緩緩也,捉囚者幾人?曰,捉囚者五人,而二人則馬貰軍,而皆京中人。上曰,以此觀之,放恣也。所着直領乎,道袍乎?曰,道袍矣。益男則若見臣必走,故暗暗追踵而去,入站後,與其縣監捉囚矣。上曰,今日則頗了了矣。命書傳敎曰,今聞宣傳官稽滯若前,所謂隨從人,其亦放恣。若無命宣傳官之事,何以知此?萬萬寒心,宣傳官旣因下敎擧行。此則今無可論,入海島後,凡諸等事,嚴飭牧使,俾勿疎虞,騎馬二匹立之,宣傳官一員入侍事。出榻敎藥房提調持湯劑,更爲入侍事。出榻敎藥房提調入侍問候後,進湯劑,請診候,諸醫入診退奏曰,脈候左右三部度數調均,而滑體則一樣差勝矣。上曰,吏堂誰來耶?曰,參議入來矣。上曰,左相入來乎?尙喆曰,今日入來云矣。上曰,領相之陳箚,予則曰,過矣。若此則予何以支乎?予則兼此二件矣。如彼嚴處者,掩置矣。世孫之世,將奈何?中夜興思,可以無寐,而猶能寐者,衰而然矣。此則異於弘福,必有隱伏者矣。尙喆曰,此是邪氣,太陽照之,則自可消矣。上曰,李鳳煥若能永絶益男,則豈爲具而使喚乎?益男必也誇張鳳煥,故鳳煥尤得其文名矣。朴師崙則以爲不可正視云矣。尙喆曰,亦非吉人也。上曰,聲音極怪矣。因李在徽,而得李鳳煥者,亦怪矣。可見乾道之昭昭,而人皆指目云矣。鄭晳吾富者乎?尙喆曰,此則以此知名,而人多聚會云矣。蔡緯夏之啓,以爲出入倡家云,而桃花之札,果入於文書中矣。命書領相箚子批答後,上曰,金尙默亦有處義矣。尙喆曰,臣之待罪嶺伯時,尙默適爲龍宮宰,故已知其爲人之不凡矣。上曰,兄弟異乎?尙喆曰,其弟則小似下狹,而此則方面,文學尤難矣。上曰,韓光近誰也?尙喆曰,左相之八寸,而其文尤難矣。上曰,然乎?翰林陞六乎?曰,然矣。其貌,何如?曰,淸秀矣。骨多而剛,近於光會矣。上曰,洪彬亦好矣,誰族也?曰,洪梓之族也。命書傳敎曰,今聞貰馬人宣傳官,皆捉囚云,分付道臣,若京人,逐送于京,若鄕人卽放,諸臣以次退出。
庚寅十一月二十一日酉時,上御集慶堂。同副承旨,金吾諸堂同爲入侍時,同義禁李彦衡·尹東暹·李萬恢,同副承旨林鼎遠,假注書金重燮,編修官金德元,記事官吳鼎源,以次進伏。上命考益男家持來文書,鼎遠方欲披覧。上曰,此非承旨所考者?依法,使該堂考見有可以奏者奏之多乎,小乎?曰,不少矣。上曰,庶民豈敢多率人,而着道袍行乎?其宣傳官周密而善爲矣,宣傳官李汝忠入侍。出榻敎汝忠進伏。上曰,益男持去文書,何以處之?汝忠曰,與羅州牧眼同堅封而踏印矣。上曰,羅州牧誰也?曰,宋宅休矣。上曰,京中書札,盡爲覓去者,尤爲殊常,一自李鳳煥後,尤爲用心矣。承旨亦知益男之先聲乎?曰,然矣。彦衡曰,推數與占卦,多在矣。上曰,才勝德矣。今亦不爲三倍道,若是緩行者,慮或復召而然也?彦衡曰,有今番疏草矣。命讀其草,至暫入臺地。上曰,此亦不平而然也。至老母句,上曰,無據矣。誠於孝於云者,意深而陰慘矣。予之藏樂,於此見稱矣,書札何若是多乎?如是聚置,而或以此見困矣。卽今政院見駁者,皆入矣。此亂海東之根本也。藥房入侍,領相同爲入侍事。出榻敎藥房都提調金尙喆,提調具允鈺,副提調李在簡進伏,進湯劑後,來日湯劑依例乎?上曰,依。領議政金致仁進伏曰,聖體,若何?上曰,一樣矣。寢睡·水刺之節,何如?上曰,食則食,而睡則更更而起矣。上曰,前有弘福,後有鳳煥,此輩雖不足道,而世孫之世,又或有此,則國將不國。今雖除去,莫知幾益男,伏於何處,卿何歇視也?其中數句語,誠叵測,伏願殿下留神云者,尤萬萬叵測,如此之際,世孫之心,其將安乎?此亂海東之根本也。致仁曰,聖慮誠深且遠矣。向來東宮承下敎,旣已展禮,至於郊外,無鶴駕獨行之規,此是國典也。其於聖德睿孝,有何一毫所嫌,而其中數句,直是誣也。此豈今日臣子,所敢萌諸心而筆之書者乎?計在䝱持,意實凶慘矣。上曰,果然䝱持矣。致仁曰,當初不問之聖意,臣固仰認,而關係莫重,不可置諸海島而止。亟允三司之啓,明正典刑,昭揭義理焉。上曰,此必有指嗾者,而雖只用法於渠,義理在乎?致仁曰,渠呈疏,而渠被法,義理安得不立乎?尙喆曰,其疏中誠孝二字,尤爲凶慘矣。三司之論齊發,可見輿情之咸憤,亟賜允從焉。上曰,思之凜然,渠若上來遲晩則好矣。若吐雜言,則將奈何?戊申有如此事,衆杖齊發,終於帳殿矣。渠方爲兀上之肉,予以此用心矣。致仁曰,似無是慮,而爲人臣而敢懷如此之心,則何可使一刻容息覆載之間乎?上曰,帳殿,卿固當入參乎?致仁曰,自上,欲令進參,則雖以臣之今日情地,安敢不參乎?命書傳敎曰,玆事關係,莫重於今,不可相持,亟允三司之請,當爲親鞫益男,令該府擧行。若此則鳳煥·晳吾,不可循例定配,一體拿來。上曰,左相入城云,入侍事,遣史官傳諭。出傳敎仍命少退,三更後,更爲入侍。上曰,玆事不但輿情之咸憤,今不明白嚴處,將來國不國,而君不君矣。此傳敎,左相以爲如何?左議政韓翼謩進伏曰,此是輿情所同,而處分嚴正,臣實喜焉。上曰,領相今番處義,誠過矣。致仁曰,以臣今日所遭,何敢復齒生人,重入修門,而恩禮曠絶,身不自由,終至冒沒趨承,今日箚批,又以不顧身而擔當爲敎,故又敢以先公後私之義,抗顔登筵,而今則處分已下,義理大定,臣可以言私矣。自古及今,爲大官者,未有如臣所遭,而仍因蹲據矣。殿下之於臣,天地也,父母也。何靳一兪之音,使臣,將發狂疾而死也?上曰,鞫事未了之前,尤不可若是,卿奏非時矣。先卿,於李彦世事,不至如此矣。致仁曰,臣方欲仰奏,而聖敎先及,衷情不勝掩抑矣。往年先臣慘遭誣辱後,逬退郊野,迫於恩命,自胥命而至登對,臣之今番去就,怳如伊時光景。先臣則終被聖恩,獲遞其職,而臣則忱誠未能上孚,天聽一向落落,此固臣罪,而亦不能無憾於天地之大,臣不敢質誓於君父之前,而職名終未能遞,則將爲先臣之罪人,而無歸見之顔矣。惟殿不,哀而憐之。上厲聲曰,卿若如此,則自明日,予將不進建功矣。致仁曰,承此下敎,臣何敢復爲強聒,惟當退而積誠,以冀天地父母之恩矣。上曰,予已諭於世孫,此時元輔,豈可捨乎?雖有眞箇撕捱之事,上有近八衰君,下有干久沖子,此豈撕捱之時乎?尙喆曰,領相,每以其先相之有所遭也。其時左右相陳達解職爲言,而責臣等之不如前人矣。上曰,與其時有異矣。鞫事畢後,猶可商量,而今時,初非可論矣。致仁曰,聖敎至此,臣實感泣,臣當退歸蟄伏,以俟鞫事之出場矣。宣傳官一員,禁府都事入侍事。出榻敎宣傳官李潤海,禁府都事趙基鉉進伏。上曰,宣傳官則益男行中文書,搜探以來。上謂基鉉曰,今番雖捕,何敢泛忽,倍道擧行。出傳敎上曰,此時豈無判義禁?在外判義禁許遞,其代趙雲逵除授,牌招察任。出傳敎上曰,宣傳官李汝忠,匪特復命神速,處義得宜,比諸該府,卽不可同日而語,特爲陞六。出傳敎命書傳敎曰,昨日軍號,初字視昏誤看,帳殿乃聞今日軍號,與昨日軍號,可謂于今先務,何比於逡巡退縮乎?擧直措枉,孔聖之訓。昨今軍號,騎堂特賜虎皮一令,諸臣少退矣。更命坐直承旨蔡緯夏入侍,命書傳敎曰,事有輕重,義有公私,領相之心,豈不若此,而玆事關係甚重。本非分作二事者,則一邊請對,一邊辭懇,於國網何,於處義何?比諸先相,不可同日而語,以待結末之敎,亦渉巽軟,其在正義理,嚴國網之道,豈可例借?領議政金致仁特爲免相,政官牌招,置處政事,當日爲之。上曰,今予所執,一團義理,倫彛斁,國何國乎?卿等才踰門廊,然以思俄者下敎,可謂苟且。旣下敎,今則卿之所遭,自消浮雲,倫彛從此正矣。然置處之後,卿若遲回,今日國綱,從此掃矣。置處政事,旣命當日爲之,意亦在焉。卿宜待朝謝恩,使國中之人,咸知請對之莫重,於卿無毫分介滯,國之隆替,綱之樹否,在此一擧,往猶過矣,今何再乎?須體今予之處分,卽爲謝恩,無踰其時焉。予當內局入侍時,見卿事,令入侍承旨,傳諭前領相回奏坐直。出傳敎上曰,今番親鞫處所,南所爲之。出傳敎命入使行節目,使緯夏讀奏後,點下三件。仍命書傳敎曰,使臣之沿路遲滯,未有甚於近年,此則丙戌節目後,使臣前期拜表之致,沿路廚傳,必倍於前,今日下詢,因丙戌節目而然。故取來命讀,果有而其他二件刷馬跟人事,因昨年使臣所奏,旣已定式,此則今無可論,油紙等物作銀事,予意不然。萬里行役,事勢固然,則堂堂千乘之國,豈有油紙裹索作銀之事?其後使臣狀聞,皆以蕩滌爲請,法不行可知。其節目中三件事,點下第一件事,初欲因此,校正時憲書先受,已成近例云,其宜詳審。今番使行中,商量事實以來後,更爲稟處,第二件第三件事,原節目中,先爲付標。上曰,親鞫命下,此時臺臣,豈可一任在外,在外諸臺未署經人,一竝遞差。儒臣在外人,亦爲遞差,待開門,政官牌招,在京無故人備擬,仍卽牌招察任,此時稱在外人,豈曰,海東臣子?聞望稱在外,自可知也。當以護逆之律嚴處,其令諸侍從知悉。出傳敎諸臣以次退出。
上在慶熙宮。停常參,只晝講。
藥房都提調金尙喆,提調具允鈺,副提調李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。徹宵酬應,氣則一樣,晝講同爲入侍。
中宮殿·惠嬪宮,藥房口傳問安。答曰,知道。
蔡緯夏,以都摠府言啓曰,今日入直内三廳武兼禁軍及軍兵等,中日習射,請出標信。傳曰,知道。
傳于蔡緯夏曰,判府事留待,晝講同爲入侍。
傳于李在簡曰,內局入侍。
以備忘記,傳于李碩載曰,伊後靜以思之,舊例宜遵,時憲書預受,卽此輩之周旋。今使,其令禮部提督,宜令知悉。此後憲書齎咨官日子,冬至使拜表,一遵舊例,第一件點下者,其令一體付標,齎咨官遲滯,皆此輩貪慾而然。堂堂千乘之國,豈可爲一此輩貪利,若是苟且?此後齎咨官回來渡江後,令灣府,考其日子,比前過限,使灣府決棍。其若太過,豈特決棍,刋名該院事定式。今番,令初回來後,若過限,該院只草記以飭,以省諸道廚傳之弊,亦永遵舊例之意。
傳于林鼎遠曰,罪人上闕。
以承傳色口傳下敎曰,當爲牌招者,依例盡爲牌招,扈衛置之。
又下敎曰,分付捕廳,晳吾子與姪,亦爲捉來。
又下敎曰,百男旣已拿問,其子姪等搜捕以待。
又下敎曰,此漢何都事,何處捉來,鳳煥,尙無消息乎?體貌尤重,益男之家,遣都事搜探文書以來。
又下敎曰,晳吾家,遣都事搜探文書以來。
又下敎曰,遣入番禁軍,鳳煥若來,中路探知以來。宣傳官一員,西小門留門,鳳煥入來後,待下敎閉門。
又下敎曰,捕將若來,與之詣閤。
又下敎曰,何時下敎,而今始傳焉?當該承傳色申德龍,越俸一等。
吏曹口傳政事,以金光國·李在協爲同義禁。
兵曹口傳政事,以李章吾爲左邊捕盜大將,尹泰淵爲禁軍別將。
傳于林鼎遠曰,捕將斯速爲之,卽爲入來。
林鼎遠啓曰,右邊捕盜大將具善復,持罪人草供,依下敎來侍矣。傳曰,入侍。
又啓曰,右邊捕將有稟達事,更爲求對矣。傳曰,入侍。
金尙默,以義禁府言啓曰,今此親鞫時,本府都事,當爲備員,趙基顯·鄭亮采出使之代,卽令該曹,口傳相換,何如?傳曰,允。
林鼎遠,以義禁府言啓曰,今此親鞫時,依例都事十員,令該曹差出,何如?傳曰,允。
又以義禁府言啓曰,今此親鞫罪人往來時,例有軍兵排圍之事,令訓鍊都監擧行,何如?傳曰,允。
吏曹口傳政事,禁府都事鄭亮采,司䆃主簿韓鎭夏相換。禁府都事趙基顯,司宰主簿金復根相換。
蔡緯夏,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
掌令李萬育疏曰,伏以益男之罪,可勝道哉?敢言人臣所不敢言之事,語意凶慘,罪在必誅,寸斬無惜。至於挾感逞毒,巧憯構誣之罪,於渠猶爲薄物細故,伏幸天鑑孔昭,魑魅莫逃,快允三司之請,卽下嚴鞫之命,凡在瞻聆,孰不聳動?而第伏念大臣許副,寔出群情之外,臣不勝憂歎之至。噫,益男之誣捏,雖極陰巧,不過爲蓄憾噴毒之計,而滿紙妖言,無所不至,則大僚引嫌,未免過中。今若許免,則其在國體之損傷,當如何哉?伏乞聖明,亟還大臣許副之命,仍降敦諭,俾令參鞫,斷不可已也。臣無任屛營祈懇之至,謹昧死以聞。
以承傳色口傳下敎曰,下敎,若何?而此非臺臣所爲,給之。
親鞫罷後,政院·玉堂,口傳問安。答曰,知道。
親鞫罷後,藥房口傳問安。答曰,知道,
庚寅十一月二十二日巳時,上御集慶堂。藥房入診入侍時,都提調金尙喆,提調具允鈺,副提調李在簡,記事官李春輔,編修官金德元,記事官吳鼎源,醫官方泰輿·許礈·李以楷·吳道炯·鄭允協·柳光翼·丁志泰,以次進伏訖。尙喆曰,達夜酬應,聖體,若何?上曰,一樣矣。尙喆曰,湯劑待令矣。上曰,進之。上進湯劑,尙喆請診候,泰輿診脈候後,退伏曰,脈候左右三部度數調均,滑體差勝,亦一樣矣。其餘所奏略同。在簡曰,臺臣詣臺矣。上曰,臺臣入侍。出榻敎春輔出來,持平李長老,正言南柱老召入進前。長老曰,請還寢東呂·址淳等還配之命,更令王府,嚴鞫得情。措辭見上上曰,勿煩。長老曰,請還寢定配罪人金柱泰減等之命。措辭見上上曰,其勿復煩。長老曰,請黑山島爲奴罪人五得,依律處斷。措辭見上上曰,勿煩。長老曰,請大靜縣爲奴罪人仲義,依律處斷。措辭見上上曰,勿煩。長老曰,新除授持平李商建,時在忠淸道結城地,請斯速乘馹上來事,下諭。上曰,依啓。出擧條柱老曰,請還寢鍾城府爲奴罪人天大酌處之命,依律處斷。措辭見上上曰,勿煩。柱老曰,請黑山島爲奴罪人五得,依律處斷。措辭見上上曰,勿煩。柱老曰,請大靜縣爲奴罪人仲義依律處斷。措辭見上上曰,勿煩。上曰,藥房提調持湯劑入侍。出榻敎春輔出來,提調具允鈺召入進前,上進湯劑。上曰,臺臣退云。上曰,憲臣誰也?尙喆曰,李長老也。上曰,彼自翰林時,予已知爲人之可尙矣,提調先退。上曰,領相入侍。出榻敎春輔出來,領議政金致仁召入進前。致仁曰,殿下昨已下諒臣之情勢,特許所帶之職,臣極知惶感,而賤疾方苦,得蒙給暇調理,是臣區區之望也。上曰,依施焉。上曰,領相退去。上曰,領相其間,可以休息矣。上曰,李彦世疏不甚大段乎?尙喆曰,李彦世疏,亦頗張大矣。昨聞領相言,則疏辭,自昨年,已藉藉云矣。上曰,然乎?文書中,書札甚多,而一不着名及字,極怪極怪。尙喆曰,或有如此之規矣。尙喆曰,在近罪人,今日間,似入來云矣。上曰,予慮益男之乘船也。益男則溺死不惜,第慮趙基顯也。晳吾雖未可知,鳳煥則初廳其聲音,極妖惡,必緊緊參涉矣。尙喆曰,中宮殿痰候·滯症甚悶,故臣與領相及諸御醫,有所詳議矣。鼠目太,閭巷之人,服以得力者甚多。雖甚至賤之物,蓋有調導之功,進御則顯有益矣。上曰,無害於滯症耶?諸醫入奏可也。泰輿以下進伏曰,鼠目太,以本方觀之,潤膈生津,健脚力,且有導下之功,雖有痰滯之候,少無所妨矣。上笑曰,健脚力則極合於予病也。以何物吞下乎?尙喆曰,水刺後,以溫水進御則好矣。上曰,進御可也。尙喆曰,八味元,臣等累次仰請,而尙不允從,今日則幾得允許之機會矣。上曰,苦哉苦哉。七十七歲翁,復何求乎?左相若聞,則必苦我矣。尙喆曰,建功雖極有功,丸劑不可不進御矣。上曰,夕入侍當下敎矣。上曰,藥房提調持湯劑入侍。出榻敎春輔出來,提調具允鈺召入進前,上進湯劑。上曰,昨已下敎,冬至使諸處留滯,廚傳勝言,時憲書齎咨官,其若渡江,使行亦於當日渡江,若無消息,令灣府,問于鳳城,若到柵門,卽爲渡江事,申飭擧行形止,齎咨官渡不渡,亦令灣府狀聞事。令備局,分付平安道。出傳敎上曰,退去,諸臣遂退出。
庚寅十一月二十二日巳時,上御集慶堂。晝講入侍時,特進官李思觀,同知事李景祜,參贊官具庠,侍讀官沈頤之,檢討官金魯淳,假注書金重燮,編修官金德元,記事官吳鼎源,以次進伏。上講大學自子程子曰,至序次如左訖,頤之讀之。上曰,陳文義。頤之曰,大學一知字,卽大禹知人之知也。方今日月在上,無微不燭,何憂乎魑魅之逃形?而益明知人之鑑,勿使雲霓之或蔽也。上曰,所奏好矣。魯淳曰,物有本末,天下萬事萬物,當先本而後末矣。益男之至今容貸,有違於大聖人本末之政矣。昨日允下,實仰本末之不爲倒置矣。思觀曰,大學之三綱領,明德爲首,故加一明字於其上,益加明明之工,是臣所望也。景祜曰,三綱領,卽大學之宗旨,而明德爲萬事萬物之根。伏願以益明之工,爲自強之先焉。上曰,所奏好矣。庠曰,臣則別無所奏矣。諸臣以次退出。
庚寅十一月二十二日戌時,上御集慶堂。坐直承旨·捕將同爲入侍時,右邊捕盜大將具善復,左副承旨蔡緯夏,假注書金重燮,編修官金德元,記事官吳鼎源,以次進伏。上命讀捕將持來草供。上曰,其奴何不問?善復曰,老而無所知覺矣。上疏之時,李成普爲名人,文哥稱號者,同在其家云矣。上曰,鳳煥似甚輕妄矣。善復曰,臣待罪忠兵時,鳳煥適爲金井察訪,習知而輕着,而文則善爲之云矣。上曰,同是貞洞乎?善復曰,鳳煥家則稍間矣。上曰,以此爲窩主,極陋矣。善復曰,文哥則常在其家云矣。上曰,在京乎?皆令就捕,鳳煥·晳吾與益男,一而二·二而一者。上曰,右承旨入侍。出榻敎右承旨李碩載進伏,命書傳敎曰,今者益男,三百年萬萬叵測之事,此決非一益男所爲,至於願殿下留神焉之說,益切陰慘,若不嚴査其本,快正典刑,則其將國不國,君不君,此時爲人臣子者,焉敢便處私次?金吾諸堂,其令闕外留宿,以待鳳煥之就捕,若捕來,親鞫,卽爲擧行,莫重親鞫,五問郞進參,其涉寒心,今日內,卽爲加抄。玉堂入直外,與禁堂,以待闕門外,捕將推問以來,其令卽爲詣閤,諸臣以次退出。
庚寅十一月二十二日戌時。上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書金重燮,事變假注書趙彦㷜,記注官金再郁,記事官吳鼎源,判府事金陽澤,左議政韓翼謩,右議政金尙喆,判府事李昌誼,判義禁趙雲逵,同義禁尹東暹·李彦衡·李萬恢,大司憲鄭光漢,司諫黄榦,問郞金魯淳·沈頤之·申應顯·徐有元·李亨逵·洪景顔·李養遂·朴相岳,別刑房都事徐迪修·金復根,文書色都事金履珪·權惠應,以次侍立。上具翼善冠·袞龍袍,自資政門出,仍詣太僕寺,殿座後,上曰,都事可謂速來,其時號令,亦有效矣。景孫上之。上曰,冠名乎,兒名乎?景孫曰,冠名矣。上曰,年幾何?曰,十九矣。上曰,汝云待命,緣何事而待命耶?景孫曰,仲父方在罪中,故待命矣。上曰,汝叔何爲而至此境乎?景孫曰,上疏而然矣。上曰,汝知上疏之意乎?今者欲問其綢繆者。此是汝得言之秋,若告其相與往來者,則汝叔可以生矣。往來者誰也?景孫曰,居在楊州,初八上京,而挽止不聽矣。上曰,此亦有謀矣。汝知李鳳煥乎?曰,知之矣。鄭晳吾則矣身仲父發行時,曉頭傳喝矣。上曰,傳喝奴名,汝知之乎?曰,不知矣。上曰,姑下景孫,先上百男。上謂百男曰,汝則初招,欺隱晳吾·鳳煥,末招吐晳吾·鳳煥,殊甚異常。晳吾戊子以後,不爲往來云,而旣絶之,晳吾曉頭,何以傳喝乎?晳吾見汝兄之陳章乎?百男曰,自兄家而持見矣。鳳煥與晳吾,孰爲最親於汝兄?百男曰,鳳煥最親矣。上曰,此則蒙頭而隅坐。又上晳吾,謂晳吾曰,汝云已絶,而傳喝於曉頭者,何也?傳喝辭意,一一詳告也。殆若眼中之釘,拔去快於心,則何至使奴傳喝乎?晳吾曰,只問自下胡然而被罪而已,實非情問也。命問郞,書問目,上曰,趙㻐之違牌,何也?此亦趙固執乎?翼謩曰,陳疏到院矣。上曰,此乃護逆,令該府拿囚項封以上。護逆下敎之後,焉敢若此?命書傳敎曰,趙㻐爲先遞差,令該府拿囚。上曰,李秉鼎之違牌亦非矣。雖有情勢,而承牌則是矣。命書傳敎曰,李秉鼎爲先遞差,一體拿囚,命問郞,讀聽問目後,依法。年幾何?晳吾曰,三十二矣。上曰,戊子以後,一不相隨云,而及曉傳喝者,其意叵測矣。人皆厭避,而夜無巡邏乎?以此以彼,正法一也,箇箇直告也。存問益男之人,若留一日,國能國乎?此猶薄物細故,暮年臨門,何如?而若是綢繆,此是汝之罪案,汝能忍杖乎?汝不知益男而交之,猶可說也。況知其妖而存問乎?頃者臨門,不知汝之若此,而頃日之得汝,今日之得此,可見乾道之昭昭矣。以逆遲晩可也。如此而覆載間,若生存,則又生益男,相隨而綢繆,爲世道除去矣。乘夜存問云,時無夜禁乎?尙喆曰,上下家云矣。上曰,今番汝行,非爲好況,而亦豈持書冊以去之時乎?汝在上下家,必無不知之理,若鳳煥者,直告可也。晳吾曰,在於上下家,被罪時,自外問之,不是異事。上曰,汝敢以不是異事,告之乎?戊子以前,則往來者,可以知奏乎?藍輿而來者元仁孫·永城尉外,亦有他人乎,汝亦入坐其中乎?晳吾曰,宰相之來,豈敢同坐乎?上曰,然則何由知其爲元也?晳吾曰,人稱元參判,故以此知之。上曰,此則非欲爲此事,而此外綢繆者,一一直告也。鳳煥則爲益男之腹心乎?晳吾曰,時時往來矣。上曰,汝亦同坐乎?晳吾曰,戊子前則時或同坐,而戊子後則不爲同坐矣。上曰,疏聲已傳,而汝於對門家,豈有不知之理乎?晳吾曰,只聞其被謫云,故使人自外問之矣。上曰,汝以永城對之者,欲防下問,以此勸杖,供辭中二人拔之。晳吾曰,前亦非腹心。上曰,戊申以後,不爲杖訊,而今日之問,關係重大,若置此,國將亡矣。如鳳煥者,不過鷹犬,直告其心腹之人。晳吾曰,益男之心腹,不能相知矣。上曰,若無其人,則自爲心腹,而遲晩可也。汝果七年之內,只見一重臣乎?晳吾曰,殷山時,適見之矣。上曰,此則不怪矣。命停刑解縛曰,今日則不爲訊杖,而來日若不直告窩主,則當正法矣。上曰,同義禁看審文書,而曰無足可考,極爲非矣。竝推考可也。出擧條三同義禁竝罷職事。出榻敎上曰,三同義禁罷職代,韓必壽同義禁除授,先入侍,後謝恩。二同義禁代,令該曹,口傳備擬。出傳敎藥房三提調進伏,進湯後退出。上曰,晳吾則庸人,豈敢爲窩主,斯速直告焉。百男曰,都是矣兄,自作之罪也,其他窩主,則實不知矣。上曰,此乃汝兄圖生之日,何敢欺隱?百男曰,此外皆不知,而豈以知面之人仰告乎?殷山時,只見元仁孫之來而已。上曰,儒巾中,或有心術不正之人來者,直告也。鳳煥則累世沈滯,而且有一名,汝兄,以晳吾之心,爲文,鳳煥潤色之乎?百男曰,矣身之兄,當與鳳煥相議,而晳吾之來見與否,不能目見耳聞矣。上曰,汝兄雖不承款,而其文已出,則以此正刑矣。汝意中,必有殊常者,雖非眞的,亦不用誣人律矣。百男曰,時或有騎馬往來者,故問之,則曰,非汝所知云矣。時或借騎而往于他處矣。昨年不爲出入,而今秋則頻頻往來矣。上曰,東乎西乎南乎北乎?百男曰,一出門外,則不知往於何處矣。上曰,汝意頗殊常乎?百男曰,似爲求官而然矣。上曰,上疏先聲,汝知之乎?百男曰,知之矣。上曰,汝何以知之?百男曰,有一事上疏者云,故知之矣。上曰,汝意中殊常者直告。百男曰,在鄕之時,臣實不知,雖上京之時,或借奴借馬,或借長耳而去,安知其借去之處乎?上曰,汝兄秋後往來者,豈有不知之理乎?百男曰,日日往來者,何能盡記乎?若知有此事,則庶或記有,未知有今日,則尋常往來之人,看作尋常矣。上曰,文書與雜物,盡爲袖去乎?百男曰,近來書札,盡爲洗草矣。上曰,若見書札,則能知某處來乎?書札中,不言姓名,何也?百男曰,慮或他人之見,必書煩,欠云矣。上曰,汝之姪待命,而汝則閉門家居,何也?百男曰,今日矣身之姪,兵判招致故然矣。豈敢待命乎?上曰,必告其窩主也。百男曰,窩主之稱,何也?上曰,多能多謀,可與幹事之稱也。鳳煥與晳吾與汝兄,切親之狀,汝知之乎?百男曰,知之矣。上曰,晳吾能乎?百男曰,以臣所見,能矣。上曰,富乎?富矣。上曰,汝兄若來,而曰,與同事,則汝當同爲正法,汝知之乎?上曰,頃者已下敎,而豈可欺乎?今日國之興亡判焉,故親問而果是愚迷而不知,故特爲直放。汝兄若如汝,則必無今日之事。同義禁韓必壽入侍事。出榻敎左·右捕將入侍事。出榻敎捕將進伏。上曰,何時入來乎?善復曰,昨日酉時發行,來日當到監營,勢將五日後入來矣。上曰,古則捕校神奇矣。命書傳敎曰,今日可謂海東,君不君,父不父之世界,則身爲捕將,旣承下敎,焉敢若此?左捕將李邦燁,亟施不敍之典,其令右大將具善復,兼佩兼察。上曰,李秉鼎·趙㻐竝拿處。大司憲鄭光漢陳所懷曰,兩問郞之今日違牌,雖極非矣,而非但兩人,俱有情勢,以講筵挾冊之儒臣,拿推於訊鞫囚之庭,擧措蒼黃,聽聞惶惑,故敢此仰達矣。上曰,都憲所爲,萬萬駭然,亟施削職之典。出擧條上曰,鄭光漢都憲改正。出傳敎上曰,今日違牌者,與稱在外者,豈曰,孝乎?當爲極邊投畀,而孝理之下,姑爲容恕矣。趙非爲此之時,李亦豈不爲一次謝恩乎?旣有汝等之母,而謫于極邊,則豈不爲益男乎,李秉鼎豈敢容喙於予乎?汝父不爲善敎矣,命拿出。上曰,若以晳吾爲窩主,則近八其君,豈不爲昏乎?益男則已無足論矣。益男之來而承款,不可恃矣。百男之貌,何如?尙喆曰,良民矣。陽澤曰,言句則猛知矣。上曰,益男來則國必亂矣。翼謩曰,大明在上,何憂乎益男?昌誼曰,以法明正,則何煩聖慮?上曰,李萬育非矣,予豈逐領相乎?翼謩·尙喆竝進曰,此非如此上疏者矣。上曰,執法如此,國能國乎?上謂晳吾曰,汝何以知益男?晳吾曰,甲申九月,益男入貞洞,而渠以洞內之義,先爲來見,故自此往來,而初不知其奸邪矣。戊子以後,細觀其言行,一言一動,極其妖邪,故絶之矣。上曰,領府事入來乎?尙喆曰,方遭同氣之喪故,未能入參矣。沈頤之,亦以左相親嫌,不入問郞矣。命金吾堂上,持晳吾行中文書以來曰,詳細披閱,至海東野言別集。上曰,此等處,或不無所見矣。上曰,何以知其妖邪?晳吾曰,無非傷人害物之辭,常時斥呼大臣,如呼小兒矣。百男則同在上下家,不爲相尋,故含怨次骨矣。上曰,汝到此地頭,更何欺諱乎?益男之相親,皆奏焉。晳吾曰,若問百男,甲申以後,矣身足迹,若一入益男之家,則雖裂死,萬萬無恨。矣身之祖,事殿下三十餘年,以其追服,自上,嘉奬而旌表,殿下若是殿座,若是下問,何敢一毫欺隱乎?益男之奴與傔從捉問,則可以知之矣。廳直二人,晝夜使喚,必無不知之理矣。上曰,匡濟旌門,在於貞洞路邊,故見之矣。此漢使之讀聽招辭,姑爲下之,其貌,何如?汝知鳳煥乎?晳吾曰,益男則滿腹禍心,而鳳煥則行倡心事也。鳳煥,五十年出入世間,無時不逢,而且同接於科場矣。命書傳敎曰,莫重親鞫,兩司不可不備,都憲處分代,以黃柙除授,牌招察任。上曰,捕校當先來,而尙無消息,來日之來,亦未可必也。或有迂路,則當致巧違,亦可慮也。尙喆曰,來時不如去時之速。命書傳敎曰,都憲黄柙,元在外云,遞差,其代,趙榮進除授,牌招察任。上曰,親鞫姑罷,待鳳煥拿來擧行。出傳敎兵房承旨,與禁軍將,率一正入侍事。出榻敎蔡緯夏進伏。上曰,出馬牌,與禁軍,先探益男之來而先來。命書傳敎曰,嗚呼,今日可謂父不父,子不子之世界,聞望稱在外,若是下敎,則況在京違牌者乎?趙㻐·李秉鼎處分,其亦參酌,而然一隅海東,君君臣臣之分,其亦掃矣。尙喆曰,夜色已深矣。翼謩曰,今被重刑者,皆渠之自取也。上曰,鳳煥刑推一次,難以倍道而來矣。藥房提調持湯劑入侍,進湯劑後,上還內,諸臣以次退出。
上在慶熙宮。停常參·經筵。
藥房都提調金尙喆,提調具允鈺,副提調李在簡啓曰,昨日親臨帳殿,侵夜還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,一樣矣。
中宮殿·惠嬪宮,藥房口傳問安。答曰,知道。
林鼎遠啓曰,新除授左邊捕盜大將李章吾,卽爲牌招,命召及大將牌·傳令牌傳授,何如?傳曰,允。
傳于蔡緯夏曰,試官付標以入。
傳于李碩載曰,待敎來詣,只入正時。
傳于金尙默曰,三罪人竝上闕。
以承傳色口傳下敎曰,招致當直,何處之形止,卽時往見而來。
又下敎曰,二罪人文書,得來與否,知入。
又下敎曰,禁軍一人,又給馬送海南,詳問消息,使之先爲來奏。不然,乘船與否知來。
又下敎曰,禁軍一人,又給馬往見焉。
又下敎曰,方來柑子,今到何處,探知以奏。
傳于具庠曰,禮房承旨入侍。
李在簡,以戶曹言啓曰,内資寺苽子醬·茄子醬·菁根醬·山蔘醬,此後其令特除貢案事,命下矣。苽子·茄子·菁根,俱是位田所出,本非貢案物種,而至於山蔘,則元貢四十六斤十兩内,江原蔘四十斤,每斤價米二斗五升式,六石十斗,兩西六斤十兩,每斤價米二斗式十三斗二升五合,合價米七石八斗二升五合,貢案中,減下之意,敢啓。傳曰,知道。
蔡緯夏,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
金尙默,以左右捕廳言啓曰,罪人文喜珉捉來,依傳敎,移送義禁府之意,敢啓。傳曰,知道。
親鞫罷後,政院·玉堂口傳問安。答曰,知道。藥房口傳問安。答曰,知道。
庚寅十一月二十三日辰時,上御資政門內。右承旨入侍時,右承旨李碩載,假注書金重燮,記注官金再郁,記事官吳鼎源,以次進伏。命碩載仰讀右文閣小識後,命藥房入侍,藥房提調進伏曰,聖體,若何?上曰,一樣矣。進湯劑後,上曰,黑豆入之乎?尙喆曰,入之矣。上曰,李成普,令金吾就捕,殿座時刻,以辰初三刻。出傳敎上曰,文哥亦令捕廳,捉送金吾。出傳敎上曰,文哥,何如人也?在簡曰,似是常人也。李成普,何如人也?曰,李世玧之孫也。諸臣以次退出,
庚寅十一月二十三日辰時,上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書金重燮,事變假注書趙彦㷜,記注官金再郁,記事官吳鼎源,判府事金陽澤,左議政韓翼謩,右議政金尙喆,判府事李昌誼,判義禁趙雲逵,同義禁韓必壽·李在協·金光國,大司憲趙榮進,司諫黃榦,問郞金魯淳·沈頤之·申應顯·洪景顔·徐有元·李亨逵·朴相岳·李養遂,文書色都事柳惠應·金履珪,別刑房都事徐迪修·金復根,以次侍立。上具翼善冠·袞龍袍,自資政門出,詣太僕寺,殿座後,陽澤等進前曰,聖體,若何?上曰,一樣矣。問郞持草紙進前,頤之進伏。上曰,文哥名何也?頤之曰,喜珉也。命書問目後,上曰,罪人上之,問名問年。曰,名是喜珉,年則三十七。雲逵曰,何地人?曰,全州人。爲士業乎,爲雜術乎?曰,爲士業矣。上曰,已知其非但士業矣。曰,前年九月庭試時,逢益男之弟,與之同接矣。上曰,昨年科擧,本爲設行於其處,而還御此殿爲之者,無異耳提面命。今番上疏時,汝同坐乎?判義禁已捕鳳煥之子,其人則不問,而聞其作,何語以奏,坐席者誰?曰,多方鬚而短少矣,書置以久,而今始欲呈云矣,疏中之意,則聞之矣。聞之則,何如?曰,何由知其不可也?喜珉曰,非臣子所可雜說者也。上曰,汝敢曰,雜說乎,命依法文書搜來乎?問于捕廳。上曰,此則益男當亟正邦刑,卽見上疏,而爲朝鮮臣子者,敢曰,爲怪云者,豈臣子之心乎?上疏之時,汝旣同坐,則便是同謀,當竝施嚴律,命捧根脚考音。上曰,律官鄕闇矣,律官汰去,他律官待令,關係莫重。只見益男之面者,當正刑,況其時同坐而曰,怪矣云者,若面質於鳳煥而負焉,則當先正刑矣。俄稱有疏說云,而今稱已呈,前後之言,何其矛盾也,其日卽何日也?喜珉曰,十月十一日也。上曰,此猶薄物細故,汝稱士業,外無他術云,而囊中占錢何也?非所置於覆載之間,而必欲與鳳煥之子面質,故明吾上之,與之面質,而無隱直告也。汝與百男同接云,汝是全州人,而何由同接也,明告事狀。喜珉曰,同接則成普指示,而占錢則適在主人之樻中,故納于囊。上問明吾曰,捕廳所奏,一一直告。明吾曰,上疏時,渠亦不見,而作卦者金哥云矣。上曰,百男難矣,明吾姑爲下之,百男就捕文書無之乎?曰,文書無處覓得矣。上問百男曰,上疏手書之說,其果自服乎?百男曰,此非明吾之目見,而只傳其父之傳說也。喜珉之與百男同接者,誰爲指示也?全州人豈能知百男之耳目乎?判義禁曰,李成普文書詳考,則只有觀梅冊一卷矣。上曰,此亦雜術者也,成普在於何處?曰,在於後川洞矣。其家大乎?曰,小矣。其餘書札,亦非近來書札也。喜珉曰,此百男也。百男曰,咫尺君父之前,焉敢巧詐?喜珉曰,與李成普同接矣。上曰,百男與汝兄竝坐時,多方鬚者誰也?百男曰,必是李鳳煥也。上曰,鳳煥鬚,多方鬚乎?曰,然矣。上曰,鳳煥來則汝將何以爲之?姑下之,再次赦之,三次入焉則難矣。問喜珉曰,汝是何物人也?與何人交通,無隱直告,囊中占錢何也?勸杖。上曰,正法之人,何必忍杖?喜珉曰,上疏之意則不知矣。疏則書之,而如此鄕人,有何疏中相議之事乎?上曰,汝以卜術遲晩可也。曰,不爲卜術矣。命勸杖曰,竝其根本而直告也。略有文名,而以士稱焉,則豈有賣卜資生者乎?左右之人誰也?亦幾許也。猶爲吞吐,勸杖可也。汝知李成普乎?曰,知之矣。孰爲最親?曰,數次見之,而別無最親者矣。命問郞朴相岳書問目,使判義禁,諭其罪人曰,今當正刑,而諸罪人,許多有可問者,故,姑下之。退而深思,以待書問目訖。命大臣輪觀後,上曰,問郞持此問目,使之讀聞於罪人而下之,成普上之。上曰,已知其奸狀,若有一分欺隱,當竝與益男而正刑矣。汝是兩班乎?曰,然矣。誰之族也?曰,世璡之族,今爲李克生之族矣。上曰,與益男綢繆之狀,箇箇直招。成普曰,與益男相親十餘年矣。有鳳煥者來問曰,有疏聲,何疏也?益男曰,相臣疏也。渠旣同見,故矣身亦見之,而曰,有八十老母,而上候平復後,必致煩惱矣。以此責益男,則益男其於不聽何?見之悚然矣。上曰,汝無目乎?不知益男之奸細乎?頭辭之拱抱木云者,何如?成普曰,見之悚然,挽止益男,則益男曰,旣見之,使奴促呈矣。上曰,汝異於尋常之人。益男所爲,萬古所無,泣血闕外可也,而偃然在家者是乎?成普曰,不能辦此者,矣身之罪也。上曰,汝知晳吾乎,善乎惡乎?曰,知之而巧詐則不知矣。益男處分後,使人存問於三更者,是乎非乎?十五年若盲人之交契,此則汝罪,而晳吾則十年之間,稱以絶之矣。成普曰,此則愚迷之罪也。上曰,萬古叵測之益男,旣已正法,則十五年親知者正法,可乎否乎?喜珉爲何術也?曰,地術矣。以汝所見,頗似相親於益男乎?曰,此則不知矣。汝知益男之處分乎?曰,知其栫棘,而不知其設鞫也。上曰,晳吾猶曰,絶之,則汝何不知也?百男則,何如?曰,百男則不如其兄之狠毒矣。汝見上疏之時乎?曰,見之矣。百男則涕泣挽止而不聽云矣。益男則不爲駭怖云。鳳煥則曰,怖亦怖矣云矣。益男曰,士集若知,必也挽止,勿使士集而聞之云者,此一款,足明矣身之心矣。上曰,汝若有此心,則何不卽地裂去耶?曰,若知其如此,雖萬死,何不裂去乎?文喜珉更上之,乞與成普相質。上曰,汝爲地術乎?曰,不知矣。上曰,成普則直告,故不爲加刑,而汝則有占錢,而曰,不能占何也?成普曰,此有輪圖,而或敎人子第云,故請於矣身,而亦見益男之先山矣。矣身之子,與之偕行。上曰,汝非成普之族,則何必同行於其山乎?仍前訊劃加刑,謂成普曰,文哥若不直招,則當加刑於汝矣。多方鬚者誰也?曰,李鳳煥也。上曰,罪人直告則擧杖可也。喜珉曰,成普之子,欲與偕行,故同往矣。上曰,汝常在何處?曰,或在益男處,或留成普處矣。上曰,成普與益男,養育文哥乎?成普曰,若以一月論之,則不滿五日於矣身之家矣。喜珉曰,其時見之者,似是李鳳煥也。上曰,其時成普在坐乎?喜珉曰,同往矣。上曰,汝與益男同見乎?成普曰,益男殷山倅時,矣母有病而給錢五十兩,故以此不能絶矣。上謂喜珉曰,此猶薄物細故,而此等處直告,則當信他說,占亦不知乎?曰,不能矣。上曰,相與往來卜問處,直告也。曰,無矣。上曰,只有一罪,留在崔家,是乃斷案也。旣爲卜術,又爲地術,則必與益男爲歸心綢繆者,直告然後,當正刑矣。汝知晳吾乎?曰,不知而似是前家鄭哥,而晳吾爲名者,則不來其處矣。上曰,汝欲護晳吾乎?刑問一次後,上曰,判義禁兩罪人捧侤音下之,少退矣。藥房進前曰,聖體,若何?上曰,一樣矣。進湯劑後,更爲入侍。藥房提調持湯劑入侍。出榻敎上曰,晳吾上之,仍前,問目加刑,汝與益男,鳳煥,同一心腸矣。速爲依法,汝敢爲存問於益男處分之時者,可以正刑矣。以此速爲承款,他皆酌處,而汝當依律,以此知之,汝於昨日,問其窩主,而如李成普·文喜珉輩,猶加諱焉,何也?晳吾曰,成普則略知其面目,喜珉則果不知矣。上曰,汝於其時,有何興況,而持去古文演監乎?曰,送奴持來矣。上曰,其時汝有何生意,而敢如此乎?汝若思乃祖之旌門,則豈如此乎?非但其日,送爲存問,戊子以後,亦爲相從,而敢爲欺隱乎?晳吾願與成普面質。上曰,當於汝祖旌門上,更建逆賊營護門,其知之。汝含此心,而着儒巾,欲立於覆載間乎?與益男·鳳煥,同一心腸矣。根脚已奏,汝能忍杖乎?若思前月,雖輿儓,莫不奔走,而汝速爲遲晩然後,予可以支過矣。晳吾曰,前月則不勝焦迫矣。上曰,焦迫則豈如此乎?汝祖則信而用之,汝祖之孫而如此乎?上謂成普曰,面質於晳吾,汝若負焉,則當加刑於汝矣。成普曰,晳吾有無狀者,與鳳煥,姓不同兄弟也,一生受文於鳳煥矣。晳吾曰,只爲同接,而觀其命意矣。成普曰,今年三月後,亦見於益男之坐矣。晳吾曰,咫尺帳殿,豈曰,如此乎?成普曰,汝之絶交,我何以知之?上曰,捧其根脚而刑推,無隱直招。汝之從祖世璡,直於政院,雖冬月,亦爲沐浴洗首,汝祖則不能洗而然乎?汝以五十兩錢,爲五十年綢繆,而汝之對面者,一爲匡濟之孫,一爲世璡之從孫,而乃如此乎?此乃刑曹完決,覆載之間,不問則已,旣問則無生出囹圄之理矣。汝兩人,皆忘其祖者也,無相彼此矣。竝刑兩人,誰先遲晩知奏,一則其日同坐見疏,一則其日送人傳喝,其心一也。晳吾則不在其坐,自以爲勝,而成普則不爲傳喝,其心,一而二·二而一者也。晳吾三次後,仍爲勸杖。上曰,自昨日問其窩主,而以汝爲窩主陋矣。猶勝於鳳煥,斯速遲晩。戊申以後,多用寬典,而今番則關係莫重,生出汝輩,則國不國於今日矣。上謂成普曰,益男之妖邪,人無不知,而汝之交契者,豈非同一心腸乎?晳吾則同在一洞,邂逅相逢,不是異事,而汝之十五年交契,豈非逆乎?成普曰,家在後川,而妻家在於新門外,路由貞洞,故時或相尋,而其爲逆則實不知也,以逆遲晩,萬萬冤痛。上曰,十五年不知益男者,正合盲橋之名矣。汝之兩人入此,可見乾道,必懸一人然後,倫彛圓矣。爭先遲晩,藍輿尋訪者,已爲殊常,雖已處分,而以鳳煥爲窩主陋矣。得汝二人,亦可以立紀綱。上謂成普曰,顔子四勿,非禮勿視,見其疏者,豈非逆乎?以此遲晩。成普曰,其日不能奪而焚之,歸臥其家,是臣之罪,是則固所甘心也。上曰,今雖酌處,臺臣必爭,決無生出囹圄之理,不如果爲遲晩,而使汝母,母至大段用心也。汝以處身不謹,自陷逆律,遲晩可也。人有辱汝親者,歸必訴於其父,而見其辱說,不能隨詣闕外者,是汝罪也。以此遲晩。成普曰,此則矣身之罪,而我殿下聖明,乞賜容貸焉。上曰,見其疏而不爲隨詣者,豈曰,吾君之臣乎?姑置成普,勸杖晳吾。上曰,晳吾無聲也。用謀乎?成普則解縛下府,晳吾出以開陽門外,加杻下本府。上曰,鳳煥之子三人云,是亦難矣。鳳煥之子,必無善性,置之海島而何?鳳煥雖正刑,其子則當置於海島矣。捕校尙無消息乎?曰,無之矣。上曰,前二日而去,若三倍道,庶可還矣。旣有申飭處分,則當倍道以進矣。來日則可以相逢乎?中路送人,彼若氣盡,則當替受以來矣。少退後,更爲入侍。上曰,罪人上之。又曰,何其遲也?更問之。上曰,罪人上之之時,每每遲遲,守幕都事記過。上曰,益男·鳳煥·晳吾·成普,同一心腸,依前問目,更爲加刑。上曰,未及多數加刑之前,直招可也。雖一番見之,旣見則可以正刑,況見其疏而相議者,與傳喝者乎。依法。上謂成普曰,其時只見益男,而不顧汝母乎?與益男之不知其母,同一心腸也。其時若泥首伏闕,則豈下一杖乎?成普曰,其時不能裂破,萬死無惜矣。上曰,汝以見疏,遲晩可也。若行刑,則汝以見疏,必先於晳吾,以此承款可也。其上疏誰書之也?百男書之云。百男旣是同接,果能書乎?成普曰,能書此等文矣。左右捕將入侍事。出下敎左右捕將進前。上曰,百男書之云者誰謂之也?曰,鳳煥之子,傳其父之所傳矣。命讀鳳煥之子明吾問目。上曰,明吾之招,上疏之時,成普在坐,百男書之,而益男,見鳳煥而曰,怖而來乎?鳳煥曰,聞亦可怖矣云。益男謂鳳煥以可怕,則兩人交頭之時,必也公傳道之矣?其時汝亦在坐,豈非平日情親而然乎?成普曰,其時矣身,謂百男曰,聖候平復屬耳,而若是上疏,致煩聖慮,則汝有老母,我有老母,爲人子而豈敢爲此事乎?於此,足明矣身之心矣。上曰,若無泛然看過之意,則何不伏闕耶?成普曰,以此正刑,則實無所逃矣。上曰,其中何句語,尤爲悖度也?成普曰,上款語,不可以口而傳之矣。上曰,他人之一見者,猶可刑也,況於汝乎?上曰,鳳煥見而何言?成普曰,無言而見之而已。上曰,益男·鳳煥·成普之一席相議,於斯可知,卽今無事世界,汝合東西南北,而憂惱老君,前月光景,若何?以此正刑,必無所逃。成普曰,矣身之祖,世受國恩,且於益男之所欲構辱者,亦無恩怨,是臣可生之路也。上曰,汝之坐地,不與益男·晳吾等同,而若是相交者,豈非正刑者乎?若非打成一便,則豈若是綢繆乎?十五年交契,不知益男之爲此,此與盲橋何異?其君之休息與否,惟在於汝遲晩之遲速,速爲遲晩。成普曰,遲晩則當用逆律,豈可遲晩乎?上曰,下敎之後,不爲遲晩者,是入逆也。汝爲誰之壻也?曰,徐命裕之壻也。上曰,徐命裕之子,與益男相交乎?成普曰,世或有非交心,而或至四五十年者矣。上曰,若是下敎之後,忍杖不服,眞所謂方以類聚,物以群分,汝亦益男之妖邪也。以此遲晩可也。刑問准次後,上曰,解縛下本府。百男上之,上謂百男曰,關係甚重,昨已下敎,而夜思窩主乎?呈疏之時,誰誰見之?百男曰,鳳煥與成普見之矣。矣身之兄來則可知,而矣身則實無干預之事矣。上曰,守幕都事拿入,龍虎營前排入之。守幕都事金履圭拿入。上曰,誰族也?曰,金昌翕之孫,範行之子也。上曰,親鞫罪人,不爲救療,訊問之下,不能仰對,是何故也?履圭曰,使羅將種種食之,則食之云矣。上曰,卽問連爲飮食,而曰,以不食何也?百男曰,米飮飮之,而食則不知矣。命拿出都事,謂百男曰,汝用謀矣,欲醒其謀,當依法矣。夕食食乎?百男曰,不食矣。上曰,此刑推,汝貿爲之,三次入之,故生怯矣。上曰,上疏汝手書乎?百男曰,不能書矣。上曰,直告以書寫,則當解縛矣。上曰,文哥上之。謂喜珉曰,汝書其上疏耶?喜珉曰,九日夜,書之矣。上曰,誰誰坐乎?箇箇直告。喜珉曰,身在其家,而以爲無傷,而只欲楷正云,故果書之矣。翼謩啓曰,鞫獄事體,何等嚴秘,雖咫尺之間,鈴鐸守直,不令相聞,法意不偶,卽者隣幕之間,聞其聲而知其人云,守直之不嚴,推此可知,不能申飭之禁堂,竝從重推考,何如?上曰,依爲之。出擧條上曰,百男則一一直告而無隠,更無可隠之事,更無更問於百男矣。不待汝之至冤,而今之所奏直告,故快放。趙榮進·黃榦,以所懷進奏曰,今此崔百男放送之命,雖出於我聖上好生之盛德,而蓋百男,以益男之弟,前後就拿,半吐半吞,以致屢勤嚴問,究其情狀,萬萬巧惡。益男未就拿之前,今又白放,不但大損獄體,安知無更推之端耶?百男姑爲仍囚,以待益男之拿來,斷不可已也。上曰,臺體得體,姑爲仍囚。出擧條上曰,今日始知有臺臣矣。頃者再次放送之時,臺臣當爭而不爭矣。益男來而正法,則百男當在應坐之律,故欲爲自分矣。命讀喜珉問目後,更爲加刑。上曰,符同益男之情迹,箇箇直告,汝將寫此之時,且有他人乎?喜珉曰,以鄕人之愚迷,不知中有何意而書之矣。他人則不在矣。上曰,汝見其上款,則豈不心寒骨冷乎?喜珉曰,以爲京人,必知義理,故爲其所逼而書之矣。上曰,何以自伏殘劣而不能逃走乎?喜珉曰,是則臣之罪也。上曰,此漢自初陰譎矣。書寫之人,何不正法乎,中靈浦汝見之乎?喜珉曰,不知爲中靈,而只見中浦矣。上曰,此漢難矣。霎時書給之後,能誦中浦矣。以京人知義理云者,乃汝逆心,焉敢奏義理於其間乎?俄者書給之狀,汝已負於面謾,而又何忍杖?益男所爲陰譎之狀,一一直告,益男怨國之言,亦爲一一直告。喜珉曰,益男以爲,業欲上此疏而不能,爲言官,故未及爲之,今將永歸楸下,故今始爲之云矣。不聞有人勸之者,只出自己心矣,夜深招之,故往見則出紙以示,而渠之言,則設有罪,必無及人之理矣。翼謩曰,莫重親鞫,承旨只有二人,揆以事體,極爲未安。不入侍承旨,竝推考,何如?上曰,依爲之。上謂喜珉曰,其占何也?曰,求仕占也。上曰,益男之恒言者直告也。喜珉曰,益男以爲,世孫長成,而久不省謁,欲陳此意者久矣。上謂成普曰,汝則以爲如何云耶?成普曰,矣身以爲,今者此言,將何爲哉云矣。上曰,卽今二字,於汝心,亦有之乎?言雖他人之言,而心則自己之心也。此非逆心之所發乎?其中,亦有玉圈而着總甘吐·氅衣者乎?百男曰,洞内上下人尋常往來者,何能記憶?而有韓僉知,其日適來矣。韓僉知者,乃韓璞也。以兵曹書吏,去官而爲僉知者也。命捕將發捕。上曰,成普之事,誠何如?昌誼曰,不先不後,而適往是日云者,亦巧矣。上曰,百男眞實者也,謂百男曰,汝兄文書,多有占書,汝兄善爲之乎?百男曰,六壬之善不善,無以知之矣。上曰,上疏時,何人以爲,非今時所爲云耶?成普曰,矣身以爲,旣非言官,非今時可言矣。上謂百男曰,其所窩主,若直告,則於汝兄,當有效矣。百男曰,問以何疏,則曰,非汝所知云,而窩主則實不知矣。欲爲挽止而不聽,故不勝悶迫矣。上曰,捕廳捕得韓璞後,直爲上之。上曰,石伊云者,汝兄之信任乎?百男曰,然矣。上曰,勝於汝兄弟間乎?曰,奚比於兄弟也?上曰,窩主云者,非謂大官,謂其扶囑而言者也。汝若告其窩主,則分罪而分律,何不知此妙理也?百男曰,不廳人言,而自爲之,則矣身何以挽止乎?上曰,今者詳詰,國之興亡,在此一擧而然矣。汝兄與全州人,暗地潛書之疏,何其先聲之狼藉耶?百男曰,到處夸張上疏之意故然矣。上謂韓璞曰,此等事,汝輩之人,或有預者矣,當初相交者何也?璞曰,初以鬪錢雜技,相交於出入倡家之時,而常以不來責焉,故畏而往來,實非所欲也。上曰,益男之平日行事,類皆若此矣。謂璞曰,汝見其疏乎?璞曰,時時往來,而疏意則不知矣。上曰,不先不後,而適往上疏之日,則豈不知坐上之客乎?璞曰,益男稱以李陽智者來見,而已呈云矣。此外則不知矣。上曰,汝不過中路如彼人,故就捕矣。所奏直焉,以此特放矣。年幾何?曰,四十七矣。上曰,若有搜來文書,使之出給,使之着笠拜去。上曰,內局入侍。藥房都提調·提調持湯劑入侍。出榻敎金尙喆·具允鈺·李在簡進伏曰。聖體,若何?上曰,一樣矣。進湯劑後退出。趙㻐·李秉鼎竝永刋仕版事。出榻敎上曰,親鞫姑罷,待朝擧行。時刻待下敎,只入正時。出傳敎大司憲趙榮進啓曰,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,勿煩。請黑山島爲奴罪人五得依律處斷。上曰,勿煩。請大靜縣爲奴罪人仲義依律處斷。上曰,勿煩。已上措辭竝見上司諫黃榦啓曰,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得依律處斷。上曰,勿煩。請大靜縣爲奴罪人仲義依律處斷。上曰,勿煩。已上措辭,竝見上藥房提調持湯劑入侍。出榻敎尙喆·允鈺等,進湯劑後退出,左承旨李在簡,更爲入侍。命書傳敎曰,昨日晳吾之招,雖有此,不過邂逅相逢,特命勿書,靜而思之,此非高蹈之士,亦非學行之人,旣有臺臣彈駁,而渠亦行己不受,則身爲宰列,乘藍輿而尋門,況都尉,尤宜謹愼,而有此擧,於末世勵世道之道,不可無飭,今重臣元仁孫,永城尉申光綏,特施不敍之典。諸臣以次退出。
上在慶熙宮。停常參·經筵。
藥房都偍調金尙喆,提調具允鈺,副提調李在簡啓曰,昨日親臨帳殿,侵夜還內,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡與氣一樣,帳殿入侍宜矣。
中宮殿·惠嬪宮,藥房口傳問安。答曰,知道。
以備忘記,傳于李碩載曰,其君爲國事,半夜乃覺,仍開睫而臥,而乘輿時,有下敎,禮房資政門待令,諸内豎,其皆昏睡,事之寒心,莫此爲甚。其昏睡中官,皆越俸一等,莫重殿座,時刻太晩,該房知悉。
李碩載,以禮曹言啓曰,社稷祈穀祭,每於歲首上辛日,遣大臣攝行事,曾已定式矣。來正月初九日上辛日,社稷祈穀祭,遣大臣攝行,何如?傳曰,爲民此心,其雖憧憧,依今春例,攝行焉。
金尙默,以刑曹言啓曰,羅將,令秋曹定配事,命下矣。依傳敎,罪人富該羅將徐景雲,慶尙道熊川縣定配所,卽爲發配之意,敢啓。傳曰,知道。
以承傳色口傳下敎曰,今番下去都事鄭亮采記過待令,前排典設司前待令。
又下敎曰,喜珉·百男,一體上闕。
蔡緯夏,以御營廳言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以武一所差備官,以試官意啓曰,今此庭試初試時,兩所各取三百人事,命下矣。柳葉箭六兩今已畢射,而兩技入格,只是三人,元額未滿之數,至於二百九十七人之多,取考謄錄,則在前如此之時,依傳敎六兩三矢入格,與柳葉箭三中四分,比劃先付後,柳葉箭入格之類,一從矢數陞付矣。今亦依前例,以單技入格人,次次陞付之意,敢啓。傳曰,允。
又以武二所差備官,以試官意啓曰,本所柳葉箭六兩,今已畢射,而兩技入格,只是二十三人矣。元數未充定之數,依近例,單技入格中,從矢數,次次陞付之意,敢啓。傳曰,知道。
親鞫罷後,藥房口傳問安。答曰,知道。政院·玉堂口傳問安。答曰,知道。
庚寅十一月二十四日辰時,上御資政門內。藥房入侍時,都提調金尙喆,提調具允鈺,副提調李在簡,假注書金重燮,記注官金再郁,記事官吳鼎源,以次進伏。尙喆曰,聖體,若何?上曰,一樣矣。寢睡·水刺之節,亦何如?上曰,寢則寢,而食亦食矣。進湯劑後,上乘轎,自資政門出,停轎典設司路,上命入前排,拿入鄭亮采。上曰,何日發行,而今始入來耶?亮采曰,二十一日奉命,二日人定時,入淸州矣。上曰,來時遲一夜何也?亮采曰,去時一身故馳突,來時則率罪人而來故然矣。上曰,今番關係莫重,都事去來,若遲滯,梟示之意,已爲下敎,汝亦知之乎?亮采曰,豈敢如此?上曰,依法。若進一夜而來,則昨日當入來矣,勸杖。右副承旨金尙默曰,以文忠公奉祀孫,承傳爲之,乃鄭纘述之曾孫也。上曰,欲施五棍矣。卽聞文忠公奉祀,故分揀,而亦不拿出矣。文書得來乎?亮采曰,只探囊中文書而來矣。諸臣以次退出。
庚寅十一月二十四日巳時,上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書金重燮,事變假注書趙彦㷜,記注官金再郁,記事官吳鼎源,判府事金陽澤,左議政韓翼謩,右議政金尙喆,判府事李昌誼,判義禁趙雲逵,同義禁韓必壽,李在協·金光國,大司憲趙榮進,司諫黄榦,問郞金魯淳·沈頤之·申應顯·洪景顔·徐有元·李亨逵·朴相岳·李養遂,文書色都事柳惠應·金履珪,別刑房都事徐迪修·金復根,以次侍立。上具翼善冠·袞龍袍·自資政門出,仍詣太僕寺,殿座後,陽澤等竝進曰,聖體,若何?上曰,一樣矣。問郞持草紙以來,雲逵持鳳煥囊中文書以考。上曰,唐板冊何也?雲逵曰,詩則唐詩也,紙則倭紙也。必是鳳煥日本往來時所得者也。命書鳳煥問目。光國曰,囊中文書,有殊常者,曰詩曰賦者,極涉殊常矣。上曰,此必是科場用情者,此亦直告。鳳煥曰,如此則試官開眼云矣,且如此則架領好矣。上曰,如此云者何也?此是用情者也。初行用天字,二行用數字,三行用疊字者,莫非用情也。命頤之讀聞問目於鳳煥後依法。上曰,其時具庠使之坐見,則汝知來乎?鳳煥曰,上款則不知,而先聲狼藉,擧一世而論列云,故使之往探矣。以此往見,而適値呈疏之時矣。上曰,此非益男與汝之獨掌也?必有使喚者也,直告可也。汝與益男,爲姓不同兄弟,則豈有不知之理?鳳煥曰,其所使喚者,實不能知,而爲姓不同兄弟者,亦至冤也。上曰,汝知益男所爲乎,以爲如何?鳳煥曰,矣身以爲極甚危怖云爾,則益男以爲,太僕殿座,實無所畏云矣。且益男,無往不說此等言,故素著危妄矣。上曰,汝知晳吾乎?鳳煥曰,知之矣。上曰,亦有書札,焉敢欺也?上曰,汝知成普乎?鳳煥曰,知之矣。晳吾,卽呂聖齊之外孫,成普則吳命新之外孫,俱有戚誼,故知之矣。上曰,汝但告本事而已,何告外外祖也?上曰,汝知文哥乎?曰,不知矣。上曰,使之書疏而敢曰,不知乎?鳳煥曰,益男之家,飛廉惡來之屬,無不往來,安得一一盡記乎?上曰,侍衛竝坐焉。又下敎曰,兵判進前,龍虎營前排入之,禁喧郞拿入。上曰,姓名誰也?曰,李有喆也。上曰,帳殿何等嚴重乎?古有禁仗軍士漏通,至於沙場梟示,況今番殿座,侍衛坐之,則其後書吏逬走,汝若能善爲禁喧,豈至於此乎?決棍十度後,上曰,汰去禁喧郞,以有風力者爲之,禁喧郞廳李有喆汰去事。出榻敎上曰,律官捧根脚侤音後勸杖曰,汝豈忍杖乎?一一直告。鳳煥曰,若非父母,焉敢不告?上曰,以汝爲益男之窩主則陋矣,直告其主張者。曰,不知矣。上曰,汝以益男之窩主自服,則當於南門殿座行刑,以此遲晩可也。鳳煥曰,益男之事,何關於鳳煥乎?且無干涉矣。益男若來,下問益男,則可以明辨矣。上曰,汝是益男,益男卽汝也,一而二·二而一者也。如是忍杖,則以爲止於是而然乎?鳳煥曰,旣無形影,則矣身何處做得乎?上曰,以見疏不能挽止,遲晩可也。鳳煥曰,豈聽一庶孼過去說乎?實狀如此,則不可以此遲晩矣。上曰,汝以親知益男,遲晩可也。鳳煥曰,非特矣身,朝廷之上,必有相親者矣。上曰,非卽今所爲者,汝聞之乎?曰,不聞矣。上曰,其言,於汝意如何?鳳煥曰,此非矣身之言也,何能知乎?上曰,語品,漸益悖慢,各別申飭。上曰,汝能誦其疏乎?張松,能誦孟德新書,汝豈不誦?鳳煥曰,人臣分義,豈可口誦其疏乎?上曰,晳吾之札,卽當燒火,科場用情之物,何爲而留置囊中耶?鳳煥曰,此非用情。如此則試官開眼云矣。上曰,如此則試官,以善文開眼乎?鳳煥曰,近來多有此事。上曰,此猶薄物細故,而亦不直告,況於大事乎?以見益男之意,遲晩可也。若不遲晩,當於南門殿座,載於車上矣。鳳煥曰,豈以交益男,遲晩乎?雖云凶逆,未凶逆前交契,則豈以此爲斷案乎?矣身,爲大君十代孫,以此活之焉。上曰,汝直告而死,則鬼爲精鬼,而若是欺隠,分其肢體者可乎?鳳煥曰,旣無遲晩之罪,亦無遲晩之言也。上曰,前月光景,若何?方在靜攝中,而若不遲晩,則當作如何臣子也?汝與益男,同一心腸,何不以此遲晩乎?鳳煥曰,初無干渉,則豈以此遲晩乎?上曰,汝善爲忍杖矣。鳳煥曰,幾死而聲不出故然矣。上曰,其聲音,極其妖怪矣。准次後,命捧侤音曰,此是汝遲晩,以此知爲遲晩,亟捧侤音。鳳煥曰,死則死矣,不可侤音矣。羅將曰,初不秉筆矣。上曰,以筆握於指間,使之署焉。羅將以筆揷於手中,而奏以捧侤音。鳳煥曰,豈有以我乎,爲遲晩之理乎?此乃官員之所署也,矣身實無捧侤音之手矣?上曰,此非汝名之署乎?鳳煥曰,與初侤音較看,必無相似之理矣。上曰,羅將所爲乎?一如着署樣而署之乎?判義禁詳奏焉。雲逵曰,羅將一人捉乎?一人持紙,一人執筆,使之着署,而似是羅將所爲矣。翼謩曰,罪人不爲着署,而羅將任自着署,後弊所關,不可置之。上曰,羅將,令秋曹定配,羅將徐景魯,令秋曹定配事。出榻敎,上曰,若令亟正邦刑,則汝能拒逆乎?鳳煥曰,若以益男之相知,爲遲晩,則豈不冤痛乎?上曰,此是亟正邦刑,遲晩,速捧侤音。鳳煥曰,罪名不分明,豈以此正刑乎?上曰,益男見汝後,始呈其疏,此非汝之署經乎?鳳煥曰,此非臺閣,豈曰署經乎?上曰,稍擧蒙頭,而速捧侤音。鳳煥曰,各邑守宰,猶不爲脅捧侤音矣。上曰,豈敢曰脅捧乎?方欲正刑,而必欲鉤得實狀,故姑令下之,萬古所無矣。昌誼曰,脅捧二字,豈奏於帳殿乎?上曰,萬無承款之理矣。尙喆曰,自分杖斃而然矣。上曰,雖有一名,而渠之自處,不下於成普·晳吾等矣。其日欲行庭試,而文哥與晳吾輩,入於其庭,故有此雷異,乾道昭昭,無異耳提面命矣,姑令下之,百男上之。上曰,嚴問鳳煥,則汝之兄弟外,無他推引者云,一一直告鳳煥之綢繆者。百男曰,矣身實無所知矣。上曰,昨已不食之故,固已慮之。欲見其母之意,亦殊常,汝兄雖正刑,汝則自可酌處,無懼而直告。鳳煥今來,而稱自外於益男,汝若面質而不勝,則汝當任罪矣。鳳煥上之。上謂鳳煥曰,益男果不數百男乎?鳳煥曰,上疏之前,互相吟咏風月矣。百男曰,鳳煥則以矣身之不文,不數也。矣兄則親密於鳳煥矣。鳳煥曰,散文與風月則示之而已,其餘無相議之事矣。上曰,呈疏之日,百男自外而聽之,則其色如何?鳳煥曰,出未滿之聲,而爲則爲之而已。上謂百男曰,鳳煥謂益男曰,妖邪,汝意則鳳煥果善乎?百男曰,不善矣。上曰,百男所云,與汝所言何異也?鳳煥曰,益男之十七八歲時,才名藉藉,故自壬戌·癸亥間,相親矣。上曰,汝見百男,則喜動於色乎?鳳煥曰,與百男,亦爲相親矣。吟咏之時,雖不同參,而至於飮食,與之同參,且自兒時而見之矣。百男曰,以今月言之,則鳳煥之往來於矣兄之家一次矣。鳳煥曰,若依法刑推,則可以侤音,而至於遲晩則難矣。上曰,帳殿豈敢爲雜說,是必以一邊決心者也?翼謩曰,然矣。上曰,汝敢曰脅捧侤音者,誣上不道,以此遲晚,㥘捧二字,豈非誣上不道乎?鳳煥曰,守令猶不爲脅捧云爾,則豈敢曰,殿下之脅捧乎?上曰,先稱㥘捧而後,稱守令,何敢曰,不爲誣上乎?鳳煥曰,以此以彼,實無遲晚之罪矣。上曰,汝敢曰,以彼而遲晚,以此而遲晚云者,豈非不道乎?勸杖焉。上曰,今則遲晚乎?鳳煥曰,匹夫之志難奪,以此難爲遲晚,無罪而致死,雖觳觫之牛,亦有焉,豈甘無罪之死而遲晚乎?上曰,此等之屬,結舌易矣,另加申飭,戊申有咋舌者矣。榮進·榦陳所懷曰,罪人鳳煥招辭中,劫捧遲晚等語,極甚悖慢,一向嚴刑,實有徑斃之慮,使鳳煥,豈可得保首領乎?姑爲緩刑,恐合獄體矣,上曰,是矣。大臣之意,何如?判府事金陽澤曰,連加重刑,嚴急治之,則不無徑斃之慮,觀其氣息稍定,訊問窮覈,得其情狀,似宜矣。左議政韓翼謩曰,臺言不無所見,此罪人情狀,極爲奸惡,殺之無惜,法有首從,益男如被一律,則此罪人當伏次律矣。右議政金尙喆曰,一向加刑,誠有徑斃之慮矣。判府事李昌誼曰,臺臣所請,誠有意見,連加嚴訊,若至徑斃,則情節,恐未窮覈矣。上曰,益男則不可一刻置之於覆載之間,而此則異於益男,非誣引者,亦不爲雜言者,所奏是矣。出擧條上曰,無遲晚之意矣。從當更問他人後加刑,姑爲下之,人必謂搏枼,故姑令容息而問之矣。罪人成普上之。上曰,初似快快矣,至與鬪錢者而相從,則已無可論,而見疏之時,汝以大義責之云矣。今聞喜珉之言,則別無所責,而只曰,非卽今所爲云,非今所爲云者,果何意也?成普曰,願與文哥而面質,非今所爲云者,謂非時臺而言,鬪錢則益男之舍廊,與百男同爲之矣。上曰,汝若不爲鬪錢,豈至於此乎,姑欲爲漫漶乎?成普曰,非欲爲漫漶也。上曰,非卽今所爲云者,直告。成普曰,無此言矣。上謂喜珉曰,成普之非卽今所爲云者是乎?喜珉曰,時無職名,不可爲之云矣。上曰,昨日則成普以爲,非卽今所爲云,而今何欺隱也?勸杖。上謂成普曰,汝旣遲晚,其鬪錢則何有更質之端乎?成普曰,非特舍廊,科場亦有爲之者矣。上曰,喜珉手自書之,成普目而見之,以此遲晚可也。成普曰,過去而適見,以此遲晚,誠至冤矣。成普刑一次,喜珉准次。上曰,交結叵測,書給其疏,十五年交結,終至於投疏時同坐而聽,以此遲晚可也。上曰,卽今二字,陰譎甚於見疏,速以此遲晚,喜珉則將欲正刑,而昨以卽今二字,仰對矣。更以無官說,變其所告矣。謂喜珉曰,以遐方之人,交結益男,至於書疏,以此捧遲晩,使之聞之而捧侤音,喜珉以書給疏本,捧侤音矣,以此的實遲晚。上謂成普曰,汝觀喜珉之遲晚,豈不快快乎?不待更刑而遲晚可也。晳吾上之,命問郞沈頤之,書問目,使之聞之,命依法。晳吾曰,夕聞其入侍矣,更聞其遠竄故,送奴問之矣。上曰,此豈送奴存問之時乎?晳吾曰,必欲以一劍刺之,故實所甘心而問之矣。上曰,若是其甚而憎疾者何也?晳吾曰,乙酉以後,尤爲憎疾矣。益男之一動一靜,必以屠戮爲主矣。其弟百男,亦疾矣身,故先對矣。上曰,果若汝言,則必求於他人,而今問於其家耶?晳吾曰,在於上下家,而時有夜禁,故自外探問,而已刑問准次。藥房提調持湯劑,更爲入侍事。出榻敎藥房提調進湯劑後退出,命時原任兩司入侍。上曰,益男已無可論,而寫給書疏者,亦有律乎?書之者,心腸一也。陽澤曰,目不知書則已,亦異於自作者矣。翼謩曰,關係至重,故今番處分之從重,亦已仰揣,而似有差等。尙喆曰,初非目不知書,而益男亦非待於喜珉,似異於他人矣。上曰,免於一律乎?陽澤曰,一律中,亦有差等矣。昌誼曰,旣書之後,當被寫疏之律矣。榮進曰,以鄕人無知者,不識上款語而書給,凶書之律,不可免矣。幹曰,當用極律之次矣。魯淳等曰,亦當有知情不告之律。上曰,此言,何如?翼謩曰,知情不告,異於大逆矣。上曰,益男承款,則當用逆律矣。鳳煥之劫捧誣上不道則何如,當用亂言之律矣。益男承款,則當用何律?定此律然後,當定此律矣。翼謩曰,鳳煥之妖惡,固不足惜,而誣上不道之律,則似涉如何矣。上曰,誣上不道中,亦有次律矣。當定元犯者律然後,可定鳳煥之律,而益男之律,亦無於大典矣。判義禁持大典以奏,而此則非櫬着者矣。翼謩曰,益男則難免誣上之律,遲晚之後,豈可一日容息於覆載間乎?榮進曰,鳳煥則次於益男,而首領則難保矣。翼謩曰,若留一日而徑斃,則失刑之大者也。陽澤曰,此可審愼者,定其律然後,可定今日遲晚者矣。三司奏之。魯淳曰,益男之逆律,斷不可已也。上曰,當用逆律乎?魯淳曰,律名,固不知如何,而當用極律。上曰,益男爲大逆,則此漢爲次律乎?一律之人,不可經夜矣。尙喆曰,厥漢不知遲晚之如何矣。上曰,諸承旨,何如?庠曰,製與書稍間,而益男則知而書之,似有差等。在簡曰,書之雖無狀,而與製疏差等矣。其餘略同。上曰,益男則將心,則將心,當用將心之律。鳳煥上之,上曰,今則於汝,他無可論,仍前訊劃加刑,劫捧二字,於汝斷案,以此遲晚。鳳煥曰,實無遲晚之罪矣。上曰,交結益男姑舍,以劫捧二字遲晚。鳳煥曰,遲晚則死不敢爲之矣。上曰,申飭羅將,使之一杖,受遲晚,劫捧二字,遲晚可也。不然則與益男,亂國遲晚可也。鳳煥曰,於時人無恩怨,則何必欲構於人乎?上款則必是逆也。然而過於逆賊之傍者,皆爲逆乎?上曰,其日上疏,使之見汝而呈焉,汝在傍而不爲裂破,是非汝之罪乎?汝知其心腹,故臨呈,署經於汝而呈之矣。旣有晳吾·成普·喜珉,而必使汝見之者,其意何如,至於此乎,汝若正大,則或恐汝見,而必使見汝而呈之者,必有意矣。何爲而不先不後,適往其處乎?鳳煥曰,豈以他人之事,自已遲晚乎?上曰,若是悖慢,以此勸杖,速爲遲晚。鳳煥曰,無可遲晚矣。上曰,萬無酌處之望,速爲遲晚。鳳煥曰,到此地頭,何望酌處乎?上曰,勿爲解縛,仍其狀而下焉。成普上之,上曰,汝所云,卽今二字,頗爲陰譎,以此遲晩。成普曰,前已仰奏,更無遲晚之辭矣。命更書問目曰,見其疏,而至今忍過,是亦逆也,汝以知情不告遲晚。成普曰,此亦非逆也。豈曰,知情?上曰,汝於益男本事,豈敢漫漶,命下本府。榮進啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜縣爲奴罪人仲義依律處斷。上曰,勿煩。已上措辭,竝見上幹啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜縣爲奴罪人仲義依律處斷。上曰,勿煩。已上措辭,竝見上兵曹判書李景祜啓曰,禁·御兩營新舊軍替番㸃考,二十五日,當爲擧行,而禁衛大將具善復,方帶捕將,使中軍代行,而回糧木分給,依例爲之,何如?上曰,依爲之。禁衛營新舊番點考,中軍擧行事。出榻敎上曰,親鞫姑罷,開門後,殿座時刻,待下敎,只入正時。出傳敎鼎遠讀一所試官單子,命讀奏榜目。上曰,京人必告其父名,鄕人則置之。上曰,內局入侍,尙喆·允鈺·在簡竝進伏,進湯劑後,上還內,諸臣問安後退出。
上在慶熙宮。停常參·經筵。
藥房都提調金尙喆,提調具允鈺,副提調李在簡啓曰,昨日親臨帳殿,侵夜還内,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,下敎時,持建功入侍宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,乘轎時,持建功入侍,禮房同爲入侍。
又下敎曰,左副承旨,率禁軍一人,持馬牌待令。
又下敎曰,左大將李章吾,右大將具善復記過,建明門待令。
又下敎曰,納符,該房持而待令。
蔡緯夏,以都摠府言啓曰,今日入直內三廳武兼禁軍及軍兵等,當爲中日習射,而親鞫相値,不得爲之之意,敢啓。傳曰,知道。
以備忘記,傳于金尙默曰,乘官馬之人,乘驛馬,例也。使奉命禁軍,半道回來。此古所未聞者,該道道臣,施以不敍之典,當該察訪,令該府,以處湖南,禁軍,令該曹嚴飭。
傳于金尙默曰,前排,建明門內待令。
傳于金尙默曰,南玉之子,尹光賓之子,令右捕廳捉來開坐,其父之幾次往來於鳳煥家査問,明日入侍以奏。
金尙默,以義禁府言啓曰,成歡察訪柳薫,令該府以處事,傳旨啓下矣。柳薫時在任所云,依例發遣府羅將拿來,何如?傳曰,允。
蔡緯夏,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
獻納鄭象仁啓曰,臣於春坊直中,忽伏承納言除旨,仍有武二所進去之命,臣旣經本院司諫,則今此見帶,自在應遞之科,而夜漏將盡,引避無故,黽勉承膺,忙赴試場,今已竣事,公格所拘,不可仍冒,請命遞斥臣職。答曰,依啓。
親鞫罷後,藥房口傳問安。答曰,知道。政院·玉堂口傳問安。答曰,知道。
庚寅十一月二十五日辰時,上御資政門内。藥房入侍,右承旨同爲入侍時,藥房都提調金尙喆,提調具允鈺,副提調李在簡,右承旨李碩載,假注書金重燮,記注官金再郁,記事官吳鼎源進伏。尙喆曰,聖體,若何?上曰,一樣矣。進湯劑後,命碩載,書傳敎曰,今番益男·鳳煥事,卽三百年所無陰慘叵測之事也。不憚其憊,幾日帳殿,意只在於宗國,大抵玆事,非造謀加功之分者,益男則鳳煥,鳳煥亦益男也。凡章奏有製疏寫疏,若問製疏卽益男,寫疏卽喜珉,喜珉非無識傔從之類,亦非各司書寫之類,以湖南雜術之人,非文非武,因堪輿而交結,囊中占錢,亦渠本事,而頃者嚴飭,故此事初欲忌諱,六壬非占乎?渠非腹心,其何二三人同坐房中,令寫其疏乎?噫,此文,見宜骨寒,何以握筆而書之,與益男,讀而相准乎?噫,本事,初則只知辱大臣,莫知所重,故予若不飭,今歲雖過,有何兩司之請,其君爲國深計,其臣沫血飮涕者,而以昨日詢問觀之中夜靜思,不覺慨然。當初准法以請之,都憲末梢,不若前,執法之臣,若此,況他人乎。臥而靜思,今番事,製者書者覽者,卽同一心腸,若昨問,雖稱錘,其誰輕也,劫捧等說於鳳煥。予則曰,薄物細故,臥而靜思,此類一車同載者,孰輕孰重,故半夜有下敎者,此臨帳殿而當下敎,喜珉非也之說,雖不可道,以成普之心,見而骨寒,則其日承宣,只見辱大臣,不顧所重,故雖已處分,夜而靜思,關係則重,當該捧納承旨,亟施削職之典。伊日在院承旨,亟施不敍之典。昨日左揆,以領相同入侍爲請,而予命止矣。靜思,雖前領相,旣已請討,何敢不參鞫?見下敎,必將入侍,予何他說焉。行至典設司,路上停轎,拿入左右捕將。上曰,益男何時入來?章吾·善復曰,似在再明三明間矣。上曰,何其遲也?章吾曰,捕校次次羅列,使之飛報矣。上命拿出,諸臣以次退出。
庚寅十一月二十五日辰時,上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書金重燮,事變假注書趙彦㷜,記注官金再郁,記事官吳鼎源,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁金光國·韓必壽,大司諫金致恭,掌令李澤徵,問郞金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事柳惠應·金履珪,以次侍立。上具翼善冠·袞龍袍,自資政門出,詣太僕寺殿座後,尙默讀奏柳薫拿囚傳旨。上曰,開門前下敎,而今始草記,當該判義禁罷職,可也。出擧條判義禁趙雲逵罷職事。出榻敎上曰,判義禁罷職代,行司直申晦除授,牌招察任。出傳敎上曰,同義禁李在協下敎代,李章吾知義禁除授,牌招察任。出傳敎命問郞書鳳煥問目後依法。上曰,今日則先爲遲晚勸杖。上曰,頃者帳殿排立,其聞殊涉矝惻,雖此輩,自戊申效勞多,羅將李億世,令該廳,恤典擧行。出傳敎上謂鳳煥曰,與益男,同一心腸者,焉敢不遲晚。他人遲晚,猶不敢拒逆,況於汝乎,叵測矣。成普猶然,況於汝乎?捕將具善復進伏曰,喜珉應坐之類,竝捉來乎?上曰,稍長者捉來。上曰,汝以杖斃自期,而不可杖斃而止,速爲遲晚。上曰,知義禁,自捕廳已詗探乎?章吾曰,今方廉探矣。上曰,近來往來鳳煥之家者詗探,而交相往來之狀,亦爲探問。上謂鳳煥曰,何其無聲也?鳳煥曰,氣乏而無以爲聲。上曰,見疏而交益男者,以此遲晚。鳳煥曰,問其上疏與否,則出而示之,故見之而已,以此爲遲晚,誠極冤痛。上曰,汝知上款語乎?曰,見其初頭,而竦然却立,未克詳知,其下款語之,若何?勸杖准次後,上曰,終始不爲遲晚乎?汝以車載,往全州之時,亦不遲晚乎?鳳煥曰,豈以益男之交,遲晚乎?世間多有知面者矣。上曰,世雖有多交,而待汝署經而後呈焉。豈非同一心腸乎?上曰,難矣,終不遲晚乎?鳳煥曰,願賜一死之外,無可遲晚者矣。上曰,見疏之時,同汝而坐者盡告,則汝當爲次律,以此遲晚。鳳煥曰,三人外,更無他人矣。上曰,同汝三人而坐,則豈非同一心腸乎?鳳煥曰,不見五箇月,豈有同謀之事乎?上曰,方有探知者,以此樣下之,成普上之。時原任進前曰,多日殿座,聖體,若何?而寢睡·水刺之節,何如?上曰,一樣矣。相福曰,臣有私故,不能入參,而今已齋宿,故敢此入參矣。上曰,仍前問目加刑,非卽今所爲云者,極爲陰慘,速爲依法幾次乎?尙默曰,四次矣。上曰,汝已告根脚,只爲遲晚,更無抵賴之端矣。成普曰,呈疏之時,邂逅見之,豈以此遲晚乎?上曰,雖邂逅見之,應爲遲晚,況十五年親密,而終見其疏,則豈不遲晚乎?直告則當解縛矣,速爲遲晚。成普曰,交結非類,而致此,萬死無惜,而他無遲晚之罪矣。上曰,問郞持草紙以來,頤之進前,命書晳吾加刑目。上曰,成普何其無聲也,問之,目則開閉乎?都事曰,能開口矣,勸杖准次後,上曰,下於幕中加杻,若殊常,仍爲下府。晳吾上之,讀聞問目後依法。上曰,羅將何其歇治耶?自前視之,杖處糜爛,則杖聲如此矣。上曰,汝可以承款乎?晳吾曰,何以承款乎?上曰,鄭象仁何以避嫌?尙默曰,爲司諫而今爲獻納故然矣。上曰,書依啓而傳之。上謂晳吾曰,以益男存問等事,遲晚可也。晳吾曰,無存問之事矣。上曰,然則問於門乎,問於近處崔哥乎?晳吾曰,只送奴,自外探問而已。上曰,汝旣送奴求索,則豈曰,他人之求乎?亦非奴子之問也,萬萬陰譎。晳吾曰,崔奉事來于矣身之家,而謂矣身曰,欲見疎草乎?矣身曰,見之則好而已。上曰,崔奉事,益男之族乎?曰,非也。上曰,旣送汝奴,則焉敢漫漶?判義禁申晦肅拜,上曰,今始行公矣,年幾何?曰,六十五矣。上曰,精精矣。上謂晳吾曰,今日招辭,尤爲陰譎,無望生出囹圄焉。都承旨具庠讀其日在院承旨罷職傳旨。上曰,申景濬只逐承旨,而不顧所重矣。晳吾曰,其日聞益男入侍。曰,何事也?以上疏入侍之故,自顧戰慄,天地父母,乞賜生路焉。上曰,生汝陽世,又生益男矣,擇其大杖以杖焉,速爲杖斃,歸見汝祖,若思汝祖之旌門,豈如此乎?刑曹牌頭入之,王府羅將,於汝過矣,汝是何人之孫,成普是何人之孫?益男則猶有班名,而爲鳳煥之鷹犬,汝豈爲人於世間乎?鳳煥囊中,有科場用情之物,必是汝買得者也。行己無狀叵測,斯速遲晚,准次後,上曰,汝交不忠之益男,益男定配之日,又爲存問,豈非遲晩者乎?仍前問目加刑,汝祖則以孝旌門,而汝則當立逆賊門矣,初則歇看,而言其義理矣,今始觀焉,尤爲無狀矣,其時汝得見其疏乎?曰,未得見矣。上曰,其後幾日而終不見乎?見其要語,則汝謂何如?晳吾曰,不可置於覆載間矣。上曰,然則交結此類,豈非汝罪乎,必欲得見者何也?今日帳殿,則汝以爲妖邪,而其時則汝必曰,忠臣矣,尤爲妖邪矣。晳吾曰,每人必稱益男之妖邪,更招他人而問之,則可知矣。上曰,若生汝,則又爲鳳煥之鷹犬,必入場中矣,今日所對,尤甚於成普矣,如汝無狀者,幾乎生矣。上曰,都憲初以亟正邦刑爲請矣。末則稍臥矣,上謂晳吾曰,鳳煥於汝三次傳札,則汝亦妖邪矣。晳吾曰,書札之來,不是異事,以此遲晚乎?上曰,汝亦難矣,親鞫之杖,雖三四次難矣,六次而尙今生生,如此而何事不爲?必捧遲晚而後已,速爲遲晩,三次書札,何也?曰,借冊借馬等札也。上曰,速爲遲晚。晳吾曰,殿下之敎如此,何事不對乎?上曰,殿下如此云者,誠如鳳煥之劫捧底說矣,尊丈猶不可出此言,況於君上乎?除本事,此是誣上,以此遲晚得汝者,亦乾道昭昭,朝者陰翳,而今則太陽出矣。誣上不道之誣字,過矣,以犯上不道,速爲遲晚,自分杖斃,而今則當正法,以此遲晚。晳吾曰,此是羅將所告也。上曰,羅將所爲也,自汝口而出者,尊丈豈曰如是乎?誣字於汝陋矣,速以犯上遲晚,杖之不絶者勿計,羅將殘劣,健實者入之,同謀爲開口,勸杖,益男則妖邪,鳳煥則妖怪,汝則陰譎,懸汝頭然後,國法立矣,速爲遲晚。晳吾曰,犯上字,不勝驚心,以何事而遲晚乎?上曰,見疏與求疏,同一心腸,以此遲晚,汝以犯上字驚心,速以求疏遲晚,人皆莫知矣,予則聞其言而驚心,汝必窮尋而見疏,當今留置乎?晳吾曰,豈可置之?借人而卽還矣。上曰,借於何人?晳吾曰,借於李萬軾矣。上曰,李萬軾就捕,此等事,嚴隄防,可也。仍命探文書以來,上曰,萬軾在於何處?尙默曰,在於貞洞矣。上曰,乾道昭昭矣,此乃注書而出六者乎?曰,然矣。上曰,陳章者李萬育乎?曰,然矣。上曰,此亦無益矣,其草遍示者,何也?萬軾之家,在於晳吾之近處乎?尙默曰,在於近處云矣。上曰,此漢之於李萬軾,實是意外,萬育之族乎?曰,然矣。煥之姪行,頃者伸冤人也,昨日亦爲入侍矣,今日則不來矣。上曰,必知爲益男之親知,而給其疏草,不謹身可知,文書速爲搜來,申景濬以捧納處分,況於疏草乎?兵曹亦有疏箚吏乎?尙默曰,有之矣。上曰,旣命洗草,疏草亦爲遍行乎?大臣亦爲得見乎?金致仁曰,雖某疏,旣下之後,遍於一世矣。上曰,從事官徐徐招致依幕,問其洗草先後於該吏以來,外司入番與否知入,昨日申飭有效矣,不然則其姓名必泄矣,外司則晝可以往來其家乎?尙默曰,不能出入矣。捕將入奏曰,到院之時,各司書吏書之云矣,書吏則何以處之乎?上曰,置之。上曰,大臣考見文書,而第觀其疏草有無。曰,有之矣。上曰,此是連付乎?曰,然矣。上曰,此則非矣,豈可以此爲寶藏而連付置之乎?萬軾上之,年幾何?曰,四十一矣。上曰,晳吾之求疏草,何時也?萬軾曰,益男處分之後,晳吾凌朝來尋,而要語適來,故給之矣。上曰,汝試思之,予之保護者,若何?汝當杜門屛跡,而交結益男,交結晳吾,何也?權極之時,亦爲脫汝矣,交通雜人,而書置此疏,此豈一刻留置者乎?予望挾冊登筵,而豈容如此乎?益男本非善人,晳吾亦非正士,亦無文名,何必同在一洞而交結乎?今日之連付疏草,果爲非矣,邂逅見之,可以驚心,何必糊紙而置之?汝知益男乎?曰,識其面目矣。知晳吾乎?亦知之矣。上曰,持身不謹,汝固難免,萬軾涕泣叩頭曰,矣身之受恩罔極,人無與比,雖無才識,竊欲爲一分筋力報效之計,家在城外,難於供職,故賣家欲接於闕門近處,而價止二百,僅得貰家,而適在貞洞,隣於益男·晳吾之家,識其面目,益男則自陞學時,知其面目矣。疏草則矣身,方在直所,而無知兒子,依前連付於疏軸矣。誠如殿下之敎,無論持身不謹,宅不處仁,交不取端,莫非矣身之罪,雖卽地滅死,固所甘心,殿下之保護矣身,何如,而不能爲一分報效之地,以此形狀,見於此地,更何有生出之望乎?上曰,解枷進前,解其足鎖。上曰,以此,人故未易知,國恩如何,而入於晳吾·益男之間,而見其疏草乎?萬軾曰,莫非臣罪,萬死無惜。上曰,然則汝爲遲晚乎?萬軾曰,受恩如天,而矣身無狀,入於此地,雖惡逆遲晩,顧何惜乎?願捧遲晚焉。上曰,所奏是矣,而坐於益男·晳吾之間,不可直放,此紙豈可一刻留置乎?萬軾涕泣叩頭曰,生不如死,願捧遲晚。上曰,善矣,下於本府,置于西間。上曰,此輩皆如此,則豈不快快乎?萬軾曖昧,而猶爲遲晩矣,晳吾,則何不爲遲晚?以求索疏草,亦爲遲晚乎?晳吾曰,矣身亦以求疏遲晚矣,卽捧侤音。上曰,萬軾入來後,始爲遲晚矣,命問郞,書結案取招,亟正邦刑,使之聞之。上曰,此是汝正刑者,速捧遲晚侤音,書亟正邦刑木牌,懸於項上後。上曰,着署乎?曰,着署矣。上曰,律則無之矣,都事領去軍器寺市上載車焉。上曰,疏草則洗草,文書則出給萬軾。上曰,晳吾最爲歇看矣,今爲正法,固何惜乎?益男·鳳煥之精脈親知一人奏之,直告而歸見汝祖,可也,不爲直告,則無歸見汝祖之面矣,不然則當用逆律,鳳煥之親舊,亦不知乎?知鳳煥者,一一直告。晳吾曰,知鳳煥者多,何能詳告也?上曰,其中心術一貫者,直告也,不直告,則當用逆律遲晚矣。戊申以後,不爲盤問,而此若留置,國不國矣。晳吾曰,一竝可奏者矣。上曰,然則速捧逆律遲晚,白玉無瑕之李萬軾,猶爲遲晚,況於鳳煥之親知,汝何惜乎?解汝四肢,可乎,告其鳳煥之親知,可乎?直告其一人焉,不然當於南門殿座,若致雲之定法,斯速奏之,若致雲者,猶告巨源,況於汝乎?正法之人,何所顧戀而慳惜乎?鳳煥之最親者,誰也?晳吾曰,南玉·尹光賓,頻於鳳煥家見之矣。上曰,南玉·尹光賓就捕。上曰,晳吾下之,載軍器寺橋上,都事呈南玉囚單子,命問郞持草紙以來,文書來乎?考見,可也。上曰,無大臣而考見文書乎?使大臣詳見。南玉上之,問名問年後,上謂南玉曰,汝知鳳煥乎?曰,知之矣,日本使行,鳳煥則先往,矣身後往矣。上曰,汝知今日入此庭?玉曰,不知矣。上曰,汝知晳吾乎?玉曰,不知矣。上曰,汝是誰家之族也?玉曰,朝廷無計寸之族矣,皆開國功臣南在之孫也。上曰,聞此問目而直告,若不直告,當依律矣。玉曰,鳳煥則同是一名,故以世誼相親,而其餘,則皆不知也。益男,初則相知於陞學場中,而其後三年不弔,故乃爲不知之人矣,晳吾則全不識何狀人也?上曰,鳳煥爲人,何如?玉曰,鳳煥之傾邪,矣身亦知,而別無大段事故,故不能絶之矣。上曰,得見其疏乎?玉曰,官卑而無疏草,故不見矣。上曰,擧世皆稱汝有才,而予則已知其妖邪矣。玉曰,連蒙天恩,作宰二邑,連享官祿,恩無與比,豈有他意?鳳煥卽朝鮮妖怪,而與鳳煥相交,此則矣身之罪也。鳳煥於矣身,三年不弔於母喪,故絶之矣,其後,更爲謝過,故相交矣。上曰,其中自主張,卽汝也,汝則罪之魁也,不知上疏云者,誠怪矣。玉曰,卽聞其洗草,故不敢求覓於人矣。上曰,只告其要語,可也。玉曰,爲祭官而竣事後,入來時聞之矣。上曰,誰傳而聞之,誰從而見之?玉曰,聞大臣之待命,故初見朝紙,而知其爲大臣之待命,及聞大略,則多有叵測之說矣。上曰,犯上不道乎?玉曰,爲臣子而敢爲此說,是爲犯上矣。上曰,何從而聞之,從政院使令而聞之乎?玉曰,敬陵陵官席上,見其要語矣。上曰,俄卽曰,祭後聞之於人云矣。今始曰,於陵官席上見之乎?何者,是不道之語?雖二三字,直告也。玉曰,見其歸於楸下等句矣。上曰,此則頭辭,直告其不道之要語。玉曰,見其祖依於三字矣。上曰,無狀矣,汝敢於君父之前,誦其三字不道說乎?命依法,判義禁申晦曰,尹光賓不知其家故,今方遍尋東西云矣。上謂玉曰,汝知光賓乎?玉曰,知之矣。洞名告之。玉曰,臼橋近處也。上曰,光纘之幾寸?玉曰,不知其寸數也。上曰,爲此者,欲知其窩主,多句疏語中,以此等語,先爲拈出,此亦鳳煥也,汝旣知人事,則某字下有某字,而不敢言,可也,豈可拈出此三字,何不告拱抱木三字也?玉曰,多般下問,故以是仰對矣。上曰,汝敢曰,多般問者,誠陰譎矣,上疏中拈出此三字者,何也,其外無凶語乎?玉曰,多有之矣,不知晳吾·益男而受此杖,誠冤矣。上曰,才勝德而不守分,予已知之,今日之得汝,乾道昭昭,汝之聲音,正若鳳煥矣。汝則曰,守分而交結,不守分之鳳煥,是黑白相雜也。今日誦三字,其罪甚於益男矣,依法,以汝才勝德者,不可老死牅下,而今日之入此,乾道昭昭,此非風聞,亦非譏察,汝自入焉。多多疏中語,何獨拈出此三字耶?其中何句語,尤爲凶慘,亦爲直告,此非委官之所聞,亦非該堂所聞。汝旣曰多,則何不直告也?若是不忍道之說,則字字直告焉,此而杖八十,彼而杖八十,何不直告也?玉曰,俄者所奏,已極妄發,況今旣知之後,何敢誦一字乎?勸杖,謂汝製進,則難矣,旣見之後,何不直告也?上曰,人皆不知矣,如彼妖怪,以爲多才乎?汝雖爲奉常官員,而知其異於申維翰矣,如此凶疏,豈曰怪惡?以此爲逆賊遲晚,可也,今日見汝,汝是妖怪,若生出汝,則必有後弊矣。今日汝等,必怨國,必有希覬之心矣,汝豈欲校書·校理而止乎?如此之時,拱抱之木,豈不討論乎?汝意則不止於邑宰矣。玉曰,若與鳳煥相親者直告,則朝廷之上,多有鳳煥之親舊矣。上曰,汝與鳳煥不守分而相親,則豈非鳳煥之同疏乎?速爲誦奏,勸杖,今番之連仍難矣,而此事,則不憚其生雛矣。玉曰,下問之下,誦之也,已爲死罪,焉敢復誦?上曰,汝知鳳煥之陰譎而執捉乎?若然,則當分汝罪矣。玉曰,知其爲妖邪,而不能痛絶,矣身之罪,其外則無所知矣。上曰,以精脈承款,可也,非晳吾之精脈,乃鳳煥之精脈,以此承款,汝之聲,非忍杖之聲,極爲殊常,斯速直告,若不知鳳煥,豈有此事?旣誦三字,難免一次刑訊矣。見其疏者,猶爲刑推,況拈出三字而先誦者,焉敢逭也?伏願殿下,留神焉者,汝見之乎?玉曰,不見矣,只以鳳煥之親知,而受此杖,豈不至冤乎?上曰,汝之所望,不止於通信書記,鳳煥則又望於此外乎?玉曰,不知矣。上曰,鳳煥之平日酬酢,從實直告。玉曰,何能記憶乎?鳳煥之親舊,豈止於矣身乎?准次後,上曰,玉則下之,光賓上之。問名問年後,上曰,汝知鳳煥乎?光賓曰,知之矣。上曰,汝與之親切乎?光賓曰,鳳煥,自是矣身儕流中人也,兼有戚分世分,似宜相親,而其實,則外親内疎也。上曰,汝與鳳煥爲幾寸?光賓曰,鳳煥,卽矣身家外裔,而今已累易姓,寸數則遠矣。上曰,何爲外親内疎也?光賓曰,鳳煥薄有才華,世皆傾倒,而矣身旣有戚分世分,宜乎相親,而但其爲人,浮躁輕薄,全沒檢飭,故趣向不同於酬酢之間,或有深責者,故每致乖隔之境,而渠自摧謝,故有難牢拒,雖不形諸辭色,而中心則楚越,此則矣身儕流之所共知也。上曰,汝知晳吾乎?光賓曰,曾於鳳煥座上,見其面目,接其言語而已,初無交分之可論矣。上曰,厥漢是好人乎?光賓曰,不能詳知其心術,而觀其眸子,似非好人矣。上曰,汝則出於晳吾之招,非鳳煥之招也,晳吾之乘車出去時,以鳳煥之精脈親舊,告南玉及汝矣。光賓曰,矣身與晳吾,素無恩怨,而必以矣身,爲鳳煥之精脈親舊者,適見矣身於鳳煥家,以外面看,似是親熟,故誤認以外面,竝與南玉而告之矣。上曰,南玉,何如人也?光賓曰,南玉,非高蹈博學之人,則不知何人稱南玉,而但其爲人,差欠厚重,略有輕淺底意,旣無惡逆大故,則不能無故而絶之,若有一分干預於此等事,雖滅死,萬萬甘心。上曰,一名之人,無不相親云矣。致仁曰,一名之人,無論四色,一見如故而相親矣。上曰,汝知成普乎?曰,不知矣。上曰,汝知益男乎?光賓曰,曾於陞學場中,知面接話矣,其後,三年不弔於矣身,故雖逢於稠坐中,亦不接話矣。上曰,汝見益男之疏乎?光賓曰,具書則洗草,故不得見,而要語則見之矣。上曰,其疏,何如?光賓曰,誠萬萬叵測矣。上曰,其中何句語爲叵測也?南玉則誦之矣,汝能誦之否?光賓曰,爲今日臣子者,豈忍濡口而提擧其文字乎?上曰,南玉則能誦之矣。光賓曰,南玉自南玉,矣身自矣身,人各有心,豈以南玉之誦,而矣身亦從而誦之耶?矣身亦有一分秉彛之性,雖萬隕,決不敢奉敎矣。上曰,此則頗有知矣,所奏太汶汶矣,今姑下之,然問於鳳煥然後,可知矣,姑下本府,鳳煥上之。上曰,此漢極爲巧詐,更無可問,而此則直告,南玉之爲人,何如?光賓之爲人,何如?鳳煥曰,南玉則時體中人輕薄者,光賓則亦識字迂闊之兒也。上曰,晳吾已爲承款正法,而致雲南門外告巨源,今此南玉與光賓,若致雲之於巨源,今可爲遲晚乎?鳳煥曰,遲晚則不可爲矣。上曰,速爲依法,命捧侤音。鳳煥曰,是何侤音也?都事曰,刑推侤音也。上曰,若是難堪,則速爲遲晚,今則庶可爲矣,不爲撓動之時,則難矣。上曰,問郞持草紙以來。上謂鳳煥曰,若遲晚,則當解縛,速爲遲晚。鳳煥曰,今受刑一百二十,而豈爲遲晚乎?上曰,除他事,速爲遲晚,何其無聲也?鳳煥曰,無可遲晩矣。上曰,妖惡矣,勸杖。判義禁申晦曰,俄伏承鄭漢斗就捕之敎,而漢斗時在林川云,發遣羅將乎?上曰,姑置之。上曰,汝今忍杖,將何用哉?速爲遲晚。鳳煥曰,欲爲遲晩,則初已遲晚,何至於是矣?准次後,上曰,下而加杻,喜珉上之。上曰,汝已遲晩,決案侤音,斯速捧之。喜珉曰,以書給疏本,而至於正刑,實爲至冤。上曰,汝以鄕人,以占術堪輿,交結京人,而見其疏者,猶爲正刑,況於書而復敢相准之汝乎?昨已遲晚者,豈敢復爲雜談?上曰,決案則大臣爲之,再次無嚴之說,書之。上曰,益男來而沒海,則可以爲幸矣。命書喜珉結案,使之讀,聞命捧侤音後,上曰,卽爲擧行,成普上之。上曰,喜珉亦以冩疏,承款正刑,汝亦遲晚,則當用次律矣。成普曰,無可遲晚矣。上曰,不可只存汝身,速爲承款。上曰,開眼乎?都事曰,閉目而喘息矣。准次後,上曰,有聲乎?都事曰,有而不能成樣矣。上曰,下府焉。羅卒退之,掌令李澤徵啓曰,臣之疎逖賤品,本不合於淸朝耳目之列,況於數年前,忝叨是職,而病淹鄕廬,未卽承召,縣道草草之章,略有一二附陳,而辭敎截嚴,至被刊削之典,迄今追思,滿心惶悸,臺垣一步,便是臣永謝之地,而宿趼新除,又下於待罪閑司之日。顧臣危臲之蹤,寧有一分冒當之勢哉?適見益男凶疏,關係莫重,義急請討,未暇他顧,章皇入肅,自損廉隅,仍承試所往役之命,昨旣竣事反面,今又冒沒參鞫,而臣之本來情勢,如上所陳,反顧初心,有靦面目,何可一刻晏然於臺次,自同無故之人乎?請命遞斥臣職。上曰,旣參試員,于今此時,何因往事撕捱?勿辭,亦勿退待。又啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜縣爲奴罪人仲義依律處斷。上曰,勿煩。已上措辭,竝見上又啓曰,鞫獄事體,何等嚴重?罪人李萬軾,叩頭涕泣,直請遲晚之言,有足以感動天心,以致處分太輕,仍命盡去枷杻,至令下囚本府西間,而萬軾以受恩罔極之人,不思謹愼報效,親見陰慘之類,出示凶疏,且與益男·鳳煥輩,素所相知之狀,雖以渠招觀之,亦不得自掩,其在嚴鞫體之道,未免失之太寛,請罪人李萬軾,更令王府,具三木,囚之南間。上曰,俄者處分,意蓋深矣,此等所請,今乃初聞,不允。又啓曰,臣俄以李萬軾事,有所陳請,此實出於嚴鞫體之意,而聖批不允,至承未安之敎,臣之論啓不審之失,著矣,何可一刻晏然於臺次乎?請命遞斥臣職。上曰,一時做錯,其何撕捱?勿辭,亦勿退待。致恭啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜縣爲奴罪人仲義依律處斷。上曰,勿煩。已上措辭,竝見上上曰,親鞫姑罷,殿座時刻,待下敎,只入正時。出傳敎藥房提調持湯劑入侍。出榻敎判府事金致仁進伏曰,聖體,若何?上曰,一樣矣。寢睡·水刺之節,何如?上曰,寢則寢,而食則食矣。致仁曰,臣於傳敎之下,有不勝萬萬惶悚,敢此冒沒入參矣。藥房提調持湯劑更爲入侍。出榻敎藥房都提調金尙喆,提調具允鈺,副提調李在簡進伏,進湯劑後,上還內,諸臣以次退出。
上在慶熙宮。停常參·經筵。
藥房都提調金尙喆,提調具允鈺,副提調李在簡啓曰,昨日親臨帳殿,侵夜還內,伏未審此時,聖體調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,待下敎,持建功入侍。中宮殿·惠嬪宮,口傳問安。答曰,知道。
傳于具允鈺曰,建功湯入之。
以承傳色口傳下敎曰,竝與百男而上闕。
有政。判書·參判未差,參議金相翊,右承旨李碩載進,以李最中爲吏曹判書。
備忘記,鄭存謙爲參判。
傳于李碩載曰,新除授判書·參判一體牌招,同參政事。
以吏曹判書李最中牌不進,推考傳旨,傳于李碩載曰,今日牌如是乎?傳旨勿施,更爲牌招開政。
傳于金尙默曰,其君尙不就寢,而敢如是乎?卽爲催促謝恩。
又傳曰,吏判牌去來催促,使之卽爲謝恩。
又傳曰,人君爲政官牌招而徹宵乎?牌去來,斯速知入。
判書李最中,參判鄭存謙,右副承旨金尙默進,以宋鍈爲獻納,金魯淳爲校理,朴相岳爲修撰,金應淳爲禮曹參判,李㴤爲兵曹參議,朴取源爲司僕正,魚錫齡爲兵曹正郞,金翊休爲兵曹佐郞,權噵爲忠淸監司,柳匡國爲高山察訪,兼春秋單宋益中,承文正字單鄭基煥,學錄單朱萬离,兵曹參議李正吾,參知李㴤陞降。
兵批,判書李景祜進,參判李聖圭,參議李㴤病,參知李正吾入直進,右副承旨金尙默進,以柳修爲副摠管,李長玉·朴文浹爲五衛將,李漢五·林鵬翰爲忠翊將,宋命垕爲同知,崔雲翮爲宣傳官,李景郁爲昌慶將,文益華·柳命龍爲昌德將,副司直黃押·金致讓·鄭象仁,副司果李煜。
金重燮定配,代以李身晦爲假注書。
蔡緯夏,以禁衛營言啓曰,來十二月當,入番中部後司屬江原道五哨軍兵,逢點實數六百五十二名,已爲點閱整齊,來十二月初一日,與內外各處入直軍兵等,依例替代後,舊軍放送之意,敢啓。傳曰,知道。
又以禁衛營言啓曰,來辛卯二月當,入番右部前司屬全羅道五哨軍兵,來正月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十二月,辛卯正月,兩朔應立右部中司屬忠淸左道五哨軍兵六百七十名,已爲逢點整齊矣。十二月初一日,與左司軍兵替代後,舊軍放送之意,敢啓。傳曰,知道。
又以御營廳言啓曰,本廳來辛卯二月·三月兩朔應立右部右司屬忠淸左道五哨軍兵,辛卯正月二十五日,京中逢點,二月初一日,與中司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
以承傳色口傳下敎曰,分付漢城府擧行後,出送西小門外。
金尙默,以義禁府言啓曰,前承旨申景濬徒三年定配,注書金重燮稷山縣定配事,承傳啓下矣。申景濬恩津縣徒三年定配,金重燮稷山縣定配,承傳內辭意,具罪目,發遣書吏·羅將,押送于各其配所,何如?傳曰,依爲之,申景濬旣下敎,以水原府擧行。
又以義禁府言啓曰,前承旨申景濬,以水原府擧行事,命下矣,申景濬水原府徒三年定配之意,敢啓。傳曰,知道。
又以義禁府言啓曰,前執義李鎭恒,掌令權穎·成胤儉,獻納郭鎭純等湖沿散配事,承傳啓下矣。李鎭恒沃溝縣,權穎扶安縣,成胤儉咸平縣,郭鎭純,竝定配而以承傳内辭意,具罪目,發遣羅將,押送各其配所之意,敢啓。傳曰,知道。
蔡緯夏,以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉之意,敢啓。傳曰,知道。
金尙默,以漢城府言啓曰,因傳敎,晳吾奴忠干,成普子克昌,放逐江外之意,敢啓。傳曰,知道。
又以義禁府言啓曰,犯上不道罪人喜珉,卽已承款正刑,依法典,籍沒家産事,令各該司,捧承宣擧行,何如?傳曰,允。
又以刑曹言啓曰,物故罪人鳳煥子敬吾·明吾·崇吾·常吾·會心,令該曹極南散配,成普之子克昌放送江外,鳳煥諸奴與婢夫,六鎭散配事,命下矣。依傳敎,罪人敬吾慶尙道長鬐縣,崇吾機張縣,會心泗川縣,明吾全羅道康津縣,常吾海南縣,罪人私奴忠先咸鏡道穏城府,甲先茂山府,太萬慶源府,乙金鍾城府,竝定配所,卽爲發配之意,敢啓。傳曰,知道。
司諫黃榦啓曰,淸朝耳目之責,決非如臣庸愚,所可承膺,而訊囚有命,除旨遽降。臣於是,他不暇計,顚倒出肅,粗效沐浴之義,再昨禧珉事,俯詢之下,乃與憲長,合辭仰對矣。乃伏見昨日所下傳敎,則慨然之敎,至及於憲臣,蓋執法之不嚴,兩司旣無異同,則臣何可晏然仍冒於臺次乎?昨緣日暮,今始來避,所失尤大,請命遞斥臣職。答曰,勿辭,亦勿退待。
庚寅十一月二十六日辰時,上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書金重燮,事變假注書趙彦㷜,記注官金再郁,記事官吳鼎源,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁金光國·韓必壽,大司憲趙榮進,大司諫金致恭,問郞金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事柳惠應·金履珪,以次侍立。上具翼善冠·袞龍袍,自資政門出,仍詣太僕寺殿座後,相福等進前曰,聖體,若何?上曰,一樣矣。捕將具善復,持光賓子草供以奏,至外裔等句,上曰,外裔云者,何也?善復曰,鳳煥,尹哥之外孫也。榮進啓曰,臣本以庸魯之人,年近七旬,昏憒且甚,不合於淸朝風憲之任,而殿下靜攝中,親臨寒殿,連日訊囚,特除之下,他不暇顧,出肅參鞫,而再昨以喜珉事下詢時,有所仰達矣。昨伏見傳敎下者,誠不勝萬萬惶悚,臣於今日懲討,實有沫血之心,而辭不達意,致勤聖敎,如是而其何敢仍冒於訊鞫執法之列乎?昨緣日昏,今始來避,所失尤大,請命遞斥臣職。上曰,其所下敎,不過玉成,以此爲嫌,無乃太過,勿辭,亦勿退待。判義禁申晦曰,鳳煥頗殊常,何以爲之?上曰,下府。命書南玉問目,上曰,頃者何以相換?金致仁曰,以鄭彦忠,習於校印,故相換矣,玉之爲人,雖非端正,而亦非深爲妖邪者,今至於此矣。上曰,鳳煥之物故,於渠幸矣,豈特物故者乎?致仁曰,然矣。上曰,具庠等,得先見之名於今日矣,昨見李萬軾,晳吾卽爲遲晩,亦爲感動而然矣。致仁曰,具庠·金尙默·宋載經,旣與益男爲隻,故致此,而其餘朝臣,無不知面矣。上曰,啓請加三木者,自古無之矣。致仁曰,依鞫囚例,可也。上曰,此則然矣,李澤徵曾爲才操乎?曰,然矣。嶺南人乎?曰,然矣。上曰,李萬軾與萬育幾寸?致仁曰,遠矣。上曰,萬軾其疏辭,不爲燒滅者,可欠矣。致仁曰,似是不能深思而然矣。上曰,昨日鳳煥,以南玉爲兒輩乎?致仁曰,然矣。上曰,此亦妖慢矣。致仁曰,自以年長,故然矣。上曰,鳳煥亦以南玉爲妖邪乎?致仁曰,輕薄云矣。上曰,以尹光賓之招辭觀之,志趣似不同矣。致仁曰,然矣。上曰,鄭匡濟則實矣。致仁曰,與漢慶而爲承旨矣。上曰,羅州戊申以後,無雜術者矣,今忽有此而公然作拏矣。上曰,南玉上之。上曰,帳殿不嚴,罪人敢爲望見,羅將·都事申飭,使之蒙頭。上謂南玉曰,何時得見疏本於廣州乎?典祀官之日,何日也?玉曰,十二日也。上曰,其疏本,同人乎,詩賦乎,何必窮求?昨誦三字,其意,何如?其他句語,何如?汝必有深看者,斯速直告,予於鳳煥,聞其聲而知其妖怪矣。昨日所誦三字,卽汝不道,汝謂人臣所不忍提奏,可也,而先爲招拈出而奏之,是可忍乎?乙亥巨源,爲致雲之精脈者,汝知之乎?曰,不知矣。上曰,汝其時生纔一歲而不知乎?予於常時惜才,而今豈欲爲此?欲爲世道,除一小人三字之誦,已是不道,鳳煥之親知者,斯速直告。玉曰,鳳煥之相知,不知幾人矣。上曰,鳳煥之招,亦如汝矣,汝之所欲,不在於書記,而在於副使矣,譏察而告汝,則當不問也,臺臣以汝殊常而請之,則予亦不問而旣出於晳吾之精招,則汝豈不知?玉曰,願與晳吾而面質。上曰,汝不知晳吾之處斬,而敢曰,願與晳吾之面質乎?玉曰,實不知也,不絶鳳煥,是臣之罪,而此外,臣不知有何罪矣。上曰,汝誦三字,若有人臣之心,則必曰,初頭下,有如此如此,可也,而敢以此先誦乎?其中拱抱二字,何不誦之?玉曰,不知人事,故然矣。上曰,百人雖不知人事,而汝豈不知人事者?速爲依法,不卽考音者,何也?其意奏之,刑推之供,拒逆而然乎?玉曰,意以爲,遲晚之考音而然矣。上曰,以汝爲晳吾之精脈,則願與晳吾而面質,可也,而旣爲鳳煥之精脈,則何必曰,願與晳吾而面質乎?玉曰,竝與鳳煥而願爲面質矣。上曰,守分於校書·校理,則豈入於此乎?汝意則不在於此,而在於弘文校理,故然矣,汝爲鳳煥之精脈,斯速以此遲晩。玉曰,不絶鳳煥,是矣身之罪也。上曰,如兄若弟,故爲鳳煥之精脈親舊乎?玉曰,見其相親,故以矣身爲精脈親舊,而實非同一心腸之親舊矣,矣身爲鳳煥之精脈,則矣身亦當知晳吾矣。判義禁奏鳳煥物故草記。上曰,依爲之,厥漢何其速化也?玉曰,矣身雖是螻蟻之不若,而不得面質而就死,誠至冤矣。上曰,三字之誦,亦爲冤痛乎?寫疏見疏者,已爲遲晩,則況於汝之敢誦三字乎?玉曰,不知不敢,誦故然矣。上曰,汝於校書館,豈不知此乎?汝誦拱抱,可也,中浦,可也,伏願殿下留神焉,可也,而敢誦此三字乎?汝之精脈鳳煥,已爲物故,汝亦物故,見於地下,可也。若汝不守分,懲治然後,可懲其他矣,速爲勸杖,不知不敢誦而誦之云者,尤爲妖惡,汝豈不知者乎?許多文字,何誦三字?若生汝,則益男·鳳煥將復生矣,汝居何處?玉曰,在江原道矣。上曰,頃者臨門時,得一楊口殊常者,而致此矣,汝若不知益男,何必求見其疏耶?旣爲鳳煥之精脈,而又誦三字,焉敢逃刑?交結妖惡者,亦一妖惡。玉准次後,上曰,解縛而下之,成普上之。上曰,書疏見疏求疏,今已正法,義理正矣,汝雖無狀,豈不愧於晳吾乎?十五年交結,而又見其疏,則豈不遲晩乎?汝知南玉乎?成普曰,不知矣。汝旣知鳳煥,則豈不知鳳煥之精脈南玉乎,速爲依法。上曰,漢斗,何如?致仁曰,曾爲縣宰矣。上曰,其旌門,在於何處?曰,在於貞洞矣。上謂成普曰,忍杖何意?速爲承款。勸杖准次後,上曰,若殊常,直爲下府。百男上之,上謂百男曰,汝知南玉乎?曰,不知矣。汝兄知之乎?百男曰,兄則知之矣。上曰,汝知光賓乎?百男曰,不知其面,而只聞其傳聞於兄矣。上曰,晳吾則旣以南玉·光賓,爲鳳煥之精脈,而汝若告汝兄之精脈,則亦可分罪,於汝兄斯速直告。百男曰,何必留置心中,而至今不奏乎?雖如矣身之兄,至此地頭,豈敢欺乎?上曰,寫疏之時,汝雖在外,而豈有不知之理乎?百男曰,知則知,而挽止不聽矣。上曰,喜珉全州兩班乎?百男曰,不知其本。上曰,汝兄常時,何以稱之?百男曰,稱以文書房矣。上曰,汝非傔從,汝非一名,且非目不知書之人,豈有不知之理乎?百男曰,誠不知矣。上曰,奏之則豈不有益於汝兄,而亦有益於汝乎?百男曰,今有老母,而旣非三寸,則焉敢欺於帳殿乎?雖不親問,亦當直告,而況今親鞫之不,豈敢不奏乎?上曰,汝若直告,則當生見汝母,何不直告?八月以後,汝兄往來之家,豈有不知之理乎?百男曰,矣兄出門,則東西南北不知去處而來見矣,兄者終無一人,別無可對者矣。八月以後,打作次,往當楊州矣,若有來者,何敢欺隱?上曰,十月以後,誰有來訪者,誰有貝纓而來者?百男曰,金思澤爲見老母而來矣。上曰,汝亦巧矣。百男曰,下問貝纓而來者,故以此仰對矣。上曰,非汝族屬,而或有來者乎?爲問中人與一名者矣,何洞何人?汝必有知者,汝若奏中人,當奏幾人,公然賜食於禮賓乎?若不直告,當依法,汝兄則妖怪,汝則陰譎矣,來人中,大者貴者直告。百男曰,去月則李應協來矣。上曰,此乃宰相所謂貴大者誰也。百男曰,此外若見他人,則豈有不對之理乎?上曰,汝若直告,則當仍此下敎而放之。百男曰,無所奏矣。上曰,戊申以後,不爲盤問,雖有臺臣之請,亦不嚴問,今則關係莫重,故必欲知其親舊,斯速直告,同在一家,豈有不知之理乎?見汝以無僞矣,今則汝爲陰譎而妖惡矣。八月以後,往來回謝者,一一直告,益男不爲直招而正法,則臺臣當請問於汝,然則汝其生出囹圄乎?百男曰,矣身之所見,只此數人外,餘不能目觀矣。上曰,十月以前,汝可知矣。百男曰,其前無人馬,不得出入矣,自得人馬之後,始爲出入矣。其所往來者,皆中人,以爲消日之資,非有他意也,若問今日則何處往,而其無回謝者云爾,則矣兄曰,非汝所知,曰,敎子姪,可也,何必與此輩相交云爾?則曰,非汝所知,余其樂爲哉云爾而已,此外實無所知矣。上曰,速爲依法,此刑推,汝之買得者也,汝何欺隱其兩班,而必擧其中人乎?韓璞此是雜伎者,何以此等仰奏乎?汝若直告,則當見汝母矣。百男曰,今受此杖,雖父母,豈敢欺隱乎?上曰,以理推之,汝兄之事,舍汝而問於他人乎?不問汝兄之事,只問其往來之人,非爲謀逆,只問其往來者矣。百男曰,到此地頭,何事不奏?已奏其寫疏見疏與他人矣。上曰,八月後,雖僧徒來者,直告,可也。百男曰,矣兄之人物如此,故別無回謝者矣,雖母病而求醫,亦不給馬矣。上曰,鬪錢軍拔之,其餘奏之,雖蔭官直告。百男曰,李東賓來矣。上曰,誰也?致仁曰,李廷傑之孫也。上曰,益男寫疏之際潤色,而使文哥書之乎?汝兄出入之時,必袖此以往乎?百男曰,此則出草未久,亦未知其間袖往之事矣。上曰,何時書之?其夜卽何日夜?百男曰,呈疏之日也。上曰,潤色而敢曰,不知乎?百男曰,不知潤色之爲何語也。上曰,不知腹中事,而誤書者改之謂也。百男曰,不能知之矣。上曰,出幕後,若有所思者,使都事奏之,命問郞,持草紙以來。書光賓問目後,上曰,光賓上之。上曰,汝非公然入此者,汝是鳳煥精脈親舊,無隱直告也。光賓曰,昨日陳達無遺,今已辭竭,更無可奏矣。上曰,益男疏語,汝終不可誦耶?光賓曰,此豈臣子所敢提奏者乎?上曰,鳳煥則以汝謂兒輩云矣。光賓曰,其言誠然矣,鳳煥之年輩,則於矣身,可爲尊丈,兒輩之稱,無足怪矣。上曰,鳳煥以萬古所無之妖惡,爲國罪人,豈敢稱尊丈乎?光賓曰,嚴威之下,未暇商量,而有此妄發矣,鳳煥之年,長矣身數十年,宜其兒看,而以此見之,渠心之不數可知,若以精脈親舊視之,則豈曰,兒輩乎?上曰,鳳煥以爲,敎汝文字云矣。光賓曰,此非孟浪之言也,矣身之於鳳煥,非但有戚分·世分,又有連姻之誼矣,矣身之外祖,卽故縣監金潤也。上曰,此於西小門內金東弼爲誰?光賓曰,矣身之外祖,爲金東弼之庶三寸矣,矣身外祖之後妻,與鳳煥之母同生,故矣身之外祖,嘗謂矣身曰,鳳煥之母親,雖是繼外祖母之同生,於汝有四寸大母之義,此無不可見之義,須以通家之義,時或往來,不廢候問,可也。矣身以外祖之意,有時候問,則鳳煥之母,極其撫愛,矣身十餘歲時,鳳煥頗有文名,儕流之爲科業者,無不咸趨,而會做於其家矣。矣身亦爲解蒙而往留焉,鳳煥自其時,日事出入,恒不在家矣,時或考評古風句而已,矣身累易學長,而如鳳煥者,不可勝數矣,然而旣留渠家,又受一字之訓,則渠所謂敎之云者,亦不足怪也。上曰,汝與鳳煥,旣有戚分·世分,又從以受學於其父,見養於其母,則不與親切云,其可成說乎?光賓曰,此則所以外親也,情志旣不相孚,趣向又與判異,則此所以內疎者也。上曰,汝言雖如此,晳吾之言,乃如彼,豈以汝言而容恕乎?光賓曰,矣身之昨今所達,皆出肝膈矣,與鳳煥,雖有外面之相知,而旣無深情密語之干涉,則玉石之分,惟在於聖明之處分,咫尺帳殿,焉敢欺也?若有一毫欺隱之事,後有端緖,則必受重罪,其敢欺隱乎?今殿下,逐日殿座,親鞫獄情者,都在於益男之疏事矣。若矣身,因緣鳳煥,有所與聞,則萬死無惜,而旣無干連之事,徒以鳳煥之親舊,爲可死之罪耶?上曰,汝知益男乎?光賓曰,知面於陞學場中矣。上曰,汝知益男之疏乎?光賓曰,見其要語矣。上曰,此則勝於南玉矣,汝知南玉乎?光賓曰,知之矣。上曰,汝以南玉,爲何如人也?光賓曰,近於輕淺,而今日以前,別無叵測之事矣。上曰,汝何爲而出於晳吾之招耶?光賓曰,晳吾所謂精脈者,似是鳳煥戚分·世分中第一親舊也,殿下視民如傷,藹然德音,溢於辭敎,矣身雖微如螻蟻,亦殿下赤子中一也,伏乞俯垂哀憐焉。上曰,稍知人事矣。光賓曰,矣身之生於鳳煥戚分·世分之間者,不幸,而其餘,則無一毫干連矣。上曰,汝知晳吾乎?光賓曰,曾於鳳煥家見之,而見甚陰凶,故一不投足於其門庭矣。上曰,捧侤音而下之。大臣·金吾堂上·玉堂·兩司竝進前,上曰,百男似是良民,故累次放之矣,戊申以後,不爲盤問,而今則關係莫重,留置此輩而何?晳吾,則初欲爲緩治,其後情節,轉益陰凶,喜珉,則亦異於一時傔從矣。所可惜者,鳳煥之徑斃,今則只有南玉與光賓,而光賓,則亦不同於南玉矣。玉則誦其三字,一次刑訊,焉可免也?南玉·光賓將何以處之?相福曰,殿下已燭其情狀,更無可奏,而鳳煥之不能正法,實切輿情之憤,而南玉則旣誦三字,難免嚴訊,光賓則無一執捉之罪案矣,惟在自上處分。上曰,光賓之原情,異於南玉,別無情節。致仁曰,若挾才,則必有如此者,誠如聖敎,而鳳煥則爲世指目已久,南玉則輕淺之目則近可,而陰譎則不知本事之奸連矣。光賓則所奏,雖是張皇,而似近於實狀,近來鳳煥之所聞盛行,故自中亦多有稍疎者云矣。陽澤曰,百男之平問累次直放,而他人猶刑,況益男之弟乎?鳳煥則雖有文才,而陰慘不吉,南玉則臣爲奉常堂上,而習知其爲人矣,似非陰巧之人,而旣誦三字,則焉可逭也?雖然亦異於鳳煥·光賓,則雖不知腸胃,而所對,則似直矣。翼謩曰,若是下詢,臣實欽仰,南玉則似有間於鳳煥,而光賓則亦異於玉矣。尙喆曰,才勝德下敎,誠如聖敎,而常時似近輕淺,實不知陰譎矣,先誦三字,難免刑訊,而光賓之原情,頗有條理。昌誼曰,鳳煥之妖惡,一世所指,而玉則雖異於鳳煥,敢誦三字,二次刑訊,渠所甘心,而光賓則無所抵當,宜有參酌。晦曰,玉之所誦,極其妖妄,光賓則似異於玉矣。上曰,光賓之所對精矣。章吾曰,鳳煥之徑斃可惜,南玉三字之誦,難免二次之刑,而光賓之所對,不見殊常之端矣。光國曰,南玉誦奏三字,二次刑訊,固其宜也,光賓則異於南玉,昨今所對,頗有條理矣。必壽曰,鳳煥已無可論,而南玉則所犯重矣,光賓則似爲白直矣。榮進曰,鳳煥則前已仰奏,更無可論,南玉以獄情,雖不知益男之干連,而身爲朝官,敢誦三字,焉可免刑訊,而光賓則無所著見矣。致恭曰,玉與光賓,出於鳳煥之精脈,而不當於益男,以獄體言之,兩無所當,而玉則敢誦不敢誦之句,誠爲罪案,而光賓則似是眞情矣。上曰,光賓則非但良民,語亦直矣。頤之曰,玉則敢誦三字,而亦異於鳳煥·光賓,則於本事不當矣。魯淳·亨逵曰,玉則三字之誦,難免二次之刑,而光賓則語直而於本事,少無干連矣。有元曰,玉之敢誦三字,難免刑訊,而光賓之所對,直矣。相岳曰,鳳煥之徑斃,固是失刑,而南玉敢誦不敢誦之說,二次刑訊,渠所甘心,而本事則實無干涉,光賓則白直矣。上曰,益男雖來,實無干連此兩人之事。養遂曰,鳳煥之徑斃,實是失刑之大者,而南玉與光賓,旣無本事之干連,而光賓則異於南玉矣。景顔曰,南玉焉敢誦三字乎?是誠甘心於渠之受刑,而光賓則異於南玉矣。應顯曰,南玉之肆然誦奏,難免再次刑訊,而光賓則異於南玉矣。上曰,益男來日,則可以來乎?致仁曰,臣等則以爲再明當來。相福等竝進前曰,日日殿座,臣等,不勝悶迫矣。上曰,關係莫重,不得不然耳。命書傳敎曰,親鞫姑罷,待拿來擧行,時刻,其時只入正時,南玉·尹光賓姑爲仍囚,以待決末。上曰,鳳煥之輕斃,實爲不幸,而其屬,豈可置諸近地?命書傳敎曰,鳳煥物故,大乖王法,況其子乎?敞吾·明吾·崇吾·常吾·會心,令該曹極南散配,成普之子克昌,逐送江外,鳳煥諸奴與婢夫,六鎭散配。上曰,晳吾奴忠干,放遂江外。出傳敎上曰,人之看文太歇矣,只看可以撕捱者,不顧本事,見此疏者,豈曰,非逆乎?命書傳敎曰,南玉旣已嚴處,則此後此等句語,雖私室,莫敢傳語事,嚴飭京外。榮進啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得依律處斷。上曰,勿煩。又啓曰,請大靜爲奴罪人仲義依律處斷。上曰,勿煩。已上措辭,竝見上又啓曰,鞫獄事體,何等嚴重,而罪人李萬軾,名出晳吾之招,傳示凶疏,渠不得自掩,則不待結末,遽移西間,有違嚴鞫體之道,請還寢罪人李萬軾,移送西間之命。上曰,不允。致恭啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請黑山島爲奴罪人五得依律處斷。上曰,勿煩。又啓曰,請大靜縣爲奴罪人仲義依律處斷,上曰,勿煩。又啓曰,臣有所懷,敢此仰達矣。昨以李萬軾移送西間之命,憲府發啓未蒙允,今日都憲,又復連啓,亦不許允矣。鞫獄體重,遽移西間,殊非重鞫體之道,且渠與益男·晳吾,相從綢繆之說,旣甚狼藉,而亦出晳吾之招,則結末前,決不可移囚西間,卽賜允從,恐不可已矣。上曰,臺體則是處分,亦有意。上曰,登聞之供,勿爲宣泄,業已下敎,況章奏乎?此非政院開拆者,則入啓之前,何敢謄出?關係不輕,今番益男疏,先爲謄寫注書,稷山縣定配不能檢飭承旨,亦施削職之典。噫,若此之故,其雖洗草,其本先謄曰,有國體,此後批下前宣泄者,當該承旨·注書,當爲帳殿親問,以此嚴飭,若是下敎之後,承旨削職,其亦輕矣,當該承旨徒三年定配。出傳敎上曰,申景濬配所,令該府以水原府擧行。出傳敎命書傳敎曰,今日處分,若是嚴正,則巽軟臺臣,豈可刊版而止?其時四臺,竝湖沿散配,使今日臣子,小知君君臣臣之義,今日內擧行。上曰,旣已申飭,而逐日殿座時,尙無形影,此何事體,此何分義?吏曹判書朴相德,參判李潭,亟施不敍之典,判書有闕,政事,政官牌招開政。出傳敎命書傳敎曰,嚴正紀綱軍號,可謂卽景,旣施賞典,前者軍號差謬者多,而今日軍號弘毅二字,其涉駭然,該堂施以不敍之典,軍號更爲書入,殿座相値,騎堂有闕代,宣傳官有闕代,令兩銓擧行,中官申德龍,特施不敍之典事,下敎,宣傳官田文顯汰去事。出榻敎藥房提調持湯劑更爲入侍。出榻敎藥房都提調金尙喆,提調具允鈺,副提調李在簡進伏,尙喆曰,聖體,若何?上曰,一樣矣。進湯劑後,上還內,諸臣以次退出。
上在慶熙宮。停常參·經筵。
藥房都提調金尙喆,提調具允鈺,副提調李在簡啓曰,昨日親臨帳殿,抵暮還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。噫,此事了當前,豈可酬應此事?入建功,帳殿入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,今日臣子,豈可坐而待其單乎?若遲滯,則當殿座,該房知悉。
又下敎曰,成普尙在,令本府卽爲之,物故,則只稟。
又下敎曰,其君若此之時,當直都事,門前待令,宜矣,而何時下敎,而呼當直之聲,久不止,都事記過,金吾諸堂推考,終若如此,則當殿座矣。
又下敎曰,捧遲晩受的莫只,以來。
又下敎曰,騎能走馬馳往者,尙無消息乎?左副承旨,坐延和門,前排入之,左右邊從事官,決棍十度。
又下敎曰,今日推鞫姑止之,禁軍有消息乎?知入。
蔡緯夏,以左右邊捕盜廳一二所巡廳及御營廳言啓曰,去夜犯夜人無所捉之意,敢啓。答曰,知道。
李碩載,以弘文館言啓曰,修撰金魯淳陞拜校理,移直上番,下番闕直,事甚未安,新除授修撰朴相岳,卽爲牌招入直,何如?傳曰,允。
傳于蔡緯夏曰,明日殿座時刻,待下敎,只入正時。
又傳于曰,承旨持齎咨官先來手本,明日入侍時,以奏。
備忘記,傳于金尙默曰,此事關係,若何,而今日臣子,豈可坐待其單?況此時,其宜聞見待令,而其若稽滯,當殿座,另加嚴飭該府。
備忘記,傳于李碩載曰,自八運至十運,其果漂風,旣有道臣狀聞,比諸初聞,心雖少弛,聞其到泊然後,此心可紓,令該曹探問諸道。
備忘記,傳于蔡緯夏曰,用禁軍意焉在,而若是稽滯?當該禁軍記過,更定他禁軍,給馬牌知來焉。
李在簡,以濟州牧使狀啓,濟州等官格軍洪聖佑等渰死事,傳曰,令本道恤典擧行。
上在慶熙宮。停常參·經筵。
藥房都提調金尙喆,提調具允鈺,副提調李在簡啓曰,伏未審夜間,聖體調攝,若何,痰候,何如?寢睡·水刺之節,亦何如?臣等之未得診候,已至多日,今日率諸御醫,趁早入診,詳察聖候,有不可已,臣等,不任區區憂慮,敢來問安,竝此仰稟。答曰,知道。五日帳殿,尙未了當,未究其緖,爲國用心,氣何暇諭?待下敎,持入建功焉。
中宮殿·惠嬪宮,藥房口傳問安。答曰,知道。
蔡緯夏,以都摠府言啓曰,今日入直內三廳武兼禁軍及軍兵等,當爲中日習射而親鞫相値,不得爲之之意,敢啓。答曰,知道。
傳于李碩載曰,耽羅貢人待令。
傳于蔡緯夏曰,侍衛暖帽軍兵毛具。
傳于金尙默曰,罪人竝上闕。
傳于林鼎遠曰,今方列立云矣,時當入畿甸,而尙今不稟,左右捕將記過。
蔡緯夏,以訓鍊都監及一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
以承傳色口傳下敎曰,待下敎,諸罪人竝爲上闕。
又下敎曰,推鞫止之。
又下敎曰,捉來罪人,有消息乎?知入,若來則雖夜深,當殿座,參鞫諸臣,皆令近處待令。
又下敎曰,物故單子若入來,依前下敎擧行。
又下敎曰,尙今遲滯,極爲駭然,趙基顯記過,當直都事,率羅將下去西小門留門,仍留開陽門,宣傳官入來後下鑰。
又下敎曰,其羅將入來後,令龍虎營待令。
又下敎曰,昏睡諸承傳色金壽光記過。
林鼎遠,以刑曹言啓曰,益男領去將校該吏,湖南沿海散配事,命下矣,依傳敎,當該領去將校及該吏等,湖南沿海,卽爲散配後啓聞事,發關分付之意,敢啓。答曰,知道。
又以義禁府言啓曰,因大司憲趙榮進所啓,亟寢罪人李萬軾移送西間之命事,上曰,依啓矣。罪人李萬軾,依例具枷杻,移送南間之意,敢啓。答曰,知道。
親鞫罷後,藥房口傳問安。答曰,知道。
政院·玉堂口傳問安。答曰,知道。
庚寅十一月二十八日巳時,上御太僕寺。親鞫入侍時,行都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書李身晦,事變假注書趙彦㷜,記注官金再郁,記事官吳鼎源,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁金光國·韓必壽,大司憲趙榮進,大司諫金致恭,問事郞廳金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事權惠應·金履柱,以次侍立訖。上具翼善冠·袞龍袍出資政門內,藥房入侍都提調金尙喆,提調具允鈺,副提調李在簡,假注書李身晦,記注官金再郁,記事官吳鼎源,以次進伏。金尙喆曰,夜來聖候,何如?上曰,一樣矣。尙喆曰,中宮殿氣候,何如?上曰,一樣矣。尙喆曰,王世孫氣候,何如?上曰,好在矣。仍進御湯劑訖,詣太僕寺殿座後,諸臣以次進伏,諸大臣問候訖,宣傳官及左右捕將入侍。上曰,益男當到何處?對曰,明日似入來矣。上曰,益男之傔從奴子,旣囚於羅將,則何當不來?對曰,今夕似當入來矣。罪人百男上之,盤問後,姑下之,韓德觀上之,一一盤問,仍與百男面質,特爲白放,克明上之,盤問後姑下之,占同上之,盤問後下之,益男上之。上呼問郞書問目,使之讀而聽之,不脫蒙頭,直爲刑訊一次後,姑下之。上謂諸大臣曰,益男初以爲慮矣,今見之,眞豎子也,可賀可賀矣,益男更上之,必令嚴刑一次,仍出根脚。命承旨,往政院,考出鄭運維所懷而來,命讀一遍,命發捕沈鑧,而上曰,沈鑧之事怪矣,向來旣蒙全活,而又入於此,可異也,沈鑧上之,脫蒙頭。上曰,汝位至下大夫,國何負於汝,而以彼光景,來見予乎?鑧號哭不已,仍命讀問目,鑧洞辨之,仍與益男面質,益男以誣人遲晩,上特命白放曰,益男本事及行中陰慘之詩,旣已遲晩指囑者,猶爲忍杖,於沈鑧,誣人自服,沈鑧先放。出傳敎益男下之,上命大臣·三司進前曰,李萬軾欲爲酌處,而百男正孫,亦欲放之,何如?韓翼謩·金尙喆曰,百男姑當囚之爲宜矣。金相福·李昌誼曰,左右相之言,是矣。趙榮進·金致恭曰,大臣之言,是矣。上曰,然則大臣·臺臣皆就坐也,都事趙基顯記過置之事。出榻敎上曰,傳命者多,中官申德龍敍用。出傳敎上曰,今聞益男招辭,成普與鳳煥一而二·二而一者也,其子年長者,依鳳煥子例,配於嶺沿。出傳敎上曰,親鞫姑罷,來朝殿座,時刻待下敎,只入正時。出傳敎藥房提調持湯劑入侍。出榻敎藥房提調持湯劑更爲入侍。出榻敎上曰,今番庭試,隨駕軍以入直擧行。出傳敎今番慶科武科殿試處所,以慕華館爲之事。出榻敎趙榮進曰,臣昨於赴鞫座時,路逢大臣,不卽回避,至有替囚下吏之事,其在臺體,不可仍冒,請命遞斥臣職。上曰,勿辭,退待物論。金致恭曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不可一向容貸,請還寢鍾城府爲奴罪人天大酌處之命,依律處斷。上曰,勿煩。致恭曰,罪人五得其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。致恭曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義依律處斷。上曰,勿煩。兵判李景祜曰,今番殿試應赴,當爲千餘人,四貫革似爲不足,設五六貫革然後,可以爲之矣。上曰,以六貫革爲之,可也。上乘輿,進御湯劑後,仍爲還內。
上在慶熙宮。停常參·經筵。
藥房都提調臣金尙喆,提調臣具允鈺,副提調臣李在簡啓曰,昨日親臨帳殿,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心在乎國,氣何暇諭?下敎時,持建功入侍。
中宮殿·惠嬪宮,藥房口傳問安。答曰,知道。
傳于蔡緯夏曰,內局入侍。
又傳曰,日氣甚寒,大臣·金吾諸堂·承旨暖帽,侍衛及軍兵毛具。
蔡緯夏,以兵曹言啓曰,景福宮衛將金璜,身病猝劇,勢難供職,呈狀乞遞,不可等待其差復,今姑改差,何如?傳曰,允。
金尙默,以義禁府言啓曰,今此親鞫時,本府都事,當爲備員,而出使都事金復根,卽令該曹,口傳相換,何如?傳曰,允。
吏曹口傳政事,禁府都事金復根,掌樂主簿李敬華,口傳相換。
蔡緯夏,以禁衛營及一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
以承傳色口傳下敎曰,承旨之來亦遲,郞廳遲書而然耶?招致當直,申飭。
又下敎曰,承旨先爲詣閤,正時入之,罪人使西小門入來,直上闕門外。
又下敎曰,如是遲滯,此輩慢忽之致,令羅將,卽爲馳往催促,若遲滯,則當用軍律矣。
又下敎曰,必近來所到處,這這知入。
又下敎曰,誤傳中官記過,崇政門外,前排待令。
又下敎曰,如是晩矣,推鞫其爲之。
又下敎曰,招致該廳郞廳,尙今無消息乎,問于其大將知入。
問事郞廳,以鞫廳大臣意啓曰,臣等承命來會,而罪人成普,纔已物故,臣等退待闕外之意,敢啓。答曰,知道。
親鞫罷後,藥房口傳問安。答曰,知道。
政院·玉堂口傳問安。答曰,知道。
庚寅十一月二十九日巳時,上御太僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書李身晦,事變假注書趙彦㷜,記注官金再郁,記事官吳鼎源,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁金光國·韓必壽,執義洪檢,司諫黃榦,問事郞廳金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事權惠應·金履珪,以次侍立訖。上具翼善冠·袞龍袍,出資政門內。藥房入侍,都提調金尙喆,提調具允鈺,副提調李在簡,假注書李身晦,記注官金再郁,記事官吳鼎源,以次進伏。金尙喆曰,夜來聖候,何如?上曰,一樣矣。尙喆曰,中宮殿氣候,何如?上曰,一樣矣。尙喆曰,王世孫氣候,何如?上曰,好在矣。上進御湯劑後,仍詣太僕,殿座,諸臣以次進伏訖。諸大臣問候訖,上呼問郞書問目,而益男上之,訊杖一次,姑下之,摠管有闕代及兵曹郞廳受由人許遞,竝與未差代,卽爲口傳差出事。出榻敎上曰,金克明·占同·順己·興卜,令該曹湖沿散配。出傳敎益男更上之,加刑一次後,還下之,上曰,今番益男之疏,陰慘叵測,萬古所無,禧珉,以湖南雜術之人,投托益男,陰慘叵測之疏,把筆正書,旣已正法,其在勵末世·正外方之道,其兄豈可置諸本鄕?禧珪·禧琳,令該道散配北關。出傳敎上曰,親鞫姑罷,來明殿座時刻,待下敎,只入正時。出傳敎藥房提調持湯劑入侍事。出榻敎中宮殿進御五飮湯停止事。出榻敎執義洪檢曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。檢曰,金柱泰卽賊潤之子,只施定配之律,在渠亦云幸矣。今此減等處分,出於沛澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,勿煩。檢曰,罪人五得所犯,實是前古所無之變,偸取情節,萬萬凶獰,酌處之命,雖出於聖上好生之德意,論以國法,不可容貸,請黑山島爲奴罪人五得依律處斷。上曰,勿煩。檢曰,國綱漸弛,人心多詐,前有五得,後有仲義而極矣,渠所拾得者,及是莫重之物,則渠雖愚迷,固當卽地來告,而數日掩置,其心叵測,及至懸賞窺捕之後,始乃希望而現納,究其情狀,誠極痛惡。絶島爲奴之命,雖出於聖上好生之德意,論以王法,不可容貸,請大靜縣爲奴罪人仲義,依律處斷。上曰,勿煩。檢曰,昨於赴鞫座時,路逢大臣,不卽回避,至有替囚下吏,其在臺體,不可仍冒,引嫌而退,未及回避,勢雖似然,替囚下吏,不可仍在,請大司憲趙榮進遞差。上曰,此乃舊例,初則只命勿辭,今聞相奏,事勢固然,旣無其囚,亦宜參酌,此時都憲,豈可數遞?其令就職。檢曰,臣本以無似,不敢以言責自居,而當此親臨訊囚之日,他不暇顧,章皇進參矣。今於處置之啓,誤以囚字仰達,其做錯不審之失,於是乎著矣,請命遞斥臣職。上曰,措語做錯,何傷之有?勿辭,亦勿退待。司諫黃榦曰,罪人天大之窮凶情節,昭載於乙亥鞫案,至今全保首領,終始失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。榦曰,罪人五得,其所負犯,關係至重,揆以王章,自有當律。酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。榦曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義依律處斷。上曰,勿煩。黃榦·洪檢曰,占同·克明·順己·興卜等,旣是益男腹心,則本事未出場之前,輕先發配,有違重鞫體之道,近地散配,亦涉太寬,諸還寢成命,仍囚以待結末。上曰,所奏是,仍囚。兵曹判書李景祜曰,當此連日親臨帳殿之時,侍衛不可不備,而本曹郞廳二員受由在外,一員未差,摠管一員,方有闕,合有變通之道矣。上曰,受由人許遞,竝卽口傳差出,可也。上進御湯劑後,仍爲還內。
上在慶熙宮。停常參·經筵。
藥房都提調臣金尙喆,提調臣具允鈺,副提調臣李在簡啓曰,昨日親臨帳殿,夜深還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今者此事,關係若何,而旣得益男,其心與九尾狐,雖已遲晩,其問者猶隱,何憚其憊?氣則一樣,下敎時,持建功入侍。
中宮殿·惠嬪宮,藥房口傳問安。答曰,知道。
吏曹口傳政事,以韓光近爲兵曹正郞,以金寅燮爲兵曹佐郞,以趙夢麟爲兵曹佐郞。
傳曰,右捕將具善復入侍。
兵曹口傳政事,以金華鎭爲副摠管。
蔡緯夏,以吏曹言啓曰,今此宗廟朔祭大祝,以侍從塡差,而時無職名人,該曹口傳付軍職,何如?傳曰,允。
林鼎遠,以司饔院官員,以監膳提調意啓曰,慶尙道臘肉進上,今日來到,而各殿所封物種中,生猪腐傷,至於五口之多,不敢循例捧入,還爲退送,使之段備,而事體至重,誠極寒心,當該封進官罷職,道臣亦難免不能檢飭之失,從重推考,領來陪持人,令攸司從重科治,何如?依允。臘猪捧入。
蔡緯夏,以御營廳及一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
又以兵曹言啓曰,禧珉之弟禧珪·禧琳等,依傳敎,散配北關後,卽爲啓聞事,發關分付于該道道臣之意,敢啓。答曰,知道。
金尙默,以刑曹言啓曰,成普與鳳煥,一而二·二而一者也,其子年長者,依鳳煥子例,配於嶺沿事,命下矣。罪人成普之子年長者,只有克昌一名,而日前旣因特敎自京兆,已爲逐送江外,分付于京畿道臣之意,敢啓。答曰,知道。
以承傳色口傳下敎曰,內局入侍。
又下敎曰,大臣·該堂皆煖帽,排立軍與禁軍毛具,把守軍鄕軍,殿座後,皆入直處。
又下敎曰,昨日欲問而未果矣,益男着道袍,則脫之。
又下敎曰,聞宣傳官之言,益男着道袍云,庶民敢着道袍乎?脫之,以短小衣入之。
又下敎曰,昨日記過者,皆令置之。
又下敎曰,建功入之,其退去。
親鞫罷後,藥房口傳問安。答曰,知道。
政院·玉堂口傳問安。答曰,知道。
庚寅十一月三十日巳時,上御太僕寺。親鞫入侍時。都承旨具庠,左承旨李在簡,左副承旨蔡緯夏,右副承旨金尙默,同副承旨林鼎遠,假注書李身晦,事變假注書趙彦㷜,記事官吳鼎源,記注官金再郁,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁韓必壽·金光國,大司憲趙榮進,大司諫金致恭,問事郞廳金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事權惠應·金履珪,以次侍立訖。上具翼善冠·袞龍袍,出崇政門住輿,命承宣,呼濟州貢人,問漂泊之由,仍諸太僕殿座,諸臣以次進伏訖。諸大臣問候訖,上呼判義禁,罪人百男上之,盤問後,姑令下之,罪人南玉上之,上呼問郞,書問目,發問後,訊杖一次後下之,命捕將,使之拿來,崔正孫卽上之,一一盤問後,仍下之。上曰,古則問郞傳命,必立席端矣,今不然,推考上謂諸大臣曰,予所以連宵不寐者,意有在也,予衰已甚,卿等亦老,雖不及見,此後少年之臣,豈不疑哉?戊申雖不測,不如今日之甚也,卿等亦不知矣。韓翼謩·金尙喆曰,臣等愚迷未及知矣。上閉窓,少頃,宣傳官,先爲搜得益男行中文書而入來,大臣覽之,上復開窓,命問郞,讀益男行中詩,上曰,□紀擔身一句,足爲可結案矣。仍召宣傳官問曰,益男在海南,作何狀?對曰,臣於某日三更量,馳入益男處,則益男獨臥燈下驚起曰,有拿命乎?臣答以不然,仍搜探其文書而來矣。尹光賓上之,使之納招後,訊杖一次,仍下之。上曰,益男不言中,隱然以一氣字,激予矣,予不欲刑一人,而實不得已也,此後,寧復作戡亂錄·嚴辨錄乎,益男何尙不來?雖來,亦恐有枝蔓,是可慮也。上曰,親鞫姑罷,來日殿座時刻,待下敎,只入正時,今日仍爲本府開坐,成普加刑。出傳敎兵曹判書李景祜曰,金衡柱曾有宣傳官待窠調用之命,而衡柱有薦,而未及取才,別薦外,不得循例擬望,故敢達矣。上曰,勿拘,可也。景祜曰,武科殿試處所,預爲稟定然後,當爲擧行,故敢達矣。上曰,舊闕爲之,可也。大司憲趙榮進,大司諫金致恭曰,臣等昨日,以罪人南玉事下詢時,隨諸臣之後,有所仰達矣。俄者罪人南玉問目傳敎中,有從寛典之敎,臣等,不勝萬萬惶悚之至,以執法之臣,承此下敎,其何敢一刻仍冒於臺次乎?請命遞斥臣等之職。上曰,此是做錯,其何異事?親鞫方張,勿辭,亦勿退待。致恭曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。大司諫金致恭曰,罪人五得,其所負犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。大司諫金致恭曰,罪人天大之窮凶情節,昭載於乙亥鞫案,至今全保首領,終始失刑之大者,旣拿旋配,雖出於聖上好生之德,如此凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。大司憲趙榮進曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固當卽地來告,而數日掩置,其心叵測,及至懸賞窺捕之後,始乃希望而現納,究其情狀,誠極痛惡,絶島爲奴之命,雖出於好生之德意,論以王法,不可容貸,請大靜縣爲奴罪人仲義依律處斷。上曰,勿煩。大司憲趙榮進曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。大司憲趙榮進曰,金柱泰卽賊潤之子也,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,勿煩。大司憲趙榮進曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。大司憲趙榮進曰,鞫獄事體,何等嚴重,而罪人李萬軾,名出晳吾之招,傳示凶疏,渠不得自掩,則不待結末,遽移西間,有違嚴鞫體之道,請還寢罪人李萬軾,移送西間之命。上曰,依啓,捕將入侍。出榻敎罪人入來後,兩捕廳合坐以奏事。出榻敎上曰,今聞益男文書中詩,栫棘倍道庶民,孰敢紙筆墨製詩?當該押去將校該吏,湖南沿海散配。出傳敎藥房提調持湯劑入侍,藥房提調持湯劑,更爲入侍,內局入侍事。出榻敎耽羅貢人,自惠廳,糧資給送事。駕前下敎上進御湯劑,仍爲還內。
上在慶熙宮。停常參·經筵。
藥房都提調臣金尙喆,提調臣具允鈺,副提調臣李在簡啓曰,昨日親臨帳殿,向晩還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道,今已聞□□□具見,爲國用心,氣何暇諭?建功,待下敎持入。
中宮殿·惠嬪宮,藥房口傳問安。答曰,知道。
趙,以都摠府言啓曰,今日入直內三廳,武兼禁軍及軍兵等,欲爲中日習射,而親鞫相値,不得爲之之意,敢啓。傳曰,知道。
傳于具㢞曰,試望先爲擬入,牌招姑置之。
又傳于具㢞曰,試望尙不擬入,極爲駭然矣。
又傳于具㢞曰,禮房承旨,內局同爲入侍。
備忘記,傳于李碩載曰,其怪擧,卽具庠也,三承宣因下詢而奏對,蔡緯夏·金尙默·林鼎遠,傳旨中付標,只解本職,試官乏人,敍用人與付標人,皆付軍職。
備忘記,又傳于曰,試官望經夜,大臣與文任前文任,更爲書入,餘皆新望,其若乏人,一望二人皆隨駕,至舊闕受占。
傳于李碩載曰,武試官以此用之,文臣試望,則數多,以二望擬入。
備忘記,又傳于曰,前吏曹判書朴相德,前吏曹參判李潭,竝敍用。
傳于李碩載曰,命召,使入直兼春秋,待開門傳授。
李碩載,以兵曹言啓曰,前後直赴殿試奉承傳人,別武士金起西等三百八十人,庭試初試陳試人閑良柳光鍚,直赴會試,選武軍官朴命碧等十一人,竝依例許赴於明日殿試之意,敢啓。答曰,知道。
趙,以訓鍊都監及一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
備忘記,傳于李碩載曰,此何景像,此何景像?渠雖無狀,何敢更提?君雖爲國若此,臣何敢形諸言乎?大官果雖默默,筆端挾雜,具庠斥奸,其雖先見,本事何敢形諭?□此而只一大官,十日帳殿,窩主渺然,若此而國爲國君爲君乎?此豈一小宵自判,一小宵自判?臨與不臨,其亦餘事,三字陰心,其誰張目?果若抹見,咫尺近畿,卽詣請討,有何怪擧?曰,此名宰,其亦昏矣,興惟邦國,目何交睫焉?
李碩載,以扈衛廳別將,以一廳大將意啓曰,二廳大將左議政韓翼謩,三廳大將右議政金尙喆,今有罷職之命矣,其所掌軍官,當有區處之道,何以爲之?敢稟。答曰,三廳大將,旣已仍任,二廳大將,一廳大將兼察。
又以漢城府言啓曰,因傳敎,益男族屬,放逐鄕外之意,敢啓。答曰,知道。
又以義禁府言啓曰,因大司憲趙榮進上疏,鄭運維極邊遠竄事,批下矣。鄭運維全羅道興陽縣極邊遠竄,而以傳旨內辭意,具罪目,依例發遣府書吏,押送配所,何如?傳曰,允。
又以義禁府言啓曰,罪人李萬軾,淮陽府定配事,命下矣。以傳敎內辭意,具罪目,發遣府羅將,卽爲押送配所之意,敢啓。答曰,靜思,關係,若何?淮陽府太□珍島郡定配。
又以義禁府言啓曰,罪人李萬軾配所,珍島郡定配事,命下矣。以傳敎內辭意,具罪目,依例發遣府羅將,押送配所之意,敢啓。答曰,知道。
又以義禁府言啓曰,罪人克命,砥平縣奴婢,點同抱川縣爲奴事,命下矣。以傳敎內辭意,具罪目,依例發遣府羅將,卽爲押送于各其配所之意,敢啓。答曰,知道。
又以禁府言啓曰,罪人光賓,藍浦縣定配事,命下矣。以傳敎內辭意,具罪目,依例發遣府羅將,卽爲押送配所之意,敢啓。答曰,知道。
以承傳色口傳下敎曰,騎判知前年庭試,內局入侍,同爲入侍。
又下敎曰,餘罪人,皆上闕。
又下敎曰,金判府事,爲內局都提擧。
又下敎曰,建功入之,早爲退去。
又下敎曰,右相·前領相入侍時同爲之,傳旨中拔去之,初傳旨爻周,次入之傳旨,又爲書入,傳旨混下中官,越俸一等。
大司憲趙榮進疏曰,伏以臣本以庸愚,百無肖似,犬馬之齒,且近七十,夫豈合於淸朝風憲之任,而特除之命,忽下於親臨訊囚之日,義急懲討,他不暇顧,冒沒出肅,而諸賊相繼徑斃,王章猶未快伸,神人之憤,當復,何如?仍念臣之日昨引嫌,出於萬不得已,而處置之置諸落科,亦遵臺規,及承批旨,有勿辭就職之命,臣不勝萬萬惶隕,第旣在落科,則便是已遞。今若仰感特恩,揚揚冒出,則流來臺規,自臣壞了,左右揣量,承膺無路,召牌降臨,而未免坐違,一倍惶蹙,無地自容。伏乞聖慈,俯賜諒察,亟許遞改,以存公格,以安私分焉。臣是已遞之臺臣,豈敢刺口論事,而再昨帳殿入侍之時,竊有區區所懷,以方引避之故,不敢仰陳而退出,餘懷耿耿,敢此附陳焉。昨年鄭運維之所懷猝出,而人莫不爲怪,今者益男之招,謂以見其所懷,而與渠意若相彷彿,乃爲此叵測之疏云,則運維之所懷,實爲益男之嗃矢,今不可置而不論,臣謂鄭運維,極邊遠竄,斷不可已也。答曰,噫,玆事關係興亡,故幾月帳殿,若是盤問者,意蓋深也。側聽多日,無一人爲此,心常慨然,今方下敎,卿章適到,可得臺體。噫,人皆曰,陰邪,予則其知,觀其跡聞其供,卽一朝鮮一鄙夫,此豈益男辦得哉?噫,其時領相,似有奏,而予亦有謂,觀今嗃矢二字,其渉過矣,而益男之供若此,則執法之請,周宜特允所請,以嚴隄防,此時撕捱,殊涉太過,卿其勿辭速察職。
庚寅十二月初一日午時,上御大僕寺。親鞫入侍時,都承旨具庠,左承旨李在簡,左副承旨蔡緯夏,右副承旨金相默,同副承旨林鼎遠,假注書李身晦,事變假注書趙彦㷜,記注官金再郁記事官吳鼎源,領府事金相福,判府事金致仁·金陽澤,左議政韓翼謩,右議政金尙喆,判府事李昌誼,判義禁申晦,知義禁李章吾,同義禁金光國·韓必壽,執義洪檢,大司諫金致恭,問事郞廳金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·金復根,文書色都事權惠應·金履珪,以次侍立訖。上具翼善冠·袞龍袍,出資政門內,藥房入侍時,都提調金尙喆,提調具允鈺,左承旨李在簡,假注書李身晦,記注官金再郁,記事官吳鼎源,以次進伏。尙喆曰,夜來聖候,何如?上曰,一樣矣。尙喆曰,中宮殿氣候,何如?上曰,一樣矣。尙喆曰,王世孫氣候,何如?上曰,好在矣。上進御湯劑,騎判使之入侍,命承旨,書武科規矩,又命禮房承旨,讀武科初試榜目一通,右捕將使之入侍。上曰,近日社洞娼家,幾許存乎?具善復曰,近頗稀矣,仍詣太僕殿座,諸臣以次進伏,問郞沈頤之,以病改差,金基大差下事。出榻敎益男上之,已發譫語矣。上曰,汝非狂非譫,眞箇妖邪者也。更刑一次,仍加兩杻而下之,有頃,益男更上之,上曰,汝今兩杻,豈不難哉?直告,則當解杻矣,更刑一次,仍令下之。金致恭·洪檢,請先受結案,上曰,卒難結案矣,必不能着名,而且物故於淸禁重難,故下之矣。命書吏·羅將,連問益男消息,皆曰,一向閉目,垂盡者然矣。上曰,妖邪之聲亦絶矣,渠能恐動於朝野,人皆畏之,若徑斃,則於渠幸矣。上曰,社洞自此淸淨,大臣好矣。金相福曰,猶有六七人,而自此散去矣。上曰,已令捕將,皆爲逐送,而李都正家婢子,本多娼物,聞李都正亦甚惶恐,必當禁之矣。上閉窓,少頃還開窓,克明上之,加刑一次,尹光賓上之,李萬軾上之,百男上之。傳曰,李萬軾初欲白放,因臺臣爭執,雖復囚南間等,今於渠,亦無端緖事,當依初意白放,而臺啓允從,其意亦在焉。何則?李萬軾非他人比,今其爲人是誰,而頃者權極訊問時,其時本事,亦爲問服誣招,於渠卽一也二也,則噫,彼益南,擧世側目者,而何心尋問?陰慘疏本,非掛眼者,而雖親舊,宜不敢傳示,則益男相親晳吾,不過一悖儒,雖求何心傳示乎?此一事,義理所關,不可白放,故允臺啓,而復囚南間,焉逭其配?其配淮陽府定配,備堂入侍置之事。出榻敎傳曰,百男前後幾次供辭,其亦白直,而本事不可不究問,故一次刑訊,蓋以此也。其無端緖,況此疏,益男其若承款本事,自有當律,而陰譎無雙,尙今忍杖,其於當律,卽次第間事,決不可此等雜類,一刻置諸都下,其族屬,今日內放逐鄕外。傳曰,點同抱川縣爲奴。傳曰,克明砥平縣爲奴,當日逐送。傳曰,金克明以私賤,隨益男贖良,幾年腹心,不可尋常酌處,況益男贖良者,亦豈仍還?砥平爲奴,當日逐送。傳曰,尹光賓雖因晳吾之招被拿,而南玉不無差間,刑推一次,不過語言不審之致,而以今日招辭觀之,更問不敢擧其字,秉彜之心可知,一次刑推,非關於本事,則豈可以此,驅諸極律,而觀其爲人,其無勿多言之戒,旣入晳吾之招,豈白放?藍浦縣定配。傳曰,親鞫姑罷,來朝殿座時刻,待下敎,只入正時。傳曰,武科,以慕華館設行事下敎,更思焉,近千擧子,莫見其君,不無向隅之歎,當於舊闕同爲,而回駕時自然停射,依此擧行,規矩亦以柳葉箭二中試取,命官金領府事,以片箭比較城上所,依例牌招。傳曰,古雖有焉,今番榜目,古號者多,莫重錄名,宜書俗號,而今番令前,從榜目施行,此後申飭,復稱古號者,錄名時拔去。傳曰,舊闕庭試動駕,初嚴辰初三刻單嚴,而回駕時,崇賢門入試官,試所承旨試取,景賢堂入侍科次,明日庭試時,假都事十四員,依例差出事。出榻敎傳曰,來朝帳殿,金判府事備局行公諸堂入侍。上命承宣,讀都憲趙榮進疏,嘉歎不已,仍命書鄭運維處分傳敎,崔正孫放送,捕廳諸囚,令捕將決棍放送事,分付。上命承宣,讀鄭履煥疏一通,辭氣嚴厲曰,此與鄭枋爲何?金尙默曰,卽故相之孫也。上曰,曾前爲予所逐者矣。諸臣未及對,上曰,曾爲才操矣,仍命書鄭履煥處分傳敎。具庠曰,臣於傳敎,不勝深憂,敢此仰達矣,此事關係,何如?誠孝等句,上誣莫重之地,嫁禍搢紳,猶屬第二件事,若不剖析義理,明正其罪案,則國家之憂,有不可言,向來臺啓雖發,而措語不能詳審,幸而此疏出,而劈破最嚴明,可以作爲斷案,有辭千億,而今乃付丙原疏,處分其人,一邊討逆,一邊罪嚴討之人,豈有如許義理乎?此是興替之機,殿下何不念及乎?至若請討之時,大臣之噤默,宜有三司之論,履煥此言,非爲挾雜也。上曰,此事剖析言之,可乎?尙默曰,誠然矣,義理不剖析,則其憂有不可言,履煥之此疏,最明正詳盡,前此三司之上,所未有者也。林鼎遠曰,臣等見此疏,以爲果然詳書,臣之啓辭,則不能如是明析矣。庠曰,此事決不可含糊混淪,所當沫血辨討,昭載史冊,若明爲凶悖之語,有不敢道,而不復明析,君父之誣未雪,凶賊之罪不明,則此乃國家之不幸,益賊之幸也。上曰,大臣不以爲撕捱乎?尙默曰,大臣豈不受而爲過乎?大臣之不言,果有慨然之公議矣。上曰,以此作昭鑑,可乎?具庠曰,惟在處分,而不必昭鑑,此疏足以作案矣。夫顧瞻利害,皆惟於義理不分明,此疏若果早出,則群下之逡巡,似不至如向時矣。尙默曰,亂賊之起,皆由於見得義理不分明,今日義理,卽興替之一大機也。上曰,此言然矣,此言然矣。具庠曰,臣子沫血飮泣,其豈爲搢紳之嫁禍哉?上曰,然矣。具庠曰,如此,故不可不痛辨,至於驅䧟搢紳,猶屬細故,而此亦大關世道,亦宜深留聖意處也。上曰,此事盡說,作案,可乎?尙默·鼎遠曰,然矣然矣。蔡緯夏曰,承宣之言,皆是矣,臣見此疏,亦以爲詳盡矣。上命左右相入侍曰,卿欲撕捱乎?韓翼謩·金尙喆曰,臣等,誠有罪,此所以不敢晏然,而其言,則固當受以爲罪矣。翼謩曰,臣於伊時發行,果由於切急情私,而今此巧發私行之言,誠不安矣。上曰,以不請討爲非,可也,而此句則有雜意思矣。大臣退出,上命書鄭履煥之處分傳敎置之傳敎及諸大臣不敍傳敎,繼以有來朝金判府事備堂入侍之命,仍閉窓,移時乘輿進湯劑,上曰,何必靜思而知之?乘輿時況然覺之,具庠極非矣,豈忍提到此說?都若如置而不復言。仍命李在簡書傳敎,鄭履煥依新傳敎施行,具庠削職,金尙默·林鼎遠竝遞差,蔡緯夏未及處分矣。住輿延知門外,呼承宣,書承旨除受傳敎。緯夏曰,臣與諸承旨,罪同而獨免,極爲惶悚矣。上曰,然則退去,緯夏趨出,仍命李在簡書傳敎,太僕殿座時。金致恭曰,靜攝中,親臨訊囚,已至一旬,而卿宰之受由在外及居在近畿,一不上來,極爲未安,請一竝罷職。上曰,所奏雖是,罷職猶輕,一竝削職。致恭曰,此時身帶臺職者,與他有別,而持平李商建,下諭一旬,尙無動靜,尤涉未安,請持平李商建,罷職不敍。上曰,況臺臣乎?亟施削出之典。金致恭·洪檢·金魯淳·金基大·李亨逵·朴相岳等所懷,致恭曰,罪人益男,已被累次刑訊,不無致斃之慮,渠旣遲晩,則先捧結案,而更加究覈,恐無不可矣。鳳煥之未正典刑,尙爲輿情之同憤,而若使益男,又爲徑斃,則其在朝家之失刑,倘復如何?敢與三司諸臣,齊聲仰達,乞賜處分焉。上曰,予意則欲究窩窟,而不此爲,只請結案,非矣,竝罷職。金致恭·洪檢曰,罪人李萬軾之於益男,往來綢繆之狀,疏聲酬酢之說,累出於各人之招,則其殊常情跡,不可不嚴加究問,而旣允憲啓之後,終靳一番更推,直下酌處之敎,恐有欠於重鞫體而究獄情之道,特寢成命,更加嚴覈,斷不可已矣。上曰,臺體則是,而已爲處分矣。金致恭曰,臣草草數語,不過爲官師之規,而及承批敎,則臣之擬律不審之失,著矣,何可晏然於臺次乎?請命遞斥臣職。上曰,卽已擧職,律之輕重,其何傷也?勿辭,亦勿退待。金致恭曰,仲義之罪,可勝誅哉?倉卒拾得,雖異故犯,關係莫重,宜卽現納,而懸賞之後,始爲自首,棍問之時,乃吐情實,論其罪犯,不可酌處而止,請大靜縣爲奴罪人仲義,依律處斷。上曰,勿煩。金致恭曰,罪人五得,其所犯,關係至重,揆以王章,自有當律,酌處之命,雖出於我聖上好生之德,而三尺至嚴,不可一日假息於覆載之間,請黑山島爲奴罪人五得,依律處斷。上曰,勿煩。金致恭曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容而涵貸,請還寢鍾城府爲奴罪人天大酌處之命,依律處斷。上曰,勿煩。洪檢曰,金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等,則爲徒年,而徒年,則遇赦卽放,此後國有赦典,則應入放秩。以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。上曰,其勿復煩。洪檢曰,罪人五得所犯,實是前古所無之變,偸取情節,萬萬凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。上曰,勿煩。洪檢曰,物故罪得輿以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。洪檢曰,國綱漸弛,人心多詐,前有五得,後有仲義而極矣。渠所拾得者,乃是莫重之物,則渠雖愚迷,固常卽地來告,而數日淹置,其心叵測,及至懸賞窺捕之後,始乃希望而現納,究其情狀,誠極痛惡。絶島爲奴之命,雖出於好生之德意,論以王法,不可容貸,請大靜縣爲奴罪人仲義,依律處斷。上曰,勿煩。上曰,今番庭試擇日,有違舊例,觀象監官員,不爲審擇而然矣。韓翼謩曰,旣承下敎之後,其不審之失,不可仍置,請禮判罷職,該監推擇官員,亦令攸司科罪,何如?上曰,只禮堂罷職,可也。
上在慶熙宮。停常參·經筵。
藥房都提調金致仁,提調具允鈺,副提調韓必壽啓曰,昨日親臨帳殿,侵夜還內,伏未審此時,聖候調攝,若何?痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。觀今國事,庭試浮雲,氣何暇諭?待敎持入。
中宮殿·惠嬪宮,藥房口傳問安。答曰,知道。
徐浩修,以弘文館言啓曰,本館下番闕直,事甚未安,副應敎沈頤之,卽爲牌招,以爲姑降入直之地,何如?傳曰,允。
又啓曰,今此庭試試官望中,時無職名人,令該曹口傳付軍職,何如?傳曰,允。
兵曹口傳政事,副司直朴相德·李潭·蔡緯夏·金尙默·林鼎遠。
趙,以寶劍望筒,傳曰,之次爲之。
備忘記,傳于徐浩修曰,明日回駕,亦於乘輦處,集慶堂科次,禮房知悉。
又傳曰,副輦置之。
吏曹口傳政事,以李聖圭爲兵曹參判,禁府都事金徽柱,訓鍊主簿申思彙,以上相換。
備忘記,傳于徐浩修曰,永城尉申光綏,前判書元仁孫敍用。
又傳于曰,試官入來稽緩,卽爲催促。
趙,以兵曹言啓曰,禁衛將朴良藎,除授在外,過限未肅拜,依法典改差,何如?傳曰,允。
又以禁衛營及一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
以承傳色口傳下敎曰,益男卽爲上闕。
又下敎曰,前年庭試,取幾人與否及武科六百初試,幾人得中與否,竝爲知入。
徐浩修啓曰,試望今方修整以入,而讀券官南泰齊·李昌壽,屢度催促,終不承膺,事體誠極未安,竝從重推考,何如?答曰,極爲駭然,施以不敍之典。
以趙明鼎上疏,以承傳色口傳下敎曰,今則試官已盡塡,給之。
又下敎曰,建功入之。
右議政金尙喆箚曰,伏以臣,昨夜帳殿,章皇逬出,及承嚴旨,惶懍靡措,坐待城鑰之開,方擬退伏野外,不自意夜深之後,忽伏承傳旨中拔之之敎,是何衅負之難貰,而眷顧之不替也?噫,今番懲討之擧,孰不沫血明目,而方臺啓請鞫之日,未卽力爭,及首相筵白之時,始得齊籲,論思咎責之言,臣亦自訟之不暇,何敢以聖諭之區別,薄勘之倖逭,獨爲晏然而已?顧今動駕隔宵,非不知此時瀆撓之萬萬惶悚,而以此情踪,冒進無路,略入文字,仰控危悃。伏乞聖明,亟降重誅,以勵臣分,以謝公議焉。取進止。答曰,省箚具悉。本事昨夜已諭,而噫,今者懲討之快嚴,其是誰?前領相顧莫重而請討,卿亦得備員而同聲,義理將晦而復正,懲討因此而正大,精神索漢,初命商量,乘輿之時,廓然大覺,其雖下敎,其至於卿,亦漠然未覺,夜中靜思,因以下敎,雖他相,不過國體,於卿,尤無引咎之端,方當此時,帳殿入侍,只有一原任,於國體何?住輿呼寫,令承宣傳諭,而仍與偕來,卿須安心勿辭,亦勿引咎,卽爲偕來,因參帳殿。因傳曰,此批答,遣承旨傳諭,仍與偕來。
親鞫罷後,藥房口傳問安。答曰,知道。
政院·玉堂,口傳問安。答曰,知道。
庚寅十二月初二日巳時,上御太僕寺。親鞫入侍時,都承旨韓必壽,左承旨李在簡,右承旨徐浩修,左副承旨趙,右副承旨具㢞,同副承旨李碩載,假注書李身晦,事變假注書趙彦㷜,記注官金再郁,記事官吳鼎源,判府事金陽澤,右議政金尙喆,判義禁申晦,知義禁李章吾,同義禁金光國·柳修,司諫黃榦,掌令李澤徵,問事郞廳金魯淳·沈頤之·申應顯·洪景顔·徐有元·李亨逵·朴相岳·李養遂,別刑房都事徐迪修·洪相殷,文書色都事徐重修·權惠應,以次侍立訖。上具翼善冠·袞龍袍,出資政門內,藥房入侍時,都提調金尙喆,提調具允鈺,副提調韓必壽,假注書李身晦,記注官金再郁,記事官吳鼎源,以次進伏。尙喆曰,夜來聖體,何如?上曰,一樣矣。尙喆曰,中宮殿氣候,何如?上曰,一樣矣。尙喆曰,王世孫氣候,何如?上曰,好在矣。仍進御湯劑訖。上曰,予思將來,若是嚴懲也,爲臣子者,固不敢提及本事,具庠之思,每入於酸,有此奏矣。尙喆曰,然矣,而亦出於爲國也。上曰,是則然矣。上曰,益男之事,旣已正法,晳吾·禧珉則亦足懲矣,益男何可數也?鄭履煥之氣,見於其讀書時,亦可謂浮矣。今番處分,只欲日後嚴堤防之道,勿提本事故也,仍詣太僕殿座,諸臣以次進伏。益男更上之,更加嚴刑一次後暫下之,有頃,更上之。上曰,朴敬行當發捕矣。金致仁曰,曾聞敬行·益男·鳳煥,飮酒相戰,必此言也。上曰,益男援引敬行,無乃欲緩之計耶?大臣·金吾堂上·兩司皆曰,發捕面質,斷不可已也。仍命發捕,問郞罷散人,冠帶常仕事,榻前下敎,內局入侍事下敎。傳曰,騎堂韓必壽代,令該曹口傳擧行。傳曰,親鞫姑罷,待罪人拿來後擧行,金吾出使都事,口傳相換事,帳前下敎,試官承牌人及諸承旨,皆令別名記事,駕前下敎,藥房都提調,持湯劑入侍。傳曰,明日武所命官,右相進去。傳曰,以鳳煥文書中自表東人聞之,場中不嚴可知,沈招中,成普請囑推之,試官不嚴,其亦可知。噫,今番庭試,予豈攸料?其宜嚴飭,試紙中有用古字,雖一字刀剜者,勿爲科次,直爲拔去事,令試所知悉。噫,此乃暮年循木鐸嚴科場之意,其爲頒布,俾勿犯此令。傳曰,試官承牌人旣下敎,皆令隨駕,入舊闕受占,捧券時,申飭鄕軍,俾勿用私,若有作用軍令,試所隨現草記,令騎曹決棍五十度,以示予暮年嚴科場之意。傳曰,無論讀劵官·對讀官,今番庭試,其若違牌何?參賀班讀券官,從重推考,對讀官違牌人只推考,金尙默·蔡緯夏·林鼎遠,昨夜特敎之下,爲臣子者,焉敢若此?只從重推考,一體更爲牌招,其若違牌,其勿呼望,在家不進,尤涉寒心,另加嚴飭。黃榦曰,臣家有九耋之親,區區情理,實無供職之望,而聖上靜攝之中,當此隆寒,帳殿親臨,爲日已久,臣他不暇顧,章皇出肅,間參鞫坐,而鄭運維之出於益男之招,漠然無聞,未及論列,昨伏見憲長之批,以慨然爲敎,臣之當論不論之失,於是乎著矣,請命遞斥臣職。上曰,依啓。李澤徵曰,臣之自來情跡,實無因仍蹲冒之勢,而當此鎭日寒殿,親臨訊囚之日,逃遁不得,向果一次參鞫,而至若鄭運維之出於凶招,臣未及聞知矣。昨伏見憲長疏批,至有慨然之敎,臣之當論不論之失著矣,何可諉以事勢,而一刻晏然於臺次乎?請命遞斥臣職。上曰,依啓。乘輿時,藥房入侍,上進服湯劑訖,仍爲還内,諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
傳于具㢞曰,金吾郞導駕,特置之。
又傳于曰,右副承旨,持該房公事留院。
傳于韓必壽曰,湯劑封入。
舊邸歷臨,還宮時,路由夜晝介事。出榻敎。
傳于李碩載曰,諸司預備。
又傳于曰,同副承旨,持試券先爲入侍。
又傳于曰,同副承旨,持賡韻詩入侍。
備忘記,傳于李碩載曰,湖西·湖南存問道臣·守人當太僕殿座時,下敎矣。
又傳備忘記曰,初十日唱榜,當於崇政殿親臨,分付儀曹,侍衛禁軍,只入直侍衛。
李碩載,以武科所參試官,以命官意啓曰,今日原榜初試六百人及直赴會試十一人,纔已畢射,而日勢已暮,直赴殿試三百二十九人,勢難始射,待明朝擧行之意,敢啓。答曰,知道。
趙,以御營廳·一二所巡廳·左右邊捕盜廳言啓曰,去夜犯夜人無所捉之意,敢啓。答曰,知道。
孝章宮入齋室後,政院·玉堂口傳問安。答曰,知道。藥房口傳問安。答曰,知道。
還宮後,藥房口傳問安。答曰,知道。政院·玉堂口傳問安。答曰,知道。
行副司直趙明鼎疏曰,伏以臣亦今日臣子耳,明日試事,豈敢有一毫規免之意,而第臣八耋偏母,素患寒泄之症,近又一倍添劇,目下病形,十分危毒,凜凜有朝夕之憂,臣方左右扶護,焦迫罔措,坐犯違逋,惶悚俟罪,卽又傳敎至嚴,再牌押臨,而區區情私,實無暫時離捨之勢,玆敢隨詣闕外,冒陳情懇。伏乞斧銊之誅,以昭法紀,千萬幸甚,無批答。
庚寅十二月初三日辰時,上詣勤政殿。擧動入侍時,都承旨韓必壽,左承旨李在簡,右承旨徐浩修,左副承旨趙,同副承旨李碩載,注書李春輔,假注書李身晦,記注官金再郁,記事官吳鼎源,試官判府事金致仁,左參贊徐命臣,右參贊鄭弘淳,戶曹參判申暐,司直李得宗·尹得雨·宋文載·金尙默·林鼎遠,兵曹參知李溎,司直蔡緯夏·任希敎·李養遂·徐有元·洪相聖·金和中,兵曹正郞韓光近,以次侍立訖。上具翼善冠·袞龍袍,住輿延和門外,藥房入侍時,都提調金尙喆,副提調韓必壽,注書李春輔,記注官金再郁,記事官吳鼎源,以次進伏。尙喆曰,夜來聖候,何如?上曰,一樣矣。尙喆曰,中宮殿氣候,何如?上曰,一樣矣。尙喆曰,王世孫氣候,何如?上曰,好在矣。進湯劑訖,仍詣勤政殿殿座,諸臣以次進伏。上製詩一句曰,舊闕三門屹,追惟壬歲倍予心。命諸臣和進,命禮房承旨,讀入門儒生單子數,上命承宣,進水刺時,試官侍食事,下敎。上曰,平壤武士多爲之云,一二所榜目入之,平壤擧子入格者,八十三人矣。上曰,懸題後當開場,以此擧行,武所試官稽緩催促,試官先四拜就坐。上曰,命官及諸試官近前。上曰,蒼蠅月光曾出否?僉曰,不知矣。仍命懸題,限申初捧券,自申正勿捧,試官知悉。致仁曰,時任文衡,一未進參,國體苟簡矣。上曰,非矣。致仁曰,小臣本不善文,忝爲命官,極苟簡矣。上曰,其文亦可謂優如矣。上進水刺,試官侍食,上製詩一句曰,君案只看麵數器,臣盤惟有數三餠,仍命和進,藥房入侍,進御湯劑,捧券後,崇政殿分考,持合考入侍集慶堂科次事。出榻敎還宮時,舊邸歷臨事,分付。出榻敎傳曰,取十五人。傳曰,庭試唱榜,進定於初十日,臨舊邸,以司謁下敎,命史官,往試所觀捧券幾許,賤臣馳往知入矣。小頃,又命往觀,卽爲馳往知入矣。有頃,又命往觀曰,試券洽備五千張否?臣馳往未還之際,下敎曰,咫尺之地,往來遲滯,注書誰也?知名以入。俄而,又命往試所,已備五千張,則試官持券,先詣科次,初昏回駕,駐輿延和門外,下敎曰,試官已爲科次,亦始考役否?史官知入。未及還奏之前,已入大內。諸臣以次退出。
庚寅十二月初三日初更五點,上御集慶堂。試官入侍時,承旨李碩載,假注書李身晦,記注官金再郁,記事官吳鼎源,命官金致仁,諸試官徐命臣·鄭弘淳·申暐·李得宗·尹得雨·宋文載·金尙默·林鼎遠·李溎·蔡緯夏·任希敎·李養遂·徐有元·洪相聖·金和中·韓光近,以次進伏。上曰,予欲聞之,先持三軸試券讀,試官各讀二張,可也。諸臣次第讀之,至金和中,上曰,誰也?致仁曰,金和中也。上曰,彼初入侍乎?對曰,曾以注書入侍矣。上曰,彼使予喫了白淸者也。仍命退詣科次,諸臣以次退出。
庚寅十二月初三日二更三點,上御集慶堂。承旨入侍時,承旨李碩載,假注書李身晦,記注官金再郁,記事官吳鼎源,以次進伏。上曰,今日賡韻詩一通,讀之,可也。承旨讀畢,上曰,右相及他諸臣不作耶?承旨曰,然矣。上曰,不爲侍食,則右相及承史文侍衛諸臣,勿作饌字韻,而只以心字韻,明日同爲賡進,可也。諸臣以次退出。
上在慶熙宮。停常參·經筵。
明聖王后忌辰齋戒。
辰時巳時,有霧氣。
藥房副提調韓必壽啓曰,昨日親臨舊闕,分試儒武,仍歷舊邸,侵夜回鑾,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
具㢞,以都摠府言啓曰,今日入直內三廳,武兼禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
備忘記,傳于李碩載曰,諸道儒生,必將求待,此則戊寅·己卯亦爲,崇政殿明日當賜柑,左右排布帳,試官右相安允行·金華鎭·李正吾·金致讓·金魯淳,入直儒臣·承旨,侍衛只入直,時刻待下敎,只入正時,儀注安徐。
備忘記,又傳于曰,當殿座於崇政月臺,儒生差多,建命門設布帳,右相試官金華鎭代柳修。
又以吏曹言啓曰,今此社稷·宗廟·徽寧殿臘亨大祭,執禮·大祝,皆以侍從塡差,而時無職名人員,令該曹口傳付軍職,何如?傳曰,允。
兵曹口傳政事,副司果李澤遂·沈觀之·金載天·洪樂恒·任希魯·李宗榮·李澤徵·金瑞應·李一曾。
傳曰,同副承旨,持祭報府入侍。又傳曰,副提調持湯劑入侍。
又傳曰,登科人,明日崇政殿月臺待令。
又傳曰,坐直承旨入侍。
李碩載,以副應敎沈頤之牌不進罷職,傳曰,只推。
又以戶曹言啓曰,歲末度支,一年遺在書入事,命下矣。曹中各樣物種,歲末遺在,別單書入之意,敢啓。答曰,知道。
具㢞,以義禁府言啓曰,明日崇政殿親臨賜柑時,本府都事九員赴擧,武都事一員,本府入直,而建明門·麗春門·宜秋門禁亂都事及當直入直公事回公都事,無以推移,假都事五員,卽令該曹依例差出,何如?傳曰,允。
又以訓鍊都監及一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
李碩載,以漢城府言啓曰,因傳敎,犯屠之類,申飭五部,各別禁斷後,亦爲廉探,則有儒名者及璿派者,姑無犯屠之意,敢啓。答曰,知道。
又以漢城府言啓曰,今十月二十二日備忘記,周禮,獻民數於王,王拜受,其重可知,八道猶然,況漢城乎?此後五部民數,歲末令京兆書入事,命下矣。依傳敎分付五部,今庚寅年民數,別單書入之意,敢啓。答曰,知道。
又以漢城府言啓曰,分付京兆,使之今日內,擧行西小門外事,命下矣。依傳敎,今日內西小門外擧行之意,敢啓。答曰,知道。
以承傳色口傳下敎曰,一貼先爲封入。
又下敎曰,分付京兆,使之今日內,擧行西小門外,又爲分付於兵曹,申飭西小門護軍部將,西小門仍留,京兆盡爲擧行後下鑰。
忠淸監司權噵疏曰,伏以臣以愚鈍,濫被聖恩,敭歷淸華,位躋卿班,踵頂皆歸造化,絲毫莫效報答,每一循省,愧懼交中,不自意湖西按藩之命,乃下於萬不近似之身,臣伏奉除旨,惶汗感涕,罔知攸措。噫,淸朝百職,孰非臣之負乘,而至於方岳之寄,尤重且大,生靈之休戚係焉,守令之治忽關焉。承流宣化之地,非譾劣之所據,觀風察俗之任,非才德則莫可,朝廷若於是職,失其掄選,則是擧一路五十餘州而棄之,誠非細故,臣雖無似,自量則審,人不足以彈壓一方,政不足以董率列邑,而徒恃寵靈,冒膺委畀,則高牙大纛,祗足爲一身之榮,而其何以少舒厦氈南顧之憂哉?玆敢不避猥越,仰暴微懇。伏乞聖明,俯賜鑑察,特許遞改,俾聖世有愼簡之美,而微臣無踰分之懼焉,臣無任屛營祈懇之至。答曰,省疏具悉。今卿此任,可謂晚矣,卿勿過辭,速往斂哉。
正言李昌任疏曰,伏以國之所以國,卽嚴懲討也,懲討不嚴,而世道之能寧靜,未之有也,其流至於禍家國而後已。噫嘻,今番事,關係如何,而妖囚尙在於抵頼,重獄未究其窩窟,輿情痛惋,去而愈激,固宜益加嚴訊,窮覈根柢,而益男則至今忍杖,不無徑斃之慮,百男父子,以元犯骨肉之親,不待結末,遽被寛典,噫,有國刑政,豈可使輕重易置乎?叵測之事端,窮凶之情節,其本卽益南之疏,而寫疏之禧珉,索疏之晳吾,竟伏邦憲,況與益男親密之鳳煥子支,旣命散配沿海,則百男之只逐鄕外,實是失刑之大者,臣謂百男之父子,更命拿鞫,期於得情,斷不可已也。答曰,省疏具悉。幾日帳殿,端緖未究,今已物故,可駭寒心,百男事,已無可問,諸臣所知,復何爲問?其酌處者,非特百男,則無問者請問,可問者不請,予未知也,當論不論,與他臺一也,或依啓或例批,不無參差,本職遞差焉。
庚寅十二月初四日辰時,上御集慶堂。藥房入診入侍時,副提調韓必壽,注書李春輔,記注官金再郁,記事官吳鼎源,醫官許礈·李以楷·鄭允協·吳道相·鄭允說·柳光翼·丁志泰,以次進伏。韓必壽曰,夜間聖體,若何?上曰,一樣矣。寢睡·水刺之節,亦何如?上曰,一樣矣。仍進湯劑訖,以次退出。
庚寅十二月初四日午時,上御集慶堂。科次入侍時,判府事金致仁,左參贊徐命臣,右參贊鄭弘淳,司直李得宗,戶曹參判申暐,司直宋文載·尹得雨·金尙默·林鼎遠,兵曹參知李溎,司直蔡緯夏·任希敎·李養遂·徐有元·洪相聖·金和中,兵曹正郞韓光近,右承旨徐浩修,假注書李身晦,記注官金再郁,記事官吳鼎源,以次進伏。曰,拈出幾張而來?金致仁曰,取二十五張矣。上曰,讀券官各二張讀之。讀至六陽文,上曰,夜何其三字好矣。致仁曰,其中差勝矣。至七罷文,致仁曰,此文以陞學體寫之,殊欠敬謹,落之,何如?上曰,壓氣而用,亦不異事也,仍書次下。至十律文,致仁曰,此文中,赤頭云者,甚怪矣。上曰,赤頭豈不用乎?旣非靑頭,則豈不曰,赤頭乎?上曰,幾張取之乎?致仁手數而對曰,七張也,無慮乎不充其數矣。上曰,昨者日氣極佳,武士不可咎日,儒生不可呵題矣。至十草,上曰,此文頗嘉矣。致仁曰,初句亦精矣。上曰,韓光近誰也?致仁曰,韓光會之八寸也,與左相亦爲八寸矣。上曰,洪相聖誰也?致仁曰,洪啓禧之族,而未知與何人相近也。上曰,彼曾爲翰林乎?承旨曰,經實注書矣。仍命取申大昇等十五人。諸臣以次退出。
庚寅十二月初四日初更,上御集慶堂。承旨入侍時,同副承旨李碩載,假注書李身晦,記注官金再郁,記事官吳鼎源,以次進伏。上命李碩載,讀祭報府一通後,退出。
庚寅十二月初四日初更四點,上御集慶堂。承旨入侍時,同副承旨李碩載,假注書李身晦,記注官金再郁,記事官吳鼎源,以次進伏。上命承旨,呼寫答湖西伯疏批及李昌任疏批,上曰,今日臺諫,有喝導之聲,而終無形影,未知何處去也。李碩載曰,都承旨入侍時,未及奏達,仍値日暮,退去云矣。上曰,來臺廳,公然出去,是何事體?仍書處分傳敎,諸臺竝施不敍之典,都承旨遞差。又命讀歲抄敍用文書,而或占或否,又命讀各道道臣狀啓,傳曰,聞喝導之聲,仍爲寥寥,故問于入侍承旨,二臺旣入臺廳,而因承旨不奏,退去云,此曾所未有,此何臺體?此二臺其雖詣闕,試所進去二臺,處義不無異同,而公然退去,此何擧措?一竝施以不敍之典,當該承旨,亦涉不察,遞差。傳曰,吏兵批點下捧傳旨。傳曰,前判書蔡濟恭·洪名漢·朴相德,參判李潭·金應淳·黃押·安·閔百興·閔弘烈,竝給牒敍用,而洪名漢爲擇日做錯,此後亦有大臣所奏處分,一體敍用。傳曰,司直尹得雨,承旨除授,待開門牌招察任,房順房,三院副提調例兼,五更量,諸臣以次退出。
上在慶熙宮。停常參·經筵。
明聖王后忌辰。
藥房都提調金致仁,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,持建功,月臺入侍。
中宮殿·惠嬪宮,藥房口傳問安。答曰,知道。
具㢞,以司憲府言啓曰,大司憲趙榮進呈辭,執義未差,掌令二員未差,持平二員未差之意,敢啓。答曰,知道。
備忘記,傳于徐浩修曰,十二日其令翰林圓點。
備忘記,又傳于曰,初十日臘享齋日相値,十一日唱榜。
備忘記,又傳于曰,前領府事金相福,前判府事金陽澤,前左相韓翼謩,前判府事李昌誼,敍用置處政事,今日同爲,扈衛大將兼管都提擧,皆仍前。
前領議政金致仁,復拜領相,前左議政韓翼謩,復拜左相。
徐浩修,以吏批言啓曰,前領府事金相福,前判府事金陽澤·李昌誼敍用事,命下矣。當爲置處,而本曹無相當窠,竝依例送西之意,敢啓。答曰,知道。
又以兵批言啓曰,前領府事金相福,判府事金陽澤·李昌誼,敍用送西事,命下矣。領中樞及判中樞二窠,今方見闕,依例從座目,金相福領中樞下批,金陽澤·李昌誼判中樞下批之意,敢啓。答曰,知道。
傳于徐浩修曰,政官留待。
又傳于曰,刑曹判書望,亦爲擬入。
有政。吏批,吏曹判書李最中病,參判鄭存謙進,參議金相翊進,右副承旨具㢞。兵批,判書李景祜進,參判李聖圭侍衛進,參議李正吾入直試官進,參知李溎病,以尹坊爲大司諫,李顯祚爲執義,呂善應爲司諫,韓光近·李範濟爲正言,李碩九·金蓍耉爲掌令,洪相聖·宋德基爲持平,金和中爲獻納,宋載經爲副校理,朴相老爲修撰,李養遂爲兼司書,朴相德爲禮曹判書,李潭爲禮曹參判,李在協爲刑曹參判,韓翼謩爲兼世孫傳,金夏材爲禮曹正郞,金健修爲禮曹佐郞,李最中爲同成均,平市提調洪準海爲安東府使,申大斗爲典籍,車萬圭爲造紙別提,金宏集·李寅涵爲崇靈殿參奉,許鍒爲兼春秋,前牧使閔百奮,今加通政,加資事承傳,領議政金致仁,左議政韓翼謩復拜事承傳,金致仁·韓翼謩爲承文都提調,永城尉申光綏敍用事承傳,李惟秀爲刑曹判書。兵批,以具允鈺爲都摠管,李泰遠爲內禁將,金衡柱爲都摠經歷,閔光洙爲訓鍊主簿,副護軍李杞齡·黃榦·李澤徵,副司直趙雲逵·蔡濟恭·元仁孫·洪名漢·朴相德·李潭·黃押·金應淳·安·閔百興·閔弘烈·李萬恢·南泰著·李在協·元義孫·趙重明·金和澤·李得培·朴師訥,副司果田文顯,以文益華爲同知,林鵬翰·朴文浹爲僉知,領府使金相福,判府事金陽澤·李昌誼,護軍李邦曄。
徐浩修,以弘文館言啓曰,本館下番,連日闕直,事甚未安,今日政新除授玉堂,待下批仍卽牌招,以爲入直之地,何如?傳曰,允。
又以弘文館言啓曰,本館下番,連日闕直,事甚未安,副應敎沈頤之,旣有只推之命,卽爲牌招,以爲姑降入直,副修撰金履禧,時在忠淸道淸州地,經筵入番事緊,請斯速乘馹上來事,下諭,依啓。
傳于尹得雨曰,試官,持先捧試券入侍。
趙啓曰,今此庭試會試時,金致重·李枝蕃·朴致龍·林福萬·崔鎭亨直赴,金起西·金世柱·李弼龍·張暉堂·金麗潭·鄭尙德·李光遇·劉漢翼·盧武興·金世得·安聖夏·金錫龍·李仁恒·兪彦望·張就陽·池天江·徐興謙·李明祚·嚴起舜·元齊屹·尹光漢·朱德己·劉廷龜·崔億昇·金命福·申勖·蔡顯五·申潾·朴龍漢·朱世豐·金重顯·金道晟·黃重徵·金昌胤·具廛·成命佑·丁致大·南履五·許廷龜·尹日用·崔英世·李春濟·金枝昌·張世適·黃光守·印萬堂·李春世·洪潤澤·金益聲·李亨俊·崔聲遠·姜邵一·李縯·趙德觀·朴枝亨·李春三等,錄名單子不呈,竝依例陳試之意,敢啓。答曰,知道。
又以禁衛營及一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
以承傳色口傳下敎曰,持建功入侍。
又下敎曰,欲見之,今番庭試時,赴試守令,其爲書入。
又下敎曰,俄者賡韻,相臣·試官·承旨·翰注·騎郞皆爲之。
又下敎曰,日已晚,限申時收券,入侍科次。
殿座罷後,藥房口傳問安。答曰,知道。
庚寅十二月初五日辰時,上具翼善冠·靑紗袍,御崇政殿。柑製入侍時,試官右議政金尙喆,工曹判書安允行,副司直柳修·金致讓,兵曹參議李正吾·金普淳·朴師崙,都承旨尹得雨,假注書李身晦,編修官金德元,記事官吳鼎源,以次進伏。上命昨日入格儒生,同爲入侍。尹得雨曰,昨日傳敎中同承旨,何謂也?上曰,同承旨何有之?同副之誤也,中官之誤書如此,殊可駭也。金致仁問候訖,上進御湯劑。致仁曰,昨日湯劑甚熱,致有艱御,惶悚極矣。上曰,不害矣。金致仁曰,欲請罪首醫矣,上敎如此,姑置之矣。上曰,儒生多矣,旣盈此庭,限建明門能容之乎?頒柑時其難矣。上曰,入門單子書入,建明門先閉之。上乘輿出崇政門外,觀儒生多少,住輿敎曰,予之今日黃柑,寔是料表,汝等着實做文,可也。還入門內,汝輩須善作文也,予之所着此靑衣,壬寅年二十九歲入學時所着也,其時見汝等祖與父,今見子若孫,可謂萬萬料表也。還爲殿座,上曰,崇政門懸題,左副承旨爲之,頒柑後,當懸題矣。金尙喆及諸試官進前,出表題,擬周朝樂正,請順先王詩書禮樂,春秋敎以禮樂,冬夏敎以詩書。尙喆曰,莫重國試,因乏試官,小臣入之,極爲惶悚矣。上曰,養正倖,如何爲惶悚?入格儒〈生〉次第呼入,各奏姓命誦首句,命翰林吳鼎源,出立月臺右邊,受新恩禮數,尹東晚近前。上曰,予之春黨也。至朴相來,敎曰,彼爲鄭象仁之甥姪,則於予當爲幾寸乎?李景祜曰,爲八寸孫矣。至閔百奮,尙喆曰,彼儒可怜矣,前在削職中,故今番皮封,以幼學書之矣。上命承宣,書敍用傳敎,仍命爲紙玉圈懸之,若曰,予有思,故不令誦文矣。又命承宣,濃墨於面,而出送翰林所曰,翰林若侵之,則以榻前漆墨之,由拒之可也。至李度默,上曰,誰也?僉曰,故相李之從姪也。上曰,予同甲之姪也。又命濃墨曰,翰林若侵之,則以御前已爲之意拒之,可也。還入大內時,住輿命上草紙一折,親寫御製一句詩曰,壬寅卄九明倫堂,今歲庚寅崇政殿。左承旨李在簡受之,仍命諸臣賡進,諸臣以次退出。
庚寅十二月初五日酉時,上御集慶堂。科次入侍時,命官右議政金尙喆,工曹判書安允行,副司直柳修·金致讓,兵曹參議李正吾·金普淳·朴師崙,都承旨尹得雨,假注書李身晦,編修官金德元,記事官吳鼎源,以次進伏,日已薄曛矣。上曰,諸臣周回夕飯而入,可也。四更量,始乃盡考,上乃就外寢所,命金普淳,讀入格之券,命尹得雨坼皮封,壯元李衍祥,以三中直赴,其餘四人付初試,金恒柱居末,上歎曰,惜哉,將來必爲之矣。試官先退,上命尹得雨,讀赴擧守令姓名,合爲三十六人,翰林吳鼎源,以翰圈時當付別兼春秋而爲之事,有所陳達,命書傳敎,退出。傳曰,新恩政事,當日爲之。傳曰,今番庭試榜目中,閔百奮特爲給牒敍用。傳曰,生員李衍祥,直赴殿試,之次進士李商球,直赴會試,幼學朴相俊,生員尹行履,進士金恒柱,各給二分。傳曰,入格五人,其令明日待令。傳曰,明日崇政殿,兼行朝講次對,以入侍次對人,朝講入侍,時刻待下敎,只入正時。傳曰,赴擧諸守令,其今明日朝講,同爲入侍。傳曰,別兼春秋二員,隨次以付,與時任翰林,備員圈點,今聞在外云,其令本院,催促上來後,日子更稟擧行,應付者李鼎運等五人,而皆充軍之人,何敢當此?以無故人啓下。諸臣以次退出。
上在慶熙宮。停常參·經筵。
端敬王后忌辰齋戒。
藥房副提調尹得雨啓曰,昨日親臨試士,移時還內,伏未番夜間,聖體調攝,若何?痰候,何如?寢睡·水刺之節,亦何如?臣率諸御醫,趁早入診,詳察聖候爲宜,臣不任區區憂慮,敢來問安,竝此仰稟。答曰,知道。都提調備員入侍。
中宮殿·惠嬪宮,藥房口傳問安。答曰,知道。
具㢞啓曰,今日朝講及次對時,憲府進參之員,除在外外,大司憲趙榮進,持平洪相聖,竝卽牌招,以爲推移入侍之地,何如?傳曰,允。
徐浩修啓曰,今日朝講,玉堂當爲備員,而副應敎沈頤之,副校理宋載經,修撰李得臣,牌不進罷職傳旨未下,副修撰金履禧在外,他無推移之員,副提學金鍾正,卽爲牌招,以爲備員入侍之地,何如?傳曰,允。
以吏曹言啓曰,今此溫陵忌辰祭大祝,前持平任希雨塡差,而時無職名,令該曹口傳付軍職,何如?傳曰,允。
吏曹口傳政事,別兼春秋二單兪漢謹·宋樂。
備忘記,傳于徐浩修曰,明日前日祗迎處祗迎,儀注安徐,時刻待下敎,只入正時,侍衛入直。
趙,以御營廳及一二所巡廳·左右邊捕廳言啓曰,去夜犯人,無所捉之意,敢啓。答曰,知道。
領議政金致仁疏曰,伏以臣,自有近來以來,魂心隕,忽忽忘生,雖於西樞漫局,尙安有彯纓復出之念,而鎭日帳殿,懲討方嚴,則臣不敢獨後也。伊後藥院保護是重,則亦不敢自阻也。一日二日,便同無故,而若其中心疚阻,進退靡措之狀,亦庶幾聖明之俯燭也。噫,垂閔覆之仁,置優閒之地,俾遠駭機,得保餘年,皆殿下賜也。鴻私異渥,臣方攢手,竊自期從今以往,永謝揆地,還他本分,今玆新命,又何爲而至也?臣誠驚惶失圖,繼以抑塞。念臣百無寸長,久竊匪據,曾蔑涓埃之酬,徒積尸素之愧,其所當退,蓋已久矣。非敢以自已遭罹,復理於今日,而惟是爻像日乖,人心愈陷,百怪千奇,殆無不有,上煩重宸之憂,下貽世道之憂,至於今番而極矣。向使臣處其位而盡其責,有以鎭服而消滌焉,則豈有是哉?苟究其故,實亦臣罪,雖當在職之時,尙宜求退之不已,況於旣退之後,又何可包羞而復進,喪匹夫咫尺之守,犯國事重誤之罪哉?臣目下病狀,轉益難强,方有朝夕顚仆之憂,而疾痛之呼,未暇贅陳,今朝內局問候,提調有故,臣又不進,致使莫重診筵,未得備員,臣罪滋大,惟俟重勘。伏乞聖慈,特賜鑑諒,先收臣新授相銜,仍降威譴,以幸公私焉。答曰,省箚具悉卿懇。噫,歲已暮,君亦暮,將與歲俱新之時,吁嗟鼎席,二席闕焉,豈謂多日?一日誠悶,況觀今庭試柑製,只有時原二員,菫以排日,此何國體,此何景像?一日不復拜爲卿,一日二日不復拜亦爲卿,二日是猶過矣,況三乎?昨日重卜,意實爲國,其欲復拜,捨卿爲誰?噫,近者三台,予心稍弛,造物闖生,首揆左揆,相繼解任,而豈特此也?於今朝廷,昨則六相,忽爲二相,予則曰,此一節,亦關興替之一端,昨政後命政府三公,而憶三相怳然若前,有此命,心亦弛矣。此惟大體,方帶內局,卿何過讓,卿何過讓?內局入侍,卿須造朝,體君臣之大義,顧小子之慇懃,安心勿辭,卽爲偕入,一以解小子之心,一以定朝野之意。仍傳曰,遣史官傳諭,仍爲偕來。
傳于徐浩修遣史官傳諭。
判府事李昌誼箚曰,伏以臣,罪在罔赦,罰止薄罷,逬出都門,銜恩訟愆,曾未數日,敍復如舊,臣又感惶恧蹙,莫省攸措。噫,玆懲討,擧國同情,顧臣忠憤之忱,豈或後人,而旣不能力爭於臺啓請鞫之時,又不能隨參於大臣筵白之日,畢竟咎斥之言,至發論思之地,罪戾彌彰,愧悚交切,今何敢以恩敎之渙釋,勘罰之已經,晏然爲自恕之計哉?玆敢略具短箚,冒控危懇。伏乞聖明,亟命勘臣辜負,以靖私義焉。答曰,省箚具悉卿懇。一時飭勵,意爲國體,猶爲敍用,意亦在焉,卿須安心勿辭,其卽謝恩。
判府事金陽澤箚曰,伏以近者懲討之擧,關係攸在,忠憤之發,小大咸同,臣雖在散地,與聞朝政,義所當請,則宜明目直前,而臨事鈍懦,未卽同聲力討,臣分都隳,罪負至此,科劾之論,無辭可解,薄罷之罰,豈曰見勘?且念十日帳殿,訊囚未訖,至尊獨勞於上,而如臣譾劣,備數大官,伈伈在列,無一分效力,是又臣追訟之一端,爲聖度之包涵,雖幸薄罰而旋宥,默數衅尤,理難寬貰,安敢晏然自恕,抗冒朝端也哉?伏願俯察危悃,亟降威譴,以昭法紀,以安私分,不勝幸甚云云。答曰,省箚具悉卿懇。一時飭勵,意爲國體,猶爲敍用,意亦在焉,卿須安心勿辭,其卽謝恩。
領府事金相福箚曰,伏以忠憤之心,秉彛攸同,懲討之擧,關係莫重,而臣雖處散地,亦忝相秩,則其未及同聲而力請者,實臣之罪,而不能書臣分之所當爲矣。論思規責之實,固當受以爲罪,聖敎飭罰之下,祗自逬伏隕越,薄罷未足以少贖,而特敍旋荷於寛恩,誠惶誠感,不知所以自措也。惟其罪失,非比尋常,靜言進訟,終難自恕,玆敢冒進短箚,仰控危懇。伏乞更下重勘,以嚴國綱,以安私分焉云云。答曰,省箚具悉卿懇。一時飭勵,意爲國體,猶爲敍用,意亦在焉,卿須安心勿辭,其卽謝恩。
庚寅十二月初六日辰時,上御集慶堂。藥房入診入侍時,副提調尹得雨,記事官李春輔,編修官金德元,記事官吳鼎源,醫官許礈·李以楷·鄭允協·吳道炯·柳光翼·鄭允悅·丁志泰,以次進伏。上進御湯劑訖,尹得雨請診候,上曰,姑置之。命讀領相箚子,書批答,遣兼春秋傳諭。上曰,都提入來後,當進湯劑矣,退出。
庚寅十二月初六日巳時,上御崇政殿。朝講,大臣·備局堂上,同爲入侍時,領事金尙喆,特進官徐命膺,知事李溵,特進官金孝大,參贊官趙,假注書李身晦,編修官金德元,記事官吳鼎源,以次進伏。上問大臣曰,經筵官誰某也?大臣一一奏之。上讀經一章首章二章三章補亡章,儒臣又讀一通訖。上曰,儒臣陳文義。朴師崙曰,康誥所謂新民,極好矣,加勉於作人之道,是所望也。上曰,古有九十學千字文者,予甚愧矣,昔非不足,今豈有餘也?金尙喆奏文義曰,文□作人,正謂今日事也,臨舊闕而試士,莫非作人之化,周雖舊邦,其命維新,□加勉焉。上曰,語極切要,而予則歉然矣。徐命膺曰,顧諟天之明命,尤當爲人君之加勉處也,儒臣所奏效也,領事所奏工夫也,維新之命,作新之工,當爲體用矣。上曰,作新民,是工夫乎?徐命膺曰,大學一篇體用,工效互相發矣。上曰,知經筵陳之。李溵曰,顧諟天之明命之顧字之義,好矣,若有一息間斷之時,則便非常目在之之意,與下文緝熙敬止之緝熙二字,參看,好矣。上曰,語極切近,好矣。上曰,予雖無維新之德,責望於臣者,豈淺鮮哉?徐命膺曰,俄者聞昨日試士時,所製詩,莫非工用也,願加聖勉。上笑曰,過矣,特進官又爲一古談矣,昨日之詩意,卿輩未及知矣,卄九歲所服靑衿,完然若新,愴感何言,況慈聖所製給者乎?少年入學時見之者,今幾無矣,豈不支離乎?李景祜曰,臣則見之矣。金尙喆曰,李章吾之兄,亦見當時,而又觀昨科矣。上笑曰,訓將何不脫其儒巾,而使着頭聾多理而坐之耶?經筵先退,藥房入侍問候,進御湯劑訖,請診脈,上曰,姑置之,命承宣,讀領相箚子,書批答。上曰,左相何在?右相曰,昨日入來云矣。上曰,左相以鄭履煥疏出去,何句語也?右相曰,巧發私行四字也,此則萬萬情外矣。上曰,然矣。上曰,興德距京幾里?恐相値於唱榜矣。尙喆曰,將爲九百里,而相値於唱榜,不是異事也。藥房先退,上命賤臣,招昨日柑製被抄五人以入,李衍祥先爲進伏,誦三句而退,李商球誦一句而退,朴相重誦聲低微,上曰,誦聲駭然,拔去榜中,尹行履又誦數句而退,至金恒柱奏名,上曰,老擧子也,昨日何爲見漏?可惜矣。仍誦其文六七句而退,藥房先退,次對入侍,守令同爲入侍。茂州府使尹東晳進伏,上曰,前已入侍,今不使誦七事矣,然而七事中,何職擧行乎?東晳曰,茂州之軍政極難,故今始略整矣。上曰,汝弟唱榜後,卽爲下去,可也。南原府使兪漢萬誦七事,上曰,何職擧乎?對曰,小臣本無才能,何敢曰,某事擧職?平壤庶尹金持默進伏,上曰,兩日科皆觀乎?曰,然矣。上曰,前者避武時,陽爲蹇足,今則不然矣。還上幾捧?對曰,僅捧三分之二也。上曰,歲暮矣,世孫嬪宮,欲見其叔,汝見之,今日內下去,可也。天安郡守鄭存誠誦七事,上曰,何職擧乎?對曰,無所擧也。上曰,還上幾捧?曰,一萬二千石盡捧而來矣。上曰,今日下去也。全州判官金頤柱進伏,上曰,兩日科皆觀乎?曰,然矣。上笑曰,汝子公然停擧,汝何不在於全州而上來乎?汝欲先摘食也,卽爲下去,可也。仍復敎曰,旣來矣,乍留何妨?孫子卽爲逐送,亦非情也。錦山郡守趙載翰進伏,上曰,諸子中何人?肖似古相。大臣諸堂曰,此甚肖矣。上曰,還上幾捧?對曰,一萬二千石,未捧爲千餘石矣。上曰,速去爲治,可也。仍復悽然不樂曰,汝雖上來,見汝之人,今也則亡,豈不愴然乎?金城縣令李運永,誦七事訖,上曰,何職能擧乎?對曰,農桑成然後,六事可行,故留意於此也。上曰,頗了了矣,還上幾捧?曰,八千石,纔捧七千石也。速爲下去,擧行七事,可也。林川郡守鄭益檢,誦七事訖,上曰,年事,何如?還上幾捧?對曰,年事稍豐,還上幾盡捧矣。上曰,速爲下去也。殷栗縣監金思穆進伏,上曰,下去時,旣誦七事,今不復捧矣,速爲下去,與汝父好在也。聞慶縣監韓泰裕進伏,上曰,七事中擧何職也?對曰,本無才能,何以修擧也?上曰,彼與左相相似乎?泰仁縣監趙載天進伏,上曰,誦兩日文乎?誦表一句,上曰,還上幾捧?對曰,一萬二千石,捧萬餘石而來矣。上曰,今日內下去,可也。開寧縣監吳在文進伏,上曰,還上幾捧?對曰,幾盡捧矣。上曰,能誦觀科文乎?對曰,倉卒不能誦也。上曰,不是異事也,俄者朴相熏,還付初試,可也。新昌縣監沈鍷,誦七事訖,上曰,年事,何如?還上幾捧?對曰,年事豐矣,還上幾盡捧矣。上曰,能誦兩日文乎?略誦一句而對,上曰,速爲下去。德山縣監李敬一,誦七事訖,上曰,兩日科觀之乎?能誦汝文乎?對曰,初句誦之矣。誦次日表一句,上曰,還上幾捧乎?對曰,三千石內,未捧者三百石矣。上曰,速爲下去。牙山縣監金愚,誦七事訖,上曰,此誰也?對曰,金領府事一家也。上曰,還上幾捧?擧數對之,上曰,速爲下去。靑陽縣監嚴思敏進伏,上敎如前,交河郡守李百圭進伏,上敎如前。眞寶縣監李寅燮進伏,上曰,誰也?對曰,古承旨李善行之從孫也。上曰,七事中何職能擧?對曰,留意於奸猾息。上曰,舍本取末,可乎?此則付諸耳目之議矣,其退去。高靈縣監金獻柱進伏,上敎如前,與金寬柱至親乎?四寸矣。文義縣監洪載淵進伏,上曰,七事中擧何?對曰,農桑也。上曰,還上幾捧?對曰,餘在三千石也。鴻山縣監洪進漢進伏,上曰,還上幾捧?擧數以對,令退去,領相重卜後箚子,命承宣讀之,書批答,遣兼春秋傳諭,與之偕來。大司諫尹坊,以萬軾·益男事,避嫌陳所懷,又避嫌領相,入來後問候,上曰,皆一樣矣。李景祜,以原榜目付標以入事,有所達,藥房入侍,進御湯劑,領相懇懇控免。上曰,其間耿耿矣,是何言也?大臣·備局堂上,依下敎來待矣。傳曰,引見。領議政入侍事,下敎,內局入侍事,下敎,藥房都提調,持湯劑更爲入侍,禮房承旨入侍事,下敎。尹坊曰,庸陋賤品,言議巽軟,本不合於淸朝耳目之任,而薇垣除命,忽下於杜門悚蹙之中,繼以有朝講賓對之命。臣區區情勢,實無抗顔就列之望,而三年草土之餘,久違天陛,不勝犬馬之忱,他不暇顧,冒沒入侍,而臣於今春,苫塊餘生,屛伏楸下之日,適有製誥之命,而未及上來,自陷罪戾,責敎截嚴,至被刊削之罰,至今進思,惶懍靡措,今不可以日月之稍久,聖度之包容,一刻晏然於臺次,請亟命遞斥臣職。上曰,往事撕捱,其涉太過,勿辭,亦勿退待。又所懷曰,臣於李萬軾·崔百男事,實採輿論,略陳所懷,及承聖批,皆以過矣爲敎。臣於此,實不勝惶愧萬萬,尤何敢晏然於臺次乎?請命遞斥臣職。上曰,過矣之敎,不過本事,今者之請,其何臺體?勿辭,亦勿退待。又所懷曰,百男,以益男同氣之親,奸凶情節,實無不知之理,而回邪陰譎,終不直招,誠萬萬痛惡。鄕外逐出之命,實是失刑之大者,獄體有乖,輿情益憤,臣謂百男,更今拿鞫,有不可已也。上曰,處分旣諭,臺批亦諭,今者之請,其涉過矣,不允。諸臣以次退出。
上在慶熙宮。停常參,只晝講。
端敬王后忌辰。
藥房都提調金致仁,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。於今日憶昔年,予則一樣,乘輿時問候焉。
趙,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
傳于尹得雨曰,建功一貼,先爲封入,一貼待左相入來,同爲持入。
傳于李在簡曰,内局入侍。
兵曹口傳政事,以李敬懋爲黃海兵使。
李碩載,以吏曹言啓曰,今此長陵忌辰祭大祝,前校理趙昌逵塡差,而時無職名,令該曹口傳付軍職,何如?傳曰,允。
趙,以訓鍊都監及一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
左議政韓翼謩箚曰,伏以臣無似,忝據三事,旣未能逆折姦萌,又不能厭服物情,公議峻發,罪在難赦,嶺海鈇銊,未見其過,乃蒙聖慈如天,罰止不敍,驚惶悚懍,措躬無地,適値鞫事未輟,未敢自遠於輦轂,遲徊郊外,惟日夕訟愆,千萬不自意,敍命遄下,前職復授,本兼諸任,一倂如舊,臣誠感激惶隕,莫知所以致是也。噫,世道乖敗,妖孼橫生,輿情駭憤,皆思顯戮,而懲討之典,閱日不擧,則職在輔相者,何可無責?人言之來,臣固當受以爲罪,至於巧發規避等語,無乃非臣本情耶?曩以情私所切,仰請恩暇,不日將發,會益男事作,未免中止,浹旬濡滯,始乃辭陛,報往跋來,亦不敢終三日淹留,傳聞未詳,執跡之論,無怪其如是,而如使臣誠信,素著於平日,言行有孚於同朝,人雖不諒,言豈至斯?此臣所以撫躬悼歎,羞面看人,不敢以已經薄勘,有所自恕者也。歷日泯伏,益增惶恐,玆敢瀝血哀籲。伏乞聖明,俯垂鑑諒,鐫遞臣職秩,重勘臣罪負,以謝公議,以安私分,千萬幸甚云云。答曰,省箚具悉卿懇。旣諭於三原任之箚批,而擧卿譏嘲,何暇爲此?此心亦舊心,何足道也?一日鼎席闕二,予心,若何?二日闕焉,予心亦若何?於今三台復明,鼎足備焉,爲國心欣,卿須體君臣之大義,顧小子之此諭,安心勿辭,卽爲偕入,同入夕入侍。仍傳曰,遣史官傳諭,仍爲偕來。
香祗迎罷後,藥房口傳問安。答曰,知道。
政院·玉堂口傳問安。答曰,知道。
假注書李身晦書啓曰,臣敬奉聖批,馳往傳諭于左議政韓翼謩處,則以爲,臣以情以病,俱屬難强,新命之下,末由祗承,略控短箚,尙冀聽卑之天,曲垂鑑諒,不自意史官儼臨,宣傳聖批,十行辭旨,開釋備至,仍命偕來,無似賤臣,何以得此於君父?奉讀以還,感惶交竝,臣之冒據匪據,凡幾遭矣。涓埃未報,罪戾徒積,求解一念,可質神明,日前人言,不過一時傳聞之過,則臣不欲以此强費撕捱,然卽此一事,其不能服人心而叶物情,則蓋可知矣。臣雖欲叨戀恩寵,每每冒進,其於國事何,其於世道何?且臣郭外棲屑之餘,重感風寒,委頓床笫,無計蠢動,前箚之上,非昧必呼之義,而請譴旣係至懇,疾痛猶屬緩聲,未暇竝陳,以致恩旨之虛辱,此尤臣之罪也。伏地惶隕,惟願亟被重勘,以勵臣分,亦願收回偕來,以尊國體云矣,臣旣承偕來之命,姑爲仍留之意,敢啓。答曰,此豈若此者?亦是前都提擧,闕其一貼,亦若何?承旨以此傳諭,偕來。
以承傳色口傳下敎曰,何時下敎,而書啓今始入,此專由史官稽滯之致,承旨則速往偕來。
庚寅十二月初七日辰時,上出延和門外,香祗迎入侍時,都承旨尹得雨,左承旨李在簡,右承旨徐浩修,左副承旨趙,右副承旨具㢞,同副承旨李碩載,記事官李春輔,假注書李身晦,編修官金德允,記注官吳鼎源,以次侍衛。傳香後,上步出建明門外,還入乘輿,都提問候,進御湯劑訖。上曰,晝講,當仍卽爲之矣。尹得雨曰,柳修特進官事下敎,而未及選,何以爲之?上曰,自今日選之,好矣。上曰,尹東晩於內殿爲戚乎?兵判李景祜曰,爲五寸姪女壻矣。上曰,不襯着矣,當入譜略耶?李景祜曰,然矣。上曰,十一日唱榜,以舊闕爲之,世孫同往事。出傳敎正朝陳賀權停事。出傳敎上呼寫述懷文二度,而略曰,壬午以後,雖往徽寧殿,而不由文政門,必由建福門,孰知予心?今日貞聖初度也,領相入侍事,下敎。傳曰,晝講爲之,副摠官柳修,爲特進官事,下敎,禮房承旨入侍事。出榻敎傳曰,正朝陳賀,世孫與百官,一體權停。傳曰,嗚呼,今番受賀,是誰之賜?庭試亦一也,旣幸舊闕唱榜,宜因十一日唱榜,當於勤政殿爲之,以此分付該曹,侍衛凡諸等節,皆如三日,三嚴辰正三刻單嚴,副輦亦安徐,世孫同牌隨駕,諸臣以次退出。
庚寅十二月初七日午時,上御集慶堂。晝講入侍時,特進官柳修,同知事金漢耆,參贊官徐浩修,侍讀官朴師崙,假注書李身晦,編修官金德元,記事官吳鼎源,以次進伏。上讀小學篇題,儒臣又讀一通訖,上曰,儒臣進文義。朴師崙曰,愛敬之心,君親無間,正朝陳賀,乃人臣秉彛之心也,有不可一向沮止,還收傳敎,是所望也。上曰,儒臣更得一文義矣。知事李景祜曰,小學本於大學,而其意深矣,君師之責,作人爲上,前後勸課,非不切矣,而儒臣所奏傳敎還收事,誠得體矣。上曰,所奏好,當留意,而正賀一款,其日予當掩帳而臥矣。特進官柳修曰,臣別無所見,而收還傳敎,區區之望也。參贊官具㢞曰,臣別無文義,而所望惟在於收還傳敎矣。講官先退,上命賤臣,使禮房承旨同爲入侍,命讀俄者御製述懷文訖,禮房徐浩修曰,正賀權停,臣之缺望,甚矣,惟願收還。具㢞又爲同請收還。上曰,出去,修定御製,可也。諸臣以次退出。
庚寅十二月初七日申時,上御集慶堂。藥房入診入侍時,都提調金致仁,副提調尹得雨,記事官李春輔,編修官金德元,記事官吳鼎源,醫官許礈·李以楷·鄭允協·吳道炯·柳光翼·鄭允說·丁志泰,以次進伏訖。致仁曰,早爲勞動,晚後聖候,若何?上曰,一樣矣。致仁曰,兩日未診候,敢請。上曰,診脈。諸醫以次診候訖,許礈退伏曰,脈候左右三部調均,滑體如前差勝矣。其餘諸醫之奏略同,上命都承旨尹得雨,讀祭報府。上曰,崔興普誰也?致仁曰,故相臣崔鳴吉奉祀孫也。上曰,注書出去,召左相入來。春輔出召,左議政韓翼謩,進前入侍。出榻敎小頃卽退。上曰,黃海兵使代,令該曹口傳擧行。出傳敎上曰,諸臣退去。諸臣遂退出,
上在慶熙宮。停常參,只晝講。
仁烈王后忌辰齋戒。
巳時,日暈。
藥房都提調金致仁,副提調尹得雨啓曰,伏未番夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講同入。
中宮殿·惠嬪宮,藥房口傳問安。答曰,知道。
備忘記,傳于具㢞曰,己卯以後,凡春帖字,雖受何帖?其於坤殿,春帖·字作帖,而於法殿正門,諸臣見必知矣,況明年乎?春帖字科次,特爲安徐,予命安徐,草字何受?皆安徐。
具㢞,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
徐浩修啓曰,禮曹判書朴相德,刑曹參判李在協,除拜後,過三日不爲出肅,依定式推考警責,仍爲牌招察任,何如?傳曰,允。
以承傳色口傳下敎曰,今日晝講爲之,入侍單子,卽爲修入。
第三貼入之,其令明日入侍。
庚寅十二月初八日辰時,上御集慶堂。藥房入診入侍時,都提擧金致仁,副提調尹得雨,記事官李春輔,編修官金德元,記事官吳鼎源,醫官許礈·李以楷·鄭允協·吳道炯·鄭允悅·柳光翼·丁志泰,以次進伏。晝講罷後,金致仁曰,聖候,何如?上曰,一樣矣。進御湯劑後,金致仁請診候,上曰,首醫入診。許礈進伏,金致仁曰,朝氣猶寒,閉窓好矣。上曰,讀書不得不然,卽命閉窓。上曰,一貼持入。藥房諸臣,以次退出。
庚寅十二月初八日巳時,上御集慶堂。晝講入侍時,特進官柳修,同知事金漢耆,參贊官徐浩修,侍讀官朴師崙,假注書李身晦,編修官金德元,記事官吳鼎源,以次進伏。上讀立敎篇,儒臣又讀一通訖,上曰,文義爲之。儒臣曰,孟子之訓,警飭後學深矣,有恒産然後有恒心,蓋人不勝飢寒,則不識義理矣。上曰,所奏是矣,旣富方穀之訓,尤可信矣。同知事金漢耆曰,儒臣所奏,是矣。上命右承旨李在簡,讀黃海道狀啓,乃唐船問情事也。上曰,通事奇矣,漢語能爲連讀也。上命賤臣,唐人姓名成冊入之。賤臣出去催促,以回公出去栢洞云矣,領相更爲入侍事,下敎。上命讀玉堂推考傳旨曰,今番具金林蔡,皆有賞乎?金致仁曰,皆加資矣。上曰,宋載經加資,人君用賞,豈有異同哉?載經之相,亦古奇乎?致仁曰,此相好矣。上曰,卿不知矣,其祖相琦,以古奇得名,辛丑間,有輔護東宮之說矣。諸臣以次退出。傳曰,下番連爲闕直,違牌儒臣竝只推,更爲牌招,經筵有闕代,後政竝差出事,下敎。傳曰,人君用賞,豈可異同?副校理宋載經,特爲加資,領議政入侍事,下敎,藥房副提調,更爲入侍。傳曰,今聞海西道臣狀聞,漂人之當此隆冬,其涉可矜,所食依例題給,襦衣卽爲製給事,分付地方官,其雖製給,其若暖日,豈製給之意乎?另飭本官,今番事勢固然,勿棍事,分付,窮島多月,其豈堪乎?此非促行也,意深量,蓋在焉,以諭白翎鎭留住亦便,此亦從願施行事,分付。傳曰,當初差武金吾郞,其意,若何,而尙今稽滯,極爲可駭,爲先記過,差定一禁軍,趁早開闕門,開門後,給馬牌出送,若過今日食前,則用軍律之意,申飭。諸臣以次退出。
上在慶熙宮。停常參·經筵。
藥房都提調金致仁,提調具允鈺,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝比仰稟。答曰,知道。予則一樣,乘輿時入侍,宜矣。
中宮殿·惠嬪宮,藥房口傳問安。答曰,知道。
尹得雨啓曰,右承旨徐浩修,今日不仕進,牌招,何如?傳曰,允。
傳于尹得雨曰,內局入侍。
傳于李碩載曰,萬萬駭然,令該廳知入。
備忘記,傳于趙曰,前判書蔡濟恭爲判金吾,李最中爲知義禁,李得宗·宋文載爲同義禁,牌招察任。
傳于趙曰,今日入侍,左相勿爲入來。
備忘記,又傳于曰,訓將有闕代,令禁將兼佩兼察,牌招聽傳敎。
傳于李碩載曰,若入來,直招上闕來詣,只入正時,金吾郞記過,龍虎營前排待令。
兵曹口傳政事,以李邦曄爲左邊捕盜大將。
又傳于李碩載曰,問安未下敎之前,先爲問安望,當該中官,越俸一等,其前中官越俸,竝安徐。
吏曹口傳政事,以李宇喆爲興海郡守。
以金履權爲事變假注書。
李碩載,以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。答曰,知道。
又以兵曹言啓曰,令已過時,依傳敎行首羅將金鼎玉,又爲決棍十度之意,敢啓。答曰,知道。
又以兵曹言啓曰,如是遲滯,專由此輩,令騎判坐於開陽門外,行首羅將,決棍十度事,命下矣。依下敎,行首羅將金鼎玉,決棍十度之意,敢啓。答曰,知道。
任希敎,以義禁府言啓曰,罪人朴敬行,端川府定配事,命下矣。以傳敎內辭意,具罪目,依例發遣府書吏,押送配所之意,敢啓。答曰,知道。
以承傳色口傳下敎曰,極爲駭然,此邊軍,仍給馬牌,使之卽爲催促,堂郞及應參人,皆爲待令。
又下敎曰,夜已下敎,而尙今寥寥,當該承旨遞差,該堂推考,招當直,其爲催促。
又下敎曰,極爲駭然,該府諸堂,施以不敍之典。
又下敎曰,任希敎·宋載經,承旨除授,牌招察任,房順房。
又下敎曰,明日祗迎爲之,待下敎,只入正時,侍衛入直,依例擧行,儀注安徐。
又下敎曰,招吏曹郞廳諸執事淸齎,巡審以奏。
又下敎曰,開陽門仍留,司僕設布帳撤罷,內乘所住處,依例用之。
又下敎曰,建功入之。
又下敎曰,興海郡守,口傳特差,使之明日辭朝,給馬下送。
答曰,空然休息乎?催促該府,宜矣,萬萬駭然矣。
又下敎曰,如是遲滯,專由此輩,令騎判坐於開陽門外,該府行首羅將,決棍十度,過時則又決棍十度。
親鞫罷後,藥房口傳問安。答曰,知道。政院·玉堂口傳問安。答曰,知道。
庚寅十二月初九日未時,上具翼善冠·靑紗袍,御大僕寺。親鞫入侍時,都承旨尹得雨,左承旨李在簡,右承旨趙,左副承旨李碩載,右副承旨任希敎,同副承旨宋載經,假注書李身晦,事變假注書趙彦㷜,記注官金再郁,記事官吳鼎源,領府事金相福,領議政金致仁,判府事金陽澤,左議政韓翼謩,判府事李昌壽,判義禁蔡濟恭,知義禁李最中,同義禁李得宗·宋文載,大司諫尹坊,持平洪相聖,問事郞廳金魯淳·金基大·申應顯·徐有元·洪景顔·朴相魯·李亨逵·李養遂,別刑房都事洪相履·徐迪修,文書色都事金履鍷·權惠應,以此進伏。上命書金吾郞及羅將處分傳敎。上曰,風吹草動,關係,若何?若不又生雛,則何幸如之?住輿崇政門,命拿入金吾郞,問遲滯之由,敎曰,今聞汝言,事勢然矣,俄書傳敎,特爲分揀,命拿出,仍詣太僕殿座,命書訓將仍任傳敎,殿座後,時原任大臣問候訖。上曰,敬行,若何?向來沈鑧事,則誠好矣。命召問郞,書問目。罪人朴敬行上之,上曰,柳子光三字,風吹草動等說,何等陰慘,汝何說與何人?敬行曰,不知語脈,不知所答。上曰,汝老而然耶?公然捉來一木偶人,極無味矣,大臣之意,何如?大臣曰,然矣。罪人暫下之,上呼大臣·金吾堂上·兩司,次第詢問。金致仁曰,大體似墮魂者矣。金陽澤曰,前者守令下直時見之,而今乃如此,可怪矣。韓翼謩曰,若驚魂者然,若喪膽者然,可怪矣。李昌壽曰,若非失魂者,則必是落魄者矣。蔡濟恭曰,雖使渠輩,私處相爭之時,若聞此等說,則固當盛氣張目,況入此地乎?李得宗曰,聖敎導之使言,而未能發明,可怪矣。尹坊曰,實不測其中矣。洪相聖曰,無刻骨痛迫之語,似昏迷而不可知也。諸承旨諸問郞,皆陳所啓,大體同,上曰,以昏濁者處置耶,訊問爲宜耶?臺臣言之。尹坊曰,雖不知平昔之所爲,而今之所爲,決非人,夫獄體,情與法也。臣旣在執法之官,當以訊問爲請,而卽知其非人,則似不必訊問矣。上曰,雖臺臣,豈不爲此語耶?洪相聖曰,臣之所見,亦與諫臣同矣。命問郞,更書問目。上曰,開陽門外,他門皆流金賤臣承命而出,分付政院,敬行更上之,命讀問目,使之聽之。上曰,汝與鳳煥相親乎?敬行曰,萬里重溟之行,與同死生,豈敢曰,不親乎?上曰,汝歆羡柳子光乎?風吹草動之說,果何謂也?敬行曰,如柳子光者,初何歆羡?至於風吹草動之說,不成說話,實不知發口於何時也?上曰,汝以文字得名,豈不知風吹草動乎?敬行曰,風吹草動,用於亂離之文字,而矣身,則實不爲此等語也。上曰,汝輩希覬多事之時,欲爲名宦故也。敬行曰,庶孼去兩班不遠,或有希覬名宦心,而矣身,則中人也,字牧之任,頂玉之恩,分已濫矣,願亦足矣。常時仰望弘文校理,若天上神仙,雖夢中,豈敢思想?上顧謂大臣曰,此語誠然矣,中路與庶孼,本自有別矣,厥漢之發明,差勝於俄者矣。仍敎曰,使此漢,若如沈鑧之洞然,則好矣,沈鑧常時,則柔和,而其日,則誠猛矣。左相曰,辭順理直,令人洞釋矣。上命承宣,書處分傳敎,使禁府都事,讀而聽之,定配朴敬行於端川府,還內時,內局入侍。上駐輿,進御湯劑,傳曰,當該注書汰去。藥房提調,持湯劑入侍,傳曰,今聞都事言,該堂其宜參酌,特寢不敍之命。傳曰,其雖十二日程,倍道則六日也,而以八日計之,其亦寬也。況四字關係,若何,則豈可一刻遲滯乎?此若取饔中物,而遲滯日子,其渉寒心,此今將下敎,而此後凡諸羅將之行,豈可禁也,而此後若此之時,求索外方者,當該羅將,依今番下敎施行事,永爲定式。傳曰,朴敬行·益男招中,鳳煥酬酢之說,萬萬陰慘,故頃者南玉刑推,蓋以此也,其在末世,不可不嚴査痛懲,故有此逮捕矣。今聞供辭,初供,則非特語未了,非比常人,更招,似有條理,三招,語涉了了,而自初招,柳子光與鳳煥不相襯之狀已招,而三招時,以鳳煥相親,其無遲晚。柳子光起顯,介介稱冤而不肯,可見秉彜之心,本事今無階梯,果有是事?不過彼此酒闌,鳳煥酬酢之語,今無可問,鳳煥似常參酌而然,當初相親,雖因敬行,渠之黨類,不無崖異者,則世間豈無詩友,而因交此陰慘罔測之類,不顧國恩,薰蕕相混,豈可白放?端川府定配。傳曰,旣命特寢,本職若前,訓將李章吾牌招,傳授訓將命召·捕將命召·大將牌·傳令牌,其於金吾堂兼帶,亦依此施行。諸臣以次退出。
上在慶熙宮。停常參,只晝夕講。
下直,興海郡守李宇喆。
藥房都提調金致仁,提調具允鈺,副提調尹得雨啓曰,昨日親臨帳殿,侵夜還內,伏未審此時,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,祗迎後入侍,宜矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
以承傳色口傳下敎曰,經筵特進,以侍衛塡入,卽爲隨入。
任希敎,以都摠府言啓曰,今日入直內三廳,武兼禁軍及軍兵等,當爲中日習射,而臘享大祭齋戒相値,不得爲之之意,敢啓。傳曰,知道。
又啓曰,明日擧動,侍臣諫院無進參之員,除在外·未署經外,未肅拜人員,竝待開門牌招,以爲進參之地,何如?傳曰,允。
傳于任希敎曰,祗迎後,當依頃日例,晝講爲之,還內時,同爲隨入,入侍單子,先爲入之。
趙,以貞陵表石營建儀軌廳言啓曰,本廳儀軌,今已修正,粧䌙以入之意,敢啓。傳曰,知道。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以義禁府言啓曰,明日擧動時,王世孫考喧左右都事,無以推移,敍都事二員,卽令詨曹依例差出,何如?傳曰,允。
庚寅十二月初十日辰時,上御延和門外。臘亨大祭香祗迎入侍時,行都承旨尹得雨,左承旨李在簡,右承旨趙,左副承旨李碩載,右副承旨任希敎,同副承旨宋載經,記事官李春輔·李顯靖·金聖猷·吳鼎源,以次侍立。上具翼善冠·袞龍袍,乘輿出通陽門,詣延和門外降輿,詣板位祗迎後,步詣建明門仍乘輿。都提調金致仁,提調具允鈺進伏。致仁曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御訖,上曰,禮房承旨,馳詣社稷·太廟·永禧殿,奉審後,諸執事·進排官摘奸以來事。出下敎承命出去,上命書傳敎曰,方以類聚,物以群分,理之常也,浮囂躁競,今之弊也。各定其心,各安其分,豈令其君,暮年若此?其欲捄弊,宜先端本,中庶檢擬,必取忠質,銓曹用人,宜抑躐等,其令末世之人,各安其業,各守其分。上曰,晝講,內局同爲入侍。出傳敎上曰,時刻已久,其間能幾處奉審乎?知入,可也。賤臣承命趨出,知先奉審社稷後入奏,而俄頃,奉審承旨入侍,仍讀奏祭物單子及諸執事擧案訖,上還内。諸臣以次退出。
庚寅十二月初十日巳時,上御集慶堂。晝講入侍時,知事李景祜,特進官金華鎭,參贊官任希敎,侍讀官朴師崙,記事官李顯靖·金聖猷·吳鼎源,以次進伏訖。上講大學,自子程子曰,至別爲序次如左訖,師崙進讀,上曰,陳文義,可也。師崙曰,知止者,每事皆欲止於至善之地,則心有所定向,知止一句,爲大學要領矣。上曰,所奏好矣。景祜曰,大學一書,皆以修身爲本,臣之所奏,只以修身爲大學第一要法矣。上曰,所奏是矣。華鎭曰,大學中,一安字甚緊,若做得安字工夫,大學之道,不外乎此矣。上曰,所奏好矣。希敎曰,大學之中,一箇能字,際接上下,文義該貫,前後工夫,若於能字上着力,則正心修己之道,齊家治國之本,皆由此出矣。上曰,參贊官所奏,極好矣。講訖,上曰,夕講爲之事。出榻敎諸臣以次退出。
庚寅十二月初十日午時,上御集慶堂。夕講入侍時,知事李景祜,特進官具允鈺,參贊官任希敎,侍讀官朴師崙,記事官李顯靖·金聖猷·吳鼎源,以次進伏訖。上講大學衍義,自堯典曰,曰若稽古帝堯,至黎民於變時雍訖,師崙進讀,上曰,陳文義,可也。師崙曰,安安者,其德性之美,皆本於自然,而不出於勉强,光被四表,格于子上下,嵬嵬蕩蕩,無能名焉,皆從安安中做來,此二字,善形容至德,而可見聖人生知之氣象矣。上曰,所奏好矣。景祜曰,放勳者,堯之盛德大功,如水之放諸四海,而無所不至,平章百姓,協和萬邦,都是放勳之效,故贊堯之際,以放勳二字爲首言,此書中開卷第一義也。上曰,所奏好矣。允鈺曰,大學要法,專在此一章,法堯之法,亦在於欽明文思安安,㪚而在外,則爲文,藴而在內,則爲思,欽明者,徹表徹裏底工夫,而首以此一句,爲稱堯之言,一經之全體,不外是矣。上曰,所奏好矣。諸臣竝以次退出。
上在慶熙宮。停常參·經筵。
夜二更,月犯畢星。
大殿·中宮殿·惠嬪宮,藥房口傳問安。答曰,知道。
大駕詣勤政殿,入幕次後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知首。
中宮殿·惠嬪宮,王世孫遣宮官口傳問安。答曰,知道。
大駕仍詣鄕校洞,主第歷臨後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李碩載曰,諸司預備。
備忘記,月臺親臨受謝恩,通禮院依例呼唱,只政院知悉,待下敎承旨詣閤。
李碩載,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
庚寅十二月十一日辰時,上詣勤政殿。唱榜擧動入侍時,行都承旨尹得雨,左承旨李在簡,右承旨趙,左副承旨李碩載,右副承旨任希敎,同副承旨宋載經,記事官李春輔·李顯靖·金聖猷·吳鼎源,以次隨駕。上具翼善冠·袞龍袍,乘輿出通陽門,至延和門外,降輿仍乘輦。都提調金致仁,提調具允鈺進伏訖。致仁曰,夜間聖體調攝,若何?寢睡·水刺之節,亦何如?上曰,一樣矣。仍進湯劑,上進御訖,乘輦出興化門,率文武新恩,詣舊闕勤政殿殿座,王世孫隨駕侍坐訖,通禮唱榜,文武新恩皆四拜。上曰,賜牌賜花,皆令一時擧行。又命曰,賜花之際,外方人或有爭競橫執之弊,今日則勿爲如前,考戶牌知名姓,使之停擧。命書傳敎曰,今日舊闕慶科庭試,政院·春坊各司,今日則禁牌賜花訖,文武新恩又四拜,引儀進讀致詞。致仁進候曰,午間聖體,若何?上曰,一樣矣。仍進湯劑,上進御訖,命書鄕校洞主第歷臨事。出榻敎上曰,文武新恩及百官,隨駕至布廛甁門,落後可也。侵夜還宮時,上曰,明日新恩謝恩,當受於崇政月臺,侍衛以入直擧行事。出榻敎入興化門,住輦延和門外,致仁曰,聖體,若何?上曰,一樣矣。仍進湯劑,上進御訖,入大內。諸臣以次退出。
上在慶熙宮。停常參·經筵。
藥房都提調金致仁,提調具允鈺,副提調尹得雨啓曰,昨日動駕舊闕,親臨放榜,仍又歷臨,侵昏還宮,伏未番夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕餘,氣候,何如?臣等,不任區區憂慮,敢來問安,竝此仰稟。答曰,知道。氣與睡差勝,月臺入侍,世孫氣候,亦平順矣。
中宮殿·惠嬪宮,藥房口傳問安。答曰,知道。
尹得雨啓曰,今日殿座時,承旨當爲備員,而左承旨李在簡,不爲仕進,卽爲牌招,何如?傳曰,允。
殿座罷後,政院·玉堂·藥房口傳問安。答曰,知道。
以慶尙監司狀啓,固城縣春元面良女千召史等渰死事,傳于宋載經曰,令本道恤典擧行。
以咸鏡監司狀啓,咸興等官居金召史等,爲虎囕死事,傳于宋載經曰,令本道恤典擧行。
任希敎,以兵曹言啓曰,忠壯衛將洪允中,素抱風痰之症,當寒添劇,勢難供職,呈狀乞遞,不可等待其差復,今姑改差,何如?傳曰,允。
又以兵曹言啓曰,今十二月十二日,忠淸道結城居幼學李德中稱名人,自興化門入來,差備門外擊錚,依例令該曹,囚禁治罪,守門將金衡一,依定式推考,何如?傳曰,允。
又以御營廳言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,志夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,建功入之,早退休焉。
庚寅十二月十二日辰時,上御崇政殿月臺。親臨新恩謝恩入侍時,行都承旨尹得雨,右承旨趙,左副承旨李碩載,右副承旨任希敎,同副承旨宋載經,記事官李春輔·李顯靖·金聖猷·吳鼎源,以次侍立。上具翼善冠·袞龍袍,乘輿出資政門,仍月臺殿座訖。王世孫侍坐,都提調金致仁,提調具允鈺進伏,致仁曰,夜間聖體調攝,若何。寢睡·水刺之節,亦何如?上曰,一樣矣。仍進湯劑,上進御訖,文武新恩皆入,分立東西庭四拜,上製下庭字韻一句,命侍衛諸臣,使之賡進,命書傳敎曰,左承旨許遞,其代,通政閔百奮爲承旨,仍爲牌招,殿庭謝恩,房順房。上曰,文新恩少退東邊月廊,武新恩移東庭,使之合庭四拜。王世孫前,文武新恩皆再拜訖,閔百奮卽地謝恩後入侍,其餘文新恩皆入侍,次第問年歲名姓後,十二人各賜御製一句詩,申進前。上問名姓年歲訖,命誦庭試科賦三句,武新恩二十人式,命入侍,各問名姓居住及元榜直赴訖,上曰,藥房都提調·提調,持湯劑更爲入侍。出榻敎致仁進曰,午間聖體,若何?上曰,一樣矣。仍進湯劑,上進御,侍衛諸臣,賡進庭字韻訖,上入大內。諸臣竝以次退出。
上在慶熙宮。停常參·經筵
夜一更二更下雨,測雨器水深五分。
下直安東府使洪準海。
藥房都提調金致仁,提調具允鈺,副提調尹得雨啓曰,昨日親臨月臺,向晏還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣差勝,下敎時入侍,宜矣。
備忘記,傳于李碩載曰,明日祗迎儀注安徐,時刻,待下敎,只入正時。
中宮殿·惠嬪宮,藥房口傳問安。答曰,知道。
嬪宮誕日。
大殿·中宮殿·惠嬪宮·世孫宮,政院·玉堂口傳問安。答曰,知道。
嬪宮,政院·玉堂單子問安。答曰,知道。
傳于李碩載曰,內局入侍。
任希敎啓曰,事變假注書金履權,身病猝重,勢難强令察任,今姑改差,何如?傳曰,允。
又以都摠府言啓曰,今日入直內三廳,武兼禁軍及軍兵等,當爲中日習射,而本府褒貶坐起相値,不得爲之之意,敢啓。傳曰,知道,
尹得雨,以吏曹言啓曰,禮曹正郞金夏材呈狀內,身病甚重,勢難察任云,依例改差,何如?傳曰,允。
任希敎,以備邊司言啓曰,本司武郞廳崔□獻,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,黄海兵使張志豐,在任卒逝矣,返柩時,依法典擔軍題給之意,分付所經各道,何如?傳曰,允。
又以兵曹言啓曰,禁衛營哨官禁軍遞兒窠,今方有闕矣。依節目,禁軍別將與該營中軍,眼同試取,以其居首者,塡差之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,建功入之,其退早休焉,
庚寅十二月十三日未時,上御集慶堂。藥房入診入侍時,都提調金致仁,提調具允鈺,副提調尹得雨,記事官李春輔,記注官金聖猷,記事官吳鼎源,醫官方泰輿·許礈·李以楷·鄭允協·吳道炯·鄭允說·柳光翼,以次進伏訖。致仁曰,夜間聖體,若何?上曰,一樣矣。寢睡·水刺之節,亦如何?上曰,一樣矣。中宮殿氣候,何如?上曰,瓊玉膏進御後差勝,甚欣矣。致仁曰,湯劑待令矣。上曰,進之。上進湯劑,致仁請診候,上曰,兩廳只入診。泰輿診候後退伏曰,脈候左右三部調均,滑體亦一樣差勝矣。允協所奏略同。上曰,提調又進一貼。致仁曰,近日連進湯劑,聖候一樣差勝,臣等下情,不勝欣幸。上曰,孰勝之云耶?致仁曰,非但臣等之然矣,他臣所見,亦同矣。上曰,然則百事此已勝耶?致仁曰,以眼視行步等節觀之,頓勝於前矣。致仁曰,黃海兵使李景懋,尙未下直矣。上曰,海西帥臣,其令待朝辭朝。出榻敎致仁曰,都政不遠,而各司殿最,未盡爲之,甚悶矣。上曰,吏判尙未行公而然耶?致仁曰,吏判李最中,姑未承批,而戶判金時默,方欲圖遞,故引入云矣。上曰,金基大,以問郞急急陳疏徑出,可笑可笑。上曰,明日政官牌招開政。出榻敎上曰,吏判初爲之乎?致仁曰,再次,而向來以罪卽遞矣。上曰,閔百奮事,貴矣貴矣,相好乎?致仁曰,相好,而自釋褐前,非南行相矣。上曰,有倨然之態否?致仁曰,有故參判閔亨洙風矣。致仁曰,望日間畿坐起,而次對其日爲之耶?上曰,將有下敎,明欲爲之耳。上曰,今番擧人,甚協所望,而申亦如京華人矣。致仁曰,然矣。致仁曰,夕湯劑,待下敎進之乎?上曰,待下敎進之,可也。上曰,諸臣退去。諸臣遂退出。
上在慶熙宮。停常參,只晝講。
香祗迎罷後,政院·玉堂·藥房口傳問安。答曰,知道。大駕詣彰義宮後,政院·玉堂·藥房口傳問安。答曰,知道。王世孫詣彰義宮後,政院·玉堂口傳問安。答曰,知道。王世孫行禮後,政院·玉堂口傳問安。答曰,知道。大駕歷臨寧嬪房後,政院·玉堂藥房口傳問安。答曰,知道。王世孫詣寧嬪房後,政院·玉堂口傳問安。答曰,知道。大駕還宮後,政院·玉堂問安。答曰,知道。世孫宮,政院·玉堂口傳問安。答曰,知道。
藥房都提調金致仁,提調具允鈺,副提調尹得雨啓曰,節屆隆冬,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,中宮殿氣候,何如?惠嬪宮氣候,何如?世孫宮氣候,何如?嬪宮氣候,何如?臣等,不任區區憂慮,敢來問安,竝此仰稟。答曰,知道。予則一樣,内殿氣候,亦一樣,惠嬪·世孫與嬪,皆一樣,講對時入侍。
備忘記,次對定於今日,以備堂入來人,兼爲晝講。
任希敎啓曰,次對,兩司當爲進參,除在外呈辭入啓,傳旨未下·疏批未下·未署經外,大司諫尹坊,持平洪相聖,竝卽牌招,以爲進參之地,何如?傳曰,允。
又啓曰,大臣·備局堂上,依下敎來待矣。傳于任希敎曰,大司·備堂引見。
傳于趙曰,奉審承旨入侍。
備忘記,今日孝婦初度日,旣定宗統,與沖子當詣舊邸,以駕轎,路由夜晝介,扶輦六十名,挾輿二十名,內營入直軍,前後廂軍八十名,訓將只領入直標下軍隨駕,今日次對,備堂只三間石橋祗迎,副駕轎·留營·留陣皆安徐,侍衛只入直隨駕,前後廂八十名,以禁御兩營軍擧行,禁軍只入直隨駕,扈衛廳以下,皆安徐。
傳于李壽鳳曰,春坊官員與相禮,入庭行禮。
備忘記,曾已下敎,人君一時飭勵,焉敢若此?皆特給,吏判牌招,其令先開政後殿最,副學牌招,群彦立立,今日内待備員,卽爲本館錄。
李壽鳳,以弘文館言啓曰,本館下番,連日闕直,事甚未安,今日政新除授玉堂,待下批仍卽牌招,以爲推移入直之地,何如?傳曰,允。
又啓曰,吏曹判書李最中,參判鄭存謙,參議金相翊牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招,擧政,何如?傳曰,允。
傳于尹得雨曰,參議只推,與參判牌招問政。
有政。吏批,判書朴相德未肅拜,參判鄭存謙進,參議金相翊進,行都承旨尹得雨進,以朴相德爲吏曹判書。吏批啓曰,新判書命招,同參政事,何如?傳曰,允。
以李性遂爲大司諫,朴思亨爲正言,鄭象仁爲應敎,李養遂爲校理,趙昌逵爲副校理,申光緝爲修撰,洪景顔爲副校理,申晦爲禮曹判書,具允鈺爲判尹,徐命膺爲知經筵,鄭弘淳爲典醫監提調,朴相德爲知春秋,李爲兵曹正郞,沈銓爲軍器判官,故掌令閔翼洙,贈吏曹參議特贈事承傳。兵批,判書李景祜病,參判李聖圭病,參議李正吾入直進,左副承旨任希敎進,同知單李東郁,副司直沈鏽·尹東暹·李基敬·李彦衡·具庠·李在簡·具㢞·尹坊,副司果兪漢謹·宋樂·李得一·黃㰔·成胤協,副司正尹東晚·閔養烈。
以承傳色口傳下敎曰,甲戌年予在襁褓時入來,歲暮來臨於孝婦,可直還,頃者養正齋亦爲之,輦輿待令,只前部鼓吹待令。又下敎曰,木二同·米二十石,入于寧嬪房。又下敎曰,如有金昌國孫,以儒服卽爲待令事,分付。又下敎曰,翰圈應爲人盡來,今日內爲之,若未盡來,申飭本館,使之盡來。
傳于李壽鳳曰,翰圈後當還宮,催促爲之。傳于李正吾曰,同副承旨入侍。
兵曹口傳政事,副司勇金樂行。
注書李春輔病代,以閔養烈爲假注書,注書李顯靖病代,以李度默爲假注書,事變假注書金履權改差代,以尹東晩爲事變假注書。
任希敎啓曰,假注書閔養烈,事變假注書尹東晩,時無職名,令該曹依例付軍職,冠帶常仕,何如?傳曰,允。
傳于任希敎曰,諸司豫備。
傳于宋載經曰,兪漢謹,待開門使之肅謝後,翰圈卽爲擧行。
趙,以吏曹言啓曰,今此宗廟徽寧殿望祭大祝,皆以侍從塡差,而時無職名人員,令該曹口傳付軍職,何如?傳曰,允。
任希敎,以禁衛營言啓曰,去夜無犯夜人所捉之意,敢啓。
又以左捕廳言啓曰,去夜犯夜人,無所捉,敢啓。傳曰,允。
又以右捕廳言啓曰,去夜犯夜人,無所捉,敢啓。傳曰,允。
又以一所巡廳言啓曰,去夜無犯夜人所捉之意,敢啓。傳曰,允。
又以二所巡廳言啓曰,去夜無犯夜人所捉之意,敢啓。傳曰,知道,
庚寅十二月十四日辰時,香祗迎入侍時,行都承旨尹得雨,左承旨趙,右承旨李碩載,左副承旨任希敎,右副承旨宋載經,同副承旨閔百奮,假注書閔養烈,事變假注書尹東晩,記事官金聖猷·吳鼎源,以次進伏。上具翼善冠·袞龍袍,乘輿出延和門外,板位行禮後,上隨香詣興化門,藥房都提調金致仁,持湯劑進伏,上進御。上曰,禮房承旨,馳往太廟,奉審以來。出駕前下敎上命書傳敎曰,兪漢謹入來後,今日翰圈召試,當明日殿座,以此分付。上曰,兪漢謹今日若不入來,禁推事。出下敎上還入大內,諸臣以次退出。
庚寅十二月十四日巳時,上御集慶堂。晝講,大臣·備局堂上,引見入侍,藥房入診同爲入侍時,同知事李溵,特進官具善復,參贊官閔百奮,侍讀官朴師崙,假注書閔養烈,記事官金聖猷·吳鼎源,領議政金致仁,左議政韓翼謩,兵曹判書李景祜,行副司直李章吾,提調具允鈺,副提調尹得雨,事變假注書尹東晩,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。上講大學,自凡傳文,至此謂知之至也,師崙陳文義,上曰,經筵亦陳之。溵曰,康誥曰,作新民,此蓋新民之極功,而鼓動振作之意,亦可觀也。今方聖候新瘳,親臨舊闕,爰策多士,此政合於下文周雖舊邦,其命維新之義也,蓋新聖德,使一世有以觀感而興起焉,則大學新民之功,可見於今日矣。上曰,鼓之舞之之爲作,而在上無可鼓之具,民雖欲舞,得乎?致仁進伏曰,聖體調攝,若何?上曰,一樣矣。致仁進湯劑,上進御,具允鈺·尹得雨先退。上命百奮,讀忠淸道臣敎文,上曰,湖西伯,誰之子也?致仁曰,之子矣。上曰,其父誠好人矣,湖西伯則多年任使,知其純良矣。致仁曰,其爲人極和吉,而且故重臣,再經此道矣。上曰,彼承宣,善讀敎文矣。致仁曰,常時不似蔭官樣矣。上命書傳敎曰,吏判其復違牌,事體寒心,以君一時飭敎,若此不已,雖戰國之時,君將竝謝乎?況曾已謝命,亦何敢若此?此何分義,此何道理?判書李最中,特施不敍之典,吏判有闕代,其令今日問議。又命書傳敎曰,翰圈後召試,當崇政殿親臨,而都目政,當親政於便殿,一體分付,召試時刻,待下敎,只入正時。上曰,湖西伯年幾何?致仁曰,今年甲年矣。致仁曰,今則歲前餘日不多矣,卽爲下敎,伏望。上曰,雖至於春帖子,予不爲命進矣。致仁曰,雖閭閻言之,皆有春帖矣。上曰,鍾樓廛上,必大書付之,而紙地亦好矣。致仁曰,然矣。上命書傳敎曰,本事有無,非今日海東臣子,所容喙者,渠雖萬萬叵惻,我何敢登諸筆端?此義可謂亘萬古者也。且章句不審,焉可無飭,而予意亦若此,左相旣奏,所守雖嚴,以外面觀之,亦非嚴懲討之意,特寢鄭履煥下敎,此人旣若此,則況具庠乎?恩雖不周,其心則忠也,前都承旨具庠,特爲給牒敍用。上又命書傳敎曰,頃者之事,其渉可駭,浮囂之人,心常嗟惜,其人旣若此,則況今受囑生世者乎?近者深夜憶其事,領相旣奏,李獻慶庶人之命特赦。又命書傳敎曰,別兼春秋,自今日省記入直,上番文學申益彬特放。致仁曰,邦慶無前,沛澤方流,而如永刊侍從,付籤侍從,永刊臺望等罪名,本不入於該曹歲抄中,故以輕罪而未蒙宥者多,有非同慶之意,事在初八日以前者,宜有處分,故敢達矣。上曰,在其中者竝書入,而承旨入侍時持入也。致仁曰,免爲庶人之類,一體書入乎?上曰,此則置之。致仁曰,義州等邑漂民出送咨文,纔自盛京禮部出來矣,例有無方物謝恩,以待前頭使行,別伸謝悃之意,撰出回咨,定禁軍給馬下送于灣府,以爲次次轉送盛京之地,何如?上曰,依爲之。致仁曰,翰林雖陞六,未納史草之前,不得付職,例也。兪漢謹·金夏材,雖有陞六之命,而史草尙未修納,則銓曹之無礙檢擬,不察甚矣。前後檢擬銓堂,推考警責,莫重修史,亦不可任其稽滯,另加申飭,使卽修納,何如?上曰,依爲之,史草於公廨修納,而未納之前,使不得退去,可也。致仁曰,頃日朝參時,因典籍邊聖遇所懷,濟州牧場中,馬不遊養處許耕,隨起收稅,三邑中,無主加耕空閑田及廢場,亦爲隨起收稅,以此作爲會付,設倉儲置便否,有問于本牧稟處之命矣。卽見前牧使安宗奎狀啓,則以爲場內馬不遊養處,雖起耕,不害於牧養,而馬群之就食,必在於水草豐茂處,而民之願耕者,亦在於此,今若許耕,則牧場之漸縮,勢所必至,三縣中廢場處,如欲加耕,則地非不多,而土性瘠薄,富者棄而不耕,貧者永不生意,事多掣礙,恐不可行,請令廟堂,稟處矣。狀中論列,事情誠然,卽今牧養之處,民雖願耕,事目至嚴,非所可論,若其廢場閑地,土品脊薄,民又不願,有不可强令起耕,易致騒擾,難保實效,置之,何如?上曰,依爲之。善復曰,乙丑年都城內外松木,挾城茂鬱,有傷城堞者,城內限五步,城外限十步斫去事,自兵曹節目定式矣。臣營字內,木覓山內外稚松,挾城茂密,不無女堞頹傷之慮,依前定式斫去,何如?上曰,依爲之。已上出擧條諸臣以次退出。
庚寅十二月十四日午時,上〈御〉彰義宮。擧動入侍時,行都承旨尹得雨,左承旨趙,右承旨李碩載,左副承旨任希敎,右副承旨宋載經,同副承旨閔百奮,假注書閔養烈,事變假注書尹東晩,記事官宋樂·吳鼎源,以次隨駕。上具翼善冠·袞龍袍,乘輿出通陽門,詣延和門外,降輿乘轎,藥房都提調金致仁進湯劑,上進御。上詣彰義宮,命書傳敎曰,今日干支,卽昔年寧嬪陪宴之干支,還宮時,當歷臨寧嬪房,軍兵路上留住。又命書傳敎曰,明日召試後,承文院分館,其令因爲擧行,上自彰義宮,歷臨寧嬪房。上曰,同副承旨入侍。百奮進伏,上曰,承宣之今日入侍于此處,貴矣,皇兄何以待承宣之祖,承宣幾知之乎?百奮曰,聖敎至此,不勝感泣。上執百奮手下問曰,□及榮掃耶?百奮曰,未及矣。上曰,特爲許由,卽往榮掃,可也,承宣之父,爲何官耶?百奮曰,以南臺爲掌令矣。上曰,他承旨入侍。右承旨李碩載進伏,命書傳敎曰,榮墳奚滯,前席特許其由,親製祭文。驪陽府院君墓遣承旨,豐昌府夫人墓遣内侍,故判書閔鎭厚,故掌令閔翼洙墓,遣禮官致祭。上命碩載,書致祭祭文,又命書傳敎曰,追憶其父,喜子登科,豈特五子?予則喜矣,其況歎服從容守志,同副承旨閔百奮父故掌令閔翼洙,特贈吏曹參議,今日政下批,以表予意。上命賤臣,召入金昌國子孫來待者,賤臣進伏曰,金昌國孫樂行來待,而以前銜,時無職君,服色何以爲之乎?上曰,口傳付軍職,着冠帶入侍,可也。樂行進伏,上曰,汝曾爲何官乎?□□爲內資奉事矣。上曰,只有汝一人入來乎?樂行曰,臣之從兄贊行有之,而所居稍遠,未及來待矣。上命書傳敎曰,前內資奉事金樂行,廣興奉事除授,今日政下批卽謝,金贊行初入仕,待窠卽擬,以示予意。上曰,騎堂中,誰爲隨駕?碩載曰,參議李正吾來矣。又命書傳敎曰,同副承旨閔百奮,旣已許由許遞,其代,參議李正吾爲承旨,牌招隨駕,房順房。又命書傳敎曰,內乘李弘逵,完豐之孫,昨年慶運宮特差者,而今爲登科,特差軍職。上自寧嬪房還宮時,命書傳敎曰,傳語極爲駭然,當該部官,記過待令。上命右承旨李碩載,馳往閔百奮家,見其親屬之來會多少,碩載復命曰,夜深他無會客,父子相守,方感泣聖恩矣。上曰,其子名何?碩載曰,耆烈矣。命書傳敎曰,驪陽奉祀玄孫閔耆烈,令該曹待窠調用。上還入大內,諸臣以次退出。
上在慶熙宮。停常參·經筵。
藥房提調臣具允鈺,副提調臣尹得雨啓曰,昨日動駕伸懷,侵夜回鑾,伏未審此時,聖體調攝,若何,痰候,亦何如?寢睡·水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。其雖伸禮,興懷萬倍,予則一樣,世孫亦一樣,待敎入侍。中宮殿·惠嬪宮,藥房口傳問安。答曰,知道。
李碩載啓曰,今日翰圈後,召試事,命下矣。領監事·春秋館堂上·館閣堂上,竝卽牌招,何如?傳曰,允。
傳于李碩載曰,內局入侍,當開柝,左副承旨同爲入侍,春秋堂上,催促入來。
傳于李碩載曰,翰圈卽爲之,待下敎,只入正時。
親臨召試罷後,政院·玉堂·藥房口傳問安。答曰,知道。
假注書閔養烈有頉,代以朴相甲爲假注書。
假注書李度默在外,代以李魯述爲假注書。
事變假注書尹東晩有頉代以趙元喆爲假注書。
李碩載啓曰,假注書李魯述,時無職名,令該曹依例付軍職,冠帶常仕,何如?傳曰,允。
任希敎啓曰,事變假注書趙元喆,時無職名,令該曹依例付軍職,冠帶常仕,何如?傳曰,允。
吏曹口傳政事,檢閱單李在學。
尹得雨,以宗親府郞廳,以有司堂上意言啓曰,本府郞廳矣,今秋冬等褒貶等第,當爲磨勘,而堂上有故,限內不得爲之之意,敢啓。傳曰,知道。
尹得雨,以議政府司錄,以三公意言啓曰,本府今庚寅年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
李碩載,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
李正吾,以弘文館言啓曰,本館新錄事,旣有成命矣。今日齊會,本館雖已備員,而修撰申光,副修撰金履禧俱在外,上來遲速,有難等待,不得已與在京僚員,相議圈點,副校理洪景顔,謂有情勢,不爲入來,卽爲牌招,以爲同參圈點之地,何如?傳曰,允。
李碩載,以侍講院言啓曰,本院兼司書李養遂,連日入直矣,移直玉堂,司書金普淳受由在外,說書鄭福煥在外,兼說書未差,下番闕直,事甚未安,輔德申思運,文學申益彬,竝卽牌招推移,姑降入直,何如?傳曰,允。
尹得雨,以吏曹言啓曰,司僕寺正朴取源呈狀内,身病甚重,勞難察任云,依例改差,何如?傳曰,允。
尹得雨,以吏曹言啓曰,今庚寅年秋冬等褒貶,當爲等第,而本曹堂上有故,限內不得磨勘之意,敢啓。傳曰,知道。
尹得雨,以戶曹言啓曰,本曹郎廳及所屬各司官員,今秋冬等褒貶,堂上有故,限內不得磨勘之意,敢啓。傳曰,知道。
尹得雨,以禮曹言啓曰,本曹今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
尹得雨,以兵曹言啓曰,本曹今庚寅年秋冬等褒貶等第,磨勘以入,而所屬司僕寺,訓鍊院官員等褒貶,因各其提調及堂上有故,不得一體磨勘,軍器寺官員等,今庚寅年春秋等褒貶,其時官員,已多遞易,依例蕩滌之意,敢啓。傳曰,知道。
李正吾,以刑曹言啓曰,今秋冬等褒貶等第,當爲磨勘以入,而堂上有故,限內不得爲之之意,敢啓。傳曰,知道。
尹得雨,以工曹言啓曰,本曹郞官,今庚寅年秋冬等褒貶及屬司中瓦署,今秋冬等褒貶,合二度以入,而繕工監·尙衣院·造紙署·掌苑署·典涓司,今秋冬等褒貶,因其各該司提調之有故,限內不得磨勘之意,敢啓。傳曰,知道。
尹得雨,以忠勳府言啓曰,今庚寅年秋冬等褒貶,當爲磨勘,而本府有司堂上,完恩君臣李殷春,時在平安兵營任所,限內不得爲之之意,敢啓。傳曰,知道。
尹得雨,以敦寧府言啓曰,本府郎廳等矣,今秋冬等褒貶等第,當爲磨勘,而首堂上未差,故限內不得爲之之意,敢啓。傳曰,知道。
尹得雨,以漢城府言啓曰,本府郞廳及五部官員,今庚寅年秋冬等褒貶,當爲等第,而判尹未差,限內不得磨勘之意,敢啓。傳曰,知道。
趙,以宣惠廳郎廳,以都提調意言啓曰,本廳郎廳等,今庚寅秋冬等褒貶等第,磨勘以入之意,敢啓。傳曰,知道。
任希敎,以訓鍊都監從事官,以都提調意言啓曰,都監從事官禁松參軍及諸將官等,今庚寅年秋冬等褒貶當第,而都提調臣金致仁有故,限內不得磨勘之意,敢啓。傳曰,知道。
任希敎,以禁衛營從事,以都提調意言啓曰,本營從事官及諸將官等,今庚寅秋冬等褒貶,當爲等第,而臣金尙喆有身病,限內不得磨勘之意,敢啓。傳曰,知道。
任希敎,以御營廳言啓曰,本廳從事官及諸將校等,今庚寅年秋冬等褒貶,當爲等第,而大將臣金時默有身病,限內不得磨勘之意,敢啓。傳曰,知道。
任希敎,以軍器寺官員,以都提調·提調意言啓曰,本寺官員,以庚寅春夏等褒貶,因都提調有故,不得磨勘矣。今番殿最時,當爲一體追行等第,而其時官員,已多遞去,不得磨勘之意,敢啓。傳曰,知道。
尹得雨,以義禁府言啓曰,今秋冬等,本府郎廳褒貶等第,當爲磨勘以入,而堂上有故,不得爲之之意,敢啓。傳曰,知道。
任希敎,以濬川司言啓曰,本司都廳及郞廳,今庚寅年秋冬等褒貶等第,磨勘以入之意,敢啓。傳曰,知道。
任希敎,以御營廳言啓曰,去夜無犯夜人所捉之意,敢啓。傳曰,知道。
任希敎,以一所巡廳言啓曰,去夜無犯夜人所捉之意,敢啓。傳曰,知道。
任希敎,以二所巡廳言啓曰,去夜無犯夜人所捉之意,敢啓。傳曰,知道。
任希敎,以左邊捕盜廳言啓曰,去夜無犯夜人所捉之意,敢啓。傳曰,知道。
任希敎,以右邊捕盜廳言啓曰,去夜無犯夜人所捉之意,敢啓。傳曰,知道。
領議政金致仁箚曰,伏以臣積瘁病作,强其難强,久矣,今則筋力日益澌竭,症狀日益沈苦,胃氣敗而飮啖漸阻,膈火盛而眼睡全失,少坐則思臥,乍步則成喘,凜然有顚仆之形,而素患腹痛便泄,昨夜又添劇,宛轉叫楚,若將垂盡,今日藥院問候,末由自力進參,虧分廢禮,罪實難逃。伏乞亟降嚴譴,以安私心焉。答曰,省箚具悉卿懇。業已諒矣,爲卿悶焉,內局都提擧,特爲許副,須體此意,安心勿辭,其宜善攝。仍傳曰,遣史官傳諭。
副提學金鍾正疏曰,伏以皇穹默佑,陟降垂眷,聖候康復,賀儀已擧,匝域含生,孰不蹈忭?伏念臣頃起實對之日,猥承玉署之除,逃遁無路,冒沒登筵,旋被嚴敎,追切惶懍,不意玆者,復縻前職,仍又有館錄擧行之命,臣誠惝怳驚感,不省攸措,金華長席,地望自別,有非人人所可僥冒,顧臣蒙學蔑識,萬萬不近之狀,實是聖明之所俯燭,數月之間,荐辱恩除,不少難愼,有若非臣,莫可者然,臣誠不識其何說也,況主章瀛圈,遴選英産,事例之重,責任之大,又非常時之比,從前名碩,亦皆逡巡於是任,而今乃擧以委之於庸陋無似之臣,譬如强僬僥以萬匀,策駑駘以千里,其不至於顚頓摧仆,必無幸矣。臣身固不足恤,其所以累淸朝而着瀛館者,竊恐非細故也。仍念頃年館錄時,臣適叨是命,而大僚筵白,以一家兩人,竝立館堂之圈,爲有所不安,幸賴聖心俯諒,成命旋寢,曲遂之仁,迄今誦祝,而難安之意,與前無異,孔昭之鑑,戃燭於此,則鞶帶之樵,必不待臣辭之軍矣。雖然,此在臣今日情理,猶屬餘事,臣母宿病,入冬以來,一倍添劇,心脾俱虛,眠食全失,胸膈瞀悶,肢體戰掉,種種危劇之症,難以殫擧,垂閱兩朔,了無所減,連事刀圭,亦未收效,臣左右扶將,晝宵煎灼,跬步之間,尙難離捨,束帶趨朝,夫豈有望?今因朝講,召牌儼臨,而承膺無路,猥入文字,仰暴血懇。伏乞天地父母,俯垂照察,將臣職名,劃卽鐫改,以重圈事,以便救護,不勝幸甚。臣方陳情祈免,無暇及他,而事在目下,不容泯默,李萬軾之受國厚恩,奚比他人,而不思報效,明比陰邪,屢出鞫招,平日綢繆之跡,有不可掩,則不復究問,雖先酌處,殊非重獄體之道,臣謂更加嚴鞫,有不可已也。蓋男之凶慘叵測,前古所無,居臺閣者,固宜沫血張目,而初頭兩司之臣,率多逡巡,苟不違牌,輒稱在外,事之駭惋,莫此爲甚,臣謂無故違牌及在京者,宜傡施削黜之典也。答曰,省疏具悉。李萬軾事,執法雖是,酌處意在,抑何復問?其他事誠是,依施焉,卿其勿辭,先館錄而後護焉。
右議政金尙喆箚曰,伏以昨日,動駕伸懷,回鑾萬安,區區下情,曷勝欣幸?仍念臣近因寒溫異候,脫着失宜,數日以來,重得寒疾,頭暈膈煩,肢節如束,服藥調治,尙未和解,宛轉床席,無望自力,旣未赴實對,又未參陪扈,瘝職廢禮,惶悚無地,伏乞聖明,重降威譴,使具僚警而私分安焉。答曰,省箚具悉卿懇。其所不參,業已諒矣,領·右揆一時若此,予用悶焉。卿須體此意,安心勿辭,其宜善攝焉。仍傳曰,遣史官傳諭。
持平洪相聖疏曰,伏以臣於見職,寧有堪承之望,而適當有事之時,未免黽勉而出,伈伈隨行,行且近旬,數日以來,病勢適苦,今於次對有命,天牌儼臨,亦無以趨膺,臣罪至此,蓋無所逃。伏乞聖上,治臣違傲之辜,以肅朝綱,千萬幸甚。臣方待勘,豈宜贅說,而第念今番之事,殿下所以必欲痛覈,實出於無窮之聖慮,而蓋男徑斃,諸囚抵賴一室居生之弟,隔隣綢繆之友,必無不知情節之理,而百男·李萬軾,或放或竄,初已末勘,請拿請鞫,末又靳允,大乖獄體,愈激輿情,伏願聖明,廓然就斷。亟思明覈之道焉,抑又有一事之關於紀綱者,近日都下,犯屠狼藉,昨日臣府出牌見捉,方擬勘律興恩副尉鄭在和,聽人請囑,招詰府吏,多發宮奴,作挐獄門,毆打禁吏,破碎枷械,奪去罪囚,此誠前所未有之怪事也。臣極驚駭,更令發差,則蓋加咆哮,無意出給,臣之疲軟見輕,固不足恤,而堂堂國法,由一年少貴近,而墮壞無餘,此豈細故也哉?臣謂鄭在和,宜施罪職之典,作挐宮奴,一倂捉付攸司,照律嚴處,以懲後弊事。答曰,省疏具悉。百男·萬軾事,臺體雖然,予靳意在,況百男之請問,其亦自哂,附陳事,聞甚駭然,依施焉,爾其勿辭察職。
正言李範濟疏曰,伏以臣之父母,年俱七十,疾病纏綿,居常奄奄,臣父之病,自去九月,症形添重,藥餌無效,方在避寓,焦煎度日,此則通朝之所共知也。昨日出肅,只爲一瞻耿光於積違之餘,而因仍供仕,非所可論,目下情勢,決非晷刻暫離之勢,況我殿下孝理之化,豈可使一微臣,不得盡人子之職耶?伏乞聖慈,天地父母,察臣至情,削臣見職,以便救護,不勝萬幸。踏啓字。
大司諫尹坊疏曰,伏以臣之老母,素抱虛羸之症,十數年沈痼,眞元綿綴,居常懍懍矣。近緣時候之不適,輸行毒感,猝添於數日之間,寒熱交作,肌膚如烘,痰盛而喘息促急,氣滯而胸膈痞悶,粥飮不下,虛嘔轉劇,雜試和解之劑,亦無其效,臣旣獨身,無他子姪,見方左右扶將,焦灼罔措,以此情理,實無頃刻離捨之勢,日昨動駕,旣不得陪扈,今日賓對,亦無由進身,臣罪至此,萬寶猶輕,玆於召牌之下,略構短章,疾聲呼籲於孝理之下。伏乞聖慈,俯垂矜察,亟賜鐫遞臣職名,以便救護,仍治臣逋慢之罪,以安私分,不勝萬幸云。踏啓字。
庚寅十二月十五日辰時,上御集慶堂。藥房入診入侍時,提調具允鈺,副提調尹得雨,假注書李魯述,記事官宋樂·吳鼎源,醫官李以楷·鄭允協·慶絢·吳道炯·鄭允說·徐命緯·金孝儉,左副承旨任希敎,以次進伏訖。允鈺曰,聖體調攝,若何?上曰,一樣矣。進湯劑,上進御訖,允鈺請診候,以楷進前診候,退伏奏曰,左右三部調均,滑體亦好矣。允協等診候訖,所達與首醫同。上曰,八味元一劑,依前方加製以入。得雨曰,殿最持入矣。上曰,吏·兵房互奏。以次讀訖。得雨曰,今此秋冬等褒貶啓本中,平安監司趙曮,全羅監司金魯鎭,守令,無一人居下,殊無嚴明殿最之意,推考警責,何如?上曰,依爲之。得雨曰,忠淸前監司元義孫,蒙敍已久,而今番殿最,不爲封進,事體未安,推考警責,何如?上曰,依爲之。命書傳敎曰,旣載續大典,則殿最無端闕啓,湖西前道臣從重推考,其令卽爲修啓。希敎曰,臣卽伏見今秋冬等褒貶啓本,則南兵使徐有大,北兵使李邦綏,慶尙左水使李觀夏,邊將無一人居下,黃海水使李啓祥,統制使李國賢,京畿水使金範魯,全羅左水使金相玉,邊將無一人居中居下,殊無嚴明殿最之意,竝推考警責,何如?上曰,依爲之。出擧條上曰,左相爲內局都提擧。出傳敎命書傳敎曰,才彦林立,莫若近日,堂僚濟濟,翰圈分館後,館錄亦何踰日?副提學牌招,其令卽爲館錄。上曰,藥房提調持湯劑更爲入侍。提調具允鈺進湯劑,上進御訖。命書傳敎曰,今番抄啓,點下者外竝蕩滌。上曰,昨日製下祭文四張入之。命承旨讀至閔翼洙祭文。上曰,此人賢矣,誠希罕也。諸臣以次退出。
庚寅十二月十五日申時,上御崇政殿。翰林召試入侍時,行都承旨尹得雨,左承旨趙,右承旨李碩載,左副承旨任希敎,右副承旨宋載經,同副承旨李正吾,假注書朴相甲·李魯述,記注官金再郁,記事官吳鼎源,以次侍立訖。上具翼善冠·袞龍袍,以步輿出資政門,降輿殿座訖,試官以下行四拜,監春秋韓翼謩,知春秋徐命膺,藝文提學趙明鼎,對讀官朴師崙·李養遂,以次進伏訖。翼謩曰,日間聖體調攝,若何?上曰,一樣矣。上曰,玉堂不爲入來乎?碩載曰,姑未入來矣。上曰,若違牌則予當逐日常參矣。命書傳敎曰,今日臣子,今科慶科乎,何科乎?翰圈分館,旣皆順成,而至於館錄,若是逡巡,此何分義,此何事體?暮年其君,不憚今日之冷,若是殿座,而嗟哉諸學□,擁食其家違牌爲事,三百年紀綱,此人等其壞了乎?事之寒心,莫此爲甚,違牌人只推,與副學一體牌招,其令卽爲館錄。上曰,玉堂牌去來,勿爲呼望。命書書題訖。兵曹判書李景祜曰,入試注書,當應試者矣。上曰,然則變通,可也。重試時,有南行注書差出之例,此則不然乎?碩載曰,香室官員遞代,似好矣。上曰,依爲之。上曰,藥房提調,持湯劑入侍。提調具允鈺進湯劑,上進御訖。上還入大内,諸臣退出。
庚寅十二月十五日三更,上御集慶堂。翰林召試科次入侍時,監春秋韓翼謩,知春秋徐命膺,藝文提學趙明鼎,對讀官朴師崙·李養遂,右承旨李碩載,假注書李魯述,記注官金再郁,記事官吳鼎源,以次進伏訖。上曰,收券幾張?翼謩曰,十二張矣。上命科次。翼謩曰,文俱未善,考劵甚難矣,取幾人乎?上曰,十二張收券亦不少,取三四人,無好矣。翼謩曰,實無可抄之文,合考只三張矣。上曰,盡取三張,可也。坼封後,上曰,李在學有表工乎?碩載曰,然矣。命書傳敎曰,被抄三人,令該曹自今日次次依例付職。命書傳敎曰,沈頤之·洪景顔,許遞,館錄卽爲擧行。諸臣以次退出。
上在慶熙宮。停常參·經筵。
夜五更,月暈。
藥房都提調韓翼謩,提調具允鈺,副提調尹得雨啓曰,昨日親臨召試,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今方藏氷,日寒堅氷,此心少弛,氣則一樣,待敎入侍,中宮殿·惠嬪宮,藥房口傳問安。答曰,知道。
李正吾啓曰,新除授檢閱李在學,旣已付職,卽爲牌招入直,何如?傳曰,允。
備忘記,爲君苦心,能滌舊心,予見尹·吳兩臣,其尹卽尹陽來,噫,尹勉憲卽予藎臣,尙今惟焉。今番館錄,於兄弟猶惜,其廣雖兄,予則暮年,何踰今錄?且都堂錄,自有取者而宜先示乎?予意尹勉升與五點同施。
任希敎,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
任希敎,以都摠府言啓曰,副摠管李仁康,以禁衛中軍軍兵等中日試放事,訓鍊院晝仕出去之意,敢啓。傳曰,知道。
傳于李正吾曰,內局入侍。
朴相甲有頉代,以朴相來爲假注書。
李魯述有頉代,以李養鼎爲假注書。
趙元喆有頉代,以申爲事變假注書。
趙啓曰,假注書朴相來,時無職名,令該曹依例付軍職,冠帶常仕,何如?傳曰,允。
傳于尹得雨曰,建功入之,其早退休焉。
李正吾啓曰,卽者修撰李得臣,以其親病,陳疏徑出,元疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李正吾,以弘文館言啓曰,本館下番修撰李得臣,以其親病,陳疏徑出,下番將未免闕直,事甚未安,應敎鄭象仁,校理朴師崙,竝卽牌招,以爲推移姑降入直之地,何如?傳曰,允。
任希敎,以兵曹言啓曰,今日坼見諸道褒貶啓本,則江原監司徐命善啓本中,本道中軍金良弼,只書題目,不書等第,殊無嚴明殿最之意,當該道臣徐命善,推考警責,長津柵別將金世雄,連二等褒貶居中,依例罷黜,何如?傳曰,允。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
任希敎,以一所巡廳言啓曰,去夜無犯夜人所捉之意,敢啓。傳曰,知道。
任希敎,以二所巡廳言啓曰,去夜無犯夜人所捉之意,敢啓。傳曰,知道。
任希敎,以右邊捕盜廳言啓曰,去夜犯夜人,無所捉,敢啓。傳曰,知道。
任希敎,以左邊捕盜廳言啓曰,去夜犯夜人,無所捉,敢啓。傳曰,知道。
任希敎,以司僕寺官員,以一二提調意啓曰,本寺分養馬,如有故失瘦瘠病傷不馴,則每於畢上納後,抄出分授營邑,依法典施罰,而有赦令,則例皆蕩滌矣。今年所納分養馬有頉營邑,現告成冊,今始齊到,而係是宥旨前事,似不當循例施罰,何以爲之?敢稟。傳曰,蕩滌。
庚寅十二月十六日辰時,上御集慶堂。藥房入診入侍時,都提調韓翼謩,提調具允鈺,副提調尹得雨,假注書李魯述,記注官金再郁,記事官吳鼎源,醫官李以楷·鄭允協·慶絢·吳道炯·鄭允說·徐命緯·金孝儉,以次進伏訖。翼謩曰,夜來聖體調攝,若何?上曰,一樣矣。寢睡·水刺之節,亦若何?上曰,如昨無異矣。命進湯劑訖,請診候,以楷前進診候退伏奏曰,左右三部調均,滑體亦好矣。上曰,弘錄圈點冊持入。命承旨讀至尹勉升。上曰,點雖少,都堂錄尙在,未可知矣。翼謩曰,然矣。上曰,入直儒臣一員入侍。修撰朴師崙進伏。上曰,弘圈冊汝持出去。上曰,藥房提調,持湯劑更爲入侍。提調具允鈺進湯劑,上進御訖,諸臣以次退出。
上在慶熙宮。停常參·經筵。
藥房都提調韓翼謩,提調具允鈺,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳悉聖候爲宜,臣等不任區區憂慮,敢來問安,竝此仰稟。答曰,知道。報春在近,此心憧憧,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于任希敎曰,前薇垣長尹坊爲騎堂。
傳于李碩載曰,內局入侍。
傳于尹得雨曰,儒臣持問答,同爲入侍。
備忘記,都堂錄必也報春前爲之。
備忘記,傳于李正吾曰,噫,尹勉憲下敎之後,略干點入睡,夢見從兄弟,問其族序,噫,此人職只下大夫,而尙今惟焉,故若比於□□見猶拜,況儒臣何待其錄?尹勉升特爲副修撰,其令乘馹。
李碩載,以侍講院言啓曰,本院兼輔德沈頤之,時無職名,令該曹口傳付軍職,新除授說書鄭福煥,自鄕上來云,卽爲牌招察任,何如?傳曰,允。
兵曹口傳政事,副司果沈頤之。
假注書李養鼎在外代,以李度默爲假注書。
假注書朴相來有頉代,以任珗爲假注書。
假注書任珗在外代,以朴長燮爲假注書。
事變假注書申在外代,以金鎔爲事變假注書。
任希敎啓曰,假注書李度默,時無職名,令該曹依例付軍職,冠帶常仕,何如?傳曰,允。
李正吾啓曰,吏曹判書朴相德,參判鄭存謙,參議金相翊牌招不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,更爲牌招開政,何如?傳曰,允。
吏曹參議金相翊牌不進罷職傳旨,傳曰,參議只推,一體牌招,而更以此等牌去來煩稟,則當該承旨,當下敎矣。
吏批,有政,判書李最中牌不進,參判鄭存謙進,參議金相翊進,右副承旨宋載經進,以蔡濟恭爲戶曹判書,南泰著爲大司憲,李恒祚爲獻納,李昌任爲副校理,李得一爲輔德,閔鍾烈爲文學,朴相德爲知敦寧,金華鎭爲右尹,李最中爲同成均,李最中爲平市提調,尹東昇爲全羅監司,成德朝爲茂長縣監,宋持常爲全化縣監,礪恩君單宋相垕。
兵批,有政,判書李景祜病,參判韓必壽病,參議尹坊未肅拜,參知李溎入直進,以金時默·朴相德·趙榮進·韓師直·閔百奮·洪景顔爲副司直,李度默·朴相來·李魯述·金致五爲副司正,柳燋·任載大爲副謢軍,同知單柳命龍,部將單李弘逵。
任希敎,以兵曹言啓曰,卽接內氷庫牒報,則本庫藏氷,今已畢役云,今十二月十七日爲始,曜金門依前還閉,守門將亦爲撤直之意,敢啓。答曰,知道。
傳于宋載經曰,內局入侍。
傳于任希敎曰,同副承旨同爲入侍。
任希敎,以禁衛營言啓曰,去夜無犯夜人所捉之意,敢啓。答曰,知道。
任希敎,以一所巡廳言啓曰,去夜無犯夜人所捉之意,敢啓。答曰,知道。
任希敎,以二所巡廳言啓曰,去夜無犯夜人所捉之意,敢啓。答曰,知道。
任希敎,以左邊捕盜廳言啓曰,去夜無犯夜人所捉之意,敢啓。答曰,知道。
任希敎,以右邊捕盜廳言啓曰,去夜無犯夜人所捉之意,敢啓。答曰,知道。
刑曹參議洪樂純疏曰,伏以臣之老母,年今望八,病逐歲加,氣隨日下,居常凜然,自入今冬,素患痰火之症,一倍添劇,胸膈丕鬱,頑痰壅滯,重以咳喘咯咯,日夜不止,寢食俱廢,連試藥餌,竟無微效,元氣凘綴,如是者已累旬矣。臣方左右扶將,方寸已亂,暫時離捨,情有所不忍,而顧念臣所帶之職,卽詞訟劇地也,一日廢衛,滯務如山,其弊有不可勝言者,而臣之情理切急,如右所陳,實無抑情供劇之望。玆敢疾聲呼籲於仁覆孝理之下,伏乞聖明,亟削臣職,以便救護,仍治瀆撓之罪,以嚴國綱,千萬幸甚。
修撰李得臣疏曰,伏以臣之目下情理,夫豈有一日供職之望哉?臣之偏母,十年貞疾,居常凜綴,近添篤感,症勢危重,臣旣早孤,且鮮兄弟,藥餌扶將,勢難離側,而昨因館錄有命,召牌踵臨,臣他不暇顧,張皇入肅,今則圈事已準,歸護是急,因仍就直,非所暇言。玆敢略暴微懇,徑出禁扃。伏乞聖慈,俯賜監諒,亟遞臣職,以便救護,仍治臣罪,以嚴國紀,不勝幸甚。答曰,省疏具悉。爾其勿辭護焉。
庚寅十二月十七日辰時,上御集慶堂。藥房入診,儒臣同爲入侍時,都提調韓翼謩,提調具允鈺,副提調尹得雨,假注書朴相來,記事官吳鼎源·李在學,醫官方泰輿·李以楷·鄭允協·慶絢·吳道炯·鄭允說·金孝儉,校理朴師崙,副校理趙昌逵,以次進伏訖。翼謩曰,聖體,何如?上曰,一樣矣。寢睡·水刺之節,何如?上曰,一樣矣。上曰,明年則加一歲悶矣。翼謩曰,聖上不必如此矣。此是應當之事矣。俄伏見御製,則追慕之心,每每如此,伏願聖心,益加和泰焉。上曰,年年如此下,則必年年謂慶事矣。進湯劑,上進御訖。翼謩請診候,上許,泰輿進前診候,退伏奏曰,脈候左右三部調和,滑體與昨日無異矣。以楷等以次診候,所奏與泰輿同。上曰,見尹勉升下敎乎?翼謩曰,見之矣,而臣等之心,亦不勝感激矣。尹勉憲若有知,則必感泣於九泉矣。上曰,尹勉憲爲人善矣。尹陽來之孫,而陽來嘗言欲洗五臟矣。上曰,提調爲判尹乎?得雨曰,然矣。上曰,稜恩何時見之乎?査然矣。得雨曰,後年則見之矣。上曰,年幾何?允鈺曰,今年六十矣。上曰,翰林新人乎?得雨曰,然矣。上曰,儒臣持問答進前。師崙·昌逵,進伏讀奏訖。承史以次輪讀,至下番翰林。上曰,善讀矣。聞其聲則知之矣。命內局先退,命承旨讀奏湖南放未放啓本,命書傳敎曰,今覽湖南放未放啓本,其稟中一無殘微者,皆曾經朝官爲名者,身爲道臣,豈敢遽置稟秩?昔之吳漢,請愼無赦,今予道臣,一皆置稟,古臣今臣,一何異焉?予雖衰矣,何不飭於此等處?此政道臣曲循置稟,該府亦不過稟裁者,若此而飭,何施法可行乎?其中韓鏶李宜哲旣特放,似無異同,而水軍稱鄕儒,此眼無君眼無國,何可輕議,若此水軍亦放乎?當該道臣罷職,其稟五人勿施,只餘回啓。又命書傳敎曰,湖南伯有窠,歲律將暮,政官牌招開政,此乃問于大臣窠,今日內備擬。上曰,有下問者,昨者之恙,今庶瘳矣,明日館錄,仍行次對。出傳敎上曰,下敎之後,更思之,領相調理,不過二日,其將若何?聞左揆所奏果然,都堂錄揀擇坐起,待愈擧行,次對其後翌日爲之。出傳敎上曰,驪陽府院君墓,今二十一日,遣右承旨致祭,豐昌府夫人墓,二十四日遣内侍致祭,故判書墓,依前下敎,二十二日,贈參議墓,二十六日,遣禮官致祭,以省浮費。出傳敎上曰,藥房提調,持湯劑更爲入侍。提調具允鈺進湯劑,上進御訖,諸臣以次退出。
庚寅十二月十七日酉時,上御集慶堂。藥房入診,右副承旨,同爲入試時,都提調韓翼謩,提調具允鈺,副提調尹得雨,右副承旨宋載經,假注書李度默,記事官吳鼎源·李在學,醫官方泰輿·許礈·李以楷·鄭允協·吳道炯·鄭允說·柳光翼·丁志泰,以次進伏訖。翼謩曰,聖候,若何?上曰,一樣矣。上曰,丸劑何當成出耶?翼謩曰,姑未乾,當待數日矣。上進湯劑。翼謩曰,連値日暮,久未診候矣。上曰,姑置之。翼謩曰,明日堂錄有命,而領議政金致仁病未差,似未擧行矣。上曰,姑觀爲之可也。因命書傳敎曰,復政以後,連爲親政,況暮年乎?吏判多有擧行之事,若此而何時親政乎?爲其速成,此冢宰,復授此任,靜而思之,幾月之內,幾次此任,當之者逡巡,事勢固然,已近苟且,亦非禮使之道,歲已暮,度支重務,豈可久曠?若是相持,不若一伸操心,吏戶判特許解本職,前吏判李最中之頃者違牌,已涉萬萬過矣。意謂職高,宜亦昔日執滯,而分義事體,俱涉寒心,故不可不處分,而今日冢宰,無他撕捱之端者,惟此一人,捨此誰先?前判書李最中,特爲敍用,復授前任,一體牌招開政,戶判有闕代,今日政,問于大臣備擬,開陽門待吏判牌去來仍留。得雨曰,驪陽府院君家山所,在各處,難於同日致祭云矣。上曰,宋載經,是故判書宋相琦之從孫乎?翼謩曰,然矣,而故判書宋奎濂之曾孫矣。上曰,有文集乎?載經曰,有八卷矣。上曰,近來文集,尙多出,而數少可貴矣。因下詢曰,玉吾齋有文集乎?因命令政院推於玉堂以進。上曰,注書誰也?得雨曰,是李度默矣。上曰,是故相李之姪乎?得雨曰,然矣。上曰,與李爲幾寸?度默對曰,爲七寸矣。上曰,於延陽府院君李時白,爲幾世孫乎?度默對曰,爲六世孫矣。上曰,爲直孫乎?度默對曰,非奉祀孫矣。上命載經書御製後,命一本書入,一本書入於東宮,諸臣以次退出。
上在慶熙宮。停常參·經筵。
藥房都提調韓翼謩,提調具允鈺,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率詣御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
宋載經啓曰,憲府連日監察茶時,事甚未安,除在外外,大司憲南泰著,持平洪相聖,竝卽牌招,何如?傳曰,允。
李碩載,以弘文館言啓曰,新除授副校理李昌任,卽爲牌招察任,何如?傳曰,允。
備忘記,傳于李碩載曰,今日庚寅年庚寅日,憶昔興懷,旣入瞻乎,寧嬪房何闕?拜乎毓祥宮,三日之内,此心憧憧,且報春再明,加年前當拜,今日當展拜,世孫祗近·百官行禮·留營·留陣·副輦·儀注皆安徐,道由夜晝介,只備堂,三間石橋祗迎,前後厢軍八十名,禁御外營軍,訓將只領新營標下軍隨駕,挾輦軍六十名,以內營入直軍隨駕,待下敎初嚴三嚴單嚴,只入直禁軍隨駕。
以承傳色口傳下敎曰,世孫欲隨駕,以同牌軍擧行,挾輿軍二十名,留營入直軍爲之,侍衛只入直擧行。
備忘記,傳于李碩載曰,今予亘中一心,追慕二字,歲初當春展謁,仍詣昌德,世孫隨駕,隨駕軍·挾輦軍,皆依令日例,只入直隨駕,三嚴待初嚴下敎單嚴,留營·留陣·儀注安徐。
兵曹口傳政事,以金漢耆爲副司直。
備忘記,承候久闕,工曹參判三度踏下後,卽爲口傳付軍職。勿出朝報
任希敎啓曰,假注書朴長燮,時無職名,令該曹依例付軍職,冠帶常仕,何如?傳曰,允。
傳于任希敎曰,侍衛承旨·軍兵毛具。
任希敎,以一所巡廳啓曰,去夜無犯夜人所捉之意,敢啓。傳曰,知道。
又以二所巡廳啓曰,去夜無犯夜人所捉之意,敢啓。傳曰,知道。
又以御營廳啓曰,去夜無犯夜人所捉之意,敢啓。傳曰,知道。
又以左邊捕盜廳啓曰,去夜無犯夜人所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
大駕詣毓祥宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
中宮殿,王世孫遣宮官問安。答曰,知道。
還宮後,政院·玉堂·藥房問安。答曰,知道。
世孫宮,政院·玉堂口傳問安。答曰,知道。
庚寅十二月十八日時,上詣毓祥宮。擧動入侍時,行都承旨尹得雨,左承旨趙,右承旨李碩載,左副承旨任希敎,右副承旨宋載經,同副承旨李正吾,假注書李度默·朴長燮,記事官吳鼎源·李在學,以次隨駕。上具翼善冠·袞龍袍,以乘輿出通陽門,詣延和門外,降輿乘輦時,得雨曰,藥房都提調·提調,持湯劑來待矣。上曰,入侍。都提調韓翼謩,提調具允鈺進伏。翼謩曰,夜間聖體調攝,若何?上曰,一樣矣。上進湯齊,大駕詣毓祥宮後,諸臣以次退出。大駕還宮時,上出毓祥宮門外,藥房三提調,持湯劑入侍,上進湯劑。大駕詣延和門外,藥房三提調,持湯劑入侍,上進湯劑,仍入大內,諸臣遂以次退出。
上在慶熙宮。停常參·經筵。
藥房都提調韓翼謩,提調具允鈺,副提調尹得雨啓曰,昨日動駕伸禮,向夜還宮,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。其雖伸禮,予懷萬倍,氣何暇諭?沖子氣候一樣,待敎入侍。
中宮殿·惠嬪宮,藥房口傳問安。答曰,知道。
任希敎,以都摠府言啓曰,今日入直内三廳,武兼禁軍及軍兵等,中日習射,請出標信。答曰,知道。
李碩載,以弘文館言啓曰,本館下番,連日姑降入直,事甚未安,修撰申光緝,副修撰金履禧,自鄕上來,竝卽牌招,以爲推移入直之地,何如?傳曰,允。
傳于李正吾曰,忠淸監司留待,内局同爲入侍。
傳于李正吾曰,內局入侍,儒臣持問答,同爲入侍。
以文臣朔試射試官望筒。
備忘記,傳于宋載經曰,一陽猶惜,況三陽乎?安徐。
假注書李度默有頉,代以申爲假注書,事變假注書金鎔在外,代以白鳯周爲事變假注書。
宋載經啓曰,假注書申,時無職名,令該曹依例付軍職,冠帶常仕,何如?傳曰,允。
備忘記,傳于尹得雨曰,三陽將回,暮年書祝一張將下,令度支開刊五件,粧䌙以入,一件粧䌙入春邸,時原任·奉朝賀·卿宰實職人·下大夫·儒臣春坊·侍從只時任人,頒印各一張。
傳于李正吾曰,內局入侍。
李正吾,以吏曹言啓曰,今日本曹開拆坐起時,考見諸道褒貶啓本,則咸安郡守田泰祥,以捧糴稍緩,且中薄警爲目,沙斤察訪趙宗汶,以宜察瑣謗爲目,則竝宜置下考,而置諸中考,殊無嚴明殿最之意,當該道臣推考警責,守令·察訪,竝罷黜,何如?傳曰,依爲之。咸安郡守,其目宜中,何可強下,以本道殿最施行。出榻敎
李正吾,以吏曹言啓曰,曹所屬宗簿寺·司饔院官員等矣。今庚寅年秋冬等褒貶,當爲等第,而提調有故,不得磨勘之意,敢啓。傳曰,知道。
宋載經,以兵曹言啓曰,同知中樞府事李垞·李興胤·宋相垕,俱以素抱痰癖之症,差復無期,勢難供職,呈狀乞遞,西樞雖是閑局,不可一向虛帯,竝今姑改差,何如?傳曰,允。
任希敎,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
敎忠淸道觀察使兼兵馬水軍節度使巡察使公州牧使權噵書。王若曰,此乃古四岳之官,孰非難愼?自是舊百濟之地,尤所簡掄,山河有襟帶之形,控引嶺阨,陸海通舟車之路,轉輸京都,粟米麻絲之是供,可比荊楊之富,詩禮絃歌之相聞,蔚有鄒魯之譽,近因習俗之漸乖,以致弊瘼之滋甚,公私之蓋藏俱罄,若爲接濟之方,閭里之愁歎轉湥,政急撫摩之策,必須鍊達之手,可任旬宣之權,惟卿,忠厚家風,詞翰世業,本之溫和簡靜,自有持身之規,濟以通透周詳,允爲需世之具,資歷旣通於華顯,雅望所推,使命適符於後前,寵擢非偶,將畀一方之寄,捨此其誰?庸輟貳卿之班,與我共理,玆授卿以忠淸道觀察使兼兵馬水軍節度使公州牧使,卿其袛服明命,益恢令猷,恤鰥寡而抑豪強,寛猛相濟,勸循良而懲貪虐,黜陟惟明,伊蘇殘祛弊之謨,庶藉彌綸之術,若詰戒鍊武之政,須思綢繆之圖,自餘稟裁,率循典憲,於戱,萊府之茂績曾著,已篤嘉乃之心,實棠舍之遺惠克追,佇驣趾先之譽,故玆敎示,想宜知悉。
修撰申光緝疏曰,伏以皇穹默佑,陟降垂隲,聖候康復,邦慶普洽,臣民忭賀,曷有其極?仍念臣,負罪如山,受恩如天,感戴洪私,河海莫量,惟有杜門沒齒,庶爲息補之萬一,不料雨露之澤,至沾窮鱗,曠蕩之典,一洗積累,敍命除旨,次第而降,其呴噓而拂拭之者,不啻若枯木之華滋,臣父子兄弟,相對感泣,不覺淸血之被面也,臣雖至愚極迷,豈不知一謝恩命,以伸頌祝之忱,而滓穢之蹤,更無薰沐之望,殆同死灰之不可復燃,痿人之不可復起,豈有一分餘念,更及於榮塗?雖或聖度包荒,藏疾而不棄,同朝見憐,假借而相容,尙何可伸眉彈冠,厠跡於周行之間哉?其不敢冒進之義,膠在方寸,鎖鑠不得,惟我殿下,仁覆臣曲保臣,曾已假臣軀命,今若許臣自靖,使臣卒受生成涵育之澤,則臣當退伏畎畝攢手祝聖,以爲涓埃報答之圖矣。天地至大,日月至明,臣何可徒畏瀆擾之誅,不一鳴暴於崇高之聽?臣向出郊坰□病未還,恩除之下,不敢久偃,今始來伏私次,而去就一節,無復可論。玆不得不隨牌陳章,仰瀆宸嚴,伏乞聖明,諒臣悲苦之情,亟遞臣職,仍命選部勿復檢擬,千萬幸甚。答曰,省疏具悉。其雖疎忽,自現可尙,今者復授,意蓋在焉,勿辭察職。
庚寅十二月十九日巳時,上御集慶堂。藥房入診,儒臣·忠淸監司,同爲入侍時,都提調韓翼謩,提調具允鈺,副提調尹得雨,假注書朴長燮,記事官吳鼎源·李在學,校理朴思崙,副校理李昌任,忠淸監司權噵,醫官方泰輿·許礈·李以楷·鄭允協·吳道炯·柳光翼·鄭允說·丁志泰,以次進伏。翼謩問候,上進湯劑,翼謩請診候,上可之,泰輿診候,退伏奏曰,脈候左右三部度數調均,滑體差勝,亦一樣矣。諸醫以次診候,所奏與泰輿同矣。翼謩曰,歲初動駕,依昨日例事,命下矣。歲初與常時異,諸臣之心,必欲隨駕,而其日諸臣,皆以問安入闕,則仍爲隨駕,似爲合宜,故敢達矣。上曰,□□諸臣也,其跟隨輿㒗,皆有父母,上番軍兵,宜使便休,不必張大矣。得雨曰,此非張大也。歲初動駕,不可簡率,諸臣隨駕,當然之事矣。上曰,予意有在,置之。上曰,二十四日忌辰陵在驪州乎?注書知入。賤臣還奏宣陵在廣州。上命承旨書之曰,嗚呼,今年祗迎只此,況靖宣兩陵忌辰,在於二月之內,且宣陵,丁卯年第六室追感之陵也,二十三日當香祗迎,該房知悉,凡諸等事,一皆依前。上曰,高皇帝聖節何日,忌辰何日?注書知入。賤臣還奏聖節九月十八日。忌辰五月初十日矣,忠淸監司權噵先退,上命儒臣,讀警世問答,師崙·昌任,各讀一板。上曰,承旨讀之。得雨讀一板。上曰,注書讀之。賤臣讀一板。上曰,注書誰也?得雨曰,朴長燮也。上曰,製述乎?得雨曰,新及第矣。上曰,翰林讀之。鼎源·在學,各讀一板訖,師崙·昌任先退。翼謩曰,內局監造後,有除職之例,而今番監造官李德海,姑未除職矣。上命承旨書之曰,内局監造官李德海,令該曹依例除職。上曰,吏曹褒貶及取才擧行與否,知入。賤臣還奏,褒貶今方爲之,取才未及擧行矣。得雨曰,左副承旨任希敎,與兵曹參議尹坊,有親査相避矣。上命承旨書之曰,左右副換房。翼謩請進湯劑,上進御。上曰,吏曹褒貶,藥房夕入侍持入。諸臣以次退出,
庚寅十二月十九日申時,上御集慶堂。藥房夕入侍時,都提調韓翼謩,提調具允鈺,副提調尹得雨,記事官吳鼎源·李在學,假注書朴長燮,以次進伏。翼謩進前問候訖,上進湯劑,上下御筆暮年逢春,湥祝有年八字。翼謩曰,爲蒼生祝有年之聖意欽仰矣。上曰,字劃稍大矣。翼謩曰,筆劃無異鼎盛時矣。上曰,比頃時大矣。翼謩曰,模刻後御筆,則臣當受賜矣。得雨曰,下於藥房,則小臣當受賜矣。上曰,俄書三本,各持一張,可也。仍下兩本。得雨曰,印頒中,翰注不得入之矣。上曰,都尉·翰注,一體印頒。出榻敎傳曰,親政二十二日爲之。傳曰,今聞都堂錄,明當擧行云,與朔試射異焉,勿以此敎趦趄,卽爲舉行事,分付。翼謩曰,來日湯劑,當依例煎入矣。上可也。上曰,都堂録後,祿都目政事爲之事。出榻敎上命坐直承旨入侍,賤臣出來,藥院諸臣先退,賤臣與同副承旨李正吾同入,正吾進伏。命讀吏曹草記,命書傳敎。傳敎見日記中讀吏曹褒貶,讀慶尙監司狀啓。上命書傳敎曰,聞道臣狀聞,吏郞之若是濫騎,其渉可駭,何待其問?令該府亟施濫騎之律,昌樂察訪,可謂擧職,事雖未及聞知而然,狀聞來到之日,旣爲殿最,則以恪勤奉職爲褒,大抵京司殿最,循例彌縫,類皆若此,該堂從重推考,以飭日後。命書申光緝疏批,諸臣以次退出。
上在慶熙宮。停常參·經筵。
藥房都提調臣韓翼謩,提調臣具允鈺,副提調臣尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。庚子以後甲戌已料表,況十八年乎?此猶千千萬萬料表,而況計昔年嗣報年,今加一年,是豈子道,莫云其報春,今日卽辛卯年,報春前心萬倍,已報後氣億墜,此猶若此,來年何耐?若是冥然,其是建功,氣何喻哉?氣何喻哉,待下敎入侍,而入侍時,今日蔘橘茶持入。
中宮殿·惠嬪宮,藥房問安。答曰,知道。
李正吾,以議政府司錄,以領右相意啓曰,都堂錄會圈,今日出令,臣等方來會,而弘文提學徐命膺,謂有身病不進,將無以備員開坐,令政院卽爲牌招進參,何如?傳曰,特敎之下,焉敢若此?令政院卽爲牌招。
尹得雨啓曰,戶曹判書蔡濟恭,知敦寧朴相德,除拜後過三日不爲出來,依定式推考警責,仍卽牌招察任,何如?傳曰,允。
傳于李正吾曰,見都堂錄單子然後,當召見內局,提學牌招催促。
以承傳色口傳下敎曰,揀擇先爲擧行乎?知入。
備忘記,暮年宜備三公,都錄揀擇坐旣爲云,卽爲入侍,崇政殿圈點。
傳于李正吾曰,政院下人羅立催促,都堂錄爲之云,則當招見內局矣。
備忘記,今者朝鮮提學,今番報春,其君爲年少然乎?若惟其父,焉敢若此?更爲牌招。
以承傳色口傳下敎曰,翰圈前有入侍爲之之例,若此正殿殿坐備三公,當爲都堂錄,雖至五更,都堂錄後,當許內局之意,傳于副提調,各別申飭。
以承傳色口傳下敎曰,提學催促,暮年當備三公,正殿爲之,依晝講例,侍衛安徐,以時服爲之,待提學來到,只禮房來待於資政門外。
備忘記,已報春,心萬倍,庚子以前侍人,今有者多,惠米二十石,入于中殿差備,其令歲饌。
李正吾,以弘文館言啓曰,修撰申光緝,疏批已下,卽爲牌招察任,何如?傳曰,允。
李正吾,以侍講院言啓曰,本院新除授文學閔鍾烈,時在京幾驪州地,書筵入番事緊,斯速乘馹上來事,下諭,何如?傳曰,允。
有政。吏批,判書李最中進,參判鄭存謙進,參議金相翊進,同副承旨李正吾進,以吳鉉冑爲持平,金夏材爲校理,趙瑍爲修撰,鄭好仁爲修撰,李彦衡爲刑曹參判,李應協爲知義禁,鄭厚謙爲工曹參判,鄭存謙爲司圃提調,洪景顔爲司僕正,李漢一爲吏曹佐郞。
兵批,判書李景祜進,參判李聖圭,參議尹昉,參知李溎□,以權德寬·沈宜泰爲景福將,李禎恒·梁濟洙·洪大成爲同知,趙泰普爲昌德將,金漪爲昌慶將,李光宅爲忠壯將,趙心泰爲都摠都事,同知周命復,僉知尹勉亨·具性五·沈趾賢,副司果趙夢錫·具翼運·李熤·李壽完·申光緝·李得臣,副司直李在協·朴師崙,以上單付。
宋載經,以禁衛營言啓曰,去夜無犯夜人所捉之意,敢啓。傳曰,知道。
宋載經,以右邊捕盜廳言啓曰,去夜犯夜人,無所捉,敢啓。傳曰,知道。
宋載經,以左邊捕盜廳言啓曰,去夜犯夜人,無所捉,敢啓。傳曰,知道。
宋載經,以一所巡廳言啓曰,去夜無犯夜人所捉之意,敢啓。傳曰,知道。
宋載經,以二所巡廳言啓曰,去夜無犯夜人所捉之意,敢啓。傳曰,知道。
任希敎,以義禁府言啓曰,吏曹佐郞李得華,令該府亟施濫騎之律事,傳旨啓下,而特敎定律名者,勿捧原情,直爲草記勘律,曾有定式,故取考法文,則濫騎驛馬者,杖一百,告身盡行追奪,流三千里載在矣。李得華今□□□法文,杖一百收贖,告身盡行追奪,流三千里,定配於慶尙道金海府,而以傳旨內辭意,具罪目,依例發遣府羅將,押送配所,何如?傳曰,允。
宋載經,以兵曹言啓曰,昌德宮衛將柳命龍,昌慶宮衛將李昌郁,昌福宮衛將李光彬,俱以身病猝劇,有難供職,呈狀乞遞,竝今姑政差,何如?傳曰,允。
庚寅十二月二十日申時,上御崇政殿。殿座入侍時,同副承旨李正吾,假注書申,記事官吳鼎源·李在學,以次進伏訖。上曰,吏判入來乎?正吾曰,入來已久,提學徐命膺,俄已來待關下云矣。上曰,三大臣入侍。左議政韓翼謩進伏曰,領右相在賓廳,臣先爲入來矣。翼謩曰,夜來聖體調攝,若何?上曰,一樣矣。翼謩曰,日寒如此,而臨御寒殿,臣等不勝區區憂慮之忱。請進湯劑,上進御湯劑訖。領議政金致仁,右議政金尙喆,弘文提學徐命膺,左參贊鄭弘淳,吏曹判書李最中,吏曹參判鄭存謙,吏曹參議金相翊進伏訖。致仁曰,聖體,若何?上曰,一樣矣。致仁曰,以玉堂圈點事,臨御寒殿,臣等不勝憂悶,今則大臣·提學,旣已備員,則何以親臨視圈乎?上曰,旣已臨御,欲見卿等齊會圈點也。致仁曰,臣等當少退,□□消詳而進入矣。大臣·提學·吏堂俱少退。上命賤臣傳諭于大臣曰,古人云磨鍊當如百鍊金,何事不忙後錯了,須勿以予之臨御寒殿爲慮,而爛漫消詳而入來圈點可也,上曰,都堂錄圈點冊持入,命承旨讀奏錄中人訖,大臣·提學·吏堂更爲進伏。上曰,入於館錄而漏於堂錄者誰也?致仁曰,安廷玹·鄭景仁是也。任希曾則以被罪事見漏矣。上曰,申應顯誠好矣。藥房都提調韓翼謩,提調具允鈺,副提調尹得雨進伏訖。進湯劑,上進御訖。致仁曰,二十二日定行都政,則自多窘速之患,何以爲之。上曰,相臣旣奏,親政定於二十五日。出傳敎命書傳敎曰,都堂錄旣成,受由儒臣,違牌儒臣,一體許遞,其代,今日政備擬,待下敎牌招察任。上曰,藥房提調,持湯劑更爲入侍。提調具允鈺,副提調尹得雨進湯劑,上進御訖。命退出,上還入大內訖,諸臣以次退出。
上在慶熙宮。停常參,只晝講。
藥房都提調韓翼謩,提調具允鈺,副提調尹得雨啓曰,昨日寒殿酬應,抵暮還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,次對同爲入侍。中宮殿·惠嬪宮,藥房口傳問安。答曰,知道。
宋載經啓曰,大臣·備局堂上,依下敎來待矣。
傳于李正吾曰,今日晝講爲之,以次對入來人員單子,卽爲書入。
以承傳色口傳下敎曰,貢果來泊於興陽云,何處來到與否,卽爲探問。
傳于宋載經曰,內局入侍。
傳于李正吾曰,晝講入侍,次對同爲入侍。
備忘記,敎初來,予聞于顔氏訓,古則新錄之人初牌承命人見矣,雪寒臨殿都錄,則豈云學士,其亦堂下小臣,則開門牌招,於今違牌,此學於先進乎?違牌三新儒臣,一體只重推,更爲牌招,晝講後,追省記入直,若是稽滯,政院袖手坐觀,亦爲推考,以示暮年勅勵之意。
備忘記,貢果三船,一船狀聞今報,而餘皆尙今寥寥,非爲貢果,夙宵爲民,廣厦細氈,雪寒若此,船中濟民,其何耐乎?興懷及此,追憶昔年,心在船中,令該曹更問諸道。
李正吾,以禮曹言啓曰,慶嬪墓,毎式年歲首,遣內侍致祭事,曾已命下矣。來辛卯式年,遣內侍致祭吉日,令日官推擇,則正月初四日爲吉云,以此日設行,而祭物則依例,令本道精備擧行事,分付,何如?傳曰,允。
宋載經,以御營廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
戶曹判書蔡濟恭疏曰,伏以臣,頃蒙恩暇,徑省父母丘基,□□焚黄之禮,榮及泉臺,感極幽明,隕結之忱,益不知死所,事了之後,固當卽□□□齒痛添劇於冒風行役之餘,叫痛如狂,奄奄旅舍,晚因風傳,忽伏聞□□□親臨鞫囚,玉體勞動,臣子分義,不敢偃伏調病,拚死作行,寸寸前進,纔□城□,而臺評峻發,罪削有命,惶霣懍惕,若無所容,曾未幾日,恩敍旋降,繼而有金吾特除,時値訊囚,他不暇恤,章皇出肅,而伊後一疏,見阻喉司,情實莫暴,惶愧日積,迺者度支之命,忽降於千萬夢想之外,噫嘻,臣之誤殿下,一何至此,而以殿下則哲之明,見欺於臣,又何若是之甚也?歷屢日而惶汗猶浹,實不知措躬之所矣。臣自顧其中,百無肖似,而至於錢穀等事,尤是知不得者,平日家居,親知之人,或有悶臣之專昧謀生,勸之以略治家事,俾不至仰不能事,俯不能育,而第其心靈,終不透得此關,雖欲屈首黽俛,一聞何有何亡之說,眉頭自蹙,耳如充,蓋非故爲,此實稟性然耳。理家如此,況於千乘之國,其可擬議於理財之任耶?夫六部之長,孰非難愼,而至於大司農之職,國計民命,尤所係焉。大學之平天下,是天下之人事,聖人之極功,而絜矩章所論,只是用人理財兩項事而已。顧今府庫空乏,國用哀怜,雖得材諝幹局之臣,委任而責成,架漏牽補,尙云難矣,濟濟明廷,屬望甚多,而乃以倥侗如臣,疎賤如臣,苟然充補,無少持難,臣身之軍竟顚沛,雖不足恤,在聖上平治之工,獨不有乖於大學之訓乎?抑臣回無墻壁,濫蒙知遇□□之內,資級超遷,盤薄於崇班峻秩,日夕憂懼,寢食靡寧,臨淵履氷,亦不足喩其自危之心,今又加之以千不近之職,責之以必不能之事,人猜鬼忌,理必無幸,伏惟聖上,天地於臣,父母於臣,如欲哀怜曲保,始終無替,何惜許臣鞶禠,□□散地,俾得以保有性命乎?玆敢疾聲呼籲於仁覆之下,伏乞遞臣本兼之職,治臣瀆擾之罪,以安私分,以肅朝綱,千萬幸甚。答曰,省疏具悉。今卿度支,予謂得人,重務豈可久曠?卿勿過辭,從速行公。傳曰,批下牌招,待朝謝恩。
全羅監司尹東昇疏曰,伏以臣於日昨,伏奉敎旨,以臣爲全羅道觀察使者,臣聞命愧恐,不知所以措躬也。念臣猥以匪才,濫荷洪造,前後踐歷,罔非踰分,而□□方岳之職,尤非臣魯劣之所可堪承者,向嘗承乏待罪湘西,而朞歲居任,無一善狀,□承□之責,卽臣已試蔑效之地,矧玆湖南一路,素號難治,土風儇薄,民俗詐譎□□□多最甚於三南,訟獄之繁,不比乎兩西,苟非威明足以彈壓,才猷足以剸理,因□□苟然充界,加以數遞之餘,凋敗益甚,此時此任,尤宜屬之宿望,以責成□□□加之於如臣無似者,是豈聖朝量人器愼官方之道哉?委寄之眷,縱欲□酬□□之憂終□□免,玆敢悉暴肝膈之懇,仰瀆崇高之聽,伏乞聖明,諒臣言之非出飾讓,察臣才之不堪任使,亟遞臣新授職名,以重藩寄,以安賤分,不勝幸甚。答曰,省疏具悉。豈特熟手?今者代此任,捨卿其誰?卿其勿辭,速往欽哉。
大司諫李性遂疏曰,伏以惟天惟祖宗,眷佑我東方,聖候康復,縟儀載擧,慶溢宗祊喜騰八域,況臣伊時適忝近密,昵侍耿光,其蹈舞欣忭之忱,尤何有極?第□□□沈重,終速逋慢之罪,聖度天大,薄勘不施,臣安意救護,惶隕感激之際,伏承諫長除旨,臣聞命驚懼,罔知攸措。仍念臣庸愚譾劣,百無肖似,徒荷聖上拂拭之恩,前後踐歷,罔非踰涯,臣豈不欲筋力奔走,圖報涓埃,而至於臺閣之任,前後忝叨,輒皆逡巡者,豈有他哉?蓋以知識魯莽,言議巽軟,上不可以補袞闕,下不足以規官邪,則顧臣自劃於耳目之職者,亦有素也,況此一院之長,地望自別,豈可以累試蔑效之蹤,苟然充擬,不少難愼也哉?去就一節,今無可論,而且臣目下情勢,尤有甚於此者,臣之偏母,今以八耋篤老之年,素抱貞疾,隨歲轉深,當其發作之時,膈火上升,胃氣中痞,飮啖全却,呼吸不順,症形危苦,氣息凜綴,向者違牌,亦由於其時情私之煎迫,而近因日氣之猝寒,宿病之外,復添毒感,頭疼身熱,痰盛咳極,達宵未寐,一味沈篤者,今已數日矣。眞元頓凘,實有朝夕難保之慮,臣以終鮮之身,晝夜相守,獨自扶護,水飮之適宜,藥餌之趁時,不忍屬之於傍人,以此情理,豈有一刻離捨之望哉?天牌嚴臨,無路承膺,玆敢疾聲哀籲於天地父母之下。伏乞聖慈,俯垂矜怜,亟鐫臣職,以便救護,仍治臣罪,以肅朝綱,千萬幸甚。答曰,省疏具悉。爾其勿辭護焉。
輔德李得一疏曰,伏以惟天惟祖宗眷佑,聖候遄復,縟儀載擧,臣民慶忭,曷有其極?臣於省楸歸路,伏奉除旨,以臣爲侍講院輔德者,臣聞命驚惶,纔還私次,宜卽竭蹶趨承,祗伸義分,而第臣有苦情血懇,不敢不鳴號焉。臣本險釁,早失怙恃,只與承重祖母,相依爲命,而□□□崇在積傷,長委床笫,恒若不保矣。臣於去月,遽遭逆理之慘,臣之祖母,自來奄奄之中,疚傷過節,寢食俱廢,宿症越劇,眞元日鑠,神識凜綴,藥餌罔效,顧臣不孝無狀,獲戾神明,貽戚旣酷,譬慰無方,況以終鮮兄弟,且無替護之人,古人所謂祖母無臣,無以終餘年者,卽臣今日景界,臣情到此,吁亦慽矣,向來臺除,適値占山之行,未效懲討之義,至今追思,惶惋交中,雖荷曲諒之聖眷,尙切倖逭之餘愧,而目下情理,又屬悲切,束帶供宦,斷無其望,上天至仁,無物不遂,如臣苦懇,宜蒙矜察之恩,玆敢涕泣治疏,冒干□□。伏乞聖明,亟賜矜諒,特許鐫免,俾便救護,仍勘臣瀆擾之誅,以彰其慢,不勝萬幸。答曰,省疏具悉。爾其勿辭護焉。
庚寅十二月二十一日辰時,上御集慶堂。晝講,大臣·備局堂上,同爲入侍時,知事金時默,特進官金孝大,參贊官宋載經,侍讀官李昌任,檢討官金履禧,假注書申,事變假注書白鳳周,記事官吳鼎源·李在學,左議政韓翼謩,右議政金尙喆,左參贊鄭弘淳,江華留守黃景源,行司直具善復·李章吾·李溵,大司憲南泰著,以次進伏訖。上講小學題辭訖,命儒臣輪讀,昌任·履禧,讀題辭訖。上曰,陳文義。儒臣各陳文義訖,上製不御製一句,仍命諸臣賡進。上曰,今年分館翰圈□□□第順成,前所罕有也。翼謩曰,此是國家大事,一時順成矣。上曰,頃□□□堂都堂錄,予已忘之,顧予精神之不逮可知矣。今日卽立春後一日也,便有歲首之恩,今日行講,予實有意,而御製中此意亦及之矣。翼謩進曰,臣等欽仰聖敎,而新年不遠,舊行典禮,烏可廢也?頃伏承停賀禮下敎,臣等實不勝抑鬱,敢此仰請,請停賀禮下敎,特爲收還,何如?尙喆曰,當此寶算彌高之時,何年不可以稱慶,而至於明年賀禮,尤不可廢也,況元朝陳賀,係是常行之典禮,故臣等敢此齊聲□□伏願允從焉。上曰,予志已定矣,雖擧國相率而請之,予不從焉,非但不受賀禮,動駕時亦當停樂矣。翼謩曰,下敎如是,臣等不勝抑鬱之至。諸臣□□□誦訖。翼謩曰,此北兵使李邦綏狀啓也,以爲臣營營屬軍兵合操及茂山以北各衛軍兵明春巡操,依定式擧行者,請令廟堂稟旨分付矣。邊地戎政,視他尤重,北關年事,今幸免歉,明春習操,依狀請施行之意,分付,何如?上曰,依爲之。章吾曰,都監執事額數,比他營倍蓰,苦歇顯殊,而其遷轉每不免薄地,間或陳滯,衆情抑鬱,故敢達。上曰,曾已飭勵,而都監將官,其苦最甚,況頃者停番之時,予常爲三軍愍惻,爲將官亦愍然,親政在近,依前下敎擧行事,申勅銓曹。孝大曰,今因久勤井間下詢,臣亦有仰達者矣。當前井間排正時,守禦廳·摠戎廳,則一體間都目遷轉,而今至十年,守禦廳遷轉之數有倍,摠戎廳將校輩稱冤,不敢煩達,而殊非定式本意,在朝家一視之道,宜有申勅之擧,今後則摠戎廳久勤,如意收用,以爲均平之地,何如?上曰,旣有井間,果若異焉則不無稱寃之端,屯所多寡亦異,事勢雖然,今聞所奏,若或懸異,亦不無向隅之歎,此則惟在西銓之參量矣。載經曰,卽伏見忠淸水使朴聖浹今秋冬等褒貶啓本,則各鎭邊將,無一人居中居下,殊無嚴明殿最之意,推考警責,何如?上曰,依爲之。以上出擧條泰著曰,請還寢東呂·址淳等還配之命,更令王府嚴鞫得情。上曰,勿煩。又曰,請還寢定配罪人金柱泰減等之命。上曰,歲將翻,勿更煩。又曰,請黑山島爲奴罪人五得,依律處斷。上曰,勿煩。又曰,請大靜縣爲奴罪人仲義,依律處斷。上曰,勿煩。措辭見上又曰,新除授執義李顯祚,時在京畿水原地,掌令李碩九,時在慶尙道星州地,掌令金蓍耉,時在忠淸道忠州地,持平宋德基,時在懷德地,持平吳鉉胃,時在全羅道昌平地,司諫院司諫呂善應,時在京畿廣州地,獻納李恒祚,時在通津地,正言朴思亨,時在水原地,請竝斯速乘馹上來事,下諭。上曰,依啓。元在外外,予志固,歲賀雖不可論,三陽旣泰,君亦暮年,則身爲法從,焉敢逡巡近畿?噫,今日次對,可比歲初,而只過六旬,一都憲入侍,此何國體?不可使聞放隣國,今番在近畿今日內不來者,政院察體,逾限不來者,直捧禁推,過歲後勘律,以存紀綱。又曰,崔百男,以益男之弟,屢被逮捕,且經刑訊,而畢竟全釋,終未免失之太寬,益以獄體言之,益男,窩主也,禧珉·鳳煥,黨與也,禧珉之兄,鳳煥之子,皆已散配,則百男豈可放逐鄕外而止乎?獨逭王章,有違鞫體,請崔百男邊遠定配。上曰,臺體固然,酌處則意在,不允。昌任曰,俄者憲臣傳啓承批之際,不待史官之讀奏,徑先退出,其在事體,誠爲未安,推考,何如?上曰,予亦如是見之,所陳果是,推考,可也。泰著曰,臣昏謬疎忽,傳啓承批之後,不待史官之讀奏,而徑先退出,至被儒臣之請推,其何可晏然於臺次乎?請命遞斥臣職。上曰,旣已下答,其所讀奏,不過近例,以此撕捱,無乃太過?勿辭,亦勿退待。尙喆曰,臣於燕行時,見彼國鳥銃製樣,異於我國,旣堅且輕,銃力遠到,故每與諸將臣,論此製樣最合云矣。善復曰,頃年反庫時,得庫中所貯來胡銃,則果輕利,勝於我國所製,此後則令都監禁御三營造銃時,取胡銃製樣造置,似好矣。上曰,胡銃持入,善復持入。上曰,此製樣□□□好矣。翼謩曰,無論器械之如何,唯在於放者之手熟矣。且□□以熟鐵鑄成,故無傷折之患矣。上曰,試以熟鐵爲之。上曰,特□□□其涉駭然,違牌諸儒臣,下義禁府推考。上曰,□番□榜赴坊納米,一從其願事,分付該曹。出傳敎諸臣以次退出。
庚寅十二月二十一日,上御集慶堂。藥房入診入侍時,都提調韓翼謩,提調具允鈺,副提調尹得雨,記事官半行腐缺醫官方泰輿·許礈·李以楷·鄭允協·慶絢·金季良·吳道炯·鄭允半行腐缺訖。翼謩曰,夜間聖體調攝,若何?寢睡·水刺之節,亦何如?上曰,一樣,半行腐缺殿氣候,亦何如?上曰,一樣矣。翼謩曰,王世孫氣候,亦何如?上曰,一樣,半行腐缺御訖。泰輿診脈後退伏奏曰,脈候左右三部度數調均,滑體亦一樣,半行腐缺上曰,此藥於吾甚有力,昨日蔘橘湯,飮如冷水,全不知有效,此藥實好半行腐缺當爲,而今盡行之,豈非幸乎?小學中愛親敬兄忠君弟長,此半行腐缺欲行此道矣。又進湯劑,上進御訖。翼謩曰,臣等昨半行腐缺是臣等夙宵之願也。上曰,展誠別有事乎?予心所定已久,半行腐缺卿等其勿復請,可也。得雨曰,大臣已奏,使臣等展誠,臣半行腐缺如是,明年如是乎?姑舍是,國事爲之,可也。諸臣竝以次退出。
庚寅十二月二十一日□時,半行腐缺都提調韓翼謩,提調具允鈺,副提調尹得雨,記事官半行腐缺方泰輿·許礈·李以楷·鄭允協·慶絢·金季良·吳道炯·鄭允說·丁志半行腐缺翼謩曰,聖體,若何?上曰,一樣矣。進湯劑,上進御訖。命書傳敎曰,半行腐缺豈爲貢果,爲貢人?夙宵用心,昨今二日,聞二隻船次第皆到之報,此則心半行腐缺到,豈特予心弛?饑歲貢人,庶可生矣。聞一船來泊然後,心可皆弛,若到半行腐缺聞之意,令該曹三懸鈴,卽爲分付道臣。命退出,以次退出之際,又命入半行腐缺靖·鼎源·在學,以次入侍。上曰,注書出去,持湖南狀聞及再明日祭報府,以腐缺也。賤臣承命趨出,□□□及祭報府以入,命得雨,讀奏狀聞祭報府訖。又命書傳敎曰,事已往矣,□□□旣已行公,則其於宗伯,其何違牌若此?物膳監封問安之節,亦將闕乎?事體分義,豈有是理?開門後,禮判申晦,牌招察任訖,諸臣竝以次退出。
上在慶熙宮。停常參·經筵。
宋載經啓曰,大司憲南泰半行腐缺掌令金蓍耉·李碩九,持平宋德半行腐缺以監察茶時之意,敢啓。傳曰,知道。半行腐缺翼謩,提調具允鈺,副提調尹得雨,半行腐缺聖體調攝,若何?痰候,何如?寢睡·水半行腐缺率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。半行腐缺敎入侍焉。
中宮殿·惠嬪宮,藥房口傳問安。半行腐缺任希敎,以都摠府言啓曰,今日入直內三廳,武兼禁軍及軍兵等中日習射,請出標信。傳曰,知道。
傳于李正吾曰,半行腐缺臣持問答,同爲入侍。
以京畿監司狀啓半行腐缺女等燒死囕死事,傳于任希敎曰,令本道恤典擧行。
宋載經,以刑曹言啓曰,月前親任試□□□金弘泰□□□稱忠義放恣入射,情跡綻露,因特半行腐缺全羅道海南縣,矣行到益山郡逃躱自本郡半行腐缺其換名代配之狀,旣已現發,則不可矇然押送,故半行腐缺鳳山地人,年前庭試時,罪犯借射,身充水軍,半行腐缺郡,而爲見病父,逃還之路,逢著所親人,黃州半行腐缺益以爲若以汝名試射入格,則可以解配云,故與半行腐缺假稱弘泰,冒入試場,至於現露,定配中路逃躱,半行腐缺故林天蓋亦爲捉來,頭面査實,則其所納供,一半行腐缺乘將差熟睡,肆然逃躱,節次箇箇自半行腐缺郡水軍罪人金弘泰,嚴刑還配,配所官半行腐缺失之擧,不可無飭,從重推考,海南縣充卽爲押送配所,當該地方官,雖已論報,半行腐缺亦不無不善檢飭之失,從重推考警責,何如?半行腐缺二漢,此古所無者,若不嚴懲,何以勵末世?雖然,半行腐缺時除刑推,金哥黑山島,林哥南海縣,一體限己身,半行腐缺復爲逃躱之事,當該守令,隨現禁錮。
又以刑半行腐缺漢,此古所無者,若不嚴懲,何以勵末世?雖然,半行腐缺刑推,金哥黑山島,林哥南海縣,限己身充軍,半行腐缺金弘泰,全羅道羅州牧黑山島,林□□慶尙道南海縣,限己身充軍,竝卽發配之意,敢啓。傳曰,腐缺以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人被捉之意,敢啓。傳曰,知道。
又以左邊捕盜廳言啓曰,去夜犯夜人,無所捉,敢啓。傳曰,知道。
又以右邊捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,建□□休焉。
庚寅十二月二十二日□時,半行腐缺同爲入侍時,都提調韓翼謩,副提調尹得雨,記事半行腐缺,副校理李昌任,修撰趙□,醫官方泰輿·許礈·李以楷·鄭允協,半行腐缺次進伏訖。翼謩曰,夜間聖體,若何?上曰,一樣矣。寢睡·水刺之節,亦半行腐缺湯劑待令矣。上曰,進之。上進湯劑。翼謩曰,提調不入來矣。上曰,半行腐缺洪麟漢除授。出傳敎上曰,洪麟漢今日又不來耶?翼謩曰,今日則何可半行腐缺上曰,進前診脈。泰輿診脈後退伏曰,脈候左右三部度數,調半行腐缺品維新,願正朝陳賀允許焉。上曰,更勿提記,翼半行腐缺我而來耶?何爲而來耶?上曰,儒臣來待耶,翼謩曰,半行腐缺上曰,旣已飭勵,禁推儒臣,特放牌招,追省記替直。出榻敎半行腐缺又命承史讀之,都承旨尹得雨讀畢,記事官李半行腐缺輔也,讀訖。又命上下翰林讀之。上曰,進湯劑。上半行腐缺之耶?翼謩曰,第三貼待下敎入之乎?上曰,唯。上曰,歲將暮,半行腐缺而況雖撕捱,於十行,敢一逡巡於此任乎?內局提調,政院申飭,其令半行腐缺諸臣退去,諸臣遂退出。
上在慶熙宮。停常參·經筵。
成宗康靖大王忌辰齋戒。
宋載經啓曰,大司憲南泰著呈辭,執義李顯祚,掌令金蓍耉·李碩九,持平吳鉉胄·宋德基在外,今日以監察茶時之意,敢啓。傳曰,知道。
藥房都提調韓翼謩,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。□□□矣,此心萬億,予則一樣,待敎入侍。
中宮殿·惠嬪宮,藥房口傳問安。答曰,知道。
傳于尹得雨曰,內局入侍,香祗半行腐缺司後,政院·玉堂·藥房口傳問安。答曰,知道。還內半行腐缺藥房口傳問安。答曰,知道。
備忘記,壽進宮本是淸寒者,龍洞宮今兩處兼管,酬應多,今當歲暮,宜顧助,而經□□□顧此頃者明禮宮例,米與木布減半,錢依此兩處上下□□□木與錢,戶兵曹參半上下事,分付。
傳于宋載經曰,騎半行腐缺弘文館言啓曰,本館下番,闕直事半行腐缺牌招入直,何如?傳曰,允。又以弘半行腐缺事甚未安,今日政,新除授玉堂半行腐缺以爲推移入直之地,何如?傳曰,允。
有政。吏批,行判書□□□進,參判鄭存謙進,參議金相翊進,右副承旨宋載經半行腐缺任校理,金悌行爲修撰,趙英鎭爲修撰,半行腐缺朴相德爲奉常提調,金夏材爲中學校半行腐缺兵批,判書李景祜病,參判李聖圭病,半行腐缺參知李溎病,同副承旨李正吾進,副司直李半行腐缺傳于宋載經曰,都堂錄後,儒臣其若此半行腐缺省記後,開陽門下鑰,傳于宋載經曰,內局半行腐缺二十五日親政,依昨年例,當於騎曹爲之,以此半行腐缺載曰,貢果若來,令廚院卽捧。
李碩載半行腐缺趙瑍,以其親病,陳疏徑出,原疏以國忌齋戒,才半行腐缺捧禁推傳旨,而此與無端徑出有異,推考半行腐缺
以承傳色口傳下敎曰,日寒如此,令騎郞半行腐缺以奏。又下敎曰,歲暮,中官越捧蕩滌。
宋載經,以□□營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜無犯夜人所捉之意,敢啓。傳曰,知道。
又以左邊捕盜廳言啓曰,去夜無犯夜人所捉之意,敢啓。傳曰,知道。
又以右邊捕盜廳言啓曰,去夜無犯夜人所捉之意,敢啓。傳曰,知道。
獻納李恒祚疏曰,伏以天佑宗祊,聖候康復,縟儀載擧,率普均歡,□□□家旣在鄕,親又年老,癃疾轉痼,殆無一日之安,已絶半行腐缺除臺職,亦不敢一味逡巡,若値父病之少間,則半行腐缺召粗伸義分,而每當祁寒盛暑之節,宿症半行腐缺無頃刻離捨之勢,前後曲諒之恩,或因陳情,而特解□□□而許遞,感祝之私,銘鏤在心,而積逋之罪,於是乎多矣,□□□言除旨又下,情私煎迫之際,臣聞命悶阨,莫省攸半行腐缺一覲以情則日夕焦憂,勢難暫離,俶半行腐缺還上者屢矣,臣於此,進退俱難,迫隘轉湥。玆不半行腐缺仰首哀籲於孝理之下。伏乞聖慈,俯垂半行腐缺鐫削職名,以便救護,以安私分,千萬幸甚,臣無半行腐缺,謹昧死以聞。答曰,省疏具悉。爾其勿辭。
庚寅十二月二十三日□時,上御半行腐缺行都承旨尹得雨,左承旨趙,右承旨李碩載,左副承旨半行腐缺,同副承旨李正吾,記事官李春輔·李顯靖·吳鼎源·李半行腐缺乘輿出通陽門,至延和門外降輿,板位祗迎後,步詣興化門,半行腐缺都提調韓翼謩,副提調尹得雨進伏訖。翼謩曰,夜間聖半行腐缺節,亦,何如?上曰,一樣矣。仍進湯劑,上進御訖。命書傳半行腐缺問於都提調,在於闕外云,分義道理,其涉太過,卽爲申飭入侍,半行腐缺領府事金相福,領議政金致仁,判府事金陽澤,左議政半行腐缺昌誼,行禮曹判書申晦,參判李潭,參議朴盛源,以半行腐缺一樣矣。致仁曰,聖體,若何?上曰,一樣矣。陽澤曰,半行腐缺聖體,若何?上曰,一樣矣。昌誼曰,聖體,若何?上曰,一樣半行腐缺香祗迎時入侍,惶悚則湥,而意有在也,陳賀日字,不半行腐缺陳賀,則下情抑鬱,當復何如?殿下忠孝所激,固當如是,下半行腐缺翼謩曰,殿下之情理,臣等之情理,所處各異,故如是敢奏矣。尙喆半行腐缺連請不下敎,臣等悶鬱之懷,無可敍矣。昌誼曰,擧國臣民,年年半行腐缺下敎,而今年則異於他年,殿下必爲允許,故臣等敢請矣。半行腐缺事乎?前雖不爲,今年則不可不爲矣。上曰,一年加食心益悲矣半行腐缺意,卿等其勿困我,可也。晦曰,歲初陳賀,國朝前例,而臣等半行腐缺累請,今年若不行,則擧國臣民之情,果抑塞矣。潭曰,明年則半行腐缺肅廟朝辛卯年日記持來,可也。賤臣承命趨出,半行腐缺座目及問安等節又讀奏,其時禮曹請陳賀,半行腐缺之情也。上曰,辛卯年初一日不行之事,予豈半行腐缺路已通,申後,奉審承旨可以入來乎?上曰,卿半行腐缺雖爲之,豈有滋味乎?予則自笑,卿等雖請,予不下允字矣。半行腐缺年年請之乎?事甚可笑,豈有此理?尙喆曰,今年之慶,三代後所無,半行腐缺人情實不如是矣。又進湯劑,上進御訖。翼謩曰,異於便殿半行腐缺更請矣。上曰,便殿豈爲入侍乎?正吾奉審後,卽爲入半行腐缺正吾曰,無頉矣。仍讀奏祭物單子及諸執事擧案,半行腐缺湯劑,上進御訖,入大內,諸臣竝以次退出。
庚寅十二月二十三日申時,上御半行腐缺都提調韓翼謩,提調洪麟漢,副提調尹得雨,記事官李春輔,半行腐缺方泰輿·許礈·李以楷·鄭允協·吳道炯·柳光翼·丁志泰,以次進伏訖。翼謩進伏,半行腐卸上曰,醫官太多,此後入診,定二運,可也。上曰,金悌行誰也?翼謩曰,半行腐缺之壻也。上曰,然耶?其爲人何也?翼謩曰,臣曾見之,爲人極善矣。泰輿診候,半行腐缺亦一樣矣。其餘諸醫,所奏略同。上曰,鄭好仁撕捱,何也?翼謩曰,以其從兄半行腐缺候醫官合九員,而若分二運,則一番五員,一番四員,何以爲之乎?半行腐缺上曰,正朝陳賀,古豈有哉?翼謩曰,五禮有之,而以閭巷匹半行腐缺時原任大臣及禮堂之請,猶不允許,諸臣之抑鬱極矣,禮堂半行腐缺而來耶?得雨曰,然矣。上笑曰,只正朝問安,可也。上曰,禮曹半行腐缺頗老矣。翼謩曰,其父尙在,今年八十五矣。上曰,然耶?其名云何?翼謩曰,朴師漢半行腐缺翁能步乎?翼謩曰,能步。上曰,藥房退出。諸臣遂承命退出。
半行腐缺成宗康靖大王忌辰。
宋載經半行腐缺執義李顯祚未肅拜,掌令金蓍耉半行腐缺在外,今日以監察茶時之意,敢啓。半行腐缺韓翼謩,提調洪麟漢,副提調尹得雨,半行腐缺體調攝,若何?痰候,何如?寢睡·水刺之節半行腐缺醫,趁早入診,詳察聖候爲宜,臣等不任半行腐缺安,竝此仰稟。答曰,知道。一樣而何苦請賀,入半行腐缺中宮殿·惠嬪宮,藥房口傳問安。答曰,知道。
李碩載半行腐缺任大臣禮官,有稟達事,來請對矣。
傳于李碩載半行腐缺當臨門,承旨以時服入侍,侍衛只以入直擧行,次對兼半行腐缺啓曰,今日次對,諫院無進參之員,大司諫李性半行腐缺爲入侍之地,何如?傳曰,允。
以大臣·備局堂上依半行腐缺載經曰,引見。
傳于宋載經曰,宣傳一員待令,騎半行腐缺啓曰,依傳敎壽進宮·龍洞宮木,各半行腐缺意,敢啓。傳曰,知道。
又以御營廳言半行腐缺,敢啓。傳曰,知道。
又以一所巡廳半行腐缺,敢啓。傳曰,知道。
又以二所巡廳半行腐缺,敢啓。傳曰,知道。
又以左邊捕半行腐缺無所捉,敢啓。傳曰,知道。
又以右邊半行腐缺犯夜人,無所捉,敢啓。傳曰,知道。
庚寅十二月二十四日辰時,半行腐缺讀湖南伯狀聞訖,貢果人來待事,下敎,貢果人依下敎來待,半行腐缺深矣,貢果船三隻內,一隻漂風,故心用慮矣。卽見道伯狀聞,今始來伯半行腐缺人等曰,凶年矣。上曰,爾邑亦雪多來耶?貢人等曰,多來矣。半行腐缺承旨李碩載曰,大體衣薄,而其中太薄者,十五人云矣。上曰,爾等欲爲以下缺
庚寅十二月二十四日□時,半行腐缺行都承旨尹得雨,左承旨趙,右承旨李碩載,左副承半行腐缺承旨李正吾,記事官李春輔·李顯靖·吳鼎源·李半行腐缺外,命得雨,讀奏全羅道柑橘貢果狀聞訖。上命召半行腐缺幾許,貢果人盡來,奇特事也。上曰,今番貢果船飄風云,予庸半行腐缺輩,必辛苦來到,故召見汝輩,所居之地,豐凶,何如?濟州雪來亦半行腐缺而去乎?或載他物而去乎?商賈或隨以去乎?貢人對曰,歲不免半行腐缺人之辛苦,莫若今番,暮年爲島民用心,二隻先到,半行腐缺旨,於此取來惠米上下,其中衣薄者,仍給襦衣,半行腐缺船回到與否,亦令地方官報巡營狀聞。上曰,汝輩半行腐缺辛苦可想矣。貢人對曰,特蒙上典之恩,可以生到而生還矣。半行腐缺得雨曰,渠輩尊稱之辭,必曰上典,故如是矣。上曰,聞貢人之言,半行腐缺諸臣竝以次退出。
庚寅十二月二十四日□時,半行腐缺同爲入侍時,知事徐命膺,特進官李潭,參贊官宋載經,半行腐缺記事官李顯靖·吳鼎源·李在學,領議政金致仁,左議政半行腐缺判書申晦,行戶曹判書蔡濟恭,司直沈鏽·金時默,右參贊半行腐缺留守黃景源,行副司直具善復·李章吾·李溵,大司憲南泰半行腐缺學矣訖,夏材進讀,英鎭又進讀。上曰,陳文義,可也。半行腐缺道則正人君之心,而爲萬化之原也。至於今日,又講小半行腐缺英鎭曰,殿下居君上之位,則天明法聖訓,可以爲治化半行腐缺上體念,則臣民之幸也。上曰,所奏誠是,然心甚愧矣。半行腐缺經國之道,在於五禮儀,殿下體念焉則宗社之福,莫過於此,臣之半行腐缺曰,上下番所奏,知經筵所奏,已盡無餘,臣別無可奏矣。上命原任大臣入侍,領半行腐缺澤·李昌誼進伏訖。致仁曰,聖體,若何?上曰,一樣矣。尙喆曰,聖半行腐缺相福曰,聖體,若何?上曰,一樣矣。陽澤曰,聖體,若何?上曰,一樣矣。半行腐缺上曰,一樣矣。致仁曰,昨已進奏,惶悚則深,而敢復請陳賀,臣等懇迫之情,□□□上曰,食爾食眠爾眠,何必更請也?翼謩曰,臣等不勝懇迫之情,如是敢請矣。相福半行腐缺請,此臣等區區之誠也。陽澤曰,今年若不行此禮,則臣等悶鬱之情,不可勝言矣。半行腐缺景廟列聖陵號及卽祚何門,禮陟何殿,誕降何日,詳考半行腐缺載經讀奏訖,致仁又請陳賀。上曰,予心已定,此固不可半行腐缺此何也?致仁曰,累此下敎,當有更稟事矣。伏願半行腐缺差之人多矣。前判書李昌壽,行司直趙雲逵,戶曹判半行腐缺漢,知敦寧朴相德,吏曹判書李最中,禮曹參判半行腐缺且其前帶湖南句管·關東句管貢市堂上·堤半行腐缺,何如?上曰,依爲之。出擧條致仁曰,前判書南泰著·李昌半行腐缺合有收用之道矣。上曰,敍用,可也。出擧條翼謩曰,參下官登科半行腐缺陞六矣,今亦多滿十年者云,敢達。上曰,依爲之。令該曹卽半行腐缺敎曰,嚴璘等處分時未覺,今聞領相所奏,申景濬·金重半行腐缺命書傳敎曰,曾聞,今聞大臣所奏,陞學亦國試,不製其半行腐缺製,復有此弊,當該儒生,問名停擧,撤試而來事,卽爲半行腐缺曰,今聞左相所奏,參下官登科十年者多云,令該曹特爲陞六,半行腐缺嚴璘·南玄老特放,給牒敍用。上曰,左副承旨半行腐缺貢人糧米及襦衣,盡看審分給矣訖,諸臣竝以次退出。
庚寅十二月二十四日□時半行腐缺翼謩,提調洪麟漢,副提調尹得雨,記事官李春輔,記事官吳鼎源,半行腐缺吳道炯·柳光翼·丁志泰,以次進伏訖。翼謩曰,湯劑待令矣。半行腐缺只兩廳入診,可也。泰輿診候後退伏曰,脈候左右三部度數,半行腐缺乎?上曰,退去後,小間待下敎持入。諸臣遂承命退出。半行腐缺翼謩再進湯劑,上進湯劑後,諸臣承命退出。
以上半行腐缺宋載經啓曰,大司憲南泰著呈半行腐缺掌令金蓍耉·李碩九,持平宋德基·吳半行腐缺時之意,敢啓。傳曰,知道。
藥房都提調韓翼謩,提調洪麟漢,副提調尹得雨啓曰,昨日臨門酬半行腐缺伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。□□□暮年爲國,一片此心,豈特萬億?待下敎入侍。
中宮殿·惠嬪宮,藥房口傳問安。答曰,知道。
李碩載啓曰,卽者修撰趙□□□病,陳疏徑出,原疏纔已捧入矣,所當直捧禁推傳半行腐缺有異,推考警責,何如?傳曰,允。
傳于李碩載半行腐缺以時服爲之。
宋載經,以都摠府言啓曰,今日入半行腐缺軍兵等,當爲中日習射,而都目政事相値,半行腐缺道。
親臨都政,判書李最中,參判鄭半行腐缺郞金鈍·姜游,佐郞李漢一·辛應三,行都承半行腐缺李□爲長興主簿,柳山鎭爲掌苑別提,洪善半行腐缺葛爲敦寧判官,李彦秀爲引儀,鄭持半行腐缺縣監,趙來鎭爲麟蹄縣監,李弘半行腐缺景爲沙斤察訪,閔憲爲利仁察訪,金相龜半行腐缺爲平丘察訪,徐宅善爲慶源府使,趙嵃爲半行腐缺工主簿,韓光傳爲南部都事,朴師欽半行腐缺曹正郞,呂龜周爲奉常判官,李商半行腐缺修爲平市直長,李英哲爲社稷直長,鄭半行腐缺爲繕工副正,李敬養爲工曹佐郞,半行腐缺懷仁縣監,金致誠爲咸昌縣監,半行腐缺春川府使,李命俊爲豐基郡守,趙半行腐缺魚川察訪,李在亨爲典設別提,半行腐缺爲司圃別提,趙思觀爲長興直長,半行腐缺尙瑞直長,柳偁爲西部奉事,李亨半行腐缺奉事,洪相履爲尙衣僉正,金命材半行腐缺爲洪原縣監,金聲九爲高敞縣監,崔東岳半行腐缺文漢爲敦寧主簿,元啓鎭爲工曹佐郞,尹文半行腐缺鄭亮□義禁都事,全羽成爲監察,朴盛源爲半行腐缺府使,朴基正爲尙瑞副直長,李彦光爲司饔奉事,韓用和爲半行腐缺瑋明爲氷庫別提,徐有綱爲北部奉事,金文柱爲監半行腐缺令,李翼遂爲樂安郡守,金麟瑞爲三水府使,半行腐缺府使,任嵂爲鐵山府使,金恒柱爲金山郡守,李匡半行腐缺郡守,田德兩爲舒川郡守,李東燁爲中和府使,李爀半行腐缺李㻋爲造紙別提,洪善養爲禁府都事,趙重選爲半行腐缺璛爲尙衣主簿,李台峻爲廣興副奉事,李聖龜半行腐缺李春輔·李顯靖爲典籍,朴基正爲尙瑞直半行腐缺山府使,具性五爲橫城縣監,朴恒源爲丹城縣監,文半行腐缺副直長,李□質爲東部都事,李爲校理,李崇祜半行腐缺應顯爲副修撰,兪岳柱爲典籍,蔡半行腐缺察,洪性猷爲校檢,韓復翼爲金半行腐缺萬恢爲寧越府使,朴仁榮爲宗半行腐缺金興大爲引儀,李惟詮爲典設別半行腐缺鼎爲貞陵令,金載人爲修撰,任希半行腐缺判官,李運昌爲長連縣監,韓用半行腐缺簿,崔顯鉍爲省峴察訪,李㻋半行腐缺參議,韓處熙爲濬源殿令,金鈍半行腐缺爲兼引儀,朴晉陽爲監察,任璛半行腐缺別提,孫尙衍爲內贍主簿,李濟豐半行腐缺主簿,李廷重爲奉常正,姜潤爲半行腐缺瑞應爲司成,申晦爲宗簿提調,半行腐缺孫爲觀象監提調,李昌壽爲觀象半行腐缺宗廟提調,李惟秀爲造紙提調,金應半行腐缺有臣爲惠陵參奉,李憲儒爲禧陵參半行腐缺參奉,李復祥爲長寧殿參奉,金翼半行腐缺爲徽陵參奉,洪宣輔爲穆陵參半行腐缺鄭謙煥爲童蒙敎官,申爲半行腐缺假監役,金復元爲萬寧殿別檢,鄭半行腐缺玖玉爲垂恩墓守衛官,金光遇鄭半行腐缺墓守衛官,典籍三單任煜·崔慶裕·白師敏,半行腐缺簿單崔景裕,養賢直長單任玉,諮議權震半行腐缺元修良耆老所守直官單呂弘幹,中學訓導半行腐缺假監役南有定長興奉事李宜耆,以上相換,兵半行腐缺景祜,參判李聖圭,參議尹坊,參知李溎,正郞半行腐缺翰申,佐郞金翊休·金寅燮,右副承旨宋載經,竝進半行腐缺爲訓鍊判官,以鄭齊簷·蔡述憂·崔致侃爲訓鍊半行腐缺南泰齊,副護軍梁濟洙·李禎恒·洪大成·元厚半行腐缺馣,副司直李昌壽·嚴璘·南玄老·申景濬,副司半行腐缺黃宅仁·李慶魯·金宅洙·李光培·吳命普半行腐缺範,以朴思儉爲同知,金龜瑞·呂遇周半行腐缺寬·韓潗爲武兼,以李斗周爲部將,李憲述半行腐缺爲柔院僉使,金應九爲寧城僉半行腐缺爲加星浦僉使,李基聖爲彌助項半行腐缺僉使,田慶春爲乶下僉使,申大重爲天摩半行腐缺鍊正,尹性淵爲大丘營將,趙惠慶爲洪州半行腐缺營將,許爲尙州營將,孫相龍爲慶半行腐缺僉使,康聖霖爲兎城僉使,李世謙半行腐缺項別將,副護軍具埉·許·孫相龍,半行腐缺全羅監營中軍,申必漢爲代登半行腐缺李大興爲加背梁萬戶,金興澤半行腐缺萬戶,李彦培爲於蘭萬戶,金大成半行腐缺爲濟物萬戶,金世柱爲助羅萬戶,金昌佐半行腐缺爲長津別將,金兌煌爲金城別將,金星吉半行腐缺籠萬戶,姜錫璜爲蛇梁萬戶,金致亨爲半行腐缺殷爲楊下萬戶,玄一圓爲玉浦萬戶,具庠半行腐缺歷,柳光斗爲武兼,金載厚爲魚面萬半行腐缺雄爲阿吾地萬戶,兪夢允爲古豐半行腐缺姜順弼爲造山萬戶,鄭興善爲豐半行腐缺知,玄德潤爲僉知,趙玉爲訓鍊主簿,半行腐缺昌洲僉使,金海潤爲撫夷萬戶,金宗煌半行腐缺泰爲都摠經歷,趙升泰爲內禁將,李運昌爲半行腐缺直趙昌逵,副司果金悌行·金星吉,林鵬翰爲安東半行腐缺爲訓鍊副正,金德淳爲訓鍊僉正,金德淳爲神光僉使,半行腐缺樞經歷,朴長潤爲訓鍊判官,金徽柱爲都摠都事,半行腐缺將吳載徽爲訓鍊僉正,李漢興爲宣傳官,鄭信達半行腐缺訓鍊主簿,趙毅鎭爲中樞,經歷,金致晙爲都摠都事,半行腐缺李弘采爲五衛將,尹東斗爲五衛將,鄭德世爲半行腐缺訓鍊主簿,尹衡烈爲宣傳官,李宗胤爲南道參半行腐缺弼爲都摠經歷,金處憲·安宗厚爲宣半行腐缺範衡爲都摠都事,李光燮爲宣傳官,半行腐缺李羲星爲訓鍊主簿,李長潝·金翊烈半行腐缺部將,沈煥之爲副率,李商逸爲侍直,半行腐缺鼎燦·金斗昇·林大元·李景達·李光玄·金就半行腐缺䌖,李遂漸爲武兼,權管秩廟坡金景玉,西水羅康半行腐缺曺憂九。
李碩載,以弘文館言啓曰,本館下半行腐缺新除授玉堂,待下批仍卽牌招入直何半行腐缺備擬,待下批一體牌招入直。
尹得雨,以忠半行腐缺衛高萬說瓜滿代,忠義衛尹啓宗半行腐缺,何如?傳曰,允。
宋載經,以御營廳半行腐缺其令御營廳先爲加設,別武士此後半行腐缺命下矣,依傳敎,吉喜春陞差執半行腐缺知道。
又以兵曹言啓曰,同知中樞府半行腐缺大成,俱以病難供職,呈狀乞遞,西樞雖是閑半行腐缺改差,何如?傳曰,允。
又以兵曹言啓曰,來朔半行腐缺今月二十五日,而親臨都目政事相値,二十六日退半行腐缺校理李,修撰李崇祜,副修撰申半行腐缺于宋載經曰,只推,更爲牌招入直,而初半行腐缺傳于宋載經曰,牌去來,如是稽緩,政院半行腐缺鄭福煥爲假注書。
注書李顯靖遷半行腐缺載經,以訓鍊都監言啓曰,去夜無犯夜半行腐缺知道。
又以一所巡廳言啓曰,去夜無犯半行腐缺傳曰,知道。
又以二所巡廳言啓曰,去夜無犯夜半行腐缺傳曰,知道。
又以左邊捕盜廳言啓曰,去夜犯夜人,半行腐缺傳曰,知道。
又以右邊捕盜廳言啓曰,去夜犯夜人,無半行腐缺傳曰,知道。
任希敎,以義禁府言啓曰,忠淸道舒川郡半行腐缺府投畀罪人南玄老,京畿水原府徒配罪半行腐缺金重燮等特放承半行腐缺臣之意,敢啓。傳曰,知道。
又以義禁府半行腐缺葬,載於法典,而慶尙道密陽府定配罪人李瑞半行腐缺子瑞麟,有所呈訴矣,瑞麟依法典許由過。以下缺
庚寅十二月二十五日□時,上御內兵曹親臨半行腐缺尹得雨,左承旨趙,右承旨李碩載,左副承旨半行腐缺承旨李正吾,記事官李春輔·李顯靖·吳鼎源·李半行腐缺門自建明門入,內兵曹殿座,都提調韓翼謩,提調半行腐缺翼謩曰,夜間聖體調攝,若何?上曰,一樣矣。進湯劑,半行腐缺藥房,待下敎更爲入侍,可也。藥房退半行腐缺存謙,參議金相翊,都承旨尹得雨,正郞金半行腐缺景祜,參判李聖圭,參議尹坊,參知李溎,右副半行腐缺金翊休·金寅燮進伏訖。半行腐缺蓋深也,況今政君暮年時暮歲,其宜百倍,何循半行腐缺其一,初仕宜擇,若漢郞官,其一,宜擇守令,爲官擇人,其一,先用廉吏,半行腐缺王政先務,其一,戊申軍功,宜檢其孫,其一,宜悶沈滯,其況暮政,其半行腐缺其一,西北松都,命用其勤,今者八條,吁嗟兩銓,其各自勉,使暮年半行腐缺又命書傳敎曰,親政時入侍注書,安寶時尙瑞院官員,依例陞六,半行腐缺奏之,可也。最中以遷轉陞六及各道殿最奏之。上曰,允。最中又曰,天安郡半行腐缺有相避之嫌,何以爲之?上曰,天安郡守鄭存中,依法典許遞事。半行腐缺備耶?得雨曰,尹勉升·金悌行,竝在外矣。上曰,玉堂尹勉升外,在外半行腐缺政備擬。出傳敎上曰,注書出六代,今日政擬入事。出榻敎最中以政半行腐缺讀奏。上曰,殿座之初,爲官擇人,在於八條之中,頃者亦爲見人,寬其半行腐缺問人末望外,莫知其人,豈爲官擇人之意,亦豈許見人之意乎?銓官推考。出半行腐缺同入之載經讀奏。上曰,八條中,猶遺十考十上五考五上,純褒抄啓,半行腐缺當差出,而本府物衆地大,素稱難治,擬望半行腐缺上曰,允。出擧條得雨曰,今時刻,已及未時,都提調使半行腐缺上曰,右承旨入侍事。出榻敎右承旨李碩載進半行腐缺予銅第舊僚屬登科,止於堂下玉堂,故其子登半行腐缺奏中六人,五皆卜相,而此人止於正卿,心常嗟惜者,豈半行腐缺依黃仁廉例講,其凡節,勿拘常例,守令待半行腐缺表予意。景祜曰,訓鍊正,今當差出,而擬望半行腐缺景祜曰,元仕出六之人,雖爲區處,宣傳官李汝忠,以半行腐缺果何如?上曰,依爲之。待窠卽爲調用,可也。出擧條半行腐缺榻敎翼謩·麟漢進伏曰,午間聖體,若何?上曰,半行腐缺吏兵曹政事,其已畢乎?知入,可也。賤臣承命,趨半行腐缺輿,翼謩·麟漢,持湯劑入侍,進湯劑,上進御,半行腐缺竝以次退出。
上在慶熙宮。只常參·經筵。
藥房都提調韓翼謩,提調半行腐缺啓曰,伏未審夜間,聖體調攝,若何?半行腐缺寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。歲將暮心萬倍,噫,今日干支戊戌,憶昔戊戌年,曉半行腐缺交睫,以此心,其何酬應?建功,乘轎時强飮矣。
中殿宮·惠嬪宮,藥房口傳問安。答曰,知道。
大駕詣半行腐缺,政院·玉堂·藥房口傳問安。答曰,知道。王世孫半行腐缺安。答曰,知道。大駕還宮後,政院·玉堂·藥半行腐缺安。答曰,知道。
尹得雨啓曰,注書蔡弘履,半行腐缺所,斯速乘馹上來事,下諭,何如?傳曰,允。半行腐缺鄭顯道爲假注書。
備忘記,傳于李半行腐缺萬倍,今日干支戊戌,追憶昔彰義戊戌,半行腐缺見昔室以來,時刻初嚴,待下敎只半行腐缺前後軍一百名,以二營外入直,訓半行腐缺隨駕,以駕轎道由夜晝介,世孫半行腐缺堂上,三間石橋祗迎。
傳于宋載經半行腐缺載經啓曰,今日擧動時,不可無本半行腐缺景祜,卽爲牌招,何如?傳曰,允。又傳曰,副半行腐缺旨,侍衛軍兵毛具。
宋載經啓曰,時半行腐缺備局諸宰,來詣請對矣。
備忘半行腐缺卽是戊戌,是豈孝哉?是豈孝哉,半行腐缺諸臣宜諒,今日何日?予心萬倍,半行腐缺禮堂只行祗迎,予當回矣,回若復請半行腐缺心,其令知悉。
以承傳色口傳半行腐缺例,糧米及襦衣動駕後,頒半行腐缺副承旨,仍爲守廳。
又下敎曰,以在半行腐缺及晝講,詳考日記,還宮時卽半行腐缺欲止之,以止之之意卽奏,又欲半行腐缺禮官,皆令入來。
備忘記傳半行腐缺問其功,卽丁志泰祖,其時蔘附之半行腐缺旣已興懷,豈遺其祖,草芝僉使丁志泰,特爲加□□□同知今日口傳下批,其令此處謝恩,以表予追慕,□□之意。
以承傳色口傳下敎曰,同知作闕單子,卽爲書入□□曹口傳政事,草芝僉使丁志泰,折衝今加嘉善,特爲□□事,承傳。
兵曹口傳政事,同知作闕單李瀞,同知單□□□
備忘記,傳于李碩載曰,噫,今日何日?身雖在於半行腐缺場,豈曰干支,卽是戊戌,昨日親政,意在今半行腐缺只在乎?此一貼雖强飮,其況再貼乎?須察其影半行腐缺令時原任,小諒今予心。
又傳于曰,嗚呼,興懷半行腐缺計其年,今已百一年,以此計予年,是豈孝乎?半行腐缺嗚呼,寧嬪卽生己酉,此心何抑?特命都尉,奠酌其半行腐缺傳于任希敎曰,諸司預備。
宋載經半行腐缺無犯夜人所捉之意,敢啓。答曰,半行腐缺曰,去夜無犯夜人所捉之意,敢啓。半行腐缺啓曰,去夜無犯夜人所捉之意,半行腐缺捕盜廳言啓曰,去夜犯夜人,無半行腐缺
又以右邊捕盜廳言啓曰,去夜犯半行腐缺答曰,知道。
庚寅十二月二十六日□時半行腐缺尹得雨,左承旨趙,右承旨李碩載,左副承旨任希敎,右副承旨半行腐缺記事官吳鼎源·李在學,以次進伏訖。內局進湯劑,半行腐缺翼謩曰,今日日氣不順,且冒昏還宮,湯劑尤宜加進,而半行腐缺上堅執不許,强飮之曰,是豈人子之道乎?今番見提半行腐缺翼謩曰,日氣不順,更加一貼焉。上曰,今往先妣所御半行腐缺卿等須諒此意。翼謩曰,今日旣伸禮,則飮建功何害之有?且半行腐缺上曰,卿等故爲而來。領議政金致仁曰,臣等朝來求對,而未見半行腐缺此日干支,豈曰孝乎?藥院之請雖是,而予心已定矣。翼謩半行腐缺飮湯之時乎?上曰,干支二月回來,豈曰多乎?翼謩曰,追謩半行腐缺致仁曰,前數十□□□之時,則湯劑雖或間斷,猶可矣,今則寶算彌高,神氣日耗,尙半行腐缺殿下何不念保護之道,而若是堅執乎?上曰,領相之言雖是,而旣飮二貼,則豈半行腐缺當臥便殿,卿等須好過新歲。致仁曰,殿下豈爲此下敎乎?臣等旣臣子半行腐缺乎?除日·正朝之問安,自不得不已矣。上曰,問安則又請陳賀乎?致仁曰,陳賀何半行腐缺彌隆,臣等之慶,莫大於此矣。提調洪麟漢曰,日寒夜久,請進御湯劑。上曰,此人善矣。半行腐缺提調,而强飮一嗽。翼謩曰,旣見麟漢,則何不見臣等乎?上命進曰,爲卿等各飮一嗽,翼半行腐缺幾人?致仁曰,二十餘人矣。上曰,爲卿等各飮一嗽。致仁曰,此藥不過數嗽,半行腐缺矣。諸臣以此意固請者數十,上終不許。上曰,今番都政,物議,何如?半行腐缺矣。上曰,善矣。爲人極精明,昨日推考,意欲抑揚矣。致仁曰,大政中半行腐缺入侍。上曰,雖付同知,草芝何關?其□仍任,同知作窠者亦仍,半行腐缺之下敎,臣等誠不敢奉矣。上曰,藏樂何害之有?正朝半行腐缺事,殿下何爲此下敎乎?夫樂者,養其和氣,氣和則天半行腐缺請而還內。上曰,卿等休矣,予當還內。上曰,春帖半行腐缺退出。
半行腐缺啓曰,大司憲南泰著呈辭,執義李顯祚未半行腐缺吳鉉冑在外,今日以監察茶時之意,敢啓。半行腐缺提調洪麟漢,副提調尹得雨啓曰,昨日動駕半行腐缺聖體調攝,若何?痰候,何如?寢睡·水刺之節,亦何如?臣等率諸御醫,診早入診,詳察聖候爲宜,臣等不任區區憂慮,敢來問安,竝此仰稟。半行腐缺入建功,下敎日入侍,中宮殿·惠嬪宮,藥房口傳問安。答曰,知道。
李在半行腐缺達事,率備局諸宰,又爲求對矣。
備忘記,昨已諭,今何若此?溫室之中,其猶半行腐缺乎?此予則曰憂凍,今春其何默默?此闕軒架而然,必也正名,今予之意,豈特拒賀,半行腐缺安徐。
藥房口傳啓曰,臣等昨夜轎前,以藥院不可不入侍之意,反復開陳,半行腐缺卽伏承問候下答,有湯劑入之,下敎日入侍之敎,臣等相顧愕眙,罔知所措,半行腐缺亟降兪音,卽許率諸醫入侍,千萬顒祝,惶恐敢啓。
藥房口傳半行腐缺擧動之餘,今日風寒又如是,常日湯劑,猶不可不進,如此日候,尤不宜間斷,臣等半行腐缺顒俟開納,日已過午,尙未承一字之批,如是遲待,則入侍半行腐缺玆冒鈇銊之誅,復此煩聒,伏乞卽降兪音,暫許臣等半行腐缺忘記,三月之內,干支戊戌庚子,此心萬億,其何酬應?今半行腐缺慕日甚,何心酬應?新錄儒臣二人入直,而其猶昧然半行腐缺嚴,開門後待令,待下敎單嚴。
趙,以弘文館半行腐缺修撰金載人,時在全羅道康津地,經筵入番半行腐缺文館言啓曰,本館下番,無他推移之員,不得已以上番半行腐缺言啓曰,醫官徐命緝,旣遞外職,依例還屬本院,半行腐缺
宋載經,以御營廳言啓曰,去夜無犯夜人所捉之意,敢啓。半行腐缺去夜無犯夜人所捉之意,敢啓。傳曰,知道。
又以左右捕廳言半行腐缺傳曰,知道。
領中樞府事金相福,議政府領議政金致仁,判半行腐缺翼謩,右議政金尙喆,判中樞府事李昌誼,行禮曹判書申晦,行副司直半行腐缺行副司直沈鏽·韓光會·元仁孫,左參贊徐命臣,工曹判書安允行,半行腐缺鄭弘淳,知敦寧朴相德,行副司直趙明鼎,江華留守黃景源,半行腐缺秀,行副司直尹東暹,禮曹參判李潭,行副司直李得宗·金孝半行腐缺金鍾正,吏曹參判鄭存謙,漢城右尹金華鎭,行副司直柳半行腐缺耆·李彦衡·宋文載,敦寧都正李瀁,兵曹參判半行腐缺啓曰,臣等相率陳請,凡幾遭矣,忱誠淺薄,天聽半行腐缺尤失所圖,勢窮路蹙,靡所因極,玆不得不冒入文半行腐缺古昔其意,蓋以三陽回泰,萬品更新,王者行政,務順半行腐缺上承天之所爲,下以正其所爲也,是故雖有孟春之迎郊傳旨,半行腐缺明其於正朝賀儀,未聞一有闕焉者,所以重其禮也,所以體乎天也,式至今半行腐缺家,景貺濳周,寶算之高,已躋八旬,求諸前牒,尠有倫此,帀域含生之類,擧半行腐缺儀飭無前之邦慶,而不但已也,矧玆歷代應行之典,有國常擧之儀,特半行腐缺心禮成不勞,餘力在耳,乃殿下一向靳許,不賜允兪,致使群情抑鬱,而半行腐缺達抑何以哉?臣等每覸殿下孝思出天,從前儀文之間,有感孝恩者,則雖其載半行腐缺殿下不匱之孝,孰不欽仰,而若律之以大聖人至中至正之道,則果何如哉?伏況明半行腐缺而帝舜所以大孝也,爲踐位行禮,而武王所以達孝也,至於世孫,率百官獻半行腐缺無憂,殿下實有之矣。凡此若者,若一毫有歉於孝思,則子思子何以半行腐缺言不一言乎?臣等竊以爲只此一擧之間,而可以光聖孝,可以貽燕謨,可以合天理,可半行腐缺其慶是謂順乎天,天與之以賀,而人賀其賀,是謂應乎半行腐缺謙不自居焉,此臣等之所敢未知也。殿下若以臣等此半行腐缺不然,而其言爲可取,亦幸有以翻然改圖,亟降兪旨也,半行腐缺聒之罪,誠有所不暇恤,故敢冒昧極言,惟殿下察半行腐缺哉?三日之內干支戊戌興懷,干支庚子興懷,其半行腐缺請之擧,此亦誠淺,此亦誠淺,而於大官擧措,此何半行腐缺此予誠淺,此予誠淺,將詣一拜於毓祥,初嚴,已命挾輿半行腐缺皆依昨日,侍衛亦入直,只備堂隨駕,以駕轎道由夜晝介,副駕半行腐缺啓曰,今日動駕時,承旨當爲備員,右副承旨宋載經,同副半行腐缺當牌招,而拘於廳規,不得請牌,何以爲之?敢稟。傳曰,牌招。
傳于宋半行腐缺依昨日例擧行。
以承傳色口傳下敎曰,世孫當隨駕,春桂坊以入直半行腐缺大駕詣毓祥後,政院·藥房口傳問安。答曰,知道。王世孫半行腐缺于宋載經曰,隨駕軍兵饋粥。
備忘記,來此聞沖子奏,有大悟者,半行腐缺,夜下鑰,其令開東時開門。
宋載經,以兵曹言啓曰,平明回半行腐缺環圍軍兵刁,斗等節,亦依例擧行之意,分付該軍門,何如?以下缺
庚寅十二月二十七日□時半行腐缺都承旨尹得雨,右承旨李碩載,左副承旨任希敎,假注書鄭福煥·鄭顯道,半行腐缺降輿乘轎時,得雨曰,藥房提調,持湯劑來待矣。上曰,置之。上半行腐缺得雨曰,愛日之誠,情所不已矣。上曰,都承旨欲護大臣半行腐缺承旨李碩載遞差,行司直尹東暹,副護軍李在半行腐缺上下番遞差。出榻敎仍詣毓祥宮,諸臣退。
半行腐缺啓曰,大司憲南泰著呈辭,執義李顯祚未肅拜,半行腐缺冑在外。
大殿,政院·玉堂·藥房口傳問安。半行腐缺答曰,知道。大殿,朝廷二品以上單子問安。答半行腐缺副尉鄭在和敍用,其令卽爲謝恩。
吏曹口傳政事,興半行腐缺宋載經曰,諸司預備。
以承傳色口傳下敎曰,世孫望見,欲爲予欲兼半行腐缺旗雲寶劍,道上留住。又下敎曰,若有陪箋差員上來人,明日晝半行腐缺李·李崇祜入侍,今番都目政守令,明日盡爲待令。
備忘記,豈半行腐缺輦輿鼓吹,依例待令,副輦安徐。
大駕詣義烈宮後,政院·玉堂·藥半行腐缺曰,知道。世孫宮,政院·玉堂口傳問安。答曰,知道。
傳于宋載經曰,回駕時,路由半行腐缺門擧行。任希敎啓曰,明日次對,兩司當爲進參,除在外傳半行腐缺竝待開門牌招,以爲推移入侍之地,何如?傳曰,允。
宋載經,以兵曹半行腐缺軍兵等處,設粥以饋之意,敢啓。傳曰,知道。
又以左右捕廳言半行腐缺一二巡廳言啓曰,去夜犯夜人,無所捉,敢啓。傳曰,知道。半行腐缺校軍兵等處,設粥以饋之意,敢啓。傳曰,知道。
又以訓鍊半行腐缺傳曰,知道。
又以訓鍊都監言啓曰,依傳敎,挾輦軍挾輿半行腐缺傳曰,知道。
大駕還宮後,政院·玉堂·藥房口傳問安。以下腐缺
庚寅十二月二十八日□時半行腐缺尹東暹,左承旨李在簡,右承旨趙,右副承旨宋載經,同半行腐缺記事官吳鼎源·李在學,以次進伏訖。上曰,湯劑持入,都提半行腐缺上曰,一樣矣。遂進湯劑,仍歷臨太常寺,展拜神室上半行腐缺暹曰,藥房提調,持湯劑來待矣。上曰,持入。遂進御,上半行腐缺正吉欲爲直詣,沖子隨後而來,觀其氣色,欲諭默半行腐缺者平復,於今加寶算,皆受賜也,初何謝而令何半行腐缺若昨年二月,隨予而來,及入門勸予,故予答曰,汝雖半行腐缺特所以入昨日此擧,正若其時,旣云仰謝,亦云受半行腐缺大悟之敎蓋此也。然雖受,宜正月吉展謁時,以半行腐缺若此然後,可仲仰謝受賜之意,其令儀曹知悉,雖半行腐缺下敎擧行。出傳敎上曰,昨日下敎,予則勤也,而初則備堂請見,夕後二品之請,遽半行腐缺寒,溫室靜臥,聞此不覺蹶然而起來此,予意已下敎,而昨年二月半行腐缺心惟在宗國,主鬯若此,吾國庶幾,於今事已妥帖,嗚呼,時原任半行腐缺下敎,儒臣下敎皆安徐,於時任三公命召,卽令史官傳授,與禮官入闕後,同半行腐缺旣下敎,何令禮官入侍,而亦必也正名,今者之賀,正朝賀乎,加年賀乎?此有下問者也。出傳敎半行腐缺史官傳諭出傳敎上曰,明日晝講次對兼爲,明日旣命,時原任·禮官,明日同爲入侍。出傳敎半行腐缺大內,諸臣退出。
半行腐缺都提調韓翼諅,提調洪麟漢,副提調尹東暹啓半行腐缺歷臨,向晩還宮,伏未審此時,聖體調攝,若何?半行腐缺醫,趁早入診,詳察聖候爲宜,王世半行腐缺憂慮,敢來問安,竝此仰稟。答曰,知道。伸藥半行腐缺對時入侍焉,中宮殿·惠嬪宮,口傳問安。答曰,知道。
備半行腐缺盛暑講誦,亦何敢休?其雖難矣,國事何擧?吾民半行腐缺攸重雖在,其將陞殿靦然,再明動駕時,闕門當半行腐缺前亦諭矣,況開春自一日至二十日,其令藏牌,雖若此半行腐缺贖錢□十日,亦爲蕩滌,以示予暮年爲民之意。
假注書鄭福煥,半行腐缺李度默,以首望落點。
任希敎啓曰,假注書朴相甲,時無半行腐缺常仕,何如?傳曰,允。
傳于任希敎曰,洪奉朝賀入來,半行腐缺曰,來正月初一日,稱慶陳賀時,告廟頒赦事,命下半行腐缺毓祥宮·徽寧殿,同日曉頭,先行告祭,而宗半行腐缺正朝祭兼告由,午時頒敎陳賀,而京外一體半行腐缺
尹東暹,以吏曹言啓曰,今此宗廟各陵半行腐缺侍從塡差,而時無職名人員,令該曹口傳半行腐缺陵正朝祭獻官前承旨尹得雨,時無半行腐缺
備忘記,歲將暮慕萬億,加一年心萬倍,雖半行腐缺受賀聲將徹乎?料表加年,將聞半行腐缺將自謂誰將予疇?今日晝講,卽經半行腐缺至善,大小臣僚,諒此予意,視國如家,愛半行腐缺新舊交遞,入直將校軍,崇政月臺,當親臨犒饋,旣下半行腐缺預爲分付,時刻安徐,待下敎詣閤。
以承傳色曰傳下敎半行腐缺三度加由,卽爲牌招入侍。
傳于趙曰,物饍今日入之。
尹半行腐缺承旨不可不備員,右副承旨宋載經,纔已出去矣,卽爲半行腐缺備局堂,依下敎來待矣。傳曰,詣閤。
半行腐缺,敢啓。傳曰,知道。
又以左右捕廳半行腐缺知道。
殿座罷後,政院·玉堂·藥房半行腐缺學疏曰,伏以臣,本以百無似之質,猥犯一不半行腐缺涯分又踰,日登前席,昵侍耿光,非不半行腐缺不敢瀆擾者,蓋以新進眇末,不宜言私,奔走半行腐缺除拜弘文館修撰,臣之所帶春秋記事之銜,半行腐缺遞,伏乞聖明,俯賜諒察,亟令該曹照半行腐缺春秋館之任,自有當遞之人,令該曹依例擧半行腐缺經,以一二所巡廳言啓曰,去夜無犯夜人所捉之意,敢下缺
庚寅十二月二十九日□時,半行腐缺堂上,引見入侍時,特進官洪名漢,同知事李溵,參贊官任希敎,侍半行腐缺鄭顯道,記事官吳鼎源·李在學,藥房都提調韓翼謩,提調半行腐缺礈·鄭允說·慶絢,領府事金相福,領議政金致仁,行半行腐缺事李昌誼,行禮曹判書申晦,行司直趙雲逵,半行腐缺孫·金時默·洪名漢·徐命膺,右參贊鄭弘淳,知敦寧半行腐缺參判李潭,副司直金應淳,淸川君金鍾正,吏曹參判半行腐缺南泰著,禮曹參議閔百奮,事變假注書白鳳周,以次進伏訖。半行腐缺誦。上又講,自凡傳文至間嘗章,崇祜半行腐缺祜曰,明德新民,一篇之綱領,而明德乃新民之本也,半行腐缺殿下寶算彌降,聖學彌邵,臣無所仰勉,而見今歲籥半行腐缺公乎?伏望蓋加體念焉,名漢曰,三者之要,諸臣已陳,臣別無半行腐缺殿下,作一國之民,要在克己上工夫。上曰,所秦是矣。上曰,次對爲半行腐缺翼謩俯伏訖。上遂進御。翼謩曰,請更加一貼焉。上曰,然矣。復爲持入時,半行腐缺臣等不敢俟罪,達夜惶悚,罔知攸措矣。朝伏見十行之綸音,辭旨懇惻,一以半行腐缺王世孫回天之至誠,臣等伏不勝鼓舞歡抃,如是來待矣。上曰,半行腐缺爲世孫也,國本如此,吾國其庶幾乎?然則必也正名,卿等各奏。致仁曰,方半行腐缺以正朝而止乎?上曰,若以予添年爲賀,則其將年年賀乎?待予八半行腐缺今番異於前年,其於國體,宜上布下告,使八域之人,咸知聖算之彌半行腐缺外方封箋乎?致仁曰,宣敎頒敎,別無大小,惟殿半行腐缺唐風甚嘉之矣。致仁曰,此則庶民之樂,至賓之初筵,則不半行腐缺之定□後,不爲長短今番之事,何以異此,致仁曰?前頭之宴,半行腐缺士則望有科,罪人望有赦,差員下去,豈不頻數乎?致仁曰,半行腐缺成,惟願早決焉。上曰,備堂皆入侍各言。僉奏曰,歲半行腐缺頒敎而止乎?宜上布下告矣。上曰,承史亦各言其半行腐缺衛之君臣也,予則決不許之,請爲備局之事,翼謩半行腐缺情勢之人,次第承飭敎勉膺,而宰臣閔百興父子,半行腐缺變動處義,未免大過,而況今歲色垂窮,賀儀隔日,此時尤不半行腐缺卽日入城,何如?上曰,其渉非矣。從重推考,其令卽日入城。濟恭曰,頃日半行腐缺奉安可何處乎?敢稟。上曰,奉安度支。翼謩曰,再昨動駕,出於不半行腐缺,尤爲未安,年老實病外,應參不參人,竝從重半行腐缺賀,依今番上候平復陳賀時例,不爲磨鍊,半行腐缺磨鍊,命婦朝賀及習儀,亦當權停矣。上曰,然半行腐缺磨鍊,何如?上曰,依爲之。晦曰,凡陳賀時,王世孫有坐半行腐缺前傳敎中,有歲初動駕時,鼓吹安徐之半行腐缺泰著曰,臣家在城外,再昨夜毓祥宮行幸時,回半行腐缺以不參卿宰,至請重推蒙允,而臣亦在其中,同被問備,半行腐缺職。上曰,旣已闕禮,其何例批?依啓。已上出擧條上曰,備堂退去,大半行腐缺旣已下敎,節目相持,體面,若何?依其請旣許,則何半行腐缺之意,依例擧行,祭文·頒敎文,當製下矣。出傳敎半行腐缺以順義君塡差,永寧殿獻官,以順悌君塡差,社半行腐缺毓祥宮獻官,以錦城尉塡差,徽寧殿獻官,以海運君塡差,半行腐缺安徐,以安予心。出傳敎,上曰,其禮當前二品與下大夫未敍用者,半行腐缺出傳敎上曰,洪奉朝賀,遣史官,今日入來之意,傳諭事。出榻敎上命差員半行腐缺縣監丁昌裕,興德縣監吳濬桹,洪原縣監具埉,祥雲察訪李重玉,文化縣半行腐缺上各問其官豐歉與還穀之捧否,於郵官,各問馬政訖。又命守令入侍,果川縣監兪半行腐缺楊口縣監李弘之,定平府使趙彦,長湍府使朴盛源,懷德縣監朴師欽,懷仁縣半行腐缺府使李世演,豐基郡守李命駿,求禮縣監趙夢熊,洪原縣監曺命半行腐缺慶山縣監金款,三水府使金麟瑞,巨濟府使梁世純,鐵山府使任嵂,金山郡守金半行腐缺府使李□曄,渭原郡守李爀,熊川縣監趙重選,竹山府使半行腐缺運昌,丹城縣監朴恒源,以次進伏。上各問七事,半行腐缺上命讀全羅監司金魯鎭上疏訖。上曰,半行腐缺下送。出傳敎上曰,中官從重推考。出傳敎上曰,編次人蔡濟恭,半行腐缺請拿處。上曰,今聞相臣所秦,予則爲其弟寬限,萬半行腐缺喆輔□況統帥乎?今日當殿坐建明門,統制使張志恒,以下缺
庚寅十二月二十九日□時半行腐缺都承旨尹東暹,左承旨李在簡,右承旨趙半行腐缺右副承旨宋載經,同副承旨李正吾,假注書半行腐缺源·李在學,以次侍立訖。半行腐缺詣建明門殿座訖。上曰,統半行腐缺知事體,而其君以官與之,無端半行腐缺道理,大臣則直請依法,而予有參酌,半行腐缺諸堂初二日,則辭陛,可也。志恒曰,當依半行腐缺草記,若又不爲,則其時當更半行腐缺使張志恒來初二日辭朝。上曰,半行腐缺都提調韓翼謩,提調洪麟漢,進伏訖。翼半行腐缺曰,一樣矣。進湯劑,上進御訖。上曰,詣臺臺半行腐缺享進伏曰,請還寢鍾城府爲奴罪人天大酌處之半行腐缺上曰,勿煩,又啓曰,請黑山島爲奴罪人五得,依律處斷。半行腐缺曰,請大靜縣爲奴罪人仲義,依律處斷。上曰,勿煩。措辭見上半行腐缺之事,萬萬妖惡,而其弟百男,以同氣之親,居在同室,半行腐缺萬無不知之理,而□□究竟,遽然白放,其在重鞫體之半行腐缺而止,請崔百男邊遠定配。上曰,旣諭憲府,不允。半行腐缺崔大中,之次朴尙起·李雲方·朱得範等,兵判決半行腐缺上還入大內,諸臣退出。
上在慶熙宮。半行腐缺流星,出天中淡雲間,入南半行腐缺
藥房都提調臣韓翼謩,半行腐缺啓曰,昨日臨門酬應,侵夜半行腐缺聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。半行腐缺來年何年,此日何日,此心,若何?此懷,若何?以半行腐缺何,予懐,若何?氣何暇諭?卿等祗迎時,見予半行腐缺藥房口傳問安。答曰,知道。
傳于趙曰,今半行腐缺春桂坊只入直待令。
以承傳色口傳下敎曰,半行腐缺子,尙今䅲滯,莫能檢飭,承旨遞差,有半行腐缺直於政院。又下敎曰,前承旨徐浩修,半行腐缺敎曰,明日必紛擾,諸道進封,半行腐缺陽門時,當召見矣。又下敎曰,半行腐缺傳于宋載經曰,之次爲之。
半行腐缺通禮。
徐浩修,以禮曹言啓曰,半行腐缺永寧殿告由祭獻官,順悌半行腐缺速變通云,獻官之身病,旣半行腐缺該曹,卽爲差出,以爲進參之意,半行腐缺寧殿獻官海運君,爲永寧殿半行腐缺仍爲之。
徐浩修,以弘文館言啓曰,半行腐缺宥,卽爲牌招,察任,何如?傳曰半行腐缺惠嬪宮,政院·玉堂單子問安,半行腐缺六曹堂上·奉朝賀單子問安,半行腐缺摠府言啓曰,今此太廟春半行腐缺陪衛一員,守宮一員,不可不備,半行腐缺將陣上進去,柳修差祭,一員半行腐缺代,令該曹,以在京無故人,卽爲半行腐缺地,何如?傳曰,允。
兵曹口傳政事,半行腐缺宋載經,以義禁府言啓曰,明日擧半行腐缺無以推移,假都事二員,令該曹半行腐缺廳言啓曰,去夜無半行腐缺
又以左右捕廳言啓半行腐缺傳曰,知道。
又以一二巡廳言半行腐缺之意,敢啓。傳曰,知道。
