上在昌慶宮。停常參·經筵。
政院啓曰,明日齋戒,明明日國忌,推鞫何以爲之?敢稟。傳曰,過國忌後爲之。禁府謄錄
上在昌慶宮。停常參·經筵。
傳曰,史官一員待命,騎馬三匹立之,永寧殿晝摘奸。內下記草
上在昌慶宮。停常參·經筵。
禮曹啓曰,香醞封進內資官吏,請推考。答曰,依啓。色吏只推治。
答院曰,依啓。平市令李寅後遞差,李應徵·趙必達等事,旣已除授,不必遞改。內下記草
上在昌慶宮。停常參·經筵。
傳曰,前縣令李馨益敍用。
答推廳啓辭曰,以獄體論之,則定配不可也。
答兵曹參判洪茂績疏曰,省疏具悉,予甚嘉尙。近日朝臣,晩榮之言,皆以爲公,杞平之事,一不稱冤,識見不逮,予竊歎惜。卿獨無隱,言彼有私,告君之辭,固當如是,但恐或言鹿者,被其陰中也。
傳曰,參判洪茂績,天性剛直,君上干告,朝臣貪邪,知無不言,聞必直陳,發蒙振落之譏,此卿似可免也。今下虎皮一張,特爲賜給,以表予嘉尙之意。
答院曰,已諭,勿煩。李應徵事,當問于大臣,處之。
答承文院草記曰,仍前書送,事涉無據,議處。內下記草
有政。吏批,以兪㯙爲承旨,沈詻爲同義禁。
上在昌慶宮。停常參·經筵。
答鞫廳啓辭曰,依啓。李貴顯,亦爲分揀,似可矣。
答吏曹判書李植疏曰,省疏具悉。卿其勿辭察職。
傳曰,史官一員待命,騎馬三匹立之,御營軍晝摘奸。
答右議政徐景雨箚曰,省箚具悉至懇,卿其勿爲固辭,安心調理。遣御醫看病。記草
謝恩,同義禁沈詻,內贍主簿張俊一。
右議政箚子。大槪,病勢漸重,乞遞職名事。入啓。
假都事高永績,罪人洪英男拿來。
統制使書目,病重乞遞本職上疏,上送事。
政院啓曰,昨夕當直書吏,以大臣分付來言,明日平明時,推鞫開坐云。今日平明又來言,本府堂上,皆已赴坐云。臣下直,請出推案,到本府前路,下吏始言,以大臣皆有病,推鞫不得開坐云。臣招問都事,則所答一如下吏所言,旣不開坐,推案敢此還入矣。不得開坐之意,爲都事者,不卽來告,以致推案虛爲往來,極爲駭愕。當該都事,推考,何如?傳曰,允。
院啓,濟州邈在海外,不霑王化,牧使兼有按宣刺督之責,爲任極重,不可尋常差遣。新牧使趙必達,名稱未著,履歷亦淺,除目之下,人皆不知其所以致此。如此之人,不可試於重地,何不以已爲除授,而難於遞改乎?趙必達請命改差。答曰,依啓。
前啓,慶興府使李應徵改差事,大臣處置間,姑停。
大司憲南以雄啓曰,臣於本月初三日,行相會禮于本府,仍爲守令署經之際,卽有推鞫廳請坐,故李景曾推考緘辭,未及聞見,自完席徑詣鞫廳矣。今日始得見之,則黃德耉之擬差尙衣別提,卽臣忝在銓曹之日云。其時廷議以爲,納粟賞職,一切廢閣,則非但國家之失德未安,有妨日後緩急云,故當辛巳年冬大政,取考承傳置簿,其中數優者,黃德耉·南斗煜·金敞三人,循例擬望矣。臣於德耉,前後昧昧,非有所私,而德耉旣已行賄得官,重發於臺論,則臣何敢自謂無失,而晏然仍冒於法官之長乎?請命罷斥臣職,以正臣不能爲官擇人之罪。答曰,勿辭。退待物論。朝報
禮曹啓曰,承文院啓辭,傳曰,日本所送答書中,大年號,依前書送乎?問啓事,傳敎矣。近來島主處文書,依前年號書送矣,敢啓,傳曰,今年號書式,自該曹別無變通之意,本院則姑欲因前書送矣,敢啓,傳曰,仍前書送,事涉無據,議處可也事,傳敎矣。今後書契中,年號書送之事,與前日不同,合有變通,而事係新規,令廟堂議處,何如?傳曰,依允。
院啓,慶興國之大關防,自前不以庶孽下流差遣,恐其不能彈壓也。新府使李應徵,本以庶孽,名跡素賤,以稍解文字,爲軍官書記之任,因此見用,武弁同類,亦識其猥濫久矣。今此除授重鎭,實爲不稱,絶塞軍情,亦必解弛,所關非細,豈可以已爲除拜,而難於遞改乎?李應徵請命改差。答曰,李應徵事,問于大臣處之。備局謄錄
上在昌慶宮。停常參·經筵。
傳曰,今下弓矢,魚游澗僉使南弘纘處給送。
藥房都提調昇平府院君金瑬,副提調行都承旨尹順之啓曰,伏未審此時,聖候所患諸症,比前差,〈若〉何,寢睡若何,水刺若何?近來陰陽失序,時候不調,閭閻之人,感冒風寒,仍致傷者頗多,況在聖躬調攝之中乎?至於窓戶開閉之際,衣襨脫著之間,少或失宜,則其害不小,豈非大可懼者哉?臣等伏不勝區區憂慮之至,敢來問安,竝此仰稟。答曰,諸症時無加減矣。
答謝恩使書狀官成以性疏曰,給由馬。
答左議政沈悅箚曰,省箚具悉。再昨別喩之說,非爲卿等而發,宜勿控辭,安心行公。
謝恩,左承旨兪㯙,宗簿正洪瑱,奉化縣監尹瓛。
下直,金海府使朴敦復,黃州判官梁有仁,所斤僉使朴時輿,理山郡守李洵,魚游澗僉使南弘纘,南陽縣監白弘性,淸安縣監李元俊。
修撰成以性上疏。大槪,願受由暇,歸見老母事。入啓。
左議政箚子。大槪,妄陳瞽言,致有嚴旨,惶恐待罪事。入啓。
統制使李浣上疏。啓下該曹。
備邊司啓曰,以諫院啓辭,傳敎矣。臣等之齒,俱已老矣。祖宗朝以來,六鎭守宰選擇以送之舊例,非不知之,而爲府使者,苟非其人,則邊境之上,難保其無事也。前日李惟泂之啓遞也,臣等預憂得人之難,勿論職秩高下,閥閱與否,必欲得其可合之才。李應徵之爲人,臣等雖或知之,而未得其詳,詢諸武弁,則皆稱其難得之才,且旣經龍川府使,則職秩亦爲相當,故臣等薦擬首望,至受天點矣。今日之臺諫所論,守經之言也,臣等所薦,急時之需也。此時士族武弁中,如知其有應徵之才者,則臣等亦安敢舍士族,而必用庶孽爲哉?敢啓。傳曰,知道。
府啓,大司憲南以雄,引嫌而退。承傳置簿,循例備擬,未爲不可。況以素昧,非有所私,則尤無可避之嫌。請大司憲南以雄出仕,答曰,依啓。
推鞫罪人權祉男·李貴顯放送,洪英男,元情後放送。
院前啓,慶興府使李應徵改差事,停啓。
大司憲南以雄命招,病不來。
大司諫趙錫胤在外入來啓曰,臣本庸愚,萬不及人,猥沐鴻私,叨躐踰分,尋常愧懼,若隕淵谷。不意玆者,新命又下,臣誠震惕,不知所以自處。諫官之長,責任甚重,決非如臣駑劣所可承當,臣雖欲貪榮冒進,其如玷辱名器何哉?且臣頃日,辭遞方伯之後,卽付軍職,是猶職名在身,分不敢私出遠外,而適於歸見病父,未及乞暇,率爾擅往,冒法之罪,固已甘心。旣承恩命,尤宜奔走就命,登時自列,而至情所在,未忍遽離,淹延日子,遂浹數旬,歲翻之後,今始來謝,逋慢之責,益無所逃矣。臣之前後負犯,若是層疊,決不敢冒居言地。請命遞斥臣職,以正臣爲官擇人之罪。答曰,勿辭,退待物論。朝報
禁府啓曰,罪人趙禮協,病勢非常,令月令醫員看審,則染病的實,似難仍置獄中,敢啓。傳曰,差病間,保放。禁府謄錄
上在昌慶宮。停常參·經筵。
答領議政洪瑞鳳箚曰,省箚具悉卿意。卿其勿爲控辭,安心行公。記草
下直,高敞縣監李廷芳。
謝恩,兼宣傳官李暉。
領議政箚子。大槪,前日回啓,辭不暢達,致勤嚴旨,不勝惶恐,乞賜鐫免事。入啓。
院啓,大司諫趙錫胤,引嫌而退。淸名雅望,見重士林,擢長言地,實副公議,有何踰分之嫌?但其歸見病父,私情雖切,而未及乞暇,遽出遠外,難免冒法之失。大司諫趙錫胤,請命遞差。答曰,依啓。
大司憲南以雄啓曰,臣本庸陋,死期將迫,猥蒙鴻私,屢叨匪據,未嘗正色進言,惟以辭避爲事,臣罪萬死,臣罪萬死。臣筋骸百脈,無不受傷,小有失攝,疾病隨作。昨因虛煩,過飮生冷,胸脅刺痛,不能俯仰。不意召命,適下此際,昏倒床席,竟未趨詣,經夜之後,僅得獲甦,身犯推勘,勢難在職,忍痛扶曳,今始來避,臣之罪戾,至此尤大。請命遞斥臣職,以爲逋慢者之戒。答曰,勿辭,退待物論。
吏曹啓曰,臺諫有闕,政事,取稟。
府啓,大司憲南以雄,引嫌而退。病未趨召,雖不得已,應被推勘,勢難在職,請命遞差。答曰,依啓。以上朝報
上在昌慶宮。停常參·經筵。
答右議政徐景雨初度呈辭曰,不允批答。
傳曰,史官一員待命,騎馬三匹立之,成均館內摘奸。
傳曰,麟坪大君㴭,來月旬間,當往北京,隨行醫官,各別擇定,禮單等物,依例備給事,言于該曹。記草
下直,木川縣監鄭援。
謝恩,司䆃正柳穎,工曹佐郞鄭道亨。
平安監司書目,价川新郡守擇差下送事。
傳曰,政事明日爲之。
兵曹啓目粘連,啓下云云。卽見統制使李浣疏中措語,情事誠爲切迫。但念此時海防,爲任極重,而閫帥之可合者,誠不易得是去等,李浣雖有身上疾病,年少之人,自可調治差愈是白乎旀。年迫老親,與之相離,人子之所不忍是白乎乃,自前閫帥,以親老乞遞者,前無其例。況今春和已迫,邊事可慮是白置,李浣疏內辭緣,姑爲勿施,何如?啓依允。
備忘記,人日製述儒生,居首幼學崔繼亨,直赴會試,之次進士李有源,幼學安後昌,前監役睦來善,各給二分,幼學宋相琦·閔昀·洪錫龜·丁熙道,各紙十卷,筆·墨各五柄,賜給。朝報
備邊司啓曰,去秋北京運米事,急遽之故,至於別遣御史督發矣。今則三南船隻,已自該曹,定期回泊,待其齊到安戎浦,令本道別定差使員,分載發送,領去差使員,亦爲依前擇差,譯官一人,令該院定送,而御史則勿爲下送宜當,敢啓。答曰,依啓。備局謄錄
上在昌慶宮。停常參·經筵。
下直,咸安郡守鄭以重。
全羅監司書目,金堤郡守宋國澤,十二月二十四日,母在喪事。
吏曹啓目粘,連備邊司啓目,以戶曹判書鄭太和榻前啓辭,司贍寺復設事云云。司贍寺官員,前則五員,今雖復設,亦當減省,主簿·直長·奉事,各一員差出,提調則以戶曹判書例兼,何如?啓依允。
承文院官員,以都提調意啓曰,本院提調數不多,亦有病故。行護軍吳竣,提調差下,前大司諫趙錫胤,副提調差下宜當,敢啓。傳曰,依啓。
兵曹啓曰,本曹佐郞李元圭,以病呈旬,聞其病勢頗重,旬月之內,決無供職之望。務劇之地,不可久曠,李元圭改差,何如?傳曰,允。
遠接使書目,兩宮行次及勅使一行,今月初六日,自瀋陽發程計料事。朝報
有政。吏批,以沈詻爲大司憲,申翊全爲舍人,洪鎬爲大司諫,黃緝爲濟州牧使,南以雄爲禮曹判書,兪㯙爲慶尙監司,睦處善爲仁川監牧官,李球爲宣沙浦僉使,金尙爲參知,李以存爲副校理,尹安基爲咸鏡都事,李憕爲价川郡守,承文提調吳竣,副提調趙錫胤,李惟泂爲雲山郡守,劉應文爲濟州判官,蔡忠晉爲同福縣監,韓振溟爲平市令,李時萬爲弼善,睦敍欽爲同義禁,趙錫胤爲副提學,崔後賢爲兵曹佐郞,李必行爲應敎,李之恒爲承旨,金始著爲修撰,李師聖爲刑曹參議,柳摶爲監察,左承旨尹得悅,右承旨李行遇,左副承旨李之恒,林得悅爲獻納。
上在昌慶宮。停常參·經筵。
藥房啓曰,新春陡寒,伏未審卽今聖候,若何?東宮未寧之報,到此靜攝之中,懊惱聖念,想必大矣。臣等伏不勝憂慮之至,敢來問安。且以在瀋醫官書啓症錄與諸醫等,議定相當之劑,另擇御營中一人,齎持材料及他藥種,罔夜馳往,隨症投進之意,竝此仰稟。答曰,依啓。症候與前無異矣。
御醫臣朴頵,以世子症候議藥事,出去。
答右議政徐景雨再度呈辭曰,不允批答。
答備局草記曰,依啓。開諭一事,令在彼譯官言及,似爲便當矣。
答司憲府粘目曰,照律爲乎矣。色吏乙良,除贖決杖。
答備局草記曰,此事終難隱諱,世子回還後,則年號書送,似可矣。
謝恩,舍人申翊全,副校理李以存,弼善李時萬,禮曹判書南以雄,同福縣監蔡忠晉,雲山郡守李惟泂,同義禁睦敍欽。
下直,平海郡守李輝陽,加德僉使吳守己。
平壤迎慰使呂爾載,中路問安使趙景禧出去。
全羅監司書目,全州府尹趙泂,濫率衙眷,罷黜事。都事李弘載,濫用刑杖,罷黜事。
弘文館啓曰,新除授應敎李必行,時在京畿驪州地,經筵入番事緊,請斯速上來事,下諭。且下番四員副修撰李袗,在外未上來,修撰朴長遠,副修撰成以性,受由下鄕,修撰金始蕃,牌招肅拜,使之入直,何如?傳曰,依啓。
修撰金始蕃,牌招病不進,依承傳罷職。
院啓,新除授大司諫洪鎬,時在慶尙道咸昌地,獻納林得悅,時在全羅道昌平地,請斯速上來事,下諭。答曰,依啓。
政院啓曰,公淸水使全夢性,去甲申年秋冬等邊將褒貶等第,無一人居下,殊無嚴明殿最之意,請推考。傳曰,允。
戶曹判書鄭太和箚子。大槪,依前榻前所啓,內贍提調以戶曹參判例兼事。入啓。傳曰,下該堂回啓。
觀象監,夜一更,月暈,白虹貫暈,暈上有冠,暈下有履,色皆內赤外靑。啓。朝報
備邊司啓曰,王世子跋涉氷程,氣候未寧,臣民憂悶之情,曷有其極?已自內局,擇定醫官,齎藥物下送矣。渡江以後,氣體安寧與否,未能詳知,別遣宣傳官·禁軍一人,候問以來,何如?答曰,禁軍,今朝已爲發送矣。
又啓曰,卽見講院狀啓,今此勅行,不設軒架,不爲用樂,只支供等事,一依牌文爲之云,分付都監,依此擧行,何如?答曰,允。備局謄錄
都監啓曰,今此勅行,不用軒架云,儺禮廳停罷,呈才人勿爲上送事,急急行會于諸道之意,敢啓。傳曰,知道。
又啓曰,在前勅行不爲用樂,則宴享亦不設行,不緊郞廳,當爲減省。宴享色郞廳李俊耉臺諫代,米麪色郞廳李寅俊作散代,不爲差出之意,敢啓。傳曰,知道。迎接謄錄
內醫院啓曰,世子行次,御醫朴頵,今日內當爲發送,而騎·卜馬各一匹,書員李禮男騎馬一匹·藥物載持馬一匹,令該曹題給,何如?傳曰,依啓。書員勿爲下送。兵曹謄錄
上在昌慶宮。停常參·經筵。
下直,淸州牧使崔繼勳,雲峯縣監李槳。
謝恩,慶尙監司兪㯙,左副承旨李之恒,護軍尹兼善,兵曹參議金尙,价川郡守李憕,濟州判官劉應文,濟州牧使黃緝,咸鏡都事尹安基,平市令安振溟。
下直,价川郡守李憕。
吏曹啓曰,今都目政遷轉時,戶曹佐郞李興祿,陞爲工曹正郞。今則無一文官例兼春秋,久闕未差,極爲未安。其中除授日淺之員與他曹郞官可合人換差,何如?傳曰,依啓。
禁府啓目,金鎰·張弼漢刑問各四次,宣涉十五次,徐逸民·崔仁吉·金命吉各二次,李元機·金奚福·金鳳逸各八次,金得兼七次,崔振男三十一次,辛得一十一次,金應胤十三次,孝吉二十三次,吳匡漢·金輝福等各九次,竝皆不服,加刑。啓依允。
迎接都監啓曰,都廳李時萬,都監始役之初,啓下察任,逐日仕進,檢勅諸事,料理措處,已諳頭緖。今有勅使到瀋之報,都監之事,尤爲緊急,而李時萬除授弼善,當出迎王世子行次於碧蹄矣。此與勅使入京之日相値,都廳二員,分進弘濟院·南別宮,猶有不逮之患,李時萬出往碧蹄,則一員勢難兼察,今若代以他員,則手生之人,必有疏漏之事,極爲可慮,而講官事體非輕,不敢請改本職,令該曹從長稟處,何如?傳曰,改差,可也。
副提學趙錫胤上疏。大槪,冒死陳情,本職及兼帶備局·承文院副提調,懇乞遞免事。入啓。
府啓,耽羅一城,邈在海外,耳目罕及,王化不沾,且其地多産物貨,素稱利窟,濫滑之吏,恣意貪虐,島中殘氓,無以爲生。朝家必以廉謹之人,擇授州牧,意非偶然,而新除授牧使黃緝,本以愚濫之人,無毫分可取之材,只緣多行苞苴,媚悅權貴,十年之內,連授閫任,到處貪縱,剝割兵民肌肉,日以善事,爲日後媒爵之計,駄載絡繹,營庫虛渴,所經之地,無不蕩殘。今又差遣利窟,使肆其手段,則海外之民,又何罪焉?收拾官事,蘇復病民之責,決不可付諸此人。請命罷職不敍。刑曹參議李師聖,年迫八十,耳聾目暗,迷不省事,曾在數年前,除授驪州牧使,以老昏被論見遞。詞訟重地,決不可虛授,請命遞差。答曰,依啓。黃緝初無顯著之罪,勿爲失實之論。
前府使崔後憲,別備軍器,敍用事,捧承傳。
兵曹口傳政事,護軍李時萬。
觀象監,辰時巳時,日暈兩珥,暈上有背,色內赤外靑。午時,日暈兩珥。夜一更,月入東井星。啓。
訓鍊都監啓曰,黃海一道列邑之中,安岳炮保,厥數最多,炮保價布,或至四十同,聞到京之久,尙未納上,炮手等,逐日呼訴。卽遣軍牢一名往督,則防納之人,乃是廣通橋近處居李淑善稱名者也。多率其奴,都監差人,無數難打,至於裂破衣冠,傷破肌膚,極爲痛惡。如此之人,若不隨現痛治,則漸至滋蔓,其弊難防。李淑善稱名人,令攸司囚禁治罪,私許防納官吏,亦難免其責,依事目科斷,以杜牟利之輩防納之弊,何如?傳曰,允。
政府翰林取材,洪命夏綱目略。
吏曹啓曰,守令有闕,政事取稟。
承文院新來揀擇,後周·睦兼善·金始振·洪命夏·李垕·南重晦·沈球·丁彦璧·金佐明·李慶徽·申混·朴思遐·鄭錀·金鉽。朝報
備邊司啓曰,戶曹啓辭內,依癸未年例,使之隨力扶助,何如?傳曰,依啓事,傳敎矣。今此三勅使所率,比前頗多,而不爲分定於外方,該曹經費渴悶之狀,不言可知。依癸未年例,令各衙門監兵使,隨力扶助,何如?答曰,依啓。
又啓曰,伏見講院狀啓,龍將所言運米事,實是淸國之切望,旣已發說,終無還寢之理。且以十萬石爲言,則雖減其半,猶爲五萬石矣。米石辦出之難,姑不暇言,而船隻措備,沙格抄發,資裝辦給之費,罔有紀極,此物力何能及此?勢甚渴悶。米石實數,當待勅行入京,方可講定的知,而以去秋五千石輸運船數計之,若運五萬石之米,則船數當爲十倍矣。必須急速料理,可以辦得,依庚辰舟師時例,分定於三南,而猶有不足之患,亦難盡爲新造。私船可用者,給價買得,分運觀便裝載發送,似爲宜當,令該曹料理,稟旨擧行,何如?答曰,姑徐。備局謄錄
都監啓曰,都監事務緊急,而都廳李時萬,時無職名,口傳付軍職,使之察任,何如?傳曰,允。迎接謄錄
上在昌慶宮。停常參·經筵。
答右議政徐景雨三度呈辭曰,不允批答。
答副提學趙錫胤疏曰,省疏具悉。爾有才有學,性且端雅,實合此任,宜勿控辭,從速察職。
答府曰,已諭,勿煩。
答戶曹啓目曰,厥數不多,今年乙良,姑勿復設,自本曹隨便備用。記草
謝恩,護軍李時萬。
下直,興德縣監卞時煥,豆毛萬戶李汝海,祥雲察訪尹堣。
府啓,耽羅一城,邈在海外,耳目罕及,王化不霑。且其地多産物貨,素稱利窟,濫滑之吏,恣意貪虐,島中殘氓,無以爲生。朝家必以廉謹之人,擇授州牧,實非偶然,而新除授黃緝,本以愚濫之人,到處剝割,惟務善事,人言藉藉,莫不唾罵,臣等亦豈無所聞而然也?今日之歷數善事武夫,以緝爲之首,物論之深惡者,久矣。今又差遣利窟,使肆其手段,則海外之民,又何罪焉?彈壓海邦,蘇復疲民之責,決不可付諸此人,請命罷職不敍。以上朝報
上在昌慶宮。停常參·經筵。
答備局草記曰,依前定奪,姑以歲月書送,似爲有漸矣。記草
謝恩,副提學趙錫胤。
下直,全羅兵使李英達。
傳曰,政事,過國忌後爲之。
慶尙監司書目,大丘府使朴翰男罷黜,其代擇送事。巨濟縣令許中岦身死事。
禮曹啓曰,今此乙酉式年生進及文武科·雜科初試,已爲擇日啓下,而生進初試,定於二月二十一日,勅使之行,雖或其前回程,兩西則方爲出站,科擧勢難設行,似當差退,而正當農時,待七月農隙,次次退行,何如?傳曰,依啓。
府前啓,黃緝事,以國忌齋戒,姑停。
吏曹啓目粘連,戶曹判書鄭太和司贍提調辭免箚子云云。戶曹事務,判書苟管,參判則不能久任,故初不省鄭太和已有榻前定奪,而以判書例兼,啓下矣。依此箚,請改以參判啓下,何如?啓依允。朝報
備邊司啓曰,北京運米船隻措辦事,令該曹稟旨擧行之意,前日陳稟,則以姑徐爲敎。臣等固知聖算之有在,不當更爲煩瀆,但念此事,終不但已。米石多寡,雖從後議定,似無未及之患,至於船隻,私船則臨時猶可買得,而造船之役,決非倉卒可辦,必須急速經營,庶免窘迫之患。令各道預爲料理措處,似不可已,敢此仰稟。答曰,知道。備局謄錄
疊書訓鍊都監啓曰,黃海一道列邑之中,安岳砲保,厥數最多,砲保價布,幾至四十同,聞到京已久,尙不納上,砲手等,逐日呼訴。卽遣軍牢一名往督,則防納人廣通橋近處居李淑善稱名者也,多率其奴,都監差人,無數亂打,至於裂破衣冠,傷破肌膚,極爲痛惡。如此之人,若不隨現痛治,則漸至滋蔓,其弊難防,李淑善稱名人,令攸司囚禁治罪,私防納官吏,亦難免其責,依事目科斷,以杜牟利之輩防納之弊,何如?傳曰,允。訓局謄錄
上在昌慶宮。停常參·經筵。
上在昌慶宮。停常參·經筵。
答府曰,不允。
答戶曹啓目曰,依允。禮葬乙良,依達城尉例題給。記草
備邊司啓曰,寧遠運米船隻,令各道預先料理事,入啓蒙允。今當行文知委矣,但應助船隻之數,大槪知會然後,工役難易,財用多寡,可得料理,而不定隻數,泛然以預先料理爲言,則事不着實,而難於奉行矣。臣等以上年運米之事觀之,五千石輸運之船,多至十六隻,則設令前頭只運四五萬石,所載之船,其數極多,決不可盡爲新造,亦不可全買私船,或爲新造,或買私船,而新造之數,多於買得之數然後,可無臨時窘乏之患矣。着令該曹所造之數,稟旨的定,爲先行會于各道監·兵·水使,至於私船買得之價,沙格資送之費,姑待米石元數議定後,次第措處宜當。以此意,分付該曹,何如?答曰,依啓。備局謄錄
忠勳府啓曰,卽者,故豐寧君洪靌妻貞敬夫人李氏,呈狀于本府曰,漢城府,因迎接都監事目,附近閭家,入啓執捉,以爲都監入接之所,女之家舍,亦在其中,而入啓之時,猶不敢直指全家,稱以外梗,以爲隱然驅逐之計。女之家舍,本來狹隘,內外逼近,今夫村巷婦女稍知禮節者,猶嚴內外之分,不是骨肉之親,斷無同居之理。頑命忍痛,無以自達於天聽,冀蒙轉聞云。一品勳臣之妻,方奉亡夫几筵,朝夕祭祀哭泣,而況其家舍狹隘之狀,人所共知,不可分作內外,以爲都監入接之所,而從前頭目數多之時,曾無執捉侵撓之事矣。今作喪家之後有此侵撓,宜其婦孺之呼冤不已,令漢城府卽收執捉之令,使之安頓仍居,何如?傳曰,允。迎接謄錄
有政。吏批,以李培元爲刑曹參議,丁彦瑗爲正言,朴時榮爲慶基殿參奉,閔應慶爲司僕僉正,金泰基爲掌令,李行遠爲修撰,崔天柱爲濟用參奉,李一相爲金堤郡守,金翊震爲典設別檢,李靖賢爲中部參奉,李之馧爲刑曹佐郞,尹履之爲義禁府同知事,洪處亮爲兵曹正郞,沈爲修撰,柳椐爲說書,睦行善爲副校理,李守諴爲宗親府典籤,南老星爲副應敎,柳重炯爲監察,鄭麒壽爲文化縣令,李靖元爲內贍奉事,兪棨爲全羅都事,李穦爲巨濟縣令,吳燦爲司錄,柳恒爲全州府尹,趙全素爲弼善,金振爲文學,李有謙爲大丘府使,徐擇履爲內贍主簿。
上在昌慶宮。停常參·經筵。
傳曰,今下弓矢,仁遮外萬戶姜周男處給送。
答右議政徐景雨四度呈辭曰,安心調理。
答領議政洪瑞鳳箚曰,省箚具悉。箚陳之事,果爲非矣。措語失當,責有所歸,卿其勿爲惶恐。朝報
備邊司啓曰,羅州居前主簿鄭敬一,呈書于本司,越在丁丑,適會募粟御史林墰,下來本州,敢以五百石之粟,仰備萬一之補,此是忠憤所激,初無一毫希望之意,而除授實職,慙惶感激,肅謝而退。去秋因科入洛,得聞王世子回轅,此實國家·臣民莫大之慶,而第念策應經費供億,此正臣民罄家儲補國用之秋也。願將銀子一百兩,厚白紙五百卷,以備一分之費云。令該曹依願捧用,稟旨施賞,何如?答曰,依啓。備局謄錄
上在昌慶宮。停常參·經筵。
傳曰,一船實納,以四百石磨鍊,似爲太少,量宜加定,砲射減三分之二事,言于該曹。
兵曹啓曰,以戶曹寧錦運米船隻分定事啓目,傳曰,一船實納,以四百石磨鍊,似爲大少,量宜加定,砲射減三分之二事,言于該曹事,傳敎。寧錦運米船所載射砲手元數中,依聖敎減數之意,兩西監兵使處,行移,何如?傳曰,依啓。備局謄錄
上在昌慶宮。停常參·經筵。
藥房啓曰,春寒甚酷,久未解嚴,伏未審此時,聖候調攝,若何?臣等無任憂慮之至,敢來問安。答曰,與前無異。藥房日記
答兵曹判書具仁垕疏曰,省疏具悉。卿其勿辭,調理察職。
答戶曹啓目曰,依允。京畿·黃海等道兵船,及上年運米回還船,亦爲擇用,以省虛費。記草
戶曹啓曰,以本曹運米船隻分定事啓目,傳曰,一船實納,以四百石磨鍊,似爲太少,量宜加定,砲射減三分之二事,言于該曹事,傳敎矣。船隻增減,在於所載米數之多少,一船辦備之力,亦甚重大,臣曹當初欲加定容載之數,而就議備局,皆以爲,船體若重,則難於利涉,寧增船數,不可多載云,故以實納米四百石磨鍊以啓矣。今年聖敎,更爲參酌,去秋崔得男領去諸船中,最大之船,實載米五百石,以此爲準,前啓目改付標以入矣。今此分定八十隻,如是行會之後,終無可減之便,則固爲多幸,而萬一有急遽加定之擧,則外方亦必窘急罔措,船隻分定元數,則不爲減去,以前磨鍊,仍爲入啓之意,敢啓。傳曰,知道。備局謄錄
禁府啓曰,朴生榮分揀事,判下矣。放送之意,敢啓。傳曰,知道。禁府謄錄
上在昌慶宮。停常參·經筵。
答右議政徐景雨五度呈辭曰,安心調理。
答修撰李行源疏曰,省疏具悉。爾其勿辭察職。記草
兵曹啓曰,京中新出身八十四人內,平安道四十二人,咸鏡道四十二人分方事,曾已入啓知會矣。卽者,京出身趙時亨,呈狀于本曹曰,新恩放榜,病親相見事,林川郡下去之際,行到石城地,猝得染病,在於死生間,旬朔之內,差復無期。以此具由呈狀于本曹,則差病卽時赴防事題給,故病勢少歇之後,不敢退去,寸寸前進,以爲赴防之計,而旣經大病,元氣澌盡,勢難得達於防所,極爲悶迫,不得已北京運駄自願云。所訴如此,依他例施行,兩道監兵使處,竝爲行移,何如?傳曰,依啓。
禮曹啓曰,今此勅使,明政殿百官迎勅行禮後,彼必進見於便殿,接待諸事,令該司預備以待事,知委,何如?答曰,允。
備邊司啓曰,前頭寧遠運米船所載砲射出處,未及定奪,而兵曹因減三分之二事傳敎,徑先行會于兩西監兵使。兩西未詳元公事之前,見此行文,則必有疑訝,莫知所以,令該曹更爲詳察論移,俾曉曲折,宜當。且今春五千石應運之船射砲,初依去秋之例,每船十五名磨鍊矣。亦爲一體減三分之二事,令該曹分付擧行,何如?答曰,允。
又啓曰,淸譯鄭伯鸞兩子,來訴于本司曰,矣父,本以慶興幼學,辛未年爲始,以淸譯上來,陪從使臣,往來瀋陽,至於八巡矣。今正月不意身死數千里外,本鄕返葬無路,情理罔極,願得刷馬云。依淸譯安大奇例,刷馬二匹題給,草料亦爲成給,何如?答曰,依啓。備局謄錄
兵曹啓曰,武臣堂上朔試射時,嘉義邢浹,甲申十月十七日,貫革十五巡,以六十三分居首,十二月十七日,十五巡,以五十五分居首,今年正月十七日,十五巡,以六十三分居首矣。連三次居首者,加資前例,而係是恩命,不敢擅便,上裁,何如?傳曰,自前居首者,未必竝爲賞加,而如是啓稟,事體不當,此草記,還出給。兵曹謄錄
上在昌慶宮。停常參·經筵。
答刑曹粘連啓目曰,如此奸濫之輩,恃其功減之規,恣意犯法,則後弊難防,功減當否議啓。內下記草
兵曹啓曰,云云事,傳敎矣。武臣堂上朔試射,連三次居首者,取考前例,則畫數格外有餘分者,皆蒙賞加,畫數不足,則或爲賜馬。今此邢浹,有格外分數,故率爾啓稟,不勝惶恐,元草記付標以入之意,敢啓。傳曰,知道。加資。
以兵曹啓目,賊人金天一捕告人論賞事,傳曰,伸光之功,與震立相同耶?曹回啓曰,云云事,傳敎矣。柳震立·金伸光等所捕,俱是大儻殺越人命之劇賊也。柳震立等三人所捕五賊,然或以進告,或以捕捉,其功不專在於一人也。今此金伸光,則進告兼捕捉,其功似優於震立等,而但震立等所捕,則五賊也,伸光所捕,只是一賊,則捕賊之數,雖不及於震立等,進告兼捕之功,足以相當,故如是回啓矣。元啓目還入之意,敢啓。傳曰,知道。兵曹謄錄
上在昌慶宮。停常參·經筵。
答吏曹判書李植疏曰,省疏具悉。卿其勿辭察職。記草
都摠府啓曰,近日內三廳禁旅,擅離直所,三所一空,外言藉藉,故今日午時,使郞廳點考,則內禁衛李得立等十八名,兼司僕李起誠等四名,羽林衛金萬信等二名,合二十四名,一時闕直,頓無形影,事甚駭愕。令攸司囚禁治罪,以重侍衛,何如?傳曰,允。都摠謄錄
上在昌慶宮。停常參·經筵。
答右議政徐景雨六度呈辭曰,安心調理。
答刑曹粘連啓目曰,勿爲功減,以杜後弊。內下記草
上在昌慶宮。停常參·經筵。
傳曰,世子行中欲知安否,持內書委送禁軍,使之三日內,馳往灣上,而非但其行緩緩,及到義州,私自替付於其處軍官入送,而徑先還來,極爲過甚,治罪事,言于該曹。
備邊司啓曰,寧遠運米船隻,該曹分定於各道監兵水使矣。未知該道監水使,作何料理,而若不善爲區畫,監營·水營,便有物我,則軍民之弊,有不可勝言矣。監營所定之船,若自監營,別爲料理造作,則固爲大善,泛然分定於各邑,而日後又有私船買得,沙格資裝分定之事,則是民役重疊,事不齊整。各營所定之船,水使勢難自爲造作,若或分定於各浦,則各浦不得已備徵於作番次之水軍,而水軍不勝其苦矣。且監營·水營,强弱不同,船匠·民匠,盡爲監營所據執,則事不兩就,而徒貽掣肘之弊。宜令道臣,預知此意,俾無民役重疊之患,而造船一事,道臣專爲主管,通算各船應入材料,參酌各營物力殘盛,自水營可以自爲者,則使之自辦,力所不及,而勢所難辦者,道臣均一補助,罔有彼此之分,似爲便當。至於統營,本營物力,足以辦此,不須添助,以此意三道監司·水使處,竝爲行會,何如?答曰,依啓。備局謄錄
訓鍊都監啓曰,京畿三運壯抄砲手,今已畢番,放送之意,敢啓。傳曰,知道。訓局謄錄
上在昌慶宮。停常參·經筵。
答戶曹草記曰,頭目數不多,依前只分定於畿邑,其餘,自本曹貿用,可也。且生鮮事勢若此,則雖如是取用,過後給價。記草
都監啓曰,勅使留館時,各處所用柴木·燒木,雖在夏月,其數甚多,專責於司宰監,則該監貢案所付之數,不足以當之,以役軍,山役以用,則償役價布,亦多所費。自前上番軍士,到防日期相値之時,則例爲除出調用,上年夏勅使時,亦依前例,入啓蒙允,終以員役頗少,且當夏月,不爲使用矣。今番則勅使頭目數多,日氣尙寒,留京遲速,亦未的知,不可不調用防軍,而責之以準一日之役,則渠等,力必不逮,至於燒木,尤難易得。每名刈納閭閻所用雜柴五束,可以推移補用,到防軍元數內,除有故病殘外,可堪役事者,令該曹竝爲一日付役宜當,敢啓。傳曰,依啓。迎接謄錄
上在昌慶宮。停常參·經筵。
答兵曹粘連啓目曰,石數議定後,磨鍊行會。
答領議政洪瑞鳳箚曰,省箚具悉。卿其勿爲控辭,調理行公。
答右議政徐景雨箚曰,省箚具悉。卿其勿爲固辭,安心調理。
答左賓客李楘疏曰,省疏具悉。卿其勿辭,調理察職。記草
兵曹啓曰,以迎接都監啓辭云云,依啓事,傳敎矣。入番軍士身役,比百役最苦,六十日晝夜立番之間,或飢或食,或凍死顚仆者,有不忍可見也。點入之初,閑遊只是數三日,而又名之曰到防軍,至於各司請役蒙允,則驅之於苦役,非但鞭笞,色吏輩,又從而用奸徵布,其呼冤極矣。在前以此意入啓蒙允,非止一再,而今者,迎接都監,又爲啓請,此似近於法無恒式。依前啓辭,勿侵之意,捧承傳施行,何如?傳曰,依啓。捧承傳事,不允。迎接謄錄
上在昌慶宮。停常參·經筵。
備邊司啓曰,濟州牧使,爲任甚重,而黃緝旣被重駁,臺論雖停,仍令赴任,有傷事體,請改差,其代,令該曹極擇差送,何如?答曰,勿爲改差,可也。備局謄錄
兵曹啓曰,宣傳官·武臣兼宣傳官·訓鍊都監將官等朔試射時,宣傳官裵暎黃,把摠韓忠後無分,依前例汰去,武臣兼宣傳官孫有後·申俊明等,稱病不進,推考,南大賢以病呈狀,宣傳官方瑋,與他官一時進來,而左手大拇指發疔腫,不能執矢,疾病人所難免,姑爲分揀,何如?傳曰,依允。
傳曰,北京狀啓齎來軍官等,遠路速來,且傳喜報,論賞事,言于該曹。
曹啓曰,云云事,傳敎矣。在前瀋陽狀啓齎持倍道馳來人,或加資,或陞敍,或給綿布,今此北京狀啓齎持軍官等,遠路速來,合宜論賞,且有前規,而事係恩命,自下不敢擅便,上裁,何如?傳曰,加資。鳳林大君軍官金孝純·金興祖,竝陞堂上兵曹謄錄
上在昌慶宮。停常參·經筵。
藥房啓曰,餘寒料峭,伏未審近日,聖候調攝,若何?卽今世子,想已渡江,中外騰歡,而大君又將永還,其幸曷喩?臣等區區之喜,不能自已,敢來問安。答曰,知道。症候與前一樣。藥房日記
答刑曹啓目曰,依律施行爲乎矣,勿爲收贖,以警後人。
傳曰,今下弓矢,宣沙浦僉使李球,會寧判官洪翼聖等處給送。記草
備邊司啓曰,勅使之行,不久當爲到京,頒勅廻還之後,謝恩使卽宜打發,而右相病勢甚重,尙未治任,極爲可慮。設令時月之間,得以差愈,七十餘歲老臣,大病之餘,萬里行役,決非所堪。謝恩使似當有處置之擧,敢此仰稟。答曰,自本司參酌處置。
戶曹啓曰,卽者,備邊司因鳳林大君及宰臣韓興一馳啓,先將管餉所在銀兩,專差馳送,以爲雇騾之用,銀兩之數,令該曹磨鍊知委事,覆啓允下矣。王世子北京離發時,雇騾一百匹,每匹價銀三十五兩,都數三千五百兩矣。以此計之,大君一行所把之馬,旣已一百五十兩爲定,則韓興一狀啓中所謂使臣折行中所率人馬,除出應把之數四十五匹,及收拾之銀五百餘兩,則亦可雇十四五匹,計除此數外,自管餉,限一百匹雇價,急急整備,依廟堂回啓,本道監司,義州府尹軍官中,極擇勤幹解事之人,星夜入送之意,撥上行會,何如?答曰,依啓。備局謄錄
上在昌慶宮。停常參·經筵。
答兵曹粘目曰,依允。期限太近,參酌退定。
答右議政徐景雨七度呈辭曰,安心調理。內下記草
有政。吏批,以兪榥爲吏曹佐郞,李時白爲工曹判書,朴煥爲司贍主簿,李溫爲監察,黃胤後爲工曹參議,崔東亮爲繕工奉事,韓昌遠爲司宰監參奉,趙聖達爲軍資監參奉,姜興載爲兵曹正郞,尹益元爲司饔主簿,黃益淸爲蔚珍縣令,金鉽爲成均館典籍,吳達天爲禁府都事,柳莘老爲昌原府使,任有後爲慶尙都事,朴爲歸厚別提,任善伯爲司成,李時萬爲軍器寺正,鄭世規爲刑曹判書,徐擇履爲刑曹正郞,崔時遇爲江原都事,尹珹爲掌令,李猷爲長鬐縣監,申弘望爲注書,權㶵爲司饔院參奉,姜興載爲持平,蔡裕後爲全州府尹。
上在昌慶宮。停常參·經筵。
備邊司啓曰,本司見存堂上,或本職務劇,或有病故,開坐之時,仕進之員不多,行司直李溟,知中樞府事李景奭·李明漢,本司堂上差下,何如?答曰,依啓。
又啓曰,本司郞廳前判官金壽海,奔走供仕,已滿十五朔,依例陞敍,實職除授事,捧承傳施行,何如?答曰,依啓。備局謄錄趙景觀校正。郞廳曺命胤書。
上在昌慶宮。停常參·經筵。
上在昌慶宮。停常參·經筵。
答領相洪瑞鳳,左相沈悅箚曰,省疏具悉。使臣當以大君差送,卿其勿辭行公。
答刑曹粘連啓目曰,退木,敬立私用的實,則一半徵於克淸,似涉冤抑,更議處置。記草
備邊司啓曰,今此謝恩·進賀兩件表文,自藝文館,已爲分排撰出,而卽見詔勅謄本,則詔書二道,一則追崇先皇,一則今皇卽位定都,頒布政條等事也。旣有兩詔,則亦當有兩度進賀,而無前例可據,合爲一賀,善爲措語,似無所妨,但兩詔文字浩繁,滾爲一表,頭辭難於盡載,節該撮要,別爲頭辭,亦有古規,令該院·該館,各別撰定,何如?答曰,依啓。
又啓曰,伏見江華留守馳報,則本府只有一郞廳,而兩宮供上,勅使宴享,勢難周旋云。目今事勢,與前不同,令江華留守,親自出待,俾無未盡之患,何如?答曰,依前定奪施行。
又啓曰,得見賓客金光煜狀啓,鄭譯言大君亦爲出來,此後更無設屯作農之事,瀋陽屯軍,大君沒數率還事,令北京宰臣,具由呈文于衙門,成出許送票文然後,可無瀋陽留鎭將阻礙之患云。金光煜必已將此事意,移會于韓興一,而欲待朝廷分付擧行,則恐有不及機之患,自本司,亦爲行文于韓興一,使之依鄭所言施行,何如?答曰,依啓。備局謄錄
迎接都監啓曰,當初西來狀啓,有不爲用樂之語,故意謂宴享亦不設行,都監郞廳兩員有窠,而不出其代之意,曾已啓下矣。今聞勅使到義州,依例受宴云,入京後各項宴具,今當次第備設,未差郞廳二員,還爲差出之意,敢啓。傳曰,知道。迎接謄錄
上在昌慶宮。停常參·經筵。
答兵曹草記曰,此定配,似未妥當,海西之人,定配於關西山城,湖南之人,定配於南漢及架山山城。
答禮曹粘目曰,接待之禮,當有輕重,流來古規,亦不可更改,施行安徐。
答迎接都監草記曰,依啓。吏曹當該堂上,推考。
答備邊司粘目曰,不念軍政,張皇啓聞,事甚不當爲在果,回啓之意,亦如此,姑爲施行。記草
迎接都監啓曰,宴享色郞廳柳志立,自都監設立初,啓下察任,今至三朔,凡干擧行之事,已詳首末,而今日政,移授全羅都事,當此勅行臨迫,事務緊急之日,不可代之以生手,柳志立依事目勿爲遷動,都事改差,使之仍察都監之任,何如?傳曰,依啓。吏曹當該堂上,推考。迎接謄錄
有政。吏批,以金忠慤爲司饔直長,李俊耉爲兵曹正郞,林聖翊爲禮曹正郞,李重國爲禁府都事,李以存爲獻納,柳煥然爲齊陵參奉,羅綈文爲典籍,李惟達爲右通禮。
上在昌慶宮。停常參·經筵。
迎接都監啓曰,自前宴享色郞廳,必以禮曹郞官次知者,其意有在,故以禮曹佐郞柳志立,啓下句管矣。今者,旣遞都監之後,時無職名,不得察任,令該曹口傳付軍職,何如?傳曰,依啓。迎接謄錄
上在昌慶宮。停常參·經筵。
答左議政洪瑞鳳疏曰,省箚具悉。箚陳之任,卿其勿辭兼帶。
答府曰,依啓。閔墡事,風聞未必盡實,更爲試可,勿復煩論,以除迎送之弊。
答院曰,依啓。李回寶等,竝遞差。內下記草
上在昌慶宮。停常參·經筵。
答院曰,旣已遞差,更勿煩論。
答府曰,已諭,勿煩。內下記草
司諫院啓曰,禮葬給軍,所以用於造墓之役,而近來喪家,大率別借人夫,以營襄事,元定軍名,則徵其役價,已失朝家禮葬本意。至於無識之家,仍之倍數,一名之價,多至十二疋,君子不家於喪之義,已不足責,而數年以來,木花大無,赤脫之民,或至編草蓋體,有不忍見,而法外徵斂,至於此極,經一禮葬,一道皆受其害,若不嚴加禁飭,無以杜此大弊。請令該曹,申明事目,一依定式施行,如有如前濫越之事,許令本道監司,狀啓處置。答曰,依啓事據,本曹啓曰,以諫院啓辭,傳敎矣。禮葬軍每一名一朔赴役價布一疋,明有前規,其間或有濫捧者,實由於任事之臣,置之尋常,任其喪家所爲之故也,而況頃年,因本曹啓目,有一依宣惠廳例,從市直給價,似爲兩便之敎。自今以後,依元定一朔一疋之規,以米計之,一從當時市直,自本官,捧給喪家,以此定民役,少有不遵者,論以重罪,可也。依諫院啓辭,各道監司處,申明事目,惕念擧行之意,行移,何如?傳曰,知道。竝令宣惠廳題給,俾無此弊。兵曹謄錄
備邊司啓曰,今此謝恩·陳賀兩件表文,自藝文館,已爲分排撰出,而卽見詔勅謄本,則詔書二道,一則追崇先皇,一則今皇卽位定都,頒布政條等事也。旣有兩詔,則亦當有兩度陳賀,而無前例可據,合爲一賀,善爲措語,似無所妨,但兩詔文字浩繁,滾爲一表,頭辭難於盡載,節該撮要,別爲頭辭,亦有古規,令該院·該館,各別撰定,何如?答曰,依啓。
又啓曰,伏見江華留守馳報,則本府只有一郞廳,兩宮供上,勅使宴享,勢難周旋云。目今事勢,與前不同,令江華留守,親自出待,俾無未盡之患,何如?答曰,依定奪施行。
又啓曰,得見賓客金光煜狀啓,鄭譯言大君亦爲出來,此後更無設屯作農之事,瀋陽屯軍,大君沒數率還事,令北京宰臣,具由呈文于衙門,成出許送票文然後,可無瀋陽留鎭將阻礙之事云。金光煜必已將此事意,移會于韓興一,而欲待朝廷分付擧行,則恐有不及機之患,自本司,亦爲行文于韓興一,使之依鄭所言施行,何如?答曰,依啓。
上在昌慶宮。停常參·經筵。
藥房提調南以雄,副提調尹順之啓曰,春陽漸舒,尙靳和暖,不審聖候調攝,若何?每承一樣之敎,臣等不勝悶慮之至,敢來問安。答曰,時無加減。藥房日記
答領議政金瑬箚曰,省箚具悉卿懇。所陳之事,若干人不美之擧,不必入于思慮之中,宜勿控辭,速出論道。
答府曰,勿煩。記草
義禁府啓曰,自前勅使所館處,各門把守,及勅使出入時禁喧假都事五員·假書吏六名,令該曹差出待候,而勅使入京時應入羅將,前例相考,則前導禁喧羅將各三雙,而所着衣巾等物,則自都監別備已給矣。今此勅行羅將各三雙計之,則十八名,及南別宮左右大門·三陜門竝五處禁喧羅將,又十五名也。不可以迷劣之人,苟充定送,令兵曹考據前規,某色軍士中,擇壯實伶俐者定送,俾免生事,何如?傳曰,依啓。禁府謄錄
有政。吏批,以宋斗文爲公淸都事,沈爲副校理,韓克述爲戶曹佐郞,柳志立爲禮曹佐郞,權槫爲全羅都事,權履中爲慶安察訪,尹熺爲監察,李沈爲尙衣院判事,朴遾爲兵曹參知。
上在昌慶宮。停常參·經筵。
答兵曹草記曰,知道。竝令宣惠廳題給,俾無此弊。
答戶曹草記曰,知道。載運極難之意,言于鄭譯,此中北京賤物,議減,似當矣。
答院曰,依啓。
傳曰,今下弓子,貫三中砲手金種男給之。記草
備邊司啓曰,伏見該曹使臣啓下單子,則以謝恩兼進賀使書之,今日事體,當以進賀爲重,而謝恩次之,以進賀兼謝恩使,改付標,何如?答曰,依啓。備局謄錄
上在昌慶宮。停常參·經筵。
答領議政金瑬箚曰,省箚具悉至懇。古人云,自反而縮,雖千萬人,吾往矣。朝著間,雖有餘黨,卿無不縮,何足懼哉?卿其勿爲顧慮,須速行公,以副予至望。
答副承旨李曼疏曰,省疏具悉。爾其勿辭,調理察職。
答行司直李溟疏曰,省疏具悉卿懇。卿之冤狀,廟堂亦似洞察,宜勿控辭,安心察職。
答工曹啓目曰,今年價布乙良,移送戶曹,使之補用於勅使接待。
答工曹啓目曰,入京日爲始,進排。記草
備邊司啓曰,傳曰,勅使之同行,有妨於調病,因病患,處處停留,亦涉未安,先爲入來之意,遣官開諭,未知何如?此意言于廟堂事,傳敎矣。臣等伏聞世子症候,久未平復,不勝憂慮之至。方欲啓請停行,以便調攝矣,今承下敎,聖慮所及,極爲允當。急遣的當官員一人,星夜馳去,開諭勅使,俾於前定日入京,而世子行次,則留駐某處,從容調治,以待快復發行之意,宰臣及遠接使處,竝爲下諭,何如?答曰,依啓。備局謄錄
上在昌慶宮。停常參·經筵。
答杞平君兪伯曾疏曰,省疏具悉卿懇。卿其勿爲控辭,安心察職。
答府曰,依啓。內下記草
上在昌慶宮。停常參·經筵。
答院曰,依啓。內下記草
上在昌慶宮。停常參·經筵。
備邊司啓曰,麟坪大君,今以進賀上使,進去北京,方物盤纏,及諸臣處贈給禮單,其數不多,而燕京之行,非如瀋陽之比,關外人家絶無,守直等事,萬分可慮,的當譯官三人,加差出以送,何如?答曰,知道。只一人加定。
備邊司啓目,引見時,吏曹判書李植所啓曰,漢·唐·宋用人之制,皆以薦人用之,可相者則相之,可將者則將之,可合諫官者爲諫官,可合字牧者爲字牧,至于大明,猶有會抄之擧,以其所抄之人,隨闕隨差,此吏部所以不能行私也。前日朝家守令薦,反正初,以擧主懸錄申明矣。擧主論以誤薦之罪,則必以如朴知誡者薦之,不論罪罰,則必任意薦之,其亂雜甚矣。宋時薦人,延坐之法太重,故當時之人,必有不相能者,則其所薦之人,互相攻擊,此黨論之所以起也。今不可必用其法,擧主姑從輕律而論之,則猶可爲矣。今三·四品以上,雖使差察,亦且不合,況薦人乎?然三·四品以上薦人,固是良法,而其中闒茸之人,不可委諸薦人之任矣。且外方,則不必薦在京之人,擧其外方所在可用之人,而凡薦人之規,令廟堂定爲恒式,何如?上曰,此言,似有所見,依此施行。備局謄錄
宣惠廳啓曰,以兵曹啓辭,禮葬軍價布,元定一朔二疋之規,從市直,自本官捧給喪家事,傳曰,知道。竝令宣惠廳題給,俾無此弊事,傳敎矣。外方禮葬軍價布濫徵之弊,誠如諫院啓辭,聖意欲令本廳題給,使不得貽弊於外方者,極爲允當。但念本廳之役,專爲畿民徭役,故京畿禮葬軍,則役價,自本廳例爲題給,至於他道禮葬軍,則本非畿民之役也。本廳所存,係是畿民膏血,自前節用,幸有餘儲,必量減凶年所捧,以紓民力,故切不得用於他處,其意有在。今若移給於他道民役,則畿甸之民,必有剜心之痛,誠爲憫惻,他道禮葬煙軍之價,旣不得依該曹啓辭,自本官捧給,則竝令該曹,依定規題給,一以祛外方濫捧之弊,一以免畿民怨咨之患宜當,惶恐敢啓。傳曰,依啓事據,本曹啓曰,以宣惠廳啓辭,傳敎矣。凡士大夫墓山,在於畿甸者多,在外方者小,在畿甸者,則以畿民所捧之米題給,可也。至於外方者,則又及於宣惠廳,似爲未妥,則本廳啓辭,誠爲有理,禮葬之出於外方者,令本道一依宣惠廳題給例,嚴立事目,惕念施行之意,各道監兵使處,行移,何如?傳曰,依啓。兵曹謄錄
上在昌慶宮。停常參·經筵。
答戶曹草記曰,知道。丙子以前六官分置之數,査問于本道,可也。
答備局草記曰,依啓。告言于第三勅使,可也。記草
備邊司啓曰,濟州牧使黃緝戶奴呈狀內,上典年今六十歲,添得中風,左邊不收,赴任無期云,而前日本司請遞啓辭,勿爲遞改爲敎。黃緝病患輕重,臣等未能詳知,而遞易之間,赴任未易,海外下人,留京已久,怨呼日甚。令該曹速爲處置,何如?答曰,依啓。備局謄錄
政院啓曰,以兵曹各處軍士出用粘目,傳曰,此事捧承傳,前例耶?承旨考啓事,傳敎矣。以軍士除出使喚之事,至請捧承傳,殊涉未妥,故還爲出給,則兵曹以爲,係關勅使時,不可不捧入云,故入啓矣。今承聖敎,果違前例,此公事,還出給之意,敢啓。傳曰,知道。兵曹謄錄
兵曹啓曰,前定牌將,其中或有假提調分差,或有頉故者,改磨鍊及付標以入之意,敢啓。傳曰,知道。兵曹謄錄
上在昌慶宮。停常參·經筵。
備邊司啓曰,政院啓辭,勅使接見時,酬酢說話,今當依例抄啓,而今番勅行,非比前日,世子·大君,相繼永還,宰臣質子,又許出送,減損歲幣,收殺廢棄,定都燕京,轉攻流賊,各樣慶賀,俱合稱謝,此皆國之大事,必須善爲說辭,着令廟堂,預爲商略規畫,以備睿擇。答曰,依啓事,傳敎矣。接見之初,先問皇上萬安,次慰勅使跋涉之勞,仍稱皇帝神武,載讚戎功,一鼓無前,枉逆敗遁,撫定中夏,肇基燕都,頒降告勅,誕告遐邇,此實普天同慶,而獨此小邦,首被鴻恩,世子·大君,永許東還,骨肉團圓,復得如初,至於被拘三臣·諸臣質子,竝爲出送,軫念民弊,省減幣物,自念敝邦,蒙被恩私,何以至此?雖出於皇上之大德,亦無非諸大人之力也。小國群臣,感戴攢祝之誠,實萬倍他邦云云,若何?運米之事,則答以小邦不幸,連歲凶荒,顚連飢餓之民,加以癘疫痘疫相仍,造作船隻,調發沙格之際,深恐事力之不逮,而君臣上下,敢不竭心盡誠,仰副皇恩之萬一乎云云。且言及江邊採蔘之事,則答以設法嚴飭,非止一再,而邊上愚氓,冒死犯禁,無非寡人政令解弛之致,深用自愧云云,或似宜當,竝候睿裁。答曰,知道。
傳曰,頃年舟師持去火器,今番運米船回還之時,推還似當,此意,言于備局。
備邊司啓曰,頃年舟師持去火器,今番運米船回還之時,推還似當,此意,言于備局事,傳敎矣。考諸其時狀啓,則舟師持去火器,蓋州衛淸人處留置云。今番運米船回還時推還事,移咨衙門,何如?答曰,依啓。先言于第三勅使,可也。
又啓曰,松都居士人陳後敏·後敏,呈書于本司曰,往在丙子之變,父子兄弟,俱各被擄,渠輩僅得逃還,不知父之存沒,日夜號泣,虛葬而祭,于今十年矣。去冬,因人得父之書,其父自蒙古轉賣,方到瀋陽云。渠等斥賣家産,已具贖資,使命行時,願得隨往,情事切迫,前頭行次入往時,許令帶去,何如?答曰,允。備局謄錄
有政。吏批,以李元圭爲全羅都事,辛應望爲公洪都事,呂爾徵爲大司諫,趙錫胤爲承旨,柳東發爲安東判官,金蓍國爲大司成,李聖基爲義城縣令,朴啓榮爲鐵原府使,李博爲丹城縣監,宋克賢爲司藝,金光炫爲左副賓客,柳東紀爲典獄參奉,李俊英爲厚陵參奉,鄭道亨爲成均直講,柳廷益爲濟州牧使,權槫爲監察,趙緯韓爲禮曹參判,李奎老爲兵曹正郞,許敍爲掌樂主簿,蘇東道爲工曹佐郞,權旰爲結城縣監,李之華爲右通禮。
上在昌慶宮。停常參·經筵。
答吏曹草記曰,如是回啓,殊極不當,勿爲欺隱,從速査出。
答府箚曰,省箚具悉。箚辭無非嘉言,予當惕念,而採施焉。
答禮曹草記曰,外庭祗迎之意,旣已言送,如此小曲折,不必下諭。內下記草
兵曹啓曰,進賀使行次入把驛馬,分定于公淸·全羅·慶尙·江原·咸鏡等道,上年秋,以整齊待令之意,旣已行會矣。今番謝使之行,雖未定日,入把之馬,不可不預送關西,別養以待,三月初五日京中逢點事,公淸·全羅·慶尙等道,撥馬行移,而江原·咸鏡之馬,則使之直送關西事,亦爲知委之意,敢啓。傳曰,依啓。
兵曹草記,進賀使入把人馬分定事。傳曰,依啓。兵曹謄錄
上在昌慶宮。停常參·經筵。
答吏曹草記曰,知道。勿待罪,且近來郞官所爲,無其名而有其實,士大夫處心行事,似不當如是巧詐也。曾前違令之人,如難得知,則成楚客擬望郞官,査出治罪,可也。記草
備邊司啓曰,運米船八十隻,自戶曹,已爲分定三南矣。令吏曹,差出有力之人,稱以督發御史,一以爲檢察造作形止,一以爲盡心之狀於勅行聽聞,似合事機,急急差出,一二日內,發送,何如?答曰,此事,似爲無益而有弊矣。勿出朝報。備局謄錄
禮曹啓曰,傳曰,勅使入來時,文政殿東門外乘輦,由光政門,入幕次,臨時祗迎後,還入幕次,百官行禮,勅使入幕次後還入,大內服色,則以衮龍袍·翼善冠行禮事,言于禮曹事,傳敎矣。以此意,遠接使處,下諭,何如?傳曰,外庭祗迎之意,旣已言送,如此小曲折,不必下諭。迎接謄錄
有政。吏批,以丁彦璜爲弼善。
上在昌慶宮。停常參·經筵。
傳曰,今下弓矢,防垣萬戶韓繼姜處,給送。
答備邊司草記曰,依啓。彼若不許闕庭行禮,則勿爲强請,可也。記草
備邊司啓曰,臣等之請遣重臣,蓋有此慮,鄭太和想已到彼停當,待其回來,議定,何如?答曰,依啓。備局謄錄
政院啓曰,勅使到弘濟院,則例使都監官員,傳言,自上違豫,未得郊迎之意矣。今番則有闕庭祗迎之禮,辭說,似當與前有別,傳言之際,善爲措辭事,分付于都監,何如?傳曰,允。迎接謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,自上方在靜攝之中,而勞勤玉體,出迎外庭,便殿接見,亦且移時,想必有添傷之候,他日之憂,何可勝喩?臣等伏不勝悶慮之至,敢來問安,竝此仰稟。答曰,僅僅支過矣。中宮殿問安。答曰,知道。世子宮問安。答曰,知道。藥房日記
政院啓曰,卽刻備邊司郞廳,以左議政意,來言於門隙曰,大臣出往弘濟院之事,領右相,則碧蹄出去,只有左議政,而在此檢飾之事,甚多,往復郊外之際,勢未及遑,洛興府院君除肅拜,急速出往事,自政院,速爲稟定云,而重臣,則以某人出送事,亦未定奪,事極急迫,何以爲之?大臣之意如此,故敢稟。傳曰,依啓。重臣以禮曹判書進去,可也。
又啓曰,伏見遠接使馳啓,勅使之言,亦不至於全然無據,而但今番之欲於闕庭出迎者,非以聖上違豫之候,有減於前日也。特因無前之大慶大恩,欲爲强疾出庭,以伸情禮而已。此實出於一時處權之道,豈有仍成後例之理,而乃以彼此不及爲言,今不可因其所言,至廢闕庭之禮,至於郊外擧動,則決難爲之。今宜委遣重臣,更爲開諭,戶曹判書鄭太和卽爲出送,使之將此事意,反覆言之,終若不聽,則不得已仍依近例之意,定奪而來,何如?答曰,依啓。彼若不許闕庭行禮,則勿爲强請,可也。備局謄錄
迎接都監啓曰,政院啓辭,自上違豫,未得郊迎之意,今番則有闕庭祗迎之禮,辭說,似當與前有別,傳言之際,善爲措辭,分付于都監事,傳敎矣。第勅使,有大臣出送弘濟院,面議停當之語云,故不得已令都監郞廳,循例問安之意,敢啓。傳曰,知道。
都監郞廳,以洛興府院君意啓曰,臣卽馳到弘濟院,則勅使已入幕次矣。與禮曹判書南以雄,招李馨長等,依備局啓辭,措辭言之,則三勅會議之後,令其頭目兩人·大通官李旕石,來到世子前,以爲皇帝得天下,移都北京,乃是莫大之慶,國王宜出郊迎,而自丁丑以後,連以病患,不得郊迎,今又不爲郊迎,而欲爲祗迎於闕庭,揆之以禮,事甚不可。今者,大臣·重臣來言國王症候,今雖不得已强從,國王平復之後,則不可以此爲例,故今於世子前大臣·館伴及諸人共會處,言之云。其意,則後勿爲例爲主,故臣等以主上病患若差復,則後豈有執言爲例之理乎?頭目入去後,令臣速爲先行啓達云,故敢此,書啓。答曰,知道。
迎接都監啓曰,勅使卽刻還館之意,敢啓。傳曰,知道。
又啓曰,勅使入館後,自今日爲始,各色郞廳各一員直宿之意,敢啓。傳曰,知道。
又啓曰,都廳柳淰,家間方有染病,自昨日,身又患病,不得仕進,當此勅使入館之初,都廳一員,檢察諸事,未能周旋,見官之禮,亦未備員,柳淰改差,其代以司成任善伯,差下,何如?傳曰,依啓。
政院啓曰,卽者領議政金瑬,送言于本院曰,以下馬宴行酒,宰臣當爲進參,而昨日碧蹄迎慰宴,幾至顚仆,冒夜馳來,老病筋力,決無成禮之望,請以他日宴宰臣換差云。大臣之言如此,不得不仰稟。傳曰,與左相換差。同日政院,左議政有頉,代右議政,啓下。
迎接都監啓曰,勅使,分付內,下馬宴及見官禮,今日勿爲云,敢啓。傳曰,知道。迎接謄錄
以回還正朝譯官權仁孫身死狀啓,傳曰,依前例,恤典擧行,載屍人馬給之。兵曹謄錄
上在昌慶宮。停常參·經筵。
藥房都提調領議政臣金瑬,副提調臣尹順之啓曰,一雨通宵,日氣沈陰,雖在靜攝之中,節宣尙難,況於勞動之餘乎?臣等昨承僅僅支過之敎,尤不勝憂悶之至,敢來問安,竝此仰稟。答曰,氣甚不平矣。
再啓曰,臣等卽者伏承氣甚不平之敎,尤不勝憂慮之至。請令醫官等入診,審察脈度,詳知其症候,然後退而議藥以進,何如?答曰,依啓。
三啓曰,昨日擧動之後,臣等之憂,固已到此矣。卽仍入診醫官等,伏聞靜攝之中,久處密室,腠理俱虛,觸寒勞動,因致感冒,不可不及時和解,宜於人蔘敗毒散,加麥門冬·地骨皮各一,桑白皮七分,黃芩酒炒五分,連進三貼爲當,而李馨益,則以爲雖有一時之感冒,亦由於前症之未絶其根而然,受針不可不爲云。此藥卽爲劑進,而至於受針,則明日更議,稟處,何如?答曰,依啓。中宮殿問安。答曰,知道。世子宮問安。答曰,知道。嬪宮問安。答曰,知道。藥房日記
傳曰,頒赦·百官加爲之。
傳曰,今下弓矢,甲山府使許東岦處,給送。
疊書答藥房再啓曰,依啓。
答戶曹草記曰,知道。善爲開諭後,量宜增加,俾無難支之弊。
疊書答藥房三啓曰,依啓。記草
迎接都監啓曰,卽刻三勅使差備譯官傳言,以採蔘事被囚諸人,令禁府,待候館外,以備見官禮後推問云。令禁府,依例整齊諸事,來待之意,敢啓。傳曰,知道。
義禁府啓曰,本府囚人放未放,別單書啓,而其中辛得一,欲爲顧救所切擧子入來云。其間不無用情之事,金愛福錄名單子,年歲不同,似有奸僞之迹事。金英白,問其四祖,則祖名·外祖名,俱爲不通。金輝白,則詰問之際,卽爲逃避事。吳廷漢,問其四祖,則俱爲不通事。李元機,錄名單子中,年歲與容貌不同事。金鳳逸,則其四寸兄金好生,代講事。趙禮協,則其外四寸兄金以誠,代講事。右人等受刑累次,不爲承服,罪名亦未明的,今此大赦,似當蒙宥,何以爲之?敢稟。傳曰,代射·代講之人,自前未得蒙宥矣。禁府謄錄
迎接都監啓曰,昨日頭目等夕飯入給之後,未聞有點退之事,而今朝鄭使,招差備譯官,持頭目昨日飯床,出送于臣等處曰,皇帝所送之人,如是薄待,此等饌物,人豈能食之?多送嗔怒之言,至以館伴·戶判不必在此退去云,此是極怒之意也。大槪飯牀饌具,一依謄錄設備之,故其勢果不及於外方之所供,致有不滿其意,生梗至此,極爲可慮。若不變通,則無以息其怒矣。請令該曹,速爲啓稟處置,何如?傳曰,知道。
承旨李之恒啓曰,臣承命詣館所,呈御帖及衣襨單子,衣襨則卽受,問安則不爲回答曰,都監薄待至此,問安何爲云云。良久使譯官傳言曰,委遣近臣,不勝感激,丁丑以後,饌品謄錄,豈不知之?事之所幹輕重,亦豈不知?今番以重事出來,而接待饌品,極爲薄略,自上何知如此事乎?問安之久,不回報者,非有一分致感於上也。承旨乃近臣也,詳知此由,回去啓達然後,自上可以知之,故如是爲之。承旨如不啓達,則是亦欺隱,此後中使若來,則將備言薄待之狀云矣,敢啓。傳曰,知道。都監堂上推考,色郞廳拿推。
迎接都監啓曰,勅使以接待饌品不豐之故,發怒致責,終朝往復,又令玄頊傳言于臣太和曰,戶曹稱以勅使之行,收捧八道雜物,乃是規例,所捧之物,置之何處,如是薄待云云。答以國中物力,漸不如前,而至於接待勅行,則自有流來之例,不敢一毫廢墜。一從丁丑以後行用謄錄磨鍊,其設饌精美與否,雖係該堂之勤慢,物數多少,豈有到今加減之事乎云,則使李馨長,偕玄頊出來,又言丁丑以後規例,乃俺通事時所已知,而其時俺等,來自瀋陽,且顧本國經亂未久,力有不逮,不以爲咎。今不可援爲證據,皇帝已得天下,移都北京,特頒詔勅,出送世子,此果丁丑以後有例之事乎?俺等,自以爲與前大異,而此地之視俺等,反不如前日也。多般恐嚇,觀其事意,將有改定規式,作爲今後謄錄之計也。他日之弊,有不暇念,而今番所入之物,僅得措備,此外加磨鍊,不知其幾許,必有生事之患,極爲悶慮之意,敢啓。傳曰,使李馨長,善爲開諭,俾勿改定饌物,偸竊下人,囚禁重治。
戶曹啓曰,勅使一行接待饌品,自古京中不如外方,近來西路各站,欲免目前之辱,漸至增加,今番則尤爲甚焉,而都監磨鍊,一從謄錄,不敢有加,固知入京後,必有一番鬧擾之端,而經夜無事,竊以幸矣。卽聞二等家丁一人,以其昨夕不喫飯床,來示於第三使,以致嗔怒,多發忿罵之言,不息其怒,則當有種種生梗之端,務爲彌縫,必稱其意,則仍作規例,後有難堪之弊,罔知善處之策。一邊措辭開諭,稍待其咆哱之止,其中所見最薄之物,量宜增數,以示別爲優厚之意,似不可已,而流來常式之外,該曹不敢擅自加給,敢此仰稟。傳曰,知道。善爲開諭後,量宜增加,俾無難支之弊。
戶曹啓曰,自前都監謄錄,則頭目一日所給,一·二等,則生鷄三首·生鮮三尾,三等,則生鷄二首·生鮮二尾矣。今番,則稱以西路式例,書刻小牌子,各令跟隨,小通事佩持來示,生鮮,則與謄錄相同,而不捧生鷄,責納生雉,一等,則每員一日,生雉六首云云。至於第三使,招入盤膳色吏,再三嚴飭,使之切勿降減。西路式例,雖未知創於何處,而必責以此規,則應用生雉,大約以二十日磨鍊,只計頭目,日給其數,亦至於二千二百八十餘首,萬無市上準辦之路,欲爲開諭周旋,期於以生鷄參半計給,而終不回聽,則事極悶慮,敢啓。傳曰,知道。善爲開諭,期於動聽。
戶曹啓曰,勅使房排褥·衾,一依常規,以大段·衾潞洲紬褥備給矣。到館之後,還爲出送曰,自有近來已行之例,何不詳察爲之,須速改備入送云。所謂近來之例,大段之衾,付以山獺皮以給,已作式例,蓋指此而言也。不得已將爲改備之意,敢啓。傳曰,知道。
戶曹啓曰,丁丑以後勅行之來,平安道廚子小通事,若干隨來,而今番,則其數三十一名矣。竝爲依例給料之意,敢啓。傳曰,知道。
戶曹啓曰,以本曹草記,勅使一行接待饌物中,所見最薄之物,量宜增數,似不可已,而流來常式之外,該曹不敢擅自加給,敢此仰稟事,傳曰,知道。善爲開諭後,量爲增加,俾無難支之弊事,傳敎矣。臣曹亦慮日後難支之患,雖被目前忿罵之辱,不敢輕易加給,半日周旋,乘其怒息,以鷄兒等物,行用規例之外,不得加給之意,再三開諭,則第三使乃言,魚肉難得之物,雖不能加給,如菜蔬不關之物,斟酌加給,毋敢埋沒云云。姑依其言,分付該掌,擧行之意,敢啓。傳曰,知道。
王世子下令曰,宗廟展謁,雖有所患,不可不行禮於今日。客使接見下馬宴,時未設行,徐待後日,以此擧行事,言于講院。
迎接都監啓曰,卽者勅使前進茶啖床,則上使送其床於鄭使處曰,此床何如云,則鄭使,令差備譯官玄頊,持其床送示于臣等處曰,何如是薄略,而反不如外方耶?何可食之云。臣等見其床排,則饌品極其精潔,似無未盡之事,而如是節節生嗔。大槪其意,今番勅行,欲倣漢使接待之例,責以豐侈,定爲後式之計也。此難以口舌開諭,不得已量宜稍優加排,入給之意,敢啓。傳曰,知道。
都監啓曰,卽聞承旨,以勅使前問安事,來詣館所,而鄭使,以都監不謹接待,承旨問安不必當受爲言云。臣等忝在儐接之地,非不盡心檢飭諸事,而致此意外生怒,至有如此未安之擧,惶恐待罪之意,敢啓。傳曰,知道。勿待罪。
都監啓曰,今日頭目夕飯時饌物所入鷄一首,與跟隨所給半隻,誤爲換入之故,鄭使生怒,捉入頭目差備譯官詰問後,以示謹捧入,小通事決棍五度,盤膳次知·戶曹色吏推問後,差備譯官及該吏等,竝爲放送矣,敢啓。傳曰,知道。
都監啓曰,今日當行見官禮·下馬宴等事,而朝早,使差備譯官探稟,則鄭使生怒於飮食一款,使譯輩,不得接話,以致日勢漸晩,尙未定奪,敢啓。傳曰,知道。
都監啓曰,今日當行下馬宴之意,使差備譯官,言于勅使,則以爲今日行見官禮,下馬宴,則明日爲之之意,敢啓。傳曰,知道。
都監啓曰,卽刻差備譯官來言,見官禮今日爲之云,敢啓。傳曰,知道。
都監啓曰,卽刻勅使行見官禮後,大臣·六卿·兩司長官·禁府堂上,竝令留待矣,敢啓。傳曰,知道。
都監啓曰,勅使分付內,領議政雖已見官於碧蹄,而今日有停當之事,使之來待於館所近處云,敢啓。傳曰,知道。
都監啓曰,今日不爲下馬宴之,故別茶啖,依例排入之意,敢啓。傳曰,知道。
都監啓曰,三勅使,與領·右相及六卿·兩司長官·禁府堂上,會坐于西廳,美錢僉使金命吉,訓戎僉使宣涉,前昌城府使權大德等,拿入詰問後,使之還下,仍請軍糧二十萬石,大臣以下陳辨事勢之難能,未得結末,仍爲罷去,許多曲折,詳在大臣啓辭中矣,敢啓。傳曰,知道。迎接謄錄
上在昌慶宮。停常參·經筵。
藥房都提調領議政臣金瑬,副提調臣尹順之啓曰,伏未審夜來,聖候調攝,若何,昨日劑入湯藥,如已進御,則時無一分之效乎?今此症候,若出於勞傷感冒,則針藥似不可竝行,今日受針,何以爲之?臣等不勝區區憂慮之至,敢來問安。答曰,湯藥已爲進服,而時無加減,且此症,自前頗有針效,今日欲爲受鍼矣。
世子宮問安。答曰,知道。
再啓曰,世子症候至今彌留者,必是頓撼長路,不能調攝而然也。在路上時,則醫官等,隨症進藥,而入京後症候,則自外未能詳知,症錄下敎然後,方可議藥,敢此仰稟。答曰,令醫官,問于世子。
三啓曰,傳敎,令醫官等,探知世子症候,則前患諸症,幾盡平復,而咳嗽喘急·涎濁煩渴·食飮失味之症,猶未盡祛,此是外感雖解,胃熱猶在而然也。宜於二母寧嗽湯,加地骨皮·麥門冬各一錢,連進五貼爲當云,以此劑進之意,敢啓。答曰,依啓。藥房日記
答禮曹草記曰,依啓。監班監察,竝爲先罷後推,今後迎勅時,毋論職秩高下,竝着冠帶。
答兵曹草記曰,知道。此是下吏弄奸所致,嚴明査出,依法重究,以肅頹綱。
答迎接都監曰,知道。龍將所望,不過五六萬石云,愼勿恐㤼,從容善諭,以免土崩之患。
答吏曹草記曰,三度擬望郞官,竝爲推治,勿揀赦前。記草
迎接都監郞廳,以領·右相意啓曰,臣等罷出之後,鄭使送李馨長,言于臣等曰,當其相對之時,忘未能言及矣。越江之人等,待義州所囚各人等上來後,一處憑閱,則可以辨覈,穩城府使不須拿來云。而且言俺等上來時,江界府使囚禁于平壤者,到京之後,欲待金命吉等結末而處置計料,非俺等私自拘囚之事云。穩城府使,則勿爲拿來,義州所囚人等罔夜督送事,平安監司處,行移,何如?答曰,依啓。備局謄錄
都監啓曰,卽刻鄭使,送差備譯官,言于臣等曰,三等頭目及跟隨人等,丁丑謄錄供饋,雖兩時磨鍊,今此日長之時,不可不三時磨鍊支給云,敢啓。傳曰,知道。跟隨之人,不爲加磨鍊宜矣。
都監啓曰,盤膳色郞廳,掌樂主簿許舒,啓下矣。今聞許舒在外未上來云,改付標以入之意,敢啓。傳曰,知道。
都監啓曰,卽刻差備譯官,以鄭使意來言曰,今日下馬宴,北京輸運米定奪之後,乃可受之云。臣等使李馨長,下馬禮宴,不可不設之意,反覆措辭開諭,則鄭使,以爲與上·副使已定之議,今不可更改云,而李馨長言大臣來詣請之,則或有許之之望云,敢啓。傳曰,知道。
都監啓曰,今日下馬宴,不可設行,別茶啖,依例排入矣,敢啓。傳曰,知道。
都監啓曰,卽刻鄭使,以不爲遊觀,江上船隻,勿令待候之意,言于臣等,敢啓。傳曰,知道。
迎接都監郞廳,以右議政意啓曰,勅使以糧餉事不爲停當之故,不肯受宴云,臣退在請宴,事不誠實,故與參宴諸臣,會于館門外,令李馨長,措辭開諭,請行宴禮,則勅使答曰,俺等承皇帝之命,來請糧餉,此則公也。領受宴享,醉飽酒肉,此則私也。公私之分不同,不可先私而後公,請糧事未及議定之前,決難受宴云。臣等再三懇請,而終不聽許,不得已退還矣。答曰,知道。
都監啓曰,日暮時,衙譯韓應信·差備譯官來言,應信之妻,乃丁丑亂時被擄之人,而其父在於江都,應信上來時,言於江都出站之官,願得相見,故其父來到館外,應信邀入其房,饋酒數盃,暫時相話後,還爲出送云。凡方外之人,出入館內者,把守官先告于都監入啓然後,許令入見,自是常規,而今者,不爲告知于臣等,徑自先許,殊無把守嚴飭之意,極爲駭愕,請把守禁府都事·部將等,竝爲從重推考。傳曰,先罷後推。迎接謄錄
上在昌慶宮。停常參·經筵。
藥房都提調領議政臣金瑬,副提調行都〈承〉旨臣尹順之啓曰,昨日受鍼之後,伏未審夜來,症候輕重,比前,何如?臣等伏不勝憂慮之至,敢來問安,竝此仰稟。答曰,一樣。
都提調臣金瑬,副提調臣尹順之,世子宮問安。答曰,知道。
都提調臣金瑬,副提調臣尹順之,受鍼後問安。答曰,知道。
答迎接都監草記曰,先罷後推。
答左議政洪瑞鳳箚曰,省箚具悉。卿其勿辭,調理行公。記草
迎接都監啓曰,以備邊司草記,此外決不可加數之意,令迎接都監堂上及本司有司堂上,善辭開諭,期於回聽事。答曰,依啓。彼若堅執,則以非但民力不逮,世子旣已知數以來,此外決難加給之意,答之可也事,傳敎矣。臣履之,自備局會坐處辭來時,大臣以爲世子知數一款,今當稟啓,姑勿言及云,故偕臣太和入往館所,以民力不逮,決不可更加之意,反覆措辭,令李馨長言于鄭使,則鄭使答云,今此求米,只爲救活生民,而旣非約條所載之事,又非持價買賣之比,俺等固不可堅執責出,只以大國之求,出於懇迫,此處應副,當盡誠意,俺等往來兩間,欲爲保好終始之意也。本國累次高低,僅許其半,決難更加爲言,必有異議之人,防塞而然,此後則俺等,不復言米石之加減,但當以朝議不齊,以致如此之意,歸報而已。他日勿謂俺不言也。臣等答以擧國臣民,無不感激皇恩,皆欲報答萬一,孰有異意於其間哉?勅使今有情外之言,不勝痛悶,而十萬之外,斷無容力之地云云,則鄭使言,俺不干預於米事,若探俺等之意,好樣定奪,則俺等亦不無指導之事。今則不然,大異始望,任他本國之所爲,雖過千萬石之米,非俺所知云云。臣等更爲措辭,再三爭辯,而彼之所答,皆是不滿不平之言。李馨長自以其意,試問於鄭使曰,今者定以十萬之數,而任他本國之所爲云,則似已停當矣。下馬宴設行云,則鄭使言俺等,若以勅使自處,則當受宴禮,而今爲乞糧之化兒,何可受宴?明日或明明日回去云云。大槪當初齊會大臣以下而發言之事,累巡問答,只有臣等往復而已。到館六日,尙無別樣之擧,鄭與譯輩私語之間,似有此意云,臣等所言,視爲尋常,此誠悶慮,惶恐敢啓。答曰,言于大臣。
迎接都監啓曰,卽者上勅使,與三使同坐,招李馨長以下諸譯,上使發言曰,俺等之離家,已三朔矣。豈無歸意?所幹之事,尙未停當,淹留日久,終使帝命不行,則俺等之罪,當復,如何?願聞一定之言,以決去就云云,高聲怒吼,辭氣甚厲。鄭使繼此而言曰,當初在北京,米數定奪事,皆俺所知,講院欲爲定數狀啓,而皇帝·九王有所分付。俺將到此傳說,故使勿徑先啓聞矣。非皇帝·九王之所言,而俺若做出二十萬之言,則當被僞造之罪,俺處於兩國之間,只欲彌縫保存,而本國處置,大違所望,當卽回去而已。須趁此刻來報結末之語云云。李馨長等來傳於臣等,答以十萬之外,決不得增加之意,前已盡言,今無可答,則李馨長等,又傳上使之言,欲待廟堂更報之言,定爲發去云云。鄭使亦言,昨日以前,上使令俺傳語,而今日,則如是發怒,責俺不已,自招譯官,語漸不好,俺在此間,置身無所,上使,則謂俺不爲盡力,本國,則謂俺有所操縱,罔知所以爲計,羨他禽鳥之無知云云。臣等更爲措辭答送,則李馨長等,又爲出來曰,上使言,到京今七八日,尙未決定。俺等回程,一刻爲急,一邊整齊人馬,一邊更催朝廷回報云云。令廟堂急速議處,何如?答曰,雖極發怒,決難加許矣。
又啓曰,因臣等問答說話云云事,傳敎矣。臣等前於相見之時,以民力殫竭,國計板蕩,決難辦得之意,渴口極言,而終不動聽。是臣等駑㤼不能周旋之致,無任惶恐踧踖之至,當初狀啓中,只擧十萬石之數,而五六萬之說,則雖發於龍將之口,初不現出於文書間,不可以此相爭。且飽見此人等從前所爲,一言出口,若執左契,堅守不撓,彼之先以二十萬石爲言者,其意似在於折半。今若以五六萬石言之,則其數太略,必有憤激彪怒之患,若以近十之數言之,則彼必生心於加數,執此兩端,參酌折衷,以七萬石言之,則彼必就此數有所增益,先以此發言,觀其所答而處之,似合事宜矣。大槪,報施之道,宜爲相當,今此東宮·大君,一時永還,實是吾東莫大之慶,其所厚望於我國者,必不淺鮮,我之所以報彼者,亦不可薄略,臣等不計今日之事力,敢此陳稟,誠出於不得已也。臣等之情,亦云戚矣。倘蒙允可,則以此事意,言于戶曹判書鄭太和,使之善諭,何如?答曰,依啓。
又啓曰,鄭勅自前有解紛釋難之事,則必有別贈之物,以開後日周旋之路矣。今者世子·大君,相繼出還,此實無前之慶幸,彼必以爲己功,望報於我者不少矣。況目今方有難處之事,機關甚重,致謝之擧,不宜草草,着令該曹速爲稟旨擧行,以中其意,何如?答曰,允。備局謄錄
迎接都監啓曰,卽刻差備譯官,來言于上·副使,會于鄭使房,各遣差備譯官,問安於世子前云,敢啓。傳曰,知道。
都監啓曰,鄭使差備譯官全天機,以渠所聞,言于臣等曰,上使令家丁問於鄭使曰,前日所言事,尙無自內回報耶?鄭答云若有所聞,吾豈敢不爲報知乎?時無所聞,方爲苦待之云矣,敢啓。傳曰,知道。
都監啓曰,下馬宴設行事,臣等使差備譯官,措辭探問,鄭使答以若今日可受,則昨何辭云?宴不設行,故別茶啖,依例排入,敢啓。傳曰,知道。
都監啓曰,自前勅行,有生牛入給之例,今日試爲入納,則鄭使以爲幹事未完之前,不可受之,還爲出給云,敢啓。傳曰,知道。
又啓曰,卽刻三勅使,各以其差備譯官朴庚生·玄頊·全天機等,送言于臣等曰,俺等之來到王京,今四日,與大臣以下相會發言,亦已三日,尙無黑白回話,俺等深坐閉館之中,漠然無所聞,不勝鬱鬱,敢此委問云云。臣等以上候未寧,連日受針,大臣以下,奔走於問安議藥之列,必未及定奪,不得趁速回報,當以諸大人所言,報知于朝廷之意,答送矣,敢啓。傳曰,知道。迎接謄錄
上在昌慶宮。停常參·經筵。
藥房都提調領議政臣金瑬,副提調都承旨臣尹順之啓曰,伏未審連日受鍼,症候加減,何如?且前日劑入藥三貼,想已畢進御矣。卽今感冒之候,旣已和解,則不可連用發散之劑,更承明敎之後,似可更用他藥,敢來問安,竝爲仰稟。答曰,症候稍歇,湯藥勿爲劑入。世子宮問安。答曰,一樣。
答迎接都監草記曰,道路不遠,使之來見。記草
義禁府啓曰,取考本府所上謄錄,則大赦之後,或有門外黜送,書啓之時,今則何以爲之?敢稟。傳曰,依前書啓。禁府謄錄
迎接都監啓曰,臣太和與備邊司有司堂上尹履之同坐,使李馨長,措辭言及七萬之數,則鄭也發怒而言曰,丁丑年三田渡講定之後,凡事漸有減省,至於今番,則世子·大君,亦許出送,雖係謄錄定式之事,猶且變通,今此請米之擧,不過一時之救急,決非遂以爲例之事,而廷臣,每以規式爲慮,隨事防塞,每每如此。俺等雖在閉館之中,猶有及耳之風便,聞上意及朝廷,一半則以爲可許,而間有若干不善之人,作梗阻搪,此是朝鮮之常態,二十萬石之說,非俺所做,上使與俺,親聽皇帝及九王分付而來,故不得不傳言而已。若無分付。而俺等擅以二十萬石爲言,則北京道路雖遠,終無不聞之理,僞造之罪,俺等何能得免?皇帝·九王及俺等之意,皆以爲朝鮮,若聞北京事勢,二十萬之外,亦必加數運送,今以七萬爲言,則僅三分之一也。果若以此定數,則俺等別無更言,當於明日發去,歸報皇帝及九王云云。臣等,答以非以後弊爲念,欲減其數,二十萬石之運,雖竭一國之力,終不能辦得,徒思目前之免責,不計日後之失信,含糊面從,若將可爲,而不盡在我之情勢,則他日非責,尤有重焉。七萬之數,非不知不稱情義,而力所不逮,誠有未伸,小邦臣民,只自慙悚。今者不加恕諒,罔知所爲云,則鄭使,又令李馨長·玄頊·趙孝信等傳言,俺等之來請糧餉,有同化兒之乞糧,給與不給,在於主人,俺等唯當以此歸報,今則世子·大君,下至公卿諸質,盡爲出來,此去北京,往來八千里矣。更有何顧忌乎?勿復多言云云。臣等所言,如水投石,更無容辭之路,臣等瑣力,難以回聽,請令廟堂急速議處。傳曰,依啓。
都監啓曰,今日別茶啖,依例排入矣,敢啓。傳曰,知道。
都監啓曰,卽刻上使,率頭目等,上皆春亭,射小的云,敢啓。傳曰,知道。
都監啓曰,卽者鄭使差備譯官朴庚生·玄頊等,以勅使之意來言曰,義州及平壤所囚採蔘之人,何至今不爲上來乎?更爲刻日捉致云,該道監司處,行文催促,罔晝夜上送之意,敢啓。傳曰,知道。
都監啓曰,卽刻差備譯官來言,鄭使分付內,大通官有針灸之事,都監待候針醫,例是庸常,擇針術精熟者,斯速入送云,治腫敎授尹後益招給之意,敢啓。傳曰,知道。
都監啓曰,以都監草記,今番所入之物,僅得措備,此外加磨鍊,則必有生事之患事,傳曰,使李馨長善爲開諭,俾勿改定,饌物偸竊下人,囚禁重治事,傳敎矣。都監當初進排,一從謄錄,而勅使稱以薄略,今不可仍用前式云云,其意,專在於恐嚇增加之計也。下人偸竊之事,時無現出之端,何以爲之?惶恐敢啓。傳曰,知道。未能査出,則姑爲置之。
都監啓曰,卽者大通官差備譯官吳忠先,來傳大通官之言曰,公淸道牙山縣內李萬民稱名者夫妻,丁丑年被擄,爲渠家所率,自瀋陽,將爲入往北京,而其子什伊,方在牙山,父子之情,不勝眷戀,吾之入京留館時,切願相見厚恤,俾得彼此情義云,故吾必欲招致云云。臣等以外方遠在之人,不可招來之意,再三開諭,而終不回聽,不得已,敢啓。傳曰,道路不遠,使之來見。
都監啓曰,卽者鄭使,令譯官朴庚生·玄頊·全天機等,出送一等頭目,早飯茶啖一床,來示于臣等曰,今番則行中頭目,非如前日八高山所送之比,皆是皇帝親近之人,不可不別樣厚待之意,王世子亦已知之矣。見此盤床果子,乃是太末所造,人不可食,饌品亦不豐潔,每稱謄錄,如是薄待可乎?須速改排以入云云,而頭目盤床,盡數退出,臣等措辭回答,申飭該掌使之精備以給,而饌物多少,自有定式,至於油蜜果,則曾所不用,今不可創開新規,一邊令差備譯官,善爲開諭,而觀其所爲,昨間則別無發怒之端,以糧餉一事尙未停當之故,有節節生梗之意,極爲可慮,敢啓。傳曰,知道。迎接謄錄
以世子勅使接見時陪衛單子,傳曰,世子往于館所,時未定奪,而此單子何以徑先入啓耶?兵曹啓曰,云云事,傳敎矣。世子館所接見,臣等妄謂應行之禮,而不知某日當行,慮有臨時窘迫之患,陪衛節目磨鍊入啓矣。今承聖敎,不勝惶恐之至,敢啓。傳曰,知道。兵曹謄錄
有政。吏批,以梁榞爲戶曹佐郞。
上在昌慶宮。停常參·經筵。
藥房都提調領議政金瑬,副提調都承旨臣尹順之啓曰,朝晝異候,寒暄不調,伏未審夜來,聖候調攝,若何?昨日伏承稍歇之敎,無任喜祝之至,玉體行針,蓋出於萬不得已也。今日受鍼,何以爲之?臣等區區之憂,無所不至,敢爲問安,竝此仰稟。答曰,症候與前無異,受針今日爲之。世子宮問安。答曰,知道。
都提調領議政臣金瑬,副提調行都承旨尹順之,受鍼後問安。答曰,知道。
備邊司啓曰,以都監問答草記,令廟堂議處事,傳敎矣。觀此所答說話,則彼但以歸告爲言,少無異同矣。竊念當今制命之權,專在於彼,自難從之事,非止一二,而先後力爭,終不得回聽,況今日事勢,大異於向來者乎?且彼談間,每言東宮·大君,今已出來,此後更無資藉於大國者,而如是搪塞云云。此雖出於恐動之言,而亦足以激怒於彼中,豈可謂必無此患而忽之乎?且觀其意,則或言扶助,終始縷縷不已,其實出於窘急之狀,亦可見矣。彼雖薄施而厚望,在我之勢,猶不得違拒,旣施大惠,而又以溫言求助,揆以事理,安得不爲之曲副乎?臣等非過爲思慮,可以得已而不已者也。旣以七萬言之,而如是落落,則當初狀啓中十萬之言,似是彼中已定之數也。今以十萬石爲限,更令戶曹判書及備局有司堂上,將此事意,極言于鄭使曰,小邦非不知事力之決不可及,而感激皇恩,勉副諸大人之意,罄竭公私儲蓄,以充十萬之數,若過此數,則一國生民,盡歸枯魚之肆,願諸大人,推皇上之至意,活我東土之民幸甚云云,而或云旣已七萬爲言,而旋自加添,有若操弄加減者然,自上別遣中使,言于鄭使曰,廷議皆以七萬爲言,自上特加三萬,以準十萬之數,稱旨溫諭,則庶可以動聽云。而惶恐不敢仰請,伏候睿裁。答曰,依啓。內官送之不可矣。備局謄錄
都監啓曰,今晩鄭使,招李馨長,問昨日備邊司堂上回去之後,何以尙無答話?李馨長答以上候未寧,今日亦有受針之擧,朝廷有所未遑而然也。鄭使別無更言云矣。卽者,因備邊司啓辭,有司堂上尹履之,來詣館所,臣以雄·臣太和,俱詣西廳,使李馨長,依備邊司啓辭內事意,措辭傳說,則鄭使答云。俺等若持金銀,相與買賣,則必已完了,只以好意,有所求丐,快施生光,事理當然,而操縱定數,意在不肯,明言不可給,則俺等當待整給人馬,歸去報知而已云云。臣等,更令李馨長,極陳盡誠竭力,更無可爲之勢,則鄭使言,初則所望,在於二十萬石之外,而今聞本國誠力俱盡云。俺等,雖以未盡元定數,歸去受罪,五萬石,則顧念本國事勢,特爲量減,此外則一升不可減云。臣等答以十萬之數,猶患事力之不逮,此外加責,則本國亦無奈何云,則鄭使言,三次計較高低,僅許其半,俺等輕減五萬之數,自覺妄發云,臣等亦答以已到極盡地頭,更無可爲者矣。大槪觀其辭語,此事終非臣等所可容易得完,敢啓。傳曰,知道。
都監啓曰,臣等入往西廳,問答退出之後,差備譯官來言,上·副使來會鄭使之房,盡辟譯官,相與密語云矣,敢啓。傳曰,知道。
都監啓曰,今日下馬宴事,令差備譯官,措辭請之,則鄭使答以大事未完,何心受宴云,故別茶啖排入之意,敢啓。傳曰,知道。
都監啓曰,卽刻差備譯官來言,上·副使,上皆春亭,射小的云,敢啓。傳曰,知道。
都監啓曰,卽者差備譯官來言,勅使三人,同會于上使之房,招譯官言之曰,去夜令館伴及戶曹判書,有所傳通於備局,而朝日已晩,何無來報之人云云矣。伏見都監草記批答,以龍將所言,旣已準許,此外加數,決不可更議爲敎,所當卽將傳敎內事意,措辭言之,而彼令通于廟堂者,似有其意,臣等仍前與備邊司有司堂上,俱詣言之乎?請令廟堂,急速指揮。傳曰,知道。
都監啓曰,今日不爲下馬宴,故依例別茶啖排入之意,敢啓。傳曰,知道。迎接謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,受鍼今已三度矣。伏未審夜來,症候輕重,比昨,何如?臣等無任伏慮之至,敢爲問安,竝此仰稟。答曰,與昨一樣。世子宮問安。答曰,知道。
答迎接都監草記曰,知道。龍將所言,旣已準許,此外加數,決不可更議也。
答備邊司草記曰,依啓。彼若堅執,則以非但民力不逮,世子旣已知數以來,此外決難加給之意,答之,可也。記草
都提調臣金瑬,副提調行都承旨尹順之再啓曰,臣等,令崔得龍·柳後聖·朴頵等,進候世子症候,則答以咳嗽·喘急·虛眩等症,有加無減,煩渴引飮·口苦失味,則與前一樣,汗出少歇,寢睡頗似安穩,進食亦稍加,而但惡心呑酸之候,則時時發作云。與三醫商議,則皆以爲勞傷之症,猶未盡祛,凡此諸症,皆由於痰火鬱熱而發,宜於前日劑進二母寧嗽湯,元入梔子·黃芩減二分作一戔,竝炒加入,則依前加進五貼,徐觀症勢加減,更議他藥爲當云,敢啓。答曰,依啓。
傳于政院曰,判中樞府事徐景雨家,令內醫看病。
備邊司啓曰,以迎接都監啓辭,答曰,知道。龍將所言,旣已準許,此外加數,決不可更議事,傳敎矣。臣等,非不知十萬石輸送之際,邦本蹶,而前後縷縷陳啓,又準十萬之數者,誠出於事勢之萬不得已也。今則龍將所言之數,旣已滿足,此外則決不可加數之意,令迎接都監堂上及本司有司堂上,善辭開諭,期於回聽宜當,敢啓。答曰,依啓。彼若堅執,則以非但民力不逮,世子旣已知數以來,此外決難加給之意,答之,可也。
疊書迎接都監啓曰,卽刻三勅使,各以其差備譯官朴庚生·玄頊·全天機等,送言于臣等曰,俺等之來到王京今四日,與大臣以下相會發言,亦已三日,尙無黑白回話,俺等深坐閉館之中,漠然無聞,不勝鬱鬱,敢此委問云云。臣等以上候未寧,連日受針,大臣以下奔走於問安議藥之列,必未及定奪,不得趁速回報,當以諸大人所言,報知于朝廷之意,答送矣,敢啓。傳曰,知道。
戶曹啓曰,臣太和,因廟堂啓辭,將爲入見第三勅使,令李馨長先容,則勅使答云戶判之欲見,我已知之此事。俺等,旣與大臣以下同會發言,而今者,戶判獨當議定,彼此事理,俱未妥當。備邊司有司堂上進來,與戶判同坐,先使譯官,往復於俺,熟講停當,復議于上·副使爲可云云,敢啓。傳曰,允。
迎接都監郞廳,以領·右相意啓曰,日沒時,行見官禮後,卽招臣等與六卿·禁府堂上·兩司長官,行一揖後,卽爲平坐,其一,卽越江人推問事也。美錢僉使金命吉,訓戎僉使宣涉,前昌城府使權大德推問,而越江人等,俺等到義州,分付于侍講院,使之傳譯上送,謂必已來矣,何至今不來乎?所當一處憑問,盡卽捉來云。金命吉推問時,命吉言越去之人,乃是穩城之民,由我境而越去,不能捕捉之罪,固所甘心,其人,則自有所管,非我所知云。鄭使言曰,然則兩人俱有罪。穩城使急急拿來云,而竝與宣涉·權大德,憑閱處置間,姑爲仍囚待令云,其一,乃是糧餉事也。鄭使言于臣等曰,北京所定之數二十萬石,不可準數入送,而若過七·八月之後,則雖送億萬石,終歸於無用云。臣等,以我國事力不及之意,苦口爭辯,鄭也聲色俱厲,略不動聽,終使臣等,退去商議,從不從報知,而石數,則所定二十萬石,過此吾不可受,減此亦不當受,此外更無所言,任意爲之,臣等相持,至夜深橫說豎說,終始落落,有如以水投石,臣等,迫不得已退去,卽招李馨長,使之極力周旋,則渠云姑伺鄭使獨處無人之際,詳探其意云矣,敢啓。答曰,知道。龍將所望,不過五六萬石云,愼勿恐㤼,從容善諭,以免土崩之患。
都監啓曰,勅使三人同會一房,良久相語之後,使人出言都監堂上及備邊司有司堂上留待依幕云,而尹履之,則問答啓辭之後,已爲退去,臣以雄·臣太和留在之意入告,則使李馨長·朴庚生·玄頊·趙孝信等傳言。皇帝旣得中原,普天之下,莫非其有,本國歲幣等物曾前減省之事,今若提起而言,則俺等亦鄙矣。今此求米之擧,欲爲要切救民之用,皇帝·九王,試看朝鮮之誠僞,而今此十萬之許,亦不快然,海路船運之難,俺等亦豈不知?本國陳弊之言,俺等心以爲然矣。十萬之運,猶當用三隻之船,其沙格資裝之費,誠爲浩多,本國之力,雖不有裕,亦不可以十萬爲畫,俺等亦不必以十五萬爲準,彼此參酌,兩數之間,的當完定,可也。此非勅書所載,俺等口宣帝命,歸去報知,亦用口舌,今番本國之誠不誠,都在於俺等傳語之如何耳云云。臣等答以諸大人,洞悉本國事勢,有此委曲之敎,不勝感激,但十萬之數,亦已力竭,此外之事,罔知爲計云,則鄭使,使李馨長出言,俺知館伴·戶判,不可獨斷,須以此意,通于廟堂云矣,敢啓。答曰,知道。龍將所言,旣已準許,此外加數,決不可更議也。
戶曹啓曰,以本曹致謝事草記,傳曰,各年別贈之數,考啓事,傳敎矣。丁丑以後各年別贈之數,考諸謄錄,別單書入之意,敢啓。傳曰,米數定奪後,給之似可矣。
備邊司郞廳,以領·右相意啓曰,以都監問答草記,言于大臣事,傳敎矣。十萬之數,已到極盡地頭,此外決不可加數,臣等口舌恐不能止彼無厭之求,然事力不逮之狀,不可不痛陳。今日與六卿·兩司長官,俱詣館所,極力開陳之意,敢啓。答曰,知道。備局謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,連日受鍼,伏未審,卽今症候比昨,何如?臣等伏不勝憂慮之至,敢爲問安,竝此仰稟。答曰,與昨無異。世子宮問安。答曰,知道。
答備邊司草記曰,決不可加許,更勿爲如此之言。記草
備邊司郞廳,以領·右相意啓曰,臣等待罪大臣之列,俱無智慮才辯可以動人,終不能回彼之意,臣等之罪,實無所逃,惶恐踧踖,措躬無所。臣等目見今日之事,彼之所實,已在於十萬之外,則雖千言萬語,必無低昻之理,臣等非不知終始堅執,不出已許之數,而目今事勢,與向來大異,厚施而薄報,其所致感於我者,必非淺淺,況其言曰,東宮·大君,竝皆出來,此後有何資藉於我者,其意豈非深乎?且每言乞丐扶助而來,非如勒定歲幣之比,只在本國之誠與不誠,俺等但當歸報而已。自彼必有處置,俺等更有何言?殊無深怒之色,古人云嘻笑之怒,甚於裂眥,其心所在,尤不可測也。臣等若明知其彼意終止於此,則何敢爲重言複語,仰瀆天聽乎?自前歷觀彼之擧措行止動作之飆倏無常,今若怫然作怒,促裝而行,則馬首一西,中外人民,恐不得晏寢,丙子之已事,亦可以鑑矣。當此之時,雖欲以數萬石之米,彌縫其隙,尙可得乎?已往八九年來,隱忍含糊,曲從其意者,及到今日,歸於虛地,則不亦惜哉?兵家有能㤼能屈之言,正是今日之謂也。臣等竊覵其意,若加一萬,則庶可了當輸運之費,除出各衙門所儲米布·銀兩,則亦可以少紓民力矣。臣等與六卿·兩司長官相議,則群議皆然,而方外之言,莫不如此,人情之所同然,大可見矣。安危所係,臣等不得不竭盡底蘊,復瀆宸嚴,尤不勝戰灼之至,敢啓。傳曰,決不可加許,更勿爲如此之言。
備邊司啓曰,以本司啓辭,答曰,依啓。彼若堅執,則以非但民力不逮,世子旣已知數以來,此外決難加給之意,答之,可也事,傳敎矣。所當依下敎開諭,而但以世子知數爲言,似不便當,此一款,勿爲言及,恐合事宜,敢啓。答曰,雖不言及,可以停當,則依爲之。
又啓曰,運米之事,旣已十萬石爲定,此外決不可加許,而十萬石輸運時,許多船隻沙格等及所需布木等物,不可不及時料理,本司堂上中,以戶曹判書鄭太和,刑曹參判李時昉,稱以次知堂上,使之專意句管,何如?答曰,依啓。備局謄錄
都監啓曰,今日頭目等早飯盤排六坐,不爲豐備之故,勅使,拿入該掌書吏,發怒詰責。令差備譯官,傳言于臣等曰,今此勅行,事體與前自別,此等頭目,且是皇帝家親丁,不可以常規待之,熟鷄半隻·生鮮半尾,何其埋沒之,甚也?今後,則必以全鷄。全魚,熟設以入云,六七日無事經過,而到今乃有此嗔怒之擧,實是種種生梗之意,領食些少之物,亦難相持以爭,不得不量宜加給之意,敢啓。傳曰,知道。從容開諭,勿改謄錄。
都監啓曰,今日下馬宴不設之故,別茶啖依例排入之意,敢啓。傳曰,知道。
都監啓曰,卽刻李馨長·朴庚生·玄頊等出來言曰,上·副使同坐,三使亦在坐,而不與其言。上使辭氣甚怒,自言于李馨長曰,本國將貸他國之米而給之乎,欲待秋收之穀而給之乎?俺等,有皇帝,有主將,有妻有子,遷延至今,已過七八日,安能一向淹留乎?俺等,當爲回去,人馬須速整給,三使留置此處,使之完了而來云云。今日則怒氣勃勃,非復昨日以前氣色,極爲可慮,敢啓。傳曰,言于大臣。
都監啓曰,卽刻領·右相·六卿·兩司長官,俱詣西廳外幕,招李馨長等,入告以諸臣來詣之意,勅使不爲出見。令李馨長等,往復傳語,終不回聽,仍爲罷出,問答說話,在於相臣啓辭中,敢啓。傳曰,知道。
都監郞廳,以領·右相意啓曰,卽者臣等,與六卿·兩司長官,俱詣于勅使所館處,使李馨長,傳言臣等來詣之意,則副使·三使,會于上使之房,送言于臣等曰,所欲言者,合於俺等之意,則可以相見,不然則不須相見,須以譯說傳報云云。臣等答以十萬石之米,亦是竭一國之力,而圖副者也。此外則雖一石,決難加數之意措辭言之,則上使答云,俺等只受帝命來傳而已。初以七萬爲言,而又加三萬,俺等,實非持納物貨買賣者也。亦非歲幣勒定之比也。不過爲生民救活之計也。乃以乞丐爲言,本國不諒此意,於二十萬之數,折半給之,殊非皇帝與攝政王之意也。雖只送十萬,雖於十萬之內,又有所減,俺等但當歸報而已。本國任意爲之,且曰,上意則不如此,而此必中間異議之人,如是搪塞云云。臣等,又將事力萬萬不逮之狀,極口稱說,仍言我國得有今日,無非帝德。卽令又有世子·大君永還之慶,雖愚夫愚婦,皆思銘骨圖報,豈有異議之人,敢生搪塞之計乎?俺等,忝在大臣之列,唯在民力匱竭,邦本之顚蹶,不能惟令是從,其責實在於俺等,雖有他日譴罰,俺等自當受之云云。則勅使答曰,俺等,初以爲小官搪塞矣。大臣請自當之,則俺等知之而去,後日之責,自有所歸云。大槪觀其事意,旣以求助爲言,故雖不至於彪怒咆吼,而其意,則有不可測。臣等雖焦唇乾舌,難以動聽,故不得已退出矣,敢啓。答曰,知道。明朝遣中官開諭,未知何如。
都監郞廳,以領·右相意啓曰,以臣等問答啓辭,答曰,知道。明朝遣中官開諭,未知何如事,傳敎矣。自上遣中官開諭事,臣等欲爲申稟,而惶恐不敢矣。今承聖敎,極爲允當,但別無多少間加給之說,而只以空言開諭,則難以動聽。今見戶曹判書鄭太和啓辭,以鄭使之意,李馨長密言曰,攝政王·右眞王及龍將處,各有所贈,則其數不過五千石,以前許十萬石,送于帝前,以五六千石,分送三處之意,遣中使措辭諭之,則事甚有光,而近日相持之事,可以出場云。臣等深慮事勢之難處,請以一萬石加給矣。今聞李馨長之言,雖加五六千石,可以了當云。以此意,別遣內侍開諭,則彼必知感,而可無鬧擾之端矣,敢啓。答曰,知道。迎接謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,伏未審夜來,聖候調攝,若何?受針已過四度,而每承一樣之敎,臣等伏不勝憂悶之至,敢爲問〈安〉,竝此仰稟。答曰,頗似漸減。世子宮問安。答曰,知道。
藥房,受鍼後問安。答曰,知道。
藥房再啓曰,卽者崔得龍·柳後聖·李馨益·朴頵,入診東宮症候,則近因再感添傷,熱勢非輕,他餘諸症,皆屬於熱,宜用淸熱和解之劑,徐觀其效,更議他藥。頃於小柴胡湯,加黃連薑汁炒·梔子炒各七分,知母·地骨皮·乾葛各一戔,連進三貼宜當,以此劑入之意,敢稟。答曰,知道。
答迎接都監草記曰,知道。從容開諭,勿改謄錄。記草
傳曰,中使往復館所,已爲停當,十萬內,九萬五千石,則皇帝前咨文書送,五千石,則送于攝政王,而龍將處,別爲單子,且重臣二員,六卿品秩中差定,一則送于三南,催發舟師,一則送于兩西,檢督裝載事,言于備局。
備邊司啓曰,淸譯權仁祿同生弟三祿,呈狀于本司曰,兄仁祿,陪往正朝使行次,適到甜水站身死,載屍還來次私馬一匹·奴子二名,許令入送云云。依他例入送事,義州府尹處,行移宜當,且還越江之後,刷馬一匹次次題給事,草料成給,何如?答曰,依啓。
又啓曰,當此多事之時,本司有司堂上二員內,鄭太和則以都監堂上,長在館所,只有一員,奔走無暇,趙錫胤改差,代以行司直李基祚,本司堂上啓下,仍察有司之任,何如?答曰,依啓。
迎接都監啓曰,卽刻鄭使,以差備譯官,言于臣等,明日未明時,三公以下凡食祿軍職之人,一齊來會于館所。三司之官,雖有病者,不可落後,至於內班院,亦皆來參定奪,然後可行宴禮云,敢啓。傳曰,知道。備局謄錄
迎接都監啓曰,勅使累問,平安道所在越境被捉人等,上來與否,催促甚急,罔夜上送事,平安·黃海兩道監司處,更爲撥上行會,何如?傳曰,允。
都監啓曰,李馨長來言,今以十萬石停當,而帝前九萬五千石,攝政王處五千石云矣,敢啓。傳曰,知道。
都監啓曰,今日下馬宴設行事,使差備譯官探問,則鄭使答以差晩,更爲取稟云,敢啓。傳曰,知道。
都監啓曰,今日不行宴禮,別茶啖依例排入矣,敢啓。傳曰,知道。迎接謄錄
上在昌慶宮。停常參·經筵。
藥房副提調行都承旨臣尹順之啓曰,伏未審夜來,症候比昨,何如?受鍼已過五度,玉體久在靜攝之餘,踈瀉似過,臣不勝憂鬱之至,敢此問安。答曰,與昨無異。
世子宮問安。答曰,一樣。
答刑曹粘連啓目曰,旣經大赦,傷處不重,則分揀。
疊書答吏曹督運使差出草記曰,知道。李溟差送,可也。記草
迎接都監郞廳,以大臣意啓曰,臣等卽者,依勅使所言,率東西班九品以上多官,進詣館所,則勅使出坐西宴廳,進臣等于前,使之作揖,仍爲就坐,勅使起立,宣諭帝命曰,國王有疾,父子相離,必有思戀之情,故特許世子·大君出送,今後勿復勿以出送之故,移易其心,而終始永肩向上之義,以基兩國無疆之福云云。且曰,自前年少臺官,好生異議,累致壞了國事,今後愼勿復踵前習云。臣等措辭答之,且伸謝意,勅使又云,糧餉一事,雖不稱皇帝本意,本國以物力難辦爲言,國王亦遣中使,備陳事力不逮之狀,俺等亦念本國事勢,一依本國所定,歸告帝前矣,但若到五六月,則難以行船,七月以後,則雖有億萬石,無所用矣。急急督運,須於五六月以前到彼然後,可爲救急之用。下三道船格督發及在關西監載,到彼卸下時,監檢人員,必以六卿以下秩高老成宰臣,各別擇差,姓名報知云云。且曰,每船二十隻,定差使員一人·譯官一人,而差使員,亦以諳熟水路之人爲之云。臣等指六卿曰,大人觀此在坐之人,皆是年老不堪驅使之人,任事之能否,何有老少?下三道船格督發之任,則以年少之人,稱爲御使下送,而監載處·卸下處定送人員,則以宰臣差送宜當云,則勅使云,怠於職事,不無流連耽樂之弊,俺等之欲老宿之人差送者,以此故也。六卿各有所掌,不可出外,參判以下三司長官出入中,擇其人所忌憚,可以彈壓監·兵使者爲之,然後可以集事,令臣等,卽於座上擧名以示。臣等答云,此等分付。曾未聞知,今日猝然當之,難於席上應口以對,當退而議于該官,差定報知云云。臣等退出之後,卽令李馨長,以三南督發御使不得不以年少之人差定事,及金體乾所率軍兵射砲定送之意,言于鄭使,則皆已蒙諾,而獨十萬石中,小米三分之一充數事,則終始不許矣,敢啓。答曰,知道。
迎接都監啓曰,卽者鄭使,使差備譯官李馨長·玄頊,送言于臣等曰,江西各司奴己萬,乃俺四寸子,願爲免賤,且殷山地,有俺田結,亦爲復戶免稅,且永柔縣令李玉鍊,乃俺一家之人,以本道順川郡守陞授事,使之入啓云。而且言俺此間,雖無所爲之事,區區之望,願俱蒙自上特施之恩云,令廟堂議處,何如?答曰,依啓。
都監啓曰,卽者鄭使差備譯官來言,寧遠衛管領之事,最爲緊重,而聞其擬望三人,皆不合此任,且見李行遠爲賓客時,則連日飮酒,處事弛緩,決不可差遣,速爲改差云,敢啓。傳曰,依啓。備局謄錄
都監郞廳,以領·右相意啓曰,卽者李馨長,以鄭使之意,來言于臣等曰,今此運米時差使員,當爲多出。平安道居前萬戶金甲·裴尙曾等,曾於林慶業舟師時,以將官往來,諳熟水路,以此兩人,廣梁·老江兩鎭僉使差下,使之領船入往宜當云,敢啓。傳曰,依啓。
都監啓曰,卽者差備譯官玄頊,來言鄭使分付內,三公·六卿·三司及都承旨,竝爲會坐廳上,以聞勅使所言云,承旨一員,似爲來參,故敢啓。傳曰,知道。
都監啓曰,卽者勅使三員,出坐西廳,引入大臣以下,使之離席而跪,傳以帝命,世子·大君永還之後,一國臣民更勉一心之意也。且糧船運入之時,宰臣督運差員·押領等事也。其說話,詳在大臣啓辭中矣。下馬宴,則此事畢停當後,當爲設行云云,而大臣·六卿·兩司長官,則姑勿退去云,敢啓。傳曰,知道。
都監啓曰,今日下馬宴,日勢已暮,不得設行,別茶啖,依分付排入矣,敢啓。傳曰,知道。
都監啓曰,大臣以下諸宰臣留館外,以待督運使落點回下之際,鄭使,使差備譯官傳言曰,日勢已暮,退去云矣。卽者又使譯官,傳言于臣等曰,明日未明時,大臣·六卿·兩司長官,皆來會館所,以待分付云,敢啓。傳曰,知道。迎接謄錄
兵曹啓曰,今番勅使時,咸鏡道驛馬八十匹,平安道補把,江原道驛馬四十匹,黃海道補把,上來時已爲調用,則卽當放送,而黃海監司鄭維誠,以此驛馬,欲用於回還時,仍執不送,遠道驛卒,不堪其苦,來訴於本曹。本曹卽爲行移放送,則又爲堅執,事甚未妥,自前雖有補把之事,只用於上來。無前之規,決難創開,況人馬入把之數,回還時,則太半減省,不可任他所爲,重貽驛卒之怨,請鄭維誠推考,人馬卽爲放送事,兩道觀察使處,一體行移,何如?傳曰,知道。兵曹謄錄
上在昌慶宮。停常參·經筵。
藥房都提調領議政臣金瑬,副提調行都承旨〈臣〉尹順之啓曰,自承頗似漸減之敎,今已數日矣。伏未審卽今症候,何如?臣等不勝憂慮之至,敢此問安,竝爲仰稟。答曰,漸漸減歇矣。
答迎接都監草記曰,知道。領兵將差定,似當矣。
答戶曹草記曰,依啓。護行將以下別賜之物,倍數磨鍊,第三使所給,亦爲加磨鍊,似可矣。且一行頭目,世子亦爲別贈似當,議處。
疊書答迎接都監草記曰,今番驛馬,甚爲疲困,勢難加定矣。記草
吏曹啓曰,今日運使之望,全無可合之人,議于大臣,反覆揣摩,僅僅備望,至於罷職之人。李行遠特爲首擬者,以其本與淸人相款,每每稱善故也。俄聞鄭使見其擬望,只稱洪茂績可合,餘皆譏斥,及見落點,招入本曹書吏,叱責不已,使卽改差,其間說話,殊甚不平,臣植當此乏人之時,遇此難處之事,才難之患,甚於運米,致此生事,惶恐無地,若不變通擬望,則所擬之人,必出於已擬者之下,特令廟堂,別樣議處,勿論職秩高下,如差送賓客之規,期於得人,以副其意,何如?傳曰,知道。李溟差送,可也。
迎接都監啓曰,卽者,鄭使差備譯官來言,李行遠代,何不速爲報知云,以李溟差下事言之,則鄭使,極其嗔怒曰,見官禮及昨日諸官之會,不見此人,意謂有病矣。今以八十老病之人,差定此任,此何意耶?此人使之來詣上·副使前看審,則可合與否,可知之矣。凡事若此,則三道御使,亦必如此,不須送之云矣,敢啓。傳曰,知道。
又啓曰,今此督運御使,事甚急迫,本道監司,若在一隅,則往復通議之際,必有緩不及事之患,使之來住于御使所在處,隨事策應宜當,以此事意,下諭于下三道監司,而且於三路,各置撥騎,使之罔夜飛傳,俾無文書遲滯之意,亦爲移文于下三道及京畿監司處,何如?答曰,依啓。備局謄錄
迎接都監啓曰,卽者鄭使,使玄頊,來言于臣等曰,昨日差出督運宰臣·三道御使,卽刻竝招詣館所,聽其分付云,敢啓。傳曰,知道。
都監郞廳,以領·右相意啓曰,今此管糧之任,極爲重大,李溟之幹局才能,無與爲比,而以其年老中風,不能堪任之故,該曹不爲備擬矣。鄭使聞以此人差出,大發嗔怒,至於所吸煙竹,投擲於地,恚曰此必是不欲成事,此後之事,不復干預云。其勢不得不改差,而旣出聖簡,臣等不敢擅便,敢此仰稟。答曰,改差。
都監郞廳,以領·右相意啓曰,臣金瑬曾往碧蹄時,鄭使,使李馨長,來請于臣曰,玄頊·全天機兩人,俱以上年謝恩使譯官,往瀋陽,留置歲幣之時,多有周旋宣力之事,不可無酬勞之擧,須卽啓達云。到此之後,又以前言懇請,此是與此人等,情義相厚,無副其願,以爲生光之地,故敢此仰稟。傳曰,令該曹施賞。
都監郞廳,以領·右相意啓曰,卽者鄭使,使李馨長,送言于臣等曰,前府使閔應騫,昔攻椵島之時,頗有戰功,久在西邊,諳熟事情,罪犯重輕,雖未能知之,涉海之行,亦是危地,以此人,差護船將,何如云?臣等答曰,應騫非他罪犯之比,乃是係干逆獄,惶恐不敢啓稟云,卽爲回答曰,事勢如此,則不必强爲云,敢啓。傳曰,知道。
都監郞廳,以領·右相意啓曰,鄭使,使李馨長,送言于臣等曰,今此寧遠衛管糧使,爲任極重,必須多帶譯官,然後出入各衙門,周旋往復之際,可無窘迫之患,各學竝六人差送云,故敢啓。答曰,還出給。
都監啓曰,卽者鄭使,獨爲出坐西廳,招領右相·六卿·兩西督運史·三南御使,運糧發船日期定奪罷出,其問答曲折,詳在相臣啓辭,敢啓。傳曰,知道。
都監啓曰,下馬宴,今日當爲設行云矣,敢啓。傳曰,知道。
都監郞廳,以領·右相意啓曰,朝者鄭使,使李馨長,送言于臣等曰,今則赴京之行,止於正朝一度而已。各樣方物之數,甚多。員役,亦不可加定,況大君行次,體面自別,一依明朝時事例,差送云,而又於臣等相接之時,申之以此意,故敢啓。答曰,今番驛馬,甚爲疲困,勢難加定矣。
都監郞廳,以領·右相意啓曰,卽者臣等,與六卿·兩西督運使·下三道御史,會于館中,使李馨長,傳言來待之意,則鄭使獨出西廳,招臣等,議定發船日期,而自關西發船之日,則初定於三月十五日,三南船隻到泊關西之日,則初定於四月初八日。臣等以三南道里遼遠,船隻格軍,亦非整頓豫待之物,必須船隻,則搜括私船,格軍,則調發水邊居民中,能解操船者,然後裝載米石之際,自至遲延,況風勢逆順,非人力所及,四月初八日齊到關西,必不可得,以此意,苦口力爭,則鄭使,乃以關西發船之限,退定於三月二十日,三南船隻到泊日限,退定於四月初十日,所退者不過若干日耳。臣等及督運使·三道御使,一時更爲爭辯,而略不回聽,不得已退出矣,敢啓。答曰,知道。
都監啓曰,卽刻差備譯官全天機,以鄭使之意來言曰,船運米收捧處,雖有差員,衙門往來之際,不可無譯舌,伶俐解事人二名,別擇定送云,敢啓。傳曰,知道。
都監啓曰,鄭使,使差備譯官來言,三道御使更爲來詣館所聽分付云,敢啓。傳曰,知道。
都監啓曰,卽者前日大通官所招牙山居李禹民子什伊,來到館外云。而今日,則已爲昏暮,明日言于大通官,使之入見之意,敢啓。傳曰,知道。
都監啓曰,鄭使以督運使及三道御使,更爲來詣館所事,分付,而捲帳譯官,不爲明白傳言,故三道御使,則來聽分付,而督運使,則未得聞知,尙未來到,以致顚倒,捲帳譯官,自都監治罪,督運使,方爲捉來矣,敢啓。傳曰,知道。
都監郞廳,以右議政意啓曰,臣與行酒宰臣戶曹判書鄭太和,刑曹參判李時昉,請下馬宴于勅使,則三勅使,出坐西廳,臣依例呈御帖,仍爲進茶,設宴如常儀,行酒畢後,座上行杯,至於三巡,勅使辭而不飮,臣措辭勸酒,則勅使答云,旣已成禮,俺等亦不善飮,未能更飮。至於完盃禮時,上使言曰,議政年老,勞動未安,完盃禮,則只令行酒宰臣兩員,爲之云。臣答曰,酒禮,不可廢闕,俺雖老病,請終行禮云,則勅使,强令止之,大槪臣奉盃進退之際,多有顚躓失儀之患,而勅使,恕其年老,不爲督過矣,敢啓。答曰,知道。
都監啓曰,今日下馬宴時,茶禮後,仍行酒六爵而罷,樂工·舞童宴禮,卽令退出矣,敢啓。傳曰,知道。
禮曹啓曰,今日已受下馬宴,翌日宴,王世子進茶事,啓下矣。卽今世子,方在未寧中,勢難參宴,以宰臣代行,何如?傳曰,允。迎接謄錄
有政。吏批,以柳後聖爲驪州牧使。
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,昨日受鍼之後,伏未審,聖候調攝,若何?昨承漸漸減歇之敎,臣等方切喜祝之誠,而乃於前穴之外,更加三穴,必是煩熱之候,有加於前也。臣等益不勝憂慮之至,敢爲問安,竝此仰稟。答曰,與昨無異。
藥房再啓曰,卽今崔明龍·李馨益·朴頵等,入診世子症候,則皆以爲前用柴胡湯三貼後,熱勢太半減祛,而感冒之症,尙爾彌留,故痰火上升,咳嗽·惡心·呑酸諸般症候,至今未除,宜於小柴胡湯,加杏仁·知母·地骨皮·枳殼各一錢,黃連薑炒·梔子仁炒各七分,加進二貼,姑觀症勢加減,更議他藥,而且竹瀝和薑汁,連爲進服爲當云。竹瀝,則逐日以進,而右藥二貼,加劑入之意,敢稟。答曰,依啓。
備邊司啓曰,今此運米時應行節目,具載於本司啓目後錄,欲待啓下兩西督運使及三南御使齎去事目,依此成給矣。今則兩西督運使所幹,與三南御使稍異,其擧行條件,別爲加磨鍊以入之意,敢啓。答曰,知道。
吏曹啓曰,備邊司啓曰,迎接都監啓辭內,鄭使,令譯官,傳言于臣等曰,永柔縣令李玉鍊,乃俺一家之人,以順川郡守陞授事,使之入啓,令廟堂議處,何如?答曰,依啓事,傳敎矣。此人所言,似當勉副,令該司稟旨擧行,何如?傳曰,依啓事,傳敎矣。職秩不甚相遠,依廟堂啓辭,換差,何如?傳曰,依啓。
迎接都監啓曰,鄭使差備譯官,來言于臣等曰,昌州僉使金擎日,拘留於平壤,欲待權大德査問後處置也。今則已問權大德,與金擎日所招無異,別無更問之事,卽爲放送事,知委于平安監司云。依此行會之意,敢啓。傳曰,知道。
都監郞廳,以領·右相意啓曰,卽者鄭使,使李馨長,送言于臣等曰,今此米船之行,不可無領將,須以曾經兵·水使解事之人,稱以護船大將差出,使之領率,諸船殿後而來,差使員二人,則減除云。大將一人,似當差出,故敢啓。傳曰,知道。領兵將差定,似當矣。
迎接都監啓曰,以越境人被捉之事,江界府使李濬,昌州僉使金擎日,拘囚于平壤矣。今者平安監司,竝爲上送,故傳告于勅使,則勅使,以爲金擎日放送事,旣已分付。今無可問,使之下去還任,李濬則留待館外,與他人一時處置結末云。臣太和參宴時,問江界府使交代差出與否,則鄭使曰,別無見捉之事,厥罪不大,不必遞改云云,敢啓。傳曰,知道。
兵曹參判洪茂績啓曰,臣今已下直,將爲出去,竊聞廟堂,以大臣陳箚,有遞改之啓云。臣不勝狼狽之至,臣之所念,年老衰耗,恐不能辦事而已。其他云云害利之說,萬不動心,今受丁寧約束於賓使,臨發而還止,則非但惹起疑怒於臣,其於國事,豈不有害乎?廟堂啓辭未下之前,所當留待,而事勢急迫,故不得已仍爲就道之意,敢啓。答曰,知道。
又啓曰,今臣之行,定日甚迫,萬分緊急,兩道沿邊郡邑,周行察任,必有帶率之人然後,庶可辦事,而此時從事官,別爲差出不便。兩西都事,稱以臣從事,帶率與之同事,且軍官二員,令該曹給由帶去之意,敢啓。答曰,依啓。備局謄錄
都承旨尹順之啓曰,臣承命往于館所,使譯輩,通諭請留,則鄭勅,使其家丁,再三完定於上·副勅,答云朝者,至遣承旨勉留,而俺等,奉命已久,義當遄還,不得奉承命令,方切惶恐,不意復送近侍,申諭勤篤,若復違越,尤極未安,不得已仍留明日,明明日當爲發行云,敢啓。傳曰,明朝遣大臣,更爲措辭請留。
都監啓曰,今日行翌日宴,而舞童·樂工等,勅使使之撤去,先行茶禮,仍爲宴禮,第四爵後,罷出之意,敢啓。傳曰,知道。
都監郞廳,以洛興府院君意啓曰,臣與行酒宰臣工曹判書李時白,漢城府右尹睦敍欽,請翌日宴于勅使,則三勅使,出坐西廳,臣依例呈御帖,行揖禮後,仍爲進茶設宴,如常儀,行酒三爵後,三勅使,皆以不能飮辭之,只行完盃禮矣。行酒之時,大通官李旕石,在上使之前,言于臣等曰,義州官奴春善者,乃小人之族下也。免賤雖不敢望,願爲免役之意,啓達云懇請,故不得不達,宴罷之後,臣等卽爲罷出之意,敢啓。答曰,知道。
王世子下令曰,勅使行期臨迫,館所擧動,明日爲之。
都監啓曰,卽者勅使差備譯官傳言曰,今日,翌日宴爲之云,敢啓。傳曰,知道。
都監啓曰,卽者勅使,使差備譯官朴庚生·玄頊·全天機等,傳言于臣等曰,俺等明日,當爲回程,此意都監,分付該曹,各宴禮單,照例入給云,敢啓。傳曰,姑勿入給,依例請留。
都監啓曰,曾有全體牛入給之例,數日前,使譯官言及,則稱以大事未定,何心受喫云云。今則推索之故,依例入給矣,敢啓。傳曰,知道。迎接謄錄
兵曹草記,別監張興祥,令攸司治罪事。傳曰,依啓。執捉人論賞。曹啓曰,云云事,傳敎矣。如此人等論賞,素無前例,自下不敢擅便,上裁,何如?傳曰,法典相考,爲之。兵曹謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,伏未審夜來,聖候調攝,若何,煩熱之候,亦復何如?自前受針,頗見其效,其功不可謂不多,而針本主瀉,若至過度,則必有其害矣。臣等區區之慮,無所不至,敢來問安,竝此仰稟。答曰,症候與前一樣。
藥房啓曰,玉體施針行灸,雖出於萬不得已,是何等大事,而針醫李馨益,不與臣等及諸醫商確,因其入侍,請灸中脘,其愚妄無忌之習,不可不懲,請從重推考。答曰,勿推。藥房日記
答備邊司草記曰,漕軍之役甚苦,厥數亦不多,如是侵擾,似不當也。其船隻,則移用無妨。
答府曰,柳後聖,別無愚妄之事,文義男事,自有已行法例,竝勿煩論。記草
迎接都監啓曰,卽者義州所囚越江採蔘人等,平安監司,使老江僉使宋天擎及義州府軍官,押領上送,故矣譯官,傳言于勅使,則以爲義州軍官有可問事,卽爲招入罪人等,使之待候館外云矣,敢啓。傳曰,知道。
又啓曰,今此十萬石運納之際,恐有欠縮之患,加備六百石以送事,定奪矣。其米六百石內,除出三百石,給與鄭勅,似不可已,敢啓。答曰,第三使所用,亦似在於五千石中矣。傳曰,今日中使,往館所停當,則寧遠衛運餉使臣,勿爲差送,差使員十員內,九員由水路,一員以平安道守令中,解文兵·水使養望人,各別擇差,由陸路前進事,言于備局。
備邊司啓曰,中使往館所停當,則寧遠衛運餉使臣,勿爲差送,差使員十員中,一員以平安道守令中,解文兵·水使養望人擇差,由陸路前進事,言于備局事,傳敎矣。平安道守令中,絶無兵·水使養望解文之人,而領兵將金體乾,曾經兵·水使,且有文筆,而旣有領船將差送之敎,寧遠衛運餉使,以此人宜當,敢啓。答曰,兩西守令中擇定,宜矣。
迎接都監啓曰,上年王世子,自瀋出來,淸譯卞蘭,稱以大通官隨到,其時有堂上帖賜給之命矣。李旕石,得聞此言,以爲曾在庚辰,梧木道爲護行將時,吾以通事,陪世子往返,今者,世子永還,吾又自北京陪來,若論其勞,則倍於卞蘭云云。顯有希望之語,似當有施賞之擧,令廟堂參酌處置,何如?傳曰,依啓。
備邊司啓曰,迎接都監啓辭內,上年王世子,自瀋出來時,淸譯卞蘭,稱以大通官隨到,其時有堂上帖賜給之命矣。李旕石,得聞此言,前日世子往來時,吾以通事,陪行往來,今者,世子永還,吾又陪來,若論其勞,則倍於卞蘭,頗有希望之語,似有施賞之擧,令廟堂處置,何如?依啓事,傳敎矣。旣有卞蘭前例,似當依此施賞,敢啓。答曰,依啓。
迎接都監啓曰,卽者,差備譯官傳言,鄭使,使大通禮,傳言于三南御使等曰,運米之船回泊關西日期,以公淸道,則四月初一日,全羅道,則四月初五日,慶尙道,則四月初八日爲定限,須十分盡心,及於此期云。俄而又使大通官,送言于督運使曰,兩西輸運米船,定以三月二十日發送,而督發之時,船隻必過十數然後,可以入送,須知此意爲之云。故聽其所言,仍爲罷出矣,敢啓。傳曰,知道。
傳曰,一,水營物力甚微,如是責望,則恐貽水軍之弊也。一,船隻之數太多,小船量減。一,各鎭水手,移用不可。一,屯田及農所居民,乃是農人,用於操舟之役,似未妥當。
疊書備邊司啓曰,迎接都監啓辭內,鄭使,令譯官,傳言于臣等曰,江西各司奴已萬,乃俺四寸子,願爲免賤,且殷山地,有俺田結,亦爲復戶免稅,且永柔縣令李玉鍊,乃俺一家人,以順川郡守陞授事,使之入啓,令廟堂議處,何如?答曰,依啓事,傳敎矣。此人所言,似當勉副,令各該司,稟旨擧行,何如?答曰,依啓。
又啓曰,本司各道船隻分定啓目,傳曰,全羅道大船數,似誤矣事,傳敎矣。急遽之間,未及致察,大船十四隻,錯以四隻書入,今因聖敎,始覺其誤,不勝惶恐,且昨日京畿及兩湖小船派減都數十隻,而付標書塡之際,京畿小船仍存之數,二十五隻,而誤以二十三隻書之,已經啓下,臣等不察之罪,至此極矣。誤書之字,竝爲改付標以入之意,敢啓。答曰,知道。備局謄錄
迎接都監啓曰,世子,入幕次改服,三使,出西廳宴次,世子進詣,分東西相揖後,先行茶禮,仍爲宴禮,舞童·樂工等,因三勅分付。不爲入庭之意,敢啓。傳曰,知道。
都監啓曰,王世子將行酒禮,勅使以爲未寧之中,勞動行禮,則必有添傷之患,請於座上行酒,世子以禮不可廢之意,再三措辭以諭,而勅使不許。第一爵,則世子座上行盃,第二爵,則永安尉洪柱元行禮如儀,宰樞行酒之時,世子有起居之節,故勅使請第二爵以後,竝爲仍坐傳盃,行六爵而罷矣,敢啓。傳曰,知道。
都監啓曰,世子宴罷,還出幕次之後,勅使,使譯官來言,今日宴罷,日勢已暮,平安道上送罪人等,推覈啓稟處置之際,必致夜深,三公以下,明日未明時來會云,罪人,令獄官,拘留經夜之意,敢啓。傳曰,知道。
都監啓曰,大通官李旕石,使譯官,來問於臣等曰,昨日義州奴春先免役事,陳訴於洛興府院君,則當爲啓達云矣,未知結末,何如?情理切迫,不勝苦待,欲待之云,敢啓。傳曰,依願施行。
都監啓曰,前因備邊司,蓋州所在火器,今番運米船回還時載來事,移咨衙門事草記,答曰,依啓。先言于第三勅使,可也事,傳敎矣。令李馨長,措辭言之,則第三使,以爲當初趁卽推還,則猶可說也。已過累年,上國盡爲分用於沿邊防守之處,而今欲還推,事甚不可,雖或移咨,少無還送之理,而有難處之端,本國任意爲之云云。若如第三使所言,則推還,恐爲無益,令備邊司更爲議處,何如?傳曰,依啓。
政院啓曰,郊外餞宴宗宰,初以右議政沈悅,點下矣。今聞右相,將先往碧蹄,領議政金瑬,將參上馬宴,且老病之臣,連進藥房,郊外餞宴,勢難進參云,左議政洪瑞鳳,因病陳箚,何大臣進參乎?敢稟。傳曰,餞宴之禮,世子行之,似當矣。
都監啓曰,卽者勅使,使差備譯官傳言,世子還宮後,越江採蔘之人,當爲推問,三公·六卿·兩司長官·禁府堂上,竝爲來詣,義禁府所囚之人,亦爲來待云矣,敢啓。傳曰,知道。
都監啓曰,卽者鄭使,使差備譯官,送言于臣等曰,俺等之發行甚急,卜駄當於今日內結裹,禮單,若給之,則持去,不欲給之,則俺等,亦忘之以歸云矣,敢啓。傳曰,知道。
都監郞廳,以右議政意啓曰,卽者,臣進詣館所,以上命請留於勅使,則勅使答云,又遣大臣勸留,深荷國王誠意,但俺等來此,已過十三日,而所幹之事,亦已停當矣。而不返,則上國,必以爲流遠忘返,心甚未安,不得已明日,當爲發行云。臣措辭再三懇請,則所言如前,不爲退行。鄭使密言於李馨長曰,今日世子接見時,必應勉留,今若爲大臣退行,又因世子之請差退,則日子漸至遲延,故不許云矣,敢啓。傳曰,知道。
疊書備邊司啓曰,迎接都監啓辭內,上年王世子,自瀋出來時,淸譯卞蘭,稱以大通官隨到,其時有堂上帖賜給之命矣。李旕石,得聞此言,前日世子往來時,吾通事陪行往來,今者世子永還,吾又陪來,若論其勞,則倍於卞蘭,顯有希望之語,似有施賞之擧,令廟堂處置,何如?傳曰,依啓事,傳敎矣。旣有卞蘭前例,似當依此施賞,敢啓。傳曰,依啓。
都監啓曰,江界府使李濬來待之意,大臣以下勅使相接之時,言及於鄭使,則別無現捉之事,自外放送云,故卽令退去之意,敢啓。傳曰,知道。
都監郞廳,以領·右相意啓曰,臣等與勅使相見之時,鄭使言曰,俺等欲有所言,而前於相接時,每緣說話煩多,忘未相及,今者,世子雖已永還,三年一朝之意,吾等聽分付而來矣云。臣等問曰,世子在彼時,亦爲聞知乎?答曰,亦必聞之耳。鄭使又曰,世子北京離發,乃在於上年之冬云。臣等答曰,三年之期,當以入京時日計之云,則鄭使曰,此則自本國斟酌云,故敢啓。傳曰,知道。迎接謄錄
有政。吏批,以張次周爲說書,吳䎙爲工曹正郞,李正英爲文學,尹尙佑爲假引儀,柳椐爲注書,宋時默爲西部參奉,鄭百順爲司饔直長,南斗明爲典獄奉事,尹塏爲文義縣令,金三樂爲黃海都事,黃泳爲安山郡守,朴靖爲濟用監參奉,李春葑爲引儀,崔文澳爲金井察訪,洪鍾韻爲典籍,鄭始昌爲長陵參奉,洪時迪爲中部參奉,朴守文爲禮曹正郞,梁曼容爲校理,曺文秀爲工曹參判,趙仁亨爲監察,任之悌爲大君師傅,金弘郁爲修撰,洪思立爲監察,李景奭爲惠民署提調,李之馧爲兵曹佐郞,李東彬爲司䆃寺直長,黃寧爲引儀,洪鎬爲寧越郡守,沈暐爲宗親府典簿。趙景觀校正。郞廳曺命胤書。
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,伏未審夜來,聖候調攝,若何?昨者,伏聞入侍醫官之言,玉色和平,而煩熱如前云,似是外感之症,旣已和解,而煩熱之候,始發於屢度受針之後,則或未必不由於針也。古人云,治病之道,去其太半而止,豈不以窮治不已,則反有其害而然耶?臣等之私憂過慮,無所不至,敢來問安,竝此仰稟。答曰,煩熱之候,不至大段,勿爲過慮。
副提調臣尹順之再啓曰,卽者醫官崔得龍等,進候世子,則下令內,前入小柴胡湯,頗似有效,而感冒餘症,未盡和解,此藥加服爲當云。諸醫亦以爲仍前加入,連用三貼後,更議他藥云,以此劑進之意,敢啓。答曰,知道。
備邊司啓曰,今番米石降定其數,皆出於聖算,自下實無容力於其間,而臣等竊觀李馨長,長在鄭使左右,終始極力周旋,不可謂全無其功,而此外大小之事,皆藉馨長之宣力,似當有論賞之擧,令該曹稟旨擧行,以爲激勸之地,何如?答曰,知道。減米之事,別無周旋之功,而如是請賞,不亦異乎?但跟隨人所給銀兩減除之事,此人傳言,而當爲後例,則不無其功,以此事施賞,似或,可也。
又啓曰,堂上官柳敬友,慣熟水路,在前往來北京,已至十數度矣。今此運米船入送之時,須用此人,鄭使亦聞其名而招見,使之指導米船而來云。令該曹,平安道相當邊將除授,充差差使員九員中,入送,何如?答曰,依啓。
迎接都監啓曰,卽刻承旨來到之意,令譯官,傳言于勅使,則三使俱在西廳,大臣以下竝爲招入,使承旨入坐傳命之後,勅使相與密語而言曰,此人等,罪犯極重,而皇帝得天下頒大赦,故特貸其死云云,而權大德·宣涉·金命吉·李允男等,竝爲解枷杻出送矣。自義州上來越境被捉北道人等,不爲推問,臣等,使李馨長,問於鄭使,則鄭使曰,罪重者,旣已處決,罪輕之人,竝爲勿問,自外放釋云矣,敢啓。傳曰,知道。
又啓曰,大通官李旕石譯官來言曰,義州官奴春先事,初以免賤·免役兩款爲言者,不敢直請免役,而然所望,不在於免役矣。今者只許免役,不得免賤,殊甚缺然,竊聞朝廷,將以堂上職帖,賞吾功勞云。此則吾無所用,不如不爲,願還收所授加資,而特許春先免賤之意,須速入啓云云,令廟堂議處,何如?傳曰,依啓。
又啓曰,傳敎矣。免賤與免役,輕重懸殊,而渠旣如是懇請,似難違拒,令該院依願擧行,李旕石加資,亦依前定奪,給帖,何如?答曰,依啓。
又啓曰,黃海都事,旣兼督運使從事官,檢督之事,一日爲急,且勅行發程,在於數日之內,站上支待,萬分緊急,黃海都事金三樂,安山郡守黃泳,竝爲除署經,令該曹當日內發送,何如?答曰,依啓。
又啓曰,本司蓋州所在火器,今當運米船回還時載米事,移咨衙門草記,答曰,依啓。先言于第三勅使,可也事,傳敎矣。火器當初趁不推來,到今上國旣爲區處之後,雖移咨請還,必無見施之理,今姑置之,何如?答曰,依啓。
又啓曰,今此運米之事,萬分緊急,各道雖有督運使·督運御史分遣之事,而客官號令,自與道主不同。今日之事,所當專責於道臣,萬一趁不督送,致有運事遲誤之失,則各道監司,當受其責,此意諸道監司處,下諭宜當,且瓜滿監司,限運米船隻發送之前,勿爲遞易亦當,以此意,分付該曹,何如?答曰,依啓。備局謄錄
義禁府啓曰,金命吉·宣涉·崔仁吉·張弼漢,俱在蒙宥之中,而金命吉·宣涉,以勅使前推問未決末之故,崔仁吉·張弼漢,姑爲仍囚事,入啓蒙允矣。今者金命吉·宣涉,勅使已爲決放,此四人等,竝蒙宥放送之意,敢啓。傳曰,知道。禁府謄錄
迎接都監郞廳,以領·右相意啓曰,臣等平明,與六卿·禁府堂上·兩司長官,來詣于館所,而三使朝食後,坐于西宴廳,招臣等以入,以序列坐于西壁。鄭使言于臣等曰,今此拿來罪人,所當會同究問,故邀致多官矣。卽令拿入訓戎僉使宣涉,美錢僉使金命吉,訓戎土兵朴率伊,穩城人李允男,前昌城府使權大德,具枷杻坐于階上,先問李允男曰,汝之越去時,美錢僉使知之乎,不知乎?允男答曰,矣身潛自越去,僉使何以知之?鄭使曰,此人所言,與在彼所拱,少無異同,今姑退置于西邊。次問朴率伊曰,訓戎僉使送汝乎,汝私自越去乎?率伊答曰,僉使,使之剝來椴皮,聽令而去云。鄭使又問曰,僉使,使汝越境而剝取乎,汝任意越去乎?答曰,椴皮剝取處,我境,則在於二息之程,而彼境,只五里程,故取近而越去矣。鄭使又曰,汝言,與在彼初招時不同,變幻其說,汝固當死。又問汝之越江事,僉使知之乎,不知乎?答曰,十八人一時渡江之時,僉使豈不知之?鄭使曰,此漢,因僉使之令而渡去,渠實無罪,解枷杻,卽爲出送。而鄭使又言權大德事曰,前日推問時,大德自言,渠自到任之後,作五家統,一切嚴禁越境,而且每於三日,一番點閱矣。一日點閱時,五人闕點,卽捉致其妻推問,則諱不直告,因爲囚禁矣。更思之,一向嚴督,則必有恐怯逃避之患,旋卽放送其妻,各其城門,定軍譏察,使之跟捕,果捉五人而來,嚴加亂杖,錐刺其臀,使之直招,而終始隱諱,以爲越江時,旣不現捉,徒據疑似,至於殞命,則亦是不祥,姑爲放送云。以此觀之,則大德必是潛自起送,恐其日後發覺,故爲嚴刑,以爲他日發明之地,而且欲泯其跡,不報於監·兵使,宜置極律,與訓戎僉使及李允男無異矣。各人所犯如此,令臣等,相議定罪云。臣等答曰,訓戎僉使,則初非爲採蔘,爲畋獵,身自起送者也。爲公廨修補,只令剝取木皮,而渠等厭遠取近,私自越去,此非官員之所知,且權大德,則其不報監·兵使,則果爲有罪,若是渠自起送,則豈至於亂杖錐刺也?大德盡心防閑,終被重罪,則實爲曖昧,各人罪犯輕重,諸大人旣已知之,唯在參酌處置耳。鄭使曰,吾等之招邀三公以下者,欲與評議上達而然也。金命吉罪當杖一百,宣涉·權大德·李允男,厥罪極重,須以此意,急速啓知定奪云。上別遣近臣,任彼處置,一如去年金鎭等之事,則庶有可弛張之望矣。勅使仍坐西廳,以待此刻回下,故敢啓。答曰,依啓。
都監啓曰,勅使催入都給禮單,而有姑勿入給之敎,故不爲入給矣。今則行期已定,再三更促,今日依其言入給之意,敢啓。傳曰,知道。
都監啓曰,差備譯官來言,勅使分付內,初三日俺等,定爲發行,今出挾板中文書,撥上馳送義州,使傳于鳳凰城柵門,受到付以來云,且令遠接使,來詣館所,出發行先文矣,敢啓。傳曰,知道。
都監啓曰,卽刻鄭使,以鄭命壽傳送事,十分嚴令云。問于差備譯官,則文書之意,乃勅行來二十日當到鳳凰城之事也。受到付,罔晝夜來納於勅使所到處云。都監自前有緊急傳通之事,則伺候禁軍中一人,撥上馳通,例也。依此禁軍發送之意,敢啓。傳曰,知道。
都監啓曰,鄭使,使差備譯官來言,二大君軍官金武信·金汝老,有相見事,卽刻使之招入云,敢啓。傳曰,知道。
都監啓曰,卽刻勅使,出先文草,初三日辰初起馬,凡事整齊云,敢啓。傳曰,知道。
都監啓曰,勅使上來時,則平安道大定·淸川兩江,皆乘氷矣。歸之則當造浮橋,而李馨長,極力周旋,已得船隻,整齊渡涉之路,浮橋勿造事,平安監司處,撥上行會之意,敢啓。傳曰,知道。
都監啓曰,今日早請宴設行事,使差備譯官,通于勅使,則旣已許之以此牀卓,陳設饌物入排之後,差備譯官來言,今日困不能接宴,宴牀入送各房云,敢啓。傳曰,知道。迎接謄錄
政院啓曰,黃海都事除署經,旣已下直肅拜,而備局啓辭中,無給馬發送之言,故未卽夙程云,何以爲之?敢啓。傳曰,給馬。兵曹謄錄
兵曹草記,別監張興祥執捉人等論賞事,上裁。啓。傳曰,法典相考爲之事,傳敎矣。取考法典,則大典捕盜條,捕强盜一人,給綿布五十匹,大明律越城條,越宮城者絞云,而捕捉之人,則別無論賞之語,雖然,上敎如此,令戶曹,依捕盜人施賞例,綿布量宜題給,何如?傳曰,依啓。爲先下送。兵曹謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,受鍼今已八度,想必有顯效,伏未審夜來,症候輕重比前,何如?臣等伏不勝憂慮之至,敢來問安,竝此仰稟。答曰,近日所患,頗有鍼效矣。
答備邊司草記曰,兩西守令中擇定,宜矣。
答備邊司草記曰,第三使所用,亦似在於五千石矣。
傳曰,長番內官高禮男,假承傳色差下,政院知悉。記草
迎接都監啓曰,譯官以第三使之言,來傳曰,要見戶曹判書,申言運米之事云。臣太和,依其言入往館內,則迎入其房中,循例寒暄之外,乃言今此運米,朝廷業已許之,初運之船,若速得達,則實爲有光,上國旣知急急擧行之狀,則其後鱗次發送之船,不必急促矣。護船將,聞以金體乾差定,俺等之上來時,到定州,知其病重,萬一病餘,筋力不堪越海之行,則甚可慮也云。臣答以傷寒發熱,病勢雖重,旣已向差之後,則自可蘇復云,則第三使別無更言。而寧遠捧米都差使員,須自備邊司擇定,俺將指名言之,更思之,不必取怨於人也。如有到彼不能之事,則不爲擇送之責,備邊司當之云云。且因備局公事,義州唜連,不得捕捉之由,措辭言及於第三使曰,所謂唜連本主,時在北京,每許於衙門,俺亦苦之云云,而不無督迫之意,敢啓。傳曰,知道。
政院啓曰,臣承命詣館所,勅使聞承旨來到,大臣以下竝令更入列坐,招入臣等,相揖而坐。臣使譯官,傳上敎曰,採蔘一事,非不知尋常嚴禁,而邊將·邊民之越境犯罪,非一非再。此實法令之不行,慙愧未安,不敢處置,一聽諸大人處置云,則三使與上使,相議良久,宣涉等,使之拿入庭中。三使謂大臣曰,自上別遣承旨,如是傳敎。仍謂曰,此人等罪犯如許,安得不死,若不容貸者然,俄而又曰,此人等,罪雖當死,而皇帝旣得天下,頒行大赦,雜犯死罪,盡皆蒙宥,莫非此人等再生之會。今則竝爲赦宥,而此後如有犯法者,則輒行誅殺,少不饒貸云。竝解枷放送曰,此人等,只免死而已。不可更爲收用云矣,敢啓。傳曰,知道。
又啓曰,傳敎矣。第三使因李馨長,得聞本司啓辭之意,實有固辭之意,自言形勢難便,果有是事,則反有所害,終不可承受云云。今承聖敎,極爲允當,五千石到彼之後,第三使亦必在分用之中,不須別爲輸送。依鄭使所言,五千石之數,別單書塡,送于龍將處宜當,敢啓。答曰,依啓。
又啓曰,迎接都監啓辭,卽刻鄭使,使李馨長,傳言于臣等曰,今此運米元數內,九萬五千石,則送進于皇帝之意,移咨衙門,五千石,則書單子,送于龍將,以爲諸臣分用之資宜當。先以此樣,書於一紙以給,則俺當齎去,先爲報知。且兩西督運使·三南御使·護船大將·寧遠衛捧來都差使員等,具職銜姓名,〈楷書〉上單子,差使員,則不必具書姓名,海西幾員·關西幾員,都數以九員,書諸單子之末,速爲入給,俾得持去亦當。此意,須卽通報于廟堂云,敢啓。答曰,言于廟堂事,傳敎矣。依都監啓辭,兩西督運使以下姓名,別單書入啓下後,書送于勅使之意,敢啓。答曰,依啓。備局謄錄
都監啓曰,卽者上勅使差備譯官來言,勅使有咽喉之症,夕飯不食,願得牛黃治之云。卽令救療醫員李柱漢,惠民署久任金正侃等,持牛黃二分,和金銀花煎水,使之呑下一器,則勅使曰,觀夜來得效與否,明朝更欲服之云,敢啓。傳曰,知道。
都監啓曰,今日無宴禮,別茶啖依例排入之意,敢啓。傳曰,知道。
疊書備邊司啓曰,以迎接都監啓辭內,大通官李旕石,使差備譯官,來言于臣等曰,義州官奴春善,今者只許免役,不得免賤,殊甚缺然,竊聞朝廷,將以堂上職帖,賞吾功勞云。此則吾無所用,不如不爲,願還收所授加資,而特許春善免賤之意,須速入啓云云,令廟堂議處,何如?傳曰,依啓事,傳敎矣。免賤與免役,輕重懸殊,而渠旣如是懇請,似難違拒。令該院依願擧行,李旕石加資,亦依前定奪,給帖,何如?答曰,依啓。
備邊司啓曰,以迎接都監啓辭內,鄭使,使李馨長,言于臣等曰,今此運米元數單子,書於一紙以給,則俺當齎去,先爲報知。且兩西督運使·三南御使·護船大將·寧遠衛捧米都差使員等,具職銜姓名,楷書單子。差使員,則不必具書姓名,都數以九員,書諸單子之末,速爲入給,俾得持去,此意,須卽通報于廟堂云,敢啓。傳曰,言于廟堂事,傳敎矣。依都監啓辭,兩西督運使以下姓名,別單書入啓下後,書送于勅使之意,敢啓。答曰,知道。迎接謄錄
上在昌慶宮。停常參·經筵。
藥房都提調領議政臣金瑬,副提調行都承旨臣尹順之啓曰,朝晝之間,寒暄異候,此時靜攝,最難適宜。伏未審症候比昨,何如?臣等無任憂慮之至,敢來問安,竝此仰稟。答曰,與前無異。
傳曰,今下弓矢,宣沙浦僉使柳敬友處,給送。
答禮曹草記曰,流來舊規,到今擅改,殊未妥當,事勢難便,則言于第三使,似或可也。記草
備邊司啓曰,迎接都監啓辭,本司所送督運使以下職姓名開錄單子,則已爲入給,而米數開錄單子,則第三使以爲只書米數,有同兒戲,必須具書大年號日月。其下三公·本司有司堂上,竝皆列錄,而只書職名及姓字,着名踏印以來,單子紙品,亦用敦厚紙云云。而還爲出送,令備邊司至急議處,何如?傳曰,依啓事,傳敎矣。一依其所言,書諸單子,送于都監,使之入給之意,敢啓。答曰,依啓。
又啓曰,李馨長,以第三使之意,來言于臣等曰,今此米數報知咨文,別定譯官,必與勅行,偕往北京。明日勢未及一時發行,則追後撥上馳來,俾及於渡江之前云,令該院各別擇差,行資,亦爲依例題給,何如?答曰,依啓。
迎接都監啓曰,第三使,令譯官,傳言于臣等曰,兩西督運之事,俺等下去時,當更約束而行。三南御使處,須自朝廷,別爲申飭,毋致違限生事之患云。令備局,將此事意,行會于三南御使,何如?傳曰,依啓。
備邊司啓曰,今此運米船射砲資裝,每名給木八匹事,已爲定奪,啓下矣。金體乾所頒軍兵,則當初已受資裝,而留在關西,今已八朔,想必用之殆盡,不可全無所給,每名以木五疋減磨鍊題給之意,敢啓。答曰,五匹題給,似爲過多矣事,傳敎矣。今因聖敎,更爲參商,金體乾軍兵,則當初優受資裝,今此乘船,添給三匹,似爲宜當,以此磨鍊題給,何如?答曰,依啓。
又啓曰,迎接都監啓辭,卽者鄭使送言曰,大通官李旕石,今番特蒙天恩,得受堂上,榮幸極矣。而入北京之後,則別無現用,所授職帖,願爲還納,渠之獨子大男,方在鐵山府,守護墳墓,當初旣得免賤,今若改其一名,則是極爲幸。此不過職帖虛名,此意入啓云,令廟堂議處,何如?傳曰,依啓事,傳敎矣。李旕石堂上職帖,第三使旣已知之,乃言入北京無所用云云。故渠亦不敢受去,今以厥子職帖爲請,依其言,令該曹影職帖文成給,何如?答曰,依啓。
迎接都監啓曰,第三使,令譯官,傳言于臣等曰,米數書塡單子之下,初欲只捧三公·有司堂上着名而去,更思之,其日講定時同參之人,不可不竝爲着名。議政·判書·備局有司堂上,皆列書,而左議政,則雖以病不來,旣在三公之任,不敢以稱病不參,聞於諸王亦宜書之,急急成帖入送云云。日已昏暮,事勢急迫,一邊入啓,一邊此意傳通備邊司,依此擧行矣,敢啓。答曰,知道。備局謄錄
迎接都監啓曰,卽刻上使所患咽喉之症,問於差備譯官,則上使卽到三使房,言夜服牛黃之故,似爲差歇,牛黃加數入納云,敢啓。傳曰,知道。
都監郞廳,以領議政意啓曰,臣來詣館所請宴,則三勅使,使李馨長,送言于臣曰,俺等方整頓行李,身且勞倦,旣行宴禮,宴床使之入納于各房。臣又以不受宴禮,殊甚落莫之意,措辭申請,則答曰,非但沿行忙遽,且上使疲困,決難行禮,旣入宴床而食之,則雖不受宴,猶受也,有何落莫?仍令譯官,奉御帖而來,臣卽爲呈納,則答曰,自上特遣大臣,而方有所事,不得受宴,深用未安云,臣不得已罷出矣,敢啓。答曰,知道。
都監啓曰,今日上馬宴設行事,大臣以下宰臣,來詣館所,而勅使不爲受宴,宴床分入各房云,敢啓。傳曰,知道。
備邊司啓曰,以迎接都監啓辭內,云云事,傳敎矣。一依其所言,書諸單子,送于都監,使之入給之意,敢啓。傳曰,知道。
都監啓曰,明日勅行,初吹五更末,二吹平明,三吹辰初出令矣,敢啓。傳曰,知道。迎接謄錄
上在昌慶宮。停常參·經筵。
藥房都提調領議政臣金瑬,左副承旨臣李行遇啓曰,昨日受鍼後,伏未審夜來症候,其無漸至平復之效乎?每承一樣之敎,臣等無任憂慮之至,敢爲問安,竝此仰稟。答曰,近日所患,幾盡差愈矣。
備邊司啓曰,今此運米咨文外,龍將別送五千石,則勅使,使之別單上送,踏用本司印爲當云,故依其言,別帖踏印成送之意,敢啓。答曰,依啓。
迎接都監啓曰,卽刻勅使,館所離發之意,敢啓。傳曰,知道。
都監啓曰,勅使出到慕華館,世子設餞宴,而勅使言,世子氣體,時未平復,恐有勞動添傷之患,請於座上行酒。宰樞亦如前日南別宮接宴時例,只一員行酒,第六爵而罷,卽刻離發,都監堂上以下,依例祗送於沙峴之下矣,敢啓。傳曰,知道。迎接謄錄
上在昌慶宮。停常參·經筵。
藥房都提調領議政臣金瑬,禮曹判書臣南以雄,左副承旨臣李行遇啓曰,連日受鍼後,伏未審夜來,聖候調攝,若何?昨日伏承幾盡差愈之敎,雖不勝喜幸之至,而亦不無憂慮之意,敢爲問安,竝此仰稟。且鍼灸竝行便否,因傳敎,廣議諸鍼醫,則皆以爲三里一穴,全主瀉熱降氣,雖竝行,必無其害。自明日受鍼時,竝灸三里,而乃於終日又灸絶骨,則鍼灸可以同日而畢云,依此行之,似爲宜當,敢啓。答曰,依啓。症候與昨無異。
藥房再啓曰,東宮症候,尙此彌留,郊外勞動,或不無添傷之患。卽令醫官入診,議定相當之劑宜當,敢啓。答曰,依啓。
三啓曰,臣等卽令崔得龍·李馨益·朴頵等,入診東君症候,則東宮竝召入朴泰元,使之同參。此四人等,皆言于臣等曰,向來未寧諸症,皆減三分之二,神色亦爲和平,而但食飮味酸,不如常時,此則肝火猶在而然也。宜於柴胡連翹湯,加石膏煅一戔,竹茹五分,地骨皮·知母各八分,連進五貼宜當云。而且肝火上升,卽今主症,必須鍼藥具行,內外兼治,然後可見速效,宜鍼肝膽經·心經若干穴數三度宜當云。右藥五貼,先爲劑入,而受鍼,則擇日爲之之意,敢啓。答曰,知道。
備邊司啓曰,今此運米船隻沙格抄發之役,三南·兩西·京畿之民,無不當之,而獨江華府,不與於畿邑之列。監司旣不得分定號令,事甚不均,司僕牧場船一隻,在於江華云。格軍資裝汁物修粧價木,則當自本司,磨鍊下送,一船沙格,令江華留守,急急整齊發送之意,分付。何如?答曰,丁丑被兵,甚於他邑。今番苦役,勿定,可也。備局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,伏未審夜來聖候,調攝若何?前承幾盡差愈之敎,可以見鍼有顯效,不待灼灸,似當漸底平復,而又自今日,鍼灸竝行,昨因醫官之議,業已稟定,固知停止,而臣等中夜不寐,憂慮多端,敢來問安,竝此仰稟。答曰,氣候與昨無異,鍼灸,依前定奪,爲之。
答賓客金尙煜疏曰,省疏具悉。卿其勿辭,調理察職。
答府曰,依啓。澳·洛之罪,累經大赦,特爲原宥,未爲不可矣。記草
藥房再啓曰,世子受鍼擇日爲之事,昨已啓稟矣。諸醫等,以爲今日乃受鍼吉日云,自上灸後爲之之意,敢啓。答曰,依啓。藥房日記
備邊司啓曰,本司草記司僕船一隻,在於江華,沙格,令江華整齊發送事。答曰,丁丑被兵,甚於他邑,今番苦役,勿定可也事,傳敎矣。京畿,則旣有九隻船,沙格抄發之擧,不可又爲分定,江華一府,雖酷被兵禍,諸島之完全者,多至十餘處,群議一船沙格,可以辦得。故臣等相議啓請矣,聖敎如此。本府居民,則切勿抄定,而以諸島人民中,以海夫爲業者抄出,以充一船之格,似不可已。至於什物修粧之價,則自本司,下送于江華,使之措備宜當。且京畿海邊丁壯,避入江都諸島,以爲逋逃之淵藪。蓋島嶼中,有人烟有生理者,無如江華,故爭相投入。若不一一刷括,則各道格軍,無從可得,令本府經歷,定爲差使員,盡行搜括,而如或容庇,則當身及接置主戶,依事目論罪,差使員亦難免罪責。以此意,竝爲行會檢飭,何如?答曰,依啓。他邑人搜括事,不允。
又啓曰,慶尙道新造船隻啓下分定,行會于本道監司及統制使,日子已久,而前監司林墰,不卽磨鍊分付。新監司到任之後,乃以時無經始爲啓,其掩置不擧行之狀,殊極痛駭,方伯之臣,處事如此,他又何責?統營所定之船,未知其已得整齊與否,而擧行形止,一無所報。統制使李浣,所當重究,而船格抄發之事,萬分緊急,此時遞易,亦涉難便。李浣姑先從重推考,更觀前頭勤慢,別樣定罪,何如?答曰,允。備局謄錄
備邊司啓曰,今此米數咨文齎去譯官卞承澤,來訴本司曰,前日敗船咨文齎去譯官金好善,自本司入啓,許私持馬一匹矣。願蒙依此施行云,私持一匹,渡江公文,成給,何如?傳曰,依啓。兵曹謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,自昨以來,風日甚不佳,伏未審鍼灸竝行之後,近日症候,比前若何?如或有煩熱之候,則瀉熱之劑,亦不可廢也。臣等之憂,愈益甚焉,敢爲問安,竝此仰稟。答曰,與昨一樣。
答府澳·洛事曰,已諭勿煩。記草
備邊司啓曰,卽接侍講院移文內,瀋陽留在雜物及屯所各穀·農牛·農器及公贖男女·採蔘人等,開錄成冊輸送云。考其成冊,則各種雜物之外,各處屯所皮雜穀竝四千七百餘石·田米三十六石·農牛五十餘首·馬驢凡二十匹·公贖男女竝一百十餘名·採蔘軍五十餘名矣。令各該曹稟旨處置,何如?答曰,依啓。
又啓曰,卽者加設主簿李時贇稱名者,呈狀于本司曰,今此運米,雖一國臣民,傾其囊橐,親負以運,有何所惜?適有大米五十石,在於安州·定州·平壤,又有中船一隻,在於長淵。此船,則本官亦必執捉,而米五十石,願爲自納,船隻,亦願除雇價永納云。其誠可嘉,枚擧狀辭,行會兩西監司及督運使,使之依願捧用,何如?答曰,依啓。如是捧用,則物主,似不可無賞也。
又啓曰,開城府後西江,最多船業之人,而今番分定,不爲擧論。本府雖經勅使支待之役,此則與畿甸海道之出站者無異,而獨免船隻沙格調用之事,非但不均,他處逃避之船,亦多來參。宜令本府經歷,定爲差使員,搜括可用之船,仍用本船之格,而資裝,則依他例,自京下送便當,以此意,分付。何如?答曰,依此搜得之後,京畿船隻減定。
又啓曰,當初各道船隻磨鍊分定時,大中小之數,酌定行會,而大船,必難覓得,臣等亦以爲慮,而黃海監司鄭維城,亦以此馳啓。本司以未得體大船,則自本道別備加數船隻,以準初定米數之意,覆啓行會矣。卽接督運使洪茂績馳報,大船絶無,而僅有中船,亦未易得,雖小船,從分定米數,則船數,過於分定之數,此出於不得已也云。事勢誠然,所載沙格,雖有添加之數,而至於體大船隻,實非猝辦之物,其大其小,不須太拘,隨其所得,務準於初定應載之數,似爲便易。以此意,行會諸道,使之一體施行,以濟其急宜當,敢啓。答曰,不允。
又啓曰,曾有京畿·黃海兵船擇用之敎,而兵船體小,所載不多,不合於運米之用。黃海監司鄭維城,亦以此論報,故本司船隻磨鍊時,不爲擧論矣。更聞之,則兵船中,或有以厚板造作,可以中用者云,此時一船辦出,所關亦重。兩南,則雖不可輕易出用,公淸道·京畿·黃海道兵船中,充載數百石,可堪駕海者,竝與其格軍調用,資裝,則依他例,自京下送宜當。旣已初定之後,不宜續續分付。而近觀各道所報,皆以得船爲難云,故以此行會之意,敢啓。答曰,依啓。公淸兵船,勿用爲當,且此船實數啓聞後,嶺南船隻減定。
疊書又啓曰,今此米數咨文齎去譯官卞承澤,來訴本司曰,前日敗船咨文齎去譯官金好善,亦自本司入啓,詐私持馬一匹矣。願蒙依此例施行云,私持馬一匹,渡江公文,成給,何如?答曰,依啓。
又啓曰,江界府使李濬,呈狀于本司曰,本以年老有病之人,遭此意外之患,罔夜兼程上來之際,添得傷寒,筋力憊敗,差復無期。自本司處置云,此人年衰有疾,不合邊倅,不須還赴,改差,何如?答曰,依啓。
兵曹啓曰,備局啓辭,瀋陽農器公贖男女參人等,令各該曹處置事,傳敎矣。農軍等渡江之後,令本道監司,發送京籍,而各其京籍安揷形止,報于備局之意,行移,何如?傳曰,依啓。備局謄錄
都摠府啓曰,本府專掌軍務,闕內領軍諸將,無不受制,故入直之官,不得兼本府,乃是流來舊規也。今者副摠管閔仁佺,局別將瓜滿之後,移授本府,而局將,時未減下。局將入直之時,自本府檢飭之際,事多拘礙,勢難兼察,局將改差,何如?傳曰,依啓。訓局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,自承幾盡差愈之敎,又已數日,伏未審卽今症候,其無加減之異乎?臣等不勝憂慮之至,敢來問安,竝此仰稟。答曰,頃日添傷之症,已爲差愈矣。
大殿受鍼後,藥房問安。答曰,知道。
答備邊司草記曰,依啓。公淸兵船,勿用爲當。且此船實數啓聞後,嶺南船隻減定。
答政院啓辭曰,此卿,生還故國,而又不到宮門,是亦不屑就也。予方愧赧,有何慰諭之辭哉?且上疏中,別無欲拜之意,而以竟阻瞻拜爲言,不亦異乎。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,伏未審夜來靜攝中,聖候若何?昨日旣有頃日添傷之症,已爲差愈之敎,而一向鍼灸,恐或有害,臣等區區所懷,不敢不盡,敢來問安,竝此仰稟。答曰,與昨一樣。鍼灸,自明日,欲爲停止矣。世子宮問安。答曰,一樣。
備邊司啓曰,卽接聖節使金素狀啓,刷馬致斃者,不至甚多,官府致斃者,十居八九,蓋刷馬驅人,則皆是府主,善爲喂養,至於官府,則各道農軍及遼水軍中,臨時驅送。此人等,旣非府主,少無愛惜,設或致斃,又無還徵之事,其不謹領護,能無動念之狀,殊甚痛惡,隨斃隨徵,以爲懲治之地。以此意,知委平安監司,雖未一一生徵,量宜罰番以示懲戒之地,其授來驢子,亦留置本道,以爲後日之用宜當,敢啓。答曰,依啓。備局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調臣行都承旨尹順之啓曰,連日鍼灸之後,伏未審夜來,聖候調攝,若何?臣等伏不勝憂慮之至,敢來問安。且經驗秘方丸,上年九月間劑入,以日月計之,則近當畢進御矣,加劑入之意,竝此仰稟。答曰,氣候與昨無異。丸藥,時未盡服,姑勿劑入。
三提調再啓曰,王世子受鍼時,令醫官崔得龍·李馨益·朴泰元·朴頵等入診,症候,則皆以爲前日所患虛眩·喘急·惡心·味酸等症,已盡差減,咳嗽至今未除。而又自近日以來,肢體困倦,常思昏睡,此蓋由於外熱雖除,痰火猶在,胃氣虛弱之所致,當用淸火治痰之劑,然後似可收效。宜於化痰淸火湯,加赤茯苓·麥門冬各七分,枳殼五分,連用五貼,徐觀症勢,更議他藥爲當云,依此劑入。而且當初受針,以三度,啓稟以定矣,鍼醫等,以爲今受三度,已有微效,宜加二度云,故敢此仰稟。答曰,依啓。
答右議政沈悅箚曰,省箚具悉。卿宜勿辭,調理行公。記草
王世子受鍼時,三提調詣崇化門內,稟達入侍之意。答曰,勿爲入侍。受鍼後,三提調問安。答曰,知道。藥房日記
備邊司啓曰,當此船格抄發多事之時,各道新除授守令,趁未署經之故,未卽發行,事甚可慮,速爲署經發送之意,敢啓。答曰,除署經,發送。備局謄錄
禁府啓曰,罪人趙禮協,病重保放,今已向差,還囚之意,敢啓。傳曰,知道。禁府謄錄
兵曹啓曰,御營大將,今當差出,而秩高武臣中,可合者,絶無。不得已京畿水使,竝擬,何如?傳曰,依啓。兵曹謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,伏未審夜來,靜攝中,聖候若何?臣等,伏不勝憂慮之至,敢爲問安,竝此仰稟。答曰,與昨一樣。世子宮問安。答曰,一樣。
大殿受灸後,藥房問安。答曰,知道。
備邊司啓曰,禮曹啓辭,日本書契年號改式事,曾因備局回啓。傳曰,此事,終難隱諱,世子回還後,則年號書送,似可矣事,傳敎矣。今則世子,旣已回還,前頭有回答之書契,年號似當改式,何以爲之?敢稟。傳曰,依啓事,傳敎矣。書契下送之後,彼若疑訝有問,則洪喜男已爲下去,所當使之開諭,而措辭曲折,令廟堂,明白指授于洪喜男,善爲周旋宜當,敢啓。傳曰,依啓。答書下送間,使之留待事,傳敎矣。今此年號改書,事機甚重,不可不詳審而處之。今聞東萊府使私報本司堂上書辭,則館倭初見無年號書契,而言何不書洪光年號?譯官答曰,中原未頒正朔,故不得書塡年號,則唯唯受去云。而藤倭之事,亦無致詰之端,彼非不知此間實狀,而尙無疑問之言,又從而提起弘光年號,不無隱然深意。今若無端改書新號,則恐不免一番動擾之喝言,臣等之意,姑以前日書契式書送,待彼自聞中原大定之奇然後,從實言之,而書送新號,似爲有漸而無遽。其於彌縫之策,實爲順便,群議如此,敢稟。答曰,依啓。
又啓曰,今此水路領米譯官皮得忱等,呈狀于本司曰,在於中朝赴京員役賜米,陸路,則五石,水路,則十石矣。今以水路入往,而該曹只以四石磨鍊云,依前水路赴京例題給,且往還間付料,以爲在家妻子資生之地云。令該曹,賜米量宜加給,往還間,給料,何如?答曰,依啓。
又啓曰,今此運米時,宣惠廳船二隻,亦在於啓下元數之中,而令出之前,已往湖南云云。時未現出,不得已其代,自本司,覓得江船,給價以買,什物亦皆完備,而其中不無小小修改之物。前定工曹郞官一員,題給價本,使之收合於三江船材,及時整頓,與京畿諸船,一時發送事,分付之意,敢啓。答曰,知道。
又啓曰,本司郞廳奔走供仕,倍於他司,故仕滿十五朔,則例有陞敍,守令除授之事矣。今者本司郞廳前都事朴鳴漢,仕滿十五朔,依例陞敍,守令除授事,捧承傳施行,何如?答曰,依啓。備局謄錄
上在昌慶宮。停常參·經筵。
藥房都提調臣金瑬,提調臣南以雄,副提調臣尹順之啓曰,昨因入侍醫官等,伏聞行灸之後,漸有熱氣云。伏未審卽今聖候,調攝若何?熱勢加減,比昨,何如?臣等無任憂慮之至,敢爲問安,竝此仰稟。答曰,熱勢,亦似減歇,今後勿爲問安。藥房日記
傳曰,今下弓矢,魚面萬戶林時復,朱乙溫萬戶朴廷傑處,給送。
答右議政沈悅初度呈辭曰,不允批答。
答大司憲沈詻疏曰,省疏具悉。卿其勿辭,調理察職。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,晝風曉霧,時候不調,伏未審停灸之後,靜攝若何?臣等無任憂慮之至,敢來問安,竝此仰稟。答曰,添傷之症,旣已差愈。今後勿爲問安。
三提調,世子宮問安。答曰,知道。藥房日記
答戶曹船格資裝粘連啓目曰,回啓之辭,殊甚苟且,朝廷處置,似不當若此是在果,姑爲依此施行。記草
備邊司啓曰,九王處,亦有所送與否,臣等退而相議,則九王體面,與前大異,無名之禮,不可公然送饋,至於密贈,則又不知其意之如何。今番使行,更加探知,然後商確議處爲當。或以爲如土産水獺皮·靑黍皮·紙地等物,付之謝恩使之行,使之到彼觀勢傳致,而如或難便,則不必强遺云。臣等,於斯二者,未有的見,敢此具啓,伏候聖裁。答曰,知道。大君入往,與節使不同,以土産付送,似可也。
又啓曰,本司有司堂上三員,而戶曹參判尹履之鍼灸呈辭,李基祚今政除授大司諫,只有戶曹判書鄭太和,本曹務劇,不能專察本司之任。李基祚姑爲減下,其代以護軍金光煜,差下,何如?答曰,依啓。
今日引見時,李景奭所啓,今番運米之役,民間騷屑,果如聖敎,以今民力,辦得此事,雖欲無民弊,得乎?以慶尙監司狀啓觀之,則欲用田結而中止云,此則以實啓聞,而畿邑,亦以田結出用,非但濱海之民,處處號哭,鳥驚魚駭。各邑結役,民不能堪,流散者頗多,所聞所見,極爲矜慘,比如癰疽旣潰,元氣索然,保民之策,急急講求,損上益下,減其可減之徭役,然後庶可支保矣。上曰,濱海之民,量減徭役,分付之事,守令何以擅行?守令之私自收布者,不可不査出治罪矣。戶曹判書鄭太和曰,京畿收布之說,果如李景奭所達云矣。勿論多少,不報朝廷,徑自收布於民結,極爲不當,守令擅自收捧,則罪其守令,監司私自分付。則責出監司,諸道監司處,竝爲下諭,査問,何如?上曰,監司不爲,分付云云等說,似當在此下。上曰,龍將自前主管本事,今番世子·大君,皆爲出送,必有所希冀矣。今此大君入往時,自朝廷,送某物致謝,未知,何如?領相曰,其勢如此,不可不爲之矣,令該曹磨鍊送之便當。戶曹判書鄭太和曰,龍將處所送之物,雖未知其數之當爲幾何,而戶曹所儲輕貨,今番勅使之行,用之幾盡,誠爲可悶矣。上曰,議于大臣,從優送之,可也。李景奭所啓,近見東萊府使狀啓,倭情殊常,以蘇宗門之有搜檢各浦,求見地圖云云之說,雖未知必有深意,而不無異常之情,今番使行,似當報知矣。上曰,令廟堂議處。備局謄錄
有政。吏批,以崔爲廣興奉事,朴純義爲司僕判官,權寏爲刑曹佐郞,李廷望爲平市令,李尙馨爲執義,河溍爲獻納,李基祚爲大司諫,金是聲爲江界府使,崔魯詹爲寧越郡守,盧峻命爲洪原縣監,宋時烈爲持平,金友淹爲珍山郡守,李德恒爲長水察訪,金子文爲鐵山府使,李時淵爲濟用奉事,許厚爲刑曹正郞,許坵爲延曙察訪,洪處大爲京畿都事,黃㙉爲禁府都事,李鵷爲引儀,李之馨爲光陵參奉,尹飛卿爲順陵參奉,兪㮨爲順陵參奉,金壽翼爲司藝。
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,副提調行都承旨臣尹順之啓曰,今日世子第五度受鍼時,入侍醫官崔得龍·李馨益·朴泰元·朴頵等,出言于臣等曰,診察症候,則幾盡平復,雖餘熱未盡除去者,不可以此連用苦口之劑,姑爲靜攝旬日間,徐觀症勢,更爲議定相當之劑爲當云。自今鍼藥,竝可停止之意,敢啓。答曰,知道。
再啓曰,昨日入侍,因臣啓稟,自上以爲方今進御丸藥,尙無其效,無乃丸小錢輕而然耶事,親承聖敎矣。臣等與御醫等,會同相議,則崔得龍以爲,古人劑量輕重大小,自有妙理,古人所定增減,而當初與柳後聖議定之劑,待其上來,更議以定,爲當云,實出於愼重之意也。柳後聖方在驪州任所,催促上送事,本道監司處,移文,何如?答曰,依啓。藥房日記
疊書答備邊司草記曰,知道。大君入往,與鄭使不同,以土産付送,似可也。記草
藥房,世子宮問安。答曰,知道。王世子受鍼後,藥房問安。答曰,知道。藥房日記
戶曹啓曰,傳敎矣。王世子留瀋之日,淸國折給田土,許令農作,以爲館所經用之資,收儲各樣之穀,尙有四千七百餘石。大君仍在北京,則不無以此推移補用之事。而今則世子·大君,旣得永還,儲穀彼地,他無着實善處之便,各屯地勢,亦非列在直路,雖欲留作使行往來之糧,其勢不易,此穀旣是淸土所出,斥賣取價,實涉難便。且牛馬驢騾,無非給價所貿,而亦皆彼地之産,設令盡數牽來,別無大段所用,無寧措辭移咨戶部,任令淸國處置,方合事宜。大臣之意,亦皆爲然,敢此仰稟。至於其他諸般零星雜物及各樣農器,則農軍等出來時,隨力輸置於義州,而世子陪從禁軍,或屯兵中,終始句管,此事伶俐解文者一人,差定入送,使之依此區處,其中勢難輸運,如鵝·鴨·豬·羊·釜·鼎·器等物,亦令義州府尹,從長料理以處,何如?傳曰,依啓。其中牛·馬·驢·騾,使淸國處置,措語難便,更議處事,傳敎矣。臣曹初因備局啓辭,當爲回啓,而事係重大,就議于廟堂,則以爲牛·馬·驢·騾,亦是彼地之産,而諸處屯田,淸國不使拋荒,仍爲農作,則此等畜物,無非可用,以此爲辭,竝與穀物而歸之於彼,方合事宜,故如是啓稟矣。今承聖敎,更加商議,牛·馬·驢·騾,比之穀物,果爲有異,農軍等出來時,亦令牽致義州,似爲便當。且陪從禁軍,或屯監中,伶俐解文者一人入送之事,已爲蒙允,而參量事勢,諸屯雜物,色目頗多,只送一人,恐有不逮之事。屯監中如李汝覺·李廷男者,可任此事,而家在淸北,以此兩人,差送之意,平安監司·義州府尹處,竝爲行會,而進賀使行中譯官一員,亦令照管穀數,以爲到北京衙門,問答之地,何如?傳曰,依啓。備局謄錄
上在昌慶宮。停常參·經筵。
藥房提調禮曹判書臣南以雄,世子宮問安。答曰,知道。藥房日記
答備邊司粘連啓目曰,依允。且漕軍被抄者,仍爲發送之事,殊極不當,御使推考。
答右議政沈悅再度呈辭曰,不允批答。答院臺諫處置事啓辭曰,依啓。記草
備邊司啓曰,以李景奭榻前所啓,倭情殊常,今番使行,似當報知事,上曰,令廟堂議處事,傳敎矣。近見東萊府使狀啓,藤智繩,欲知我國海浦島嶼道里遠近之說,係是邊情,移咨報知,似爲宜當。令承文院措辭撰出,付送於進賀之行,何如?答曰,依啓。
備邊司啓曰,戶曹啓辭,瀋陽各屯皮穀竝四千七百餘石,移咨戶部,任與淸國處置事,已爲入啓蒙允。令承文院措辭撰出,付送於進賀使之行,宜當。第念鳳林大君回還時,一行許多人馬,若取資於此穀,則其數必減於講院成冊之所載。咨文中直書石數,而致有參差之事,則亦甚難處。今宜以折給田土,出於皇恩之曲盡,而世子·大君,今還本國,諸屯收儲之穀,竝載以歸之意,修咨以送,使臣入往之路,詳知其現存實數,書諸單子,呈于衙門,似爲無妨。而不敢以該曹淺見,率爾定奪,令備局議處,何如?答曰,允事,傳敎矣。咨文中,直書石數之後,若有參差之事,則果甚難處。依該曹啓辭,使臣入往之路,詳知其現存實數,別單書呈宜當,以此意,知會施行,何如?答曰,允。備局謄錄
上在昌慶宮。停常參·經筵。
答賓客金光煜疏曰,省疏具悉。卿才實合此任,宜勿控辭,從速察職。記草
文郞廳李齊衡有頉,代前輔德沈。備局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄,左副承旨李行遇啓曰,伏未審近來靜攝中,聖候若何?臣等不勝伏慮之至,敢來問安。且方今進御經驗秘方丸,丸小錢輕,待柳後聖上來,更議以定事,入啓蒙允矣。卽與崔得龍·柳後聖商議,則俱以爲黍米大五十丸,雖是古人所定,而不可無隨時變通之道,更加五十丸,合爲百丸,進御宜當云,故敢此仰稟。答曰,依啓。症候與前一樣。世子宮問安。答曰,一樣。藥房日記
答院臺諫處置啓辭曰,依啓。
答備邊司粘連啓目曰,嚴飭還任,監司勿爲推考,以杜後弊似當,更議處之。記草
備邊司啓曰,赴京譯官趙東立等,呈狀于本司曰,內醫院藥材貿易價本,旣已受出於戶曹,而所載刷馬,時無題給之擧,私自輸去,勢所末由,極爲悶迫,願得刷馬數匹云。此時西路,一匹之馬,亦甚難辦,不可準副其所望。藥材價載持馬一匹,許令題給,而回還時,使行次入扎刷馬,當以空馬出來,隨其所載之數,除出以給宜當,以此知委施行,何如?答曰,依啓。備局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣南以雄啓曰,王世子症候,前因醫官之言,以靜攝旬日間,徐觀症勢,更議當劑之意,入啓蒙允矣。卽令崔得龍·柳後聖·朴頵等,自外微稟則喘息·胸煩·昏困等症,自數日來有加云。臣等,與崔得龍等三人商議,則皆以爲此等症候,皆屬肺火,須用淸火降氣之劑,以瀉肺熱,則諸症自然聽退。宜於淸肺湯,加知母八分,連用十貼爲當云,依此劑入之意,敢啓。答曰,知道。藥房日記
傳曰,史官一員待命,騎馬三匹立之,光陵燒火處摘奸。
答右議政沈悅三度呈辭曰,不允批答。
答左議政洪瑞鳳等,健元陵屛風石塗灰,裕陵莎草修補啓辭曰,依啓。
答吏曹判書李植疏曰,省疏具悉卿懇。卿其勿辭察職。
答前判書金尙憲疏曰,省疏具悉卿意。卿其安心,勿爲惶恐。
答刑曹禁漏官吏推考粘連啓目曰,依允。功減一等,除贖決杖。且如此兒漢,苟充使令之役,以致不擊更點,極爲駭愕,除下。
答玉堂金尙憲召見,鄭溫贈職箚曰,知道。內下記草
上在昌慶宮。停常參·經筵。
義禁府啓曰,李順遠除加刑,分揀事,判下矣。放送之意,敢啓。傳曰,依啓。禁府謄錄
有政。吏批,以尹鏶爲文學,柳慶昌爲司書,金慶餘爲輔德,安時賢爲弼善,李景奭爲大司憲,卞時益爲掌令,兪伯曾爲承旨,金始蕃爲獻納,吳䎙爲掌令,張應一爲持平。
上在昌慶宮。停常參·經筵。
答禁府粘連啓目曰,竝爲分揀放送爲乎矣,梁善立乙良,依律治罪。記草
備邊司啓曰,今月十三日引見時,李景奭所啓,運米之役,雖出於不得已,而皆出於民力,民間安得不擾?前後勅行疊到,年年失稔,賦役煩重,法綱峻急,民不聊生。臣雖不能目覩,皆云流離者相繼,至於擧村散亡者有之,木花絶無,衣不掩體,癘疫仍之,死亡無數,聞見慘惻,而九重之內,恐或未之盡聞也。昔者鄭俠,圖上流民,良以此也。今日之事,有若癰疽旣潰,大命隨之,損上益下之政,不可不汲汲講究,以爲保民之地也。上曰,沿海各道,偏受其苦,船格出送之後,議蠲民役,可也事,傳敎矣。今番運米之役,雖是萬不得已之擧,而皆出於民力,其中沿海各道,偏受其苦。聖上軫念民隱,至有船格發送後,議減民役之敎,沿海居民,孰不感戴?姑待各道船隻盡爲發送之後,令該道監司一一啓聞,以爲某役議減之地似當。此意,各道監司處,行會,何如?答曰,依啓。備局謄錄
上在昌慶宮。停常參·經筵。
答右議政沈悅四度呈辭曰,安心調理。
答院曰,竝推考鄭亨道。風聞未必盡實,更加詳察,勿爲煩論。記草
戶曹啓曰,以本曹海運判官狀啓粘目,傳曰,田三稅量宜留置本道等事,頃日引見時下敎,而至今不爲定奪,未知厥由也事,傳敎矣。今月十三日引見時,臣太和入侍,因聖敎,以三南田稅,準今番西運之數,除出三萬,留置本道事,陳達定奪。此則當以各邑直上納者,除出留置,以充元穀,以紓民力,而海運判官所管漕轉,則不在此中矣。至於洛興府院君金自點所啓,以西運數留作元穀之外,其餘應上納,亦待秋成一款,則詳算京倉,因前現存及前頭救定數,査準文書,自費數日。且有稟定廟堂之事,而近日大臣有故,不得齊會,備局未及覆啓,致勤下敎,不勝惶恐之至,敢啓。傳曰,知道。備局謄錄
上在昌慶宮。停常參·經筵。
答全州生員李基業等疏曰,觀爾等疏章,深用嘉尙。
答院曰,旣已推考,勿爲更煩。鄭道亨事,已諭。
答左參贊閔馨男疏曰,省疏具悉卿懇。卿其勿辭,調理行公。內下記草
上在昌慶宮。停常參·經筵。
藥房都提調領議政臣金瑬,行都承旨臣兪伯曾啓曰,鍼灸停止之後,靜攝亦且累日矣。伏未審卽今聖候,比前若何?臣等伏不勝區區憂慮之至,敢來問安,竝此仰稟。答曰,近患寒疾,而不至大段矣。世子宮問安。答曰,一樣。藥房日記
備邊司啓曰,卽接京畿監司馳報,公淸道先運船押領差使員端川萬戶,到南陽傳通內,本道大·中·小船竝三十五隻。初十日唐津蘭芝島都會分載,十三日待風,十四日朝水,各船作綜行船,南陽地德物島到泊巡點,則牙山沙工姜仁同,舞上安德男,格價則依他受出,以空船上來,到此闕點,極爲驚駭。推問各船沙工崔山等,則姜仁同小船,自蘭芝島西邊外洋,直向放船,相望而已。至今不現,姜仁同元非牙山之人,格軍亦是太半同村之人,逃亡明白云,事甚痛駭。令黃海監司,急急密捕其妻子堅囚,待姜仁同等船隻還到本土,卽爲譏捕,囚禁啓聞之意,行會,何如?答曰,允。備局謄錄
上在昌慶宮。停常參·經筵。
藥房都提調領議政臣金瑬,左副承旨臣李行遇啓曰,連日陰雨,伏未審卽今聖候,若何?昨日伏承近患寒疾之敎,益不勝憂慮之至,敢來問安。且感冒之候,雖不至大段,若不及時和解,則將來之憂,有不可勝言。卽令醫官等,入診症候,議藥以進宜當,竝此仰稟。答曰,依啓。世子宮問安。答曰,一樣。
傳曰,入診後,仍爲受鍼矣。受鍼後,都提調問安。答曰,知道。
都提調再啓曰,臣等退而與諸御醫等商議,則皆以爲再感之後,熱勢甚盛,不可不先用淸熱和解之劑。宜於小柴胡湯,加乾葛·生地黃·知母·麥門冬各一戔,黃連酒炒·梔子炒各七分,黃柏鹽酒炒三分,連進三貼後,徐觀症勢,更議他藥宜當云。以此劑入之意,敢啓。答曰,依啓。
三啓曰,醫官崔得龍·李馨益·朴頵等,入診世子症候,則前症之外,時無添加之患。只胸膈懊惱,似有怔忡之漸,就前進淸肺湯,改其加入知母·柴胡加一戔,黃連薑汁炒·竹茹各五分,連用五貼宜當云。以此劑入之意,敢啓。答曰,知道。藥房日記
上在昌慶宮。停常參·經筵。
藥房都提調領議政臣金瑬,左副承旨臣李行遇啓曰,昨日受鍼之後,伏未審夜來症候,時無加減之異乎?臣等伏不勝焦憂煎悶之至,敢來問安,竝此仰稟。答曰,與昨一樣。世子宮問安。答曰,知道。
受鍼正時,巳正。受鍼後,藥房問安。答曰,知道。藥房日記
傳曰,今下弓矢,別害僉使李仁元處,給送。
答右議政忱悅五度呈辭曰,安心調理。記草
下直,別害僉使李仁元。
備邊司粘連啓目,吏曹判書李植上疏云云。李植兼帶文衡之任,文責四至,酬應倍他,添之以備局纂修,逐日之仕,一身奔走,勢難周旋,其所露章陳情之擧,在所不已。頃因朝家多事,或閤門問安,或伺候勅館,或以病在告,或呈辭待命,則史譯之差遲時日,勢所必至,有何欺誣之罪,有何稽緩之責乎?李植缺專管史局之事,備諳顚末,爲日已久,似不可卒然移掌於他手。且聞李植所患,不至於大段,仍察本職及兼帶,與李景奭·李明漢等,逐日開坐相議,筆削編纂,以完史事,何如?啓。依允。
吏曹李植,身病出仕。
大殿,政院·玉堂問安。答曰,知道。
參知朴遾,司諫金益熙再度呈辭。入啓。加給由。
都承旨兪伯曾初度呈辭。入啓。給由。
慶尙監司書目,今此運糧船,過限不送,慶州府尹姜大遂,爲先罷黜事。
院啓,廣興倉副奉事李郊,賦性悖妄,用心回邪,行己處事,麤鄙莫甚,見棄於人矣。旣通仕路,得齒衣冠,則在渠之道,雖庸悔旣往,十分謹愼,猶不得爲平人,而念不及此,舊習罔悛。頃日堂后之薦,物論歸於他人,則做出無根說話,交口排抑,必售己意而後已。其間情狀,旣已敗露,此豈尋常推考之罪乎?黃海都事金三樂,拘於居停主人之顔情,初薦不當薦之人,使近侍淸選,爲一己酬恩之地,淆亂名器,得罪公議,請罷其職。亦云末減,請李郊削去仕板,金三樂罷職不敍。近來武弁之除授遐方字牧之任者,不念朝家委寄之意,專以剝民肥己爲能事,生民之困悴,皆由於此。臺閣之臣,不得不招出其中尤甚者論啓,則聖批,慮有失實之擧,終靳一兪,貪暴縱恣之徒,益無懲懼之路,豈不寒心哉?珍島郡守鄭亨道,從前貪鄙之狀,旣已昭著,今此到任未久,徵布贖罪,納物呈狀等事,南來士夫,有親見而明言之者,豈有失實之理?此而不治,益啓武夫貪縱之心,請鄭亨道亟命罷職。答曰,不允。朝報
上在昌慶宮。停常參·經筵。
藥房都提調領議政臣金瑬,左副承旨臣李行遇啓曰,連日受鍼,進御湯藥之後,伏未審症候加減,何如?熱勢輕重,何如?臣等伏不勝憂悶之至,敢爲問安,竝此仰稟。答曰,時無加減。世子宮問安。答曰,一樣。藥房日草
義禁府啓曰,內資書員梁善立元情公事判付內,依律治罪事,判下矣。依律文,杖一百決杖放送之意,敢啓。傳曰,依啓。禁府謄錄
謝恩,靑松君沈詻。
大殿,政院·玉堂二品以上,六曹·兩司長官問安。答曰,知道。
參知朴遾三度呈辭。入啓。遞差。
司諫金益熙上疏。大槪,被人詆誣,不敢循例仍呈辭單,略陳前後曲折,且乞鐫削職名,以謝人言事。入啓。
吏曹啓目,禮曹正郞李演,病滿三十日,改差,何如?啓依允。
正言洪錫箕啓曰,頃者成楚客論啓,席上僚議峻發,臣以爲名官彈劾,不可輕易爲之,再三商確,意在愼重。而人苟如此,則臺官,亦不可不論,故聯名以啓矣,今聞沈熙世推緘中,有詆斥諫院之辭,臣不可晏然。且李郊等事,出於物議之所同憤,論執累日,兪音尙閟,聖意所在,實未曉也。臣論一官邪,不能見信於君父,以彼以此,決難冒居言地,請命遞斥臣職。答曰,勿辭,退待物論。朝報
有政。吏批,以金尙爲承旨,姜與載爲正言,李明漢爲禮曹判書,閔聖徽爲刑曹判書,沈詻爲大司成,李行遠爲吏曹判書,金鉽爲兵曹佐郞,李廷發爲守門將,宋瑚爲守門將,李稷爲都摠管,羅瑋爲文兼,李淑爲兼司僕將,柳光春爲忠壯衛將,金尙宓爲慶州府尹,李之馧爲龍岡縣令,李道基爲溫陽郡守,盧孝誠爲永興府使,李溟爲知事,金慶恒爲平山府使,趙琬爲部將,尹通俊爲五衛將,金尙爲左承旨,尹得說爲右承旨,洪興祉爲學正,盧文漢爲學錄,鄭泰齊爲參知,柳瑚爲龜城府使,康汝楫爲熊川縣監,鄭璡爲江陰縣監,柳重炯爲新溪縣令,金漢文爲谷山郡守,崔有淵爲朔寧郡守,鄭世規·閔灠爲知事,朴敏道爲訓鍊判官,呂爾載爲兵曹參議,吳挺一爲吏曹佐郞,洪鍾韻爲兵曹佐郞,尹順之爲京畿監司。
上在昌慶宮。停常參·經筵。
藥房都提調領議政臣金瑬,提調春城君臣南以雄,左副承旨臣李行遇啓曰,伏未審夜來症候,少無減却一分之效乎?凡傷寒之症,累日彌留,不能以時和解,則其害有不可勝言。而昨承時無加減之敎,臣等益增區區煎慮之至,敢來問安,竝此仰稟。且前日劑入小柴胡湯,以日計之,則想已畢進御矣。令醫官等,診候之後,隨症議藥之意,敢啓。答曰,知道。症候,自昨日,頗似減歇矣。世子宮問安。答曰,一樣。受鍼正時,巳正。受鍼後,藥房問安。答曰,知道。
再啓曰,卽者,伏聞入侍醫官之言,皆以爲感傷之候,已入和解之境云,臣等不勝喜悅之至。以此見之,則鍼藥,不可無效,前日小柴胡湯,依前加入,三貼加進宜當云,依此加劑入之意,敢啓。答曰,依啓。藥房日草
答右議政六度呈辭曰,安心調理。
諫院,以臺諫出仕,下諭事,啓辭。答曰,依啓。記草
謝恩,禮曹判書李明漢,春城君南以雄,同知邢浹,參知呂爾載,僉知沈閱·金通可·趙修岭,兵曹佐郞洪鍾韻,學錄盧文漢。
完寧君李應明,鍼灸出仕。
大殿,政院·玉堂問安。答曰,知道。
大司諫李基祚啓曰,正言洪錫箕引嫌而退,名官論劾,意在愼重,則雖被詆斥,自反而縮,言不見信於君父,其慙懼之心,與臣無異。而惟當盡言,冀回天聽,不必遽爲引避,正言洪錫箕,請命出仕。新除授正言姜與載,時在京畿楊根地,請斯速上來事,下諭。答曰,依啓。
都承旨兪伯曾三度呈辭。入啓。遞差。
公淸道督運御史李袗,入來。
正言洪錫箕就職。
院啓,廣興倉副奉事李郊爲人,輕躁悖妄,見棄於人類,久矣。旣通仕路,得齒衣冠,則在渠之道,雖痛悔旣往,十分謹愼,猶不得爲平人,而渠不念此,舊習罔悛。頃日堂後之薦,物論歸於他人,則做出無根說話,反覆交搆,必售己意而後已。其間情狀,旣已敗露,用心回邪,類多如此,臣等不欲明言也。黃海都事金三樂,以其館接之顔情,不有公議,敢薦如此之人,使近侍淸選,爲一己酬恩之地,淆亂名器,實由此輩,物論藉藉,莫不唾罵。臣等之請以削罷,意在懲礪,而累日論列,有若上下相持,亦甚疲劣,請李郊削去仕板,金三樂罷職不敍。近來武弁之除授遐方字牧之任者,不念朝家委寄之意,專以剝民肥己爲能事,生民之困瘁,皆由於此。臺閣之臣,不得不招出其中尤大者論啓,則聖批,慮有失實之擧,終靳一兪,貪暴縱恣之徒,益無懲懼之路,豈不寒心哉?珍島郡守鄭亨道,從前貪鄙之狀,旣已昭著,今此到任未久,徵布贖罪,納物呈狀等事,南來士夫,有親見而明言之者,豈有失實之理?此而不治,益啓武夫貪縱之心,鄭亨道請命罷職。答曰,不允。朝報
上在昌慶宮。停常參·經筵。
藥房都提調領議政臣金瑬,提調禮曹判書臣南以雄啓曰,自再昨,已向和解之境,則一日一夜之間,亦必有差減之異。伏未審夜來,熱候加減,何如?汗出多少,何如?寢睡,何如?水刺,何如?臣等,伏不勝憂慮之至,敢來問安。答曰,諸症與昨無異。受鍼正時巳正,受鍼後,藥房問安。答曰,知道。世子宮問安。答曰,一樣。
再啓曰,卽因入侍醫官等,伏聞聖候,反不如昨日,臣等,益不勝憂遑悶慮之至。當初小柴〈胡〉湯,醫學正傳所載方文劑入,故錢數似輕,恐其治熱發散之功不足。卽與諸醫等,十分商確,更依醫學入門方文錢數劑之,而且於前加入中,加黃柏二分,乾葛一錢爲當云。故元材中,柴胡二錢五分內,今加五分,黃芩一錢內,今加一錢,加入中黃柏三分,今加二分,乾葛一錢內,今加一錢,依上敎,各爲別作一貼,以備添入前藥中同煎之意,敢啓。答曰,依啓。藥房日記
謝恩,吏曹參判李行遠,大司成沈詻,左承旨金尙,護軍呂爾徵·鄭斫,慶州府尹金尙宓,熊川縣監康汝楫,龜城府使柳瑚,龍岡縣令李之馧,永興府使盧孝誠,谷山郡守金漢文,新溪縣令柳重炯,江陰縣監鄭璡,溫陽郡守李道基,順陵參奉尹飛卿,兼司僕將李淑,京畿監司尹順之。
大殿,政院·玉堂問安。答曰,知道。
吏曹啓曰,承旨有闕,政事,取稟。
慶州府尹金尙宓上疏。大槪,犬馬之齒,已踰七十,精神旣脫,筋力又愆,煩劇重地,決難堪當。伏乞聖明,俯察危懇,亟命改遞,以遂公私,不勝幸甚事。國忌齊戒,以留政院。
院前啓,李郊等事,國忌齋戒姑停,鄭亨道事,停啓。
假注書沈玖病,代李慶徽。
正言姜與載,在外入來。
政院啓曰,今者正言姜與載,曾爲持平,以洪鍾韻補外還收之避,同參事來避,臺諫因前事勿避成例矣。不得捧入之意,敢啓。傳曰,知道。以上朝報
上在昌慶宮。停常參·經筵。
藥房提調禮曹判書臣南以雄,左副承旨臣李行遇啓曰,昨日受鍼,湯藥進御之後,夜來聖候,調攝若何?煩熱之候,比昨何如?自上再感之後,日子已多,而鍼藥未有見效,臣等,伏不勝憂遑焦慮之至,敢來問安。答曰,昨今氣候,不如再昨矣。世子宮問安。答曰,一樣。藥房日記
謝恩,鐵山府使金子文,朔寧郡守崔有淵。
下直,江界府使金道撀,群山萬戶魚。缺
大殿,政院·玉堂問安。答曰,知道。大殿,二品以上·六曹·兩司長官問安。答曰,知道。勿爲問安。
右議政七度呈辭。以國忌,留政院。
義州餞慰使具定入來。朝報趙景觀校正。郞廳曺命胤書。
上在昌慶宮。停常參·經筵。
謝恩,兵曹參議鄭泰齊,獻納金始蕃,纂修兼春秋丁彦璜,訓鍊判官朴敏道,學正洪興龍,長水察訪李德恒。
大殿,政院·玉堂問安。答曰,知道。
藥房啓曰,伏未審夜來聖候,調攝若何?受鍼今已屢度,進藥亦已累貼,而昨日伏承,昨今氣候,不如再昨之敎,益不勝憂慮渴悶之至。臣等,俱以無狀,待罪保護之地。醫方藥理,全昧偏傍,固不敢有所容議,而試以其易著者而言之,則心者,一身之主也。主而不得其平,則臟腑肢體,無不受傷,必然之理也。卽今聖上,方在違豫之中,裁決萬機,夜以繼日,憂勤惕厲,殆無暫時之安,雖有良醫·良藥,惡得以驟見其效乎?東垣,古之神醫也。其論治病曰,安心靜坐,以養其氣。又曰,天氣貴淸靜,陽氣惡煩勞,若於感傷之外,又添勞復之症,則其害,有不可勝言,豈非可懼之至歟?伏乞下敎政院,始自今日,凡干不急文書,限聖候平復間,一切勿爲捧入,以便靜攝,不勝幸甚。且鍼有補瀉之法,而不足於補,有餘於瀉,自前未寧之時,例以鍼治,必屢度而後已。若至眞源傷損,腠理空虛,則外邪之易感,未必不由於此,而亦未必不爲之添助熱勢,雖有一時之快,實非萬全之道也。臣等,每當受鍼之時,雖不能强其不知,有所爭執,而未嘗不髮灑而體粟也。請更加深思,姑停受鍼,專責藥效,調護燕息,保養沖和,非但臣等之願,滿庭群下之至願。臣等,旣有所懷,不得不盡,惶恐敢啓。答曰,昨日汗出稍多,故諸症,頗似減歇。受鍼啓辭如此,只今日爲之。且公事,近日文書,不至煩多,卿等,勿以此爲慮。
受鍼正時,巳正。
大殿,受鍼後,政院·玉堂·藥房二品以上·六曹·兩司長官問安。答曰,知道。
右議政沈悅七度呈辭。入啓。答曰,安心調理。
藥房再啓曰,卽者,伏聞入診醫官等之言,則脈度浮洪〈熱〉勢猶盛,而以晝重夜輕觀之,則所傷,在於陽分。宜於小柴胡湯,合黃連解毒湯,加乾葛·石膏製各二戔,生地黃酒炒·知母·麥門冬一戔,加進三貼爲當云,依此劑入之意,敢啓。答曰,依啓。
三啓曰,自上受鍼之後,卽令崔得龍·朴泰元·朴頵等,進候於東宮,則皆以爲脈度和平,皆已平復。而且喘急·咳嗽之症,未盡除袪,且於右脚下,有若癮疹者然,爬痒不已。宜於前進淸肺湯,加知母·柴胡·地骨皮·連翹各一戔,黃連酒炒七分,連進十貼爲當云,依此劑入之意,敢啓。答曰,知道。
院前啓,廣興副奉事李郊削去仕版事,金三樂罷職不敍事。入啓。答曰,不允。
黃海監司書目,遂安郡守鄭時望,大君行次時,稱病不爲出待,罷黜事。
答備邊司粘連啓目曰,依允。屯軍乙良,勿爲落留,關西軍兵,以此數減除。內下記草
上在昌慶宮。停常參·經筵。
答院曰,觀其緘辭,而處之未晩,勿復煩論。
答府曰,依啓。洪茂績姑先推考。記草
府啓,所謂韓信男,不知其何許人,而槪聞其狀,非出身,非堂上也。而自稱堂上,或稱嘉善,竊食國廩,圖拜衛將,其奸巧無狀,欺罔朝廷之罪,極可痛駭。旣非堂上,又非出身,則特一白徒,而金吾之鞫,實爲無據,請令刑曹,依法推治,逐年竊食國廩,一一徵捧事。答曰,依啓。韓信男移送刑曹。禁府謄錄
藥房都提調臣金瑬,提調臣春城君南以雄,左〈副〉承旨臣李行遇啓曰,昨者,雖有頗似減歇之敎,而伏聞入審醫官等之言,則發汗未洽,熱勢猶盛云。伏未審夜來,症候加減,熱勢輕重,比昨,何如?臣等,伏不勝憂悶之至,敢來問安,竝此仰稟。答曰,症候,頗似漸減矣。藥房日記
上在昌慶宮。停常參·經筵。
答藥房啓辭曰,知道。再昨所減,乃是炎上之症,而自昨夕,熱勢還重,此症自前進退,故若此也。
答府曰,旣已推考,姑勿罷職。
備忘記,自上深惡所薦之弊,下敎革罷,爲郞官者,所宜歸之堂上,不敢干預,而蔑法之徒,貪權慢上,終不奉行,其用心無狀,奴隷不若也。今觀司諫金益熙上疏,則沈熙世,擅弄權柄,搆陷異己之狀,尤極痛惡,熙世等,竝爲削職遠竄,以警後人,而金振等限年〈?〉。
答司諫金益熙疏曰,省疏具悉爾意。熙世之心,予已洞察,爾其勿辭,安心察職。
右議政沈悅八度呈辭。入啓。傳曰,安心調理。
疊書答政院啓辭曰,爾等,可謂徒知護黨,而不念國事者也。
答備邊司粘目曰,依允。渰死人,令本道恤典擧行。運米致敗記草
院啓,廣興倉副奉事李郊,用心回邪,行己悖妄,自棄人棄,衆所唾罵,頃者,堂后之薦,敢生圖點之計,做出無根說話,反覆交搆,其間情狀,旣已敗露。黃海都事金三樂,以其館接之私,敢薦如此之人,耳目之臣,一循公議,累日論啓。而聖明,不信臣等之言,欲觀緘辭而處之,臣等,實未曉聖意之所在也。豈可以渠等自明之辭,有所輕重於其間哉?請李郊削去仕版,金三樂罷職不敍。答曰,已諭。朝報
備邊司啓曰,今此寧遠運米船隻,搜括諸道公私之船,僅得整送,而回還之時,若不一一護還,則許多物力,終恐有虛棄之患,嚴飭各船沙格,使之各自回泊本土,而雖或船隻有故,不得持來。若開沙格從陸出來之路,則亦不無故令致破之弊,破船沙格,分在他船出送,以防奸僞。且諸船畢到寧遠之後,護船大將,更加點閱,其道某邑,船主某人,沙格某某,詳細開錄成冊,上送于本司,而每船成給出送公文,以爲到本官憑考之地宜當。以此意,督運使·平安監司及護船大將處,行會,何如?答曰,依啓。新造官船,不必回泊本土,參酌區處,可也。備局謄錄
上在昌慶宮。停常參·經筵。
京畿監司尹順之,到界事出去。
大殿,政院·玉堂問安。答曰,知道。
藥房啓曰,伏未審夜來症候,比昨若何?晝夜異候,舒慘無常者,必是藥不能制熱而然也。方今進御之藥,極其寒涼,治熱之材,無不備具,而三貼已盡,尙無見效,則其非爲對症之劑,明矣。更令醫官等入診後,議定相當之劑爲當,臣等,不勝憂悶之至,敢來問安,竝此仰稟。答曰,知道。症候,與昨無異矣。
政院啓曰,臣等,伏見沈熙世等,竝爲削職遠竄之命,相顧瞿然,不勝未安之至,郞薦之革罷與否,已盡於前後吏曹啓辭之中,臣等不必更煩,而第近來銓曹郞官,不過循例擬望而已。至於擅弄權柄,則乃是大權奸濁亂之事,豈如熙世等所可爲哉?今此遠竄之命,遽出於千萬意慮之外,竊恐聖明,或未能洞燭,有此過當之擧也。臣等待罪近密,不得奉傳旨之意,惶恐敢啓。傳曰,卿等,可謂徒知護黨,而不念國事者也。
又啓曰,臣等之啓,出於愛君,只欲聖明,無此過當之擧,非有一毫私意於其間,而今承護黨之敎,措躬無地,不知所達,惶恐待罪。傳曰,勿待罪。
禮曹啓曰,以憲府啓辭,傳敎矣。近日亢旱之災,誠爲切急,諸道狀啓,雖未齊到,京中如此,外方可想。祈雨祭設行,不必拘於立夏之節。依臺諫啓辭,三角山·木覓山·漢江·風雲雷雨·雩祀等處,初次祈雨,不卜日,來初五日,爲先設行,而修溝壑淨阡陌掩骼等事,令漢城府,急急擧行,何如?傳曰,允。
領議政洪瑞鳳,左議政沈悅箚子。大槪,請還收沈熙世等竄逐之命事。入啓。
藥房再啓曰,卽者入診醫官等,皆以爲熱氣猶未減却,似當仍用前藥,而醫方云,連用涼藥,而熱不退者,宜用滋血之劑。今柴胡四物湯,一以治熱,一以滋血,實是古人之遺意也。試取右藥,加黃連·梔子·蓮皮炒各七分,知母·麥門冬各一戔,黃柏鹽酒炒五分,連進五貼爲當云,依此劑入之意,敢啓。傳曰,依啓。
司諫金益熙上疏。大槪,今此無前之擧,實由於臣,亟削臣職,以謝人言事。入啓。
公淸監司書目,沃川呈,以持平宋□病重上去不得事。啓遞差。
同知金南重,京畿監司遞來。
答領·左相箚曰,省箚具悉。所陳之事,分黨之害,由於此職,其權柄之重,不言可想也。緘答之辭,下問之後,亦不快呈,再三改書,其不正之意,亦可知也。大抵此擧,意非偶然,卿等,更加思度,勿爲苟且之言。
義州府尹書目,鳳林大君行次護行將一行,三月十六日自北京離發事。
憲府箚子。大槪,沈熙世·金益熙等事,雖曰輕重之別,猶鬪甲者之詬乙,肆其聲氣,駭人瞻聆,乙者之對甲,低聲緩語,據理相詰,駭人瞻聆者,固不足言,低聲相詰者,是亦鬪也。縉紳間,相傳兩非之說,不亦宜乎?熙世固有罪犯,金益熙亦豈全無可議者乎?金振·趙珩·林,雖曰同參於成楚客之擬望,而亦豈無前後輕重之別乎?竝被流竄,殊無差等之意,擧朝皆以爲過當,不亦宜乎?臣等愚意,竊以爲熙世,則更施差重之罰,金振等及金益熙,竝補外邑,則不正之端,終可消矣。願下此箚于廟堂,使之商酌,兼詢經幄之臣,以察其公議之如何,不勝幸甚事。入啓。答曰,省箚具悉。補外罰輕,金益熙無罪,卿等所陳,有難施行矣。
府前啓,洪茂績罷職事,停啓。
禁府,金振盈德改定配。啓。朝報
上在昌慶宮。停常參·經筵。
謝恩,司藝金壽益,纂修兼春秋任翰伯。
大殿,政院·玉堂問安。答曰,知道。
藥房啓曰,伏未審夜來,症候加減,熱勢輕重,比昨,何如?臣等伏不勝憂悶之至,敢來問安,竝此仰稟。答曰,一樣。
藥房再啓曰,卽者李馨益,承聖敎,以受鍼便否,出議于臣等,招集諸御醫·鍼醫等商議,則柳後聖·李馨益·朴泰元等,皆以爲脈沈,則熱在內,脈浮,則熱在表。今此玉候,則脈度浮洪,表熱方盛,而若爲行鍼,則添助熱勢,其患必大矣。蔡得沂·南有祖及諸鍼醫等,衆口如一,皆言其不可,臣等俱昧鍼藥,全無所見,利害便否,雖不能使定,而其有害無益,則可以見矣。群議如此,故敢啓。答曰,知道。
以禁府沈熙世定配單子,傳曰,待差病,發送。
答司諫金益熙疏曰,省疏具悉。爾其勿辭,察職。
京畿監司尹順之,到界後,入來。
禁府,金振盈德改定配單子。啓下。
府啓,臣等昨日陳箚,非但出於肝膈,亦參以一時之公議,而辭不達意,未回天廳,臣等誠不勝惶憂之至。沈熙世以郞薦之故,爲一大罪目,而設法之後,循例議薦者非今,則熙世之獨當其罪,事亦冤矣。惟只薦引不允公議,緘辭未免盛氣,是則宜有罰焉,而若加之以竄逐之重典,則實非王道無偏罰當其罪之意。上自大臣,下至閭巷之人,豈皆私護熙世者?而擧稱其過當,可見其爲大同之論也。群情若是,法律自有,而震之以威,用罰太過,則是惟舍繩墨而意裁曲直,棄權輿而手揣輕重,豈不爲乖謬之歸乎?金振等,情犯尤輕,俱有可恕之道,金益熙言雖似公,顯有攻訐之失,竝補外任,以靖朝端,允合今日之處置,名流之外補,固非輕罰,殘氓之獲蘇,爲惠亦大矣。請依前箚所陳,特詢廟堂,亟寢沈熙世遠竄之命,施以差重之罰,金振等及金益熙,竝令補外。答曰,勿煩。
玉堂箚子。大槪,請還收沈熙世遠竄之命事。入啓。答曰,熙世之權勢,誠如恐動之言,則流竄之罰,亦爲輕矣。
院啓,廣興倉副奉事李郊,自棄人棄,從前悖妄之擧,衆所共知者,臣等欲明言其事也。反覆唇舌,是郊薄過,圖點近侍之選,物議駭憤,臺閣之臣,以糾劾爲責,不可不論。金三樂薦此衆所共棄之李郊,蔑有公論,行其己志,堂后之薦,豈可以館接之私乎?郊是棄人,而三樂有誤薦之罪,削薦罷職,不足以懲郊,故臣等之請以削版,出於公議,則誤薦之律,三樂其可免乎?其罰至此,意在糾正,豈有一毫私意於其間哉?聖明不信耳目之言,欲觀渠等自明修飾之辭,今日臺臣之論事,亦難矣。請李郊削去仕版,金三樂罷職不敍。成楚客不合銓郞之說,是物議之所同然,一番彈劾,未爲不可,而沈熙世膠守謬見,不遵父兄之敎,不信朋友之言,緘答之際,張皇辭說,是實出於病重失性而然也。其言雖極無理,其情容有可恕,此外人所以矜悶,而不之深責者也。昨見聖敎,天威震怒,辭氣太露,以用差謬之罪,爲擅弄權柄,以自明陳辯之言,爲搆陷異己,竝與隨參多官,而流竄遠方,大聖人包荒之度,恐不當如是。人主賞罰之柄,不可以喜怒,有所偏頗,賞當則人勸,罰當則人懼,賞罰不當,人心不服。年少輩,雖有一時所失,原情定罪,自有其律,何可遽施投荒之典?郞薦革罷,下敎已久,而厥後略倣舊例,稟議堂上,選用可合之人,乃是愼重之意,其勢不得不爾,非熙世等始爲作俑之擧,不可以此謂之擅弄,繩以重律,極爲至當。況金振等,或不參於注擬之日,或遵用前望而已,蔑法貪權之狀,尤無可據之端,而殿下疑之太過,斥之太重,群下悚慄,莫不稱冤,請亟還收沈熙世等遠竄之命,量施其罰。答曰,不允。
藥房三啓曰,牛黃膏劑入事,命下矣。卽招御醫等相議,則皆以爲進御爲當云,劑入之意,敢啓。傳曰,知道。
政院啓曰,金振等配所押去單子來呈,而臺諫方以還收論啓,不得捧入之意,敢啓。傳曰,知道。朝報
傳曰,遠竄之人,定配於江原道,前規耶?義禁府啓曰,傳敎矣。江陵在於嶺外七日之程,故臣等江原道定配前規,未及詳察,金振定配於江陵矣。今承上敎,不勝惶恐之至,改定配所,付標以入之意,敢啓。傳曰,知道。
又啓曰,沈熙世病勢,時方極重,依傳敎,待病差發送之意,敢啓。傳曰,知道。禁府謄錄
三月十四日成貼宰臣韓興一狀啓,大君行次,今月十九日,將爲發行計料爲白如乎,護行將,以分田事,頃往畿內,還來纔數三日,亦有治行之事,太迫云云乙仍于,事勢如此,不得已二十六日,定爲起程爲白齊。護行將,以前例言之,則似當落後於義州,今則非如前日護行之比是如,京城至牌文書塡爲白有置,接待等事,令廟堂定奪爲白齊。衙譯來傳,上使則戶部郞中亞赤,副使則刑部郞中羅車一。一等頭目四員內,衙譯韓巨源,在其中,二等頭目四員內,衙譯金守文金,亦在其中,三等六名是白置。以此觀之,則雖不知某事,而亦爲奉勅,出往緣由,前日入來爲白有在,義州軍官前守門將尹繼宗,白牌一時當日出送事。迎接都監謄錄
上在昌慶宮。停常參·經筵。
謝恩,五衛將尹廷俊,都摠都事文弘器。
大殿,政院·玉堂問安。答曰,知道。
藥房啓曰,甘雨未洽,曉氣涼冷,伏未審夜來症候,加減,何如?再昨劑入之藥進御之後,潮熱進退,其無輕重之異乎?臣等不勝煎憂焦慮之至,敢來問安,竝此仰稟。答曰,一樣。
公淸監司書目,懷德呈,以輔德金慶餘,老母病重,不得上去事。啓遞差。
咸鏡監司書目,居山察訪金處長,受由上京,不爲還官,罷黜事。
平安監司書目,大同察訪柳寅亮罷黜事。
右議政九度呈辭。國忌齋戒,以留政院。
刑曹啓曰,韓德男元情云云,刑推,何如?啓依允。
右議政箚子。大槪,家豚負罪,行遣在卽,而伏蒙天地好生之德,乃有待差發送之敎,臣與闔門老少,瞻望天闥,百拜攢祝之外,不知所達。第臣伏見諫院啓辭,臣之子熙世緘答之時,不遵父兄之敎爲言,臣不勝未安之至。臣旣無所敎,熙世亦無不從之事,此必傳之者之誤也。但臣,常時不能敎子,致有朝家莫大鬧端,此則臣之罪也。不勝惶恐,伏地待罪事。留政院。
吏曹判書李植上疏。大槪,郞官三員,一時被竄,身爲長官,致此罪釁,請命削臣職,使之退竢公議事。留政院。
全羅監司書目,南原呈,以執義李尙馨病重,上去不得事。
吏曹,出來護行將接伴使呂爾裁,接待都監堂上鄭太和·金南重,郞廳任善伯·朴安孝·徐弘履·姜允亨·柳頲·韓嵂·李淑鎭·李斗瞻。
府·院前啓,國忌齋戒,以姑停。朝報
答戶曹草記曰,知道。其中如有自前給價之物,則依前爲之。護行將接待事記草
備邊司啓曰,以本司草記,今此寧遠運米諸道船隻回還之時,一一還泊本土事。答曰,依啓。新造官船,不必回泊本土,參酌區處,可也事,傳敎矣,聖敎極爲允當,前後官造新船,竝令回泊關西,而元數將近百隻,全留於平安一道,亦似難便,回還後知其實數,姑爲分置兩西,更議區處,宜當。且此船沙格,回到平安道之後,或從陸路出來,或移乘南方過去之船,從其自願,施行無妨。分授海西之船,則使之仍爲回泊於黃海道後,放送爲當,以此知委,何如?答曰,依啓。江都亦爲量宜給之。
又啓曰,以本司新造官船回還後區處事草記,傳曰,依啓。江都亦爲量宜給之事,傳敎矣。船隻無事回還我境實數,今難的知,臨時待平安監司啓聞,兩西及江都,竝爲分給宜當。且曾於丁卯,給與江都之船,厥數頗多,而不能守護,未免虛棄之歸,旣給之後,復如前日,則亦甚可惜。船隻守護之策,預令本府留守,料理啓聞處置,何如?答曰,依啓。
吏曹啓曰,以本曹接伴使望單子,傳曰,勅使之時,接伴使差出,有前規耶事,傳敎矣。據備邊司啓下公事,護行官·儐接之臣,令吏曹差出,故憑考前例,則王世子出來時護行官,稱以接伴使,堂上官差出,借銜以送,已有前例,依此,書啓矣。今承聖敎,改爲思度,若護行官奉勅出來,則便是勅使,凡關節目,亦當依舊規,令備邊司,更議處置,宜當,敢啓。傳曰,依啓。
又啓曰,云云事,傳敎矣。鳳林大君護行官,旣以欽差奉勅出來,則便是勅使,都監之號,儐接之任,自有行用之規。令該曹,一依前例施行,宜當,敢啓。答曰,依啓。備局謄錄
上在昌慶宮。停常參·經筵。
大殿,政院·玉堂問安。答曰,知道。勿爲問安。
奉敎李泰淵,實錄曝曬事,茂朱地出去。
下直,龍岡縣令李之馧,長水察訪李德恒。
謝恩,兵曹佐郞金鉽。
藥房啓曰,伏未審夜來諸症候,竝無加減之異乎?區區犬馬之誠,日夜祝禱,渴企平復之效,而每承一樣之敎,煎憂達曙,罔知所爲,敢來問安,竝此仰稟。答曰,時無加減。
大司諫李基祚啓曰,臣請寢沈熙世遠竄之時,只憑風聞,不爲詳審,家人父子間,未著說話,形諸文字,上達天聽,致令大臣,不安于心,陳箚自列,臣論事失實之罪,無所自解。元箚雖未入啓,言官旣有所失,不可一刻苟冒,不得不瀆擾於淸齋之日,請命罷斥臣職。答曰,勿辭。退待物論。
正言姜與載啓曰,臣於頃日,以城上所,得見長官搆草簡通,則乃沈熙世等遠竄還收事也。卽爲馳進於長官家,改書見有沈熙世不遵父兄之敎等語。臣問於長官曰,此等說話,是何意也?長官答以熙世緘答之時,聞有父兄禁止不從之說,臣意亦以爲旣有所聞,則固當從實,故仍爲改書傳啓矣。今見右議政箚子,大槪,初無是事,而孟浪之說,流傳於士夫間,至入啓辭措語中,告君之辭,未免虛謬,論事失實,自有其責,決不可晏然仍冒,請遞臣職。答曰,勿辭。退待物論。
正言洪錫箕啓曰,頃於沈熙世等事發論之日,長官及城上所,搆草送于臣處。臣亦疑其一款措語,而長官所聞如此云,故不爲論辯矣。同僚以右議政箚中之語,有此引避,臣之所失無異,不可晏然仍冒,請命遞斥臣職。答曰,勿辭。退待物論。
獻納金始蕃啓曰,本院請寢沈熙世等遠竄之命時,長官及城上所,搆草簡通于臣,臣亦書謹悉,與之同參矣。今見同僚引避之辭,論事失實之罪,少無異同,不可晏然仍冒,請命遞斥臣職。答曰,勿辭。退待物論。
府啓,大司諫以下,竝引嫌而退,大臣陳箚之意,直在其中,諫官論事之體,義專爲主,措語間事,元非大段,豈可以此徑遞多官?請大司諫李基祚,正言姜與載·洪錫箕,獻納金始蕃,竝命出仕。答曰,依啓。
全羅道督運御史書目,康津縣監姜瑜罷黜事。
大司諫以下,就職。
院前啓,李郊·金三樂事。停啓。朝報
上在昌慶宮。停常參·經筵。
藥房啓曰,伏未審夜來聖候,調攝若何?熱勢輕重,何如?臣等不勝憂慮之至,敢來問安,竝此仰稟。答曰,症候頗似減歇矣。
江原監司書目,麟蹄縣監李之屛,今月初一日母在喪事。
備邊司啓辭,護行官,旣已奉勅出來,則便是勅使,儐接之事,一依前例施行,何如?傳曰,允。
吏曹,館伴金堉,遠接使金南重,問禮官沈。啓。
傳曰,初五日祈雨祭獻官以下,書啓。
府·院前啓,以國忌齋戒,姑停。
吏曹參議李德洙上疏。大槪,妄陳所懷,兼乞罷免,以竢物議事。留政院。朝報
上在昌慶宮。停常參·經筵。
下直,龜城府使柳瑚,鐵山府使金子文,朔寧郡守崔有淵,熊川縣監康汝楫。
領議政金瑬箚子。大槪,左邊顱後,腫患甚重,當此玉候未寧之日,不得趨參問安之列,已至二日,內局提調爲免遞改,以濟公私事。入啓。
藥房啓曰,伏未審夜來聖候,調攝若何?昨承頗似減歇之敎,臣等不勝喜祝之至。今日症候,比昨若何?且前者劑進之藥,昨已畢進御矣。今日令醫官入診,更審症候之輕重,然後可以議藥,敢來問安,竝此仰稟。答曰,知道。症候一樣。
再啓曰,伏聞入診醫官等之言,自上所患熱候,時無減却云,臣等不勝憂悶之至。向來所進,極其淸涼,和解之劑,用十餘貼之多,而非但未見其效,面部眼下及足部,微有浮氣,前進之藥,恐非對症之劑。臣等更與諸醫,相確議藥,則皆以爲脾胃虛弱,中焦濕熱用事之所致,先用滲利瀉熱之劑,以治中焦之熱。卽今之所不可已者,且受鍼便否,問於李馨益及諸鍼醫,則自上時有浮氣,決不可輕易試鍼云。宜於白朮除濕湯,加黃連·酒炒·麥門冬·白芍藥炒·木通各七分,玄蔘五分,連進十貼爲當云,依此劑入之意,敢啓。答曰,知道。
以憲府林聖翊等照律公事,傳曰,此律似輕矣。又李井男等公事。傳曰,不著冠帶之人,只三人現告,有同兒戲,此公事還出給。
以執義李尙馨,輔德金慶餘辭狀,傳曰,遞差。
院啓,臣等將沈熙世等事,屢日論列,誠未格天,未蒙允兪,臣等不勝悶鬱之至。人主賞罰之柄,不可以喜怒,有所偏頗,賞當則人勸,罰當則人懼,賞罰不當,人心不服。使熙世實有擅弄構陷之罪,則雖萬被流竄,固無所惜。只以一時所失,特加雷霆之威,竝與隨參多官,而流竄遠方,固非帝王國法無偏之道也。郞薦革罷,下敎已久,而厥後略倣舊例,稟議于堂上,選用可合之人,乃是愼重之意,其勢不得不爾,非熙世等作俑之擧,不可以此謂之擅弄。今者繩以重律,極爲過當,況林·趙珩等,只遵用前望而已。金振則三度擬望,皆不參政,蔑法貪權之狀,尤無可據之端,而殿下疑之大過,斥之大重,群下悚慄,莫不稱冤。請亟還收沈熙世等遠竄之命,量施無罰。答曰,違法罔上,謂之愼重,言之無倫,莫此爲甚也。
右議政沈悅九度呈辭。傳曰,安心調理。
大司憲李景奭,掌令吳䎙啓曰,臣等俱以無狀,忝此匪據,所見迷昧,不識事理。再昨處置諫院時,不能審思,以大臣陳箚之意,直在其中,率爾措語矣。今聞物議以爲相臣事,自言無是事,而謂之直在其中,有若實有是事,爲子隱諱者然,揆諸事體,誠甚舛當,人言如此,何敢晏然?且在外人員林聖翊等,或仍切迫事故,或仍道路遼遠,未及趨參於王世子回轅之時,事或可恕,故以公罪照律矣。今承似輕之敎,不勝未安,四品以上不著冠帶者,只以李井男等四人現告,雖在前日,而問備照律,臣等實爲之,有同兒戲之嚴敎,益增惶恐。以此以彼,俱難冒居,瀆擾於靜攝之時,臣等之罪尤大,請命罷斥臣等之職。答曰,勿辭,退待物論。
傳曰,政事爲之。
答右議政沈悅箚曰,省箚具悉。卿其安心,勿爲待罪。
獻納金始蕃,正言洪錫箕·姜與載啓曰,臣等俱以無似,忝居諫職,遇事不得不言,而誠意淺薄,未能回天,反承嚴旨,臣等不勝惶恐隕越之至。且伏見憲府,以處置臣等啓辭中,直在其中一句,致有物議,至於引避,臣等亦何敢晏然仍冒?請命遞斥臣等之職。答曰,勿辭,退待物論。
慶尙道督運御史黃㦿入來。以上朝報
上在昌慶宮。停常參·經筵。
當日,無肅拜。
答領議政金瑬箚曰,省箚具悉。卿其勿辭,安心調理。
藥房啓曰,伏未審夜來諸症候,輕重,若何?臣等待罪藥房,鍼經藥方,專未曉解,只以詢問諸醫,論議俱一,爲愼重之地,未諳投機對症之如何,以致玉候違豫許久,熱勢彌留此極,臣等尤不勝焦憂渴悶之至,敢來問安。答曰,一樣。
全羅道督運御史睦行善入來。
兩西督運使洪茂績書目,臣惶恐待罪上疏,上送事。
大司諫李基祚上疏。大槪,病重乞遞事。入啓。
備忘記,初五日祈雨祭獻官睦敍欽·曺文秀·朴安孝·李守瑊·李沈,各半熟馬一匹,典祀官兼大祝盧文漢·河晉善·李廷楫·車轉坤·李河,各兒馬一匹,諸執事及監察,各上弦弓一張,賜給。
弘文館啓曰,兩司竝引嫌而退,本館當爲處置,而臣等所見孤陋,所當齊會相議。副校理臣睦行善有相避,修撰臣金弘郁,副修撰臣李袗,皆有重病,雖不能進參,其他新除授及無故同僚,明日待開門,竝爲牌招,同參處置,何如?傳曰,依啓。
有政。吏批,以金壽翼爲校理,兪榥爲副修撰,李渭爲持平,李箕男爲遂安郡守,柳尙中爲康津縣監,李命寅爲麟蹄縣監,郭天成爲居山察訪,朴遾爲戶曹參議,李楘爲兵曹參判,徐詳履爲執義,尹玷爲監察,申敏一爲判決事,洪茂績·宋時烈·南斗臨爲副司直,南斗傍爲司猛,李尙馨·金慶餘爲護軍,邊麟吉爲大同察訪。朝報
答禁府粘目曰,姑從唯輕之典,限年定配。記草
觀象監,夜二更,月入太微垣右執法內。啓。朝報
備邊司啓曰,本司郞廳前都事李慶彬,奔走勤仕,已滿十五朔,依例陞敍,守令除授事,捧承傳施行,何如?答曰,依啓。備局謄錄
禁府啓曰,具元悌曾因議啓,定配于富寧矣。江華留守以官穀五百餘石,縮錄於重記事狀啓,本府啓請還爲拿囚,令該曹詳査,則戶曹回啓內,江華文書相考,則與本府留守狀啓,別無參差之數云。留守又以元悌自己田畓三結五十餘卜隱縮,一一推徵事狀啓,所告各人等拿致,與元悌憑閱,則互相推諉,未得歸一。當初色吏金環逃亡,倉吏金得先,受刑累次不服,故限金環捕捉間,姑爲保放,戶曹旣已査覈的實,則不待金環之推而可決。此罪律文內,二罪俱發,則從重論斷云,元悌之罪,其重在於國穀縮錄,田結隱縮,則乃緖餘也。大抵分給民間文書尙存,則重記雖有縮錄之數,豈無他日現發之端乎?以此推之,元悌所犯,誠爲難測,而亦涉可疑。且元悌招內及判尹許徽疏內,略及文書差錯之由,則頗似近理,而差錯之數,如是太多,殊未可曉也。或刑推得情,或還發配所,合有處置,經年之後而仍囚,未知於獄體,何如?臣等待罪有司,惶恐敢啓。傳曰,刑推後,還送配所,可也。禁府謄錄
疊書有政。吏批,以尹玿爲監察,李有溫爲持平,李命寅爲麟蹄縣監,李箕男爲遂安郡守,郭天成爲居山察訪,朴遾爲戶曹參議,邊麟吉爲大同察訪,李楘爲兵曹參判,徐詳履爲執義,柳尙中爲康津縣監,金壽翼爲副應敎,兪榥爲副修撰,沈之溟爲判決事,金光煜爲承旨。
上在昌慶宮。停常參·經筵。
承文副正字睦兼善,卒錦陽君題主官,安山地出去。
大殿,政院·玉堂問安。答曰,知道。
藥房啓曰,伏未審夜來聖候,調攝若何?熱勢及足部微浮之症,其無加減之異乎?昨承一樣之敎,臣等伏不勝焦慮之至,敢來問安。答曰,時無加減。
副應敎金壽翼,副修撰兪榥,牌招肅拜。
藥房再啓曰,王世子調攝之候,近日連進淸肺湯二十貼,所患症候,幾盡平復,而惟咳嗽食後昏困等症,猶未盡祛,不可以連用湯藥。宜用淸火化痰調胃之劑,竹瀝·枳朮,加山梔仁薑汁炒五分,連翹一兩,連用爲當云,依此劑入之意,敢啓。答曰,知道。
右議政沈悅十度呈辭。入啓。傳曰,安心調理。
備邊司啓曰,本司郞廳前都事李慶彬,奔走勤仕,已滿十五朔,依例陞敍,守令除授事,捧承傳施行,何如?傳曰,允。
答大司諫李基祚疏曰,省疏具悉。卿其勿辭,察職。
答前參判洪茂績疏曰,省疏具悉卿意。卿其勿辭,察職。
玉堂箚子。大槪,大司憲李景奭,掌令吳䎙,獻納金始蕃,正言洪錫箕·姜與載,竝命遞差事。入啓。答曰,依啓。
答吏曹參判李德洙疏曰,省疏具悉。爾其勿辭,察職。
答吏曹判書李植疏曰,遞差。
吏曹啓曰,吏曹判書有闕及臺諫多闕,政事,取稟。
嶺陽君儇上疏。大槪,病重,所帶司饔院提調乞遞事。入啓。朝報
備邊司啓曰,知中樞府事李溟,老病俱深,本司堂上啓下之後,一未行公。有司堂上金光煜,昨政移拜承旨,此兩員,姑爲減下,以行護軍呂爾徵,本司堂上啓下,仍察有司之任,何如?答曰,依啓。備局謄錄
上在昌慶宮。停常參·經筵。
下直,溫陽郡守李道基,江陰縣監鄭璡。
謝恩,戶曹參議朴遾,康津縣監柳尙中,遂安郡守李箕男,麟蹄縣監李命寅。
領議政金瑬再箚。大槪,病勢苦劇,內局提調爲先乞遞事。入啓。
大殿,政院·玉堂問安。答曰,知道。
藥房啓曰,伏未審夜來,聖候調攝,若何?頃者入診,已至四日,而諸症候,未聞有一分之差減。臣等不勝憂惶悶迫,何可勝喩?今日令醫官等入診,詳審聖候所患之加減,宜當,臣等敢來問安,竝此仰稟。答曰,熱勢自昨稍減,入診後日爲之。
大司諫李基祚啓曰,臣以狗馬之疾,不得與同僚偕避,陳諫自列,未蒙見遞。臣之情勢,極爲狼狽,以臣論事失實之故,紛紜展轉,兩司之官,一時皆遞,而臣反仍冒,驚惶慙靦,措躬無所,不得不扶曳來詣,更瀆天聽,臣罪萬隕,請命鐫削臣職。答曰,勿辭,退待物論。
藥房再啓曰,自上違豫,已至經月之久,鍼藥所施,罔有見效,諸醫等,非不盡心,而症候,進退無常,此必由診察未至,不得對症之劑而然也。必須廣詢博訪於中外諸醫,然後可無未盡之患,頃日請召李燦者,良以此也,而未蒙允兪,尙稽召致,群情皆以爲悶鬱。且前縣令尹善道,亦精於醫學,而時在海南地云,竝給馬罔夜上來事,全羅·慶尙兩道監司處,下諭宜當,群議如此,敢啓。答曰,不允。
政院啓曰,來十五日儒生殿講,而以國忌,不得爲之之意,敢啓。答曰,知道。
疊書備邊司啓曰,知中樞府事李溟,老病俱深,本司堂上啓下之後,一不行公。有司堂上金光煜,昨政移拜承旨,此兩員,姑爲減下,以行護軍呂爾徵,本司堂上差下,仍察有司之任,何如?傳曰,依啓。
掌令卞時益在外入來。
玉堂箚子。大槪,大司諫李基祚遞差事。入啓。答曰,依啓。
答領議政金瑬上箚曰,省卿上箚,心甚慮念。卿其勿爲固辭,安心調理。
府啓,沈熙世以郞薦之故,爲一大罪目,而設法之後,循例議薦者,非今斯今,則熙世之獨當其罪,事亦冤矣。惟只薦引不允公議,緘辭未免盛氣,是則宜有罰焉。而若加之以遠竄之重典,則實非王道無偏罰當其罪之意。上自大臣,下至閭巷之人,豈皆私護熙世者,而擧稱其過當?可見其大同之論也。群情若是,法律自有,而震之以威,用罰太過,則是惟舍繩墨而意裁曲直,棄權輿而手揣重輕,豈不爲乖謬之歸乎?金振,元無干預之事,趙珩·林瑼,俱有可恕之道。金益熙言雖似公,顯有攻訐之失,竝補外任,以靖朝端,允合今日之處置。名流之外補,固非輕罰,殘氓之獲蘇,爲惠亦大矣。請詢廟堂,亟寢沈熙世遠竄之命,施以差重之罰,金振等及金益熙,竝令補外。答曰,勿煩。以上朝報
上在昌慶宮。停常參·經筵。
藥房啓曰,伏未審夜來聖候,調攝如何?諸症候,比昨其無輕重之異乎?臣等無任憂慮之至,敢來問安。答曰,與昨無異。
再啓曰,卽因下醫官之敎,伏聞近因脫着失宜,自昨寒縮愈甚,和解之材,加入用之如何云。臣等,尤不勝憂遑悶迫之至,聖候之寒縮愈甚,必是添感之所致,而和解加入之劑,不爲入診,自外先自議定,似爲未盡。令醫官等,入診聖候,然後商議加減之意,敢啓。答曰,知道。
三啓曰,伏聞入診醫官等之言,聖候所感,不至大段,而熱勢亦無添加之症。且足部浮氣,比前差歇矣。大槪脾胃虛弱,內有鬱火,火乘肺,使皮毛虛而腠理不密,不任風寒之故。寒縮之候,有時發作,此非眞有外感而然,姑先用火鬱湯四五貼,以散鬱火之後,仍進前入白朮除濕湯,健脾胃行濕熱爲當云,火鬱湯五貼,依此劑入之意,敢啓。答曰,依啓。
傳曰,今者進御之藥,爾獨當之,而病之差速差遲,亦在爾術,惕念爲之,勿爲推托,掌務官,亦爲知悉。藥房日記
答右議政沈悅十一度呈辭曰,卿辭至此,不獲已勉從之意,遣史官傳諭。
答備局粘連啓目曰,依允。渰死人及漂出後身死人等,令該道,恤典各別擧行爲乎矣,其中似有可疑之船,使之嚴明査覈,以爲懲勵之地。記草
備邊司啓曰,北運船沙格抄發事急,三南之路,竝設騎撥矣。今則督運御史,聞已還朝,卽爲停罷之意,分付,何如?答曰,允。備局謄錄
上在昌慶宮。停常參·經筵。
藥房啓曰,伏未審夜來聖候,調攝比昨,若何?近來風日,或暄或寒,此時節宣調適甚難,臣等尤極悶慮,敢來問安。答曰,一樣。藥房日記
上在昌慶宮。停常參·經筵。
藥房啓曰,伏未審夜來聖候,調攝若何?諸症候庶幾差愈,惟日望之,而每承一樣之敎,區區憂悶,曷有其已?敢來問安。答曰,一樣。
傳曰,世子宮駝酪粥,間一日煮入。記草
傳曰,藤倭徑還之事,移咨淸國,令齎咨官,倭情可虞之意,及大船水手,盡入於運米之役,三南海防,萬分虛疎之狀。善爲言及,似或宜當,令備局,議處。記草
備邊司啓曰,藤倭徑還之事,移咨淸國,令齎咨官,倭情可虞之意,及大船水手,盡入於運米之役,三南海防,萬分虛疎之狀,善爲言及,似或宜當,令備局議處事,傳敎矣。本司亦有此議,而未及啓稟矣,聖敎及此,極爲允當。前此已將藤倭來索地圖等事情,具咨順付於進賀之行,今以藤倭徑還之由,別爲撰出咨文,擇差的當官員齎送,則前後所報,節次到彼,淸國亦知其實狀,誠合事宜。且齎咨官入往之後,以南方大船及水手,盡入於運米之役,海防虛疎之意,善爲措辭,言及於衙門,尤爲便益。齎咨官差出後,自本司,分付以送,何如?答曰,依啓。備局謄錄
上在昌慶宮。停常參·經筵。
藥房啓曰,伏未審夜來聖候,調攝若何?前日劑入火鬱湯,計其日字,則三貼,想已進御,寒縮等候,其無輕重之異乎?臣等伏不勝憂悶之至,敢來問安。答曰,寒縮之症,有加無減矣。
藥房再啓曰,昨日王世子,招朴頵下問曰,近日前所患,幾盡平復,而但頭痛有時眩暈,食後則昏困,腹中不安,兩脅牽引,一身沈重云。臣等與朴頵·柳後聖等商議,則此由脾胃虛弱,痰火用事所致。宜於滋陰健脾湯,加黃連·梔子仁竝薑汁炒各五分,連用十貼爲當,依此劑入之意,敢啓。答曰,知道。記草
答捕盜廳草記曰,拿鞫重治。
答同副承旨尹鳴殷疏曰,省疏具悉。爾其勿辭往來。內下記草
有政。吏批,以南老星爲輔德,兪榥爲獻納,金泰基爲掌令,金光炫爲大司憲,李齊衡爲正言,李根爲延日縣監,任翰伯爲正言,沈詻爲大司諫。
上在昌慶宮。停常參·經筵。
藥房啓曰,昨日伏承寒縮之候,有加無減之敎,臣等尤不勝憂遑悶迫之至。伏未審夜來聖候,加減若何?前進中焦瀉火之劑,似爲無效,而症候,若此其彌留,今日使醫官等入診,審察脈度然後,或加減前藥,或更議他藥爲當,臣等敢來問安,竝此仰稟。答曰,知道。症候,與昨無異。
再啓曰,伏聞入診醫官等之言,上候諸症,時無顯然添加,而但微有脹候,暫有外感云。臣等與朴頵等商議,則以爲前進火鬱湯所入,皆升散鬱火之材,足以和鮮風寒。元入乾葛倍入,加黃連炒一錢,梔子仁炒七分,加進二貼後,更進加入白朮除濕湯,以爲健脾瀉濕消脹之地爲當。且受鍼便否,與蔡得沂·朴泰允·南昌祖等商議,則皆以爲鍼亦未爲不可,而以卽今症候觀之,表虛汗甚。醫方有曰,虛不當刺,此時受鍼,不無添虛之患,觀勢更議爲當云,火鬱湯爲先劑入之意,敢啓。答曰,知道。藥房日記
答府曰,依啓。沈熙世事,不允。
答備局粘目曰,此輩處置,似不當如是歇後,使之累次刑推後,啓聞定奪。記草
備邊司啓曰,以本司北兵使狀啓粘目。傳曰,無衙門分付而開市,其有前例耶事,傳敎矣。邊上開市,則必有衙門分付,然後方可爲之,而食鹽等些少之物,則前有聽許之時,而北兵使狀啓中,亦有一向拒塞,勢有所難等語,故略爲應副之意,率爾回啓矣。今承聖敎,極爲惶恐,元公事,付標以入之意,敢啓。答曰,知道。備局謄錄
上在昌慶宮。停常參·經筵。
藥房啓曰,伏未審夜來聖候,調攝比昨,如何?臣等無任憂慮之至,敢來問安。答曰,一樣。藥房日記
答吏曹判書李景奭疏曰,省疏具悉。卿其勿辭,盡心察職,以副予望。記草
備邊司啓曰,齎咨官入送之擧,不宜遲緩,所騎驛馬,往返北京之際,不無中路顚仆殞斃之患。令該曹,量給雇馬之價,以備臨急得達之資,而所騎驛馬,無事往返,則使之還納,似爲便當,敢啓。答曰,依啓。備局謄錄
上在昌慶宮。停常參·經筵。
藥房啓曰,伏未審夜來聖候,調攝,若何?火鬱湯進御,今已累貼,諸症候,其無輕重之異乎?每承一樣之敎,臣等伏不勝憂悶之至,敢來問安。答曰,與昨一樣。藥房日記
院啓,沈熙世事。答曰,已諭。記草
上在昌慶宮。停常參·經筵。
藥房啓曰,伏未審夜來聖候,調攝,若何?加入火鬱湯三貼進御後,諸症候,與前無異乎?前後劑進火鬱湯,昨已畢進御,前日白朮除濕湯,今當劑進,而朴頵等以爲,邇間聖候,不無異同。今日入診之後,商議增減,加入爲當云,臣等敢來問安,竝此仰稟。答曰,知道。自前此病,鍼則有效,藥則無功矣。
再啓曰,伏聞入診諸醫之言,聖上症候,別無與前加減,而火鬱湯,非主治原症之劑也。凡症久則成鬱,且其時微有外感之候,故先用此藥而升散,然後繼用健脾除濕之劑,乃所以治法之先後也。宜於白朮除濕湯,加麥門冬·木通各一戔,白芍藥炒·黃連酒炒各七分,燈心一分,元入柴胡,減半蜜水炒爲當云。且受鍼便否,議于諸鍼醫,則朴泰元·蔡得沂·南昌祖等,皆以爲以鍼法論之,則諸虛,不可以鍼治,若是邪脈,則受鍼未爲不可,而邪脈與否,未能的知,不敢輕議。獨李馨益以爲,自前寒縮熱勢進退之時,受鍼十二穴,則頗有見效。今番未寧之時,熱勢有異於前日,故初不請鍼,今則畏寒重裘,熱勢進退,一如前日,受鍼宜當云,而臣等全昧鍼藥,欲左欲右,未知其的當,敢此竝稟,伏候睿裁。答曰,知道。李馨益之言,是也。藥房日記
答院曰,亟停勿煩。
備邊司啓曰,卽見宰臣韓興一狀啓,鳳林大君護行官,無奉勅之事云,旣是欽差,所當別爲優待,而其間節目,自有與勅使不同者,都監及儐伴名號,令該曹,照例啓下,其他迎慰·問安等事,亦令政院考規稟處,何如?答曰,允。備局謄錄
上在昌慶宮。停常參·經筵。
藥房啓曰,繁霜凄冷,時候失常,伏未審聖候調攝,夜來若何?玉體燔鍼,非但未安於心,恐不無添助熱勢之患,而今此睿斷,實出於萬不得已,故臣等,終不敢力辨,尤不勝惶恐憂悶之至,敢來問安。答曰,時無加減。藥房日記
答院曰,依啓。沈熙世等事,已諭。
答禁府粘目曰,參的照律爲乎矣,前統制使所爲,殊甚非矣。先罷後推。
答領議政金瑬箚曰,省箚具悉卿懇。內局提調,卿辭如此,當勉副焉。
答府曰,不允。記草
禮曹啓曰,護行官出來,凡干接應事,似當時急措處。故取考甲申年前例,則其時,依庚辰年吾木道例,義州·平壤·黃州·開城府·碧蹄等五處迎餞慰,中路問安承旨,郊外迎餞慰。入京後,上下馬·翌日宴設行,留館時,承旨問安,碧蹄慕華館,大臣進去事,定奪之後,各宴,則因瀋中,分付,停之矣。卽今出來之人,旣是護行官,則五處迎餞慰及到京後各項宴禮應行節目,一依甲申年例,磨鍊擧行,何如?傳曰,依啓。迎接謄錄
上在昌慶宮。停常參·經筵。
藥房啓曰,伏未審夜來聖候,調攝,若何?再度受鍼之後,熱勢之輕重,水刺之加減,寢睡之便否,比前竝,何如?每承一樣之敎,臣等之日夜焦悶,無以仰喩。且自前受鍼時,例以御醫一員,入侍闔內者,其意有在,而今此受鍼時,只令鍼醫二人入侍,殊欠於愼重之旨。非但臣等之心,有所未安,外議亦以爲未安,今後御醫一員,依例入侍爲當,臣等敢來問安,竝此仰稟。答曰,知道。症候,與昨無異矣。藥房日記
傳曰,史官二員待命,騎馬二匹立之,祈雨祭摘奸。記草
迎接都監啓曰,前以迎接都監啓下,故各該掌郞廳,照例差出矣。今者,旣以接待都監改啓下,應行節目,當依甲申年例磨鍊。都廳二員,則仍爲察任,而郞廳十一員內,只六員仍存,別單,書啓,其餘竝爲減去之意,敢啓。傳曰,知道。迎接謄錄
有政。吏批,以朴遾爲承旨,閔應協爲修撰,金以鏡爲高山察訪,金始蕃爲副修撰,趙涑爲金堤郡守,金素爲慶州府尹,趙必達爲寶城郡守,洪瑞鳳爲內醫院都提調,朴鳴漢爲高原郡守,吳䎙爲文學。
上在昌慶宮。停常參·經筵。
藥房啓曰,伏未審聖上調攝諸況,若何?昨間水刺及夜來寢睡,亦復如何?臣等無任憂慮之至,敢來問安。答曰,一樣。藥房日記
答吏曹粘目曰,依啓,姑仍任,以除民弊。
答備局粘目曰,護行將未渡江前,處置似當,更爲議處。記草
左副承旨李行遇啓曰,今日近午,世子復有寒戰之候,令朴頵·李馨益等入診,則以爲去二十二日夜間,猝然寒戰,今日亦復如是,此必瘧候無疑。先於明早試鍼,以瀉瘧熱,更觀症候,議藥爲當云。李馨益依此臨時入針之意,敢啓。答曰,知道。藥房日記
戶曹啓曰,各道田畓新起陳荒最多處守令,摘發賞罰事,初出於故承旨崔有海榻前建白,諸道皆以難便之意,一樣馳啓,而朝家之令,旣出還寢,亦傷事體,故壬午年陳起査出尤甚之官,賞施表裏,罰行罷黜而止。其時廟堂覆啓有曰,旣有量田時久遠陳荒之處,又有兵亂人民死亡,自然抛荒之地,又有酷被水旱風霜之災,自朝廷給陳者,此三者,通謂之陳田也。所謂新起者,上年被災給陳之處,今年還爲起耕,又有量後久陳之處,稍有水根,則間間開墾,又有山火田,有年起耕者,此三者,通謂之新起,而量田時,久遠陳荒,樹木成林處,則開墾者,絶無而僅有,此田畓之所以互相起陳者也。守令之職,在於勸課農桑,當以田野之闢不闢,以定其賢否,而今時則不然,水旱連仍,霜雹爲災,民生之竭力耕種者,盡爲汚萊,官家不得已給陳,此則天也,非人力也。今年所陳,翌年雖或還起,此則民各自力而然也,非守令勸課之致也。以此定其功罪,施以賞罰,則竊恐是非倒置,勸懲無章,近因凶荒,災實相蒙,陳起互換,賞罰一事,姑置不論,而稍待豐年,更加勸課之政云云。旣以依回啓施行,判下矣。上年陳荒,八道啓聞,今已齊到,而賞罰一事,依前廟堂定奪,姑爲置之,何如?傳曰,依啓。備局謄錄
上在昌慶宮。停常參·經遾。
藥房啓曰,伏未審卽今聖候,調攝,若何?昨因入侍醫官伏聞前夜稍安,蓋是熱候減却一分之致,臣等不勝喜幸之至。仍惟去夜,寢睡漸就平穩否?其餘諸況,亦復如何?臣等無任憂悶,敢來問安。答曰,炎上之症,自昨減歇,而寢睡,不如再昨矣。藥房日記
答玉堂箚曰,勿煩。記草
藥房再啓曰,王世子,去二十一日夜間,猝患寒戰,移時乃止,二十二日氣候如常,二十三日己末,又患寒戰,雖御重裘,不能禁其寒縮。至夕時,寒氣始解,煩熱繼作,精神昏迷,進淸心元,稍得鎭定,而熱勢未退,達夜煩惱,不得入寢,湯候亦甚,進井華水,而少無止歇,喘息麤急,不得安臥。以此症候,問于柳後聖·朴頵諸御醫等,則以爲先用柴胡知母湯,加桅子連皮炒·黃連薑汁炒各一錢,黃柏鹽水炒五分,三貼後,姑看症候如何,更議云,以此劑入之意,敢啓。答曰,知道。藥房日記
上在昌慶宮。停常參·經筵。
藥房啓曰,伏未審夜來聖候,調攝若何?炎上之症,自再昨,旣已減歇,則元患熱候,自當漸次向佳,而寢睡·水刺,亦隨而有別於向來。且前劑入白朮除濕湯,抑未知連續進御乎?以日字計之,今日似當盡矣。加劑入之意,竝此仰稟。答曰,知道。水刺有加,而寢睡無異,湯藥連續進服矣。藥房日記
答吏曹草記曰,今後年老之人,勿爲差察。記草
三提調,以草記啓曰,卽者王世子,以傷寒症候,久未和解,令朴頵,入診議藥,而臣等曾聞崔得龍,最長於治療傷寒之病。此時不可使朴頵,獨專莫重之事,使崔得龍,來參議藥之列,何如?答曰,依啓。藥房日記
有政。吏批,以金祴爲軍資判官,申湸爲泰安郡守,朴以立爲長興庫主簿,朴長遠爲正言,閔汝欽爲刑曹正郞,南以雄爲禮曹判書,金尙宓爲戶曹參議,閔埏爲金海府使,李曼·柳省曾爲承旨,閔應協爲執義,趙錫胤爲吏曹參議,黃㦿爲掌令,呂爾徵爲大司諫,徐祥履爲輔德,尹珹爲掌令,兪汝諧爲造紙別提,申敏一爲工曹參議,尹鳴殷爲全羅監司,元近爲西部參奉,趙文麟爲引儀,任善伯爲濟用正,金釴爲監察,李燦爲工曹正郞,李大根爲南陽縣監,宋浚吉爲持平。
上在昌慶宮。停常參·經筵。
藥房啓曰,伏未審夜來聖候,調攝若何?昨日伏承水刺有加,寢睡無異之敎。伏想積熱之候,已向疎散,諸般症況,從當漸次差愈,臣等伏切企望之至,第未知某症已除,而某症仍在也。敢此問安。答曰,炎上之症,幾盡差愈,而畏風·口渴·脹滿等症,時無顯效矣。
三提調,再啓曰,卽以王世子症候,問于崔得龍,則傷寒未得和解,今至六日。小柴胡湯加乾葛·知母·生地黃酒洗〈炒〉·地骨皮各一錢,黃柏炒·桅子炒各七分,黃柏鹽酒炒五分,連用三貼爲當云,故以此劑入之意,敢啓。答曰,知道。
三提調啓曰,世子症候重劇,臣等來詣世子宮待令,以此受鍼,差退行之之意,敢啓。答曰,知道。仍傳曰,受鍼時,則只鍼醫二人入侍,諸御醫,俱詣世子宮待令。
三提調問安。答曰,知道。
三提調三啓曰,王世子症候非輕,或有痰火不意上升之時,應急之道,不可不預思。自今日御醫崔得龍·柳後聖·李馨益·朴泰允等,限差歇間,入直闕內,提調一員,亦爲輪替直宿之意,敢啓。答曰,依啓。
午時量,王世子薨逝。藥房問安。答曰,意外遭此罔極之慘矣。藥房日記
答府曰,不允。下諭事,依啓。
答禮曹草記曰,勿設攢宮。第四日成服。
禮曹,以王世子喪事銘旌事,草記。答曰,銘旌,以隷書金字定奪宜當。且京外官服色,從大明喪禮,可也。記草
訓鍊都監啓曰,王世子昇遐,領·左相卽會文政門外,都監大將同坐,請承傳色,宮城外扈衛事,口傳入啓,則傳曰,有前例乎?再啓曰,旣有前例,故敢稟。傳曰,然則扈衛爲之。訓局謄錄
長生殿啓曰,自前國葬時,外梓宮之外,例用補板,而仁烈王后國葬時,因傳敎不用。今此王世子葬時,亦爲不用之意,敢啓。傳曰,知道。長生殿謄錄
兵曹啓曰,卽接長生殿移文,則王世子外梓室,今月二十九日墓所陪進事,推擇啓下。外梓室及輪轝·橫臺板等牽曳軍,白衣·白頭巾·白帶,前期分定。今月二十六日本殿逢點事,據取考乙亥年仁烈王后國葬時謄錄,則外梓宮擔陪等軍三百五十名內,補板牽曳軍,因傳敎,不用補板,故一百十名減數磨鍊矣。今依本殿移文數,市民二百二十九名·防民一百二十一名,合三百五十名,令漢城府·平市署,急速調發,及期交付于長生殿之意,敢啓。傳曰,依啓。長生殿謄錄
上在昌慶宮。停常參·經筵。
藥房口傳問安。答曰,知道。
三提調啓曰,臣等俱以無似,承乏內局之任,全昧用藥之方,只循醫官之所言而已。今王世子病患,至於五六日之久,而不得辨其症名之眞的,所用之藥,俱非對症之劑。臣等尸居不察,以致終天之痛,臣等之罪,可勝誅哉?無任悚惕之至,伏地待罪。答曰,知道。勿待罪。藥房日記
答吏曹草記曰,知道。宗室守墓之事,問于年老宗親,定奪,可也。
答合啓曰,諸醫別無不謹之事,勿爲拿鞫。記草
上在昌慶宮。停常參·經筵。
藥房啓曰,臣等伏覩御醫問安批答,有一身無處不痛之敎,臣等不勝深憂渴悶之至,而以其新遭罔極之慘,不敢遽請入診之擧矣。伏未審夜來,諸般痛候輕重,若何?今早使諸醫等,入診脈度,仍瞻玉色,以爲商議鍼藥之所施,敢啓。答曰,似爲稍減,勿爲入診。
初昏量,嬪宮氣候窘塞,差備招御醫臣崔得龍·臣李好儉,議用竹瀝·童便·蘇合元·獨蔘湯等藥救急,仍以東宮差備外待令,露處達夜。藥房日記
答合啓曰,竝推考。
答禮曹粘目曰,依允。且漂風人領來差倭,令接慰官,兼爲接待,似爲便當,更議處置。
答禮曹草記曰,兩殿服制,於禮有據,依前磨鍊爲之,百官之服,勿用短喪之制,三月乃除,似乎適中,議大臣定奪宜當。且欑宮,仍爲勿設爲當,族屬服制改磨鍊事,依啓。
答合啓曰,已爲酌定,言于禮官矣。
答禮曹草記曰,給暇二字,誤以短喪書下,卿等安心,勿待罪。記草
傳曰,雨勢如此,訓鍊都監扈衛,罷遣。
都提調啓曰,傳曰,雨勢如此,訓鍊都監扈衛罷遣事,傳敎矣,故卽爲罷退矣。雨勢今已快霽,依前聚集宮城外,別立,何如?答曰,旣已罷送,勿爲更集。訓局謄錄
上在昌慶宮。停常參·經筵。
藥房啓曰,伏未審夜來,聖候若何?伏聞自遭慘慟之喪,至於累日,粥飮亦不下咽,臣等尤不勝煎悶罔極之至,敢來問安。答曰,時無加減矣。
王世子喪行成服禮後,三提調,大殿問安。答曰,知道。中宮殿問安。答曰,知道。嬪宮問安。答曰,知道。藥房日記
答禮曹草記曰,三都監官員看役時,皆着衰服,百官成服日及發引時用之,似可也。
答輔德徐祥履疏曰,省疏已悉。百官之服,旣已酌定,似無未盡之事也。銘旌一事,當令禮官,更議焉。
答合啓曰,已定服制,實爲得中,且有所據,物議雖或如此,決不可改定也。
答弘文館箚曰,昨日所定三月之制,不過不薄,實合情禮矣。記草
備邊司啓曰,接慰官閔應協,來言於臣等曰,自前接待倭使時,不無酬唱詞章之時,卑職自少不爲從事於此,願得能文之人以去云。目今專對之中,無出此人之右,而詞華有無,臣等亦未知之。自前亦有能文人帶去之例,奉常主簿李進,使之帶去,何如?答曰,依啓。
又啓曰,接慰官今當下去,到彼問答之說,來問於臣等,故復錄條列仰稟矣。以此分付以送,何如?答曰,知道。上京一事,如是答之,似或未妥,以近無上京之規,故頃年玄方,亦以上京被罪等語,措語防塞似當。且所請兩件事,更議不可,使之依前定奪施行。彼使有欲爲上京之意,則王世子纔爲薨逝,事勢難便之意,措辭答之。而彼使必欲上弔問,則答以謝使出來,非爲此事,未有關伯,分付之前,尤不可上京之意答之,宜當。前日藤倭所言三件事中,地圖則已許推給,而其餘兩件之事,又爲懇請,則依前分付,措辭防塞,而如有相持强爭之事,則更爲馳啓定奪,宜當。我國使臣到彼之時,接待之禮甚隆,彼不無以此執言,而不但物力豐約不同。兩國使臣往來,非今斯今,惟在使臣臨機應答之如何耳?備局謄錄
禮曹啓曰,自前國恤時,凡干時急公事,撥馬行會事,謄錄載錄。今此喪事,時急八道知委公事,依前例,發馬下送,何如?傳曰,允。兵曹謄錄趙景觀校正。郞廳曺命胤書。
回啓曰,曾在宣廟朝,特軫民生休戚,係守令之賢否,慨然必欲痛革奔競冒濫之弊,申明薦擧之法,守令堂下,懸錄擧主之名,以爲後日賞罰相坐之地,而文武官,則猶不在薦擧之中矣。行之未久,廷議皆以爲此擧無益於實效,而只增其紛紜之弊,未滿數年而罷之。今此申明之擧,實符於聖祖勤民之遺意,但世道逾下,浮議易生,纔設旋罷,有如前日之所爲,則反不如初不設施之爲愈。前判書李植,言及薦事者非止一再,而臣等之有所趑趄者,蓋慮其後所持久之難也。臣等之意,則用人之道惟在於至公無私而已。苟未出於公心,則其所以薦之者,適足以益其奔競之習也。無寧專委銓曹,以責成效,使之各適其器而用之,以副聖明側席之意宜當,敢啓。答曰,依啓。
備邊司啓曰,製述官李進,今當下去,令該曹給馬以送,何如?答曰,允。備局謄錄
二品以上·六曹啓辭。答曰,成服纔過,安忍復膳?
政院,以常膳進御事,啓辭。答曰,予意,已諭于大臣矣。
弘文館箚子。答曰,所患之疾,幾盡差愈,爾等勿爲過慮。
左議政洪瑞鳳箚子。答曰,省箚具悉。卿其勿辭,安心調理。仍傳曰,遣御醫看病。記草
墓所都監堂上金堉啓曰,臣曾以接待都監堂上啓下,今者又差墓所都監堂上,明日以看山事出去畿邑,四五日後當還。定山之後,則卽除役所接待之任,決難兼察,令該曹速爲處置,何如?傳曰,依啓。
禮曹啓曰,本曹郞廳六員內,正郞朴守文,出使洪纘緖,長生殿郞廳,一員未差,佐郞柳志立,殯宮都監郞廳柳頲,接待都監郞廳啓下,只有佐郞李慶億一員,而許多禮文節目,一儀大臣定奪及儀註纂出等事,決難及時周旋,極爲竭悶。接待都監郞廳,自前雖非本曹郞廳,他曹之官,例皆爲之,佐郞柳頲,接待都監郞廳改差,專察本曹儀註之地,何如?傳曰,依啓。迎接謄錄
有政。吏批,以任翰伯,爲禮曹正郞。
上在昌慶宮。停常參·經筵。
藥房提調臣南以雄,副提調行都承旨臣金光煜啓曰,伏未審夜來,聖候比昨若何?昨日劑入白朮除濕湯,已爲進御乎?大槪凡鍼藥,必須先輔胃氣,然後可以見效,而自遭無涯之痛,至於粥飮,亦不以時進御,只哀戚度日如此,而欲望鍼藥之效,得乎?加以玉候違豫已至經月之久,元氣鑠弱,種種危症,亦甚可慮,雖已上之喪,猶可以復其常膳,況於尊臨卑乎?諸醫皆以爲未復常膳之前,斷不可施以鍼藥云,此則理所當然,而自上一向牢執,不許復膳,此非獨諸醫之憂,乃臣等之憂也。非臣等之憂,乃擧國之憂也。伏願勉進常膳,以副臣等區區悶迫之情,敢來問安,竝此仰稟。答曰,症候與昨無異,湯藥已爲進服矣。
差備招入直御醫。傳曰,此病自前有鍼效矣,今何不爲乎?回啓曰,昨日伏聞入診醫官李馨益之言,上候熱勢則稍歇,而鍼則必須復膳,補養脾胃,元氣蘇復然後爲之云矣。又傳曰,行素時尙用湯藥,而況此燔鍼,異於他鍼矣,何以云不當爲耶?回啓曰,小臣只聽李馨益之言而已。卽以傳敎之意,言于提調回啓。又傳曰,勿言于提調,退去。藥房日記
備邊司啓曰,傳敎矣,聖敎允當,而但玄方則無關伯之令,而自爲上京之故被罪云。今此橘成般等,關伯分付出來,則在我之道,以此防塞,似未穩當。且關伯之不許上京,亦不可必,彼若以關伯許令上京爲辭,則更無可拒之言,不如姑以卽今實狀,措辭開諭,以觀其所答之如何耳。依前啓稟施行,恐或無妨,至於兩件事中,令水使馳報一款,則今宜答之曰,若有漂到荒唐之船,當卽如前捕送,而無捕送之擧,則其無漂到之船,自然可知,何待馳報之後知之云云。而巡審島嶼一款,則嚴辭牢塞,竝遵前日定奪之意,勿爲更改宜當,以此意,接慰官處知會,何如?答曰,依啓。因世子之喪,隣國使臣,不許入京,亦涉無據也。備局謄錄
二品以上·六曹啓辭。答曰,予意已諭,卿等勿爲强請。
二品以上·六曹再啓。答曰,近日所患,醫言向差,卿等勿爲過慮。
合司啓辭。答曰,小無加症,卿等勿爲過慮。
以醫官等事,合啓。答曰,如是更論,似爲過矣。記草
吏曹啓曰,園所都監堂上金堉,以接待之任,決難兼察,令該曹速爲處置事,入啓。蒙允矣。兩任果難兼察,接待堂上,改差,何如?傳曰,依啓。迎接謄錄
禮葬都監啓曰,車輿所造各樣材木,自前監造官一員,郞廳稱號,事知匠人,領率下送于加平·春川等地,斫伐以來矣。今以次知監造官禮賓奉事韓崗,依例給馬下送,令本道差使員,別定監造官,眼同斫伐,輸運上送事,該道監司處行移,何如?傳曰,依啓。兵曹謄錄
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,伏未審夜來聖候,比昨若何?再昨入診之後,受鍼與否,所當卽爲啓稟,而李馨益,以爲近日哭泣行素,胃氣虛弱之際,又爲施鍼,則必致添熱之患,有害無益云,故未果矣。昨日伏聞下醫官之敎,臣等不卽請鍼之責,在所難免,施鍼與否,在於李馨益,非臣等之所敢徑請,豈有他意哉?醫官千方萬劑,不如一滋味,馨益之不欲先鍼,蓋爲此也。伏願聖上,抑情從制,許復常膳,補脾胃調元氣,以爲鍼藥收效之地,不勝萬幸,敢來問安,竝此仰稟。答曰,時無加症,卿等勿爲過慮。且受鍼,今日爲之,可也。
再啓曰,以今日受鍼事,招李馨益,則以爲臺論峻發,方爲待命,必有敎然後,可以進參云,李馨益等速爲來詣之意,敢啓。答曰,事體非便。今日勿爲受鍼。藥房日記
備邊司啓曰,今此齎咨官所騎驛馬,渡江之後,如或有故,不能得達,則事甚狼狽。依頃日崔擢入往時例,雇馬之價,令該曹量宜題給,衣資等物,亦爲一體磨鍊給送宜當,以此分付,何如?答曰,允。
又啓曰,王世子訃音,所當卽爲報知於淸國,而頃日禁軍入往時,只自禮曹傳通於大君行次而已。尙無移咨衙門之擧,彼必以趁不傳訃爲訝,令承文院撰出咨文,專差齎咨官,急急入送宜當,群議皆然敢啓。答曰,允。備局謄錄
義禁府啓曰,羅州定配罪人沈熙世,有待病差發送事,傳敎,臺論亦未停啓,故留在京中矣,今日身死,敢啓。傳曰,知道。禁府謄錄
二品以上·六曹啓辭。答曰,今日不爲受鍼,卿等須勿憂念。
玉堂箚子。答曰,因大臣啓辭,已爲允從矣。內下記草
園所都監啓曰,傳敎矣。順懷墓制度及石物之數,看審以除民弊事。都監堂上李時昉,與郞廳該掌監造官,今日肅拜,明日曉出去,看審之意,敢啓。傳曰,知道。兵曹謄錄
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,伏未審夜來聖候,比昨若何?自上哭泣行素,已至多日,玉體傷敗,必倍於前日,臣等區區憂悶,庸有極哉?朴頵·李馨益等,時方待命,而昨日有事體非便之敎,今日受鍼事,何以爲之乎?且前入白朮除濕湯三貼,想已畢進御,四五貼加劑入之之意,敢此竝稟。答曰,知道。症候與昨無異,受鍼今日勿爲。
傳曰,明日受鍼爲之,而近間日熱,趁早爲之。藥房日記
備邊司啓目,奉敎李泰淵,書啓,臣承命往赤裳山城,曝曬實錄之後,仍爲看審山城形止,則層嚴壁立,四圍如一城,在山之最高頂,外無對望之峯,內有平坦之勢。隨其地形,略設雉堞,自內而觀,高不滿數三尺,自外而望,屹然千萬仞石壁。雖設四門而惟北門一路僅通人馬,其餘三路,則架巖成蹊,雖設猿猱之捷,亦難恣意撥躋,眞所謂天作之險。城之周五千五百二十把,中有井大小竝三十餘,所儲水大池有二處,且有一小溪橫流城中,從前所創公廨寺刹十三處,而爲屋凡百餘間。又於南門內,新造大刹,而不煩民力,凡營造諸事,皆役道內緇流,至於糧料雜物,悉自監營辦給,今幾完畢。城中軍器如鉛丸·鳥銃·弓箭等物,雖或有儲,而厥數不多,人民之入接者五六戶,緇徒之留住者,亦不下數十人。而但聞朝廷,以茂朱軍兵,纔備百餘之數,使本縣倅,臨亂率入云,人皆言此,數恐不足於守禦矣。城底西北兩倉,皆在山腰,距城或八里許,或六里許。且募民守護者,兩倉皆至七八家,而目今儲倉之穀米·太·租,竝四千三百餘石。茂朱一邑之民,自上年秋始爲糶糴,而民小穀多,糶糴之際,頗有怨苦之言云矣。大槪城之險阻旣如此,而跨有三南要害之地,北距淸州,西北距公州,西距全州,南距南原,東距星州,東北距尙州,俱是五六息程。雄州四列,緩急相須,想必得力之便,而第軍兵之不多,器械之不備,已不須云云。而糧餉之儲,以茂朱觀之,則不爲不多,而脫有緩急,恐有疏略之弊。且茂朱本以十室殘縣,自設城之後,策應煩多,凋瘵已極,所謂錦山屬縣安城。越入茂朱東南境,距錦山幾九十餘里,距山城纔十五里,若割彼添此,則於錦山,所損不多,於茂朱得力甚鉅。此議之發,積有年矣,而迄不見施,民情,頗有菀抑者矣。臣敢以目所見者,倩工圖形,以備睿覽。傳曰,言于備局事,傳敎矣。觀此書啓,審察形便,頗爲詳審。新進之人,留意國事,有此陳啓,誠可嘉尙是在果,疆界沿革,事係重大,以一人意見,有難容易定奪,徐待日後熟講便否,處之何如?啓。此人啓辭,誠有意見,問于本道監司處之。備局謄錄
左議政洪瑞鳳箚子。答曰,省疏具悉卿懇。卿其勿爲固辭,安心調理。內下記草
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,伏未審夜間玉體諸症候,比昨若何?臣等不勝區區憂悶之至。昨日伏聞下醫官之敎,今日早爲受鍼事,再次送言于李馨益,則馨益,稱以待命,無意來參。揆之分義,極爲駭愕,請李馨益從重推考,更爲招致進參之意,竝爲仰稟。答曰,依啓。症候不如昨日矣。藥房日記
備邊司啓曰,園所都監事目內,園所役軍前謄錄五千名,留衛軍三百名,令備局酌定事,判下矣。目今旱災癘疫,前古所無,加以西南客使之行,一倂來到,民窮財竭,莫此時若也。聖明,軫念民事,都監員役,竝令減去三分之一,瞻聆所及,孰不欽仰?園所役軍亦有以布募立之數,前謄錄付五千名內,一千名減去,留衛軍三百名內五十名減去,以體聖上軫念之意,何如?答曰,依啓。墓所石物厥數甚少,役軍太半減去,可也。
又啓曰,前聞畿邑土賊興發,晝發夜聚之說,移文監司及摠戎使,使之嚴飭討捕使及防禦使處,設機捕捉矣。卽接京畿監司移牒,則永平·抱川·漣川等地戍徒成群,馬兵五十餘名,夜間馳突,至有殺越之變云云。而討捕防禦使,捕捉形止,不爲馳啓,極爲可駭,從重推考,使之設機跟捕,俾無蔓難圖之患,何如?答曰,允。
又啓曰,京畿監司,以畿甸土賊之事,一邊狀啓,一邊移牒本司矣。待其狀啓下司回啓而政院,啓下于刑曹之故,因其牒呈,已爲啓辭之後,政院,取去狀啓,移送于本司。如此緊急狀啓,不爲詳察判付,不察,甚矣,當該承旨推考,何如?答曰,允。備局謄錄
山園都監堂上金堉等草記。答曰,知道。在外衛官,亦爲看審後議定。
弘文館,以臺諫處置事,箚子。答曰,依啓。
疊書園所草記。答曰,依啓。京江可得之材,勿爲斫伐,以除民弊。內下記草
園所都監啓曰,丁字閣靈幄齋室造作容入材木,其數甚多,尺數亦長,決非湊合雜木。所可成,建具石物,輸運童車·雪馬等物,應入材料,亦非京江所得之物。自前都監設立之初,該掌郞廳,給馬派送安眠串及加平·春川等地,令該道監司,多定軍人,依數斫伐,船隻調發,載運京江,俱在謄錄。郞廳尹益元,京畿·江原等道監造官,李時億,公淸道,依例給馬,明日內,下送三道監司處,竝爲下諭,使之別定勤幹差使員,刻期領納,俾無生死之患宜當,敢啓。傳曰,京江所得之材,勿爲斫伐,以除民弊。
禮葬都監啓曰,都監所用雜物,應爲分定於外方者,進考國葬時謄錄,抄出行會,則其數或有過多,民弊亦甚可慮。臣等率該房郞廳,召諸色工匠,十分參酌定其容入之數,別單書啓。而較量磨鍊之際,自費多日,措備上納,甚爲忙急,令該曹發馬行文,使之罔夜擧行,何如?傳曰,允。兵曹謄錄
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,伏未審夜來聖候,若何?昨日受鍼之後,寒縮及熱勢其無輕重之異乎?昨因入診醫官之言,瞻望玉色,靑暈有加於前日,榮衛損弱,熱候甚盛云。臣等憂遑悶迫之至,敢來問安。答曰,與昨無異。藥房日記
備邊司啓曰,以園所役軍五千名內,一千名減去草記,傳曰,墓所石物厥數甚少,役軍太半減去,可也事,傳敎矣。時未定山,役事多寡,未能預料。本都監,亦有都提調,必無減省民弊,姑待定山後,參酌役事巨細,依上敎減數磨鍊,一以除民生一分之弊,一以免臨時不足之患事。令本都監,稟而擧行,何如?答曰,依啓。備局謄錄
以封世孫事,弼善安時賢上疏。答曰,如此小人之態,予不忍正視。上疏還出給。
禮葬都監草記。答曰,都監,依儺禮都監例,設於仁慶宮,以除假家造作之弊,似爲便當矣。記草
刑曹啓曰,本曹,刑獄重地,詞訟之繁,日不暇給。在常時猶當逐日開坐,務爲疏決,俾無滯囚之冤。況今大旱,近古所無,群議皆以爲匹婦之冤,足致三年之旱,刑獄疏決,當今急務,而本曹不坐,今已半朔之久。停朝市過期之後,所當趁卽開坐,而堂上郞廳,擧皆有故,參判臣李時昉,園所都監堂上,參議臣李培元特推,正郞三員內,徐擇履,禮葬都監郞廳,閔汝欽,服制未盡,一員未差,佐郞三員,韓嵂,接待都監郞廳,權寏,兼春秋逐日預備進參,李幼泗,方在拿推。獨臣聖徽無故,欲爲開坐,而同僚諸郞,無一進參,重囚之在獄者,則必須今月十二日刑日爲始方可處置,而輕囚等常時旋囚族放之類,因本曹未坐,滯獄甚多云。聖徽待罪該司,不勝惶恐之至,事勢如此末如之何,極爲悶慮。正郞徐擇履,佐郞韓嵂等都監郞廳,竝令改差,兼春秋其數亦多,閑官之兼者,豈無他人?佐郞權寏,勿令預備進參,未差一員,亦速在京無故人,口傳差出事,請令該曹處置,以爲許多獄囚疏決之意,敢啓。傳曰,依啓。迎接謄錄
有政。吏批,以李純馣爲刑曹正郞。
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,近間日氣凄冷,伏未審夜來聖候,若何?臣等日望一分差減之效,而每承一樣之敎,尤不勝區區憂慮之至,敢來問安。答曰,時無加減。藥房日記
備邊司啓曰,以園所都監各衙門價布移用事,令廟堂速爲處置草記依啓事,傳敎矣。自前役軍,雖有分定使用之數,亦有募立添助之擧,不可無價布,而目今事勢,田結收布,則決不可爲。依前各衙門所儲布木出用,在所不已,而頃日運米船格整送之時,幾盡取用,戶·兵曹則三都監各樣需用諸道料布,全責兩曹,不可與他衙門一樣出用。姑先工曹木十同,訓鍊都監木二十同,司僕寺木二十同,守禦廳木二十同,摠戎廳木十同,餘丁木四十同,都合一百二十同,依此除出以用,而必有不足之患,園所,如定於東道,則南漢城所儲米,量宜除出,園所,如定於西道,則江華府所儲米,量宜除出,以助工役,計其取用之數。令戶曹,待秋收捧民間,以充其數,恐或無妨,以此分付,何如?答曰,依啓。訓局及守禦·摠戎等衙門所儲木,勿爲取用,餘丁木,加磨鍊移送。
備邊司郞廳,以大臣意啓曰,經冬無雪,春夏不雨,田疇龜畿,鋤不入土,以至泉脈盡枯,井水亦竭,凄風長吹,寒露亦下。夏月將半,日候寒冷,五次祈雨,邈無雨期,前頭民事,言念氣塞。自前如遇如此旱災,則亦有審理冤獄之擧,蓋王者勤民,無所不用其極故也。今宜亟命有司,審察冤枉,稟旨疏決,擇差獻官,設行厲祭,仍爲策罷臣等之職,以治不能變理之罪,不勝幸甚。答曰,審理設祭等事,依啓。備局謄錄
傳曰,史官一員待命,騎馬三匹立之,西氷庫失火處摘奸。
禁府,以刑曹堂上事,啓目。答曰,當該堂上,拿推,以懲循私之罪。記草
上在昌慶宮。停常參·經筵。
藥房副提調臣金光煜啓曰,伏未審夜來聖候,若何?昨日受鍼之後,寒縮及熱候,其有加減之異乎?無任區區憂慮之至,敢來問安。答曰,一樣。藥房日記
兵曹啓曰,平安兵使邊士紀,今已瓜滿,依前例,令備局議薦,何如?傳曰,允。備局謄錄
義禁府啓曰,因大臣啓辭,審理冤獄,依啓事,傳敎矣。自前本府時囚罪人及外方定配罪人等,就議大臣前定奪,書啓矣。今亦依此施行之意,敢啓。傳曰,知道。禁府謄錄
上在昌慶宮。停常參·經筵。
藥房副提調都承旨臣金光煜啓曰,近日朝晝異候,寒暖失常,伏未審夜來玉體,調攝若何?寒縮及熱候等症,與昨無加減乎?前入白朮除濕湯五貼,以日計之,則想已畢進御,今三貼加劑入之意,竝此仰稟。答曰,知道。症候與昨無異。
藥房再啓曰,伏聞入診醫官之言,則玉候諸症,時無顯然加減。但於手部,微有靑暈,此乃脾土不足,肝火用事所致。白朮除濕湯元入加入中,多有抑肝瀉火之材,宜於此藥,更加山梔仁炒黑七分,前加入白芍藥炒七分,添三分,元入柴胡減半蜜水炒,三貼用之爲當云。依此劑入之意,敢啓。答曰,依啓。藥房〈日記〉
看山啓辭。答曰,知道。此山所論,從多似當,明日會議定奪。且弘濟洞,前喪,亦以路遠不用矣。內下記草
義禁府啓曰,禮葬都監移文,王世子發引時,本府都事六員,多率羅將,分左右考喧事,依乙亥年謄錄擧行云。本府皂隷比乙亥年間未及三分之一,故客使時及王世子擧動時,皆以假羅將,令該曹給價雇立矣。今者本府見存羅將,各處守直使喚外,絶無推移之路,書吏亦甚不足。假羅將十二名雇立價,令該曹照例磨鍊題給,假書吏三名,令該曹定送宜當,敢啓。傳曰,依啓。
園所都監啓曰,今者京江搜木郞廳入來,例用材木,雖或得之,而體大尺長之木,全無所得,不得已依前啓辭,發送郞廳于公淸道地方,斫取以來。童車·雪馬之材,楊州境內,亦或有之,不必遠送春川,先送楊州地斫來宜當,兩道監司處竝爲下諭。使之別定勤幹差使員,刻期領納,俾無未及之患,郞廳,竝給馬下送事目,亦爲齎去之意,敢啓。傳曰,依啓。兵曹謄錄
上在昌慶宮。停常參·經筵。
藥房副提調都承旨臣金光煜啓曰,伏未審夜來玉體調攝,若何?昨日受鍼之後,寒縮之輕重,水刺之加減,寢睡之便否,亦復何如?無任區區憂慮之至,敢來問安。答曰,一樣。受鍼後,副提調臣金光煜問安。答曰,知道。藥房日記
備邊司啓曰,傳敎矣。各衙門所儲之物,已盡於西船之用,而餘丁木,則沒數移送,今無所餘,不得加送之意,敢啓。答曰,知道。備局謄錄
禮曹草記。答曰,知道。公除之禮,爲先行之。
疊書接待都監草記。答曰,知道。宴享·茶啖,各有定式,加備不可也。
大臣啓辭。答曰,知道。士大夫墳山中,國用可合之處,問于張鎭漢處之。
大臣,以楊州北面士大夫墳山處看審事,啓辭。答曰,依啓。
園所都監,以炭隔等事,草記。答曰,竝勿宜矣。記草
迎接都監啓曰,護行將入京後,六度宴依例磨鍊矣。卽接接伴使移文,則初度不爲受宴,而前路設行與否,彼以臨時更議爲言,一路與京中有異,或不無一番設宴之擧,一二宴所用,措備以待云。依此,分付該掌,而非宴享空日,則例以別茶啖入給,所減宴享之代,加備茶啖以待之意,敢啓。傳曰,知道。宴享·茶啖,各有定式,加備不可也。
都監啓曰,以都監別茶啖加備以待事草記,傳曰,知道。宴享·茶啖,各有定式,加備不可也事,傳敎矣。客使入館後,有宴禮之日,則不設茶啖,無宴禮之日,則必設茶啖,故今此護官宴享,旣以六度磨鍊,計除六日,其他空日,則當以茶啖排入,今方依此措置矣。得見接伴使移文之意,入京之後,似不當受宴,旣不受宴,則前磨鍊六度宴享之日,皆當以茶啖入給,茶啖牀度數,自然增出。朝者以預爲加備以待之由,及於啓辭,非加其饌品之意也,而措語未瑩,致勤下敎,不勝驚悚之至,更將曲折惶恐,敢啓。傳曰,知道。迎接謄錄
上在昌慶宮。停常參·經筵。
藥房副提調都承旨臣金光煜啓曰,伏未審夜來聖候,若如?昨日受鍼之後,寒縮及熱候之症,比前無加減乎?昨因入侍醫官等聞之,則手部靑色,已盡差愈,面部靑暈,亦爲少減云,此最是吉兆。諸症之漸向差境,因此可占,無任區區欣幸之至,敢來問安。答曰,症候稍似減歇矣。
傳曰,受鍼穴處勞宮,潰爛作痛,何以爲之?回啓曰,前日劑入楡根皮·松赤皮等末蜜調之膏,付之宜當,卽爲加劑入之意,敢稟。答曰,前入之膏尙在,勿爲劑入。藥房日記
右議政沈瑞鳳箚子。答曰,省箚具悉至懇。卿其調理行公,勿爲固辭。
禮曹判書南以雄上疏。答曰,省疏具悉。卿宜勿辭察職。
吏曹,以李必榮事粘連啓目。答曰,護行將回還後處置。
校理兪榥,修撰黃㦿等上疏。答曰,省疏具悉所陳之事。爾等承命行公,少無不可,宜安心勿辭。內下記草
有政。吏批,以朴廷龍爲長興庫直長,李溟爲氷庫提調,李晳爲正言,洪振道爲繕工提調,張應一爲兵曹佐郞,李昌漢爲濟用副奉事,韓振夏爲召村察訪,黃㦿爲修撰,金永聲爲慶基殿參奉,李憪爲忠原縣監,林汝栢爲假引儀,卞時益爲掌令,吳挺一爲獻納,兪榥爲校理,李基祚爲大司諫,朴遾爲承旨,李有淐爲正言,李時萬爲執義,成時亮爲景陽察訪,兪厚命爲典牲奉事,許穡爲奉禮,丁彦璜爲掌令,李民寏爲慶州府尹,尹衡啓爲長陵參奉,姜與載爲持平,李時昉爲典設提調,李沈文爲瑞山郡守,李楘爲副提學,丁彦瑗爲堤川縣監。
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,伏未審夜來聖候,若何?昨日伏承症候,稍似減歇之敎,臣等不勝區區欣祝之至。今日受鍼事,再昨醫官入侍時,已爲命下矣。今日除服後受鍼,則非但日勢已晩,哭泣悲哀之餘,不無添傷之患。明日則又是瘟㾮日,乃鍼家大忌云,今日明日受鍼事,何以爲之?醫官之言,亦如是,竝爲仰稟。答曰,症候與昨無異。受鍼連日停止,似爲不可也。
大殿·中宮殿,除服後,提調·副提調,大殿奉慰問安。答曰,知道。中宮殿奉慰問安。答曰,知道。受鍼後藥房問安。答曰,知道。
藥房再啓曰,卽因入診醫官之言聞之,則熱勢比再昨稍加云,此則除服之時,哭泣悲傷,倍於常日,加以旱災頗甚,其所添熱,安得不然乎?前入白朮除濕湯,以日計之,則今日已爲畢進御矣。前後所進,已至於二十貼,而猶無顯然之效,則如此暑月,濕熱在內,而每進水澆飯,又進湯藥則必致傷損脾胃。姑停湯藥四五日,以待胃氣之稍定,然後更爲診察議藥,或湯或丸,劑進宜當。朴頵之言如是,故敢此仰稟。答曰,依啓。藥房日記
戶曹啓曰,以本曹今此護行將入京時,雖有便殿接見之擧,禮單單子,則似當勿用事草記,傳曰,三使所言,似非實狀,姑勿給便否,更議處之事,傳敎矣。其時三使所言,旣爲分明臨發計捧禮單,而便殿接見單子所付之物,亦置於都給元數之內,有若定式者然,故如是啓稟矣。今承下敎,依今春勅使時例,若有便殿接見,則單子仍前書給,而物件則置之於都給之中,似爲無妨,敢啓。傳曰,依啓。今番病患如此,勢難接見矣。備局謄錄
禁府啓曰,罪人李東卜·朴從金等分揀事,判下矣。放送之意,敢啓。傳曰,允。以義禁府時囚罪人秩單子,傳曰,金輝白推案入之。以大臣意草記,傳曰,審理不精,更爲詳察以啓。啓曰,以大臣意草記,傳曰,審理不精,更爲詳察以啓事,傳敎矣。臣等就大臣前,更爲商議,流竄中四人,徒年中七人,付標以入之意,敢啓。無批答啓下。
以義禁府時囚罪人秩單子,傳曰,此人等代射不明,何以知之耶?問于本府以啓。啓曰,云云事,傳敎矣。金輝白·英白等代射之事,臣等取考當初試官啓辭捧傳旨及輝白等元情,則兄弟俱爲入格,而英白言訥,其祖及外祖之名,未能捷對。詰問之際,其兄輝白,從後入試官前辨白,則試官,不爲詳察,以他人代入,遽爲入啓,竝爲被囚係矣。大抵此兩人,乃湖南士族,且解文辭,今番見屈於文科初試,仍赴武科所,此皆湖南擧子之所共知也。中外之人,無不稱冤,以此見之,則英白之不通祖名,似不近理,輝白逃避,使他代入之說,亦不近似。以此而勒定代射,似不分明,故今當審理之日,臣等就議于大臣,書啓矣。今承聖敎惶恐,敢啓。傳曰,惑聽渠等之訴,不信試官之啓,事甚無謂矣。
禁府啓曰,今此護行將所館處,各門把守,及護行將出入時,禁喧假都事四人·假書吏六名,令該曹差出待候,而護行將入京時,應入羅將,前例相考,則前導禁喧羅將各三雙,而所着衣巾等物,自都監別備以給矣。今此護行將,各三雙計之,十二名,及南別宮左右大門·三挾門竝五處,禁喧羅將十五名也。不可以迷劣之人,苟充定送,令兵曹考據前規,某色軍士中,擇壯實伶俐者,定送,俾免生事,何如?傳曰,知道。禁府謄錄
憲府,以金益熙遞差及新除授姜與裁,下諭事,啓辭。答曰,依啓。金振等事,不允。
以醫官等事,合啓,答曰,所論,不近情理,更勿瀆擾。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,昨日哀傷之餘,仍復受鍼,熱勢之添加,理所必至。伏未審夜來聖候,若何?臣等不勝憂慮之至,敢來問安。答曰,昨日氣候不如再昨矣。藥房日記
政院啓曰,護行將接見時問答說話,略倣前例,增減出入,而酬酢之際,彼或問及倭情一事,則不可不預爲議定,以備裁擇,令備局商議以啓,何如?傳曰,依啓。備局謄錄
以義禁府審理不精,更爲詳察以啓事草記,傳曰,此付標者,可放之人耶?承旨察啓事,命下矣。單子中付標,似是不放之類,故泛然捧入矣。今承下敎,更爲詳察,則禁府草記,果爲未瑩。此草記還出給,使之明白回啓,何如?傳曰,允。啓曰,臣等俱以無狀,待罪王府重地,當此審理之日,凡有所懷,不敢不達,故敢以金輝白·金英白之事,妄爲陳啓,今承嚴敎,不勝惶恐,伏地待罪。答曰,勿待罪。又啓曰,以本府付標草記,傳曰,此付標者,可放之人耶?承旨察啓事,命下矣。付標中流竄四人·徒年七人,皆是罪名似重,依前例名下付標以入矣。今承下敎,不勝惶恐,敢啓。答曰,知道。時囚罪人審理單子,金鑑·柳檉,定配付標,啓下。禁府謄錄
大臣會議啓辭。答曰,大抵葬山,殘風向陽,且無凶咎而已,可也。不念巨弊,不計遠近,徒惑於風水之說,甚非得宜。孝陵內新得之原,用之如何?
領中樞府事沈悅箚子。答曰,省箚具悉。卿其勿辭,安心調理。仍傳曰,遣御醫看病。
以金振等事,府·院啓辭,答曰,不允。
大臣再啓。答曰,皆言其可用,則用之宜當。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,伏未審夜來調攝聖候,比昨若何?臣等不勝憂慮之至,敢此問安。答曰,症候還爲差減矣。受鍼後,藥房問安。答曰,知道。藥房日記
傳曰,今下弓矢,潼關僉使崔永胤處給送。
觀象監提調金堉啓辭。答曰,卿其詳察指揮,勿以曉解此術爲恥。
判中樞府事李敬輿箚子。答曰,省箚具悉。卿其安心調理,勿爲待罪。
以奪人墳山奪入人家無意還給事,院啓,答曰,依啓。金振等事,不允。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,伏未審夜來調攝聖候,若何?昨因入侍醫官等,伏聞玉色靑暈頗除,惡寒等症,亦漸向佳,臣等無任喜幸之至。仍念白朮除濕湯,雖曰治脹之本藥,而當此溽暑之節,非徒苦口,或未免有傷胃之患,停之今旣五日。當更議他藥仰稟,而側聞李粲,除授工曹正郞,今明當爲入來,柳後聖,方在站上,亦當趁卽入來,與在此諸御醫等,相議對症之丸藥,啓稟劑入之意,敢啓。答曰,症候與再昨一樣。所服之藥,姑令朴頵專主,書啓。受鍼後,藥房問安。答曰,知道。
藥房再啓曰,卽以下敎,專問朴頵更用之藥,則以爲上候諸症,皆出於心·脾·胃,三臟之虛損,而若用寒劑,則脾胃益傷,若用溫藥,則熱候添熾,必須用鎭心淸熱平補之劑,然後可以無害有功也。二神交濟丹,所入皆淸補之材,專治心·脾·腎三臟之虛損云。臣等卽以此藥,詢諸御醫,則皆以爲合當。所當依此劑入,而但莫重議藥之事,不厭十分商確,李燦·柳後聖,今明當爲入來,待此人等來集,共議定奪,何如?答曰,依啓。藥房日記
備邊司啓曰,今番園所之役,石物雖減,丁字閣齋室造成等事,乃是前謄錄所無之役,役軍半減之後,各項需用布米,依前令各衙門扶助啓稟,則備局回啓,以木一百二十同酌定,而江都·南漢之米,亦爲除出,以助工役事,蒙允矣。各衙門,皆稱乏不送,備局,只給餘丁木四十同,司僕寺二十同,其餘六十同,更無出處,初頭雇價,無以成形,令廟堂更議處置。且園所,已定於西道,江都之米四千石,先爲取用,三南烟軍價布,每二疋計米二石,待秋收捧而償之,則民無此時卒辦之苦,國有軍餉改色之利。令江華府,整齊船隻,急速載運,回泊于京江,以爲分給雇立之資,何如?傳曰,允。備局謄錄
義禁府啓曰,地官張鎭漢·李衎等,看山後竝拿鞫定罪事,傳旨,下本府矣。今已裁穴,所當依傳旨卽爲拿囚,而園所都監,分付內,擇日後拿推,何以爲之?敢稟。傳曰,依爲之。禁府謄錄
園所都監草記。答曰,依啓。且役軍赴役之期,似爲太迫矣。
園所都監再草記。答曰,祖宗朝崇儉之意,後世子孫,所可遵行,一依前例爲之,其中齋室,如難容接,則數間加造無妨。
以赴京時刷馬雇立,勢家奴子與譯官付同,使村民不得載駄事,府啓,答曰,依啓。金振等事,不允。
傳曰,陵內發靷日,士大夫入接假家厥數不小,作突處亦多云,此必是全盛時,優待臣隣之擧也。雖然旱災如此,勿爲膠守舊規宜當。且墓山道路甚近,大小晝停,竝爲勿設,以除民間一分之弊。
賓廳再啓。答曰,依前例爲之。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,右副承旨臣李行遇啓曰,伏未審夜來調攝聖候,若何?臣等不勝仰慮之至,敢此問安。答曰,病患,已向差境,今後勿爲逐日問安。藥房日記
賓廳,以宮號·墓號,茂朱實錄謄來後議定事,啓辭。答曰,依啓。
大臣觀象監提調啓辭。答曰,大臣以下,惑於一術官之言,如是來稟,今日朝廷,無乃太輕乎?且鎭漢所爲,殊極駭異,拿鞫處置。
賓廳,以改擇吉日及地官請推事,啓辭。答曰,依啓。
傳曰,史官二員待命,騎馬六匹立之,五處祈雨祭摘奸。
賓廳啓辭。答曰,以不吉爲言者,必能詳知,問于其人,定奪宜當。內下記草
上在昌慶宮。停常參·經筵。
受鍼後,藥房都提調臣洪瑞鳳,提調臣南以雄,副提調臣金光煜問安。答曰,知道。藥房日記
傳曰,罪人張鎭漢囚單子,何以今始入之耶?政院回啓曰,囚單子,四更來呈本院,而上候未寧,故未得入啓矣。答曰,今後乙良,勿爲緩急。禁府謄錄
戶曹粘連啓目。答曰,依允。且本道査覈,殊甚矇矓,其中民結收布處,使之更爲詳査啓聞。
都監提調啓辭。答曰,無可用之日,予亦無可奈何矣。
以臺諫出仕事,院啓,答曰,依啓。金振等事,不允。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,伏未審卽今,調攝聖候,若何?昨因入侍醫官等,伏聞玉色,幾至平和,臣等區區喜祝之情,曷有其極?大槪惡寒之症,爲聖躬難治之元患,邇間所減者,幾許乎?敢此問安,仍爲仰稟。答曰,與昨一樣。且惡寒之症,食後頗減,而食前與初無異矣。再啓曰,卽者李燦·柳後聖來集,以前日朴頵所議,二神交濟丹,劑進之意商確,則兩人,皆以爲上候諸症中,有可瀉者,有可補者,然若專用瀉劑,則恐添虛症,專用補藥,則或妨脹候。古人,於如此之病,用瀉藥而如覺氣虛,姑停瀉藥,施用補藥,久用補藥,如有泥滯之候,還用瀉藥,如是互用有見效者。卽今脹候熱候,俱是可瀉之症,必須以大消痞丸,進御一二旬,而脹候雖減,元氣似虛,則以二神交濟丹,進御多時,以爲扶植元氣之地,而或有熱勢還盛之時,退熱湯,進御若干貼,以瀉虛熱。以此三藥,臨時隨症進御,則似合古人所謂補瀉兼治之法方。朴頵亦以此方爲然,右兩種丸藥,爲先劑入,何如?答曰,前定二神交濟丹,劑入。藥房日記
備邊司啓曰,傳敎矣。問答說話,政院,已將前日別單增減入啓,而但倭使之來,彼必聞知,如或問及於倭情,實狀已悉於前後移咨,而卽今差倭來到邊上,所持書契,時未上來,其中所言,未知何樣,狡詐難測,不無疑慮,而察其辭色,姑無大段情形,以此意爲答似當,敢啓。答曰。缺
今日政院書入問答,接見時,護行將,將陞願入戶內,上令內侍扶掖立,請行禮。護行將,若拜,則上曰,賤疾沈痼,不能運動,而大人,奉皇命遠臨外邦,其敢不拜?護行將,又拜,上曰,恐勞貴體,不敢違命。行揖,上曰,積年痼疾,方行鍼灸之際,遽遭慘痛之喪,因此添傷,畏寒閉戶,未遂儐館通候之禮,不得已敢於陋處,如是迎拜,心甚未安。上曰,皇上氣體,若何?護行將云云。上曰,諸王安否,亦如何?護行將云云。上曰,大人遠路驅馳之餘,必多勞苦,未知氣力如何?護行將云云。上曰,世子及鳳林,相繼出來,皇恩罔極罔極,而不幸世子遘疾不救,悲痛何言?護行將云云。上曰,西路凋弊已甚,又値喪事,各站供億,必多齟齬,大人之意,雖在於顧念省弊,而其於主人之道,不勝慙靦云云。上曰,運糧一事,竭一國之力,已爲擧行,而近來風日甚惡,在我境致敗之船,十居二三,深入重溟,無事得達,亦不可必,加以海路險遠,及期到彼,尤不可必。是以憂慮云云。此外問答說話,不能逆料,臨時酬酢云。茶禮畢。上曰,病人,自遭喪患,氣力尤爲萎苶,不能久坐,不得奉一盃以謝,當令陪臣進候館下。備局謄錄
接待所草記,啓辭。答曰,依啓。且大君,出往弘濟院,設茶以饋,似合情矣。
憲府,以大司憲遞差事,啓辭。答曰,依啓。金振等事及喪主治罪事,不允。
以醫官事,合啓,答曰,不允。
院啓,金振等事。答曰,不允。記草
都監啓曰,今此護行將入京時,旣有慕華館大臣迎慰之擧,弘濟院茶啖,似當不設,故都監,以此意移問于伴臣矣。卽接接伴使回答,則韓譯,以爲一依勅使時例爲之,可也。弘濟院·帳幕茶啖等事,亦依勅行排設,則雖不改服,自當入坐慕華館,則雖設茶啖,不爲入坐云。若然則都監郞廳,以上命問安一款,亦依勅使時例,到弘濟院擧行當否,令禮官預爲講定,而大臣·宰臣,奉御帖進詣慕華館之後,彼若不入,則事體未安,更爲詳探,急急馳啓,俾無臨時顚倒之患事,接伴使處,撥上行會,何如?傳曰,依啓。迎接謄錄
上在昌慶宮。停常參·經筵。
受鍼後,都提調左議政臣洪瑞鳳,提調禮曹判書臣南以雄,右副承旨臣李行遇問安。答曰,知道。仍啓曰,卽因入侍醫官等之言,伏聞聖候漸向安和,惡寒之候,亦已減歇,不勝喜幸之至。且經驗祕方丸,劑入已爲經年,別無顯效,出與提調相議以處事,下敎矣。臣等卽與諸御醫等會議,則以爲經驗祕方丸,專爲鎭心之劑,必須悠久服之,可期收效,而第今朴頵所定二神交濟丹,當爲劑入,兩種丸藥,勢不可一時竝進。祕方丸,姑爲停劑,專爲責效於二神交濟丹,宜當云,敢啓。答曰,依啓。藥房日記
備邊司啓曰,卽見接伴使金南重馳啓,護行將,必欲於入城之日,直爲詣闕云。在前勅使到京日,例有接見之擧,凡事蓋欲一倣勅使有此云云,而近日上候添傷,當此暑月,不能開戶,便殿接見之例,決不可行,必其不然,則今此欽差之行,何敢不卽相接乎?令伴臣以此措辭,更爲開諭,而別遣侍從一人,馳往其所到處,以方施鍼灸,不得起居,勢難接見之意,預爲報知,以示禮敬之意,似爲宜當,敢啓。答曰,允。
兵曹啓曰,經亂以來,各道步兵,死亡亦多,番上價布,日漸減縮,逐朔上下,艱難拮据矣。頃日筵臣啓辭,丁丑以後逃故之數,限今年蕩滌,下三道步兵價布,以西船沙格價,幾盡用下。卽今所納之數,甚爲零星,今五月應下朔布,難以支放。至於諸都監,一時設局,目今用度,極其浩大,庫儲蕩竭,他無辦出之路,極爲悶慮。海西諸色軍布,因本道蕩敗,留置兵營,以爲一時救急之地,而今則西路策應,比前稍減,本曹經費,萬分難繼,內外需用,緩急自別。黃海道甲申條諸色軍收布,兩西出用之外,其餘留置營庫之數,依前例,令本道別定差使員,刻期上送事行移,何如?傳曰,依啓。備局謄錄
傳曰,大君夫人之行,京畿尤甚蔑待,差使員,專不隨行,一行員役,所騎之馬,逃去者亦多云,事極駭異,本道監司及當該差使員,竝爲推考。
府啓。答曰,竝推考。洪茂績·金世謙·金振等事,不允。
禁府啓目。答曰,依允。李衎乙良,除刑推照律。記草
迎接都監啓曰,卽見接伴使狀啓,大君出往弘濟院之擧,彼極喜悅,慕華館茶啖勿設云。大臣郊外慰迎一款,似當停止,而臣等不敢擅便,令禮官急速定奪,何如?傳曰,此事別無定奪之事,勿爲設行,可也。
禮曹啓曰,因接待都監啓辭云云事,傳敎矣。護行官上來時,旣設七處迎慰,則接待之禮,不減於勅行,都監郞廳,以上命問安一款,似不可已。此意,分付于都監,何如?傳曰,依啓。迎接謄錄
疊書兵曹啓曰,經亂以來,各道步木,死亡亦多。番上價布,日漸減縮,逐朔上下,艱難拮据矣。頃因筵臣啓辭,丁丑以後逃故之數,限今年蕩滌,下三道步兵價布,亦以西船沙格價,幾盡用下。卽今所納之數,甚爲零星,今五月應下朔布,艱以支放。至於諸都監,一時設局,目今用度極其浩大,庫儲蕩竭,他無辦出之路,極爲悶慮。海西諸色軍收〈布〉,因本道蕩敗,留置兵營,以爲一時救急之地,而今則西路策應,比前稍減,本曹經費,萬分難繼,內外需用,緩急自別。黃海道甲申條諸色軍收布,西船出用之外,其餘留置營庫之數,依前例,令本道別定差使員,刻期上送事,行移,何如?傳曰,依啓。兵曹謄錄
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,右副承旨臣李行遇啓曰,伏未審夜來調攝聖候,若何?臣等無任仰慮之至,敢此問安。答曰,頗似漸減矣。藥房日記
備邊司啓曰,卽見睦行善馳啓,則護行將,旣以力疾相接,或致添傷,則亦涉未安,唯在國王斟酌處置爲言。其意,蓋自上所患症候,比前尤重,而但無直往館所等語,若或於闕門外,傳命爲計,則亦甚可慮。又遣重臣於弘濟院,直入館所之意,更爲措辭開諭,善陳不得接見未安之意,何如?答曰,依啓。
又啓曰,臣纔見睦行善馳啓,以又遣重臣於弘濟院之意,啓稟矣。卽接金南重馳啓,護行將,直詣闕下一款,又爲提起,終以入京之日,雖不能卽接,留館二三日後,可以入謁爲問云。若聞大君所答之辭,則彼必回聽,而自上更遣重臣或承旨,措辭開諭,亦不可已,敢啓。答曰,遣承旨,開諭。
禮曹啓曰,王世子宮號·墓號,曾因賓廳啓辭,實錄謄來後議政事,啓下矣。今考實錄,則懿敬世子喪,過大祥後,始爲議號,廟稱孝靖,墓稱懿墓。此則三年後稱號,明白可據,而至於順懷世子喪,實錄,只稱順懷墓宮云,而無別爲號之文。今此王世子宮墓,別爲稱號與否,議大臣定奪,何如?傳曰,依啓。備局謄錄
吏曹判書李景奭上疏。答曰,省疏具悉。頃日得雨,賴卿至誠,人皆如此,予何憂焉?且疏中所陳,實是藥石之言,敢不惕念而力行哉?
獻納吳廷一上疏。答曰,省疏具悉爾懇。爾無所失,勿辭行公。
憲府啓辭。答曰,依啓。洪茂績等,旣已推考,不必罷職。金振等事,已諭。記草
迎接都監啓曰,臣太和,以都監提調,晨出郊外,待候護行將之行矣,吏曹急報,弘濟院進去重臣,以臣啓下,使之速爲馳進云云。未知其詳,而臣於夜間,得見備局啓草,得悉其槪。護行將,已到弘濟院,不暇更探於政院,進詣護行將依幕之外,使李馨長,傳告於護行兩將同坐,令臣入來。臣進行揖禮後,使韓巨源措辭,以上候自添傷之後,至今彌留,不得開戶,大人入京,而未卽相接,心用不安,遣臣委來之意,傳說,則護行將,以爲俺等,初到本國,只遵前日勅使等,卽日接見之禮而已。如或廢隙,稽傳帝命,則俺等,當受其罪,直詣闕下,俺等之職也,見與不見,惟在國王云云。臣更爲措辭以諭,則兩將,低首密議而言曰,國王,昨遣近侍,今遣重臣,病勢必實然矣。俺等到館二日內接見,則俺等,當爲進謁,若過此則國王,雖無請見,俺等不敢進見云云。令臣回去,以此啓達矣。臣急遽之間,未及詳審,徑先來見,而卽者都承旨承命繼至,臣之率爾之失,在所難免,惶恐敢啓。傳曰,知道。
都監啓曰,當日護行將,到弘濟院,鳳林大君,趁曉出待,仍行茶禮後罷出之意,敢啓。傳曰,知道。
都監啓曰,鳳林大君,茶禮罷出之後,茶啖不許設行,仍爲入去之意,敢啓。傳曰,知道。
都監啓曰,護行將,行到阿峴之南,駐馬而問曰,慕華館,軍兵結陣布帳圍排等事,何不設行云。李馨長,以爲在前,則有迎勅節次,故設行,王世子行次時,亦有軍兵衛護行之事,而今則與前不同,故不爲云,則護行將,駐馬良久,必待依前備設,然後前進云云。李馨長,更爲措辭開諭,則到館後,當有議處云,而仍爲入來矣,敢啓。傳曰,知道。
都監啓曰,護行將,卽刻到館所之意,敢啓。傳曰,知道。
都監啓曰,去春勅使之行,一二等頭目,一路所供鷄·魚,比之都監磨鍊,略有所加,以此相持爭詰入啓,則其時有量宜加給之命,故依此施行矣。今者大通官,招盤膳色,更問物之數,以爲去巡勅使時,式例成冊,在於此行,一毫不可減,咆哱肆氣,欲爲初頭立威之地。姑依去巡之例,參酌添給,似不可已,從容開諭,勿載謄錄宜當,敢啓。傳曰,知道。
都監啓曰,護行將到館之後,都監之官,例有見官之禮。使譯官探問,則以爲未及接見之前,大小禮節,不可先行云云之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
有政。吏批,以黃㦿爲司諫,朴長遠爲持平,金光炫爲兵曹參判,金蓍國爲大司成,金光煥爲瑞山郡守,趙克善爲淳昌郡守,南老星爲軍器寺正,兪厚基爲氷庫別檢,任重爲典籍,金素爲刑曹參議,李順男爲典籍,沈爲司藝,李守約爲監察,趙備爲司饔院參奉,金始乾爲刑曹佐郞,朴永鎭爲顯陵參奉。
上在昌慶宮。停常參·經筵。
受鍼後,藥房都提調左議政臣洪瑞鳳,提調禮曹判書臣南以雄,右副承旨臣李行遇問安。答曰,知道。仍啓曰,卽者李馨益所達用獺肝事,臣等與諸御醫,取考本草,兼問閭閻士大夫家,行用於某樣病患,則皆以爲曾未聞行用之處。本草獺肝大文,有有毒之目,閭閻之所,不行用於疾病者,決不可試用於玉候未寧之日,群情如此,敢啓。答曰,知道。藥房日記
禮曹草記。答曰,今此服色,似是喪人接待王人之服。此喪亦用此禮,未知如何。
禁府粘連啓目。答曰,分揀延安府使推考,以懲其構陷之罪。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,昨因入侍醫官,伏聞聖候所患諸況,皆已差可,伏未審夜來調攝,若何?臣等日望平復之期,敢此問安。答曰,與昨無異。藥房日記
備邊司啓曰,本司堂上,多有事故,今坐所進,只是二員,極爲埋沒。刑曹參判李時昉,今明出往園所,本司堂上姑爲減下,其代以刑曹判書閔應徵堂上啓下,仍察有司之任,何如?答曰,依啓。
又啓曰,領船將金體乾戶奴呈狀曰,上典今作領船之行,往返遲速,有不可期,衣資糧膳,無爲運致船所,願得刷馬云云。二匹題給,使之運致於所在處,何如?答曰,依啓。備局謄錄
義禁府啓曰,咸應元分揀事,判下矣,放送之意,敢啓。傳曰,依啓。禁府謄錄
傳曰,今下弓矢,坡知僉使朴宗寧處,給送。
校理睦行善上疏。答曰,省疏具悉。爾其勿辭察職。
憲府啓辭。答曰,金振等事,不允。洪茂績事,觀其緘辭而處之未晩,更勿瀆擾。記草
迎接都監啓曰,卽者李馨長·奇暹等來言,護行兩將,同會一處,招渠等言帝命,留此不過七日,還期甚忙。世子留瀋以後,陪從極厚,聞今薨逝,不勝悲悼,卽當弔哭,而未及接見之前,事勢非便,明朝當進詣闕下拜謁,仍行弔禮云,敢啓。傳曰,以今病勢,決難接見,更待少愈之意,措辭善諭,期於動聽。
都監啓曰,以都監草記,明朝進詣闕下事,傳曰,以今病決難接見,更待少愈之意,措辭善諭,期於動聽事,傳敎矣。臣等卽詣館內,以此意,使李馨長等,措辭開諭,則以爲旣聞皇命,故以一日爲急,而上候如此,勢難强行,姑退,明日·明明日,當爲進見,此後則似難又退云,敢啓。傳曰,知道。
傳曰,以予病勢,四五日內決難相接,承旨進去,善爲措辭開諭,期於動聽。
右副承旨李行遇啓曰,臣卽詣館所,使李馨長,備將聖上未寧之疾,近年添劇,決難迎接之意,措辭開諭,則彼曰,纔因都監堂上之請,已退兩日矣。內臣委來如是陳懇,兩日之外,又退一日云。臣再三往復,而細陳切迫事勢,則又曰,近侍之請如此,當更退兩日云矣,敢啓。傳曰,知道。臨時更請,以退兩日,此退定之日,二十七日耶?
政院又啓曰,以接見日退定事啓辭,傳曰,臨時更請,以退一兩日,此退定之日,二十七日耶事,傳敎矣。都監請退者二日,臣之請退者二日,以日計之,淸人之欲爲進見之者,在於二十七日矣,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,卽者韓巨源,以諺書封及袱裹之物,出送,使之分傳于水原居金承立,廣州居李尙民處,速爲來見云。兩官京主人招致,捧授以送之意,敢啓。傳曰,知道。
都監啓曰,卽者韓巨源,使差備譯官,出送物目列書之紙曰,龍將,要得此物,令俺告于都監,轉啓覓來,而其懇求之狀,大君亦已知之,須速入啓措備,其中丸藥則龍將,雖以自求爲言,其實九王所服也。以精好材料,看品監劑云云,其物別單書入,以備下覽,果是龍將所請,則似難不副,分付該曹及醫司,使令該司依此擧行,何如?傳曰,知道。大君只知環刀云矣。迎接謄錄
上在昌慶宮。停常參·經筵。
受鍼後,藥房都提調左議政臣洪瑞鳳,提調禮曹判書臣南以雄,副提調行都承旨臣金光煜問安。答曰,知道。藥房日記
備邊司啓曰,亢旱之慘,近來益甚,烈火燒空,萬物焦乾,江河細淺,川井涸渴,農畝之事,已不可言,而居人行旅病暍無死,何天之降災,至於此極?所聞所見,有不忍言,審理之擧爲消災也,而議獄之後,其應邈然。說者,皆以爲今此旱災,乃近古所無之變,無弭非常之災,須霈非常之澤,而若干疏釋,未免爲應文之歸,其何以感回天心?此言不無意見。臣等竊伏惟念配臣之痛,尙致五月之霜,匹婦之冤,足召三年之旱。以此言之,目今京外牢狴之類,編管之徒,觀其罪文,則雖甚不輕,而原其情實,則容有可恕者,必非一二。且經時閱月,積有年數,幽冤鬱伊之氣,亦足以傷天和而召災沴矣。今若自上特加軫念,以寧失不經之意,用曠蕩大霈之典,則安知決獄之應,不必捷於桴鼓也哉?一年再赦,古人所戒,而此言其無事之時,妄下之赦也。今此無前之旱災,擧將塡于溝壑,卽所以消弭之道,宜無所不用其極,玆敢重言複說,不容自已。且萬姓命脈之續,惟在於兩麥,而兩麥之收,無復可望,中外遑遑,亦旣急矣。荒政之講,不可少緩,令該曹及諸道監司,探卽料理,以救燃眉之急。其中被災尤酷之處,不可不別爲顧濟,不緊貢物,量宜蠲減,雖係上供,不至重大者,則竝爲稟處。使喁喁濱死之民,得蒙一分之實惠,允合於遇災修省之道,或稟旨處置,或啓聞施行宜當,而卽今公私赤立,蓄積匱乏,所謂自救不贍,而賑飢之策,亦不得不取資於稍實之人矣。但念在前賑救之際,納粟活用之人,明有賣職之旨,而事過之後,遂成廢閣,公家法令,每歸失實,宋臣朱熹常常慨歎於此矣。當此汲汲之時,尤不宜循踵舊轍,着令該曹取考文簿,勿論新舊,較量人器,照例授職,以爲聳動之地,何如?答曰,言于該曹。
又啓,禮曹啓辭,自前書契,以禮曹大人書送,則自此參議修答,乃是規例,而今此島主平蒙成書契,則稱以大君謝命,以參判書送。在此循例以參議修答,則彼必强爭,不肯受去,以參判爲之,則有違常規,事係重大,該曹不敢擅便,令廟堂定奪施行,何如?傳曰,允事,傳敎矣。島主書契回答,以參議上送,乃是常規,而今則彼旣稱以關伯之命,別遣謝使,以參判書來,自此修答,以參判爲之,在所不已,不必膠守常規,致有往復留滯之弊。今番則以參判書送,而年例島主書契,則自有常規,更勿援例之意,申明開諭爲當,敢啓。答曰,依啓。備局謄錄
疊書禮曹草記。答曰,隣國之禮,似不可行於今日,使之入哭於殯所,宜矣。
疊書接待所草記。答曰,無前之事,到今創開不可也。
傳曰,史官一員待命,騎馬三匹立之,慕華館祈雨祭摘奸。
禮曹以三十日除服事,草記,答曰,然則依舊例爲之。記草
禮曹啓曰,護行將,二十七日詣闕,王世子殯宮前,如欲行弔哭之禮,文政門外帳幕排設等事,令各該司依例待候擧行,而亦令都監檢飭施行,何如?傳曰,隣國之禮,似不可行於今日,使之入哭於殯所,宜矣。
禮曹啓曰,曹啓辭,如有護行將,便殿接見之事,則自上服色定奪事,草記,傳曰,今此服色,似是喪人接待王人之服,此喪亦用此禮,未知如何事,傳敎矣。護行將接見,自上方在服制未盡之日,故以黑袍,於服色磨鍊矣。聖敎允當,以吉服接見之意,敢啓。傳曰,知道。
都監啓曰,卽刻捲帳譯官趙植立來言,上將以頭風,不意招入館所,待令針醫韓彦瑜施針云,敢啓。傳曰,知道。
都監啓曰,自前客使入館,則各色工匠,來待館外,凡有所求,火急應副,得以無事。今者工匠,盡屬於禮葬等諸都監,該官,束手罔知所爲矣。其中入絲匠尙方,只有安仁男一人,今方赴役於禮葬都監,而護行將,督令入現,極爲悶迫。聞禮葬都監入絲之役,不過數日當完云,客行過後,亦可及措,姑爲移送,而磨造匠一名,亦令半日借送,何如?傳曰,依啓。
都監啓曰,護行將例給鞍子,一依勅使之規,今方以請求造作,而至於大通官,則曾無鞍子造給之事矣。卽者韓巨源,使其差備譯官,懇請曰,欲得鞍子一部,願蒙造惠云,渠亦非敢援例而言,乃是別爲求請,峻辭防塞,亦甚落莫,不得已依其言施行,何如?傳曰,無前之事,到今創開不可也。
都監啓曰,今日別茶啖,依例排入之意,敢啓。傳曰,知道。
都監啓曰,卽者大通官差備譯官來言,淸譯李揖·林德禮等,有相見之事,卽卽招入云,敢啓。傳曰,知道。
都監啓曰,卽者大通官,使差備譯官,傳言曰,淸譯朱命生,有相見事招入云,敢啓。傳曰,知道。
都監啓曰,卽者大通官差備譯官來言,新門外居贖還人,天一稱名者,有相見事,卽卽招來云,敢啓。傳曰,知道。迎接謄錄
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜,啓曰,伏未審夜來,調攝聖候,若何?臣等不任仰慮之至,敢此問安。答曰,與昨一樣。藥房日記
迎接都監啓曰,昨日韓譯,要見天一稱名人云。所謂天一,採樵出去,今朝始爲來見,則以渠當初與安州人李莫男,同爲被擄入瀋。壬午年定州流寓人方敬仁者,以銀八十兩,贖渠以來之際,莫男,給銀六十兩,使之貿易物貨,速爲入送,而渠亦非但未遑,且無入往之便,遲延至今。此護行之來,以莫男稱念,招致督徵,且令自爲輸運,限義州傳納云,敢啓。傳曰,知道。
都監啓曰,卽者捲帳譯官來言,上將,又招館所待令鍼醫施針云,敢啓。傳曰,知道。
都監啓曰,卽者差備譯官來言,韓巨源要見今番出來贖還人李得命稱名者,故招入之意,敢啓。傳曰,知道。
都監啓曰,館所待令轎軍等人夫,其數甚多,當此旱災罔極,人不遑處之時,一日留待,事勢渴悶。以此事意,令李馨長措辭開諭,則以爲設有詣闕之事,凡幹前導威儀等物外,轎軍則許令放送之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
禮葬都監啓曰,日期已迫,各房所用雜物分定之後,近道亦不趁卽上送,工役漸至稽緩,極爲渴悶。如熟麻·正鐵緊急之物,更爲申飭,罔晝夜上送事,諸道監司處,發馬知委,何如?傳曰,依啓。兵曹謄錄
上在昌慶宮。停常參·經筵。
傳曰,夜則煩熱,晝則昏困,今日停鍼,以待來日爲之。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,今日自上當爲受鍼之日,而卽因醫官等,伏聞以夜則煩熱,晝則昏困之候,今日停鍼,以待來日爲敎云。近因旱熱甚毒,閭閻平人,頗有不堪其苦,況在調攝之玉候乎?伏未審前日,惡寒之候差可後,或於衣襨脫着之際,未免有外感之致耶?臣等不勝憂悶之至。請令醫官等入診相議,對劑以進之意,敢啓。答曰,不至大段,勿爲入診。藥房日記
文郞廳權堣有頉,代司果李齊衡啓下。備局謄錄
禮曹草記。答曰,殯所狹窄,勢難入參,無已則門外分左右列立,可也。
憲府,以水原府使趙啓遠濫刑與否,令本道監司査覈事,啓辭。答曰,依啓。金振等事及洪茂績事,不允。
諫院啓辭。答曰,依啓。趙啓遠推考,金振等事不允。記草
長生殿啓曰,梓宮有昃字·辰字兩部,而昃字梓宮,因傳敎已用於王世子之喪,宿〈辰〉字梓宮板子,今始整鍊,本月二十七日當爲合木,而四隅及地板,用以鐵釘,雖是前例,事甚未安。天板例皆用銀釘,則非但堅固於鐵釘之制,亦無未安之事,而莫重梓宮之制,自下不敢擅便,伏候睿裁。傳曰,依啓。長生殿謄錄
迎接都監啓曰,卽者大通官,使差備譯官傳兩將之言曰,俺等必待接見之後,當刻回程,凡干應行之事,預爲措置以待云,敢啓。傳曰,知道。
都監啓曰,鳳林大君,卽刻與護行將相見,行茶三鍾罷出之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調〈行〉都承旨臣金光煜啓曰,伏未審夜來,調攝聖候,比昨,若何?煩熱昏困之患,其無加減輕重之有異乎?臣等不勝憂慮之至。令入診後鍼藥當否,方可議定,敢此仰稟。答曰,知道。添傷之症,似爲減歇矣。受鍼後藥房問安。答曰,知道。
三提調再啓曰,卽以入侍醫官等所親受傳敎之意,議于諸御醫及柳後聖·李燦等,以爲當此暑熱,不可輕進湯藥,煩渴之時,生脈散,元入人蔘減半,代白朮·五味子性熱減半,進御爲當云,此藥劑入連進之意,敢啓。答曰,知道。藥房日記
院啓。答曰,不允。趙啓遠事,觀其緘辭而處之,未晩矣。
傳曰,錦陽君移葬事,令本官姑爲督促,俾免狼狽之患。記草
迎接都監啓曰,卽者護行將差備譯官來言,兩將,明日當爲進謁於闕下後,仍行世子殯前弔禮云,敢啓。傳曰,知道。
都監啓曰,卽者上·副將,各使其差備譯官李馨長·奇暹詣闕下,欲知明日接見與否云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
傳曰,明日接見時,果盤及茶,令都監依例措備待令。
都監啓曰,卽者差備譯官,以兩將之意來言,明日詣闕時,勿爲初二吹,只行上馬砲,而待請來官進去云,敢啓。傳曰,知道。迎接謄錄
上在昌慶宮。停常參·經筵。
養和堂,護行將接見時,藥房都提調左議政臣洪瑞鳳,提調禮曹判書臣南以雄,副提調行都承旨臣金光煜問安。答曰,知道。藥房日記
護行將接見時,護行將曰,倭差來到云,何事出來乎?俺等回還後,皇帝若問,則何以答之?上曰,差倭方爲出來,而其所請,支送咨文中所陳三件事也,更令邊臣依前防塞矣。
接待都監啓曰,卽者李馨長·奇暹等來言,韓巨源以爲卞蘭·李旕石等出來時,以渠輩切迫私情,有所陳達,得蒙朝廷採施,擧皆感幸。今此小人同生之子致龍,乃平安兵監奴也,願得免賤之帖,昌城居保人韓蒙敏·韓大海,亦同姓三寸姪子,願得影職帖,自都監入啓,俾蒙恩典云。臣等終不能防塞,敢此啓達,依前令備邊司議處,何如?傳曰,依啓。
又啓曰,傳敎矣。官奴婢免賤,雖不可輕許之事,而曾有開路,獨此防塞,勢所難便,保人影職帖許給,雖無前例,而其視官奴免賤,亦似有間,竝皆依願施行,何如?答曰,依啓。備局謄錄
疊接待所草記。答曰,知道。淸人之言,難以禮貌相爭,一依勅使時例爲之。
大臣以金振等事,啓辭,答曰,省箚具悉。箚陳之事,卿等之意如此,當量減其罰焉。
侍講院草記。答曰,知道。入參人員,竝爲書送。記草
都監啓曰,卽者護行將,使捲帳譯官送言曰,俺等欲乘涼進謁,當待請來官早進云,敢啓。傳曰,知道。
傳曰,護行將接見,辰正爲之。
都監啓曰,兩將進弔罷出之際,使譯官來言,殯所陪侍之官幾員,而職姓名某某及中官姓名,竝爲書示,令侍講院稟旨擧行,何如?傳曰,依啓。
都監啓曰,護行將卽刻還到館所之意,敢啓。傳曰,知道。今日請行宴禮,可也。
都監啓曰,以護行將還到館所草記,傳曰,今日請行宴禮,可也事,傳敎矣。卽今差備譯官等措辭請宴,則以爲今日進謁之時,因上候未寧,茶禮亦不敢行,況世子初喪,何心受宴?此人情之所不敢爲,至於歸路,則或若干處受食爲意云,見官禮則今日竝爲許行之意,敢啓。傳曰,知道。
政院啓曰,卽者差備譯官來言,今日見官禮一依勅使例,百官竝行云,何以爲之?傳曰,依爲之。
都監啓曰,兩將還到館所後,以當行見官禮之意,言之,則韓譯答云,只都監官員爲之乎?百官竝行乎?臣等使李馨長,據甲申年護行時謄錄,諭以只有都監行禮之例,則韓譯以爲此事非我所爭,出來之時,每事一依今春勅使例施行,無少差等之事,旣聽帝命,自我不敢低仰,見官禮行與不行,唯在朝廷處置矣。臣等使李馨長等,再三開諭,而終不回聽,敢啓。傳曰,知道。淸人之言,難以禮貌相爭,一依勅使時例爲之。
都監啓曰,卽者護行將,坐堂見官禮,都監先行,百官次之,一如前例,禮畢罷出之意,敢啓。傳曰,知道。
都監啓曰,卽刻差備譯官,以兩將言來傳,今晦日當爲發還,明日出送牌文云,敢啓。傳曰,知道。明朝依前例請留。
都監啓曰,今日別茶啖,依例排入之意,敢啓。傳曰,知道。
都監啓曰,客使凡有所求,火急應副,而各色工匠,盡屬於三都監,勢將生事,極爲渴悶。聞禮葬都監小木匠數多云,一名限護行將回程間借用,何如?傳曰,依啓。
都監啓曰,李馨長以韓巨源之言來傳曰,以行中所齎銀四百兩,將貿白紙·水獺皮·靑黍皮等物,須自都監,分付平市云,令該曹依前施行,何如?傳曰,依啓。迎接謄錄
上在昌慶宮。停常參·經筵。
藥房都提調左議政臣洪瑞鳳,提調禮曹判書臣南以雄,副提調行都承旨臣金光煜啓曰,聖候調攝中,昨有勞勤應接之擧,伏想必有添傷之候,臣等不勝憂慮之至,敢此問安。答曰,昨今氣候,不如再昨矣。
三提調使掌務官,詣差備,取稟,雨勢如此,受鍼,何以爲之?傳曰,勿爲之。藥房日記
吏曹參議趙錫胤上疏。答曰,省疏具悉。所陳之事,當惕念而採施焉。
玉堂,以兩司出仕事,箚子,答曰,依啓。
禮曹,以制服事,粘連啓目,答曰,依領·左相議施行。
憲府,以洪茂績削奪官爵事,啓辭,答曰,不允。
掌令丁彦璜上疏。答曰,省疏具悉。爾其勿辭察職。記草
迎接都監啓曰,卽者副將差備譯官來言,副將自夜患胸腹痛,要見內醫何症云,內醫啓請,在所不敢,而其言如此,敢啓。傳曰,內醫中擇送,卽爲看病。
都監啓曰,卽者兩將,又以今三十日發程之意,明日出送牌文云,敢啓。傳曰,知道。
都監啓曰,卽者韓譯,以禮單等物點捧事,不意出來西宴廳,則未及排設鋪陳之,故長興庫下人捉入杖罰云,敢啓。傳曰,知道。
都監啓曰,卽者差備譯官來言,韓譯以爲當初兩將上來時,應有堂上譯官二人,而旣往未及之事,無可奈何,下去時則不可不依前例帶往,兩將處各一人速爲加差云,敢啓。傳曰,善爲開諭,以除往來之弊。
都監啓曰,以護行將加帶堂上譯官事,草記,傳曰,善爲開諭,以除往來之弊事,傳敎矣。卽令奇暹,入往措辭開諭於韓譯,則以爲他餘除弊之事,則何敢不爲盡力周旋,而此事則來時鄭譯,丁寧分付,切勿降等於勅行,似無容力之地云。奇暹再三開說,反覆懇諭,則以爲此事甚難,當從容議論於兩將處,回報云,敢啓。傳曰,知道。
都承旨金光煜啓曰,臣卽詣館所,使譯官措辭請留,則兩將答曰,一日之內,再遣近臣,如是勸留,不勝感激,而行期已定,且各有衙門所幹之事,不可久曠,勢難又爲退行云矣,敢啓。傳曰,明朝,依前例遣大臣請留。
疊書備邊司啓曰,以接待都監啓辭云云事,傳敎矣。官奴婢免賤,雖不可輕許之事,而曾已開路,獨此防塞,勢所難便,保人影職許給,雖無前例,而其視官奴免賤,亦似有間,竝皆依願施行,何如?答曰,依啓。
都監啓曰,卽者內醫權愉來到副將處,看病還去,症勢藥物等事,詳在醫官書啓,且上將又招救療醫官施鍼之意,敢啓。傳曰,知道。
進賀兼謝恩正使麟坪大君,副使知中樞府使臣鄭世規,在北京聯名狀啓,臣等一行,本月二十一日到北京之意,譯官李點出去時,已爲馳啓爲白有在果,二十四日午時,禁軍奇憕直到衙門是如爲白乎矣,莫知其由。蒼皇罔措之際,申時量,龍將來傳世子薨逝之音,一行上下驚慟哭擗,龍將亦向臣等而哭,龍將去後,卽設位哭臨爲白乎旀,成服前朝夕哭如儀爲白齊。翌日大官三人,以皇帝命持粥來勸,仍曰,國王久病之餘,新喪世子,必爲哀疚添傷,大君速還侍奉,以慰國王遠哀云云。臣等答曰,來在萬里之遠,遭此意外之變,俺等之悲痛,固不須言,伏想國王心事尤爲罔極。至遣大臣三人慰問,且饋粥飮,皇恩感激,淸人亦皆悲哀,方物只令通事領納兺不喩,臣等肅拜及辭朝等節目,竝皆許免爲白乎旀。鄭譯又言致祭,使四人卽當出送,而俺在其中是如爲白去乙,臣等曰,護行官未還,又有世子之喪,擧國之人,方在遑遑之中,今又勅行,不意出去,則驛馬支待等事,顚倒狼狽,必生大事,極爲悶慮。將欲先送行中人云,則鄭曰,俺等晝夜馳往,今雖先送,決難先我得達,且今行,非如常時,雖騎刷馬而行,有何不可,或有未盡之事,亦何可厷也?臣等累度懇請,則今日始許發送爲白乎等以,義州人李仲男及入來爲白在,禁軍奇憕等先送爲白乎旀。勅使及衙行明日當發,是爲分付爲白在果,鄭又曰,今見行中馬匹,則足蹇背瘡者甚多,決難登途。且一時竝行,有乖速還之意,大君只率若干人先行,其餘則使事知通事,從後領來爲當云云爲白有等以,不得已擇其中不病馬匹,先行計料爲白齊。昨日依例領賞後,九王,特送橐駝二頭及鞍具馬一匹於正使臣㴭,又馬一匹於副使臣世規,此無前之事是白乎等以,亦爲馳啓事。迎接謄錄
上在昌慶宮。停常參·經筵。
除服後,藥房都提調左議政臣洪瑞鳳,提調禮曹判書臣南以雄,副提調行都承旨臣金光煜問安。答曰,知道。中宮殿問安。答曰,知道。
受鍼後,三提調問安。答曰,知道。藥房日記
洛興府院君金自點箚子。答曰,省箚具悉。卿其安心調理,勿爲待罪。仍傳曰,遣內醫看病。記草
接待都監郞廳,以領議政意啓曰,臣承命來詣館所,招致差備醫官李馨長·奇暹等,措辭以通於兩將曰,昨日再遣近臣請留,而終不回聽,自上不勝缺然之至,復遣大臣申請云,則良久使兩譯回答曰,行色悤忙,定於明日欲爲發行矣。至遣大臣請之勤懇,不得已姑留明日,退行於初一日,此外則有難進退云,敢啓。傳曰,知道。
都監啓曰,卽者差備譯官來言,韓譯以兩將之意,將進詣闕下問安云,敢啓。傳曰,知道。
都監啓曰,韓譯臨發之際,率衙譯一人進詣云,敢啓。傳曰,知道。
都監啓曰,卽者李馨長·奇暹來言,兩將以爲冬節毛衾·毛褥,夏節段衾·段褥之規,非不知之,而還歸之後,切有用處,願得毛衿·毛褥,勿以爲規,段衿·段褥還爲出給,使之縫付毛皮,而該司據例防塞,須自都監入啓,特爲造給云,敢啓。傳曰,造給,可也。
都監啓曰,堂上譯官加差事,韓譯與兩將,從容相議,則兩將以爲他事,雖百弊可除,至於謄錄付員役,增亦不可,減亦不可,到彼之後,若以墜損舊規爲責,則無以爲答,不得不帶去云,敢啓。傳曰,知道。
都監啓曰,兩將回程,退定於初二日後,卽令出送牌文之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,差備譯官以兩將之言,來傳曰,當此暑熱,將爲發行,驅馳遠路,不可無預備藥物,淸心丸·蘇合元及朱黃,願爲覓去云,敢啓。傳曰,給送。
都監啓曰,韓譯所請免賤·影職等貼,自兵曹掌隷院成送,卽爲入給,則極口稱感,仍請致龍,旣已免賤,不可無補充隊帖,竝願出給云。此似是例事,令兵曹成給,何如?傳曰,依啓。以上接待謄錄
上在昌慶宮。停常參·經筵。
藥房提調禮曹判書臣南以雄,副提調行都承旨臣金光煜啓曰,昨日除服勞動之餘,仍爲受鍼,煩熱之候,必加於常日,伏未審夜來,聖候,調攝若何?臣等不勝區區憂慮之至,敢此問安。答曰,昨日氣不如再昨矣。藥房日記
傳曰,金振等定配單子,入之。禁府謄錄
傳曰,史官一員待命,騎馬三匹立之,魂宮兩都監摘奸。
合啓。答曰,此輩雖無罪犯,如是强論,則可以允從,而急於治病,未副公議,予之苟且,可謂甚矣。
諫院啓辭。答曰,依啓。李英達事,至稱不測,殊極已甚,速爲停止,更勿論執,金振等事,已諭。
府啓。答曰,金振等事,不允。洪茂績,先罷後推。記草
傳曰,餞宴,大君進去。
都監啓曰,護行兩將處贈給,有鞍馬一匹,無鞍馬一匹,自司僕寺入送,則上將無弊受之,副將只受無鞍馬,而有鞍馬則退送,使卽改備云,敢啓。傳曰,知道。
都監啓曰,副將處,司僕寺改以他馬入納,則看品後以當初點退之馬,還受云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,自前勅使之行,有生牛入給之規,而今日始爲援例求索,依前給之之意,敢啓。傳曰,知道。
都監啓曰,卽者差備譯官來言,上將以頭風施針云,敢啓。傳曰,知道。
戶曹啓曰,韓巨源招本曹書吏,言之曰,護行將回還之日,大君必依去春勅使之例,送于郊外,贈以禮單,其物件預爲入給,以便結裹云云,而時無傳敎,何以爲之?敢稟。傳曰,依前例給之。迎接謄錄
有政。吏批,以金藎國爲判義禁,梁曼容爲修撰,曺挺立爲潭陽府使,李以存爲校理,李德泂爲右贊成,崔後定爲尙衣別提,金泰基爲弼善,洪爲槐山郡守,南以雄爲大司憲,尹鏶爲持平,李光弼爲內贍主簿,崔應亨爲義盈庫主簿,黃胤後爲長淵府使,南宮鏶爲延曙察訪,李植爲禮曹判書。趙景觀校正。郞廳曺命胤書。
上在昌慶宮。停常參·經筵。
藥房都提調左議政臣洪瑞鳳,副提調行都承旨臣金光煜問安。答曰,知道。藥房啓曰,卽因入侍醫官等,伏聞自上微有暑症泄瀉之候,近來日氣蒸鬱已甚,閭閻之間,病暑者頗多,玉體調攝之中,豈無致傷之危乎?治暑湯劑,似難輕進於暑濕之節,前劑入生脈散,人蔘減半,代白朮一錢,此乃諸御醫及李燦·柳後聖商確所定之藥,足以治暑止瀉,十全無害之良劑,此藥五貼,爲先劑入之意,敢啓。答曰,知道。藥房日記
備邊司啓曰,以備邊司督運使狀啓粘目,傳曰,還下于本司,使之更爲察處事,傳敎矣。洪茂績狀啓之意如此,故林㙐等例,李浣請拿矣。今承聖敎,參考黃㦿疏內辭緣,改付標以啓之意,敢啓。答曰,知道。
接待都監啓曰,以都監草記,大君出來當有謝恩之擧,何時入往,預知以去事,傳曰,問于大臣答之事,傳敎矣。使都監郞廳,稟于大臣,則領議政金瑬以爲世子四年異域,始爲東還,此是莫大之慶,而前無謝恩之擧,今此大君,雖爲永還,非但事體有異,旣無前例,似難創開,今始牢拒,徐觀日後所爲,更議處置,似或便當云。領府事沈悅以爲,世子與大君事體懸殊,決不可送使謝恩云,洛興府院君金自點以爲,大君旣爲永還,似不可無謝恩之擧,而又聞將有弔祭之使云,此時兼爲謝恩無妨云。判府事李敬輿以爲,此非收議之事,自前時任大臣,斟酌定奪云,大臣之意如此,何以答之?敢啓。傳曰,時未定奪,措辭答之。
接待都監啓曰,備邊司啓辭,軍兵結陣,百官祗送,非勅使則實非應行之事,令李馨長更爲措辭開諭動聽事,傳曰,依啓事,傳敎矣。卽者李馨長,入往館所,萬端措辭,十分開諭,則卽爲快許云,敢啓。傳曰,知道。
又啓曰,卽者差備譯官奇暹來言,韓譯以爲自前勅使之行,例有慕華館結陣之擧,而今番不爲結陣,有違前例,極爲埋沒,而事出倉卒,不可留待,仍爲入來矣。還去時則不可不爲云,譯官等以迎勅時及王世子行次,則有結陣陪衛之事,而自餘諸行,無此擧措爲答,則韓譯以爲前後各行,雖不盡參,而未嘗廢也云。譯官等再三論辯,非但終不回惑,至於大生憤怒云,臣又令據前例開諭,則亦不動聽,益增咆哱,係是發軍重事,且此行,每以勅使自比,當有百官祗送之擧云。令廟堂急速處置,何如?傳曰,依啓。
啓曰,云云事,傳敎矣。護行將自比於勅使,凡干節目,必欲無減,如禮單等物,雖已準給,至於軍兵結陣,百官祗送,非勅使則實非應行之事,令李馨長更爲措辭開諭,期於動聽,何如?答曰,依啓。備局謄錄
備忘記,以義禁府沈熙世等定配單子。傳曰,金振依前照律施行,林等,各減一年。
政院啓曰,以義禁府沈熙世等定配單子。傳曰,金振依前照律施行事,命下矣。所謂照律,似是當初憲府照律,故元單子,卽爲取見,則其時遠竄命下之後,照律單子還入,啓字爻周而下,似不可以此仍爲擧行,不得已單子還入之意,敢啓。傳曰,知道。單子中依判下書入禁府謄錄
兵曹判書具仁垕上疏,入啓。答曰,省疏具悉。卿其勿辭察職。
疊書接待都監以大君出來後,謝恩使何時定送事,草記。入啓。答曰,問于大臣答之。
備邊司,以長淵運米色吏査覈事,粘連啓目,入啓。答曰,依允,色吏使之嚴刑,以懲其故,爲致敗之罪。
憲府,以持平上來潭陽府使曺挺立遞差事,啓辭,答曰,依啓。林等事及洪茂績事,不允。記草
接待都監啓曰,餞宴大君進去事,傳敎矣。京中及碧蹄·開城府宴禮,竝令停止,今此郊外餞宴,亦當只行茶禮之意,敢啓。傳曰,知道。
都監啓曰,卽者副將,使差備譯官送言曰,服藥之後,所患卽已差愈,不勝感謝,此意上達云,敢啓。傳曰,知道。
都監啓曰,差備譯官來言,韓譯,卽者直送捲帳譯官于鳳林大君房,請送黃姓唐人,欲爲相見云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,護行將明日罷漏時初吹,平明二吹,日出三吹云,敢啓。傳曰,知道。
都監啓曰,差備譯官奇暹又以韓譯之言,來傳,今此大君出來之擧,當有謝恩之行,使臣何時入往事,回還之後,必有衙門所問,今欲預知而去,以爲對答之地云,敢啓。傳曰,問于大臣答之。
都監啓曰,備邊司啓辭,軍兵結陣,百官祗送,非勅使則實非應行之事,令李馨長,更爲措辭開諭動聽事,傳曰,依啓事,傳敎矣。卽者李馨長,入往館所,萬端措辭,十分開諭,則卽爲快許云,敢啓。傳曰,知道。
都監啓曰,護行將,卽刻館所離發之意,敢啓。傳曰,知道。
都監啓曰,以都監問于大臣草記,傳曰,時未定奪,措辭答之事,傳敎矣。彼一言之後,時不更問,自我不必級級回答,臣等以批下之意,言于李馨長,若於路次,又提起則使之措辭以答矣,敢啓。傳曰,知道。
都監啓曰,自前此行,例有人夫餘數待候之事,卽到慕華館,李馨長以當此農時,無用之軍,不必率去之意,開諭韓譯,六十餘名盡爲放送之意,敢啓。傳曰,知道。
都監啓曰,護行將到慕華館,大君入行茶酒罷後,仍爲離發之意,敢啓。傳曰知道迎接謄錄
上在昌慶宮。停常參·經筵。
政院啓曰,以備邊司統制使狀啓粘目,傳曰,此回啓似爲疎漏,承旨察處事,命下矣。觀此李浣狀啓與監營文移,往復之間,先發不平之言,顯有相較之跡,非但有欠於同心共濟之意,揆以事體,亦涉未安,然其主意,則專爲監營使役,土卒調用,兵船悶迫之狀,而備局只以申飭兩臣爲和平等語,回啓,其所陳利害便否,不爲擧論,果似疎漏,此回啓還出給乎?敢啓。傳曰,還爲出給,使之詳察回啓。
備邊司啓曰,以統制使狀啓粘目云云事,傳敎矣。統制使狀啓內,極言監司偏侵邊將土卒之弊,而非但遠外事情,未能一一遙度,且慮監司必無偏侵土卒之事,姑以平心相議,共濟國事之意,均責兩臣矣。致勤聖敎,極爲惶恐,付標以入之意,敢啓。答曰,知道。備局謄錄
右副承旨李行遇上疏。入啓。答曰,省疏具悉。爾其勿辭調理。
平安監司金世濂上疏。入啓。答曰,省疏具悉。頃日之事由於悶迫,雖無前例,其何傷乎?卿其勿爲辭職,安心行公。
洛興府院君金自點箚子。入啓。答曰,省箚具悉。卿宜安心,勿爲待罪。
右贊成李德泂上疏。入啓。答曰,省疏具悉。卿其勿辭,安心行公。
合啓,以醫官事。入啓。答曰,流言之處可畏,君上之病,奚暇念之哉?
憲府,以大司憲遞差事,及左右捕盜大將推考,從事官罷職事,啓辭。答曰,依啓。林等事及洪茂績事,不允。內下記草
上在昌慶宮。停常參·經筵。
藥房副提調臣金光煜啓曰,久旱得雨,蒸濕倍甚,伏未審夜來,聖候,調攝若何?再昨有傷暑泄瀉等□症之敎,昨今之間,其無加減之有異乎?無任區區憂慮之至,敢此問安。答曰,症候與再昨無異矣。
受鍼後藥房問安。答曰,知道。藥房日記
政院啓曰,丙子以前,則本院使令二十九名,自兵曹募立,承旨色丘六名,以日守定給,水工三名,以典僕定送,故凡所使喚,各有其任,而無窘促不足之患矣。丙子以後,則日守·典僕,散亡無存,該司不爲定送,不得已就其使令元數中,除出九名,六承旨各帶一名,水工三名,亦爲添給,餘存使令二十名內,又爲除出十名,分差于三郞廳及各差備,其實役使喚者只十名也,其數旣縮,其役倍苦,若此渠等之所以每每呼訴不已者也。役苦旣如是,故人多謀避,其所應募者擧皆庸孱,破笠蔽衣有同乞人,以此號令各司,無不見侮,至於被打者有之,衙門體面,豈容如是?目今該曹經費不足,使之加立,勢所未易,而如各工三名,該曹若以上番軍士三名代定,如摠管·衛將·伺候之規,則各工三名,還屬使令,庶無呼冤之弊,軍士一名,每旬輪番,亦無偏苦之患,請令該曹稟旨施行,臣等目見渠輩難支之狀,不得不仰瀆宸嚴,不勝惶恐。傳曰,依啓。兵曹謄錄
上在昌慶宮。停常參·經筵。
接待都監啓曰,卽接接伴使移文,上·副將,皆有疾病,平陳湯·二香散,欲爲多服,而行中材料不一,未卽劑用,且上將頻服淸·蘇,而亦已乏絶,急急優數覓送,而兩藥加入香附子五六兩,靑皮·枳實·人蔘等材,亦爲優覓撥上馳送云,敢啓。傳曰,卽爲下送。備局謄錄
判中樞府事李敬輿箚。入啓。答曰,省箚具悉卿意,卿其安心,勿爲惶恐。仍傳曰,遣內醫看病。
玉堂,以臺諫處置事。入啓。答曰,修短之期各有定分,而懿宗不悟,多殺醫官,必若此然後,可謂慈乎?李馨益等,設有所失,其所論啓,受針間姑停,似或可矣。一邊執針,一邊被參,今日擧措不亦異乎?雖然,啓辭如此,依箚施行。內下記草
上在昌慶宮。停常參·經筵。
藥房都提調左議政臣洪瑞鳳,副提調行都承旨臣金光煜啓曰,陰雨連日,蒸鬱特甚,伏未審聖候,調攝若何?傷暑·泄瀉等症,皆已痊可乎?臣等無任憂慮之至,敢來問安,且二神交濟丹,前日劑入後連續進御乎?生脈散五貼,今日當爲畢進,五貼加劑入之意,敢啓。答曰,知道。暑症自昨頗似減歇,丸藥連續進御矣。藥房日記
上在昌慶宮。停常參·經筵。
大護軍韓興一箚子。入啓。答曰,省箚具悉。深用嘉尙,箚陳之事,當令該監改正焉。內下記草
司僕寺官員,以提調意啓曰,順天府白也串牧場,乃以連陸之故,惡虎出入,囕食馬群,殆無虛歲,臣等待罪太僕,尋常爲悶矣。監牧官李時訥不報兵使,從便設機,非但捉三大虎去皮上送,至於種馬十匹,私自別備,以充虎噉之數,盡心居職之狀,誠爲可嘉。自前一豹之捉,亦有論賞之擧,況此所捉至於三虎者乎?似當特爲施賞,以勸他人,而係干恩典,自下不敢擅便,且其虎皮三領,及冬前海州監牧官尹商業捕捉虎皮一令,竝爲移送廂庫之意,敢啓。傳曰,知道。論賞,□曹回啓內云云事,命下矣。恩命重事,自下不敢擅便,上裁,何如?傳曰,前例相考,稟處云云事,傳敎矣。取考大典捕虎條,守令一年捕十口者加階,今此監牧官李時訥所捉只是三口,則別無以此論賞之事,而種馬十匹私自別備,以充虎噉之數,此則似當有施賞之擧,而恩命重事,不敢擅便,且無可據前例,上裁,何如?傳曰,知道。其所送皮物中,有陳久之皮云,詳察處置,可也云云事,傳敎矣。虎皮陳久與否,令司僕寺覈啓處,何如?兵曹謄錄
上在昌慶宮。停常參·經筵。
藥房都提調左議政臣洪瑞鳳,副提調行都承旨臣金光煜啓曰,伏未審夜來,調攝聖候,若何?臣等不任仰慮之至,敢此問安。答曰,與昨無異矣。藥房日記
玉堂,以臺諫處置事箚子。入啓。答曰,依啓。且獻納吳挺一避辭中,所謂憂念玉候云者,恣意文飾,與正言李有溫無異,遞差。
執義李時萬上疏。入啓。答曰,省疏具悉。爾其勿辭,安心察職。內下記草
兵曹啓曰,傳敎矣。近年以來,饑饉癘疫相仍,上番軍士額數漸縮,而定送之處,則比前尤多,故分軍之時,常患不足,水工之役,至以上番軍代定,似未便當,亦係新規,摠府·衛將之伺候,斷不可援,以爲例也。第念政院非他閑漫衙門,乃號令各司之地,實役使令,只是十名,則使喚之際,實爲苟簡難支之狀,果如啓辭,如非出於不得已,則必不至如是啓稟,本曹經費雖甚竭乏,使令二名,開月爲始,如出以送,似當敢啓。傳曰,依啓。兵曹謄錄
上在昌慶宮。停常參·經筵。
義禁府啓曰,禮葬都監移文內,王世子發引時,本府都事六員,多率羅將,分左右考喧事,依乙亥年謄錄擧行云,本府皂隷比乙亥年間,未及三分之一,故客使時及王世子擧動時,皆以假羅將,自該曹給價雇立矣。今者本府見存羅將,各處守直使喚外,切無推移之路,書吏亦甚不足,假羅將十八名,雇立給價,令該曹照例磨鍊題給,假書吏三人,亦令該曹定送宜當,敢啓。傳曰,依啓。禁府謄錄
工曹判書李時白上疏。入啓。答曰,省疏具悉。卿其勿安心,爲待罪。記草
上在昌慶宮。停常參·經筵。
藥房都提調左議政臣洪瑞鳳,副提調行都承旨臣金光煜啓曰,炎熱比酷,伏未審此時,聖候,調攝若何?臣等無任仰慮之至,敢此問安。答曰,幾盡差愈,今後勿爲問安。藥房日記
玉堂,以臺諫處置事箚子,入啓。答曰,依啓。
上在昌慶宮。停常參·經筵。
傳曰,腰眼穴受灸則病差云,何日灸之乎?問于李馨益以啓,卽問于李馨益,則以爲依方文癸亥日行灸,來十二日,乃癸亥日也,此日爲之云云,以此言啓達。傳曰,此乃自上受灸,明朝當爲點穴,預爲知悉待候。藥房日記
戶曹啓曰,近値多事,經費日繁,年運不登,民力殆盡,而數月之內,再經客使之行,財已竭矣。意外都監之役,亦當此際,萬分急遽,凡百需用,雖不敢一一盡達,仰惟聖明,必已俯軫,目下形勢初無及期辦得之望,而得以支撑,功役垂完,誠爲多幸。但回見庫儲,蕩然無存,念及前頭,罔知所爲,以日計之,王世子訃音,已得達於北京矣。淸國弔祭之使匪久將至,不智亦料,聞護行將留館之日,自中亦言勅使三員,當爲出來,諸王各有所送之人,員役之數比前倍之云云。此言有難準信,而在我措置接待之具,所宜汲汲,反覆思度,白地無策,其中尤可悶者,今年兩度待客,通算用銀,至於二萬一千一百四十餘兩,今之遺在其數不多。且是前後揀除,決難以此充給,必須急速換貿,而國中市上,絶無品好之銀,高重其直,方有應買之人,雖只備五六千之數,其價當何如乎?收布之擧停已久,流來之儲,日益耗減,爲國之道豈可罄庫無遺,罔念不虞之備哉?若不別樣變通,無以爲計,此時計結出布,刻日督捧,有所不忍,而終有不可已之勢,先以本曹見存之目,除出三百同,計作銀子及各樣雜物價,通融三南·江原·咸鏡道田結,每三十三結,許收木一疋,則可以還充此數,預以貸下應償之意,明白移會,使之秋來後從容備納,稍似便當,事係重大,請令廟堂議處。且虎豹皮·鹿皮·水獺皮·海獺皮·紙地席子·刀劍等物,從前必自外方上來,不爲前期知委,則亦有窘急難辦之患,依前分定措備以待,何如?傳曰,依啓。虎豹皮等物,從略分定。備局謄錄
殯宮都監草記。入啓。答曰,知道。書寫官推考。內下記草
有政。吏批,以趙壽益爲弘文館副校理,安邦俊爲宗廟署令,宋根爲顯陵參奉,李復吉爲瓦署別提,李順男爲永同縣監,李敏白爲忠勳府都事,安應亨爲開城留守,金堉爲左贊成,韓興一爲同知義禁府事,宋熙祚爲宗親府典籤,兪榥爲吏曹佐郞,沈爲潭陽府使,李齊衡爲持平,金壽昌爲尙衣主簿,李行源爲弘文館副修撰,金始蕃爲獻納,姜玖爲繕工監役,洪鍾韻爲禮曹佐郞,洪瑱爲定平府使,朴慶應爲安山郡守,柳椐爲注書,李慶相爲兵曹正郞,沈詻爲大司憲,李之恒爲承旨,呂爾徽爲大司諫,尹珹爲掌令,李梓爲持平,金雲長爲典籍,沈爲正言,姜興載爲正言,金仁爲定州牧使。
上在昌慶宮。停常參·經筵。
藥房都提調左議政臣洪瑞鳳,提調春城君臣南以雄,副提調行都承旨臣金光煜啓曰,昨因醫官,伏聞自上將以腰眼穴行灸事,問于李馨益以啓事,下敎矣。臣等今日會集諸御醫及針醫等,問以此穴,非常用經絡之穴,必須各陳所見,及曾所歷驗之事,則諸御醫皆以爲,此乃治勞之穴,古方皆有之,而未聞近來試用得效之處云。蔡得沂以爲,曾在鄕家,治人勞病,此穴灸之,蟲從左耳出,此外治他邪病,則未能試之,亦未得聞云。李馨益則以爲,此穴非但治勞,亦足以治邪,曾所試之而得效者有之云。臣等取考東醫寶鑑所引丹溪心法·古今醫鑑·醫學入門等方書,則腰眼穴,皆載錄於別穴中,而專以去勞爲主,元無傍治邪病之語,今日玉體行灸是何等事,而以一人之依俙所見,推移試之於不可試之地乎?設或此法有一分得力之效,察其穴下註脚,子亥間施灸,勿令人知等事,節節難便,臣等之意,尤不可容易行之,敢此冒稟。答曰,知道。治病爲重,小小事體,不必太拘也。藥房日記
備邊司啓曰,以戶曹草記,答曰,云云事,傳敎矣。該曹啓辭,蓋出於不得已,預先分定,使各官知委,民間木花産出之後,措備上納,則庶無窘急之患,令該曹依此擧行之意,敢啓。答曰,依啓。
吏曹啓曰,義州府尹洪瑑,今已瓜滿,後政,當爲差出,依前例令廟堂薦擬,何如?傳曰,依啓。備局謄錄
禮曹啓曰,以迎接都監草記,傳曰,十三日大君欲爲來見之意,措辭言之,傳敎矣。王世子冊禮之時,勅使接見時冠服,則無可變之節,仍用常時戎服,乘屋轎,而不可無侍從扈衛之儀,本曹堂上·郞廳各一員,相禮·奉禮·都摠府兵曹堂上·郞廳各一員陪從,令兵曹略備隊仗前導宜當,敢啓。傳曰,依啓。都摠謄錄
上在昌慶宮。停常參·經筵。
大司諫呂爾徽,大司憲沈詻上疏。入啓。答曰,省疏具悉卿懇。卿其勿辭,安心察職。
義昌君箚子。入啓。答曰,省箚具悉。心甚慮念箚陳之事,其虛妄之言,不必介意,須勿控辭,安心調理。
副司直金益熙上疏。入啓。答曰,省疏具悉。爾其勿辭行公。
玉堂箚子。入啓。答曰,李馨益針術頗妙,故自前受而不疑,卿等勿爲過慮。
憲府啓辭。答曰,不允。下諭事,依啓。內下記草
上在昌慶宮。停常參·經筵。
藥房都提調左議政臣洪瑞鳳,提調春城君臣南以雄,副提調行都承旨臣金光煜啓曰,伏未審數日之間,調攝聖候,漸進平復之境,而傷暑餘症,亦無留着之患乎?且夜則行灸,不無勞動助熱之候,臣等區區憂慮之至,敢此問安。答曰,暑症漸漸向差矣。藥房日記
上在昌慶宮。停常參·經筵。
禮曹草記。入啓。答曰,依啓。忠義陵所亦一人,而無替番之規云矣。內下記草
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
藥房都提調左議政臣洪瑞鳳,提調春城君臣南以雄,副提調行都承旨臣金光煜啓曰,近來酷熱,人不可堪,伏未審此時,聖候調攝,若何?且前日行灸之後,或有可指之效乎?臣等無任仰慮之至,敢來問安。答曰,症候與前無異矣。藥房日記
司僕寺草記,依啓辭,傳敎矣,海州監牧官尹商業,癸未冬捉豹送皮,興陽監牧官李時訥,亦於癸未秋捉虎送皮,而雖是場內噉馬之虎·豹,續續入啓,似涉煩屑,留置本寺,而興陽監牧官李時訥,連捉三虎,故今始入啓矣。大槪,癸未年所捉虎·豹皮累經炎夏,恐致蟲損之弊,自本寺使之一體熟正,果是陳久之皮也。趁未啓稟之失,在所難免,不勝惶恐,敢啓。傳曰,知道。兵曹謄錄
上在昌慶宮。停常參·經筵。
備邊司啓曰,接得進賀使狀啓,弔祭使四人,已於去月晦前,北京離發云,前行纔發,後行繼至,國計難支之狀,已不可言,而當此極農之節,出站等待之事,萬分可慮。想於今月念後晦前,當到灣上,伴臣及都監堂上,令該曹速爲差出,添補驛馬,亦令該曹前例相考擧行,何如?答曰,依啓。且大君,淸人終始率來,則必有重傷之患,遣人開諭,使之落後宜當。啓曰,云云事,傳敎矣。解事譯官一人,急急下送,使李馨長措辭,善爲開諭于鄭使處,期於動聽,何如?答曰,依啓。譯官限瀋陽入送。啓曰,義州府尹,已爲箇滿,今番差出,而弔祭使,今將渡江,往還間姑令仍任。且定州爲邑,乃西路巨鎭,自前必以名官差遣,而近來連以武弁差送,間或不得其人,蕩敗已甚,不可不各別擇遣,而新牧使金仁,非但庶派之人,且畜隣邑官物方近地,決難彈壓重鎭,亦不無貽弊之事,令該曹卽爲遞差,文武中有聲績人,當日內口傳極擇差出,給馬催促發送,何如?答曰,允。備局謄錄
有政。吏批,以金逸爲定州牧使。
上在昌慶宮。停常參·經筵。
大殿,藥房問安。答曰,知道。中宮殿問安。答曰,知道。嬪宮問安。答曰,罔極。藥房日記
上在昌慶宮。停常參·經筵。
平安監司金世濂上疏。入啓。答曰,省疏具悉卿意,此時此任,決難輕遞,宜勿固辭,安心察職。
憲府,以洪茂績削奪官爵事,啓辭,答曰,依啓。林等事,不允。
戶曹判書鄭太和上疏。入啓。答曰,省疏具悉。卿其勿辭察職。內下記草
上在昌慶宮。停常參·經筵。
藥房都提調左議政臣洪瑞鳳,提調春城君臣南以雄,副提調都承旨臣金光煜啓曰,當此酷炎之極,屬有哀傷之節,竊想調攝聖候,必不如向來漸差之時,臣等伏切憂慮之至,敢來問安。答曰,氣候雖不如前日,不至大段矣。藥房日記
備邊司啓曰,兩西守令,以米船差使員,乘船遠往,回還無期,經歲空官,本邑之事,已極無形。況今四勅出來,西路策應,萬分緊急,不可不變通,而但守令等,定送差員之後,旋卽遞易,揆諸事體亦未妥。兩西守令領船差使員者,今日政,竝皆交代差出,催促下送,其承差前後守令回還,卽時竝皆相當守令一一除授,何如?答曰,允。
又啓曰,今來弔祭使之行,該曹以吳竣差出遠接使,此人亦無不可,而若以從六品之員差送,則無寧以金南重,仍爲伴來,以省西路廚傳之弊,而但聞淸使以大官出來云。此言若是,則以從六品遠接,或不無詰責之端,令該曹稟旨定奪,何如?答曰,依啓。備局謄錄
有政。吏批,以張文碩爲軍器主簿,朴瀜爲內贍主簿,南溟振爲歸厚別提,金弘郁爲吏曹佐郞,洪纘緖爲定平府使,睦行善爲副校理,柳之瑞爲假引儀,李弘載爲安州判官,朴長遠爲副修撰,李時萬爲司諫,黃㦿爲校理,李光弼爲慶山縣令,柳景閔爲陽德縣監,趙壽益爲執義,金得宗爲松禾縣監,吳世章爲載寧縣監,金成一爲寧遠郡守,金凛爲三和縣令,玄太始爲豐川府使。
上在昌慶宮。停常參·經筵。
合啓。答曰,所謂常典,乃是已上喪之規也。
憲府啓辭。答曰,不允。陳克一事,所論似不近理,更加詳察,勿爲煩瀆。內下記草
兵曹啓曰,各門出入之人,本曹尋常,申飭禁斷,而諸上司下人,則恣意出入,略無顧忌,守門將結束色吏等,或被詬辱,不能呵禁,而不得續續入啓,治罪者有所煩瑣而不敢矣。今日明政殿庭下,雜人及女人,多數闌入,大內至近之地,喧聒不止。本曹郞廳,親進禁斷,則宗親府下人金克信,稱以本府進香,蔑視郞官,多發不恭之言,女人等驅出之際,攘臂高聲,使本曹下人不得下手,如此之輩,若不重治,則前頭禁喧,勢難爲之。金克信,令攸司囚禁治罪,今後雖諸上司下人,不有本曹之令,闌入者,直自本曹囚禁治罪,何如?傳曰,依啓。兵曹謄錄
有政。吏批,以金興祖爲長連縣監,李必達爲寧邊府使,沈日運爲殷栗縣監,尹培爲信川郡守。
上在昌慶宮。停常參·經筵。
藥房都提調左議政臣洪瑞鳳,提調春城君臣南以雄,副提調行都承旨臣金光煜啓曰,一雨滌煩,品物受蘇,竊惟調攝聖候,亦當自別於蒸鬱之時,臣等區區仰慮之至,敢此問安。答曰,時未快差矣。藥房日記
府院前啓。答曰,不允。記草
迎接都監啓曰,軍器副正安鈸,都監郞廳啓下矣。方帶內乘,爲任緊重,勢難兼察都監之事,司僕寺以提調意移文,故他人改付標以入之意,敢啓。傳曰,知道。迎接謄錄
上在昌慶宮。停常參·經筵。
憲府,以安州判官李弘載遞差事,啓辭,答曰,依啓。陳克一,罷職,林等事,不允。
諫院,以信川郡守尹培遞差事,啓辭,答曰,依啓。林等事,不允。內下記草
上在昌慶宮。停常參·經筵。
禮曹草記。入啓。答曰,竝先罷後推,都廳亦爲推考。
諫院,以臺諫出仕事,啓辭,答曰,依啓。林等事,不允。
備邊司,以北京運米致敗事,粘連啓目,答曰,依允。且許多船隻如是致敗,似出於人事之未盡,査問處置爲乎矣,渰死人乙良,令本道恤典擧行。
傳曰,鳳林大君出來時,隨行員役中有功勞人,書啓。記草
都監啓曰,都監郞廳安鈸有頉,代以工曹佐郞蘇東道啓下矣。卽者工曹移文于都監,東道方爲長生殿郞廳,所管甚重,不可不速爲改差云。郞廳續續改差,似爲煩瀆,而此則事係重大,不得已以刑曹佐郞韓嵂差出之意,敢啓。傳曰,知道。
都監啓曰,中樞府經歷許檍,當初本都監郞廳啓下矣。許檍病勢甚重,呈旬本府已至三旬,決難察任云,郞廳改差,其代以掌樂院主簿許舒差下之意,敢啓。傳曰,依啓。迎接謄錄
上在昌慶宮。停常參·經筵。
備邊司啓曰,當初四勅儐使之任,以金南重仍察者,蓋慮其急迫難及,且除一路之弊也。今見金南重狀啓,護行將因雨留滯,二十三日方離定州,四勅之行,則二十二日當到義州,彼此周旋,勢所未及,遠接使若以秩高人差出,則六卿品秩中絶無僅有,刑曹判書閔聖徽合爲此任,以此啓下,使之卽爲馳進於中路,何如?答曰,依啓。
政院啓曰,以備邊司黃海監司狀啓粘目,傳曰,此所告似乎只給銀一兩,綿花十斤,承旨察啓事,命下矣。監司狀啓措語,泛然觀之,則似是減剋一兩銀,十斤木花,而以上文各人等處賞銀不爲準給之語,及下文資活秋反報債無計等語觀之,則似是只給銀一兩·綿花十斤矣。所謂私貿木花,亦似以船格賞銀,差員私貿人給十斤者,而文勢不瑩,未得其的似,更問於本道,以爲差使員拿來後推鞫問目,敢啓。傳曰,依啓。備局謄錄
疊書傳曰,鳳林大君出來時,隨行員役中有功勞人,書啓。
卽日判書具仁垕,親進大君前定奪,書啓。兵曹謄錄
有政。吏批,以金漢一爲信川郡守,權堣爲安州牧判官,韓翼明爲安城郡守。
上在昌慶宮。停常參·經筵。
有政。吏批,以李命達爲安山郡守。
上在昌慶宮。停常參·經筵。
藥房都提調左議政臣洪瑞鳳,副提調行都承旨臣金光煜啓曰,今年庚熱之酷,異於常年,閭閻之間,無論老少,受病者甚多,伏未審聖候,調攝若何?臣等區區仰慮之至,敢來問安。答曰,與前無異。內下記草
上在昌慶宮。停常參·經筵。
備邊司啓曰,本司堂上中,呂爾徵,以臺諫不仕,閔應徽以遠接使出去,此外病故亦多,今日之坐,進參之員,只是二人,極爲埋沒,呂爾徵姑爲減下,其代以吏曹參判李行遠差下,使之仍察有司之任,何如?答曰,依啓。備局謄錄
合啓,以醫官等事,答曰,不允。
憲府啓辭。答曰,依啓。林等事,不允。
諫院啓辭。答曰,不允。兪伯曾推考。內下記草
兵曹啓曰,勅使時各樣差備·順贊·定甲·忠壯等四百五十七名,預爲整齊,待標信發送事啓下,行移知委矣。今聞勅使自灣上發行後,第八日當爲入京云,以此計之,則日期甚迫,依前行移,來閏六月初二日午前,差使員領來京中逢點事,開城留守·京畿監司處,發遣宣傳官,持標信兵符,下諭,何如?傳曰,依啓。兵曹謄錄趙景觀校正。郞廳曺命胤書。
上在昌慶宮。停常參·經筵。
政院啓曰,勅使接見時說話,略倣前例,增損,書啓。而此外如倭使留館,北道貿牛,及南京勝捷等事,酬酢之際,或不無言及之端,竝令備局預爲籌劃,以備睿裁。傳曰,依啓。
備邊司啓曰,政院啓辭,傳敎矣。又得南京事,則龍將,旣言于麟平大君,使之歸報于上前,雖不言及,自上先爲措辭,以致賀意,似合事宜。且問及倭使事情,則其所幹,爲謝耶蘇宗門之黨捕送事也,而主意專在於更加申明捕捉之意,爲答,可矣。若問北道貿牛事,則連年飢疫,牛畜且盡,雖未能盡副所望,亦已盡力應副之意,言之似當,敢啓。答曰,知道。彼若或言及于大臣,則爲謝賊黨捕送之事,勿言,可矣。
又啓曰,今此四勅之行,帶率譯官一半,則以護行將差備譯官,仍令陪來矣。卽接平安監司移牒,則護行將時未渡江之故,其行所率,未得沒數移送勅行,堂下譯官四員急速下送云,令司譯院速爲差定,急急下送之意,敢啓。答曰,知道。備局謄錄
諫院啓辭。答曰,不允。兪伯曾已爲推考,不必罷職。
修撰梁曼容上疏。入啓。答曰,省疏具悉。爾其勿辭,調理察職。記草
義禁府啓曰,自前勅使所館處,各門把守及勅使出入時,禁喧假都事五員,假書吏六名,令該曹差出待候,而勅使入京時,應入羅將,前例相考,則前導禁喧羅將各三雙,而所着衣巾等物,則自都監別備已給矣。今此四勅使陪羅將各三雙,計則二十四名,及南別宮左右大門,三陜門竝五處禁喧羅將,又十五名也。不可以迷劣之人,苟充定送,令兵曹考據前規,某色軍中,擇其壯實伶俐者定送,俾免生事,何如?傳曰,依啓。禁府謄錄
上在昌慶宮。停常參·經筵。
迎接都監啓曰,今此勅使以弔祭出來,而祭牀器數節目,禮曹時無移文都監之事,意謂奉常寺等三司,自當依初喪祭奠之例措備矣。取考己酉年熊天使時謄錄,則別設賜祭廳,戶·禮曹郞廳專掌諸事,奉常寺正爲奠祀官,而今亦援用此規與否,及祭果饌品種數,竝令禮曹急速定奪擧行,何如?傳曰,祭物自都監措辦,果饌種數,壬申前例相考,稟處。迎接謄錄
傳曰,鳳林大君出來時,有功勞人,軍官前判官吳孝誠加資,行縣監金興祉,折衝金孝純,前萬戶李綏邦,前司果張愛聲等邊將除授,譯官行司正張炫實職除授,前奉事愼德麟,前司果林德禮·李賢·金興翼等陞敍,前司正韓後信熟馬一疋,醫員金尙誠兒馬一疋賜給,書員李應立木布題給。
兵曹啓曰,今日榻前,伏承傳敎,國本已定,閭閻之間,不可無直宿之人,訓鍊都監哨官若干名定送,似爲宜當。傳曰,從略定送。曹啓曰,云云事,傳敎矣。令訓鍊都監軍士一百名,哨官領率定送之意,敢啓。傳曰,知道。五十名定送,使之虛疎處結幕直宿。兵曹謄錄
上在昌慶宮。停常參·經筵。
藥房都提調左議政臣洪瑞鳳,右承旨臣尹得說啓曰,近日暑熱,愈往愈酷,仰惟調攝之中,昨有引接之勞,伏未審夜來,別無添傷之候乎?臣等區區憂慮之至,敢此問安。答曰,與昨無異。藥房日記
迎接都監草記。入啓。答曰,祭物自都監供辦,果饌種數,壬申前例,相考定奪。
禮曹草記。入啓。答曰,所謂壬申前例,乃是淸使來祭之規也。
諫院,以氷庫別檢査覈汰去事,啓辭,答曰,依啓。林等事,不允。
迎接都監草記。入啓。答曰,知道。略爲加減,俾不至埋沒。記草
義禁府啓曰,張鎭漢分揀事,命下矣,放送之意,敢啓。傳曰,依啓。禁府謄錄
疊書兵曹啓曰,云云事,傳敎矣,令訓鍊都監軍士一百名,哨官領率定送之意,敢啓。傳曰,五十名定送,使之虛疎處結幕守直。訓局謄錄
迎接都監啓曰,以都監祭牀饌品種數,令禮曹急速定奪事,草記,傳曰,祭物,自都監措辦,果饌種數,壬申前例相考,稟處事,傳敎矣。事在亂前,可考文書,無從得見,問于奉常寺,則其時本寺次知設辦下人,分明記得其牀排物種器數,故依其所言,別單開錄,以備睿覽,今亦依此措備乎?敢稟。傳曰,知道。略爲加減,俾不至埋沒。迎接謄錄
兵曹啓曰,館所立待馬,因聖敎不爲調發於外方,當以京驛馬立待,而上中等竝四十匹內,疲病者居多,且軍營立待十匹及雜頉計除,則實數只二十匹,勅使入京不遠,若有不時入把之事,則難免生事之患,極爲可慮。勅行入京後,則京畿驛馬別無更用之處,上中等,仍爲沒數立待於館所之意,京畿監司處行移,何如?傳曰,依允。兵曹謄錄
上在昌慶宮。停常參·經筵。
義禁府啓曰,吳守己·鄭得賢·金吉龍·李永男等分揀事,命下矣,放送之意,敢啓。答曰,依啓。禁府謄錄
迎接都監啓曰,差備譯官李馨長以四勅使意來言曰,前日接見之時,皇帝諸王,一時問安,俺等答語非便,必先問皇帝答之,然後次問攝政王,次問諸王,次問貝勒,次問諸將,次次問之,則事有次序,答之亦便,龍將在諸將之中,不必別擧問之云,敢啓。傳曰,知道。
都監啓曰,勅使卽刻還館之意,敢啓。傳曰,知道。
都監啓曰,勅使入館後,自今日爲始,各色郞廳各一員直宿之意,敢啓。傳曰,知道。
都監啓曰,差備譯官李馨長·徐尙賢以勅使意來言曰,皇帝所送祭需及攝政王所送之物,使譯官等輸送,以此備祭物,擇日行祭云。卽以啓下推擇日字言之,則雖不明言,意在初七·初八兩日,處所則魂宮墓所中,唯從本國所定處,魂宮,似爲宜當,而臣等不敢擅定,只俟上裁。幣帛則留置都監銀子,送于戶曹,使備祭物,幣帛色數價銀措備之物,別單書啓。祭文二道,亦爲謄書以入之意,敢啓。傳曰,處所,禮曹已定於魂宮,而如是取稟,未知其故也。價銀辭而不受,他餘事,依啓。
皇帝祭物,香一封,白項洲絹一匹,白綾五匹,白紡絲紬四匹,藍紡絲紬一匹,銀甁一,銀盃三齎來,二歲牛一首,羊一首,豬一口,排設十二牀,淸酒一罎子,價銀一百五十兩。
攝政王·叔父王所送祭需,白丹香一封,白項洲絹一匹,白綾五匹,白紡絲紬四匹,藍紡絲紬一匹,銀甁一,銀盃三齎來,羊一首,豬一口,排設十牀,淸酒一罎子,價銀一百兩。
祭文,維順治二年歲次乙酉五月壬午朔,越□日,皇帝遣工部尙書興能,禮部啓心郞鄔黑·通事官孤兒馬紅,諭祭朝鮮國世子李□之靈曰,惟爾東藩賢胤,入侍中朝,小心翼翼,德音孔昭,佩玉瓊琚,不諂不驕。朕深珍愛,眷其誠勞,遣歸東寧,藩送于郊,有車轔轔,有馬蕭蕭,曰惟象賢,義堅久要,何期中道?忽焉殞凋,玄兎雲昏,綠江罷潮,朕心哀悼,遠睇搖搖,壼斝香帛,醇醴牲牢,賻襚引情,英魂匪遙,爾其歆承,彷彿焄蒿。
維順治二年歲次乙酉五月壬午朔,越□日,皇叔父攝政王,遣官石大理,齎香帛·牲醴·賻襚等物,致祭朝鮮世子李□之靈曰,惟爾家風恭恪,令德溫文,入侍中朝,深加寵珍。去冬言歸,帝用益親,方期延世,作我嘉賓。忽聞來訃,傷悼予心,致玆哀賻,念爾徽音,靈魂不泯,庶幾來歆。
都監啓曰,使差備譯官,今日見官禮與否定奪,則勅使言內明日爲之云,敢啓。傳曰,知道。
都監啓曰,差備譯官李馨長等又以勅使意,來言曰,俺等只爲弔祭而來,非和悅之事,見官禮,亦不當爲,百官明日不須來也云。初以明日行禮定奪矣,今所言如此,故敢啓。傳曰,更請,宜矣。
都監啓曰,勅使招淸譯金希參,言之曰,義州小通事等不解淸語,請譯中擇定伶俐者四人,以備四勅使使喚,行祭之時,亦不可無此云,使希參擇其伶俐者,依數入送之意,敢啓。傳曰,知道。
禮曹啓曰,勅使致祭時儀註,略倣前時漢使致祭時儀註,擬爲擧行,而但此勅使行禮,未必盡同漢使,令都監問于第四勅使講定,何如?傳曰,依啓。迎接謄錄
上在昌慶宮。停常參·經筵。
王世子上疏。入啓。答曰,省疏具悉至懇。爾聰明孝友,器非斗筲,故特用兄亡弟及之禮,爾其勿讓,益修孝悌之道,視兄子猶己出。仍傳曰,遣承旨傳諭。
兵曹,以王世子陪衛事,草記,入啓。答曰,武士五六員姑先擇定,使之出入時隨行。
禮曹判書李植箚子。入啓。答曰,省箚具悉。卿其勿辭,調理察職。且氷庫官,姑先推考,勿爲汰去。記草
迎接都監啓曰,李馨長來言,致祭吉日,以初七日,初八日,十一日,十二日選擇爲言,故勅使以速行爲主,當用初七·初八云。而但行祭禮完之後,則留滯無據,當於翌日發程,似有忙迫之色,若以十一,十二日爲請,則似爲便當云。雖曰渠之自言,而必是第四使之意,自都監依此措辭言之,何如?傳曰,允。
都監啓曰,譯官李馨長以第四使之意,來言曰,昨日所言皇帝致祭十二牀·攝政王致祭十牀云者,只言淸國之禮如此而已,非必使之依此措備之意也,一從本國行用之式而爲之,可也。且曾見牀上排花,以染苧裁作,必是禮文,而所見無色,不如依淸國之制,以彩紙裁花,務爲繁艶云云。祭牀·饌果器數,以前啓下單子,辦設牀花,則依其言以彩紙造作之意,敢啓。傳曰,知道。
都監啓曰,以禮曹啓辭行祭時儀註,言于勅使,則四人同會一處相議。答曰,漢使時事,今皆不用,不須言也。淸國之禮,本國不知,今此行祭,只依本國之禮爲之,祭物必須十分精潔,器皿亦皆申飭洗滌,俾無未盡之事云,敢啓。傳曰,知道。
都監啓曰,見官禮必行之意,因上敎更請,則四人,同會一處,答之曰,前日因兩國慶事而來,則每事必依禮文而行,今則以世子弔祭之事出來,九王戒以切勿受宴。凡事勿以常時往來之例爲之,非但九王之敎如此,俺等亦豈敢同於常時乎?中路迎慰問安之官,持御帖而往,故不得已行禮相見,今此百官相見之禮,決不可爲可云,敢啓。傳曰,知道。
都監啓曰,行祭處所以魂宮定奪,則勅使等曰,俺等之意,欲行於墓所,而本國以魂宮爲定,敢不從命,吉日則七八日太迫,祭需恐未及措備,欲以十一日,十二日行祭,銀子則皇帝·九王所送,俺等不敢聽本國之所辭也云,敢啓。傳曰,知道。價銀,更辭,可也。
都監啓曰,勅使四員,各送其差備堂上譯官于臣太和曰,俺等今番之行,禮單亦不受去,況規外他物乎?但長路雨水,所着靴子腐破已盡,此則不得不求請於戶曹判書矣。俺等四人各二件,頭目一二等竝六人各一件,未可造給耶云云,依其言施行之意,敢啓。傳曰,知道。
都監啓曰,勅使差備譯官近例,則堂上·堂下只一員差定,而自去春,堂上堂下各一員勒令加定,一路夫馬廚傳,爲弊甚多,臣等令李馨長乘便開諭,期於減帶矣。卽者李馨長來言,極力周旋,幸得動聽,勅使每員,堂上·堂下譯官各一員,還爲減去云,敢啓。傳曰,知道。
都監啓曰,李馨長來言,第四使言前頭本國,有世子冊封奏請之擧,秋間兼以謝恩送使則便當云云。旣有所聞,敢此來告云矣,敢啓。傳曰,言于該曹。
都監啓曰,昨日二更,鄭使使差備譯官,送言于遠接使曰,義州小通事一人,死於高陽路中云,不可不顧恤埋置,遠接使,分付而來乎?遠接使答云,其譯非但作弊於一路,且與吾行相値,馳馬掠過,決棍治罪矣,因此殞命,誠爲驚駭。鄭使曰,俺則初以爲路中病死矣,渠所犯如此,則死無足惜,勿爲掛念。然遠路同行之人,不可棄置於路傍,卽遣淸譯一人,小通事一人,同往高陽,具棺埋葬云,敢啓。傳曰,知道。
都監啓曰,某譯李士龍言內,被虜人朴得良外三寸東部居安得信,乃其相切之人,欲與相見,使之招入云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,以價銀更辭事,言於鄭使,則答曰,俺等受皇帝·九王之命,持銀遠來者,非謂本國無祭需之費也。特以此致其誠懇,今若還受而去,則誠意無所施矣。此言三使聞之,則不無生怒之端,故俺不議於三使而獨言之,更勿爲如此之言,牢拒不聽云,敢啓。傳曰,知道。迎接謄錄
以兵曹草記,分兵曹·都摠府,衛·部將·宣傳官等,依戊寅年中殿冊禮時,別官例,分司差出事,傳曰,武士五六員,姑先擇定,使之出入時隨行,曹啓曰,云云事,傳敎矣。武臣兼宣傳官中擇定六員之意,敢啓。傳曰,知道兵曹謄錄
上在昌慶宮。停常參·經筵。
備邊司啓曰,卽接黃海監司牒呈于本司,以道內信川·長連·殷栗等三官守令,今番北京運米船差使員入往時,印信皆爲持去,三邑新官,雖已赴任,凡公事成貼之際,不踏印信,事多虛疎,萬里越海之官,回還遲速,未可豫料,自本司參商指揮云。新到守令,不可一日無印,姑以木印造送,以待前官齎去之印,且平安道守令,亦必有此類,竝一體施行,何如?答曰,依啓。
又啓曰,遠接使閔聖徽聞命卽行,發程三日,馳到平壤,旋卽回來,素有渴症腰痛之人,添得暑症,方在呻吟,回還之時,勢難又爲下去。中路如或疾作顚仆,則亦甚可慮,下去時則以當初啓下吳竣伴送,何如?答曰,依啓。
又啓曰,以迎接都監啓辭,第四使送言于臣等曰,前价川郡守崔得男,領米船由水路作行,十生九死,艱以得達,淸國深用矜愍,賞賜出送,而俺於路次,得聞其領下格軍一名,誣訴黃海道官員之故,將被拿推云。崔得男罪犯實然,則諸船之人何不齊訴,而獨此一人如是請罪乎?先覈其虛實,果有其罪,則依法處置未爲不可,而有同部民告訴之言,輕易信聽,當此苦熱,囚之牢獄,則雖無病之人,猶可慮也,況崔得男辛苦生還,痼疾纏身,方在死生之境,非其罪而死於獄中,豈不冤乎?崔得男到彼賞銀處置之事,俺所詳知,格軍之訴,必出於懷嫌,姑勿拿囚,詳査得實後,論罪之意,願通備邊司云云。臣等答以已經啓下之事,何可還寢云,則第四使以爲,崔得男方在義州,勢未及來,囑於俺,非爲請托而有此言,以曖昧之事,病重繫獄而死,則亦有妨於仁政,唯望辨覈後從容處之,須將此意啓達云云。臣等再三防塞,而言之不已,故不敢不啓,令廟堂議處,何如?傳曰,依啓事,傳敎矣。果若所訴猶出於一人之口,而非諸船格軍之意,則似涉誣訴,諸船格軍,竝皆推問査覈,然後處置,而崔得男則査覈間姑勿囚禁,使之待命,何如?答曰,依啓。備局謄錄
諫院,以臺諫出仕事啓辭,答曰,依啓。
禮曹,以冊封事草記,入啓。答曰,勅使回還後擧行。
領議政金瑬等箚子。入啓。答曰,省箚具悉。箚陳之事,卿等之請至此,當令該司依前照律施行。記草
迎接都監啓曰,差備譯官李馨長以鄭使之意,來言曰,俺少無宣力於國事,而過蒙天恩,罔極難報。但路遠年老,日後奉勅東來,亦未可必,且有一姪,無異己子,旣爲過分之職,不敢更有所達。然區區之意,欲望一階之加,如是出言,亦極惶恐,而專恃天恩之厚,敢此唐突云,其意似在於李玉鍊,而所言如此,故不敢不啓。傳曰,依願施行。
都監啓曰,今日別茶啖,依例排入之意,敢啓。傳曰,知道。
戶曹啓曰,今番勅使自言,凡干禮單,一切勿受事,在北京時,已爲定奪而來,雖便殿所賜,亦不敢受,前例都給之數,勿爲措備云,而待客之道不當,樂聞其言,全無贈禮之事,應用雜物,今方整齊,待致祭禮完,回還定日之後,以禮不可廢,依前入給之意,措辭以請,似爲宜當,敢稟。傳曰,允。
禮曹啓曰,勅使致祭時刻,因都監所言,以早朝改付標以入之意,敢啓。傳曰,知道。迎接謄錄
上在昌慶宮。停常參·經筵。
藥房提調行都承旨臣金光煜啓曰,數日來酷熱,近古所無,伏未審此時,聖候調攝,若何?四時中,惟夏最難將攝,古人必以淸心省事,爲却暑之良方,區區淺見,亦不外是,故敢此竝稟。答曰,知道。氣候如前一樣。藥房日記
訓鍊都監啓曰,上年秋冬等褒貶,臣等皆有事故,未及磨勘,今此春夏等褒貶時,竝爲等第之意,敢啓。傳曰,知道。訓局謄錄
迎接都監啓曰,差備譯官以鄭使意,來言曰,十二日行祭已畢,則十三日定爲發行,行李諸具,十日前盡爲裝束待令云,敢啓。傳曰,十三日,大君欲爲來見之意,措辭言之。
都監啓曰,卽刻三勅使差備來言曰,三勅使自夜來,有不平之候,欲見藥醫云,敢啓。傳曰,使之卽爲入見。
都監啓曰,卽使醫官入見,則三使之病,傷暑而發,不至大段,劑平胃散一貼,今將煎服矣,敢啓。傳曰,知道。
都監啓曰,自前勅使留館時,有全體牛入給之例,今亦依例以給,則受而不辭矣,敢啓。傳曰,知道。
都監啓曰,十三日,大君欲爲來見之意,措辭言之事,傳敎矣,卽令李馨長言于鄭使,則別無他語,但答以知之云矣,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
上在昌慶宮。停常參·經筵。
傳于政院曰,三勅使處,遣御醫看病。藥房日記
備邊司啓曰,以迎接都監啓辭,李馨長以第四使之言,來傳曰,俺等旣知定國本之事,歸卽告知於皇帝,本國冊封之請,趁不入來,則事涉未妥,謝恩兼奏請使須於八月內發送,可也。且十萬石運米之事,初以麥秋前爲期,頃於大君入往時,只初運船隻到泊,龍將方欲致詰之際,猝聞前世子訃音,俺亦蒼黃出來,故龍將不爲更言,而終不可不準送,更爲申飭,趁速畢送云,敢啓。傳曰,言于廟堂事,傳敎矣。米十萬石曾已準數裝載,連續發送,想必鱗次到泊于大國地方,其間形止,則差使員領事出來,然後可知,而我國地方致敗船,則其代罔晝夜船隻措備,督令發送,不敢少緩,而上國地方致敗者,則在我無可奈何之意,令李馨長措辭答通,而謝恩兼奏請使,則令該曹速爲差出,使之八月內發送,何如?答曰,依啓。上國地方致敗一款,勿爲言及,宜矣。備局謄錄
王世子再疏。入啓。答曰,予志先定,詢謀僉同,惟汝之賢,爾毋固辭,敬守道心。
禮曹,以王世子勅使接見事草記,入啓。答曰,依啓。冠服用黑團領,相禮姑勿隨行。記草
都監啓曰,第四使使李馨長,傳言曰,俺等之行,旣不受宴享·禮單,七站餞慰使,勿爲下送,宴具亦勿備待,以除弊端云,依此知委之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,差備譯官來言,第三使氣不平,前已見醫問病,煎服平胃散一貼,亦無效驗,近日或臥或起,終日無着實所食之物,如廁頻數,雖不自言大段疾痛,而譯官等所見,似有病根,敢此來告云,敢啓。傳曰,遣御醫看病,承旨別爲進去問疾。迎接謄錄
上在昌慶宮。停常參·經筵。
備邊司啓曰,拿來罪人崔得男,姑爲勿禁,使之待命事,入啓,蒙允,而但慮勅行,若於中路遇其拿來,則彼必疑其不聽其言,崔得男使之自爲上來待命,而禁府書吏勿令同行之意,三道監司處行移,何如?答曰,依啓。
又啓曰,前者淸國勅書內,李敬輿等四員外其餘,則勿許敍用云,所謂其餘,未知某某人勿許敍用之意乎,使李馨長,以此意試爲探問於鄭使,觀其所答,以爲漸次收用之地,何如?答曰,依啓。
又啓曰,以迎接都監啓辭,昨日李馨長以第四使之言,來傳北京運米斯速畢送云,臣太和因其言端,使李馨長,措辭言之曰,當初依勅使,分付,差出領船大將,而運米諸船,雖一時作行,旣出大海之後,則難以統攝,況前後分運領將之行,最在畢發之後,實無所管,而旣稱大將,其隨率員役,不可草草,本道資送之弊亦甚非細,終不可減去耶云,則第四使答以初,則俺欲重其事而言之矣。今聞所言,大將有無果爲不關,終運差使員中一人,稱以領將入送,到彼之後,衙門設有所問,以此對之,則別無不可,鎭船大將,勿送無妨。第慮聲言俺許令落留,則有若擅便操縱,所聞不好,須勿煩說,從便處置之云,令廟堂議處,何如?傳曰,允事,傳敎矣。領兵大將之不關,果如鄭勅所言,大將金體乾勿送,而終運差使員中一人,領將稱號入送,使之依鄭勅所言,到彼有問,周旋善對之意,平安監司處行移,何如?傳曰,允。備局謄錄
賓廳二品以上啓辭。答曰,冊封後入處便當矣。
諫院,以臺諫上來事,啓辭,答曰,依啓。
賓廳二品以上再啓。答曰,未封之前,入處闕內,於禮不可矣。
戶曹草記。入啓。答曰,駄數之多若此,則送于北京,極爲重難,只送于瀋陽,可也。
大司憲金堉上疏。入啓。答曰,省疏具悉卿懇。卿實此任,勿辭察職。
都監啓曰,第三使右臂酸痛,欲施丹地灸,要見鍼醫,故以治腫廳解事醫官入送之意,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,第四使使差備譯官,來言曰,俺處日給燒酒,其數頗優,而入京以後,別無所用,今日欲饋工匠輩,試問時存之數,則只有三鐥,其餘則無置處,酒色所爲過甚,俺已退黜其人,頃自都監治罪生徵云。當該酒色鞠景信稱名人,爲先捉囚矣,令攸司推覈處置,何如?傳曰,允。迎接謄錄
上在昌慶宮。停常參·經筵。
迎接都監啓曰,以備邊司啓辭,前日勅書中,敍用四員外其餘,未知某某人勿許收用之意,使李馨長探問,觀其所答事,傳曰,依啓事,傳敎矣。今朝令李馨長,從容探問於第四使,以爲前日先許敍用四員,乃是表表之人,故各載皇勅之中,其餘雖有勿許敍用之語,淸國別無籍名紀罪之事,若差赴京使書狀之任,則似爲難便,而在此除職,少無所妨,俺不生梗,則有何可慮云云。不爲辦辨某某人,而汎言如是之後,乃擧許啓·曺漢英之名曰,此兩人無不可爲之職,又擧金鎭·魏廷喆之名曰,此類亦可爲南方之任云矣,敢啓。傳曰,知道。
迎接都監啓曰,朝者第四使使李馨長,來言曰,俺入往北京,當以國本已定奏請,使臣某某差出入來之意,告知於皇帝及攝政王前,使臣姓名,須趁俺行未發之前書來云云。臣答以昨因勅使所答,已有差出之命,必於今明日內差出云,則又送李馨長,言之曰,如李政丞及吏曹判書·刑曹判書,雖已蒙赦,歲月已久之後,則自與他人無異,而今春私用旋卽以使臣入往,則或有難便之事,俺以前日李政丞爲誡,有此私語,願知而處之云,敢啓。傳曰,知道。其言不無所見,此三人勿爲差遣。備局謄錄
備邊司粘連啓目。入啓。答曰,還爲載送,似未妥當,後運船格,亦無不足,更議處置。
兵曹草記。入啓。答曰,依此擧行,殊甚有弊,只率已定武士出入,便當矣。記草
義禁府啓曰,卽接月令醫員全慶震手本,則囚人韓儉,自本月初五日,患得頭痛惡寒之症,專廢食飮云,依他例姑爲保放,待差還囚,何如?傳曰,依啓。禁府謄錄
都監啓曰,第四使令譯官鄭忠一及都監該掌書吏,率領畫員,使之急急馳往魂宮,殿閣向背及牀卓排設處,楹內楹外長廣間數,竝爲明白圖形而來云,蓋欲知其地勢,以定勅使行禮之位矣,敢啓。傳曰,知道。
都監啓曰,第四使令差備譯官,送言曰,新門外居皮匠李繼男被擄,方留俺家,而其子兩人時在舊居,故俺前日到此時,每每招見矣。今亦招來,故依其言招聽之意,敢啓。傳曰,知道。
都監啓曰,大通官韓甫龍使譯官,來訴曰,平壤居閑良韓成玉·趙應信等兩人,皆小人四寸親也。小人如是往來,而他無生光之事,願得禁軍帖,以爲下去時顔面。極知猥濫,而此非官屬免賤之比,且諸衙譯輩族屬,同在一道,皆蒙天恩,而小人族屬,獨無與焉,渠等反有致怨於小人之意,故敢爲陳達。且小人同生弟韓鳳曾被上德,已差禁軍,其人物之如人,前爲本道監司之人,亦皆使喚而知之矣。雖除得一權管之名,不愧他武士,而小人孱拙,不敢生意,今番出來,未暴此情,則他日更到,有不可必,冒死陳懇云云。此等所言,所當據理牢塞,而渠知自前有枚擧入啓之規,連日言之惶恐,敢啓。傳曰,人數太多,其中一二人,依願施行。
都監啓曰,卽者譯官李馨長·朴庚生·朴根厚·李點等,以第四使之言,來傳今日魂宮地形圖來之後,勅使四人,同會相議,則上·副三使皆以爲,俺等以皇命來祭,行禮之時,國王亦宜出見,而氣體未寧,固難擧動。至於大君,今之事勢,與前不同,出入雖似難便,皇帝致祭之日,以前世子之弟,不爲同參,甚爲未安。且百官同入魂宮內庭陪祭,在不可已,其中或有不肯進參者,則必以俺使之來爲非禮也。都監須以此意急急入啓云,令禮官卽爲定奪,何如?傳曰,允。
禮曹啓曰,迎接都監啓辭云云事,傳曰,允事,傳敎矣。王世子未冊封前,同百官參祭,服色位次俱屬非便,本曹不敢擅議,議大臣定奪,何如?傳曰,依啓事,傳敎矣。議于大臣,則領議政金瑬,左議政洪瑞鳳,領中樞府事沈悅,洛興府院君金自點,判中樞府事李敬輿以爲,王世子未冊封前,服色位次俱屬難便,誠如該曹之議,令都監以此難便之意,善爲措辭,期於動聽,而如不得已,則十三日館所接見時,旣以紗帽·黑團領定奪之宜。就此參酌,以烏紗帽·烏角帶·白團領參祭,而至於位次,則隨其地形,別設以行,恐或便宜,事無可據,不敢擅議,伏惟睿裁。大臣之意如此,上裁,何如?傳曰,依啓。
都監啓曰,差備譯官李馨長等以勅使分付,來言曰,俺等回還之日,當取路墓所,展拜而去,凡事預爲知委云,卽將此意行會京畿,而勅使之行,當中火於墓所,止宿於碧蹄,各官出站支待之事,極爲可慮。若能周旋勅使,各帶家丁一二名,差備譯官亦各一員,隨到墓所,其餘則竝爲直向碧蹄,則可除一分之弊,臣令李馨長,隨便圖之矣,敢啓。傳曰,知道。
都監啓曰,差備譯官來言,勅使分付內,明早進詣魂宮時出入,俱除放砲及鼓吹,時之早晩,亦從祭牀排設諸事整齊後行禮云矣,敢啓。傳曰,知道。
政院啓曰,勅使前問安等節目,不爲煩稟,依前擧行矣,自前勅使或有出入之時,則令都監郞廳,循例問安矣。今番勅使,專爲弔祭而來,自以爲大禮,罷祭還館後,問安一節,似與前日遊觀等出入時,有別,亦令都監郞廳循例爲之乎?敢稟。傳曰,承旨進去,可也。
備邊司啓曰,以迎接都監領兵大將,勿送無妨,令廟堂議處事草記,傳曰,允事,傳敎矣。領兵大將之不關,實如,鄭勅所言大將金體乾勿送,而終運差使員中一人,領將稱號入送,使之依鄭勅所言,到彼具問,周旋善對之意,平安監司處行移,何如?答曰,允。
備邊司啓曰,迎接都監啓辭云云事,傳曰,依啓事,傳敎矣。果若所訴,獨出於一人之口,而非諸船格軍之意,則似涉誣訴,諸船格軍,竝皆推閱査覈然後處置,而崔得男則査覈,間姑勿囚禁,使之待命,何如?答曰,依啓。迎接謄錄
司僕寺官員,以提調意啓曰,因京畿監司狀啓,備局回啓,以兵曹立待驛馬,推移入把於京畿,以司僕代以兵曹立待事,入啓。蒙允矣。京畿時存之馬中上下竝一百八十五匹,而今番四勅使頭目,尙不備三十,而卽今墓所立待罷歸已久,只立二匹,畿甸驛馬更無不足之事矣。況下三道及江原道入其木一年都數,五十九同二十六匹,此亦爲驛馬不足之時,添補雇馬之木也。常時不爲檢飭,各驛每請他馬,極爲不當。驛馬之代,責立司僕之馬,事體未安,而本寺之馬亦非閑立之比,各處定送及騎卜出用之數,或未免有時不足之患。今若開路,後弊難防,決不可容易施行,而畿驛之勢亦甚切迫,無已則本寺馬十疋,永給京畿,以爲補用之地,而後勿爲例之意,行移,何如?傳曰,依啓。
戶曹啓曰,以本曹勅使禮單夫馬事草記,傳曰,此禮單所載之馬,幾匹耶事,傳敎矣。勅使四員及一等三人,二等三人,三等九人,跟隨八人等,應爲常給,各種雜物,大槪,作駄磨鍊,則當用六十餘匹之馬,而如十三日鳳林大君接見時別禮單,則不在此中,亦當爲四五駄矣,敢啓。傳曰,駄數之多若此,則送于北京,極爲重難,只送于瀋陽,可也。
兵曹啓曰,勅使所館處,王世子接見時陪衛節目,已爲磨鍊啓下矣。前頭詣闕問安之時,亦依此擧行之意,敢啓。傳曰,依此擧行,殊甚有弊,只率已定武士出,便當矣。兵曹謄錄
上在昌慶宮。停常參·經筵。
禮曹草記。入啓。答曰,依啓。往來時服色,則用白色戎服,可也。
禮曹草記。入啓。答曰,令政院以大君名號書送,可也。
禮曹草記。入啓。答曰,依啓。上墓時哭拜,似當矣。記草
迎接都監啓曰,王世子未冊封前,禮多難便,不必參祭之意,依大臣收議,措辭開諭,則勅使四人相議而言曰,今此皇帝致祭,非如本國之禮,不可以未冊封之故,不爲出見,至於位次,則雖居俺等之上,無妨,不行拜禮,只立觀俺等之行祭,亦無妨,故旣以不可不參之意,言說,參與不參,惟在本國處置,俺等則歸報所見而已云云,而卽刻發魂宮矣,敢啓。傳曰,知道。
都監啓曰,勅使弔祭後,卽爲還館之意,敢啓。傳曰,知道。
都監啓曰,今朝勅使出館時,言於差備譯官曰,俺等入魂宮時,百官不爲祗迎,輕俺等而然耶?臣等不勝驚駭,問於李馨長,則馨長言,勅使果有分付,而捲帳不傳也。臣等始以此意謝其過,出來時令百官祗送,勅使始爲解怒。當初旣聽分付,不爲傳語,以致失禮,當該捲帳譯官,令攸司査覈治罪,何如?傳曰,允。
都監啓曰,鄭使使差備譯官,來言曰,日晷甚長,行祭之後亦可遠行,明日祭後欲爲發程,先文今日發送云。臣等答曰,曾聞十三日發程之言,而其日世子當詣館所接見,故預爲告知矣,今乃進定行期,此何意耶?勅使答曰,俺等只爲祭事而來,今日觀行祭之禮,甚爲不遲,旣已行祭,則何事滯留乎?以此欲爲卽發云云。其意以爲無端仍留爲難,似當有別樣請留之擧,敢啓。傳曰,依前例請留。
都監啓曰,鄭使使差備譯官,來言曰,明日行祭,定於何時?答以與今日時刻同。又曰,行祭及祗迎等事,切勿失禮,詳審爲之,以主客之禮,言之,則世子先往待之爲可云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
禮曹啓曰,明日魂宮,當行攝政王致祭,而以祭文觀之,則別有祭官,非勅使代行也。事體與皇帝致祭不同,似當有降殺之節,而勅使則已設一體行祭云。祭雖一體,彼亦有降殺之儀,在我國王世子與百官陪祭,事體過重,令都監更爲開諭定奪,何如?傳曰,允。
都監啓曰,禮曹啓辭有差等之意,臣心恐有生梗之患,卽招李馨長相議,則馨長以彼中少無差等之事,而若出此言,則似或生怒,然啓下之事,不可自此掩置,試往探問而回,果然發怒曰,雖發此言?高聲大叫,將欲往言於諸勅使,李馨長極力開諭,少得止息云,敢啓。傳曰,知道。
都監啓曰,卽者差備譯官來傳第四使之言曰,明日行祭時諸事,一如今日爲之,更加敬愼,無致失禮之意,午間已爲分付矣。若謂攝政王致祭,差異於皇帝之致祭,有所慢忽,百官班列虛疎,則俺當覈得不參之人,別有所爲,十分申飭,勿貽後悔。今日時刻差晩,明日則百官齊到,世子先詣幕次擧動,譯官來報,然後俺等當爲進去云。百官無遺早會事,令該曹知委擧行,何如?傳曰,知道。
禮曹啓曰,迎接都監啓辭據,本曹回啓內,勅使使百官參祭,又請大君同參,此是自重帝命之意,依其言行之,亦無所礙,以白團領·烏紗帽·黑角帶,分班入參事,卽速知委宜當。但王世子未冊封前,同百官參祭,服色·位次,俱屬非便,本曹不敢擅議,議大臣定奪,何如?傳曰,依啓事,傳敎矣。議于大臣,則領議政金瑬,左議政洪瑞鳳,領中樞府事沈悅,洛興府院君金自點,行判中樞府事李敬輿以爲,王世子未冊封前,服色·位次,俱屬難便,誠如該曹之意。令都監以此難便之意,善爲措辭,期於動聽,而如不得已,則十三日館所接見時,旣以紗帽·黑團領定奪,今宜就此參酌,以烏紗冒·烏角帶·白團領參祭,而至於位次,則隨其地形,別設以行,恐或便宜。事無可據,不敢擅議,伏候睿裁。大臣之意如此,上裁,何如?傳曰,依啓。
禮曹啓辭,王世子參祭事,定奪矣,世子服色則如大臣收議,位次則特位於東庭前面,與百官一時哭拜,如何?陪從則本曹堂上·郞廳,兵曹都摠府堂上·郞廳·奉禮·典籤等官隨行,前後儀仗則令兵曹如前定奪備待,世子往來時服色,則黑色戎服,乘屋轎至魂宮,臨祭時改服,陪從官亦於臨祭時,同百官改服,侍衛將士則不必改服白色,宜當,敢啓。傳曰,依啓。往來時服色,則用白色戎服,可也。迎接謄錄
兵曹啓曰,守令解由之法,乃流來金石之典,定式遵行,其亦久矣。年前因趙錫胤民間疾苦之路,各樣有頉,收布侵及族隣者,丁丑以後乙酉以前,竝皆蕩滌,故其間解由拘礙,守令之類,因其收布之蕩滌,皆欲出解由,而但有頉未納之布,雖已蕩滌,其本定則似不可已也,而未納之布旣盡蕩滌,則守令解由,亦當一體施行,而事係重大,臣曹不敢擅便,何以爲之?敢稟。傳曰,依啓辭一體施行。
兵曹啓曰,今日王世子魂宮擧動時,都摠府副摠官李㮨,僅及中路,挾輿將韓恒吉,追到魂宮,以致侍衛埋沒,事體,豈容如是?怠慢之習,極爲可駭,請李㮨從重推考,韓恒吉先罷後推,何如?傳曰,允。兵曹謄錄
上在昌慶宮。停常參·經筵。
備邊司啓曰,九王慰書與勅書偕來,謝恩之行,當有答謝之書,而前無此等書式,且其自處體貌幾與皇帝無異,若此所答書式,有違其意,則必有嫌怒之患,委屬難處。淸國藩王,必有與九王交禮書式,及此勅使在館,令解文譯官等密問于鄭使,以爲定式,何如?答曰,依啓。備局謄錄
合啓。答曰,冊封後入處未晩矣。記草
禮曹啓曰,勅使歸途時,欲謁世子墓所云。當初勅使之意,欲行祭于墓所,而以魂宮請行者,非所當然,欲除供帳支待之弊也。別無弔哭之節,而欲往墓所,自本曹無問禮講定之事,但令守墓官等服其服祗迎祗送,上墓所,就列俯伏再拜而退,宜當。以此意預先知委,何如?傳曰,依啓。上墓時哭拜,似當矣。
禮曹啓曰,王世子往見勅使時,當有名帖,冊禮之前,以世子書及仍書大君,俱屬未妥,何以爲之?且侍講院已罷名帖似當,自政院書送,或都監書呈爲當云,竝此仰稟。傳曰,令政院以大君名號書送,可也。
都監啓曰,勅使弔祭事,館所離發之意,敢啓。傳曰,知道。
都監啓曰,勅使弔祭後還館之意,敢啓。傳曰,知道。
都監郞廳,以領議政意啓曰,臣承命詣館所,招致差備譯官等,傳諭上命曰,四位大人,觸冒炎雨,兼程疾馳入京之後,連日行祭,不得暫時休息,又有明日起馬之令,不勝缺然。且明日世子將有相見之禮,事勢悤迫,尤不可作行,玆遣大臣以請,幸須少留數日,以副至望云,則答曰,昨日再遣近侍,今又委遣大臣請留,不敢違命,且留半日云。卽因李馨長微聞有四勅相議曰,遣大臣之後,又遣中使,爲大臣留半日,爲中使留半日,以終明日,再明早發爲可云,敢啓。傳曰,知道。
都監啓曰,勅使四人同會一處,言于李馨長曰,館中無避暑之所,故不得已結構小棚,後日使臣若或當暑而來,則亦如今日之苦,館中不緊之處,毁撤三間,作亭於園上,則於待客之道,甚有光焉。且西去之時,歷入世子墓所,暫爲展謁而去,各官旣爲待令於碧蹄,而分於墓所,則其弊甚多,茶啖盤俸,一切勿爲事,知委于京畿監司云,敢啓。傳曰,知道。亭舍依其所言,以新材瓦造作,且墓所只設茶啖,宜矣。
都監啓曰,差備譯官李馨長,以諸勅使意來言曰,前世子何月何日入京,何日得何病,何日卒逝,殯於何殿,何日葬於墓所乎?欲爲詳知而去云,敢啓。傳曰,從實書給。
都監啓曰,卽者勅使四人同上小棚,使差備譯官,傳言曰,前日所言園上作亭之事,何以爲之?卽招修理所書員,分付曰,國王今雖未寧,後日平安,則俺等之來,必有接見之擧,而西宴廳卑湫狹暗,夏月則不合待客,此北墻,退築三間許,構樓三間,而左右前後皆有退,以衝椽·附椽之制營造,四面開分合大戶,竝令高揭,外作曲欄,皆是丹靑,樓下亦爲枺樓,而勿令該官監董,專付譯官鄭忠一,使之速爲造成,及於後來勅使之行云,敢啓。傳曰,知道。
都監啓曰,勅使因再三請留之擧,十四日定爲發行,而先文則以十三日辰時起馬,已爲發送矣,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
上在昌慶宮。停常參·經筵。
藥房都提調左議政臣洪瑞鳳,提調行大司憲臣金□□,副提調行都承旨臣金光煜啓曰,今年暑炎之酷,古老皆言曾所未經之熱,聖候將攝此際尤難,臣等不勝憂慮之至,敢來問安。答曰,時無大段所患矣。中宮殿苦熱問安。答曰,知道。嬪宮苦熱問安。答曰,知道。藥房日記
迎接都監啓曰,傳敎矣。使李馨長·朴庚生等,問于鄭使,則答曰,俺本不知書,何以知此等書式?彼中藩王諸將等問答之事,皆用蒙書,或以言語,不知其有定式也,但措語極其尊敬云矣,敢啓。答曰,知道。備局謄錄
諫院,以臺諫,牌不進罷職事,啓辭,答曰,依啓。
承旨朴遾上疏。入啓。答曰,省疏具悉。爾其勿辭,趁卽往來。記草
都監啓曰,世子方與勅使行茶接話,而捲帳譯官來言,因世子請留,勅使明日則不爲發行,再明當爲出去云矣,敢啓。傳曰,知道。
都監啓曰,世子到館所,與勅使行茶禮後,罷出之意,敢啓。傳曰,知道。
都監啓曰,差備譯官,以勅使分付來言曰,俺等當直爲馳過,不入慕華館,而帳幕若不排設,則所見埋沒,一依前例,爲百官祗送之禮,亦爲申飭,俾無班列虛疎之事云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。迎接謄錄
上在昌慶宮。停常參·經筵。
傳于政院曰,戶曹判書鄭太和處,遣內醫看病。藥房日記
合啓。答曰,冊封後,入處闕中,於禮合當矣。
戶曹判書鄭太和上疏。入啓。答曰,省疏具悉。卿其勿辭,調理察職。
迎接都監草記。入啓。答曰,知道。事勢莫及之意,措辭開諭,可也。記草
訓鍊都監啓曰,勅使往來時,都監大將率領軍兵,例爲郊外結陣矣,大將以身病方爲呈告,明日結陣時,令中軍代行之意,敢啓。傳曰,依啓。訓局謄錄
都監啓曰,勅使明日發行,五更初吹,五更中二吹,平明三吹云,敢啓。傳曰,知道。
都監啓曰,勅使同坐一處,使差備譯官,來言曰,奏請謝恩使發行日期,欲爲詳知而去云,以八月二十日,已定拜表吉日之意,言之意,敢啓。傳曰,知道。
都監啓曰,大通官韓甫龍使差備譯官,來言曰,同生弟韓鳳,今政,除拜夞怪權管,國恩罔極,無以報謝。但本鎭在江邊僻遠之地,無以得聞死生消息,若與義州·乾川權管相換,則可得頻頻相見,同伴往來之時,亦可傳消息,於私情切迫,敢此仰陳於諸堂上前,不勝惶恐云。其意欲使上聞,故敢啓。傳曰,依願施行。
都監啓曰,鄭使使差備譯官朴庚生,來言曰,今見謝恩奏請,拜表吉日奏請,則本國之事遲速,非所當言,而謝恩則乃是謝皇帝之恩命,不可少遲也。禮部之官,今方來此,明朝之事,亦皆詳知,自前謄錄,尙在俺等出去之後,十五日之內,隨後卽發,可也。若以八月二十日爲定,則稽謝皇恩,極爲未安云,敢啓。傳曰,知道。
都監啓曰,今日別茶啖,依例排入之意,敢啓。傳曰,知道。
都監啓曰,大君與勅使相接之時禮單,依例單子書呈,而勅使固辭,終始不受,還送該曹之意,敢啓。傳曰,知道。
政院啓曰,勅使留館,擯接之任,不可暫曠,而戶曹判書鄭太和身病陳疏,禮判書金堉未肅拜,當有變通之擧,而況今大君將爲往見,都監,尤不可無主管之人,鄭太和身病果重,則金堉,請於當刻命招肅拜,使之察任,何如?傳曰,允。迎接謄錄
上在昌慶宮。停常參·經筵。
迎接都監啓曰,鄭使使差備譯官,來言曰,前日魂宮行祭時,百官不爲祗迎,已爲失禮於敬皇帝之命,且哀慕卒逝世子之心,亦似未盡。明日俺等出去之際,百官無遺祗送,俺等到迎恩門,許送一官,來謝曰,皇帝慰遣勅使致祭,此小國罔極難報之恩也。百官雖不能親謝於北闕之下,願向北四拜,以伸感激之誠云云,則諸勅使聞之,必嘉其誠款,歸報皇帝國王之前,必須啓知此事,雖夜半,速爲來報云。此是前日所無之事,不可創開,而亦非難從之請,令廟堂速爲定奪,以爲回報之地。傳曰,依啓。備局謄錄
諫院,以臺諫上來事,啓辭。答曰,姑勿下諭。記草
都監啓曰,勅使卽刻館所離發之意,敢啓。傳曰,知道。
都監啓曰,謝恩使之行,發於十五日之內,事勢莫及之意,因傳敎使備譯官措辭,言之,則鄭使答曰,我已知之云,敢啓。傳曰,知道。
都監啓曰,勅使過迎恩門下馬,立於小次,百官北向行四拜禮後,又向勅使前再拜,勅使答揖上馬而去,敢啓。傳曰,知道。迎接謄錄
上在昌慶宮。停常參·經筵。
判義禁金藎國箚子。入啓。答曰,省箚具悉卿懇。卿其勿辭,調理察職。
傳曰,史官一員待命,救食摘奸。內下記草
上在昌慶宮。停常參·經筵。
合啓前啓。答曰,勿爲瀆擾。
冊禮都監草記。入啓。答曰,此謄錄不在云,外方所藏謄錄,使之卽爲取來。
副提學李基祚上疏。入啓。答曰,省疏具悉卿懇。卿其勿辭,安心察職。
冊禮都監草記。入啓。答曰,知道。雖往此處,似難得來,史官,送于赤裳山城,可也。
冊禮都監草記。入啓。答曰,知道。玉帶,尙方所在取用。
禮曹草記。入啓。答曰,日期急迫,定於八月宜當,且方物物膳,勿爲知委,只令進箋。內下記草
上在昌慶宮。停常參·經筵。
備邊司啓曰,江陵幼學沈河等四人,以本府儒品一百五十人名等狀,來呈于本司,大槪,狀中所稱,皆府使姜栢年廉謹慈詳,善治之狀,其許多讚美之言,不可盡述。呈狀人等,口陳栢年居官實績,及其親年八十,呈該曹見遞之事,民失賢倅,如喪其親,謹備大米二百石,願納官補用,冀蒙借寇之請云。府使姜栢年以親年八十,呈狀見遞,雖法典之意如此,而本府民情之切迫,乃如此,當此極農,嶺海遐遠之人,裹足跋涉,不憚千里之勤,苟非吏民相得,惟恐失之之極,何以至此乎?納米之請,尤可見民情之至願也。況栢年之父,年雖八十,身無疾病,而其寓居之所,本府亦且不遠云,又不當拘以三百里之制。請令該曹從民願仍任,催促還官,勿許納米,何如?傳曰,依啓。備局謄錄
上在昌慶宮。停常參·經筵。
禮曹,以書寫官事,粘連啓目。答曰,依允,一人爲先加出。內下記草
上在昌慶宮。停常參·經筵。
冊禮都監草記。入啓。答曰,敎命·法服·輿輦等物,爲先造作,此外雜物,謄錄上來後造作。內下記草
兵曹啓目內,大臣以謝恩使當往北京,入把人馬,不可不預先知委,依前例全羅道上等一匹,中等九匹,下等一匹,慶尙道上等二匹,中等十匹,下等二匹,公淸道上等一匹,中等二匹,已上二十八匹,來七月二十日京中逢點後,先爲入送于平安道留養爲白有如可,使之灣上替把往來事,三道監司及平安監司處,行文知委爲白乎旀,咸鏡·江原兩道,則凡有勅行,累次補把於兩西,實涉偏苦乙仍于,今番兺,勿爲分定之意,行移,何如?傳曰,依啓。兵曹謄錄
上在昌慶宮。停常參·經筵。
兵曹判書具仁垕上疏。入啓。答曰,省疏具悉卿懇。卿其勿爲控辭,調理察職。
傳曰,因予罪過,旱災之慘,今又若此,日夜憂懼,罔知攸濟。承旨其代予草敎,廣求直言,令該曹京外冤獄,更卽審理。
禁府粘連啓目。答曰,勳府所爲殊甚苟且,此事的實與否,問于本府處置爲乎矣,崔晩得乙良,參酌照律。記草
義禁府啓曰,備忘記京外冤獄,更爲審理事,傳敎矣。自前本府時囚罪人及外方定配罪人等,就議大臣前定奪,書啓矣。今亦依此施行之意,敢啓。傳曰,依啓。禁府謄錄
上在昌慶宮。停常參·經筵。
藥房都提調左議政臣洪瑞鳳,提調禮曹判書臣金堉,同副承旨臣任孝達啓曰,卽今晝熱夜涼,時氣不恒,伏未審聖候調攝,若何?臣等不任仰慮之至,敢來問安。答曰,氣候不如前,而不至大段矣。
再啓曰,卽者伏承氣候不如前日之敎,臣等不勝憂悶之至。今夏酷熱,近所未有,閭閻之間,鮮有不病者,玉候所患,雖不至大段矣,而凡諸疾病,未嘗不從輕至重,臣等必詳知症況之如何,然後當爲議藥,敢此仰稟。答曰,雖不服藥,善爲調理,則自當差愈,卿等勿爲過慮。藥房日記
備邊司啓曰,晉州居故府使崔濯子處厚來訴于本司曰,矣父齎咨官到北京身死,矣身今將入往,收得骸骨計料,萬里他域,載來無策,從人買馬四匹,越江公文成給,而我國地方一路,願得芻糧。且聞麟坪大君出來時,矣父偕往譯官李默處,盤纏銀子五十餘兩收取,令隨後出來譯官,矣父骸骨收來事,分付云。果得收來,則天恩罔極,如未得收來,則其銀子願得推去骸骨收來云。情理果爲切迫,本道監司及義州府尹處,依願入送事,行移成給,何如?答曰,此人之死極爲矜惻,令該曹贈職,官給載屍人馬,又令所經各官護送。備局謄錄
憲府,以慈山郡守李彭壽事,啓辭。答曰,風聞未必盡實,身病久則當瘳,竝勿煩論,以除迎送之弊。記草
義禁府郞廳,以大臣意啓曰,伏見備忘記,其遇災兢惕,罪己求言,深慮犴獄,流竄之中,或有抱冤而莫雪者,至有京外冤獄,更爲審理之命,中外人心,孰不感悅?臣等取考本年五月十三日啓下,義禁府審理別單,則其中或有因傳敎,審理不精而付標者,或有付標勿放者,或有時囚罪人定配者,又有代射人等不得其餘,則蒙宥者竝蒙恩釋,而此後日月未久,流竄定配之人,則絶無而僅有,時囚罪人,情犯可惡,不敢容議者外,其他方有議處之命矣。前日兩款付標,今不當更爲書啓,而臣等仍念今此審理之擧,實因旱災孔酷,民命將盡,疏釋冤痛,冀回天意,必須特施曠蕩之典,俾繫獄潔魅之人,俱無覆盆之歎,然後數千里甘霈,可立待也。前日啓下單子,付標之人及其時放釋定配之人,令該府·該曹竝爲書啓,以俟睿裁。此外因諸道監司狀啓,定配者及時囚罪人中,似涉冤枉者,竝令該曹知委諸道監司,明査啓聞,一體施行宜當,敢啓。傳曰,依啓。
以罪人等定配單子,傳曰,此罪人中有道內定配者乎?承旨察啓。政院啓曰,傳敎矣,詳問各人等居住,則其中金鳳一居全羅道潭陽地,而定配於昌平,金輝白·金英白等,因其妻鄕,錄名單子中,雖以或居京,或居慶州懸錄,本全羅道羅州人云,而定配於扶安·古阜,此單子還出給,使之改定配以入,何如?傳曰,依啓。當該堂上推考。
禁府啓曰,雲峯定配金愛福,自謂京人,錄名單子中以居京懸錄,而今更詳問,則南原地娶妻居生云,亦爲改定配之意,敢啓。傳曰,知道。禁府謄錄
都摠府啓曰,中日習射,曾因護行將出來,改請姑停之後,連有事故,久未擧行矣。明日爲始入直軍士習射,何如?傳曰,允。都摠謄錄
上在昌慶宮。停常參·經筵。
憲府啓辭。答曰,依啓。奇震興遞差。李彭壽事,不允。
吏曹參判李行遠上疏。入啓。答曰,省疏具悉。卿其勿辭,調理察職。
戶曹判書鄭太和上疏。入啓。答曰,省疏具悉。卿其安心往來。內下記草
上在昌慶宮。停常參·經筵。
都承旨沈詻上疏。入啓。答曰,省疏具悉卿懇。卿其勿辭,安心察職。內下記草
錄勳都監啓曰,會盟祭,以秋間退行事,曾已傳敎矣。厥後已當稟定,而王世子冊禮迫頭,故姑爲等待矣。今則冊禮遠退,本都監諸具亦已就完,若於其間沒行,則不無經年遲滯之患,更令日官擇吉,及期擧行,何如?傳曰,冊禮過後爲之。以上錄勳儀軌
上在昌慶宮。停常參·經筵。
藥房都提調左議政臣洪瑞鳳,提調禮曹判書臣金堉,行都承旨臣沈詻啓曰,老暑當退,一向蒸鬱,伏未審數日來,聖候調攝,若何?臣等區區憂慮之至,敢來問安。答曰,症候頗似減歇。藥房日記
工曹判書李時白,忠淸道淸安地沐浴呈辭。入啓。答曰,給由馬。
副司勇尹遇泰上疏。入啓。答曰,省疏具悉。嘉爾爲國之誠,所陳之事,無非嘉言,予當體念而採施焉。
憲府,以臺諫出仕事,啓辭。答曰,依啓。內下記草
上在昌慶宮。停常參·經筵。
上在昌慶宮。停常參·經筵。
韓興一上疏。入啓。答曰,省疏具悉。深用嘉尙,所陳之事,予當議處,卿其勿辭,調理察職。
刑曹粘連啓目。入啓。答曰,依允。韓益謙乙良,依前判下施行。內下記草
上在昌慶宮。停常參·經筵。
傳曰,今日弓矢,西北萬戶李德立處,給送。
領議政金瑬初度呈辭。入啓。答曰,不允批答。
林川郡守尹得悅上疏。入啓。答曰,省疏具悉爾意,爾其勿爲待罪。
漢原府院君趙昌遠廣州地沐浴呈辭。入啓。答曰,給由馬。
禮曹,以王世子入闕推擇事草記,入啓。答曰,知道。此日似未精擇,當該官推考,使之更爲擇定。內下記草
上在昌慶宮。停常參·經筵。趙景觀校正。郞廳曺命胤書。
上在昌慶宮。停常參·經筵。
義禁府啓曰,行大護軍韓興一,應求言上疏據府回啓,職帶金吾,明知罪人情犯,今者應旨陳疏,其所惓惓者,亶在於審理而疎略,實非泛然言事之比是白在果。本府時囚罪人外流竄定配者,皆在徒流案中,故頃日臣等,大臣前就議時,除係于逆獄,罪犯極重,自前不敢容議者外,其餘若干人,竝爲書啓,稟旨裁處矣。今觀興一疏中所謂,凡在罪籍者,擧皆蕩滌,以召天地之和,以慰萬民之望云者,其意誠爲懇到,而此則專於洞開湯網,特施寬仁,非臣有司等所敢擅請是白齊。至於代射人等,雖得其情,不過徙邊而止,旣荷審理之恩,猶未免定配之典,則似非分釋之擧是白置,事係重大,議大臣,何如?傳曰,依啓。議于大臣爲白乎矣,領中樞府事沈說,洛興府院君金自點,行判中樞府事李敬輿議,今此旱魃之災,振古所無,須有大段疎滌之擧,然後可以開通幽鬱,導迎和氣。近來因旱審理之事,節續有之,而畢竟蒙放者,不過輕囚若干人而止耳,徒爲應文備數之歸,而不足以感回天意也,明矣。韓興一疏中所謂有非常之擧然後,亦有非常之應,凡在罪籍者,擧皆蕩滌,以召天地之和,以慰萬民之望者,眞是切實之言也。惟在聖明,務恢天地之量,克體堯·湯之德,凡京外獄囚及流竄定配人中常赦所不原者,特施疏釋之典,俾無冤鬱之氣,則庶幾天心悅豫,災沴消弭矣。伏惟上裁。領議政金瑬病不收議,左議政洪瑞鳳以爲,韓興一上疏所陳審理廣蕩事,臣有嫌逼之事,不能獻議。大臣之意如此,上裁施行,何如?判府內依本府啓辭,今番定配代射人等,分揀爲良如敎。禁府謄錄
政院,以李景曾事,啓辭。答曰,刑故無小,卽舜典所謂怙從賊刑也。其註云若人有如此而入於刑,則雖當宥當贖,亦不許其宥不聽其贖而反刑之也。以此觀之,則除贖決杖,非異事也。卿等之言,雖有意見,似近於膠柱鼓瑟也。內下記草
上在昌慶宮。停常參·經筵。
藥房都提調左議政臣洪瑞鳳,提調禮曹判書臣金堉,副提調都承旨臣沈詻啓曰,近來晝熱夜涼,時氣不齊,伏未審聖候調攝,若何?臣等無任仰慮之至,敢來問安。答曰,一樣。藥房日記
憲府,以臺諫上來事,啓辭。答曰,依啓。
刑曹,以崔熊業事,粘連啓目。入啓。答曰,其時所捧,僅僅繼用,則似無虛疏之理,此人乙良分揀。
領議政金瑬再度呈辭。入啓。答曰,不允批答。
諫院,以李景曾除贖決杖還收事及義州府尹李必達改差事,啓辭。答曰,不允。
大司憲金南重上疏。入啓。答曰,省疏具悉。深用嘉尙,所陳之事,予當惕念採施,卿其勿辭察職。內下記草
上在昌慶宮。停常參·經筵。
傳曰,今下弓矢,靑城僉使朴興元處給送。
領議政金瑬三度呈辭。入啓。答曰,不允批答。
獻納朴長遠上疏。入啓。答曰,省疏具悉。深嘉爾憂愛之誠,疏辭,當留念而採施,爾其勿辭察職。
應敎李時萬上疏。入啓。答曰,省疏具悉。深嘉爾憂愛之誠,所陳之事,當令都監施行,爾其勿辭察職。
諫院,以義州府尹李必達改差事,啓辭。答曰,依啓。李景曾,當依啓辭竄黜。內下記草
上在昌慶宮。停常參·經筵。
憲府,以李景曾遠竄還收事,啓辭。答曰,不允。內下記草
上在昌慶宮。停常參·經筵。
傳曰,史官一員待命,騎馬三匹立之,秋享大祭摘奸。
諫院,以臺諫出仕事,啓辭。答曰,依啓。內下記草
上在昌慶宮。停常參·經筵。
領議政金瑬四度呈辭。入啓。答曰,安心調理。
備邊司,粘連啓目。答曰,依允。藥房酒米,亦爲減除,以省浮費爲乎矣,邊將料米乙良,詳察處置,俾無妻子飢寒之弊。
右議政洪瑞鳳箚子。入啓。答曰,省箚具悉卿懇。所陳疏辭,實涉過當,勿爲介懷,安心行公。
冊禮都監,以翟冠事草記,入啓。答曰,依前例爲之。內下記草
上在昌慶宮。停常參·經筵。
傳曰,今下弓矢,北虞候尹廷俊處,給送。
領議政金瑬五度呈辭。入啓。答曰,遣承旨敦諭。
判義禁金藎國箚子。入啓。答曰,省箚具悉。箚陳之任,卿辭如此,當勉副焉。
玉堂,以臺諫出仕事箚子。入啓。答曰,依啓。
禮曹,以貞殯改葬時事草記。入啓。答曰,先朝後宮之喪,事體頗重,目今民力雖竭,與亂初不同,其禮葬之物,特爲准給。內下記草
上在昌慶宮。停常參·經筵。
右議政洪瑞鳳初度呈辭。入啓。答曰,不允。批答。
領議政金瑬箚子。入啓。答曰,省箚具悉卿懇。卿老病雖甚,精神未衰,旱災之酷,非卿所召,須體至意,勿爲固辭。
冊禮都監,以玉印事草記。入啓。答曰,南陽玉擇用。內下記草
上在昌慶宮。停常參·經筵。
傳曰,今下弓矢,森森坡萬戶朴忠楨,玉連萬戶吳鼎實等處,給送。內下記草
上在昌慶宮。停常參·經筵。
藥房提調禮曹判書臣金堉,右承旨臣李曼啓曰,風雨連日,寒涼蒸鬱之候交攻,此際調攝,尤當致愼,臣等伏未審聖候,何如?敢來問安。答曰,時無加減。藥房日記
傳曰,今下弓矢,造山萬戶金起命處給送。內下記草
上在昌慶宮。停常參·經筵。
傳曰,今下弓矢,平安虞候李尙敬,潼關僉使表廷俊等處給送。
領議政金瑬五度呈辭。入啓。答曰,安心調理。
右議政洪瑞鳳再度呈辭。入啓。答曰,不允批答。
慶尙監司兪㯙辭職狀。入啓。答曰,卿其勿辭,調理察職事,回諭。
御營大將申景琥上疏。入啓。答曰,省疏具悉。卿才實合此任,宜勿控辭,調理察職。內下記草
上在昌慶宮。停常參·經筵。
傳于政院曰,吏曹判書李景奭家,遣內醫看病。
藥房提調禮曹判書臣金堉,同副承旨臣李曼啓曰,卽聞醫官所言,有明日令崔得龍入診之敎,不勝驚慮之至,伏未知有何不安之節乎?治病不可少緩,何待明日?崔得龍·李馨益,皆入直闕中,卽令兩醫入診,仍爲議藥,何如?臣等驚惶悶迫,敢來問安,竝此仰稟。答曰,所服之藥,數日後當盡,故欲令醫官診察脈候,更議他藥矣。藥房日記
領議政金瑬六度呈辭。入啓。答曰,遣承旨敦諭。
戶曹參判尹履之上疏。入啓。答曰,省卿上疏,深用嘉尙。所陳之事,實是藥石之言,予當體念而自勉,卿其勿辭察職。
前縣令安由愼上疏。入啓。答曰,省爾疏章,嘉爾爲國之誠,老而彌篤,條陳之事無非至論,予當體念而採施焉。
吏曹判書李景奭上疏。入啓。答曰,省疏具悉卿懇。卿其勿爲控辭,調理察職。仍傳曰,遣內醫看病。內下記草
有政。吏批,以白賢民爲咸安郡守,朴長遠爲弘文館副修撰,李泰淵爲兵曹佐郞,兪省曾爲禮曹參議,任善伯爲掌令,呂爾徵爲兵曹參判,洪得一爲兵曹參議,尹絳爲大司諫,權槫爲禮曹佐郞,李慶彬爲安東府判官,李崇彦爲刑曹正郞,趙復陽爲獻納,李德泂爲判義禁,李植爲大司憲,朴嶔爲黃海都事,李公益爲仁川府使,柳仁聲爲全義縣監,金鉽爲正言,梁曼容爲修撰,南老星爲副應敎,曺漢英爲持平,金泰基爲掌令,睦性善爲承旨。
上在昌慶宮。停常參·經筵。
藥房提調禮曹判書臣金堉,同副承旨臣李曼啓曰,伏未審夜來聖候,何如?夏秋之交,涼熱不適,調攝之道易於失宜,故臣等常懷憂懼,昨聞下醫官之敎,驚慮罔喩,趁此淸早,令崔得龍等入診,詳察脈候,更議進御之藥宜當,敢此問安,竝稟。答曰,知道。氣候與夜一樣。
傳曰,提調勿爲入侍。
提調再啓曰,卽與入診醫官及諸御醫等更爲詳議,則進御二神交濟丹,今已三朔餘,雖未知顯有其效,而進御之後別無變症,則其無害可知也。無害則必有所益,且丸藥,一劑之內,似難得力,更加一劑進御宜當云,依此劑入之意。敢啓。答曰,知道。
傳曰,今此丸藥,使朴頵監劑。藥房日記
左議政洪瑞鳳三度呈辭。入啓。答曰,不允批答。
憲府啓辭。答曰,不允。朴嶔遞差。
領議政金瑬箚子。入啓。答曰,省箚具悉。予甚缺然,箚陳之事,量小猜忌之說,於卿少無所損,須勿介意,從速行公。內下記草
上在昌慶宮。停常參·經筵。
領議政金瑬七度呈辭。入啓。答曰,安心調理。內下記草
上在昌慶宮。停常參·經筵。
左議政洪瑞鳳四度呈辭。入啓。答曰,安心調理。
副司勇李啓天上疏。入啓。答曰,省疏具悉。嘉爾爲國之誠,條陳之事,當令該曹採施焉。
判義禁李德泂箚子。入啓。答曰,省箚具悉卿懇。卿其勿爲控辭,調理察職。內下記草
上在昌慶宮。停常參·經筵。
藥房提調禮曹判書臣金堉,副提調行都承旨臣沈□啓曰,近日陰雨連日,涼氣頗多,伏未審入診之後,聖候,何如?臣等不勝區區憂慮,敢來問安。答曰,與前一樣。
傳于政院曰,金藎國家,遣內醫看病。藥房日記
刑曹,以羅州大黨事,粘連啓目。答曰,如此大變,不可尋常處置,推考敬差官發遣,爲探罪人正刑後降其邑號爲乎矣,監司乙良從重推考。
判尹許徽上疏。入啓。答曰,省疏具悉。深用嘉尙,疏辭無非嘉言,予當體念而採施焉。
傳曰,左賓客南以雄,都承旨金光煜,左承旨金尙,同副承旨李曼,各兒馬一匹賜給,輔德徐祥履等及翊衛李時中以下,各加一資,資窮者代加。
領議政金瑬八度呈辭。入啓。答曰,安心調理。
憲府啓辭。答曰,以其所犯論之,則遠竄猶輕,更勿爲如此之論。
憲府啓目。入啓。答曰,依允。蘇東道,只罷其職。內下記草
上在昌慶宮。停常參·經筵。
傳曰,嬪宮,來月當爲産月,諸具預備待候。
領議政金瑬九度呈辭及左議政洪瑞鳳五度呈辭。入啓。答曰,遣承旨敦諭。
傳曰,今番勅使時譯官李馨長,頗有周旋之功,令該曹參酌施賞。
領·左相箚子。答曰,省箚具悉。予心缺然,箚陳之事,爲任極重,實非該曹所可擅擬也。內下記草
上在昌慶宮。停常參·經筵。
冊禮都監啓目。答曰,依啓目施行爲乎矣,命婦陳賀乙良權停。
左議政洪瑞鳳箚子。入啓。答曰,省箚具悉。予甚慮念,箚辭誠有所見,卿須臥閤論道,以副上下之望。內下記草
上在昌慶宮。停常參·經筵。
備邊司啓曰,本司堂上中,或有兼仕都監者,或有受由在外者,開坐之時不成貌樣。刑曹參判李時昉,同知許啓,本司堂上啓下,何如?答曰,依啓。備局謄錄
藥房,以嬪宮産室廳事,啓辭。答曰,知道。提調勿爲入直問安。
戶曹判書鄭太和上疏。入啓。答曰,省疏具悉。卿其勿爲待罪,且提調之任,代行不可,安心勿辭。
憲府,以都廳李時萬等加資,査出日淺改正事,啓辭。答曰,依啓。李景曾事,不允。
備邊司,以羅州牧使李更生仍任事,粘連啓目。答曰,回啓之辭甚當,依此施行。內下記草
有政。吏批,以李光載爲監察,姜與載爲安岳郡守,閔洛爲司䆃寺直長,韓興一爲吏曹參判,吳爟爲獻陵參奉,孟世衡爲濟用正,金益熙爲直講,柳應昌爲慶基殿參奉,李敏華爲監察,成櫟爲造紙署別提,朴遾爲兵曹參知,沈爲弘文館校理,黃㦿爲軍器寺正,金壽益爲義州府尹,李以存爲弘文館修撰,具仁墍爲水原府使,金素爲承旨,申埈爲江華留守,金光燦爲司僕寺主簿,金廈樑爲黃海都事,尹坫爲工曹佐郞,金慶餘爲執義,李級爲刑曹佐郞。
上在昌慶宮。停常參·經筵。
左議政洪瑞鳳六度呈辭。入啓。答曰,安心調理。
左副承旨鄭泰齊上疏。入啓。答曰,省疏具悉。爾其勿辭,調理察職。內下記草
政院啓曰,卽見平安兵使舊符上送狀啓,政院書吏齎來有旨云云,事甚可怪。當初新造兵符,別定禁軍,有旨齎去,而其時本院有一書吏受由往平安道,此不過渠輩中間相換,潛私圖便之計,極爲駭愕。本院書吏,則當待上來治罪,而當該禁軍,令兵曹從重治罪,何如?傳曰,允。兵曹啓曰,云云事,傳敎矣。禁軍齎去有旨,自是不易之定規,而政院下吏中間私相潛議,兵符齎去,潛受於禁軍,極爲駭愕,禁軍起悅,書吏朴孝一,令攸司囚禁治罪,何如?傳曰,依啓。兵曹謄錄
上在昌慶宮。停常參·經筵。
義禁府啓曰,卽接平安監司狀啓,則於汀浦禁軍池世仁家率居李繼能稱名人,行止荒唐。以其招辭觀之,則似是上年逆獄時網漏罪人,或不無逃躱變名,納招,事極荒唐,一邊,分付本堡,移囚平壤府,一邊馳啓云云。令本道監司嚴問更爲捧招啓聞後,稟處乎?直爲拿來推問乎?敢啓。傳曰,拿來推問。禁府謄錄
左議政洪瑞鳳七度呈辭。入啓。答曰,遣承旨敦諭。內下記草
上在昌慶宮。停常參·經筵。
義禁府啓曰,李繼能拿來推問事,啓下矣。發遣都事,則此時西路廚傳有弊,遣羅將拿來,何如?傳曰,依啓。禁府謄錄
杞平君兪伯曾溫陽地沐浴呈辭。入啓。答曰,給由馬。
持平金重鎰上疏。入啓。答曰,省疏具悉。深用嘉尙,疏辭,予當體念而採施焉。
諫院,以臺諫出仕事,啓辭。答曰,依啓。賞加改定事,已諭。
傳曰,今下弓矢,昌州僉使金肅正處給送。
領兵將金體乾狀啓。答曰,病死人,令本道恤典擧行。
左議政洪瑞鳳八度呈辭。入啓。答曰,安心調理。
憲府,以羅州敬差官改差臺諫上來事,啓辭。答曰,依啓。李景曾中道付處。
幼學朴大相上疏。入啓。答曰,省爾疏章,深嘉爾愛君之誠,取進之冊,無非要語,予亦披覽焉。內下記草
上在昌慶宮。停常參·經筵。
以政院啓辭,傳曰,左議政家,遣柳後聖看病。
傳曰,明日爲始駝駱粥煮入。藥房日記
左議政洪瑞鳳九度呈辭。入啓。答曰,安心調理。內下記草
上在昌慶宮。停常參·經筵。
藥房提調禮曹判書臣金堉,左承旨臣曺文秀啓曰,雨止後風氣乍涼,此時將攝,尤不可少忽,臣等伏未審聖候,何如?敢來問安。答曰,一樣。藥房日記
左議政洪瑞鳳十度呈辭。入啓。答曰,安心調理。
傳曰,史官一員待命,騎馬三匹立之,軍器寺訓鍊都監別造處晝摘奸。內下記草
有政。吏批,以吳穎發爲大靜縣監,申晉翼爲渭原郡守,李徽祚爲掌苑署別提,鄭泰齊爲兵曹參知,宋斗文爲典籍,申翊亮爲密陽府使,成櫟爲刑曹正郞,李起浡爲典籍,李純馣爲禮曹正郞,禹敬錫爲連原察訪,姜德聚爲熙川郡守,閔希顔爲直講,金始蕃爲弘文館副修撰,李正身爲安奇察訪,閔馨男爲判義禁,柳慶昌爲修撰,申得洪爲監察,洪瑱爲司䆃寺正,金尙爲承旨。
上在昌慶宮。停常參·經筵。
左議政洪瑞鳳十一度呈辭。入啓。答曰,安心調理。
靈巖幼學金壽奎等上疏。入啓。答曰,省疏具悉。深用嘉尙,疏辭,當惕念而採施焉。
憲府啓辭。答曰,依啓。李景曾事,亟停勿煩。
備邊司,以朴長遠上疏,粘連啓目。答曰,南漢·江都之米,竝爲除出,以減今年田租云者,兩處儲穀無爲革去之意耶?承旨察啓。記草
都摠府啓曰,副摠管黃溭,以副護軍肅拜事,慶德宮進去,請出標信。都摠謄錄
上在昌慶宮。停常參·經筵。
以備邊司,持平金重鎰上疏,粘目,傳曰,此回啓中先救景曾,又請戒飭銓官之循私者,可謂不成說話,而未滿一笑也。
備邊司郞廳,以領議政意啓曰,前日金重鎰上疏回啓之辭,措語顚錯,文意不續,而臣昏不覺察,致勤嚴敎,臣不勝惶恐之至,敢啓。答曰,知道。勿爲惶恐。
傳曰,謝見使赴京時,淸內官率去事言之。
吏曹啓曰,平安監司金世濂,旣已遞差,其代依前例令備邊司議薦,何如?傳曰,允。備局謄錄
左議政洪瑞鳳十二度呈辭。入啓。答曰,安心調理。
備邊司,以今秋合操事,粘目。答曰,如此可虞之時,全然停廢似未妥當,更議處置。內下記草
上在昌慶宮。停常參·經筵。
傳于政院曰,判義禁閔馨男家,遣內醫看病。藥房日記
左議政洪瑞鳳十三度呈辭。入啓。答曰,安心調理。
傳曰,錦陽君朴瀰,來月初生改葬云,令該曹造墓軍及祭床題給。內下記草
上在昌慶宮。停常參·經筵。
承文院官員,以都提調意啓曰,九王慰書,當爲修答,而未知書式之如何,前日備邊司問于勅使,則亦以不知答之,而但言措語當尊敬云云矣,措語則尊敬不難,而彼此稱號文字,則當有定式,不容宛轉行辭,臣等亦難臆定創例,姑以意見斟酌,則書頭,書以朝鮮國王某謹百拜上書于攝政九王殿下,未知如何?且自上自稱,則書以不佞·不穀等,語似欠恭,其次則僕字,乃臣字之次,而古人,多用於平交,卑職字似可,而此亦自前大衙門咨揭所稱,彼或訝其不卑,自下亦難於擅議斷定,就此中合用之字,上裁定式,何如?答曰,自稱則書僕字無妨。
戶曹啓曰,近來該司百物,不能量入爲出,告乏之報左右而至,每自臣曹給價措備,苟冀目前之支過,而本曹儲米布亦隨而盡,實非可繼之道,試以司宰監燒木一種言之,一年恒貢,較之於一年用下之數,則不足甚多,在前勅使時,例以到防軍,預爲取柴積置,以徵許多之用,防軍之役,不過一日,而若論燒木之價,則便是累百石之米·累十同之木,公家損益可知,而近年防軍使用一款,塞而不行,更無奈何。今値無前凶歲,前頭稅入多少,不言可想,客使之來應在冬末,所用燒木,罔以爲措,査問該監,一年恒貢數,一年恒式進排處及今年正月以後各處別用之數,竝爲別單,書啓,諸上司進排中,亦宜有減省之擧,而此非該曹所可擅便,敢此仰煩天聽,令廟堂將此別單,另議減省,而將來到防軍一番全數,限一日使役,少除該曹出費米布之弊,何如?傳曰,依啓。備局謄錄
左議政洪瑞鳳十四度呈辭。入啓。答曰,安心調理。
諫院,以連原察訪禹敬錫改差事啓辭。答曰,依啓。安夢尹事,不允。內下記草
上在昌慶宮。停常參·經筵。
備邊司啓曰,戶曹啓辭云云。答曰,依啓事,傳敎矣。當此民窮財竭之日,節省冗費乃是急務,而該曹疲於策應,罔有紀極,不但燒木一款之弊,而以一燒木之價所費,至於累百石之米·累十同之木,則其他可以反隅也。到防軍依啓辭沒數題送,而每年一名量捧柴木三十斤,以除過數責捧之患,而且其工役,雖曰一日之役,而遠方軍士山役往來,必至經宿,以二三日爲限,俾勿督迫,而今番到防軍此役之外,雖有餘日,切不得更歸他役,以袪其怨宜當,該曹別單中如大內進排及內局酒房·內贍寺濟用監所用之數,不敢輕議,而諸上司所用之數,量宜裁減,原單子付標以啓之意,敢啓。答曰,依啓。
又啓曰,獻納朴長遠上疏當初回啓時,措語未瑩,致勤下問,不勝惶恐,原啓目,付標以入之意,敢啓。答曰,知道。
又啓曰,前日本司北京運米船回還時,各還本土事草記。答曰,依啓。新造官船,不必回泊本土,參酌區處,可也事傳敎,故本司又以分置兩西之意覆啓,則江都亦爲量宜給之事,命下矣。江都則捧受後料理啓聞之意,已爲啓下知會,而卽接平安監司金世濂牒報,本道用船形勢與他道漕運興販者,有異,其在無事之日,船人輩皆持小船,只漁採於不遠海洋道內,船人元數不多,船隻若優數分給於本道,而願受船人絶無,則空棄可惜,旣受之後,或有改修之擧,則道內船材不産,亦非細慮,若干隻略定云,關西事勢果如所報,當初新造官船都數將近百隻,而無事回還,實數有難的知,若待齊到後始爲區處,則先到各船沙工,不可留待,隨其到泊,出送沙格,則海西·江都回泊之時,無運船之人,事甚難處,回還船中,平安道則擇其本道可用者十五隻留置,黃海道則限二十隻分送,江都則限十隻分送,而此外餘數,亦令順歸格軍,運泊於江都,後令戶曹,照數,稟處宜當,以此知委施行,何如?答曰,依啓。此外買送私船,何以處之?備局謄錄
義禁府啓曰,罪人李繼龍,已爲拿來推鞫乎?何以爲之?敢稟。傳曰,依例爲之。
政院啓曰,推鞫事,命下矣,推鞫處所某處爲之乎?敢稟。傳曰,本府爲之。
政院啓曰,義禁府都事以大臣意來言,判義禁差出後推鞫,乃可爲之云,莫重推鞫,不可少緩,今日內令該曹口傳差出牌招肅拜,速行推鞫之意,敢啓。傳曰,推鞫及口傳政事,明日爲之。
推鞫問事郞廳,兵曹正郞洪處亮,弘文校理沈,副司直李齊輿,司果李晳啓。禁府謄錄
左議政洪瑞鳳十五度呈辭。入啓。答曰,安心調理。
諫院,以楊州牧使安夢尹罷職,且可用人才州牧郡縣歲貢學行文才武藝事,啓辭。答曰,依啓。擧子疤記事,似爲有弊,當問于大臣處之。內下記草
上在昌慶宮。停常參·經筵。
義禁府啓曰,鞫聽啓辭,李繼龍參酌定罪事,命下矣。臣等反覆相議,未得其宜,伏承聖敎,誠爲允當,今此李繼龍犯逆之狀,雖未現著,其棄母離鄕,轉入絶塞,爲僧爲俗,蹤跡詭祕之罪,不可不懲,令禁府稟旨處置事。傳曰,知道。進告人,令該曹,論賞事,傳敎矣。李繼龍旣已免死,則當用次律,杖一百流三千里,何如?傳曰,依啓。禁府謄錄
嘉善金龍起上疏。入啓。答曰,省疏具悉。嘉爾爲國之誠,所陳之事,當令該曹議處焉。
鞫廳啓辭。答曰,囚罪人變辭,捕告守令·邊將,竝爲拿問,事體不可矣。性一放送事,依啓。
吏曹草記。入啓。答曰,知道。墓所都廳,勞苦最重,丁彦璜日字雖淺,兼有封閉之事,此兩人加資,李時萬等,各賜熟馬一匹。內下記草
上在昌慶宮。停常參·經筵。
藥房提調禮曹判書臣金堉,右承旨臣金尙啓曰,秋節已深,日氣陰寒,此際調攝,宜加戒愼,臣等伏未審聖候,何如?敢來問安。答曰,時無大段加症。大殿問安。答曰,知道。中宮殿問安。答曰,知道。
提調詣世子宮門外,請承言色達曰,喪事出於意外,聞來不勝驚悼,無講官不得問安,而亦不敢退,在詮次敢達。答曰,爲來問之未安。嬪宮答曰,爲來問之未安,症候不至大段。藥房日記
吏曹,以義州府尹金壽翼事草記。入啓。答曰,加資以送。
傳曰,世子長女病死,依郡主例,令該司斂葬。內下記草
推鞫廳啓曰,李繼龍參酌定罪事,命下矣。臣等反覆相議,未得其宜,伏承聖敎,誠爲允當,今此李繼龍犯逆之狀,雖未現著,其棄母離鄕,轉入絶塞,爲僧爲俗,蹤跡詭祕之罪,不可不懲,令禁府稟旨處置之意,敢啓。傳曰,知道。進告人,令該曹論賞。兵曹啓曰,云云事,傳敎矣。恩賞重典,自下不敢擅便,上裁,何如?傳曰,前例相考施行。曹啓曰,云云事,傳敎矣。如此進告人,前日論賞,別無現出之處,但在庚辰年,因平安兵使狀啓,楊州張永立,棄其母。潛越鴨江,向瀋陽之時,義州甲士李永立,定虜衛印大得等捕捉論賞,加設四品職除授,而今此李繼龍進告人於汀權管李梬論賞,事係恩典,自下不敢擅便,上裁,何如?傳曰,此人已出六品耶?曹啓曰,云云事,傳敎矣。取考守堞官案,則未出六品矣,敢啓。傳曰,知道。依此施行。兵曹謄錄
有政。吏批,以黃㦿爲東萊府使,金光煜爲承旨,金重一爲正言,兪善曾爲淸道郡守,蔡亨俊爲戶曹正郞,兪搢爲江陰縣監,李之訓爲昆陽郡守,李應蓍爲軍器寺正,兪汝諧爲德山縣監,李起浡爲持平,朴敬之爲楊州牧使,金光燦爲沔川郡守,金弘郁爲副校理,尹履之爲平安監司,李䅘爲承旨,李基祚爲副提學,金始蕃爲副校理,曺文秀爲同知義禁府事,李回寶爲幽谷察訪,梁克選爲興海郡守,趙錫胤爲吏曹參議,蔡楘爲連原察訪。
上在昌慶宮。停常參·經筵。
藥房提調禮曹判書臣金堉,右承旨臣金尙啓曰,伏未審夜來聖候,何如?昨日喪事,出於意外,悲悼之懷必切,聖慈調攝之中,恐有所傷,臣等不勝驚憂悶慮之至,敢來問安。答曰,時無添傷之症矣。
政院,以司謁入啓,左議政洪瑞鳳家,欲見醫官李明吉之意,傳曰,使之依願看病,臣李明吉,書啓,左議政洪瑞鳳病勢,卽往看審,則大槪始病,將至二十日,專廢食飮,元氣澌盡,前後用藥數十餘貼,略無寸效,夜則不得接目,晝則昏困如醉,時時發喘,痰粘不出,兩脚氷冷,兩手又從而緩弱,不能運動,脈度不順,斷續無時。以此觀之,則年歲極高,病勢危重,差歇難期,極爲可慮,前服加減補中益氣湯中,更加山棗仁炒一錢,麥門冬·山梔仁炒·黑黃連炒各五分,姑爲仍用云云。答曰,此藥材送之。藥房日記
府啓,興海郡守梁克選遞差,臺諫上來事。答曰,依啓。李好儉當令該院,詳察處置,李景曾事,不允。
戶曹,以今朔朔祭事草記,入啓。答曰,此時下道有弊,今番捧入。內下記草
禮曹啓曰。傳曰,世子長女病死,令該司依郡主例,斂葬事,傳敎矣。郡主斂葬之禮,絶無可據前例,庚辰年正月,有郡主阿只氏喪事,而在襁褓中,與今喪不同,不可援以爲例。治喪諸事,依大典正二品之禮爲之,令戶禮曹郞廳及各該司,進排喪葬諸事,俾無未盡之事,何如?傳曰,依啓。
禮曹啓曰,今此世子宮阿只氏之於世子,中殤小功之服,兩宮喪服,當爲制入,而看山擇日之事,亦當令觀象監擧行。且擔持軍四十名,延燔軍五十名,造墓軍五十名,祭床等,令各該司及本道擧行事,此庚辰年之例也。今則加數於此乎?敢此仰稟。傳曰,知道。軍及祭床應入之數,磨鍊爲之,可也。兵曹謄錄
上在昌慶宮。停常參·經筵。
傳曰,生脈散,今後勿爲劑入。藥房日記
備邊司啓曰,以本司北運回還新造官船,兩西及江都分給事草記。答曰,依啓。此外買送私船,何以處之事,傳敎矣。前日本司啓辭,使之各還本土,以待處置事,已爲定奪,知其無事,還泊實數,然後當爲,稟處,而頃見黃海監司鄭維城所報,私船本主,願爲還納其價,而受出本船云云,若然則當只給往來賃價而已,公私便好,他道情願,亦有如此者,則聽施宜當,一邊行文諸道,從其所願施行,更請諸船畢還後,詳錄其處開數,啓稟之意,敢啓。答曰,知道。備局謄錄
吏曹,以燕岐鄕校作亂事,粘連啓目。答曰,依允。守令雖甚貪虐,兇人之作變如此,則勿爲遞罷。內下記草
上在昌慶宮。停常參·經筵。
禮曹,以世子宮阿只氏喪事草記。入啓。答曰,弔祭勿爲設行。
兵曹,以科擧事草記。入啓。答曰,依領相金瑬等議施行。內下記草
備邊司啓曰,以戶曹啓辭,傳敎矣。當此民窮財竭之日,節省冗費,乃是急務,而該曹疲於策應,罔有紀極,不但燒木一款之弊,而以一燒木之價,所費至於累百石之米,累十同之木,則其他可以反隅也。到防軍依啓辭沒數題送,而每軍一名,量捧柴木三十斤,以除過數責捧之患,而且其工役,雖曰一日之役,而遠方軍士,山役往來,必至經宿,以二三日爲限,俾無督迫,而今番到防軍,此役之外,雖有餘日,切不得更侵他役,以祛其怨,宜當,敢啓。傳曰,依啓。兵曹謄錄
上在昌慶宮。停常參·經筵。
義州府尹,以阿耳僉使金築運糧事入去時,東河口全船致敗事狀啓。答曰,僉使贈職,格軍等,令本道恤典擧行。
平安監司尹履之上疏。入啓。答曰,省疏具悉卿懇。卿之才器,實合此任,宜勿控辭,盡心察職。
全羅監司尹鳴殷狀啓。答曰,卿其勿辭,調理察職事,回諭。內下記草
宣惠廳啓曰,卽接兵曹牒呈,曹啓辭內,前日錦陽君朴瀰初喪時,依橫看造墓軍二百名,本曹與宣惠廳,分半題給矣,今又依此數題給乎?敢稟。傳曰,依前題給事移文矣。目今八路失稔,畿甸尤甚,秋等收米,萬無徵納之路,各司應給貢物價,未給處頗多,逐日號訴,而廳儲已竭,方爲悶慮,近日禮葬軍價題給處,連續不絶,一番恩典,則不可停廢,而朴瀰禮葬軍二百名內,一半價米六十四石零,自本廳題給者屬耳。今又因此改葬,又爲題給,國家莫重恩典,旣不當疊施,而當此畿甸遠近,餓莩相望之際,升斗之米,不宜濫費,一百名價布,兵曹旣已題給,本廳所給之米,則停閣存留,俾無畿民膏血濫用之患,宜當,敢啓。傳曰,依啓。兵曹謄錄
上在昌慶宮。停常參·經筵。
傳曰,駝駱粥,自明日勿爲煮入。藥房日記
備邊司啓曰,使行齎去歲幣,前日則留置于瀋陽,而自今年領納于北京,道里之遠近懸殊,人馬之往返極難,歲幣及三名日方物,使臣以下盤廛糧資,軍人卜物等入把之馬,其數過二百匹,皆以金體乾所率人馬調送云。設使皆是健馬,所載旣重,不得替息,處處飢餒,無事得達,其勢難必。且南方人馬,素不能耐寒,自義州至山海關數千里之間,雖有人家,甚爲零星,許多人馬,萬無盡爲入接之理,正當苦寒之際,累朔露宿,凍死之患,不言可知,若疾病死亡相繼,則使臣狼狽之憂,固不可言。而國家大事,極爲可慮,令該曹參的事勢,三名日方物雇車之價,各准上年三起使受去之數給送,至於歲幣載持,則從原數中三分之一,亦自瀋至燕,給其雇價,到彼之後,使臣親自看檢,隨其傷損,雇立車馬用餘之數,一一還納該曹,宜當,且三節使臣,合爲一行,齎去之物,極其浩大,而員役差送,則只遵一起使臣帶行之例,其於分領方物,昏夜警飭之擧,不成貌樣,中原一路,素稱多盜,自前方物見偸之患,比比有之,在我守直之事,不可虛疎,軍官二員,譯官二員,使之加帶去,何如?使臣來言其切迫之狀,臣等之意,亦如此故,敢啓。答曰,依啓。
又啓曰,淸譯受料者,都數二十二人,初無付軍之事,而宜自本司,移文該曹給料,其中有前受參上職帖者,則輒皆以參上受料,頗涉濫雜,日後令兵曹定爲淸譯別遞兒軍職,而參上五窠,計其功勞,輪回付料,其餘則竝以參下付料,宜當,敢啓。答曰,依啓。
又啓曰,傳曰,謝恩使赴京時,淸內官率去事,言之事,傳敎矣。此是淸國出送之人,今此入往時,似當有咨報衙門之擧,令承文院撰出,何如?答曰,允。備局謄錄
憲府,以富平府使李元龍,先罷後推,陽川縣監權澳罷職事,啓辭。答曰,依啓。李景曾事,不允。內下記草
兵曹啓曰,以兵曹李繼龍捕捉人論賞上裁事,草記。傳曰,此狀啓入之事,傳敎矣。狀啓段,日前自禁府,移送本曹,考見之後,仍爲留置矣。今因傳敎,使之披出,則稱以文書散亂,久不覓來,其閪失無疑,下吏不爲用心藏護,以致如此,慢忽之習,極爲駭愕,當該色吏及文書直等,請令攸司囚禁,依律治罪,臣等亦不無常時不能檢飭之失,不勝惶恐。敢啓。傳曰,依啓。兵曹謄錄
上在昌慶宮。停常參·經筵。
傳曰,史官一員待命,騎馬三匹立之,社稷大祭摘奸。內下記草
上在昌慶宮。停常參·經筵。
備忘記,都提調領議政金瑬,左議政洪瑞鳳,各鞍具馬一匹,提調南以雄,御醫崔得龍,鍼醫李馨益,各熟馬一匹,副提調尹順之·金光煜,各豹皮一張,御醫朴頵半熟馬一匹,鍼醫朴泰元,御醫李希岡·李洛·李好儉,各兒馬一匹賜給,而李馨益·朴頵敍用,鍼醫柳萀,實職除授,史官李泰淵·洪命夏,鍼醫柳後聖,掌務官趙汝櫓·柳德澤,煎茶官尹弘佑,各上弦弓一張,史官南重晦,不粧弓一張賜給,庫直·掌務書員·煎茶下人等,令該曹,米布磨鍊題給,而庫直·掌務書員,前例有無,相考擧行。藥房日記
上在昌慶宮。停常參·經筵。
藥房提調禮曹判書臣金堉,副提調行都承旨臣金光煜啓曰,雨氣生涼,風露漸冷,此時聖候,未知何如?臣等伏慮益切,敢來問安。答曰,氣候雖未如前,不至大段矣。又啓曰,當今醫術之兼者,無如柳後聖,而任所稍遠,或有不時召問之事,未易上來,今者近京之邑有闕,柳後聖移授此地,以便召問,何如?答曰,驪州亦爲不遠矣,再啓曰,卽者伏承下敎,臣等不勝驚慮,玉候不如前日,則必有所違,伏未知有何不安之節耶?必須及時入診,敢此仰稟。答曰,此必例患之症,更觀病勢診察,可也。藥房日記
備邊司啓曰,故府使崔濯子處厚,呈狀于本司曰,其父齎咨入往,病重時,同行譯官李點,專不顧見,盡率一行之人,先自發行,只留譯卒一名,使之帶來,其父病重,不能疾馳,夜深追到於李點所駐處,則又不令下人迎見,其間多有逼迫之狀,當其入城之日,載病艱行,他國未經之路,黑夜難尋,終不指示,中道窘迫之患,不可形言。及其病勢危急之後,一不救療,其父元非染疾,別無傳痛之人,而點也聲言殊常之病,使他人亦不得看救,命盡之後,以爲染疾之屍,故衙門星火出送,不得從容斂尸,擔去草葬。只留譯卒二人,李點則不知去處,譯卒卜物,亦不出給,其父與點,素無恩怨,而其父行中,有銀二十兩,細南草五十餘斤,戶曹銀六十五兩,義州銀五十兩,雖是路費,而譯卒則自備,而會刷馬人則義州給糧,少無多費之端。其父生時,禁其濫費之故,點也度其用餘甚多,心懷私用之計,利於其父之死。且蓄禁費之怨,如是報復,窮天至冤,無路暴白云,崔濯旣以齎咨官,承命出彊,而所帶譯官,不爲盡心護行,其病其死,不救不顧,致令其子,含哀號冤已極痛駭,而過百銀兩等物,用餘甚多,而尙無置處,收尸出來雇馬之銀,多不過四五十兩云,李點情狀,種種難掩,令攸司嚴加推問,依律定罪,其貨物詳査懲出,以杜後弊,宜當,敢啓。答曰,允。
傳曰,歲幣留置瀋陽之擧,其時只許一年耶問啓,備邊司啓曰,云云事,傳敎矣。上年七月謝恩使洛興府院君金自點,在瀋陽懇請於右眞王,許令其年歲幣,捧留于瀋陽,而別無仍爲恒式之令,又無限某年捧置瀋陽之言,使臣等今雖行到瀋陽,欲爲周旋,瀋中只有守城將秩卑之官,萬無自斷之理,必使入往北京,臣等之意,今番謝恩使之行,先於歲幣發行,幾至四十日,先到北京,善爲周旋,得其許否,專人馳通,則歲幣使約到瀋陽,可知其奇,彼若許置瀋陽,則使臣所請雇價,完璧以來,可也。如其不許,則以此運去北京,似爲便當,敢啓。答曰,允。
又啓曰,諸道牧場式年點馬之事,固是馬政之大者,誠不可停廢,而驅馬點數,實乃大段之役,驅軍容入,不啻百千名,本官不能獨當,必隨田結多寡,分定於各邑,而道內馬場,不止一二,故分定之軍,無論山海僻邑,遍及於一道,而遠近裹糧往來之外,留役日數,少不下旬望,多至於累旬之餘,至於環場木冊大少結索蓄草刈積種種之役,本官一境之民,晝夜長立,不得休息,點馬之行,司僕員役,差員所率及入場之後,監牧官一行,累日廚傳,已不可言,牧場所設,或絶島或山野,皆是人家隔絶之處,各行上下久留之所,必設溫突假家,辛苦萬狀,其間牧子,剜膚刻骨,勞費之端,罔有紀極,不可盡陳,其在常時,知有此弊,而莫重馬政之事,不以時點閱,則齒長虛棄,孳息散失,故三年一點,在所當然,今丁大荒,民將塡壑,雖使專意,有不暇給賑救,況此驅馬之役,應在木落之後,出入浦口之際,凍泥沒脛,赤脫飢困之民,必致傷損,尤可矜惻,本寺之意,亦皆如此,而身爲有司,年例應行之事,不敢擅自請停云,臣等會議參酌,如此飢饉之時,宜遵用靜之吉,以體聖人貴人賤蓄之意,恐不可已,今年點馬,特命權停,以祛飢民一分之弊,似爲宜當,敢啓。答曰,依啓。
又啓曰,本司有司堂上尹履之外任,代以同知中樞府事許啓,差下察任,何如?答曰,依啓。備局謄錄
禮曹,以嬪宮冊禮內習儀事草記,入啓。答曰,昌德宮都摠府爲之。
備邊司粘目。入啓。答曰,軍政重事,不可如是矇矓處置,竝爲退定於明年。
諫院,以各司善寫書吏,率入場中,禁斷事及黃孝全削去仕版事,啓辭。答曰,依啓。安應亨推考。內下記草
上在昌慶宮。停常參·經筵。
吏曹,以世子傅差出事草記,入啓。答曰,卜相後差出。
諫院,以靈巖郡守洪頤性罷職事,啓辭。答曰,依啓。安應亨旣已推考,勿爲煩瀆。內下記草
有政。吏批,以朴遾爲江原道觀察使,權順昌爲氷庫別提,嚴鼎耉爲副修撰,南老星爲舍人,李旭爲造紙別提,趙㠍爲禮賓寺別提,李時楳爲宗簿寺正,南以雄爲大司憲,洪瑱爲興海郡守,柳慶昌爲世子侍講院文學,閔應協爲執義,李泰淵爲世子侍講院司書,李禬爲江陵府使,呂爾載爲密陽府使,李冕夏爲世子侍講院說書,朴煥爲陽川縣令,金瑬爲內醫院都提調,金汝鈺爲世子侍講院弼善,金藎國兼世子右副賓客,李植爲世子左賓客,金世濂爲左副賓客,吳達天爲沔川郡守,李時楷爲世子侍講院輔德,柳贇蕃爲碧沙察訪,李垶爲兵曹佐郞,柳時定爲忠勳都事,閔應協兼世子侍講院輔德,李時楳兼世子侍講院弼善,洪命夏兼世子侍講院說書,崔之緯爲司贍寺主簿,南以雄兼世子右賓客,兪榥兼世子侍講院文學,李厚源爲戶曹參判,李馨益爲富平府使,朴長遠兼世子侍講院司書,成以性爲司諫,睦敍欽爲瓦署提調,許穡爲相禮。
上在昌慶宮。停常參·經筵。
傳曰,內殿,自上年有病,至今未瘳,退與諸醫,議藥以啓,而症候問于醫女。
提調禮曹判書臣金堉,副提調行都承旨臣金光煜啓曰,卽者伏見下醫官之敎,始審中殿,自上年有未寧之候,不勝驚慮,問于醫女,則醫女等近來罕入內殿,不能詳審云,卽令醫女,先爲入診,詳察症候,然後議藥,何如?答曰,依啓。中宮殿問安。答曰,知道。
再啓曰,醫女入診之後,卽與諸醫等,詳問脈候,仍爲議藥,則先用淸心溫膽湯,加牛膽·天南星炒一錢,三十服後,觀症候加減,或用丸藥,且趁秋涼之時,兼行鍼灸,則庶可得效云,柳後聖·朴泰元等,竝爲招集,相議以定之意,敢啓。答曰,知道。藥房日記
諫院,以臺諫上來事,啓辭。答曰,依啓。安應亨事,不允。
領議政金瑬都提調辭職箚子。入啓。答曰,省箚具悉卿懇。卿其勿爲控辭,黽勉兼察。內下記草
漢城府啓曰,以兵曹啓目依允事,傳敎矣。冊禮·科擧·祭享,一時疊値,非今斯今,證在乙丑年故事,而曾無調用坊民之時,況近來坊民,今春以後,已經三起勅使及四都監之役,僅僅調用,許多坊民,如經大病,未及蘇息,此間創開無前添用坊民之役,則後弊無窮,必未免洶洶思潰之患,誠爲可慮,不足軍四百三十四名,依前勿爲調用,以保防民,何如?傳曰,言于該曹。
兵曹啓曰,以漢城府啓辭,傳敎矣。凡動民之擧,固無前例,出於一時事勢之不得已也。曾在乙丑年冊禮時,別無各陵祭享,五所場中疊値之事,似不可援此爲訂,且其時上番軍額,不至如今日之減縮,則防民之不爲調用,必以此也。目今事勢,如不得調用防民,則當徵發畿邑騎兵,而纔經癘疫,未及蘇息,與防民無異,至於秋事之方急,防民之所無也。況齎糧遠來,久留京中,難支之弊,尤爲可慮,京外之民,固不可二視,而捨遠取近,實出於變通除弊之意也。調用之數,亦爲不多,豈至有洶洶思潰之患乎?臣等反覆思量,他無善策,依前啓請施行,何如?傳曰,依啓。兵曹謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉啓曰,前日伏承聖批,有例患症之敎,臣等不勝憂慮之至,伏未知數日來,有加減之候耶?昨者又承內殿未寧之敎,調攝之中,聖慮必煩,臣等之悶慮,至此益切,敢此問安,且諸醫皆已招來之,數日內當爲畢到,到卽入診,卽爲議藥,何如?答曰,症候自再昨,頗似減歇,姑勿議藥。中宮殿問安。答曰,知道。藥房日記
政院啓曰,以戶曹三名日方物雇車之價草記,傳曰,歲幣載運之馬,何以與備局啓辭不同耶?承旨察啓事,傳敎矣。備局啓辭,則歲幣載持,從原數中三分之一,自瀋至燕給其雇價云,戶曹之啓,則以爲歲幣駄運雇價,自本道措備,其數甚多,元雇價中,或一半或三分之一,限瀋陽雇馬,而以其餘價,作銀給送,以爲自瀋至燕雇車之用云,備局啓辭三分之一者,似指駄數而言也。戶曹則欲以本道,措備雇價給送,而又言或一半或三分之一,限瀋陽雇馬,又除餘價,爲自瀋至燕雇車之資云,此則似指雇價中三分之一,而語實未瑩,此草記還爲出給,使之明日回啓,何如?傳曰,依啓。備局啓辭,以金體乾所領馬匹,載去便好也。
以統制使狀啓,助羅浦土兵,渰死事狀啓。傳曰,渰死人,令本道恤典擧行。備局謄錄
傳曰,史官一員待命,騎馬三匹立之,監試兩處場中摘奸。
憲府,以尙衣正李聖淵遞差事,啓辭。答曰,依啓。平安監司,大臣之薦,意非偶然,爾等勿爲過慮。內下記草
上在昌慶宮。停常參·經筵。
司僕正趙壽益上疏。入啓。答曰,省爾疏章。深用嘉尙,所陳之事,當令該曹議處焉。
禁府粘連啓目。答曰,皇帝恩賜之物,中間偸竊私用,拿問之時,敢以不近之說,飾詐以對之狀,俱極痛惡,刑推安徐,依律施行。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,凡議鍼藥之時,必廣詢群議,故預先知委諸醫,聚會以待,此是流來故規。而今日臣等,與柳後聖·朴泰元,來詣內局,終日苦待,而諸鍼醫等,屢招不來,以致日暮,極爲駭愕,趁不入來,鍼醫及掌務官,竝從重推考,以懲怠慢之習。答曰,依啓。
再啓曰,以中殿症候,鍼灸便否,問于鍼醫柳後聖·朴泰元·李得吉,則皆以爲今此症候,非鍼之所可醫治,必得灼灸而後,方可見效,擇日行灸宜當云,故當灸七穴,別單書啓之意,敢啓。答曰,知道。藥房日記
諫院,以臺諫處置事,啓辭。答曰,依啓。
傳曰,史官一員待命,騎馬三匹立之,南營及宮城外軍堡夜摘奸。
憲府啓辭。答曰,依啓。尹履之事已諭。內下記草
以內巡單子,傳曰,孝善令該曹囚禁治罪,部將量宜施賞,兵曹啓曰,云云事,傳敎矣。如此人施賞,前例相考,則在己卯年間,忠壯衛將廳房直私奴乺伊,昌德宮賓廳枺樓板子偸去之人立伊稱名者捕捉,論賞木綿,令該曹量宜題給矣。今此部將李尙稷,捕捉李善,施賞之事,似與立伊捉人相似,而李尙稷,係是朝官,施賞重事,自下不敢擅便爲難,上裁,何如?傳曰,六品遷轉。兵曹謄錄
上在昌慶宮。停常參·經筵。
義禁府啓曰,崔得男元情公事,刑推安徐,依律施行事,判下矣。本府堂上,必備員開坐,而同知事韓興一,鍼灸受由,曺文秀加土受由,未上來,知事洪振道,明日方物封裹,遠行臨迫,無暇來參,只有判事金藎國,而亦方有腫患,莫重罪人照律,不得趁時爲之之意,惶恐,敢啓。傳曰,知道。禁府謄錄
輔德李時楷,弼善李時楳等上疏。入啓。答曰,省疏具悉爾懇。爾其勿爲控辭,調理察職。內下記草
上在昌慶宮。停常參·經筵。
上在昌慶宮。停常參·經筵。
襄陽府使李尙逸上疏。入啓。答曰,省疏具悉。深用嘉尙,所陳之事,予當體念而採施焉。記草
都摠府啓曰,禁軍之設,專爲宿衛之重,固非閑漫之任,春秋試射之外,每三日例爲中日試射,其意有在,前者考其中數高下付標,故中日之試,頗有着實。今則無高下付料之規,中日之試,武藝別監·砲殺手等,各有優等者施賞,無分者罰番之事,獨禁軍無賞無罰,作一文具,當初設試之意,豈端使然者哉?今後優等者,論輕重,令該曹量宜施賞,累次無分者,加番施罰,以爲勸奬之地,似爲宜當,敢啓。傳曰,言于該曹。
兵曹啓曰,傳敎矣。曾在戊寅間,本曹因都摠府啓辭,中日習射時,五矢一巡,五中者則稱以一等,料米加給五斗,四中則二等,加給四斗,三中者稱以三等,加給三斗事,入啓,允下,而近年以來,此規不行已久,未知中間,以何事停廢也。從輕重施賞事,今後依此施行宜當,而連三次無分者,則加番三日,以爲施罰之地,何如?傳曰,允。都摠謄錄
上在昌慶宮。停常參·經筵。
義禁府啓曰,卽接刑曹公事,則羅州承服罪人梁弼龍等,令禁府按律處置事,允下矣。本府坐起,必備員後爲之,而判事金藎國,同知事韓興一,鍼灸受由,同知事曺文秀服制,只有知事臣洪振道,而不得備員,不能開坐議律之意,敢啓。傳曰,此非可畏之人,從速議律。禁府謄錄
大司成金藎國上疏。入啓。答曰,省疏具悉卿懇。卿其勿辭行公。
禮曹草記。入啓。答曰,依啓。世子嬪差晩入來,可也。內下記草
上在昌慶宮。停常參·經筵。
備邊司啓曰,宣川府使劉纘先妻,呈狀于本司曰,纘先偏母,年今八十餘歲,長在枕席,除授本職之初,因朝廷催促,悶默赴任,以至今日。老母自數月前,添得浮脹之症,食飮專廢,症勢危篤,以此罔極之意,通于纘先,則身任邊倅,不得任意上來,屢呈本道監司,則監司已爲遞任,不得啓聞云。而近日又以胸腹之疾,勢甚危劇,命在朝夕,情理罔極云。圖避劇倅之法,不可因其妻子呈訴,有所撓改,而今此狀辭緣,實涉矜惻,亦不無變通之事,令該曹稟旨處置,何如?啓。答曰,依啓。備局謄錄
義禁府啓曰,本府都事,皆爲赴擧,而式年開場,只隔數日,文武科五所假都事及本府當直公事交代假都事,竝八員依前例,令該曹差出,何如?傳曰,允。禁府謄錄
判義禁金藎國箚子。入啓。答曰,省箚具悉。卿其勿辭。
傳曰,元孫稱號,至今仍用,殊甚駭異,仍用各司當該官吏,推考治罪。內下記草
兵曹啓曰,亂後諸色軍額,太半逃故,至于今日,而尤甚番布,亦隨而減縮,逐朔該用,每患難繼,況今年則已經沙格無前之大役,而諸都監設局,殆無虛月,前後用度,極其浩大,庫儲之蕩竭,未有如今日也。海西諸色軍收布,亂初因本道蕩敗,收捧留置於兵營,以便臨急之用,而到今西路策應,比前稍減,本曹經費,萬分渴悶,救急之道,不可少緩。今乙酉條諸色軍收布,使之依前上納,以爲需用之地,宜當。且本道騎兵,以曩日赴西之故,無上番之事,而自丁丑後,赴西之罷,仍爲除上番收布矣。此不過一時變通之意,而因循至今,未見有益於民,無損於公也。上番往來,其弊雖多,豈與赴西之苦,同日道哉。卽今上番軍額,日漸減縮,至於西營,無留衛之軍,如値大禮,則每請出用京下番騎步兵,而不足至有防民調用之擧,不但料理之際,未免窘迫,揆諸事體,亦涉苟且。諸色軍則依例收布,而騎兵則來丙戌正月爲始,上番之意,本道監·兵使處,行移,何如?傳曰,依啓。兵曹謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調都承旨臣金光煜啓曰,嚴霜連下,秋日陡寒,此時靜攝,尤爲愼重,衣襨脫着,窓戶開閉之際,少失其宜,則爲患非輕。伏未審近日聖候,比向來,若何?臣等不勝伏慮之至,敢來問安,竝此仰稟。答曰,比於頃日,則有稍似減歇矣。中宮殿問安。答曰,知道。中殿受灸正時巳正,受灸後,都提調領議政臣金瑬,提調禮曹判書臣金堉,副提調都承旨臣金光煜問安。答曰,知道。藥房日記
備邊司啓曰,平安監司金世濂,牒呈于本司曰,歲幣方物使臣以下盤纏卜物等入把人馬,其數三百餘匹,皆以金體乾所率人馬,調送事,分付矣。馬匹則各官分養,而軍兵則米船入往之外,其餘皆竝還本道,遼軍元數不多,自上年九月,各行驅馬,北京往來數千里致遠之人,不可以單身,勒令定送,故三人竝一,減其身役之布,幾盡出役,所餘零星,又不可疊抄,而各行卜載夫馬,本道每每獨當,纔經運米大役,事勢難堪。奏請使行次迫頭,入把驛馬,下三道分定,而許多方物卜載,某道分定處置之意,從速,分付云。本道之弊,誠如所報,而奏請之行,今已發程,移定他道,勢所未及,歲幣載卜驅馬之人,則平安道四分之一,黃海道四分之三,參商分定,入把之意,兩道監司處,知會,何如?答曰,依啓。備局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調都承旨臣金光煜,中宮殿問安。答曰,知道。中宮殿受灸正時巳正,受灸後。三提調問安。答曰,知道。藥房日記
上在昌慶宮。停常參·經筵。
中宮殿,受灸正時巳正,受灸後,都提調領政臣金瑬,提調禮曹判書臣金堉,副提調行都承旨臣金光煜問安。答曰,知道。藥房日記
備邊司啓曰,凡係干死罪之人,情犯雖已明著,必取服然後,乃正其律,此王者用法之道也。伏見禁府公事罪人崔得男,因依律施行之命,有直捧結案之擧,以其所服觀之,則置之大辟,固無一毫可惜,以按獄常規言之,則未承服之前,遽卽處斷,非但有違於三尺,日後之弊,尤不可不慮。且其賞物,遍及於敗船,亦未的知,似當訊鞫,期於輸情,一邊知會兩西,更査前後敗卒,受賞異同,得其實狀而處之,方合獄體。此與臨陣用刑不同,群議皆以爲不可,惶恐,敢啓。答曰,不無前規,勿爲煩稟。備局謄錄
禮曹草記。入啓。答曰,取捨爲難,則竝爲許赴。內下記草
上在昌慶宮。停常參·經筵。
中宮殿受灸正時巳正,受灸後,都提調領議政臣金瑬,提調禮曹判書臣金堉,副提調行都承旨臣金光煜,問安。答曰,知道。藥房日記
吏曹啓曰,平安監司有闕,依近例令備邊司議薦,何如?傳曰,允。
備邊司啓曰,北民刷還,何堂上句管耶事,傳敎矣。邊民刷還之事,刑曹判書臣閔聖徽,今方句管之意,敢啓。答曰,知道。使之盡心察任。備局謄錄
憲府,以前啓尹瑄削去仕版事啓辭。答曰,不允。記草
訓鍊都監啓曰,本監軍色郞廳,事務繁劇,故差祭及凡公會勿參事,事目啓下,其來已久矣。今者軍色郞廳奇震興,勿計事目本意,文科館試差備官啓下,依事目差備官改差之意,敢啓。傳曰,知道。訓局謄錄
上在昌慶宮。停常參·經筵。
中宮殿受灸正時巳正,受灸後,副提調臣金光煜問安。答曰,知道。藥房日記
今日引見時,領議政金瑬所啓,今年凶荒,近古所無,而公私赤立,無所措手,若罷西糧,則或爲一分施惠之地,而但兩西所儲,幾盡於前後北運,今難又減矣。上曰,減西糧則民可均蒙其惠矣,此外則他無可減者乎。鄭太和曰,京倉儲太,稍有餘數,用太之煩,不至於用米之浩大。頃見趙錫胤上疏,則今年稅太,欲爲全減,而勢難全減,通同諸道,竝減其米,似好矣。上曰,似爲便當矣。李景奭曰,風水旱三災,沓臻於一年之內,前日饒居之民,亦皆束手,將有渙散之弊。鄭太和請減稅太,此則蒙惠大矣,然不減西糧,則民必缺望矣。太和曰,西糧前年亦減半收捧,而湖南稍稔之故,獨不減捧。今者他道,則依上年減半之數而捧之,湖南一體減半,何如?上曰,今年農事失稔,兩南同然,則均減似可,詳察農事之如何而處之。
鄭太和所啓,歲幣,在前通計,本色木雜物價木,其數多至於千餘同矣。因淸國減數應除者頗多,此後每年所捧,當爲本色木一百四十餘同,雜物價木四百九十餘同,而明年則以今年所捧用餘之木,推移充數,雖只捧本色木五十同·雜物價木二百同,亦可爲也。以此預爲知委外方,何如?上曰,如此則省民弊多矣,依爲之。
又啓曰,以趙復陽上疏,救荒省弊等事,差出二三員句管事,覆啓蒙允矣。刑曹判書閔聖徽,戶曹判書鄭太和,刑曹參判李時昉,吏曹參議趙錫胤,差下,何如?答曰,依啓。備局謄錄
侍講院啓曰,王世子冊禮後,當卽開筵,宮官入直處所,不可不預爲停當,而本院則相距頗遠,書筵出入,有所難便。就今書筵廳旁近處,審察形勢,則南所最爲便近,合有移設之擧。且翊衛司,亦當一體移設,忠翊衛將廳,亦爲便近,而自下不敢擅便,竝令該曹稟旨定奪,何如?傳曰,依啓。兵曹啓曰,云云事,傳敎矣。宮官入直處所,則南所便近,翊衛司移設,則忠翊衛將廳,亦爲便近,果如侍講院啓辭,似當依此移設。且南所衛部,則金虎門內,有前日移御時,把摠哨官入接房,忠翊·忠壯衛,則仁政殿越邊月廊,亦有修補入接之處,以此兩處,竝爲移設,何如?傳曰,所謂仁政殿越邊月廊,指何處耶問啓。兵曹啓曰,云云事,傳敎矣。仁政殿越邊月廊,卽今承文院之上邊也。此爲仁政門之越邊,而誤下殿字,語意未瑩,致勤聖敎,不勝惶恐,元草記付標還入之意,敢啓。傳曰,知道。依啓。兵曹謄錄
有政。吏批,以羅緯爲慈山郡守,金益熙爲鳳山郡守,柳椐爲注書,尹鏶爲持平,李晳爲正言,李時億爲掌苑署別提,朴吉協爲靈巖郡守,洪鍾韻爲高山縣監,金鼎黃爲義盈庫奉事,李晉哲爲通禮院奉禮,河弘度爲健元陵參奉,李沈爲司䆃寺正,尹珹爲尙衣院正,徐祥履爲修撰,李時楳爲副應敎,金光燦爲漢城判官,金鉽爲禮曹佐郞,吳竣爲知義禁,洪得一爲江原道觀察使,李行進爲金浦郡守,愼三俊爲軍器寺僉正,黃後憲爲通禮院引儀,韓灝爲宣川府使。
上在昌慶宮。停常參·經筵。
中宮殿,受針正時巳正。
藥房提調臣金堉,右承旨臣金尙問安。答曰,知道。藥房日記
傳曰,姜文星等爲人無識,處事泛濫,限數年定配于遠邑,以爲內外保全之地。
憲府,以洗馬尹瑄,削去仕版事,啓辭。答曰,依啓。
諫院啓辭。答曰,翊衛許積遞差事,依啓。降號之擧,似無不可,李公益別無現著之罪,竝勿煩論,李晉哲遞差。
校理柳淰上疏。入啓。答曰,省疏具悉。爾其勿辭,調理察職。內下記草
兵曹啓曰,曾因戶曹啓辭,備邊司回啓,今番到防軍,沒數題送,以爲燒木之役事,入啓。允下矣。所當依啓辭題送,而卽接衛將所移文,自今二十八日,至來九月初一日,其間各處祭享及冊禮習儀時,陳輦陪儀仗,各樣負持軍,又百官頒料時,負石軍通共四百餘名,當爲定送。而五所場中,已送之軍,多至四百六十六名,卽今各處,更無抽出之軍,萬分渴悶云。觀其事勢,果如所報,不得已到防軍四百名除出,使之調用,其餘,盡數起送于戶曹之意,敢啓。傳曰,依啓。兵曹謄錄
上在昌慶宮。停常參·經筵。
中宮殿受灸正時巳正。
藥房提調臣金堉,右承旨臣金尙問安。答曰,知道。藥房日記
備邊司啓曰,救荒省弊等事,句管堂上,不爲別立名號,以本司之員差出矣。吏曹參議趙錫胤,本司副提調差下,使之兼察,何如?答曰,依啓。備局謄錄
刑曹,粘連啓目。答曰,依允。甄應卓等乙良,除刑推覈處。
左副承旨李曼上疏。入啓。答曰,省疏具悉。深用嘉尙,所陳之事,當令該司採施,爾其勿辭察職。內下記草
上在昌慶宮。停常參·經筵。
中宮殿,受灸正時巳正。
藥房都提調領議政臣金瑬,提調禮曹判書臣金堉,右承旨臣睦性善問安。答曰,知道。藥房日記
備邊司啓曰,聞慶縣監洪處濬上疏,自戶曹覆啓,二十五日啓下,而昨日始爲移送于本司,事涉稽緩,戶曹當該郞廳,推考,何如?答曰,允。
以黃海監司狀啓,後運米敗船格軍事。傳曰,渰死人及病死人,令本道,恤典擧行。備局謄錄
平安監司金世濂上疏。入啓。答曰,省疏具悉。冊禮旣已退定,今其勿爲控辭。
府院,以姜文星等事及前啓,啓辭。答曰,不允。
冊禮都監草記。入啓。答曰,先爲行禮,不無難便之事矣。
賑恤廳草記。入啓。答曰,依啓。柳碩令該曹論賞。
平安監司朴遾上疏。入啓。答曰,省疏具悉卿懇。卿之才器,實合此任,宜勿控辭,速往欽哉。內下記草
侍講院啓曰,本院書吏使令等使喚之數,雖在亂前,常患不足矣,春間復設,出於久廢之餘,前日額數,減之又減,不成模樣,卽今大禮當前之下人之數,不及於官員之數,非但擧動之時,事甚苟簡。至於前頭會朝講時,師傅以下許多諸官,皆自本院請來,凡干使用,種種艱乏,將無以成形,書吏·使令各三名加出,何如?傳曰,允。
以兵曹南所衛部等移設事單子,傳曰,侍講院移設南所事,雖已定奪,而聞所則狹隘,承文院頗寬闊云。然則侍講院,何不移設承文院,而翊衛司,亦爲同設於其處耶?兵曹啓曰,云云事,傳敎矣。當初侍講院啓辭,審察形勢,南所最爲便近云,故以此移設事覆啓允下,而臣等已慮其狹隘矣。今承聖敎,實爲允當,侍講院及翊衛司,竝爲移設於承文院,而承文院移設事,令本院稟旨定奪,何如?傳曰,允。兵曹謄錄
有政。吏批,以閔應協爲東萊府使。
上在昌慶宮。停常參·經筵。
藥房都提調領議政臣金瑬,提調禮曹判書臣金堉,右副承旨臣金素啓曰,深秋寒冷,晝夜異候,伏未審聖候,比前若何?且自承稍似減歇之敎,已至六七日矣,其間症候,更無加減乎?臣等無任伏慮之至,敢來問安,竝此仰稟。答曰,幾盡差愈矣。中宮殿問安。答曰,知道。藥房日記
刑曹啓目。答曰,此非色吏之失,竝爲分揀。
永平縣監權侙上疏。入啓。答曰,省爾疏章,深用嘉尙,所陳之辭,不無意見,當體念而採施焉。
府院,以王世子,先爲冊禮事及前啓,啓辭。答曰,不允。內下記草
弘文館啓曰,國家不幸,屢經變亂,凡干各減省浮費,實出於勢不得已,而至於事雖出於微細,所關似重,則亦不可無變通之道,本官乃是論思顧問,內閣之重地,亦三司〈之〉一也。自古淸寒,比他司爲最,故祖宗朝以來,優賜冠光,曲加待遇,爲館中流來美談者一二計,此乃非爲其一也。乃爲其地所關,寔重故也。近來變亂以後,人心紀綱,日漸頹敗,至於無賴之徒,橫行街路,朝士往來者,被其歐辱,毁破冠帶者,比比有之,此則無他,出於儀章掃地,等級不遠之所致也。至於戶·兵曹郞官,各有所帶,自其本曹,題給料布,禁府都事監察,亦有皂隷,公私出入之時,各成模樣,以存朝家體面。而猶獨本館,旣小典僕,又無一介帶率,禁直出入之路,只有牽馬家僮一人隨參,擧動之際,亦無一介隨從,非但事體苟簡莫甚,於事勢亦甚難堪,衣冠之逢辱,景象之蕭索,有難形言者。本館官員之數,多至十餘,所帶引陪,雖不可依數盡出,只就其中時仕現存之員,令該曹各給引陪,以爲出入時帶率之地,何如?臣等非不知此時,凡事省減之日,而朝家體面,日漸索莫,故不得不達,惶恐,敢啓。傳曰,依啓。
承文院官員,以都提調意曰,兵曹啓辭,令本院稟旨定奪,何如?傳曰,允事啓下矣。承文院本是內兵曹,而以其近於備邊司,便於稟定文書,故自前借移權設矣,今無闕內可移處,南所雖狹窄,亦近於備邊司,本院姑爲移設於其處,何如?傳曰,允。
兵曹啓曰,云云事,傳敎矣。承文院依啓辭,移設於南所,而南所衛部將,則依前定奪,金虎門內前日移御時,把摠哨官入接處,使之移設,何如?傳曰,依啓。兵曹謄錄趙景觀校正。郞廳曹命胤書。
上在昌慶宮。停常參·經筵。
備邊司啓曰,故兵使鄭鳳壽戶奴,呈狀本司曰,上典本以鐵山之人,因亂流寓于慈山,以病身死,今將返葬,自慈山至鐵山,幾七八日程,數三奴子,萬無扶櫬得達之路,不勝罔極。沿路各官,次次護送事,本道監司處,各別,分付云。鄭鳳壽非但官至二品,曾有功勞,國家合有恤典,令本道護其喪葬,以慰西土軍民之心,何如?答曰,依啓。造墓軍,亦令題給。
又啓曰,江原前監司南銑,爲節使赴京之期迫頭,上來治裝之際,事多窘急,新監司洪得一,使之數日內辭朝赴任,何如?答曰,允。備局謄錄
備邊司粘連啓目。答曰,勢難中止,仍爲入送。
戶曹粘連啓目。答曰,啓請木綿,量宜下送,以副民望。
憲府,以王世子冊禮先行事,啓辭。答曰,不允。
禮曹草記。入啓。答曰,依啓。造墓軍亦令題給。內下記草
上在昌慶宮。停常參·經筵。
中宮殿,受灸正時巳正。
藥房都提調領議政臣金瑬,提調禮曹判書臣金堉,副提調行都承旨臣金光煜問安。答曰,知道。藥房日記
府院啓辭。答曰,事勢難便,退行,可也。內下記草
上在昌慶宮。停常參·經筵。
備邊司,以賑恤時,百官收布事粘連啓目。答曰,依允,收布一一勿施。內下記草
有政。吏批,以金泰基爲靈光郡守,李有養爲掌令,尹履之〈爲〉兼同知義禁府事,洪義源爲通禮院奉禮,趙景禛爲舒川郡守,金鼎鉉爲淮陽府使,梁榞爲宜寧縣監,南銑爲兵曹參議,李翼徵爲戶曹佐郞,朴渟爲玄風縣監,柳公憲爲繕工監僉正,尹爲濬源殿參奉,李汝澤爲永柔縣令,辛喜季爲永平縣令,安獻徵爲刑曹參議,李時億爲戶曹佐郞,鄭泰齊爲密陽府使,李重國爲工曹佐郞。
上在昌慶宮。停常參·經筵。
中宮殿,受灸正時巳正。
藥房都提調領議政臣金瑬,提調禮曹判書臣金堉,副提調行都承旨臣金光煜問安。答曰,知道。藥房日記
憲府,以臺諫上來事,啓辭。答曰,依啓。內下記草
上在昌慶宮。停常參·經筵。
中宮殿,受灸正時巳正。
藥房都提調領議政臣金瑬,提調禮曹判書臣金堉,副提調行都承旨臣金光煜問安。答曰,知道。
傳于政院曰,戶曹判書家,遣內醫看病。藥房日記
戶曹判書鄭太和上疏。入啓。答曰,省疏具悉。卿其勿辭,調理察職。內下記草
上在昌慶宮。停常參·經筵。
中宮殿,受灸正時巳正。
受灸後,藥房都提調領議政臣金瑬,副提調行都承旨臣金光煜問安。答曰,知道。藥房日記
備邊司啓曰,宣川府使,非但爲淸北西路大處,且兼淸北防禦使,爲任極重,新府使韓灝,本以賤孽之人,名稱素輕,勢難彈壓,韓灝改差,其代令該曹速爲擇送,何如?答曰,依啓。備局謄錄
有政。吏批,以李壽仁爲世子侍講院司書,洪再亨爲義禁府都事,洪鐩爲戶曹佐郞,趙泂爲兵曹參知,吳挺漢爲掌苑署別提,金世濂爲大司憲,鄭世規爲全州府尹,柳慶昌爲弘文館修撰。
上在昌慶宮。停常參·經筵。
中宮殿,受灸正時巳正。
受灸後,副提調行都承旨臣金光煜問安。答曰,知道。藥房日記
右議政李景奭上疏。入啓。答曰,省疏具悉。卿之才德兼全,忠直過人,允合輔弼之任,宜勿控辭,速出論道,以副上來之望。
傳曰,今下弓矢,阿耳僉使柳之業處給送。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調都承旨臣金光煜啓曰,秋序將盡,日氣漸寒,伏未審此時,靜攝中聖候,比諸向來,加減,若何?臣等無任憂慮之至,敢來問安。答曰,春秋例患之症,已爲差愈矣。
三提調中宮殿問安。答曰,知道。藥房日記
上在昌慶宮。停常參·經筵。
藥房都提調領議政臣金瑬,提調禮曹判書臣金堉,嬪宮解産後,産室廳近處進去,氣候探知後罷〈去〉。藥房日記
備邊司啓曰,慈山爲郡,乃慈母城所在,而爲監司臨急入守之地,監營守禦之備,皆在此城,自前必以武將差〈送〉者,其意有在。而新除授郡守羅緯素,以一書生,不合此任,緩急之際,勢難得力。羅緯素改差,其代令該曹,以將領可合之人,極擇差送,以重守禦之任,何如?答曰,允。
又啓曰,公淸監司李澥,牒報于本司曰,三名日方物全減事,因傳敎行會,當爲奉行,而進上馬則行移中,不爲擧論,未能的從,更爲分付云。三名日方物,旣有全減之敎,則進上馬似當一體施行,而當初旣無明白分付,今不敢自下擅便,且方物封進時,又有物膳,此亦定奪行會,然後外方可以奉行,敢此竝稟。答曰,竝令勿封。備局謄祿
憲府啓辭。答曰,新監司下去,則自當上來,姑勿下諭。內下記草
政院啓曰,以兵曹驛吏所生定役事粘目,傳曰,此收議中,所謂驛吏之嫁良妻所生,不爲屬驛云者是乎?承旨察啓事,傳敎矣。前後文書,反覆參考,則所謂驛女,乃驛吏嫁良妻所生也。弘治受敎,驛女所生,勿論流品雜職,一皆屬驛,則癸未收議時,驛吏嫁良妻所生,便是良女云者,無乃別有所據耶?大槪弘治以後,通稱驛女,其來已久,而到今改以良女,一皆任他,則不無其弊,而係是大臣收議,事體重大,何以爲之?敢稟。傳曰,問于大臣以啓,領議政金瑬,判中樞府事李敬輿,以爲臣等遍考法文,則大典賤妻妾子女條註曰,鄕吏·驛吏·鹽干·牧子等,嫁自己婢所生,於父役處定役,不通仕路云。後續錄則鄕吏·驛吏·鹽干·牧子,嫁自己婢所生女子,從母役云。萬曆己亥受敎,則公私婢限後,嫁鹽干·牧子·驛吏等所生,各於父役處定給云。而又考癸未年受敎,則驛吏嫁公私賤所生女子,限己身屬役,其女子之所生,還給本主。本司云前後法文,參差不齊,莫適所從,而大槪驛吏,許赴科擧,則其爲良人,似爲無疑,而況法文所載?皆指公私賤之嫁驛吏而言,驛吏之嫁良妻一款,皆不擧論,則驛吏之嫁良妻所生,無論男女,似是良人。而只於續錄,有驛女嫁良夫所生,已屬軍役,觀象監·司譯院錄事·書吏·鄕吏及雜職六品以上生員·進士有蔭子孫·雜科出身者外,竝屬驛吏,立法後,交嫁所生,勿論流品職秩高下,一皆屬驛云。泛論驛女,而不言驛吏之嫁良妻所生,則所謂驛女者,似指驛婢之所生,而亦無分明可據之文,故前以驛吏之嫁良妻所生,不爲屬驛之意獻議矣,敢啓。領中樞府事沈悅,以爲臣頃日獻議時,只擧驛吏娶公私賤所生而言,不及於良妻所生之女,驛役當否矣。今更思之,則往在癸未年,兵曹因慶尙監司狀啓,及各驛察訪,報以驛吏良妻所生之女,則便是良女,不宜屬驛之意,措辭以啓。請令廟堂議奪,而備局回啓,該曹啓辭,不失法文本意,依此施行事覆啓蒙允,則臣之所見,亦以驛吏良妻所生之女,不當屬驛之意也。今不敢更議,伏惟上裁。傳曰,知道。驛吏嫁公賤所生子女,亦爲屬驛,則其良妻竝産之應爲驛役,可也。兵曹謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調都承旨臣金光煜啓曰,中殿進御淸心溫膽湯三十服,以其劑入日數計之,則明明日當進矣。更與御醫等商議,則皆以爲右藥加進二十貼,且兼用龍腦安神丸,不拘時,食遠日進一丸爲當云,依此劑入之意,敢啓。答曰,知道。
又啓曰,嬪宮解産之後,臣等晏然退在,事極未安,提調依例輪直于産室近處,在不可已,敢此仰稟。答曰,勿爲直宿。
三提調進往産室近處,嬪宮氣候,探知後罷〈去〉。藥房日記
備邊司啓曰,本司郞廳仕日相考,則文郞廳卞時益,仕日雖多,而或有連日呈病之時,文郞廳洪處亮,則雖曰本司之進,而仕日不多,竝爲推考。今後雖有他司所幹之事,先仕本司參坐後,進去之意,分付,何如?答曰,允。備局謄錄
右議政李景奭上疏。入啓。答曰,省疏具悉至懇,予意已諭,卿其勿爲固辭。
諫院,以李有養遞差事,啓辭。答曰,此人不無學行,勿爲煩論。
備邊司粘連啓目。答曰,莫重軍餉,似不可全然不捧,更議處爲乎矣,改色米乙良,依回啓施行。記草
訓鍊都監啓曰,都監軍兵等,自前連有犒饋之擧,而丁丑以後,廢而不行,軍情殊甚落莫。故上年討逆之後,臣等相議,將官軍兵等,不可不一番犒饋,以示酬勞之意,而連有事故,未及設行矣。今以都監所儲米布,措備酒膳,以今月十四日,慕華館聚會將卒犒饋之意,敢啓。答曰,知道。訓局謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉,進往産室近處,嬪宮氣候,探知後罷去。藥房日記
諫院前啓。答曰,已諭,勿煩。內下記草
上在昌慶宮。停常參·經筵。
備邊司啓曰,頃日咨文中,補運之說,旣與當初鄭勅之言不同,而自此提起回咨,似爲未妥,故以奏請使入往,措辭彌縫於衙門之意,覆啓允下,行會於使臣矣。今聞運糧差使員鄭之言,則以爲逢着鄭勅於永平之路,下馬對坐,以竭力船運,大海風濤,千萬辛苦,人物多數溺死,米石多數敗沒,決不得再備補運之意,反覆陳說,則鄭勅雖以爲然,而答稱回咨入往後,庶有容力之地云。觀其辭氣,若無自此文報,則彼以徑自擧論爲難。今宜詳搆回咨,付送於冬至使臣之行,使之與前行使臣相議,如已得請,則勿爲投呈,若猶未也,仍爲呈納,俾得周旋,似爲便益,令承文院措辭撰出,何如?答曰,依啓。備局謄錄
傳曰,今下弓矢,將軍坡萬戶池潤海處給送。
兵曹草記。入啓。答曰,知道。驛吏之嫁公私賤所生子女,亦爲屬驛,則其良妻竝産之應爲驛役,可知也。
兵曹粘連啓目。答曰,驛吏良妻所生乙良,依前屬驛,公私賤所生女子乙良,癸未爲始出給,似爲宜當,更議處置。
右議政李景奭上疏。入啓。答曰,省卿疏章,予心缺然,目今危狀,正如卿言,須速出仕,以濟時難。
開城留守安應亨上疏。入啓。答曰,省疏具悉卿懇。所陳之事,卿無過失,宜勿控辭,安心察職。內下記草
上在昌慶宮。停常參·經筵。
備邊司啓曰,先運之米一萬石內,崔得男所領五千石,則二千五百四十九石,洋中見敗,只納二千四百五十一石,信川郡守鄭所領五千石,無一石有頉,全數完納。受咨文而回,此雖出於幸與不幸,而風濤艱險之中,累朔辛苦,盡心載運,以得竣事,而且無一人之損傷,誠爲可嘉,勸獎之擧,似不可無,令該曹稟旨施賞,何如?答曰,依啓。此輩竝爲回還後,量施賞罰。備局謄錄
義禁府啓曰,刑曹啓目,羅州牧降號一款,令禁府處置事,允下矣。羅州牧降號,曾有成命,令該曹擧行,何如?傳曰,允。禁府謄錄
禮曹以冊禮後,陳賀事草記。答曰,陳賀二十九日爲之。內下記草
有政。吏批,以羅緯素爲承文院判校,任善伯爲司成,尹珹爲掌令,金逷爲宣川府使,具陽升爲慈山郡守,李時億爲掌苑別提,金始蕃爲獻納,趙絅爲大司諫,申翊亮爲承旨,李梓爲持平,曹漢英爲世子侍講院文學,金徽爲世子侍講院司書。
上在昌慶宮。停常參·經筵。
諫院,以臺諫上來事,啓辭。答曰,依啓。內下記草
上在昌慶宮。停常參·經筵。
上在昌慶宮。停常參·經筵。
院啓。答曰,申埈別無罪過,軍官意非偶然,竝勿煩論。內下記草
上在昌慶宮。停常參·經筵。
中宮殿,受灸正時巳正。
受灸後,藥房都提調領議政臣金瑬,副提調行都承旨臣金光煜問安。答曰,知道。藥房日記
傳曰,史官一員待命,闕內入直軍士,夜摘奸。內下記草
上在昌慶宮。停常參·經筵。
中宮殿,受灸正時巳正。
受灸後,藥房都提調領議政臣金瑬,提調禮曹判書臣金堉,副提調行都承旨臣金光煜問安。答曰,知道。藥房日記
憲府,以慈山郡守具陽升遞差,麒麟察訪高允久,罷職事啓辭。答曰,依啓。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,前日伏承春和例患之症,已爲差愈之敎,臣等不勝喜悅之至,而第未審近日聖候,若何?凡疾病之作,或加於小愈,臣等無任區區過慮,敢來問安,竝此仰稟。答曰,時無加症矣。中宮殿問安。答曰,知道。中宮殿受灸正時巳正,受灸後,三提調問安。答曰,知道。藥房日記
傳曰,今下弓矢,平安虞候柳福男處給送。
諫院前啓。答曰,勿爲堅執。內下記草
內醫院啓曰,濟州多産零陵香,而人無知者,醫員姜廷元,今將發行,依舊例給馬下送,何如?傳曰,依啓。兵曹謄錄
上在昌慶宮。停常參·經筵。
中宮殿,受灸正時巳正。
受灸後,提調禮曹判書臣金堉,副提調都承旨臣金光煜問安。答曰,知道。藥房日記
領議政·右議政箚子。入啓。答曰,省箚具悉。昨日雷雨,比前益慘,達夜憂懼,不勝驚遑,今此咎徵,實由寡躬,宜勿控辭,安心行公。
傳曰,捲草官判書金堉,醫官崔得龍,各半熟馬一匹,全德立兒馬一匹,奏時官一弓子一張賜給,令本衙門高品付錄,醫女及下人中有功勞者,令該曹米布磨鍊題給。
院啓。答曰,予意已諭,更勿瀆擾。內下記草
上在昌慶宮。停常參·經筵。
中宮殿,受灸正時巳正。
受灸後,藥房都提調領議政臣金瑬,提調禮曹判書臣金堉,同副承旨臣李䅘問安。答曰,知道。藥房日記
備邊司啓曰,今此淸國所求生梨一萬九千箇內,一萬箇則分定平安道,九千箇則分定黃海道,使之罔夜措備,及期入送宜當,而判書臣鄭太和,瘡腫甚重,方在呈告中,該曹之令,恐或遲緩。令備邊司,撥上行會,嚴督入送,何如?傳曰,允。
平安監司狀啓,運米格運莫男·己同病死事。傳曰,令本道恤典擧行。
又啓曰,淸國咨文據生梨一萬九千箇內,黃海道九千箇,平安道一萬箇,該曹旣已分定行移,承文院回咨,今已撰出矣。禁軍一人,咨文齎持,平安監司處分付,自本道,事知軍官,或附近守令中,與淸人顔情相熟者,稱以差使員,押領交納之意,行移,何如?答曰,允。備局謄錄
兵曹,王世子及嬪宮詣闕時,前牌將等望單子,傳曰,此單子,入啓已久,如有有故者,改付標以入。曹啓曰,云云事,傳敎矣。單子中有頉者,改付標入啓之意,敢啓。傳曰,知道。
禮曹啓曰,世子受冊之後,不可由建陽門,經還昌德宮,由弘化門前正路,具輿輦儀仗,使都人士庶,快覩然後,由敦化門以入,似爲宜當。以此知委各該司,擧行,何如?傳曰,由闕內還去,便當。
禮曹啓曰,世子及嬪宮入闕之日,及冊禮當行之吉辰也,不可依常時出入之例。令冊禮都監,輿輦儀仗,進去于本宮,具陪衛僚屬,詣闕,何如?傳曰,允。兵曹謄錄
有政。吏批,以柳淰爲宗簿寺正,鄭翼卿爲禮賓寺正,尹新之爲惠民署提調,宋國準爲尙衣院正,李從龍爲麒麟察訪,白大璡爲慈山郡守,李時煥爲刑曹參議,曺文秀爲開城留守,韓興一〈爲〉兼同知春秋館事,閔馨男爲左參贊,鄭致和·李曼爲承旨,沈爲獻納,趙復陽爲持平,安獻徵爲兵曹參知。
上在昌慶宮。停常參·經筵。
中宮殿,受灸正時巳正。受灸後,藥房都提調領議政臣金瑬,提調禮曹判書臣金堉,副提調行都承旨臣金光煜問安。答曰,知道。藥房日記
賑恤廳草記。入啓。答曰,知道。影職猶爲不許,則實職何以磨鍊耶?內下記草
上在昌慶宮。停常參·經筵。
備邊司啓曰,凡庶孽,雖是良妾子枝,未許通前,不得赴科擧通仕路,令甲甚嚴,而近來法綱廢壞,無論許通與否,任意赴擧,主掌四館,別無禁斷之擧,亦無帖文照訖之規,仍成謬例,誠可寒心。今後申明法令,令該曹許通帖文,憑考照訖,赴于四員,然後乃許錄名,如有無帖文而冒赴,及僞造帖文者,各依本律處斷,私許錄名之官,亦爲科罪。至於扈從戰功,捧承傳應爲通仕者外,或有他軍職加資,不書許通,只書職名者,永永停擧,囚禁治罪,文武科監試,內而該曹,外而監司,竝皆,申飭,一體施行。凡干仕路,一切防塞,雖或有論賞之事,未許通者,切勿許加資,以復舊規,且免賤從良者,必爲補充隊在官,方許良役,而近來直屬良役,殊無法典本意,亦令該曹,依舊規擧行宜當,竝捧承傳嚴飭,何如?答曰,允。
又啓曰,設官分職,各有所司,而政府總率六曹,六曹統理各司,然後方可體統相維,事務修擧矣。六曹坐日開起,政府以憑勤慢,曾已分付擧行,而近來朝綱漸解,百隷怠官,各司開坐亦罕,事多廢墜,不可不另加警飭,使之各司盡職。自今六曹中務劇處,及漢城府·掌隷院,依法典,逐日開坐,毋致事務積滯,且各檢飭屬司,夙夜奉公,至於外方文報及進貢之物,到卽捧上,俾無遠外下人留滯之弊,宜當。此意各別,申飭,而此後各衙門,如或無故廢坐,則自政府移文法府,使之一一糾劾,何如?答曰,允。
又啓曰,冬至使行次,譯官·醫官等三人,呈狀于本司曰,內局·尙方,貿易諸物,雖在平時,尙未免盡賣家資,以補貿納,況今北京,新開萬里之路,事多艱窘,若干物貨,不得已私貿入往,以爲添補之計,而科外私馬,不敢任意持去,自本司處置云。其所陳疏之意,亦甚切迫,各二匹許令持去,何如?答曰,法外之事,創開不可矣。
又啓曰,工曹牒報于本司曰,京畿監司關內,漢江渡丞牒呈,本渡案付船隻時存者,只十隻,三南使客及三陵祭官往來,僅免生事,而到今諸宮家上司,威力捉船,不計公幹,水上水下,絡繹不絶,以數少沙工,不勝支當。前已報稟,使不得捉船事,啓下嚴禁,而如前捉船,少無禁斷之路,官家輸送之事,反致遲滯,勢必生事,津夫擧將逃散,極爲悶慮。前日已捧承傳,猶未懲艾,自本司別樣處置,俾無津路斷塞之弊云,而津夫等亦皆齊來,訴冤不已。近來紀綱日頹,法令不行,凡干捧承傳之事,一切廢閣,極爲寒心,而年年晩秋之時,諸宮家僕隷,諸衙門下人,東西上下津夫,悉皆執捉,遠近累日之程,少無顧忌。以此津路將絶,僅存破船二三隻,故爭渡之際,或有墜溺之患,其爲痼弊,不可勝言。今秋犯令捉船者,令京畿監司,津船所在,各逐處按問,無論勢家·上司,切不隱諱,某家某津船捉去之由,一一摘發啓聞,一邊報法府,繩以承傳有違之律,勿饒貴近,以爲警飭之地,監司如或隱漏,不爲啓聞,則亦斷以奏事不實之罪,宜當,敢啓。答曰,允。備局謄錄
上在昌慶宮。停常參·經筵。
中宮殿,受灸正時巳正。
受灸後,三提調問安。答曰,知道。藥房日記
備邊司,以赴京譯官等,私持馬事草記,入啓。答曰,法外之事,創開不可矣。
院啓。答曰,不允。世子出入事,其在體面,別無損傷,如是論啓,似或過矣。
戶曹草記。入啓。答曰,知道。中原玉帶,已作無用之物,厥價如是磨鍊,似爲過多矣。
備邊司草記。入啓。答曰,依啓。廏馬限明秋量減,馬草勿爲裁減。
憲府,以參知安獻徵遞差,副率韓復琦罷職事啓辭。答曰,俱無所失,竝勿煩論。內下記草
上在昌慶宮。停常參·經筵。
中宮殿,受灸正時巳正。
受灸後,藥房提調禮曹判書臣金堉,副提調都承旨臣金光煜問安。答曰,知道。藥房日記
府啓。答曰,依啓。參知安獻徵遞差,韓復琦遞差。內下記草
上在昌慶宮。停常參·經筵。
提調禮曹判書臣金堉,副提調都承旨臣金光煜,中宮殿問安。答曰,知道。藥房日記
禮曹草記。入啓。答曰,久坐冷地,則必有添傷之患,封嬪之禮,權停例爲之。
諫院前啓。答曰,毋庸强煩。內下記草
有政。吏批,以金始蕃爲弘文館修撰,柳淰爲弘文館校理,崔克誠爲尙衣院主簿,卞三近兼同知義禁府事,尹絳爲兵曹參知,李恢爲金井道察訪,鄭道亨爲司藝,閔希顔爲海美縣監。
上在昌慶宮。停常參·經筵。
王世子冊禮,仁政殿親臨擧動,禮罷後,藥房都提調領議政臣金瑬,提調禮曹判書臣金堉,副提調行都承旨臣金光煜,大殿問安。答曰,知道。中宮殿問安。答曰,知道。世子宮問安。答曰,知道。嬪宮問安。答曰,知道。藥房日記
傳曰,日氣酷寒,時維九月,而入侍之官,竝着耳掩,其於事體,殊甚無禮,老病人外,竝爲推考。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,伏未審夜來聖候,若何?昨日日氣甚寒,而靜攝之中,勞動玉體,殿坐移時,想不無添傷之患,臣等不勝憂慮之至,敢來問安,竝此仰稟。答曰,氣候雖未如前,不至大段矣。中宮殿問安。答曰,知道。藥房日記
禮曹啓曰,亂後物力蕩竭,人民離散,樂工·樂生等,被擄被殺者無數,廟社·文廟及山川之祭,不能用樂,以待事定後復設,而今至十年,國家多事,有司不能啓請復設。廟樂旣未復設,則他處不可用樂,故昨日莫大之慶,陳而不作,明日百官之賀,亦將難用,誠是欠事。今年飢饉之災,近古所無,百姓遑遑,擧將塡壑,此時復設,似爲難便,而樂舞不可終廢,事定無時可期。前頭用樂與否,請令廟堂商議,或限以年數,或待歲稍豐,令樂工·樂生等,預爲習樂以待,何如?傳曰,依啓。備局謄錄
憲府,以兩司多官遞差事,啓辭。答曰,依啓。
右議政李景奭箚子。入啓。答曰,省箚具悉。帽着之失,不在有病,卿宜安心,勿爲待罪。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調都承旨臣金光煜啓曰,近來天寒漸緊,朝夜益甚,伏未審卽今聖候輕重,比昨何如?昨日伏承氣候,雖未如前,不至大段之敎,臣等伏不勝憂慮之至。凡疾病之作,莫不從輕至重,豈可以不至大段而有所忽焉?卽令醫官等入診,然後議進相當之劑,宜不容少緩,敢來問安,竝此仰稟。答曰,與昨無異,勿爲議藥。藥房日記
備邊司啓曰,云云事,傳敎矣。國之大事在禮,而廟社之樂,十年停廢,誠極未安。今宜復設,似盡祀典之禮,方當大侵,八路阻飢,此時設樂,事未妥當。且樂舞佾數未備,樂生抄出之際,必有搔擾之端,殊非用靜之道,依該曹啓辭,姑待年豐復設,令時存樂生等常加肄習,俾無樂崩之患,何如?答曰,依啓。
又啓曰,故阿耳僉使金築戶奴呈狀內,上典以運米差使員,入往天津,敗沒於洋中,只有贈職,而無恤典之命,依舊例題給事,入啓處置云。故宣沙浦僉使柳敬友戶奴呈狀內,上典前後赴京,已至十餘度,今年又以運米差使員,領船三百隻,入往天津,每船砲手三名,射手二名,合五名,當爲帶去,而只帶砲手二名而去,所除之數九百名,糧米所減一千八十餘石,資裝木所減一百二十六同。還來之際,自備火藥五百斤,納于本道監司,而賞典未下之前,不意身死於本鎭,而家在全南道錦城,數千里之路,無以歸葬,自平安道至羅州護送事,入啓處置云。金築有贈職,而無恤典,令該曹依例擧行,柳敬友歸鎭而死,故論賞恤典,竝不得施行,且未歸骨於故土,所減射砲之數,糧資火藥之數,問于本道處置,而喪柩出來時,令所經各道護送,何如?答曰,柳敬友亦爲贈職,所納火藥,令本道給價,似可矣。備局謄錄
王世子冊封陳賀。傳曰,頒赦爲之,昧爽以前,除謀叛·大逆·謀反,子孫謀殺歐罵祖父母〈父母〉,妻妾謀殺夫,奴婢謀殺主,謀故殺人,蠱毒魘魅,關係國家綱常,贓汚强竊盜外,雜犯,死罪徒流付處,安置充軍,已至配所,未至配所,已決定,未決定,已發覺,未發覺,咸宥除之。
義禁府啓曰,李弼聖·朴承龍等,揆以科擧事目,則當在勿揀赦前之類,而此人等,時未承服定律,故置諸放秩之意,敢啓。傳曰,知道。朴承龍依事目勿放。禁府謄錄
憲府,以臺諫處置事啓辭。答曰,依啓。內下記草
有政。吏批,以柳慶昌爲持平,金世濂爲弘文館提學,閔應協爲校理,李時昉爲戶曹參判,成以性爲宗簿寺正,沈日遵爲抱川縣監,李泰淵爲世子侍講院司書,沈爲副校理,金鉽爲司諫院正言,尹鏶爲獻納,李梓爲掌令,金徽爲正言,李行遇爲大司諫,南老星爲執義,李厚源爲大司憲。
上在昌慶宮。停常參·經筵。
院啓。答曰,不允。申埈事到今更論,似爲已甚矣。內下記草趙景觀校正。郞廳曹命胤書。
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,伏未審數日來聖候,若何?自承氣候不如前日之敎,今已屢日,而至今猶未復常,則似是感冒彌留之致,豈可尋常引日,以待平復之期乎?卽今醫官等入診議藥,在所不已,而且中殿進御淸心溫膽湯,以前後劑入之數計之,則明日當盡五十貼矣。問于醫官等,則皆以爲如此寒節,不可仍用苦口之劑,湯藥則姑爲停止,而連進龍腦安神丸宜當云。臣等無任憂慮之至,敢來問安,竝此仰稟。答曰,知道。所患之症,時未差復,李馨益等入來後診察,可也。中宮殿問安。答曰,知道。藥房日記
備邊司啓曰,戶曹事務煩殷,前頭客行酬應,亦在不遠,必須預爲措備,庶免臨時窘急之患,而鄭太和病勢,尙未差歇,事多曠廢。頃者臣等招致本曹參判李厚源,判書雖未出仕,凡係措辦之事,及時料理擧行之意,使之傳言,而近雖或有所酬酢,乃以退伏私室,爲嫌緊急區畫之事,不敢輒議云。因病退伏,勢所然也,緊切之務,因此停滯,殊甚未便,雖不得供仕,大少事務,令本曹參判相與通議,趁卽措處之意,申明分付,何如?答曰,依啓。
又啓曰,本司郞廳前都事申漢,奔走供仕,已准十五朔,依前例陞敍,或守令除授之意,捧承傳施行,何如?答曰,允。備局謄錄
工曹草記入啓。答曰,知道。魂宮進排之物,頃年魂殿進排數相考,磨鍊,可也。
右副賓客金世濂,弘文提學辭職上疏。入啓。答曰,省疏具悉卿懇。卿之才學,實合此任,宜勿控辭,從速察職。記草
都摠府啓曰,今日王世子,宗廟展謁後,還宮時陪衛禁軍,似有虛疎之端,使郞廳點閱,則內禁衛李琳·申岌·崔廷男·李仁老等,公然落後,至於闕直,極爲駭愕。令攸司竝爲囚禁治罪,以警他人,何如?傳曰,允。都摠謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,昨日伏承聖批,以所患之症,時未差復爲敎,伏未知所患之症,何症輕重之勢,何如?尤不勝憂遑悶迫之至。李馨益·朴泰元,皆已入來,與崔得龍等入診宜當,敢此仰稟。答曰,知道。所患之症,乃是胷腋牽引之症也。
三提調再啓曰,臣等卽與入診醫官及諸御醫·鍼醫等,反覆商議,則皆以爲前日所傷之處,屬於肝經,瘀血挾痰,遇寒而發,此非大段症候,宜於疎肝飮,加白芥子炒硏一錢,連進五貼,而鍼藥俱行,然後可致速效。自今日爲始受鍼,而且兼行竹筒灸爲當云,故竝此仰稟。答曰,知道。受鍼更觀一二日爲之。藥房日記
諫院,以韓姓人推考治罪事啓辭。答曰,依啓。具仁垕推考。記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,冬雨非時,日氣沈陰夜來聖候,若何?昨日行竹筒灸後,牽引之候,其無加減乎?問于李馨益,則連三日行灸爲當云矣。臣等不勝憂慮之至,敢來問安,竝此仰稟。答曰,知道。所患之症,夜來稍似減歇矣。藥房日記
宗廟提調啓辭。答曰,知道。勿爲待罪。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,昨日伏承稍似減歇之敎,臣等無任喜祝之至。第未審夜來,症候輕重,比昨,何如?且受鍼初,以更觀一二日爲之下敎矣。今日受鍼,何以爲之?竝此仰稟。答曰,症候日減,受鍼勿爲。藥房日記
備忘記,禁營廳提調,似不可久曠,此意言于備局。備邊司啓曰,云云事,傳敎矣。御營設立之初,只以大將總領矣,頃年洛興府院君金自點,自大將入相,而從前頗得軍情,故仍以都提調稱號,別出大將,冬月鍊習之事,大將專掌爲之矣。今者提調雖出使,而大將無故察任,且其回還,不出數三朔,提調之任,似難容易遞易,敢此申稟。答曰,大將雖存,提調亦不可久曠,姑爲改差,可也。
又啓曰,經亂以來,京外物力俱竭,而猶有侈㑀之習,誠可寒心。至如場中應辦官之弊,雖在平時,已有豫大之譏,況當亂餘經費蕩然,疾癘飢饉,至于今日而極焉。一場之設,各司下人·貢物主人·市井之民,俱受其弊,寧可不爲之變通乎?古者大夫食不兼味,弛刑禁酒,乃荒政之所當先也。若無酌定之事,則必有仍前濫觴之患,故節損條目,令該曹書諸別單,添入於科擧事目中,仍爲定式,雖遇稍稔之年,限事定間,依此擧行。且書題單子入啓時,及逐日科次,分發諸上司·政院·三司·侍講院·藝文館等下人,責出賂物,其費無窮,極爲痛甚。今後科次分發,一切停止,書題,亦於出榜榜目入啓時,書啓,一以祛應辦官受弊之事,一以存科場嚴察之體,而擇定禁亂官,嚴禁雜人,勿論政府·政院·三司等下人,如有無差備應辦所入來者,卽爲捉囚,自試所,一一入啓拿鞫,俾無圖囑謀免之弊,禁亂官如或循私不發,則先罷後推事,竝捧承傳宜當,敢啓。答曰,依啓。
又啓曰,自前宣惠廳堂上,例兼賑恤,而賑救浩大之時,例爲加出賑恤堂上矣。戶曹參判李時昉,方爲裁省之任,賑恤廳堂上,啓下,何如?答曰,依啓。備局謄錄
傳曰,冊禮後施賞人,依前例,書啓。
傳曰,御營廳提調,似不可久曠,此意言于備局。內下記草
上在昌慶宮。停常參·經筵。
藥房提調禮曹判書臣金堉,左副承旨臣李䅘啓曰,夜來雷變非常,伏想嚴恭寅畏,不安於丙枕,靜攝之中,恐或因此添傷玉候,所患比昨,何如?臣等不勝憂慮之至,敢來問安。答曰,幾盡差愈,勿爲問安。藥房日記
賑恤廳啓曰,備邊司啓辭,補充隊所納之布,亦令該廳收捧,以補賑飢之用事,允下矣。凡公私賤免贖身者,掌隷院次知入啓,下兵曹,補充隊在官後,始定軍役,乃是金石之典,而至於外方,則免賤贖身者,其極多而率皆自本官本道,徑出立案,據定良役,故從良者雖多,而補充隊在官者絶無,委屬未便。今後外方公私賤贖身者,一依兵曹規例,納布于本廳,受出勤力,副尉出身,然後始定良役,勿許如前欺縱,以取罪戾之意,令該曹申明知會于八道及開城府·江華府宜當,敢啓。答曰,依啓。
又啓曰,備邊司啓辭,庶孽未許通者,不得赴擧,令該曹及各道監司申明檢飭事,入啓蒙允矣。許通帖,公淸道五十張,全羅道六十張,慶尙道六十張,黃海道二十張,則自本廳,曾已入啓蒙允,該曹成送後,當分送于諸道,而京中則本廳,雖有戊寅年用餘帖文若干張,封在樻中,而歲月已久,京畿·江原·咸鏡·平安四道,則時未分送,此四道亦豈無庶孽之願爲許通者乎?當此申明法禁之際,許通帖不爲下送,則赴擧者,必有狼狽之患,京畿二十五張,江原道二十張,平安道·咸鏡道各三十張,及京中所用五十張,令該曹成送宜當,敢啓。答曰,依啓。
傳曰,新産柑子,以內官,領送北京,譯官一人,亦爲定送。備局謄錄
義禁府啓曰,今此別試文武科初試開場,只隔數日,而本府都事,皆爲赴擧。四所禁亂假都事及本府當直公事交代竝七員,依前例,令該曹差出,何如?傳曰,依啓。禁府謄錄
玉堂,以臺諫處置事箚子。入啓。答曰,依啓。
院啓。答曰,已爲推考,不必罷職。
領議政金瑬箚子。入啓。答曰,省箚具悉。去夜雷霆,獰迅非常,驚懼之心,至今靡定也。今此災異,非卿所召,宜勿控辭,安心論道。內下記草
上在昌慶宮。停常參·經筵。
院啓。答曰,已諭。內下記草
上在昌慶宮。停常參·經筵。
藥房都提調領議政臣金瑬,左副承旨臣李䅘啓曰,雪後風饕,日氣極寒,夜來聖候調攝,若何?下幾盡差愈之敎,亦且數日,伏未審此時,症候比前,何如?臣等不勝憂慮之至,敢來問安,且自前進御丸藥,今月旬間當盡矣,加劑入之意,竝爲仰稟。答曰,知道。牽引之症,已爲差愈矣。藥房日記
上在昌慶宮。停常參·經筵。
備邊司啓曰,咸鏡南道入送魚膠,取來於近道,已備八十斤,以箭竹一時入送之意,敢啓。答曰,知道。備局謄錄
慶尙監司兪㯙狀啓。答曰,卿其勿辭,安心察職事,回諭。
疊出備邊司草記。入啓。答曰,大將雖存,提調亦不可久曠,姑爲改差,可也。
江華留守申埈上疏。入啓。答曰,省疏具悉卿懇。卿其勿辭,安心察職。內下記草
上在昌慶宮。停常參·經筵。
右議政李景奭箚子。入啓。答曰,觀卿上箚,深嘉卿憂愛之忠,箚陳之事,無非嘉言至論,予當惕念而施行。且近來災變,實由寡昧,卿毋固辭。內下記草
傳曰,世子冊禮後,賞格前例覓入。
傳曰,內殿,今月望後,當爲移接于慶德宮,令該曹擇日擧行。兵曹謄錄
上在昌慶宮。停常參·經筵。
政院啓辭。答曰,彼此皆是宮禁,避接何妨?
傳曰,史官二員待命,騎馬六匹立之,兩所場中,棘圍摘奸。
領議政金瑬,右議政李景奭啓辭。答曰,因病避接,似非大事,故泛然下敎,而不與卿等相議也。內下記草
上在昌慶宮。停常參·經筵。
備邊司啓曰,司僕外廏四十匹,限明秋減下事,蒙允已久,而本寺提調有病,尙無處置之事,非但公事,趁不擧行之爲未安。許多馬匹,一日喂養之資,亦爲不少,不可不從速區處,令本寺啓稟處置,何如?答曰,姑俟之,可也。
政院啓曰,以備邊司黃海監司狀啓粘目,傳曰,回啓中稅米半減,爲三邑而言耶?承旨察啓事,傳敎矣。回啓中以兩西,獨無所減,今年稅米,特爲半減觀之,則似是通稱一道,以三邑外,尤甚被災處,亦爲明査,一體施行觀之,則似是先減三邑,而兩取之說,未能指一,令備局更爲詳盡以啓,何如?傳曰,允。
又啓曰,以本司黃海監司狀啓粘目,傳曰,回啓中稅米半減,爲三邑而言耶?政院回啓內,令備局更爲詳盡以啓,何如?傳曰,允事,傳敎矣。監司旣因三邑牒報而馳啓,則稅米半減之請,實指三邑爲言,而兩西獨所減云者,乃是別樣請減之意。至於三邑外被災處,則狀啓中,雖不擧論,亦必有一體可減之邑,故以明査啓聞施行爲請,而措語未瑩,致勤聖敎,不勝惶恐。就回啓中付標改入之意,敢啓。答曰,知道。備局謄錄
都摠府啓曰,入直扈衛別將軍官等,係是侍衛將士,而自前謬規,兵曹·都摠府,切不糾檢,不無虛疎之弊。自本府巡檢闕內時,竝爲點閱之意,敢啓。傳曰,允。都摠謄錄
上在昌慶宮。停常參·經筵。
王世子文廟酌獻禮。藥房日記
備邊司啓曰,以本司御營都提調,似難遞易事草記,答曰,大將雖存,提調亦不可久曠,姑爲改差,可也事,傳敎矣。依訓鍊都監都提調例,令該曹差出,何如?答曰,依啓。備局謄錄
武二所,以代射人事草記,答曰,依啓。進告人,各別論賞。內下記草
武二所差備官,以試官意啓曰,臣等於開場之日,借射之人,現捉告課事,與差備官等約束矣。擧子趙玹,呼名射出之後,有一差備官,進告于臣等曰,今此射出之人,非趙玹也,乃喬洞居高得吉稱名人,而與卑職同在喬桐,故知之云。臣等卽令捉入,則所謂高得吉,知機逃走矣,仍令捉入趙玹于新門外近處,則果非臣等所見入射之人,借射無疑矣。已令囚禁,令攸司推捉高得吉稱名人,一處推閱,依法科斷,何如?傳曰,依啓。進告人,各別論賞。六曹啓曰,云云事,傳敎矣。進告人職姓名,問于二所試官所,其回答,有差備官通禮院引儀黃後憲也。今此論賞,無可據前例,自下不敢擅便,上裁。傳曰,陞敍守令除授。移文吏曹兵曹謄錄
上在昌慶宮。停常參·經筵。
備邊司啓曰,黃海道吾叉浦漂到淸人事咨文,已爲撰出,別定禁軍,撥上馳送,交付於冬至使之意,敢啓。答曰,知道。備局謄錄
上在昌慶宮。停常參·經筵。
藥房提調禮曹判書臣金堉,副提調行都承旨臣金光煜啓曰,大雪連下,日氣沈陰,薄寒之中,所宜畏愼。伏未審,玉候調攝,近來,若何?臣等無任區區憂慮,敢來問安。答曰,與前一樣。中宮殿問安。答曰,知道。藥房日記
備邊司啓曰,戶曹判書鄭太和身病甚重,陳疏辭免,至於累次,而臣等難於得代,且以爲年少之人病勢,自當痊可,啓請勿遞矣。今則日月已久,而病益沈重,差復無期,前頭當有勅使之行,凡百需用,不可不預爲料理。災傷覆審之後,收租磨鍊,亦甚緊急,群意皆以爲請遞宜當。鄭太和姑遞本職,使之專意調治,而其代令該曹從速差出,何如?答曰,依啓。備局謄錄
領議政金瑬初度呈辭。入啓。答曰,不允批答。
兩司,以移御事合啓。答曰,不允。內下記草
上在昌慶宮。停常參·經筵。
備邊司啓曰,戶曹判書鄭太和遞差,命下矣。依前例令備邊司議薦,何如?傳曰,允。備局謄錄
備邊司粘連啓目。答曰,依允。兵營所捧價布,自監營收捧,雇馬事乙良,施行安徐。且昭顯世子回還時,本道留置駝馬牛羊,亦合補用。內下記草
都摠府啓曰,昨日臣李時昉入直時,見一直卒,只着布衣一襲,夜來慮其凍死。今朝招見問之,則乃襄陽正鄭尙男云,而凍餒已極,不能言,誠可矜惻。掩體餬口之資,令該曹趁卽覓給,而且猝値寒冱,薄衣軍士,露處積雪之中,凍死之患,推此可知,過冬禦寒,俱亦依前例,從速分給,何如?傳曰,允。兵曹謄錄
上在昌慶宮。停常參·經筵。
藥房提調禮曹判書臣金堉啓曰,冬節已深,日氣凝嚴,靜攝之中,恐或愆和,而尊屬慘怛之音,聞於中夜,親親之篤,想切驚悼。臣等不勝憂遑悶迫之至,敢來問安。答曰,知道。藥房日記
備邊司啓曰,近來紀綱解弛,朝家號令之下,外方官吏,視爲尋常,不卽奉行,以致庶事之不成,殊可寒心。頃日自上特減三名日方物進上,本司行會各道時,以方物價未及收捧,則急急知委施行,如有已捧之處,則別樣善處,俾勿歸虛之意,丁寧分付矣。今過三十餘日,無一道具由回報,其所處置,漠然無聞,近日守令,盡心民事者甚少,若或所捧之價,歸於虛套,則聖上恤災救民之澤,終不及於蔀屋之下,豈不痛惜?遠道則或有未及枚報之勢,而近道尙不擧行,難免稽緩之責。公淸·黃海·江原等道監司,竝命推考,以爲警飭之地,何如?答曰,依啓。
又啓曰,西北戍卒禦寒之具,雖有襦紙衣入送之擧,而窮邊苦寒,難免折骨之凍,故在前或以司僕寺木花,量宜入送,以示矜恤之意。今亦依前除出該寺木花一千五百斤,去核下送,而其數零星,不可遍及於兩界,入送北邊,分給于尤甚呼寒之卒,俾知朝廷矜恤之至意,何如?答曰,依啓。備局謄錄
南承元上變據傳曰,大臣及禁府堂上·兩司長官命招後,政院啓曰,推鞫處所何處乎?傳曰,闕內爲之。
義禁府啓曰,本府都事九員不足,假都事十員,令吏曹差出,何如?傳曰,依啓。禁府謄錄
領議政金瑬再度呈辭。答曰,不允批答。
憲府,以湖安君澳·洛等削奪官爵,永勿齒仕版事,啓辭。答曰,屢經大赦,原宥不妨。內下記草
兵曹啓曰,以都摠府啓辭,傳敎矣。襄陽正鄭尙男,則襦衣及餬口之資,令該曹已爲題給,其他軍士中衣單糧盡者,則亦未免凍餒之患,禦寒之具,似當一體分給,而第念今朔立番軍士,不久下去,而前頭寒冱,愈往愈甚,來朔新番軍士寒凍之患,必有甚於今日。今若徑早分給,則該曹所造襦衣,勢難遍及於後運軍士,無已則若干軍士,尤甚凍寒者,隨現隨給,大同分給,則亦依往年例,必待極寒之日,有上敎,然後發遣郞廳,點視薄衣之類,均一分給,恐或便當,惶恐敢啓。傳曰,依啓。兵曹謄錄
上在昌慶宮。停常參·經筵。
備邊司啓曰,三名日方物價,某樣處置,回報之意,行會已久,而尙不擧行,故昨日請推近道監司,已爲蒙允矣。今者更爲査見文書,則黃海道近年,元無方物進上之事,而臣等全未覺察,泛然混請,不勝惶恐,敢啓。答曰,知道。
又啓曰,吏曹啓辭,戶曹判書令本司議薦事,允下矣。今日判度支之任,視前益難,非惟管一國之經費,抑亦係萬民之休戚,薦議之際,不可不另加審愼。領相方在呈告中,令吏曹堂上親進以議,得其可否而備擬,似爲宜當,敢啓。答曰,依啓。
又啓曰,明春賑飢,不啻極救之急,畿甸·京城其用甚廣,不可不預爲措處,而年年凶歉之餘,公私赤立,無以措手,極爲悶慮。海西沿海管餉小米,其數頗優,量宜移賑,可救目前之急,而此時餉穀,亦難輕用,若於西路貿穀,以充其數,則無欠於軍儲,而有補於賑濟,故移關問于平安監司,則本道米價,上木一匹,直米九斗云。以此計之,則三十三四同之木,可貿千石之米,一面移文,問于平安兵使,則當以量儲之木,貿穀云云。今宜除出三十餘同之數於本道前兵使留上軍木五百四十同之中,於其道內,貿米留上,而就海州·延安·白川等官,田米元數一萬六千餘石內,取其一千石,待解氷卽爲運來,以爲救荒之用,事甚便當,依此施行,何如?答曰,不允。備局謄錄
領議政金瑬箚子。答曰,省箚具悉。卿其安心,勿爲待罪。
司直李楘上疏。入啓。答曰,省疏具悉。卿其勿辭。
憲府,以澳·洛事啓辭。答曰,不允。內下記草
上在昌慶宮。停常參·經筵。
吏曹啓曰,今觀啓下申埈辭職之疏,專以身病求免,必以秩高勳臣,重被臺論,其不敢莅任於留都重地,情勢當然,似當從願遞差,無寧曠官。且錦城縣監李更生,催促還任事,前已啓下,故累日促令,謝恩下直,而辭以病勢危重,決不能赴遠,一向堅臥不動,雖極未便,但聞其病狀,則本以殘弱之人,瘡傷甚重,精神氣力,亦難理劇辦事,累朔空官之事渙散,將不成模樣,殊極可慮。更生久不還官之罪,難免罷黜之科,亦當依法啓罷,速出其代,以便官事,而江都管鑰之任,本司·備局,薦望錦城,仍任前官,亦出於廟堂別樣議處,自本曹不敢擅便。請遞此兩官,仍存與否,令備邊司議處,何如?傳曰,依啓。
又啓曰,吏曹啓辭云云,傳曰,依啓事,下敎矣。江華留守申埈,以秩高宰臣,重被臺論,雖有察之命,不敢晏然行公,非但保障之地,曠職已久,正當冬務之殷,事多積滯,量議皆以爲遞改宜當。至於錦城縣監李更生事,則身値無前之變,且有重傷之病,不欲仍處其地,固人之常情,而但念當初立法之時,朝廷非不知本道監司之啓聞罷黜,意有所在,而惡習不可不痛懲,故不責守令,而專治作亂之下輩,降其邑號,仍任更生,實出於革弊習,而杜後患也。爲更生之道,所當體念聖上別樣處置之至意,黽勉察任,有過則改之,無則加勉,必以鎭撫吏民爲務,徐觀事勢,從容進退,未爲不可,而不此之思,遽爾棄來,若此而任其所爲,則無以行國法而服人心矣。自該曹啓請罷黜,而令備邊司議處,則臣等所見,不敢不陳達。申埈遞改,其代卽令該曹另爲擇擬。李更生則令該曹,更爲覆啓處置,何如?答曰,依啓。備局謄錄
傳曰,罪人所居地方,自京至楊州,通計二百九十里,似不至太緩事,傳敎矣。義禁府啓曰,罪人不在遠地,而何緩緩捉來耶?問啓事,傳敎矣。本府都事三員,以罪人奉唜金等六人捉來事,十六日初更聽傳敎,興仁門留門出去,馳到楊州牧,與牧使朴敬祉,一時馳往罪人等所居地方,捉拿還來,十七日閉門時,乃得復命。計其程道,則自京城至楊州五十六里,自楊州至罪人等所居板洞七十里,自板洞還至京城六十餘里,通計一百九十餘里而遠。往來於一晝夜之間,以本府出使程式觀之,則似不至太緩矣,惶恐敢啓。傳曰,知道。程道雖如此,不可謂之速爲往還也。同日本府罪人南承元,混同上闕,極爲不當,當該都事推考。傳曰,依啓。現告假都事通禮院引儀李時元。禁府謄錄
鞫廳啓辭。答曰,依啓。同名人放送。又啓辭。答曰,與告者面質。
合啓。答曰,厥症不潔,且是傳染之病,今此移寓,非特爲彼病患,而爾等不念上躬,不顧禮文,假托小弊,瀆擾不已,是誠何心哉?予實未曉其意也。
傳曰,中宮病患,非一朝猝發,而乃兒時所遘也。自上年復發,近日益甚,而醫官·醫女等,不爲明言于提調,以致外官,佯若不知,其心所在,極爲奸詐。醫官崔得龍,醫女連生,竝拿推。內下記草
上在昌慶宮。停常參·經筵。
上在昌慶宮。停常參·經筵。
政院啓曰,兩司全數遞差,推鞫,不得爲之之意,敢啓。傳曰,知道。
崔得龍元情公事。判付內,除刑推分揀事,判下矣。崔得龍·連生等放送之意,敢啓。傳曰,知道。禁府謄錄
領議政金瑬三度呈辭。答曰,不允批答。
戶曹判書閔聖徽上疏。入啓。答曰,省疏具悉。卿其勿辭察職。
玉堂箚子,臺諫事。答曰,竝爲遞差。
政院啓辭,臺諫勿遞事。答曰,勿煩。內下記草
兵曹啓曰,侍講院移文內,本院達于世子曰,闕內出入之人,皆由金虎門,行歷禁川橋,與書筵廳至近,且無障蔽紛沓喧話之聲,最妨於書筵講讀之際,事甚未安。自今閉金虎門,開丹鳳門,以通往來,似爲便當,令兵曹啓稟處置云。闕門通塞,事體亦重,敢此啓稟。傳曰,依啓。兵曹謄錄
上在昌慶宮。停常參·經筵。
傳曰,日勢已暮,推鞫明日爲之。又傳曰,推鞫本府爲之。禁府謄錄
上在昌慶宮。停常參·經筵。
備邊司啓曰,當此大無之歲,凡干需用,不可不十分節損,而試場應辦之事,自前多有過濫之弊,故令該曹酌定節目,啓下矣。今聞別試二所,不遵定式,頗多濫觴之事,立法之初,不謹奉行如是,殊極可駭。試官固有其責,而應辦官,亦難免不能奉法之失,若不懲治,則無以爲後日之戒。二所當該試官及應辦官,竝推考,內外工房,令法府治罪,何如?答曰,依啓。備局謄錄
領議政金瑬四度呈辭。入啓。答曰,安心調理。
刑曹粘連啓目。答曰,捉來有弊,羅吉金爲先推問處置。內下記草
上在昌慶宮。停常參·經筵。
備邊司啓曰,當此之時,本兵之長,不可久曠,而兵曹判書具仁垕,久未出仕,令政院稟處,使之斯速察任,且全南兵使李英達處置事,監司狀啓入來,已有日矣,而尙未處置,令該曹從速覆啓,其代卽爲擇差,催促赴任,何如?答曰,依啓。
又啓曰,江華保障之地,曠官已久,新留守李景憲,令該曹數日內,催促下送,何如?答曰,允。
又啓曰,本司有司堂上前判書鄭太和,病未差歇,不能察任,有司之任,姑爲改差。刑曹參判尹履之,本司堂上還爲啓下,使之仍察有司之任,何如?答曰,允。備局謄錄
刑曹粘連啓目。答曰,崔天逸等六名,崔大雲等三名乙良,分揀。
府啓,臺諫上來事。答曰,依啓。柳碩別備米穀,可以累千,救活飢民,特加一資,以示嘉悅之意,似無不可也。澳·洛等事,勿煩。內下記草
禮曹啓曰,中殿移御吉日已定,分司諸官,令吏曹·兵曹預爲差出,何如?傳曰,依啓。兵曹啓曰,云云事,傳敎矣。中殿移御時宿衛諸事,略依前例,別單書啓之意,敢啓。傳曰,知道。兵曹謄錄
上在昌慶宮。停常參·經筵。
提調禮曹判書臣金堉,副提調行都承旨臣金光煜啓曰,天氣不適,一寒一溫,聖躬調攝,恐或失宜,臣等之憂慮益切,敢來問安。答曰,如前一樣。藥房日記
領議政金瑬五度呈辭。答曰,安心調理。
兵曹判書具仁垕上疏。入啓。答曰,省疏具悉卿懇。卿其勿爲控辭,速出行公。
府啓。答曰,已諭勿煩。澳等事,所論如此,罷職。記草
御營廳啓曰,先運軍兵逢點,實數五百名,而本月十六日操鍊後,依前東營及集春營,與訓鍊都監軍兵,替入之意,敢啓。傳曰,依啓。訓局謄錄
以兵曹分司官員磨鍊事目,傳曰,兵曹·都摠府,以分半入直磨鍊,則依此爲之,假衛將,以慶德宮假衛將仍施行,未准之員,差出部將·守門將·武臣兼宣傳官·內禁衛兼司僕·羽林衛·訓鍊都監軍兵等,以入直數磨鍊,則減半磨鍊,開陽門,以興化門改付標。兵曹啓曰,云云事,傳敎矣。宿衛將士軍兵等,竝依下敎,減半磨鍊,慶德宮假衛將仍施行,則未准之數,只是一員付標以入,而興化門·興元門兩門,開閉則守門將,當以二員,定送衛所,旣以兩所磨鍊,則部將二員之數,亦不可減半,仍前磨鍊,不得付標之意,敢啓。傳曰,知道。兵曹謄錄
上在昌慶宮。停常參·經筵。
罪人南承元,刑問四次後物故。義禁府啓曰,頃日鞫廳啓辭,各人次知拘留捕盜廳者,似當盡放,而姜姓人時未就捕,李彦男之逃避,善緣承元,欲呈捕盜廳之致,雖在於拿命未下之前,而旣未得拿來,則其次知似難輕釋。彦男妻及姜姓人父,姑令捕盜廳仍爲拘留,其餘彦男,命福家現捉人等,則放送似當,敢此仰稟。答曰,竝放送事,傳敎矣。今此獄事,已歸虛誣告者,承元旣已杖斃,則被告人等,更無可問之事,而李彦男·李命福·姜姓人等,拿命旣下之後,時未捕得,渠亦不自現,有亡命之人,彦男等次知,雖蒙竝放之恩,而此人等置而不問,似無收殺,或令捕盜廳仍爲跟尋捉入乎?大臣之意如此,敢此仰稟。傳曰,無知常漢所爲,不足深責,彦男等亦爲分揀。禁府謄錄
傳曰,史官一員待命,騎馬三匹立之,集春營御營軍摘奸。
府啓。答曰,旣已罷職,勿爲更煩,柳碩事,不允。
判尹李溟上疏。入啓。答曰,省疏具悉。卿辭至此,當勉副焉。
備邊司草記,統營米穀事。答曰,問于主者,似可也。內下記草
上在昌慶宮。停常參·經筵。
備邊司啓曰,傳敎矣。御史書啓之辭,竝指各衙門屯田之弊,而其中訓監·宮房,不計量田事目,民人時報開墾之處,竝爲奪耕,故擧其弊大者回啓矣。今承聖敎,各衙門屯田,未及擧論,昏謬不察甚矣。統營新文·晴川等屯田中有主田畓,還給本主之意,元啓目中付標添入之意,敢啓。答曰,知道。
又啓曰,傳敎矣。凡軍士老除者,雖自代定,而凡得代,然後方許老除也。老除年滿,則依例許除後,渠自望定其代,而如未及望定,則老除之後,猶應其役,此是流來通行之規也。大槪軍情,旣得老除,則雖供其役,而不以爲怨,年滿未除,則最爲冤苦,故應除者欲於歲抄,依例頉下,而代定之擧,則待明年擧行事覆啓,而措語未詳,致勤下敎,不勝惶恐。更爲參商,渠若趁得其代,卽爲望定,則仍爲代定,固無所妨,此意付標以入之意,敢啓。答曰,啓下,老除與循例之事不同,如是處置,則或不無虛疎之弊也事,傳敎矣。老除之人,自爲代定,固是循例之事,而今値無前之凶歲,先爲許除,待明年充定者,實乃別樣之擧也。未望定前,則已除之人,自當應役,以此事意,着實擧行事,更爲論理知會,俾無虛疎之弊,何如?答曰,允。
又啓曰,以黃海監司狀啓,本司粘目,傳曰,國儲蕩竭之時,年年全減,其勢難繼,明春或有敗船米補運之擧,則亦難卒辦,此意言之事,傳敎矣。國儲之竭,誠爲可憂,連年全減,亦甚難繼,而民力之竭,尤爲可憂,欲寬今日之民力者,正爲後日裕財之地也。且略閱兩西米穀之數,或有補運之擧,則能以充足,雖未敢必,而亦頗有所留儲,前年權減之米,責徵於無前大飢之歲,沿海船役之處,殊非國家軫恤之意,故回啓中,敢請其減免矣。今承下敎,更爲商量,聖慮所及,實非偶然,改付標以入之意,敢啓。答曰,知道。
又啓曰,以本司金海屯田等事草記,傳曰,此事目入之事,傳敎矣。慶尙監司狀啓,因金海府牒報爲之,而俱有事目擧論之語,故回啓時,亦以事目等語措辭矣。此所謂事目,似指量田時事目,問諸戶曹,則亂前文書散逸,無存事目云矣。司中,適有故慶尙監司具鳳瑞,以各邑屯田之弊,有所縷縷陳啓之事,其中一款語,有云或當兵戈之際,則宣諭敎旨之中,某衙門某屯田某官家某漁箭,自今革罷,知委八方云云。諸衙門及宮房設屯,爲外方莫大之弊久矣,毋論事目與宣諭,朝廷苟知其弊,則在所當革,故各衙門屯田,丁丑以後,新設處革罷事,曾有成命,遐方之民,孰不欣忭?今番回啓中,未能詳悉,而大槪狀啓主意,在於爲先起耕,應役之民,仍許耕食,故以各其本主文券及收稅案名付的實者,這這還給之意覆啓矣,屢勤聖敎,不勝惶恐,敢啓。答曰,知道。旣非本主,則其無文券,可知矣。備局謄錄
領議政金瑬六度呈辭。答曰,安心調理。
傳曰,王世子出入時,陪衛武士武臣兼宣傳官崔嵂·金·張文俊·朴廷芝,竝陞敍,李東星·趙安基,各半熟馬一匹,李廷顯兒馬一匹,李華岳弓子一張,賜給。
禁府啓辭。答曰,依允。鄭忠信等,亦爲明査處置。
院啓,大司諫遞差事。答曰,依啓。內下記草
錄勳都監啓曰,冊禮過後爲之事,傳敎矣。前頭日氣冱寒,自上決難親臨,以明春退行,何如?傳曰,允。以上錄勳都監儀軌
上在昌慶宮。停常參·經筵。
府啓,三曹郞官無名稱蔭官者,陰竹縣監李克寧罷職事。答曰,依啓。閔震益推考,澳等事,不允。內下記草
上在昌慶宮。停常參·經筵。
府啓。答曰,不允。閔震益旣已推考,不必罷職,李後陽事,風聞未必盡實,更加詳察,勿復煩論。
備邊司粘連啓目。答曰,國儲蕩竭之時,年年全減,其勢難繼,明春或有敗船未補運之擧,則亦難卒辦,此意言之。內下記草
兵曹啓曰,慶德宮修理監役官牒報內,砲手入接西北營兩處修理事看審,則北營有家舍,而西營無家舍,只此空垈,如此凍天,將官房舍,萬無及期造作之勢。南營與西營,相距不遠,而有家舍,南營修理何如事,牒報矣。南營近於西營而有家舍,則以此處修理無妨,元單子付標以入之意,敢啓。傳曰,知道。
以兵曹中殿移御時事目,傳曰,道路,以敦化門,改磨鍊。
曹啓曰,云云事,傳敎矣。依下敎元單子中付標以入之意,敢啓。傳曰,知道。兵曹謄錄
上在昌慶宮。停常參·經筵。
上在昌慶宮。停常參·經筵。
今日引見時,右議政李景奭所啓,外方屯田,占奪百姓田畓之弊,多有人言,今此慶尙監司狀啓,目見其弊,有此陳懇,不可不准其請也。上曰,凡事皆有法例,無主之地,立案成文,然後乃爲其物,豈可以一時耕食之故,還給也哉。吏曹參判趙錫胤曰,金海屯田,侵占百姓累年收稅之地,彼民者何知法例?只以一時見奪爲冤矣。右相曰,丁丑以後,各衙門屯田革罷,曾有判付,而今此金海之都監屯田,宮房田畓,本道監司,已爲啓聞,豈可與小民,有此計較,而不爲之革罷乎。上曰,宮家田畓革罷,可也,都監屯田,不須罷也。右相曰,都監屯田,亦似丁丑以後所設也。上曰,然則査問處之,可也。備局謄錄
領議政金瑬七度呈辭。答曰,安心調理。
分承旨安獻徵上疏。入啓。答曰,省疏具悉。爾其勿辭察職。
禮曹草記。答曰,加設便否,問于大臣定奪。內下記草
今日引見時,戶曹判書閔聖徽啓辭,廟堂方爲裁省之擧,而本曹田稅歲入,一萬八千餘石,而御營軍食料之人,厥數甚多,抄減宜當。戶曹參判李時昉曰,御營軍間朔給料,則節用之事,莫過於此。右相□□□曰,戎備亦不可不慮,自上特爲抄減,則是亦惠民之政也。上曰,御營先運,旣已上來,使之給料,後運軍未上來者,勿爲上來,可也。
兵曹啓曰,卽刻南所衛將,牒呈于本曹,敦化門守直軍士連山正兵金旕上,不意重惡身故云,請出標信,小南門開閉之意,敢啓。傳曰,知道。令本道恤典擧行,自政院,戶曹捧承傳。兵曹謄錄趙景觀校正。郞廳曺命胤書。
上在昌慶宮。停常參·經筵。
藥房副提調行都承旨臣金光煜啓曰,節屆窮冬,寒燠無常,伏未審,夜來聖候,何如?區區伏慮之至,敢來問安。答曰,與昨一樣。中宮殿問安。答曰,知道。藥房日記
領議政金瑬八度呈辭。答曰,安心調理。
完城府院君崔鳴吉上疏。入啓。答曰,省疏具悉卿懇。卿其勿爲控辭,從速上來。
院啓,大司諫趙絅上來事。答曰,依啓。
府啓,黃海兵使閔震益罷職事。答曰,依啓。申嵂試可宜當,澳等事及李後陽事,不允。
禮曹草記。答曰,世子近得寒疾,時未快瘳,遠路往返,則必有添傷之患也。內下記草
上在昌慶宮。停常參·經筵。
府前啓。答曰,已諭,勿煩。內下記草
上在昌慶宮。停常參·經筵。
藥房副提調行都承旨臣金光煜啓曰,伏見侍講院草記,王世子連患感冒,昨又添傷,令內醫院速爲議藥,無任憂慮之至。令醫官入診,詳察所感輕重,然後方可議藥,敢稟。答曰,依啓。
副提調再啓曰,伏聞入診醫官等之言,王世子感冒之候,前日所感,未及差復之際,昨日又爲再感,卽以柴葛解肌湯,加桑白皮·杏仁·知母·蘇子炒枳殼·半夏各一錢,連用三貼,速爲和解爲當云。以此劑入之意,敢啓。答曰,依啓。藥房日記
領議政金瑬九度呈辭。答曰,安心調理。
傳曰,世子入學時,進參師傅以下,書啓。
府啓,延安府使李後陽,相禮洪錫禹遞差事。答曰,依啓。澳等事及申嵂事,不允。
傳曰,史官二員待命,騎馬六匹立之,各司夜摘奸。內下記草
上在昌慶宮。停常參·經筵。
藥房副提調行都承旨臣金光煜啓曰,內殿服藥,已至五十貼,艾灸已過一朔之久,庶幾有差減之候,而至於移御別宮,則此必有不得已之勢而然也。臣等之憂慮渴悶,豈可盡達?天下無不可治之病,亦未有無食效之藥,只患用之不得其當耳。且凡沈痼之病,不可以一藥一灸,責效於數月之間,豈可付之無可柰何之地,而不爲之盡力於治療之方乎?廣招中外諸醫,更爲議藥以進,冬前未得平復,則春和之後,或鍼或灸,似爲宜當,敢啓。答曰,都提調出仕後,議定。
大殿,冬至問安。答曰,知道。中宮殿問安。答曰,知道。世子宮問安。答曰,知道。嬪宮問安。答曰,知道。昭顯嬪宮問安。答曰,知道。
副提調都承旨臣金光煜,世子宮問安。答曰,一樣。藥房日記
義禁府啓曰,今此別試·殿試時,明政門·光政門·崇化門·興敎門·永淸門,把守禁亂官五員,慕華館左右考喧二員,及本府當直公事交代各一員,竝都事十員,當爲分定,而都事三員,別試·初試入格,將入殿試,故充數不足,假都事四員,依前例令該曹差出,何如?傳曰,依啓。禁府謄錄
刑曹判書吳竣上疏。入啓。答曰,省疏具悉。卿其勿辭,調理察職。
府啓,光陽縣監申嵂罷職事。答曰,依啓。澳·洛等事,其時傳聞,未必盡實,且累經大赦,特用寬典,未爲不可矣。
備邊司粘連啓目。答曰,李浣酌定之辭,似爲詳盡,依此施行,以杜後弊爲乎矣,使之待年豐收捧。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,一樣。副提調啓曰,伏聞入診醫官等之言,王世子再感之候,頗有和解,而餘熱咳喘,時未減歇,淸火化痰湯元入朴哨代地骨皮,加知母七分,五貼連進爲當云。此藥劑入之意,敢啓。答曰,知道。藥房日記
義禁府啓曰,罪人高弘建照律事及擧子保立李琢等,明査處置事,咸鏡道定配罪人等,因赦放未放啓聞覆啓等事,待判義禁出仕後,爲之,何如?答曰,知道。禁府謄錄
領議政金瑬十度呈辭。答曰,安心調理。
備邊司草記。答曰,旣以軍糧收捧,移用於他處,殊未妥當矣。
又草記。答曰,亂後所設屯田,旣已査處,今姑置之,可也。監司推考事,依啓。
大司憲南以雄上疏。入啓。答曰,省疏具悉卿懇。卿其勿辭,調理察職。
傳曰,薄衣軍士,令該曹一一詳察,襦衣題給。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,一樣。藥房日記
領議政金瑬十一度呈辭。答曰,安心調理。
傳曰,史官一員待命,明政殿殿試摘奸。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,感冒之候,頗似減歇,而咳嗽一樣。
大殿誕日,問安。答曰,知道。中宮殿誕日,問安。答曰,知道。副提調,世子宮問安。答曰,一樣。藥房日記
府啓。答曰,殿試錄名事,依啓。澳等事,不允。
副護軍金集上疏。入啓。答曰,省疏具悉。予甚缺然,爾其勿控辭,從速上來,以副予望。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,一樣。藥房日記
領議政金瑬十二度呈辭。答曰,安心調理。
前知中樞府事趙翼上疏。入啓。答曰,省疏具悉。嘉卿惓惓之誠,所陳之事,無非嘉言至論,予當體念而施行焉。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,一樣。藥房日記
備邊司草記。答曰,知道。莫重之事,不可率爾停當,待領相出仕,十分酌處。內下記草
上在昌慶宮。停常參·經筵。
藥房副提調臣金光煜,世子宮問安。答曰,知道。副提調臣金光煜啓曰,伏聞入診醫官等之言,王世子感冒之候,頗得和解,而熱勢未減,夜則虛煩,喘嗽亦數,四更後始得入睡,此是熱在血分所致,宜用當歸飮,加知母一錢,黃栢鹽酒炒褐色三分,去元入生地黃,代乾地黃酒炒,去赤芍藥,代白芍藥三貼云。此藥劑進之意,敢啓。答曰,知道。藥房日記
領議政金瑬十三度呈辭。答曰,遣承旨敦諭。
府啓,公淸監司李澥罷職事。答曰,依啓。公淸兵使金大乾推考,澳等事,不允。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,知道。藥房日記
領議政金瑬箚子。答曰,省卿上箚,予心缺然,目今國事,危若綴旒,莫保朝夕,卿須亟回遐心,勉出行公,以濟時艱。
府啓。答曰,金大乾事措語失當,處事猥濫,此亦無知妄作也。且該曹回啓,別無請推之語,更爲詳察,勿復煩瀆。澳·洛等事,亦勿瀆擾。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,知道。寢睡安穩。藥房日記
備邊司啓曰,本司郞廳前郡守南斗炯,奔走供仕,已滿十五朔,依例陞敍,或守令除授事,奉承傳施行,何如?答曰,依啓。
又啓曰,公淸監司·兵使,一時見罷,本道之事,曠廢可慮,今日政,竝爲差出。且全南新兵使,亦令該曹催促下送,何如?答曰,依啓。兵使,兵判出仕後,差出。
又啓曰,疾疫之患,旣熾之後,則若火燎原,不可撲滅,醫治固未易,而方始之際,趁卽投藥,則猶可救活,庶不至於蔓延矣。入冬以來,寒燠失適,重以飢饉,京外癘疫,乍息旋作,勢將大熾,極爲可慮,東西活人署,出在病人,其數姑不至甚多,多般救療,則尙可寢息。本署提調鄭太和,雖病未行公,足以料理指揮,別爲用意救藥事,使之,分付醫官,着實奉行,且氷雪寒冱之中,上下四方,蓋覆之物,不厚則生道亦難,長木及草薍,令繕工監量宜題給,造作所依之幕,以爲投栖之地,空石則依前例,令兩倉及別營從優給送,令漢城府定一郞廳,往來監董,何如?答曰,依啓。備局謄錄
傳曰,史官一員待命,騎馬三匹立之,東營御營軍及驛馬摘奸。
領議政金瑬十四度呈辭。答曰,安心調理。
府啓。答曰,監司雖兼巡察,兵使亦一大將,具由請罪,可也,偃然罷黜,不可也。兵曹所謂有異常規,實非過當之語,爾等退而思之,更勿瀆擾。澳等事及金大乾事,已諭。內下記草
兵曹啓曰。傳曰,日氣甚寒,薄衣軍士,令該曹一一詳察,襦衣題給事,傳敎矣。依前例分遣本曹都摠府郞廳各其所屬處,竝爲看審,別單書啓,令該曹造衣以給宜當,但其數多至一百五十六名,當此窮年,遠方貧民,不能蔽寒,勢固然矣,而其間必有輕重之差。今日門閉之後,郞廳以門隙照名投呈,未及詳問,待明日更爲分秩,擇其尤甚者,造給厚襦衣,而其餘稍有衣袴者,以落幅休紙,交合內拱造給,亦當,敢啓。傳曰,竝爲襦衣題給。兵曹謄錄
有政。吏批,以朴慶元爲直講,尹鏶爲兵曹正郞,卞時益爲相禮,具熽爲監察,宋時吉爲錦城縣監,元振溟爲直講,鄭之益爲刑曹正郞,盧文漢爲工曹佐郞,羅袡爲恩津縣監,閔馨男爲判義禁府事,趙啓遠爲兵曹參知,孟世衡爲定州牧使,孫必大爲刑曹正郞,李之恒爲承旨李昌垾爲機張縣監,吳廷彦爲光陽縣監,鄭維城爲承旨,金益熙爲司諫,宋時烈爲持平,趙翼爲禮曹判書,尹珹爲延安府使,鄭之虎爲兵曹正郞,趙侙爲監察,林墰爲公淸道觀察使,申爲繕工假監役,李重國爲宗簿寺主簿,鄭太和爲漢城府判尹,蔡忠元爲兵曹正郞,柳頲爲禮曹正郞,柳淰爲掌樂院正。
上在昌慶宮。停常參·經筵。
藥房副提調行都承旨臣金光煜,世子宮問安。答曰,入診後議藥。副提調啓曰,今日醫官等,又爲入診,則王世子所患之症,數日來熱勢頗減,喘嗽亦歇,寢睡比前稍勝,而餘熱尙未全減,當歸飮依前加入三貼,加用爲當云。此藥劑入之意,敢啓。答曰,知道。藥房日記
義禁府啓曰,罪人孝吉,病勢非常,令月令醫員看審,則目睛如火,言語不通,氣息奄奄,藥物無效,染病的實,似難仍置獄中,敢啓。傳曰,差病間保放。禁府謄錄
院啓,臺諫上來事。答曰,依啓。
杞平君兪伯曾箚子。答曰,省箚具悉卿懇。卿其勿爲控辭,調理進參。
判義禁閔馨男上疏。入啓。答曰,省疏具悉卿懇。卿其勿爲控辭,調理行公。
備邊司草記。答曰,諸道收租案,竝爲上來後,參酌處置。
府啓。答曰,不允。出仕事及,下諭事,依啓。內下記草
上在昌慶宮。停常參·經筵。
藥房副提調行都承旨臣金光煜,世子宮問安。答曰,與昨一樣。藥房日記
備邊司啓曰,今當無前之凶歲,戶·兵曹所捧米布,減縮已甚,故各司書吏·使令等員役,臣等商量裁減,而政院下人,不爲擧論,前新加出使令二名,亦爲仍存矣。又値勅使之行,經用之費,極爲浩大,而各司員役,續續加出,至於政院,加出使令五名,講院亦加三名,雖曰依前之例,而如此不緊之費,在平時猶且省去,況當節損之時乎?政院加出二名,講院一名外,勿爲加設,他衙門負役,亦勿加出,而今後仍爲定式之意,敢啓。傳曰,知道。兵曹謄錄
上在昌慶宮。停常參·經筵。
藥房提調臣金堉,副提調行都承旨臣金光煜啓曰,冬寒之中,沈霧蒸鬱,氣候不齊如此,此時調攝,倍宜加愼,臣等伏未審,聖候,何如?敢來問安。答曰,與前無異。提調,中宮殿問安。答曰,知道。副提調,世子宮問安。答曰,知道。寢睡一樣,咳嗽自昨減歇。藥房日記
前郡守柳碩上疏。入啓。答曰,省疏具悉。所陳之事,賴爾節用措辦,累千飢民,將免塡壑,爾之功勞,可謂重矣。今此賞加,小無愧恥之事,爾其勿爲控辭。內下記草
上在昌慶宮。停常參·經筵。
藥房提調行上護軍臣金堉,副提調行都承旨臣金光煜,世子宮問安。答曰,知道。入診。提調·副提調啓曰,今日醫官等,入診則世子所患,已入差境,但餘熱尙存,不可不去其病根,故四物湯元入熟地黃,代以乾地黃酒炒,當歸酒洗,白芍藥炒各一錢半,川芎一錢,加入知母·牧丹皮各一錢,黃連酒炒,山梔仁炒,柴胡·黃柏鹽水炒各五分,先用五貼爲當云,此藥劑進之意,敢啓。答曰,知道。藥房日記
領議政金瑬十五度呈辭。答曰,遣承旨敦諭。
府啓。答曰,所論過當,幺麽之說,亦甚不可,勿爲更煩。內下記草
傳曰,義昌君禮葬,中使進去,所騎馬二匹,卜馬一匹,給之。兵曹謄錄
有政。吏批,以金栻爲正言,金縠爲司評,李光載兼大同察訪,李永賢爲陰城縣監,許舒爲扶餘縣監。
上在昌慶宮。停常參·經筵。
藥房提調行上護軍臣金堉,世子宮問安。答曰,知道。藥房日記
備邊司啓曰,今番柑子領去之行,馬駄數小,或不無中路狼狽之患,以刷馬給送之意,言于該司事,傳敎矣。北京道路之遠,非如瀋陽之比,若以力盡,官馬循例給送,則不無中路狼狽之患。依聖敎,以刷馬量査給送事,平安監司處,行會之意,敢啓。傳曰,知道。備局謄錄
大司憲南以雄上疏。入啓。答曰,省疏具悉至懇,此時振肅頹綱之任,非卿不可,宜勿固辭,調理出仕。
院啓,司諫金益熙遞差事。答曰,依啓。內下記草
上在昌慶宮。停常參·經筵。
藥房提調行上護軍臣金堉,世子宮問安。答曰,症候日漸差愈,勿爲問安。藥房日記
義禁府啓曰,罪人李平佑·保擧金伸光等三人,亦無用情之罪,似當分揀事,允下矣。李平佑·金伸光·尹枸·任愼等放送之意,敢啓。傳曰,依允。禁府謄錄
府啓,忠淸前兵使金大乾事。答曰,罷職。
副提學呂爾徽箚子。答曰,省箚具悉。深用嘉尙,箚陳之辭,實是藥石之言,予雖不敏,當自勉焉。內下記草
兵曹啓曰,宣傳官·武兼宣傳官·訓鍊都監將官等朔試射時,武臣兼宣傳官李暉,染疾重發,不得來參,本廳行首掌務等,以衆所共知之意,具由牒報,故以懸錄以入之意,敢啓。傳曰,知道。兵曹謄錄
上在昌慶宮。停常參·經筵。
備邊司啓曰,公淸道饑饉最甚,救荒之政,一日爲急,而監·兵使一時見罷,新監司林墰,方在全南道茂朱地,其來遲速,有未可料,斯速上來,趁卽赴任之意,下諭宜當。敢啓。答曰,允。
又啓曰,義州所囚三人等,合有趁卽處置之事,而領相,時未出仕,未得相議,姑爲堅囚以待之意,已爲覆啓行會矣。更思之則平安監司及義州府尹狀啓中,現出麻浦居李小元稱名人,乃是主姑之人,而留在彼中,其妻子不可任他自在,令捕盜廳捕捉事,分付之意,敢啓。答曰,知道。備局謄錄
副司直宋時烈上疏。入啓。答曰,省疏具悉。省爾疏章,予心缺然,爾其勿爲謙讓,須速上來,以副上來之望。
傳曰,史官一員待命,內司僕晝摘奸。
府啓,竹山府使成釴罷職事。答曰,依啓。金大乾旣已施罰,勿爲煩瀆。
元興門草野上疏。入啓。答曰,省疏具悉。深嘉爾爲國之誠,所陳之事,無非嘉言,予當惕念而採施焉。內下記草
上在昌慶宮。停常參·經筵。
藥房提調行上護軍臣金堉,副提調行都承旨臣金光煜啓曰,今日醫官崔得龍·朴頵等入診,則世子症候,近來稍似減歇,而去十八日夜就寢之後,不覺寢帽自脫,仍爲寒凜,厚覆發汗,頗得和解,但以此熱氣稍盛,咳嗽又作。前用加入四物湯,去柴胡,更加麥門冬·地骨皮各一錢,元入川芎減半,加用五貼爲當云。此藥劑入之意,敢啓。卽刻下敎掌務官,使李馨益下鍼,而馨益考諸方書,則今明日,皆有禁忌云,且世子發汗過多,極其表虛,凡鍼有瀉無補,恐有所妨,招集諸鍼以醫,更加商議以定,何如?答曰,依啓。藥房日記
政院啓曰,以義禁府鄭忠信等照律公事,傳曰,此照律,與科擧事目,相同耶事,傳敎矣。取考別試·初試時啓下事目,則擧子錄名時,外方之人,或以京居書塡,當今第一痼弊。居住冒錄者,隨現削科,入門官·保擧主,竝以科擧用情之律論斷,勿揀赦前,而回啓之辭,與事目相左矣,敢啓。傳曰,知道。此公事還出給。禁府謄錄
府啓,臺諫出仕事。答曰,依啓。金大乾事,不允。內下記草
上在昌慶宮。停常參·經筵。
藥房提調行上護事臣金堉,世子宮問安。答曰,知道。喘嗽之症,比前似爲尤甚。
都提調領議政臣金瑬,提調行上護軍臣金堉,副提調行都承旨臣金光煜,中宮殿問安。答曰,一樣。藥房日記
備邊司啓曰,義州所囚三名,旣是慶業載往之人,不可不急速推問,發遣禁府都事,拿來,何如?答曰,依啓。備局謄錄
府啓。答曰,監·兵使,均有所失,同被罷職之罰,未爲不可矣。記草
訓鍊都監啓曰,京幾二運壯抄軍兵,元數四百一名內,時病與雜頉六十名,今日逢點,實數三百四十一名,明日放料,二十三日初運軍兵,交替入番,練習之意,敢啓。傳曰,依啓。訓局謄錄
上在昌慶宮。停常參·經筵。
藥房都提調領議政臣金瑬,提調上護軍臣金堉,副提調都承旨臣金光煜,世子宮問安。答曰,一樣。弼善張應一來參啓曰,中殿進御之藥,當爲議定,故聚會崔得龍·柳後聖·朴頵及諸御醫等問之,則皆以爲近日症候輕重,未能知之,更令醫女等入診後,議定爲當云。故敢啓。又啓曰,世子受鍼當否,與柳後聖·李馨益·朴泰元及諸鍼醫等,反覆商確,則李馨益以爲脈度,乍大乍小,受鍼雖未能立見顯效,必無大段所害云。柳後聖則以爲脈度,實爲乍大乍小,則若干度受鍼,似未爲不可,而若是感冒之候,則當此冬月,發汗表虛之際,決不可行鍼云。朴泰元之議亦然,而諸鍼醫等所論,亦與相符,更令柳後聖·朴泰元入診,詳知脈候,然後行鍼當否,更爲議定,何如?答曰,依啓。李馨益亦令入診。藥房日記
備邊司啓曰,以漢城府啓辭內,目今京師告饑,雖使都中民庶,安坐其家,難免呼飢之不暇。近以運餉使前後移文中,徵債一事,極其紛紜,催文日至,囚係滿獄,日日坐衙,所見騷屑,極爲未安。若不及此時變通,則前頭民命,極爲可慮。當初銀貨貸給之時,十分明愼,擇其有根着者,置簿後,着令市井都監,考及許接人等,定其期限,捧招出給,一如度支之所爲,則自無難推之患矣。今則不然,夤緣曲徑,百計圖謀,以平日自己嫌怨族屬,列名置簿,至於一人,變名換面,圖受累千之金,各自竊幸而退,及其還徵之時,則無憑責徵,以前日置簿,在京族屬,移文本府,無慮百數,甚者受出當身,則隱匿其處,沈於酒色,樂而忘返,或有累年不還者,在京疎遠一族,獨何罪焉?以此廝儓賤隷,無本貨欲取利者,自京下去時,私相謀計曰,我雖無貨,餉銀在彼,赤手下去,有受無報,此不但國家終失本貨,每於移文本府時,至以責有所歸等語,詰責非輕,本府雖是徵債,衙門豈可甘受其責而莫之辨乎?當此飢民賑恤之時,不可不汲汲變通,請令廟堂,申明講究,嚴立科條,移文餉臣,以絶紛紜呼冤之弊,何如?傳曰,依啓事,傳敎矣。國家設官分職,各有所掌,本司則只糾察勤慢而已。該掌之事,若無一一指揮,則非但日亦不足,其於體面,亦甚損傷,該府旣管徵債之事,則運餉負債之人,在所當徵,若有隱匿在外者,知會懲治,未爲不可。至於不當給而給債,則責在當事之臣,該府亦當具由請推,內外之臣,絶去偏私,據法勿撓可也。今者該府,困於外方之侵侮,敢爾推諉於廟堂,殊甚不當。漢城府當該堂上,請推考,徵債一事,竝令京外之官,一依法典施行,何如?答曰,允。備局謄錄
義禁府啓曰,云云事,傳敎矣。取考事目,則外方之人,以京居冒錄者,削科云。鄭忠信未參初試,則削科之律,無可施之地,故論以犯禁之罪,保擧李琢等三人,雖有不察之失,似非用情之比,參酌定罪事,入啓蒙允,故妄以制書有違之律照斷,而伏承聖敎,臣等昏髦錯誤之罪,大矣。不勝惶恐隕越之至,改以事目內科擧用情之罪,付標還入之意,敢啓。傳曰,知道。
又啓曰,全南道啓聞定配罪人,放未放回啓時,臣等以沈東龜罪犯,與朴漢無異之意回啓,而依回啓施行事,判下矣。外間或謂東龜與漢,一體蒙宥,或以爲未蒙宥,臣等亦未知何以處之,惶恐,敢稟。傳曰,東龜不入於原宥之中矣。禁府謄錄
傳曰,今下弓矢,雲寵萬戶姜希稷,給送。內下記草
上在昌慶宮。停常參·經筵。
藥房都提調領議政臣金瑬,提調上護軍臣金堉,世子宮問安。答曰,一樣。
都提調·提調啓曰,臣等進詣慶德宮,令醫女等入診後退〈定〉,與崔得龍·柳後聖·朴頵及諸御醫等商議,則皆以爲大槪今此症候,專主於心脾經虛熱,須用治心補胃之劑,然後可以收效,宜於歸脾湯,加山梔仁炒黑五分,連用三十貼,徐觀症勢加減,更議爲當云。以此劑入之意,敢啓。都提調·提調啓曰,臣等先詣世子宮,令崔得龍·柳後聖·李馨益·朴泰元·朴頵等入診,則退言于臣等曰,脈度浮洪,感冒之候,幾盡差歇,不須行鍼,而自當平復云,李馨益亦言其不可下鍼之意,而議藥則仍用前日進服四物湯,五貼宜當云。以此劑入之意,敢啓。答曰,知道。症勢彌留,不可不下鍼矣。再啓曰,王世子議藥啓辭。答曰,症勢彌留,不可不下鍼事,命下矣。臣等聚會諸鍼醫等商議擇日,則皆以爲明日,乃是鍼家所忌,不可行鍼,明明日爲吉之故,敢啓。答曰,知道。藥房日記
備邊司啓曰,昨日發遣郞廳,東西活人署病人救療形止,及病幕造作與否,竝令摘奸矣。西活人署,則庫直一名,救療巫女二名逢點,救療官員及書員闕直,東活人署,則救療巫女只一名逢點,救療官員及書員庫直,竝爲闕點,極爲可駭,當該官員推考,色吏以下,令攸司治罪,何如?答曰,允。
今日引見時,戶曹判書閔聖徽所啓,大槪乞遞本職事。上曰,令廟堂量處事,傳敎矣。度支之長,不可輕遞,前頭未然之事,不必過慮,姑令盡心察任,何如?答曰,依啓。備局謄錄
上謂兵曹判書具仁垕曰,訓鍊都監將官,近日擇用乎?判書具仁垕曰,非不欲擇而不能齊齊矣。上曰,極擇差除,可也。右議政李景輿曰,訓鍊都監將官擇人之敎,極爲允當,必擇兩班有才局之人,擇授可矣。上曰,士大夫擇差,可也。訓局謄錄
有政。吏批,以南重晦爲禮曹佐郞,李松齡爲司僕寺主簿,李時楳爲司諫,崔嵂爲碧潼郡守,宋熙業爲掌樂院僉正,韓灝爲竹山府使,高處明爲順川郡守,李時中爲掌樂院主簿,金始蕃爲掌令,睦行善爲弘文館校理,鄭太和爲大司憲,梁曼容爲世子侍講院輔德,申得洪爲工曹佐郞,曺昌宇爲懷德縣監,李三俊爲成均直講。
上在昌慶宮。停常參·經筵。
藥房都提調領議政臣金瑬,提調行上護軍臣金堉,副提調行都承旨臣金光煜啓曰,醫官崔得龍等五人,卽以傳敎之意,來言于臣等,臣等更與崔得龍·柳後聖·朴頵等,十分商確,則皆以爲昨日議定,加入四物湯,少無未盡之事,反覆參究,更無所思云。今姑仍用此藥,而受鍼則似當徐觀症勢,更爲稟處,故敢啓。答曰,知道。都提調·提調,世子宮問安。答曰,一樣。藥房日記
備邊司啓曰,今承八月因京畿監司狀啓,諸色軍式年充定,竝爲退行於明年事啓下,行會各道,而該曹又因趙復陽上疏,以爲年例歲抄,曾無停廢之規,且篤疾老故,不得頉下則冤苦亦極,不可停廢之意,覆啓允下,亦爲行會各道矣。外方不察前後啓下之本意,歲抄迫近之時,莫適所從,紛紜來報,諸道皆然。今年飢饉,前所未有,而外方以竝爲退行之令,知委民間,故今當歲抄,反有失信之怨,誠爲未妥。若依海西例,今番歲抄時,篤疾老故之人,應爲頉下者,許令頉下,而代定一款,待明年擧行,如有卽自望定,則依願代定,宜當,以此事意,更爲知會各道,何如?答曰,依啓。
又啓曰,以本司草記,麻浦居李小元稱名人妻子,令捕盜廳捕捉事,答曰,知道事,傳敎矣。右邊捕盜廳牒呈內,所謂李小元名無,只有李無金稱名人,以慶業妾娚,與慶業同姓之故。無金妻子跟捕,則其妻知幾脫逃,其妻母二福德,其女一禮,其壻安繼立等,捉來問之,則繼立則今年,始爲娶妻,其妻父,去去年出去之由,未及知之。一禮則以爲退計三年夏間,其父無金,與洞內居金五男及名不知一人出去,而其時年纔十餘歲,未知曲折,追聞里巷之言,與慶業乘船同往云。二福德,以爲無金,與金忠男及趙士仁相議曰,將興販於寶城地,同乘海美田稅船隻,癸未五月二十七日出去云。金忠男妻貴香,以爲其夫忠男,本以貧寒之人,水上柴木,專以爲業,洞內李無金誘說曰,與我興販于寶城,則必有所利,乘船率去之後,未知死生云。無金之妻,今方窺伺,而所謂名不知者,卽趙士仁,故其妻子亦方跟捕以報事,牒呈矣。麻浦之里,旣無小元之名,則必有變名之端,而無金等同往之狀,明白無疑,其女年弱,其壻新來,似無更問之端。而其妻未及捕捉,其妻母二福德及忠男妻貴香等,雖言出去之時月,而不言出入之人,此人等姑令仍囚,以待義州囚人入來乎?敢稟。答曰,依啓。備局謄錄
刑曹粘連啓目。答曰,如此奸惡之徒,似不可尋常處置,竝姑仍囚爲乎矣,厥主亦爲推治。
執義李時萬上疏。入啓。答曰,省疏具悉爾意,疏辭當留念焉。內下記草
上在昌慶宮。停常參·經筵。
藥房都提調領議政臣金瑬,提調上護軍臣金堉,世子宮問安。答曰,一樣。藥房日記
傳曰,今下弓矢,城津僉使李世輔處給送。
吏曹參判韓興一啓辭。答曰,事甚駭異,所謂相量聽言之人,摘發拿推,以懲其狙擊陷人之罪。
完城府院君崔鳴吉箚子。答曰,省箚具悉。箚陳之事,當與廟堂議處焉。
傳曰,史官一員待命,闕內夜摘奸。內下記草
兵曹啓曰,勅行今當入來,開朔上番軍調用之處,甚爲浩大,而各官疾疫死亡在喪等雜頉甚多,新番點考之數,比前減縮,誠爲可慮,而染疾及雜頉者,各官或有收捧價布,論報上送者,不得已就分軍不緊處,及負土擣砧等處,給價雇立之意,敢啓。傳曰,依啓。兵曹謄錄
上在昌慶宮。停常參·經筵。
藥房都提調領議政臣金瑬,提調行上護軍臣金堉,世子宮問安。答曰,知道。藥房日記
備邊司啓曰,以奏請使洛興府院君狀啓見之,則勅使不久當到鳳城,遠接使卽當差出,而迎接都監堂上員役竝差出,急速料理,不容少緩,令吏曹當日內,差出之意,敢啓。答曰,依啓。
又啓曰,自丁丑以後,氷丁供上,只於兩殿爲之,故內氷庫只設一梗,而猶且繼用。今則供上之數倍前,不得已該曹入啓,依平時例,更加一梗,給價之數,亦依平時,當該兵曹步木四同,常木二同。而三江居民,沒數入來,連日號訴曰,平時則民戶數多,而西氷庫·內氷庫伐氷運氷及內氷庫藏氷時役軍雇價收米,一時三役,亦不堪其苦,況經亂以後,或死亡或流離,現存之數,不及平時半,且一匹所定三十丁,以一駄所運二丁計之,則容入馬駄,多至十五匹,非但此也,又於三十丁,甲捧六十丁,一以備梗爲度,給價之數,雖準平時,而以今民力,決難堪當云。察其情勢,則果爲悶迫,臣等反覆思量,更無變通之路,如不得已,則乃於平時所給六同之外,加給步木二同,常木二同,則庶可有支撑完役之勢,故敢啓。答曰,知道。無已則民人還集間,從略加給。
又啓曰,勅使先聲已到,以日計之,不出歲前,當到京城,接待諸事,一日爲急,至於西路酬應,尤極可慮。此時各邑守令,不可拘於常規,已署經守令,數日內催促赴任,未署經守令,亦依近例,除署經發送,何如?答曰,允。
又啓曰,以前月本司裁省事啓辭,答曰,諸道收租案,竝爲上來後,參酌處置事,傳敎矣。其啓辭一款,則今歲飢荒,莫甚於畿甸,尤宜特減民役,而勅使時刷馬,最是畿民莫大之役。匹數多寡,雖難預定,若姑從優以三百駄計之,則當用米四百石,所減司僕草價米九百石內,除出四百石,給價雇立,勿爲分定於民結事也。今此勅使之行,又甚急迫,而畿民方在餓殍之中,站上各役,猶患難支,則許多刷馬,決不可責出於此時,而所減司僕馬草價米,又不係於諸道,收租案上來與否,以此草價米,除出雇馬,以助民役,則實是賑救之先務,令賑恤廳,依此擧行之意,敢啓。答曰,知道。備局謄錄
以金大乾拿來啓目,傳曰,新兵使下去後,拿來。禁府謄錄
傳曰,今下弓矢,仇寧萬戶林慶象處給送。
吏曹判書南以雄上疏。入啓。答曰,省疏具悉。卿此時此任,非卿不可,宜勿控辭,從速察職。內下記草
兵曹啓曰,勅使三行,今月初十日發程之報,已爲來到,頭目之數,其亦不少云,諸道驛馬,不可不急速整齊。咸鏡道初面驛馬八十匹,移送平安道,來十二月初十日,安州逢點。江原道驛馬五十匹,移送黃海道,同月十五日,黃州逢點。慶尙道驛馬四十匹,全羅道驛馬三十五匹,公淸道驛馬二十五匹,速令抄擇上送,同月二十日,京中逢點,館所立待之意,五道監司處,發馬行移,何如?傳曰,依啓。其中京中立待之數,似爲過多,量減施行。
又啓曰,云云事,傳敎矣。今番三勅使頭目之數,比前尤多,京中立待之馬,如是濫優磨鍊矣。今依聖敎,慶尙道驛馬四十匹中,減十匹,全羅道三十五匹中,減十匹,公淸道二十五匹中,減五匹,以此行會之意,敢啓。傳曰,知道。兵曹謄錄
上在昌慶宮。停常參·經筵。
藥房都提調領議政臣金瑬,提調行上護軍臣金堉,世子宮問安。答曰,一樣。三提調啓曰,王世子前,進加入四物湯,今日已盡,似當更爲議藥,故臣等令崔得龍·朴頵入診,則退而言于臣等曰,審察脈候,則熱勢漸至減歇,而獨咳嗽之症,猶夫前日,此必肺熱未除而然也。宜於加減涼隔散,加知母·麥門冬·地骨皮各一錢,黃栢鹽酒炒三分,連用五貼,徐觀症勢加減,議定他藥爲當云。依此劑入之意,敢啓。答曰,知道。藥房日記
備邊司啓曰,今此勅行儐接之任,當以正二品差送,而見存人員中可合者,無多。群議以爲從前諳熟,善爲周旋,無出於李景曾之右,景曾已蒙恩宥,今若特命起發以送,則亦足以示接遇之優矣,惶恐,敢稟。答曰,不允。備局謄錄
備邊司粘連啓目。答曰,提調之任,與大將不同,使之調理察職,勿爲遞改。
兵曹粘連啓目。答曰,高嶺僉使李東龍,熟馬一匹,慶源府使具義復,半熟馬一匹,穩城府使鄭倜,防垣萬戶韓繼姜等,表裏一襲賜給。內下記草
傳曰,奏請使先來軍官譯官,令該曹照例論賞。兵曹啓曰,云云事,傳敎矣。在前瀋陽·北京等狀啓持來之人,如有喜報來傳者,則論賞之例,或加資或陞敍,隨輕重處置,而今此冊封奏請使先來,與他有別,恩賞重事,不敢擅便,上裁,何如?傳曰,竝加資,軍官具仁瀍等三人,竝爲加資。兵曹謄錄
上在昌慶宮。停常參·經筵。
藥房都提調領議政臣金瑬,提調上護軍臣金堉,世子宮問安。答曰,一樣。藥房日記
備邊司啓曰,運米時許多船隻故敗,至於米七萬餘石閪失,而船人渰死者,只若干人,甚至譯官洪禮吉,偸米八十餘石,差使員宋天擎,全船之米,歸於牟利,其間情跡之痛惡,有不可言。禮吉·天擎等,依法重斷事,已爲啓下矣。其於故敗之船,無不可疑,而海外之未及憑究。今見奏請使狀啓,自彼聞米船之入往,送寧遠衛將官及熟諸海路人,迎于長山島,而領船差使員,不聽淸將之令,任自行船於海邊水淺處,且淹留於沿海郡邑,終乃稱以敗船,而沙挌則不死,致有此處人言,故諸王皆以爲朝鮮深慮,此後更有請米之擧,以示敗船難運之形云,我國雖不知差員等所爲曲折,而實有是事,則淸人之執言,固其宜矣。今若歇後處置,則非徒彼中所聞,尤致疑訝而已。前頭脫有如此之擧,後來逢差之人,無所懲戢,運米差使員等敗船稱云者,竝爲拿推,分輕重定罪,何如?答曰,依啓。備局謄錄
司諫李時謀啓辭。答曰,依啓。獻納趙後陽遞差,且處置同僚,數語足矣,何必張皇若是支離哉?言雖不中,而反賜優容者,爲其無情也。按之無實,而不治其罪者,時無黨論故也。後陽循私之擧,爾亦不以爲罪,如是營救,今日國事,可謂寒心矣。內下記草
上在昌慶宮。停常參·經筵。
藥房都提調領議政臣金瑬,提調行上護軍臣金堉,世子宮問安。答曰,咳嗽等症,頗似減歇,勿爲問安。藥房日記
備邊司啓曰,以本司藏氷價加給事草記,傳曰,江居民戶,比於亂前,則幾戶減縮乎?問啓,氷丁甲捧虛實,亦爲問啓事,傳敎矣。問于漢城府及紫門官員,則漢城府官,以爲亂前沿江一千八百三十七戶,山底九百七十七戶,合二千八百十戶,竝應藏氷役矣。今乙酉式年,則沿江一千四百三十一戶,山底八百三十戶,合二千二百六十一戶。以此計之,則亂後減縮,五百五十三戶云。紫門官員,以爲所謂甲捧者,非謂一丁倍捧二丁也。納氷三時,或有未準尺量者,或有不精潔者,或有破折不完者,則例爲碎破還退,而改捧,故有此問捧之說云。臣等信聽渠等之號訴,啓辭中措語,未免失實,不勝惶恐,敢啓。答曰,知道。備局謄錄
政院啓辭。答曰,知道。且昨日命下之事,今朝始捧傳旨,此亦可謂異事也。
大司諫趙絅上疏。入啓。答曰,省疏具悉。深嘉爾憂愛之誠,所陳之事,無非嘉言至論,予當惕念而自勉,爾具勿爲控辭,從速上來。內下記草
兵曹啓曰,近因諸道凶歉,諸色逋欠,竝行蕩滌,價布來納之數,減縮已甚,今年纔經五都監之役,用度浩大。又値三勅使之來,都監員役,各處經用之事,罔有紀極,將不能成形,誠爲渴悶。凡干逐朔應給之中,勿論上司,稍有不緊處,量宜裁減,權設衙門,不緊處諸營繕,竝皆姑停,迎接都監使令,亦自都監,就謄錄,量減其數,以爲該曹奉行之地,宜當,惶恐敢啓。傳曰,依啓。兵曹謄錄
上在昌慶宮。停常參·經筵。
備邊司啓曰,因本司啓辭,戶曹判書閔聖徽,改差似可事,命下矣。閔聖徽依聖敎改差,而其代當刻內,令該曹差出,使之察任,何如?答曰,允。
又啓曰,勅使先聲,出來已久,其中儺禮一事,前期措備,猶恐不及,而近因館伴及都監堂上,相繼辭免,未能會同,尙未始役,極爲可慮。都監堂上閔聖徽,則雖已遞差,館伴金堉,尙在不可等待會同之望,使之勿拘常規,卽刻開坐,急急料理擧行,何如?傳曰,允。
又啓曰,軍器打造之役,限明年權停,故本寺乙酉條貢物,在於應減之中,而司僕寺貢物,亦爲永減之故,兩寺以前頭藏氷時,役軍雇價難辦之狀,枚擧牒報,不可無別樣變通之事。司僕寺則負氷役軍之價,參酌添給,軍器寺則甲申條沿海貢物,作米西船時貸用一千二十五石,而以役價,先給三百四十一石,分給之數,竝令戶曹,趁卽題給,以爲應役之資,何如?答曰,依啓。
又啓曰,禮曹啓曰,今此冊封,勅使回還後,當有謝恩之擧,勅使雖未越江,謝恩表文禮物,令戶曹·承文院,預爲撰出措備之意,令廟堂議定,,何如?傳曰,依啓事,傳敎矣。謝恩之行,所齎方物,必至浩大,不可不預爲措備,令戶曹料理擧行,表文,令承文院撰出,而使臣書狀官,亦令吏曹速爲差出,何如?答曰,允。
館伴金堉啓辭,臣受恩深重,濫躋隆秩,無他材力,可以報效,唯思不擇夷險,死生以之,雖疾病在身,苟不至顚仆,則扶曳趨走,以盡臣子之職分,此臣之素蓄也。今此館伴之任,出於承乏,非臣之所敢當也。然曾經此任,亦以爲循例之事,而但前於灣上,幾致辱命,乞遞不得,後於館所,又以陪祭時事,發怒於臣,彼之不悅於臣久矣。當時同事之臣,與彼相切,善爲周旋,隨事彌縫,幸以無事,今則地部之官,乃彼之所甚憎疾者也。有宿怨深怒於前後,頃者回還之時,丁寧語伴送使曰,此人切勿使爲待我之任。今若逆其意,而置諸都監,則彼將釋憾於二臣,必不遺餘力,一憾猶足以致辱,況二之乎?孔隙一出,雖擧國而爭之,亦不能救矣,今番之行,可憂者甚多,何可灼然知其如此,而冒爲此危險之事乎?臣之前日不爲辭退者,惟以所恃者有在,故晏然當之,今則非但失此,又得此雪上之霜,臣等之狼狽,固不足恤,其於國事,將必有罔極之憂。伏乞聖明,察此事情,更詢廟堂,雖不能竝遞,必遞去臣任,而使所善者間之,則公私幸甚,惶恐敢啓。答曰,言于廟堂事啓下矣,今此兩臣,形勢之不便,不待啓辭之發,而臣等固已念之矣。第觀其措語,則歸重於閔聖徽之不可爲都監之任,而次言自己難便之狀,所當竝爲改差,而自前勅使時,策應供頓,皆出於度支,非猝然當之者,所可辦得,故前日議啓時,不敢遽待遞差,而且館伴則亦知金堉之難便,初以李植擬差矣,因上敎改差之後,更無他人,仍及於金堉,而金堉之辭又如此,臣等反覆思量,計無所出。此兩人外,正二品中,只有南以雄·李時白·鄭太和三人,而或老或病,似難堪當。無已則鄭太和,身雖有病,館伴,非奔走之任,猶可力能察任,以鄭太和差館伴,金堉爲都監堂上,似爲便當,而都監堂上,乃是戶判之所素例兼,臣等不敢擅便,竝此仰稟。答曰,知道。戶曹判書閔聖徽改差,似可矣。備局謄錄
傳曰,許舒之事,人言藉藉,則其奉行請托之罪,在於李植,此人姑先從重推考。
疊書備邊司草記。答曰,知道。判書閔聖徽改差,似可矣。內下記草
有政。吏批,以李程爲康陵參奉,李以存爲吏曹佐郞,李舶爲興陽縣監,呂孝周爲敬陵參奉,金益熙爲執義,鄭之虎爲開城府留守,尹鏶爲世子侍講院文學。趙景觀校正。郞廳曺命胤書。
上在昌慶宮。停常參·經筵。
藥房都提調領議政臣金瑬,提調行上護軍〈臣〉金堉,副提調行都承旨臣金光煜啓曰,窮冬寒雪,日氣凝嚴,伏未審夜來,靜攝中聖候,若何?且從前症候,近無輕重之異乎?臣等伏不勝憂慮之至,敢來問安,竝此仰稟。答曰,與前一樣。世子宮問安。答曰,日漸似歇。藥房日記
傳曰,史官一員待命,日救食處,摘奸。內下記草
上在昌慶宮。常參·經筵。
藥房提調行上護軍臣金堉,分承旨臣李之恒,中宮問安。答曰,一樣。世子宮入診正時,巳初。三提調啓曰,今日令崔得龍·朴頵等入診,則世子所患諸症,頗似減歇,寢睡飮食,亦勝於前日少差之時,但日西後初昏之間,尙有虛煩之候。黃芩湯,去荊芥穗,代知母,加地骨皮·貝母干汗炒各一錢,進服五貼宜當云。此藥劑送之意,敢啓。答曰,知道。藥房日記
例兼堂上戶曹判書金世濂啓曰,大君回還,謝恩方物,何以不爲磨鍊乎事,傳敎矣。此乃該曹趁卽擧行之事,而近以判書遞易之故,或未及磨鍊,着令該曹,速爲磨鍊,稟旨擧行之意,分付,何如?答曰,允。備局謄錄
義禁府啓曰,罪人金及事干奴婢等,已爲拿來。係是綱常大獄,自本府不可尋常推鞫,何以爲之?敢稟。傳曰,依前例爲之。
又啓曰,云云事,傳敎矣。罪犯綱常,則自前例爲三省推鞫,而今此金之事,前古所未有之大變,三省推鞫之意,敢啓。傳曰,知道。
政院啓曰,以義禁府啓辭,金獄事,三省推鞫事,命下矣。委官何大臣進去乎?敢稟。傳曰,李判府事進去。
政院啓曰,卽者禁府郞廳,以委官意來言曰,初五日臘享大祭,今明日齋戒,三省推鞫,不得開坐,過大祭後爲之云,敢啓。傳曰,知道。禁府謄錄
院啓,前吏曹判書李植罷職,許舒遞差,兵曹郞官推考事。答曰,依啓。韓興一事及朴敬祉事,不允。內下記草
上在昌慶宮。停常參·經筵。
義禁府啓曰,罪人朴守元·車才龍·李成男等,已爲拿來。此三人似當卽爲推鞫,敢啓。傳曰,知道。
禁府郞廳,以大臣意啓曰,臣今承命來詣鞫廳,而鞫廳事體,與三省有別,必待諸大臣來會,然後開坐。臣以原任,獨參推鞫,非但事體未安,且必有後弊。時任大臣,雖或有故,原任中亦有他員,鞫獄事重,如不得等待罷齋,則他原任大臣,竝爲同參,欲廢常規,且重獄體,何如?昨夜以此意,通于政院,使之稟處,而政院持難不啓,臣不得已敢啓。傳曰,依啓。禁府謄錄
行護軍金集上疏。入啓。答曰,省疏具悉至懇,爾其勿爲控辭,待春暖上來,以副予至意。
院啓。答曰,不允。遞差事,依啓。內下記草
上在昌慶宮。停常參·經筵。
藥房提調行上護軍臣金堉,世子宮問安。答曰,漸似差歇。藥房日記
義禁府啓曰,本府羅將三十一名內,堂上·郞廳帶率及當直本府守直計除,餘存七名,而罪人拿來事,出送外方,亦多,只有二名,當此推鞫三省之時,非但卽今使喚不成貌樣,自前王獄重地,苟簡不足之患,有難勝言。羅將七八名,令該曹急速加定,以重王府體面,何如?傳曰,知道。
又啓曰,義州罪人推鞫事,昨夜,取稟果爲是矣,而問事郞廳,今日最晩,啓下元情,至今不爲捧入,禁府所爲,何如是怠慢耶?問啓事,傳敎矣。問事郞廳差出事,卽稟于大臣前,則李判府事以爲今日早朝,諸大臣齊會後,差出爲當云,而與他原任,同參之意,取稟蒙允矣,更請沈領府事,則以病不來之後,始爲開坐,故罪人捧招,自爾遲緩,敢啓。傳曰,知道。
義禁府郞廳,以委官意啓曰,大祭齋戒,已罷,三省交坐,今日當爲,而推鞫未畢,完畢後爲之之意,敢啓。傳曰,知道。
又啓曰,李穦分揀事,命下矣。放送之意,敢〈啓〉。傳曰,知道。
政院啓曰,禁府郞廳,以委官之意,來言初九日國忌,初八日齋戒,三省推鞫,不得爲之之意,敢啓。傳曰,知道。禁府謄錄
政院回啓。答曰,知道。此人疏辭,多有不避之處,而此則予自容受,不以爲咎也。第領相,以元勳大臣,爲國盡瘁,少無濁亂之事,而渠敢比於希奮承宗,頃於擇嗣之日,人皆瞻前顧後,莫敢將順,而領相獨不防啓,終始擔當,可謂有大臣氣像。而渠敢以含糊兩可,有所希冀於彼此爲罪,所謂彼者,抑何人哉?然則其時持難者,合於渠等之意耶?其心所在,誠不可測,意者,失志奸兇,不勝憤忿,敎誘此輩,作此無狀之擧也。其爲設心,殊極駭慘,所宜拿鞫,以正國法,而今姑不問,從輕施罰,李重馨邊遠定配。內下記草
上在昌慶宮。停常參·經筵。
兵曹判書具仁垕上疏。入啓。答曰,省疏具悉卿懇。已往之事,不必每每引咎,宜勿控辭,安心察職。
鞫廳啓辭。答曰,慶業所率十人中,此三人先爲出來,似是恃其無罪,參酌處置。內下記草
上在昌慶宮。停常參·經筵。
藥房提調行上護軍臣金堉,世子宮問安。答曰,日漸差愈,入診明日爲之。藥房日記
備邊司啓曰,前日,捕盜廳所捉江居李武金妻母及其女子·女壻金忠男妻等,義州罪人入來間仍囚事,入啓啓下矣。朴守元等三人,已命分揀,而武金·忠男等,則方爲在彼,與守元等不同,捉囚人等,令禁府稟處,何如?答曰,依啓。
又啓曰,曾因三江居民齊訴內,藏氷價加給事草記。答曰,知道。無已則民人還集間,從略加給事,傳敎矣。取考兵曹內外氷庫給價之規,則在前東氷庫步木八十疋,常木五十疋內,氷庫步木二同,常木一同,西氷庫步木一同題給,而西氷庫則各司軍丁,自禮曹分定名數,主梗屬梗,諸各司,皆自准給其價,兵曹一同之木,有若簞醪之投河,勢不能遍及於役軍,徒爲跟隨下輩食物之資,雖曰流來存羊之義,而經用方極之時,如此浮費,所宜省去。東氷庫則奉常寺立之,而南部沿江之民,給價取氷。內氷庫則繕工主之,亦以沿江各部之民,載氷以給價布事,似着實而其價布,自該曹移送該司,分給之際,或不無虛疎之弊。故着令兵曹堂上,招集沿江各里所任,一一面給,俾無各司下人,因緣用奸之患。東氷庫依前數題給,且內氷庫載納之役,最爲浩大,依聖敎從略加給,則猶患不能成形,無寧取彼西氷庫虛費之價布,移給內庫載氷之軍,而前則內庫一梗,今加一梗,故量其氷丁,容入役價酌定,步木一疋五十丁,收布一疋四十丁,常木一疋二十丁,合計步木四同,常木二同,收布一同二十二疋半,亦令面給之意,敢啓。答曰,依啓。西氷庫所給之木,虛費的實與否,更加詳察爲之。備局謄錄
領議政金瑬上疏。答曰,省疏具悉。渠輩奸計,予已洞燭,卿其勿爲待罪,安心行公。仍傳曰,遣史官傳諭。
公淸監司林墰上疏。答曰,省疏具悉。爾其勿爲控辭,從速赴任。
院啓。答曰,不允。李重馨厥罪甚重,不可不流竄矣。內下記草
上在昌慶宮。停常參·經筵。
王世子入診正時,巳正。副提調行都承旨臣金光煜啓曰,今日醫官崔得龍·朴頵等入診,則世子所患諸症,幾盡差減,日西虛煩之症,亦爲減歇。凡病已入差境,則當此寒節,苦口湯藥,不可連用,姑爲停止,以食治調理宜當云,湯藥姑停之意,敢啓。答曰,知道。藥房日記
備邊司啓曰,京畿監司尹順之,以李重馨之疏,不敢行公云,其疏辭雖未得見,而大槪怪戾無倫之狀,聖明之所洞燭,朝廷之所共知也。況今勅行已迫,受畿藩之任者,尤不可以此引入,卽爲察任事,本道都事招致,分付之意,敢啓。答曰,知道。備局謄錄
院啓。答曰,依啓。韓興一·李重馨等事,不允。
京畿監司尹順之上疏。答曰,省疏具悉。重馨悖妄之說,不必相較,宜勿控辭,安心察職。內下記草
上在昌慶宮。停常參·經筵。
領議政金瑬上疏。答曰,省疏具悉卿懇。奸兇之輩,設或逐日投疏,人之視己,如見其肺肝,非徒無益,必有大害也。卿其勿爲介意,體予至意,安心行公。
府啓,臺諫處置事。答曰,遞差。內下記草
上在昌慶宮。停常參·經筵。
藥房提調禮曹判書臣金堉,說書洪命夏,世子宮問安。答曰,差減後一樣。藥房日記
備邊司啓曰,曾接奏請使狀啓,鄭勅言內,勅使差備譯官,以奏請使所帶之人,留置義州,以除譯路之弊云。差備譯官,旣已下去,而奏請使所帶譯官,留待義州,則自京下去之人,或先爲上送,或落後上來,俾無勅使一時貽弊之意,遠接使及平安監司處,行移知委之意,敢啓。答曰,差備譯官,旣已下去,使臣所帶譯官,先爲上來,可也。備局謄錄
義禁府啓曰,本府都事吳挺漢,方得重病,勢難供職,本府方爲三省推鞫,事務緊急,吳挺漢改差,未差都事一員,令該曹竝爲口傳差出,何如?傳曰,依啓。禁府謄錄
行司勇鄭霽龍上疏。答曰,省疏具悉。嘉爾爲國之忠,所陳之事,誠有意見,當令該曹採施焉。內下記草
上在昌慶宮,停常參·經筵。
備邊司啓曰,以本司藏氷價木加給事草記,傳曰,此內氷庫給木之數,一梗藏氷時前例耶事,傳敎矣。丙子以前,則內氷庫兩梗內,一梗則漢城府主之,以都下坊民,載納,氷丁所載價米,自戶曹計給,一梗則繕工監主之,兵曹步木四同,常木二同,分給沿江之民,載氷以納。丁丑以後,減去一梗,而該府該監,合藏一梗,故兵曹所給之布,亦爲半減,以步木二同,常木一同題給矣。今年該曹入啓,還設兩梗,兵曹所給,但當依前六同而已。頃因江民等,齊聲來訴,臣等商量情勢,敢請加給四同,而有民人還集間,從略加給之敎,更加商量,遍聞內外藏氷各司,則西氷庫所給一同之布,最是文具,故以此移補內庫之價,而計其氷丁容入,則猶爲不足,故一同之外,又以二十餘疋加給。就一梗元數六同而觀之,則所加之數,乃一同二十二疋半矣,敢啓。答曰,知道。
又啓曰,在前農軍之入送義州,出於不得已,非徒爲農,實爲使喚之緊切也,而其千辛萬苦之狀,難以盡言。詳聞曾經義州府尹者之言,今則事勢異於前日,農軍雖減半調入,別無不足之患,農作及使喚,可以爲之云。明春農軍,自江原道調送,而江原道連年失稔,木花尤爲稀絶,近以目所見言之,上番軍人中,衣不蓋體者,皆是關東之民,最爲矜惻。先運農軍二百名,業已登途,今月望間,當爲抵京,後運二百名,則未離本道,急急知會,使勿入送,則二百民人,得免遠行,仍住本土,不失春農,實爲大幸。以此事意,江原監司處,發遣宣傳官,持標信下諭,一面行會于平安監司·義州府尹處,何如?答曰,允。
又啓曰,勅行已迫,大政亦近,此時司馬之長,事務極緊,而兵曹判書具仁垕,久不行公,事多稽滯,誠爲可慮。旣往無情之事,不可每每爲嫌,具仁垕速令察任,何如?答曰,允。
義禁府啓曰,傳敎矣。朴守元三人,已爲分揀放送,而無金·金忠男,則方爲在彼,其妻母及其妻,雖囚繫經年,固無督現之路,姑令捕盜廳,其族屬可信人處保授,以爲後日憑問之地,似爲宜當,上裁,何如?答曰,武金等出來間,姑爲嚴囚,逃亡人,使之着實跟捕。備局謄錄
領議政金瑬初度呈辭。答曰,不允批答。
府啓,臺諫,下諭事。答曰,依啓。內下記草
上在昌慶宮。停常參·經筵。
政院啓曰,禁府都事,以委官意來言,諫院俱爲避嫌,三省交坐,不得爲之之意,敢啓。傳曰,知道。
刑房承旨,以司謁啓曰,司諫院只有司諫,而今日延勅習儀進參云,習儀後,三省爲之之意,敢啓。傳曰,知道。禁府謄錄
傳曰,今下弓矢,惠山僉使金鏡處給送。
傳曰,頃見鄭霽龍上疏,則其語雖未新奇,其心則似爲誠實,此人年齒幾許耶?令司謁問于政廳以啓。
領議政金瑬再度呈辭。答曰,不允批答。
府啓,臺諫出仕事。答曰,依啓。
禮曹儀注。答曰,依允。內殿陳賀,亦於此處行禮。內下記草
上在昌慶宮。停常參·經筵。
藥房提調禮曹判書臣金堉,司書臣李泰淵,世子宮問安。答曰,已盡差愈矣。藥房日記
政院啓曰,罪人拿來間,三省推鞫,姑停之意,敢啓。傳曰,知道。禁府謄錄
領議政金瑬三度呈辭。答曰,遣承旨敦諭。
弼善張應一上疏。答曰,省疏具悉。深用嘉尙,疏辭予當留念,爾其勿辭察職。
正言金徽上疏。答曰,省疏具悉。爾其勿辭,調理察職。
三省推鞫廳啓辭。答曰,今番治獄,似違舊規,愛春等姑爲停刑仍囚,善後等,金搢書札取考後處置,卜香等三人,拿問事,依啓。內下記草
上在昌慶宮。停常參·經筵。
備邊司啓曰,今當無前之凶歲,兵·戶·曹所捧米布,減縮已甚,故各司書吏·使令等員役,臣等商量裁減,而政院·講院下人,不爲擧論,前秋加出使令二名,亦爲仍存矣。又値勅使之行,經用之費,極爲浩大,而各司員役,續續加出,至於政院,加出使令五名,講院亦加三名,雖曰依前之例,而如此不緊之費,在平時猶且省去,況當節損方急之時乎?政院加出二名,講院一名外,勿爲加設,他衙門員役,亦勿加出,而今後仍爲定式之意,敢啓。答曰,知道。備局謄錄
傳曰,史官一員待命,騎馬三匹立之,西氷庫摘奸。
慶尙監司許積上疏。答曰,省疏具悉卿懇。卿才實合此任,宜勿控辭,速往欽哉。
領議政金瑬上疏。答曰,省疏具悉至懇,因予不辟,讒說殄行,卿勿介懷,相其惟終。
府啓,臺諫遞差事。答曰,依啓。內下記草
上在昌慶宮。停常參·經筵。
刑曹草記。答曰,知道。更加嚴禁,俾無虛費米穀之害。
領議政金瑬四度呈辭。答曰,遣承旨敦諭。內下記草
上在昌慶宮。停常參·經筵。
藥房提調禮曹判書臣金堉,副提調行都承旨臣金光煜啓曰,窮冬積雪,寒冱日甚,伏未審調攝之中聖候,何如?臣等不勝區區憂慮,敢來問安。答曰,與前無異。世子宮問安。答曰,知道。中宮殿問安。答曰,知道。藥房日記
持平宋時烈上疏。答曰,省疏具悉。爾其勿爲固辭,調理上來,以副予至意。
判中樞府事李敬輿箚子。答曰,省箚具悉。箚陳之事啓稟,實非擅違舊規,宜勿控辭,安心按覈。內下記草
上在昌慶宮。停常參·經筵。
傳曰,史官一員待命,騎馬三匹立之,農軍點閱事,摘奸。
傳曰,史官一員待命,騎馬三匹立之,東氷庫摘奸。
領議政金瑬上疏。答曰,省卿疏章,予心缺然,予意已諭,卿其勿爲固辭,從速行公。
謝恩使右議政李景奭,書狀官李時楳改差事,啓辭。答曰,依啓。
迎接都監,以仁慶宮·弘文館失火事,草記,入啓。答曰,依啓。當該庫直,亦爲囚治,昨日入直衛部將及內官等,竝爲推考,以懲其終不撲滅之罪。內下記草
上在昌慶宮。停常參·經筵。
領議政金瑬五度呈辭。答曰,遣承旨敦諭。內下記草
上在昌慶宮。停常參·經筵。
義禁府啓曰,勅使時所館處,各門把守及出入時,前導禁喧羅將之數三十三名,依前例,令兵曹定送事,已爲入啓,而卽見兵曹移文,則令該曹給價雇立云,價則戶曹例爲給之,而許多羅將,自本府無雇立之勢,勅使到京已迫,兵戶曹推諉之間,必生大事,依前例令兵曹定送,何如?傳曰,旣令雇立,則其定送,似非兵曹之任也。
又啓曰,罪人金搢如廁時,罪人善後,因獄間軍士,潛傳諺書一度於金搢之際,見捉於入直都事,極爲可駭。其軍士已爲囚禁,令攸司依法治罪,何如?傳曰,允。傳曰,罪人抵書于金搢處,書入之。以三省罪人金善後書札。傳曰,此書中所謂官員,不爲詳捧元情云,殊甚駭異,此人使之更爲捧招。禁府謄錄
傳曰,綾原大君賜給事,令司謁言于政院,攝政王禮單匹數卄匹,銀子二百兩。
領議政金瑬上疏。答曰,省疏具悉至懇。卿之如是固辭,似或過當,須速出仕,以絶奸計。內下記草
上在昌慶宮。停常參·經筵。
備邊司郞廳,以右議政意啓曰,頃日畿甸驛馬事,回啓之時,啓辭中事意,臣景奭言其大略于有司堂上,搆草後看過,則措語覺有未妥處,而造次之間,未能更爲商議矣。伏承搆草堂上推考之敎,其時未卽點改之失,臣實難免,而昨因迎勅習儀,今始陳達,尤不勝惶恐之至,敢啓。答曰,知道。勿爲惶恐。備局謄錄
義禁府啓曰,自前勅使所館處,各門把守及勅使出入時,禁喧假都事五員,假書吏六名,依前例令該曹差出,何如?傳曰,允。禁府謄錄
兵曹啓曰,武臣堂上朔試射時,折衝朴信吉,乙酉九月十七日貫革二十巡,以七十五分居首,十一月十七日十五巡,以四十八分居首,十二月十七日十五巡,以四十六分居首矣。連三次居首者,或加資或賜馬,前例如此,上裁。傳曰,熟馬一匹賜給。兵曹謄錄
上在昌慶宮。停常參·經筵。
以義禁府洪禮吉定配單子,傳曰,邊遠定配。
以都囚徒單子,傳曰,不緊罪人,使之議放,俾無凍餒。義禁府啓曰,云云事,傳敎矣。本府時囚罪人中,除所犯緊重者外,洪大立以擧子孫承男族人捧招時,不以實對,已受刑一次,似當分揀,而擧子孫承男,以鄕居之人,冒書京居,姜賢·金悌俠·姜義吉等,成給保單子,今難免犯禁之罪。右人等依鄭忠信及李琢·朴之垣·朴之墉例,似當定配,敢啓。傳曰,依啓。禁府謄錄
戶曹粘連啓目。答曰,更爲參酌處置,以副民望。
刑曹啓目。答曰,似涉無情,減等論罪。
備邊司粘連啓目。答曰,當初狀啓,不爲考見,如是回啓,事甚不當,更爲詳察處置,勿使紀綱,日漸板蕩。內下記草
上在昌慶宮。停常參·經筵。
藥房提調禮曹判書臣金堉,分承旨臣邊孝誠,中宮殿問安。答曰,一樣。提調啓曰,中殿進御歸脾湯,初以三十貼爲定,明日當爲畢進御,故今日問安,仍令醫女丹春等入診,則內人言內,今月十二日二更三點,症候發作,與前月十一日發作之時一樣云。退與御醫等商議,則歸脾湯,鎭心補氣,而藥力似乎平緩,三十貼難以責效,加進二十貼後,更與諸醫,相議爲當云,歸脾湯加劑以入之意,敢啓。答曰,依啓。藥房日記
備邊司啓曰,延曙驛卒潰散之變,出於南宮鏶,旣不能鎭壓,又有敎猱之跡,以致潰散,其罪不專在於驛卒也。而旣爲潰散,則常刑烏得免乎?然而無知之輩,徒知目前之難堪,又因察訪之敎猱,敢生謀避之心,而聞朝廷之令,旋卽還入,則亦可貸死。延曙新察訪,卽刻令該曹,以有名望風力之人,極擇口傳差出,卽爲牌招肅拜,仍爲馳去本驛,刻期知委,督令還現限內來集者,竝給免死帖,仍爲帶率前進,以爲勅行補把之地,終始不現者,則依前啓辭,告者重賞,本人竝以極律論斷之意,令察訪申明嚴飭,何如?答曰,依啓。給帖一事,似涉虛文也。
又啓曰,勅使帶來倭人等,入京之後,則似當有別置他所之擧,入接處預爲修理,以待凡供饋應接之事,另從優厚,毋令落莫,以失遠人之望之意,令迎接都監及該曹預爲申飭擧行,何如?答曰,依啓。某物分給以送,似可矣。
又啓曰,凡下輩逃散之患,出於怨懟其官,而至於事勢難堪,欲遂其願,故爲逃避者,未必不由於爲其官者,不能善爲鎭壓,甚者或有陰爲敎猱之弊也。今此延曙驛卒之逃散,跡涉可疑,該驛察訪,當初欲請拿鞫,而適足以中其巧計,故再昨回啓之時,姑以監司察訪,亦難免不能善處之責,刻令還集,俾及於勅行之意爲啓矣。卽見監司狀啓,以爲近聞驛卒渙散之變,不無與知之跡云云。又曰,其處心行事,必無使之還集之理,亦不無僨事生梗之患,姑先罷出云,其生變避事之跡,與騰播之說,相符,此而不爲重治,則紀綱掃地,尤無以收拾。南宮鏶卽爲拿鞫,繩以重律,何如?答曰,依啓。備局謄錄
義禁府啓曰,洪大立分揀事,傳敎矣。卽當放送,而保擧人姜賢·金悌俠·姜義吉等,亦依朴之垣等例,定配事命下,其中金悌俠,振武原從功臣錄卷的實,前者朴之垣·朴之墉,以其父榮新,原從減一等矣。金悌俠則何以爲之?敢稟。傳曰,知道。姜賢等照律以啓,可也。禁府謄錄
判義禁閔馨男上疏。答曰,省疏具悉。卿其勿辭,調理察職。內下記草
上在昌慶宮。停常參·經筵。
備邊司啓曰,迎接都監,因遠接使狀啓,自上不能出郊之意,開城府問安承旨之行,從實開陳等意,覆啓,允下矣。承旨相接談話之際,以今此冊封降勅,閣老來臨,實是一國莫大之慶,而自上宿疾,尙未平復,窓戶未開,郊迎之禮,不得爲之,自上日夜痛恨,又成一病之意,從容言及,無示專請停禮之色,似爲宜當。碧蹄宴禮時陳說之事,則徐觀承旨馳啓而處之,何如?答曰,依啓。
又啓曰,以本司倭人等應接事草記,傳曰,依啓。某物分給以送,似可矣事,下敎矣。我國漂到之人,彼中厚待,迥出常例,一人衣着,至於疊給,資送甚厚。今此倭人等,依聖敎,令該曹,另爲厚待,各人所着之衣,預備以待,紬疋紙束等物,亦令量宜俵給,何如?答曰,允。
又啓曰,以本司覆啓黃海道監司狀啓粘目,傳曰,嶺東最遠,何以嶺西驛馬,欲爲先放乎事,下敎矣。嶺東人馬,涉險遠來,冒寒便行,則飢凍之患,尤爲可慮。嶺西則從近來到,故使之便行,而今承聖敎,更思之,則便行者,果可先放,行會之際,嶺東·嶺西中,從其情願便行之意,以爲結語。且觀畿驛人馬補把之數,嶺東人馬,量宜加減,而便行事,竝及於行會之意,敢啓。答曰,知道。備局謄錄
政院啓曰,卽者禁府郞廳,以委官意來言,判義禁閔馨男,病未來參,今日三省,不得開坐云,敢啓。傳曰,知道。
政院啓曰,禁府郞廳,以委官意來言,判義禁閔馨男,遞差事,命下矣。三省推鞫,不可遲延,判義禁速爲差出云,敢啓。傳曰,明日差出。禁府謄錄
判義禁閔馨男上疏。答曰,省疏具悉卿懇。卿辭至此,當勉副焉。仍傳曰,遣內醫看病。
都摠府啓曰,今日入直將士,別試射事,傳敎矣。例中習射姑停,而將士別試時,請出標信。傳曰,允。都摠謄錄
上在昌慶宮。停常參·經筵。
備邊司啓曰,得見京畿監司尹順之牒報,碧蹄驛人馬,初不潰散,上中下馬四匹在焉,延曙驛吏·驛卒等十四名及馬十四匹,已爲還現。前路三驛,亦當開諭,還現之人,馳報計料,還現之人,似當竝爲宥罪,勿失當初曉諭德意云云,依啓下公事施行事,題送,而本驛之馬,已現者十八匹,公淸驛馬二十匹,已爲下去,則雖或有不足之數,自可推移入把,馬山·東坡·靑郊等驛,亦必有還現人馬。江原道驛馬,勿爲便行事,竝依前例,勅行上來後,卽爲放送事,京畿·黃海兩道監司處,行會,何如?答曰,知道。不爲逃放之驛,今番勿爲入把,以示嘉奬之意,江原驛馬若干匹,仍爲便行,使公淸驛卒,無獨勞之歎。
又啓曰,以政院啓辭云云事,答曰,知道事,下敎矣。接見時,若以天下統一,萬國同慶之意言及,則南京勝捷,不必別爲措語,語及運米,則力盡之後,饑疫又甚,百爾思之,頓無拮据之勢,惟望大國,矜察此間事情而已云云,似爲宜當。林慶業事,則大國爲亡命之罪人於我國,爲叛逆之賊,如此而猶得全活,則日後逆輩之效此者繼起,無以鎭服之意,言及,而倭情則前日咨文中已達,今無別事,而大槪情形,與前有異,深以爲慮之意略及,似合事宜,敢啓。答曰,知道。備局謄錄
戶曹啓曰,卽接兵曹關內,今此勅時衛,無調出之軍,假羅將定送,冤苦莫甚,依舊例,令該曹給價雇立事,入啓定奪,奉審施行云,而本曹經費匱竭之狀,有難盡言。當此勅行,都監各樣所需,諸各司各色上下之數,罔有限量,誠極渴悶。今此義禁府假羅將雇立,至於三十三人,計日給價,其數又爲不貲,竊考前例,兵曹,以軍士定送,設或雇立之擧,係干兵曹所管,自可以價布題給,似非本曹雇立之事,惶恐敢啓。傳曰,勿爲推調,依例爲之。
政院啓曰,禁府都事,以委官意來言,判義禁不能行公,三省推鞫,不得開坐云,敢啓。傳曰,知道。
新除授判義禁具仁垕上疏,啓下該曹,吏曹回啓內,司馬之長,不兼刑獄,雖古有其說,而近來兼察,已成規例。重臣去就,該曹不敢擅便,上裁,何如?啓依回啓施行。禁府謄錄
仁興君箚子。答曰,省箚具悉至懇,倫序才能,俱合此任,宜勿控辭,從速檢飭。內下記草
上在昌慶宮。停常參·經筵。
備邊司啓曰,以政院啓辭,勅使接見時,酬酢之辭,昨已略爲措辭入啓矣。更思之,則林慶業事,一款措語,有未盡處,慶業非但我國之逆賊,亡命於上國,而投入南朝,欲圖上國,是乃上國之逆賊。勢窮然後,始敢納降,其反覆兇巧,不言可知,此與南朝將士之歸附者,大相不同。如此而見容,則日後逆輩之效此者,無所懲戢。如是措語,似爲宜當,敢此更啓。答曰,知道。備局謄錄
禮曹草記。答曰,依啓。倭譯亦令定送,可也,且此輩若或累日留在,則多事之地,久廢開坐,不可也。內下記草
上在昌慶宮。停常參·經筵。
文郞廳卞時益有頉,代前郡守奇晩獻。武郞廳南斗炯外任,代前郡守鄭亨道。備局謄錄
院啓,捕盜大將韓好問事。答曰,推考。記草
都摠府啓曰,今日入直軍士,當爲中日習射,而闕內迎勅習儀相値,且勅使入京已迫,依前例,回還間姑停之意,敢啓。傳曰,知道。都摠謄錄
上在昌慶宮。停常參·經筵。
藥房都提調領議政臣金瑬,提調禮曹判書臣金堉啓曰,以禮曹啓辭,王世子,各宴竝爲進參似當事,命下矣。臣等伏念,王世子,頃日所患症候,雖暫平復,而當此冱寒之節,一番勞動,已極可慮。若於各宴,竝皆親行,則必有添傷之患,如下馬翌日餞別,不得已之宴外,其餘各宴,則竝令大君·大臣進參,似無不可。臣等不勝區區憂慮之至,敢此仰稟。答曰,依啓。大君參宴,似無前規矣。
備邊司啓曰,遠接使密啓,回答說話,大槪不出於臣等曾所達啓之意,自上酬應之際,觀勢措辭,宜當。但鄭勅有若指揮者然,似爲未妥,而別紙竝爲封上,敢啓。答曰,知道。
又啓曰,以京畿監司狀啓回啓,傳曰,首倡者不爲擧論,此回啓似爲矇矓事,傳敎矣。今此狀啓回啓中,首倡者處置一款,不爲擧論,疎漏甚矣,而臣等未及詳察,致勤聖敎,極爲惶恐,付標以入之意,敢啓。答曰,知道。備局謄錄
院前啓。答曰,已爲推考,不必罷職。
吏曹草記。答曰,知道。典禮官,以蔭塡差事,不允。
府啓,公淸虞候李東顯,削去仕版事。答曰,依啓。
主簿李進上疏。答曰,省疏具悉。深嘉爾盡職之誠,條陳之事,當令該曹議處焉。內下記草
上在昌慶宮。停常參·經筵。
備邊司啓曰,右相馳啓內辭緣如此,戶曹判書金世濂,急急出送于弘濟院,更爲懇陳,何如?答曰,允。
又啓曰,今此倭人等下去之際,不可徒委於譯官,護送官,令該曹武臣中擇送。勅使上來時,旣以頭目例厚待,則下去時,亦不可埋沒,所經一路,各別優待,以示交隣之意,宜當。此意三道監司處,發馬知委,且以還送本國之意,移文于東萊留館倭人處,使之預通,何如?傳曰,允。
義禁府啓曰,都事朴潾,與判義禁臣具仁垕,同生妻娚妹夫,法當相避,改差,其代,口傳差出,何如?答曰,允。禁府謄錄
迎接都監草記。答曰,世子宴禮各宴,宰臣仍爲入參,宜當,師傅入參,事勢非便,則他宴進參,可也。內下記草
上在昌慶宮。停常參·經筵。
藥房都提調領議政臣金瑬,提調禮曹判書臣金堉,副提調行都承旨臣金光煜啓曰,聖候方在靜攝之中,勞動玉體,接應移時,或不無添傷之患,臣等伏不勝憂慮之至,敢來問安。答曰,氣力憊困,僅僅接待矣。世子宮問安。答曰,平安。藥房日記
兵曹,以傳語差使員·都監將官·本曹郞廳事,草記。入啓。答曰,竝拿推。
侍講院,以傳語事草記。入啓。答曰,依啓。官員已令拿推矣。內下記草
上在昌慶宮。停常參·經筵。
藥房都提調領議政臣金瑬,副提調行都承旨臣金光煜啓曰,昨日伏承氣力困憊,僅僅接待之敎,臣等不勝憂慮之至,伏未審,夜來聖候,比昨若何?如有別樣症候,則入診議藥,不可少緩,敢來問安,竝此仰稟。答曰,雖未如前,不至大段矣。藥房日記
義禁府啓曰,三勅使出坐西廳,招大臣與禁府堂上,而後前碧潼郡守洪宇翼及本郡鄕所色吏,採蔘人等捉入,眼同再三推閱後,因勅使,分付洪宇翼放送之意,敢啓。傳曰,知道。
政院〈啓曰〉,禁府郞廳,以委官意來言,今日陳賀,明日國忌,初三日本朝陳賀,此四日三省推鞫,不得爲之云,敢啓。傳曰,知道。
本府啓曰,倭人所接處,禁亂把守假都事一員,依前例差出,何如?傳曰,實都事差送,可也。
傳曰,倭人所接處,雜人嚴禁,當初漂流曲折,令譯官詳問,書啓。禁府謄錄
迎接都監,以醫官徑先招來事,草記。答曰,知道。今後勿爲擅行。
傳曰,頒赦百官,加爲之。
都摠府啓曰,勅使分付,盤問洪宇翼事,都監旣爲啓辭,副摠管柳恒,以禁府堂上,當爲進去館所晝仕,請出標信。傳曰,知道。都摠謄錄
上在昌慶宮。停常參·經筵。
迎接都監草記。答曰,下馬宴前,別設一宴,似爲無據也。雖然依啓辭探問。
戶曹粘連啓目。答曰,更爲參酌處置,以副民望。
迎接都監草記。答曰,知道。正朝宴,下馬宴過後,爲之,似當矣。記草
訓鍊都監啓曰,副摠管邊士紀,都監中軍啓下,自前不得兼察,令該曹,摠管改差之意,敢啓。傳曰,依啓。訓局謄錄趙景觀校正。郞廳曺命胤書。
